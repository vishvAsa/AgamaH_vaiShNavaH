<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | ००६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/pAncharAtrAgamaH/sAttvata-saMhitA/006/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/pAncharAtrAgamaH/sAttvata-saMhitA/006/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/">
  <meta property="og:site_name" content="आगमे वैष्णवे विश्वासटिप्पन्यः">
  <meta property="og:title" content="००६">
  <meta property="og:description" content="षष्ठः परिच्छेदः
नारद उवाच[1]
वक्ष्ये विप्रवराः सम्यग् य उक्तश्चक्रपाणिना ।
प्रसङ्गाद् बलदेवस्य[2] द्रव्ययागोऽप्यनन्तरम् ॥ 1 ॥
अथ षष्ठो व्याख्यास्यते। बहिर्यागं वक्ष्य इत्याह- वक्ष्य इति। द्रव्ययागः द्रव्यैरर्घ्यादिभिः क्रियमाणो यागः, बाह्याराधनमित्यर्थः ॥ 1 ॥
[1 नारद इत्येव उ. विहाय सर्वत्र पाठः।]
[2 देवाय- मु. अटी.।]
श्रीभगवानुवाच
यत्किञ्चित् पत्रपुष्पाद्यं परिदृश्येत पीठगम् ।
पाणिना तत्समाहृत्य शुचिस्थाने निधाय[1] वै ॥ 2 ॥
गव्यैर्वा चामरैर्वालैः शिखि[2]पक्षैः कुशैरथ ।
संमार्ज्य भद्रपीठं तु वाससा सुसितेन वा ॥ 3 ॥
बहुना वस्त्रपूतेन वारिणा तदनन्तरम् ।
प्रक्षाल्य द्वादशार्णेन प्रणवाद्य[3]न्तकेन तु ॥ 4 ॥
आदौ भद्रपीठशोधनप्रकारमाह- यत्किञ्चिदिति त्रिभिः। पत्रपुष्पाद्यं पूर्वदिने भगवद्भुक्ततुलसीपत्रादिकमित्यर्थः। प्रणवाद्यन्तकेन प्रणवसंपुटितेनेत्यर्थः। द्वादशार्णेन वासुदेवद्वादशाक्षरेणेत्यर्थः। एवं भद्रपीठशोधनादिकस्य[4] कालान्तरकर्तव्यत्वमप्युक्तमीश्वरपारमेश्वरयोः-
यद्वा प्राग्यागभवनप्रवेशानन्तरं द्विजाः[5] ॥
न्यस्य भद्रासनाद्यन्तमन्यदन्यत् समाचरेत् ।
यद्वा तदातने काले न्यस्य भद्रासनं[6] ततः ॥
आद्यं मार्गत्रयं कृत्वा यथोक्तविधिना ततः ।
योगपीठार्चनारम्भे बिम्बोक्तं सर्वमाचरेत्[7] ॥ इति ॥ 2-4 ॥
(ई. सं. 3/16-18; पा. सं. 6/32-34)
[1 देवाय- मु. अटी. ।]
[2 निवेश्य- अटी. ।]
[3 पुच्छैः- मु. अटी.।]
[4 धिकस्य- अ.।
[5 द्विज- पा.।]
[6 भद्रासनादिकम्- मु.।]
[7 रभेत्- पा.।]">
  <meta property="og:locale" content="en_us">
  <meta property="og:type" content="article">
    <meta property="article:section" content="pancharatragamah">

  <meta itemprop="name" content="००६">
  <meta itemprop="description" content="षष्ठः परिच्छेदः
नारद उवाच[1]
वक्ष्ये विप्रवराः सम्यग् य उक्तश्चक्रपाणिना ।
प्रसङ्गाद् बलदेवस्य[2] द्रव्ययागोऽप्यनन्तरम् ॥ 1 ॥
अथ षष्ठो व्याख्यास्यते। बहिर्यागं वक्ष्य इत्याह- वक्ष्य इति। द्रव्ययागः द्रव्यैरर्घ्यादिभिः क्रियमाणो यागः, बाह्याराधनमित्यर्थः ॥ 1 ॥
[1 नारद इत्येव उ. विहाय सर्वत्र पाठः।]
[2 देवाय- मु. अटी.।]
श्रीभगवानुवाच
यत्किञ्चित् पत्रपुष्पाद्यं परिदृश्येत पीठगम् ।
पाणिना तत्समाहृत्य शुचिस्थाने निधाय[1] वै ॥ 2 ॥
गव्यैर्वा चामरैर्वालैः शिखि[2]पक्षैः कुशैरथ ।
संमार्ज्य भद्रपीठं तु वाससा सुसितेन वा ॥ 3 ॥
बहुना वस्त्रपूतेन वारिणा तदनन्तरम् ।
प्रक्षाल्य द्वादशार्णेन प्रणवाद्य[3]न्तकेन तु ॥ 4 ॥
आदौ भद्रपीठशोधनप्रकारमाह- यत्किञ्चिदिति त्रिभिः। पत्रपुष्पाद्यं पूर्वदिने भगवद्भुक्ततुलसीपत्रादिकमित्यर्थः। प्रणवाद्यन्तकेन प्रणवसंपुटितेनेत्यर्थः। द्वादशार्णेन वासुदेवद्वादशाक्षरेणेत्यर्थः। एवं भद्रपीठशोधनादिकस्य[4] कालान्तरकर्तव्यत्वमप्युक्तमीश्वरपारमेश्वरयोः-
यद्वा प्राग्यागभवनप्रवेशानन्तरं द्विजाः[5] ॥
न्यस्य भद्रासनाद्यन्तमन्यदन्यत् समाचरेत् ।
यद्वा तदातने काले न्यस्य भद्रासनं[6] ततः ॥
आद्यं मार्गत्रयं कृत्वा यथोक्तविधिना ततः ।
योगपीठार्चनारम्भे बिम्बोक्तं सर्वमाचरेत्[7] ॥ इति ॥ 2-4 ॥
(ई. सं. 3/16-18; पा. सं. 6/32-34)
[1 देवाय- मु. अटी. ।]
[2 निवेश्य- अटी. ।]
[3 पुच्छैः- मु. अटी.।]
[4 धिकस्य- अ.।
[5 द्विज- पा.।]
[6 भद्रासनादिकम्- मु.।]
[7 रभेत्- पा.।]">
  <meta itemprop="wordCount" content="12246">
  <meta name="twitter:card" content="summary">
  <meta name="twitter:title" content="००६">
  <meta name="twitter:description" content="षष्ठः परिच्छेदः
नारद उवाच[1]
वक्ष्ये विप्रवराः सम्यग् य उक्तश्चक्रपाणिना ।
प्रसङ्गाद् बलदेवस्य[2] द्रव्ययागोऽप्यनन्तरम् ॥ 1 ॥
अथ षष्ठो व्याख्यास्यते। बहिर्यागं वक्ष्य इत्याह- वक्ष्य इति। द्रव्ययागः द्रव्यैरर्घ्यादिभिः क्रियमाणो यागः, बाह्याराधनमित्यर्थः ॥ 1 ॥
[1 नारद इत्येव उ. विहाय सर्वत्र पाठः।]
[2 देवाय- मु. अटी.।]
श्रीभगवानुवाच
यत्किञ्चित् पत्रपुष्पाद्यं परिदृश्येत पीठगम् ।
पाणिना तत्समाहृत्य शुचिस्थाने निधाय[1] वै ॥ 2 ॥
गव्यैर्वा चामरैर्वालैः शिखि[2]पक्षैः कुशैरथ ।
संमार्ज्य भद्रपीठं तु वाससा सुसितेन वा ॥ 3 ॥
बहुना वस्त्रपूतेन वारिणा तदनन्तरम् ।
प्रक्षाल्य द्वादशार्णेन प्रणवाद्य[3]न्तकेन तु ॥ 4 ॥
आदौ भद्रपीठशोधनप्रकारमाह- यत्किञ्चिदिति त्रिभिः। पत्रपुष्पाद्यं पूर्वदिने भगवद्भुक्ततुलसीपत्रादिकमित्यर्थः। प्रणवाद्यन्तकेन प्रणवसंपुटितेनेत्यर्थः। द्वादशार्णेन वासुदेवद्वादशाक्षरेणेत्यर्थः। एवं भद्रपीठशोधनादिकस्य[4] कालान्तरकर्तव्यत्वमप्युक्तमीश्वरपारमेश्वरयोः-
यद्वा प्राग्यागभवनप्रवेशानन्तरं द्विजाः[5] ॥
न्यस्य भद्रासनाद्यन्तमन्यदन्यत् समाचरेत् ।
यद्वा तदातने काले न्यस्य भद्रासनं[6] ततः ॥
आद्यं मार्गत्रयं कृत्वा यथोक्तविधिना ततः ।
योगपीठार्चनारम्भे बिम्बोक्तं सर्वमाचरेत्[7] ॥ इति ॥ 2-4 ॥
(ई. सं. 3/16-18; पा. सं. 6/32-34)
[1 देवाय- मु. अटी. ।]
[2 निवेश्य- अटी. ।]
[3 पुच्छैः- मु. अटी.।]
[4 धिकस्य- अ.।
[5 द्विज- पा.।]
[6 भद्रासनादिकम्- मु.।]
[7 रभेत्- पा.।]">
<script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/pAncharAtrAgamaH\/sAttvata-saMhitA\/006\/".replace(basePath, "/");
  pageVars.pageParams = {};
  pageVars.pageSource = "pAncharAtrAgamaH\/sAttvata-saMhitA\/006.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>







    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/fonts.css" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> ००६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="००६">००६</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/pAncharAtrAgamaH/sAttvata-saMhitA/006.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>षष्ठः परिच्छेदः<br>
नारद उवाच[1]</p>
<p>वक्ष्ये विप्रवराः सम्यग् य उक्तश्चक्रपाणिना ।<br>
प्रसङ्गाद् बलदेवस्य[2] द्रव्ययागोऽप्यनन्तरम् ॥ 1 ॥<br>
अथ षष्ठो व्याख्यास्यते। बहिर्यागं वक्ष्य इत्याह- वक्ष्य इति। द्रव्ययागः द्रव्यैरर्घ्यादिभिः क्रियमाणो यागः, बाह्याराधनमित्यर्थः ॥ 1 ॥<br>
[1 नारद इत्येव उ. विहाय सर्वत्र पाठः।]<br>
[2 देवाय- मु. अटी.।]</p>
<p>श्रीभगवानुवाच<br>
यत्किञ्चित् पत्रपुष्पाद्यं परिदृश्येत पीठगम् ।<br>
पाणिना तत्समाहृत्य शुचिस्थाने निधाय[1] वै ॥ 2 ॥</p>
<p>गव्यैर्वा चामरैर्वालैः शिखि[2]पक्षैः कुशैरथ ।<br>
संमार्ज्य भद्रपीठं तु वाससा सुसितेन वा ॥ 3 ॥</p>
<p>बहुना वस्त्रपूतेन वारिणा तदनन्तरम् ।<br>
प्रक्षाल्य द्वादशार्णेन प्रणवाद्य[3]न्तकेन तु ॥ 4 ॥<br>
आदौ भद्रपीठशोधनप्रकारमाह- यत्किञ्चिदिति त्रिभिः। पत्रपुष्पाद्यं पूर्वदिने भगवद्भुक्ततुलसीपत्रादिकमित्यर्थः। प्रणवाद्यन्तकेन प्रणवसंपुटितेनेत्यर्थः। द्वादशार्णेन वासुदेवद्वादशाक्षरेणेत्यर्थः। एवं भद्रपीठशोधनादिकस्य[4] कालान्तरकर्तव्यत्वमप्युक्तमीश्वरपारमेश्वरयोः-<br>
यद्वा प्राग्यागभवनप्रवेशानन्तरं द्विजाः[5] ॥<br>
न्यस्य भद्रासनाद्यन्तमन्यदन्यत् समाचरेत् ।<br>
यद्वा तदातने काले न्यस्य भद्रासनं[6] ततः ॥<br>
आद्यं मार्गत्रयं कृत्वा यथोक्तविधिना ततः ।<br>
योगपीठार्चनारम्भे बिम्बोक्तं सर्वमाचरेत्[7] ॥ इति ॥ 2-4 ॥<br>
(ई. सं. 3/16-18; पा. सं. 6/32-34)<br>
[1 देवाय- मु. अटी. ।]<br>
[2 निवेश्य- अटी. ।]<br>
[3 पुच्छैः- मु. अटी.।]<br>
[4 धिकस्य- अ.।<br>
[5 द्विज- पा.।]<br>
[6 भद्रासनादिकम्- मु.।]<br>
[7 रभेत्- पा.।]</p>
<p>सर्वलोकमयं तत्र सर्वदेवसमाश्रयम् ।<br>
सर्वाधारमयं ध्यायेदन्तर्लीनं तु चक्रराट् ॥ 5 ॥</p>
<p>प्रणवेन स्वनाम्नाऽथ नमोऽन्तेनार्चयेच्च तम् ।<br>
अर्घ्यालभनधूपैस्तु माल्यैर्नानास्रगुद्भवैः ॥ 6 ॥<br>
भद्रपीठान्तर्लीनचक्रराजार्चनमाह- सर्वलोकमयमिति द्वाभ्याम्। चक्रराट् चक्रराजमित्यर्थः। विभक्तिविनिमयश्छान्दसः। आलभनम् आलभ्यते आलिप्यतेऽनेनाङ्गमित्यालभनं गन्धः। नानास्रगुद्भवैः नानाविधाः स्रजामुद्भवा रचनाविशेषा येषां तैः, द्विसरत्रिसरादिभेदेन नानारूपस्वरचनाविशिष्टैरिति यावत्। अथवा नानाविधपुष्प[1]जनितैरित्यर्थः। स्रक्शब्दस्य केवलपुष्पमात्रपरत्वं ज्ञेयम्। यत एवमुत्तरत्राप्यग्निकार्यप्रकरणे &ldquo;स्रग् धूपं मधुपर्कं च&rdquo; (6/98, 148) इत्यत्र स्रक्शब्दस्य पुष्पमात्रपरत्वमङ्गीक्रियते ॥<br>
ननु तत्रापि स्रक्शब्दस्य मालिकापरत्वे कः प्रत्यवाय इति चेदुच्यते, किमावयोर्विवादेन, लक्ष्मीतन्त्रे- &ldquo;ततः पुष्पमयीं दद्याद् धूपद्रव्यमयीं तथा&rdquo; (40/68) इति स्रक्शब्दस्य पुष्पपरत्वेन महालक्ष्म्यैव व्याख्यातत्वात्, ततो माल्यमयीं दद्यादित्यनुक्तेः। किञ्च, सात्वतोपबृंहणे ईश्वरे पारमेश्वरे च होमद्रव्यविवरणप्रकरणे-<br>
&ldquo;सुगन्धैः स्थलपद्माद्यैः पुष्पैश्चैव[2] सितादिकैः&rdquo; इति,<br>
(ई. सं. 5/206; पा. सं. 7/169)<br>
तर्पितः स्थलपद्माद्यैः पुष्पैश्चान्यैः सितादिकैः ॥<br>
सौभाग्यमतुलं विप्रा[3] अचिरादेव[4] यच्छति ।<br>
(ई. सं. 5/216-217; पा. सं. 7/180)<br>
इति च केवलपुष्पमात्रोक्तेः। किञ्च, पाद्मेऽपि [5]आहुतिप्रमाणनिरूपणप्रकरणे-&ldquo;फलैः पुष्पैरखण्डितैः&rdquo; इति पुष्पाणामखण्डितत्वमात्रलक्षणोक्तेः, केवलपुष्पैरेव होमसंप्रदायाच्च स्रक्शब्दः पुष्पमात्रपरो बोध्यः। किञ्च, &ldquo;स्रग्दामसूत्रसंबद्धमाक[6]र्णाच्चरणावधि&rdquo;(6/55) इत्यलङ्कारासनप्रकरणे वक्ष्यमाणं वाक्यमप्यत्रानुकूलं ज्ञेयम्, एषामेव श्लोकानां पारमेश्वरोऽपि[7] प्रतिपादितत्वात्। तद्व्याख्याने तु- &ldquo;नानास्रगुद्भवैर्माल्यैः नानाविधस्रजामुद्भावहेतुभूतैः पुष्पैः, &ldquo;माल्यं पुष्पे च दामनि&rdquo; (6/3/25) इति वैजयन्ती&rdquo; इति लिखितम्। तदस्वरसम्, विशेषणस्य वैयर्थ्यात्; मालिकादिभिः पीठार्चने प्रत्यवायाऽभावाच्च। अस्मिन्नवसरे नृसिंहकल्प[8]वक्ष्य[9]माणरीत्याऽनन्तादिपीठदेवानामप्यर्चनं कार्यम् ॥ 5-6 ॥<br>
[1 पुष्पगन्धै- अ.।]<br>
[2 र्द्विज- पा.।]<br>
[3 विप्र- पा.।]<br>
[4 रात् संप्रयच्छति- ई. पा.।]<br>
[5 आवप्यत- अ.।]<br>
[6 कण्ठा- म.।]<br>
[7 षष्ठाध्याये.।]<br>
[8 कल्पे- म.।]<br>
[9 सप्तदशे परिच्छेदे.।]</p>
<p>ततः कुम्भचतुष्कं तु हेमादिद्रव्यनिर्मितम् ।<br>
गालितेनाम्भसा पूर्णं स्रगाद्यैरप्यलङ्कृतम् ॥ 7 ॥</p>
<p>गन्धसर्वौषधीरत्नफलबीजकुशोदकम्[1] ।<br>
बहिःकोणचतुष्के तु न्यसेदाधारपृष्ठगम् ॥ 8 ॥</p>
<p>ॐ अर्घ्यं कल्पयामीति[2] ह्युक्त्वा वायुपदे न्यसेत् ।<br>
कलशं तद्वदैशान्यां न्यसेदाचमनार्थतः ॥ 9 ॥</p>
<p>स्नानार्थमग्निकोणे तु पाद्यार्थं नैर्ऋते तथा ।<br>
अथ मङ्गलकुम्भानामुपकुम्भसमन्वितम् ॥ 10 ॥<br>
अथ पात्र[3]परिकल्पनमाह- तत इति सार्धैस्त्रिभिः। अत्र गन्धसर्वौषधीरत्नफलबीजकुशादिकमित्यर्घ्यादीनां चतुर्णामप्यविभागेन द्रव्याण्युक्तानि। एषां विभागस्त्वष्टदशपरिच्छेदं (64-68 श्लो.) वक्ष्यमाणो ज्ञेयः। तथा चेश्वरपारमेश्वरयोः-<br>
[4]आधारोपरि पात्राणि स्वपूर्वनियमेन तु ।<br>
वायव्यादिषु विन्यस्य तत्तत्कल्पनमन्त्रतः ॥ इति।<br>
(ई. सं. 3/26-27; पा. सं. 6/37)<br>
किञ्च, अत्रार्घ्यादीनां चतुर्णामेवोक्तत्वेऽप्यष्टादशपरिच्छेदे (70-76 श्लो.) वक्ष्यमाणं द्वितीयार्घ्यमपि ग्राह्यम्, तस्य पीठार्चनाद्युपयुक्तत्वात्। अत्र पात्रपरिकल्पनात् पूर्वमेव पीठान्त[5]र्लीनचक्रराजार्चनोक्तावपि पाठक्रमादर्थक्रमस्य बलीयस्त्वेन तत् तदनन्तरमेव ग्राह्यम्। तथा वक्ष्यति सप्तदशे परिच्छेदे-<br>
पुष्पैरथार्घ्यपात्रं तु मन्त्रैः संपूज्य निष्कलैः ।<br>
पात्रे परस्मिंस्तस्माद्वै स्तोकमुद्धृत्य चोदकम् ॥<br>
योगपीठार्चनं कुर्यादनुसंधानपूर्वकम्। (17/52-53) इति॥ 7-10 ॥<br>
[1 शादिकम्- भा., दरम्- उ.।]<br>
[2 तीत्यु- अ. उ.।]<br>
[3 पात्रविकल्पपरि- अ.।]<br>
[4 पारमेश्वरीयः पाठो मूल एव द्रष्टव्यः।]<br>
[5 न्तरलीन- अ.।]</p>
<p>चतुष्कं विन्यसेद् बाह्ये दिक्क्रमेण सुपूजितम् ।<br>
भगवद्बिम्बपूर्वं तु यागाङ्गं प्रागुदीरितम् ॥ 11 ॥<br>
अथ परितः कलशाष्टकस्थापनमाह- अथेति। उपकुम्भसमन्वितम्, विदिक्षु स्थापनीयैश्चतुर्भिः कलशैः सहितमित्यर्थः। अथवा नृसिंहकल्पपरिच्छेदे शान्तिकादिप्रकरणेषु वक्ष्यमाणरीत्योपस्थापनीयैश्चतुर्भिरुपकुम्भैः समन्वितमित्यर्थः। मङ्गलकुम्भानां चतुष्कं प्रागुदीरितं (6/7) चतुर्दिक्षु स्थापनीयकलशचतुष्टयमित्यर्थः ॥ 10-11 ॥</p>
<p>एकं सुलक्षणं तत्र ततो मध्येऽवतार्य च ।<br>
भुक्तमर्घ्यादिकं तस्माद[1]पनीयाभिवन्द्य च ॥ 12 ॥<br>
तत्कलशाष्टकमध्ये भगवद्बिम्बाद्यान्य[2]तमस्थापनमाह- भगवदिति। प्रागुदीरितं (षष्ठा?पञ्चमा)ध्यायान्ते उक्तमित्यर्थः। भद्रपीठोपरि केवलचरबिम्बाद्यर्चनप्रकरणे। एवं परितः कलशाष्टकस्थापनं कार्यम्। स्थिरबिम्बार्चनविषये तु तदप्रकृतम्। अत एव ईश्वरपारमेश्वरयोर्नोक्तं च॥ 11-12 ॥<br>
[1 द्दाप- बक, दाप- अ.।]<br>
[2 दन्य- अ.।]</p>
<p>उशीर[1]वंशकूर्चेन क्षालयेदम्भसा ततः ।<br>
पुराङ्कितं तु चक्राद्यैर्यथाबद्धं तु वा शुभम् ॥ 13 ॥<br>
बिम्बशोधनमाह- भुक्तमिति। भुक्तमर्घ्यादिकं पूर्वदिने, यद्वाऽभिगमनार्चनकाले भगवद्भक्तार्घ्यपुष्पादिकमित्यर्थः। उशीरवंशकूर्चेन लाम(ञ्छ?ज्जक)पिञ्चुलेन[2] ॥ 12-13 ॥<br>
[1 रं-अ. उ.।]<br>
[2 पिञ्चीलेन- म.।]</p>
<p>सलिलेनार्घ्यपात्रं तु सम्पूर्याग्रे निधाय वै ।<br>
तिलान् सुमनसस्तस्मिन् दूर्वाः सिद्धार्थकान् क्षिपेत् ॥ 14 ॥</p>
<p>चतुरावर्तयेन्मन्त्रं[1] कृत्वा पाणितले स्थितम् ।<br>
ततः सर्वगतं देवं मन्त्रमूर्तित्वमागतम् ॥ 15 ॥</p>
<p>समाहूय स्वमन्त्रेण [2]त्वागच्छान्तपदेन तु ।<br>
यथा सर्वगतो वायुर्व्यजनेन महामते ॥ 16 ॥</p>
<p>व्यक्तिमभ्येति भगवानाहूतस्तद्वदेव हि ।<br>
भावदर्पणसङ्क्रान्तं कृत्वा हृत्कमलात्तु वै ॥ 17 ॥</p>
<p>[3]सन्निरुध्य बहिर्वेद्यां मन्त्रोच्चाराव[4]सानतः ।<br>
मन्त्रमागच्छमानं तु निर्गतं तु स्वकात् पदात् ॥ 18 ॥<br>
अथावाह[4]नक्रममाह- पुराङ्कितमिति पञ्चभिः। चक्राद्यैरङ्कितमित्यनेन सुवर्णादिकं द्रव्यमयं पात्रमुच्यते। यथाबद्धं तु वेत्यनेन पलाशादिपत्रमयमुच्यते। तथा च जयाख्ये-<br>
अर्घ्यपात्रं समादाय सुवर्णरजतादिजम् ॥<br>
शैलं मृद्दारुजं वाऽथ पलाशाम्बुजपर्णजम् । (13/63-64) इति।<br>
सलिलेन प्रधानार्घ्यसलिलेनेत्यर्थः। यतः-<br>
आवाहने संनिधाने संनिरोधे तथार्चने ॥<br>
विसर्जनेऽर्घ्यदानं तु प्राक्पात्रान्नित्यमाचरेत् । (18/70-71)<br>
इति वक्ष्यति। अर्घ्यपावम् आवहनार्थं कृतं पृथक् पात्रमित्यर्थः। तथा च पाद्मे-<br>
आवाहितपदं पात्रं प्रक्षालितमथाम्बुभिः ।<br>
पूरयेन्मूलमन्त्रेण हस्ताभ्यां च समुद्धरेत् ॥<br>
ललाटसममेतस्मिन् अन्तरावाह्य केशवम् । इति ।<br>
सिद्धार्थकान् श्वेतसर्षपानित्यर्थः। मन्त्रम् आगच्छपदसंयुक्तं तत्तन्मूर्तिमन्त्र[5]मित्यर्थः। &ldquo;समाहूय[6] स्वमन्त्रेण त्वागच्छान्तपदेन तु&rdquo; (6/16) इत्युक्तत्वात्। तथा च पाद्मेऽपि- &ldquo;चतुरुच्चारयेन्मन्त्रमागच्छपदसंयुतम्&rdquo; इति। एवमावाहनकाले मन्त्रस्य चतुरुच्चारणं लक्ष्मीतन्त्रेऽप्युक्तम्- &ldquo;तारकं[7] चतुरुच्चार्य तारिकां तु त्रिरुच्चरेत् (38/4) इति। ततः सर्वगतं देवमिति श्लोकेनोक्तस्यार्थस्यानुवादः कृतः। मन्दमतीनां भगवदावाहने विस्रम्भजननार्थं यथा सर्वगतो वायुरिति दृष्टान्तकथनम्। एवमेव वक्ष्यति प्रतिष्ठाध्यायेऽपि-<br>
सर्वत्रगोऽसि[8] भगवान् किल यद्यपि त्वा-<br>
मावाहयामि हि यथा व्यजनेन वायुम् ।<br>
गूढो यथैव दहनो मथनादुपैति<br>
आवाहितोऽपि हि तथा त्वमुपैषि चार्चाम् ॥ (25/121) इति।<br>
भावदर्पणसंक्रान्तं कृत्वेत्यनेन-<br>
तमागतमिवाकाशात् तारकं कर्णिकान्तरे ।<br>
भावयेदथ तन्मध्यादाराध्यमुदितं स्मरेत् ॥ (5/102)<br>
इत्युक्तार्थः स्मारितो भवति[9]। वेद्यामिति पदं बिम्बाद्युपलक्षकम्। संनिरुध्य पूजावसानिकां स्थितिं प्रार्थ्येत्यर्थः। अत्र संनिधिसाम्मुख्यकरणमप्यपेक्षितमीश्वरादिषु ग्राह्मयम्। मन्त्रोच्चारावसानतः तत्तन्मूलमन्त्रावसान[10] इत्यर्थः। किञ्च-<br>
आवाहयामि लक्ष्मीशं परमात्मानमव्ययम् ॥<br>
आतिष्ठतामिमां मूर्तिं मदनुग्रहकाम्यया ।<br>
श्रिया सार्धं जगन्नाथो देवो नारायणः पुमान् ॥ (36/94-95)<br>
इति लक्ष्मीतन्त्रोक्तो मन्त्रश्चात्र प्रकृतः। नन्वेतच्छ्लोकपञ्चकस्याप्यावाहनपरत्वे पुराङ्कितमित्यादिश्लोकद्वयं सात्वतोपबृंहणेश्वरपारमेश्वरयोः कुतो नोक्तमिति चेत्सत्यम्, तत्र-<br>
गन्धार्घ्यपुष्पैः संपूर्य मूलमन्त्रं समुच्चरन् ।<br>
पीठोपरि हरेरग्रे मूर्ध्नि पुष्पाञ्जलिं क्षिपेत् ॥<br>
(ई. सं. 4/59; पा. सं. 6/229)<br>
इत्यनेनैव तच्छ्लोकद्वयार्थः संगृहीतो भवतीति बोध्यम्, तदावाहनपात्रस्थार्घ्यजलस्याञ्जलिद्वारेणैव बिम्बोपरि सेचनीयत्वात्। &ldquo;तिलान् सुमनसस्तस्मिन् दूर्वाः सिद्धार्थकान् क्षिपेत्&rdquo; (6/14) इत्युक्तस्य द्रव्यचतुष्टयप्रक्षेपस्य प्रधानार्घ्यजलपूरणेनैव चारितार्थ्याच्च।<br>
नन्वेवं तेनैव तद्द्रव्यचतुष्टयप्रक्षेपस्य चारितार्थ्ये सात्वते पुनः किमर्थं तदुपादानमिति चेत्, सत्यम्-<br>
पाद्येद्रव्यान्तरालाभे दूर्वा[11] चार्घ्येऽथ सर्षपः ।<br>
शस्तमाचमनीये तु [12]तक्कोलं मार्जनाम्भसि ॥<br>
इति पाद्मोक्तन्यायेनार्घ्यादिषु द्रव्यान्तरालाभेनैकैकद्रव्यप्रक्षेपेऽप्यावाहनार्घ्ये तिलादीनां चतुर्णामपि प्रक्षेपसिद्ध्यर्थं पुनरुपादानमिति ज्ञेयम्। एवं चैवमावाहनं चरबिम्बकुम्भमण्डलाद्यर्चनविषयम्, न तु स्थिरबिम्बविषयम्,<br>
स्थितमायतने वाऽथ साकारं [13]परमेश्वरम् ।<br>
शङ्खचक्रधरं विष्णुं सुरसिद्धावतारितम्[14] ॥<br>
ऋषिभिर्मनुजैर्वाथ भक्तियुक्तैः प्रतिष्ठितम् ।<br>
तन्मूर्तौ च स्वमन्त्रेण [15]यजेदावाहनं विना । (13/58-60)<br>
इति जयाख्योक्तेः, &ldquo;संस्थितेऽभिमुखीभावस्तदेवावाहनं हरेः&rdquo; इति पाद्मोक्तेः, तथैवेश्वरपारमेश्वरयोः प्रतिपादितत्वाच्च ॥ 13-18 ॥<br>
[1 यन्- अटी.।]<br>
[2 ह्यागच्छेतिपदेन वै- मु. अटी. बक.।]<br>
[3 सन्निरोध्येति सार्वत्रिकः पाठः। भाष्यानुरोधी पाठोऽत्र स्थापितः।]<br>
[4 नुसारतः- अटी.।]<br>
[5 मन्त्रणमित्युभयमातृकापाठः.।]<br>
[6 समा विषयः स्व- अ.।]<br>
[7 एतदनुरोधेन मुद्रिते लक्ष्मीतन्त्रे पाठसंशोधनं विधेयम्।]<br>
[8 गो हि- म.।]<br>
[9 भवतीति वेद्यमिति- अ.।]<br>
[10 सानत- अ.।]<br>
[11 पूर्व चार्थे - अ.।]<br>
[12 तत्कालं- अ.।]<br>
[13 पार- म.।]<br>
[14 वधादि- मु.।]<br>
[15 यच्छेदा- म.।]</p>
<p>कालं पाद्यार्घ्यदानान्तमुत्थितं भावयेत् सदा ।<br>
अथोपचर्यमाणं [1]तं भोगैः कालानुकूलतः[2] ॥ 19 ॥</p>
<p>स्नाना[3]लभनवस्रस्रग्दानेऽ[4]लङ्करणे तथा ।<br>
अन्यत्र भोगपूजायां स्मरेत् पद्मासनादिना ॥ 20 ॥</p>
<p>पुनस्तमेवोपविष्टं सानुकम्पं च सम्मुखम् ।<br>
बिम्बं विनाऽन्यत्राधारे भवत्येवं महामते ॥ 21 ॥<br>
केवलवेदिकुम्भमण्डलादिष्वावाहितस्य देवस्य तत्तदुप्रचारानुरोधेनावस्थानभेदभावनमाह- मन्त्रमिति सार्धैस्त्रिभिः[5] ॥ 18-21 ॥<br>
[1 तु- उ.।]<br>
[2 रूपतः- अटी.।]<br>
[3 तपन- बक. बख., लम्भन- अटी.।]<br>
[4 दानाल- मु. अटी.।]<br>
[5 श्चतुर्भिः- अ.।]</p>
<p>बिम्बाकृत्यात्मना बिम्बे समागत्यावतिष्ठते ।<br>
करोत्यमूर्तामखिलां भोगशक्तिं तु चात्मसात् ॥ 22 ॥<br>
बिम्बे तादृशभावनाश्रम एव नास्ति, ब्रह्मरूपेण साक्षादेव भोगानङ्गीकरोतीत्याह- बिम्बाकृत्येति। तथा चोपबृंहितं लक्ष्मीतन्त्रेऽपि-<br>
क्लृप्ते तु विग्रहे पूर्वं तथारूपोऽवतिष्ठते ।<br>
भोगेषु दीयमानेषु शक्तिर्या मन्मयी परा ॥<br>
तत्रास्थां तां स्मरेत् साक्षादाददानो हरिर्यथा । (38/16-17) इति ।<br>
यद्यपि पाद्मे बिम्बार्चनप्रकरणेऽपि-<br>
अर्घ्यवस्त्राम्बराकल्पपुष्पगन्धानुलेपनैः ।<br>
प्रत्यर्चितं स्थितं ध्यायेत् पाद्याचमनयोः पुनः ॥<br>
[1](तदानीं ध्यानं चोक्तं पाद्मे-)<br>
आसीनं स्नानकाले च पद्मासनसुखासनम् ।<br>
नैवेद्यधूपदीपादावासीनं[2] स्वस्तिकासने ॥<br>
उपचारेषु चान्यत्र तत्तत्कर्मानुसारतः ।<br>
स्थितमासीनमथवा देवं ध्यायेत पूजकः ॥<br>
इत्युक्तम्, तथापि तत्कुम्भार्चनादिपरमेव। अथवा बिम्बस्यैव तथा ध्यानपरम्, नहि कुम्भादिष्विव तदन्तःस्थितभगवन्मात्रध्यानपरमिति ध्येयम्[3]। अत्रापेक्षिता मन्त्रन्यासलयभोगार्चनादयो बहवो विशेषा [4]नृसिंहकल्पे वक्ष्यमाणा ग्राह्याः ॥ 22 ॥<br>
[1 नास्त्येषा पङ्क्तिः- म.।]<br>
[2 वासनं- अ.।]<br>
[3 बोध्यम्- म.।]<br>
[4 सप्तदशे परिच्छेदे।]</p>
<p>विनिवेद्याऽऽसनवरं समाहूतस्य वै प्रभोः ।<br>
पादपीठं तु सामान्यं मृद्वास्तरणभूषितम् ॥ 23 ॥</p>
<p>पाद्यार्घ्ये[1] मधुपर्कं च तोयमाचमनीयकम् ।<br>
सपुत्रदारमात्मानमष्टाङ्गपतनेन[2] तु ॥<br>
अथासनाद्युपचारसमर्पणमाह- विनिवेद्येति सार्धेन। अत्र पाठक्रमं विहाय प्रथममर्घ्यम्, ततः पाद्यम्, तदनन्तरमाचमनीयम्, ततो मधुपर्कं च समर्पणीयम्। तत्रार्घ्यं[3] पुष्पद्वारा भगवतो मूर्ध्नि देयम्, &ldquo;[4]अर्घ्यस्तृतीयया देयो मूर्ध्न्यापः कुसुमोद्धृताः&rdquo; (36/100) इति लक्ष्मीतन्त्रोक्तेः। तदानीं घण्टानादश्च कार्यः, &ldquo;आवाह[5]नार्घ्ये धूपे च दीपे नैवेद्यजोषणे&rdquo; (3/83) इति, &ldquo;घण्टाशब्दसमोपेतं दत्वाऽर्घ्यं मन्त्रमूर्धनि&rdquo; (4/134) इति चेश्वरादिषूक्त[6]वात्। पाद्यं तु द्विवारं देयम्, &ldquo;पाद्यदाने तु विप्रेन्द्र द्विर्द्वद्यात्तु[7] पदाम्बुजे&rdquo; (17/46) इत्यनिरुद्धसंहितोक्तेः। इदानीं पाद्यप्रतिग्रहपादसंमार्जनवस्त्रपादानुलेपनान्यपि देयानि। आचमनं तु त्रिवारं समर्पणीयम्। तथा चोक्तमनिरुद्धसंहितायाम्- &ldquo;आचामं[8] च त्रिधा दद्याद् विमृश्य च सकृत्[9] स्पृशेत्&rdquo; (17/48) इति। [10] तदानीं ध्यानं चोक्तं पाद्मे-<br>
ध्यायेदाचमनीयस्य दानकाले जगद्गुरुम् ।<br>
[11]आचामन्तमिवाम्भोभिः साक्षादम्भःपरिग्रहे ॥ इति ।<br>
अत्राचमनानन्तरं गन्धपुष्पमालादीपधूपसमर्पणं मधुपर्कानन्तरं ताम्बूलनिवेदनं [12]चेश्वरपारमेश्वरादिषूक्तं ग्राह्यम्। तथा चोक्ताः पाद्मे मन्त्रासनोपचाराः-<br>
आवाहननमस्कारौ प्रत्युत्थानमनन्तरम् ।<br>
पुष्पाञ्जलिः स्वागतोक्तिरासनं भद्रपीठिका ॥<br>
अर्घ्यं पाद्यप्रतिग्राहं पाद्यप्रो[13] ताभिमर्शनम् ।<br>
आलेपनं चरणयोश्चन्दनक्षोदवारिभिः ॥<br>
अपामाचमनीयं तु प्रतिग्रहणदर्शनम् ।<br>
उपस्पर्शनमालेपश्चन्दनाद्यम्बुचर्चया ॥<br>
पुष्पमाला धूपदानं मधुपर्कनिवेदनम् ।<br>
घनसारो नागवल्ली&hellip;. &hellip;. &hellip;. ॥ इति ॥ 23-24 ॥<br>
[1 र्घ्यम- उ.।]<br>
[2 नादिना- अटी.।]<br>
[3 ततोऽर्घ्यं- अ.।]<br>
[4 अर्घ्यं तृतीयया देयं- मु.।]<br>
[5 नेऽर्घ्ये- अ.।]<br>
[6 षूक्तम्- म.।]<br>
[7 च्च- मु.।]<br>
[8 आचामं तु त्रिर्दद्यात् तु द्विरुन्मृज्य च संस्पृशेत्- मु.।]<br>
[9 सकृन्मृजेत् - म.।]<br>
[10 `तदानीं ध्यानं चोक्तं&rsquo; नास्ति- अ.।]<br>
[11 आचान्तमिव चाम्भोभिः- अ.।]<br>
[12 क्रमशश्चतुर्थषष्ठाध्याययोर्द्रष्टव्यमेतत्।]<br>
[13 प्लोता-म.।]</p>
<p>चेतसा भक्तियुक्तेन निवेद्य तदनन्तरम् ।<br>
भगवानथ[1] विज्ञाप्यः कृत्वा तत्पादगौ[2] करौ ॥ 25 ॥<br>
आत्मात्मीयनिवेदनमाह- सपुत्रेति। अष्टाङ्गपतनेन (6/187-188) वक्ष्यमाणाष्टाङ्गप्रणामेन। इदानीमात्मनिवेदनविज्ञापनं चोक्तं पाद्मे-<br>
दासोऽहं ते जगन्नाथ सपुत्रादिपरिग्रहः ।<br>
प्रेष्यः प्रशाधि कर्तव्ये मां नियुङ्क्ष्वे[3] हिते सदा ॥ इति ॥ 24-25 ॥<br>
[1 नपि- मु. अटी.।]<br>
[2 पादयोः- अ.।]<br>
[3 नियोजय ते- अ.।]</p>
<p>स्फुटीकृतं मया देव त्विदं स्नानवरं त्वयि ।<br>
सपादपीठं[1] परमं शुभं स्नानासनं महत् ॥ 26 ॥</p>
<p>आसादयाशु स्नानार्थं मदनुग्रहकाम्यया ।<br>
स्नानासनं निवेद्याथ देवस्य द्वितयं[2] तु वै ॥ 27 ॥<br>
अथ स्नानार्थं विज्ञापनमाह- भगवानिति द्वाभ्याम्। कृत्वा तत्पादगौ करावित्यत्र व्यस्तकरावित्यर्थः। तथा चोक्तं पारमेश्वरे-<br>
कृत्वाभ्यर्च्यादिदेवस्य[3] पाणिना दक्षिणं पदम् ।<br>
दक्षिणेनाथ वामेन वामं संगृह्य मन्त्रतः ॥ (6/302-303)<br>
इति ॥ 25-27 ॥<br>
[1 ठमपरं- बक. बख. अ.।]<br>
[2 द्वितीयं- बक.।]<br>
[3 र्च्यापि- मु.।]</p>
<p>भक्तिनम्रेण शिरसा दद्यादर्घ्यं तु मूर्धनि ।<br>
विनिवेद्य ततो हैमं सरत्नं च प्रतिग्रहम्[1] ॥ 28 ॥</p>
<p>दद्याद्वै पाद्यकलशात् पाद्यं पादाम्बुजद्वये ।<br>
सुशुभे पादुके चाथ तदन्ते स्नानशाटकम्[2] ॥ 29 ॥</p>
<p>सुगन्धशालिसम्पूर्णं मात्रार्थं पात्रमुत्तमम् ।<br>
दर्पणं पूर्णचन्द्राभं गन्धतोयमनन्तरम् ॥ 30 ॥</p>
<p>पाणिभ्यां क्षालनार्थं तु पादपीठं ततः शुभम् ।<br>
दन्तकाष्ठं च[3] तदनु मुखसुद्धिप्रतिग्रहम् ॥ 31 ॥</p>
<p>जिह्वानिर्लेखनं चैव मुखप्रक्षालनं तु वै ।<br>
पुनराचमनं देय[4]मभ्यङ्गार्थमनन्तरम् ॥ 32 ॥</p>
<p>तैलं बहु सुगन्धं च चूर्णं गोधूमशालिजम् ।<br>
रजनीचूर्णसम्मिश्रमीषत् पद्मकभावितम् ॥ 33 ॥</p>
<p>देयमुद्वर्तनार्थं तु चमषी[5] तदनन्तरम् ।<br>
स्नानार्थं खलिसंयुक्तं[6] तोयमुष्णमनन्तरम् ॥ 34 ॥</p>
<p>चन्दनं मुखलेपार्थं घृष्टं कर्पूरभावितम् ।<br>
गव्यं प्रभूतं स्नानार्थं क्षीरं दधि घृतं मधु ॥ 35 ॥<br>
स्नानासनाद्युपचारानाह[7]- स्नानासनमित्यादिभिः। अत्र पाणिप्रक्षालनार्थकगन्धतोयसमर्पणानन्तरं पादपीठोक्तावपि पाठक्रमादर्थक्रमस्य बलीयस्त्वेन स्नानासनसमर्पणानन्तरमेव पादपीठोऽपि समर्पणीयः, &ldquo;सपादपीठं[8] परमं शुभं स्नानासनं महत्&rdquo; (6/26) इति विज्ञापनश्लोक एवोक्तत्वात्। अत एव सात्वतोपबृंहणेश्वर(4/143)- पारमेश्वर (6य304)योः स्नानासनानन्तरमेव पादपीठसमर्पणमुक्तम्।<br>
नन्वीश्वर(4/146)- पारमेश्वर (6/308)योरुभयोरपि &ldquo;[9]पाणिप्रक्षालनार्थं तु पादपीठं ततः शुभम्&rdquo; इति पाणिप्रक्षालनानन्तरमपि पादपीठोक्तिः परिदृश्यते, तस्याः का गतिरिति चेत्, सत्यम्। तत्रोभयत्रापि यथावस्थितसात्वतश्लोकानामेव प्रतिपादितत्वात् पौनरुक्त्यं दृश्यते। लक्ष्मीतन्त्रे तु-<br>
अनुज्ञाप्य ततः पश्चात् स्नानासनमनुत्तमम् ।<br>
पादपीठमथार्घ्यं च ततः पाद्यप्रतिग्रहम्[10] ॥<br>
पाद्याम्बु पादुके स्नानशाटी मात्रा च शालिका ।<br>
दर्पणं गन्धतोयं च पाणिप्रक्षालनार्थकम् ॥<br>
दन्तकाष्ठं च वदनप्रक्षालाचमनाम्बुनी[11] ।<br>
गन्धतैलं च चूर्णं च [12]शालिगोधूमसंभवम् ॥<br>
हरिद्राचूर्णसंमिश्रमीषत् पद्मकभावितम् ।<br>
उद्वर्तनार्थँ तदनु स्नानार्थं [13]खलिसंयुतम् ॥<br>
उष्णाम्बु चन्दनं चन्द्रमिश्रितं लेपनार्थकम् । (39/5-9)<br>
इति सात्वतश्लोकानामुपबृंहितत्वान्न पादपीठपुनरुक्तिः। अतस्तत्पौनरुक्त्यं नानुष्ठानप्रतिपादकम्, किन्तु श्लोकपूरणार्थं ज्ञेयम्। यथा पारमेश्वरे मानसे भोगयागप्रकरणे- &ldquo;मन्त्रराट् कर्णिकामध्ये लक्ष्म्याद्याः केसरादिषु&rdquo; (ज. 12/81; पा. 5/130) इति जयाख्यवचने प्रतिपादितेऽप्यविरुद्धार्थं परिगृह्य विरुद्धं लक्ष्म्यादित्वं परित्यज्य हृन्मन्त्रादित्वमेवाङ्गीक्रियते, तद्वदिहापीति संतोष्टव्यमायुष्मता। अत एवास्मत्तातपादैः सात्वतामृते पाणिप्रक्षालनतोयसमर्पणानन्तरं पादपीठो नोक्तः ।<br>
प्रकृतमनुसरामः। दन्तकाष्ठमित्यत्र पारमेश्वरे- &ldquo;दन्तकाष्ठं च तदनु कर्मण्यक्षीरवृक्षजम्&rdquo; (6/308) इत्युक्तम्। कपिञ्जलेऽपि- &ldquo;चूतदण्डेन देवस्य दन्तधावनमाचरेत्&rdquo; इति। तच्च हेमादिमयमपि ग्राह्यम्। तदुक्तं पारमेश्वर एव द्वितीयेऽध्याये-<br>
षोडशाङ्गुलि[14]दीर्घैस्तु वक्रग्रन्थिविवर्जितैः ॥<br>
हेमादिनिर्मितैर्वापि कुशदू[15]र्वादिभिस्तथा । (2/61-62) इति।<br>
मुखशुद्धिप्रतिग्रहं गण्डूषप्रतिग्रहमित्यर्थः। मुखप्रक्षालनं गण्डूषमित्यर्थः। पुनराचमनीयानन्तरं ताम्बूलमपि देयम्, &ldquo;गण्डूषाचामसलिले ताम्बूलं गन्धभावितम्&rdquo; (6/309) इति पारमेश्वरोक्तेः। तैलं बहु सुगन्धं चेत्यत्र तैलसमर्पणप्रकारः पारमेश्वरे [16]समाराधनाध्याये [17]महोत्सवाध्याये च विस्तरेणोक्तो ज्ञेयः। रजनीचूर्णं हरिद्राचूर्णम्। पद्मकम् तथैव प्रसिद्धं वैद्य(क)ग्रन्थे। चमषी तैलनिर्हरणार्थकसुगन्धद्रव्यविशेषः। इममर्थं सुस्पष्टं वक्ष्यति प्रतिष्ठाध्याये- &ldquo;पूर्ववच्च ततोऽभ्यज्य[18] विधिवच्चमसाम्बुना। क्षालयित्वा&rdquo; (25/99-100) इति। खली च मलनिर्हरणसाधनद्रव्यम्॥ 27-35 ॥<br>
[1 इतः परम्- `जिह्वार्थनिर्लेखनं चैव मुखप्रक्षालनं तु वै&rsquo; इति पाठो दृश्यते- बख. उ., स चानावश्यकः, अग्रे तस्य पठितत्वात्।]<br>
[2 शाटिकाम्- मु. अटी.।]<br>
[3 तु- उ.।]<br>
[4 देवस्या- मु. अटी.।]<br>
[5 मषीं च- मु. अटी., वमिषं- बक, चमिषं- बख., चमसीं- अ., चमसी- उ.।]<br>
[6 सम्पूर्ण- मु. अटी. बक. बख.।]<br>
[7 राण्याह- अ.।]<br>
[8 ठमपरं- म.।]<br>
[9 पाणीनां- ई.।]<br>
[10 ग्रहः- मु.।]<br>
[11 म्बुनि- अ.।]<br>
[12 शाला- अ.।]<br>
[13 खलु- म.।]<br>
[14 ङ्गुल- मु.।]<br>
[15 दर्भा- मु.।]<br>
[16 षष्ठाध्याये ।]<br>
[17 सप्तदशाध्याये ।]<br>
[18 भ्यर्च्य- अ.।]</p>
<p>ऐक्षवं तु रसं हृद्यमभावे[1] शार्करोदकम् ।<br>
धात्रीफलोदकं चैव लोध्रतोयमनन्तरम् ॥ 36 ॥</p>
<p>रक्तचन्दनतोयं च रजनीनीरमुत्तमम् ।<br>
ग्रन्थिपल्लववार्येव[2] ततस्तु तगरोदकम् ॥ 37 ॥</p>
<p>प्रियङ्गुवारि तदनु मांसीजलमतः परम् ।<br>
सिद्धार्थकोदकं चैव सर्वौषधिजलं ततः ॥ 38 ॥</p>
<p>पत्रपुष्पोदके चैव फलबीजोदके तथा[3] ।<br>
गन्धोदकं च तदनु हेमरत्नजले ततः ॥ 39 ॥</p>
<p>पुण्यतीर्थसरित्तोयं केवलं तदनन्तरम् ।<br>
स्नानार्थं कल्पितेनैव ह्युदकेन[4] विमिश्रितम् ॥ 40 ॥</p>
<p>योक्तव्यं क्रमशो ह्येतदर्घ्यपुष्पसमन्वितम् ।<br>
अन्तरान्तरयोगेन स्नानानां च महामते ॥ 41 ॥</p>
<p>क्षालनं चार्घ्यकलशादर्घ्यदानं समाचरेत् ।<br>
सम्पूर्णमम्भसां[5] कुम्भं हरिद्राशालितण्डुलैः ॥ 42 ॥<br>
अथ क्षीरादिपञ्चविंशतिकलशस्नपनप्रकारमाह- गव्यमित्यादिभिः। धात्रीफलम् आमलकम्, लोध्रं श्वेतलोध्रम्, &ldquo;लालवः [6]शबलो लोध्रः&rdquo; (2/4/33) इत्यमरः। ग्रन्थिपल्लवं स्थौणेयम् &ldquo;ग्रन्थिपर्णं शुकं [7]बर्हं स्थौणेयं कुक्कुटम्&rdquo; (2/4/132) इत्यमरः। तगरं तथैव प्रसिद्धम्। प्रियङ्गः फलिनी, &ldquo;प्रियङ्गुः फलिनी फली&rdquo;(2/4/55) इत्यमरः।<br>
ननु &ldquo;स्त्रियौ कङ्गुप्रियङ्गू द्वे&rdquo; (2/9/20) इत्यमरवाक्यमप्यस्ति, विनिगमनाविरहात् कङ्गुरेव गृह्यतामिति चेन्न, अस्मिन् स्नपने बीजवारिणि कङ्गोः सत्त्वाद् अत्रत्यप्रियङ्गुशब्दस्य पूर्वोत्तरयोर्गन्धद्रव्यसाहचर्याच्च फलिनीपरत्वमेवाङ्गीकार्यम्। मांसी जटामांसी। सिद्धार्थकः श्वेतसर्षपः। सर्वौषधीजल-पत्रोदक-पुष्पोदक-फलोदक-बीजोदक-गन्धोदक-रत्नोदकानां द्रव्यविवरणमीश्वरपारमेश्वरयोः [8]स्नपनाध्याये व्यक्तमुक्तं ग्राह्यम्। अत्रापेक्षितकलशाधिवासादिकमपि तत्रैव ग्राह्यम्। अत्र नित्यस्नपनत्कादङ्कुरादिकं न कार्यम्। तथा चोक्तं पाद्मे-<br>
नित्ये च स्नपने नापि कौतुकं नाङ्कुरार्पणम् ।<br>
निशा[9]चूर्णैर्न स्नपनमिष्यते [10]मण्टपस्थलम् ॥ इति ।<br>
&ldquo;स्नानार्थं कल्पितेनैव ह्यदकेन विमिश्रितम्&rdquo; (6/40) इत्युक्तत्वाद् धात्रीफलोदकादिविंशतिद्रव्येष्वपि किञ्चित् किञ्चित् स्नानीयजलं संयोज्यम्, &ldquo;स्नानीयाम्बुसमेतानि देयान्यम्बून्यमूनि तु&rdquo; (39/13) इति लक्ष्मीतन्त्रोक्त्या क्षीरादिपञ्चकं विना आमलकाद्यम्बुष्वेव स्नानीयाम्बुसंयोजनस्य प्रतीयमानत्वात्। अर्घ्यपुष्पसमन्वितमिति पदं क्षालनमित्यस्य विशेषणं ज्ञेयम्, पारमेश्वरेऽप्येषामेव श्लोकानां प्रतिपादितत्वात्। केषुचित् प्रयोगेषु अर्घ्यपुष्पसमन्वितमिति पदस्य स्नपनद्रव्यविशेषणत्वाभिप्रायेण द्रव्यकलशेषु स्नानीयकलशात् किञ्चिज्जलमर्घ्यपात्रात् किञ्चित् पुष्पं च [11]निक्षिप्येत्युक्तम्। तत् सात्वतोपबृंहणलक्ष्मीतन्त्रविरुद्धम्। यतस्तत्र &ldquo;क्षीरं दधि घृतं गव्यम्&rdquo; (39/9) इति प्रक्रम्य,<br>
हेमरत्नसरित्तीर्थकेवलाम्बूनि वै[12] क्रमात् ॥<br>
स्नानीयाम्बुसमेतानि देयान्यम्बून्यमूनि तु ।<br>
अर्घ्यपात्रात्तथैवार्घ्यं स्नानानामन्तरान्तरा ॥<br>
दद्यात् सपुष्पतोयेन क्षालनं चान्तरान्तरा । (39/12-14)<br>
इति सपुष्पत्वं क्षालनतोयस्य विशेषणं कृतम्। अर्घ्यपुष्पसमन्वितम् अर्घ्यपात्रे पूजनार्थं प्रक्षिप्तपुष्पैः सहितमित्यर्थः। अत्र क्षीरादिकलशस्नपनानां मध्ये मध्येऽर्घ्योदकेनोपस्नानं[13] केवलमर्घ्यदानं चोक्तम्। सति विभवे[14] वस्त्राद्युपचारा अपि देयाः। तथा चोक्तमीश्वरपारमेश्वरयोः-<br>
प्रतिद्रव्यं तु [15]वस्त्रेण ह्यर्घ्यालभनमाल्यकैः[16] ॥<br>
धूपेन च समभ्यर्च्य ततस्तेनाभिषेचयेत् ।<br>
यद्वार्घ्यं[17] पाद्यमाचामं गन्धस्रग्धूपदीपकम् ॥<br>
दद्याद् यथाक्रमं सर्वं केवलं चार्घ्यमेव वा । इति ।<br>
(ई. सं. 15/175-177; पा. सं. 14/170-172)<br>
ननु बृहद्बिम्बस्नपनेऽर्घ्योदकस्योपस्नानाऽपर्याप्तत्वे का गतिरिति चेत्, सत्यम्। तदानीम्<br>
अनरान्तरयोगेन कुम्भैः शुद्धोदपूरितैः ॥<br>
स्नपनं चार्घ्यदानं च द्रव्याणां तु समाचरेत् ।<br>
(ई. सं. 15/76; पा. सं. 14/76-77)<br>
इतीश्वरपारमेश्वरयोः स्नपनाध्याये गतिरुक्तैव। एषां पञ्चविंशतिकलशानामभिषेचनमन्त्रास्त्वीश्वरपारमेश्वरयोर्दमन[18]कोत्सवप्रकरणे-<br>
एको[19] ह वै नारायण इति प्राक्कलशेन तु ।<br>
तस्य ध्यानान्तःस्थस्येति द्वितीयकलशेन तु ॥<br>
अथ पुनरेव नारायण इति तृतीयकलशेन तु ।<br>
अथ पुनरेव नारायण इति चतुर्थतः ॥<br>
सहस्रशीर्षं[20] पुरुषमिति पञ्चमकुम्भतः ।<br>
पतिं विश्वस्यात्मेश्वरमिति वै षष्ठकुम्भतः ॥<br>
नारायणः परं ब्रह्म इति वै सप्तमेन तु ।<br>
यच्च किञ्चिज्जगत्यस्मिन्निति ह्यष्टमकुम्भतः ॥<br>
अनन्तमव्ययं कविमिति नवमेनाभिषेचयेत् ।<br>
अधो[21] निष्ट्या वितस्त्यां तु इति स्याद्दशमेन वै ॥<br>
सन्ततं तु सिराभिस्तु [22]लमित्येकादशेन तु ।<br>
तस्य मध्ये महानग्निरिति द्वादशमेन वै ॥<br>
संतापयति स्वं देहमिति त्रयोदशेन[23] वै ।<br>
नीलतोयदमध्यस्था इति चतुर्दशेन[24] वै ॥<br>
तस्याः शिखाया मध्ये इति पञ्चदशेन[25] वै ।<br>
सर्वस्य वशिनं देवमिति वै षोडशेन[26] तु ॥<br>
बहिरावरणस्थैस्तु कलशैरभिषेचयेत् ।<br>
बहिरावरणे[27] नास्ति इति प्राक्संस्थितेन तु ॥<br>
यन्नाभिपद्मादभवदिति वह्निगतेन तु ।<br>
धृतोर्ध्वपुण्ड्रः[28] परमेति याम्यदिक्संस्थितेन तु ॥<br>
दक्षिणे तु भुजे विप्र इति [29]यातुगतेन वै[30] ।<br>
विष्णुनात्तमश्नन्तीति वारुणीसंस्थि[31]तेन तु ॥<br>
पुंप्रधानेश्वरो विष्णुरिति वायुगतेन वै[32] ।<br>
इमां महोपनिषदमिति सोमगतेन वै[33] ॥<br>
ओमिति प्रथमं नाम इतीशानगतेन तु ।<br>
पुरुषोऽहं[34] वासुदेव इति मध्यगतेन तु ॥<br>
यद्वा पुरुषसूक्तीयैर्मन्त्रैः पोडशभिः[35] क्रमात् ।<br>
बहिरावरणस्थैस्तु कलशैरभिषिच्य च ॥<br>
पूर्वोक्तैर्ब्रह्मसूत्रस्थैर्मन्त्रैर्द्विद्विकसंख्यया ।<br>
अन्तरावरणस्थैस्तु संस्नाप्य कलशैः क्रमात् ॥<br>
अवशिष्टैस्त्रिभिश्चान्ते मध्यकुम्भेन सेचयेत् ।</p>
<p>(ई. सं. 12/65-80; पा. सं. 17य568-583)<br>
इत्युक्ताः। अत्र पूर्वोक्तैर्ब्रह्मसूक्तस्थैर्मन्त्रैः &ldquo;सहस्रशीर्षम्&rdquo; इत्यादिभिः &ldquo;दक्षिणे तु भुजे विप्र&rdquo; इत्यन्तैः षोडशमन्त्रैरित्यर्थः। द्विद्विकसंख्यया द्वाभ्यां मन्त्राभ्यामित्यर्थः। अवशिष्टैस्त्रिभिः विष्णुनात्तमश्नन्तीत्यादिभिः। &ldquo;एको ह वै नारायणः&rdquo; इत्याद्याः &ldquo;य इमां महोपनिषदम्&rdquo; इत्यन्तास्त्रयोविंशतिमन्त्राश्च महोपनिषद्गताः। तत्र &ldquo;सहस्रशीर्षं पुरुषम्&rdquo; इति प्रक्रम्य &ldquo;य इमां महोपनिषदम्&rdquo; इत्यन्तमेकोनविंशतिमन्त्रात्मकं ब्रह्मसूक्तमिति ज्ञेयम् ।<br>
ननु महोपनिषत्कोशेषु &ldquo;सर्वस्य वशिनम्&rdquo; इत्यादिमन्त्रा न दृश्यन्ते, कथं तेषां महोपनिषदन्तर्गतत्वमिति चेत्? सत्यम्, इयमाशङ्का [36]तप्तमुद्रासमर्थनसिद्धान्तचन्द्रिकायां परिहृता[37]। तथाहि पाद्मे-<br>
सर्वाश्रमेषु वसतां ब्राह्मणानां विशेषतः ।<br>
विधिना वैष्णवं चक्रं धार्यं हि विधिचोदनात् ॥<br>
दक्षिणे तु भुजे विप्रो बिभृयाद् वै सुदर्शनम् ।<br>
सव्ये तु शङ्खं बिभृयादिति ब्रह्मविदो विदुः ॥<br>
एवं महोपनिषदि प्रोक्तं चक्रादिधारणमित्यर्थः। अस्य मन्त्रस्य महोपनिषत्कोशेष्वदर्शनात् कथं श्रुतित्वमिति चेन्न, चिरन्तनकोशेषूपलम्भात्। आधुनिककोशेष्वनुपलम्भश्च लेखकदोषादिना नेयः। [38]नायमेव मन्त्र आधुनिककोशेषु न[39] दृश्यते, अपि तु सर्वस्य वशिनमित्यादिकमष्टर्चं ब्रह्मसूक्तमात्रं न दृश्यते। ब्रह्मसूक्ते चायं मन्त्रः श्रूयते। न च तावता श्रुतित्वभङ्गः। भगवच्छास्त्रेषु[40] बहुषु प्रदेशेषु ब्रह्मसूक्तस्योपात्तत्वादिति ।<br>
नन्वत्राष्टर्चं ब्रह्मसूक्तमात्रं न[41] दृश्यते इत्युक्तत्वात् सर्वस्य वशिनमित्याद्यष्टमन्त्राणामेव ब्रह्मसूक्तत्वं ज्ञायते। कथं भवता सहस्रशीर्षमित्याद्येकोनविंशतिमन्त्राणामपि ब्रह्मसूक्तत्वमुक्तमिति[42] चेदुच्यते, सच्चरित्ररक्षामनुसृत्यास्माभिरुक्तम्। तत्र हि- &ldquo;अत्रापि ब्रह्मसूक्तपरमात्मसूक्ताभ्यां महोपनिषत्पठितमेकोनविंशतिमन्त्रात्मकं ब्रह्मसूक्तमेव परिगृहीतम्&rdquo; (पृ. 14-15) इति। महोपनिषदाद्ये मन्त्रे &ldquo;एको ह वै नारायणः&rdquo; इति, &ldquo;एक एव नारायण&rdquo; इति पाठद्वयं ज्ञेयम् ॥ 34-42 ॥<br>
[1 मथवा- अ.।]<br>
[2 गन्धि- अ. उ.।]<br>
[3 त्वथ- बक. अ.।]<br>
[4 चोद- मु. अटी., उद-बक. बख., तूद- अ.।]<br>
[5 सा- अ. उ.।]<br>
[6 शाबरो- मु.।]<br>
[7 बर्हिपुष्पं स्थौणेयकुक्कुरे- मु.।]<br>
[8 ईश्वरे पञ्चदशः पारमेश्वरे च चतुर्दशोऽध्यायः स्नपनाध्यायत्वेन प्रसिद्धः।]<br>
[9 निराचूर्णैर्नि- अ.।]<br>
[10 मण्‍डप- म.।]<br>
[11 निक्षिप्येति व्याख्यानमुक्तम्, इत्येवं ग्रन्थो लापनीयः ।]<br>
[12 च- मु.।]<br>
[13 र्घ्यादिके- अ.।]<br>
[14 संभवे- अ.।]<br>
[15 मन्त्रेण- ई. ।]<br>
[16 मालिकैः - अ. ।]<br>
[17 र्घ्यपा- अ. म. ।]<br>
[18 निको- अ., नीको-म. ।]<br>
[19 एक एव- ई.।]<br>
[20 शीर्षा पुरुष इति- ई . पा. ।]<br>
[21 अतो निष्ठ्या- पा., अथो निष्ठ्या - अ.।]<br>
[22 वमि- अ. म., इत्येकादशमेन- ई. ।]<br>
[23 त्रयोदशमेन- ई. पा.।]<br>
[24 चतुर्दशमेन- ई. पा. ।]<br>
[25 पञ्चदशमेन- पा. ।]<br>
[26 षोडशमेन- ई. पा. ।]<br>
[27 न हि- अ. म. ।]<br>
[28 पुण्ड्रं- पा. ।]<br>
[29 धातु- म.।]<br>
[30 तु- ई. ।]<br>
[31 दिक्स्थि- पा.।]<br>
[32 तु- ई. ।]<br>
[33 तु- ई.।]<br>
[34 षो ह वै- ई., षोऽहं वै- म. पा.।]<br>
[35 श दिक्- अ.।]<br>
[36 सप्त- अ. ।]<br>
[37 सृता- अ.।]<br>
[38 नायं मन्त्रः- अ.।]<br>
[39 <code>न' नास्ति- अ.।]   [40 च्छास्त्रे- म.।]   [41 </code>न&rsquo; नास्ति- अ.।]<br>
[42 `उक्तम्&rsquo; नास्ति- अ.।]</p>
<p>गन्धा[1]दिभिश्च संलिप्तमथ युक्तं स्रगादिना ।<br>
पाणौ कृत्वा तमेकस्मिन्नपरस्मिंस्तु मल्लकम् ॥ 43 ॥</p>
<p>धूमायमानं सिद्धार्थैर्भ्राम्य मूर्ध्नि बहिः क्षिपेत् ।<br>
सुधौतमहतं चाथ शाटकं विनिवेद्य च ॥ 44 ॥<br>
ततः स्नानान्तरीराजनविधिमाह- संपूर्णमिति द्वाभ्याम्। संपूर्णमित्यत्र स्नानीयशेषेणेत्यध्याहार्यम्। तथा च लक्ष्मीतन्त्रे- &ldquo;स्नानशिष्टाम्बुसंपूर्णम्&rdquo; (39/14) इति। ईश्वरपारमेश्वरयोरपि- &ldquo;ततः स्नानीयशेषेण हेमादिद्रव्यनिर्मितम्&rdquo; (ई. सं. 4/149; पा. सं. 6/327) इति। मल्लकम् शरावः। एकस्मिन् पाणौ वामपाणावित्यर्थः। अपरस्मिन् दक्षिणपाणावित्यर्थः। तस्य सिद्धार्थैर्धूमा[2]यमानत्वोक्त्याऽग्नि[3]परीतत्वं ज्ञायते। धूपपात्राग्निरेव तत्र पूरणीयः। मूर्ध्नि भ्राम्येत्यत्र भगवन्मूर्ध्नः परितो भ्रामणम्। तच्च सकृदेव। बहिः महाद्वाराद् बहिरित्यर्थः। तथा च पारमेश्वरे-<br>
तं कृत्वा वामपाणौ तु अपरस्मिंस्तु मल्लकम् ।<br>
पुष्पप्रकरसंपूर्णं धूपपात्राग्निना युतम् ॥<br>
धूमायमानं सिद्धार्थैर्धूपद्रव्येण वा सह ।<br>
एकधा देवदेवस्य भ्रामयित्वा तु मूर्धनि ॥<br>
दीक्षितेन जनेनैव परिचर्यापरेण तु ।<br>
शुद्धया योषिता वापि[4] द्वारबाह्मे विसर्जयेत् ॥ इति ॥<br>
(पा. सं. 15/1004-1006)<br>
नीराजनाङ्गार्घ्यादीनामर्पणमपीदानीं न प्रकृ(तमित्यु)क्तं तत्रैव-<br>
कुर्यात् स्नानावसाने[5] तु ऋगाद्यध्ययनादिकम् ।<br>
अर्घ्यादिभोगैर्यजनं वर्जयेत् तत्र सर्वदा ॥ इति ।<br>
(पा. सं. 15/1079)<br>
एवं नीराजनस्य नैमित्तिककाम्यपूजनयोरप्यनुष्ठेयत्वं तत्प्रयोजनम्। इदानीम्, अलङ्कारासनोपचारान्ते वा, उभयत्र वाऽस्यानुष्ठानमप्युक्तं तत्रैव-<br>
नित्ये[6] नैमित्तिके विप्र तथा काम्येऽपि पूजने ॥<br>
अन्ततः स्नानभोगानां कुर्यान्नीराजनं विभोः ।<br>
सर्वदोषप्रशान्त्यर्थं सर्वरक्षार्थमेव हि ॥<br>
अलङ्कारासनोक्तानां भोगानामन्ततोऽपि वा ।<br>
उभयत्रापि वा कुर्याद् विभवेच्छानुसारतः[7] इति ॥ इति ।<br>
(पा. सं. 14/1042)<br>
किञ्च, स्नानान्तनीराजनकुम्भस्यार्घ्योदकैः केवलोदकैर्वा पूरणं ज्ञेयम्, &ldquo;अर्घ्यपात्रोद्धृतैर्यद्वा केवलैर्गालितैः पुनः&rdquo; (पा. सं. 15/1008) इत्युक्तेः ॥ 42-44 ॥<br>
[1 सुपिष्टैरुपरिष्टाच्च लिप्तं- बक. बख. अ. उ.।]<br>
[2 र्धूय- अ. ।]<br>
[3 पूरि- म. ।]<br>
[4 वा तद्- मु. ।]<br>
[5 नेऽपि- मु. ।]<br>
[6 नित्य- अ. ।]<br>
[7 वे चानु- अ. ।]</p>
<p>कचोदकापकर्षार्थमपरं देहवारिहृत् ।<br>
अधरोत्तरवस्त्रे[1] द्वे गन्धधूपाधिवासिते ॥ 45 ॥<br>
अथाङ्गाभि[2]मर्शनार्थँ वस्त्रद्वयसमर्पणं पश्चादन्तरीयोत्तरीयसमर्पणं चाह- सुधौतमिति सार्धेन ॥ 44-45 ॥<br>
[1 वस्त्रेण - अटी., वस्त्रे च- मु. ।]<br>
[2 `भिमर्शनार्थं&hellip;.. प्रमाणेनोपलक्षित&rsquo; नास्ति- अ. ।]</p>
<p>प्रणालभागादपरं स्थानं भद्रासनात्[1] तु वै ।<br>
भूरिनीरघटैः[2] शुद्धं कृत्वा तत्रावतार्य च ॥ 46 ॥</p>
<p>सपीठं भगवद्बिम्बं तद्विना वार्चितं यदि ।<br>
खप्लुतं भावयेद् देवं निःशेषं क्षालयेत् पुनः ॥ 47 ॥<br>
भद्रासनशोधनमाह- प्रणालभागादिति द्वाभ्याम्। प्रणालभागात् &ldquo;मकरास्यप्रणालं च प्रमाणेनोपलक्षितम्&rdquo; (2/49) इति द्वितीयपरिच्छेदोक्तप्रकारेणाभिषेकादिजलनिर्गमनार्थकप्रणालभागविशिष्टादित्यर्थः[3]। भद्रासनात् भद्रपीठात्। अपरं स्थानं भद्रपीठं विना सर्वं गर्भगेह[4] स्थलमपीत्यर्थः। भूरिनीरघटैः शुद्धं कृत्वाऽनेकजलपूर्णकुम्भैः संक्षाल्य। तत्र परिशोधितस्थले सपीठं स्नानपीठस्थितं भगवद्बिम्बमवतार्य संस्थाप्येत्यर्थः। क्षालयेत् भद्रासनमपीत्यनुषज्यते। भद्रासनोपरि भगवद्बिम्बस्थितेस्तद्विना प्रथमं सर्वमपि स्थानं प्रक्षाल्यान्यत्र पीठोपरि बिम्बं संस्थाप्य भद्रासनमपि क्षालयेदिति भावः। तद्विना बिम्बं विना अर्चितं[5] यदि &ldquo;भद्रपीठभुवो मध्ये सुश्लक्ष्णे केवले तु वा&rdquo; (5/109) इति पूर्त्रोक्तप्रकारेण केवलपीठोपर्येवार्चितं चेत्, तदानीं देवं खप्लुतं भावयेत्, आकाशस्थितं ध्यात्वेत्यर्थः। निःशेषं क्षालयेद् देवस्योपरि स्थितत्वाद् एकदैव गर्भगेहस्थानं भद्रपीठमपि क्षालयेदित्यर्थः। भद्रासनोपर्येव भगवदुपवेशेन भावनायां तत्क्षालनासंभवादिति भावः। एवमेवोक्तं लक्ष्मीतन्त्रेऽपि - &ldquo;[6]भद्रासनं ततः॥ शोधयेत् पूर्णकुम्भैस्तु खप्लुतं भावयेद्धरिम्।&rdquo; (39/17-18) इति। एवमर्थवर्णने प्रणालभागादिति विशेषणस्य न किमपि प्रयोजनम्, अतोऽर्थान्तरं वर्ण्यते। तथाहि- भद्रासनात् भद्रासनसंबन्धिन इत्यर्थः। प्रणालभागात् प्रणालाव्यवहितभागादित्यर्थः। अपरस्थानम् अन्यद्[7] भद्रासनस्थानं सर्वमपि संक्षाल्य शोधितस्थले बिम्बमवतार्य प्रणालभागमपि क्षालयेत्। अन्यत् सर्वं पूर्वोक्तमेव। <code>स्थानं भद्रासनस्य तु' इति पाठश्चेत्, अयमर्थः स्वरसतमो ज्ञेयः। ईश्वर (4/169-171) पारमेश्वर- (6/338-340)योरपीदमेव श्लोकद्वयमुक्तम्। अतः पारमेश्वरव्याख्याने- &quot;तद्विना बिम्बं विना कूर्चदर्पणादिष्वर्चितं यदि पात्रस्थमात्राणामपि खप्लुतमित्येष एव न्याय्यः&quot; इति लिखितम्। तदसंगतम्, कूर्चदर्पणादीनामप्यन्यत्र स्थापनार्हत्वात् ॥ 46-47 ॥   [1 प्रक्षाल- अटी. ।]   [2 नील- अटी. ।]   [3 प्रक्षाल- अ. ।]   [4 स्थमपी- अ. ।]   [5 तम्, यदिह- अ. ।]   [6 </code>भद्रासनं ततः&rsquo; नास्ति- अ. ।]<br>
[7 अन्यत्र - अ. ।]</p>
<p>भूयो गन्धोदकेनैव पूर्यं कुम्भचतुष्टयम् ।<br>
स्नानकुम्भं विनान्येषां प्राग्वत् कार्या च कल्पना ॥ 48 ॥<br>
पुनरर्घ्यादिपरिकल्पनमाह- भूय इति। इह केवलं पुनरर्घ्यादिपरिकल्पनस्योक्तत्वान्मन्त्रासनादौ परिकल्पितार्घ्यादिभिरेव स्नानासनेऽप्यर्घ्यादिसमर्पणमिति ज्ञायते। एवमलङ्कारासनादौ कल्पितार्घ्यादीनामेव भोग्यासनादिष्वप्युपयोगो[1] ज्ञेयः, तत्र पुनरर्घ्यादिकल्पनोपपत्तेः। अत्र स्नानकुम्भं विनाऽन्येषामर्घ्यादीनां कुम्भचतुष्टयं गन्धोदकेन पूर्यमित्युक्त्या मन्त्रासनादावर्घ्यादिकुम्भपञ्चकस्य स्थापनं सिद्धं भवति।<br>
ननु तत्र कुम्भचतुष्टयमेवोक्तमिति चेत्, सत्यम्। वयमपि जानीमः। तथापि तत्राष्टादशपरिच्छेदे वक्ष्यमाणं द्वितीयार्घ्यकलशस्थापनमप्यभिप्रेतम्, अन्यथाऽत्र स्नानकुम्भं विना कुम्भचतुष्टयासिद्धेः ।<br>
ननु च संहितावाक्यार्थानभिज्ञोऽसि! तस्यैवमाशयः- कुम्भचतुष्टयं प्राग्वत् पूर्यमेव, किन्तु स्नानकुम्भं विनाऽन्येषामर्घ्यादीनां[2] त्रयाणामेव कल्पना ओमर्घ्यं कल्पयामीत्याद्याकारिका कार्येति बोध्येति चेन्न, [3]यतः [4]प्रधानस्नानकुम्भपूरणमनुचितम्। किञ्च, ईश्वरपारमेश्वरयोः कण्ठरवेण[5] कुम्भपञ्चकस्थापनं[6] कथयतोरपि &ldquo;भूयो गन्धोदकेनैव पूर्यं कुम्भचतुष्टयम्&rdquo; (ई. 4/171; पा. 6/340) इत्येवोक्तम्। तत्र भवदुक्ताभिप्राये प्रकृते पूर्यं कुम्भपञ्चकमिति वक्तव्यम्, तथा नोक्तम्।<br>
ननु च किमितीश्वरपारमेश्वराभिप्राये नैयत्यमस्ति, पारमेश्वरे मानसभोगयागप्रकरणे- &ldquo;हृदाद्याः केसरादिषु&rdquo; इति वक्तव्यत्वे सिद्धेऽपि &ldquo;लक्ष्म्याद्याः केसरादिषु&rdquo; (पा. 5/130) इति जयाख्यवचनमेव (12/81) प्रतिपादितम्। तद्वदिहापि किं न स्यादिति चेत्, सत्यम्। तत्र मानसयागप्रकरणे &ldquo;लक्ष्म्याद्याः केसरादिषु&rdquo; (पा. 5/130) इत्युक्तावपि बाह्ययागेऽपि हृन्मन्त्रादीनामेवार्चनमुक्तम्, न तथान्यत्र वा कुम्भपञ्चकं पूर्यमिति कुत्राप्युक्तम् ॥ 48 ॥<br>
[1 दिष्वु- अ. ।]<br>
[2 दिना- अ. ।]<br>
[3 यत्- अ. ।]<br>
[4 वृथा- म. ।]<br>
[5 `कण्ठरवेण&rsquo; नास्ति- अ. ।]<br>
[6 कस्य- अ. ।]</p>
<p>मध्येऽवतार्यो भगवान् विनिवेद्यासनं ततः ।<br>
तृतीयं रत्नखचितं तत्रस्थं परमेश्वरम् ॥ 49 ॥</p>
<p>विभाव्यालङ्कृतं भक्त्या भोगैः स्रक्चन्दनादिभिः ।<br>
समभ्यर्च्यार्घ्यपाद्येन पादुकाभ्यामनन्तरम् ॥ 50 ॥<br>
अथालङ्कारा[1]सनसमर्पणमाह- मध्येऽवतार्य इति सार्धेन। तत्रस्थं परमेश्वरं स्रक्चन्दनदिभिर्भोगैरलङ्कृतं विभाव्य कृतकृत्यो भवेदिति शेषः। यद्वा अलङ्कृतमित्यत्रालङ्करिष्यमाणमिति भविष्यदर्थकत्वं बोध्यम् ॥ 49-50 ॥<br>
[1 रासमर्पण- अ. ।]</p>
<p>देयमाचमनं भूयः पादपीठं तथैव च ।<br>
समालभ्य सुगन्धेन भक्तितश्चन्दनादिना ॥ 51 ॥</p>
<p>संवीज्य व्यजनेनैव मायूरेण ततेन च ।<br>
केशप्रसारकृत् कूर्चं पुष्पताम्बूलकर्तरीम् ॥ 52 ॥</p>
<p>निवेद्य देवदेवाय दुकूलवसने सिते ।<br>
उपवीतं सोत्तरीयं मकुटाद्यमनन्तरम्[1] ॥ 53 ॥</p>
<p>पादनूपुरपर्यन्तमलङ्करणमुत्तमम् ।<br>
विचित्रं हि शिरोमाल्यं मुक्तपुष्पसमन्वितम् ॥ 54 ॥</p>
<p>स्रग्दामसूत्रसम्बद्धमा कर्णाच्च[2]रणावधि ।<br>
रुचिरं कङ्कणं चाथ दद्यात् प्रतिसरं ततः ॥ 55 ॥</p>
<p>धातुभिः कुङ्कुमाद्यैर्वा [3]विचित्रं सितसूत्रजम् ।<br>
[4]पूरितं मृदुतूलेन ग्रथितं चान्तरान्तरा ॥ 56 ॥</p>
<p>अञ्जनं सशलाकं च ताम्बूलं गन्धभावितम् ।<br>
ललाटतिलकं हैमं मुखवासनरोचनम्[5] ॥ 57 ॥</p>
<p>कर्णावतंसकुसुमे[6] मण्डलं दर्पणं महत् ।<br>
प्राकारं[7] चित्रकुसुमैर्दीप्तं रत्नप्रभोज्ज्वलम् ॥ 58 ॥</p>
<p>मृष्टधूपसमायुक्तं गुग्गुलं धूपयेच्छुभम् ।<br>
सह घण्टारवै रम्यैश्चाल्यमानेन बाहुना ॥ 59 ॥</p>
<p>उपानहौ सितं छत्रं शिबिकां च रथादि यत् ।<br>
वाहनं गजपर्यन्तं सपताकं खगध्वजम् ॥ 60 ॥</p>
<p>सितासितौ चामरौ तु मात्रावित्तमनन्तरम् ।<br>
औपचारिकभोगानामेतेषां पूरणाय च ॥ 61 ॥</p>
<p>भेरीमृदङ्गशङ्खाद्यैर्जयशब्दसमन्वितैः ।<br>
गीतकैर्विविधैर्नूत्यैस्तन्त्रीवाद्यसमन्वितैः ॥ 62 ॥</p>
<p>स्तोत्रमन्त्रैर्नमस्कारैः प्रणामैः सप्रदक्षिणैः ।<br>
पूज्यः सपादपीठं वै दद्याद् भोज्यासनं विभोः ॥ 63 ॥<br>
अलङ्कारासने समर्पणीयानुपचारानाह- समभ्यर्च्यार्घ्यपाद्येनेत्यारभ्य प्रणामैः सप्रदक्षिणैः पूज्य इत्यन्तम्। चन्दनादिनेत्यत्रादिशब्देन कुङ्कुमादिकं गृह्यते। तथा च पारमेश्वरे- &ldquo;घृष्टकुङ्कुमकस्तूरीमृगस्नेहानुलेपनम्&rdquo; (6/347) इति। वीजनं च [8]आर्द्रगन्धशोषणार्थं ज्ञेयम्। तथा च लक्ष्मीतन्त्रे- &ldquo;चन्दनाद्याः सुगन्धाश्च वीजनं[9] शोषणार्थकम्&rdquo; (39/20) इति। केशप्रसादकृत् कूर्चं कङ्कतमित्यर्थः। तथा च लक्ष्मीतन्त्रे- &ldquo;विवेचनं[10] च केशानां कङ्कतेन प्रशोधनम्&rdquo; (39/19) इति। पुष्पताम्बूलकर्तरीम्। मुक्तपुष्पसमन्वितम्, मुक्तैः अग्रथितैः[11] पुष्पैः सहितमित्यर्थः। पुष्पाञ्जलिसमर्पणसहितमिति यावत्। तथा च पारमेश्वरे- &ldquo;मुक्तपुष्पं ततो दद्याद् यथाकालसमुद्भवम्&rdquo; (6/349) इति। लक्ष्मीतन्त्रेऽपि-<br>
मकुटाद्या अलङ्काराः प्रदेयाः परमात्मनः[12] ।<br>
स्रजो नानाविधाकाराः सात्त्विकैः कुसुमैश्चिताः ॥<br>
पुष्पाञ्जलिः पदद्वन्द्वे[13] [14]प्राकारसुमनश्चयैः। (39/21-22) इति। प्रतिसरं पवित्रमित्यर्थः। धातुभिः गैरिकादिभिः, कुङ्कुमादिभिः कुङ्कुमहरिद्रागोरोचनादिभिरित्यर्थः। तथा चेश्वरपारमेश्वरयोः-<br>
निशारोचनया वापि पवित्राणां च धातुना ॥<br>
केनचिद् ग्रन्थयो विप्रा[15] विधिवत् परिरञ्जयेद् ।<br>
(ई. सं. 14/267-268; पा. सं. 12/500-501)<br>
मृदु[16]तूलेनेति हेमरत्नाद्युपलक्षकम्। यतो हेमरत्नादिभिरपि गर्भपूरणमुपबृंहितमीश्वरादिषु। मुखवासं मुखं वास्यतेऽनेनेति मुखवासः। कर्पूरमित्यर्थः। रोचनं गोरोचनसहितम्। प्राकारं चित्रकुसुमैः रत्नप्रभोज्ज्वलं रत्नसदृशनिजप्रभाभासुरमित्यर्थः। अत्र विशेषणान्तराण्यप्युक्तानीश्वरादिषु ग्राह्याणि-<br>
प्रभूतैस्तु महाज्वालैस्तिलतैलाज्यपूरितैः ॥<br>
अभुक्ताहतसुश्वेतरचितैर्वर्तिवेष्टितैः ।<br>
ग्रन्थीकृतत्वगेलाद्यैः पूजयेत् तदनन्तरम् ॥ (4/183-184) इति।<br>
मृष्टधूपसमायुक्तं [17]कृतधूपेनागर्वादिना वा विमिश्रितमित्यर्थः। कर्पूरमेलनमप्युक्तमीश्वरादिषु- &ldquo;कर्पूरचूर्णसंमिश्रं सुगन्धि मधुरं बहु (4य185) इति। अत्राज्यमिश्रणमपि कार्यम्, &ldquo;धूपार्थं गुग्गुलुः साज्यो देयश्चाभावतोऽपरः&rdquo; (21/35) इति समयपरिच्छेदे वक्ष्यमाणत्वात्। चाल्यमानेन बाहुना परिकल्पितैरिति शेषः। अत्र दीपधूपयोरुभयत्रापि घण्टानादसहितत्वं बोध्यम्। यतः- &ldquo;आवाहने[18]ऽर्घ्ये धूपे च दीपे नैवेद्यजोषणे&rdquo; (3/83) इतीश्वरादिषूक्तम्। वाहनं सुवर्णादिमयमित्यर्थः। तथा च लक्ष्मीतन्त्रे- &ldquo;प्रदीपश्च प्रधूपश्च वाहनं चेतनेतरत्[19]&rdquo; (39/24) इति। मात्रावित्तं मीयते परिच्छिद्यते पूर्यत इति मात्रा, [20]मात्रार्थं वित्तं द्रविणम्। औपचारिकभोगानां दृष्ट्यानन्दजनकानां दीपादीनाम्, श्रोत्रानन्दजनकानां स्तुतिवादित्रगीतानां चेत्यर्थः। एत एव भोगा लक्ष्मीतन्त्रे सांदृष्टिकत्वेनाभिमानिकत्वेन च प्रतिपादिताः। तथाहि-<br>
दृष्ट्यैव जन्यते प्रीतिर्यैस्ते सांदृष्टिका मताः ॥<br>
शुभा रूपोल्बणास्ते च दीपप्रवहणादयः ।<br>
भोगाः शुभकरास्तद्वत्[21] तर्पयन्ति रसैर्हि ये ॥<br>
प्रापणाचमनीयाद्यास्ते स्युराभ्यवहारिकाः ।<br>
[22]सुखरम्यमृदुस्पर्शा भोगैर्ये तर्पयन्त्यजम् ॥<br>
भोगाः सांस्पर्शिकास्ते स्युः पाद्यार्घ्यासनपूर्वकाः ।<br>
गन्धाः सांस्पर्शिके केचित् [23]केचिदाभ्यवहारिके ॥<br>
[24]निविष्टा अनिलाद्याः स्युरन्त्याः[25] पाकजगन्धिनः ।<br>
स्तुतिवादित्रगीताद्या भोगाः शब्दमया हि ये ॥<br>
दैन्याञ्जलिपुटाद्याश्च ते स्मृता आभिमानिकाः ।<br>
इत्थं चतुर्विधैर्भोगैः शास्त्रदृष्टेन वर्त्मना ॥ (36/87-92) इति।<br>
अत्र तु[26] पवित्रोत्सव[27]प्रकरणे औपचारिकसांस्पर्षिकाभ्यवहारिकत्वेन भोगत्रैविध्यस्यैव वक्ष्यमाणत्वाद् औपचारिकशब्देनैव लक्ष्मीतन्त्रोक्ताः सांदृष्टिका आभिमानिकाश्च भोगाः संगृह्यन्ते। किञ्चात्र औपचारिकभोगानामिति सांस्पर्शिकानामित्युपलक्षणम्। यतोऽत्र- &ldquo;सांस्पर्शिकानां भोगानां मात्रावित्तं हि पूरणम्&rdquo; (14-6) इति मात्रावित्तस्य सांस्पर्शिकभोगपूरकत्वमपि वक्ष्यति। अत एव पारमेश्वरे- &ldquo;संपूरणार्थं भोगानां सर्वेषां द्विजसत्तम&rdquo; (6/359) इति मात्रावित्तस्य सर्वभोगपूरकत्वमुपबृंहितम्। अपि च, औपचारिकभोगानां छिद्रपूरकं[28] मात्रान्तरमपि वक्ष्यति पवित्रप्रकरणे- &ldquo;औपचारिकभोगानां बीजानि विहितानि वै&rdquo; (14/7) इति।<br>
एतद्बीजमात्रादानस्य कालस्तु ईश्वरपारमेश्वरयोर्भोज्यासने[29] मधुपर्काङ्गगोमात्रानिवेदनानन्तरमुक्तः[30]। बीजानि च ग्राम्याणि ग्राह्याणि, &ldquo;मधुपर्कं च गोमात्रा साध्यबीजानि पश्चिमे&rdquo; (18/365) इति तत्रैव महाहविःप्रकरणे उक्तत्वात्। साध्यबीजानि कर्षणा[31]दिकृतिसाध्यबीजानि[32]। ग्राम्यबीजानीति यावत्। आरण्यकबीजानां कृतिसाध्यत्वाभावादिति भावः। बीजानामलाभे गतिरप्युक्ता पारमेश्वरे-<br>
बीजानामप्यलाभे तु [33]फलमेकं प्रशस्यते ।<br>
बीजेष्वेकतमं वापि तत्तत्कालानुरूपतः ॥ (18/27) इति।<br>
तत्प्रमाणादिकमपि तत्रैव विस्तरेणोक्तं द्रष्टव्यम्। तण्डुलमात्रापि द्रव्यमात्रानिवेदनसमय एव दातव्या, अन्यत्रानुक्तत्वात्। गोमात्रातिलमात्रयोः कालभेदमत्रैव वक्ष्यति। लक्ष्मीतन्त्रे तु- &ldquo;मात्राश्च रत्नसंपूर्णा भोगच्छिद्रप्रपूरणाः&rdquo; (39/25) इति बहुवचनोक्त्या द्रव्यमात्रा- तण्डुलमात्रा- बीजमात्रा- तिलमात्राणां चतसृणामपि युगपद्दानमिति ज्ञायते। शालिमात्रायास्तु स्नपनमात्रनियतत्वं प्रतिपादितं पारमेश्वरे-<br>
शालिमात्रा न कर्तव्या यागे स्नपनवर्जिते ॥<br>
अन्या मात्राः प्रकल्प्याः स्युः सर्वस्मिन्नर्चनाविधौ । (18/29-30) इति।<br>
अत एव लक्ष्मीतन्त्रेऽपि[34] स्नानासन एव शालिमात्रा प्रतिपादिता; गोमात्रा तु मधुपर्कानन्तरमुक्ता, पाद्मे तु सर्वा अप्येकदैव प्रतिपादिताः-<br>
तिलान् वस्त्रं तथा हेम ताम्बूलं तण्डुलानपि ।<br>
फलानि गव्यमाघारं गाश्च धान्यं यथा वसु ॥<br>
गोग्रासं देशिकायैतद् दद्याद् देवस्य संनिधौ । इति ।<br>
स्तोत्रमन्त्रैः जितन्ताद्यैरित्यर्थः। तथा च पारमेश्वरे-<br>
स्तोत्रमन्त्रजपं कुर्याज्जितन्ताद्यं महामते ।<br>
व्यस्तं चैव समस्तं च वाक्ययुक्तं विशेषतः ॥ (6/361)<br>
इति ॥ 50-63 ॥<br>
[1 मुकुटा- मु.।]<br>
[2 करणा- मु., कण्ठा- उ. ।]<br>
[3 चित्रितं- अ.।]<br>
[4 पूजितं- मु. अटी. ।]<br>
[5 नाम्- मु. अटी. ।]<br>
[6 सके पुष्पे- बक. बख. अ. उ. ।]<br>
[7 प्रकारं- बक. बख. ।]<br>
[8 आद्य- म. ।]<br>
[9 व्यजनं- मु. ।]<br>
[10 शनं- अ. ।]<br>
[11 सितैः- अ. ।]<br>
[12 परमाद्भूताः- मु. ।]<br>
[13 प्रकारः- अ. म. ।]<br>
[14 सुमश्रृङ्गगैः- अ. ।]<br>
[15 विप्र- पा. ।]<br>
[16 दुकूले- अ., कूले- म. ।]<br>
[17 कृतम्- म. ।]<br>
[18 नार्घ्ये- मु., नेऽर्घ्य- अ. ।]<br>
[19 तरम्- अ. म., चेतनेतरत्, वाहनमित्यर्थः।]<br>
[20 वित्तार्थं द्रवि- अ. ।]<br>
[21 राः शश्वत्- मु. ।]<br>
[22 सुखा रम्या- मु. ।]<br>
[23 क्वचिद- अ., केचिद- मु.।]<br>
[24 अनिलोमाः- म., न लोमा- अ. ।]<br>
[25 रस्याः- अ. म.।]<br>
[26 <code>तु' नास्ति- अ. ।]   [27 चतुर्दशे परिच्छेदे ।]   [28 पूरक- अ.।]   [29 भोज्यासनप्रकरणमीश्वरे पञ्चमाध्याये पारमेश्वरे च षष्ठाध्यायसमाप्तौ सप्तमाध्याये च वर्तते ।]   [30 </code>निवेदना&rsquo; नास्ति - अ. ।]<br>
[31 णाकृति- अ. ।]<br>
[32 `नि। ग्राम्यबीजा&rsquo; नास्ति- अ. ।]<br>
[33 मुद्ग- नु. ।]<br>
[34 तन्त्रे हि- अ. ।]</p>
<p>छन्नं दुकूलतूलोत्थ[1]मसूरकवरेण तु ।<br>
अथार्हण[2]जलं[3] स्वच्छं सुगन्धं पात्रतः[4] कृतम् ॥ 64 ॥</p>
<p>मधुपर्कं दधिमधुघृतयुक्तमनन्तरम् ।<br>
शीतलं तर्पणजलमथ[5] चूर्णं पुरोदितम् ॥ 65 ॥</p>
<p>देयं निष्पुंसनार्थँ तु पुनराचमनं विभोः ।<br>
स्वलङ्कृतां सुरूपां च स्रग्युक्तां विनिवेद्य गाम् ॥ 66 ॥</p>
<p>प्रभूतमथ नैवेद्यं भक्ष्यभोज्यान्यनेकशः ।<br>
मधुराद्या रसाः सर्वे शाकाः सफलमूलकाः ॥ 67 ॥</p>
<p>पानकानि पवित्राणि स्वादूनि[6] मधुपर्कवत् ।<br>
सर्वमाचमनार्थं[7] तु प्रदद्यादर्हणोदकम्[8] ॥ 68 ॥</p>
<p>तिलान्यथ [9]सुरत्नानि ताम्बूलं पुनरेव हि ।</p>
<p>अथ भोज्यासनोपचारानाह- सपादपीठमित्यादिभिः। दुकूलतूलोत्थमसूरकवरेण क्षौमाद्याच्छादितदुकू[10]लोत्थितमृद्वास्तरणेनेत्यर्थः। [11]अर्हणजलं मधुपर्काङ्गमापोशनरूपं प्रधाना[12]र्घ्योदकं पात्रतः कृतं पृथक्पात्रे[13] प्रणीतमित्यर्थः। तथा च वक्ष्यति दीक्षाधिवासपरिच्छेदे प्रधानार्घ्यविनियोगविवरणप्रकरणे- &ldquo;तदम्भसा चार्हणं तु तथैव परिषेचनम्&rdquo; (18/71) इति। दधिमधुघृतयुक्तमित्यत्र क्षीरमपि योज्यम्, &ldquo;नाविकं मधुपर्कार्थे दधिक्षीरादिकं शुभम्&rdquo; (21/27) इति लक्ष्मीतन्त्रोक्तेश्च। तर्पणजलं मधुपर्कनिवेदनानन्तरं तृप्त्यर्थं पानीयम्। तदपि प्रधानार्घ्योदकमेव, &ldquo;कुर्यात् प्रणयनादानम्&rdquo; (18/72) इति प्रधानार्घ्यविनियोगस्य वक्ष्यमाणत्वात्। प्रयणनं पात्रान्तरे सेचनम्, तत्पूर्वकमादानं ग्रहणमित्यर्थः। तथा च व्यक्तमुपबृंहितमीश्वरपारमेश्वरयोः- &ldquo;तर्पणं संप्रतिष्ठाप्य वासितं चार्घ्यवारिणा&rdquo; (ई. सं. 5/3; पा. सं. 6/376) इति। पुरोदितं चूर्णं स्नानासनोक्तमुद्वर्तनचूर्णमित्यर्थः। निष्पुंसनार्थं हस्तोद्वर्तनार्थम्। गां विनिवेद्य। इदं गोविनिवेदनं मधुपर्कछिद्रसंपूरणार्थमिति ज्ञेयम्। तथा च लक्ष्मीतन्त्रे- &ldquo;देयमाचमनं पश्चान्मात्रा [14]गौर्माधुपर्किकी&rdquo; (39/30) इति। एतद्गोमात्रानन्तरं बीजमात्रा[15] विनिवेदनीया। &ldquo;ओषधीः शालिपूर्वाश्च स्रक्फलाढ्यं वनस्पतिम्। मूर्तिं निवेदयेत् पूर्वम्&rdquo; (ई. सं. 5/7; पा. सं. 6/379-380) इतीश्वरादिषु प्रतिपादनात्। प्रभूतं प्रचुरमित्यर्थः। नैवेद्यं पायसान्नादिहविरष्टकम्। भक्ष्याणि अपूपानि, भोज्यानि फलानि। तथा च पारमेश्वरे- &ldquo;भक्ष्याण्यपूपपूर्वाणि भोज्यानि तु फलानि च। लेह्यानि मधुपूर्वाणि चोष्याण्याम्रादिकान्यपि॥ पेयानि क्षीरपूर्वाणि अनुपानान्वितानि च।&rdquo; (18/386-387) इति। मधुराद्या रसा सर्वे इत्यनेन षण्णामपि रसानां भगवन्निवेदर्नाहत्वमुक्तं भवति। यद्यपि-<br>
अपक्वव्रीहिविहिततण्डुलेनैव साधितम् ।<br>
[16]भक्ष्यं दुग्धाज्यसंसिक्तं गुलखण्डफलान्वितम् ।<br>
अक्षारलवणोपेतं देवानां हविरुच्यते ॥<br>
(ई. 25/88-89; पा. 18/164-165)<br>
इति मधुररसमात्रस्य देवतार्हत्वमुक्तम्, तथापि व्रतयज्ञादिविषयत्वमात्रं बोध्यम्; अन्यत्र सर्वेषामपि रसानां समर्पणीयत्वोक्तेः। तथा चेश्वरपारमेश्वरयोः-<br>
अक्षारलवणं सिद्धं गुलक्षीरफलान्वितम् ।<br>
शान्तये[17] व्रतयज्ञे च संसाध्यं हविरुत्तमम् ॥ इति।<br>
(ई. 25/90-91; पा. 18/167)<br>
शाकफलमूलानां[18] ग्राह्याग्राह्यत्वविवेचनं हविःसाधनविधानं पानकादिप्रकल्पनं तत्तन्निवेदनप्रकारादिकं सर्वमीश्वरादिषु[19] विस्तरेणोक्तं द्रष्टव्यम्। सरत्नतिलमात्रा सुवर्णादिपात्रेण निवेदनीया। तथा चेश्वरे-<br>
तिलान्यथ सुरत्नानि सुवर्णे वाथ राजते ॥<br>
पात्रे कृत्वाऽथ मात्रार्थं देवाय विनिवेदयेत् । (5/22-23) इति।<br>
ताम्बूलम्<br>
लवङ्गतक्कोलैलात्वक्कर्पूरपरिभावितम् ।<br>
जातीपूगफलोपेतं ससुगन्धच्छदं बहु ॥<br>
कर्पूरचूर्णसंमिश्रं मुक्ताचूर्णविमिश्रितम् ।<br>
मातुलुङ्गफलोपेतं नालिकेलफलान्वितम् ॥<br>
प्रदद्यात् प्रणतश्चान्ते ताम्बूलं जगतः पतेः ॥<br>
(ई. सं. 5/23-25)<br>
इत्युक्तलक्षणं ज्ञेयम्। पूर्वलङ्कारासने ताम्बूलस्य समर्पितत्वात् पुनरित्युक्तम्॥ 63-69 ॥<br>
[1 त्थं- बक. अ., त्थमधूकप्र- मु. अटी. ।]<br>
[2 णं- मु. अटी. बक. बख. ।]<br>
[3 णं च पूजायां- अ. ।]<br>
[4 पत्रतः- मु. अटी. ।]<br>
[5 जलं मधि- मु., जलमधि- अटी. ।]<br>
[6 त्वत्रापि- बक. बख. अ. उ. ।]<br>
[7 नान्तं च- अ. ।]<br>
[8 णादिकम्- बक. बख. अ. उ. ।]<br>
[9 स- अ. ।]<br>
[10 लपूरित- म. ।]<br>
[11 हर्षण- अ.।]<br>
[12 नार्घ्यं पा- अ. ।]<br>
[13 `पात्रे&rsquo; नास्ति- अ. ।]<br>
[14 गौमाधुपर्किकीम्- अ.।]<br>
[15 मात्रेऽपि निवे- अ. ।]<br>
[16 गव्य- मु. ।]<br>
[17 शान्तिके- पा. ।]<br>
[18 मूलफलानां- अ. ।]<br>
[19 ईश्वरसंहितायां पञ्चमे पारमेश्वरे च षष्ठसप्तमाध्याययोर्द्रष्टव्यम्।]</p>
<p>गन्धदिग्धौ करौ कृत्वा मुद्राबन्धमथाचरेत् ॥ 69 ॥</p>
<p>मध्यमानामिकाभ्यां तु[1] द्वन्द्व[2]युक्तं करद्वयात् ।<br>
पराङ्मुखं च सुस्पष्टं कृत्वा [3]योज्यं परस्परम् ॥ 70 ॥</p>
<p>आमूलान्नखपर्यन्तं नैरन्तर्येण यत्नतः ।<br>
समुत्ताने कग्तले शेषाश्चाङ्कुलस्तथा ॥ 71 ॥</p>
<p>अधरोत्तरयोगेन वामदक्षिण[4]तस्तथा ।<br>
तर्जन्यामूर्ध्वतोऽङ्गुष्ठे सम्मुखे सम्प्रसार्य च ॥ 72 ॥</p>
<p>निविष्टा हृदयोद्देशे कार्याऽथ जपमाचरेत् ।</p>
<p>मुद्राबन्धलक्षणमाह- गन्धदिग्धावित्यारभ्य कार्येत्यन्तम्। अत्र हस्तयोर्ग्रन्थलेपनात् पूर्वं द्वितीयार्घ्योदकेन हस्तप्रक्षालनं गन्धलेपनानन्तरं तेनैवार्घ्येण हस्तयोः परस्परमर्चनं च कार्यम्। यतः- &ldquo;मुद्राबन्धे कराभ्युक्षं[5] तदर्चा क्षालनं तथा&rdquo; (ई. 3/96; पा. 6/117) इतीश्वरपारमेश्वरयोर्द्वितीयार्घ्यविनियोग उक्तः। तथैव मुद्राबन्धप्रकरणेऽपि-<br>
प्रक्षाल्य गन्धतोयेन अर्घ्यपात्रोद्धृतेन वै ।<br>
पाणियुग्मं यथा वै स्यात्[6] स्वच्छमत्यन्तनिर्मलम् ॥<br>
नैवेद्यधूपपात्राद्यैः पात्रैश्चानिर्मलीकृतम् ।<br>
कृत्वा सद्[7]गन्धदिग्धौ तावर्घ्येणार्च्य परस्परम् ॥<br>
मुद्रा[8] मूलादिमन्त्राणां दर्शयित्वा यथाक्रमम् ।<br>
(ई. 5/26-28; पा. 6/400-402)<br>
इति व्यक्तमुक्तम्। मुद्राबन्धप्रकारस्तु- मध्यमानामिकायुगलं पराङ्मुखं सुस्पष्टम् आमूलान्नखपर्यन्तं निरन्तरं यथा तथा परस्परं संयोज्य समुत्तानयोः करतलयोस्तर्जनीद्वितयं कनिष्ठाद्वितयं [9]चोत्तरोत्तरयोगेन वामदक्षिणतः कृत्वा तर्जन्यामूर्ध्वतः संमुखेऽङ्गुष्ठे संप्रसार्य इमां मुद्रां हृदये निविष्टां कुर्यात्। इयं व्यूहानां मूलमुद्रेति ज्ञेयम् ॥ 69-73 ॥<br>
[1 तु- अ. ।]<br>
[2 युग्मं- अ. ।]<br>
[3 चैव- अ. ।]<br>
[4 योर्यथा- अ., योः स्थितः- उ. ।]<br>
[5 भ्युक्षां- पा. ।]<br>
[6 मोहात्- अ. ।]<br>
[7 तु- पा.।]<br>
[8 मुद्रां- ई. ।]<br>
[9 चाधरोत्तर- म. ।]</p>
<p>स्फाटिकेनाक्षसूत्रेण स्वकैर्वा करपर्वभिः ॥ 73 ॥</p>
<p>यथाभिमतसंख्यं[1] च जपान्ते स्रग्वरैः सह ।<br>
सम्पूज्य गन्धधूपैश्च ततस्तु भगवन्मयान्[2] ॥ 74 ॥</p>
<p>यथाक्रमं समभ्यर्च्य नैवेद्यं प्रतिपाद्य च ।<br>
तेषां मात्रावसानं चाप्यग्नौ सन्तर्पयेत् ततः ॥ 75 ॥<br>
जपमाह- [3]अथेति। स्फाटिकेनाक्षसूत्रेणेत्यत्राक्षमालाप्रतिष्ठादिकं [4]जयाख्यानुसारेण ईश्वरादिषु प्रतिपादितं[5] द्रष्टव्यम्। स्वकैर्वा करपर्वभिरित्यत्र [6]पाञ्चरात्ररक्षायां (पृ. 108) विशेष उक्तः-<br>
कनिष्ठामूलमारभ्य प्रादक्षिण्यक्रमेण तु ।<br>
अनामिकान्तं देवेशं जपेत् कोटिसहस्रकम् ॥ (अर्च., पृ. 19) इति।<br>
जपस्य वाचिकादिभेदेन फलभेद उक्तो लक्ष्मीतन्त्रे-<br>
वाचिकं क्षुद्रकर्मार्थमुपांशुः सिद्धिकर्मणि ।<br>
मानसो मोक्षलक्ष्मीदो ध्यानात्मा सर्वसिद्धिकृत् ॥ (39/35) इति ।<br>
जपान्ते पुनर्भगवदुपचारानाह- [7]स्रग्वरैरिति कारि[8]प्रदानविधिमाह- तत इति। भगवन्मयान् भागवतानित्यर्थः, पाञ्चरात्रिकानिति यावत्। अत्र बहुवचनेन चत्वारो विवक्षिताः। तथा वक्ष्यति चतुर्दशे परिच्छेदे- &ldquo;एवमुक्त्वा समभ्यर्च्य चतुरः पाञ्चरात्रिकान्&rdquo; (14/30) इति।<br>
समभ्यर्च्येत्यत्रार्ध्यगन्धपुष्पधूपैरिति बोध्यम्। तथा चोक्तं पारमेश्वरे- &ldquo;अर्घ्यालभनपुष्पैश्च धूपैरभ्यर्च्य वै ततः&rdquo; इति। नैवेद्यं प्रतिपाद्य चतुर्धा विभक्तेष्वेकं भागं दत्वेत्यर्थः। तथा च पारमेश्वरे-<br>
प्राङ्निवेदनकाले तु चतुर्धा संविभज्य तम् ।<br>
प्रापणं मधुपर्काद्यमन्यच्चाभ्यवहारिकम् ॥<br>
तेभ्यो [9]दद्यादेकभागमर्घ्योदकपुरस्सरम् । इति ।<br>
मात्रावसानं मात्रादानान्तमित्यर्थः। तथा च तत्रैव - &ldquo;[10]मात्रां चतुर्विधां चापि आचार्याय प्रदापयेत्&rdquo;। चतुर्विधां शालितण्डुलबीजतिलभेदभिन्नामित्यर्थः। आदौ भगवन्निवेदितानामेव मात्राद्रव्याणाम्, इदानीं भागवतेभ्यः प्रदानं पार्थक्येनेति बोध्यम्। भगवन्निवेदनसमय एव आचार्याय मात्रादाने कृते पुनरिदानीं मास्त्वित्युक्तमीश्वरे-<br>
यद्वैभ्यो देवयज्ञान्ते तन्मात्रान्तं प्रदाय तु ।<br>
अस्मिन् कालेऽर्हणाद्यं तु ताम्बूलान्तं निवेदयेत्[11] ॥ (5/85) इति ।<br>
एवंकारिणां पूजनमपि भगवदर्चनवद् भगवन्मन्त्रैरेव कार्यम्। तथा च लक्ष्मीतन्त्रे-<br>
ततो गुरून् समानीय मन्मयान् वापि वैष्णवान् ।<br>
प्रदद्यात् प्रापणार्थं तु तेभ्यो मन्मन्त्रमुच्चरन् ॥ (40/29-30) इति।<br>
एवंकारिप्रदानस्य पञ्चमाङ्गत्वमुक्तं जयाख्ये-<br>
अन्तःकरणयागादि यावदात्मनिवेदनम् ॥<br>
तदाद्यमङ्गं [12]यागस्य नाम्नाऽभिगमनं महत् ।<br>
पूजनं चार्घ्यपुष्पाद्यैर्भोगैर्यदखिलं मुने ॥<br>
बाह्योपचारैस्तद्विद्धि भोगसंज्ञं तु नारद ।<br>
मध्वाज्याक्तेन दध्ना च पूजा च पशुना[13] च या ॥<br>
तत्तृतीर्यं हि यागाङ्गं तुर्यमन्नेन पूजनम् ।<br>
निवेदितस्य यद्दानं पूर्वोक्तविधिना मुने ॥<br>
संप्रदानं तु [14]तन्नाम यागाङ्गं पञ्चमं स्मृतम् ।<br>
वह्निसंतर्पणं षष्ठं पितृयागस्तु सप्तमः ॥<br>
प्राणाग्निहवनं नाम्ना अनुयागस्तदष्टमम् । (22/75-80)<br>
इति ॥ 73-75 ॥<br>
[1 संख्यां- मु. अटी. बक. बख. ।]<br>
[2 न्मयः- मु. ।]<br>
[3 <code>अथेति' नास्ति- अ. ।]   [4 जयाख्यसंहिताचतुर्दशपटलानुसारमीश्वरसंहितायां पञ्चमाध्यायारम्भे पारमेश्वरसंहितायां च षष्ठाध्यायान्ते विषयोऽयं प्रतिपादितः।]   [5 </code>प्रतिपादितं&rsquo; नास्ति- अ. ।]<br>
[6 पञ्च- म. ।]<br>
[7 `स्रग्वरैरिति&rsquo; नास्ति- अ. ।]<br>
[8 कार्यप्रधान- अ. ।]<br>
[9 दत्वा एकपाद- अ. ।]<br>
[10 मात्रा चतुर्विधान्तापि- अ. ।]<br>
[11 समर्पयेत्- ई.।]<br>
[12 योगस्येत्युभयमातृकापाठः ।]<br>
[13 नाऽपि वा - मु. ।]<br>
[14 यन्नाम- अ. ।]</p>
<p>प्रमाणपरिशुद्धं च विभवानुगुणं[1] शुभम् ।<br>
चतुरावरणं कुण्डं[2] कृत्वा[3]ऽङ्गुष्ठविभूषितम् ॥ 76 ॥</p>
<p>त्र्यंशेना[4]र्धांशतो वापि खाताद् व्यासो[5] विधीयते ।<br>
चक्रशङ्खा[6]म्बुजाकारं वृत्तं वा चतुरश्रकम् ॥ 77 ॥</p>
<p>गदाद्यैश्चक्रपर्यन्तै[7]र्लाञ्छनैर्लाञ्छितं तु वा ।<br>
अथ षष्ठमङ्गं वह्निसंतर्पणं निरूपयन्नादौ कुण्डलक्षणमाह- प्रमाणपरिशुद्धमिति सार्धद्वाभ्याम् ॥ 76-78 ॥<br>
[1 विभा- उ. ।]<br>
[2 कुम्भं- उ. ।]<br>
[3 ह्येष- बक., ह्योष- बख., नाभ्यष्ट- अ., भ्योष्ट- उ.।]<br>
[4 र्धो नवांशेन- बक. बख., द्विनवांशेन- अ.।]<br>
[5 द्वासो- मु. अटी. ।]<br>
[6 शङ्खचक्रा- बक. ।]<br>
[7 न्तला- मु. अटी. ।]</p>
<p>अग्निकार्योपयोगीनि[1] तानि यानि महामते ॥ 78 ॥</p>
<p>स्रुक्स्रुवादीनि भाण्डानि त्वङ्कितव्यानि तैरपि ।<br>
सुधाद्यैर्वर्णकैः शुद्धैर्भूषयित्वोपलिप्य च ॥ 79 ॥</p>
<p>सुगन्धैश्च[2]न्दनाद्यैश्च पञ्चगव्यपुरस्सरैः ।</p>
<p>कुण्डवत् स्रुक्स्रुवादिपात्राणामपि चक्रशङ्खादिभगवल्लाञ्छनं कार्यमित्याह- अग्निकार्येति। कुण्डोल्लेखनादिकमाह- सुधाद्यैरिति। अत्रापेक्षिताः पुष्पताडनाद्यष्टविधकुण्डसंस्कारा [3]जयाख्योक्ता ईश्वरपारमेश्वरयोः संगृहीता ग्राह्याः ॥ 78-80 ॥<br>
[1 ग्यानि- बक. बख. उ. ।]<br>
[2 न्धच- मु. अटी. ।]<br>
[3 जयाख्यसंहितायां पञ्चदशे पटले प्रतिपादिता एते संस्कारा ईश्वरसंहितायां पञ्चमेऽध्याये पारमेश्वरसंहितायां च सप्तमाध्यायारम्भे संगृहीताः ।]</p>
<p>तन्मध्ये च कुशाग्रेण प्राग्भागमवलम्ब्य च ॥ 80 ॥</p>
<p>आरभ्य दक्षिणाशाया लिखेल्लेखामुदग्गताम् ।<br>
तस्यामुपरि संलिख्य लेखानां त्रितयं स्फुटम् ॥ 81 ॥</p>
<p>प्रागग्रं दक्षिणाशादि ह्युदीच्यन्तं च सान्तरम् ।</p>
<p>कुण्डमध्ये कुशाग्रेण प्राग्भागदक्षिणादि उत्तरान्तमेकामर्गलरेखां लिखेदित्याह- तन्मध्य इति। तदुपरि दक्षिणाद्युत्तरान्तं सान्तरालं प्रागग्रं रेखात्रयं कुर्यादित्याह- तस्यामिति। तद्रेखात्रयस्य सुषुप्नापिङ्गलेडादेवताकत्वमुक्तमीश्वर(5/67-68)पारमेश्वर(7/29)योर्ग्राह्यम् ॥ 80-82 ॥</p>
<p>चतुर्धा प्रणवेनाथ प्रोक्षयेदर्घ्यवारिणा ॥ 82 ॥</p>
<p>तद[1]भ्यर्च्यार्घ्यपुष्पाद्यैर्ध्यायेत् तद् भद्रपीठवत् ।<br>
प्रणवैस्तु प्रतिष्ठानं प्राग्वदस्य समाचरेत् ॥ 83 ॥<br>
प्रणवेनार्घ्यवारिणा चतुर्धा प्रोक्षणम्, प्रणवेन पुष्पैरभ्यर्चनम्, कुण्डमध्यस्य भद्रपीठवद् ध्यान चाह- चतुर्धेति सार्धेन ॥ 82-83 ॥<br>
[1 तदर्घ्यं गन्ध- अ. ।]</p>
<p>चतुरश्रे स्थले कौण्डे[1] दिग्वि[2]दिगष्टके बहिः ।<br>
सम्पूर्णपात्रं कुम्भानामष्टकं विनिवेश्य च ॥ 84 ॥<br>
कुण्डस्याष्टदिक्षु पूर्णकुम्भाष्टकस्थापनमाह- चतुरश्र इति ॥ 84 ॥<br>
[1 कुण्डे- बक. बख. ।]<br>
[2 दिशि दिश्य- बक. बख. अ. उ., दिग्विदिशा- मु. ।]</p>
<p>ऊर्ध्वाधो मेखलानां च चतुर्णां दिक्चतुष्टये ।<br>
कौशेयविष्टरस्थांश्च वासुदेवादिकान् यजेत् ॥ 85 ॥</p>
<p>विदिक्ष्वप्य[1]ययोगेन [2]ह्यूर्ध्वान्तमधरात् तु वै ।<br>
तद्वदेवार्घ्यपुष्पाद्यैः पूजनीयाः क्रमेण तु[3] ॥ 86 ॥<br>
कुण्डस्य बहिः प्रागादिचतुर्दिक्षु मेखलास्थकुशकूर्चेषु ऊर्ध्वाद्यधरान्तं प्रभवक्रमेण वासुदेवादीनामर्चनम्, तथैवाग्नेयादिविदिक्ष्वप्ययक्रमेणाधराद्यूर्ध्वान्तमनिरुद्धादीनामर्चनं चाह- ऊर्ध्वाध इति द्वाभ्याम्। एवं द्वात्रिंशत्कुशकूर्चेष्वर्चनं चतुर्मेखलकुण्डमात्रविषयकम्, अन्यत्रैवमनवकाशात्। अत्र विदिक्ष्वप्ययक्रमेणानिरुद्धादीनामर्चने ॐ पुरुषाय नमः, ॐ सत्याय नमः, ॐ अच्युताय नमः, ॐ भगवते वासुदेवाय नम इति पूर्वोक्तमन्त्रचतुष्टयं ज्ञेयम्,<br>
अप्ययावसरे प्राप्ते स्मरणे चार्चने विभोः ।<br>
शृणु मन्त्रचतुष्कं तु पुनरन्यत् समासतः ॥ (5/68-69)<br>
इत्युक्तेः। प्रभवक्रमेणार्चने जाग्रद्व्यूह[4]मन्त्रचतुष्टयं जागर्त्येव ॥ 85-86 ॥<br>
[1 प्यथ- मु. ।]<br>
[2 तू- अ. उ. ।]<br>
[3 वै- उ. ।]<br>
[4 व्यूहे- म. ।]</p>
<p>मृदुदर्भसमूहं च नीरसं चाश्मकुट्टिमम्[1] ।<br>
शुष्कगोमयचूर्णेन युक्तं गन्धाश्मना[2] सह ॥ 87 ॥</p>
<p>कुण्डे द्रोणांशमात्रं तु समारोप्य प्रसार्य च ।<br>
ताम्रपात्रेऽथवाऽन्यस्मिन् समादाय हुताशनम् ॥ 88 ॥<br>
कुण्डे शीघ्रमग्निप्रज्वालनसाधनदर्भचूर्णादिप्रक्षेपमाह- मृदुदर्भेति सार्धेन। गन्धाश्मना गन्धकेन, &ldquo;गन्धाश्मनि तु गन्धकः&rdquo; (2/9/102) इत्यमरः ॥ 87-88 ॥<br>
[1 तम्- अ. ।]<br>
[2 गन्धम्मनासहा- मु., क्तगन्धात्मना- अटी. ।]</p>
<p>आरण्यं लौकिकं वाथ मणिजं दर्पणोद्भवम् ।<br>
कालवैश्वानराख्यस्य हृदयेशस्य वै प्रभोः[1] ॥ 89 ॥<br>
अग्न्यानयनमाह- ताम्रपात्र इति। आरण्यं अर(ण्य?)संभवमित्यर्थः। अरणिनिर्मथनप्रकार उक्तो लक्ष्मीतन्त्रे-<br>
ध्यायेत् सर्वात्मिकां शक्तिं तामेव त्वधरारणिम् ।<br>
उत्तरं चारणिं ध्यायेत् सर्वतेजोमयं हरिम् ॥<br>
मथ्नीयात् तारया सम्यक् तथा चैवानुतारया । (40/41-42) इति।<br>
एवमरणिजनितस्याग्नेरिदमेव जातकर्मेति ज्ञेयम्। इतः परं नामाद्यग्निसंस्काराः कार्याः, मणिजाद्यग्निस्तु गर्भाधानादिभिरेव संस्कार्यः। तथा च लक्ष्मीतन्त्रे-<br>
लोहपाषाणमण्युत्थवह्नौ कार्यवशात् कृते ।<br>
लौकिके वापि संस्कारं निषेकादि समाचरेत् ॥ (40/46) इति।<br>
अग्नेर्निषेकादिसंस्कारविधानं तु श्रीजया[2]ख्यानुसारेणेश्वरपारमेश्वरयोः प्रतिपादितम्। तदर्थं कुण्डमध्ये लक्ष्म्यावाहनादिकमप्युक्तम्, अन्येऽपि बहवो विशेषास्तत्र तत्रापेक्षितास्तयोरेव संगृहीता ग्राह्याः ॥ 89 ॥<br>
[1 विभोः- बक. बख. अ. उ.।]<br>
[2 जयाख्यसंहितायां पञ्चदशे पटले प्रतिपादिता एते संस्कारा ईश्वरसंहितायां पञ्चमेऽध्याये पारमेश्वरसंहितायां च सप्तमाध्याये द्रष्टव्याः।]</p>
<p>मारुतानुगता भासा योज्या बाह्याग्निना सह ।<br>
भ्रामयित्वा चतुर्धा वै ततः कुण्डान्तरे क्षिपेत् ॥ 90 ॥<br>
स्वहृदयस्थितभगवत्तेजसः पात्रस्थाग्निना संयोजनमाह- कालेति। प्रसिद्धं[1] हि कालवैश्वानराख्यत्वं भगवतः। तथा च पौष्करे विष्वक्सेनार्चनप्रकरणे-<br>
कालवैश्वानराख्या या मूर्तिस्तुर्यात्मनो[2] विभोः ।<br>
स एव द्विज देवो[3] हि विष्वक्सेनः प्रकीर्तितः ॥<br>
स्थित आहवनीयादिभेदेन मखयाजिनाम् ।<br>
[4]ऋक्पूतं हुतमादाय तर्पयत्यखिलं जगत् ॥ (20/54-55) इति।<br>
मारुतानुगता मारुतो रेचकरूप इत्यर्थः। मन्त्र एव मारुत इत्यर्थः, उभयथाप्युक्तमीश्वरादिषु[5]- &ldquo;मन्त्रानिलकराकृष्टं कृत्वा तस्माद्विनिर्गतम्&rdquo; (5/86) इति, &ldquo;विरेच्य[6]विरेच्य विन्यसेत् तस्मिन् वह्निपात्रे पुरार्चिते&rdquo; (5/87) इति। भासा तेजस्संज्ञो भगवतः षष्ठो गुण इत्यर्थः। तथा वक्ष्यति नृसिंहकल्पपरिच्छेदे-<br>
व्यस्तो गुणगणात् षष्ठस्तेजो नाम गुणो हि यः ॥<br>
परस्य ब्रह्मणः सोऽयं सामान्यं सर्वतेजसाम् ।<br>
ध्यात्वैवं नेत्रमन्त्रेण निक्षिपेत् कुण्डमध्यतः ॥ (17/111-112) इति ॥ 90 ॥<br>
[1 प्रसिद्धमिति- अ. ।]<br>
[2 त्मना- अ. ।]<br>
[3 वः स्याद्- मु. ।]<br>
[4 पिततमित्यशोभनः पाठः - मु. ।]<br>
[5 आदिना पारमेश्वर (7/47-48)परिग्रहः।]<br>
[6 विरोच्य- म. ।]</p>
<p>भ्रामयित्वा चतुर्धा वै ततः कुण्डान्तरे क्षिपेत् ॥ 90 ॥</p>
<p>पूतं समिच्चतुष्कं तु प्रणवैरभिमन्त्रितम्[1] ।<br>
दत्वा तदूर्ध्वे तदनु कुर्यात् परिसमूहनम् ॥ 91 ॥</p>
<p>प्रदक्षिणक्रमेणैव ह्यार्द्रपाणितलेन तु ।<br>
तिर्यक्[2] चाधोमुखस्तेन नखपृष्ठ[3]मदर्शयन् ॥ 92 ॥<br>
कुण्डेऽग्निस्थापनं तदूर्ध्वे प्रज्वालनार्थं समिच्चतुष्कप्रक्षेपं चाह- भ्रामयित्वेति। अत्र समिच्चतुष्कमिति याज्ञीयेन्धनानामुपलक्षणम्। तथा वक्ष्यति सप्तदशे परिच्छेदे- &ldquo;पावनैरिन्धनैः शुष्कैः कृत्वा निर्धूममेव तम्&rdquo; (17/113)। परिसमूहनमाह- तदन्विति। परिसमूहनं नाम कुण्डमध्ये विशकलितानामग्नीनां पुञ्जीकरणम् ॥ 90-92 ॥<br>
[1 रथ- अ. उ.।]<br>
[2 कुर्यात्- बक. बख. ।]<br>
[3 प्रष्ठ- मु., पृष्ठं विमर्शयन्- अटी. ।]</p>
<p>ततस्त्वभग्नमूलाग्रैः समैर्दद्यात् कुशैः स्तरम् ।<br>
दिशि दिश्युत्तराशान्तं याम्याशादौ तु [1]सान्तरम् ॥ 93 ॥</p>
<p>चतुर्गुणैश्चतुर्धा तु [2]अग्रच्छन्नैः परस्परम् ।<br>
प्राक्प्रान्तैः पूर्वभागाच्च यावदुत्तरगोचरम् ॥ 94 ॥<br>
परिस्तरणमाह- तत इति द्वाभ्याम्। अभग्नमूलाग्रैः समैः कुशैर्दिशि दिशि स्तरं परिस्तरणं दद्यादिति सामान्यमुक्तम्। याम्याशादौ तु उत्तराशान्तं दिक्त्रये च[3] क्रमेण चतुर्भिश्चतुर्भिः सान्तरम् अन्तरसहितं स्तरं दद्यादिति विशेष उक्तः। अत्र याम्यादित्रये चतुर्धा सान्तरालपरिस्तरणकथनं द्वन्द्वप्रसङ्गेन करिष्यमाण[4]पात्रासादनार्थमिति ज्ञेयम्। दक्षिणादित्रय एव द्वन्द्वक्रमेणासादनस्य वक्ष्यमाणत्वात् प्राग्दिशि तथा[5]सादनाभावान्निरन्तरालमेव षोडशदर्भैः परिस्तरणमिति च बोध्यम्।<br>
अत्र प्राक्प्रान्तैरित्यनेन पूर्वपश्चिमपरिस्तरणा[6]नामुत्तराग्रत्वमप्युपलक्ष्यते। दिशि दिशि स्तरं दद्यादिति पूर्वं सामान्यत उक्तत्वात् पुनः पूर्वभागाच्च यावदुत्तरगोचरमिति विशेषः प्रदर्शितः। एत एव श्लोका बहुशः [7]पारमेश्वरादिषु प्रतिपादिताः।<br>
अत्र पारमेश्वरव्याख्याने- &ldquo;याम्याशादौ तु वा इति विकल्पः&rdquo; इत्युक्तम्। तद्बुद्धिविकल्प एव, तथा पाठवर्णनेऽन्तरपदस्यागतिकत्वात्, [8]प्राग्भागेऽपि वृथा चतुर्धा परिस्तरणप्रसक्तेः, पूर्वभागाच्च यावदुत्तरगोचरमित्यस्य पौनरुक्त्यापत्तेश्च॥ 93-94 ॥<br>
[1 सादरम्- उ.।]<br>
[2 मग्न- म. ।]<br>
[3 चक्रश्वभ्रैः- अ. ।]<br>
[4 पात्रसाधना- अ.।]<br>
[5 साधया- अ.।]<br>
[6 <code>मुक्ताद्युपयुक्तकूर्चः कौशेयं धूतकेशं कुण्डशोधनोपयुक्तः कुशकूर्चो विष्टरं प्रागादिकलशार्चनप्रणीतासंस्कारादिरूप' इति पाठोऽड्यारपुस्तके </code>णाना&hellip;.मुत्तरा&rsquo; इत्यस्य मध्ये दृश्यते। स चात्रानावश्यकः 77 श्लोकव्याख्यायां संशोध्य स्थापनीयः।]<br>
[7 ईश्वरे पञ्चमाध्याये पारमेश्वरे च सप्तमाध्याये।]<br>
[8 प्रागभावेऽपि- म. ।]</p>
<p>होमोपकरणं सर्वं होमभाण्डपुरस्सरम् ।<br>
अवतार्य तदूर्ध्वे तु दक्षिणस्यां तथात्मनः ॥ 95 ॥</p>
<p>द्वन्द्वद्वयप्रयोगेण द्रव्यस्थापनमाचरेत् ।<br>
द्विरष्टसंख्यमिध्यं तु संयुक्तं च महामते ॥ 96 ॥</p>
<p>द्वितीयेनाष्टसंख्येन मुक्तदर्भैस्तरण्डिकाम् ।<br>
स्रुक्स्रुवौ[1] च चतुष्कं यदेकत्र विनिवेश्य तत् ॥ 97 ॥</p>
<p>स्रग् धूपं[2] मधुपर्कं च बीजान्येकत्र वै ततः ।<br>
कौशेयं धूतकेशं[3] तु विष्टरं च घृतं चरुम् ॥ 98 ॥</p>
<p>आज्यस्थालीचतुष्कं[4] च निधाय तदनन्तरम् ।<br>
प्रणीतापात्रयुगलं करकं चार्घ्यभाजनम् ॥ 99 ॥<br>
अथ परिस्तरणोपरि होमोपकरणसंनिधापनमाह- होमेति। होमभाण्डपुरस्सरं स्रुक्स्रुवपुरस्सरमित्यर्थः। &ldquo;स्रुक्स्रुवादीनि भाण्डानि&rdquo; (6/79) इति पूर्व[5]मेवोक्तत्वात्। प्रथमं दक्षिणपरिस्तरणे आसादनक्रममाह- दक्षिणस्यामित्यादिभिः। मुक्तदर्भैः कूर्चादिरूपेणाग्रथितैः, केवलकुशैरित्यर्थः। तैरु[6]पलक्षिता परण्डिका। स्रुक्स्रुवरजोमार्जन[7]शोधनाद्युपयुक्तः कूर्चः। कौशेयं धूतकेशम्। कुण्डशोधनोपयुक्तः कुशः कूर्चः। विष्टरं प्रागादिकलशार्चनप्रणीतासंस्काराद्युपयुक्तकूर्चम् ॥ 95-99 ॥<br>
[1 स्रुग्- सार्वत्रिकः पाठः।]<br>
[2 धूमं- मु. ।]<br>
[3 धौत- मु. बक. बख.।]<br>
[4 स्थालीं - मु. अ. उ. ।]<br>
[5 पूर्वमुक्त- अ.।]<br>
[6 तरूप- अ.।]<br>
[7 `मार्जनशोधककूर्चमाह&rsquo; इत्येव पाठः- अ.।]</p>
<p>प्रणीतापात्रयुगलं करकं चार्घ्यभाजनम् ॥ 99 ॥</p>
<p>चतुष्कमेतदपरमग्रतो विनिवेश्य च ।<br>
प्रादेशमात्राः समिधः प्रभूतं शुष्कमिन्धनम् ॥ 100 ॥</p>
<p>पक्ष्मकं स्वेदहृद्वस्त्रं वामभागे निधाय च ।<br>
अर्घ्यपात्रोदकेन प्राक् कृत्स्नं पावनतां नयेत् ॥ 101 ॥</p>
<p>पश्चिमपरिस्तरणोपर्यासाद्यद्रव्याण्याह- प्रणीतेति। उत्तरपरिस्तरणे आसनान्याह- प्रादेशमात्रा इति। पक्ष्मकं (वक्ष्य?पक्ष्य)तेऽग्निप्रज्वालनार्थँ परिगृह्यत इति पक्ष्मकं व्यजनमित्यर्थः। <code>पक्ष परिग्रहे' (चु. 17) इति धातोः। पारमेश्वरव्याख्याने पक्ष्मकं सूक्ष्ममिति स्वेदहृद्वस्त्रविशेषणं कृतम्, तदसंगतम्, द्वन्द्वक्रमेणासादनासंभवात्। क्वचित् पारमेश्वरप्रयोगे समस्तपदभ्रान्त्या[1] पक्ष्मस्थं कं बाष्पमित्यभिप्रायेण बाष्पस्वेदहृद्वस्त्रद्वयमिति लिखितम्, तदपि विरुद्धम्, दीक्षापरिच्छेदे-   प्रागुक्तं स्रुक्स्रुवाद्यं च होमोपकरणं च यत् ॥   सर्वं पक्ष्मकपर्यन्तं बृहत्पात्रद्वयान्वितम् । (18/46-47)   इति वक्ष्यमाणत्वात्। किञ्च, पारमेश्वरव्याख्यायामासादनविषये- &quot;अत्रैवं विवेकः&quot; इति प्रक्रम्य स्वच्छन्दमासादनमुक्तम्। तदविवेकोत्थापितम्, यतस्तत्र दक्षिणपरिस्तरणोपरि परिध्यादीनां [2]स्रगादीनां धूतकेशादीनां चतुर्णां चतुर्णामासादनम्[3], अतः स्वाग्रतः पश्चिमपरिस्तरणोपरि प्रणीतादीनां चतुर्णामासादनम्, उत्तरपरिस्तरणोपरि समिदादीनां चासादनं कार्यमित्यर्थः सुस्पष्टमुपलभ्यते। आसादितानां प्रोक्षणमाह- अर्घ्येति। अस्मिन्नवसरे कुण्डस्य चतुर्दिक्षु परिधिस्थापनं कार्यम्, &quot;[4]पलाशपूर्वाः समिधः साग्राः परिधयस्तु वै&quot; (18/45) इत्यष्टादशपरिच्छेदे परिधीनां वक्ष्यमाणत्वात्। &quot;चतस्रो वै परिधयः शिखामन्त्रेण पूजयेत्&quot; (5/102) इतीश्वराद्युपबृंहितत्वाच्च। एवं परिधिन्यासानन्तरं प्रागादिषु कुम्भेषु कूर्चन्यासपूर्वकमिन्द्राद्यर्चनं च कार्यम्,   विष्टराणि ततो दद्याद् हृदा कुम्भाष्के ततः ।   तेषु क्रमात् पूजयेच्च लोकपालान् स्वदिक्स्थितान् ॥ (5/103)   इतीश्वरोक्तेः। जयाख्यपारमेश्वरयोः परितः कुम्भानां केवलकूर्चेष्वेव लोकपालार्चनमुक्तम्॥ 99-101 ॥   [1 स्रज्या- अ. ।]   [2 स्रुगा- म. ।]   [3 </code>चतुर्णाम्&rsquo; नास्ति- अ.।]<br>
[4 पालाश- म. मु. ।]</p>
<p>आदाय सोदकं चाथ प्रणीताख्यं च भाजनम् ।<br>
पवित्रकं तु तन्मध्ये चतुर्दर्भकृतं न्यसेत् ॥ 102 ॥</p>
<p>उद्धृत्योद्धृत्य हस्तेन जलं तत्रैव [1]निक्षिपेत् ।<br>
चातुरात्मीयं मन्त्रं च जपमानो हि साधकः ॥ 103 ॥</p>
<p>भूयस्तदम्भसा सर्वं प्रोक्षयेद् विष्टरेण तु ।<br>
शेषस्या[2]स्रावणं कुर्यात् सर्वदिक्षु [3]स्तरोपरि ॥ 104 ॥</p>
<p>पुनरेवाम्भसाऽऽपूर्य तन्मध्ये परमेश्वरम् ।<br>
ध्यात्वाऽर्चयित्वा संस्थाप्य त्वग्रतस्तदनन्तरम् ॥ 105 ॥<br>
प्रणीतासंस्कार[4]विधिमाह- आदायेति चतुर्भिः। चातुरात्मीयं मन्त्रं पूर्वोक्तं वासुदेवादिमन्त्रचतुष्टयमित्यर्थः ॥ 102-105 ॥<br>
[1 च- मु. अटी. ।]<br>
[2 स्य स्रा- बक. बख. ।]<br>
[3 ततो- अटी., स्वको- उ.।]<br>
[4 रमाह- म. ।]</p>
<p>सम्प्रोक्ष्यार्घ्याम्भसा चेध्मांश्चतुर्धा संविभज्य च ।<br>
पूजयेदर्घ्यपुष्पाभ्यां द्वादशाक्षरविद्यया ॥ 106 ॥<br>
इध्मप्रक्षेपणमाह- संप्रोक्ष्येति। द्वादशाक्षरविद्यया व्यापकद्वादशाक्षरमन्त्रेणेत्यर्थः ॥ 106 ॥</p>
<p>प्रणीते चापरस्मिन् वै पात्रे चाग्रे कृते सति ।<br>
सपवित्रं[1] तु तत्रार्घ्यं दत्वा चक्रं तु विन्यसेत् ॥ 107 ॥</p>
<p>चतुर्मूर्तिं तदूर्ध्वे तु ध्यात्वाऽभ्यर्च्य[2] यथाक्रमम् ।<br>
तत्पात्रमुत्तरस्यां च कृत्वा सम्पूज्य वै पुनः ॥ 108 ॥<br>
अन्यप्रणीतासंस्कारमाह- प्रणीत इति द्वाभ्याम् ॥ 107-108 ॥<br>
[1 सपात्रं तु तदत्रार्घ्यं - अ. उ. ।]<br>
[2 न्यत्र- उ.।]</p>
<p>आज्यस्थालीमथादाय त्वाज्यं यत्प्राग् द्रवीकृतम् ।<br>
विनिक्षिप्याज्य[1]भाण्डान्तमुच्चस्थेन करेण तु ॥ 109 ॥</p>
<p>पुनरादाय[2] कृत्वाग्र आधारोपरि यत्नतः ।<br>
दार्भं काण्डचतुष्कं तु द्वादशाङ्गुलसम्मितम् ॥ 110 ॥</p>
<p>तिर्यगुत्तानपाणिभ्यामवष्टभ्य च सान्तरम् ।<br>
अनामाङ्गुष्ठयुग्मेन यथा मध्यं नतं भवेत् ॥ 111 ॥</p>
<p>तैराज्यं चतुरो वारानानयेच्चतुरुन्नयेत् ।<br>
अन्तरान्तरयोगेन ह्यात्मनोऽग्नेस्तु सम्मुखम् ॥ 112 ॥</p>
<p>प्रणवेनोक्त[3]संख्येन कुण्डमध्येऽथ[4] निक्षिपेत् ।<br>
आज्यसंस्कारमाह- आज्यस्थालीमिति सार्धैश्चतुर्भिः। अत्र द्रवीकृतमाज्यमाज्यस्थाल्यां विनिक्षिप्येत्यनेन जयाख्योक्तदशविधाज्यसंस्कारेषु - &ldquo;उपाधिश्रयणं नाम [5]यदाद्रावणमुच्यते। परिवर्तनमन्यस्मिन् भाण्डे दोषा[6]पनुत्तये॥ प्रसादीकरणं ह्येतत्&rdquo; (15/117-118) इत्युक्तसंस्कारद्वयमुक्तं भवति। तैराज्यं चतुरो वारान् आनयेच्चतुरुन्नयेदित्यनेन-<br>
नयेत्तच्चानयेद्विप्र [7]प्रतपाग्नौ क्षिपेत् कुशम् ।<br>
संप्लवोत्प्लवनावेतौ संस्कारौ परिकीर्तितौ ॥ (ज्या. 15/116)<br>
इत्युक्तसंस्कारद्वयं चोक्तं भवति। अन्ये षड्विधसंस्काराश्च जयाख्योक्ता[8] ईश्वरतन्त्रे संगृहीता ग्राह्याः। उक्तसंख्यानप्रणवेन अष्टवारेणेत्यर्थः। चतुरो वारानानयेत्, चतुरुन्नयेदित्युक्तत्वात्॥ 109-113 ॥</p>
<p>[1 भाण्डेन तूच्च- अ., आण्डेन उच्च- उ. ।]<br>
[2 राधाय- मु. अटी. ।]<br>
[3 वोक्तेन- मु. अ. उ.।]<br>
[4 तु-अ., च-उ. ।]<br>
[5 आद्रा- अ., यत्तद्- मु. ।]<br>
[6 दोषपुनत्तये- अ. ।]<br>
[7 प्रतापा- मु., तमग्नौ नि-मु. ।]<br>
[8 जयाख्यसंहितायां पञ्चदशे पटलेऽत्रैवोक्ता ईश्वरसंहितायां पञ्चमेऽध्याये द्रष्टव्याः।]</p>
<p>स्रुक्स्रुवावथ चादाय दर्भपु[1]]ञ्जीलकेन तु ॥ 113 ॥</p>
<p>रजोपनयनं कुर्यात् प्रक्षाल्योष्णेन वारिणा ।<br>
निर्मलीकृत्य कूर्चेन ज्वालाभिः सम्प्रताप्य च ॥ 114 ॥</p>
<p>प्रोक्षयित्वाऽर्घ्यतोयेन पूजयित्वा निधाय च ।<br>
स्रुक्स्रुवसंस्कारमाह- स्रुक्स्रुवाविति द्वाभ्याम्। पूजयित्वेत्यत्र स्रुक्स्रुवाधिदेवतास्तन्मन्त्राश्च [2]जयाख्योक्ता ईश्वरपारमेश्वरयोरेव संगृहीताः ॥ 113-115 ॥<br>
[1 पुञ्जलिकेन- अटी. ।]<br>
[2 पूर्वोक्तेष्वेव प्रकरणेषु ।]</p>
<p>बहुशाखैरभग्नाग्रैः समूलैः सुसमैः कुशैः ॥ 115 ॥</p>
<p>चतुर्भिर्वामहस्तेन त्वादायाथ पवित्रकम् ।<br>
दक्षिणा[1]मिकायां तु चतुष्काण्डविनिर्मितम् ॥ 116 ॥</p>
<p>अङ्गुलीयकरूपं च कृत्वा वै तदनन्तरम् ।<br>
संस्कृता[2]ज्यस्य विप्रुड्भिः संस्पृशेदिन्धनादिकम् ॥ 117 ॥<br>
अथ वामहस्ते वलयपवित्रधारणं दक्षिणानामिकायां पवित्रधारणं चाह- बहुशाखैरिति द्वाभ्याम्। पवित्रलक्षणं तु पारमेश्वरे-<br>
चतुरङ्गुलमात्रं[3] तु सदा विष्ण्वधिदैवतम् ।<br>
महाविष्ण्वधिदैवस्तु ग्रन्थिरेकाङ्गुलो भवेत् ॥<br>
विष्ण्वधिदैवं वलयं द्वयमङ्गुलमुच्यते । (3/22-23) इति।<br>
समिदादिषु संस्कृताज्यसेचनमाह- संस्कृतेति। विप्रुड्भिः बिन्दुभिरित्यर्थः॥ 115-117 ॥<br>
[1 णेऽना-बक. बख. अ. उ. अटी. ।]<br>
[2 तनुं पञ्च- अ. ।]<br>
[3 त्याज्यस्य- मु. बक. बख. उ. ।]</p>
<p>निःशेषदोषशान्त्यर्थमथाग्नेराहृतस्य च ।<br>
शतं शतार्धं पादं वा त्वाहुतीनां स्वशक्तितः ॥ 118 ॥</p>
<p>तिलानां घृतसिक्तानां शुद्धेन हविषा सह ।<br>
होतव्यं कर्मसिद्ध्यर्थं यथा तदवधारय ॥ 119 ॥</p>
<p>आहुत्यामुद्धृतायां च मूलमन्त्रावसानतः ।<br>
प्रणवान्तं पदं ब्रूयादग्निं शोधय शोधय ॥ 120 ॥</p>
<p>यथावस्थितरूपेण ततस्तेनैव बुद्धिमान् ।<br>
दद्यात् पूर्णाहुतिं पश्चात् कृतेन तु[1] चतुष्पलीम् ॥ 121 ॥<br>
अथाग्निशुद्ध्यर्थं होममाह- निःशेषेति चतुर्भिः। चतुष्पलीं चतुष्पलमितामित्यर्थः। पलप्रमाणं तु पारमेश्वरे-<br>
चत्वारो व्रीहयः कुञ्ज[2]स्तेऽष्टौ माञ्जिष्ठमुच्यते ॥<br>
तच्छतं षष्टिरधिकं निष्कं निष्काष्टकं पलम् । इति ।<br>
(18-131-132)<br>
अस्मिन्नवसरेऽग्नेर्निषेकादिविवाहान्तसंस्कारा जिह्वाकल्पनाश्चेश्वरपारमेश्वरादिषु संगृहीता ग्राह्याः ॥ 118-121 ॥</p>
<p>तस्य संशुद्धदोषस्य पुनरेव समाचरेत् ।<br>
सम्बोधजनकं होमं जडभावप्रशान्तिदम् ॥ 122 ॥</p>
<p>उच्चार्य मूलमन्त्रं तु प्रणवद्वित[1]यान्वितम् ।<br>
जुहुयादाहुतीनां च सहस्रं शतमेव वा ॥ 123 ॥</p>
<p>तद्वदाज्येन सन्तर्प्य दद्यात् पूर्णाहुतिं तथा[2] ।</p>
<p>अथाग्नेः संबोधजनकहोममाह- तस्येति सार्धद्वाभ्याम् ॥ 122-124 ॥<br>
[1 द्विद्वया- बक. बख. अ.।]<br>
[2 तदा- बक. ।]</p>
<p>तदा स[1] लब्धसत्तः[2] स्यात् पश्यत्यन्तर्गतं विभुम् ॥ 124 ॥</p>
<p>प्राणभूतमजं विष्णुं तन्मयत्वमथाश्रयेत्[3] ।<br>
अथ सद्यज्ञनिष्ठस्य कर्मिणोऽस्यापवर्गिणः ॥ 125 ॥</p>
<p>याति यागा[4]ङ्गभावित्वं स्वयमेव त[5]दिच्छया ।<br>
विभजत्यात्मनात्मानं चतुर्धा कुण्डमध्यतः ॥ 126 ॥</p>
<p>अधिभूतस्वरूपेण समाश्रित्य च दिक्क्रमम् ।<br>
पू[6]र्वमाहवनीयाख्यस्वरूपेणाथ दक्षिणे ॥ 127 ॥</p>
<p>समास्ते सभ्यवपुषा पश्चिमस्यामनन्तरम् ।<br>
गार्हपत्याख्यभेदेन ततस्तिष्ठति चोत्तरे ॥ 128 ॥</p>
<p>ओदनम्पचनात्मा तु सर्वात्मत्वेन मध्यतः ।<br>
आधाराधेयभावेन त्वास्ते संवलिताकृतिः ॥ 129 ॥<br>
अनेन होमेनाग्निर्लब्धसत्ताको भूत्वाऽन्तर्गतं भगवन्तं दृष्ट्वा तन्मयत्वं प्राप्य स्वयमेव[7] याजककर्तृकयागाङ्गत्वमाश्रित्य चातुरात्म्याराधनार्थं स्वयमपि चतुर्धा आहवनीय-सभ्य-गार्हपत्यौदनंपचनात्मभेदैः प्रागादिषु स्वात्मत्वेन मध्ये चाधाराधेय[8]भावसंवलिताकृतिस्तिष्ठतीत्याह- तदेति सार्धैः पञ्चभिः॥ 124-129 ॥<br>
[1 `स लब्ध&hellip;याति&rsquo; नास्ति- उ. ।]<br>
[2 सत्तस्य- मु. अटी.।]<br>
[3 श्रितम्- अटी.।]<br>
[4 गान्न- मु. अटी. ।]<br>
[5 यदू- मु. अटी. ।]<br>
[6 पूर्व आ- अ. उ.।]<br>
[7 स्वयमेव स्वयमेक एव - अ.।]<br>
[8 तस्तुति- अ. ।]</p>
<p>अङ्गाराण्यर्चिषश्चैव शक्तिर्या दहनात्मिका ।<br>
त्रिलक्षणोऽयमाधार आधेयो हुतभुग् विभुः ॥ 130 ॥</p>
<p>आत्मयोनिस्तु[1] विश्वेशो वासुदेवः सनातनः ।<br>
एवं ज्ञात्वा पुरा सम्यक् सत्तां वैश्वानरीं पराम् ॥ 131 ॥</p>
<p>ततः कर्मणि वर्तेत नैष्ठिकः कृतनिश्चयः ।<br>
कुर्यादुदकपूर्वं तु प्राग्वदावाहनं ततः ॥ 132 ॥<br>
आधाराधेयविवरणमाह- अङ्गाराणीति सार्धेन। एवं सम्यगनेन सत्तापरिज्ञानानन्तरमेव कर्मणि प्रवृत्तिमाह- एवमिति। अस्मिन्नव[2]सरेऽग्न्यर्चनमीश्वराद्युपबृंहितं ग्राह्यम् ॥ 130-132 ॥<br>
[1 योने-अ., नोऽग्ने-मु. अटी. बक. बख.।]<br>
[2 सरेऽर्चन- अ. ।]</p>
<p>कुर्यादुदकपूर्वं तु प्राग्वदावाहनं ततः ॥ 132 ॥</p>
<p>व्यक्तेर्विगलितेनैव तत्त्वेनाप्यव्ययात्मना ।</p>
<p>अथाग्निमध्ये भगवदावाहनमाह- कुर्यादिति। व्यक्तेर्विगलितेनेत्यनेन बिम्बादिष्वर्चितस्यैवात्रावाहनमित्यवगम्यते। तत्त्वेन मान्त्ररूपेणेत्यर्थः ॥ 132-133 ॥</p>
<p>सर्वेश्वरस्य वै यस्माद् यद्यन्मान्त्रं महद्वपुः ॥ 133 ॥</p>
<p>वाच्यवाचकरूपं तद् विज्ञेयममलेक्षण ।<br>
तत्पुनः शुद्ध[1]सामान्यमुपचारविधौ स्थितम् ॥ 134 ॥</p>
<p>यद्भोगदानमन्त्रैस्तु रहितं मान्त्र[2]मैश्वरम् ।<br>
मन्त्रशरीरस्यैव मुख्यत्वं तस्य वाच्यवाचकरूपेण द्वैविध्यं चाह- सर्वेश्वरस्येति द्वाभ्याम्। अत्रावाहनमित्यनेन [3]भद्रपीठपरिकल्पनादिलयभोगार्चनान्तविधयोऽप्युपलक्ष्यन्ते। तथैवोपबृंहितमीश्वरादिषु[4] च ॥ 133-135 ॥</p>
<p>[1 दद्यान्मात्रं- मु. अटी., दद्यान्मान्त्रं - बक. बख.।]<br>
[2 शब्द- अ. उ.।]<br>
[3 मात्र- मु. अटी.।]<br>
[4 `भद्र&rsquo; नास्ति- अ.।]</p>
<p>प्राक् चतुर्धा विभक्तो यस्तमादायेध्मसञ्चयम् ॥ 135 ॥</p>
<p>आज्येनोभयतः[1] सिक्तं ब्रह्मक्षीरद्रुमोद्भवम् ।<br>
कुण्डस्य ब्रह्मभित्तिभ्यां मध्ये भागचतुष्टये ॥ 136 ॥</p>
<p>निदध्यादुत्तराशान्तं प्राग्भागादादितः क्रमात् ।<br>
ईशानाग्नेयपादाभ्यां पतितं प्राक् चतुष्टयम् ॥ 137 ॥</p>
<p>आग्नेयनैर्ऋताशाभ्यां विश्रान्तमपरं न्यसेत् ।<br>
नैर्ऋतानिलसंस्पर्शि[2] तृतीयं विनिवेश्य च ॥ 138 ॥</p>
<p>वाय्वीशपदसंरुद्धं चतुर्थं तु चतुष्टयम् ।<br>
एवं चतुर्विभक्तेन सामिधेन समासतः ॥ 139 ॥</p>
<p>कुण्डमेकं चतुर्धा वै चतुर्णां संविभज्य च ।<br>
अग्नीनामेकदेहानां चातुरात्म्यव्यपेक्षया ॥ 140 ॥</p>
<p>यदा य उपयोग्यः[3] स्यात्[4] यस्मिन् यस्मिन् हि वस्तुनि ।<br>
स्वमूर्तेस्तर्पणार्थँ च कर्मणि स्थापनादिके ॥ 141 ॥</p>
<p>तदा तदा स आदेयः स्वकात् स्थानाच्च यत्नतः ।<br>
ततः पूर्वं प्रणीतासंस्कारकाले चतुर्धा विभक्तस्य षोडशेध्मस्येदानीं कुण्डमध्ये आ(वाह?हव)नीयादिविभागार्थं प्रागादिषु ब्रह्मस्थानभित्योर्मध्ये तत्तत्कोणद्वयसंरोधेनेध्म[5]प्रक्षेपमाह-प्राक् चतुर्धेत्यादिभिः स्वकात् स्थानाच्च यत्नत इत्यन्तैः ॥ 135-142 ॥<br>
[1 र्शं- अ., र्श-अटी.।]<br>
[2 समिद्धेन-मु. अटी. बख.।]<br>
[3 ग्यस्य-बक. बख.।]<br>
[4 स्याद्धविरस्मिन्- अ.।]<br>
[5 रोधेन प्रक्षेप- म.।]</p>
<p>द्वितीयमिध्ममादाय त्वष्टकाष्ठमयो हि यः ॥ 142 ॥</p>
<p>द्विधा कृत्वा पुराज्येन पूर्ववत् सेचयेच्च तम् ।<br>
निधाय दक्षिणस्यां च मध्य आग्नेयदिग्गतम् ॥ 143 ॥<br>
इध्मविभागादिकमाह- द्वितीयमिति। इध्माष्टकं पुरा द्विधा कृत्वा तदनन्तरं पूर्ववदुभयत आज्येन सेचनीयम्। यद्यपीश्वरपारमेश्वरयोः- &ldquo;आज्येनो[1]भयतः सिक्तं ब्रह्मक्षीरद्रुमोद्भवम्। [2]समादाय द्विधा कृत्वा&rdquo; (ई. सं. 5/186; पा. सं. 7/148) इति चोक्तत्वाद् इध्मानामाज्यसेकानन्तरं द्वेधा विभजनं प्रतीयते, तथापि मूलाविरोधेनार्थस्य वर्णनीयत्वात् मूले च द्विधा कृत्वा पुराज्येन पूर्ववत् सेचयेच्च तमित्युक्तत्वात्, षोडशेध्मप्रकरणेऽपि चतुर्धा विभजनानन्तरमेवाज्यसेकस्योक्तत्वाच्च पाठक्रमादर्थक्रमस्य बलीयस्त्वेन तयोरपि द्वेधाकरणानन्तरमेवाज्यसेचनमित्यर्थो वर्णनीयः। अत एवास्मत्तातपादैरीश्वरानुसारिण्यपि सात्वतामृते मूलाविरोधेनार्थो वर्णितः। कस्मिंश्चित् पारमेश्वरप्रयोगे- &ldquo;आज्येन सर्वतः संसिच्य द्विधा कृत्वा&rdquo; इत्युक्तम्, तद्विरुद्धम् ॥ 142-143 ॥<br>
[1 न सर्वतः- पा.।]<br>
[2 इध्माष्टकं समा- ई.।]</p>
<p>निधाय दक्षिणस्यां च मध्य आग्नेयदिग्गतम् ॥ 143 ॥</p>
<p>विश्रान्तं[1] नैर्ऋतपदे चोत्तरस्यां तथाऽपरम् ।<br>
[2]वाय्वीशपदसंरुद्धमाज्यमादाय वै ततः ॥ 144 ॥<br>
इध्मप्रक्षेपक्रममाह- निधायेति सपादेन। अग्नौ दक्षिणस्यां मध्ये नैर्ऋताग्नेयको(ण)संरुद्धमिध्मचतुष्टयं निधाय तथैवापरं चतुष्कमुत्तरस्यां मध्ये वायव्येशानकोणसंरुद्धं निदध्यादित्यर्थः। एवं नैर्ऋताग्नेयसंरुद्धत्वोक्त्या वायव्येशानसंरुद्धत्वोक्त्या चाग्नौ दक्षिणस्यामुत्तरस्यां च पूर्वपश्चिमायतने वेध्मप्रक्षेपः कार्य इत्यर्थः सिद्ध्यति।<br>
ननु पूर्वपश्चिमान्तमिध्मप्रक्षेपः स्वतः सिद्ध इति चेन्न, पूर्वं षोडशेध्मप्रक्षेपप्रकरणे- &ldquo;ईशानाग्नेयपादाभ्यां [3]पतितं प्राक्चतुष्टयम्&rdquo; (6/137) इति, &ldquo;नैर्ऋतानलसंस्पर्शि [4]तृतीयं विनिवेश्य&rdquo; (6/138) इति च दक्षिणोत्तरायतमपीध्मप्रक्षेपस्योक्तत्वात्। इममर्थमविज्ञाय कस्मिंश्चित् पारमेश्वरप्रयोगे वृथा पाण्डित्यं कृतम्। तथाहि- इध्माष्टकपक्षे कुण्डादन्तः दक्षिणभित्तौ मध्यत ऊर्ध्वाग्रमेकमिध्मं मूलेन संयोज्य तथा कुण्डमध्यत आग्नेये नैर्ऋते चेध्मत्रितयं निधाय तथापरचतुष्कमुत्तरभित्तिकुण्डमध्यवाय्वीशानकोणेषु निदध्यादिति ॥ 143-144 ॥<br>
[1 श्रान्तनै- बक. बख. उ.।]<br>
[2 वारीश- मु., वागीश- उ. ।]<br>
[3 `पतितं&rsquo; नास्ति- अ.।]<br>
[4 स्पर्शत्रितयं- अ.।]</p>
<p>चतुःसंख्येन मन्त्रेण प्रणवालङ्कृतेन च ।<br>
दक्षिणे स्रुक्चतुष्कं तु जुहुयादुत्तरे तथा ॥ 145 ॥</p>
<p>सूर्यसोमात्मकं चाग्नेर्विद्धि [1]तल्लोचनद्वयम् ।<br>
ततोऽग्नौ दक्षिणे उत्तरे चेध्मप्रक्षेपस्थाने तत्संख्यानुगुणमाज्यहोमं तत्स्थानद्वयस्य सूर्यसोमात्मकाग्निलोचनत्वं चाह- चतुःसंख्येनेति सार्धेन। [2]जयाख्ये तु- सूर्यसोमयोस्तत्तन्मन्त्राभ्यामाहुतिद्वाराऽग्नौ दक्षिणोत्तरयोः संयोजनमुक्तम्। तदपि संगृहीतमीश्वरपारमेश्वरयोः। किञ्च, एवमाज्यभागाभ्यां पूर्वमाघारहोमोऽपि संगृहीतस्तत्रैव-<br>
&hellip;. &hellip;. &hellip;. [3]आघाराज्यं ततः क्षिपेत् ।<br>
इध्ममूलादथा[4]क्रान्तमिध्मोपरि संस्थितम् ॥<br>
स्रुवमाज्येन संपूर्य सूर्यबीजेन चिन्तयेत् ।<br>
सहस्रां[5]शुं च तन्मध्ये दद्यात् कुण्डस्य दक्षिणे ॥<br>
अपरस्मिन् स्रुचि ध्यात्वा सोमाख्येनाक्षरेण तु ।<br>
पूर्णं शशाङ्कबिम्बं च प्रदद्यात् तत[6] उत्तरे ॥ इति ॥ 145-146 ॥<br>
(ई. सं. 5/188-190; पा. सं. 7/150-152)<br>
[1 तं लो- मु. अटी. बक. बख.।]<br>
[2 जयाख्यसंहितायां पञ्चदशे पटले, ईश्वरसंहितायां पञ्चमे, पारमेश्वरसंहितायां सप्तमे चाध्याये विषयोऽयं द्रष्टव्यः।]<br>
[3 आघाराभ्यन्ततः- ई.।]<br>
[4 ग्रान्त - पा.।]<br>
[5 स्रांशुश्च- म., स्रान्तं च - अ.।]<br>
[6 त्तु तदुत्तरे- पा.।]</p>
<p>एतयोरन्तरं यद् वै तदग्नेर्वदनं स्मृतम् ॥ 146 ॥</p>
<p>तत्र[1] वै जुहुयात् पूर्वं[2] समिधां सप्तकं क्रमात् ।<br>
एतयोरन्तरालस्य वदनत्वं तत्र सप्तसमिधां होतव्यत्वं चाह- एतयोरिति। समिधां सप्तकं समित्- पुष्प- धूप- मधुपर्क-बीज-चरु-घृतानीत्यर्थः। समिध्यते दीप्यतेऽग्निरनयेति व्युत्पत्त्या समित्पुष्पादीनां सप्तानामपि समिदित्येव व्यवहारात् ॥ 146-147 ॥<br>
[1 तत्रैव- उ.।]<br>
[2 पूर्णं- अटी. ।]</p>
<p>घृतसिक्तां चतुःसंख्यामेकैकां हि सुपुष्कलाम् ॥ 147 ॥</p>
<p>प्राक् कुङ्कुमादिना लिप्तां काष्ठसंख्यां तु होमयेत् ।<br>
[1]स्रग्धूपं मधुपर्कं च बीजान्नाज्यं यथा[2]क्रमम् ॥ 148 ॥</p>
<p>तत्रान्नसमिधो दाने विशेषोऽयं विधीयते ।<br>
साधितं संस्कृताऽनौ प्राक् तन्निधायाग्रतश्चरुम् ॥ 149 ॥</p>
<p>समुद्घाट्यावलोक्यादौ सम्प्रोक्ष्यार्घ्याम्भसा ततः ।<br>
दर्भकाण्डचतुष्केण साग्निना तदनुस्पृशेत् ॥ 150 ॥</p>
<p>तन्मध्ये स्रुक्चतुष्कं तु मन्त्रैराज्यस्य निक्षिपेत् ।<br>
अथादाय स्रुचं तत्र तद्वद् दद्याच्चतुष्टयम् ॥ 151 ॥</p>
<p>चतुरङ्गुलमानेनाऽप्यन्नग्रासमथाहरेत् ।<br>
तन्निधाय स्रुचा[3] दर्भे तदूर्ध्वे पूर्ववद् [4]घृतम् ॥ 152 ॥</p>
<p>दद्यादग्नौ चतुष्कं तु क्षिपेदन्नाहुतिं ततः ।<br>
[5]भूयोऽग्नौ स्रुक्चतुष्कं तु[6] चाज्यस्यापाद्य यत्नतः ॥ 153 ॥</p>
<p>ततोऽन्न[7]माज्यसंसिक्तं प्राग्वत् कृत्वाहुतिं पुनः ।<br>
दद्यात् पूर्वप्रयोगेण त्वेवमेव चतुष्टयम् ॥ 154 ॥</p>
<p>हुत्वाऽप्यन्नाहुतीनां च[8] ह्याज्याख्यां[9] जुहुयात् ततः ।<br>
तासां होमक्रममाह- घृतसिक्तां चतुःसंख्यामित्यारभ्य आज्याख्यां जुहुयात् तत इत्यन्तम्। घृतसिक्तां घृतेनोभयतः सिक्तामित्यर्थः, &ldquo;आज्येनोभयतः सिक्तम्&rdquo; (6/136) इति पूर्वोक्तेः। एकैकाम् पूर्वमिध्महोमप्रकरणे चतुश्चतुस्समिधां युगपत् प्रक्षेपस्योक्तत्वादत्रापि तादृशत्वशङ्काया निवृत्त्यर्थमेकैकामित्युक्तम्। सुपुष्कलामित्यनेन कृमिभक्षितत्वादिदोषराहित्यमुच्यते। प्राग् आसादनकाल इत्यर्थः। कुङ्कुमादिना, आदिशब्देन [10]कर्पूरकस्तूर्यौ गृह्येते, स्रग्धूपमधुपर्कं स्रक् पुष्पमित्यर्थः। &ldquo;ततः पुष्पमयीं दद्यात्&rdquo; (40/68) इति लक्ष्मीतन्त्रोक्तेः। धूपः गुग्गुल्वादि। मधुप(र्क?र्कः) संमिलितपयोदधिमध्वाज्यम्। बीजानि मुद्गादीनि। अन्नानि पायसादीनि। आज्यं गोघृतम्। आहत्य सप्त समिधो ज्ञेयाः। यथाक्रमम् उक्तक्रममनतिक्रम्येत्यर्थः। पूर्वं काष्ठसमिधम्, ततः पुष्पम्, ततो धूपम्, [11]ततो मधुपर्कम्, ततो बीजानि, ततश्चरुम्, ततस्त्वाज्यं क्रमेण जुहुयादिति यावत्। क्वचित् सात्वतपुस्तकेषु ईश्वर(5/194)पारमेश्वर[12]पुस्तकेषु च &ldquo;बीजान्याज्यं यथाक्रमम्&rdquo; इत्यशुद्धपाठो लिखितः। तदनुसारेण केषुचित् पारमेश्वरप्रयोगेषु बीजाहुत्यनन्तरमाज्याहुतिस्तदनन्तरं चर्वाहुतिरिति लिखितम्, तदसंगतम्, यतः पूर्वं सामान्यतोऽन्नसमिद्दानोक्तिमन्तरा तत्रान्नसमिधो दाने विशेषोऽयं विधीयत इत्युक्तेरवतरणासंभवात्, आज्याख्यां जुहुयात् तत इति चर्वाहुत्यनन्तरमाज्याख्यसमिद्दानस्योक्तत्वाच्च। प्राक् संस्कृताग्नौ साधितमित्यत्र चरुसाधनप्रकारस्तु दीक्षा[13]प्रकरणे वक्ष्यमाणो ज्ञेयः। तन्मध्ये चरुमध्ये। आज्यस्य स्रुक्चतुष्कं निक्षिपेत्, स्रुचाज्येन चतुर्वारमभिघार्येत्यर्थः। अन्नग्रासं कुक्कुटाण्डप्रमाणमन्नकबलमित्यर्थः। &ldquo;कुक्कुटाण्डप्रमाणं तु ग्रास इत्यभिधीयते&rdquo; (अ[14]. सं. 121-122) इति स्मृतेः। अथादाय स्रुचं तत्र तद्वद् दद्याच्चतुष्टयमित्यत्र, तदूर्ध्वे पूर्ववद्घृतमित्यत्र, दद्यादग्नौ चतुष्कं तु इत्यत्र च स्रुवेणेति ज्ञेयम्। ततोऽन्नमाज्यसंसिक्तं प्राग्वत् कृत्वा स्रुचाऽज्येन चरुं चतुर्वारमभिघार्येत्यर्थः। पूर्वप्रयोगेणेत्यनेन स्रुचि स्रुवेण चतुरभिघारः, तत्र चरुनिक्षेपः, तदुपरि पुनश्चतुरभिघारस्रुवेणाज्याहृतिचतुष्टयम्, चर्वाहुत्यनन्तरं पुनः स्रुचाऽऽज्याहुतिचतुष्टयं च संगृह्यते। एवमन्नाहुतीनां चतुष्टयं हुत्वेत्यनेनान्नाहुतीनामपि चतुःसंख्याकत्वमेव ज्ञेयम्। एवं काष्ठसमिधोऽन्नसमिधश्च चतुःसंख्याकत्वोक्त्या पुष्पादीनां पञ्चसमिधामपि चतुःसंख्यया होमो ज्ञायते। पारमेश्वरव्याख्याने तत्प्रयोगे च षोडशसंख्ययाऽन्नाहुतयस्तत्संख्ययाऽऽज्याहुतयश्च प्रतिपादिताः। तद्भ्रान्तिमूलकम्, दद्यात् पूर्वप्रयोगेण त्वेवमेव चतुष्टयम्। हुत्वाप्यन्नाहुतीनां त्वित्यन्नाहुतिचतुष्टयस्य कण्ठरवेणोक्तत्वात्, एकैकान्नाहुतेः पुरस्तात् प्ररस्ताच्च चतुश्चतुःसंख्याक्रियमाणाज्याहुतीनां द्वात्रिंशत्संख्याकत्वाच्च।<br>
वस्तुतस्तु बहुशः पारमेश्वरपुस्तकेष्वस्मिन् प्रकरणे च चतुष्कं तु मन्त्रैराज्यस्य निक्षिपेदित्यादि दद्यादग्नावित्यन्तग्रन्थपातादेवं व्याख्यातारः प्रयोगकार प्रयोगकाराश्च बभ्रमुरिति ज्ञेयम्। अत एव पारमेश्वरव्याख्याने- &ldquo;तत्रान्तसमिधविशेषमाह- तत्रान्नसमिधो दान इति पञ्चभिः&rdquo; इति लिखितम्। मध्ये पतितं श्लोकद्वयं न किञ्चिदपि तेषामाकाङ्क्षापदवीमधिरूढम् ॥ 147-155 ॥<br>
[1 स्रुग् धूपं- बक. बख. ।]<br>
[2 क्रमात्- मु. अटी.।]<br>
[3 स्रुचो गर्भे- अ. ।]<br>
[4 द्रुतम्- अटी.।]<br>
[5 श्लोकद्वयं नास्ति- बक.।]<br>
[6 त्वप्याज्य- अ.।]<br>
[7 न्य- मु. अटी.।]<br>
[8 चाप्या- अ.।]<br>
[9 भ्यां- मु.।]<br>
[10 कस्तूरकर्पूर्यौ- अ. ।]<br>
[11 <code>ततो मधुपर्कम्' नास्ति- अ.।]   [12 मुद्रिते पारमेश्वरपुस्तके </code>बीजान्नाज्यम्&rsquo; (7य156) इत्येव पाठः।]<br>
[13 अष्टादशे परिच्छेदे।]<br>
[14 पाठान्तरेण सहात्र वचनमेतदुपलभ्यते।]</p>
<p>तदन्ते तोयनिर्मुक्तैः कुसुमैरर्घ्यमिश्रितैः ॥ 155 ॥</p>
<p>पूजयेच्चतुरो वारान् मन्त्रैर्वा प्रणवैः प्रभुम् ।<br>
ततोऽग्निस्थदेवानां पुष्पैश्चतुर्वारमर्चनमाह- तदन्त इति। अर्घ्यमिश्रितैराज्यर्घ्यमिलितैरित्यर्थः, अन्यथा तोयनिर्मुक्तैरित्यनेन विरोधात्। अत एवाज्येनैवार्घ्यदानादिकमुक्तं पाद्मे- &ldquo;अर्घ्यपूर्वं निवेद्यान्तं सर्पिषा जुहुयात् सकृत्&rdquo; इति। मन्त्रैः वासुदेवादिमन्त्रैरित्यर्थः। यद्वा प्रणवैः, बहुवचनेन चतुर्वारमुच्चरितैरित्यर्थः। मूर्तिमन्त्राः प्रतिव्यक्तिविभिन्नाः, प्रणवस्तु व्यापकत्वात् सर्वेषामेक एवेति भावः। अत्र प्रणवैरित्यनेनाष्टाक्षरादयश्चत्वारो मन्त्रा अप्युपलक्ष्यन्ते, तेषामपि प्रणवार्थविवरणरूपतया व्यापकत्वात्, तेषु प्रणवपदमन्त्रत्वेनोक्तत्वाच्च। तथा च लक्ष्मीतन्त्रे-<br>
पदमन्त्रास्त्रयोऽस्य स्युर्विधाने पाञ्च[1]रात्रिके ॥<br>
विष्णवे नम इत्येवं नमो नारायणाय च ।<br>
नमो भगवते पूर्वं वासुदेवाय चेत्यपि ॥<br>
जितं ते पुण्डरीकाक्ष नमस्ते विश्वभावन ।<br>
नमस्तेऽस्तु हृषीकेश महापुरुष पूर्वज ॥<br>
पदमन्त्रश्चतुर्थोऽयं प्रणवस्य पुरन्दर ।<br>
ॐकारसहितानेतान् मन्त्रान् पूर्वविदो विदुः ॥<br>
केवलस्तारकश्चैव चत्वारश्च तदादिकाः ।<br>
पञ्चैते व्यापका मन्त्राः [2]पञ्चरात्रे प्रकीर्तिताः ॥ इति।<br>
(24/67-70, 74)<br>
अत एव-<br>
संप्रोक्ष्यार्घ्याम्भसा चेध्मान् चतुर्धा संविभज्य च ।<br>
पूजयेदर्घ्यपुष्पाभ्यां द्वादशाक्षरविद्यया ॥ (6/106)<br>
इति वासुदेवाद्युद्देशेन चतुर्धा विभक्तानामिध्मानां तन्मन्त्रैरर्चनीयत्वेऽपि द्वादशाक्षरस्य व्यापकत्वाद् द्वादशाक्षरविद्ययेत्युक्तम्। एवं भद्रपीठशोधनप्रकरणेऽपि- &ldquo;प्रक्षाल्य द्वादशा[3]र्णेन प्रणवाद्यन्तकेन तु&rdquo; (6/4) इत्युक्तम्।<br>
नन्वत्रोभयत्रापि व्यापकं वासुदेवद्वादशाक्षरमिति को वा नियमः, तस्य पूर्वमनुक्तत्वात्। उक्तेष्वेव योऽसौ द्वादशाक्षरः, स तु ग्राह्यः। स चाप्ययार्चनप्रकरणोक्तश्चतुर्थमन्त्रः स्यादिति चेन्न, तस्याप्ययक्रमेणार्चनप्रकरण एवोपयुक्तत्वात्, एकव्यक्तिमात्रनियततया चातुरात्म्यार्चनप्रकरणेऽनुपयुक्तत्वाच्च, अत्र केवलप्रणवेनाप्यर्चनोक्त्या उक्तेष्वेवान्यतमो ग्राह्य इति नियमाभावाच्च व्यापकं द्वादशाक्षरमेव ग्राह्यमिति सिद्धम्। एवं पुष्पार्चनान्तं नित्ययागो ज्ञेयः। तथा च लक्ष्मीतन्त्रे-<br>
पुष्पाञ्जलिमुपादाय वह्निस्थामर्चयेत्[4] ततः।<br>
नित्ययागोऽय[5]मेतावानूर्ध्वं(6) कामाहुतिं[7] क्षिपेत् ॥<br>
यदि कामयमानः स्यात् तत्तद्विध्यनुरूपिणीम् । (40/71-72)<br>
इति ॥ 155-156 ॥<br>
[1 पञ्च-म.।]<br>
[2 पाञ्च- मु.।]<br>
[3 शास्त्रेण- अ.।]<br>
[4 येद् धिया- मु.।]<br>
[5 गो ममै- मु.।]<br>
[6 न् पूर्वं- अ.।]<br>
[7 हुतीः- अ. म.।]<br>
ततो मोक्षाप्तये होमं यथाशक्ति समाचरेत् ॥ 156 ॥</p>
<p>शतपूर्वं सहस्रान्तं दद्यात् पूर्णाहुतिं ततः ।<br>
एकं[1] मन्त्रचतुष्केण चतुर्भिश्चतुरोऽथवा ॥ 157 ॥<br>
ततः शतादिसंख्यया यथाशक्ति मोक्षार्थं होमम्, तदन्ते वासुदेवमन्त्र[2]चतुष्टयेन सकृदेव[3] पूर्णाहुतिम्, यद्वा प्रतिमन्त्रं पूर्णाहुतिचतुष्टयं जुहुयादित्याह- तत इति सार्धेन। अत्रापेक्षिताः काम्याहुतिभेदा होमद्रव्यप्रमाणादीनि स्विष्टकृत्प्रायश्चित्तपूर्णाहुतिप्रकारादयो बहवो विशेषा ईश्वरादिषु[4] प्रतिपादिता ग्राह्याः ॥ 156-157 ॥<br>
[1 एकां- अ.।]<br>
[2 `मन्त्र&rsquo; नास्ति- अ.।]<br>
[3 स तदेव- अ.।]<br>
[4 ईश्वरे पञ्चमाध्याये, आदिना पारमेश्वरे सप्तमाध्याये विषया इमे प्रतिपादिताः।]</p>
<p>प्राग्वत् पूजां पुनः कुर्याद् दर्भैः संमार्ज्य च स्रुचम् ।<br>
यथा भवति निःस्नेहमथ प्राक्स्थापितेन तु ॥ 158 ॥</p>
<p>पुरतश्चाम्भसाऽऽपूर्य तां च पात्रेण तेन वा ।<br>
प्रागादौ कुण्डबाह्ये तु प्रादक्षिण्येन सेचयेत् ॥ 159 ॥</p>
<p>पवित्रकेणाथ ऊर्ध्वे विनिक्षिप्य करेण वा ।<br>
शेषं स्वशिरसो दद्यात् स्वस्थानेऽथ त्वधोमुखे ॥ 160 ॥</p>
<p>निदध्याद्धोमभाण्डे ते भस्मना तदनन्तरम् ।<br>
उत्तरपूजापूर्वकं स्रुक्स्रुवसंमार्जनपरिषेचनादिकमाह- प्राग्वदिति सपादैस्त्रिभिः। प्राग् आसादनकाले पुरतः स्वाग्रतः स्थापितेनाम्भसा अर्घ्योदकेनेत्यर्थः, &ldquo;अर्घ्यपात्रात्तु चापूर्य कुण्डबाह्ये प्रदक्षिणम्&rdquo; (ई. सं. 5/276; पा. सं. 7/245) इतीश्वरपारमेश्वरोक्तेः। तां स्रुचमित्यर्थः। चकारेण तस्या अपि दर्भैः संमार्जनमर्घ्यपूरणं चोच्यते। पात्रेण तेन वा स्रुचा स्रुवेणेत्यर्थः। ऊर्ध्वे कुण्डोर्ध्व इत्यर्थः। स्वस्थाने पूर्वं यत्रासादितौ तत्रेत्यर्थः। होमभाण्डे स्रुक्स्रुवावित्यर्थः॥ 158-161 ॥</p>
<p>जलनिर्मथितेनैव ह्यूर्ध्वपुण्ड्रचतुष्टयम् ॥ 161 ॥</p>
<p>हृद्यंसयोर्ललाटे च कुर्याद् दीपशिखाकृति[1] ।<br>
होमाङ्गं तिलकधारणमाह- [2]भस्मनेति। अत्र मन्त्राश्चोक्ताः पारमेश्वरे- &ldquo;शिरस्तनुत्रहन्मन्त्रैर्ललाटे चांसयोर्हृदि&rdquo; (7/141) इति।<br>
एवं भस्मना तिलकधारणं वैष्णवानां विरुद्धमिति न शङ्कनीयम्, अग्निकार्याङ्गत्वात्। तथा च सच्चरित्ररक्षायामूर्ध्वपुण्ड्राधिकारे- &ldquo;तत्र हि पूर्वमेव धृतोर्ध्वपुण्ड्रस्य समाराधितवासुदेवस्याग्निकार्यसमनन्तरमिदं विधीयमानं [3]तत्रैवाग्निकार्यानुप्रविष्टं मन्तव्यमायुष्मता&rdquo; (पृ. 69) इति॥ 161-162 ॥<br>
[1 कृतिम्- अ., कृति- उ.।]<br>
[2 भस्मेनेति- मु.।]<br>
[3 तत्रत्या- मु.।]</p>
<p>एवं परिसमाप्ते तु अग्निकार्येऽर्पिते सति ॥ 162 ॥</p>
<p>संविभागः पितॄणां च यथा कार्यस्तथोच्यते ।<br>
एवं कृतस्य होमस्य भगवदर्पणानन्तरं पितृसंविभागः कार्य इत्याह- एवमिति। भगवते होमसमर्पणप्रकारस्त्वीश्व[1]रादिषु प्रदर्शितो ग्राह्यः ॥ 162-163 ॥<br>
[1 ईश्वरे पञ्चमाध्यायसमाप्तौ पारमेश्वरे सप्तमाध्यायमध्ये प्रकारोऽयं द्रष्टव्यः।]</p>
<p>कुण्डस्य योनिनिकटे दक्षिणाग्रान्[1] स्तरेत् कुशान् ॥ 163 ॥</p>
<p>भद्रपीठसमीपे तु क्ष्मातले वा तदूर्ध्वतः ।<br>
संविभागस्थानमाह- कुण्डस्येति॥ 163-164 ॥<br>
[1 शान्- अ.।]</p>
<p>स्तरोपरि विकीर्याथ[1] तिलान् सरजतोदकान् ॥ 164 ॥</p>
<p>क्रमेण भावयेत् तत्र पितॄनथ पितामहान्[2] ।<br>
तत्र दक्षिणाग्रकुशास्तरणोपरि तिलोदकविकिर[3]णपूर्वकं पित्रादीनां भावनामाह- स्तरोपरीति। अत्र पितृपितामहशब्दाभ्यां प्रतितामहवृद्धप्रतितामहौ चोपलक्ष्येते,<br>
स्तरोर्ध्वे स्वस्वसंज्ञाभिरग्रान्तं तु यथाक्रमम् ।<br>
भावयेत् पुरुषादीनां सारूप्यं समुपागतान् ॥<br>
पितॄन् पितामहांश्चैव तथैव प्रपितामहान् ।<br>
तत्पितॄंश्चाथ शंसन्तः [4]सन्तानं स्वविभागतः ॥ (7/294-295)<br>
इति पारमेश्वरोक्तेः ॥ 164-165 ॥<br>
[1 कायार्थं- मु.।]<br>
[2 इतः परम्- `तर्पयेदथ सर्वांश्च देवस्य विनिवेदनात्&rsquo; इति पाठोऽनावश्यको दृश्यते- उ.।]<br>
[3 विकीरण- मु.।]<br>
[4 सन्तानमिति पदं त्रुटितम्- अ.।]</p>
<p>तृप्तये[1] ह्यथ सर्वेषां देवाय[2] विनिवेद्य च ॥ 165 ॥</p>
<p>प्रोक्षितान्यन्नपात्राणि चत्वारि कबलानि वा[3] ।<br>
स्तरोर्ध्वे तु निधायाथ सम्पूज्यार्घ्यादिना ततः ॥ 166 ॥</p>
<p>क्रमेण चातुरात्मीयैर्मन्त्रैरप्यययोगतः ।<br>
ततस्तु नाम्ना गोत्रेण मन्त्रपूर्वं तिलोदकम् ॥ 167 ॥</p>
<p>सर्वेषामर्घ्यकलशात् प्रदद्याच्च यथाक्रमम् ।<br>
अथ तेषां पिण्डनिर्वापणमर्घ्याद्यर्चनं तिलोदकप्रदानं चाह- तृप्तय इति त्रिभिः। अत्र देवाय विनिवेद्येत्यत्र पाकपात्रावशिष्टान्नादिकमिति ज्ञेयम्, निवेदितस्य पुनर्निवेदनायोगात्। तथा च पारमेश्वरे-<br>
ये यजन्ति पितॄन् देवान् गुरूनपि तथैव च ।<br>
स्थापितस्त्वनुयागार्थं प्रापणांशः पुरा तु यः ।<br>
तस्मात् किञ्चित् समादाय संविभागं समाचरेत् ।<br>
पितॄणां चैव बन्धूनामाश्रितानां तथैव च ।<br>
संविभागावशिष्टेन स्वानुयागं समाचरेत् ।<br>
यद्वा स्थाल्यवशिष्टं च किञ्चिदादाय पात्रगम् ।<br>
प्राग्वन्निवेद्य देवाय तेन पित्र्यं समाचरेत् ।<br>
ये वैश्वदेवनिरता विप्राद्या वैष्णवाश्च ते ।<br>
यल्लभ्यं भगवद्भुक्तं तस्मादादाय चांशकम् ।<br>
तेन कृत्वा वैश्वदेवमवशिष्टांशकेन तु ।<br>
कुर्युः प्राणादियात्रां तु विधानेन द्विजोत्तम ॥ इति ॥<br>
सच्चरित्ररक्षायां (पृ. 127-128) चोदाहृता इमे श्लोकाः। अन्नपात्राणीत्यत्र पारमेश्वरे-<br>
तमालकदलीपूर्वदलेषु क्षालितेषु च ॥<br>
संविभज्य चतुर्धान्नं निधाय प्रणवेन तु । (7/299-300)<br>
इत्युक्तं ज्ञेयम्। स्तरोर्ध्वे निधायेत्यत्र मन्त्रश्चोक्तः पारमेश्वरे-<br>
प्राग्वत् स्वधावसानाद्यैर्मन्त्रैरोङ्कारपूर्वकैः ।<br>
हृन्मन्त्रा[4]लङ्कृतैर्विप्र तथा संज्ञापदान्वितैः ॥<br>
पिण्डं प्रकल्पयामीति ततः पूर्ववदाचरेत् । (7/303-304) इति।<br>
पिण्डोपरि [5]दर्भैराश्छादनं पूर्वमास्तरणोपरि भावितानां पितृपितामहादीनां तत्रावाहनं च प्रतिपादितं तत्रैव-<br>
प्रणवैर्दक्षिणाग्राणि सेचितानि तिलाम्बुना[6] ॥<br>
नाडीरूपाणि दर्भाणि पिण्डानामूर्ध्वतो न्यसेत् ।<br>
प्रविष्टान् भावयेन् तेषु नाडीमार्गैरनुक्रमात् ॥<br>
पितॄनावाहयामीति स्तरोर्ध्वे प्राक्स्थितांस्ततः । (7/304-306) इति।<br>
अर्घ्यादिनेत्यत्रादिशब्देन गन्धादयो ग्राह्याः। अप्य(थ योऽत्र नाव? ययोगतः पितॄनावाह)यामीति स्तरोर्ध्वे गतः। चातुरात्मीयैर्मन्त्रैः ॐपुरुषाय नम इत्यादिभिश्चतुर्भिः पूर्वोक्तैर्मन्त्रैरित्यर्थः। नाम्ना गोत्रेण मन्त्रपूर्वं तिलोदकं दद्यादित्यत्रैवं प्रयोगः- [7]ॐ पुरुषाय नमः, मौञ्ज्यायनगोत्राय नृसिंहशर्मणे पुरुषरूपेणे पित्रे इदं तिलोदकं ददामीति। एवं पिता[8]महादीनामप्यूह्यम्। अर्घ्यादिसमर्पणेऽप्येवमेव[9] मन्त्रा ज्ञेयाः ॥ 165-168 ॥<br>
[1 तृप्त्यर्थमथ- अ.।]<br>
[2 देवस्य- उ.।]<br>
[3 च-मु. अटी.।]<br>
[4 लिङ्गितैः- मु.।]<br>
[5 र्भैश्छा- अ.।]<br>
[6 णुना- अ.।]<br>
[7 पुं- अ.।]<br>
[8 महाना- अ.।]<br>
[9 प्येव मन्त्राः- अ.।]</p>
<p>ता[1]दर्थ्येनाथ चतुरो विनिवेश्यासनेषु च ॥ 168 ॥</p>
<p>लब्धलक्षान् परे तत्त्वे ब्राह्मणान् पाञ्चरात्रिकान् ।<br>
प्राङ्मुखं द्वितयं चैव द्वितयं चाप्युदङ्मुखम् ॥ 169 ॥</p>
<p>सम्पत्त्यभावेऽप्येकं वा विनिवेश्योत्तराननम् ।<br>
अथ तेषां क्रमात् कुर्यादर्चनं चातुरात्म्यवत् ॥ 170 ॥</p>
<p>अर्घ्यानुलेपनाद्यैस्तु भोगैर्मा[2]त्रावसानिकैः ।<br>
तत्तत्कालोचितैः सर्वैरनुपादेयवर्जितैः ॥ 171 ॥<br>
अथ पितॄनुद्दिश्य ब्राह्मणचतुष्टयमेकं ब्राह्मणं वा भोजयेदित्याह- तादात्म्येनेति। दत्तदृष्टीन्, ब्रह्मज्ञानिन इति यावत्। भोगैः आभ्यवहारिकैरित्यर्थः। मात्रावसानिकैः भोजनानन्तर्यतिलमात्रादानान्तैरित्यर्थः। अत्रापि पितृतृ(प्ति?प्तये) पूर्वोक्त(ा) एव मन्त्राः। अन्यत् सर्वं श्राद्धवज्ज्ञेयम्। अत्रापेक्षिता बहवो विशेषाः पार[3]मेश्वरोक्ता ग्राह्याः ॥ 168-171 ॥<br>
[1 तादात्म्ये- अटी.।]<br>
[2 र्मन्त्रा-मु. अटी. बक. बख. अ.।]<br>
[3 पारमेश्वरे सप्तमाध्याये उक्ताः ।]</p>
<p>तैश्चापि मौननिष्ठैस्तु भवितव्यं सुयन्त्रितैः ।<br>
वाग्यताः शुद्ध[1]लक्षाश्चाप्यन्न[2]मूर्तौ जनार्दने ॥ 172 ॥</p>
<p>येऽश्नन्ति पितरस्तेन तृप्तिमायान्ति शाश्वतीम् ।<br>
अतः सव्यभिचारं तु मौनं वर्ज्यं क्रियापरैः ॥ 173 ॥<br>
श्राद्धभोक्तॄणां मौनं पितृतृप्तिकरमित्याह- तैरिति सार्धेन ॥ 172-173 ॥<br>
[1 बद्ध- अ.।]<br>
[2 प्यन्ने- मु. अटी. बक. बख.।]</p>
<p>शुभमव्यभिचारं यत् तत् कार्यं सर्ववस्तुषु ।<br>
यदङ्गसङ्केतमयैरव्यक्तैर्नासिकाक्षरैः ॥ 174 ॥<br>
तत्रापि दुष्टस्य मौनस्य त्याज्यत्वमदुष्टस्य ग्राह्यत्वमाह- अत इति ॥ 174 ॥</p>
<p>यदङ्गसङ्केतमयैरव्यक्तैर्नासिकाक्षरैः ॥ 174 ॥</p>
<p>कृतमोष्ठपुटैर्बद्धैर्मौनं तत्सिद्धिहानिकृत् ।<br>
स्वयमेव सु[1]बुद्ध्या यत् सर्ववस्तुषु [2]वर्तते ॥ 175 ॥</p>
<p>शब्दैरनुपदिष्टैस्तु तन्मौनं सर्वसिद्धिदम् ।<br>
मौनस्य दोषगुणावाह- यदिति द्वाभ्याम् ॥ 174-176 ॥<br>
[1 स्व- बक. बख. अ. उ.।]<br>
[2 वर्त्यते- अटी.।]</p>
<p>तस्माद्वै श्राद्धभोक्तॄणां दिव्ये वा पितृकर्मणि[1] ॥ 176 ॥</p>
<p>दद्यान्नैवेद्यवत्[2] सर्वं मर्यादाभ्यन्तरे[3]ऽग्रतः ।<br>
येनाचमनपर्यन्तं कालं तिष्ठन्ति[4] वाग्यताः ॥ 177 ॥<br>
[5]अथोत्तराचमनपर्यन्तमङ्गसंकेतादिदोषाभावसिद्ध्यर्थं तदपेक्षितसर्ववस्तून्यपि तत्पुरतो मर्यादान्तराले [6](त्यादी? स्थापनीयानी)त्याह- तस्मादिति। मर्यादाकल्पनाप्रकारस्तूक्तः पारमेश्वरे- &ldquo;अथास्त्रपरिजप्तेन भूतिना वाऽथ शङ्कुना। [7]मसृणेनाश्मचूर्णेन परिघां स्वधयाऽथवा॥&rdquo; बहिस्तदासने कुर्यादिग्रे[8] दैर्घ्याच्छमाधिकम्[9]। [10]वैपुल्याच्छममानं तु प्राग्वत् पावनतां नयेत् ॥ (7/327-328) इति ॥ 176-177 ॥</p>
<p>[1 पित्र्य- अटी.।]<br>
[2 दिकं- उ.।]<br>
[3 रे गतः- अटी.।]<br>
[4 ति वाग्यतः- अ. उ.।]<br>
[5 अत उत्त- उ.।]<br>
[6 `त्यादी&hellip;..शङ्कुना&rsquo; नास्ति- अ.।]<br>
[7 स्रलयनात्म- अ.।]<br>
[8 त्त्वग्रे- मु.।]<br>
[9 काम्- मु.।]<br>
[10 वैफल्या- अ.म. ।]</p>
<p>विधिनानेन वै नित्यं यागयज्ञे तु वैष्णवे ।<br>
संविभागः पितॄणां च कार्यः सद्रविणैर्नरैः ॥ 178 ॥<br>
एवंविधपितृसंविभागस्य धनिकविषयतामाह- [1] विधिनेति ॥ 178 ॥<br>
[1 तस्मादिति त्रिभिः- अ.।]</p>
<p>कृत्वा तिलोदकान्तं वा फलमूलैः स्वशक्तितः ।<br>
तदर्थं[1] ग्रासमात्रं तु दद्याद् गोष्वथ भैक्षुके ॥ 179 ॥</p>
<p>तदन्यैस्तु तिलोदकं कृत्वा पितॄनुद्दिश्य यथाशक्ति फलमूलैर्ग्रासमात्रं गवे वा भिक्षवे वा देयमित्याह- कृत्वेति ॥ 179 ॥<br>
[1 तदर्धं- अटी.।]</p>
<p>यस्माद् दिव्यैर्महामन्त्रैर्दत्तं यत्पूजितेऽच्युते ।<br>
पित्रर्थमल्पं वा भूरि तत्तेषामक्षयं भवेत् ॥ 180 ॥<br>
एवं पितॄनुद्दिश्य किञ्चिद् दत्तमपि मन्त्रमहिम्ना तदनन्तं भवतीत्याह- यस्मादिति। एवमेव पितृसंविभागस्त्रिकालेष्वनुष्ठीयमानेष्वपि प्राभातिकार्चनानन्तरं माध्याह्निकार्चनानन्तरं वा सकृदेव कार्य इति ज्ञेयम्, &ldquo;वह्निसंतर्पणं षष्ठं पितृयागस्तु [1]सप्तमम्&rdquo; (जया. 22/79) इति। पितृसंविभागस्य भगवदाराधनाङ्गत्वोक्त्या साङ्गानुष्ठानसिद्ध्यर्थं प्रत्याराधनमनुष्ठेयमित्याशङ्का त्वीश्वरपारमेश्वरयोः परिहृता।<br>
तथाहि-<br>
यत्र द्वादशकालेज्या कर्तव्या भूतिविस्तरात् ।<br>
तत्र प्राभातिकीं कुर्यात् पूजामष्टाङ्गसंयुताम् ॥<br>
अङ्गद्वयं तु पाश्चात्त्यं विना वा[2] तां समाप्य च ।<br>
पितॄणां संविभागं च अनुयागं यथोदितम् ॥<br>
देशिकः [3]स्वेच्छया कुर्यान्नित्यं माध्यन्दि[4]नेऽर्चने ।<br>
त्रिकालेष्वेकमष्टाङ्गं षडङ्गं चाचरेद् द्वयम् ॥ इति ।<br>
(ई. सं. 6/76-78; पा. सं. 7/431-434)<br>
एतेन स्वार्थपरार्थार्चनद्वयेऽप्येकेनैवानुष्ठिते सत्यपि न प्रत्येकं पितृसंविभागः कार्य इति सिद्धम्, तस्यैकस्मिन्नहनि सकृदेव कर्तव्यत्वात्।<br>
नन्वभिगमनोपादानेज्यास्वाध्याययोगरूपपाञ्चकालिकधर्मानुष्ठानं भागवतस्य विहितम्, तत्र परार्थानधिकारिभिः स्वार्थेज्या क्रियते, तदधिकारवतां युष्माकं परार्थसंज्ञकश्रीयादवाद्र्यादिदिव्यस्थलाविर्भूतश्रीमन्नारायणाद्यर्चनेनैव कृतकृत्यत्वात् पुनः किं स्वार्थसंज्ञकस्वगृहार्चनेनेति चेत्, सत्यम्, &ldquo;परार्थः सूर्यसदृशः स्वार्थस्तु गृहदीपवत्&rdquo; इतीश्वरोक्तेः, सूर्यप्रकाशेनैव कृतार्थत्वेऽपि स्वगृहेऽपि दीपारोपणवत् स्वार्थार्चनस्याप्यपेक्षितत्वात्,<br>
केशवार्चा गृहे यस्य न तिष्ठति महीपते ।<br>
तस्यान्नं नैव भोक्तव्यमभक्ष्येण समं हि तत् ॥<br>
इति स्वगृहेऽपि भगवद्बिम्बार्चनस्यावश्यकत्वोक्तेः। &ldquo;स्वार्थस्यापि परार्थस्य पूजायामधिकारिणः&rdquo; इत्युभयत्राप्यधिकाराच्चास्माकमपि स्वार्थँ भगवदाराधनमावश्यकमिति बोध्यम् ।<br>
ननु चाऽस्तु नाम भवतां स्वार्थपरार्थार्चनयोरधिकारः, स्वगृहे भगवदर्चनावश्यकत्वमपि। स्वार्थपरार्थाधिकारिणो भवदीया बहवः सन्ति। न हि सर्वैरपि सर्वदा परार्थयजनं क्रियते। अतः परार्थाराधनं कुर्वतैव स्वार्थाराधनमपि कार्यम्। पितृसंविभागस्तु प्रत्येकं न कार्य इति को वा नियम इति चेत्, केनोक्तं तथा। जनान्तराविद्यमानत्वदशायामेकेनैव स्वार्थपरार्थार्चनद्वयमपि कृतं चेत्, तदा परार्थं भगवन्मन्दिरे स्वगृहे [5]वाऽस्तु देवपितृसंविभागानुष्ठानम्, [6]कर्तृभेदे तु प्रत्येकानुष्ठानमित्यस्माकमप्याशयो ज्ञेयः।<br>
नन्वेवं सति परार्थभगवन्मन्दिरेऽपि प्राभातिकार्चनादिषु कर्तृभेदे सति प्रत्यर्चनं पितृसंविभागः स्यादिति चेन्न, तत्र कर्तृभेदस्यानुक्तत्वात्, एकं कर्तारमुद्दिश्यैव प्राभातिकार्चनादिद्वादशकालविभागोक्तेः, प्रत्यर्चनं पितृसंविभागस्य कर्तव्यत्वानुक्तेश्च। न च स्वार्थेऽपि होमः पितृसंविभागश्च नोक्त एव, अत्र तु &ldquo;कुण्डस्य योनिनिकटे दक्षिणाग्रांस्तरेत् कुशान्&rdquo; (6/163) इति वह्निसमर्पणानन्तरं कुण्डसमीपे कर्तव्यत्वेनोक्तः पितृसंविभागः परार्थार्चनविषय इति वाच्यम्, स्वार्थे चाराधनस्यैकरूप्येणानुष्ठेयत्वात्।<br>
ननु तर्हि भवदुक्तसंप्रदायप्रदीपिकायां स्वार्थार्चने बहुशो वैरूप्यं दृश्यते। होमः पितृसंविभागश्च नोक्त इति चेत्, सत्यम्। तत्र स्वार्थमात्राधिकारिणां सुखबोधाय श्रीमद्भाष्यकारोक्तरीत्यनुसारेणाराधनक्रमः प्रदर्शितः। स्वार्थपरार्थोभयाधिकारिभिरस्माभिस्तु स्वसिद्धान्तस्व[7]संहितोक्तक्रमेणैवोभयत्राप्याराधनप्रतिष्ठादेरनुष्ठेयत्वं बोध्यम्।<br>
ननु श्रीसात्त्वताद्युक्तप्रकारेणानुष्ठानं कुर्वद्भिरपि स्वार्थे वह्निसंतर्पणं कुतो न क्रियत इति चेदुच्यते,<br>
मुख्यकल्पे तु होमान्तां[8] नित्यनैमित्तिकात्मिकाम्[9] ॥<br>
पूजां क्रमेण वै[10] कुर्यात् तत्तद्धोमावसानिकाम् ।<br>
अनुकल्पे तु जप्यान्ताम्[11] (पा. सं.9/9-10)<br>
इति जपान्तानुष्ठानस्यापि पारमेश्वराद्युपबृंहितत्वाज्वाज्जपान्तमस्माभिरनुष्ठीयत इति बोध्यमायुष्मता। अत एव नित्ये जपान्तमाराधनमुक्तम्। नित्यानुसारिण्यपि क्रियादीपे होमान्तो मुख्यकल्प एव दर्शितः ।<br>
ननु भवत्कृतेश्वरसंहिताव्याख्याने एवं [12]पितृसंविभागः प्राभातिकार्चनमात्रानुष्ठाने होमानन्तरं कार्य इत्युक्तम्, तदसंगतम्,<br>
प्रातर्मध्यन्दिनं सायं त्रयः काला यथाक्रमम् ।<br>
तदानीमवशिष्टास्तु[13] घटिकाः स्वस्य कर्मणः ॥<br>
अनुकल्पे तु कालः स्यादेको मध्यन्दिनोऽथवा[14] ।<br>
माध्यन्दिनश्च नैशश्च द्वौ कालौ शक्तितो द्विज ॥ (पा. सं. 9/36-37)<br>
इति माध्यन्दिनार्चनमात्रस्य पारमेश्वराद्युक्तत्वात् प्राभातिकार्चनमात्रस्य कुत्राप्यनुक्तत्वादिति चेत्, उच्यते- प्राभातिकार्चनमात्रस्याप्यनुष्ठानं द्वादश्यादिषु संभवतीति संतोष्टव्यमायुष्मता ॥ 180 ॥<br>
[1 सप्तमः- मु.।]<br>
[2 घातां- ई.।]<br>
[3 स्वेज्यया- ई.।]<br>
[4 नार्चने- ई. पा.।]<br>
[5 वा सकृ- अ.।]<br>
[6 अत्र - अ.।]<br>
[7 <code>स्व' नास्ति- अ.।]   [8 </code>न्ता&hellip;.त्मिकाः । पूजाः&hellip;.निकाः ॥&rsquo; इति बहुवचनान्तः पाठः- पा.।]<br>
[9 कात्मनाम्- अ. ।]<br>
[10 वा- अ.।]<br>
[11 जप्यान्तम्- अ.।]<br>
[12 प्रति-अ.।]<br>
[13 ष्टा स्व- अ. म.।]<br>
[14 न्दिने- अ.।]</p>
<p>पश्चाच्छरीरयात्रार्थमभ्यर्थ्य परमेश्वरम् ।<br>
लब्धानुज्ञस्तु[1] वै कुर्यादात्मयागं यथाविधि ॥ 181 ॥</p>
<p>भोज्यं नैवेद्यपूर्वं तु सर्वमादाय पात्रगम् ।<br>
विनिवेद्य च देवाय पवित्रीकृत्य चाम्भसा ॥ 182 ॥</p>
<p>सत्यरूपा ह्यलक्ष्या[2] चाप्यन्नदोषक्षयङ्करी ।<br>
चेतसा चातुरात्मीया भावनीया च भावना ॥ 183 ॥</p>
<p>रसात्माऽध्यक्षसंज्ञोऽ[3]न्ने स्वादु[4]भावे व्यवस्थितः ।<br>
प्रद्युम्नो भगवान् रूपे चैत[5]द्वीर्ये तु लाङ्गलिन्[6] ॥ 184 ॥</p>
<p>भोक्ता महात्मा भगवान् वासुदेवः स्वयं ह्यजः[7] ।<br>
चतुःप्रणवसंजप्तं[8] ततोऽम्भश्चुलुकं पिबेत् ॥ 185 ॥</p>
<p>वक्त्रकुण्डेऽथ तेनैवाप्यन्नाहुतिचतुष्टयम् ।<br>
हुत्वा चाभिमतैर्ग्रासैस्ततोऽश्नीयाद् यथारुचि ॥ 186 ॥<br>
अथानुयागविधिमाह- पश्चादिति षड्भिः। आत्मयागम् अनुयागमित्यर्थः।<br>
अ[9]बात्मतत्त्वं विज्ञेयं विहितं[10] तस्य सर्वदा ।<br>
आत्मनैवात्मसिद्ध्यर्थं यागमन्नेन तेन च ॥<br>
सह यज्ञावशिष्टेन साम्बुना च फलादिना ।<br>
(पौ. सं. 31/171-172)<br>
इति पौष्करोक्तेः। पवित्रीकृत्य चाम्भसेत्यत्र सच्चरित्ररक्षायाम्- &ldquo;अयोग्यजननिरीक्षितत्व-यातयामत्वादिदोषसंभावनायां[11] तन्निवृत्त्यर्थं पवित्रीकरणोक्तिः&rdquo; (पृ. 125) इति व्याख्यातम्। विनिवेद्य च देवायेत्यत्राऽन्तरात्मनिवेदनं बोध्यम्। तथा च सच्चरित्ररक्षायाम्-<br>
हृदि ध्यायन् हरिं तस्मै निवेद्यान्नं समाहितः ।<br>
मध्यमानामिकाङ्गुष्ठैर्गृहीत्वान्नं मितं[12] पुनः ॥<br>
प्राणाय चेत्यपानाय व्यानाय च ततः परम् ।<br>
उदानाय समानाय स्वाहेति जुहुयात् क्रमात् ॥ (पृ. 97)<br>
इति कर्मकाण्डवचनमुदाहृतम्। पारमेश्वरव्याख्याने तु- &ldquo;देवाय स्वगृहार्चाभूताय विनिवेद्य&rdquo; इति लिखितम्, तदप्रकृतम्,अस्य वाक्यस्यान्तरात्मनिवेदनपरत्वात्। तथा च सच्चरित्ररक्षायाम्- &ldquo;ओदनपचने [13]शुच्यन्नं श्रपयित्वा वेद्यां भगवते [14]नयति। वेद्यां भगवन्तमिष्ट्वा तत्कारिभ्यः प्रयच्छति। कारिणोऽपि[15] प्राप्तेनान्नेन वेद्यां[16]भगवन्तमिष्ट्वा तद्धात्र उपनयन्ति। उपनीतेन [17]धाता स्वयं च कुरुते [18]शिष्टेन च भृत्यान् बिभर्ति&quot;इत्यादिरहस्याम्नायवाक्यार्थविचारणप्रकरणे धात्र उपनयन्तीति वाक्यस्यान्तरात्मपरत्वमुक्त्वा तत्साधकत्वेन च- &ldquo;विनिवेद्य च देवाय पवित्रीकृत्य चाम्भसा&rdquo; (6/182) (पृ. 124) इत्यादिसात्वतवचनमुदाहृतम् ।<br>
ननु भवदुदाहृतरहस्याम्नायवाक्येष्वेव भगवन्निवेदितान्नस्य कारिभ्यः प्रदानम्, तेनैवान्नेन कारिभिः स्वार्थभगवद्यजनं कार्यमित्युक्तं खलु, तत्पुनः कथमप्रकृतमिति चेत्, अनभिप्रायज्ञोऽसि। तस्मिन्नर्थे को वा[19] विवादः। तथा कारिप्राप्तान्नेनभगवद्यजनं सर्वसंमतम्। [20]किन्तु विनिवेद्य च देवायेत्यत्र तादृशार्थो वर्णितुं न शक्यते। यत एतद्वाक्यं नहि कारिणां कर्मानुष्ठाननिरूपकम्, अपि तु भगवन्तमिष्टवतः कारिप्रदानं कृतवतोऽनुयागं कुर्वतस्तत्प्रकारनिरूपकमिति बोध्यम्।<br>
ननु परार्थमिष्टवता स्वार्थे भगवान् परित्याज्यः किमिति चेत्, ब्रूमः- परिग्राह्य एव [21]पत्रादिभिः पूजनीयः, स्वेन साष्टाङ्गप्रणामादिना सेव्यश्च। किन्त्वस्यापि साष्टाङ्गयजनं कर्तुं स्वस्यानवकाश इति ज्ञेयम्। अत एव पारमेश्वरादिषु द्वादशकालार्चनं कुर्वतः कालत्रयेऽप्याह्निकमात्रस्यावकाश उक्तः[22], न तु स्वार्थाराधनस्य प्रत्येकं कालः प्रदर्शितः। न च द्वादशकालार्चनं कुर्वतः स्वार्थार्चनावकाशो माऽस्तु, त्रिकालाद्यर्चनं कुर्वतः स्वार्थार्चने को विरोध इति वाच्यम्, तदानीमपि स्वार्थार्चनकालस्यानुक्तत्वमेव विरोधः। ननु-<br>
प्रातर्मध्यन्दिनं सायं त्रयः कालाः प्रकीर्तिताः[23] ।<br>
तदानीमवशिष्टास्तु घटिकाः स्वस्य कर्मणः[24] ॥<br>
इति स्वार्थाविरोधेन परार्थाधिकृतस्य च[25] ।<br>
एकायनस्य विदुषः प्रोक्ताः कालाः क्रमेण तु ॥<br>
तथैव[26] दीक्षितस्यापि सिद्धान्तरतचेतसः ।<br>
(पा. सं. 9/36, 152-153)<br>
इति पारमेश्वरोक्तः किं न श्रुत इति चेत्, ब्रूमः- तत्र स्वस्य कर्मण इत्यनेन स्वार्थाविरोधेनेत्यत्र स्वार्थशब्देन च स्नानादिनित्यकर्माण्येवोच्यन्ते, न स्वार्थाराधनमपि। यतस्तत्परार्थयजनवद् बह्वीभिर्घटिकाभिः कर्त्रन्तरेणैव साध्यम्। (नास्ति? अस्ति) च स्वार्थपरार्थयोरुभयोरप्येकेनैवाराधनं कार्यमिति पूर्वं भवदुक्तं खलु। तत्र किं नियामकमिति, अनुपपत्तिरेव नियामिका ।<br>
ननु तदानीं बहुघटिकासाध्यं स्वार्थार्चनं कथं शीघ्रं साध्यत इति चेदुच्यते-<br>
उत्सवावधिकं श्रेष्ठमाराधनमुदाहृतम् ।<br>
होमान्तं मध्यमं प्रोक्तं प्रापणान्तमथाधमम् ॥<br>
क्षुद्रं तु धूपदीपान्तमिदमाराधनं हरेः ।<br>
इति पाद्मोक्तेः,<br>
संक्षेपविस्तरे कुर्याद् देशकालानुकूलतः ॥<br>
नैव कुर्या[27]दपच्छेदं यजेदञ्जलिनापि माम् । (40/104-105)<br>
इति लक्ष्मीतन्त्रोक्तेश्च लघुपक्षः साध्यत इति बोध्यम्। तथा चोक्तं पाञ्चरात्ररक्षायां तृतीयेऽधिकारे- &ldquo;ईषच्छक्तौ संकुचितपूजनम्, एकोपचारमारभ्य तत्तच्छक्त्याद्यनुसारेण सहस्रोपचारान्तविधानात्&rdquo; (पृ. 168) इति। &ldquo;यत्पुनरुपचारलोपे प्रत्यवायादिकमुक्तम्-<br>
गन्धहीने भयोक्तिश्च[28] पुष्पहीने[29] तु संकुलम् ।<br>
नैवेद्यहीने दुर्भिक्षं मरणं मन्त्रहीनके ॥<br>
अमन्त्रमविधिं चैवमकालं चैव पूजनम् ।<br>
नित्यं राष्ट्रभयं कुर्यात् [30]तत्तद्ग्रामं तु नश्यति ॥<br>
इत्यादि, तदेतत्सर्वं राजराष्ट्रादिसमृद्ध्यर्थं काम्याराधनेष्वन्येष्वपि पूर्णानुष्ठानशक्तस्य संपूर्णानुष्ठानद्रव्यस्य लोभादिभिस्तत्तद्धानौ मुख्यकल्पसमर्थस्यानुकल्पेन वृत्तौ च दोषमाह, न तु नित्ये कर्मणि निष्कामस्य यथाशक्तिकरणे&rdquo; (पृ. 175-176)इति च स्पष्टमुक्तम्। रसात्माऽध्यक्षसंज्ञोऽन्न इत्यत्रान्नस्य वीर्यरूपरसेषु क्रमेण संकर्षणादीनां केवलं बलवीर्यतेजोरूपेणावस्थानं भाव्यम्, बलादीनां भोज्यगुणत्वात्। भोक्ता वासुदेवस्तु ज्ञानैश्वर्यशक्तिरूपेण भाव्यः, ज्ञानादीनां भोक्तृगुणत्वात्। तथा च पारमेश्वरे महाहविः- प्रकरणे-<br>
बलं वीर्यं च तेजश्च अर्घ्यपुष्पं समुत्क्षिपेत् ।<br>
केव[31]लेन च सास्त्रेण[32] नेत्रमन्त्रेण भावयेत् ॥<br>
ततः स्वदक्षिणे हस्ते विज्ञानैश्वर्यशक्तयः ।<br>
स्मर्तव्याः स्वस्वमन्त्रेण भोजकाः करणात्मकाः ॥<br>
स्पृष्ट्वा स्पृष्ट्वा यथाभोगं बद्धया ग्रासमुद्रया ॥<br>
निवेदनीया वै विष्णोरन्नमूर्त्यन्तरस्थिताः ।<br>
रसवीर्या[33]दिभेदोत्थास्तेजोवीर्यबलात्मकाः[34] ॥ इति।<br>
(18/378-381)<br>
लक्ष्मीतन्त्रेऽपि-</p>
<p>तारिकामुच्चरन् कुर्यान्मामन्नस्थां[35] विभावयेत् ॥<br>
सोमानन्दमयीं दिव्यां क्रमाद्यन्नाद्यतां गताम् ।<br>
वीर्यरूपरसाकारां तेजोवीर्यबलात्मिकाम् ॥<br>
ऐश्वर्यशक्तिविज्ञानरूपं भोक्तारमव्ययम् ।<br>
आत्मानं पुण्डरीकाक्षं भावयेत् पुरुषोत्तमम् ॥ (40/96-98) इति।<br>
अम्भश्चुलुकं पिबेदित्यत्र परिषेचनमपि कार्यम्। तथा च लक्ष्मीतन्त्रे-<br>
अस्त्रेण तारया प्रोक्ष्य तारया परिषिच्य च ।<br>
उपस्तीर्य तत[36]श्चापो दद्यात् प्राणाहुतिं[37] ततः ॥ (40/95) इति।<br>
वक्त्रकुण्डेऽथ तेनैवेति प्रणवेनैव प्राणाहुतयः प्रतिपादिताः। अतः प्रसिद्धप्राणाहुतिमन्त्रपरित्यागान्न भेत्तव्यम्। यतः सच्चरित्ररक्षायाम्- &ldquo;येषां[38] तु तत्र भगवदसाधारणमन्त्रैर्वक्त्रकुण्डे होमो विहितः, न तेषु वैदिकमर्यादाविरोधः शङ्कनीयः, कल्पसूत्रप्रतिनियतधर्मान्तरवत् तदुपपत्तेः&rdquo; (पृ. 130) इति प्रत्यपादि। एवं च प्रणवेनैव प्राणाहुतिरिति नियमोऽपि नास्ति। यतः सच्चरित्ररक्षायाम्-<br>
येन येन तु मन्त्रेण बहिराराधनक्रमे ।<br>
वेद्यादिस्थस्य[39] देवस्य प्रापणं विनिवेदितम् ॥<br>
तेन तेन तु मन्त्रेण जुहुयुर्वक्त्र[40]कुण्डके ।<br>
चतुःपञ्चत्रिधा वापि प्राण[41]पूर्वैर्द्विजोत्तम ॥<br>
केवला भक्तिपूतास्तु त्रयीधर्मरता द्विजाः ।<br>
प्राणापानादिभिर्मन्त्रैर्जुहुयुः पञ्चधा क्रमात् ॥<br>
हृदयस्थाय देवाय विष्णवे सर्वजिष्णवे । (पृ. 130) इति।<br>
नन्वेवं प्राणापानादिमन्त्रान् विना साक्षात् तदन्तरात्मभगवदसाधारणमन्त्रैराहुतिपक्षे निवेदितशेषं विना पृथगनेनानुयाग उदितः। अन्यथा निवेदितनिवेदनाख्यदोषः संभवति। अत एवात्र भोज्यं नैवेद्यपूर्वं तु समादायाथ पात्रगमिति नैवेद्यशब्दः प्रयुक्तः, न निवेदितशब्दः। नैवेद्यम् अन्तरात्मनिवेदनाय कल्पितमित्यर्थः स्वरसः। तथा सति पवित्रीकृत्य चाम्भसेत्युक्तेरपि सार्थक्यं भवतीति चेति सच्चरित्ररक्षादिकं कदापि न श्रुतवानसि, यतस्तत्र[42] सवन्दनाभिषेकन्यायेन निवेदितनिवेदनाख्यदोषः परिहृतः। निवेदितार्थकनैवेद्यशब्दा अपि बहुशस्तत्र तत्रोदाहृताः ॥ 181-186 ॥</p>
<p>[1 ज्ञः स- बक.।]<br>
[2 क्ष्यात्मा- अटी.।]<br>
[3 ज्ञो वै- मु. अटी अ.।]<br>
[4 साधु- मु. अटी.।]<br>
[5 एत- बख. अ. उ.।]<br>
[6 ली- अ. उ.।]<br>
[7 त्वजः- अ. उ.।]<br>
[8 संभक्तं- मु. बक., संभुक्तं- अटी. बख.।]<br>
[9 असावात्मत्वं- अ.।]<br>
[10 विहितस्य- अ. म.।]<br>
[11 नया- मु.।]<br>
[12 समाहितः- मु.।]<br>
[13 शुद्ध्यन्नं- अ. म.।]<br>
[14 नयेति- अ. म.।]<br>
[15 <code>अपि' नास्ति- मु.।]   [16 </code>वेद्यं&rsquo; नास्ति- अ. मु.।]<br>
[17 याताः- मु., यातायाः-मु.।]<br>
[18 शिष्येण - अ.।]<br>
[19 `वा&rsquo; नास्ति- अ.।]<br>
[20 किञ्च- अ.।]<br>
[21 तत्रा- अ.।]<br>
[22 नवमाध्याये ।]<br>
[23 यथाक्रमम्- मु.।]<br>
[24 कर्मिणः- मु.।]<br>
[25 तु- मु.।]<br>
[26 तथा वै- मु.।]<br>
[27 दव- अ. म.।]<br>
[28 त्पत्तिः- मु.।]<br>
[29 पुष्टि- अ.।]<br>
[30 तद्ग्रामं तु विनश्यति- मु.।]<br>
[31 कवचेन - मु.।]<br>
[32 शास्त्रेण- अ.।]<br>
[33 रूपादि- मु.।]<br>
[34 त्मिकाः- अ. म.।]<br>
[35 मां चान्तःस्थां - मु.।]<br>
[36 तया चापो- मु.।]<br>
[37 हुतीस्तया- मु. ।]<br>
[38 एषां- अ.।]<br>
[39 स्थलदेवस्य- म.।]<br>
[40 जुहुयाद्- अ. ।]<br>
[41 प्रान्तपर्वै- अ.म.।]<br>
[42 तत्र सच्चरित्ररक्षायां 122-131 पृष्ठेषु विषयोऽयं प्रपञ्चितः ।]</p>
<p>समाचम्य पुनर्यायात् प्रयतो भगवद्गृहम् ।<br>
मनोबुद्ध्यभिमानेन सह न्यस्य धरातले ॥ 187 ॥</p>
<p>कूर्मवच्चतुरः पादान् शिरस्तत्रैव पञ्चमम् ।<br>
प्रदक्षिणसमेतेन त्वेवंरूपेण सर्वदा ॥ 188 ॥</p>
<p>अष्टाङ्गेन नमस्कृत्य ह्युपविश्या[1]ग्रतः प्रभोः ।<br>
आगमाध्ययनं कुर्यात् तद्वाक्यार्थविचारणम्[2] ॥ 189 ॥<br>
अथैवमनुयागानन्तरं पुनराचमनपूर्वकं भगवद्गृहप्रवेशं तत्र कर्तव्याष्टाङ्गप्रणामप्रकारमागमाध्ययनरूपस्वाध्यायं चाह- समाचम्येति त्रिभिः। अष्टाष्टाङ्गेनेत्येकवचनेन सकृत्प्रणामप्रतिपादकश्लोकद्वयमिद[3]मेवेति सूच्यते। अत एव श्रीमद्भाष्यकारैरपि नित्यग्रन्थे- &ldquo;भगवन्तमष्टाङ्गप्रणामेन प्रणम्य&rdquo; (पृ. 187) इत्येकवचनमेव प्रयुक्तम्, अष्टाङ्गप्रणामप्रतिपादकश्लोकद्वयमिदमेवोदाहृतं च (पृ. 188)।<br>
नन्वत्र समयपरिच्छेदे-<br>
प्रासादं देवदेवीयमाचार्यं पाञ्चरात्रिकम् ॥<br>
अश्वत्थं च वटं धेनुं सत्समूहं गुरोर्गृहम् ।<br>
दूरात् प्रदक्षिणं[4] कुर्यान्निकटात् प्रतिमां विभोः ॥<br>
दण्डवत् प्रणिपातैस्तु नमस्कुर्याच्चुतुर्दिशम् । (21/11-13)<br>
[5]इति बहुवचनमपि वक्ष्यति। तस्य का गतिरिति चेत्, सत्यम्। तत्र चतुर्दिशमिति स्थानभेदोऽप्यस्तीति ज्ञेयम् ।<br>
ननु च- &ldquo;एकत्रिपञ्च[6]सप्तादिगणनाविषमं हि यत्&rdquo; (37/53) इति विषमप्रणामनिषेधकपौष्करोक्तिः, तदनुसारिणी[7]- &ldquo;तत्र प्रदक्षिणानि प्रणामांश्च युग्मान् कुर्यात्&rdquo; (पृ. 114) इति पञ्चरात्ररक्षोक्तिश्च भवता न श्रुता किमिति चेत्, उच्यते- पौष्करनिष्ठानामेव तदुक्तानुष्ठानम्, सात्वतनिष्ठानां तु सकृदेव प्रणामानुष्ठानं बोध्यम्, &ldquo;सकृत्ते नमः, द्विस्ते नमः&rdquo; इत्यादिभिः पक्षद्वयस्यापि श्रुत्युक्तत्वात्, तथैव शिष्टाचाराच्च। आगमाध्ययनं कुर्यात् तद्वाक्यार्थविचारणमित्यत्र [8]पञ्चरात्ररक्षायाम्- &ldquo;तदिह भगवत्प्रीणनस्वचित्तरञ्जकेतिहासपुराणस्तोत्रनिगमान्तद्वयव्यापकमन्त्रादीनां श्रवणमननप्रवचनजपादयो वादसंवादादयश्च यौगिकज्ञानप्रदीपस्नेहायमानाः<br>
पारुष्यमनृतं चैव पैशुन्यं चैव[9] सर्वतः ।<br>
[10]अनिबद्धप्रलापश्च वाङ्मयं स्याच्चतुर्विधम् ॥ (मनु. 12/6)<br>
इत्यादिनि[11]दर्शितवाचिकपापोदयप्रतिबन्धिनश्च सर्वे व्यापारा यथासंभवं संभूय पृथग्भूय वा स्वाध्यायीभवन्ति&rdquo; (पृ. 149) इति संगृहीतं द्रष्टव्यम् ॥ 187-189 ॥<br>
[1 तो विभोः- बक. बख. अ. उ.।]<br>
[2 णाम्- अ. उ.।]<br>
[3 मिदह्लैः- अ.।]<br>
[4 क्षिणी- मु. ।]<br>
[5 इत्यपि- अ. ।]<br>
[6 सत्तादि- अ.।]<br>
[7 सारीणि- अ.।]<br>
[8 पाञ्च- मु.।]<br>
[9 चापि सर्वशः- मु.।]<br>
[10 असंबद्ध- मु.।]<br>
[11 इत्यादीनि- अ.।]</p>
<p>प्राप्ते तु सन्ध्यासमये स्नात्वा वा जघनावधि ।<br>
क्षालयित्वा ततः कुर्याद् [1]वासःसम्परिवर्तनम् ॥ 190 ॥</p>
<p>अर्चयित्वार्घ्यपुष्पाद्यैर्देवमग्निं यजेत् ततः ।<br>
यथाशक्ति जपं कुर्यादासाद्य शयनं ततः ॥ 191 ॥</p>
<p>समाधाय बहिर्देवं निरालम्बपदे स्थितम् ।<br>
अप्रयत्नेन वै तावदनिरुद्धेन तेजसा ॥ 192 ॥</p>
<p>सह तेनैव वै निद्रा यावदभ्येति साम्प्रतम् ।<br>
समुत्थायार्धरात्रेऽथ जितनिद्रो जितश्रमः ॥ 193 ॥<br>
अथ सायन्तनस्नानादिनिद्रान्तं कर्तव्यकर्मणां क्रमं संक्षेपेणाह- प्राप्त इति सार्धैस्त्रिभिः। अत्र स्नात्वेत्यादिना सन्ध्योपासनादिकमुपलक्ष्यते। देवमर्चयित्वेत्यत्रार्चनप्रकारः, अग्निं यजेदित्यत्र होमप्रकारश्च पूर्वोक्त एव ग्राह्यः। एतेन स्वार्थपरार्थयोरुभयत्रापि कालद्वयार्चनं मुख्यं भवति, अविशेषेणोक्तत्वात्। सति विभवे पारमेश्वराद्युक्तं द्वादशकालार्चनादिकं परार्थे कार्यम्, तदुद्दिश्यैवोक्तत्वात्। सायमाचमनं चानुयागान्तमिति ज्ञेयम्,<br>
सायंप्रातर्द्विजातीनामशनं श्रुतिचोदितम् ।<br>
नान्तरा भोजनं कुर्यादग्निहोत्रसमो विधिः ॥ (मनु. 2/52)<br>
इति रात्रिभोजनस्यापि शास्त्रीयत्वात्।<br>
नन्वत्रानुयागः कण्ठरवेण नोक्तः, लक्ष्मीतन्त्रेऽपि-<br>
सन्ध्यामुपास्य विधिवदभिगम्य च मां धिया ।<br>
योगं युञ्जीत विधिवच्छास्त्रशुद्धेन चेतसा ॥ (40/102)<br>
इत्यत्रानुयागो नोक्तः, ईश्वरपारमेश्वरयोरपि- &ldquo;सायन्तनार्चनं कुर्यात् षडङ्गं बलिपश्चिमम्&rdquo; (ई. सं. 6/78; पा. सं. 7/437) इति, &ldquo;त्रिकालेष्वेकमष्टाङ्गं षडङ्गं चा[2]चरेद् द्वयम्&rdquo; (ई. सं. 6/78; पा. सं. 7/434) इति च वह्निसंतर्पणा[3]न्तमेवार्चनमुक्तम्। एवं वचनेषु जागरूकेषु कथं रात्रावनुयागः शास्त्रीयो भवतीति चेत्, सत्यम्। अत्र सर्वत्रापि रात्रिभोजनस्य नैयत्याभावात् तथोक्तमिति ज्ञेयम्। यतः पाद्मे-<br>
ततः पश्चिमसंध्यायां प्राप्तायां तत्र चोदितम् ।<br>
जपहोमादिकं सर्वं कृत्वा परमपूरुषम् ॥<br>
अर्चयित्वा यथान्यायं यथापूर्वमशेषतः ।<br>
भुक्त्वा संविश्य शयने समुत्थाय महानिशि ॥<br>
आचम्य प्रयतो भूत्वा ध्यात्वा परमपुरुषम् ।<br>
इति[4] रात्रिभोजनमप्युक्तम्। ननु रात्रिभोजनस्य नैयत्याभावेन तदप्रतिपादने समर्थित एकादश्याद्युपवासदिवसेषु[5] दिवाभोजनस्यापि नैयत्याभावात् तत् कथं प्रतिपादितमिति चेत्, ब्रूमः- दिवोपवासस्य क्वाचित्कत्वाद् रात्र्युपवासस्य पञ्चपर्वादिषु बाहुल्याद् दिवारात्र्यनुयागयोः प्रतिपादनाप्रतिपादने बोध्ये ।<br>
नित्यग्रन्थेषु[6] दिवानुयागस्याप्यनुक्तिरेवमेव समर्थिता वेदान्ताचार्यैः पञ्चरात्ररक्षायाम्- &ldquo;तथाह्यपवासदिवसेष्वेकादश्यादिष्वनुयागस्य लोपो भवति। सप्ताङ्गमेव तदानीं यजनम्। अत एवानुयागस्यानियत्वव्यञ्जनाय भाष्यकाराणां तदनुक्तिः। तदर्थकालश्च तस्मिन् दिवसे स्वाध्याययोगादिष्वन्यतमेन यथोचितं [7]यापनीयः&rdquo; (पृ. 167) इति। अत्र सप्ताङ्गमित्यनेनैकादश्यादिष्वपि पितृसंविभागः कार्य इत्युक्तं भवति। स च तिलोदका(न्तरूपं? न्नरूपो) न ब्राह्मणभोजनरूप इति ज्ञेयम्, यतस्तत्रैव कदाचिद् द्वादश्यादिषु प्रभाते पारणं भवति। तदर्थं पूर्वं यजने कृतेऽपि स्वकालप्राप्तं मध्यन्दिनयजनं सप्ता[8]ङ्गमिति भोजनानन्तरमपि पितृसंविभाग उक्तो नान्नश्राद्धरूपः, अपि तु तिलोदका(न्त?न्न)रूप एव ।<br>
ननु भवता द्वादश्यादिषु प्राभातिकार्चनानन्तरमपि पितृसंविभागः कथमुक्त इति चेत्, सत्यम्। [9]तत् परार्थविषयम्, तत्र प्राभातिकार्चनस्याप्युक्तत्वात्, &ldquo;तत्र प्राभातिकीं कुर्यात् पूजामष्टाङ्गसंयुताम्&rdquo; (ई. सं. 6/76; पा. सं. 7/432) इति कण्ठोक्तेश्च। स्वार्थे माध्याह्निकार्चनमात्रस्योक्तत्वात्। तदनन्तरमेव पितृसंविभागानुष्ठानमप्यस्माकमप्यविरुद्धं बोध्यम्।<br>
ननु च स्वार्थे इज्याकाले माध्याह्निकार्चनमात्रमुचितम्। सायन्तनार्चनमपि भवता कथमङ्गीकृतमिति चेत्, सत्यम्। तद्योगाङ्गं जयाख्यपाद्मादिष्वपि कण्ठरवेणोक्तं द्रष्टव्यम्। यथाशक्ति जपं कुर्यादित्यत्रागमाध्ययनरूपस्वाध्यायमन्त्रजपो बोध्यः, प्रसिद्धजपयज्ञस्य हविर्निवेदनानन्तरमेव कर्तव्यत्वात्। तथा च पञ्चरात्ररक्षायां संग्रहः- &ldquo;अथ लोहितायति भास्करे यथासूत्रं सायंसन्ध्योपासनं सायंहोमः, पुनर्यथाशक्ति भगवदभिगमनहविर्निवेदनपूर्वकं भोजनम्। केनचिन्निमित्तेन विलुप्ते भोजने प्राणाग्निहोत्रमन्त्रजपः, ततश्च रात्रियोग्यस्वाध्यायो योगश्चेति क्रमः&rdquo; (पृ. 150)इति।<br>
समाधाय बहिर्देवमित्यत्र तेन सह बहिःस्थितेन भगवता सहेत्यर्थः। निद्रा यावदभ्येति तावदन्तं बहिर्निरालम्बपदे स्थितं देवं समाधाय ध्यात्वेत्यर्थः। इह प्रयत्नपूर्वकं चित्तनिरोधं कृत्वा ध्याने कृते निद्रा न संभवति। तदभावे योगं कर्तुं चित्तस्वास्थ्यं न जायत इत्याशयेनाप्रयत्नेनानिरुद्धेन[10] चेतसेत्युक्तम्। [11]अस्य पदद्वयस्यापि समाधायेत्यत्रान्वयः। पारमेश्वरव्याख्याने तु - &ldquo;अबहिः हृत्कमले&rdquo; इति व्याख्यातम्। तन्मन्दम्, यतः सात्व[12]तेश्वरपारमेश्वरादिषु पञ्चरात्ररक्षादिषु (पृ. 164)च समाधाय बहिर्देवमित्येकरूपः पाठो दृश्यते। तथा पाठाङ्गीकारेऽर्थ(ा)सामञ्जस्यमपि न संभवति ॥ 190-193 ॥<br>
[1 वाससां परि- बक. बख. अ., द्वाससः परि- उ.।]<br>
[2 चापरे- अ. म.।]<br>
[3 नन्तर- अ.।]<br>
[4 इति ननु- अ. ।]<br>
[5 सेऽपि- अ.।]<br>
[6 ग्रन्थे तु- अ.।]<br>
[7 व्याप- अ.।]<br>
[8 संप्राप्ताङ्ग- म.।]<br>
[9 `तत्&rsquo; नास्ति- अ.।]<br>
[10 यत्निरु. म. ।]<br>
[11 अद्य- अ.।]<br>
[12 तपा- अ.।]</p>
<p>समुत्थायार्धरात्रेऽथ जितनिद्रो जितश्रमः ॥ 193 ॥</p>
<p>कमण्डलुस्थितेनैव समाचम्य तु वारिणा ।<br>
गुरुं देवं नमस्कृत्य [1]ह्यपविश्याजिनासने ॥ 194 ॥<br>
अथ योगं दर्शयन् तत्पूर्वकृत्यमाह- समुत्थायेति सार्धेन। अयं श्लोकः पञ्चरात्ररक्षायामेव व्याख्यातः। तथाहि- &ldquo;एतत्संहितानिष्ठानामेष योगकालनियमः। निश्शब्दे सर्वसुप्तिकाले चैकाग्र्यातिशयसंभावनया च तद्विधिः। तत्तत्पुरुषशक्त्याद्यनुसाराच्च तत्तत्कालविधेर्न विरोध इत्युक्तम्।&rdquo; [2]तत्र-<br>
वैणवीं[3] धारयेद् यष्टिं सोदकं च कमण्डलुम् ।<br>
यज्ञोपवीतं वेदं च शुभे रौक्मे च कुण्डले ॥ (4/36)<br>
इत्यादिभिर्मन्वाद्युपदिष्टसोदककमण्डलुधारणादिकं भगवद्योगिनोऽपि[4] विहितमिति ज्ञापनाय कमण्डलुस्थितेनैवेत्युक्तम्, निद्रान्तनिमित्ततयोत्तरकर्माङ्गतया च तन्त्रेणाचमनम्। तुशब्देन स्वाशास्त्रोक्तविशेषः, तोयालाभदशायां दक्षिणश्रवणस्पर्शश्च [5]व्यज्यते। स्मरन्ति हि-<br>
&ldquo;एवमाचमनाशक्तावलाभे सलिलस्य च ।<br>
पूर्वोक्तेषु निमित्तेषु दक्षिणं श्रवणं स्पृशेत् ॥&rdquo; (प. पृ. 82-83)इति।<br>
अजिनासन इति &ldquo;चेलाजिनकुशोत्तरम्&rdquo; (भ. गी. 6/11) इति गीते प्रधानांशग्रहणमिति ॥ 193-194 ॥<br>
[1 उप- बक.।]<br>
[2 अत्र- मु.।]<br>
[3 वैष्णवीं- प. अ. म.।]<br>
[4 नोऽप्यनपोदितमिति- मु.।]<br>
[5 व्यज्येते- मु.।]</p>
<p>न्यासं मन्त्रचतुष्केण कुर्यात् संहारलक्षणम् ।<br>
आपादाज्जानुपर्यन्तमनिरुद्धं च विन्यसेत् ॥ 195 ॥</p>
<p>प्रद्युम्नाख्यं न्यसेन्मन्त्रं नाभ्यन्तं जानुमण्डलात् ।<br>
नाभेराकर्णदेशं[1] तु मन्त्रं[2] साङ्कर्षणं न्यसेत् ॥ 196 ॥</p>
<p>आकर्णाद्[3] ब्रह्मरन्ध्रान्तं चतुर्थं विनिवेद्य[4] च ।<br>
ततस्त्वभिमतेनैव त्वास्ते पद्मासनादिना ॥ 197 ॥</p>
<p>स्वात्मना चातुरात्मीयमभिमानं समाश्रयेत् ।<br>
समं कायशिरोग्रीवं सन्धाय[5] सह वक्षसा ॥ 198 ॥<br>
अथ वासुदेवादिमन्त्रचतुष्टयस्य स्वशरीरे संहारक्रमेण न्यासं पद्मासनादिष्वन्यतमेनोपवेशनं स्वस्मिन् चातुरात्मीयाभिमानावलम्बनं चाह- न्यासमिति सार्धैस्त्रिभिः। चातुरात्मीय[6]मभिमानं समाश्रयेदित्यत्र तत्तन्मन्त्रजपध्यानकाले तत्तन्मूर्तितादात्म्यावलम्बनं बोध्यम्, अन्यथा युगपत्सर्वमूर्तितादात्म्याश्रयणस्याशक्यत्वात् तस्य प्रत्येकमेव वक्ष्यमाणत्वाच्च। अत्र चातुरात्म्यार्चनप्रकरणादेव[7] चतुर्भिर्मन्त्रैर्योगानुष्ठानादिकमुक्तम्। नह्येकमूर्त्यर्चनविभवार्चनादिप्रकरणेऽप्येतैरेव मन्त्रैर्योगोऽनुष्ठेय इति नियमः, अपि तु तत्तत्प्रकरणानुसारिमन्त्रैरिति बोध्यम्।<br>
ननु [8]पञ्चरात्ररक्षायामत्र मन्त्रचतुष्कादिव्यतिरिक्तं सर्वं संहितान्तरनिष्ठानामपि साधारणमित्युक्तम्। एतेनैतत्संहितानिष्ठानां सर्वप्रकरणेष्वपि मन्त्रचतुष्केणैव योग इति ज्ञायते, यतस्तत्र प्रकरणान्तरनिष्ठानामपीति नोक्तमिति चेत्, ब्रूमः- अत्र[9] चातुरात्म्याराधनस्यैव विस्तरात् प्रकरणान्तरस्य संकुचितत्वात् प्रकरणान्तरेऽपि साधारणमिति नोक्तम्। संहितान्तरनिष्ठानामपि साधारणमित्यनेनैव तदर्थोऽपि किंपुनर्न्यायेन सिद्धो भवतीति ज्ञेयम्। अन्यथा सर्वेषामपि व्यूहचतुष्टयेनैव योगानुष्ठाननियमे-<br>
कैवल्यफलदा ह्येका भोगकैवल्यदा परा ।<br>
भोगदैव तृतीया च प्रबुद्धानां सदैव हि ॥ (19/4)<br>
इति वक्ष्यमाणपरादिमन्त्रदीक्षितृफलभेदानुसारेण कैवल्येच्छया केवलं परात्परमन्त्रं प्राप्तवतां काम्येच्छया विभवमन्त्रमात्रमधिकृतवतां च योगानुष्ठानं न संभवेत्। अतो यस्य यस्मिन् मन्त्रेऽभिरतिस्तस्य तेन योगानुष्ठानमिति सिद्धम् ॥ 195-198 ॥<br>
[1 कण्ठ- उ.।]<br>
[2 साङ्कर्षणं च मन्त्रराट्- बक. बख. अ. उ.।]<br>
[3 कण्ठा- उ.।]<br>
[4 योज्य- बक. बख. अ.।]<br>
[5 धार्य- बक. बख. अ. उ.।]<br>
[6 त्मिकयाभि- अ., रात्मीकयाऽभि- म.।]<br>
[7 णात्, एवं म.।]<br>
[8 श्रीपञ्च- म.।]<br>
[9 अतः- अ.।]</p>
<p>दृङ्नासाग्रगता कार्या विनिमीलितलक्षणा ।<br>
जिह्वा तालुतलस्था च सान्तरे[1] दशनावली ॥ 199 ॥</p>
<p>ईषदोष्ठपुटौ लग्नौ धार्ये द्वे बाहुकूर्परे[2] ।<br>
ऊरुमध्यप्रदेशे तु हस्तौ नाभावधो[3] न्यसेत् ॥ 200 ॥</p>
<p>अधरोत्तरयोगेन वामदक्षिणतः क्रमात् ।<br>
अचलं योगपट्टेन त्वेवं सन्धार्य विग्रहम् ॥ 201 ॥</p>
<p>सङ्कोच्यापानदेशं [4]त्वप्युपरिष्टात् तमेव हि ।<br>
विकास्या[5]वर्णहीनेन हार्णेनालक्ष्यमूर्तिना ॥ 202 ॥<br>
अथ योगानुष्ठानकाले कायशिरःप्रभृत्यवयवानां [6]सन्धारणक्रममाह- सममिति सार्धैश्चतुर्भिः[7] ॥ 198-202 ॥<br>
[1 रा- उ.।]<br>
[2 कोप- बक. बख. अ. उ.।]<br>
[3 धस्त्यजेत्- अ. उ.।]<br>
[4 तु उ- बक. बख. अ.।]<br>
[5 स्य- बक. बख, र्या- अ.।]<br>
[6 साधा- अ.।]<br>
[7 सार्धैः पञ्चभिः- अ.।]</p>
<p>विषयान्तर्निविष्टं तु क्रमाच्चित्तं समाहरेत् ।<br>
कुर्याद् वै बुद्धिलीनं तु तां[1] च कुर्यात् स्वगोचरे ॥ 203 ॥<br>
ततो विषयेभ्यश्चित्तमाकृष्य बुद्धौ संयोज्य बुद्धिं स्वगोचरे भगवति न्यसेदित्याह- विषयेति। तथा च [2]पञ्चरात्ररक्षायां शाण्डिल्यस्मतौ-<br>
ईदृशः परमात्माऽयं प्रत्यगात्माऽयमीदृशः[3] ।<br>
तत्संबन्धानुसंधानमिति योगः प्रकीर्तितः ॥<br>
योगो नामेन्द्रियैर्विश्यैर्बुद्धेर्ब्रह्मणि सस्थितिः ।<br>
प्रयुक्तैरप्रयुक्तैर्वा भगवत्कर्मविस्तरैः[4] ॥ (पृ. 59) इति।<br>
(शा. स्मृ. 5/13-14)<br>
तत्रैव तृतीयेऽधिकारे (पृ. 158) पराशरः-<br>
आत्मप्रयत्नसापेक्षा विशिष्टा या मनोगतिः ।<br>
तस्या ब्रह्मणि संयोगो योग इत्यभिधीयते ॥ इति ॥ 203 ॥<br>
(विष्णु. पु. 6/7/31)<br>
[1 तच्च- मु. अटी.।]<br>
[2 पाञ्च- अ.।]<br>
[3 तथेदृशः- मु.।]<br>
[4 विस्तरः- अ. म.।]</p>
<p>समाधायात्मनात्मानं सह मन्त्रैस्ततः क्रमात् ।<br>
आ जाग्रत्पद[1]भूमेर्वै यथा तद् गदतः श्रृणु ॥ 204 ॥<br>
जाग्रत्पदमारभ्य तुर्यपदान्तं तत्तत्पदस्थितेन परमात्मना सह तत्तन्मन्त्रजपपुरस्सरं प्रत्यगात्मनः संयोगभावनामुक्त्वा तां विस्तरेण वक्ष्यामि शृण्वित्याह- समाधायेति। तथा च पञ्चरात्ररक्षायां दक्षः-<br>
सर्वभा[2]वविनिर्मुक्तं क्षेत्रज्ञं ब्रह्मणि न्यसेत् ।<br>
एतद्ध्यानं च योगश्च शेषोऽन्यो ग्रन्थविस्तरः ॥ (द. स्मृ 7/20) इति।<br>
याज्ञवल्क्यश्च- &ldquo;[3]वृत्तिहीनं मनः कृत्वा क्षेत्रज्ञं ब्रह्मणि[4] न्यसेत्&rdquo; इति। वृत्तिहीनं बाह्यवृत्तिरहितमित्यर्थः&rdquo; (पृ. 76) ॥ 204 ॥<br>
[1 पाद- बक. बख. अ.।]<br>
[2 सर्वोपाधि- मु.।]<br>
[3 एतद्वचनमपि दक्षस्मृतौ (7/15)समुपलभ्यते।]</p>
<p>मध्याह्नभास्कराकारैः सर्वैः संशान्तविग्रहैः ।<br>
स्मरेत् पूर्वोदितं पद्मं चातुरात्म्यैरधिष्ठितम् ॥ 205 ॥</p>
<p>ततो जाग्रत्पदस्थं चाप्यनिरुद्धं च मन्त्रराट् ।<br>
परावर्त्य शतं बुद्ध्या तदभिन्नेन चात्मना ॥ 206 ॥</p>
<p>तन्मन्त्र[1]जपसामर्थ्यात् तादात्म्यस्थितिबन्धनात् ।<br>
महिमा तु सविज्ञानस्तदीयस्तस्य जायते ॥ 207 ॥</p>
<p>अभ्यासाद् वत्सरान्ते तु तदद्वैतसमन्वितम्[2] ।<br>
अथ प्रद्युम्नमन्त्रं तु परावर्त्य[3] शतद्वयम् ॥ 208 ॥</p>
<p>योऽयं सोऽहमनेनैवा[4]प्यद्वैतेन सदैव हि ।<br>
एवमेव समभ्यासाद् मतिमांश्छिन्नसंशयः ॥ 209 ॥</p>
<p>तत्प्रभावाच्च तेनैव तथा कालेन जायते ।<br>
अनेन क्रमयोगेन जपवृद्ध्याऽन्वितेन तु ॥ 210 ॥</p>
<p>निखिलं चाप्यधीकुर्याद्[5] मन्त्रवृन्दं पुरोदितम् ।<br>
यावदाभाति भगवान् स्थाने पूर्वोक्तलक्षणे ॥ 211 ॥</p>
<p>प्रलीनमूर्तिरमलो[6] ह्यनन्तस्तेजसां निधिः ।<br>
चिदानन्दघनः शान्तो [7]ह्यनौपम्यो ह्यनाकुलः ॥ 212 ॥</p>
<p>समाधायात्मनात्मानं तत्र त्यक्त्वा जपक्रियाम् ।<br>
ध्यातृध्येया[8]विभागेन यावत् तन्मयतां व्रजेत् ॥ 213 ॥</p>
<p>यदा संवेद्यनिर्मुक्ते समाधौ लभते स्थितिम् ।<br>
अभ्यासाद् भगवद्योगी ब्रह्म सम्पद्यते तदा ॥ 214 ॥<br>
विस्तरेण योगप्रकारमाह- मध्याह्नभास्कराकारैरित्यारभ्य ब्रह्म संपद्यते तदेत्यन्तम्। अस्यार्थः- स्वहृदयकमलं तत्तत्पदभेदेन चातुरात्म्यैरधिष्ठितं स्मृत्वा जाग्रत्पदस्थेनानिरुद्धेन सह [9]आत्मानमेकीभूतं ध्यायन् प्रत्यहं तन्मन्त्रं शतवारं जपेत्। एवं तन्मन्त्रजपसामर्थ्याच्च तदीयं ज्ञानं माहात्म्यं च स्वस्यापि संभवति। एवमेकं संवत्सरं योगाभ्यासे कृतेऽनिरुद्धतादात्म्यसमन्वितो भवति। तदनन्तरमनिरुद्धं मन्त्रेण सह प्रद्युम्ने[10] संहृत्य प्रद्युम्नोऽहमिति तादात्म्यभावनां कुर्वन् प्रत्यहं तन्मन्त्रं शतद्वयं जपन् पुनरेकं संवत्सरं नयेत्। एतेन प्रद्युम्नप्रभावो[11] भवति। एवंरीत्या संकर्षणमन्त्रं वासुदेवमन्त्रं [12]स्वप्नव्यूहानिरुद्धादिवासुदेवान्तमन्त्रचतुष्टयं तथा सुषुप्तिव्यूहचतुष्टयं च प्रत्येकमेकैकं संवत्सरं जपवृद्धिक्रमेण तत्तादात्म्यभावनया सहाऽभ्यसन् तत्तन्मन्त्रं तदुत्तरमन्त्रे उपसंहरन् सुषुप्तिव्यूहवासुदेवमपि पूर्वोक्तलक्षण[13]तुर्यस्थाने स्थिते परात्परवासुदेवे उपसंहरन् तत्तादात्म्यभावनया तन्मन्त्रं ध्यातृध्येयाविभागेन यावत्तन्मयत्वं व्रजेत् तावदन्तं जपन् ततो जपक्रियां त्यजेत्[14]। एवमभ्यासाद् भगवद्यो(गि? गी)वेद्यवेदकभाव[15]रहिते समाधौ यदा स्थितिं लभते, तदा ब्रह्म संपद्यते। ब्रह्मैव भवतीत्यर्थः। परमसाम्यं भजतीति यावत्। यत्र यत्र योऽयं सोऽहमित्येवंरीत्या तत्तद्व्यूहतादात्म्याश्रयणमप्युक्तम्[16], तेन स्वस्य तदद्वैतसिद्धिश्च प्रतिपादिता। अत्र[17] सर्वनामस्वरूपैक्यं चिन्तनीयम्। यतः-<br>
[18]योऽन्यथा सन्तमात्मानमन्यथा प्रतिपद्यते ।<br>
किं न तेन कृतं पापं चौरेणात्मापहारिणा ॥<br>
इत्यन्यथा ज्ञानेन फलवैपरीत्यमुक्तम्। अपि तु तत्र सर्वप्रकारैक्यं बोध्यम्, यतः प्रकारैक्ये चास्ति तत्त्वव्यवहारः - सोऽयं गौरिति[19] ।<br>
ननु &ldquo;सदेव सोम्येदमग्र आसीदेकमेवाद्वितीयम्&rdquo; (छा. उ.6/2/1), &ldquo;तत्त्वमसि&rdquo; (छा. उ. 6/8/7)इत्यादिश्रुतिशतसिद्धं स्वरूपैक्यम्[20]पलपतां युष्माकमेवान्यथा ज्ञानमिति चेत्, ब्रूमः- किमिदानीमस्माभिस्तत्त्वनिर्णयः क्रियते? श्रीमद्भाष्यकारप्रभृतिभिर्निर्णीते विषये किमावयोर्विवादेन। नन्वत्र समाधायात्मनात्मानं सह मन्त्रैस्ततः क्रमादिति, तदभिन्नेन चात्मनेति, तदद्वैतसमन्वितविति, योऽयं सोऽहमनेनैवाप्यद्वैतेन सदैव हीति, ध्यातृध्येयाविभागेन यावत्तन्मयतां व्रजेदिति, ब्रह्म संपद्यते तदेति च सुस्पष्टं शुद्धाद्वैतमसकृदुपदिश्यते। एतद्वाक्यजातं सर्वमद्वैतमनङ्गीकुर्वतां भवतां विरुद्धम्, भवद्भाष्यादिषु न विचारितं च। अतोऽस्मिन् विषये वयं विप्रतिपद्यामहे, इति चेत्, सत्यम्। स्वशास्त्रतया न तद्वचनजातं भाष्यादिषु (न?) विचारितम्, तथाप्येतत्सजातीयश्रुतीतिहासपुराणवाक्यानां विचारितत्वादेषामपि चारितार्थ्यं बोध्यम्। विचारितं चैतत् सर्वमपि वेदान्ताचार्यैः [21]पञ्चरात्ररक्षायां द्रष्टव्यम् ॥ 205-214 ॥<br>
[1 जाप- अ. उ.।]<br>
[2 तः- अ. उ.।]<br>
[3 वृत्य- मु. अटी., वर्ति- बख.।]<br>
[4 मतो नैव ह्यद्वैतेन सदेव- मु. अटी.।]<br>
[5 सर्वोपाधि- मु.।]<br>
[6 प्ययी- अ., प्यथे-उ.।<br>
[7 मो-मु., नो- अटी.।]<br>
[8 ह्यनु- बक. बख.।]<br>
[9 आत्मना एकी- अ.।]<br>
[10 प्रद्युम्नेन- अ.।]<br>
[11 प्रकारो- अ.।]<br>
[12 स्वप्नं- अ.।]<br>
[13 ध्येय- मु.।]<br>
[14 स्तुर्य- अ.।]<br>
[15 त्यजन्- अ.।]<br>
[16 पाप- अ.।]<br>
[17 मुक्तम्- मु.।]<br>
[18 तत्र- अ.।]<br>
[19 मनुस्मृतौ (4/255) स्वरूपान्तरेण दृश्यतेऽयं श्लोकः।]<br>
[20 गौरीति- अ.।]<br>
[21 मफलयतां- अ.।]</p>
<p>ततः[1] श्रमजयं कुर्यात् त्यक्त्वा ध्यानासने क्रमात् ।<br>
समाप्ते शयनस्थश्च कालं[2] रात्रिक्षयावधि ॥ 215 ॥<br>
एवं योगानुष्ठानानन्तरं पुन[3]र्ब्राह्ममुहूर्तपर्यन्तं विश्राममाह- तत इति ॥ 215 ॥<br>
[1 तत्र- मु., तत्राश्रमजपं- बक.।]<br>
[2 काल- बक.।]<br>
[3 `पुनः&rsquo; नास्ति- अ.।]</p>
<p>ब्राह्मे मुहूर्ते सम्प्राप्ते ह्युत्थाय शयनात् ततः ।<br>
स्नात्वाऽभ्यर्च्य जगन्नाथं समिद्दानं समाचरेत् ॥ 216 ॥</p>
<p>जुहुयाच्च यथाशक्ति ततस्तिलघृतादि यत् ।<br>
[1]ऊनातिरिक्तशान्त्यर्थं सर्वकर्मसमाप्तये ॥ 217 ॥</p>
<p>दद्यात् पूर्णाहुतिं कृत्वा पूर्ववत् सेच[2]नादिकम् ।<br>
ततो[3] देवं तु पीठस्थं कुण्डस्थमनलं ततः ॥ 218 ॥</p>
<p>न्यासद्वयं च संहृत्य मनसा च स्वविग्रहात् ।<br>
निःशेषस्योपसंहारं कुर्यादर्घ्यादिकस्य च ॥ 219 ॥</p>
<p>या[4]गोद्देशात्तथा कुण्डात् स्तराद्यस्याखिलस्य च ।<br>
सहो[5]पलेपनेनैव सर्वमम्भसि निक्षिपेत्[6] ॥ 220 ॥<br>
ब्राह्ममुहूर्तमारभ्य कर्तव्यक्रमं संक्षेपेणाह- ब्राह्म इति पञ्चभिः। न्यासद्वयं करन्यासाङ्गन्यासयोर्द्वयमित्यर्थः। एवं न्यासोपसंहारानन्तरमनुयागादिकं कार्यम्। तथा च जयाख्ये-<br>
यागस्थानाच्च तिलकं कृत्वा न्यासं स्वविहग्रात् ।<br>
उपसंहृत्य मेधावी कुर्याद् वै भोजनादिकम् ॥ (15/261) इति।<br>
लक्ष्मीतन्त्रेऽपि-<br>
अर्घ्याद्यमुपसंहृत्य वर्मास्त्रैः[7] प्रतिगृह्य च ।<br>
उपसंहृत्य च न्यासमनुयागं समाचरेत् ॥ (40/94) इति।<br>
एवं भोजनात् पूर्वं न्यासस्योपसंहृतत्वात् पुनः सायंपूजारम्भे न्यासोऽनुष्ठेय इति ज्ञायते। यद्यपिपारमेश्वरे-<br>
श्रेष्ठः प्रभातकालः स्यात् त्रिषु कालेषु वै पुनः ।<br>
यथावन्मन्त्रविन्यासमात्मनः करदेहयोः ॥<br>
हृद्यागं स्थानसंशुद्धिं सायामां भौतिकीं ततः ।<br>
नित्यं प्राभातिके[8] कुर्यादन्यत्रेच्छानुसारतः ॥ (9/4-5)<br>
इत्युक्तम्, तथापि तन्माध्याह्निकार्चनादिष्वनुपसंहृतन्यासपूजकविषयम्। सायंपूजारम्भे तु [9]यासोऽवश्यमनुष्ठेयः, मध्याह्नानुयागात् पूर्वमेव न्यासस्योपसंहृतत्वात्, न्यासं विना पुजनानौचित्याच्च ॥ 216-220 ॥<br>
[1 न्यूना- बक. बख.।]<br>
[2 स्नपना- अ.।]<br>
[3 कृत्वा- बक. बख., क्षान्त्वा- अ. उ.।]<br>
[4 यागा- मु. अटी.।<br>
[5 सहोपलेन केनैव सर्वम्महसि- मु., सहोपलेन केन वै सर्वं मनसि- अटी., सहोपलेनैव सर्वं- उ.। ईश्वरसंहिता(6/115)ऽनुसारी पाठो मूले स्थापितः।]<br>
[6 विक्षि- उ.।]<br>
[7 वर्मास्त्रे प्रतिहृत्य- मु.।]<br>
[8 प्रभातके- अ.।]<br>
[9 सो वाक्य- अ.।]</p>
<p>सकृत् त्र्यहं च सप्ताहं पक्षं मासमथापि वा ।<br>
यो यजेद् विधिनाऽनेन भक्तिश्रद्धासमन्वितः ॥ 221 ॥</p>
<p>सोऽपि यायात् परं स्थानं किं पुनर्योऽत्र संस्थितः ।<br>
यावज्जीवावधिं कालं बद्धकक्ष्यो महामतिः ॥ 222 ॥<br>
एवमाराधनस्य यथाशक्त्यनुष्ठानेऽपि साफल्यमाह- सकृदिति द्वाभ्याम् ॥ 221-222 ॥</p>
<p>इत्युक्तं चातुरात्मीयं समासादमलेक्षण ।<br>
सबाह्याभ्यन्तरं सम्यङ्मया[1] ते यजनं शुभम् ॥ 223 ॥</p>
<p>यज्ज्ञात्वा क्षयमायाति त्वविद्याबीजमक्षयम्[2] ।<br>
अचिरादेव भविनां[3] भक्तानां भावितात्मनाम् ॥ 224 ॥<br>
उक्तमर्थं निगमयति- इतीति द्वाभ्याम् ॥ 223-224 ॥<br>
[1 म्यक् प्रभाते- अटी.।]<br>
[2 क्षरम्- मु. अटी.।]<br>
[3 हविनां- अ.।]<br>
इति श्रीपाञ्चरात्रे श्रीसात्त्वतसंहितायां चातुरात्म्याराधनं नाम षष्ठः परिच्छेदः ॥<br>
इति श्रीमौञ्ज्यायनकुलतिलकस्य यदुगिरीशचरणकमलार्चकस्य योगानन्दभट्टाचार्यस्य तनयेन अलशिङ्गभट्टेन विरचिते सात्वततन्त्रभाष्ये षष्ठः परिच्छेदः ॥</p>

  </div>
</article>


        

        



    <aside class="card border noPrint" id="section-tree-item-pAncharAtrAgamaH_sAttvata-saMhitA_006_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/pAncharAtrAgamaH/sAttvata-saMhitA/006/">००६ </a>
            <a data-toggle="collapse" href="#section-tree-item-body-pAncharAtrAgamaH_sAttvata-saMhitA_006_md" role="button" aria-expanded="false" aria-controls="section-tree-item-body-pAncharAtrAgamaH_sAttvata-saMhitA_006_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-pAncharAtrAgamaH_sAttvata-saMhitA_006_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ००६</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2025 Sep 3 04:51:09 UTC. (<a href="http://google.com/search?q=04%3a51%3a09%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
