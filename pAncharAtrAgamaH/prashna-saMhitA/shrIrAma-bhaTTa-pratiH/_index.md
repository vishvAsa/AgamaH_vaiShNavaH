+++
title = "+श्रीराम-प्रतिः"
+++
श्रीः   
श्रीमते रामानुजाय नमः 





Devanagari   
KRIYASAGARAM Vol. - 32   
Critically edited & reprinted by   
Sri Pancharatra Agama Vidwan   
Therazhundur   
Sri. U. Ve. K.Sriraman Battacharyar 



www.kriyasagaram.in b   
First e-Print 16th October 2020   
This book is published on the occasion of Manavala manigal 650th   
Thirunakshatram and National Conference on Sri Pancharatra Agama – IV held   
via online from October 4th to 16th of 2020   
இந்த புஸ்தகம் ஸ்வாமி மணவாளமாமுனிகளின் 650வது   
திருநக்ஷத்திரத்தை முன்னிட்டு, இணயதளம் மூலமாக நடைப்பெற்ற அகில   
பாரத ஶ்ரீபாஞ்சராத்ர ஆகம வித்வத் ஸம்மேளனம் – 4 இல் வெளியிடப்பட்டது. 



இடம் : ஶ்ரீரங்கம்   
நாள் : புரட்டாசி 30 ஸார்வரி வருடம் 





Copies Available at :   
Sri. U. Ve. K.SRIRAMAN BATTACHARYAR,   
CG1-214, East Adayavalanjan St,   
Sriranagam, Trichy,   
Tamil - Nadu. 620-006.   
\+919791 702 035 \+91 8608 794 034\(whatsapp

\)   
sriramanbattachar@gmail.com www.kriyasagaram.in 


श्रीपाञ्चरात्र आगमोक्त   
c www.kriyasagaram.in   
ஸ்ரீ:   
ஸ்ரீப்ரஶ்ந ஸம்ஹிதை   
2ம் பாகம்   
முன்னுரை   
எம்பெருமான் பிராட்டியாரின் பரிபூரணமான திருவருளால் கிடைக்கப்பெற்ற   
அரியதொரு பாக்யம் மானிடப்பிறவி. அரிது அரிது மானுடராதல் அரிது.   
அதிலும் கூன் குருடுசெவிடு பேடுநீங்கிப்பிறத்தல் அரிது. பிறந்த காலையும்   
ஞானமும் கல்வியும் நயத்தலரிது. நயந்தகாலையும் தானமும் தவமும்   
நயத்தலரிது என்பது முன்னோர் மொழிந்த மூதுரை. அவ்வாறாக நம்மை இந்த   
பூமியிலே நல்லகுலத்தில் பிறக்கவைத்து நம்முடைய குலக்கல்வியை   
பயிற்றுவிப்பவர் மாதா, பிதாக்கள், மற்றும் ஆசார்யன். அதிலும் கல்வியின்   
ஆழ்ந்த கருத்துக்களை நமக்கு உணர்த்துபவர் ஆசார்யன். அவ்வாறு ஸதாசார்ய   
ஸம்பந்தமும் ஸத்விஷய அறிவையும் கொடுத்தருளிய எம்பருமான்,   
எம்பெருமானாரின் திருவருளோடு ஸ்ரீப்ரஶ்ந ஸம்ஹிதை 2ம் பாகம்   
வெளிவருகிறது.   
இந்த ஸம்ஹிதை பூர்த்தியானதொன்று. இதைக் கசடறக்கற்ற மாந்தர் எந்த   
ஒரு ஆகம விஷயத்திற்கும் ப்ரமாணம் அளிக்கலாம் என்று அடியோனுடைய   
திருத்தகப்பனார் அடிக்கடிக்கூறுவார். அதுபோன்ற இந்த ஸம்ஹிதை 5   
மொழிகளிலும் வெளிவருவது. அதுவும் எந்த ஒரு எதிர்பார்ப்பும் \(பணம்   
போன்றவைகள்\) இல்லாமல் மிக்கமதிப்புடன் வெளிவருவது ஆசார்யன் செய்த   
க்ருபையாகவே எண்ணுகிறேன். அடியேனைப் பொருத்தவை   
பெரியோர்களுக்கு அடியேன் செய்த செய்நன்றி கூறல் எனும் 



www.kriyasagaram.in d   
க்ருதக்ஞதையாகும். இந்த நூலை அடியேன் உபந்யாஸமாகவும் கூறவைத்தது   
ஆசார்யன் க்ருபையே. இவர்கள் எல்லோருக்கும் நன்றி கூறி இந்த நூலை   
வெளியிடுகிறேன்.   
இந்த சாஸ்த்ரத்தைப் பயில்வதாலும், எம்பெருமானைப்பூஜிப்பதாலும்   
நிலவுலகில் நல்லவிதமாக வாழ்ந்து முடிவில் எம்பெருமானது ஸாயுஜ்ய   
பதவியெனும் மோக்ஷத்தை அடைவார்கள் என்று எம்பெருமான்   
பிராட்டியாருக்குக் கூறுகிறார்.   
அத்யாயம் 53   
ददाति स तु मल्लोके नित्यवासं करिष्यति।।132।।   
अतः सर्वं\(सम्यक्\) समालोच्य शास्त्रं च भगवत्प्रियम्।   
देशकालाधिकारं च पूजयेद् भक्तिमान्नरः।।133।।   
तस्य दाता हरिः \(सत्यं\)साक्षादिहामुत्र शुभं फलम्।   
इत्येवं वासुदेवस्य मुखपद्माद् विनिःसृतम्।।134।।   
शास्त्रामृतं श्रोत्रपेयं श्रोतॄणां मोक्षदायकम्।   
த₃தா₃தி ஸ து மல்லோகே நித்யவாஸம் கரிஷ்யதி॥132॥   
அத꞉ ஸர்வம்\(ஸம்யக்\) ஸமாலோச்ய ஶாஸ்த்ரம் ச ப₄க₃வத்ப்ரியம்।   
தே₃ஶகாலாதி₄காரம் ச பூஜயேத்₃ ப₄க்திமாந்நர꞉॥133॥   
தஸ்ய தா₃தா ஹரி꞉ \(ஸத்யம்\)ஸாக்ஷாதி₃ஹாமுத்ர ஶுப₄ம் ப₂லம்।   
இத்யேவம் வாஸுதே₃வஸ்ய முக₂பத்₃மாத்₃ விநி꞉ஸ்ருதம்॥134॥   
ஶாஸ்த்ராம்ருதம் ஶ்ரோத்ரபேயம் ஶ்ரோத்ரூணாம் மோக்ஷதா₃யகம்।   
இதையே பொய்கையாழ்வாரும் முதல் திருவந்தாதியில் 65 ம் பாசுரத்தில் 




श्रीपाञ्चरात्र आगमोक्त   
e www.kriyasagaram.in   
\*\*வினையாலகப்படார் வெந்நரகில் சேரார்\*   
தினையேனும் தீக்கதிக்கண் செல்லார் \*நினைதற்   
கரியானைச் சேயானை ஆயிரம்பேர்ச்செங்கண்   
கரியானைக் கைதொழுதக்கால்.   
என்று கூறுகிறார். ஆக எல்லோரும் இந்த நூலினைக் கசடறக்கற்று உணர்ந்து   
எம்பெருமான் திருவருளைப் பெற்றுய்வோமாக. இதற்கு உறுதுணையாக   
இருந்து PROOF திருத்திய Online வகுப்பில் ஸ்ரீபாஞ்சராத்ரம் பயிலும்   
அனைவருக்கும் மிக்க நன்றி. உறுதுணையாக இருந்த சி. ஸ்ரீ. பாலாஜி   
பட்டாசார்யாருக்கும் பெரியோர்களுடைய ஆசிகள் உரித்தாகுக.   
தேரழுந்தூர்,   
க. ஸ்ரீராமன் பட்டாச்சார்யார்,   
ஸ்ரீரங்கம்,   
7-7-20 







www.kriyasagaram.in f 


श्रीपाञ्चरात्र आगमोक्त   
g www.kriyasagaram.in   
श्रीः   
श्रीमतेरामानुजाय नमः   
श्रीप्रश्नसंहिता विषयानुक्रमणिका   
26 षड्विंशोऽध्यायः लक्ष्मीविवाहोत्सवः 1   
नित्यपूजा, लक्ष्मीविवाहोत्सवार्थं लक्ष्म्याः भगवतश्च प्रार्थनम्, तयोरुद्वाहमण्डपानयनं,   
कौतुकबन्धनम्, माङ्गल्यधारणम्, लाजहोमादि, पूर्णाहुतिः, सायाह्ने धामप्रदक्षिणम्, गर्भमन्दिर   
प्रापणंशय्यान्तपूजा फलश्रुतिश्च \(1-34\)॥   
27 सप्तविंशोध्यायः स्नपनभेदः 5   
एकबेरे गर्भगृहसमीपे, बहुबेरे प्रासादस्याग्रतश्च स्नपनं, वेदिनिर्माणं, घटस्थापनं च, महाभिषेक   
कुम्भस्थाननिर्णयश्च\(1-17\) कुम्भानां पश्चिमेदेशे स्नानविष्टरे स्नानविष्टरकल्पनं, शङ्खचक्रादिपात्राणां   
परिकल्पनम्, नित्यपूजा च \(18-23\), भगवतः स्नानमण्डपानयनं, द्वारपूजा, अग्निस्थापनं च   
\(24-29\) होमः, अग्न्युद्वासनं, रक्षासूत्रबन्धनं, स्नपनं, अलङ्कारासनादि, महाहविर्विधानम् \(30-39\),   
पाद्यादिकुम्भेषु निक्षेपणीयानां द्रव्याणां निर्णयः,कुम्भाधिदेवता निर्णयश्च \(40-83\) अभिषेक   
विधिः, एकाशीति- ऊनपञ्चाशत्- त्रिंशत्- पंचविंशति- एकविंशति- सप्तदश- षोडश- द्वादश- नव,   
पञ्च-एकसंख्याकैः घटैरभिषेकविषये घटानां स्थापन परिकल्पनं, तत्प्रक्षेपणीयद्रव्याणां निर्णयश्च,   
स्नपनयोग्यकालनिर्णयः, स्नपनान्ते विभवानुवुणं उत्सवकरणम्\(84-136 \)॥   
28 अष्टाविंशोऽध्यायः नित्ययाग विधिः 17   
आचार्यकर्तव्यस्नानादिकृत्यानि, अर्धमण्डपे भगवत्प्रबोधनं, सुप्रभातसेवा, पञ्चशुद्धिः, पात्रादि   
शोधनम् \(1-29\), नैर्माल्य निरासः, पुण्याहवाचनं, भूतशुद्धिश्च \(30-71\)   
नित्ययागोपक्रमः,सृष्ट्यादिन्यास विधिः, \(72-103\), षडक्षर, आष्टाक्षर, द्वादशाक्षराणां मन्त्राणां   
न्यासविधिः \(104-123\), भगवतो मानस पूजा, स्नानादि भोज्यासनान्तविधिः, लययागोपसंहारः   
\(124-135\) भोगयागविधिः, पात्रपरिकल्पनादिविस्तृतपूजा विधिः \(136-156\), मन्त्रन्यासार्थं   
योगपीठ परिकल्पनम्, तत्पीठाङ्गदेवता निर्णयः \(156-176\), श्रियादीनां पीठमूलादिषु   
कच्छपादि ध्यानम् \(177-181\) आवाहनविधिः, भगवत्स्वरूप वर्णनम्, ध्यानं च \( 182-224\),   
श्रियः ध्यानम्, प्रार्थनं च \(225-234\), सान्निध्य प्रार्थनम् \(239-308\), एकबेर   
बहुबेरविभागेन तत्तद्बेरेषु सङ्कर्षणाद्यावाहनप्रकारः, षोडशोपचारपूजा प्रकारः। विष्वक्सेनादि   
परिवाराणां पूजा, अष्टाङ्गपूजा समाप्तिः, नित्यनैमित्तिक काम्यादीनां पौर्वापर्व निर्णयः   
\(309-311\) , कुमुदादिभ्यो बलिः, नित्यहोमश्च \(312-322 \) ॥ 



www.kriyasagaram.in h   
29 एकोनत्रिंशोऽध्यायः नित्यहोमविधिः 47   
पात्रे नारायणावाहनम्, यागद्वारप्रवेशः, कुम्भस्थापनादि बल्यन्त विधि निरूपणम् \(1-70\),   
नित्योत्सवार्थ प्रार्थनादि तर्पणान्तकर्मणो विस्तारेणोपदेशः\(71-131\), वीरलक्ष्मीसमाराधन विधिः,   
प्रबोधनं, लक्ष्मीषडर्णस्य ऋषिच्छन्दोदेवतादिमानसार्चन विधिः, स्वागतादि भोगपर्यन्त उपदेशः   
\(132-153\), अष्टलक्ष्मीनां आवाहनादि, तत्तद्बिम्बेषु सान्निध्यप्रार्थनं, मन्त्रन्यास षडङ्गन्यासादि   
आवाहनान्त विधिः, भूसूक्ताद्यैः आसनादि परिकल्पनम् \(154-179\) स्वतन्त्र,   
परतन्त्रमखकर्मविषयको लक्ष्म्याः प्रश्नः, भगवता स्वातन्त्य विधि उपदेशः, संग्रहेण लक्ष्म्याः   
नित्यपूजादि, चतुस्थानार्चनम्, उत्सवफलवर्णनं च \( 180-187\), सुदर्शनार्चना विधिः, स्थल,   
गर्भगृहादि निर्माण विधिः, सुदर्शनषडर्ण तन्मूर्तिवर्णनम्, चक्रमध्ये श्रीशध्यान विधिः   
\(188-206\) आवाहन पात्रे सूर्यचक्रस्मरणम्, कर्मादिबिम्बादीनां आवाहनपूजनादि, सुदर्शनस्य   
प्रत्यहं पूजामात्रमेव; न होमो न बलिक्रिया, न नित्योत्सवो वा। भक्तबिम्बानामप्येवमेव नियमः   
भगवदुत्सवेषु चक्रस्य वीथिकासु नयनम् रक्षार्थमेव \(207-221 \) पूजालोपे प्रायश्चित्तविधिः   
\(222-225 \)॥   
30 त्रिंशोऽध्यायः महोत्सव विधिः-1 67   
श्रिया महोत्सविषयकः प्रश्नः \(1-5\) उत्सव शब्दार्थविवरणम्, तस्य नित्य, नैमित्तिक, काम्यभेदेन   
त्रैविध्यम्, उत्सवकाल निर्णयः, तद्दिनसंख्या च, स्वयंव्यक्तोत्सवकाले तद्धामाश्रित देवतान्तरोत्सव   
व्यवस्था \(6-22\) उत्सवारम्भदिवसात् मासात्पूर्वं, द्वात्रिंशद्दिनात् अष्टादशदिनाद्वा पूर्वं आचार्येण   
उत्सवार्थं भगवतः प्रार्थनं,शिल्प्यादीनां नियोगः, प्रपास्तम्भस्थापनं च \( 23-37\)॥   
31 एकत्रिंशोऽध्यायः महोत्सव विधिः-2 71   
महोत्सवकर्म, मृत्संग्रहार्थं विष्वक्सेन प्रार्थना, इतरपाञ्चरात्रिक प्रार्थनं, पुण्याहवाचनं, भगवत्पूजा   
च \(1-23\) धान्यपीठादि कल्पनं मृत्संग्रहणं, सवादित्रघोषं मृदः मण्डपानयनं, प्रपालङ्करणं,   
पालिकादीनां स्थापनं, तत्र देवतानामावाहनं, पूजानिवेदनादि, होमः, बीजावापः, कुण्डानं मानानि,   
स्वरूपं, दिक्परिकल्पनं च।विष्वक्सेनस्य वीथिब्रमणं, पूजा च \(24-82 \)॥   
32 द्वात्रिंशोऽध्यायः महोत्सव विधिः – 3 79   
गरुत्मदादि पूजनं, ध्वजपटपरिमाणम्,तद्विलेखनीय पक्षिराजलक्षणं, तत्पटस्य प्रतिष्ठामण्डपानयनं,   
वास्तुशान्तिः, भद्रासने लक्ष्मीनारायणाह्वानं, प्रार्थनं च। तार्क्ष्यपटे नयनोन्मीलनादि, पञ्चकुम्भेषु   
विहगानां तत्पतेश्च आवाहनप्रार्थनापूजादि, होमो, बलिदानं च\(1-48\)॥ 




श्रीपाञ्चरात्र आगमोक्त   
i www.kriyasagaram.in   
33 त्रयस्त्रिंशोऽध्यायः महोत्सव विधिः-4 83   
ध्वजस्तम्भ कल्पनादि ध्वजारोहणान्तविधिः, दार्वाहरणं, दारूणां सारासारविवेचनम्, तेषां प्रमाणानि   
\(1-18\) ध्वजस्तम्भपीठिकानिर्माणम्, ध्वजस्तम्भस्थापनम्, \(19-24\) गर्भगेहे होमविधिः,   
तन्तुस्थापनम्, रक्षासूत्रेषु श्रिय आवाहनम्, समन्त्रं सूत्रधारणम्, मूलादुत्सवबिम्बे भगवतः आवाहनं,   
ध्वजारोपणम्, पक्षीन्द्रपूजा च \(25-79\) भगवतो ध्वजारोहणदर्शनं, प्रादक्षिण्येनानीय मण्डपे स्थापनं   
च \(80-87\)॥   
34 चतुस्त्रिंशोऽध्यायः महोत्सव विधिः – 5 91   
यागशालाप्रवेशः, कुम्भस्थापनं, गर्भगेहे उत्सवार्चासमर्चनं, यानारोहणं, चतुष्कुण्ड निर्माणविधिः,   
कुण्डमध्ये योगपीठकल्पनं, अग्निप्रार्थनं, आग्नेयादिषु चतुर्षु दिक्षु कुम्भस्थापनं, तेषु क्रमेण   
वासुदेवादीनावाहनं, तेषां भोज्यासनान्तो होमः, कुमुदादिबलिश्च \(1-24\), सायाह्ने धान्यपीठकल्पनं,   
कालचक्रविलेखनं, दीपानां वादित्राणां च स्थापनं वादित्रेषु तत्तद्देवताह्वानं, मड्डुकताडनपुरस्सरं   
सर्ववर्णक्षेम प्रार्थनं\(25-39\), गुरोरनुज्ञया वादकानां नियोजनं, चण्डादिद्वारपालानां तत्तन्नियत राग,   
ताल, नृत्त, वाद्यपुरस्सरं सवाहनानां प्रातिस्विकरूपेण महोत्सवसेवार्थमाह्वानम्, बलिदानं च   
\(40-152\), महोत्सवसमाप्तिपर्यन्तं जनानामन्यत्र गमन निषेधः, मूलबेरसमर्चनञ्च \(153-156 \)॥   
35 पञ्चत्रिंशोऽध्यायः महोत्सव विधिः-6 105   
चण्डादिभ्यो बलिदानम् \(1-16\) उत्सववाहनानां नामतो निदेशः, देवस्यवीथिभ्रमणे देवस्यपुरतो   
गन्तव्याणां चतुरङ्गबलादीनां विविधतूर्याणां च वर्णनम्। भगवन्तं परितो यातव्यानां वेदविदां   
शास्त्रज्ञानां च निर्णयः \(17-55\) मूलार्चाभिमुखं महापीठस्य पुरतो देवस्य स्थापनं दृष्टिदोषपरिहारः,   
दास्यानीतघटदीपादिभिः नीराजनम् \(56-70 \) ततो भगवतो वाहनादवतारणं, यागमण्डपमानीय   
वेदैः परितोषणं, देवस्य श्रमशान्त्यर्थं शय्यागृहे अभिषेचनं, पुष्पाद्यलंकरण निवेदनादि श्री भूमिभ्यां   
सह शयने शयनं च \(71-78\) ॥   
36 षट् त्रिंशोध्यायः महोत्सव विधिः-7 उत्सव होमाद्यवभृथान्तविधिः 113   
प्रातः स्तुतिभिः शयनादुत्थापनम्, नित्यपूजा, चतुस्थानार्चनं, वासुदेवपद्मनाभादिभगवत्स्वरूपाणां   
वर्णादिकथनं, चतुर्थ्यन्तैरेतन्नामभिर्होमः, पूर्णाहुतिश्च\(1-21\), कुमुदादिभ्यो बलिदानं, द्वारार्चनं,   
बलिबिम्बस्य वीथिभ्रमणं, सर्वदेवता बलिदानं च, भगवतः शिबिकारोपणं, अहरहः   
वीथिभ्रमणप्रक्रिया, भक्तप्रार्थनया भगवतः तत्कृत मण्डपानयनं,अभिषेकनिवेदनादि च \(22-42\),   
अपराह्न, सायाह्नपूजनादि पूजाविधि, पञ्चमदिनवधि, षष्टेऽहनि गजवाहनारोपण विधिः,   
गजारोहणपूर्वकं मण्डपे बिम्ब नाभिसमुन्नतानांजलद्रोण्यां भगवतोऽभिषेकविधिः \(43-58\), 



www.kriyasagaram.in j   
मण्डपानयनं, गजारोपणं, वीथिभ्रमणं\(59-64\), सप्तमदिवसे प्रातः उत्सवाभावः,   
चतुस्थानपूजामात्रस्य कर्तव्योपदेशः, श्रीभूमिभ्यांसह भगवतः स्नानमण्डपानयनं,   
श्रमशान्त्यर्थमभ्यञ्जनादि चूर्णाभिषेकविधिः, सायाह्ने यानमारोप्य भगवतो वीथिभ्रमणम्, \(65-84\),   
अष्टमदिवसोत्सवविधिः, नवमदिने बल्यन्तपूजा, रथोत्सवः, रथालङ्करणविधिः\(85-91\),   
नूतनरथप्रतिष्ठाविधिः\(86-114\), भगवतो रथारोपणम्, वीथिभ्रमणं च\(115-121\), आचार्यस्य   
गर्भगेहप्रवेशः, उत्सवावभृतार्थं भगवतः तीर्थबिम्बे आवाहनं, तीर्थबिम्बस्य शिबिकारोपणम्,   
रथस्थबिम्बस्य तीर्थबिम्बेनसह तीर्थस्थानायनं, मण्डपे तीर्थबेरस्याभिषेकः, नाभिदघ्नजले   
तीर्थबिम्बेनसाकं निमज्जनं, ततो मूलबेरान्तिके तीर्थबेरानयनं, मूलबेरे तच्छक्त्यावाहनं, कर्मार्चायाः   
शय्यान्तपूजा\(122-140 \) ॥   
37 सप्तत्रिंशोऽध्यायः महोत्सव विधिः -8 127   
वभृथोत्तरदिने मखपूर्तये स्नपनकर्म,महाहविर्निवेदनं च\(1-4 \)सायाह्नकर्तव्य पुष्पयागविधिः\(5-36\),   
भगवतो वीथिभ्रमणोत्सवः, ततः मूलार्चाभिमुखं बलिपीठपुरोभुवि भगवतः स्थापनं,   
महोत्सवार्थमागतानांदेवानां, महात्मनां च स्वस्वस्थानगमनानुज्ञापनम् \(37-60\), भगवतो   
यागमण्डपानयनं, चतुस्थानार्चनं, वेदसमाप्तिः, न्यूनाधिख्योपशान्तये भगवति   
क्षम्यतायाचनम्,भगवतो गर्भगेहप्रापणं, देवानामुद्वासनं, चण्डादिभ्यो बलिदानं, कुमुदादिसमुद्वासनम्,   
ध्वजपीठे पक्षीन्द्रसमर्चनं, ध्वजावरोपणम् च\(61-75\), मूलार्चापादपङ्कजे ध्वजवस्त्रसमर्पणं,   
मखार्चादीनां तत्तत्स्थानेस्थापनम्, कौतुकमोचनं, शय्यान्त पूजनं च\( 76-96\), तत्परदिने   
आचार्यसम्मानं,सतूर्यघोषं गृहप्रापणं च\(97-101\), देवस्य श्रमशान्तये शैत्योत्सवः, शैत्योत्सवस्य   
दिनसंख्यानियमाभावः, चतुः स्थानार्चनराहित्यं च\(102-111\) ॥   
38 अष्टत्रिंशोऽध्यायः वसन्तोत्सवः 139   
वसन्तोत्सवकालनिर्णयः,मण्डपनिर्माणम्\(1-10\), सायं कर्मकौतुके मूलात् शक्त्यावाहनं,श्रीभूमिभ्यां   
सहितस्य रहितस्य वा देवस्यवीथिभ्रमणं मण्डपानयनं च\(11-16\), नैवेद्य नीराजनान्तविधिः,   
भगवतोगर्भगृहप्रकेशः, मूलेशक्तिरावाहनम्, एवं षडुत्सवकरणम्,\(17-24\), सप्तमदिवसे सायाह्ने   
भगवतो रथारोपणम्,वीथिभ्रमणं,रथादवरोपणंतीर्थबिन्बेनसाजं तीर्थे अवभृतः,गर्भगेह   
प्रापणादि।वसन्तोत्सवस्य शुक्लपक्ष एव कर्तव्यत्वनियमः\(25-32\), वैशाखोत्सवनियमः,   
तदुत्सवकालनिर्णयः, कर्मार्चायांभगवतः आवाहनं, यानारोपणं, बहिर्मण्डपानयनं, कलशाभिषेकः,   
चतुः स्थानार्चनादि नैवेद्यान्तपूजनं च।कर्मार्चाया गर्भगेह प्रापणम्,वसन्तोत्सवमध्ये वैशाखोत्सवप्राप्ते   
तयोर्व्यवस्था च\(37-53\) ॥ 


श्रीपाञ्चरात्र आगमोक्त   
k www.kriyasagaram.in   
39 एकोनचत्वारिंशोऽध्यायः प्लवोत्सवः 145   
क्षीरार्णवमहोत्सव अपरपर्यायः प्लवोत्सवः।तस्य कालनिर्णयः, तस्य ध्वजारोहणविषये विकल्पः,   
रक्षाबन्धः, चतुस्थाबार्चनं, तटागसमीपे मण्डपपरिकल्पनम्\(1-9\), कर्मकौतुके शक्त्यावाहनं,   
शिबिकारोपणम्, वीथिभ्रमणं, सरस्तीरनयनमण्डपेपूजा, सायाह्ने आलयप्रापणं, तत्परदिने नित्यपूजा,   
वाहनारोपणं, वीथिभ्रमणं, शयनोत्सवश्च\(10-20\), परेऽहनि प्लवोत्सव कर्मारम्भः, तीरमण्डपे   
भगवतो विशेषपूजा, देवस्यसान्निध्यप्रार्थना, तटाकप्लवयोः दीपालङ्करणविधिः\(23-38\), प्लवस्य   
त्रिवारं पञ्चवारं वा जलेभ्रमणं, ततो देवस्य मध्यमण्डपानयनं, वीथिभ्रमणं, उत्सवावभृथं,   
शयनान्तपूजा च\(39-46\)   
40 चत्वारिंशोऽध्यायः ज्येष्ठस्नपन विधिः 149   
ज्येष्टस्नपनोत्सवकालनिर्णयः, नित्यार्चनं, अङ्कुरार्पणं, कौतुकबन्धनं, अभिषेकादि च\(1-14\),   
शय्योत्सवविधिः, शय्यानिर्माणविधिः, अभिषेकः, चतुस्थानपूजनादि, सश्रीभूकस्य भगवतः पर्यङ्के   
शयनं, मासचतुष्टयं, पक्षचतुष्टयं वा शयनोत्सवः, तत्समये नित्य, नैमित्तिका द्युत्सवानाचरणम्   
\(15-30\), भाद्रपदशुक्लद्वादश्यां उत्थानोत्सवः\(31-52\) ॥   
41-एक चत्वारिंशोऽध्यायः कृष्णजन्मोत्सवः   
कृष्णजन्मोत्सवकालनिर्णयः, श्रीकृष्णजन्मपत्रिकागत गृहवर्णनम्, कृष्णजन्मोत्सवार्थ   
भगवत्प्रार्थना, कृष्णार्चायाः मण्डपानयनं, कुम्भस्थापनं, केशवाद्यावाहनं, पंचविंशतिघटैरभिषेकः,   
अलङ्कारः, भक्ष्यनिवेदनादि च\(1-23\), पिष्टपद्ममध्ये समिद्धोमः, पूर्णाहुतिश्च पिष्टपद्ममध्ये   
सपरिवारस्य कृष्णस्यावाहनं, पूजनं च\(24-33\), डोलास्वरूपं, तदलंकरणविधिः, भगवतो डोलायां   
शयनं नृत्तगीतादि, मधुपर्कनिवेदनं, आलयप्रापणादि\(34-50\), तत्परदिने शिक्योत्सवः, भगवतो   
यानारोपणं, मण्डपानयनं, शिक्यालंकरणं, भगवतोवीथि भ्रमणसमये गोपालैः   
शिक्ययभाण्डताडनादि\(51-64\), देवस्य गर्भगेहनयनं, प्रार्थनं, फलश्रुतिश्च\(65-68\), विद्धादोषे सति   
उत्सव वैविध्यवर्णनं, तत्फलश्रुतिश्च\(69-77 \) 



www.kriyasagaram.in  l 



॥ श्रीकृष्णजन्म पत्रिका ॥   
लग्नम्   
बृह, चन्द्रः 





श्रिकृष्णजन्मपद्रिका   
राहुः 



कुजः   
केतुः   
रविः   
शनिः बुधः 



शुक्रः 



42 द्विचत्वारिंशोऽध्यायः गङ्गोत्पत्युत्सवः, पवित्रोत्सवविधिः 163   
गङ्गोत्पत्युत्सवप्रवृत्तिनिमित्तकथनम् \(1-9\), कटकमासाष्टादशदिने सायाह्ने कर्मार्चायां   
शक्त्यावाहनं, नदीतीरानयनं, कुम्भस्थापनं, गङ्गाया आवाहनं, पूजाविषयकप्रार्थना च\(10-19\),   
गर्भगृहानयनं शय्यान्तपूजा च\(20-22 \)   
पवित्रोत्सवारम्भः, तत्कालनिर्णयः   
पवित्रनिर्णयप्रकारः\(23-24\)यज्ञागारनिर्माणं,कुण्डनिर्णयः,पवित्रनिर्माणप्रकारश्च \(23-44\),   
यज्ञागारनिर्मणं, कुण्डनिर्णयं, उत्सवारंभपूर्वदिने आचार्येणानुष्ठेयानि कर्माणि, सेनेशेन सह   
भगवत्सन्निधिप्रवेशः, सेनेशानुग्रहार्थं भगवत्प्रार्थनं,सायाह्ने मृत्संग्रहणं,पालिकादि पूजाविधिः,   
वेदघोषपुरस्सरं धामप्रदक्षिणम्\(45-72\), सैद्धादिबिम्बानां पवित्रोत्सवे पवित्राणां पूजाविधिः, पवित्रेषु   
श्रीवत्सादीनां प्रार्थनावाहनादि, विष्णुगायत्रिया भगवतः श्रियादीनां भक्तबेराणां च शिरः प्रभृति   
पादान्तं पवित्रधारणं\(73-97\), यागाशालालङ्कारः, अग्निप्रतिष्ठा, होमविधिः, अवभृथान्तकर्मोपदेशः,   
पवित्रारोपः, रक्षाविसर्जनं च\(98-131\)॥   
43 त्रिचत्वारिंशोऽध्यायः नरकचतुर्दशि उत्सवः 175   
विजययात्रोत्सवः, तत्कालनिर्णयः, आयुधानां हयस्य च नद्यां सरसि वा शोधनं, दशम्यां   
विजययात्रा प्रार्थनम्, रक्षाबन्धनविधिः,वानप्रस्थैःभागवतैश्च सह भगवतोवन नयनं, तत्र   
शमीवृक्षसमीपे भगवतः स्थापनं, धनुर्ग्रहणे अस्त्रमन्त्रेण आयुधप्रयोगः, कन्दमूलादि निवेदनं, 


श्रीपाञ्चरात्र आगमोक्त   

वीथिप्रदक्षिणं, आलयप्रापणं, अभिषेकादि च\(1-23\), नरकचतुर्दश्युत्सवः, तन्महिमा, तस्मिन् दिने   
अभ्यञ्जन नूतनवस्त्रधारणविधिः, भगवतस्तै लस्नपनं, कर्मबिम्बे आवाहनं यानमारोप्य   
आस्थानमण्डपनयनम्, अनाहतवस्त्रधारणं, पूजाशेषसमाप्तिश्च\(24-47\)   
44 चतुश्चत्वारिंशोऽध्यायः अग्नि दीपोत्सवविधिः 179   
दीपोत्सवविधिः, बलेरुपाख्यानं\(1-11\), दीपोत्सवकालनिर्णयः\(12-16\), दीपपात्रशोधनप्रकारः,   
धान्यपीठे दीपपात्र निक्षेपः, आज्यपूरणादि, अपराह्ने दीपोत्सवार्थं भगवतः सान्निध्यप्रार्थना,   
अर्घ्यादिप्रापणान्त पूजा च।सायाह्ने समन्त्रं दीपारोपणं, पुरादिषु निवेशप्रकारः\(17-43\), भगवतो   
यानारोपणं, गोपुरबहिरानयनं च,तत्र महास्तम्भनिर्माणं, तदलङ्कारश्च, स्तम्भे आलयाभिमुखं   
दीपप्रक्षेपः, दिक्षुदीपप्रज्वालनं, नीराजनं, स्तम्भमूलच्छेदः, भगवतो धामप्रदक्षिणं,   
गर्भगृहप्रवेशादि॥\(44-56\)   
45 पंचचत्वारिंशोऽध्यायः डोलोत्सवविधिः 185   
डोलोत्सवकालनिर्णयः, तदुत्सवदिनसंख्यानिर्णयः, मण्डपनिर्माणं, मध्ये   
डोलाप्रकल्पनञ्च\(1-12\), नित्यपूजाद्यङ्कुरान्तविधिः, रक्षाबन्धनम्, डोलाप्रतिष्ठा,   
सायाह्नेभगवतोऽन्तर्नयनं,डोलारोपणं,ततोवेदादिवाद्यघोषनृत्तादिभिः सह डोलायाः   
चालनक्रमः,इत्थमवभृथपर्य न्तः,सायाह्नेषु उत्सवक्रमः,फलश्रुतिश्च\(13-44\)॥   
46 षट् चश्चत्वारिंशोऽध्यायः मोक्षोत्सवः 189   
धनुर्मासपूजाविधिः\(1-5\), मार्गशीर्षशुक्लप्रथमातः आरभ्य अध्ययनोत्सवः, मण्डपनिर्माणं, श्रिया   
धनुर्मासपूजाविषयकः प्रश्नः\(6-14\), भगवतः उत्तरम्, वटपत्रशयनसमयिकवृत्तान्तः स्मारणम्,   
मार्गशीर्षमासि एकमासपर्यन्तं दैत्याभ्यां भगवतः साकं प्रयुध्यवरप्राप्तिः, मोक्षप्राप्तिश्च।   
मार्गशिरः शुक्लएकादश्युत्सवस्य मोक्षोत्सवत्व नामकरणम्\(15-42 \) प्रपानिर्माणं\(43-45\),   
मार्गशीर्षमासि प्रातस्सायंकर्तव्यायाः पूजायाविधिः, अङ्कुरार्पणकौतुकबन्धनं, वाहनारोपणं,   
मण्डपानयनं, भक्तबिम्बानांपूजनं, विशेषनिवेदनादि, भगवतोगर्भगृह प्रवेशः। इत्थं दशदिनपर्यन्तं   
प्रातः काले पूजाकार्या। दशम्यां सायाह्नसमये मोक्षोत्सवार्थं भगवतः प्रार्थनं, मृत्संग्रहश्च\(46-64\),   
एकादश्यां कर्मबिम्बे भगवत आवाहनं अर्घ्याद्युपचारः, प्रतिसरबन्धः, कवाटपूजा, कवाटोद्घाटनं   
च\(65-69\), तद्द्वारप्रवेशफलम्, भगवतः प्रपां प्रतिनयनं, भक्तबिम्बानां भगवत्पुरतः एकैकश आनयनं   
तन्मूर्धनि पादुकातुलस्यादि निक्षेपः, भक्ष्यभोज्यादिनिवेदनं, नीराजनं, गर्भगृहप्रवेशादि च। इत्थं   
नवदिनेषूत्सवः, दशमदिने उत्तरातणकालं निश्चित्य अवभृथस्नानम्\(65-82 \)॥ 



www.kriyasagaram.in n   
47 सप्तचत्वारिंशोऽध्यायः पंचपर्वोत्सवः 197   
प्रणयकलहोत्सवः, तत्कारणभूतगजेन्द्रमोक्षोपाख्यानम्\(1-17\), श्रियः सकलजनदर्शनाय   
तदुत्सवकरणप्रार्थना \(18-21\), भगवता तदुत्सवकालनिर्णयः, मूलात्कौतुके शक्त्यावाहनं,   
वीथिभ्रमणम्, आलयप्रवेशसमये देव्याः त्रिचतुर्वारं प्रवेशप्रतिषेधः, भगवताऽनुनयः, अन्तः प्रवेशनं,   
शय्यान्तपूजा च\(22-34\), प्रातः गर्भगृहप्रवेशादि\(35-36\), श्रीराम, वराह, नृसिंह, बलराम, कूर्म,   
कल्कि, वामन, परशुराम, मत्स्याख्यानां, भगवतो मुख्यावताराणां पूजाकालः, तन्नियमः, तत्फलं   
च\(37-58 \), पञ्चपर्वोत्सवकालः, तत्पूजा विधिश्च\(59-68 \) ॥   
48 अष्टचत्वारिंशोऽध्यायः कल्हारोत्सवः 203   
समस्तारिष्टनिवर्तक कल्हारोत्सवकालनिर्णयः\(1-8\), अङ्कुरार्पणदिनं भगवतः उपवने   
कल्हारसरस्तीरनयनं, तत्र प्रपानिर्माणं, प्रपामध्ये वेदिनिर्माणं, कुम्भस्थापनंवापिकातः,   
कल्हारकुसुमानयनं, कुम्भपुरोगानां स्थापनं च\(9-26\), पञ्चकुसुमैर्मूलभेरस्य, अष्टोत्तरशतेन   
कर्मबिम्बस्य, तदर्धेनश्रीभूम्योः स्रङ् निर्माणं, म\(मु\)खार्चादीनां पञ्चविंशत्या, कुण्डमण्डलकुम्भानां   
पंचाशता च स्रजः निर्मेयाः। ताः स्रजःस्वर्णपात्रे निधेयाः। ग्रामप्रदक्षिणं, मण्डपानयनं,   
शक्तिविसर्जनं, मूलबेरपुरतः पुष्पभाजन स्थापनं, प्रार्थनं, कौतुकबन्धनं, कल्हारमालाभिः   
मूलबेराद्यलङ्करणं च\(27-39\), भगवतो यानारोपणं, मण्डपानयनं, निवेदनादि, वीथिभ्रमणं,   
गर्भगृहप्रवेशनं च\(40-47\), वीरलक्ष्म्युत्सवविधिः, तत्कालनिर्णयः, अङ्कुरार्पणादि, सायाह्ने   
सौवर्णशिबिकायां लक्ष्म्या आरोपणं, धामप्रदक्षिणं, आस्थानमण्डपानयनं, निवेदनं, ल्रार्थनादि,   
प्रासादान्तः प्रवेशनं च, एवं नवदिनमहोत्सवः, दशमदिने तुरगारोहः, उत्सवान्ते भगवतः एकविष्टरे   
आरोपणं, एतदुत्सव फलश्रुतिश्च\(48-65\) ॥   
49 एकोनपञ्चाशोध्याय: प्रायश्चित्त विधि: 209   
कर्षणाद्युत्सवान्तेषु कर्मसु आलयस्य बिम्बस्य च वैकल्ये भेदेन वा पूजालोपे वा, बिम्बे पूजकेतरैः   
स्पृष्टे वा,प्रतिष्ठादिकर्मप्रदेशेषु चाण्डालादि प्रवेशे वा, कर्तव्याकरणे, अन्यथाकरणे, वा ये ये   
प्रायश्चित्तविधयः तद्विषयकः श्रियाः प्रश्नः\(1-4\), भगवदुत्तरम्, कर्षणादि प्रतिष्ठासमये कृष्यादिक   
र्मणोऽभावेऽपि मन्त्रहोमैः कर्मपूर्तिः, प्रतिष्ठारम्भश्च, मूलबिम्बस्थापने रत्नन्यासादिलोपे   
मूलमन्त्रायुतजपः\(5-16\), प्रभामण्डप वेदितोरण पालिकादीनां न्यूनाधिख्ये शान्तिहोमः\(17-18\),   
अन्यकार्योपयुक्त घटादीनामुपयोगे शान्तिहोमो ब्राह्मणभोजनं च\(19-22\), अङ्कुरार्पणे सम्भाव्य   
दोषपरिहाराय पुनरङ्कुरार्पणम्\(23-27\), आवाहित कुम्भवैखल्पे अन्यघटस्थापनावाहनादि\(28-37\),   
दीपनिर्वाणे नेत्रमन्त्रायुतजपः\(38\), होमाग्नेर्दोषेसति पुनरग्निप्रतिष्ठापनं, मूलमन्त्रसहस्रेण सर्पिराहुतिः   
शान्तिहोमादि च\(39-46\), होमकर्मणि तिलाज्यलोपादि न प्रायश्चित्तम्\(47 \) प्रतिष्ठाकर्म 


श्रीपाञ्चरात्र आगमोक्त   
o www.kriyasagaram.in   
अस्पृश्यादिप्रवेशे सर्ववस्तु परित्यागः,यथाक्रममादितः सर्वकरणम् \(48-50\), होमशालाया अग्निना   
दाहे शान्तिहोमादि\(51-53\), वास्त्वीशक्षेत्रपालयोः पूजाहोमकरणे कर्मवैफल्यम्\(54\),   
प्रतिष्ठाङ्गभूतजलाधिवासादीनां अवश्यकर्तव्यत्वम्\( 56-58\), भगवत्स्पर्शनार्हैः स्पर्शे सति, तथा   
अर्चकावश्यक योग्यतारहितैः पूजायां कृतायां सत्यां च पञ्चविंशैर्घटैर्भगवतोऽभिषेकः,   
मूलमन्त्रसहस्रेण होमश्च\( 59-64\), पूजापूर्वाङ्गभूताऽवगाहन प्रोक्षणादिकर्मलोपे सति अष्टोत्तरशतं   
द्वादशार्णजपः\(65-69\), अर्घ्यादिपात्रेषु शास्त्रोक्तद्रव्यसञ्चयाभावे मूलमन्त्रशतजपादिः\(70-71\),   
पूजामध्ये दीपनिर्वाणे दीपाद्दीपनपुरस्सरं नेत्रमन्त्रशतजपः\(72\), दीपाऽनर्हतैलघृतादिभिः दीपने   
सतिपञ्चविंशतिघटैः स्नपनम्, गोघृतेनपुनर्दीपप्रज्वालनं\(73-76\), धूपाद्युपचाराऽकरणे   
नेत्रमन्त्राऽटोत्तर जपः\(77-78\), पूजायामनाच्छादनम्, निवेदनादिषु, वाहनादिष्वलङ्करणकाले च   
आच्छादनादि नियमः\(79-81\), महाभिषेकस्यालयान्तर्भाग एव कर्तव्यनियमः। बहिः करणे   
मूलायुतजपः\(82\), धूपादिपात्रेषु पतितेषु मूलमन्त्रशतजपः\(83-84\), घण्टाघोष वेदघोष   
तौर्यत्रिकादिहीने द्वादशार्णायुतजपः\(85-87\), पूजाविहितवस्तुरहिततया पूजने शान्तिहोमः\(88-90\),   
एकाहपूजाहीने नवभिःकलशैः स्नपनम्\(91\), द्विदिनमारभ्यपक्षान्तं पूजायामकृतायां एकाशितिघटैः   
स्नपनम्,द्विगुणद्रव्यैः पूजनं च\(92-93\), एकमासंपूजाहीने अष्टोत्तरशतकलशैरभिषेक   
शान्तिहोमादि\(94-95\), वत्सरपर्यन्तं पूजो सम्प्रोक्षणम्\(96\), मानुषार्चायाः वत्सरपर्यन्तं   
पूजाराहित्ये पुनः प्रतिष्ठाकरणम्\(97\), दिव्यार्चायाः, स्वयंव्यक्ताचार्याश्च पूजालोपो न दोषाय।तत्र   
कारण निरूपणम्\(97-101\), स्वयंव्यक्ताद्यर्चायाः परस्परविरोधादिभिः पूजालोपो   
अष्टोत्तरशतकलशैरभिषेकः,सहस्राराधनञ्च\(102-103\), पीठार्चनमकृत्वा पूजाकरणे   
द्वादशार्णसहस्रजपः\(106\), कर्मार्चादिषुपूजाऽऽवाहनयोरकरणे पुनःपूजावाहननियमः\(107\),   
लययागादिषु मन्त्रमुद्रादिलोपे मूलसहस्रजपः\(108-109\), द्वारस्थावरणादिदेवानां पूजाहीने   
तत्तन्मन्त्रशतजपः\(110-111\), नीराजनान्तपूजायाः प्रथमं मूलबेरेः पश्चादेव कर्मार्चादिषु।व्यतिरिक्ते   
मूलसहस्रक्रमः \(112-114 \), अलङ्कारासने नीराजनाकरणे मूलमन्त्रशतजपः\(115\), नैवेद्यवस्तूनां   
दोषेसति एकोनपञ्चाशत्कलशैःस्नपनं,मूलमन्त्रसहस्रहोमादि\(116-121\), नैवेद्यदोषे सति   
अनिष्टनिरूपणम्\(122-130\), भोगलक्ष्मी वीरलक्ष्म्योः पूजायां युगपत्प्राप्तायां भोगलक्ष्मीपूजनम्   
प्रथमम्\(131\), मात्रादानविहीने शान्तिहोमः\(132\), सङ्कल्पितपूजाहोमाद्यकरणे द्विगुणं   
होमादि\(133-135\), एकदिनादिमासपर्यन्तं होमाकरणे एकोनपञ्चाशत्कलशैः स्नपनं,द्विगुणद्रव्यैः   
होमश्च\(136\), मासादिवत्सरान्तं होमाकरणे एकाशीतिघटैः स्नपनं मूलमन्त्रसहस्रेण   
शान्तिहोमश्च।मानुषबिम्बस्य होमाकरणे सम्प्रोक्षणाऽनन्तरं पूजा \(137-139\),   
बलिद्रव्ये बलिबेरेवा पतिते सति क्षीराभिषेचनं, शान्तिहोमश्च\(140-142\), यानाद्बिम्बपतने   
अस्पृश्यस्पर्शने च नवभिःकलशैः बलिबेरस्नपनम्\(143-144\), तालनर्तनगानविहीने, दीपनाशने वा 



www.kriyasagaram.in p   
मूलसहस्रजपः\(145\), मूलबेरादावाहितस्य उत्सवकौतुकस्य पूजामात्रम्।तदकरणे   
द्वादशार्णसहस्रजपादि\(146-148\), उत्सवबिम्बे आतपादिबाधितेसति नवभिःघटैःस्नपनम्\(149\),   
ग्रामादौद्विजादिमरणे, तत्प्रेते बहिर्यातेसति वास्तुशान्तिः पूजा च. \( 150-159\)   
वैखानस शैवागमानुसारिपूजकैः भगवत्स्पर्शे सति पञ्चविंशघटैः स्नपनं,   
शान्तिहोमश्च\(160-166\), भगवत्स्पर्शनानर्हैः स्पर्शे नवभिः कलशैरभिषेकः, मूलमन्त्रसहस्रजपश्च   
\(167-170\), चण्डालादिप्रवेशे एकाशीतिघटैः स्नपनं, स्पर्शने संप्रोक्षणम्\(171-172\), एतेषु   
यस्यकस्यचित् गर्भगृहान्ते मृतो पुनः प्रतिष्ठा, नयनोन्मीलनान्तं जलाधिवासं विना\(173-174\),   
त्रैवर्णिकशवस्पर्शे घृतेनाभिषेचनं, प्रोक्षणं च\(175-176\), शूद्रशवस्पर्शे   
सहस्राराधनम्\(177-178\), मूलार्चायाः वस्त्र, चित्र, मृन्मयत्वे तत्परित्यागः,   
अन्यप्रतिष्ठापनञ्च\(180\),   
पाकशालायां पञ्चमादिप्रवेशे, मृतौ वा तत्रस्थाऽग्निपरित्यागः,पुनः पाकशालादि प्रतिष्ठा,   
अग्निप्रतिष्ठा च \(181-186\), प्रथमावरणादारभ्य ध्वजस्तम्भावधिदेशे चण्डालप्रवेशे नवकलशैः   
स्नपनं, मृतौ अष्टोत्तरशतकलशैः स्नपनम्\(187-189\), ध्वजस्तम्भादारभ्य रथ्यावरणमन्ततः   
पूर्वोक्तानां प्रवेशे पुण्याहः, गर्भगेहे नवघटैः स्नपनं\(190-192\),   
नीचमृगाणां, पक्षीणां, गोधादिसरीसृपाणाञ्च स्पर्शे सति पञ्चविंशतिकलशैः स्नपनम्\(193-196\),   
एतेषाम् गर्भगृहान्तरमरणे अष्टोत्तरशतघटैः स्नपनं, शान्तिहोमश्च\(197-198\), प्रसवे सति मृताविव   
विधिः। मृगाणां पक्षिणामपि प्रसवे तन्मृताविव विधिः।गोमयालेपः प्रोक्षनञ्च\( 199-201\),   
मानुषबिम्बनाम् उपर्युक्तप्रायश्चित्तम्। स्वयम् व्यक्तादिषु प्रोक्षणं,सहस्राराधनञ्च\(202-203\),   
तत्तत्कर्मार्थबिम्बपूजायाः व्यत्ययो न कर्तव्यः।तत्तत्कर्मबिम्बपूजने तत्तत्बिम्बहीने समस्तपूजनं   
कर्मार्चायां कर्तव्यत्वम्\(204-208\), उत्सवस्यावश्यकर्तव्यत्वम्\(209-210\), पूजाकाले जात,   
मृताशौचयोः श्रुतयोः सत्योः पूजान्ते आशौचम्\(211-212\), उत्सवेषु भट्टाचार्यस्य वपनपूर्वकं   
रक्षाबन्धनः। मोहाद्रक्षाबन्धनं विना उत्सवकरणे शान्तिहोमः, मूलाष्टोत्तरशतजपश्च \(213-214\),   
महोत्सवेषु भट्टाचार्यस्य, भगवतो वा कौतुके नष्टे, छिन्ने वा सूत्रान्तरबन्धनं,शान्तिहोमश्च\(215-218\),   
बद्धप्रतिसरस्य गुरोर्व्याधिपीडितत्वे तस्य पुत्रः, शिष्यो वा सूत्रं बध्वा कर्मसमापयेत्।गुरोर्मृतत्वे   
तदन्यगोत्रिणः शिष्यं देवं पञ्चविंशतिघटैरभिषिच्य शान्तिहोमपूर्वकं कर्मसमापयेत्. \(219-221\),   
रक्षामङ्गलसूत्रधारिणः आशौचाभावः,स्नानमात्रम्\(222-223\), कर्ममध्ये स्वपित्राद्यात्मबन्धुमृतौ   
अन्यदीक्षा \(224\), बद्धप्रतिसरस्य स्वपितुरेकपुत्रत्वे स्वपितृमरणे पादुकाधारणपूर्वकं पितृदेहदाहनं,   
सञ्चयनं च कृत्वा आलयागमनं,षोडशकलशैर्भगवदभिषेकः, देवकार्यपूर्तिः, उत्सवान्ते   
दशरात्राशौचम्, उत्सवान्ते देवस्याष्टोत्तरशतकलशाभिषेकः, शन्तिहोमश्च \(225-230\), दीक्षितस्य   
मृतसङ्गान्नभक्षणादिभिराचारलोपेभगवतः पञ्चविंशतिघटैः स्नपनम्, दीक्षितेन 


श्रीपाञ्चरात्र आगमोक्त   
q www.kriyasagaram.in   
पञ्चगव्यसेचनं,द्वादशार्णसहस्रजपश्च \(231-233\), एकदेवालयदीक्षितेन अन्यदेवालयदीक्षावाहने   
वा,एककर्मरक्षाबन्धवता क्रियान्तररक्षाबन्धधारणे वा तत्कर्मणः   
पुनराचरणं.कङ्कणधारणानर्हदीक्षाकालश्च \(234-238\), एककुण्डविधाने आचार्यमात्रस्य कौतुकं,   
न ऋत्विजाम्\(239\), घस्रोत्सवे कौतुकाभावः \(240-241\), दीक्षितेन पूजकेन वा   
सपिण्डीकरणादिभोजने सति तीर्थावगाहः,त्रिसहस्राद्वादशार्णजपश्च।तदकरणे त्रिंशत्कलशैःभगवतः   
स्नपनम्\( 242-244\), श्राद्धभोक्त्रे देवपूजने नवघटैः देवस्नपनम्\(245\), पूजावेलायां   
आशौचश्रवणोत्तरम् आलयाद्बहिरागमने, रजस्वलायाः बहिरागमने च पञ्चविंशैःघटैः   
स्नपनम्\(246-247\)   
शूद्रादिद्रव्यग्रहणे, दोषान्नभक्षणे वा अभिमन्त्रितजलेन पूजकस्याभिषेकः \(248-252\),   
सकृद्विनियुक्तस्य ध्वजस्तम्भस्य ध्वजपटस्य वा पुनरुपयोगेपञ्चविंशतिभिर्घटः देवस्नपनं, शान्तिहोमः,   
शतमष्टोत्त्रजपश्च\(253-254\)   
प्रतिमादिदाहे अष्टोत्तरशतघटैः स्नपनम्,ध्वज वितानच्छत्रादि दाहे शान्तिहोमः \(255-257\),   
पक्षीशावाहितकुम्भस्य दोषेप्राप्ते कुम्भान्तरावाहनम् \(258-262\), उत्सवेषु एकदिनादि नवदिनपर्यन्तं   
पूजालोपे पुनर्ध्वजारोपणं स्नपनशान्तिहोमादि \(263-264\),   
भेर्यादिस्थापन व्यत्यये प्रोक्षणं मूलमन्त्रसहस्रजपश्च।भेर्यादिताडनं विना देवताह्वानं,   
षोडशकलशैःस्नपनञ्च \(265-270\), भेर्यादिचर्मभेद्, कोणभेदे वा शान्तिहोमः,   
गरुडमन्त्रजपश्च\(271\), वीथीषु बलिदानसमये कस्यचिद्देवस्य तद्विस्मरणे तन्नामशतजपः। बलिदाने   
विघ्निते षोडशकलशैरभिषेचनं, बलिदानमुत्सवञ्च\(272-279\), चतुर्थी पञ्चमी वा दिने बलिदाने   
विघ्निते सति एकाशीतिघटैः स्नपनम्, शान्तिहोमः\(280-281\), कल्याणोत्सवविघ्ने सति   
अष्टोत्तरशतघटैः स्नपनं, शान्तिहोमादि\(282-284 \)   
उत्सवाद्यन्तदिवसयोर्बलिदानाकरणे, प्रभूतान्नानिवेदने च अष्टोत्तरशतघटाभिषेकः, बलिदानं,   
महाहविर्निवेदनं च\(285-287\),   
देवस्याङ्गे याने वा पुष्पादिविकरणे किरीटादिपतने वा नवकलशैः स्नपनम्, यानारूढबिम्बपतने,   
अष्टोत्तरशतघटैः अभिषेकः, शान्ति होमसम्प्रोक्षणादि\(288-292\), पतितबिम्बस्य क्षतौ सत्यां मूले   
शक्त्यावाहनं, ध्वजारोहणपूर्वकं प्रतिष्ठा\(293\), पूजकेतरैः देवदेव्योः पादुकायाश्च स्पर्शने तेषां पतने वा   
पादुकायाः पञ्चभिःकलशैः स्नपनम्\(294\), उत्सवेषु बलिदानं, वीथिभ्रमणं च \(295-298\), ग्रामदाहे   
सति पञ्चगव्यप्रोक्षणम्,नवकलशस्नपनं च \(299-300\), नवाहक्लृप्तोत्सवस्य न्यूनाधिक्ये   
त्रिंशत्कलशैरभिषेकः ध्वजारोहणपुरस्सरं पुनरुत्सवः\(301-302\), ग्रामादिरहितदेवालये   
बलिदानोत्सवादिके बहिःकृते सति त्रिंशत्कलशैः स्नपनम् \(303-305\),   
ग्रामवीथिषुपतितानां जनानां वासे प्राकारे बलिः \(306\), ध्वजारोहोत्सवेषु विघ्नितेषु सत्सु 



www.kriyasagaram.in r   
एकाशीतिघटाभिषेकः,पुनरङ्कुरार्पणध्वजारोहणादिपूर्वकं उत्सवारम्भः \(307-309\),   
तीर्थदिनान्तमुत्सवे विघ्निते अष्टोत्तरशत कलशैरभिषेकादि, तीर्थदिने अङ्कुरार्पणपूर्वकं   
सर्वकरणम्\(310-311\), यथोक्तमासे तिथौ वा अतिक्रान्ते अष्टोत्तरशतकलशैः स्नपनं,   
लुप्तोत्सवाचरणञ्च \(312-314\), रथोत्सवकाले चक्रच्छेदाक्षभञ्जनादिसम्भवे प्रोक्षणं यात्रान्ते   
शान्तिहोमश्च।अयोग्यानां रथारोहणे पुण्याहःप्रोक्षणं,यात्रान्ते नवकलशाभिषेकः \(315-318\),   
रथैकदेशादाहे प्रोक्षणं,यात्रान्ते अष्टोत्तरशत कलशाभिषेकादि, अयुतमूलमन्त्रजपश्च \(319-320\),   
रथस्यमहादाहे, भगवत्पतने वा देवस्यालयनयनं,प्रोक्षणं च \(321-323\), रथभ्रमणकाले मृगाणाम्   
मनुष्याणां वा मृतौ पञ्चगव्यसलिलैः प्रोक्षणं, यात्रान्ते अष्टोत्तरशतकलशैरभिषेकः\(324-326\),   
रथाचलने, रथारोहविघ्ने वा यात्रान्ते एकाशीतिघटैरभिषेकः, मूलसहस्रजपादि च \(327-330\),   
एकस्मिन् हायने रथारोहाकरणे रथस्थदेवानां प्रत्येकं पूजनं, तिलाज्यचरुभिः अष्टोत्तरशताहुतिः   
सम्प्रोक्षणञ्च \(331-333\)   
महोत्सवाङ्गभूत चूर्णाद्युत्सवलोपे द्वादशघटैः स्नपनादि\(334\), दिवोत्सवस्य रात्रौ करणे,   
रात्र्युत्सवस्य दिवा करणे वा शान्तिहोमः\(335\), स्वयंव्यक्तादीनां तीर्थावभृथस्य रात्रावपि   
कर्तव्यत्वम्।मानुषस्य तथाकरणे नवघटैःस्नपनं, शान्तिहोमश्च\(336-337\), तीर्थयात्राविघ्ने   
ध्वजारोहण पूर्वकं पुनरुत्सवःकार्यः \(338\), कुम्भप्रोक्षणहीने त्रिंशत्कलशैः स्नपनं, शान्तिहोमश्च   
\(339\), होमादौ नवदिनोत्सवसङ्कल्पः, पुष्पयागकालनिर्णयश्च। पर्यूषितपुष्पैः यागकरणे नवकलशैः   
स्नपनं, पुनरुत्सवः रात्रौ ध्वजारोहणं, वीथीषुबलिदानञ्च \(340-345\)   
ध्वजे नष्टे पुनर्ध्वजारोहणावरोहणे कार्ये।पश्चादेव भगवतोऽन्तःप्रवेशः। महोत्सवान्ते   
एकाशीतिघटैः स्नपनम् \(346-349\), उपरागोत्सवः, महोत्सवे वर्तमाने ग्रहणाद्युत्सवत्यागे   
प्रायश्चित्तविधिः \(340-354\), पञ्चपर्वोत्सवाकरणे प्रायश्चित्तविधिः\(355-360\), कृष्णोत्सवे विघ्निते   
प्रायश्चित्तम् \(361-363\), कृत्तिकाद्युत्सवविघ्निते पूर्वोक्त प्रायश्चित्तम्\(364-366\), पवित्रोत्सव   
कालातिक्रमे पवित्रसङ्ख्यान्यूनाधिख्ये च प्रायश्चित्तविधिः\(367-374\), चातुर्मास्ये भगवतः   
मन्त्रलोपादि प्रायश्चित्तम्\(378-381\), मन्त्रवत्स्थापितानां कुम्भानां पञ्चमाद्यैः स्पर्शे सति   
प्रायश्चित्तम्\(382-388\)   
सम्प्रोक्षणविधि विषयकः श्रियः प्रश्नः-भगवदुत्तरम्-संप्रोक्षणविधि वर्णनम् \(389-404\), आवर्त,   
अनावर्त, पुनरावर्त, भेदेन सम्प्रोक्षणत्रैविध्यम्, तल्लक्षणञ्च\(405-408\), बिम्बानां आलयस्य वा   
वैकल्ये तत्तदवयवानां सन्धानादि व्यवस्था\(409-425\), तदा नित्ये नैमित्तिकादि उत्सवानां बालबिम्बे   
करणम्\(426-427\), बिम्बानामग्न्यादिभिः वैकल्ये सति सम्प्रोक्षणविधिः \(428-452\), देवस्य   
प्रासादस्य च प्रोक्षणान्ते रजन्यामुत्सवः,परेद्युः स्नपनञ्च \(453-455\), स्वयम्व्यक्तादिबिम्बानां वैकल्ये   
सन्धानाशक्तौ बालगृहस्थापनादि विधिः \(455-460\), क्रियासन्देहे सति महात्मनां संज्ञा, चीटिका, 


श्रीपाञ्चरात्र आगमोक्त   
s www.kriyasagaram.in   
दिष्ट्यादिभिः, स्वप्ने भगवन्नियमनम् ज्ञात्वा पूजादिकरणम् \(461\), आचार्य, शिल्पि, दात्रादीनां   
परिपूर्णत्व लक्षणम् \(462-463\), भगवता एतच्छास्त्रप्रशंसा,सात्वत,पौष्कर,जयाख्यसंहितानाम्   
दिव्यत्वं, प्रामाणिकत्वञ्च\(464-489\)॥   
50 पञ्चाशोऽध्यायः वर्णदेवतादि प्रतिपादनम् 253   
वर्णचक्रलेखनं वर्णोद्धारफलञ्च। भगवतः एकांशरूपायाः शक्तेः   
वर्णस्वरूपम्।परमेश्वरादव्यक्ताक्षरादाविर्भावः। तस्य पृथग्वर्णत्वप्राप्तिः। अकारादिवर्णानां   
वासुदेवसङ्कर्षणादिस्वरूपत्वं, वर्णमार्गस्य प्रथम, मध्यमम् चरमरीतिभेदेन त्रिविधत्वम्। या वैखरी   
नाम्नी चरमारीतिर्व्यक्तवर्णात्मिका स्फुटीभवति सैव विष्णुशक्त्युपबृंहिता सती मातृकारूपतां भजते।   
वर्णानां संज्ञा,भेदः,शक्तिः इत्येदंशविषयकः श्रियःप्रश्नः।भगवता अकाराद्यक्षराणाम् एकैकस्य   
नामत्रयवर्णनम्\(1-58\), केशवादिद्वादशानां वासुदेवादिचतुर्णाञ्च स्वराधिष्ठातृदेवतात्वं, व्यूहानां   
केशवादीनां च शक्ति वर्णनम्। ककारादिवर्णानां अधिष्ठातृदेवताः, तच्छक्तयश्च\(59-74\)॥   
51 एक पञ्चाशोऽध्यायः मन्त्रस्वरूपवर्णनम् 261   
शब्द ब्रह्मणे विवर्तरूपस्य मन्त्रस्य बीज-पिण्ड-संज्ञा-पदरूपेण चातुर्विध्यं, बीजादीनां चतुर्णां   
स्वरूपम्\(1-9\), क्षेत्रक्षेत्रज्ञसद्भावः \(10-15\), सार्वकालिकमन्त्राः, उपासनक्रमः.मातृकापूजनादि,   
देव्या अवयवेषु वर्णकल्पनं, अलङ्कारभूषणादि च। वर्णमातृकारूपमन्त्रदेवतायाः पूजनम्\(16-49\),   
वर्णोद्धारः,वर्णानांनक्षत्र राशि योग स्वरूपम्। मन्त्राणां स्त्रीपुंनपुंसकरूपतया   
त्रैविध्यम्।विविधकुण्डनिर्माणविधिः।अग्नेः अवयवनिरूपणम्,तत्र होमफलम्, होमविधिः,   
मन्त्रसिद्ध्यासिद्धसूचक स्वप्नवर्णनञ्च\(50-103\)॥   
52 द्वि पञ्चाशोऽध्यायः मन्त्रोद्धारप्रकरणम् 271   
मन्त्रसिद्धि पूजक प्रत्यक्ष दृष्टान्ताः देव गणदर्शन दुन्दुभिशब्दश्रवणादयः\(1-9\), मन्त्रोपासने   
अङ्गन्यास करन्याऽवश्यकथा\(10-12\), द्वादशाक्षरमन्त्रोद्धारः\(13-19\), अष्टाक्षरमन्त्रोद्धारः,   
अष्टाक्षरमन्त्रनिरुक्तिः\(20-39\), ध्यानपूर्वकं मन्त्रजपः। मन्त्रराजस्यसिद्धावेव   
मन्त्रान्तरसिद्धिः\(40-45\), अर्थार्थिना भद्रमण्डले सप्ताहं परिपूजाकार्या। सप्ताहं कुङ्कुमादिभिः   
धनदमूर्तिलेखनं, यजनं च; धनदहृदयजपः। मन्त्रराज जपश्च\(46-55\), निधिप्राप्तये, वल्मीकसमीपे   
भद्रमण्डल पूजाविधिः\(56-63\), मणिकाञ्चनलाभाय भूकर्षणं\(64-65\), सिद्धपारदहवनपूर्वकं   
मन्त्रजपे सर्ववस्तूनां काञ्चनत्व प्राप्तिः\(66-68\), इष्टकन्यालाभाय होमविधिः\(69\), वश्यकरयन्त्रं,   
तल्लेखनमन्त्र विन्यासः, जपहोमादि\(70-76\), नारीवशीकरणप्रक्रिया\(77-84\),   
यक्षजादिवश्यम्\(85-90\), पातालसाधनम्, नागकन्यावशीकरणम्\(91-100\), खड्गसाधनम्, 



www.kriyasagaram.in t   
तन्मूलाः बहुविधाःसिद्धयः, अञ्जनैः पादुकाभ्यां च लभ्याः सिद्धयः\(101-122\),   
इन्द्रजालविधिः\(123-126\), गुळिकासाधनम्\(127-131\), वेतालसधनम्\(132-139\),   
सकलरोगनिवारक कलशस्थापनपूर्वक चक्राब्जमण्डला लेखनादि\(140-160\), नृसिंहमूर्त्युपासनम्,   
कामनानुरोधेन मन्त्राक्षरौ व्यवस्था\(161-177\), राममन्त्रोद्धारस्तत्फलानि च\(178-190\)   
षडक्षरमन्त्रस्य प्रकार चतुष्टयवर्णनम्, रामगायत्रीस्वरूपम्\(191-201\)॥   
53 त्रिपञ्चाशोऽध्यायः उपसंहारः 289   
संसार निमग्नसर्वजनोद्धारक सुलभक्रियाविषयः श्रियाःप्रश्नः\(1-5\), भगदुत्तरम्, संसारतारक   
बहूपायवर्णनम्\(6-17\), आनुकूल्यसङ्कल्पादि षडङ्गस्य शरणागत्यात्मकस्य चरमोपायस्य   
वर्णनम्\(18-38\), वर्णचक्रमन्त्रोद्धारणक्रमः\(39-66\), अभिवादनमुद्रा, नमस्कृति, वह्निप्राकार, योग,   
योगसम्पुट, तत्त्वप्रभृतीनां मुद्रानां स्वरूप तदुपयोगवर्णनम्\(67-117\), पूजायाम् कालभेदेव पुष्पाणां   
निर्णयः\(118-125\), अष्टोत्तरसहस्रनामभिरर्चने फलम्\(126-131\), फलश्रुतिः\(131-158\) ॥ 



॥ इति विषयसूचिका सम्पूर्णम् ॥   
<<<<\_\_\_\_\_>>>> 





श्रीपाञ्चरात्र आगमोक्त   
[[1]]   
श्री:   
श्रीमते रामानुजाय नमः   
श्रीपाञ्चरात्र आगमोक्त   

26 षड्विंशोऽध्यायः   
ओं ज्वलन्त्यै नमः \(श्रीसूक्त नामावलि\)   
लक्ष्मी विवाहोत्सवः   
श्रीः –   
संसारसागरोत्तारपोत पादाम्बुजद्वय |   
मदुत्सवान्ते देवेड्य विवाहोत्सवमावयोः || 1||   
अवश्यं कार्यमित्युक्तं तद्विधानं वद प्रभो |   
श्रीभगवान् –   
क्षीरोदमथनोद्भूतश्रमच्छिच्चन्द्रिके रमे || 2||   
तद्विधानं प्रवक्ष्यामि क्षीराब्धितनये तव |   
उत्सवान्त्यदिनाद्देवि परस्मिन् दिवसे गुरुः ||3||   
नित्यपूजां पुरा कृत्वा देवदेव्योस्ततो रमे |   
नमस्ते सिन्धुतनये नमश्चन्द्रसहोदरि || 4||   
नमः श्रीवत्सवासिन्यै त्रय्यन्ताद्यै नमो नमः |   
वैवाहिकोत्सवार्थं त्वां प्रार्थयामि हरिप्रिये ||5||   
अतः कर्मणि बिम्बेऽस्मिन् सान्निध्यं कुरु भार्गवि|   
इति विज्ञाप्य लक्ष्मीं तामावाह्य तदनन्तरम् ||6||   
भगवत्सदनं गत्वा तमपि प्रार्थयेद् गुरुः |   
नमो देवादिदेवेड्य सर्वलोकमहेस्वर ||7||   
षाड्गुण्याम्भोनिधे शार्ङ्गिन् दोषशून्य निरञ्जन | 



www.kriyasagaram.in  2   
उद्वाहोत्सवसिद्ध्यर्थं बिम्बेऽस्मिन् सन्निधिं कुरु||8||   
इत्थं सम्प्रार्थ्य तदनु लक्ष्मीं लक्ष्मीशमेव च |   
संस्नाप्य गन्धतैलाद्यैःप्रत्येकं स्वर्णविष्टरे ||9||   
वस्त्रभूषणमाल्याद्यैर्यज्ञसूत्रैर्हिरण्मयैः|   
अलङ्कृत्य समारोप्य यात्रोपकरणैस्सह||10||   
प्राकारभ्रमणं कृत्वा नयेदुद्वाहमण्डपम्|   
स्वर्णसिम्हासने देवं देवीं संस्थाप्य देशिकाः||11||   
कुण्डे वा स्थण्डिले वापि दिव्याग्निं प्रार्थयेत्ततः |   
देव्योश्च करयोर्बध्नीयाद्धेमकौतुकम् || 12||   
मधुपर्कं निवेद्याथ कुण्डमध्ये जगत्प्रभुम् | भक्त   
देव्या सह समभ्यर्च्य नमस्कृत्य कृताञ्जलिः || 13||   
\[ओं नमः पुण्डरीकाक्ष नारायण जगन्मय |   
अभिराम शरिरेश पीताम्बर समुज्ज्वल ||14|| \]   
क्षीरसागरसम्भूतां पारिजातादि सोदरीम् |   
सर्वलक्षणसम्पन्नां सर्वाभरणभूषिताम् || 15||प्राय   
महालक्ष्मीमिमां कन्यां तुभ्यं दास्यामि विष्णवे |   
गृहाण जगतां योगक्षेमाय पुरुषोत्तम || 16||   
इथि विज्ञाप्य देवेशं स्वर्णगोभूमिभिः सह |   
हस्ते भगवतो भद्रे दद्यादुदकपूर्वकम् || 17 ||   
पाणिं लक्ष्म्यास्ततो विष्णोः पाणिना योजयेद्गुरुः|   
देवदेव्यौ समभ्यर्च्य मधुपर्कं निवेद्य च || 18 ||   
माङ्गल्यमणिमादाय वैष्णवानामनुज्ञया |   
अपराजितमन्त्राद्यैरभिमन्त्य च सूत्रवत् || 19|| 


श्रीपाञ्चरात्र आगमोक्त   
[[3]]   
\[क्षीरोदमथनायासे \(स ?\) फले \(ल ?\) रूपे मधुद्विषः |   
नमश्चन्द्रसहोदर्यै नमस्तेऽमृतयोनये || 20||   
समुद्रतनये मातर्लक्ष्मीस्त्वां प्रार्थयाम्यहम् |   
माङ्गल्यसूत्रं देवेन युष्मत्कुण्डे \( कण्ठ \) समर्पणे || 21||   
नियोजितोऽहं बध्नामि गृहाण परमेश्वरि |   
इति विज्ञाप्य बध्नीयाद् देव्याः कण्ठे हरिं स्मरन् || 22 ||   
साधकेन समं देवदेव्योरादाय पादुकाः |   
गुरुः पुराग्निभ्रमणं कृत्वा पुंसूक्तमन्त्रतः || 23 ||   
लाजान् हुनेच्छ्रियः सूक्तमुच्चरंस्तदनन्तरम्|   
भूसूक्तेन ततः कुर्यात् प्रत्येकं च प्रदक्षिणम् || 24 ||   
ततस्तु लक्ष्मीगायत्र्या समिच्चरुघृतैः सह |   
विष्णुगायत्रिया कुर्यात् प्रत्येकं द्वादशाहुतीः || 25 ||   
ततः पूर्णाहुतिं हुत्वा द्वादशाक्षरविद्यया |   
पञ्चोपनिषदा पश्चात् प्रायश्चित्ताहुतीश्चरेत् || 26 ||   
वह्निस्थं परमात्मानं लक्ष्मीं \[च\] सम्प्रार्थयेत्तयोः |   
बिम्बयोर्वह्निमुद्वास्य हविरादीन् निवेदयेत् || 27 ||   
नीराज्य देवं देवीं च धनैर्विप्रांस्तु तोषयेत् |   
निवेदितान्नभक्ष्यादि वैष्णवेभ्यः प्रदापयेत् || 28 ||   
सायाह्नसमये प्राप्ते प्रसूनाद्यैरलङ्कृताम् |   
शिबिकां पुण्यतोयेन सम्प्रोक्ष्य कमलां विभुम् || 29 ||   
आरोप्य वस्त्रभूषाद्यैर्मण्डयेत् पुष्पदामभिः |   
यात्रोपकरणैश्चैव घृतदीपैरनेकशः || 30 ||   
धाम प्रदक्षिणीकृत्य विधिवद्देशिकोत्तमः | 



[[4]]   
शिबिकायाः श्रियं देवं निनयेद् गर्भमन्दिरम् || 31 ||   
शय्यान्तं पूजयेद्विद्वान् भट्टाचार्यस्तु भक्तिदिमान् |   
\[एवं चतुर्दिनं वापि कुर्याल्लैकिकवर्त्मना || 32 ||   
जामदग्न्यादिदेवीनां विवाहः स्मार्तवर्त्मना \] |   
इत्थं लक्ष्मीं प्रतिष्ठाप्य विवाहं यस्तु कारयेत् || 33 ||   
तस्य गेहे नित्यवासं श्रीः करोति न संशयः ।   
पुत्रपौत्रादिवृद्धिश्च भूमिलाभश्च जायते |   
आयुष्मान्नीरुजो भूत्वा विष्णुलोकमियात्ततः || 34 ||   
इति श्रीश्रीप्रश्नसंहितायां \(लक्ष्मीविवाहविधिर्नाम इत्याधिकम्\) षड्विंशोऽध्यायः\)   
\*\*\*\*\*\*\*\*\*\*\* 




श्रीपाञ्चरात्र आगमोक्त   
[[5]]   
27 सप्तविंशोऽध्यायः   
ओं देवजुष्टायै नमः \(श्रीसूक्त नामावलि\)   
स्नपन भेदाः   
श्रीः –   
अभिषेकाः प्रतिष्ठायां बहवः समुदीरिताः ।   
तेषां सङ्ख्या घटानां च देवान् द्रव्याणि वै मनुम् ॥1॥   
श्रोतुमिच्छामि तत् सर्वं वक्तुमर्हसि शास्त्रवित् ।   
भगवान् –   
क्षीरार्णवसमुद्भूते यद्यत्पृष्टं त्वयानधे ॥2॥   
विस्तरेणाद्य तत्सर्वं शृणुष्वैकायनोदितम् ।   
एकबेरे गर्भगेहपुरतः स्नपनार्थिकाः ॥3॥   
बहुबेरविधाने तु प्रासादस्याग्रतोऽपि वा ।   
सर्वावरणभूष्वेव दिक्षु सर्वासु वा रमे ॥4॥   
प्रतिष्ठावत् प्रपां कृत्वा प्रादेशोच्छ्रायसम्मिताम् ।   
वेदिं प्रकल्पयेत्तत्र घटसङ्ख्यानुरोधतः ॥5॥   
ब्रह्मस्थानादिभेदेन विभजेत्तां पुरा गुरुः ।   
वीथीर्विहाय पूजार्थं ब्रीहिभिस्तण्डुलैस्तिलैः ॥6॥   
प्रत्येकं कल्पयेत्पीठं घटानां चक्रमुद्द्रितम् ।   
तेषु पीठेषु कलशान् विष्णुगायत्रिया न्यसेत् ॥7॥   
महाभिषेके कर्तव्ये कुम्भानष्टोत्तरं शतम् ।   
ब्रह्मस्थाने म्ध्यपदे परितोऽष्टसु दिक्ष्वपि ॥8॥   
चतुरश्चतुरो देवि स्थापयेद्देवतापदे ।   
काष्ठासु नव नव स्थाप्या गुरुणाष्टासु वै घटाः ॥9॥ 



[[6]]   
देवस्थानीयकुम्भानां प्राच्यादिषु यथाक्रमम् ।   
मध्यकुम्भान् पाद्यमर्घ्यमाचामं क्षीरमेव च ॥10॥   
दधि पञ्चामृतं देवि मधुगन्धोदकं तथा ।   
शुद्धोदैः परितः कुम्भान् पूरयेदस्त्रविद्यया ॥11॥   
ब्रह्मस्थानेऽप्यष्टदिक्षु पौरुहूतादिकेषु च ।   
कुम्भेष्वेकैकं चतुर्षु फलवारि च मार्जनम् ॥12॥   
मधुपर्कं पत्रनीरं रत्नोदकमतः परम् ।   
लोहवारीक्षुतोयं च गुलापः पूरयेद् बुधः ॥13॥   
मध्यमे वेधसस्स्थाने कलशेषु चतुर्ष्वपि ।   
घृतमुष्णोदकं पुष्पसर्वौषधिजलैरपि ॥14॥   
प्रादक्षिण्येन सम्पूर्य तेषु कूर्चान् विनिक्षिपेत् ।   
अश्वत्थाम्रप्रवालैश्च नारिकेलफलान्यपि ॥15॥   
विदध्याद् घटवक्त्राणि चक्रमन्त्रेण देशिकः ।   
वस्त्रेण वेष्टयेकुम्भगले प्रत्येकशो गुरुः ॥16॥   
सर्वान् वाप्येकवस्त्रेण विभवानुगुणं रमे ।   
आच्छाद्य नववस्त्रेण कलशान् प्रागुदङ्मुखः ॥17॥   
कुम्भानां पश्चिमे देशे कल्पयेत् स्नानविष्टरम् ।   
स्नानवेद्युत्तरे भागे गन्धतोयेन पूरितम् ॥18॥   
गालितं पवमानाद्यैर्मन्त्रितं सापिधानकम् ।   
उपस्नानार्थपात्रं तु स्थापयेत् देशिको महत् ॥19॥   
शङ्खपात्रं चक्रपात्रं शतधारं तथैव च ।   
सहस्रधारं पटलं स्नानार्थं स्वर्णनिर्मितम् ॥20॥   
सज्जीकुर्यात् तथा पात्रं चन्दनक्षोदसंयुतम् । 


श्रीपाञ्चरात्र आगमोक्त   
[[7]]   
तिन्त्रिणीफलपङ्कस्य बहुसारस्य भाजनम् ॥21॥ 



अर्घ्यादिदीपपात्रान्तं पूजाद्र्व्याणि कल्पयेत् ।   
अन्तः प्रविश्य मूलादि कर्मबिम्बानि वै क्रमात् ॥22॥   
नित्यपूजां समाप्याथ प्रार्थयेद् गुरुसत्तमः ।   
सर्वादे सर्वजीवात्मन् सर्वज्ञ सकलप्रभो ॥23॥   
अभिषेको \(कं ?\) मया तेऽद्य कर्तुं सम्प्रार्थयामि भो ।   
जगत्सम्प्रीणनार्थाय कर्मबिम्बमलङ्कुरु ॥24॥   
इति सम्प्रार्थ्य चावाह्य स्नानम्ण्डपमानयेत् ।   
स्नानासने देवदेवं श्रीभूमिसहितं नयेत् ॥25॥   
पुण्याहं वाचयेत् पूर्वं पञ्चकालपरायणैः ।   
सम्प्रोक्ष्य कलशादीनि द्वारपूजामुपक्रमेत् ॥26॥   
निषद्वाराश्च सूक्तानि पठेयुर्वैष्णवोत्तमाः ।   
बहिर्वाद्यानि गायेयुर्नृत्येयुर्नर्तकीजनाः ॥27॥   
पुरा पुष्पाङ्कुरं कृत्वा विधिवद्देशिकोत्तमः ।   
घटानां पूर्वदेशे तु कुण्डे वा स्थण्दिलेऽपि वा ॥28॥   
दिव्यानलं प्रतिष्ठाप्य कुम्भेष्वासनकल्पनम् ।   
कृत्वा तत्तद्रव्यदेवान् घटेष्वावाह्य पूजयेत् ॥29॥   
अग्नौ पीठं प्रकल्प्याथ वासुदेवं यजेद् गुरुः ।   
तत्तदद्रव्याधिदेवान् वै समुद्दिश्य घृताहुतीः ॥30॥   
सङ्ख्याभिरष्टभिर्हुत्वा चरुणा षोडशाहुतीः ।   
सर्पिषाष्टोत्तरशतं विष्णुगायत्रिया हुते \(हुनेत्\) ॥31॥   
होमे हुताज्यशेषेण मध्यकुम्भेषु सेचयेत् । 



[[8]]   
वह्निस्थं परमात्मानं चिन्तयेत् कर्मकौतुके ॥32॥   
अग्निमुद्वास्य तदनु स्नपनार्थं जगद्गुरोः ।   
स्नान शाटीं समर्प्याथ यजेदर्घ्यादिना हरिम् ॥33॥   
देवानां स्वस्य हस्ते च रक्षासूत्रं तु बन्धयेत् ।   
गन्धमार्जारबीजोत्थं गन्धतैलैश्च् पाचितम् ॥34॥   
अस्त्रेण शोधयेत् तं वै तिलतैलेन देशिकः ।   
शिरः प्रभृति पादान्तं देवस्योद्वर्तनं चरेत् ॥35॥   
ततोद्धरेद् द्रव्यकुम्भान् विष्णुगायात्रिया रमे ।   
पाद्यादिकलशैर्देवं स्नापयेन्मन्त्रपूर्वकम् ॥36॥   
प्रतिद्रव्यं तु मन्त्रेण ह्यर्घ्यालभनमाल्यकैः ।   
धूपादिभिः समभ्यर्च्य ततस्तेनाभिषेचयेत् ॥37॥   
द्रव्यन्यासं क्रमेणैव तदुद्धारः प्रकीर्तितः ।   
घटेन येन देवेशः स्नाप्यते गुरुणा रमे ॥38॥   
तद्घटाष्टितं सूत्रं छित्वा प्रादेशसम्मितम् ।   
बध्वा हरेः करे देवि स्नापयेत्तद्धाटाम्बुना ॥39॥   
पाद्यादिद्रव्यकुम्भानां स्नपनान्ये गुरूत्तमः ।   
गन्धपङ्कैः समालिप्य देवाङ्गेषु ततः परम् ॥40॥   
अर्घ्यादिभिः समभ्यर्च्य मुद्गान्नादि निवेदयेत् ।   
देवस्य पृष्ठभागस्थो गुरुर्मूर्घ्न्युपरि प्रभोः ॥41॥   
सहस्रधारापटलं धारयेन्मूलविद्यया ।   
शङ्खाब्जनिधिकर्कर्यौ पुण्यतीर्थप्रपूरितौ ॥42॥   
गृहीत्वा सव्यवामस्थौ विभोर्देशिकसत्तमौ ।   
नियोजयेतां तत्तीर्थं पटले मूलविद्यया ॥43॥ 


श्रीपाञ्चरात्र आगमोक्त   
[[9]]   
सहस्रधारया स्नानमेवं कुर्याद्रमापतेः ।   
द्विजाः पुरुषसूक्तेन तोषयेयुस्तदा हरिम् ॥44॥   
त्रिवारमभिषिच्यैवं देव्यावप्यभिषेचयेत् ।   
नियुज्याच्छादनपटं स्नान शाटीं विमुच्य च ॥45॥   
तिन्त्रिणीवानपङ्कैश्च बगु \(हु\) सारैर्गुरुर्विभोः ।   
अङ्गानि शोधयेत् पश्चादुपस्नानार्थवारिभिः ॥46॥   
स्नापयेत् प्लोतवस्त्रेण कुर्यादङ्गानि निर्वृतिम् ।   
अलङ्कारासने देवं सम्प्रार्थ्य विधिवद्यजेत् ॥47॥   
भोज्यासने ततो नीत्वा हविरादि निवेदयेत् ।   
महाहविर्विधानं तु विभवे सति कल्पयेत् ॥48॥   
अभिषेकजलं विष्णोर्ये पिबन्ति वहन्ति च ।   
सर्वतीर्थाभिषेकस्य ते फलं प्राप्नुवन्ति हि ॥49॥   
पाद्यं कुम्भादिकुम्भेषु द्रव्यानिक्षेप ईर्यते ।   
श्यामाकं विष्णुपर्णी च दुर्वा कमलमेव च ॥50॥   
द्रव्याण्येतानि चत्वारि पाद्यकुम्भे विनिक्षिपेत् ।   
यवं सिद्धार्थकं गन्धपुष्पाक्षतफलं तिलम् ॥51॥   
कुशाग्रमेतान्यष्टौ च ह्यर्घ्याङ्गानि प्रकीर्त्यते ।   
एलालवङ्गकर्पूरं क्षिपेदाचमनीयके ॥52॥   
कदलीनालिकेरं च सितामधुघृतं तथा ।   
द्रव्याण्येतानि संयोच्य पञ्चामृतघटे क्षिपेत् ॥53॥   
चन्दनागरुकर्पूरं गन्धराजं मुरा तथा ।   
उशीरं कुङ्कुमं मांसी गन्धकुम्भे समर्पयेत् ॥54॥   
कदलीबिल्वचूतानि पनसं बीजपूरकम् । 



[[10]]   
नारिकेलं चामलकं मातुलुङ्गं फलाम्भसः ॥55॥   
रजनी सहदेवी च शिरीषं सूर्यवर्तिनी ।   
सदाभद्रकुशाग्राणि मार्जनाम्भसि निक्षिपेत् ॥56॥   
मधुक्षीरं च दध्याज्यं मधुपर्कं घटस्य हि ।   
न्यग्रोधाश्वत्थ-वकुल-कदम्बाम्रशिरीषजाः ॥57॥   
पलाशबिल्वजाश्चापि पल्लवाः पत्रवारिणः ।   
इन्दुकान्तं सुर्यकान्तमयस्कान्तं प्रवालकम् ॥58॥   
वैडूर्यं पद्मरागं च ब्रह्मरागं च गारुडम् ।   
इन्द्रनीलं पुष्यरागं स्फटिकं वज्रमौक्तिकम् ॥59॥   
एतानि रत्नकुम्भे तु निक्षिपेद् गुरुसत्तमः ।   
हिरण्यं रजतं ताम्रमयस्त्रपु जलोद्भवे ॥60॥   
एतानि पञ्चलोहानि लोहकुम्भेषु निक्षिपेत् ।   
गोधूमयवनीवारशालिमुद्गप्रियङ्गुकान् ॥61॥   
माषव्रीहीन् बीजकुम्भे प्रक्षिपेत् कमलेक्षणे ।   
शम्युदुम्बरबिल्वानां पलाशाश्वत्थवृक्षयोः ॥62॥   
वटखादिरचाम्पेयविकङ्कततरोस्तथा ।   
त्वक्सारमेषां वृक्षाणां कषायाम्भसि निक्षिपेत् ॥63॥   
कोष्ठं मांसी हरिद्रे द्वे मुरा शैलेयचम्पकान् ।   
वचाकचोरमुस्ताश्च सर्वौषधिघटे क्षिपेत् ॥64॥   
नीवारतिलसिद्धार्थयववेणुयवांस्तथा ।   
तुलसीदलयुक्तांस्तु शान्त्यम्भसि विनिक्षिपेत् ॥65॥   
पद्मं नीलोत्पलं चैव स्थलाब्जमुकुलानि च ।   
केतकीमल्लिकाजातिनन्द्यावर्तसुभानि च ॥66॥ 


श्रीपाञ्चरात्र आगमोक्त   
[[11]]   
चाम्पेयमेघावकुलसुमानि सुमभाजने ।   
शकृद्रसं च गोमूत्रं दधि क्षीरं घृतं तथा ॥67॥   
पञ्चगव्यानि तत्पात्रे निक्षिपेदद्भिरब्जजे ।   
पुण्यक्षेत्राब्ध्यापगाभ्यः पुण्यगाद्यन्तमध्यतः ॥68॥   
तुलसीबिल्वकमलमूलेभ्यश्च हृताः शुभाः ।   
मृत्स्नास्तु मृत्तिकाकुम्भे जलेन सह पूरयेत् ॥69॥   
एतानि द्रव्यजालानि विभवेच्छानुसारतः ।   
एकं वाथ समस्तं वा तत्तत्कुम्भे तु निक्षिपेत् ॥70॥   
गन्धोदकैर्वा कलशान् गालितैः शुद्धवारिभिः ।   
द्रोणमानं पञ्चगव्यं घृतं क्षीरं च माक्षिकम् ॥71॥   
तादृगेवेतररसं तावदेव गुडोदकम् ।   
घटेषु पूरयेद् विद्वान् द्रव्यकुम्भाम्भसा रमे ॥72॥   
अष्टभागे त्वेकभागं द्रव्यमानं विधीयते ।   
हेमादि लोहजालानि रत्नानि च यथा वसु ॥73॥   
तत्तद्द्रव्याधिदेवान् वै तत आवाह्य पूजयेत् ।   
घृतकुम्भाधिदेवस्तु वासुदेवः सनातनः ॥74॥   
सङ्कर्षणस्तप्ततोयकुम्भस्य सुमवारिणः ।   
प्रद्युम्नो देवता देवि सर्वौषधिजलस्य तु ॥75॥   
अनिरुद्धो देवता स्यात् पुण्यतीर्थघटस्य हि ।   
वासुदेवः शुद्धतोयकुम्भे नारायणः स्मृतः ॥76॥   
केशवः पाद्यकुम्भस्य देवो नारायणस्तथा ।   
अर्घ्यकुम्भस्य चाचामतोयनाथस्तु माधवः ॥77॥   
गोविन्दः क्षीरकुम्भस्य विष्णुर्द्ध्नः सरोद्भवे । 



[[12]]   
पञ्चामृतस्य देवस्तु मधुसूदननामकः ॥78॥   
त्रिविक्रमस्तु मधुनो गन्धकुम्भस्य वामनः ।   
श्रीधरः फलकुम्भस्य मार्जनाम्भोऽधिदेवता ॥79॥   
हृषीकेशः पद्मनाभो मधुपर्कस्य पद्मजे ।   
दामोदरः पत्रदेवो रत्ननीरस्य वै प्रभुः ॥80॥   
नरोत्तमोऽधोक्षजस्तु लोहामृतघटस्य हि ।   
गुलाम्भसो नृसिंहः स्यादिक्षुनीरस्य चाच्युतः ॥81॥   
देवता बीजकुम्भस्य काषायस्य हरिः स्मृतः ।   
कृष्णस्तु शान्तिकुम्हस्य पञ्चगव्यघटस्य तु ॥82॥   
पञ्चतत्तवाधिदेवः स्यान्मृत्तोयकलशस्य हि ।   
आदिसूकरदेवश्च देवा इत्थं प्रकीर्तिताः ॥83॥   
प्रत्येकं धूपदीपादिगन्धैः सम्पूज्य देवताः ।   
ततः साधकमुख्यास्तु गायत्रीं विष्णुमुच्चरन् ॥84॥   
द्रव्यन्यासक्रमेणैव गृहीत्वा कलशान् रमे ।   
आचार्यस्य करे दद्यादितरैः सह देशिकः ॥85॥   
मन्त्रं समुच्चरन् देवमभिषिञ्चेदुदङ्मुखः ।   
विष्णुगायत्रिया देवं पाद्यकुम्भेन वै ततः ॥86॥   
तद्विष्णोरिति मन्त्रेण स्नापयेदर्घ्यवारिणा ।   
न् ते विष्णो इति मनुं वदन्नाचामवारिणा ॥87॥   
आप्यायस्वेति मन्त्रेण गोक्षीरेणाभिषेचयेत् ।   
दधिक्राव्ण \(व्णोति\) यजुषा दध्नासंस्नापयेद्धरिम्॥88॥   
पञ्चामृतेन देवेशं स्नापयेन्मूलविद्यया ।   
मधुवातेति मन्त्रेण मधुपर्केण वै विभुम् ॥89॥ 


श्रीपाञ्चरात्र आगमोक्त   
[[13]]   
गन्धद्वारेति वै मन्त्रमुच्चरन् गन्धवारिभिः ।   
या ओषधीरिति मन्त्रेण स्नपनं फलवारिभिः ॥90॥   
शं नो देवीति मनुना स्नापयेन्मार्जनाम्बुभिः ।   
या ओषधीरिति मन्त्रेण स्नापेयत् पत्रवारिभिः ॥91॥   
रत्नोदकैरिषित्वेति लोहतोयाभिषेचनम् ।   
मधु वातेति मन्त्रेण स्नपनं गुलवारिभिः ॥92॥   
सावित्र्याक्षततोयेन शतधारेति मन्त्रतः ।   
स्नापयेत् बीजतोयेन ओषध्य इति मन्त्रतः ॥93॥   
कषायाद्भिः शान्तितोयैर्वेदाहमिति मन्त्रतः ।   
घृतस्नातेति मन्त्रेण घृतेन स्नपनं विभोः ॥94॥   
त्वं विष्णुरिति यजुषा स्नानमुष्णाम्बुधारया ।   
योऽपां पुष्पमिति स्नानं कुर्यात्पुष्पाम्बुभिर्गुरुः ॥95॥   
सर्वौषध्युदकेनाथ पुंसूक्तेनाभिषेचनम् ।   
विष्णोः कर्मेति मन्त्रेण पञ्चगव्याभिषेचनम् ॥96॥   
उद्धृतासीति मृत्तोयैरिमं मे गङ्गमन्रतः ।   
शुद्धतीर्थेन देवेशमथवा मूलविद्यया ॥97॥   
जितं त इति मन्त्राद्वा अम्भस्येति च वा रमे ।   
यद्द्रव्यस्य च यो मन्त्रस्तन्मन्त्रेणाभिषेचयेत् ॥98॥   
अथवा पौरुषैः सूक्तैर्द्वादशाक्षरविद्यया ।   
अथवा विष्णुगायत्र्या षडर्णेनाथवा रमे ॥99॥   
स्वमूर्तिविद्यया वापि स्नापयेत् श्रीपतिं गुरुः ।   
एकाशीतिघटन्यासमूनपञ्चाशतस्तथा ॥100॥   
त्रिंशतः पञ्चविंशत्या एकविंशतिकस्य च । 



[[14]]   
तथा सप्तदशस्यापि षोटशस्य सरोद्भवे ॥101॥   
द्वादशानां नवनां च पञ्चानामेकसङ्ख्यया ।   
स्थापितस्य घटानां च वदामि न्यासमब्जजे ॥102॥   
एकाशीत्या यदा देवि कलशैरभषिच्यते ।   
वैरिञ्चे स्थापयेद्विद्वान्नवसङ्ख्यां तु मध्यमे ॥103॥   
दिव्यस्थानेऽप्यष्टदिक्षु प्रत्येकं नवसङ्ख्यकान् ।   
विधातृपदकुम्भानां पुण्यतीर्थं तु मध्यमे ॥104॥   
परितोऽष्टसु कुम्भेषु प्राच्यादिषु यथाक्रमम् ।   
फलोदकं मार्जनाम्भो मधूपर्कं च पत्रवत् ॥105॥   
सलिलं रत्नसंयुक्तं लोहवारि तथेक्षुजम् ।   
शान्तिवारि च देवस्य पदेषु प्रागुपक्रमात् ॥106॥   
द्रव्याणि मध्यकुम्भेषु ह्यष्टोत्तरशते यथा ।   
परितस्तद्वदेव स्यादूनपञ्चाशतः शृणु ॥107॥   
ब्रह्मस्थाने नव घटान् पूर्ववद् द्रव्यसंयुतान् ।   
संस्थाप्य देवतास्थाने दिक्ष्वष्टसु यथाक्रमम् ॥108॥   
पञ्च पञ्च विनिक्षिप्य तेषु मध्यघटेषु वै ।   
पाद्यादिषु च यद्द्रव्यां तद्द्रव्येणैव पूरयेत् ॥109॥   
शुद्धोदकैः कोणकुम्भान् क्षीराब्धिमथनोद्भवे ।   
त्रिंशद्भिः कलशैर्देवि यदा देवोऽभिषिच्यते ॥110॥   
परमेष्ठि पदे मध्ये द्वौ घटौ पुण्यवारिणा ।   
अक्षताभिश्च सम्पूर्य तयोरष्टसु दिक्ष्वपि ॥111॥   
एकैकं प्रागुपक्रम्य स्थापयेत् द्रव्यसंयुतान् ।   
दधि पञ्चामृतं तद्वन्माक्षिकं गन्धवारि च ॥112॥ 


श्रीपाञ्चरात्र आगमोक्त   
[[15]]   
फलोदकं मार्जनाम्भो मधुपर्कं सपत्रकम् ।   
देवस्थाने चतुर्दिक्षु पञ्च पञ्च घटान् न्यसेत् ॥113॥   
तेषु मध्यमकुम्भेषु पाद्यार्घ्याचमनानि च ।   
क्षीरमापूरयेदन्यान् शुद्धाद्भिः पञ्चविंशकैः ॥114॥   
कलशैरभिषेकः स्याद्वैरिञ्चे पञ्च वै घटान् ।   
निधाया पुन्यसलिलं मध्यकुम्भे समर्पयेत् ॥115 ॥   
तच्चतुर्दिक्षु चतुरः दधि पञ्चामृतं मधु ।   
गन्धोदकं देवतायाः स्थाने दिक्षु चतुर्ष्वपि ॥116॥   
त्रिंशद्वद्घटविन्यासस्तथा द्रव्यैश्च पूरणम् ।   
एकविशतिकुम्भस्य स्रष्टृस्थानघटैकके ॥117॥   
आपूर्य पुण्यतीर्थान विदिक्षु चतुर्षु क्रमात् ।   
पञ्च पञ्च घटान्न्यस्य तेषु मध्यघदेषु वै ॥118॥   
अक्षताम्बु तथा वैजं कषायं शान्तिवारि च ।   
शुद्धोदैः पूरयेदन्यान् कलशान् गालितै रमे ॥119॥   
दश सप्त घदैर्भद्रे यथा देवोऽभिषिच्यते ।   
सकर्णिकं षोडशभिर्दलैर्धान्येन कल्पितम् ॥120॥   
पीठं तस्मिन् कर्णिकायां घटमेकं तथा घटान् ।   
निक्षिप्यान्येषु मध्यस्थे पुन्यतीर्थेन पूरयेत् ॥121॥   
पाद्यमर्घ्यं तथाचामं क्षीरं दधि च पञ्चभिः ।   
अमृतैः पूरणं देवि माक्षिकं गन्धवारि च ॥122॥   
फलोदकं मार्जनाम्भो मधुपर्कं च निक्षिपेत् ।   
पत्रतोयं रत्नवारि लोहतोयं गुडोदकम् ॥123॥   
इक्षुजं मध्यहीनं स्यात् षोडशैः कलशैर्यदा । 



[[16]]   
अभिषिञ्चेद्देवदेवं घटानां विन्यसेद् गुरुः ॥124॥   
द्वादशानां पश्चिमस्याः प्राच्यान्तं व्रीहिभिः क्रमात् ।   
पङ्क्तित्रयं पुराकल्प्य चतुरश्चतुरो घटान् ॥125॥   
एकैकस्मिन् विनिक्षिप्ते त्रिषु द्वादश वै भवेत् ।   
पाद्यादि द्रव्यसलिलं पत्रान्तं तेषु पूरयेत् ॥126॥   
स्थाप्येषु नवसङ्ख्येषु कलशेषु यदा रमे ।   
मध्यकुम्भे पुण्यतीर्थं परितोऽष्ट घटेषु वै ॥127॥   
पाद्यादिद्रव्यनिक्षेपं गन्धान्तं तत्र कारयेत् ।   
घटेषु पञ्चसङ्ख्येषु पुण्यतीर्थं तु मध्यमे ॥128॥   
आग्नेयादिषु कोणेषु साक्षतं बीजवारि च ।   
शान्तितोयं च काषायं पूरयेदेकसङ्ख्यके ॥129॥   
घटे पुण्येन तोयेन सम्पूर्य स्नापयेद्धरिम् ।   
इतोऽधिकोऽपि शास्त्रेऽस्मिन्नभिषेक उदीरितः ॥130॥   
तथापि सङ्ग्रहेणैव मया प्रोक्तस्तव प्रिये ।   
प्रतिष्ठायामुत्सवे च प्रायश्चित्तादिकर्मसु ॥131॥   
सङ्क्रान्त्यादिषु कालेषु विभवेच्छानुसारतः ।   
चतुः स्थानार्चनं कृत्वा स्नापयेच्च ततो हरिम् ॥132॥   
एष मुख्योऽभिषेकस्ते कथितः कमलेक्षणे ।   
विना होमं मध्यमः स्यात् तथा चक्राब्जमण्डले ॥133॥   
पूजाहीनोऽधमो भद्रे कर्याज्ज्ञात्वा विचक्षणः ।   
\(स्नानोपयुक्तद्रव्याणि दधिक्षीरमधूनि च ॥134॥   
अन्यानि सर्ववस्तूनि देशिकः स्वयमाहरेत् ।   
देवस्य स्नपनान्ते तु यजमानो हरेः पुरा ॥135॥ 


श्रीपाञ्चरात्र आगमोक्त   
[[17]]   
आचार्यान् साधकांश्चैव तोषयेद्विविधैर्धनैः ।   
अन्यांश्च वैष्णवान् सर्वान् यथाशक्ति च तोषयेत् ॥136॥   
स्नपनान्ते तूत्सवं च विभवे सति कल्पयेत् ।\)   
इति श्रीश्रीप्रश्नसंहितायां सप्तविंशोऽध्यायः   
\*\*\*\*\*\*\*\*\*\*\*   
28. अष्टाविंशोऽध्यायः   
ओं श्रियै नमः \(श्रीसूक्त नामावलि\)   
आराधनक्रमः \[नित्ययागविधिः\]   
श्रीः –   
पुण्डरीकाक्ष सर्वस्य लोकस्याधिपते हरे ।   
प्रतिष्ठित्य हरिं भक्त्या पूजयेन्नित्यमव्ययम् ।।1।।   
इति त्वयोक्तां तां पूजां वक्तुमर्हस्यशेषतः ।   
श्रीभगवान्   
समाप्तिदिवसाद्देवि प्रतिष्ठायास्तु देशिकः ।।2।।   
विभवानुगुणं नित्यं षट् कालमथवा त्रयम् ।   
द्विकालमेककालं वा भक्त्या भागवतोऽर्चयेत् ।।3।।   
तत्प्रकारं प्रवक्ष्यामि शास्त्रोक्तविधिना रमे ।   
ब्राह्मे मुहूर्ते शयनादुत्थाय नियतेन्द्रियः ।।4।।   
देशिकः पाणिपादं च प्रक्षाल्याचम्य वाग्यतः ।   
स्तुवन् हरिं जितन्ताद्यैर्गच्छेन्नद्यादिकं गुरुः ।।5।।   
देहशुद्ध्यादिकं कृत्वा ततः स्नायाद्यथाविधि ।   
अथवा देशकालादिशरीरस्य गुणानपि ।।6।। 



[[18]]   
समालोच्य ततो देवि ह्युष्णोदेनाथवा रमे ।   
मन्त्रस्नानादि वा कृत्वा नित्यकर्म समाचरेत् ।।7।।   
आत्मानं वस्त्रयुग्मेन कुण्डलादिविभूषणैः ।   
श्वेतमृत्स्नोर्ध्वपुण्ड्रैश्च चन्दनाद्यैः सुगन्धिभिः ।।8।।   
हेमोपवीतैः स्रग्भिश्च भूषयेद् देशिकोत्तमः ।   
मुखवाससमोपेतैस्ताम्बूलैः शोधयेन्मुखम् ।।9।।   
प्रक्षाल्य पाणिपादं च गोपुरस्य बहिःस्थले ।   
आचम्यान्तर्महापीठं प्रादक्षिण्येन वै ततः ।।10।।   
अर्धमण्डपमासाद्य द्वादशार्णं समुच्चरन् ।   
तदा जय जयेत्युच्चैर्वन्दिनो मागधा अपि ।।11।।   
स्त्रोत्रैरन्यैश्च विविधैः श्राव्यैर्वीणादिवादनैः ।   
प्रबोधयेयुर्देवेशं तथा भागवता अपि ।।12।।   
स्तुवीयुर्दिव्यगाथाभिर्द्वारमासाद्य भक्तितः ।   
विहगेन्द्रं कवाटस्थान् द्वारशाखास्थितानपि ।।13।।   
देवानुदुम्बरस्थां च श्रियं चण्डप्रचण्डकौ ।   
पुरा सम्पूज्य मनसा षडङ्गन्यासमाचरेत् ।।14।।   
स्थित्वा कवाटाभिमुखं पवनाधिपतिं स्मरेत् ।   
तालत्रयं च हस्ताभ्यां कृत्वाभिवलजस्थितः ।।15।।   
कवाटोद्घाटनं कुर्यात् तद् द्वारं देशिकोत्तमः ।   
त्रिधा विभज्य मनसा मध्यभागं द्विधा पुनः ।।16।।   
विभज्य वामभागेन बद्धाञ्जलिपुटः स्थितः ।   
साम्ना दवव्रतेनान्तः प्रविशेद् दक्षिणाङ्घ्रिणा ।।17।। 


श्रीपाञ्चरात्र आगमोक्त   
[[19]]   
दीपान् प्रज्याल्य नेत्रेण द्विषट् काक्षरविद्यया ।   
\(चतुर्वारं प्रणम्याथ\) प्रणम्य शिरसा देवं शयनस्थं जगत्पतिम् ।।18।।   
प्रबोधलक्षणैः स्तोत्रैरुत्थाप्य शयनाद्रमे ।   
संस्थाप्य विष्टरे देवं मूले शक्तिं नियोजयेत् ।।19।।   
ततो यवनिकां त्यक्त्वा हरेर्नीराजनं चरेत् ।   
तदा देवाय गोपृष्ठमश्ववक्त्रमिभाननम् ।।20।।   
नीलकीशं महादर्शं कन्यकामपि दर्शयेत् ।   
विश्वशक्तियुतं देवं जितन्ताप्रमुखैः स्तवैः ।।21।।   
स्तूयाद्गाथाभिरन्याभिर्गोक्षीरं शर्करायुतम् ।   
दध्यन्नादि निवेद्याथ नित्यपूजामुपक्रमेत् ।।22।।   
पूजाकाले पुरा कुर्यात् पञ्चशुद्धिं गुरूत्तमः ।   
स्थानशुद्धिं पात्रशुद्धिं बिम्बशोधनमेव च ।।23।।   
आत्मनो भूतशुद्धिं च मन्त्रवर्णांस्ततो रमे ।   
मयूरपिञ्छिकापुञ्जैर्दर्भमुष्टिभिरेव वा ।।24।।   
वितानं गर्भगेहस्य हरेः सिंहासनं तथा ।   
भूमिं भित्तिं च परितो वेदिकास्थानमेव च ।।25।।   
शुचीव इति मन्त्रेण प्रथमं मार्जयेद् गुरुः ।   
कुङ्कुमागरुकर्पूरचन्दनक्षोदवारिभिः ।।26।।   
गर्भगेहं समालिप्य विकिरेदक्षतान् स्वयम् ।   
हैमादि चेच्छर्करया राजतानि सुधादिभिः ।।27।।   
ताम्रपैत्तलपात्राणि तिन्त्रिणीफलवारिभिः ।   
कांस्यानि दारुजातानि पूजापात्राणि वै रमे ।।28।। 



[[20]]   
भस्मना मृत्स्नया चैव शोधयेच्च यथाक्रमम् ।   
अभिमन्त्य च पात्राणि गायत्र्या विष्णुपूर्वया ।।29।।   
अलङ्कृतानि पूर्वेद्युर्वस्त्रं माल्यं च चन्दनम् ।   
मूलबेरादिबिम्बेभ्यः परिहृत्य ततो रमे ।।30।।   
तच्छंयोरिति मन्त्रेण शुद्धवस्त्रेण शोधयेत् ।   
अर्धमण्डपमारभ्य बलिपीठान्तमब्जजे ।।31।।   
पाकशालां यागभूमिं तत्पात्राणीतराण्यपि ।   
शोधयेत्परिचारो वा साधको वा तदाज्ञया ।।32।।   
द्वारेषु पूर्वदिवसे पुष्पैराम्रादिपल्लवैः ।   
कृतानि तोरणादीनि बद्धान्यपहरेत्ततः ।।33।।   
संयोजयेन्नूतनानि रङ्गवल्लीश्च कल्पयेत् ।   
सेनेशं मनसा ध्यायेद्यागविघ्नोपशान्तये ।।34।।   
ततः स्वदेहशुद्ध्यर्थं यागद्रव्यालयस्य च ।   
शुद्ध्यर्थं पाकशालायाः पुण्याहं वाचयेद् गुरुः ।।35।।   
तेन संशोधयेत् सर्वमात्मानं मन्दिरं तथा ।   
ततस्तु वेदघोषे च वाद्यघोषे प्रवर्तिते ।।36।।   
गर्भगेहान्तरं गत्वा कवाटं बन्धयेत्तथा ।   
तिरस्करिण्या संच्छाद्य तद्द्वारं गुरुसत्तमः ।।37।।   
देवस्य दक्षिणं पार्श्वं गत्वा विष्टरमास्थितः ।   
आसनस्य ऋषिर्मेरुश्छान्दस्त्वतलमीरितम् ।।38।।   
श्रीकूर्मो देवता पद्मे त्वासने विनियोजयेत् ।   
दर्भसप्तकृतं कूर्चमासने निक्षिपेत् सुधीः ।।39।। 


श्रीपाञ्चरात्र आगमोक्त   
[[21]]   
तस्मिन् कूर्मं स्मरेद्देवं स्वस्तिकं पद्ममेव वा ।   
बध्वोपविश्य तदनु ह्यस्त्रेणाशाश्च बन्धयेत् ।।40।।   
वह्निमन्त्रेण दहनमग्निप्राकारमुद्रया ।   
प्राकारावस्थितं ध्यायेद्गगनं चक्रमुद्रया ।।41।।   
आच्छाद्य चक्रमन्त्रेण प्राणायामत्रयं चरेत् ।   
प्रणवस्य ऋषिर्ब्रह्मा छन्दो गायत्रमुच्यते ।।42।।   
ब्रह्मविष्णुशिवा देवा रेचकाद्यधिनायकाः ।   
बीजं हकारो हांशक्तिः ककारः कीलकः स्मृतः ।।43।।   
धूम्रवर्णयुतं मन्त्रं प्राणायामे विचिन्तयेत् ।   
योगमुद्रां समापन्नः शोधयेद्देहपाप्मनः ।।44।।   
धूम्राभं नाभिकन्दस्थं यं बीजं चतुरश्रकम् ।   
ध्यात्वा स्वदेहपाप्मानं शोधयेत्तेन वायुना ।।45।।   
वह्निबीजं हृदब्जस्थं त्रिकोणं पाटलप्रभम् ।   
ध्यात्वा तदुत्थं तेजोभिर्दाहयेत् कल्मषं गुरुः ।।46।।   
माहेन्द्रबीजं कण्ठस्थं पीताभं चतुरश्रकम् ।   
ध्यात्वा तदुत्थवातेन स्तम्भयेदनिलं ततः ।।47।।   
मूर्ध्निस्थवारुणं बीजं वृत्तं स्फटिकसन्निभम् ।   
ध्यात्वा संक्षालयेद्देहं तदुत्थामृतवारिभिः ।।48।।   
रेचकैः शोधयेत् पापं पूरकैर्दाहयेत् ततः ।   
कुम्भकैः स्तम्भयेद्वह्निमेवं पापं विशोधयेत् ।।49।।   
पृथिव्यादीनि तत्त्वानि सृजेत् संहारपूर्वकम् ।   
पृथ्वीमन्त्रस्य ब्रह्मर्षिर्गायत्रीछन्द ईरितम् ।।50।। 



[[22]]   
वराहो देवता प्रोक्तो हुङ्कारेण विराजितः ।   
चतुरश्रां पीतवर्णां पृथ्वीं पञ्चगुणैर्युताम् ।।51।।   
घ्राणोपस्थेन्द्रियां गन्धे तन्मात्रालक्षणे हरेत् ।   
आपादजानुपर्यन्तं पृथ्वीस्थानमुदाहृतम् ।।52।।   
सिन्धुद्वीपऋषिरपां छन्दस्त्वतलमीरितम् ।   
बीजं वं वरुणो देवश्चन्द्रस्येवाकृतिर्भवेत् ।।53।।   
श्वेतवर्णास्तु रसना खं\(पाय्विन्द्रिययुता रमे\)पायुसहिता रमे ।   
आपश्चतुर्गुणाः पद्मे रसे गन्धं च संहरेत् ।।54।।   
आजानोर्गुह्यपर्यन्तमपां स्थानमुदाहृतम् ।   
ऋषिरग्नेः काश्यपस्तु त्रिष्टुप् छन्दस्तनूनपात् ।55।।   
देवो बीजं रेफमाहुः प्रलये चिन्तयेद् गुरुः ।   
दृष्टिपादेन्द्रियं वह्निं त्रिगुणं त्र्यश्रपाटलम् ।।56।।   
रसं च रूपे तन्मात्रालक्षणे देशिकः स्मरेत् ।   
गुह्यादिनाभिपर्यन्तमग्निस्थानं विदुर्बुधाः ।।57।।   
वायुबीजस्य किष्किन्धऋषिश्छन्दस्तु जागतम् ।   
यं बीजं पवनो देवः संहारे \(प्रलये चिन्तयेत् क्रमात्\) परिचिन्तयेत् ।58।   
धूम्राभं द्विगुणोपेतं करचर्मेन्द्रियान्वितम् ।   
वृत्तं वायुं च रूपं च संहरेत् स्पर्शने ततः ।।59।।   
नाभ्यादिघोणापर्यन्तं वायुस्थानं स्पृशेद् गुरुः ।   
आकाशस्य ऋषिर्ब्रह्मा गायत्रीच्छन्द उच्यते ।60।।   
षं बीजं भगवान्देव\(श्चानिरुद्धस्तु क्थ्यते\) अनिरुद्धस्समीरितः ।   
नीलोत्पलदलश्यामः वाक्श्रुतीन्द्रियसंयुतम् ।61।। 


श्रीपाञ्चरात्र आगमोक्त   
[[23]]   
नभः शब्दगुणोपेतं निराकारं सुविस्तरम् ।   
नासादिमूर्धपर्यन्तमाकाशस्थानमुच्यते ।।62।।   
स्पर्शं च संरहेच्छब्दे तन्मात्रालक्षणे रमे ।   
शब्दं स्वान्ते समाहृत्य ततः स्वान्तमहङ्कृतौ ।।63।।   
अहङ्कारं बुद्धितत्त्वे बुद्धिं च प्रकृतौ रमे ।   
प्रकृतिं संहरेज्जीवे प्राणानायम्य देशिकः ।।64।।   
नाभिकन्दस्थितं वायुं ध्यात्वा कुम्भकवायुना ।   
सुसूक्ष्मं \*नाभिचक्रस्थं रविकोटिसमप्रभम् ।।65।।   
वायुना विवशं जीवं पद्मसूत्रसुसूक्ष्मया ।   
सुषुम्नया नाडिकया शिरस्यारोपयेद् गुरुः ।।66।।   
निर्गमय्य ब्रह्मरन्ध्रात् नयेद्भास्करमण्डलम् ।   
तन्मण्डलाद्भगवति \(पर\)परे ब्रह्मणि योजयेत् ।67।।   
योनिजं स्थूलदेहं तु शोधयेच्छोषणादिभिः ।   
परब्रह्मपदाम्भोजात् निर्गतं जीवमात्मनः ।।68।।   
सोममण्डलमार्गेण ब्रह्मरन्ध्रं प्रवेश्य च ।   
सुषुम्ननाड्या तु पुनः प्रविष्टं हृत्कजे स्मरेत् ।।69।।   
जीवात् सृजेत्प्रकृत्यन्तं ततो भगवतो हरेः ।   
आराधनाय स्वं देहं शुद्धसत्त्वं विचिन्तयेत् ।।70।।   
त्रिविक्रमपदाम्भोजादुत्पन्नां सुरदीर्घिकाम् ।   
विचिन्त्य तस्यामात्मानं स्नातं सम्यग्विचिन्तयेत् ।71   
संशोध्यैवं स्वमात्मानं हरेरद्भुतकर्मणः ।   
उपक्रमेन्नित्ययागं सिद्धमन्त्रो गुरूत्तमः ।।72।। 



[[24]]   
स्थित्यासनादिबिम्बानां प्रतिष्ठायां यथा रमे ।   
येन मन्त्रेण यद्बिम्बं यथान्यस्तं च मन्त्रिणा ।।73।।   
तन्मन्त्रेणैव पूजायामात्मनोऽपि न्यसेद् गुरुः ।   
सृष्टिस्थितिलयैः पूर्वं करन्यासमुपक्रमेत् ।।74।।   
तलं पृष्ठं च करयोः शोधयेदस्त्रविद्यया ।   
अङ्गुलीनां च सर्वासां पर्वस्वाद्यन्तवर्तिषु ।।75।।   
प्रणवस्य तु विन्यासो मध्यमेषु च पर्वसु ।   
मन्त्राक्षराणां विन्यास इति मन्द्रविदो विदुः ।।76।।   
पर्वदक्षिणतर्जन्याः प्रक्रम्याङ्गुलिपर्वसु ।   
पर्वान्तं वामतर्जन्या न्यासः सृष्टिर्भवेद्रमे ।।77।।   
व्यत्यासेन तु संहारः स्थितौ तु करयोर्द्वयोः ।   
प्रारभ्य तर्जनीपर्व कनिष्ठायां तु विश्रमः ।।78।।   
अष्टाक्षरस्य मन्त्रस्य न्यास एष उदाहृतः ।   
द्वादशाक्षरमन्त्रस्य शृणु न्यासं वरानने ।।79।।   
तले मध्यमया न्यासस्तर्जन्याङ्गुष्ठपर्वणि ।   
ततोऽष्टाक्षरन्यासं कृत्वा सर्वं विचक्षणः ।।80।।   
सव्ये तले तु विश्रान्तिः सृष्टावपरया लये ।   
पालने तलयोर्देवि पूर्ववत् प्रक्रमेद् गुरुः ।।81।।   
कनिष्ठयोरङ्गुलयोः कुर्याद्विश्रान्तिमात्मनः ।   
षडर्णस्यापि मन्त्रस्य न्यासः प्रोक्तः पुरातनैः ।।82।।   
आरभ्य मध्यमाङ्गुल्या दक्षिणस्य करस्य वै ।   
तथा वामकरस्याप मध्यमान्तं न्यसेद्रमे ।।83।। 


श्रीपाञ्चरात्र आगमोक्त   
[[25]]   
सृष्टिन्यासस्त्वयं भद्रे व्यत्यासो लय ईरितः ।   
मध्यमाङ्गुलिमारभ्य करयोरुभयोरपि ।।84।।   
कनिष्ठान्तं च विन्यासः स्थितिन्यासो भवेदयम् ।   
मन्त्ररत्नत्रयस्याद्य ह्यङ्गन्यासस्तु कथ्यते ।।85।।   
र्मूींध्न वक्त्रे च हृदये नाभिजान्वोश्च पादयोः ।   
षडक्षरस्य न्यासोऽयं सृष्टौ कुर्याद्विचक्षणः ।।86।।   
पादादिमूर्धपर्यन्तं संहारे न्यास इष्यते ।   
अष्टाक्षरस्य न्यासे तु नेत्रे गुह्यं ततोऽधिकः ।।87।।   
द्वादशाक्षरमन्त्रस्य मस्तके चतसृषु क्रमात् ।   
प्राच्यादिदिक्षु विन्यासस्त्वधिकः परिकीर्तितः ।88।।   
द्वादशार्णादिमन्त्राणां त्रयाणां न्यासकर्मणि ।   
अङ्गुलीनां यथायोगं कथयामि तवाधुना ।।89।।   
पूर्वभागे तु शिरसश्चाङ्गुष्ठेन न्यसेत्ततः ।   
तर्जन्या दक्षिणे स्थाने पश्चिमे नामहीनया ।।90।।   
कनिष्ठया चोत्तरस्मिन् मध्ये मध्यमया न्यसेत् ।   
मन्त्रासने योगपीठं पद्ममन्यत्र चिन्तयेत् ।।91।।   
ध्यायेन्मन्त्रासने तार्क्ष्यम् अनन्तं शयनासने ।   
मध्यमातर्जनीभ्यां च चक्षुषोर्न्यसनं चरेत् ।।92।।   
न्यसेन्मुखेऽनामिकया साङ्गुष्ठेन च मन्त्रवित् ।   
अङ्गुष्ठातर्जनीभ्यां तु हृदये न्यसनं चरेत् ।।93।।   
तथाङ्गुष्ठकनिष्ठाभ्यां नाभौ न्यासः प्रकीर्तितः ।   
विनाङ्गुष्ठेन शेषाभिर्गुह्ये जानुनि चोभयोः ।।94।। 



[[26]]   
समस्ताभिश्चरणयो र्द्वादशाक्षरभूमयः ।   
अष्टार्णस्य षडर्णस्य स्थानेष्वेतेषु विन्यसेत् ।।95।।   
नाभ्यादिहृदयान्तेषु न्यासेऽङ्गेषु स्थितौ रमे ।   
वदाम्यष्टाक्षरं मन्त्रं देवतर्ष्यादिसंयुतम् ।।96।।   
उच्चरेत् प्रणवं पूर्वं नमः शब्दं ततः परम् ।   
नारायणं चतुर्थ्यन्तमन्तर्यामी मुनिः स्मृतः ।।97।।   
देवो नारायणः साक्षाद् गायत्रं छन्द ईरितम् ।   
अंबीजमित्यायशक्तिः कीलकं ह्रीमुदाहृतम् ।।98।।   
वैकुण्ठं क्षेत्रमित्याहुः श्रीं तनुत्रं प्रकीर्त्यते ।   
चतुर्भुजमुदाराङ्गं चक्राद्यायुधसेवितम् ।।99।।   
कालमेघप्रतीकाशं पद्मपत्रायतेक्षणम् ।   
पीताम्बरधरं सौम्यं रत्नोज्ज्वलितकुण्डलम् ।।100।।   
स्फुरत्कटककेयूरहारकौस्तुभभूषितम् ।   
रत्नसिंहासनासीनं श्रीभूमिसहितं विभुम् ।।101।।   
ध्यायेन्नारायणं देवं श्रितानां मुक्तिदायकम् ।   
शुक्लं हिरण्मयं कृष्णं रक्तं कुङ्कुमसन्निभम् ।।102।।   
पद्मकिञ्जल्कसदृशमष्टमं सर्ववर्णवत् ।   
इत्थं वर्णं त्वक्षराणां न्यासकाले विचिन्तयेत् ।103।।   
द्वादशार्णमनोर्देवि वदाम्यृष्यादिदेवताः ।   
उद्गीथं पूर्वमुच्चार्य नमो भगवते ततः ।।104।।   
वासुदेवं चतुर्थ्यन्तमृषिर्ब्रह्मास्य ईरितः ।   
छन्दस्तु देवी गायत्री वासुदेवस्तु देवता ।।105।। 


श्रीपाञ्चरात्र आगमोक्त   
[[27]]   
ओं बीजमाय शक्तिः स्याद् ह्रीं कीलकमुदाहृतम् ।   
श्रीं कवचमोमित्यस्त्रं शुक्लो वर्णः प्रकीर्तितः ।106।।   
सितं कृष्णं च धूम्राभं श्यामं तारानिभं तथा ।   
स्फटिकाभं च शङ्खाभं रक्तं शुक्लं च लोहितम् ।107।   
तमोरूपं पीतवर्णं ध्यायेद्वर्णान् यथाक्रमम् ।   
द्विभुजं पुण्डरीकाक्षं शुद्धस्फटिकविग्रहम् ।।108।।   
किरीटकुण्डलधरं वनमालाविराजितम् ।   
श्रीवत्सवक्षसं भ्राजत् कौस्तुभानतकन्धरम् ।109।।   
योगलक्ष्म्या समाक्रान्तबाहुमध्यं परात्परम् ।   
परमे व्योम्नि तिष्ठन्तं वासुदेवं स्मरेद्विभुम् ।।110।।   
षडक्षरमथो वक्ष्ये विष्णुसान्निध्यसिद्धये ।   
छन्दसामादिमुच्चार्य वह्निजायां ततः स्मरेत् ।111।।   
विष्णवेति पदं तस्माद् ध्यायेन्मन्त्रविचक्षणः ।   
अस्य श्रीविष्णुमन्त्रस्य ऋषिर्ब्रह्मा भवेद्रमे ।।112।।   
छन्दस्तु देवीगायत्री देवता विष्णुरीरितः ।   
बीजादिकं पूर्ववत्स्याद्ध्यायेद्विष्णु सनातनम् ।113।   
मेघश्यामं चतुर्बाहुं शङ्खचक्रगदाधरम् ।   
अन्तर्यामिनमीशानं किरीटादिविराजितम् ।।114।।   
श्रीभूमिसहितं देवं सनकादिमहर्षिभिः ।   
सेवितं सूरिबृन्दैश्च पद्मविष्टरसंस्थितम् ।।115।।   
ध्यायेत् षडर्णं कुमुदं बन्धूकमसितोत्पलम् ।   
अब्जकेसरमम्भोजमतसीसूनसन्निभम् ।।116।। 



[[28]]   
षडङ्गन्यासकाले तु द्वादशार्णस्य वै रमे ।   
हृदयादस्त्रपर्यन्तं द्विवारं विन्यसेद् गुरुः ।।117।।   
अष्टाक्षरस्य विन्यासः षडङ्गेषु पुरा भवेत् ।   
वर्णाभ्यामवशिष्टाभ्यां हृन्मूर्ध्नि न्यासमिष्यते ।118।।   
षडक्षरस्य विन्यासो \(हृदयादौ क्रमाद् भवेत्।\)षडङ्गेषु क्रमान्न्यसेत् ।   
ज्ञानायेति च मन्त्रैस्तु पूर्वोक्तानक्षरान्मनोः ।।119।।   
मिश्रीकृत्य न्यसेदङ्गे तत्तत्स्थानेषु देशिकः ।   
किरीटमुद्रां शिरसि श्रीवत्सं दक्षिणोरसि ।।120।।   
वामे कौस्तुभमुद्रां च वनमालां गले ततः ।   
\[सुदर्शनं च कमलं विन्यसेद्दक्षिणे करे ।\]   
बाह्वोः दक्षिणयोर्देवि पद्मं चक्रं च विन्यसेत् ।121।।   
\(पाञ्चजन्यं गदां वामे\) गदा शङ्खं वामयोश्च पदाग्रे गरुडं तथा ।   
\(विष्वक्सेनस्य मुद्रां च शेषमुद्रां प्रदर्शयेत् ।\)   
शेषाशस्य च शेषस्य तत्तत्स्थानेषु दर्शयेत् ।।122।।   
क्रुद्धोल्कादीनि चाङ्गानि ध्यात्वाङ्गुष्ठादिपञ्चसु ।   
न्यसेन्नखमुखे शेषं तले चक्रं सपद्मवत् ।।123।।   
वामेतरस्य वामस्य शङ्खं कौमोदकीं स्मरेत् ।   
आब्रह्मरन्ध्रात्पादान्तं ताभ्यां व्यापकमाचरेत् 124।।   
इत्थं न्यासं पुरा कृत्वा पूजयेन्मनसा हरिम् ।   
ततः कुम्भकवातेन नाभिपद्मं त्वधोमुखम् ।।125।।   
उन्नमय्य समुद्घाट्य तस्मिन् पीठं प्रकल्पयेत् ।   
मूलबेराद्वासुदेवं वनमालादिभूषितम् ।।126।। 


श्रीपाञ्चरात्र आगमोक्त   
[[29]]   
पीताम्बरं चतुर्बाहुं दिव्यानेकोद्यतायुधम् ।   
श्रीवत्सकौस्तुभधरं योगलक्ष्म्या विराजितम् ।127।।   
श्रीभूमिसहितं देवं ध्यायेत्पूर्वोक्तविष्टरे ।   
ततस्तु भावनाजातैर्भोगैः परमपावनैः ।।128।।   
देवमभ्यर्चयेत् पूर्वं ततो विज्ञापयेद् गुरुः ।   
स्वागतं देवदेवेश हृत्पद्मे सन्निधिं भज ।।129।।   
गृहाण मानसीं पूजां यथार्हपरिभाविताम् ।   
ज्ञात्वा तं सुप्रसन्नं च प्रसादाभिमुखं विभुम् ।।130।।   
सन्निधिं सन्निरोधं च साम्मुख्यं प्रार्थयेद्रमे ।   
मन्त्रन्यासं ततः कुर्यात् हस्तन्यासं विना हरेः ।131।   
किरीटवनमालादिमुद्रां सर्वां प्रदर्शयेत् ।   
मधुपर्कं निवेद्याथ स्मरेत् स्नानासने विभुम् ।।132।।   
अभ्यङ्गनादिस्नानं च स्मरेद्देशिकसत्तमः ।   
मानसे मण्डने ध्यात्वा किरीटाद्यैश्च भूषयेत् ।133।।   
छत्रादिधूपदीपान्तं दर्शयेन्मनसा विभोः ।   
प्रार्थ्य भोज्यासने देवं लेह्यचोष्योपदंशकैः ।।134।।   
चतुर्विधान्नं देवाय निवेद्य तदनन्तरम् ।   
होमान्तं मनसा ध्यात्वा तोषयेत् पुरुषोत्तमम् ।135।   
कृत्वैव लययागं तु भोगयागं ततश्चरेत् ।   
\(भोगयागं\)तद्विधानं प्रवक्ष्यामि शुणु पङ्कजमालिनि ।   
भगवत्पुरतः पीठे स्थापयेत् पात्रवेदिकाम् ।।136।।   
भूम्यां प्रतिग्रहं पात्रं तन्मुखे विनिवेशयेत् ।   
आग्नेयादिषु कोणेषु प्राच्यादिष्वथवा रमे ।।137।। 



[[30]]   
वेदिकायां च पात्राणि मध्ये चैकं विनिक्षिपेत् ।   
गालितैरम्बुभिः शुद्धैस्तत्पात्राणि च पूरयेत् ।138।।   
अदीक्षिताद्यैरानीतपूजाद्रव्याणि शोधयेत् ।   
सव्ये करतले ध्यायेत् भास्करं चक्रमध्यगम् ।139।।   
द्रव्याणि संस्पृशेत्तेन दहेत्तज्जातेन \(जात\) तेजसा ।   
\(सव्येतरतले\)सव्ये करतले ध्यायेत् सुधांशुं पद्ममध्यगम् ।140।   
दग्धानि द्रव्यजालानि स्पृष्ट्वा तज्जामृताम्भसा ।   
सिक्तानि जातानि पुनर्यागयोग्यानि भावयेत् ।141।।   
चाम्पेयमुकुलं दूर्वां श्यामाकं पाद्यवारिणि ।   
एलालवङ्गकर्पूरं माचामे निक्षिपेद्रमे ।।142।।   
रजनीकुङ्कुमं पुष्पं कर्पूरं हरिचन्दनम् ।   
स्नानीयवारिण्येतानि निदध्यान्मन्त्रवित्तमः ।143।।।   
तिलानि तुलसी चैव शुद्धे वारिणि निक्षिपेत् ।   
अर्घ्यादीन् कल्पयामीति संस्पृशेन्निगमादिना ।144।   
द्रव्याण्यर्घ्यादिपात्रेषु हृन्मन्त्रेण नियोजयेत् ।   
दर्शयेत् सुरभीमुद्रां तत्सुधापूरितानि तु ।।145।।   
ध्यात्वोद्धरिण्यार्घ्यजलं गृहीत्वा वेदिकोपरि ।   
निधाय तस्मिन् वैकुण्ठात् प्रार्थयेद्विरजानदीम् ।146।   
चतुर्भुजां \(पीवरांसां\)पीतवस्त्रां शुद्धस्फटिकविग्रहाम् ।   
पुरःस्थिताभ्यां हस्ताभ्यां प्राञ्जलिं पद्मधारिणीम् ।147   
अपराभ्यां च हस्ताभ्यां स्नातानां मुक्तिदायिनीम् ।   
ध्यात्वा पुष्पादिनाभ्यर्च्य तज्जलेन च सर्वतः ।।148। 


श्रीपाञ्चरात्र आगमोक्त   
[[31]]   
पूरयेत् पात्रतोयानि आत्मानं प्रोक्षयेद् गुरुः ।   
उद्धरिण्या पुनस्तोयमर्घ्यपात्रात् समुद्धरेत् ।।149।।   
सव्यहस्ते निधायाथ दक्षिणेन पिधापयेत् ।   
ललाटान्तं समुद्धृत्य \(जपेन्मूलं तु सप्तकम्\)मूलं सप्त जपेन्मनुम् 150   
तत्तोयेनास्त्रमन्त्रेण द्रव्याण्यात्मानमेव च ।   
प्रोक्ष्य कूर्चेन देवस्य भोगयागमुपक्रमेत् ।।151।।   
भगवन् सर्वलोकेश मन्त्रमूर्ते जनार्दन ।   
करोमि पूजां देवेश त्वयोक्तेनैव वर्त्मना ।।152।।   
प्रीत्या गृहाण लक्ष्मीश मदनुग्रहकाम्यया ।   
इति विज्ञाप्य मूलस्य पादयोरब्जसम्भवे ।।153।।   
अर्चत प्रार्चसाम्ना वै क्षिपेत् पुष्पाञ्जलिं गुरुः ।   
\(अर्घ्यं पाणिक्षालनं च पाद्यमाचमनं ततः।\)   
अर्घ्यं पाद्यं तथाचामं गन्धमाल्यं च धूपवत् ।154।।   
\(गन्धमाल्यं धूपदीपौ\)दीपं समर्प्य देवाय मधुपर्कं निवेदयेत् ।   
पञ्चामृतं वापि ततः श्रीभूम्योरर्चनं चरेत् ।।155।।   
कर्मार्चासहजे पीठे भिन्ने कमलालये ।   
मन्त्रन्यासाय देवस्य योगपीठं प्रकल्पयेत् ।।156।।   
आधारशक्तिं सप्तास्यां रक्तवर्णां चतुर्भुताम् ।   
पीठाधारे पुरा ध्यात्वा कमठं तदनन्तरम् ।।157।।   
तदूर्ध्वे कालदहनं सप्तवक्त्रं त्रिलोचनम् ।   
त्रिपादं सप्तयुग्मेन भूजेन च विराजितम् ।।158।।   
तदूर्ध्वे नीलवसनं सहस्रफणशोभितम् ।   
चतुर्भुजं श्वेतवर्णं शङ्खचक्रसमन्वितम् ।।159।। 



[[32]]   
उपरिष्टात् ततो देवीं चतुरश्रां भुवं स्मरेत् ।   
तस्यां वह्न्यादिकोणेषु धर्मादीन् पुरुषाकृतीन् ।160।।   
चतुर्भुजान् सिंहवक्त्रान् योगपीठपदाकृतीन् ।   
मुख्यहस्ताञ्जलियुतानन्याभ्यां पीठधारिणः ।161।।   
श्वेतवर्णान् पुरा ध्यात्वा प्राच्यादिषु तथाऽपरान् ।   
अधर्मादींश्चतुर्दिक्षु रक्तवर्णान् यथाक्रमम् ।।162।।   
ध्यायेत् सदाशिवं मध्ये पञ्चाशद्धस्तशोभितम् ।   
मुखेन पञ्चविंशत्या पञ्चसप्तति \(चक्षुषम्\)चक्षुषा।।163।।   
\(पाण्डराभं\)पाण्डुराभं नीलकण्ठं शिरोभिः पाणिभिः सह ।   
योगपीठं धृतं ध्यायेत्तदूर्ध्वे\(पूजकोत्तमः\)तु विचक्षणः 164   
उपानज्जगतीपट्टिकपोतं च चतुष्टयम् ।   
ऋग्वेदादिक्रमात् ध्यायेत् फलकाकृतिरूपिणम् 165।।   
भूतानि तूलिकां तस्मात् जीवात्मास्तरणं तथा ।   
वह्नेः सोमस्य सूर्यस्य मण्डलानि यथाक्रमम् ।।166।   
स्मरेत्तदुपरि श्वेतपङ्कजं द्वादशच्छदम् ।   
मध्ये कर्णिकया युक्तं केसराद्यैः सुपूरितम् ।।167।।   
प्रणवं कर्णिकामध्ये स्मरेद् वेदादिमब्जजे ।   
तस्य द्वादशपत्रेषु पूर्वादिषु यथाक्रमम् ।।168।।   
श्रीवत्सं वनमालां च योगमायां च वैष्णवीम् ।   
विमलां च तथा सृष्टिं शक्तिमुत्कर्षिणीमपि ।।169।।   
\(प्रज्ञां\)प्रभवां सत्यां तथेशानामनुकम्पां पितामहीम् ।   
बद्धाञ्जलिधराः पूर्वैर्दोर्भिश्चैतास्तथा परैः ।।170।। 


श्रीपाञ्चरात्र आगमोक्त   
[[33]]   
विकसत्स्वर्णपद्मानि दधानाः कमलेक्षणाः ।   
वह्निमण्डलपूर्वादिदिक्ष्विन्द्रादीन् यथाक्रमम् ।।171।   
अर्कस्य मण्डले देवि कुमुदादिपदेष्वमून् ।   
शङ्खं चक्रं गदां शार्ङ्गं वज्रं खड्गं तथा परम् ।।172।।   
पद्मं मुसलमित्येतानायुधान् पुरुषाकृतीन् ।   
सोमस्य मण्डले चापि पूर्वादिष्वष्टसु क्रमात् ।।173।   
व्याप्तिं कान्तिं तथा तृप्तिं श्रद्धां विद्यां जयां क्षमाम् ।   
शान्तिं च शक्तीरष्टैताः स्मरेच्चामरधारिणीः ।।174।   
बहिरावरणे तार्क्ष्यमीशकोणे तु सेनपम् ।   
सर्वांस्थितान् प्राञ्जलींश्च देवस्याभिमुखान् स्मरेत् 175।   
एवं ध्यात्वा योगपीठं तत्रत्याः शक्तिदेवताः ।   
गन्धपुष्पैर्धूपदीपैरर्चयेच्च ततः परम् ।।176।।   
भगवद्वंशमाचार्यं पूजारम्भे हृदि स्मरेत् ।   
आसीनस्य शयानस्य कर्मबिम्बस्य वै रमे ।।177।।   
पीठकल्पनकाले तु स्मरेत् पद्मान्तमादितः ।   
ततोऽनन्तं स्मरेद्देवि सहस्रफणमण्डितम् ।।178।।   
यानारूढस्य बिम्बस्य पद्मात्तार्क्ष्यं विचिन्तयेत् ।   
मन्त्रासने योगपीठं पद्ममन्यत्र चिन्तयेत् ।।179।।   
ध्यायेद्यात्रासने तार्क्ष्यमनन्तं शयनासने ।   
श्रियादीनां तु देवीनां पीठमूले तु कच्छपम् ।।180।।   
तन्मध्ये पन्नगाधीशमस्य कोणेषु पद्मजे ।   
धर्मादीन् क्रमशो \(ध्यायेत्\)ध्यात्वा तदूर्ध्वेऽव्यक्तपङ्कजम् ।।181।। 



[[34]]   
\(यागबेरादिनां पद्मविष्टरं चिन्तयेत्ततः\) भगवद्वंशमाचार्यं पूजारम्भे स्मरेद् गुरु।   
\[आवाहनविधिं वक्ष्ये शृणु पङ्कजमालिनि ।।182।।   
आवाहने तु मूलार्चाहृदब्जात्पात्रमायतम् ।   
देवं पिङ्गलया तत्तद्बिम्बहृत्सरसीरुहे ।।183।।   
सुषुम्नया समावाह्य ततः पूजादिकं चरेत् ।   
तत्तत्कर्मावसाने तु तथा मूले नियोजयेत् ।।184।।   
त्रिमूहूर्तात्पुरा प्राप्तपूजने पुरुषोत्तमम् ।   
नोद्वास्य पूजनं कृत्वा ततोद्वासनमाचरेत् ।।185।।   
ज्वलनः सूर्यकान्ते तु यथा भाति दिवाकरात् ।   
तथार्चकप्रार्थनया मूलात्कर्मादिकौतुके ।।186।।   
त्रिस्थाने स्नानकुम्भे च हरिः सन्निहितो रमे \]   
आवाहनपदं पात्रं पूरयेद् गन्धवारिभिः ।।187।।   
मूलमन्त्रेण तुलसीं तस्मिन्निक्षिप्य वै ततः ।   
तत्पात्रं हस्तयुग्मेन ललाटान्तं समुद्धरेत् ।।188।।   
मूलस्थं रविवह्नीन्दुकोटिकोटिसमप्रभम् ।   
द्विहस्तमेकवक्त्राब्जं चक्राद्यायुधसेवितम् ।।189।।   
किरीटवनमालाभ्यां कौस्तुभेन च शोभितम् ।   
वासुदेवं परात्मानं प्रार्थयेद् गाथयानया ।।190।।   
करुणारसदुग्धाब्धिसमुत्पन्न घनप्रभ ।   
आगच्छागच्छ पात्रेऽस्मिन् नित्यपूजार्थमच्युत ।191।   
एवं सम्प्रार्थ्य मूलार्चां तस्मात् पात्रे समागतम् ।   
शङ्खचक्रगदाशार्ङ्गधारिणं पीतवास\(स\)म्।   
श्रीवत्सकौस्तुभोरस्कं वनमालादिभूषितम् ।।192।। 


श्रीपाञ्चरात्र आगमोक्त   
[[35]]   
नीलनीरदसङ्काशं वासुदेवं चतुर्भुजम् ।   
\[पद्मविष्टरमासाद्य संस्थितं काञ्चनप्रभम् ।।193।।   
अनर्घ्यरत्नखचितकिरीटेन विराजितम् ।   
वनीरदनीलालिदलिताञ्जनसन्निभैः ।।194।।   
माधवीमल्लिकाजातिपुष्पसंवलितान्तरैः ।   
कर्पूरधूसरैर्दिव्यकचभारैः सुशोभितम् ।।195।।   
कुटिलालकलोलालिकोमलाननपङ्कजम् ।   
अष्टमीचन्द्रधिक्कारिफालोद्यत्तिलकोज्ज्वलम् ।।196।   
निरङ्कुशदयापूरतरङ्गितकटाक्षकम् ।   
षट्पदाश्रितशुभ्राब्जपरीहासिविलोचनम् ।।197।।   
शीतलैर्दृष्टिपातैस्तु जगदानन्दकारिणम् ।   
हेमचाम्पेयकुसुमोल्लसत्सुन्दरनासिकम् ।।198।।   
मन्दहासोल्लसद्दन्तं बन्धूकसदृशाधरम् ।   
आदर्शगण्डसंलग्नरत्नकुण्डलभूषितम् ।।199।।   
सौन्दर्यसम्पुटाकारचुबुकस्थलशोभितम् ।   
कम्बुकण्ठस्थितार्धेन्दूल्लसद्ग्रैवेयकोज्ज्वलम् ।।200।।   
कुङ्कुमागरुकस्तूरीसुवासितभुजान्तरम् ।   
चतुर्भुजमुदाराङ्गं दीर्घबाहुं सुयौवनम् ।।201।।   
लसत्कङ्कणकेयूरमहार्हाङ्गुलिभूषणम् ।   
चतुर्वर्गप्रदानोद्यत्करपल्लवसंयुतम् ।।202।।   
मुख्यदक्षिणहस्तेन श्रितानामभयप्रदम् ।   
लीलया वामहस्तेन निषण्णे पद्मविष्टरे ।।203।। 



[[36]]   
धृत्वा कौमोदकीशार्ङ्गे पश्चाद् दक्षिणपाणिना ।   
सुदर्शनं सहस्रारं कोटिकालानलद्युति ।।204।।   
प्रणवध्वाननिर्घोषं हेमाद्रिशतशोभितम् ।   
दधानं वामहस्तेन पाञ्चजन्यं सुनिर्मलम् ।।205।।   
उरोविराजि श्रीवत्सकौस्तुभोद्भासि दिक्तटम् ।   
रत्नकाञ्चनसन्मुक्ताभरणैर्वनमालया ।। 206।।   
सद्ब्रह्मसूत्रया चैव संविराजदुरस्स्थलम् ।   
तुलसीदामसौरभ्यभ्रमद्भ्रमरमण्डितम् ।।207।।   
अन्तःस्फुरदनेकाण्डसम्शोभिततनूदरम् ।   
विधातृजन्मभूनाभिकमलेन सुशोभितम् ।।208।।   
चम्पासहस्रपुञ्जाभपीताम्बरलसत्कटिम् ।   
नागेन्द्रदर्पहरणनन्दकान्वितमेखलम् ।।209।।   
यूथपेन्द्रकरोदारचारूरुयुगलोज्ज्वलम् ।   
मुक्तास्फोटोल्लसद्दिव्यजानुमण्डलशोभितम् ।।210।   
मीनमानहरश्लक्ष्णजङ्घाकाण्डमनोहरम् ।   
मणिमञ्जीरविसत्कूर्माकारपतद्वयम् ।।211।।   
विद्रुमाभाङ्गुलीजालोल्लसद्रत्नाङ्गुलीयकम् ।   
शरदिन्दुदशोद्भासिनखपङ्क्तिविराजितम् ।।212।।   
सर्वलक्षणसंपूर्णं सार्वज्ञादिगुणैर्युतम् ।   
वपुषा सुन्दरेणैव दिव्येनाविष्कृतेन च ।।213।।   
मुञ्चन्तमनिशं देहादालोकं ज्ञानलक्षणम् ।   
प्रयत्नेन विनाऽज्ञाननाशकं ध्यायिनां प्रभुम् ।।214।। 


श्रीपाञ्चरात्र आगमोक्त   
[[37]]   
करुणापूर्णहृदयं जगदुद्धारणोद्यतम् ।   
अभिन्नपूर्णषाड्गुण्यविभवेनोपबृंहितम् ।।215।।   
सर्वदेवमयं देवं सर्वेषां तेजसां निधिम् ।   
स्वदेहतेजःसंभूतज्वालामण्डलमध्यगम् ।।216।।   
योगिध्येयमजं नित्यं जगज्जन्मादिकारणम् ।   
एवं लक्ष्मीपतिं स्मृत्वा शार्ङ्गधन्वानमादरात् ।।217।।\]   
\(तद्वारिणा कर्मबेरशिरः\)ध्यात्वा तद्वारिणा कर्मशिरः कूर्चेन सेचयेत् ।   
द्वादशार्णं चतुर्वारमागच्छेति समं वदेत् ।।218।।   
\(द्वादशार्णैश्चतुर्वारमागच्छेति वदेत्ततः ।\)   
पात्रस्थं परमात्मानं कर्मार्चायां \(विचिन्त्य च\)विचिन्तयेत् ।   
प्रदर्श्यावाहनमुद्रां स्थापनं तु ततः परम् ।।219।।   
विभो सकललोकेश विनतासुतसेवित ।   
त्राणाय सर्वजगतां स्वागतं ते जगत्पते ।।220।।   
इति स्वागतमुद्रां च प्रतिमां च प्रदर्शयेत् ।   
स्वामिन् सर्वजगन्नाथ यावत्पूजावसानकम् ।।221।   
तावन्मद्भक्तभावेन बिम्बेऽस्मिन् सन्निधिं कुरु ।   
दर्शयेत् सन्निधिं मुद्रां प्रार्थनां च वरानने ।।222।।   
सुमुखो भव देवेश विष्णो जिष्णो जनार्दन ।   
इति विज्ञाप्य \(सांमुख्य\)सान्निध्यमुद्रामपि च दर्शयेत् 223   
सौन्दर्यामृतसिन्धूत्थघनविद्युल्लताप्रभे ।   
आगच्छावाहने पात्रे गोविन्दगृहमेधिनि ।।224।।   
एवं सम्प्रार्थ्य पात्रस्थां श्रियं बिम्बे स्मरेत्ततः ।   
सर्वजीवधरे कान्ते परमात्मप्रिये रसे ।।225।। 



[[38]]   
पात्रेऽस्मिन् पूजनाय त्वमागच्छ वसुधे शुभे ।   
एवमावाह्य पात्रस्थां भुवं बिम्बे नियोजयेत् ।।226।।   
आवाहनादिषण्मुद्रां दर्शयेद्देशिकोत्तमः ।   
मूलाभावे श्रियादीनां भगवन्मूलबिम्बतः ।।227।।   
श्रियादिकर्मबिम्बेषु शक्तीरावाह्य पूजयेत् ।   
मन्त्रन्यसनकाले तु देवेशं योगविष्टरे ।।228।।   
स्थितं ध्यात्वा देवदेहे मन्त्रन्यसनमाचरेत् ।   
किरीटाद्यहिनाथान्तं मुद्राः सर्वाश्च दर्शयेत् ।।229।।   
श्रामित्यादि श्रियो देहे विन्यसेच्च तथा भुवः ।   
ह्रामित्यादिषडङ्गानि विन्यसेत् कमलेक्षणे ।।230।।   
पद्ममुद्रां प्रदर्श्याथ देवेशं प्रार्थयेद् गुरुः ।   
दासोऽहंते जगन्नाथ पुत्रदारगृहैः सह ।।231।।   
कर्तव्ये मां नियुङ्क्ष्व त्वं प्रेष्यं भक्तं हिते सदा ।   
त्वां भक्त्या पूजयाम्यद्य भोगैरर्घ्यादिभिर्हरे ।।232।।   
मदीय\(य?\) इति तां पूजां गृहाण परमेश्वर ।   
विज्ञाप्यैवं रमानाथं यजेदर्घ्यादिभिस्ततः ।।233।।   
श्रीभूम्योश्चार्चनं कृत्वा मधुपर्कं निवेदयेत् ।   
\[योगे स्थितं मण्डने च यात्रायां भोजने तथा ।234।   
स्नाने च सुखमासीनं शय्यायां शयनं विभुम् ।   
अन्यत्र चोपचारेषु स्थितमासीनमेव वा ।।235।।   
प्राङ्मुखं चिन्तयेद्विद्वान् देवप्राचीक्रमेण वा ।   
आचार्यः शिष्यवन्मन्त्रविष्टरे स्नपनासने ।।236।। 


श्रीपाञ्चरात्र आगमोक्त   
[[39]]   
जननीव शिशुं रत्यां सतीव प्रियनायकम् ।   
अलङ्कारेऽतिथिं भोज्यविष्टरे तु गृहस्थवत् ।।237।।   
यात्रासने सुशय्यायां नृपं मन्त्रीव सेवकः ।   
प्रार्थनायां मित्रवच्च देवं ध्यायेत पूजकः\] ।।238।।   
एकबेरविधाने तु पूजाकाले पुरा रमे ।   
योगपीठस्थितान् देवान् क्रमेणाभ्यर्च्य वै गुरुः ।239   
मन्त्रन्यासादिहोमान्तं पूजां कुर्याद्यथाविधि ।   
मखार्चादिषु बिम्बेषु वासुदेवादिकान् यजेत् ।।240।   
बहुबेरे तव विधिं वदाम्यावाहनस्य तु ।   
ज्ञानादिषड्गुणोपेतं वासुदेवं चतुर्भुजम् ।।241।।   
शुद्धस्फटिकसङ्काशं मूलादुत्सवकौतुके ।   
सङ्कर्षणं ज्ञानर्मूींत रक्ताभं बलिकौतुके ।।242।।   
बलर्मूींत हेमवर्णं प्रद्युम्नं \(तीर्थ\)स्नानकौतुके ।   
अनिरुद्धं \(स्नान\)तीर्थबेरे भूतिर्मूींत घनप्रभम् ।।243।।   
धर्मर्मूींत पद्मनाभं मयूरगलमेचकम् ।   
स्वप्नबिम्बे समावाह्य तत्तत्काले समर्चयेत् ।।244।।   
सर्वांश्चतुर्भुजान् शङ्कचक्रपद्मगदाधरान् ।   
श्रीवत्सकौस्तुभोरस्कान् वनमालाद्यलङ्कृतान् ।।245।।   
वासुदेवोद्भवान् ध्यायेत् केशवाद्यधिनायकान् ।   
स्नानासनं समभ्यर्च्य पादुकार्चनमाचरेत् ।।246।।   
कनकाचलगाम्भीर्यमहीन्द्राभरणं विभुम् ।   
छन्दोमयं गरुत्मन्तं पादुकायां विचिन्तयेत् ।।247।। 



[[40]]   
पादुकां तार्क्ष्यगायत्र्या स्नापयेन्मन्त्रवारिभिः ।   
पुष्पधूपादिनाभ्यर्च्य स्नानपीठपुरो भुवि ।।248।।   
द्वादशाद्येककुम्भान्तं विभवेच्छानुसारतः ।   
कुम्भान् विधाय सम्पूज्य प्रापयेत् स्नानकौतुकम् ।249   
स्नानकालस्त्वयं प्राप्तस्तवेच्छा यदि वर्तते ।   
अभ्यञ्जयित्या\(त्वा?\) देवेश सुस्नानं कारयाम्यहम् ।250।   
विज्ञाप्य दद्याद्देवाय पादुकां हेमनिर्मिताम् ।   
इदं विष्णुरिति ध्यायेत् पादुकारोहणे विभोः ।।251।।   
उत्तिष्ठ ब्रह्मणेत्येवं देवमुत्थापयेद् गुरुः ।   
भद्रं कर्णेति मन्त्रेण नयेत् स्नपनविष्टरम् ।।252।।   
विष्णोर्नुकेति मन्त्रेण स्थापयेत् स्नानविष्टरे ।   
विष्णुगायत्रिया चार्घ्यं पाद्यं त्रीणि पदेति च ।।253।।   
आपः पुनन्तु मन्त्रेण दद्यादाचमनं हरेः ।   
तद्विष्णोरिति काष्ठेन रदनान् शोधयेत्ततः ।।254।।   
रसज्ञां विष्णुगायत्र्या गण्डूषं निगमादिना ।   
कारयेत् स्नानवस्त्रे च परिध्याद्धरेर्गुरुः ।।255।।   
वामदेव्येति वै साम्ना गन्धतैलेन वै विभोः ।   
शिरः प्रभृति पादान्तमुद्वर्तनमथाचरेत् ।।256।।   
रमागायत्रिया केशान् कङ्कतेन मृजेत्ततः ।   
तैलानि\(रि\) वानचूर्णेन सुगन्धिसलिलेन च ।।257।।   
तच्छंयोरिति केशादिपादान्तं शोधयेत्ततः ।   
आप्यायस्वेति दुग्धेन दध्ना च तदनन्तरम् ।।258।। 


श्रीपाञ्चरात्र आगमोक्त   
[[41]]   
दधिक्रावुण्णमन्त्रेण गायत्र्या विष्णुपूर्वया ।   
नालिकेराम्बुना लक्ष्मीगायत्र्या पीतवारिणा ।।259।।   
वस्त्रयुग्मं समर्प्याथ गन्धद्वारेति देशिकः ।   
स्नापयेद्गन्धपङ्केन कुङ्कुमालेपनं ततः ।।260।।   
प्रालम्बैर्मौलिमालाभिर्भूषयेत् परमेश्वरम् ।   
अर्घ्यादिभिः समभ्यर्च्य मधुपर्कं निवेदयेत् ।।261।।   
सहस्रधारापटके\(ले?\) भास्कराधिपतिं तथा ।   
शङ्खपद्माह्वये पात्रे श्रियमावाह्य पूजयेत् ।।262।।   
तयोः कुम्भाम्बुनापूर्य सहस्रच्छिद्रया सह ।   
सार्धं द्वाभ्यां देशिकाभ्यां सूक्तेन पुरुषात्मना ।।263।।   
लक्ष्मीशं स्नापयेद्यद्वा महाकुम्भेन वा रमे ।   
जम्बीररसधाराभिः शुचीव इति मन्त्रतः ।।264।।   
अभिषिञ्चेद्रमानाथं ततः शुद्धजलेन च   
शङ्खोदकेन देवेशं सावित्र्या परिषेचयेत् ।।265।।   
अग्निमूर्धेति मन्त्रेण शुष्कवस्त्रेण शोधयेत् ।   
मूर्धानमित्यार्द्रकेशान् शोषयेद्गन्धधूपकैः ।।266।।   
\(वस्त्रयुग्नं\)वस्त्रं युग्मं समर्प्याथ स्थापयेत् सिंहविष्टरे ।   
आराधयेद् भूषणस्थान् प्रार्थयेत् कर्मकौतुके ।।267।।   
सपद्मपीठं परममिदं भूषासनं महत् ।   
आकल्पधारणार्थाय आतिष्ठ जगतां प्रभो ।।268।।   
इति विज्ञाप्य देवेशं स्मरेन्मण्डनविष्टरे ।   
पुरातनं वस्त्रयुग्मं व्याहृत्या परिहृत्य च ।।269।। 



[[42]]   
विष्णुगायत्रिया वस्त्रे नूतने परिधापयेत् ।   
इदं विष्णुरिति श्रुत्या चन्दनेन सुगन्धिना ।।270।।   
वपुष्यालेपयेत् पश्चात् जितं त इति मण्डनैः ।   
मण्डयेत् परमात्मानं किरीटेन सुवर्चसा ।।271।।   
मणिनिर्मितमालाभिश्चक्राद्यायुधभूषणैः ।   
\(नेत्रयोरञ्जनं काले\)ललाटे देवदेवस्य तिलकं परिकल्पयेत् ।।272।।   
प्रावारमुपवीतं च धारयेन्निगमादिना ।   
पुष्पमालादिभिर्देवं तद्विष्णोरिति मन्त्रतः ।।273।।   
इरावतीति मन्त्रेण पादयोरक्षतान् क्षिपेत् ।   
ततोऽध्वरादिबिम्बानां प्रतिकर्म समाचरेत् ।।274।।   
आदर्शे कमलां देवीं व्यजने पवनाधिपम् ।   
आतपत्रे पन्नगेन्द्रमर्चयेत् स्वस्वविद्यया ।।275।।   
व्याहृत्या दर्पणादीनि दर्शयेत् परमात्मनः ।   
कर्मार्चादीनि बिम्बानि यजेदर्घ्यादिना ततः ।।276।।   
रमागायत्रिया दद्यात् ताम्बूलीमास्यशोधिनीम् ।   
दद्यादगरूधूपं च जितं त इति मन्त्रतः ।।277।।   
\[उद्दीप्यस्वेति मन्त्रेण दीपमारोपयेद्रमे ।\]   
दीपजालेषु ताराणि मध्यदीपेषु वै विधुम् ।।278।।   
आवाह्य दर्शयेत् दीपम् उद्दीप्यस्वेत्यृचा हरेः ।   
ततो यवनिकां त्यक्त्वा दीपमादाय देशिकः ।।279।।   
त्रिवारं गुणमन्त्रेण पादादिशिरसोऽवधिः ।   
\(कर्मार्चां भ्रामयेत् पश्चाद् गुरुर्मात्रां समाहरेत् ।\) 


श्रीपाञ्चरात्र आगमोक्त   
[[43]]   
कर्मबिम्बादिबिम्बानां एवं कृत्वा ततो गुरुः ।   
\[ताण्डुलं तण्डलं मुद्गमाज्यं हेमं फलानि च ।। 280।।   
गोग्रासं गाश्च वसनं मात्राद्रव्यमितीरितम् ।\]   
\(ततो देवस्य पुरतः तद्द्रव्यं स्थापयेद् भुवि ।\)   
देवस्य पुरतो मात्राद्रव्यं सन्दर्शयेत् स्वयम् ।।281।।   
\[दर्शयित्वा तु देवस्य गृह्णीयात् तदनन्तरम् ।\]   
\(ततो बहिश्च तार्क्ष्यादीन् गन्धाद्यैर्चयेद् क्रमात् ।\)   
संङ्गृह्य वैनतेयादीन् अर्घ्याद्यैः पूजयेत् क्रमात् ।।282।।   
ऋगाद्यध्ययनारम्भं प्रामभेयुश्च वैदिकाः ।   
स्वरेणोच्चतरेणैव स्तुवीयुः स्तोत्रपाठकाः ।।283।।   
नृत्तार्धमण्डपे रम्ये नृत्येयुर्गणिका जनाः ।   
मङ्गलानि च गीतानि तत्र गायन्तु गायकाः ।।284।।   
तुलसीपल्लवैर्देवमर्चयेच्च तदा गुरुः ।   
व्यूहादिनामभिश्चापि विभवाद्यैश्च नामभिः ।।285।।   
पिधाय काण्डवस्त्रेण गर्भद्वारं ततो गुरुः ।   
देवस्य पुरतो वेद्यां भक्ष्यादीन् घृतपाचितान् ।।286।।   
निधाय विविधान्नानि शोधयेच्छोषणादिभिः ।   
प्रदर्श्य सुरभीमुद्राममृतीकृत्य तानि वै ।।287।।   
मूलादिसर्वबिम्बानि प्रार्थयेद् गाथयानया ।   
मृष्टपूतस्थिरान्नानि भोज्यभक्ष्याण्यनेकशः ।।288।।   
सम्पन्नानि जगन्नाथ भोज्यासनमलङ्कुरु ।   
इति विज्ञाप्य देवाय पादुके धारयेद्धरेः ।।289।। 



[[44]]   
अन्नादीन् क्रमशो न्यूनं दशभागं स्मरेद्रमे ।   
मूलादिसप्तबिम्बानां सप्तभागं निवेदयेत् ।।290।।   
सालिग्रावस्यैकभागं विमानस्य तथा परम् ।   
होमाय चापरं भागं पात्रेऽन्यस्मिन्निवेशयेत् ।।291।   
भोज्यासने स्थितं ध्यात्वा यजेदर्घ्यादिना विभुम् ।   
भगवद्दक्षिणे हस्ते न्यसेदर्घ्यसुमं गुरुः ।।292।।   
त्वद्दासेन मया दत्तं भोज्यवस्तु सुसंस्कृतम् ।   
अभीतिदकरेण त्वं गृहाण कृपया विभो ।।293।।   
इति विज्ञाप्य देवाय मधुपर्कं निवेदयेत् ।   
अन्वारब्धेन वामेन पाणिना दक्षिणेन च ।।294।।   
भक्त्या नम्रेण शिरसा दर्शितग्रासमुद्रया ।   
\(द्विचतुष्कबलान्\)द्वात्रिंशत् कबलान् विष्णोर्देवस्येति\(देवस्य त्वेति\) च मन्त्रतः ।।295।।   
निर्वपेद्दक्षिणे हस्ते भक्ष्यान्नादीनि देशिकः ।   
मध्ये मध्ये च पानीयं दद्यादेलादिमिश्रितम् ।।296।।   
\[शीतलोदकसंयुक्तमेलाकर्पूरमिश्रितम् ।   
मन्दोष्णं वासनायुक्तमर्हणाम्भ इति स्मृतम् \] ।।297।   
भोज्यासनादौ भोज्यान्ते दद्यादर्हणमम्बु च ।   
हस्तप्रक्षालनं कुर्याद्देवस्य परमात्मनः ।।298।।   
गण्डूषं च समर्प्याथ पुनरर्घ्यादिना यजेत् ।   
\(मुखहस्तपदाब्जानि शोधयेत् अस्त्रवारिणा ।\)   
पाणिवक्त्रपदाम्भोजं शोधयेत् शुद्धवारिणा ।।299।।   
एवं कर्मादिबिम्बानां षण्णामपि निवेदयेत् ।   
श्रीभूम्योश्च तथान्नादीन् विनिवेद्य ततो रमे ।।300।। 


श्रीपाञ्चरात्र आगमोक्त   
[[45]]   
सालग्रावाधिदेवाय विष्णवे विनिवेद्य च ।   
प्रासादपतयेऽन्नादीननिरुद्धाय चार्पयेत् ।।301।।   
ततो ध्रुवादिबेरेभ्यस्ताम्बूलं वासनायुतम् ।   
निवेदयेत्ततः स्नानबिम्बशक्तिं ध्रुवे नयेत् ।।302।।   
\[निवेदनान्ते त्वन्नानि भक्ष्याणि विविधानि च ।   
विष्वक्सेनादिपूजार्थमर्धभागं त्यजेत्ततः ।।303।।   
प्रतिग्रहोदकं पीत्वा पादुकां मूर्धनि स्वके ।   
भुक्तानि पत्रपुष्पाणि विदध्याद् विनयान्वितः ।।304   
पूजासिद्ध्यर्थमर्धान्ने स्तोकमर्चकसत्तमः ।   
देवाभिमुखमासीनः प्रागश्नीयाच्च मौनवान् ।।305।।   
हृद्यागमाद्यमङ्गं स्याद्योगपीठे प्रपूजनम् ।   
द्वितीयमङ्गं स्नपनं तृतीयं वेषपूजनम् ।।306।।   
तुर्यं भोज्यासने विष्णोः पूजनं पञ्चमं ततः ।   
गुरोः सिद्धिप्राशनं तु षष्ठं नित्याग्निपूजनम् ।।307।।   
सप्तमं तूत्सवो नित्यश्चाष्टमाङ्गमितीरितम् ।   
अष्टाङ्गपूजनं त्वेवं गर्भगेहे विधीयते ।।308।।   
चतुर्थादिषडङ्गान्तं बहिः पूजनमारभेत् \(मण्डपादिषु पूजयेत्\)।   
नित्ये नैमित्तके प्राप्ते त्वेकस्मिन् समये तदा ।।309।   
नैमित्तिकं पुरा कृत्वा पश्चान्नित्यसमर्चनम् ।   
नैमित्तिके ह्यनित्ये च नित्ये च युगपद्गते ।।310।।   
प्रागनित्यं ततः पश्चान्नैमित्तं नित्यमाचरेत् ।   
नैमित्तिके च काम्ये च प्राप्ते काम्यं तु पूर्वतः ।।311। 



[[46]]   
एतत्कालेषु सम्प्राप्ते प्रायश्चित्ते तु देशिकः ।   
प्रायश्चित्तं पुरा कृत्वा ततस्तानि क्रमाच्चरेत् ।।312।।   
कालातिक्रमदोषस्तु तत्र न स्यात्कदाचन ।   
प्राङ्गणेषु च सर्वेषु प्रासादेष्वाश्रयेषु च ।।313।।   
प्रतिष्ठितेषु शोभार्थं विभवव्यूहमूर्तिषु ।   
तथैव गोपुरद्वारदिङ्गमूर्तिषु च मण्डपे ।।314।।   
सान्निध्यं चैव यातासु शक्त्या नित्यं समर्चनम् ।   
त्रिकालं वा द्विकालं वा सङ्कटे त्वेककालिकम् ।।315   
कुर्यादष्टोपचारैस्तु तथा नैमित्तिकेष्वपि ।   
न कर्मार्चादिकं तत्र स्नपनं चोत्सवादिकम् ।।316।।   
बलिदानं च होमं च पवित्रारोहणादिकम् ।   
नाचर्तव्यं विशेषेण प्राङ्गणादिषु मूर्तिषु ।।317।।   
सूक्ष्माभिषेकमात्रं तु तत्र तासु समाचरेत् ।   
खगेशविष्वक्सेनादिपरिवारगणेष्वपि ।।318।।   
प्रतिष्ठितेषु गेहेषु पूज्यमाश्रयमूर्तिवत् ।   
अनन्ततार्क्ष्यसेनेशदेवानां मण्डपादिषु ।।319।।   
कुमुदादिगणेशानां द्वारावरणवासिनाम् ।   
अमूर्तीनां बलिं दद्याद्वासुदेवपुरो भुवि ।।320।।   
यत्र भक्तश्च सेनानीः स्वतन्त्रेण प्रपूज्यते ।   
तन्निवेदितवस्तूनि नाश्नीयाद्वैष्णवोत्तमः ।।321।। 





श्रीपाञ्चरात्र आगमोक्त   
[[47]]   
परिचारवरैः कार्यं शिष्यैर्वा भक्तपूजनम् ।\]   
\!स्तुत्वा च विविधैः स्तोत्रैर्नित्यहोमं ततश्चरेत् ।322।   
इति श्रीश्रीप्रश्नसंहिताया\*मष्टाविंशोऽध्यायः।   
\(ग्र. भोगयागे भोज्यासनविधिर्नामैकोनत्रिंशोऽध्यायः\)   
\*\*\*\*\*\*\*\*\*\*\*   
29 एकोन त्रिंशोऽध्यायः   
ओं उदारायै नमः \(श्रीसूक्त नामावलि\)

नित्यहोम विधिः   
एवं नित्यार्चनं कृत्वा नित्यहोमाय देशिकः ।   
नारायणं चतुर्बाहुं मूलाज्जलजसन्निभं ।। 1 ।।   
शङ्खचक्रगदापद्मै: शोभितं वनमालया ।   
किरीटहारकेयूरकटकेन विराजितम् ॥ 2॥   
श्रीवत्सकौस्तुभोरस्कं पीताम्बरधरं विभुम् ।   
आवाह्यावाहने पात्रे वस्रेणाच्छाद्य भाजनम् ।। 3।।   
हस्ताभ्यां तत्समादाय होमान्तं प्रेष्यमूर्धनि ।   
निधाय घण्टावाद्यैश्च शं नो मित्रमनुं गुरुः ।। 4।।   
उच्चरन् पाकशालां वै सदीपस्तु शनैर्व्रजेत् ।   
यागद्वारं समासाद्य चण्डादीन् मनसार्चयेत् ।। 5 ।।   
गत्वान्तर्होमकुण्डस्य दक्षिणे दर्भसम्स्तरे।   
निधाय पात्रं कुण्डस्य पश्चिमे कूर्मविष्टरे ।। 6 ।।   
उपविश्य प्राङ्मुखः सन् सङ्कल्प्य हवनं ततः ।   
क्षिपेत् कुण्डोत्तरे देशे षट्कुशान् प्राङ्मुखान् रमे ।। 7   
तेष्वाज्यपात्रं हव्यं च स्रुक् \{स्रुवौ\} स्रुवं समिधः कुशान् । 



[[48]]   
प्रणीतां प्रोक्षणीं दर्वीं व्यजनं मेक्षणं तथा ।। 8।।   
अक्षतान् शुष्ककाष्ठांश्च तिलांश्च द्वन्द्वशो रमे ।   
अधोमुखानि पात्राणि निधाय गुरुसत्तमः ।। 9 ।।   
आत्मनो दक्षिणे पार्श्वे करकं पुष्पभाजनम् ।   
कुण्डस्य परितः पञ्च सप्त वा नव वा कुशान् ।। 10 ।   
परिस्तृणीत द्रव्याग्निमध्ये दर्भेषु साम्बुमत् ।   
निधाय तत्प्रणीतायां चक्रराजं समर्चयेत् ।। 11 ।।   
प्रादेशसम्मितं कूर्चं दर्भयुग्मविनिर्मितम् ।   
उत्तराग्रं तु विन्यस्य त्रिभिर्दर्भैः पिधाय ताम् ।। 12 ।   
प्रोक्षणीमात्मनश्चाग्रे निधाय गुरुसत्तमः ।   
प्रोक्षण्यां तत्प्रणीताम्बु कूर्चेन सह योजयेत् ।। 13।।   
अङ्गुष्ठानामिकाभ्यां तु तत्कूर्चं हस्तयोर्द्वयोः ।   
गृहीत्वा तत्त्रिरुत्पूय होमद्रव्याणि शास्त्रवित् ।। 14।   
कृत्वोत्तानानि पात्राणि सपवित्रेण चाम्बुना ।   
चक्रगायत्रिया प्रोक्ष्य तत्तन्नाम समुच्चरन् ।। 15 ॥   
द्रव्याण्यपि च पात्राणि संस्पृशेत् क्रमशो रमे ।   
अवशिष्टेन तोयेन प्रणीतां परिषेचयेत् ।। 16 ।।   
भूयः प्रणीतामापूर्य तस्यां देवं चतुर्भुजम् ।   
शङ्खचक्रगदाशार्ङ्गनन्दकादिविभूषितम् ।। 17 ।।   
वासुदेवं समभ्यर्च्य कुण्डस्येशानविष्टरे ।   
निधाय दक्षिणे स्थाने कूर्चं द्वादशभिः कुशैः।। 18।।   
तावदङ्गुलमायामं कृतं विन्यस्य सम्स्तरे ।   
चतुर्मुखं चतुर्बाहुमं साक्षमालाकमण्डलुम् ।। 19 ।। 


श्रीपाञ्चरात्र आगमोक्त   
[[49]]   
गिरा समेतं हैमाभं ब्रह्माणं तत्र चिन्तयेत् ।   
याज्ञीयैरिन्धनैर्वह्निं प्रज्वाल्यास्त्राभिमन्त्रितैः ।। 20 ।।   
आत्मनः पुरतो देवि पात्रमाज्यस्य देशिकः ।   
दर्मेषु सादयेत् तस्मिन्नाप्यायस्वेति मन्त्रतः ।। 21 ।।   
गालितं द्रावितं गव्यमाज्यमापूरयेद् रमे ।   
प्रणीतेः कूर्चमादाय चाज्यस्थाल्यां नियोजयेत् ।। 22   
अग्नेरुत्तरतोऽङ्गारान् गृहीत्वा परिधेस्ततः ।   
उत्तरात् पश्चिमे भागे तां निधायासनस्थितिम् ।। 23   
तस्मिन्नग्नावाज्यपात्रं दर्भान् प्रज्वाल्य दर्शयेत् ।   
गुणमन्त्रेण तद्दर्भान् विसृजेदुत्तरे स्थले ।। 24।।   
प्रच्छिद्य द्र्भयोरग्रं शोधयेत् सलिलेन तत् ।   
प्रक्षिप्याज्ये कुशस्तम्बद्वयमादीप्य देशिकः ।। 25।।   
\[दर्शयेत् पुनराज्यं त्रिःपर्यग्नि च ततस्चरेत् ।\]   
दर्भयुग्मं विसृज्याथ कुण्डेङ्गारान् नियोजयेत् ।। 26।   
सव्यदक्षिणहस्ताभ्यां तत्पात्रं चात्मनः पुनः ।   
पुरोनिधाय कूर्चेन त्रिभिरुत्पूययेद् गुरुः ।। 27 ।।   
कूर्चग्रन्थिं विसृज्याप उपस्पृश्यानले क्षिपेत् ।   
प्रदर्श्य सुरभीमुद्रामष्टदर्भैः पिधाय च ।। 28।।   
चक्रमुद्रामपि तथा गृहीत्वा स्रुक्स्रुवौ ततः ।   
उष्णोदकेन प्रक्षाल्य पञ्चदर्भकृतस्य तु ।। 29 ।।   
कूर्चस्य मूलात्तन्मूलं मध्यं मध्येन चाग्रतः ।   
तयोरग्रं विशोध्याथ वह्नौ सन्तापयेच्च तौ ।। 30 ।।   
अद्भिः प्रोक्ष्य ततोदीच्यां न्यस्य कूर्चस्य वै रमे । 



[[50]]   
ग्रन्थिं विसृज्य तत्कूर्चमग्नौ प्रक्षिप्य देशिकः ।। 31।।   
इन्द्रादीन् परितः कुण्डं क्रमात् आवाह्य पूजयेत् ।   
स्रुवेण धृतमादाय होमद्रव्याणि सेचयेत् ।। 32 ।।   
श्रीधरादित्रिमन्त्रेण परिधीन् स्पर्शयेद्रमे ।   
न्यसेदाधारसमिधौ प्रोक्षणीं करकाज्जलैः ।। 33।।   
आपूर्य कुण्डं परित अदितेत्यादिभिस्रिभिः ।   
प्रागग्रमुदगग्रं तैस्तोयैः संस्तीर्य देशिकः ।। 34।।   
देवादि प्रसुवान्तेन मन्त्रेण परिषेचयेत् ।   
ध्यात्वा ब्रह्माधिपं देवमिध्माग्रान् घृतसेचितान् ।। 35   
गृहीत्वा पञ्चदश तु गृहीत्वा मुष्टिमुद्रया ।   
प्रज्वाल्य तालवृन्तेन वह्निं वाय्वधिपं स्मरन् ।। 36 ।   
एकवक्त्रं प्रवालाभं जटामकुटमन्डितम् ।   
त्रिनेत्रं सप्तजिह्वं च मेषारूढं चतुर्भुजम् ।। 37 ।।   
श्ङ्खचक्रधरं देवं बद्धाञ्जलिपुटं विभुम् ।   
एवं सञ्चिन्त्य मनसा स्थविरानलमब्जजे ।। 38।।   
गुरुः प्रद्युम्नमन्त्रेण वह्नेरुग्रप्रशान्तये ।   
तिलैरष्टाहुतीर्हुत्वा घृतेन निगमादिना ।। 39 ।।   
समिधो मूलमन्त्रेण जुहुयात् पूर्वसङ्ख्यया ।   
वह्निं गन्धादिदीपान्तं स्वाहान्तेन घृतैर्यजेत् ।। 40 ।   
अतोदितेऽन्वमँ स्थादि प्रासावीरन्ततो रमे ।   
जलेन परिषिच्याथ वह्नौ पीठं प्रकल्पयेत् ।। 41 ।।   
पात्रस्थं परमात्मानं योगपीठे विचिन्तयेत् ।   
अयुतायुतार्कतेजस्त्वं नारायण जगत्पते ।। 42 ।। 


श्रीपाञ्चरात्र आगमोक्त   
[[51]]   
यावद्धोमावसानं भोः कुण्डेऽस्मिन् सन्निधिं कुरु ।   
एवं सम्प्रार्थ्य देवाय मन्त्रन्यासं समाचरेत् ।। 43।।   
अर्घ्यादिजुहुयाद् वह्नौ नैवेद्यान्तं सकृत्सकृत् ।   
आज्यावसिक्त्तचरुणा पुंसूक्त्तेन च षोडश ।। 44।।   
जपार्थं चापि जुहुयात् सर्पिषा तदनन्तरम् ।   
बीजपूरोपमं पिण्डं घृताप्लुतमथो गुरुः ।। 45 ।।   
स्रुचो गर्ते विनिक्षिप्य ससमित्कुसुमं चरोः ।   
सघृतेन स्रुवेणास्य पिदध्याद् बिलमब्जजे ।। 46 ।।   
मस्तकावधि तत्पात्रं दोर्भ्यामादाय देशिकः ।   
मूलमन्त्रं समुच्चार्य जुहुयात् परिषेचयेत् ।। 47 ।।   
प्रायश्चित्ताहुतीर्हुत्वा पञ्चोपनिषदा रमे ।   
सर्पिषा स्रुचमापूर्य स्रुवेण च पिधापयेत् ।। 48।।   
हस्ताभ्यां नासिकाग्रान्तमुद्धृत्य जुहुयात् ततः ।   
कुण्डादावाहने पात्रे स्मरेन्नारायणं विभुम् ।।49 ।।   
प्रणीतायां स्थितं देवं हृत्कजे चिन्तयेद् गुरुः ।   
महोत्सवाद्युत्सवेषु तद्वह्नौ हवनं चरेत् ।। 50 ।।   
उद्वासयेद्विधातारमात्मनोऽग्रे स्रुचं न्यसेत् ।   
तद्दक्षिणे घृतामत्रं स्रुचो वामे न्यसेत् स्रुवम् ।।51 ।।   
नित्यहोमेषु परधीन् बहिर्दिक्षु न दापयेत्।।   
उपयुक्त्तकुशान् सर्वानादाय गुरुसत्तमः ।। 52 ।।   
कुशानां मूलमध्याग्रानाज्यपात्रे स्रुवे स्रुचि ।   
त्रिवारं स्पर्शयित्वैवं दर्भानग्नौ नियोजयेत् ।। 53।।   
स्रुवं वारिभिरापूर्य बहिः कुण्डात् प्रदक्षिणम् । 



[[52]]   
सेचयेद् वारिशेषं तु स्वशिरः प्रोक्षयेद् रमे ।। 54।।   
भस्मना तिलकं कृत्वा पात्रमादाय पूर्ववत् ।   
गर्भगेहं समासाद्य पात्रस्थं परमेश्वरम् ।। 55 ।।   
मूलबेरे समुद्वास्य पुष्पाञ्जलिधरो गुरुः ।   
भक्त्या यदग्नौ विहितं यथाशक्ति यथाविधि ।। 56 ।।   
आराधनं तद् गृहाण कृपया भक्तवत्सल ।   
विज्ञाप्यैवं जगन्नाथं बलिदानं प्रकल्पयेत् ।। 57 ।।   
तदर्थं मूलबेरादि बलिबिम्बान्तमर्चयेत्।   
अन्नादीन् विनिवेद्याथ तार्क्ष्यसेनेशयोः क्रमात् ।। 58   
निवेद्य बलिबेरस्थं प्रार्थयेद्धरिमव्ययम् ।   
स्वामिन् तव पदाम्भोजकैङ्कर्यादिषु लालसाः ।। 59   
चण्डप्रचण्डप्रमुखाः पार्षदा द्वारवासिनः ।   
त्वत्सेवार्थं स्थिताः सर्वे महापीठावसानकम् ।। 60 ।   
सेवादानाय तेषां त्वं शिबिकारोहणं कुरु ।   
इति विज्ञाप्य देवेशं शिबिकां निनयेद् गुरुः ।। 61 ।।   
बल्यन्नादीनि वस्तूनि निदध्यात् प्रेष्यमूर्धनि ।   
घण्टारवैर्वाद्यघोषैर्वेदपारायणैः सह ।। 6 2 ।।   
गत्वा च बलिबिम्बेन चण्डादिद्वारवासिनाम् ।   
कुमुदादिगणेशानां द्वारावरणवासिनाम् ।। 63।।   
बल्यर्चाग्रे ददामीति निक्षिपेत् सोदकं बलिम् ।   
ध्यात्वा पीठस्य परितः पार्षदान् विष्णुसेवकान् 64।।   
शेषं सर्वं बलिद्रव्यं महापीठोपरि क्षिपेत् ।   
महापीठं परिक्रम्य मन्दिरान्तः प्रवेशयेत् ।। 65 ।। 


श्रीपाञ्चरात्र आगमोक्त   
[[53]]   
बलिबिम्बगतां शक्तिं मूलार्चायां नियोजयेत् ।   
यद्वा सङ्कर्षणं ध्यात्वा हृत्पद्माह्वयविष्टरे ।। 66 ।।   
गर्भद्वारं समारभ्य महापीठावसानकम् ।   
चण्डादिद्वारपालानां द्वारपार्श्वस्थपीठयोः 67 ।।   
भक्तानां विष्णुभूतानां महापीठोपरि क्षिपेत् ।   
सर्वत्र क्षालिते पीठे बलिदानं पुरोदितम् ।। 68।।   
पीठाभावे बलिं दद्यात् देशिकः स्थण्डिलोपरि ।   
वाद्याभावे केवलेन मड्डुकेन बलिं क्षिपेत् ।। 69 ।।   
सङ्कर्षणं हृत्कजस्थं बल्यर्चायां नियोजयेत् ।   
बलिबेरान्मूलबिम्बे तच्छक्तिं प्रार्थयेद् रमे ।। 70।।   
नित्योत्सवाय देवेशं ततः सम्प्रार्थयेद् गुरुः ।   
यात्रासनमिदं तुभ्यं मया दत्तं गृहाण भो ।। 71।।   
त्वत्सेवार्थं ब्रह्मरुद्रमघवाद्या दिवौकसः ।   
प्रतीक्षन्ते द्वारदेशे बद्धाञ्जलिपुटा हरे ।। 72 ।।   
तस्मात् त्वं भक्तवात्सल्यजलधे यानमाश्रय ।   
इति विज्ञाप्य दैत्यारिं शिबिकादिषु वै नयेत् ।। 73।।   
पुष्पादिभिरलङ्कृत्य ताम्बूलादीन् निवेदयेत् ।   
सितातपत्रैर्मायूरैश्छत्रैर्हैमैश्च राजतैः ।। 74।।   
पताकाभिश्चामरैस्च घृतदीपैरनेकशः ।   
नर्तकीभिर्वाद्यसङ्घैर्गायकैर्वैणिकादिभिः ।। 75 ।।   
प्रदक्षिणं देवधाम कारयित्वा ततो गुरुः ।   
बलिपीठपुरोभागे देवमध्यार्दिभिर्यजेत् ।। 76 ।।   
घटदीपं प्रदश्यार्थ पृथुकादीन् निवेदयेत् । 



[[54]]   
ततो नीराजनं कुत्वा गर्भगेहं नयेद्विभुम् ।। 77।।   
मकबिम्बगतां शक्तिं ध्रुवार्चायां विचिन्तयेत् ।   
स्वयंव्यक्ते च दिव्ये च मखार्चारहितेऽपि वा ।। 78।।   
तत्र नित्योत्सवविधिं वदामि कमलेक्ष्णे ।   
हेमादिपटले शु्द्धे पूरयेत् द्रोणतण्डुलम् ।। 79 ।।   
तस्मिन् पद्मं समालिख्यशोधयेच्चोषणादिभिः ।   
तन्मध्ये पीठमाकल्प्य वासुदेवं चतुर्भुजं ।। 80   
मूलबेरात्समावाह्य यजेदघ्र्यादिभिस्ततः ।   
शुक्लाम्बरधरं सौम्यं शुक्लयज्ञोपवीतिनम् ।। 81 ।।   
सोत्तरीयं च सोष्णीषं चन्दनाद्यैरलङ्कृतम् ।   
ध्यात्वा तं विनतानन्दं परिचारवरं शुभम्।।82 ।।   
तन्मूर्ध्नि पटलं न्यस्य यात्रोपकरणैः सह ।   
धाम प्रदक्षिणीकृत्य पात्रस्थं परमेस्वरम् ।। 83।।   
मूले संयोजयेत् पश्चान्मन्त्रन्यासं पुरा कृतम् ।   
मनुना येन देवस्य स्वस्य चापि वरानने ।। 84।।   
तन्मन्त्रवर्णान् संशोध्य शोषणादिभिरात्मवान् ।   
प्रबुद्धीकरणं कुर्याद्वर्णानि निगमादिना ।। 85 ।।   
अष्टोत्तरशतं वारान् अष्टाविंशतिमेव वा ।   
अष्टौ वापि जपेन्मन्त्री नलिनाक्षादिमालया ।। 86 ।।   
यत्सङ्ख्यया जपः पूर्वं मानसाराधने कृतः ।   
तत्सङ्ख्ययैव बाह्येऽपि जपेद्यागे गुरूत्तमः ।। 87 ।।   
\[जपं तु सर्वपूजान्ते कुर्यात् क्षुद्रे तु नाचरेत् ।\]   
पुण्डरीकाक्ष विश्वात्मन् मन्त्रमूर्ते जनार्दन ।। 88।। 


श्रीपाञ्चरात्र आगमोक्त   
[[55]]   
गृहाण मत्कृतां पूजां जपान्तां भक्तवत्सल ।   
इति सम्प्रार्थ्य देवेशं सोदकं तुलसीदलम् ।। 89 ।।   
अग्रे भगवथो भूमौ दद्यात् सात्विकदानवत् ।   
\[नमस्ते निस्तरङ्गाय नमस्ते सर्वसाक्षिणे ।। 90 ।।   
नमस्ते वासुदेवाय नमस्ते परमात्मने ।   
दुर्मानिनममर्यादं कृतघ्ह्नं पापकारिणम् ।। 91 ।।   
अशुचिं निर्दयं क्रूरं शठं चलितमानसम् ।   
अविनीतिनिधिं नात्मवेदिनं लोभमन्दिरम् ।।92।।   
परावमानिनं दम्भमभक्तं दुर्जनाग्रगम् ।   
परनिन्दापरं क्षुद्रमान्मस्लाधापरम् सदा ।। 93।।   
पिशुनं कामवशगमसूयागर्भमन्दिरम् ।   
नृशंसं वञ्चकं दुष्टमपराधसरित्पतिम् ।।94।।   
भवदुग्धाब्धिकल्लोलजालमग्नस्थमप्लवम् ।   
हतं दीनमनाथं हे शरण्य शरणार्थिनाम् ।। 95 ।।   
त्वत्पादपद्मपोतेन मामुद्धर्तुं त्वमर्हसि ।   
मय्यनाथे दयसिन्धो बन्धो सर्वजगद्धित ।। 96।।   
प्रसीद कमलाकान्त वात्सल्यजलधिः किल।   
मयार्पितप्रणामांस्त्वं गृहाण परमेश्वर ।। 97 ।।   
विलपन्नेव हस्ताभ्यां पद्भ्यां मूर्ध्ना धिय हृदा ।   
अहङ्कारेण चात्मानम् चतुर्वारं महीतले ।। 98।।   
निपात्य दण्डवद्वासुदेवे प्रणपिमर्पयेत् ।   
पूजान्ते देवदेवस्य तीर्थं देवाभिषेचितम् ।। 99 ।।   
पादाम्बु वा पिबेत् पूर्वं गङ्गातीर्थसमं शुचि । 



[[56]]   
अन्येष्वपि च कालेषु क्षुद्राराधनकर्मणि ।। 100 ।।   
पीत्वा स्वयं चोद्धतरिण्या पात्रेणान्येन वा गुरुः ।   
सिद्धानां च महर्षीणां यतीनां ब्रह्मवादिनाम् ।। 101   
वैष्णवानां ब्राह्मणानां वेदवेदार्थसेविनाम् ।   
क्षत्रियाणां च वैश्यानां भक्तानां पादजन्मनाम् ।। 102   
क्रमशो देवदेवस्य पादतीर्थं प्रदापयेत् ।   
विष्णोस्तीर्थं प्रसादं च पूजान्ते देशिकोत्तमः।। 103।   
अपीत्वा यदि वान्येभ्यो दद्यात् पूजा हि निष्फला ।   
पिबन्ति ये पादतीर्थं जिघ्रन्ति तुलसीदलम् ।। 104।   
ते यान्ति पापनिर्मुक्ताः शास्वतं परमं पदम् ।   
प्रभाते सुरलोकार्थी मध्याह्ने धर्मचिन्तकः ।। 105 ।   
पुत्रकामोऽपराह्णे तु धानार्थी रजनीमुखे ।   
प्राह्णे रात्रौ च मोक्षार्थी वासुदेवं यजेद्रमे ।। 106 ।।   
नित्योत्सवान्तं दैत्यारेः पूजनं तूत्तमोत्तमम् ।   
होमान्तं चोत्तमं विद्धि प्रापणान्तं च मध्यमम् ।। 107 ।।   
अधमं धूपदीपान्तं क्षुद्रमध्यार्दिपूजनम् ।   
पूर्वोक्तकालभेदेषु द्वौ मुख्यौ मुक्तिदायिनौ ।। 108।।   
पूजनं तु तयोर्देवि कालयोः सर्वसिद्धिदम् ।   
बलिदानं नित्यहोमं चोत्सवं नित्यपूर्वकम् ।। 109 ।   
देशिकेन्द्रः स्वयं कुर्यात् कालेष्वन्येषु वा रमे ।   
होमान्तं वा प्रापणान्तं स्वयं वा साधकेन वा ।। 110   
कुर्याद्वा कारयेद्विष्णोः पूजनं मोक्षचिन्तकः ।   
प्रभाते तण्डुले प्राह्णे पङ्कजे दिनमध्यमे ।। 111।। 


श्रीपाञ्चरात्र आगमोक्त   
[[57]]   
अन्तेऽपराह्णे सायाह्णे तिले पुष्पे वरानने ।   
निश्यां नीलोत्पले देवं ध्यात्वा नित्योत्सवं चरेत् ।।112   
प्राह्णे स्नपनबेरस्य स्नपनं शास्त्रचोदितम् ।   
अन्यकाले सपर्यादि होमान्ते वोत्सवान्तिमे ।। 113।।   
पूजने प्रोक्षयेत् स्नानबिम्बं स्नानीयवारिभिः ।   
सालग्रामशिलानां तु स्नपनं सार्वकालिकम् ।। 114।।   
भोज्यविष्टरमात्रं चेदन्यकालेषु दीक्षितः ।   
मूलाच्छक्तिं समावाह्य कर्मार्चां पूजयेद्रमे ।। 115 ।।   
देवं षट्कालपूजासु यजेन्मन्त्रैर्यथोदितैः ।   
यद्वा पुरुषसूक्तेन द्वादशार्णादिनाथवा ।। 116 ।।   
यामिन्याः सार्धयामात्तु शय्यायां पूजयेद्धरिम् ।   
तदर्थं शक्तिमावाह्य मूलाच्छयनकौतुके ।। 117 ।।   
ध्रुवकर्मस्वापबेराण्यर्घ्यदानादिभिर्यजेत् ।   
गोक्षीरघृतसम्मिश्रगुडान्नं च फलानि च ।। 118।।   
निवेद्य भक्ष्यजातानि शय्यायां पन्नगाधिपम् ।   
गन्धादिभिः समब्यर्च्य स्वापार्चां प्रार्थयेत्ततः ।। 119   
भगवन् भोगनिद्रायाःकालोऽयं समुपागतः ।   
शयनं भोगिपर्यङ्कमलङ्कुरु जगत्पते ।। 120 ।।   
इति स्म्प्रार्थ्य तद्बिम्बं शय्यायां विनिवेशयेत् ।   
गोक्षीरं शर्करायुक्तं सितखण्डादिसंयुतम् ।। 121 ।।   
नवनीतं च ताम्बूलं निवेद्य च यथाक्रमम् ।   
अनन्तभोगिशयने शयितं चेत् स्वभावतः ।। 122 । 





[[58]]   
तद्बिम्बशयने शेषं पर्यङ्कं नार्चयेत् पृथक् ।   
कवाटबन्धनं कुर्यात् मन्त्रं कवचमुच्चरन् ।। 123।।   
सुदर्शनं द्वारदेशे द्वास्स्थानपि च देशिकः ।   
सम्बोध्य स्वगृहं गच्छेत् प्रादक्षिण्येन वै रमे ।। 124।।   
मर्त्यादिसैद्धपर्यन्तबिम्बानां पूजनादिषु ।   
शृणुष्वावाहनं भद्रे क्रमयोगं सलक्षणम् ।।125 ।।   
कर्मार्चायां मूलबेराच्छक्तमावाह्य पूजयेत् ।   
कर्मबिम्बात् स्नानबेरे तत्कर्मानन्तरं रमे ।। 126 ।।   
पुनः कर्मणि तां शक्तिं तस्माच्च बलिकौतुके ।   
बलिदानं ततः शक्तिं पूर्ववत्कर्मकौतुके ।। 127 ।।   
औत्सवे पुनरावाह्य तत्कार्योपरते पुनः ।   
नियोज्य कर्मण्यर्चायां स्वापे तां प्रार्थयेत् ततः ।। 128।   
स्वापार्चायाःकर्मबेरे मूले तां विनियोजयेत् ।   
औत्सवादिषु बिम्बेषु स्मरन्नारायणं विभुम् ।। 129 ।।   
महोत्सवाद्युत्सवेषु चैवमावाह्य पूजयेत् ।   
पूजान्ते देशिकेन्द्रस्तु मन्निवेदितवस्तुभिः ।। 130 ।।   
अतिथीन् पूजयेत् पूर्वं ततः पुत्रादेबन्धुभिः ।   
सर्वान्तर्यामिणं देवं तर्पयेच्छास्त्रवर्त्मना ।। 131 ।।   
तेन तुष्याम्यहं दुग्धपारावाराधिपात्मजे ।   
योगलक्ष्मीभोगलक्ष्म्योर्देवेन सह पूजनम् ॥132॥   
मयोदितं वीरलक्ष्म्याः समाराधनमुत्तमम् ।   
नोदितं तद्विधिं वक्ष्ये श्रूयतामब्जमालिनि ।। 133।। 




श्रीपाञ्चरात्र आगमोक्त   
[[59]]   
स्नानादिनियमान् सर्वान् कृत्वा देशिकसत्तमः ।   
लक्ष्म्यालयं समासाद्य विहगेन्द्रं पुरःस्थितम् ।। 134।।   
चण्डीम् प्रचण्डीं च हृदा गर्भद्वारस्य पार्श्वयोः   
अभ्यर्च्यान्तः प्रविश्याथ शयनाल्लोकमातरम् ।। 135।।   
प्रबोध्य विविधैः स्तोत्रैर्मूले शक्तिं नियोजयेत् ।   
स्थलशुद्धिं समारब्य भूतशुद्ध्यन्तमाचरेत् ।। 136 ।।   
लक्ष्मीषडर्णमन्त्रेण ओं नमः श्रीं श्रियै इति ।   
विष्णुषट्कार्णवर्स्वाङ्गे हस्तन्यासादिकं चरेत् ।। 137 ।।   
भार्गवोऽस्य ऋषिः पङ्क्तिश्च्छन्दो लक्ष्मीस्तु देवता ।   
श्रां श्रीं श्रूं श्रैं श्रौं श्र इति षडङ्गन्यासमाचरेत् ।। 138।।   
दुग्धामृतोदधौ श्वेतद्वीपे रत्ननिकेतने ।   
कल्पद्रुराजिप्रमदाकानने विभ्रमाचले ।। 139 ।।   
पद्मासने सुकासीनामष्टलक्ष्म्या समावृताम् ।   
हिरण्यवर्णां हरिणीं पुण्डरीकनिभेक्षणाम् ।। 140 ।।   
चतुर्भुजां पीवरांसां सर्वाकल्पविभूषिताम् ।   
उभयोर्हस्तयोः पद्म इतराभ्यां वराभये ।। 141 ।।   
दधतीं पद्मगान्धाङ्गीं महालक्ष्मीं समाश्रये ।   
ध्यात्वैवं व्यापकं कृत्वा पूजयेन्मनसा श्रियम् ।। 142 ।।   
\[हृदब्जे परमात्मानं वासुदेवं सनातनम् ।   
शङ्खचक्रगदाशार्ङ्गनन्दकादिभिरुज्ज्वलम् ।।143।।   
प्रभयेव मणीं पूर्णं गाम्बीर्येणेव सागरम् ।   
प्रभयेव विवस्वन्तं ज्योत्स्नयेन निशाकरम् ।। 144।।   
पुरा ध्यात्वा जगन्नाथं प्रसन्नवदनेक्षणम् । 



[[60]]   
अभ्यर्च्य मनसा पश्चात् शार्ङ्गिणोरसि दक्षिणे ।। 145 ।।   
हिरण्यवर्णां हरिणीं मूलबेरात् समागताम् ।   
सुखासीनां योगलक्ष्मीं हरेः सर्वाङ्गगां स्मरेत् ।। 146 ।।   
स्वागतं तव पद्माक्षि सन्निधिं भज हृत्कजे ।   
गृहाण मानसीं पूजां यथार्थपरिभाविताम् ।। 147 ।।   
विज्ञाप्यैवं श्रियं चार्घ्यं पाद्यमाचमनं तथा ।   
स्नानं च परिधानं च सोत्तरीयोपवीतकम् ।। 148।।   
गन्धं सुमनसो दीपं धूपं च मधुपर्ककम् ।   
प्रापणं सेन्दुताम्बूलमर्पयेत् कुसुमाञ्जलिम् ।। 149 ।।   
एवं तु विविधैर्भोगैर्मनसा पूजयेद् गुरुः । \]   
अर्घ्यादीन् कल्पयित्वाथ भोगयागं समाचरेत् ।। 150 ।।   
पद्मासने सुखासीनां पूर्णचन्द्रायुतप्रभाम् ।   
मन्दस्मितमुखाम्भोजां पीतवर्णां चतुर्भुजाम् ।। 151 ।।   
भक्तानां मुख्यहस्ताभ्यामभीतिवरदायिनीम् ।   
लीलार्थामन्यहस्ताभ्यां दिव्यपङ्कजधारिणीम् ।। 152 ।।   
महालक्ष्मीं मूलबेरे ध्यात्वार्घ्यादिभिरर्चयेत् ।   
कर्मार्चासहजे पीठे योगपीठं विचिन्तयेत् ।। 153।।   
योगासनाब्जपत्रेषु प्राच्यादिष्वष्ट दिक्ष्वपि ।   
वीरलक्ष्मीं पाटलाभां खड्गखेटधरां स्मरेत् ।। 154।।   
धनलक्ष्मीं चित्रवर्णां शङ्खाब्जनिधि सेविताम् ।   
सन्तानलक्ष्मीं हरितां शङ्खक्षीरघटान्विताम् ।। 155 ।।   
जयलक्ष्मीं पीतवर्णां चापबाणधरां शुभाम् ।   
धान्यलक्ष्मीं पलाशाभां धान्यगुच्छभुजाङ्किताम् ।। 156 ।। 


श्रीपाञ्चरात्र आगमोक्त   
[[61]]   
धैर्यलक्ष्मीं पाण्डराभां शङ्खचक्रसमुज्ज्वलाम् ।   
राज्यलक्ष्मीं शोणवर्णां तर्जनीवेत्रधारिणीम् ।। 157 ।।   
एताः सर्वाश्चतुर्हस्ताः दिव्याभरणभूषिताः ।   
दिव्यगन्धानुलिप्ताङ्गीर्द्विव्यवस्त्रैरलङ्कृताः ।। 158।।   
मुख्यहस्ताञ्जलिपुटाः पश्चाद्धस्तायुधैर्युताः ।   
एताः श्रियोमुखं सर्वाः पश्यन्तीश्चिन्तयेद् गुरुः ।। 159 ।।   
आवाहनाय तत्पात्रं ताः पूज्यादाय वै रमे ।   
तस्मिन् ध्यायेद् वीरलक्ष्मीम् मूलबिम्बात् समागताम् ।। 160   
पद्मताटङ्कविकसत्कर्णद्वयमनोहराम् ।। 161 ।।   
पूर्णचन्द्रप्रतीकाश वक्त्रस्थतिलकोज्ज्वलाम् ।   
चतुर्भुजां सुन्दराङ्गीं मन्दस्मितमनोहरां ।। 162 ।।   
पद्मगर्भ सवर्णाङ्गीं नानाभूषणभूषिताम् ।   
हस्ताभ्यामाश्रितवताम् अभीष्टवरदायिनीम् ।। 163।।   
अपराभ्यां च हस्ताभ्यां दधानां रक्तपङ्कजे ।   
पद्मासने सुखासीनां तस्मात् कर्मणि कौतुके ।। 164   
वीरलक्ष्मीं समावाह्य षण्मुद्रां च प्रदर्शयेत् ।   
\[सर्वज्ञे सर्वभूतानामन्तः स्थे सर्वसाक्षिणि ।। 165 ।   
अनादिनिधने देवि स्वागतं ते जगद्धिते ।   
क्षीरोदमथनोद्भूते वासुदेवकुटिम्बिनि ।। 166 ।।   
कृपया पूजानान्तं त्वं बिम्बेऽस्मिन् सन्निधिं कुरु ।   
सुमुखी भव सर्वज्ञे ज्ञानानन्दस्वरूपिणि ।। 167 ।।   
तत्तद्विज्ञापनान्ते तु तत्तन्मुद्राश्य दर्शयेत् । \]   
हस्तन्यासं विना बिम्बे मन्त्रन्यासं समाचरेत् ।। 168 



[[62]]   
षडङ्गन्यसनं कृत्वा पद्ममुद्रां प्रदर्शयेत् ।   
अर्घ्यादिभिः समभ्यर्च्य मधुपर्कं निवेदयेत् ।। 169 ।   
ऐश्वर्यफलदां लक्ष्मीं पद्मिनीं पद्ममालिनीम् ।   
मूलबिम्बान्मखार्चायां बलिबेरे स्मितानने ।। 170 ।   
सत्कीर्तिदायिनीं कीर्ति चाम्पेयकुसुमप्रभाम् ।   
हिरण्यवर्णां जयदां जयां स्नपनकौतुके ।। 171 ।।   
सर्वाश्चर्यकरीं मायां पीताभां तीर्थविग्रहे ।   
विद्युदाभां स्वापबिम्बे श्रियं धर्मस्वरूपिणीम् ।। 172   
एवमावाह्य विधिवत् स्नपनं सूक्तया श्रिया ।   
भूसूक्तायैः कल्पयित्वा स्मरेन्मण्डनमासनम् ।। 173   
चतुः षष्ट्युपचारैर्वा द्वात्रिंशद्भिरथापि वा ।   
षोडशैर्वापि सम्पूज्य हविर्देवनिवेदितम् ।। 174।।   
पाचयित्वा पृथग्वापि देव्यै तद्विनिवेदयेत् ।   
भोज्यान्तं वाथ होमान्तं पूर्ववत् पूजयेच्छ्रियम् ।। 175   
होमकाले मूलबेरात् पत्रे विद्युल्लताप्रभाम् ।   
नारायणीं वासुदेवमहिषीं लोकमातरम् ।। 176 ।।   
मणिकङ्कणकेयूरकाञ्चीदामादिभूषणैः ।   
अलङ्कृतां श्वेतवस्त्रां वनमालोपशोभिताम् ।। 177 ।।   
ध्यात्वा तस्मात् समावाह्य वह्नौ सम्पूजयेत् ततः ।   
सञ्चिन्त्य दहनात्पात्रे तस्मान्मूले नियोजयेत् ।। 17   
पारतन्त्ये विधिरयं स्वातन्त्ये तु जगद्धिते ।   
आचरेन्नित्यपूजायां बलिनित्योत्सवावपि ।। 179 ।। 




श्रीपाञ्चरात्र आगमोक्त   
[[63]]   
लक्ष्मीः –   
भगवन् भवदावध्न \! परतन्त्रस्वतन्त्रयोः ।   
भेदं तन्मखकार्यं च विस्तरेण वदिन्मम ।। 180 ।।   
भगवान् –   
आलयस्य समृद्ध्यर्थं वासुदेवस्य मन्दिरे ।   
वीरलक्ष्मीं प्रतिष्ठाप्य विधिवत् पूज्यते यदि ।। 181 ।   
परतन्त्रेति तामाहुः कामी कामफलप्रदाम् ।   
काम्यार्थीं चोत्सवं तस्या रक्षाबन्धपुरः सरम् ।। 182   
चतुःस्थानार्चनं कुर्यान्न ध्वजं न बलि क्रिया ।   
तीर्थदानं न कुर्वीत मुमुक्षुरखिलं चरेत् ।। 183।।   
पुण्यतिर्थतटे वापि रम्ये पर्वतमूर्धनि ।   
पत्तनग्रामयोर्वापि काम्यार्थीं विधिवद्रमे ।। 184 ।।   
मन्दिरं कल्पयित्वाथ तत्र वै स्थापयेच्छ्रियम् ।   
वदेल्लक्ष्मीं स्वतन्त्रेति तां बुद्ध्या पाञ्चरात्रिकः ।। 185   
तस्यास्तु बलिदानादि नित्यार्चायां समाचरेत् ।   
उत्सवे तु ध्वजारोहं बलिदानक्रियामपि ।। 186 ।।   
तिर्थदानादिकं सर्वं काम्यार्थीं भक्त एव वा ।   
कारयेद्विधिवल्लक्ष्म्याः सर्वसम्पत्समृद्धये ।। 187 ।।   
एवं यः पूजयेल्लक्ष्मीं तस्य श्रीरनपायिनि ।   
अथ प्रिये प्रवक्ष्यामि सुदर्शनसमर्चनम् ।। 188।।   
स्वयंव्यक्तस्थले दिव्यक्षेत्रे परमपावने ।   
तत्क्षेत्ररक्षणार्थाय कामिनामिष्टसिद्धये ।। 189 ।।   
दक्षिणे व्योमयानस्य सदनं चक्ररूपिणः । 



[[64]]   
आलयस्य बहिर्वापि नदीतीरेऽचलेऽपि वा ।। 190 ।   
सप्राकारं गर्भगृहं निर्माय विधिवद्रमे ।   
प्रतिष्ठितं यजेद्विद्वान् त्रिकालं चक्ररूपिणम् ।191 ।।   
मर्त्यादिष्वालये देवि ह्यन्तर्मण्डलसंज्ञिते ।   
अन्तर्हारेऽथवा पूर्वं स्थापितं चक्रमध्यगम् ।। 192 ।   
विष्णोरालयरक्षार्थं गर्भगेहस्य दक्षिणे ।   
देवदेव्योरर्चनान्ते गुरुश्चक्रगृहं विशेत् ।। 193।।   
स्थलशुद्ध्यादिकं कृत्वा षडर्णं तु ततो न्यसेत् ।   
सुदर्शनषडर्णस्य गायत्रीच्छन्द ईरितम् ।। 194।।   
चक्रराजो देवतास्य रेफो बीजं महेश्वरि ।   
स्वाहाशक्तिः सहस्रारहुंफड्वर्णानि च क्रमात् ।। 195   
हस्तयोर्न्यसनं पूर्वं कुर्याद्देहे ततः परम् ।   
सुदर्शनाय स्वाहान्तो निगमादि यथाक्रमम् ।। 196   
हृदयादिषु षड्भूमौ न्यसेद्देशिकसत्तमः ।   
चक्रमध्यस्थितं श्रीशं जपाकुसुमसन्निभम् ।। 197 ।   
ज्वालाकेशं चक्रधरं द्विहस्तं कुटिलेक्षणम् ।   
दंष्ट्राकरालवदनं भयस्यापि भयङ्करम् ।। 198।।   
रक्तवर्णाम्बरधरं किरीटादिविभूषितम् ।   
प्रणतार्तिहरं ध्यायेत् सहस्रारविराजितम् ।। 199 ।   
किरीटवनमालादि मुद्राः स्वाङ्गे ततो न्यसेत् ।   
मूलार्चां हृत्कजे ध्यात्वा जपान्तं मनसा यजेत् ।। 200   
प्राग्वदर्घ्यादिभिर्भोगैरर्चयेच्च सुदर्शनम् ।   
महाचक्रं सहस्रारमयुजादित्यवर्चसम् ।। 201 ।। 


श्रीपाञ्चरात्र आगमोक्त   
[[65]]   
ध्यात्वा तत्कर्णिकामध्ये देवं कुङ्कुमसन्निभम् ।   
ललाटनयनोद्गीर्णज्वालाज्वालितदिङ्मुखम् ।। 202   
दंष्ट्रानिष्ठ्यूतसम्रावाद्भीतराक्षसदानवम् ।   
रक्तचन्दनलिप्ताङ्गं रक्तभूषाम्बरावृतम् ।। 203।।   
श्रीवत्सकौस्तुभोरस्कं वनमालाविराजितम् ।   
महौजसं माहाकायमष्टभिश्शोभितं भुजैः ।। 204।।   
पाशाङ्कुशौ च मुसलं चक्रमत्युग्रतेजसम् ।   
शङ्खं कौमोदकीं चापं शरं चन्द्रार्धसन्निभम् ।। 205 ।   
दधानमतुलं वीरं सङ्कर्षण भवं विभुम् ।   
एवं ध्यात्वा मूलबेरे ततस्त्वर्घ्यादिना यजेत् ।। 206   
ततस्त्वावाहने पात्रे षोडशारं रविप्रभम् ।   
सूर्यचक्रं स्मरेत् तस्मिन् तीक्ष्णं दंष्ट्रं त्रिलोचनम् ।। 207   
रक्तजिह्वं करालास्यं भ्रुकुटीकुटिलेक्षणम् ।   
उग्रपिङ्गलकेशान्तं ज्वालामालाविराजितम् ।। 208।   
रक्ताम्बरधरं रक्तपुष्पमालाभिरुज्ज्वलम् ।   
ऊर्ध्वज्वालागणालीढकिरीटतटशोभितम् ।।209 ।।   
माणिक्यमयकेयूरकटकादिविभूषितम् ।   
श्रीवत्सकौस्तुभोरस्कं दीप्तकुण्डलशोभितम् ।। 210   
अष्टारं चक्रमत्युग्रं मुसलं चाङ्कुशं तथा ।   
पद्मं च दक्षिणे भागे चतुर्भिर्बाहुभिधृतम् ।। 211 ।।   
दोर्भिर्वामैः शङ्ख चापगदाबाणौरलङ्कृतम् ।   
निजाट्टहासवित्रस्तपिशाचासुरराक्षसम् ।। 212 ।। 





[[66]]   
एवं ध्यात्वा कर्मबिम्बे मन्त्रन्यसनमाचरेत् ।   
ततः स्नपनबेरे तं त्रिनेत्रं भीमरूपिणम् ।   
चतुर्हस्तम् शङ्खचक्रपाशाङ्कुशधरं स्मरेत् ।। 213।।   
कालचक्रस्थितं देवं बल्यर्चायां विचिन्तयेत् ।   
यत्र बिम्बे मूलबेरात् ज्वालाचक्रस्थितं विभुम्।। 214   
\[मखार्चायामङ्कुशारिशङ्खपाशधरं विभुम् ।।   
चतुर्भुजं भिमरूपं कालचक्राधिपं स्मरेत् ।   
बलि बिम्बे मूलबेरात् ज्वालाचक्राधिदैवतम् ।। 215   
चतुर्भुजं पीवरांसं मुख्याभ्यां वरदाभयम् ।   
दधानमन्यहस्ताभ्यां शङ्खचक्रधरं स्मरेत् ।। 216 ।।   
पूर्ववत् पूजयेद् विद्वान् भोज्यान्तं मन्त्रपूर्वकम् ।   
स्वयंव्यक्तादिमर्त्यान्तेष्वालयान्तः प्रतिष्ठितम् ।।217।   
पूजामात्रं प्रत्यहं स्यात् न होमे न बलिक्रिया ।   
नित्योत्सवश्च नैव स्यादिति शास्त्रविदो विदुः।। 218।   
एवमाश्रितबिम्बानां भक्तबिम्बस्य वै रमे ।   
पूजामात्रं प्रक्रुर्वीत बहिश्चेदालयाद्धरेः ।। 219 ।।   
तेषां निवेशनं देवि तत्र पूजादिकर्मसु ।   
बल्यादिसर्वं कुर्वीत तथापि जगतीपतेः ।। 220 ।।   
उत्सवे समुपक्रान्ते रक्षार्थं चक्ररूपिणम् ।   
वीथिकासु च तेनैव निनयेद्यावदुत्सवम् ।। 221।।   
\[मर्त्यादिनिर्मिते स्थाने पूजालोपादिके गुरुः।   
प्रायश्चित्तं तु कृत्वैव नित्ययागादिकं चरेत् ।। 222।।   
स्वयंव्यक्ते च दिव्ये च पूजालोपादिके सति । 


श्रीपाञ्चरात्र आगमोक्त   
[[67]]   
पूजायां वर्तमानायां प्रायश्चित्तं समाचरेत् ।। 223।।   
स्वयंव्यक्तालये दिव्यतमाख्यं देवकल्पिते ।   
सैद्धप्रकल्पिते धाम्नि दिव्यमार्षादिकल्पिते ।। 224।।   
सात्विकं द्विजराजन्यवैश्यैश्चापि प्रकल्पिते ।   
राजसं पादजैः स्रीभिरनुलोभैश्च निर्मेते ।। 225   
देवगेहे तामसाख्यं शास्त्रं प्रोक्तं तथाचरेत् । \]   
इति श्रीश्रीप्रश्नसंहितायाम् एकोनत्रिंशोऽध्यायः   
\*\*\*\*\*\*\*\*\*\*\*   
30 त्रिंशोऽध्यायः   
ओं तायै नमः \(श्रीसूक्त नामावलि\)   
महोत्सवविधिः-1

श्रीः –   
भगवन् पद्मपत्राक्ष सर्वदेवनमस्कृत ।   
प्रतिष्ठानन्तरं देव नित्याराधनमीरितम् ॥1॥   
तस्मिन् दैनन्दिनः प्रोक्तः उत्सवो होम एव च ।   
महोत्सवाद्युत्सवेषु नित्ययागादिकं गुरुः ॥2॥   
मखाग्रावेव कुर्वीत न तु माहानसानले ।   
इति प्रोक्तं त्वया नाथ संशयस्तत्र मे ह्यभूत् ॥3॥   
नियोत्सवान्महत्पूर्व उत्सवो वर्तते नु किम् ।   
कथं महोत्सवो नाम तत्प्रकारश्च कीदृशः ॥4॥   
कस्मिन् काले च कर्तव्यो दिनसङ्ख्या च कीदृशी ।   
तत्सर्वं विस्तरेणाद्य साधुसेव्य वदस्व मे ॥5॥ 





[[68]]   
भगवान् –   
अमृताम्भोधिसम्भूते मद्वक्षः स्थ्लवासिनि ।   
महोत्सवाख्यमुद्दिश्य यद्यत्पृष्टं त्वयानघे ॥6॥   
तत्सर्वं विस्तरेणाद्य वदामि शृणु वल्लभे ।   
आराधनादियागेभ्य एषोऽतिप्रीतिवर्धनः ॥7॥   
महत्प्रीतिर्येन मम उत्सवेन भविष्यति ।   
उत्सूते हर्षमिति च तस्मादेष महोत्सवः ॥8॥   
नित्यो नैमित्तिकः काम्यस्त्रिविधः स महोत्सवः ।   
तद्भेदानिह वक्ष्यामि क्षीराब्धितनये तव ॥9॥   
बिम्बाविर्भावऋक्षे वा प्रतिष्ठातारकेऽपि वा ।   
तत्तिथौ वा तीर्थयात्रां निश्चित्याङ्कुरपूर्वकम् ॥10॥|   
ध्वजमारोप्यते यस्मिन् स तु नित्यो महोत्सवः ।   
ग्रहणे ग्रहमुद्धे च महोत्पातादिसम्भवे ॥11॥   
जीर्णोद्धारे तु देवस्य प्रोक्षणे राजविद्वरे ।   
गुरौ तु सिंहसम्बन्धमखायाते य उत्सवः ॥12॥   
ध्वजारोहनपूर्वस्तु स हि नैमित्तिकः स्मृतः ।   
राज्ञो जन्मदिने वापि तत्साम्राज्याभिषेचने ॥13॥   
अर्थकामे समुद्दिश्य मासक्षार्दिषु वै रमे ।   
रोहिण्यां च पुनर्वस्वोः श्र्वणे सार्वमासिके ॥14॥   
ध्वजारोहणपूर्वस्तु काम्यः सोऽपि महोत्सवः ।   
महोत्सवः सात्विकः स्या\(त्त\) त्तीर्थस्तु नवमेऽहनि 15   
सप्तमे पञ्चमे तीर्थो राजसस्तामसः स्मृतः ।   
नित्यं तु सात्त्विकं प्रोक्तं नैमित्तं राजसं भवेत् ॥16॥ 


श्रीपाञ्चरात्र आगमोक्त   
[[69]]   
काम्यः स्यात्तामसः प्रोक्तः त्रिविधः सम्प्रकीर्तितः ।   
नैमित्तिकोत्सवे लक्ष्मीः स्वयंव्यक्ते च दैविके ॥17॥   
नवाहं कारयेद् विद्वान् सप्ताहोऽन्यत्र वै रमे ।   
स्वयंव्यक्तस्य दिव्यस्य ह्युत्सवे समुपस्थिते ॥18॥   
ग्रामालयाश्रयाणां च विष्णवादीनां च वै प्रिये ।   
न कर्तव्योत्सवस्तावद्यावत्तीर्थावसानकम् ॥19॥   
यदि स्यादुत्सवस्तेषां ध्वजारोहणवर्जनम् ।   
वीथीषु भ्रमणं तेषां स्वयंव्यक्तेन कारयेत् ॥20॥   
बलिप्रदानतीर्थादि न कुर्यात् कमलोद्भवे ।   
अन्यथा यदि कुर्वीत नश्येद्राष्ट्रं सराजकम् ॥21॥   
ग्रामाश्रयादिदेवानामुपक्रान्ते महोत्सवे ।   
तत्तदावरणेष्वेव कुर्यात्तच्छेषमुत्सवम् ॥22॥   
उत्सवे वर्तमाने त् तद्वीथीषु वरानने ।   
नरास्तु मङ्गलं कार्यं स्वगृहे नाप्नुयुस्तदा ॥23॥   
उत्सवस्य क्रमं चापि वदामि कमलासने ।   
उत्सवारम्भदिवसान्मासाद् द्वाविंशतेरपि ॥24॥   
अष्टादशादिनात्पूर्वं सुदिने सुमुहूर्तके ।   
प्रातः पूजादिकार्याणि कृत्वा देशिकसत्तमः ॥25॥   
पादप्रक्षालनं कृत्वा ह्युपस्पृश्ययथाविधि ।   
स्वर्णादिपात्रे गन्धं च कदल्यादिफलैर्युतम् ॥26॥   
ताम्बूलमक्षतान् पुष्पं निधाय प्रेष्यमूर्धनि ।   
ऋगादिवेदघोषैश्च वादित्रैश्छत्रचामरैः ॥27॥   
धाम प्रदक्षिणीकृत्य गच्छेद्भगवतोऽन्तिकम् । 



[[70]]   
मूर्तिपैः स नमस्कृत्य पात्रं पीठे निधाय च ॥28॥   
अर्घयपाद्याचमनीयैः क्रमात्सम्पूज्य वै गुरुः ।   
समर्प्य गन्धमाल्यं च फलादीनि निवेद्यं च ॥29॥   
वासुदेव जगद्योने सर्वलोकैकपूजित ।   
जगतां क्षेमलाभाय महोत्सवमनुत्तमम् ॥30॥   
कर्तुमिच्छामि देवेश तदर्थं वाहनादिकान् ।   
यागशालामालयं च शुद्धीकर्तुं तथाधुना ॥31॥   
उत्सवार्थं प्रपां चैव कारयिष्यामि वै हरे ।   
अनुज्ञां देहि मे देव शरणागतवत्सल ॥32॥   
इति सम्प्रार्थ्य देवेशं प्राप्यानुज्ञां जगद्गुरोः ।   
बहिरागत्य चाचार्यः वाद्यघोषपुरः सरम् ॥33॥   
प्रतिष्ठितः पुरा देवी वाहनादिषु पक्षिराट् ।   
तमुद्वास्य हृदि ध्यात्वा मूले त् गरुडे नयेत् ॥34॥   
शिल्पिनो रथकारांश्च रथादींश्च यथाक्रमम् ।   
समीकर्तुं नियुज्याथ सुमुहूर्ते सुलग्रके ॥35॥   
प्रपास्तम्भं त्वीशकोणे सर्वालङ्कारसंयुतम् ।   
वेदवादित्रघोषैश्च स्थापयेद्बहिरालयात् ॥36॥   
ततो भगवतः शेषचन्दनादीनि वै गुरुः ।   
वैष्णवेभ्यश्च सर्वेभ्यः शिल्पिभ्यश्चापि दापयेत् ।   
रथादिवाहनान् सर्वान् सम्यक् कर्तुं नियोजयेत् ॥37   
इति श्रीश्रीप्रश्नसंहितायां महोत्सवे त्रिंशोऽध्यायः   
\*\*\*\*\*\*\*\*\*\*\* 




श्रीपाञ्चरात्र आगमोक्त   
[[71]]   
एकत्रिंशोऽध्यायः   
ओं पद्म नेम्यै नमः \(श्रीसूक्त नामावलि\)   
महोत्सवविधिः-2

अथोत्सवारम्भदिनात् पूर्वस्मिन्नवमेऽहनि ।   
षष्ठे वा स्यात्तृतीये पूर्वस्मिन् दिवसेऽपि वा ।।1।।   
रजन्यामेव कुर्वीत बीजावापं गुरूत्तमः ।   
अङ्कुरार्पणकर्मार्थं मृत्सङ्ग्रहणमाचरेत् ।।2।।   
मृत्सङ्ग्रहदिने प्रातः ऋत्विग्भिः सह देशिकः ।   
महोत्सवस्य दीर्क्षार्थं स्नायाद्वपनपूर्वकम् ।।3।।   
शुद्धवस्त्रैर्यज्ञसूत्रैरूर्ध्वपुण्ड्रैरलङ्कृतः ।   
कटकाङ्गदकेयूरैर्गन्धमाल्यैरलङ्कृतः ।।4।।   
भगद्गेहमासाद्य नित्यपूजामुपक्रमन् ।   
चण्डादिद्वारपालांश्च भक्तबिम्बांश्च वै गुरुः ।।5।।   
आलयाश्रितमूर्तीश्च \(साधकेन च पूजयेत् \) साधकैः पूजयेत्ततः   
स्वर्णादिपात्रे ताम्बूलनालिकेराक्षतादिकान् ।।6।।   
आदाय विष्वक्सेनस्य सन्निधिं प्राप्य देशिकः ।   
सम्पूज्य विष्वक्सेनं तं प्रार्थयेन्मृद् ग्रहाय च ।।7।।   
देव सूत्रवतीनाथ सर्वदेवनमस्कृत ।   
उपक्रान्तो मया ह्यद्य वासुदेवमहोत्सवः ।।8।।   
निर्विघ्नसिद्धये तस्य वासुदेवाभ्यनुज्ञया ।   
सेनाधिप भवानद्य मृत्सङ्ग्रहणकर्मणि ।।9।।   
आगच्छतु हरेर्धाम ह्यनुज्ञार्थं जगद् गुरोः ।   
इति विज्ञाप्य सेनान्यं यानमारोप्य देशिकः ।।10।। 



[[72]]   
सुमुहूर्ते गर्भगेहं गत्वा देवस्य सन्निधौ ।   
स्थापयित्वा फलादीनि नमस्कृत्य यथाविधि ।।11।।   
ततो गुरुवरः सर्वान् वैष्णवान् पाञ्चरात्रिकान् ।   
यतीन् वेदविदो विप्रान् ज्ञानिनो ब्रह्मवादिनः ।।12।।   
महान्तो देवदेवस्य समारब्धो महोत्सवः ।   
निर्विघ्नेन समाप्त्यर्थं यावत्तीर्थावसानकम् ।।13।।   
कर्मकाले मया यूयं स्थित्वा यागमतन्द्रिताः ।   
समाप्य यज्ञकार्याणि प्राप्यानुज्ञां ततो हरेः ।।14।।   
गन्तुमर्हसि सर्वज्ञा गृह्णीत प्रार्थनां मम ।   
इत्यभ्यर्थ्य ततस्तेभ्यः अनुज्ञां प्रतिगृह्य च ।।15।।   
ततः स्वदेहशुद् ध्यर्थमृत्विक्साधकशुद्धये ।   
पूजोपकरणानां च पुण्याहं वाचयेद्रमे ।।16।।   
तज्जलैरात्मनः शुद्धिमन्येषामपि कारयेत् \(शोधयेत् \)।   
स्वयं द्रव्याणि सर्वाणि प्रोक्षयेत्पूजयेद्धरिम् ।।17।।   
निवेद्य फलताम्बूलं नीराजनमथाचरेत् ।   
नमस्कृत्य ततो भूमौ कृताञ्जलिपुटो गुरुः ।।18।।   
अतृप्तामृतलोकेश पूर्णकाम रमापते ।   
उत्सवोऽयं मयारब्धो बालिशेन हरे तव ।।19।।   
तत्पूर्तये रमाध्यक्ष सेनेशं सन्दिश प्रभो ।   
इत्यनुज्ञां हरेः प्राप्य सेनेशं प्रार्थयेत्ततः ।।20।।   
यज्ञसंरक्षणार्थाय हरिणा ज्ञापितो भवान् ।   
मृत्सङ्ग्रहणमारभ्य ह्युत्सवावभृथावधि ।।21।। 


श्रीपाञ्चरात्र आगमोक्त   
[[73]]   
सेनापते मया सार्धं सर्वकार्याणि साधय ।   
आगच्छ मृदमानेतुमुत्सवाङ्कुरकर्मणे ।।22।।   
इति सम्प्रार्थ्य विघ्नेशं मालां भगवतो गुरुः ।   
विष्वक्सेनस्य शिरसि पादुकामपि धारयेत् ।।23।।   
सर्वोपकरणैः सार्धं सर्ववादित्रनिःस्वनैः ।   
ऋगादिवेदघोषैश्च प्राचीं सोमस्य वा दिशम् ।।24।।   
विष्वक्सेनं प्रापयित्वा प्रपायां तत्र वै रमे ।   
पुण्याहवारिणा प्रोक्ष्य स्थापयेत्सैन्यनायकम् ।।25।।   
पुरतस्तस्य वै भूमावीशाने न्यस्तमौलिकाम् ।   
नैर्ऋते न्यस्तपादान्तामूर्ध्ववक्त्रां कृताञ्जलिम् ।।26।।   
एवं विलिख्य वसुधां धान्यपीठं ततो गुरुः ।   
शिरः प्रदेशे तस्यास्तु दक्षिणे वा प्रकल्पयेत् ।।27।।   
शुद्धं खनित्रं तस्मिंस्तु दर्भाद्यैः समलङ्कृतम् ।   
स्थापयित्वा परिस्तीर्य धान्यपीठं भुवं तथा ।।28।।   
वस्त्रादिभिरलङ्कृत्य भूषणैश्चापि भूषयेत् ।   
सप्तदर्भकृतं कूर्चं तालमानसमन्वितम् ।।29।।   
धराया हृदि विन्यस्य खनित्रेऽपि च कूर्चकम् ।   
पुण्याहवारिणा प्रोक्ष्य भूमिर्भूम्नेति मन्त्रतः ।।30।।   
अभिमन्त्य ततस्तस्याः खनित्रस्य च वै गुरुः ।   
पीठं प्रकल्पयेद्देवि प्रार्थयेत्तत्र वै धराम् ।।31।।   
वासुदेवप्रिये देवि तन्महोत्सवसिद्धये ।   
मृत्स्नायां सन्निधस्त्वात्र तदुत्सवहिते शुभे ।।32।। 



[[74]]   
इत्यावाह्यार्घ्यपाद्याद्यैरभ्यर्च्य तदनन्तरम् ।   
क्रोडावतारभूम्याप्तहिरण्याक्षवधोद्यत ।।33।।   
उत्सवार्थं भगवतो मृत्सङ्ग्रहणकर्मणि ।   
सन्निधस्त्वाचिराद्देव लोकानां क्षेमहेतवे ।।34।।   
इत्यावाह्यार्घ्यपाद्याद्यैरर्चयेत् क्रोडरूपिणम् ।   
माषापूपं निवेद्याथ तयोर्नीराजनं चरेत् ।।35।।   
गुरुः खनित्रमादाय गायत्रीं क्रोडरूपिणः ।   
उच्चरन् वसुधायास्तु मुखबाहुस्तनाङ्घ्रिषु ।।36।।   
खनित्रान्मृदमादाय गायत्र्या विष्णुपूर्वया ।   
लोहजे वेत्रजे वाथ निक्षिपेत् तां मृदं रमे ।।37।।   
वालुकां गोकरीषं च तस्मात् सम्पादयेद् गुरुः\(रमे\) ।   
पात्रत्रयं नूतनेन वस्त्रेण पिदधात् पृथक् ।।38।।   
स्यन्दने वा गजस्कन्धे परिचारकमूर्धनि ।   
निधाय स च वाद्यानां वेदानां ध्वनिभिर्युतः ।।39।।।   
धाम प्रदक्षिणीकृत्य नयेन्मण्डपमब्जजे ।   
तां मृदं मण्डपे न्यस्य वीथीः सर्वाः परिक्रियात् ।।40   
नियोजयेत् कर्मकरान् शुद्धीकर्तु च वीथिकाः ।   
ते तु निम्नोन्नताः पद्याः समीकृत्य च पांसुभिः ।।41।   
शोधयेद्गोमयाम्भोभिर्गन्धयेद् गन्धवारिणा ।   
चन्दनागरुधूपैश्च धूपयेत् सर्ववीथिकाः ।।42।।   
प्रपायां सर्वतो भद्रे वितानाद्यैरलङ्क्रियात् ।   
विविधैश्चित्रितैर्वस्त्रैर्मालाभिश्चापि वन्दनैः ।।43।। 


श्रीपाञ्चरात्र आगमोक्त   
[[75]]   
दीपस्तम्भान् सदीपांश्च सर्वतः स्थापयेत्ततः ।   
शोभार्थं सर्ववीथीषु पार्श्वयोरुभयोरपि ।।44।।   
पात्रेषु पालिकाः स्थाप्याः प्रतिस्तम्भं च वै रमे ।   
रम्भास्तम्भान् फलैर्युक्तान् वस्त्रमाल्यैश्च वेष्टितान् ।45   
नालिकेराणि पूगिनि फलानि पनसान्यपि ।   
लम्बयेन्मण्डपस्योर्ध्वे पानीयानि च दापयेत् ।।46।।   
वीथिकासु च सर्वासु तथा सद्मसु सर्वतः ।   
गोपुराणां च कुम्भेषु मण्डपेषु पताकिकाः ।।47।।   
बन्धयेच्चित्रवर्णाश्च पक्षिराजविचित्रिताः ।   
देशाद्देशादागतानां मद्भक्तानां वरानने ।।48।।   
तृतीयावरणे वापि चतुर्थावरणेऽपि वा ।   
शयनार्थं भोजनाय पानीयार्थं सुखार्थकम् ।।49।।   
पचनार्थं च विविधाः शालाः स्युः सुमनोहराः ।   
वैद्यशालाश्च कर्तव्याः समर्थैः सचिकित्सकैः ।।50।   
यजमानः प्रतिदिनं पश्यन् सर्वाश्च तोषयेत् ।   
प्रथमावरणे वापि द्वितीयावरणेऽपि वा ।।51।।   
विस्तारं तु द्वादशभिरायामं दशभिः करैः ।   
सप्तभिर्वा पालिकानां मण्डपं परिकल्पयेत् ।।52।।   
चतुर्दिक्षु चतुर्द्वारं गवाक्षैः समलङ्कृतम् ।   
तन्मध्ये पालिकादीनां स्थापने वीथिवर्जिता ।।53।।   
हस्तोन्नता वेदिभूमिः शोधयेत्पुण्यवारिणा ।   
पञ्चगव्यैश्च तदनु सुधाचूर्णैरलङ्क्रियात् ।।54।। 



[[76]]   
वेदिकासु स सर्वासु व्रीहिभिः स्थण्डिलानि च ।   
पद्मानि विलिखेत्तेषु मन्त्रोच्चारणपूर्वकम् ।।55।।   
पालिका घटिकाश्चैव शरावाः स्थापयेत् गुरुः ।   
प्रतीच्यां सोमकुम्भं च करकं चापि वै रमे ।।56।।   
सोमकुम्भस्य परितः उपकुम्भाष्टकं न्यसेत् ।   
द्वारतोरणकुम्भादीनर्घ्याद्यैः पूजयेत् पुरा ।।57।।   
पालिकादिषु सर्वासु सोमकुम्भे तथैव च ।   
उपकुम्भेषु पद्मान्तं पीठमाकल्प्य चाक्षतैः ।।58।।   
सङ्कर्षणांशजं विष्णुं पूजयेत् पालिकासु वै \(च\)।   
अनिरुद्धांशसम्भूतं ब्रह्माणं घटिकासु च ।।59।।   
प्रद्युम्नांशजं शर्वं शरावेषु च वै स्मरेत् ।   
प्रद्युम्नांशात्समुद्भूतं सोमकुम्भे निशाकरम् ।।60।।   
इन्द्रादीनुपकुम्भेषु पूजयेत् कमलासने ।   
एतेषां रक्षणार्थाय करके च सुदर्शनम् ।।61।।   
नीवारादिषु धान्येषु केशवादीन् समर्चयेत् ।   
सर्वार्थपालिकानां तु क्रमात् षोडशके गुरुः ।।62।।   
वासुदेवादि चतुरो दस द्वौ केशवादिकान् ।   
विष्ण्वादीनष्टके देवि जनार्दनपुरोगमान् ।।63।।   
पूजनं चतुर्षु प्रोक्तं पायसान्नं निवेदयेत् ।   
प्रत्येकं नववस्त्रेण पिधाय च गुरूत्तमः ।।64।।   
घटिकानां पूर्वभागे कुण्डे वा स्थण्डिलेऽपि वा ।   
पीठमाकल्प्य पाद्यान्तं\(पद्मान्तं\) लक्ष्मीशं तत्र पूजयेत् । 


श्रीपाञ्चरात्र आगमोक्त   
[[77]]   
भगवन् पुण्डरीकाक्ष यात्रोत्सवनिमित्ततः ।   
ध्वजार्थाङ्कुरहसिद्ध्यर्थमग्निमुत्पादयामि भोः ।।66।   
इति विज्ञाप्य तत्राग्निमुत्पाद्य जुहुयात्ततः ।   
भगवन्तं ततः सोमं हुत्वा देशिकसत्तमः ।।67।।   
बीजावापं ततः कुर्यात् सम्पाताज्यं च निक्षिपेत् ।   
उत्सवार्थं यागगेहं द्वितीयावरणादिषु ।।68।।   
अवकाशो यत्र वा स्यात्तत्र स्थानं प्रकल्पयेत् ।   
तन्मण्डपस्य विस्तारमायामं वेदिकल्पनम् ।।69।।   
कुण्डानि शृणु मानेन वदामि कमलेक्षणे ।   
चतुर्दशकरैर्मानैर्विस्तारायामसम्मिताम् ।।70।।   
पञ्चहस्तसमां वेदिं हस्तोच्छ्रायां तु मध्यतः ।   
कुर्यात् समेखलां तस्याः परितः कुण्डकल्पनम् ।।71   
चतुरश्रं पौरुहूत्यां दक्षिणस्यां धनू रमे ।   
चक्रकुण्डं तु वारुण्यां चान्द्रमस्यां त्रिकोणकम् ।।72   
इत्थं कुण्डानि\(कुण्डान् लक्षणोक्तान्\) शिल्पज्ञैः कल्पयित्वा ततः परम्   
यागोपकरणार्थं च हस्तद्वयसमायताम् ।।73।।   
वेदिं प्रकल्पयेद् धीमान् वह्निकोणेऽथ नैर्ऋते ।   
यागबिम्बस्थापनाय वायव्ये मण्डलाय च ।।74।।   
ईशकोणे पालिकादिस्थापने कल्पयेच्च ताम् ।   
एककुण्डविधाने तु वेद्याः प्राचीनभूतले ।।75।।   
चतरश्रं भवेत् कुण्डं पात्रवेदिं तु दक्षिणे ।   
प्रतीच्यां मखबिम्बस्य कौबेर्यां मण्डलस्य च।।76।। 



[[78]]   
ऐशान्यां पालिकार्थाय कल्पयेद् वेदिकां गुरुः ।   
शिलादिमण्डपे देवि यदि कुण्डानि कल्पयेत् ।।77।   
यथायोगं प्रकुर्वीत निम्नमन्तस्तु तत्र वै ।   
एवं वेदीश्च कुण्डानि शास्त्रोक्तेनैव वर्त्मना ।।78।।   
ततो देवालयं सर्वं सलिलैः शोधयेत् पुरा ।   
सुधालेपध्वजोच्छ्रायांस्तोरणान् दर्भमालिकाः ।।79   
कुर्यात् सर्वत्र सत्कारान् कदलीस्तम्भसंयुतान् ।   
अलङ्कृतासु वीथीषु प्रासादे च तथा कृते ।।80।।   
ततो यात्रोपकरणैर्यानमारोप्य सेनपम् ।   
वादित्रवेदघोषैश्च प्रादक्षिण्येन वै गुरुः ।।81।।   
वीथीः प्रदर्शयेत्तस्मै प्रासादं चापि सर्वतः ।   
अर्घ्यादिभिस्ततोऽभ्यर्च्य निनयेत्तस्य तं गृहम् ।।82   
इति श्रीश्रीप्रश्नसंहितायां महोत्सवे कर्मणि एकत्रिंशोऽध्यायः।   
\(महोत्त्सवे द्वात्रिंशोऽध्याय इति ग्र. पुस्तके\)   
\*\*\*\*\*\*\*\*\*\*\* 




श्रीपाञ्चरात्र आगमोक्त   
[[79]]   
32 द्वात्रिंशोऽध्याय:   
ओं आदित्यवर्णायै नमः \(श्रीसूक्त नामावलि\)   
महोत्सवविधिः-3

ततः परस्मिन् दिवसे नित्यकर्म समाप्य च |   
ऋत्विग्भः साधकाचार्यैर्बोधकैश्च समन्वितः || 1||   
प्रविशेदालयं श्रीमद्देवं सम्पूजयेत्ततः |   
गरुप्मन्तं सेनपंच द्वाःस्थाप्यालयाश्रितान् ||2||   
पालिकाद्वारपूजां च पालिकादिसमर्चनम् |   
ऋत्विग्भिः साधयेत् सर्वं ततो गुरुरतन्द्रितः ||3||   
दुकूलं पट्टजं वापि कार्पासजमथापि वा |   
ध्वजारोहाय सुदृढं स्निग्धं लक्षणसंयुतम् ||4||   
नीलरोमादिरहितं श्वेतं वस्त्रमथापि वा |   
आयतं पञ्चदशभिर्दशभिः सप्तभिस्तु वा ||5||   
मूलबेरसमं वापि गर्भद्वारायतं तु वा |   
विस्तारं पञ्चभिर्हस्तैस्त्रिभिर्वापि वरानने ||6||   
पक्षिराट्-लेखयोग्यस्य पटस्य परीमाणकम् |   
आदाय पूर्वं तन्मध्याच्चन्दनक्षोदवारीणा||7||   
सूत्रेण मध्यरेखायाः कोणात्कोणं च मध्यमे|   
आस्फालयेन्मध्यदेशाद्यावन्मस्तकपादयोः||8||   
पक्षयोरवशिष्टं यत् परीहार्यं तु शिल्पिना |   
गरुडं गमनोद्युक्तं हेमाङ्गं कुटिलेक्षणम्||9||   
नीलनासाग्रसंयुक्तं सर्वावयवसुन्दरम्|   
बध्दाञ्जलिपुटं सौम्यं श्ङ्खचक्रधरं विभुम्||10|| 



[[80]]   
ललाटे न्यस्ततिलकं पक्षविक्षेपणान्वितम्|   
सर्वाभरणसंयुक्तं श्वेतवर्णं चतुर्भुजम्||11||   
करण्डिकामकुटिनं श्वेतवस्त्रोपशोभितम्|   
आकुञ्चितं सव्यपादमपरं पृष्ठतः स्थितम्||12||   
मौलौ मालायितं नागं शङ्खं तु तुहिनप्रभम् |   
पद्मं च दक्षिणे कर्णे शोणाभं कुण्डलाकृतिम्||13||   
महापद्मं च पिङ्गलाभं वामकर्णस्य कुण्डलम्|   
मेघाभं गुलिकं कण्ठे कण्ठाभरणरूपिणम्||14||   
रक्ताभं वासुकिं भीमं ब्रह्मसूत्रोपशोभितम्|   
कार्कोटकं धूम्रनिभं हाररूपिणमब्जजे||15||   
तक्षकं पीतवर्णाभं कटिसूत्रोपशोभितम्|   
अनन्तं क्षौमसदृशं कटकं दक्षिणे करे||16||   
वामे करे महाश्वेतं विलिखेत् कटकायितम्|   
परित: शङ्खचक्रं गदाखड्गौ तथा धनुः||17||   
तार्क्ष्यस्य शिरसि छत्रं पार्श्वयोश्चामरावपि|   
दीपस्तम्भौ पादपार्श्वे पालिकाः साङ्कुरास्तथा||18||   
एवं लिखित् पञ्चवर्णैर्देशिकः शिल्पिनोऽपि वा|   
शिल्पिनं तोष येत्तस्मात् पटमादाय देशिकः||19||   
शिबिकायां समारोप्य वाद्यघोषपुरः सरम्|   
धाम प्रदक्षिणीकृत्य प्रतिष्टामण्डपं नयेत्||20||   
वास्तुशान्तिं ततः कुर्यात् ग्रामादीनां विशुध्दये|   
धान्यादिकल्पिते पीठे पटं तत्र प्रसारयेत्||21|| 




श्रीपाञ्चरात्र आगमोक्त   
[[81]]   
पटं पुण्याहसलिलैः प्रोक्षयेन्मण्डपादिकान् |   
द्वारादि देवान् सम्पूज्य कुण्डे वा स्थण्डिलेऽपि वा 22   
भद्रासनं कल्पयित्वा लक्ष्मीनारायणं विभुम् |   
सम्पूज्य विधिवद्देवं प्रार्थयेज्जलजोद्भवे ||23||   
लक्ष्मीपते जगन्नाथ महोत्सवसमृद्धये |   
ध्वजारोहणकार्याय पटेऽस्मिन् पञ्चवर्णकैः ||24||   
लिखितं गरुडं देव सर्वदोषप्रशान्तये |   
शीतलाभ्यां च नेत्राभ्यां पश्य त्वं परमेश्वर ||25||   
तार्क्ष्यप्रतिष्ठाकर्माङ्गमग्नि मुत्पादयामि भोः |   
इति विज्ञाप्य वै कुण्डं तयोः सङ्गं विचिन्तयेत् ||26||   
तज्जातं वैष्णवाग्निं तं ध्यायेद्देशिकसत्तमः |   
वासुदेवाज्ञया मूलात् पटे तार्क्ष्यं विचिन्तयेत् ||27||   
तार्क्ष्यस्य कौतुकं चैव छायायामधिवासनम् |   
पञ्चभिः कलशैश्चैव स्नपनं दर्पने भवेत् ||28||   
तार्क्ष्यस्य पन्नगानां च नयनोन्मीलनं चरेत् |   
धान्यादीन् दर्शयित्वाथ शय्यायां शाययेत् पटम् |29||   
स्वदेहे तार्क्ष्यमन्त्रेण न्यासं कुर्याद्विचक्षणः |   
क्षिपेदष्टोत्तरशतं प्रणवाद्यन्तसंयुतम् ||30||   
जप्त्वा गन्धजलैः पञ्च कलशान् पूरयेद्रमे |   
धान्यपीठे स्थापयित्वा स्वलङ्कृत्य यथाविधि ||31||   
पीठमाकल्प्य कुम्भेषु विहगांस्तेषु पूजयेत् |   
पुष्पाञ्जलिधरो भूत्वा प्रार्थयेद्विहगाधिपम् ||32||   
वासुदेवात्समुत्पन्न पक्षीन्द्र कनकप्रभ | 



[[82]]   
उत्सवार्थं भगवतः कुम्भेऽस्मिन् सन्निधिं कुरु ||33||   
इति सम्प्रार्थ्य हॄदयात् कुम्भे तार्क्ष्यं विचिन्तयेत् |   
आवाहनादिषण्मुद्रां प्रदर्श्यार्ध्यादिभिर्यजेत् ||34||   
वासुदेवांशसम्भूत सत्यमूर्ते तटित्प्रभ |   
अपमृत्युजयाय त्वं कुम्भेऽस्मिन् सन्निधं कुरु ||35||   
सङ्कर्षणांशज स्वामिन् द्विजानां ज्ञ्नावृद्धये |   
सुपर्णागच्छ कुम्भेऽस्मिन् सन्निधिं स्फटिकप्रभ ||36||   
प्रद्युम्नस्यांशसम्भूत नृपाणां बलवृद्धये |   
कुम्भेऽस्मिन् कुरु सान्निध्यं गरुड त्वं तटित्प्रभ ||37|   
अनिरुद्धात् समुत्पन्न वैश्यानामर्थसिद्धये |   
तार्क्षय तारानिभ स्वामिन् कुम्भेऽस्मिन् सन्निधिं कुरु38   
आग्नेयादिषु कोणेषु कुम्भेष्वावाह्य यत्नतः |   
आवाहनादिषण्मुद्राः सपर्यां च ततश्चरेत् ||39||   
भोज्यासनं ततो दत्वा मोदकादीन् निवेदयेत् |   
अग्निं सन्तर्प्य विधिवत् तत्त्वहोमं समाचरेत् ||40||   
सम्पाताज्यं समादाय पटे कूर्चेन विन्यसेत्|   
वह्निमध्ये योगपीठं सङ्कल्प्य विधिवद् गुरुः ||41||   
विहगेन्द्रस्य मन्त्रेण हृदयादवतारयेत् |   
आवाहनादिषण्मुद्रां दर्शयेत् कमलासने ||42||   
मन्त्रासनादिभोज्यान्तमाज्येन जुहुयात्ततः |   
चरुं पुरुषसूक्तेन जुहुयात् षोडशाहुती: ||43||   
विहगाधिपगायत्र्या घृतेनाष्टोत्तरं शतम् |   
तत्सङ्ख्यया समिद्भिश्च पलाशश्वत्थखादिरैः ||44|| 


श्रीपाञ्चरात्र आगमोक्त   
[[83]]   
बिल्वैश्च जुहुयादाज्यैः पुनरष्टोत्तरं शतम् |   
सम्पाताज्यं गृहीत्वा तु तार्क्ष्यगायत्रिया तत: ||45||   
न्यसेत् सर्वेषु कुम्भेषु पटे च गुरुसत्तमः |   
ततः पूर्णाहुतिं हुत्वा कुण्डाद् विष्णुरथं रमे ||46|   
उद्वास्य कुम्भात्तदनु सत्यादीन् विसृजेत्ततः |   
न्यूनाधिक्योपशान्त्यर्थं शान्तिहोमम् समाचरेत् ||47   
.कुण्डादग्निं समुद्वास्य शर्करान्नं निवेदयेत् |   
कुमुदादिबलिं दद्यात् वैनतेयस्य वै मनुम् |   
जपन् रात्रिं जागरेण नयेन्नियममास्थितः ||48||   
| इति श्री श्रीप्रश्नसंहितायां \(उत्सवकर्मणि\) द्वात्रिंशोऽध्यायः   
\*\*\*\*\*\*\*\*\*\*\*   
33 त्रियस्त्रिंशोऽध्यायः   
ओं कीर्त्यै नमः \(श्रीसूक्त नामावलि\)   
महोत्सवविधिः-4

ततः प्रभाते विमले साधकैः सह देशिक्ः ।   
स्नानादिनित्यकर्माणि कृत्वा धाम विशेद्रमे ॥1॥   
चन्दनश्चागरुर्जातिः ककुभश्चम्पकः शमी ।   
खादिरः सारबिल्वश्च केसरःसप्तपर्णकः ॥2॥   
वरुणस्तिलकश्चैव निम्बार्जुनशमीरुहः ।   
अन्तर्बहिश्च सारास्युरेते वृक्षाजलोद्भवे ॥3॥   
क्रमुकानालिकेरश्च तालहिन्तालको तथा ।   
वेणुश्चैते बहिःसारास्तदात्वे कल्पयेद् गुरुः ॥4॥   
उक्तेषुचान्तःसारेषु स्फुटितादिविवर्जितम् । 



[[84]]   
एकं वृक्षं मन्त्रवच्च शाश्वतस्तम्भकल्पने ॥5॥   
गृह्णीयाच्छततालं स्यात् मुख्यं मध्यमकल्पने।   
अशीतितालं ष ष्टितालं प्रकीर्तितम्।6   
सर्वं मानाग्गुलेनापि मानान्तरवशेन वा।   
विमानोच्छ्रायमथवा तत्कण्ठोच्छ्रायमेव वा।7   
गोपुरद्वारमानं वा यथाशक्ति प्रकल्पयेत्।   
षोडशाश्रं ध्वजस्तम्भमष्टाश्रं चतुरश्रकम्।8   
वृत्ते वा कल्पयेद्धीमान् शास्त्रोक्तेनैव वर्त्मना।   
चतुर्धा विभजेत् स्तम्भं भागमाद्यं विस्रुज्य च।।9   
त्रिभागं पञ्चधा कृत्वा गृह्णीयादन्तिमं ततः।   
तं चापि पञ्चधा भग्त्वा तेष्वाद्यं कमलं भवेत्।10   
अन्तिमं स्तूपिकां कुर्यान्मध्यमस्त्रितयेषु वै।   
अन्त्यभागसमायामं सार्धतालं सुविस्त्रुतम्।11   
ध्वजकीलसमोपेतं क्षुद्रघण्टाविराजितम्।   
फलक\(का?\)त्रयमेतेषु भागेषु प्रोथयेद्रमे\(?\)।12   
फलकानां मध्यभागे चान्त्यभागे च कीलकम्।   
सीसेन कवचीकृक्ष्त्य स्तम्भस्याद्यं वरानने।13   
अवशिष्टत्रिभागं तु स्वर्णैर्वा राजतेन वा।   
ताम्रैर्वा पैत्तलैर्वापि छादयेत् कवचैर्यथा।14   
एवं कृत्वा ध्वजस्तम्भं बलिपीठस्य वै रमे।   
पश्चाद्वा पुरतो वापि स्तम्भार्थं खातयेद्भुवम्।15   
सप्त वा पञ्च वा हस्तानथवा त्रीन् सविस्तरम्।   
इष्टकाभिः शिलाभिर्वा यावद्भूमेस्तु साम्यता।16 


श्रीपाञ्चरात्र आगमोक्त   
[[85]]   
ध्वजावटं परित्यज्य परितो बन्धयेद्रमे।   
ततस्तु परितो भूमेरुपपीठं प्रकल्पयेत्।17   
तालमानं तु परितो हस्तमानसमुच्छ्रिताम्।   
चतुरश्रां ततो वेदिं कल्पयेच्च ततः परम्।18   
चतुर्हस्तं द्विहस्तां वा चित्रबिम्बादि हिर्युताम्।   
वेदिमायामतोच्छ्रायामन्ते पद्मसमन्विताम्।19   
अलंकृतामुपानाद्यैः सोपानैश्चापि शोभिताम्   
शिल्पिभिः कारयेत्वेत्थं ध्वजस्तम्भस्य पीठिकाम्।20   
पुण्याहसलिलैः प्रोक्ष्य पीठगर्तेषु वै पुरा।   
रत्नादि सर्ववस्तूनि गायत्र्या विष्णुपूर्वया।21   
निक्षिप्य साधकैः सार्धमृत्विग्भिर्वैष्णवैः सह।   
समुच्चरंस्तार्क्ष्यमन्त्रमुच्चरद्भिश्च साधकैः।22   
वेदघोषैर्वाद्यघोषैः स्तम्भमुन्नम्य देशिकः।   
मूलार्चाभिमुखं स्तम्भं स्थापयित्वा च वालुकैः।23   
पूरयित्वाशिल्पिवरैः सम्यक् कुर्यात्सुधादिभिः।   
दर्भमालादिभिर्वस्त्रैः प्रादक्षिण्येन वेष्टयेत्।24   
गर्भमन्दिरमासाद्य नित्यपूजां यथाविधि।   
होमान्तं च ततः कृत्वा मुहूर्ते शोभने गुरुः।25   
ताम्बूलफलपुष्पाद्यैर्हेमसूत्रसमन्वितम्।   
स्वर्णादिपटलं गृह्य ऋत्विग्भिर्दीक्षितैःसह।26   
धामप्रदक्षिणीकृत्य वाद्यघोषादिभिः सह।   
गर्भमन्दिरमासाद्य धान्यपीठे निधाय च।27   
पूजाद्रव्याणि सर्वाणि प्रोक्षयेत्पुण्यवारिणा। 



[[86]]   
महारजतसूत्राणि शोधयेच्छोषणादिभिः।28   
रजनीचूर्णसंयुक्तकुङ्कुमस्य च कर्दमैः।   
चन्दनस्य रसेनापि अनुलिम्पेत्तथा रमे।29   
तन्तूत्थान्यपि सूत्राणि तथा कृत्वा गुरूत्तमः।   
स्वर्णादिपात्रे निक्षिप्य दक्षिणेन करेण वै।30   
अपराजितमन्त्रेण रक्षासूत्राणि वै स्पृशन्।   
सौदर्शिन्या च गायत्र्या सप्तवारं जपेत्सुधीः।31   
सूत्रेषु तेषु शुद्धेषु श्रियं संप्रार्थयेद् गुरुः।   
नित्यनिर्दोषनिस्सीमकल्याणगुणशालिनी।32   
भगवद्वासुदेवस्य भवत्याश्चोत्सवाय वै।   
सूत्रेषु प्रार्थयामि त्वां सन्निधत्स्व जगद्धिते।33   
इति संप्रार्थ्य वै लक्ष्मीं दृवेबेरोरसि स्थितात्।   
श्रीवत्साच्छ्रियमावाह्य रक्षासूत्रेषु पूजयेत्।34   
ततः पुष्पाञ्जलिर्भूत्वा प्रार्थयेन्मूलकौतुकम्।   
वासुदेवजगद्योने महोत्सवमनुत्तमम्।35   
तवाज्ञया करोम्यद्य करे मङ्गलकौतुकम्।   
\(धारयामि\)बन्धयामि मयि प्रीत्या गृहाण कमलापते।36   
कर्मोत्सवादिबिम्बानां सान्निध्यं कर्तुमर्हसि।   
इति विज्ञाप्य मूलार्चां देवमर्घ्यादिना यजेत्।37   
आवाहन क्रमं वक्ष्ये श्रुणु पङ्कजमालिनि।   
ब्रह्मादिदेवताद्यक्षसर्गस्थित्यन्तकारक।38   
सान्निध्यं कुरु बिम्बेऽस्मिन्नुत्सवावभृथावधि।   
आवाह्यैवं कर्मबिम्बे सपर्यां परिकल्पयेत्।39 


श्रीपाञ्चरात्र आगमोक्त   
[[87]]   
ततो बिम्बादुत्सवार्थबिम्बे संप्रार्थयेद्धरिम्।   
चतुः स्थानार्चनार्थाय बिम्बेऽमिन् सन्निधिं कुरु।40   
इति सम्प्रार्थ्य लक्ष्मीशमर्घ्यादीनि च कल्पयेत्।   
पूर्णस्तिमितषाड्गुण्य पुण्डरीकनिभेक्षण।41   
बल्यर्चायां सन्निधत्स्व बलिकर्मप्रक्लृप्तये।   
एवं बिम्बेषु चावाह्य क्रमात्पूजां च कल्पयेत्।42   
निवेद्य पायसान्नानि भक्ष्याणि विविधानि च।   
भगवन् पुण्डरीकाक्ष शरणागतवत्सल।43   
रक्षासूत्रं गृहाण त्वं मखाराधन पूर्तये।   
इति संप्रार्थ्य वै सूत्रं पात्रादादाय देशिकः।44   
अङ्गुष्टानामिकाभ्यां च गृहीत्वा हस्तयोर्द्वयोः।   
विश्वेत्तात्तेति मन्त्रेण मूलबेरस्य दक्षिणे।45   
हस्ते बध्वा जपेन्मन्त्रमस्त्रं तु दशसंख्यया।   
एवं कर्मादिबिम्बानां रक्षासूत्रं च बन्धयेत्।46   
श्रियादीनां \(च देवीनां\)वामहस्ते तु बन्धयेत्।   
कौतुकं हेमसूत्राद्यं दक्षिणे स्वस्य वै करे।47   
बध्नीयान्मूलमन्त्रेण ऋत्विजस्यापि वै ततः।   
आचार्यो मूर्तिपैः साकं विहगेन्द्रप्रतिष्ठितम्।48   
अभ्येत्य मण्डपं देवि द्वारकुम्भादि पूजनम्।   
गरुडं च महाकुम्भमुपकुम्भचतुष्टयम्।49   
करकंचार्चयित्वाथ निवेद्यान्तं ततः परम्।   
द्वारादिदेवताः सर्वा उद्वास्य च ततो गुरुः।50 





[[88]]   
पक्षीन्द्रं यानमारोप्य कुम्भानानाय्य साधकैः।   
वाद्यघोषादिभिःसार्धं प्रादक्षिण्येन मन्दिरम्।51   
ध्वजस्तम्भसमीपस्थपीठिकायां निवेशयेत्।   
\(ध्वजस्तम्भस्य परितो द्वारतोरणकुम्भगान्।\) ॥52   
देवानभ्यर्च्य देवेशं त्रयो भागवता रमे।   
भद्रपीठे समारोप्य श्रीपुष्टिसहितं विभुम्।53   
चतुर्णामपि वेदानां वाद्यैश्च विविधैःस्वनैः।   
शङ्खभेरीनिनादैश्च स्तोत्रैश्च विविधैरपि।54   
चामरैर्व्यजनैःश्वेतच्छत्रैश्च ध्वजपङ्क्तिभिः।   
शनैःशनैर्देवदेवं ध्वजस्तम्भसमीपगे।55   
मण्डपे भद्रपीठे तु भगवन्तं निवेशयेत्।   
पूजयित्वा यथाशास्त्रं मुद्गान्नं मोदकं तथा।56   
गुडान्नं भक्ष्य सहितं पानकादि निवेदयेत्।   
अनिरुद्धं ध्वजस्तम्भे हृदयादवतार्य वै।57   
आवाह्य पौरुषैःसूक्तैः पूजयेद् ध्वजरूपिणम्।   
गुणे मायां समावाह्य नैवेद्यान्तं च पूजयेत्।58   
वैराजेनै व साम्ना ध्वजं संयोजयेद् गुणे।   
ततः पटस्थं गरुडं कुम्भस्थान्विहगानपि।59   
अभ्यर्च्य धूपदीपान्तं कुम्भाद्विहगसत्तमम्।   
ध्यायेत्पटस्थे विहगे प्रविष्टं ब्रह्मरन्ध्रतः।60   
प्रणवेनपिधायाथ गायत्र्या तार्क्ष्यपूर्वया।   
महाकुम्भजलेनैव प्रोक्ष्य सत्यादिकान् गुरुः।61 




श्रीपाञ्चरात्र आगमोक्त   
[[89]]   
महापटे समावाह्य प्रार्थयेद्विहगाधिपम्।   
महाबलमहाबाहो वैनतेय वयोधिप।62   
सन्निधत्स्वपटे पक्षिन्नुत्सवावभृथान्तिमम्।   
आहूतस्त्वं सर्वविघ्नान् जहि कर्मे प्रवर्तय।63   
इति संप्रार्थ्य पक्षीन्द्रं मोदकादीन् निवेदयेत्।   
ताम्बूलं तर्पणजलं पानीयं च निवेदयेत्।64   
नीराजनं समर्प्याथ प्रार्थयेत् पक्षिपार्थिवम्।   
वाहनायमहाविष्णोस्तार्क्ष्यायामिततेजसे।65   
गरुडाय नमस्तुभ्यं सर्वसर्पेन्द्रमृत्यवे।   
आहृतामृतकुम्भाय जननीदास्यमोचिने।66   
सुरासुरेन्द्रजयिने नागेन्द्राभरणाय ते।   
यदाधारमिदं सर्वं तदाधाराय वै नमः।67   
गरुत्मन् ते त्रिवृत्साम शिरोगायत्रमक्षिणी।   
स्तोम आत्मा तथा साम वामदेव्यं तनुःस्मृतः।68   
पक्षौ बृहद्रथन्तरे स्यातां सामनी पुच्छमीरितम्।   
यज्ञायज्ञियं साम छन्दांस्यङ्गुनि धिष्णियाः।69   
शफानि ते यजूँषि छन्दोरूपाय ते नमः।   
इति संस्तूय पक्षीन्द्रं गरुडप्रीतये ततः।70   
तार्क्ष्यस्य तालं त्रिपुटं स्वरो मध्यम ईरितः।   
गौडाक्यरागो नृत्तं च विष्णुक्रान्तमुदाहृतम्।71   
एवं तालादिभिस्तोष्य सुमुहूर्ते गुरूत्तमः।   
समन्ततस्तूर्यघोषैर्वेदघोषैश्च नादिते।72 





[[90]]   
शङ्खघण्टादिभिश्चैव पटमालयसम्मुखम्।   
सुपर्णोऽसीति मन्त्रेण ध्वजमारोपयेद्रमे।73   
रज्जुं च बन्धयेत्स्तम्भे प्रादक्षिण्येन वै गुरुः।   
पूर्वाह्णे वाथ मध्याह्ने ध्वजस्यारोहणं शुभम्।74   
अपराह्णे तथ रात्रौ राजराष्ट्रविनाशनम्।   
प्रार्थयेत् सन्निधिं चापि गरुडस्य ध्वजोदरे।75   
पक्षीन्द्र जगदानन्द विनतानन्द सुन्दर।   
अस्माद्दिनात्समारभ्य यावत्तीर्थावसानकम्।76   
सन्निधत्स्व ध्वजे देव राज्ञो जनपदस्य च।   
ग्रामाणां यजमानस्य वैष्णवानां विशेषतः।77   
तुष्टये पुष्टये चैव सर्वशत्रुजयाय च।   
अपमृत्यु जयार्थाय वैनतेय प्रसीद ओम्।78   
इति संप्रार्थ्य पक्षीन्द्रं विकिरेत् कुसुमाञ्जलिम्।   
तन्मुद्रां च प्रदर्श्याथ कुर्यान्नीराजनं गुरुः।79   
ततो देवसमीपं च गत्वा देशिकसत्तमः।   
ध्वजं दर्शयितुं देवं प्रार्थयेद्धरिमव्ययम्।80   
ज्ञानतोऽज्ञानतो वापि ध्वजारोहणकर्मणि।   
शास्त्रोक्तं स्खलितं यद्यत्तत्सर्वं कृपया हरे।81   
पूर्णमेव भवेद्देव क्षन्तुमर्हसि सुव्रत।   
ओमच्युत जगन्नाथ मन्त्रमूर्ते जनार्दन।82   
मया कृतो ध्वजारोह उत्सवाय तवेप्सितः।   
तमीक्षस्व महाबाहो दोषानपनय प्रभो।83 




श्रीपाञ्चरात्र आगमोक्त   
[[91]]   
इति विज्ञाप्य देवेशं यानमारोप्य देशिकः।   
ध्वजस्तम्भसमीपं तु नीत्वा चादर्शयेद् ध्वजम्।84   
आह्वानार्थमशेषाणां भक्तानां पतगेश्वरम्।   
नियुङ्क्ष्व देवदेवेश भक्तरक्षणदीक्षित।85   
एवं सम्प्रार्थ्य तदनु प्रादक्षिण्येन मन्दिरम्।   
बहिर्मण्डपमानीय घटदीपं प्रदर्शयेत्।86   
स्थापयेद् देवताह्वानमण्डपे सिंहविष्टरे।   
निवेदितान्नभक्ष्यादीन् भक्तेभ्यो दापयेद् गुरुः।।87   
इति श्रीश्रीप्रश्नसंहितायां महोत्सव त्रयस्त्रिंशोऽध्यायः   
\*\*\*\*\*\*\*\*\*\*\*   
34 चतुस्त्रिंशोऽध्यायः   
ओं ऋद्धायै नमः \(श्रीसूक्त नामावलि\)   
महोत्सवविधिः-5   
ततो भागवतोचार्यो यागं कर्तुं समुद्यतः।   
यागमण्डपमासाद्य सर्वालङ्कारसम्युतान्।1   
कुम्भान् संस्थाप्य विधिवत् द्वारादीनर्चयेत्ततः।   
गर्भमन्दिरमासाद्य उत्सवार्चां समर्च्य च।2   
यानमारोप्य तद्देवं यागमण्डपमानयेत्।   
वेदिकायां निवेश्याथ ह्यग्निमुत्पादयेद्रमे।3   
चतुष्कुण्डविधाने तु वृत्तकुण्डात् गुरूत्तमः।   
अग्निमुत्पाद्य निनयेदन्यकुण्डेषु पावकम्।4   
एककुण्डविधाने तु चतुरश्रेऽग्निमर्चयेत्।   
चतुर्दिक्षु चतुर्वेदान् घोषयेयुर्द्विजोत्तमाः।5 



[[92]]   
कुण्डमध्ये योगपीठं सङ्कल्प्य विधिवत्ततः।   
चक्रशङ्खगदापद्म वनमाला विराजितम्।6   
वासुदेवं समभ्यर्च्य प्रार्थयेत् गाथयानया।   
त्वत्प्रीतये जगन्नाथ समारब्धो महोत्सवः।7   
क्रियते हि मया तस्मिन् चतुःस्थानार्चनं हरे।   
तत्र यागमहं कर्तुं त्वन्मुखाज्जातवेदसम्।8   
संप्रार्थयामि देवेश तदनुज्ञातुमर्हसि।   
तन्मुखादुत्थितं ध्यायेत् जटामकुटमण्डितम्।9   
त्रिनेत्रं पञ्चवक्त्राड्यं रक्तवर्णं चतुर्भुजम्। \(सप्तजिह्वासमन्वितम्\)।   
त्रिमेखलं त्रिपादं च सप्तजिह्वासमन्वितम्।10   
बद्धाञ्जलिपुटं वह्निं शङ्खचक्र\(गदा\)धरं विभुम्।   
अग्ने त्वं गार्हपत्यादि कुण्डे स्थित्वा हरेः प्रियम्।11   
उत्सवावभृथं यावत्तावत् पूजां गृहाण भो।   
इति संप्रार्थ्य वै वह्निं देवमुद्वासयेत्ततः।12   
अग्निं सन्तर्प्य विधिवत् पीठं कुंभेषु कल्पयेत्।   
महाकुम्भे वासुदेवं मूलादावाह्य पूजयेत्।13   
आग्नेयादिषु कोणेषु पुरुषादीन् यजेद् रमे।   
प्राक्कुम्भे वासुदेवं च याम्ये सङ्कर्षणं तथा।14   
प्रद्युम्नं पश्चिमे कुम्भे त्वनिरुद्धं तथोत्तरे।   
आग्नेये पुरुषं कुम्भे नैरॄते सत्य संज्ञितम्।15   
अच्युतं वायवीये च घटे शार्वेह्यनन्तकम्।   
आवाह्य पूजयेद्देवान् प्राच्यादिषु यथा क्रमम्।16 




श्रीपाञ्चरात्र आगमोक्त   
[[93]]   
तण्डुलैर्निर्मिते पीठे चक्राब्जं विलिखेत् पुरा।   
कर्णिकायां वासुदेवं दळेषु द्वादशस्त्वपि।17   
केशवादीन् समावाह्य पूजयेद्देशिकोत्तमः।   
सम्पूज्य बिम्बं विधिवत् पीठमग्निषु कल्पयेत्।18   
चतुरश्रे वासुदेवं चापे सङ्कर्षणं तथा।   
वृत्ते प्रद्युम्ननामानं कमले त्वनिरुद्धकम्।19   
आवसथ्ये मूलर्मूींत गार्हपत्येऽथवार्चयेत्।   
सान्निद्ध्य याचनं तेषां गार्हपत्यादिषु क्रमात्।20   
उत्सवावभृथं यावत् कालयोश्चापि पूजयेत्।   
वह्निस्थान् वासुदेवादीन् सपर्यासनमादितः।21   
भोज्यासनान्तमाज्येन स्वाहान्तैर्जुहुयात्ततः।   
चतुर्विधान्नं नैवेद्यं स्थितानां च चतुः स्थले।22   
निवेद्य च ततः पूर्णामाहुतिं जुहुयाद्धविः।   
पौरुषेण च मन्त्रेण संपाताज्येन वै रमे।23   
कुम्भं बिम्बं मण्डलं च न्यसेद्राष्ट्रहिताय वै।   
कुमुदादि बलिं दत्वा स्वगृहं प्रविशेद् गुरुः।24   
ततः सायाह्नसमये नित्यपूजां विधाय च।   
देवस्य पुरतो भूमौ धान्यपीठं प्रकल्पयेत्।25   
कालचक्रं तत्र लिख्य न्यसेद्धीपान् समंततः।   
मड्डु्कं ब्रह्मणः स्थाने पार्श्वयोस्तस्य वै रमे।26   
शंखं कोणं च विन्यस्य ततादीन् परितो न्यसेत्।   
ऐन्द्रे वीणादियाम्येतु सुषिरादीनि पद्मजे।27   
वारुण्यांचर्मवाद्यानि सौम्ये काम्स्यं तु विन्यसेत्। 



[[94]]   
पिधाय नववस्त्रेण प्रोक्ष्य पुण्याहवारिणा।28   
गन्धपुष्पाणिसंकीर्य तेषु देवान् समर्चयेत्।   
सङ्कर्षणं मड्डुके च शङ्खे विष्णुं च कोणके।29   
वायोरधिपमावाह्य फलादीनि निवेदयेत्।   
सुषिरेप्यनिरुद्धं च वीणादिषु मधुद्विषम्।30   
नरोत्तमंचर्मजेषु कांस्यजेषु ह्यधोक्षजम्।   
एवमावाह्य चाभ्यर्च्य नीराजनमथाचरेत्।31   
गुरुर्मड्डुकमादाय त्रिर्गाथामुच्चरन् रमे।   
वेदास्सर्वेविवर्धन्तां देवास्सर्वे सवेधस:।32   
वर्द्धन्तां वैष्णवास्सर्वे वर्द्धन्तां ब्राह्मणोत्तमाः ॥   
एवं त्रिवारमुच्चार्य मड्डुकं ताडयेद् गुरुः।33   
भुजवीर्य जिताराति वन्द्यमान पदद्वय: ।   
वर्धन्तां भूपतिर्नित्यं सामात्यः सपुरोहित: ॥34   
इमं श्लोकं त्रिरुच्चार्य मड्डुकं ताडयेत्ततः।   
वाणिज्येन च सम्प्राप्तमहाधनविवर्धनाः ।35   
वर्धन्तामूरुजास्सर्वे धान्यरत्नसमेदिता: ।   
इत्येवं त्रिःपठन् धीमांस्ताडयेन्मड्डुकं गुरुः।36   
लक्ष्मीशोत्सव सेवार्थमागता मुखबाहुजा: ।   
ऊरुपादसमुद्भूता अनुलोमाश्च धार्मिका: । 37   
स्वकर्मनिरताः सर्वे दातारः सत्यवादिनः ।   
इतरे मानवाः सर्वे पुत्रपौत्रधनादिभिः।38   
शतायुषश्च वर्धन्तां नीरोगा निरुपद्रवा: ।   
वर्णानां क्षेममुद्दिश्य मड्डुकं ताडयेत् पुनः।39 


श्रीपाञ्चरात्र आगमोक्त   
[[95]]   
आचार्य इत्थं सन्ताड्य स्नातं पारशवं शुचिम्।   
कृतोर्ध्वपुण्ड्रमाहूय करे दत्वा च मड्डुकम्।40   
देववस्त्रादि पुष्पैश्च सम्मान्य च यथाक्रमम्।   
तं ताडयेत् तदितरान् वाद्यान्यपि च वादयेत्।41   
गुरोरनुज्ञया ते च दास्यो वाद्यानि वादकाः।   
गायेयुर्नृत्तयेयुश्च देवस्य पुरतो भुवि।42   
ततो वैकुण्ठनिलयान् विष्वक्सेन पुरःसरान्।   
आयुधान् मूर्तिरूपांश्च तथा द्वाराधिपान् रमे।43   
चण्डादि द्वारपालांश्च गुरुः प्रथममाह्वयेत्।   
आदित्या वसवो रुद्रा मरुतश्च महर्षयः।44   
गङ्गाद्याः सरितश्चैव निधयो नव वै रमे।   
नवग्रहाणि चैतांश्च ब्राह्मणादीन् समाह्वयेत्।45   
उच्चार्य नामान्येतेषां तद्गणोच्चारणान्तिमे।   
मड्डुकं ताडयेद्धीमान् पारशव्येन वै गुरुः।46   
चक्रिन् \(मुसलवन्\) मुसलिन् खङ्गिन् शंखिन् कौमोदकीभरिन् ।   
शार्ङ्गिन् पद्मिन् तथा वज्रिन् यूयं वैकुण्ठवासिन: ।47   
लक्ष्मीशोत्सव सेवार्थमागच्छन्त्वायुधेश्वरा: ।   
अनिरुद्धपदोद्भूतास्तार्क्ष्यचण्डप्रचण्डका: ।48   
धातर्विधातर्विजय जय भद्र सुभद्रक।   
कृतान्ताऽसुरविध्वंस कुबेराक्ष कुबेरक ।49   
भो दुर्जय प्रबल हे विश्वभावन पुष्कर ।   
संभवप्रभव स्वामिन् सुशोभन सुभद्र भो ।50 





[[96]]   
तत्तत्कैङ्कर्य निरताश्छत्रचामरपाणय: ।   
द्वारपाल गणास्सर्वे परिचारगणैस्सह ।51   
लक्ष्मीशोत्सव सेवार्थमागच्छन्तु हरेः प्रिया:।   
भो धर ध्रुव हे सोम आपहे अनिलानला।52   
प्रत्यूष प्रभवावष्टौ वसवोदेवता गणा: ।   
लक्ष्मीशोत्सव सेवार्थं यूयमागच्छतामरा: ।53   
मृगव्याध महाशर्वनिऋतेत्वज एकपात् ।   
अहिर्बुध्न्य पिनाकिन् हे स्थाणो भव कपालिका।54   
त्रिनेत्रा रुद्रसदृशाजटामण्डल धारिण: ।   
रुद्रा एकदशायूयमागच्छत महोत्सवं।55   
धात्रर्यमौविधानर्हे मित्रभो वरुणाह्वय ।   
सवितर्भग विवस्वान् हे त्वष्ट रिन्द्रवे विभो ।56   
पूषन् द्वादश आदित्या आगच्छत महोत्सवम् ।   
बृहस्पते देवगुरो लोहिताङ्ग शनैश्चर।57   
राहो गृ\(ग्र?\)हपते सूर्य सोम हे बुध केतव: ।   
यूयं नवग्रहाः \(विष्णोः\)सर्व आगच्छत महोत्सवम्।58   
महापद्मनिधे पद्मशङ्खकच्छपनामक ।   
निधे मकरकुन्दाख्य नीलवारमुकुन्दक ।59   
यूयं लक्ष्मीपतेः प्रीत्यै समाहूता महोत्सवे ।   
आगच्छत हरेः प्रीतिं कुरुध्वं निधयो नव ॥60॥   
हे मरीचे भरद्वाज मार्कण्डेय कहोळक ।   
वसिष्ठ काश्यप भृगो विश्वामित्र महामुने ।61   
वेदव्यासमुने वत्स batsa गौतमागस्त्यमुद्गल । 


श्रीपाञ्चरात्र आगमोक्त   
[[97]]   
जामदग्न्यमुने गार्ग्य याज्ञवल्क्य तपोधन ।62   
कौण्डिन्यमुनिशार्दूल दूर्वासा रोमशाङ्गिरा: ।   
लक्ष्मीशोत्सवसेवार्थ मायान्तु मुनिपुङ्गवाः । 63 \(आगच्छ मुनिसत्तमा:\)   
परब्रह्ममुखोद्भूता: पञ्चकालपरायणा: ।   
वेदवेदाङ्गनिपुणा: पञ्चरात्रविशारदा:।64   
इतिहासपुराणज्ञा: धर्मशास्त्रार्थ कोविदा: ।   
लक्ष्मीशोत्सवसेवार्थमायान्तु ब्रह्मणोत्तमा:।65   
विराड्बाहु समुद्भूता: भुजवीर्यार्जितश्रिय:।   
युद्धोद्धतकृतोत्साहा: क्षत्रीया: लोकविश्रुता: ।66   
यूयं मन्त्यादिभिस्सार्द्धं समायात महोत्सवं ।   
विष्णोरूरुसमुद्भूता दानधर्मपरायणा: ।67   
वाणिज्यवृत्तयो नित्यं शमादिगुणसंयुता: ।   
लक्ष्मीशोत्सवसेवार्थं आगच्छन्तु वणिक्प्रिया: ।68   
विराट् चरणसंभूता वर्णानां दास्यवर्तिनः ।   
विष्णुकैङ्कर्य निरता: आगच्छन्तु महोत्सवं ।69   
आहूयैवं भक्तजनान् परिवारानथो रमे।   
स्वयंव्यक्तादिबिम्बानामुत्सवे समुपस्थिते।70   
आह्वानं देवपुरतो वीथीषु च बलिं क्षिपेत्।   
मानुषादिप्रतिष्ठानाम् बिम्बानामुत्सवे रमे।71   
आह्वानम् बलिदानम् च वीथ्यामेव तु कल्पयेत्।   
रक्तवस्त्रं गजारूढं श्वेतवर्णम् चतुर्भुजम्।72   
त्रिनेत्रममराधीशं वज्रचक्रधरं तथा।   
मुख्याभ्यामपि हस्ताभ्यां प्राञ्जलिं विबुधैर्युतम्।73 



[[98]]   
ऐशवासवयोर्मध्ये कुमुदं गणनायकम्।   
ध्यात्वैवं पायसान्नेन बलिं दद्यात् गुरूत्तमः॥74   
गजारूढ चतुर्बाहो सर्वदेवगणाधिप।   
लक्ष्मीशोत्सव सेवार्थमागच्छ कुमुद प्रभो । 75   
आहूयैवं बलिं दत्वा तद्रागाद्यैश्च तोषयेत्।   
स्वरः षड्जः समं तालं रागौ गान्धार ईरितः।76   
नृत्तं विलासमेतैस्तं कुमुदं मोदयेद् रमे।   
महिषस्थं काञ्चनाभं चतुर्बाहुं त्रिलोचनम्।77   
दानवानामधिपतिं खड्गमुद्गरधारिणम्।   
मुख्यहस्ताञ्जलियुतं शोणवस्त्रैरलङ्कृतम्।78   
ऐन्द्रज्वलनयोर्मध्ये कुमुदाक्षं गणाधिपम्।   
ध्यात्वा तस्मै बलिं दद्यात् माषान्नेन गुरूत्तमः।79   
कुमुदाक्षा सुराधीश \(गणाधीश\) दैत्यदानवसेवित ।   
लक्ष्मीशोत्सवसेवार्थमायाहि त्वं महाबल ।80   
कुमुदाक्षप्रियो रागः कौलवो वृषभः स्वरः   
तालं तु मध्यमो नृत्तं विष्णुक्रान्तमिहोच्यते ॥81   
अश्वारुढं रक्तवर्णं नीलवस्त्रं चतुर्भुजम् ।   
त्रिणेत्रं चक्रमुसलं हस्ताभ्यामपि धारिणम् ॥82॥   
पूर्वाभ्यामञ्जलियुतं पितॄणां गणनायकम् ।   
अग्न्यन्तकदिशोर्मध्ये पुण्डरीकाभिधं रमे ॥83॥   
तं ध्यात्वा तु तिलान्नेन बलिं दद्याद् गुरूत्तमः ।   
तालो \( भृङ्गिणिसंज्ञं स्यात् स्वरो गान्धारनामकः॥84॥   
मध्यमावतिरागस्तु नृत्तं केतकमुच्यते । 


श्रीपाञ्चरात्र आगमोक्त   
[[99]]   
अश्वारूढ महाबाहो पुण्डरीक महाबल ॥85॥   
लक्ष्मीशोत्सव सेवार्थमागच्छ पितृनायक \(वल्लभ\)।   
रथारूढं चतुर्बाहुं त्रिनेत्रं पाण्डरप्रभम् ॥86॥   
वज्रशूलधरं नीलवासोभिः समलङ्कृतम् ।   
साञ्जलिं वामनं देवं राक्षसानां गणाधिपम् ॥87॥   
यमयातुदिशोर्मध्ये तिन्त्रिण्यन्नं बलिं क्षिपेत् ।   
चतुर्भुज रथारुढ यातुधानगणणेश्वर ॥88॥   
लक्ष्मीशोत्सवसेवार्थं त्वं समागच्छ वामन।   
स्वरश्च पञ्चमस्तालो मल्लः श्रीराग ईरितः ॥89॥   
नृत्तं तु भद्रमाली च वामनस्य प्रियं भवेत् ।   
व्याघ्रारूढं शङ्कुकर्णं पाशाङ्कुशधरं विभुम् ॥90॥   
चतुर्भुजं पीतवर्णं श्वेतवस्त्रैर्विराजितम् ।   
बद्धाञ्जलिपुटं भीमं पन्नगानां गणाधिपम् ॥91॥   
यातुवारुणयोर्मध्ये क्षीरान्नेन बलिं क्षिपेत् ।   
व्याघ्रारूढ महाबाहो शङ्कुकर्ण चतुर्भुज। 92॥   
लक्ष्मीशोत्सवसेवार्थमागच्छोरगसेवित ।   
स्वरो \(तैवत\) धैवतनामा स्यान्मङ्गलं तालमीरितम् ॥93॥   
भूपालो राग इत्युक्तो नृत्तं कान्तारकुट्टिमम् ।   
एतै रागादिभिर्भद्रे शङ्कुकर्णं तु तोषयेत् ॥94॥   
मृगारूढं धूम्रवर्णं त्रिनेत्रं श्वेतवाससम् ।   
दधानं पाशपरशुं बद्धाञ्जलिपुटं विभुं ॥95॥   
चतुर्भुजं सर्वनेत्रं गन्धर्वगणनायकम् ।   
पाशिवायुदिशोर्मध्ये ध्यात्वैवं लक्षणान्वितम् ॥96॥ 



[[100]]   
चणकान्नबलिं दद्यात् तत्प्रियं मन्त्रमुच्चरन् ।   
सर्वनेत्र मृगारूढ गन्धर्वगणनायक ॥97॥   
लक्ष्मीशोत्सवसेवार्थमागच्छ त्वं महामते ।   
जयतालो धैवतः स्यात् स्वरः केदार संज्ञितः ॥98॥   
वृत्तकुट्टिमनृत्तं च सर्वनेत्रप्रियङ्करम् ।   
सिम्हारूढं धूम्रनिभं पीतवस्त्रं चतुर्भुजम् ॥99॥   
त्रिनेत्रं प्राञ्जलिं सौम्यं चक्रशक्तिधरं विभुम् ।   
सुमुखं यक्षकोटीनां नायकं भगवत्प्रियम् ॥100॥   
वायुसोमान्तरे ध्य्यात्वा मुद्गान्नेन बलिम् क्षिपेत् ।   
सिंहारूढ महाबाहो चक्रशक्तिधनुर्धर ॥101॥   
लक्ष्मीशोत्सव सेवार्थमागच्छ त्वं माहाबल ।   
स्वरो निषादस्तालं तु \(भद्रं\) भद्रो हंसध्वनिस्तु सः ॥102॥   
रागो नृत्तं पारिभद्रं सुमुखस्य प्रियं भवेत् ।   
नागारूढं हेमवर्णं त्रिनेत्रं पीतवाससम् ॥103॥   
खड्गं वज्रधरं देवं बद्धञ्जलिसमन्वितम् ।   
पिशाचानामधिपतिं सुप्रतिष्ठं महाबलम् ॥104॥   
सोमेशानदिशोर्मध्ये ध्यात्वा देशिकसत्तमः ।   
कुडान्नेन बलिं दद्यात् सुप्रतिष्ठाय वै रमे ॥105॥   
नागारूढ महाबाहो पिशाचानां गणाधिप।   
लक्ष्मीशोत्सवसेवार्थं सुप्रतिष्ठैहि सेनप ॥106॥   
तालस्तु ककरी\(कर्करी?\) प्रोक्तः स्वरो गान्धारनामकः   
पूर्णचन्द्रस्तु रागः स्यान्नृत्तं तु कटिबन्धनम् ॥107॥   
एतैस्तु सुप्रतिष्ठस्य प्रियमुत्पादयेद् गुरुः । 


श्रीपाञ्चरात्र आगमोक्त   
[[101]]   
हंसारूढं पृश्निगर्भं धनुर्बाणधरं विभुम् ॥108॥   
द्विनेत्रं शुक्लवसनं प्राञ्जलिं सिद्धनायकम् ।   
एवं सिद्धवदे ध्यात्वा मरीच्यन्नं बलिं क्षिपेत् ॥109॥   
\(प्रशिनं\) पृशिनगर्भ सुराधीश सिद्ध्यादिगणसेवित ।   
लक्ष्मीशोत्सव सेवार्थमायाहि व्योमवल्लभ ॥110॥   
तालस्तु झिङ्गिणी \(प्रोक्तं\) प्रोक्तो निषादस्वर उच्यते ।   
रागो मेघाभिधो \(प्रोक्तो\) भद्रे नृत्तं मण्डलमीरितम् ॥111॥   
अनन्तं कमठारूढं पाण्डराभं चतुर्भुजं ।   
साञ्जलिं नीलवसनं हलतोमरधारिणम् ॥112॥   
द्विनेत्रं पन्नगाधीशं किरीटफणमण्डितम् ।   
अनन्तमेवमाराध्य शर्करान्नं बलिं क्षिपेत् ॥113॥   
कूर्मस्थ नागभूपाल सहस्रफणमण्डित ।   
लक्ष्मीशोत्सवसेवार्थमागच्छ त्वं सहानुगैः । 114   
अनन्ततालो गान्धारस्वरो रागो वरालिका ।   
नृत्तं केतकमित्युक्तमनन्तप्रीतिदं भवेत् ॥115॥   
ब्रह्माणं राजहंसस्थमष्टनेत्रं चतुर्मुखम् ।   
अक्षसूत्रं च करकं दधानं प्राञ्जलिं विभुम् ॥116॥   
ध्वजस्तम्भेन्द्रककुभोर्ध्यात्वा ब्रह्माणमब्जजम् ।   
गोधूमान्नं बलिं दद्यात् ब्रह्मणः प्रीतिमब्जजे ॥117॥   
विष्णोर्नाभिसमुत्पन्न जगत्स्रष्टः पितामह ।   
लक्ष्मीशोत्सव सेवार्थमायाहि कमलासन ॥118   
घण्टा रागो निषादश्च स्वरस्तालस्तु वै ध्रुवः ।   
नृत्तं कमलमित्याहुर्ब्रह्मणः प्रीतिकारकम् ॥119॥ 



[[102]]   
ऐरावतगजारूढं पीतकौशेयवाससम् ।   
\(चतुर्बाहुं\) चतुर्भुजं सहस्राक्षं शचीदेवीसमन्वितम् वज्राङ्कुशधरं सौम्यं प्राञ्जलिं नीरदप्रभम् ।   
ध्यात्वैवं वासवं प्राच्यां गुडान्नेन बलिं क्षिपेत् ॥121॥   
शचीपते जिताराते वज्रपाणे पुरन्दर ।   
लक्ष्मीशोत्सव सेवार्थमागच्छामरवल्लभ ॥122॥   
समतालो नाटरागः स्वरः पञ्चमनामकः ।   
नृत्तं विलासमित्युक्तं पुरन्द्रमनः प्रियम् ॥123॥   
मेषारूढं हव्यवाहं त्रिनेत्रं स्वर्णवाससम् ।   
स्वाहास्वधाभ्यां सहितं चतुर्हस्तं महाप्रभम् ॥124॥   
प्राञ्जलिं चापराभ्यां च हस्ताभ्यां स्रुक्स्रुवन्धरम् ।   
ध्यात्वेत्थं वह्निकोणस्थं घृतान्नं बलिमुत्क्षिपेत् ॥125॥   
स्वाहास्वधापते वह्ने गार्हपत्यादिनामक ।   
लक्ष्मीशोत्सवसेवार्थमागच्छ मखपूजित ॥126॥   
अटतालो गौलिरागः स्वरो वृषभसंज्ञिकः ।   
नृत्तं तु सर्वतोभद्रं जातवेदप्रियं भवेत् ॥127॥   
कृतान्तं महिषारूढं दण्डपाशधरं विभुम् ।   
बद्धाञ्जलिपुटं कृष्णं चतुर्बाहुं त्रिलोचनम् ॥128॥   
श्वेतवस्त्रधरं देवं पितॄणां गणनायकम् ।   
एवं ध्यात्वा यमदिशि तिलान्नेन बलिं क्षिपेत् ॥129॥   
लुलायवाहनारूढ कालसंहरिणीपते ।   
लक्ष्मीशोत्सवसेवार्थमायाहि पितृभिः सह ॥130॥   
तालस्तु मङ्गलः प्रोक्तः स्वरो गान्धार ईरितः ।   
रागस्तु दैशिकी नृत्तं सर्वतोभद्र \(संज्ञिकम्\) नामकम् ॥131॥ 


श्रीपाञ्चरात्र आगमोक्त   
[[103]]   
पिशाचस्थं क्रूरर्मूींत निरृतिं स्वेतवाससम् ।   
द्विनेत्रम् पिङ्गलनिभं खड्ग \(खेटेन शोभितम्\) खेटं विराजितम् ॥132॥   
चतुर्भुजं \(प्राञ्जलिकं\) प्राञ्जलिं च ध्यात्वैवं निरृतेर्दिशि ।   
माषान्नेन बलिं दद्यान्निरृतेः प्रीतिकृत्तमम् ॥133॥   
कृष्णाङ्गनापुराधीश राक्षसानां गणेश्वर ।   
लक्ष्मीशोत्सवसेवार्थं निरृते त्वत्र याहि भो ॥134॥   
जयतालः स्वरः षड्जो रागो देशाक्षि नामकः ।   
नृत्तं कमलवद्वृत्तं निरृतेः प्रियदं भवेत् ॥135॥   
मकरं यानमारूढं श्वेतवर्णं चतुर्भुजम् ।   
पाशाङ्कुशधरं देवं वरुणं सन्नताञ्जलिम् ॥136॥   
द्विनेत्रं शीतलानाथं यादोभिः परिवेष्टितम् ।   
ध्यात्वैवं पश्चिमदिशि दध्यन्नेन बलिं क्षिपेत् ॥137॥   
श्रद्धावतिपुरीनाथ पश्चिमाशापते विभो ।   
लक्ष्मीशोत्सवसेवार्थमागच्छ जलजेश्वर ॥138॥   
भद्रतालो नाटरागः स्वरो धैवतमुच्यते ।   
नृत्तं कमलमित्युक्तं वरुणस्य प्रियं भवेत् ॥139॥   
आरूढहरिणीनाथं द्विनेत्रं विशदाम्बरम् ।   
सदागत्या च नायक्या समेतं धूम्रवर्णकम् ॥140॥   
वैश्वानरसखं देवं चतुर्बाहुसमन्वितम् ।   
बद्धाञ्जलिपुटं धीरं ध्वजतोमरधारिणम् ॥141॥   
एवं वायोर्दिशि ध्यात्वा कुलुत्थान्नं बलिं क्षिपेत् ।   
श्रीगन्धपत्तनाधीश सदागत्या समन्वित ॥142॥ 





[[104]]   
लक्ष्मीशोत्सव सेवार्थं आयाहि त्वं सदागते ।   
झम्पतालः समाख्यातो रागः श्रीरागसंज्ञिकः॥143॥   
स्वरः षड्जो नृत्तमुत्कं पृष्ठकुट्टिमसंज्ञितम् \(कम्\) ।   
नरारूढं पाण्डराम्भं धनदं \(गौरवस्त्रिणम्\) चालकाधिपम् ॥144॥   
शङ्खपद्मनिधेरीशं चतुर्बाहुं \(हरिप्रियम्\) दिशाम्बरम् ।   
बद्धाञ्जलिपुटं सौम्यं सम्पद्देवीसमन्वितम् ॥145॥   
एवं सोमदिशि ध्यात्वा पायसान्नं बलिं क्षिपेत् ।   
नरवाहन यक्षेश सम्पद्देवी समन्वित ॥146॥   
शङ्खादिनिधिप स्वामिन्नलकापुरनायक ।   
लक्ष्मीशोत्सवसेवार्थमायाहि धनदेश्वर । 147   
अनन्ततालो रागस्तु मोहनं वृषभः स्वरः ।   
नृत्तं मण्डलनृत्तं स्यात् कुबेरं तैश्च तोषयेत् ॥148॥   
वृषारुढं पाण्डराभं त्रिनेत्रं गजचर्मिणम् ।   
मृत्य्युञ्जयं चतुर्बाहुं बद्धाञ्जलिपुटं हरम् ॥149॥   
कपालशूलहस्तं च शैलराजसुताधिपम् ।   
ध्यात्वैवमीशकोणे तु मरीच्यन्नं बलिं क्षिपेत् ॥150॥   
कैलाशाधिप देवेश जटाचन्द्रविभूषित ।   
श्रीकण्ठमृत्युजिद्देव पिनाकिन् भूतनायक ॥151॥   
क्ष्मीशोत्सवसेवार्थमागच्छ त्वं स्मरान्तक ।   
इति देवान् समाहूय नृत्ताद्यैस्तोषयेद् गुरुः।152   
देवताह्वानवेलायां भेरीं शृण्वन्ति ये जना: ।   
यावद्धरेरुत्सवान्तं ग्रामं नगरमेव वा ॥153 




श्रीपाञ्चरात्र आगमोक्त   
[[105]]   
न गच्छेयुर्भद्रकामास्तिष्ठेयुस्तावदेव हि ।   
अनाद्दृत्योत्सवं मोहाद्दूरं यायाज्जनो यदि ॥154   
स याति निरयं स्थानं प्रेत्य दु:खमिहापि च ।   
तस्मादवभृथं यावद्वसेत्तत्रैव नो व्रजेत् ॥155॥   
ततो गर्भगृहं गत्वा मूलबेरं समर्चयेत्।   
महाहविर्निवेद्याथ नीराजनमतश्चरेत्।156।   
इति श्रीश्रीप्रश्नसंहितां महोत्सवे बलिप्रदानम् नाम चतुस्त्रिंशोऽध्यायः   
\*\*\*\*\*\*\*\*\*\*\*   
35 पञ्चत्रिंशोऽध्यायः   
ओं गन्धद्वारायै नमः \(श्रीसूक्त नामावलि\)   
महोत्सवविधिः-6

बलिबिम्बं समभ्यर्च्य बल्यन्नानि निवेदयेत्।   
नीराजनं समर्प्याथ शिबिकायां नयेद् विभुम्। 1   
पात्रस्थं तद्बलिद्रव्यं घण्टां कुसुमभाजनम्।   
तोयपूर्णं च करकं \(सूप \)धूपपात्रं सदीपकम्।2   
प्रदीपांश्च गृहीत्वाथ वाद्यघोषपुरःरम्।   
मड्डुकं च\(ताडयन्नेव\)गृहीत्वाग्रे वेदघोषसमन्वितम्।3   
बलिबिम्बस्य पुरतो गच्छेयुः परिचारकाः।   
ततो गुरूत्तमो वापि साधको वापि दीक्षितः।4   
वक्ष्यमाणक्रमेणैव तत्तस्थानेषु मन्त्रवित्।   
महोत्सवे मया दत्तं सोदकं वैष्णवं बलिम्।5   
गृहीत्वा तृप्तिमासाद्य स्थानं रक्ष सुरोत्तम।   
इति मन्त्रं समुच्चार्य बीजाक्षरसमन्वितम्।6 



[[106]]   
नामधेयं चतुर्थ्यन्तमुच्चार्य तदनन्तरम्।   
सोदकं च बलिं दद्यात् चण्डादीनां गुरूत्तमः।7   
तद्विधानं प्रवक्ष्यामि कमले शास्त्रसम्मतम्।   
प्रथमावरणद्वारे बलिं चण्डप्रचण्डयोः।8   
द्वितीयगोपुरद्वारे जयस्य विजयस्य च।   
त्रितीयद्वारि धातुश्च विधातुश्च बलिं क्षिपेत्।9   
चतुर्थे दुर्जयस्यापि प्रबलस्य तथैव च।   
पञ्चमेद्वारि शङ्खस्यपद्मस्य च निधेर्बलिम्।10   
ततश्चतुर्मुखस्यापि बलिं दद्यात् यथाविधि।   
ततो वीथिषु निर्गत्य कुमुदादि बलिं क्षिपेत्।11   
तत इन्द्रादि देवेभ्यो दिक्पालेभ्यो यथाविधि।   
अथवा कुमुदायादाविन्द्राय तदनन्तरम्।12   
कुमुदाक्षाय तदन्वग्नये वा बलिं क्षिपेत्।   
\(कुमुदाक्षायाग्नये वा क्रमेणैव बलिं क्षिपेत्\)   
अशून्यासु चवीथीषु प्रतिलोमैस्थितासु च।13   
न दद्यात् बलिदानं तु ह्यालयेष्वेव कारयेत्।   
एवं वीथीषु सर्वत्र तत्तत्स्थानेषु देशिकः।14   
क्षिप्त्वा बलिं देवगृहमासाद्य बलिपीठकम्।   
दक्षिणादिद्वारपालान् पार्षदान् सायुधानपि।15   
आवाह्य पीठं परितो बलिं तेभ्य: क्षिपेद् गुरुः।   
बलिबिम्बं महापीठं प्रादक्षिण्येन वै नयेत्।16   
ततो नीराजनं कृत्वा स्वस्थाने तं निवेशयेत्।   
उत्सवे देवदेवस्य वाहनानि श्रुणुष्व मे।17 


श्रीपाञ्चरात्र आगमोक्त   
[[107]]   
विमानो भास्करोशेषः सिंहो गरुड एव च।   
गजो रथो हयश्चापि द्रुमःकल्पक संज्ञिकः।18   
हंसश्चन्द्रसुमेरुश्च शिबिका भद्रपीठिका।   
एवं विदानि दिव्यानि वाहनानि मनस्विनि।19   
स्वर्णादिरत्न विकृतैः दारुभिर्वापि शिल्पिभिः।   
कारयित्वा तेषु तार्क्ष्यं प्रतिष्ठाप्यगुरूत्तमः।20   
प्रथमाद्युत्सवदिने तेषु कस्मिंस्तु वाहने ।   
आरोप्य वीथिभ्रमणं कारयेद्देवसत्तमम्।21   
देवस्य वीथिभ्रमणक्रमं वक्ष्यामि शोभने।   
श्री भूमिसहितं देवं देशिको मन्त्रवित्तमः।22   
उत्तिष्ठ ब्रह्ममन्त्रेण देवमुत्थापयेद् रमे।   
दीक्षिताभ्यामपि द्वाभ्यां भद्रं कर्णेति मन्त्रतः।23   
यानमारोपयेद् देवं वस्त्रमाल्यविभूषणैः।   
अलंकृत्य रमानाथं दर्पणं च प्रदर्शयेत्।24   
अर्घ्यादिभिस्समभ्यर्च्य ताम्बूलं च निवेदयेत्।   
ततो नीराजनं कृत्वा वाद्यघोषपुरः सरम्।25   
\(देवमुत्थापयेद्देवि प्रदीपानां शतैः समम्।\)   
कैंकर्य निरताः सर्वे वैष्णवा धवलाम्बराः।26   
कञ्चुकोष्णीषवहनाः पुष्पभूषणभूषिताः।   
वहेयुर्वैष्णवा यानं ध्यायन्तो विहगेश्वरम्।27   
अथवा वैष्णवाः शूद्राः वहेयुर्भक्तिसंयुताः ।   
विष्णोर्यानस्य परितो भगवद्बिम्बरक्षकाः।28   
शरचापधराः केचिच्छाक्तिका याष्टिकाःपरे। 



[[108]]   
नैस्त्रिंशिकाश्च काण्डीरास्तथा फलकपाणयः।29   
कौन्तिका द्रु\(ह्रु?\)घणाःकेचित् कञ्चुकोष्णीषधारिणः।   
पुरतो देवदेवस्य चतुरङ्गं बलं व्रजेत्।30   
केचिद्रथे समासीना धनुर्बाणसमन्विताः।   
औपवाह्यगजारूढा गरुडध्वजधारिणः।31   
केचिन्नृत्यत्तुरङ्गस्थाः केतुदण्डधराःपरे।   
तालवृन्तधराः केचिद् धूपपात्रवहास्तथा।32   
हेमानिचातपत्राणि रत्नवन्ति महान्ति च।   
श्वेतातपत्रं देवार्हं हेमदण्ड विभूषितम्।33   
मायूराण्यातपत्राणि रत्नदण्डानि वै रमे।   
मुक्ताफलैर्निर्मितानि राजतानि शुभानि च।34   
चित्राणिहेमदण्डानि रत्नदण्डानि चापरे।   
तोरणानि विचित्राणि पुत्रिकाश्चसहस्रशः।35   
ध्वजान् रक्तान् सितांस्ताम्रांश्चक्रादिलिखितानपि।   
शङ्खभेरीमृदङ्गाद्यैर्झल्लरीकाहली तथा।36   
बृहद्भेरी नागवाद्यं मल्लवाद्यं महास्वनम्।   
तूर्याणि विविधानि स्युर्वीणावेणुसकांस्यकम्।37   
एतान् पारशवा देवि वादयेयुः पुरो हरेः।   
नवयौवनसंपन्ना रत्नभूषणभूषिताः।38   
नर्तक्योऽभिनयन्त्यो वै श्रुङ्गारादिरसान् बहून्।   
गायन्त्यः सुस्वराःसर्वा वाद्यैश्चविविधैरपि\(समम्\)।39   
वेदवेदाङ्गनिपुणा ब्राह्मणाः शुक्लवाससः।   
ऊर्ध्वपुण्ड्रैर्द्विषड्भिश्च शोभमान शरीरिणः।40 


श्रीपाञ्चरात्र आगमोक्त   
[[109]]   
हारोपवीतकटककेयूराङ्गदभूषणाः।   
हरिश्चन्दनलिप्ताङ्गा रत्नकुण्डलधारिणः।41   
पाञ्चरात्रार्थ तत्त्वज्ञाः सपवित्रकरास्तथा।   
वैष्णवा भक्तिनिरतास्तुलसीदामभूषणाः।42   
नानाभाषाविरचिता विष्णुपारम्यसूचकाः।   
देवात्यन्तसमीपे तु आचार्यः साधकोपि वा।43   
दीक्षितः पादुकायुक्तं रत्नपात्रं दधत् व्रजेत्।   
हरेःपुरोवन्दिनस्तु गायेयुर्गानमुत्तमम्।44   
देवस्य दक्षिणेपार्श्वे पञ्चरात्र परायणाः।   
वासुदेवस्य माहात्म्यं कथयन्तस्तथापरे।45   
देवस्य पृष्टभागे तु वैष्णवा वेदपाठकाः।   
ऋगादिभिश्चतुर्वेदैः तोषयेयुर्जनार्दनम्।46   
वामभागे वेदविदो वेदान्तार्थप्रदर्शकाः।   
इतिहासपुराणज्ञाः शाब्दिकास्तार्किकास्तथा।47   
सांख्यक्स याज्ञिकाश्चैव मीमांसान्यायशोधकाः।   
तत्तच्छास्त्रोक्तमार्गेण परस्पर जिगीषवः।48   
शास्त्रेषु नैपुणं सर्वं प्रदर्शयितुमुद्यताः।   
भट्टाचार्यःसाधकाश्च हरेर्वाहनदक्षिणे।49   
स्वर्णयज्ञोपवीतानि कटिसूत्राणि रत्नवत्।   
कुण्डलानि विचित्राणि कङ्कणानि बहूनि च।50   
अङ्गुलीयानि रत्नैश्च शोभितानि शुचीनि च।   
उष्णीषाणि च वस्त्राणि रक्तचन्दनकर्दमम्।51   
धारयन्तो वाहनस्य गच्छेयुर्वेददर्शकाः। 



www.kriyasagaram.in  110   
भट्टाचार्यःपीठभागे साधको वामपार्श्वगः।52   
आगतेभ्यश्च भक्तेभ्यो दद्याच्छिरसि पादुकाम्।   
तन्मयत्वाद्देशिकेन्द्रो देवोऽहमिति भावयन्।53   
कुर्यादनुग्रहं सर्वं देवस्यालोक्य चाननम्।   
अभिप्रायं यथा राज्ञो ज्ञात्वा तेन प्रदर्शितम्।54   
बृवन्ति तत्समीपस्था राज्ञां तत्तदनुग्रहम्।   
एवं भक्ताननुग्राह्याननुगृह्णन् गुरूत्तमः।55   
नयेद् वीथिषु देवेशं शनैश्चतसृषु क्रमात्।   
महापीठस्य पुरतो मूलार्चाभिमुखं हरिम्।56   
स्थापयित्वा दृष्टिदोषान् परिहर्तुं गुरूत्तमः।   
दासीन्नियोजयेत् कुम्भदीपमानेतु मञ्जसा॥57   
सुस्नाता धौतवसना स्वच्छमृत्स्नोर्ध्वपुण्ड्रकाः।   
तरुणी नम्रवदना सर्वाभरणभूषिताः।58   
सम्प्राप्तपञ्चसंस्कारा वैष्णवी\(ब्राह्मणी\) भाविता स्वयम्।   
नीराजनार्थं देवस्य तालोत्सेधं सलक्षणम्।59   
हेमादिनिर्मितं कुम्भं शोधयेत् गानपूर्वकम्।   
सिद्धार्थवारिणापूर्य स्वर्णाब्जेन पिधाय च।60   
अश्वत्थपल्लवैः स्रग्भिश्चन्दनैरक्षतैरपि।   
घटं तु समलङ्कृत्य पद्मगर्ते सुनिर्मलम्।61   
आज्यावसिक्तवर्तिञ्च स्थापयेच्चतुरङ्गुलाम्।   
पाकशालाग्निनादीप्य वाद्यघोषपुरः सरम्।62   
देवस्य पुरतोपीठे स्थापयेद् घटदीपिकाम्।   
दीपिकामस्त्रमन्त्रेण सम्प्रोक्ष्य गुरुसत्तमः।63 


श्रीपाञ्चरात्र आगमोक्त   
[[111]]   
जले तु वरुणं देवं ज्वालायां जातवेधसम्।   
आवाह्य गन्धपुष्पाद्यैरर्घ्याद्यैरभिपूजयेत्।64   
अर्घ्यादिना देवदेवमभ्यर्च्य तदनन्तरम्।   
दीपमुद्रां प्रदर्श्याथ दीपमादाय देशिकः।65   
देवस्य दक्षिणं पादमारभ्येतर पश्चिमम्।   
भ्रामयेत् सर्वतोऽङ्गानि द्विवारम् वा त्रिवारकम्।66   
नेत्रमन्त्रं जपन्नेव ततः पीठे निवेशयेत्।   
सौवर्णादीनि पात्राणि विततानि यथारुचि।67   
आज्यावर्तिसमेतानि पञ्च षट् सप्त वाष्ट वा।   
दास्यो गृहीत्वा पुरतो घटदीपस्य वै रमे।68   
एवं सर्वविधैर्वाद्यैस्त्रिर्देवं वाहने स्थितम्।   
कृत्वा प्रदक्षिणं सर्वा बलिपीठपुरो भुवि।69   
क्षिपेयुर्दीपिकाः सर्वा यद्वा नीराजनं चरेत्।   
सशर्करमुद्गदलं पृथुकं च निवेद्य च।70   
ततो नीराजनं कृत्वा मण्डपे स्थापयेद्धरिम्।   
वाहनाद् भद्रपीठे तमवतार्यगुरूत्तमः।71   
यागमन्दिरमानाय्य वेदैस्तं परितोषयेत्।   
चतुः स्थानं प्रदर्श्याथ पुनर्नीराजनं चरेत्।72   
मूलार्चाभिमुखं नीत्वा तयोर्नीराजनं चरेत्।   
बहिः प्रक्लृप्ते शय्याया गृहे पुष्पविभूषिते।73   
वितान क्षौमसम्वीते प्रदीप्तैः समलङ्कृते।   
निवेश्य मण्डपे देवं श्रमशान्त्यर्थमच्युतम्।74 





[[112]]   
नवभिःकलशैर्देवि स्नापयेद्गन्धवारिभिः।   
पुष्पादिभिरलङ्कृत्य वीणावेणु मृदङ्गकैः।75   
तोषयित्वा गुडान्नाद्यैर्भक्ष्याणि विनिवेदयेत्।   
हंसदूलैश्च पुष्पैश्च कृतायामधिमञ्चकम्। 76   
शय्यायां शाययेद्देवं तोषयेद्द्विविधैः स्तवैः।   
उत्सवावभृथं यावत् कर्मबिंबस्य वै रमे।77   
शय्यां प्रतिदिनम् कुर्यात् श्रीभूमिसहितम् तु वा।   
दर्शयेच्च चतुःस्थानं मूलबिम्बं च कालयोः।78   
तत्तत्कर्मावसाने तु चरेन्नीराजनं रमे॥   
इति श्रीश्रीप्रश्नसंहितयाम् चतुस्त्रिंशोऽध्यायः \(पञ्चत्रिंशोऽध्याय इति भाव्यम्\)   
\*\*\*\*\*\*\*\*\*\*\*   
36 षट्त्रिंशोऽध्याय:   
ओं दुराधर्षायै नमः \(श्रीसूक्त नामावलि\)   
महोत्सवविधिः-7

आचार्य: प्रातरुत्थाय नित्यकर्म समाप्य च |   
गत्वा देवालयं देवि शय्यायां शायितं विभुम् ||1||   
स्तोत्रैरुपनिषद्भिश्च स्तुत्वा सम्बोधयेद्धरिम् |   
राजोपचारवत् सर्वमुपचारं प्रदर्शयेत् ||2||   
देवमर्घ्यादिनाभ्यर्च्य क्षीरादीनि निवेदयेत् |   
बहिर्मण्डपमासाद्य शयनस्थं जगत्प्रभुम् ||3||   
उत्थाप्य पूर्ववत्सर्वं देवाय विनिवेदयेत् |   
नित्यपूजां समाप्याथ चतुः स्थानार्चनं चरेत् ||4||   
शङ्खचक्राद्यायुधानि परिवाराणि यस्य वै | 


श्रीपाञ्चरात्र आगमोक्त   
[[113]]   
ब्रह्मादीनां च सर्वेषां य़ोऽन्तर्यामी च तिष्ठति ||5||   
तस्मै जगत्स्वरूपाय वासुदेवाय होमयेत् |   
ब्रह्मरूपी श्यामवर्णः पद्मनाभश्च सानुगः ||6||   
सङ्कर्षणो रक्तवर्णः सानुगो रुद्ररूपधृत् |   
त्रिविक्रमस्त्विन्द्ररूपः सदेवः सपरीच्छदः ||7||   
प्रणवप्रतिपाद्यश्च वासुदेवः सनातनः |   
शुद्धास्फटिकसङ्काशो देवः षड्गुणसंयुतः ||8||   
ऋग्वेदाधिपतिः श्यामवर्णो नारायणः परः |   
सङ्कर्षणो रक्तवर्णो यजुर्वेदाधिपः प्रभुः ||9||   
सामवेदाधिपो हैमः प्रद्युम्नः परिवार वान् |   
अथर्वाधिपतिर्देवो नीलोत्पलदलद्युतिः ||10||   
शाश्वतस्त्वनिरुद्धश्च परिवारसमन्वितः |   
मुनीनामधिपो सिष्णुः पद्मकिञ्जल्कसन्निभः ||11||   
गन्धर्वरूपी भगवान् वामनो हेमसन्निभः |   
सर्वान्तर्यामिको देवः प्रद्युम्नः कनकप्रभः ||12||   
पाण्डराभो यक्षनाथः श्रीधरः श्रीविवर्धनः |   
मासानामधिपो देवः केशवः कनकप्रभः ||13||   
अच्युतः पीतवर्णाभो वत्सराधिपतिर्महान् |   
समुद्राणामधिपती रक्तवर्णो जनार्दनः ||14||   
शैलानामधिपः पीतो हरिः सपरिचारकः |   
शुद्धस्फटिकसङ्काशः प्रजाधीशो नरोत्तमः ||15||   
भूताधिपः पद्मनाभो बन्धूकसदृशप्रभः |   
पश्व\(वा?\)धीशो नीलवर्णः कृष्णः सपरिवारकः ||16 



[[114]]   
वृक्षाधिपस्त्वच्युतः स्याच्छ्यामोऽनुचरसंयुतः |   
ओषधीशः पद्मनाभः कालमेघनिभाकृतिः ||17||   
वनस्पत्याधिपो देवो माधवः स्फटिकाकृतिः |   
जरायुजानामधिपो वासुदेवः सितप्रभः ||18||   
सङ्कर्षणस्त्वण्डजानामधिपो रक्तवर्णकः|   
प्रद्युम्नो हेमसङ्काशः स्वेदजानामधीश्वरः ||19||   
उद्बिजा\(ज्जा\)धिपतिर्देव अनिरुद्धो जगद्गुरुः |   
अनिरुद्धः श्यामवर्णो भुवनानामधीश्वरः ||20||   
चतुर्थ्यन्तेभ्य एतेभ्यो जुहुयात्सानुगैरपि |   
इत्थं प्राचीनकुण्डे तु हुत्व पूर्णाहुतिं चरेत् ||21||   
कुमुदादिबलिं दद्याच्छास्त्रदृष्टेन वर्त्मना |   
हरेः समीपमागत्य कृतं होमं निवेदयेत् ||22|| 



ध्वजपीठं समासाद्य द्वारार्चनपुरः सरम् |   
विहगेन्द्रं समभ्यर्च्य तत्तद्द्वारबलिं क्षिपेत् ||23||   
गर्भगेहं समासाद्य बलिबिम्बं समर्च्य च |   
तद्बिम्बं यनमारोप्य तच्छिष्यो वाथ तत्सुतः ||24||   
सर्वस्वापि च वीथीषु वाद्यघोषपुरः सरम् |   
सर्वान् देवान् समुद्दिश्य बलिदानं समुत्क्षिपेत् ||25||   
एवं कालद्वये कुर्याद् बलिं तीर्थदिनान्तिमम् |   
आरम्भदिवसे रात्रौ प्रातस्तु नवमेऽहनि ||26||   
उद्वासनदिने रात्रौ कालेष्वेतेषु वै बलिम् |   
दद्यादनुक्तकालेषु न दद्यात् कमलासने ||27|| 


श्रीपाञ्चरात्र आगमोक्त   
[[115]]   
एवं दिवा रजन्यां च नित्यपूजापुरः सरम् |   
विशेषयजनं कुर्याद् बल्यन्तं देशिकोत्तमः ||28||   
बलिप्रदानात् परतो देवदेवं रमापतिम् |   
शिबिकायां रत्नमय्यां नयेन्मन्त्रं समुच्चरन् ||29||   
विविधैर्भूषणैश्चापि विचित्रवसनैस्तथा |   
सुगन्धपुष्पमाल्याद्यैरलङ्कुर्याद्धरिं प्रभुम् ||30||   
अर्घ्यादिभिः समभ्यर्च्य ताम्बूलं च निवेदयेत् |   
दर्पणं च प्रदर्श्याथ नीराजनपुरः सरम् ||31||   
गीतैश्च विविधैर्नुत्तैस्तन्त्रीवाद्यसमन्वितैः |   
राजोचितैः परिजनैरन्यैर्वाद्यगणैः सह ||32||   
देवं चतुर्षु वीथीषु भ्रामयेच्च प्रदक्षिणम् |   
वीथीषु याति देवेशे भक्ष्याणि न निवेदयेत् ||33||   
भक्त्या दत्तानि वस्त्राणि माल्यानि विविधानि च |   
अभिमन्त्रयास्त्रमन्त्रेण सप्तवारं गुरूत्तमः ||34||   
देवाङ्गे योजयेत् तानि फलादीनि निवेदयेत् |   
महापीठपुरोभागे नीत्वा देवं जनार्दनम् ||35||   
देवस्य श्रमशान्त्यर्थं यजेदर्घ्यादिभिस्ततः |   
घटदीपं प्रदर्श्याथ पृथुकादीन् निवेदयेत् ||36||   
अर्हणं तर्पणं चैव ततो नीराजनं चरेत् |   
एवं वीथीष्वहरहर्भ्रामयित्वा रमापतिम् ||37||   
भक्तप्रार्थनया देवं तत्कृतं मण्डपं नयेत् |   
तत्र स्नानासने देवं स्नापयेद् गन्धवारिभिः ||38||   
ततः सौवर्णपीठे तु स्थापयेज्जगतां पतिम् | 



[[116]]   
वस्त्राभरणमाल्याद्यैरलङ्कृत्य यथाविधिः ||39||   
निवेदयेच्च शाल्यन्नं सघृतं सोपदंशकम् |   
माषान्नं च गुडान्नं च मुद्गान्नं घृतमिश्रितम् ||40||   
पायसं च गुडापूपं माषापूपं च लड्डुकम् |   
अन्यानि भक्ष्यभोज्यानि लेह्यानि विविधानि च ||41|   
स्वादूनि सात्त्विकान्नानि ह्यर्घ्यदानादिपूर्वकम् |   
ततो नीराजनं कृत्वा भक्तेभ्यस्तानि दापयेत् ||42||   
अपराह्णे तु समये श्रमशान्त्यै मधुद्विषः |   
चन्दनं वासनायुक्तं कर्पूराद्यैः सुभावितम् ||43||   
देवस्योरसि चालिप्य मालाभिः समलङ्क्रियात् |   
शीतलं तर्पणजलं नालिकेरोदकान्वितम् ||44||   
मुखवासं च ताम्बूलमेलाकर्पूरमिश्रितम् |   
श्रमशान्तिनिमित्तानि चान्यानि च निवेदयेत् ||45||   
ततो वीणादिवाद्यैश्च गायकास्तोषयेत् प्रभुम् |   
सायाह्णे नित्यपूजां च कुर्याद्देवस्य पद्मजे ||46||   
शिबिकायामथारोप्य नयेद्वाहनमण्डपम् |   
चतुःस्थानार्चनं कुर्यात् बलिदानपुरः सरम् ||47||   
याने देवं समारोप्य वीथीभ्रमणमाचरेत् |   
एवं पञ्चदिनं सायं प्रातश्चोत्सवमाचरेत् ||48||   
षष्ठेऽहनि गजारोहात् पूर्वं देशिकसत्तमः |   
उद्याने मण्डपे वापि देवस्य पुरतो भुवि ||49||   
धान्यपीठे जलद्रोणीं सौवर्णीं वाथ राजतीम् |   
ताम्रजां वा दारुमयीं त्रिहस्तायामनिर्मिताम् ||50|| 


श्रीपाञ्चरात्र आगमोक्त   
[[117]]   
एकार्धहस्तविस्तीर्णां बिम्बनाभिसमुन्नताम् |   
स्थापायित्वा परिस्तीर्य पूरयेद् गन्धवारिभिः ||51||   
पुण्याहवारिणा प्रोक्ष्य तस्मिन् वरुनदैवतम् |   
अभ्यर्च्य गन्धपुष्पाद्यैर्योगपीठं प्रकल्पयेत् ||52||   
श्रिया समेतं देवेशमभ्यर्च्यार्घ्यादिना गुरुः |   
पुष्पाञ्जलिधरो भूत्वा प्रार्थयेद् विष्णुमव्ययम् ||53||   
उत्सवे श्रमशान्त्यर्थं श्रिया युक्तस्य ते विभो |   
अभिषेकं कर्तुमीष्टे जलद्रोण्यां रमापते ||54||   
अवातार यथेष्टं त्वं विहरास्यां श्रिया सह |   
ऋगादि चतुरो देवान् पठेयुः परितो द्विजाः ||55||   
चतुर्विधानि वाद्यानि वादेयुस्तैश्च जीविनः |   
देवमर्घ्यादिनाभ्यर्च्य स्नापयेद् गन्धवारिभिः ||56||   
कूर्चेन प्रोक्षयेद्वापि मन्त्रानुच्चार्य देशिक: |   
गन्धपुष्पैरलङ्कृत्य मरीच्यन्नं निवेदयेत् ||57||   
एवम् तस्यां तु यामं वायामार्धं वा वरानने |   
उपचर्य ततो देवं मण्डपे विनिवेशयेत् ||58||   
स्नानकाले तु ये विप्राः स्त्रियो वा पादजा अपि |   
पश्यन्ति ते हीनपापाः प्राप्नुवन्ति सुखान्यपि ||59||   
ऐहिकामुष्मिकान् भूगान् भुञ्जते नात्र संशयः |   
आर्द्रवस्त्राणि सर्वाणि भट्टाचार्यः समाहरेत् ||60||   
पीताम्बरैर्दुकूलैर्वा वस्त्रैर्वा हरिमव्ययम् |   
परिधाय च कर्पूरकुङ्कुमादिविमिश्रितैः ||61||   
चन्दनैर्विविधैः स्रग्भिरलङ्कुर्याद् गुरूत्तम: | 



[[118]]   
ततो यथावद्देवेशं पूजयेत् भूतशुद्धिमत् ||62||   
गुडान्नादि निवेद्याथ भद्रपीठे नियोज्य च |   
धाम प्रदक्षिणीकृत्य मन्डपे स्थापयेद्धरिम् ||63||   
सायाह्नसमये प्राप्ते श्रिया सार्धं जगत्पतिम् |   
वाहनं गजमारोप्य भ्रामयेद् वीथिषु क्रमात् ||64||   
सप्तमे देवि दिवसे प्रातर्नास्त्युत्सवं हरि: |   
बलिदानं न कुर्वीत चतुः स्थानं तु पूजयेत् ||65||   
श्रीभूमिभ्यां तु देवेशं स्नानमण्डपानयेत् |   
स्नानपीठे स्थितं देवं यजेदर्घ्यादिभिर्गुरुः ||66||   
वासनावस्तुभिस्तैलमग्नौ सम्पच्य देशिकः |   
देवस्य श्रमशान्त्यर्थं हरिमभ्यञ्जयेद्रमे ||67||   
कङ्कतेन मृजेत् केशानङ्गानि परिमर्दयेत् |   
एकाशीतिघटैः स्नाप्य विधिवत् कमलोद्भवे ||68||   
मण्डनासनमानीय श्रीभूमिसहितं विभुम् |   
अभ्यर्च्यान्नादिकं सर्वं देवाय विनिवेदयेत् ||69||   
अपराह्णे तु सम्प्राप्ते ध्वजपीठपुरोभुवि |   
गोमयाम्भोभिरालिप्य सुधाचूर्णैरलङ्क्रियात् ||70||   
कल्पयित्वा धान्यपीठं क्षालितं हेमनिर्मितम् |   
उलूखलं च मुसलान् मण्डयेच्चन्दनादिभिः ||71||   
दूर्वाकाण्डैराम्रदलैर्दर्भैरश्चत्थपल्लवैः |   
विन्यसेत्तान् धान्यपीठे प्रोक्ष्य पुण्याहवारिणा ||72||   
उलूखले श्रियं ध्यायेन्मुसलेष्वनिरुद्धकम् |   
हैमाभं रजनीखण्डं द्रोणं कस्तूरिसंज्ञकम् ||73|| 


श्रीपाञ्चरात्र आगमोक्त   
[[119]]   
उलूखले विनिक्षिप्य चतस्त्रो गणिकोत्तमाः |   
वदनं नासिकारन्ध्रं स्थगयित्वाम्बरेण तु ||74||   
अवघातं तु ताः कुर्युर्यथा \(सूक्ष्मतरं भवेत्\)चूर्णं भवेत्तथा |   
गायन्त्यो नृत्यमाना वै तात्रान्या देवदासिकाः ||75||   
श्रीसूक्तं भूमिसूक्तं च पठेयुर्वेदपाठका: |   
सप्त वा पञ्चा वा कुम्भनेकं वा शुद्धयेत् ततः ||76||   
चूर्णैः सञ्चूर्णतं कुम्भं देवस्य पुरतो रमे |   
धान्यपीठे विनिक्षिप्य शोषयेच्छोषणादिभिः ||77   
पुण्याहवारिणा प्रोक्ष्य देवमर्घ्यादिभिर्यजेत् |   
गुडान्नं वापि मुद्गान्नं देवाय विनिवेदयेत् ||78||   
नीराजनं ततः कृत्वा श्रियं चूर्णे समर्चयेत् |   
चूर्णकुम्भं समादाय वाद्यघोषपुरः सरम् ||79||   
प्रादक्षिण्येन धामान्तःप्रविश्य गुरुसत्तमः |   
चूर्णै: श्रीसूक्तमुच्चार्य मूलार्चमभिषेचयेत् ||80||   
ततः श्रिपुष्टिसहितं कर्मार्चां स्नापयेद्रमे |   
तथैव यानमारोप्य बलिदानपुरः सरम् ||81||   
प्रदक्षिणं च वीथीषु वाद्यघोषादिभिः सह |   
कारयित्वा देवदेवं मण्डपं पुनरानयेत् ||82||   
चूर्णाभिषेकमित्थं च कृत्वा देशिकसत्तमः |   
शुद्धवस्त्रैस्ततो देवं शोधयेच्चूर्णरञ्जितम् ||83||   
सायाह्ने देवदेवस्य पूजां कृत्वा यथाविधि |   
यानमारोप्य च पुनर्वीथीभ्रमणमचरेत् ||84||   
अष्टमे दिवसे प्रातः सायं चोत्सवमाचरेत् | 



[[120]]   
नवमे दिवसे देवि प्रातर्बल्यन्तमर्चयेत् ||85||   
देशिकेन्द्रोयथाशास्त्रं कृत्वा रथवरोत्सवम् |   
कुर्यात् ते तत्प्रकारं तु वदामि कमलेक्षणे ||86||   
लोहजं दारुजं वापि सर्वलक्षणसंयुतम् |   
महारथमलङ्कुर्याद्धेमघण्टादिभिस्तथा ||87||   
मुक्तादामवितानाद्यैः सौवर्णैर्मञ्जरीगणैः |   
तप्तहाटकतन्तूत्थैश्चेलैश्चित्रविचित्रितैः ||88||   
कदलीनारिकेलादिफलैः पूगफलैरपि |   
रम्भास्तम्भैरिक्षुदण्डैरश्वत्थाम्रादितोरणैः ||89||   
सौवर्णकुम्भशिखरं गरुडध्वजमण्डितम् |   
रथं पुण्याहसलिलैः प्रोक्षयेद्रथशुद्धये ||90||   
अभ्यर्च्य विहगाधीशं रथरूपिणमब्जजे |   
रथद्वारार्चनं कृत्वातद्देवानां बलिं क्षिपेत् ||91||   
नूतनं चेद्रथं देवि प्रतिष्ठां विधिवद् गुरुः |   
कृत्वा रथे वरे देवं निनयेन्मूर्तिपैः सह ||92||   
तत्प्रकारं प्रवक्ष्यामि शृणु पङ्कजमालिनि |   
महारथमलङ्कृत्य शोधयेन्मार्जनादिभिः ||93||   
रथस्य पुरतो वापि ऐशान्यां वा गुरूत्तमः |   
यज्ञागारं कल्पयित्वा कुन्डेनैकेन संयुतम् ||94||   
रम्भास्तम्भैरलङ्कृत्य सुधाचूर्णैश्च शोभयेत् |   
पुण्याहसलिलैः प्रोक्ष्य यागशालां रथं तथा ||95||   
वेदिकायां धान्यपीठे नवकुम्भानलङ्कृतान् |   
संस्थाप्याग्निं समुत्पाद्य जातकर्मादिकाः क्रियाः |96| 


श्रीपाञ्चरात्र आगमोक्त   
[[121]]   
कृत्वा होमं प्रकुर्वीत मानोन्मानविशुद्धये |   
तत्तवन्यासादिहोमांश्च कुर्यान्मन्त्रैश्च देशिकः ||97||   
रथस्थवासुदेवस्य रक्षाबन्धनमाचरेत् |   
जलाधिवासं कूर्चे स्यात्स्नपनं तु ततश्चरेत् ||98||   
कुम्भेष्वापि च सर्वेषु योगपीठं प्रकल्पयेत् |   
रथे ह्यावाहितान् देवान् मध्यकुम्भेषु पूजयेत् ||99||   
इन्द्रादीनुपकुम्भेषु समाराध्य ततो गुरुः |   
वह्नौ पीठं पुरा कृत्वा रथदेवास्तु तत्र वै ||100||   
अनिरुद्धात् समुद्भूतानावाह्य क्रमयोगतः |   
अर्घ्यदानादिभोज्यान्तं तत्तन्मन्त्रं समुच्चरन् ||101||   
स्वाहान्तेन यजेत् पूर्वं नृसूक्तेन चरुं ततः |   
तत्तद्देवान् समुद्दिश्य अष्टाविंशतिसङ्ख्यया ||102||   
समिद्भिर्जुहुयान्पूर्वं गोघृतेन ततः परम् |   
हुत्वा पूर्णाहुतिं कुम्भे नृसूक्तेन न्यसेद् गुरुः ||103||   
निषद्भिः पञ्चभिश्चैव शान्तिहोमं समाचरेत् |   
कुमुदादिबलिं दद्यात् ब्राह्मणान् भोजयेत् ततः ||104||   
एवं कालत्रये वापि कालयोर्वा यजेद्रमे |   
शुभे मुहूर्ते त्वाचार्यो महाकुम्भजलेन वै ||105||   
रथस्य शिखरं प्राप्य प्रोक्षयेद् गुरुसत्तमः |   
वासुदेवं तु शिखरे देवानङ्गेषु वै स्मरेत् ||106||   
प्रणवेन विधायाथ ब्रह्मरन्ध्रं गुरूत्तमः |   
उपकुम्भाष्टकजलैरिन्द्रादीन् प्रोक्षयेद्रमे ||107|| 





[[122]]   
तत्र तत्र स्थितान् देवान् रथस्थान् क्रमशोऽर्चयेत् |   
ब्रह्मासनस्य परितः शङ्खादीनर्चयेद् रमे ||108||   
देवासनस्य परितो यजेत कुमुदादिकान् |   
मानुषस्यासने देवि पुरुहूतादिकान् यजेत् ||109||   
रथस्तम्भेषु धर्मादीनधर्मादीन् विदिक्षु च |   
अधोक्षजाद्यष्टमूर्तीस्तृतीयापङ्क्तिषु स्मरेत् ||110|| 



तीयापङ्क्तिषु रमे मत्स्यादीनर्चयेत् क्रमात् |   
आधारपङ्क्तिषु तथा केशवादीन् समर्चयेत् ||111||   
आधारपीठकोणेषु सत्यादीनर्चयेद् गुरुः |   
आधारे पन्नगाधीशं तथाधारे तु कूर्मकम् ||112||   
रथाक्षेषु च मायां च चक्रेषु शशिभास्करौ |   
तुरगेषु च वेदांश्च सारथौ विधिमर्चयेत् ||113||   
ध्वजे तु गरुडं ध्यायेदातपत्रे त्वहीपतिम् |   
एवमभ्यचर्य विधिवत् डोलां सम्पूजयेत् ततः ||114||   
शयनागारमासाद्य दीक्षितो मूर्तिपै: सह |   
श्रीभूमिसहितं देवं निनयेद् भद्रविष्टरे ||115||   
भूषाद्यैः समलङ्कृत्य दर्पणं तु प्रदर्शयेत् |   
मुखवाससमोपेतं ताम्बूलं च निवेदयेत् ||116||   
यात्राविघ्नप्रशान्त्यर्थं बीजदानादिकं चरेत् |   
वेदघोषैर्वाद्यघोषैः शङ्खघण्टारवैरपि ||117||   
यात्रोपकरणैः सार्धं चामरैर्वीजितं रमे |   
मन्दं मन्दं वहेयुस्ते भक्ता यानं हरिस्थितम् ||118|| 


श्रीपाञ्चरात्र आगमोक्त   
[[123]]   
ततः सोपानमार्गेण रथमारोपयेद् विभुम् |   
डोलायां च निवेश्याथ देवमर्घ्यादिना यजेत् ||119|   
गुडान्नं घृतसंयुक्तं एलाकर्पूरमिश्रितम् |   
निवेद्य तर्पणं दत्वा नीराजनमथाचरेत् ||120||   
ततस्तद्रथयानं तु वीथीषु चतुर्षु क्रमात् |   
प्रादक्षिण्येन सदनं भ्रामयेत् सुप्रयत्नतः ||121||   
प्राप्ते रथे यथास्थानं नीराजनमतश्चरेत् |   
गर्भगेहं प्रविश्याथ देशिकः साधकैः सह ||122||   
प्रणम्य दण्डवन्मूलं प्रार्थयेद् गाथयानया |   
यज्ञमूर्ते जगन्नाथ पुण्यतीर्थ दयानिधे ||123||   
उत्सवावभृथार्थाय बिम्बेऽस्मिन् सन्निधिं कुरु |   
इति मूलात् तीर्थबिम्बे शक्तिमावाह्य मन्त्रवित् |124|   
रक्षाबन्धं च विधिवत् कृत्वा सम्पूजयेत् ततः |   
शिबिकायां तीर्थमूर्तिमारोप्यालङ्कियाद् गुरुः ||125|   
रथस्थमपि देवेशं यानमारोपयेद् रमे |   
तीर्थबिम्बेन सहितं तीर्थस्थानं नयेद्धरिम् ||126||   
तत्र स्थितं मण्डपं तु पुण्याहैः प्रोक्षयेत् पुरा |   
तत्र सिंहासने देवमवतार्य गुरूत्तमः ||127||   
कर्मबिम्बस्य पुरतः स्नानपीठं निवेशयेत् |   
तस्मिन्निधाय तीर्थार्चां पुण्याहमपि वाचयेत् ||128||   
द्रव्याणि स्नानयोग्यानि तीर्त्थं च प्रोक्षयेत् पुरा |   
तीर्थे तु विरजां ध्याद्वा यजेदर्घ्यादिना क्रमात् ||129||   
मन्त्रासनादिस्नानान्तमर्चयित्वा गुरूत्तम: | 



[[124]]   
अभिषिञ्चेत् तीर्थबेरं नवभिः कलशैस्ततः ||130||   
पृथुकादीन् निवेद्याथ दर्शयेद् दीपमादरात् |   
तीर्थबिम्बं समादाय शिरसा धारयन् गुरुः ||131||   
जलमध्यं सम्प्रविश्य नाभिदघ्नजले स्थित: |   
निमज्जेत् तीर्थाबिम्बेन त्रिवारं मूर्तिपैः सह ||132||   
देवेन सह तत्काले निमज्जन्ति च ये जना: |   
विमुक्तकल्मषा: सर्वे प्राप्नुयुः परमां गतिम् ||133||   
तीरमासाद्य तद्बिम्बं विष्टरे स्थापयेद्रमे |   
स्नानवस्त्रं विसृज्याथ वस्त्रेऽन्ये परिधापयेत् ||134||   
कर्मबिम्बेन वै सार्धं तीर्थबिम्बं च देशिकः |   
प्रादक्षिण्येन धामान्तः प्रावेश्य तदनन्तरम् ||135||   
प्रदर्श्य घटदीपं च कर्मार्चां मण्डपं नयेत् |   
मूलबेरसमीपं च तीर्थबेरं नयेत् ततः ||136||   
तीर्थबिम्बगतां शक्तिं मूलबेरे नियोजयेत् |   
त्वत्प्रीतये रमानाथ तीर्थोत्सवमनुत्तमम् ||137||   
मया कृतं बलिशेन तत्क्षमस्व जगद्गुरो |   
विज्ञाप्यैवं तीर्थबिम्बात् कौतुकं विसृजेत् रमे ||138| 




श्रीपाञ्चरात्र आगमोक्त   
[[125]]   
अभावे तीर्थबिम्बस्य स्नानबिम्बेन तत्क्रियाम् |   
बल्यार्चया तद्विहीने पादुकाभ्यां वा चरेत् गुरुः 139|   
मण्डपे देवदेवस्य हविरादिनिवेदयेत् |   
सायाह्नसमये देवं शय्यान्तं पूजयेत् क्रमात् ||140||   
इति श्रीश्रीप्रश्नसंहितायां पञ्चत्रिंशोऽध्यायः   
\(षट्त्रिंशोऽध्याय इति भाव्यम्\)   
\*\*\*\*\*\*\*\*\*\*\*   
37 सप्तत्रिंशोऽध्यायः   
ओं नित्यपुष्टायै नमः \(श्रीसूक्त नामावलि\)   
महोत्सवविधिः - 8   
परस्मिन्नहनि प्रातः कृतकर्मा गुरूत्तमः |   
साधकैर्मूर्तिपैः साकं प्रविश्य भवद्गृहम् ||1||   
अग्न्यागारं प्रविश्याथ द्वारतोरणपूर्वकम् |   
अङ्कुराणां च पूजां च चतुःस्थानार्चनं तथा ||2||   
मूलबेरादिबिम्बानां नित्यपूजां समाचरेत् |   
मध्याह्नसमये देवं श्रीभूमिभ्यां समन्वितम् ||3||   
कलशैः पञ्चविंशद्भिः स्नापयेन्मखपूर्तये |   
महाहविर्निवेद्याथ वैष्णवानां प्रदापयेत् ||4||   
सायाह्ने पुष्पयागं तु कुर्यात् तस्य विधिं शृणु |   
प्रथमाचरणे वापि द्विदीयावरणेऽपि वा ||5||   
देवस्य पुष्पयागार्थं द्वारतोरणकुम्भवत् |   
दर्भतोरणमालाद्यै रम्भास्तम्भैरलङ्कृतम् ||6|| 





[[126]]   
घृतदीपैश्च बहुशः कल्पयेन्मण्डपं पुरा |   
तस्मिन्नीत्वा देवदेवं स्थापयेत् सिंहविष्टरे ||7||   
मण्डनासनभोगैश्च पूजयेद्धरिमव्ययम् |   
देवस्य पुरतो वेद्यां धान्यपीठं प्रकल्पयेत् ||8||   
पुण्याहवारिभिः प्रोक्ष्य यागद्रव्याणि वै रमे |   
तस्मिन् वस्त्रं परिस्तीर्य प्रसूनैः पञ्चवर्णकैः ||9||   
यद्वा तत्कालजैः पुष्पैः सात्त्विकैः सुमनोहरैः |   
तुलसीपल्लवैः श्यामैः कृष्णैश्चक्राब्जमण्डलम् ||10||   
कल्पयित्वोक्तमार्गेण मण्डलस्य बहिर्गुरुम् |   
ईशानकोणे हेमादिनिर्मितं घटमुत्तमम् ||11||   
स्थापयेत् पालिकादींश्च क्षालयेन्मन्त्रपूर्वकम् |   
सुगन्धिचन्दनैस्तेषां बिम्बमूलानि पूरयेत् ||12||   
बिलानि पूरयेत् तेषां निशाचूर्णाक्षतैस्ततः |   
मण्डलस्योत्तरे पार्श्वे ध्यान्यपीठे नियोजयेत् ||13||   
द्वारपूजादिकान् सर्वान् विधिवत् कारयेद् गुरुः |   
सोमकुम्भं च तद्धोमं वर्जयेदत्र कर्मणि ||14||   
प्रोक्ष्य पुण्याहतोयेन कुम्ब्भमण्डलपालिकाः |   
वेद्याः प्राचीनभूभागे कुण्डे वा स्थण्डिलेऽपि वा ||15   
वासुदेवस्य पूजार्थमग्निमुत्पादयेद् रमे |   
पूर्वोक्तवर्त्मना देवान् पालिकास्वर्चयेत् क्रमात् ||16|   
श्रियं प्रसूनेष्वावाह्य तेषु पुष्पाणि वापयेत् |   
द्वादशस्वब्जपत्रेषु कर्णिकायां ततैव च ||17|| 




श्रीपाञ्चरात्र आगमोक्त   
[[127]]   
कुम्भे च पीठं सङ्कल्प्य परतत्त्वस्वरूपिणम् |   
वासुदेवं कुम्भमध्ये ध्यात्वा सम्पूजयेत् ततः ||18||   
सुदर्शनं समाराध्य करके तु चतुर्भुजम् |   
देवान् सम्पूजयेत् विद्वान् मण्डलावरणस्थितान् ||19   
चक्राब्जकर्णिकामध्ये प्रणवाधिपमव्ययम् |   
शङ्खचक्रगदाशार्ङ्गनन्दकाद्यैरलङ्कृतम् ||20||   
वासुदेवं चतुर्बाहुं ध्यात्वा दीपान्तमर्रचयेत् |   
प्रागादिदलमूलेषु द्वादशार्णानि पूजयेत् ||21||   
दलमध्येषु कूर्चेषु केशवादीन् विचिन्तयेत् |   
दलाग्रेष्वर्चयेन्मन्त्री प्रणवं स्फटिकप्रभम् ||22||   
देवमभ्यर्च्य तदनुध्यायेद् वह्नौ तु मण्डलम् |   
मण्डलस्थान् यजेद् देवान् सर्वानाज्येन पूर्ववत् |23|   
नृसूक्तेन चरुं हुत्वा समिद्भिः षोडशाहुतीः |   
केशवादीन् समुद्दिश्य यजेदाज्येन देशिकः ||24||   
हुत्वा पूर्णाहुतिं पश्चात् यजेत्कुम्भादिषु क्रमात् |   
शान्तिहोमं ततः कृत्वा वह्निमण्डलसंस्थितान् ||25|   
प्रसूनमण्डले ध्यात्वापायसान्नं निवेदयेत् |   
ततः पुष्पाञ्जलिर्भूत्वा प्रार्थयेद्धरिमव्ययम् ||26||   
श्रियः पते वासुदेव सर्वलोकैकरक्षक |   
महोत्सवक्रियमन्त्रद्रव्यलोपादिशान्तये ||27||   
मया कृतं पुष्पयागं गृहाण परमेश्वर |   
इति विज्ञाप्य देवेशमारभेद् द्वादशार्चनम् ||28|| 





[[128]]   
प्राक्पत्रमूलाद्वर्णं च केशवं प्रणवं तथा |   
प्रसूनपात्रे चावाह्य बिम्बनाभौ गुरूत्तमः ||29||   
कूर्चेन विन्यसेत् पूर्वं देवं सम्पूजयेत् ततः |   
अर्घ्यं पाद्यं तथाचामं ब्रह्मसूत्रं च चन्दनम् ||30||   
माल्यं धूपं दीपिकां च फलं नीराजनं ततः |   
एलापूरसम्मिश्रताम्बूलं च निवेदयेत् ||31||   
देवाङ्गेषु स्थितिन्यासं न्यसेद् देशिकसत्तमः |   
एवं प्रत्यक्षरन्यासं न्यसेत् पूजां च वै चरेत् ||32||   
पालिकाषु स्थितान् देवांश्चक्राब्जे तु विचिन्तयेत् |   
चक्राब्जाद् वासुदेवं च कुम्भे सम्प्रार्थयेद्धरिम् ||33||   
कुम्भस्तं देवबिम्बे तु प्रार्थयेत् कमलेक्षणे |   
ततो मण्डलपुष्पाणि समादाय गुरुः स्वयम् ||34||   
क्तेन पौरुषेणैव ह्यभिषिञ्चेज्जनार्दनम् |   
कुम्भतोयेन सम्प्रोक्ष्य नीराजनमथाचरेत् ||35||   
निवेद्य सात्त्विकान्नानि भक्ष्याणि विविधानि च |   
भक्तेभ्यस्तानि दत्वाथ देवस्योत्सवमाचरेत् ||36||   
श्रीभूमिसहितं वापि देवेशं भद्रविष्टरे |   
संस्थाप्य समलङ्कृत्य पुष्पाद्यैर्देशिकोत्तमः ||37||   
घृतावसिक्तैर्बहुभिर्दीपैर्बहुमुखैस्तथा |   
यात्रोपकरणैश्चैव नृत्तगीतपुरः सरम् ||38||   
वीथीषु निनयेद् देवं वेदघोषसमन्वितम् ।   
धामान्तर्देवमानीय बलिपीठपुरो भुवि ॥39॥ 




श्रीपाञ्चरात्र आगमोक्त   
[[129]]   
स्थापयेद् विष्टरे देवं मूलार्चाभिमुखं हरिम् |   
तदोपनिषदा देवं भट्टाचार्यः कृताञ्जलिः ||40||   
\[तोषयित्वा स्तवैर्विष्णुं प्रार्थयेद् गाथयानया | \]   
सहस्रशीर्षदेवेश सहस्रनयनोज्ज्वल ||41||   
सहस्रभूजसंयुक्त सहस्रचरणाम्बुज |   
अनिरुद्धस्वरूप त्वं ब्रह्मादीनां दिवौकसाम् ||42||   
महोत्सवस्य सेवार्थमागतानां नृणामपि |   
स्वस्थानगमनार्थाय देह्यनुज्ञां जगत्प्रभो ||43||   
इति विज्ञाप्य देवेशं ताननुज्ञापयेद्धरे |   
त्वन्नाभिकमलोद्भूतं वाग्गायत्रीसमन्वितम् ||44||   
ब्रह्माणं सत्यलोकेशं राजहंसस्थितं विभुम् |   
त्वन्महोत्सवसेवार्थमागतं वैष्णवोत्तमम् ||45||   
एवं स्वस्थानयानार्थमाज्ञापय जगत्प्रभो |   
त्वन्मुखाम्बुजसम्भूतं शचीनाथं पुरन्दरम् ||46||   
ऐरावतगजारूढम्मरावत्यधीश्वरम् |   
त्वन्महोत्सवसेवार्थमागतं वैष्णवोत्तमम् ||47||   
त्वद्वक्त्राम्बुजसम्भूतं तेजोप\(व\)ति पुरीश्वरम् |   
स्वधास्वाहापतिं वह्निं मेषस्थं शक्तिपाणिनम् ||48||   
त्वन्महोत्सवसेवार्थमागतं वैष्णवोत्तमम् |   
त्वद्वामबाहुजं कालं श्यामलानायकं विभुम् ||49||   
संयमीनगराधीशं महिषस्थं त्रिलोचनम् |   
त्वन्महोत्सवसेवार्थमागतं वैष्णवोत्तमम् ||50|| 





[[130]]   
त्वत्पादपङ्कजोद्भूतं निरृतं भूतवाहनम् |   
कृष्णाङ्गनाधिपं क्रूरं दीर्घिकानायिकान्वितम् ||51||   
त्वन्महोत्सवसेवार्थमागतं वैष्णवोत्तमम् |   
त्वद्गुह्यजं पाशधरं श्रद्धावत्यधिनायकम् ||52||   
वरुणं शीतलानाथं महामकरवाहनम् |   
त्वन्महोत्सवसेवार्थमागतं वैष्णवोत्तमम् ||53||   
त्वत्प्राणजं मृगारूढं गन्धवत्वधिनायकम् |   
वायुं सदागतीनाथं ध्वजहस्तं महाबलम् ||54||   
त्वन्महोत्सवसेवार्थमागतं वैष्णवोत्तमम् |   
त्वदूरुजं निधिधरं शिवमित्रं धनाधिपम् ||55||   
नरवाहसमारूढं सम्पद्देव्यलकाधिपम् |   
त्वन्महोत्सवसेवार्थमागतं वैष्णवोत्तमम् ||56||   
त्वद्दक्षिणभुजोद्भूतं यशोवत्यधिपं हरम् |   
उमापतिं शूलधरं त्रिनेत्रं वृषवाहनम् ||57||   
त्वन्महोत्सवसेवार्थमागतं वैष्णवोत्तमम् |   
देशाद् देशात्समायाता ब्राह्मणाः क्षत्रिया विशः |58|   
शूद्राश्च वैष्णवाः सर्वे देवसेवार्थमागताः |   
तेषां स्वदेशगमनमनुजानीहि माधवः ||59||   
हरेर्वदनमालोक्य प्राप्यानुज्ञां जगद्गुरुः |   
तेभ्यः स्वदेशगमनं दद्याद् देशिकसत्तमः ||60||   
ततो यागालयं देवमानीयाभिप्रदर्शयेत् |   
चतुःस्थानार्चनं वेदसमाप्तिं कारयेद्गुरुः ||61||   
पालिकासु स्थितान् देवांश्चक्राब्जे तु नियोजयेत् | 


श्रीपाञ्चरात्र आगमोक्त   
[[131]]   
सान्ङ्कुरं पात्रमानीय प्रार्थयेद्धरिमव्ययम् ||62||   
भगवन् पुण्डरीकाक्ष शरणागतवत्सल |   
अङ्कुरार्पणमारभ्य उत्सवावभुथान्तिमम् ||63||   
यन्मयानुष्ठितं कर्म तव सम्प्रीतये विभो |   
तथान्यैर्मदनुज्ञातैरृत्विग्भिश्चापि यत्कृतम् ||64||   
साधकैश्च तथान्यैश्च विविधैः परिचारकैः |   
तत्तत्सम्पूरणार्थाय न्यूनाधिक्योपशान्तये ||65||   
मङ्गलाङ्कुरपूजां त्वं गृहाण कमलापते |   
इति विज्ञाप्य तदनु श्रीसूक्तेनार्चयेद् विभुम् ||66||   
नीराजनं ततः कृत्वा घटदीपं प्रदर्शयेत् |   
ततः सोपानमार्गेण भगवन्तं गुरूत्तमः ||67||   
मन्दं मन्दं च निनयेद् गर्भगेहं रमापतिम् |   
मूलार्चाभिमुखे स्थाप्य तयोर्नीराजनं चरेत् ||68||   
आचार्यस्य नियोगेन बहिर्गत्वा तु साधकः |   
देवानुद्वासयेत्सर्वान् ब्रह्मादीन् कमलोद्भवे ||69||   
बलिबिम्बं तु शिबिकां यानमारोप्य साधकः |   
चण्डादिसुप्रतिष्ठान्तं बलिं दत्वा यथाविधि ||70||   
कुमुदादीन् समुद्वास्य महापीठे नियोजयेत् |   
ब्रह्मादीशानपर्यन्तं प्रक्षिपेत् सोदकं बलिम् ||71||   
समाहूताः पुरा यैस्तै ब्रह्माद्याः सुरसत्तमाः |   
श्लोकैस्तैरेव सम्बोध्य स्वस्वदेशं नयेद् सुधीः ||72||   
महापीठे बलिं क्षिप्त्वा प्रदक्षिणपुरः सरम् |   
ध्वजपीठं समासाद्य विहगेन्द्रं समर्चयेत् ||73|| 



[[132]]   
सात्त्विकान्नं निवेद्याथ ध्वजस्थं विहगाधिपम् |   
उद्वास्य मूलपक्षीन्द्रे कुर्यान्नीराजनं ततः ||74||   
अवरोप्य ध्वजं पश्चाच्छिरसा धारयन् गुरुः |   
गर्भगेहं समासाद्य मूलार्चापादपङ्कजे ||75||   
ध्वजवस्त्रं समर्प्याथ चतुः स्थानस्य पूजनम् |   
कृत्वा मण्डलवह्निस्थं देवं बिम्बे नियोजयेत् ||76||   
द्वारतोरणकुम्भस्थान् महापीठे नियोजयेत् |   
मखार्चां यानमारोप्य वहेयुर्मूर्तिपास्ततः ||77||   
महाकुम्भोपकुम्भांश्च यात्रोपकरणैः सह |   
वेदघोषैर्वाद्यघोषैर्गच्छेयुर्देवमन्दिरम् ||78||   
करकं च समादाय धारयाच्छिन्नया सह |   
भट्टाचार्यः पुरस्तेषां व्रजेदस्त्रं समुच्चरन् ||79||   
देवस्य पुरतो धान्यपीठे कुम्भान् निवेशयेत् |   
कर्मादिबिम्बान् स्वस्थाने विष्टरे स्थापयेद्रमे ||80||   
मूलादिबलिबिम्बान्तमर्घ्यदानादिभिर्यजेत् |   
पायसान्नं निवेद्याथ पुष्पाञ्जलिधरो गुरुः ||81||   
ततो यवनिकाकाण्डपटेनाच्छादयेत्तिरः |   
महोत्सवार्थं यथाशक्तिर्मूलबेराच्च कर्मणि ||82||   
कौतुके यज्ञबल्योश्च बेरे कुम्भे विचिन्तिता |   
करपुष्पाञ्जलौ शक्तिं सम्प्रार्थ्य पुरतो रमे ||83||   
तत्पुष्पाणि हरेर्मूर्ध्नि ह्यर्पयेद्ध्यानपास्थितः |   
अपनीते यवनिकां घटदीपं प्रदर्शयेत् ||84||   
प्रोक्षयेत् कुम्भतोयेन देवं पुंसूक्तमुच्चरन् | 


श्रीपाञ्चरात्र आगमोक्त   
[[133]]   
ततः सम्प्रार्थयेद् देवं नमस्कृत्य कृताञ्जलिः ||85|   
देवदेव जगन्नाथ सर्वलोकनमस्कृत |   
आदिमध्यान्तरहित सर्वभूतहृदिस्थित ||86||   
भगवन् वासुदेवस्त्वं त्वद्वक्षःस्थलवासिनी |   
कमला च युवां सर्वलोकानामादिकारणौ ||87||   
त्वं विष्णुः कमला लक्ष्मीस्त्वं रुद्रः कमला शिवा |   
त्वं ब्रह्मा कमला वाणी त्वं शक्रः कमला शची ||88|   
त्वमाग्निः श्रीः स्वधा स्वाहा त्वं यमो हरिणी तु मा |   
नैरृतिस्त्वं दीर्घिका श्रीः पाशी त्वं शीतला रमा |89|   
सदागतिः श्रीस्त्वंवायुस्त्वं श्रीदः सम्पदिन्दिरा |   
ज्योत्स्ना लक्ष्मीस्तथेन्दुस्त्वं सूर्यस्त्वं तु प्रभा च मा 90|   
इत्थं युवां लोकरक्षादीक्षितौ पितरौ हरे |   
एवं लोकहितार्थाय तत्तत्काले भविष्यतः ||91||   
सदानपायिनीयुक्तचिन्मयानन्दविग्रह |   
एवंविधस्य भवतः सर्वज्ञस्य तव प्रभो ||92||   
प्रियाप्रियमविज्ञात्रा बालिशेन मया कृतम् |   
शास्त्रीयं वाप्यशास्त्रीयं त्वमेव ज्ञातुमर्हसि ||93||   
अपचारं मया यद्यदुत्सवे भक्तवत्सल |   
शरणागतभक्तस्य गृहाण श्रीसमन्वित ||94||   
इति विज्ञाप्य देवस्य रक्षासूत्रस्थितां श्रियम् |   
श्रीवत्से चिन्तयेद् देवि रक्षासूत्राणि मोचयेत्||95||   
आचार्यादीनां च सर्वेषां कौतुकं मोचयेद् रमे |   
शय्यान्तं पूजयेद् देवं विधिवद् देशिकोत्तमः ||96|| 



[[134]]   
तदन्येद्युः प्रभाते तु यजमानो गुरूत्तमम् |   
वस्त्रभूषणगोभिश्च धनैर्भूमिरादरात् ||97||   
सम्मान्य चामराभ्यां च छत्राभ्यां च ध्वजादिभिः |   
शङ्खतूर्यादिघोषैश्च देवोपकरणैरपि ||98||   
आचार्यं प्रापयेद्धीमान् गृहं तस्य सहानुगैः |   
यजमानोऽप्यालयस्थपरिचारगणैर्व्रजेत् ||99||   
आचार्यः स्वगृहं गत्वा सर्वान् सम्पूजयेत् क्रमात् |   
तदात्वध्वजदण्डं च तद्वस्त्राणि गुरूत्तमः ||100||   
यागावशिष्टद्रव्याणि स्वकीयानि स्वयं हरेत् |   
उत्सवानन्तरं देवि देवस्य श्रमशान्तये ||101||   
नित्यपूजां समाप्याथ प्रथमावरणादिषु |   
मण्डपे देवमानाय्य पूजयेच्छैत्यवस्तुभिः ||102||   
उद्यानादिषु क्लृप्तेषु मण्डपेषु च भक्तितः |   
सम्प्रार्थितो भक्तजनैस्तत्राप्यानाप्य देशिकः ||103||   
गन्धतोयादिभिः पूर्वं स्नापयित्वा यथाविधि |   
गन्धैः संलिप्य देवेशं मल्लिकाकुसुमादिभिः ||104||   
भूषणैश्चाप्यलङ्क्रुत्य तालवृन्तैरुशीरजैः |   
हिमवत्सलिलासिक्तैर्झणज्झणितकङ्कणाः ||105||   
सर्वालङ्कारसंयुक्ताः शोभिताः पुष्पभूषणैः |   
शुभ्रवस्त्रा गन्धवत्यो दास्यस्तु परितो रमे ||106||   
वीजयेयुश्च देवेशं नृत्येयुः काश्च दासिकाः |   
गायेयुरपराः काश्चिद् वीणावेणुमृदङ्गकैः ||107|| 




श्रीपाञ्चरात्र आगमोक्त   
[[135]]   
तोषयेयुर्हृषीकेशमित्थं शैत्योपचारतः |   
ततः सायाह्नसमये देवमर्घ्यादिना यजेत् ||108||   
शर्करान्नादिभक्ष्याणि निवेद्य तदनन्तरम् |   
मन्दं मन्दं देवदेवमालयं प्रापयेद् गुरुः ||109||   
यथाक्रमं रात्रिपूजां कुर्याद् देशिकसत्तमः |   
शैत्योत्सवस्य चैतस्य दिनसङ्ख्या न विद्यते ||110||   
चतुःस्थानार्चनं चापि नास्त्येतस्य वरानने |   
इत्थमेवं वसन्तोऽपि देवस्योत्सवमाचरेत् ||111|||   
इति श्रीश्रीप्रश्नसंहितायां षट्त्रिंशोऽध्यायः \(सप्तत्रिंशोऽध्याय इति भाव्यम्\)   
\*\*\*\*\*\*\*\*\*\*\* 





www.kriyasagaram.in  136 




श्रीपाञ्चरात्र आगमोक्त   
[[137]]   
अष्टत्रिंशोऽध्यायः   
ओं करीषिण्यै नमः \(श्रीसूक्त नामावलि\)   
महोत्सवविधिः-9   
श्रीः –   
वसन्तोत्सवपूजायाः कदा कालः क्रमः कथम् |   
श्रोतुमिच्छामि तत्सर्वं वद मे पुरुषोत्तम ||1||   
भगवान् –   
शृणु देवि प्रवक्ष्यामि वसन्ते पूजनं हरेः |   
वसन्तसमये वापि ग्रीष्मे वा शुक्लपक्षगे ||2||   
पूर्णिमायामवभृथमविद्धायां वा वरानने |   
विद्धा चेत् प्रथमायां वा निश्चित्यावभृर्थं गुरुः ||3||   
निश्चित्य सप्तरात्रं तु पूजयेत् पुरुषोत्तमम् |   
ध्वजारोहं विना लक्ष्मीरङ्कुरार्पणपूर्वकम् ||4||   
चतुः स्थानार्चनं कुर्याद् रक्षाबन्धपुरः सरम् |   
उत्सवारम्भदिवसादारभ्य प्रितिवासरम् ||5||   
कालयोर्बलिदानं स्याद् द्वारतोरणपूजनम् |   
द्वात्रिंशद्धस्तविस्तारं तावदायामसंयुतम् ||6||   
चतुश्रं खानेद् भूमिं धनुषोऽष्टौ च विंशतेः |   
सङ्ख्यया तस्य मध्ये तु शिलयेष्टकयापि वा ||7||   
शिल्पभिर्मण्डपं कुर्याद् विंशद्धस्तामितं समम् |   
दक्षिणाभिमुखं पीठं तन्मध्ये हस्तमुन्नतम् ||8||   
संस्थाप्य परीधायां तु पूरयेत् गन्धवारिभिः |   
कतलीस्तम्भपूगादिफलपुष्पैरलङ्कृतम् ||9|| 



[[138]]   
चन्दनैः सर्वतोगन्धैर्वासितं धूपितं तथा |   
मण्डपं शैत्यसंयुक्तं कृत्वा देशिकसत्तमः ||10||   
सायङ्काले तु सम्प्राप्ते गर्भगेहं तु मन्त्रवित् |   
प्रविश्य पूजां कृत्वैव वसन्तोत्सवकर्मणि ||11||   
प्रार्थयेद् देवदेवशं नमस्कृत्य कृताञ्जलिः |   
पीताम्बर हरे कृष्ण शङ्खचक्रगदाधरः ||12||   
वसन्तोत्सवपूजार्थं सन्निधिं कर्मकौतुके |   
कुरुष्व जगदानन्द भक्तानुग्रकाम्यया ||13||   
इति विज्ञाप्य देवेशं शक्तिमावाह्य देशिकः |   
श्रीभूमिसहितं वापि रहितं वापि कौतुकम् ||14||   
पीठिकायां रत्नमय्यां शिबिकायामथापि वा |   
भूषणैश्चन्दनैर्माल्यैरलङ्कृत्य विशेषतः ||15||   
आरोप्य भ्रामयेद्देवं पुष्पकं वीथिकासु च |   
ततो मण्डपमानीय स्थापयेद्रत्नाविष्टररे ||16||   
व्यजनैर्वीजयेत् देवं वासनावस्तिभावितैः |   
सम्पूजय च यथाशास्त्रं भक्ष्याणि विविधानि च ||17|   
उर्वारुकाणां खण्डानि पानीयं वासनायुतम् |   
शर्कराखण्डमिश्राणि श्याममुद्गदलानि च ||18||   
पलैश्च विविधैः साकं दध्यन्नं विनिवेदयेत् |   
नीराजनं ततः कृत्वा नाट्यं गानं च कारयेत् ||19||   
निवेदितान्नभक्ष्यादीन् भक्तेभ्यो दापयेत् क्रमात् |   
एवं सर्वोपचारैस्तमाराध्य जगतीपतिम् ||20|| 




श्रीपाञ्चरात्र आगमोक्त   
[[139]]   
तत् देवं नयेदन्तर्गर्भगेहस्य वै रमे |   
उत्सवाच्छक्तिमुद्वास्य मूले तां विनियोजयेत् ||21||   
दयनिधे जगन्नाथ भक्तरक्षणदीक्षित |   
भवदुक्तेन शास्त्रेण पूजनादिषु कर्मसु ||22||   
शक्तिर्नास्ति मया म्हाद्यत्कृतं तत्क्षमस्व भो |   
इति विज्ञाप्य देवेशं पूजाशेषं समापयेत् ||23||   
एवं षडुत्सवं कृत्वा वासरस्य परस्य च |   
सायाह्ने रथमारोप्य वैनतेयमथापि वा ||24||   
श्रीपुष्टिभ्यां सह विभुं भ्रामयेद् वीथिकाः क्रमात् |   
अवरोप्य रथाद्देवं तीर्थबिम्बेन सम्मितम् ||25||   
नदीतीरं तडाकं वा नीत्वावभृथमाचरेत् |   
ततो मण्डपमानीय पूर्ववत्पूजयेत् क्रमात् ||26||   
निवेद्य पूर्ववत्सर्वं विनियोज्य यथाक्रमम् |   
द्वारकुम्भादिदेवांश्च विसृजेद् देशिकोत्तमः ||27||   
कुम्भमण्डलवह्निभ्यो बिम्बे शक्तिं नियोजयेत् |   
नीत्वान्तश्चोत्सवाद् बिम्बाच्छक्तिं मूले नियोजयेत् | 28   
कुम्भतोयेन मूलार्चां कूर्चेन प्रोक्षयेत् गुरुः |   
विसृज्य रक्षाबन्धं च नित्यपूजां प्रकल्पयेत् ||29||   
एवं वसन्तसमये शैत्यसौरभ्यवस्तुभिः |   
भगवन्तं पूजयेद्यः स याति मम मन्दिरम् ||30||   
एषोत्सवः शुक्लपक्षे कर्तव्यः शास्त्रवर्त्मना |   
क्रियेत कृष्णपक्षे तु राज्ञो राष्ट्रस्य वै रमे ||31|| 





[[140]]   
यजमानस्य च वै गुरोः सर्वसम्पद्विनाशकृत् |   
\[अतः कथंचिच्छुक्ले स्यान्न तु कृष्णे कदाचन \] ||32|   
अथातः संप्रवक्ष्यामि वैशाखोत्सवमब्जजे |   
वसन्तऋतुदेवस्य तोषणार्थं जगत्पतिम् ||33||   
तदृतूद्भवशाखाभिः फलैश्चाप्यर्चयेद् बुधः |   
शृणु पक्षर्क्षमासं च तिथिं च कमलोद्भवे ||34||   
वैशाखस्य सिते पक्षे विशाखापूर्णमा युता |   
तस्यामृक्षे पूजने तु कुर्याद् भागवतो गुरुः ||35||   
तिथ्ययोगेऽपि नक्षत्रे मुख्यमुत्सवमीरितम् |   
ऋक्षहीनतिथौ पूजामासुरं विदुरब्जजे ||36||   
तस्मादृक्षदिने पूजां कुर्यात् सा वैष्णवी भवेत् |   
तस्मिन् दिने गुरुः सायं देवं सम्पूज्य नित्यवत् ||37|   
भगवन् सर्वलोकेश मकरध्वजपूजित |   
विशाखोत्सवपूजार्थं बिम्बेऽस्मिन् सन्निधिं कुरु ||38|   
इति विज्ञाप्य देवेशं कर्मार्चायां कलानिधेः |   
आवाह्य यानमारोप्य बहिर्मण्डपविष्टरे ||39||   
अवतार्य हरिं तस्मिन् पञ्चविंशतिभिर्धटैः |   
देवं संस्नाप्य तदनु भूषणैः गुरुसत्तमः ||40||   
मल्लिकामालतीकुन्दकुरवैर्दमनैस्तथा |   
आम्रैः पद्मैरुत्पलाद्यैरलङ्कृत्य गुरूत्तमः ||41||   
चतुःस्थानार्चनं कुर्याद् द्वारतोरणपूर्वकम् |   
पनसं कदलीं चैव सहकारफलानि च ||42|| 




श्रीपाञ्चरात्र आगमोक्त   
[[141]]   
नालिकेरस्य खण्डांश्च लाक्षाखर्जूरकानि च |   
एतेषां परीमाणस्य समं क्षीरं च शर्कराम् ||43||   
किञ्चिन्मरीचिमेलां च कर्पूरं च पलं पलम् |   
संशोध्यैतानि विधिवत् पाकस्थाने तु पाचयेत् ||44||   
चतुर्विधानि चान्नानि भक्ष्याणि विविधानि च |   
देवमाराध्य विधिवत्तस्मै सर्वं निवेदयेत् ||45||   
पानकं नालिकेराम्बु शीतलं तर्पणं जलम् |   
ताम्बूलं च निवेद्याथ भक्तेभ्यो दापयेत् क्रमात् ||46|   
रूपयौवनसम्पन्ना दास्यो नृत्येयुरग्रतः |   
गायकाश्च ततः कुर्युर्गानं वीणादिमिश्रितम् ||47||   
ऋगादिवेदधोषांश्च धोषयेयुर्द्विजातयः |   
एवं कृत्वोत्सवं देवं यानमारोप्य देशिकः ||48||   
गर्भगेहं प्रापयित्वा स्थापयेन्मूलसम्मुखम् |   
शक्तिं नियोजयेन्मूले नमस्कृत्य कृताञ्जलिः ||49||   
अज्ञात्वा शास्त्रसरणिमविचार्य भवत्प्रियम् |   
अकारि यन्मया कर्म तत्सर्वं क्षन्तुमर्हसि ||50||   
इति विज्ञाप्य देवेशं पूजाशेषं समापयेत् |   
वसन्तोत्सवमध्ये तु वैशाखोत्सव आपतेत् ||51||   
वैशाखोत्सवं कुर्यादेकस्मिन् दिवसे द्वयम् |   
एवं यः पूजयेद्देवं पत्रपुष्पफलादिभिः ||52||   
तस्य सस्याभिवृद्धिः स्यात्फलं च सुमहद्भवेत् |   
इति श्रीश्रीप्रश्नसंहितायां सप्तत्रिंशोऽध्यायः \(अष्टत्रिंशोध्याय इति भाव्यम्\)   
\*\*\*\*\*\*\*\*\*\* 



[[142]] 




श्रीपाञ्चरात्र आगमोक्त   
[[143]]   
39 एकोनचत्वारिंशोऽध्यायः   
ओं ईश्वर्यै नमः \(श्रीसूक्त नामावलि\)   
प्लवोत्सवः   
अथ वक्ष्ये सिन्धुकन्ये क्षीरार्णवमहोत्सवम् |   
शैशिरे ग्रीष्मकाले वा शुक्लपक्षे शुभे दिने ||1||   
मासर्क्षपूर्णमायां वा कर्तव्यस्तु प्लवोत्सवः |   
प्लवोत्सवदिनात्पूर्वमष्टषट्चतुरोऽपि वा ||2||   
द्विदिनं वोत्सवं कृत्वा परस्मिन् दिवसे रमे |   
प्लवोत्सवस्तु कर्तव्यः शास्त्रोक्तेन च वर्त्मना ||3||   
ध्वजारोहदिनात् पूर्वरात्र्यामङ्कुरमर्पयेत् |   
ध्वजारोहणपूर्वं वा विना वा कारयेत् प्लवम् ||4||   
रक्षाबन्धं चदेवस्य कुर्यात् स्वस्यापि देशिकः |   
आरम्भदिनमारभ्य प्रत्यहं कालयोर्द्वयोः ||5||   
चतुःस्थानार्चनं कुर्यात् बलिदानं च कारयेत् |   
आदावन्ते च देवेशं पञ्चविंशतिभिर्घटैः ||6||   
संस्नापयेत् प्रतिदिनं वाहनारोहणं चरेत् |   
तटकस्य समीपे तु मण्डपं परिकल्पयेत् ||7||   
कदलीस्तम्भपूगादिफलै र्वन्दन तोरणैः |   
वितानैश्चित्रवस्त्राद्यैः पुष्पमाल्यैरलङ्कृतम् ||8||   
एवं सलक्षणं कृत्वा मण्डपं देशिकोत्तमः |   
उत्सवारम्भदिवसे प्रातरर्चां समाप्य च ||9||   
ततः प्लवोत्सवकृते प्रार्थयेद् भक्तवत्सलम् |   
क्षीराब्धौ शेषशयने शयित त्वं रमापते ||10|| 



[[144]]   
प्लवोत्सवाय बिम्बेऽस्मिन् सन्निधत्स्व श्रिया सह |   
इति विज्ञाप्य देवेशं मूलात् कर्मणि कौतुके ||11||   
शक्तिमावाह्य तदनु श्रीपुष्टिभ्यां समन्वितम् |   
अर्घ्यदानादिभिर्देवमभिषिच्य यथाक्रमम् ||12||   
शिबिकायां रत्नमय्यां प्रातरारोप्य वै रमे |   
अलङ्कृत्य किरीटाद्यैर्भूषणैः कुसुमैरपि ||13||   
छत्रचामरमायुरपिञ्छिकाध्वजयष्टिभिः |   
वाद्यैरनेकभेदैश्च वेदघोषैश्च सम्मितम् ||14||   
ग्रामं प्रदक्षिणीकृत्य देवीभ्यां सहितं विभुम् |   
सरसस्तीरमानाय्य मण्डपे हेमविष्टरे ||15||   
स्थापयित्वा ततः पूजां कुर्याच्छास्त्रोक्तवर्त्मना |   
ततः सायाह्नसमये तस्मादालयमानयेत् ||16||   
प्रदेषे समनुप्राप्ते नित्यपूजां विधाय च |   
ततो वाहनमारोप्य गन्धतैलप्रदीपकैः ||17||   
सर्वादित्रसङ्घैश्च नटनर्तकसङ्कुलैः |   
नर्तनैर्गणिकानां च प्रादक्षिण्येन वीथिकाः ||18||   
शनैः शनैर्नयेद्देवं प्रासादं कमलोद्भवे |   
पूजां विधाय च ततः शयनोत्सवमाचरेत् ||19||   
एवं प्लवदिनात्पूर्वमुत्सवं कारयेद्धरेः |   
ततः प्लवदिने प्रातः पूजां कृत्वोत्सवावधि ||20||   
श्रीपुष्टिभ्यां वासुदेवं यानमारोभ्य देशिकः |   
अलङ्कृत्य क्रमेणैव चतुर्वीथीषु वै रमे ||21|| 




श्रीपाञ्चरात्र आगमोक्त   
[[145]]   
प्रादक्षिण्येन गमयेद्वेदवाध्यादिघोषितैः |   
तीरमण्डपमानीय स्थापयेद्धेमविष्टरे ||22||   
तत्र पूजां विशेषेण कृत्वा देशिकसत्तमः |   
निवेदयेत्ततोऽन्नाद्यं भक्ष्यं भोज्यं च पानकम् ||23||   
नालिकेरस्य सलिलं तर्पणं शीतलं जलम् |   
मधुपर्कं च ताम्बूलं सकर्पूरं च चूर्णवत् ||24||   
एलालवङ्गतक्कोलजातीफलसमन्वितम् |   
पूगद्वयं नागवल्लिं देवाय विनिवेदयेत् ||25||   
ततः पूर्वं शिल्पिवरैर्निर्मितं प्लवमुत्तमम् |   
षोडशस्तम्भसंयुक्तं पताकाद्यैरलङ्कृतम् ||26||   
चित्रस्रग्भिर्वतानैश्च द्वितलेन च शोभितम् |   
कदलीस्तम्भपङ्क्तिभिर्वतानैः समलङ्कृतम् ||27||   
पुण्याहसलिलैः पूर्वं देशिकः प्रोक्षयेद्रमे |   
कुम्भे क्षीरार्णवेशं च भूमिं शेषं यथाक्रमम् ||28||   
आवाह्य तत्तन्मन्त्रेण पूजयेद्धवनं ततः |   
अग्नेः सर्वान् कुम्भतोये समावाह्य गुरुह् स्वयम् |29|   
मध्यकुम्भं समादाय घण्टावाद्यसमन्वितः |   
तडाकस्य तटं गत्वाकुम्भतोयादपांपतिम् ||30||   
प्लवे भूमिं विमाने च शेषमावाहयेद् गुरुः |   
खीरार्णवाधिदेवेश पाशाब्जकरशोभित ||31||   
प्लवोत्सवार्थं देवस्य तटाके सन्निधिं कुरु |   
इति सम्प्रार्थ्य वरुणं तटाके पूजयेद्रमे ||32|| 





[[146]]   
श्वेतवस्त्रधरे देवि श्वेतमाल्यैरलङ्कृते |   
श्वेत द्वीपाधिपे देवि प्लवेऽस्मिन् सन्निधिं कुरु ||33||   
फणामणिसहस्रेण शोभितामरवन्दित |   
नागेन्द्र विष्णुशयन प्लवरूपं भज प्रभो ||34||   
इत्थं सम्प्रार्थ्य च धरां शेषं चार्घ्यादिभिर्यजेत् |   
प्लवं सम्प्रोक्ष्य परितः कुमुदादीनथार्चयेत् ||35||   
श्रीपुष्टिसहितं देवं प्लवमारोपयेत् ततः |   
तूर्यघोषैः शङ्खमिश्रैर्वेदघोषैश्च सम्मितम् ||36||   
त्रिवारं पञ्चवारं वा प्रादक्षिण्यंन वै सरः |   
भ्रामयित्वा प्लवं मध्यमण्डपे स्थापयेत् रमे ||37||   
अस्तङ्गते दिनकरे भगवन्तं समर्चयेत् |   
पुष्करिण्यास्तु परितः क्ऌप्तेष्वायमवत्सु च ||38||   
आज्यदीपाननुपदं ज्वालायुक्तं प्रकल्पयेत् |   
भगवन्तं पुनः कोलमारोप्य च महत्तरैः ||39||   
दीपैर्वाद्यादिभिश्चैव त्रिवारं भ्रामयेत् प्लवम् |   
तमानाय्य देवेशं वीथीभ्रमणमाचरेत् ||40||   
उत्सवावभृथं कुर्यात् ततो देवस्य वै हरेः |   
नीत्वालयं यागबिम्बग्न्यागारं प्रविश्य च ||41||   
वह्निमण्डलगां शक्तिं मखार्चायां नियोजयेत् |   
मुख्यकुम्भादिकुम्भानां मूलस्थानं नयेत्सुधीः ||42||   
मूलार्चायाः पुरोभागे बिम्बकुम्भान् निवेशयेत् |   
कुम्भबिम्बगतां शक्तिं मूले तां विनियोजयेत् ||43|| 




श्रीपाञ्चरात्र आगमोक्त   
[[147]]   
सम्प्रोक्ष्य कुम्भसलिलैर्गाथामेनामुदीरयेत् |   
यन्मयानुष्टितं देव प्रियं ते प्लवमुत्सवम् ||44||   
अज्ञानादभिमानाच्च न्युनं तत्र भवेद् ध्रुवम् |   
मदीयकृतमित्येतत् क्षमस्व कमलापये ||45||   
इति विज्ञाप्य देवेशं नमस्कृत्य ततो विभोः |   
यथाशास्त्रं पूजनं च शयनं चोत्सवं चरेत् ||46||   
इति श्रीश्रीप्रश्नसंहितायां अष्टत्रिंशोध्याय: \(एकोनचत्वारिंशोऽध्याय इति भाव्यम्\)   
\*\*\*\*\*\*\*\*\*   
चत्वारिंशोऽध्यायः   
ओं मनसः कामायै नमः \(श्रीसूक्त नामावलि\)   
ज्येष्ठस्नपन विधिः

अथ लक्ष्मीः प्रवक्ष्यामि ज्येष्ठस्नपनमुत्सवम् |   
मिथुनज्येष्ठऋक्षे वा पौर्णमास्यामथापि वा ||1||   
कटके शुक्लपक्षस्य ह्योकादश्यामथापि वा |   
नक्षत्रेण वियुक्तायां युक्तायामपि वै रमे ||2||   
अवश्यमभिषेकः स्यादेकादश्यां हरेस्तिथौ |   
नित्यार्चनं पुरा कृत्वा ततः सम्प्रार्थयेद्धरिम् ||3||   
भगवान् पुण्डरीकाक्ष लक्ष्मीकान्त दयनिधे |   
महाभिषेकं भवतः कर्तुं सम्प्रार्थयाम्यहम् ||4||   
अनुगृह्णातु मत्पूजां कर्मार्चायां प्रविश्य च |   
इति सम्प्रार्थ्य देवेशं मूलात् सम्प्रार्थ्य कर्मणि ||5||   
बहिर्मण्डपमानीय कर्मबिम्बं तु देशिकः |   
पुरा कवचमुद्धाट्य हरेस्तस्य पुरो रमे ||6|| 



[[148]]   
एकाशीतिघटान् स्थाप्य तेषु कुम्भेषु देशिकः |   
घृतादिसर्ववस्तूनि तत्तन्मन्त्रैस्तु पूरयेत् ||7||   
अङ्कुरानर्पयेत् पूर्वं कौतुकं चापि बन्धयेत् |   
द्वारतोरणकुम्भादिपूजाआं कृत्वा यथाविधि ||8||   
अभिषेकं मन्त्रयुक्तं कुर्याद् भगवतो हरेः |   
श्रीभूमिवीरलक्ष्मीभिः सम्मितस्य गरुत्तमः ||9||   
निवेद्य भक्ष्यभोज्यादि भक्तेभ्यो दापयेत्क्रमात् |   
शिल्पिना कवचं शुद्धं कृत्वा सम्प्रोक्ष्य देशिकः ||10|   
नवभिः कलशैस्तोयैः पञ्चगव्येन पद्मजे |   
नियोज्य कवचं बिम्बे पूर्वत्तदनन्तरम् ||11||   
वस्त्रादिभिरलङ्कृत्य प्रपनान्तं च पूजयेत् |   
गर्भगेहमथानाय्य स्थापयेत् सिंहविष्टरे ||12||   
मूले नियोजयेच्छक्तिं प्रार्थयेद्धरिमव्ययम् |   
ज्येष्ठताराभिषेकोऽयं त्वत्प्रियार्थं मया कृतम् ||13||   
यत्किञ्चिद् विपरीतं चेत् तत्र तत्क्षन्तुमर्हसि |   
इति विज्ञाप्य लक्ष्मीशं कुर्यान्नित्यार्चनं हरेः ||14||   
शृणु वक्ष्याम्यहं साध्वि शय्योत्सवमथो हरेः |   
आषाटड्यां शुक्लपक्षस्य द्वादश्यां शयनोत्सवम् ||15   
मम प्रीतिकरं कुर्यात् सर्वलोकसुखावहम् |   
गर्भगेहपुरोभागे यद्वा गर्भगृहे रमे ||16||   
सुवर्णशृङ्खलाभिश्च सम्बद्धमुपरि स्थले |   
तूलिकास्तरणोपेतं नवरत्नविचित्रितम् ||17|| 




श्रीपाञ्चरात्र आगमोक्त   
[[149]]   
मुक्ताजालाभिराबद्धं वासितं गन्धवस्तुभिः |   
वितानक्षौमसंवितं पुष्पमाल्यैरलङ्कृतम् ||18||   
गन्धतैलैर्घृतैर्वापि पूरितैर्ज्वलितैरपि |   
अनिर्वाणैर्दीपवरैश्चतुर्भिः शोभितं रमे ||19||   
एवं शयनमाकल्प्य प्रोक्षयेत् पुण्यवारिणा |   
डोलोत्सवे तु डोलायं पूजितायास्तु देवताः ||20||   
शयनेऽपि च ता देवाः पूजयेद् देशिकोत्तमः |   
निशामुखे प्रवृत्ते तु यात्रान्तं पूजयेद् विभुम् ||21||   
ततो मूल्यस्य पुरतः स्थित्वाचार्यः कृताञ्जलिः |   
भगवन् योगनिद्रायाः कालोऽयं समुपागतः ||22||   
तस्मादुत्थानपर्यन्तं बिम्बेऽस्मिन् सन्निधिं कुरु |   
इति सम्प्रार्थ्य देवेशं मूलाच्छयनकौतुके ||23||   
आवाहयेद् बिमहीने कूर्च सम्प्रार्थयेद्धरिम् |   
संस्नाप्य नवभिः कुम्भैश्चतुः स्थानं च पूजयेत् ||24||   
वह्निमण्डलकुम्भस्थं देवं बिम्बे नियोजयेत् |   
महाकुम्भजलेनैव प्रोक्षयेत् स्वापविग्रहम् ||25||   
ततो मूलादिदेवानां हविरन्तं च पूजयेत् |   
शाययित्वा तु पर्यङ्के श्रीभूमिसहितं विभुम् ||26||   
श्रिभूमिरहिते बिम्बे कूर्चयोस्ते तु पूजयेत् |   
सङ्कल्प्य चतुरो मासान् पक्षांश्चतुर एव वा||27||   
शयनस्थं देवदेवं प्रत्यहं शयनार्थकैः |   
द्रव्यैः सम्पूजयेद् विद्वान् भक्तिनम्रेण चेतसा ||28|| 





[[150]]   
नित्यं नैमित्तकं काम्यमुत्सवं नाचरेत्तदा |   
कृष्णजन्मोत्सवं कुर्यात् तस्मिन् कालेऽपि देशिकः 29|   
नास्ति कालान्तरं तस्य तस्मात् तत्रैव कारयेत् |   
भाद्रपद्यास्तु शुक्लस्य द्वादश्यां परिवर्तनम् ||30||   
उत्सवं प्रातरारभ्य विशेषयजनादिकम् |   
कुर्याद् देवस्य रात्र्यन्तमृत्विग्भिः सह देशिकः ||31|   
यदि पक्षचतुष्केण कुर्याच्छयनमङ्गलम् |   
\[यति पक्षत्रये कुर्यादुत्सवं शयनं रमे|\]   
परीवर्तनं तदा न स्यादुत्थानं मासि कार्तिके ||32||   
तद तु शुक्लपक्षस्य द्वादस्यामरुणोदये |   
क्षीराब्धितटमासाद्य पुष्करद्वीपवासिनः ||33||   
दिव्यद्रविडगाथाभिः रागतालस्वरान्वितैः |   
गायन्ति केचिदपरे सामभिस्तोषयन्ति च ||34||   
ब्रह्मरुद्रादिदेवाश्च वेदान्तैर्बोयन्त्यमुम् |   
भक्तैः कृतेन तेनाहं तोषयाम्यमृतोद्भवे ||35||   
मयि तुष्टे जगत्तुष्टं भवेद्त्र न संशयः |   
तमुत्सवं मम प्रीत्यै यजमानेन देशिकः ||36||   
एकादश्यां कार्तिकस्य शुक्लपक्षे जगद्धिते |   
उपोष्य भजनं कुर्यात् भक्तैर्भागवतैः सह ||37||   
मार्गशीर्षं तु देवानामुदयः परिकीर्तितः |   
तत्पूर्वः कार्तिको मास उषः कालः प्रकीर्तितः ||38|   
स्नानादिनियमान् ब्राह्मे कृत्वा भागवतैस्सह |   
तस्मिन् स्तवीति यो देवं हरिं सर्वफलप्रदम् ||39|| 


श्रीपाञ्चरात्र आगमोक्त   
[[151]]   
महापातकयुक्तोऽपि स तु मोक्षं व्रजेद् रमे |   
तत्प्राकारं प्रवक्ष्यामि शृणु त्वं कमलोद्भवे ||40||   
प्रविश्य भगवद्गेहं चतुर्वेदैस्तथा गुरुः |   
एकायनैश्च गथाभिः स्तुत्वा पन्नगशायिनम् ||41||   
गानैर्नृत्तैर्वाद्यभेदैर्वासुदेवं प्रबोधयेत् |   
योजयेच्छयनाच्छक्तिं ध्रुवमूर्त्यां ततो गुरुः ||42||   
दर्शयेद् दर्पणं पूर्णकुम्भं दन्तावलिं तथा।   
गवां पृष्ठं वाजिमुखं कन्यां सर्वङ्गशोभनाम्।43   
देवमर्घ्यादिनाभ्यर्च्य क्षीरं च सितशर्कराम् |   
निवेदयेच्च दध्यन्नं नीराजनमतः परम् ||44||   
होमान्तं नित्यपूजां च कृत्वा सम्प्रार्थयेद्धरिम् |   
त्वद्दर्शनं प्रतीक्षन्तो ब्रह्माद्या देवतागणाः ||45||   
अप्सरोभिश्च गन्धर्वा नृत्यन्ते नृत्यमण्डपे |   
ऋग्यजुःसामभिर्वेदैः स्तूवन्ति त्वां द्विजोत्तमाः ||46|   
तेषामनुग्रहं कर्तुं बिम्बेऽस्मिन् सन्निधिं कुरु |   
इत्यावाह्य च देवेशं नयेन्नृत्ताख्यमण्डपम् ||47||   
संस्थाप्य देवमर्घ्याद्यैः पूजयेत् पुष्करेक्षणम् |   
चतुर्विधान्नभक्ष्याणि निवेद्य च ततः परम् ||48||   
पौराणिकं समाहूय देशकः पाञ्चरात्रवित् |   
पौराणिकेन दैत्यारिकैङ्कर्याणां फलानि च ||49||   
अपचारं कृतवतां दुःखदानि फलान्यपि |   
वाचयित्वा धनैस्तं तु तोषयेत् कमलेक्षणे ||50||   
निवेद्य भक्ष्यभोज्यानि वैष्णवेभ्यः प्रदापयेत् | 



[[152]]   
प्रासादं देवमानीय मूले शक्तिं नियोजयेत् ||51||   
तव सम्प्रीतये विष्णौ उत्थानोत्सवसज्ञितम् |   
आराधनं गृहाण त्वं यथानुष्ठितमच्युत ||52||   
इति विज्ञाप्य देवेशं कौतुकं तु विसर्जयेत् |   
इति श्रीश्रीप्रश्नसंहितायां एकोनचत्वारिंशोऽध्याय \(चत्वारिंशोऽध्यायः इति भाव्यम्\)   
\*\*\*\*\*\*\*\*\*\*\* 




श्रीपाञ्चरात्र आगमोक्त   
[[153]]   
41 एकचत्वारिंशोऽध्यायः   
ओं वाच आकूत्यै नमः \(श्रीसूक्त नामावलि\)   
कृष्णजन्मोत्सवः

लक्ष्मीस्त्वं शृणु वक्ष्यामि कृष्णजन्ममहोत्सवम् |   
नक्षत्रं तिथिवारं च योगं करणमेव च ||1||   
पक्षमासौ वत्सरं च यदावतरदच्युतः |   
द्वापरस्य कलेः सङ्घौ शुभकृद्वत्सरे शुभे ||2||   
सिंहमासे कृष्णपक्षे त्वष्टम्यां रोहिणीयुते |   
हर्षकौलवसंयुक्ते बुधवारे शुभे दिने ||3||   
कन्यां गते बुधे शुक्रे लग्नदे च बृहस्पतौ |   
मकरे भूमिपुत्रे च तुलायां च शनौ स्थिते ||4||   
कटके च स्थिते राहौ केतौ च मकरे स्थिते |   
वृषभे तु मृगाङ्के च आदित्ये सिंहगे सति ||5||   
निशीथे वृषभे लग्ने सर्वलोकहितो हरिः |   
वसुदेवस्य देवक्यां जातः कृष्णो भृगूद्भवे ||6||   
तत्काले तु विशेषेण कृष्णरूपी जनार्दनः |   
पूजनीयो दीक्षितेन भट्टाचार्येण भार्गवि ||7||   
तद्विधानं प्रवक्ष्यामि सायाह्ने देसिकोत्तमः |   
स्नात्वा सन्ध्यादिकं कर्म कृत्वा गर्भगृहं व्रजेत् ||8||   
नित्यपूजादिकं कृत्वा मूलार्चां प्रार्थयेत् ततः |   
शङ्खचक्रगदाशार्ङ्गिन् तूणखड्गधर प्रभो ||9||   
वासुदेव जगद्योने सृष्टिस्थित्यन्तकारक |   
अवातरः पूर्वकाले यो हरिः कृष्णरूपधृत् ||10|| 



[[154]]   
तत्योत्सवस्य ते कालो जयन्त्याख्यस्य वै हरे |   
तमुत्सवं कर्तुमिच्छन् प्रार्थये सुरसत्तम ||11||   
भक्तवत्सल भक्तानां प्रीतये कृष्णविग्रहे |   
सन्निधत्स्व चिरं देव यावत् पूजावसानकम् ||12||   
इति सम्प्रार्थ्य देवेशं कृष्णे शक्तिं नियोजयेत् |   
यानमारोप्य तं कृष्णं प्रासादपुरतो भुवि ||13||   
कल्पिते मण्डपस्याथ रत्नसिंहासने रमे |   
स्थापयित्वा च कृष्णार्चां द्वारपूजामतश्चरेत् ||14||   
कृष्णस्य पुरतो भूमौ धान्यपीठं प्रकल्पयेत् |   
कुम्भान् संस्थाप्य विधिवत् प्रतिष्ठाप्य हुताशनम् ||15||   
मध्यकुम्भे कृष्णर्मूींत करके च सुदर्शनम् |   
प्राच्यादिषु च कुम्भेषु वासुदेवादिकान् यजेत् ||16||   
वह्न्यादिषु च कोणेषु पुरुषादीन् यजेद्रमे |   
चक्राब्जमण्डलं वेद्यां कल्पयित्वा यथाविधि ||17||   
कृष्णं यजेत् कर्णिकायां द्वादशेषु दलेष्वपि |   
केशवादीन् समावाह्य पूर्वादिषु यथाक्रमम् |18||   
परिवारगणान् देवान् मण्डले पूर्ववद्यजेत् |   
आसनस्थं कृष्णबिम्बमङ्गन्यासादिपूर्वकम् ||19||   
अभ्यर्च्यार्घ्यापाद्याद्यैः स्नापयेत् स्नानविष्टरे |   
संस्नाप्य विधिवत् कृष्णं पञ्चविंशतिभिर्घटैः ||20||   
अलङ्कारासनं नीत्वा किरीटादिविभूषणैः |   
अलङ्कृत्यारविन्दाक्षं ततो भोजनविष्टरे ||21|| 




श्रीपाञ्चरात्र आगमोक्त   
[[155]]   
नीत्वा लक्ष्मीपतिं देवं भक्ष्यपानीयसम्मितम् |   
चतुर्विधं चान्नराशिं शष्कुलिं फलमिश्रिताम् ||22||   
निवेद्य पश्चादाचार्यः पीठेमग्नौ तु संसृजेत् |   
तन्मध्ये कृष्णमावाह्य सकलीकृत्य मन्त्रवित् ||23||   
मन्त्रासनादिभोज्यान्तं सर्पिषा जुहुयात्ततः |   
चतुर्विधान्नं भक्ष्यादि जुहुयाज्ज्वलितेऽनले ||24||   
कृत्वा सप्त समिद्धोमं ततः पूर्णाहुतिं चरेत् |   
आचार्यः कृष्णरूपाय कृत्वा होमसमर्पणम् ||25||   
अर्घ्यदानं विशेषेण कुर्यात् सर्वफलप्रदम् |   
कृष्णस्य पुरतो भूमौ पिष्टेनालिप्य पद्मवत् ||26||   
अष्टभिश्च दलैर्युक्तं मध्ये विपुलकर्णिकम् |   
तस्मिन् कृष्णं समावाह्य दलेष्वष्टसु वै क्रमात् ||27||   
वसुदेवं देवकीं च नन्दगोपं ततः परम् |   
यशोदां रोहिणीं चैव बलभद्रं निशाकरम् ||28||   
सुभद्रं पूजयेद् देवि प्रीवारानिवाब्जजे |   
हस्ताभ्यां शङ्खमादाय गोक्षीरेणाभिपूरितम् ||29||   
जानुभ्यामवनौ स्थित्वा यद्वा तिष्ठन् गुरूत्तमः |   
जगद्धितावतीर्णाय कृष्णायार्ध्यं निवेदयेत् ||30||   
जातः कंसवधार्थाय भूभारोद्धारणाय च |   
पाण्डवानां हितार्थाय धर्मसम्रक्षणाय च ||31||   
कौरवाणां विनाशाय दैत्यानां निधनाय च |   
गृहाणार्घ्यं मया दत्तं देवक्या सहितो हरे ||32|| 





[[156]]   
यजमानोऽप्यर्घ्यदानमेवं दद्याजगत्पतेः |   
ततः पिष्टाब्जमध्यस्थं कृष्णं बिम्बे नियोजयेत् ||33||   
ततो रत्नमयीं डोलां पुष्पादिभिरलङ्कृताम् |   
सुवर्णशृङ्खलालम्बां किङ्किणीभिर्विराजिताम् ||34||   
वितानक्षौमसंवितां मुक्थाजालविभूषिताम् |   
कुङ्कुमाद्यैर्मृगमदैश्चन्दनैश्चाधिवासिताम् ||35||   
गान्धिकैर्वस्तुभिर्धूपैर्धूपिता सर्वतो रमे |   
क्षौमास्तरणसंवीतां तूलिकास्तरणामपि ||36||   
एवं कृत्वा ततस्तस्यां शेषमावाहयेद् गुरुः |   
शाययित्वा कृष्णार्मूींत पटं चापनयेत् ततः ||37||   
डोलागानैर्नृत्तवाद्यैस्तोषयेत् कृष्णमब्जजे |   
गाथाश्च वैष्णवीश्चान्या गार्येयुर्वैष्णवोत्तमाः ||38||   
पाञ्चरात्रविदो विप्रास्स्तुवीरंस्तत्कृतैः स्तवैः |   
पठेयुरग्रे देवस्य सर्वमन्यच्च मङ्गलम् ||39||   
अर्घ्यादिभिस्ततोऽभ्यर्च्य नीराजनसमन्वितम् |   
मधुपर्कं निवेद्याथ नवनीतं च शर्कराम् ||40||   
सितशर्करया युक्तं गोक्षीरं पृथुकं तथा |   
विविधानि च भक्ष्याणि गोघृतैः पाचितानि च ||41||   
क्रमादष्टविधान्नानि शर्कराद्यैर्युतानि च |   
निवेद्य देवदेवाय नीराजनमथाचरेत् ||42||   
मुखवाससमोपितं ताम्बूलं विनिवेदयेत् |   
कृत्वा जपं यथाशक्ति भगवत्सन्निधौ गुरुः ||43|| 




श्रीपाञ्चरात्र आगमोक्त   
[[157]]   
कुम्भमण्डलवह्निस्थं देवं बिम्बे नियोजयेत् |   
द्वारतोरणकुम्भस्थान् हरेः पीठे तथैव च ||44||   
निवेदितान्नभक्ष्यादि चतुर्धा विभजेत् ततः |   
आचार्यः स्वयमादद्यादेकांशमपरैस्त्रिभिः ||45||   
मूर्तिपान् वैष्णवानन्यान् ग्राहयेत् परिचारकैः |   
गर्भगेहं ततो नीत्वा कृष्णर्मूींत सनातनम् ||46||   
तद्बिम्बाच्छक्तिमुद्वास्य मूले तां विनियोजयेत् |   
ततः प्रणम्य देवेशं कृताञ्जलिपुटो गुरुः ||47||   
पीताम्बर जगन्मूर्ते जयन्त्युत्सवमद्य ते |   
अकार्षं तत्र शास्त्रीयं शास्त्रमार्गात् स्युतं तु वा||48||   
वेत्तुं समर्थो नाभूवं तत्र शास्त्रपथच्युतिम् |   
भक्तस्य तव मे देव क्षन्तुमर्हसि मामिकाम् ||49||   
इति विज्ञाप्य देवेशं शिष्टां पूजां समापयेत् |   
मुमुक्षूणामकामानामुत्सवान्ते तु पारणम् ||50||   
पुत्रादिफलकामानां प्रातरेव हि पारणम् |   
ततः प्रभाते त्वाचार्यः कृतस्नानः कृताह्निकः ||51||   
गर्भगेहं प्रविश्याथ देवं सम्बोध्य वै रमे |   
होमान्तमुत्सवान्तं वा प्रापणान्तमथापि वा ||52||   
नित्यार्चनां समाप्याथ देवमुत्सवकाम्यया |   
आवाहनपदं पात्रं हस्ताभ्यां धारयन् गुरुः ||53||   
देवदेव जगन्नाथ सर्वलोकप्रियङ्कर |   
शिक्योत्सवार्थं बिम्बेऽस्मिन् सन्निधत्स्व श्रियःपते 54 





[[158]]   
इति सम्प्रार्थ्य देवेशं कर्मार्चार्यां जगद्गुरुम् |   
आवाह्य तस्मादानीय देवेशं नृत्तमण्डपम् ||55||   
पूजयित्वा ततो यानमारोप्य हरिमव्ययम् |   
वस्त्रभूषणमाल्यैश्च भूषयित्वा गुरूत्तमः ||56||   
गोपुरस्य पुरोभागे चतुःस्तम्भसमन्वितम् |   
चित्रवस्त्रवितानाड्यं फलपल्लवशोभितम् ||57||   
मध्यलम्बिक्षीरघटं दधिभाण्डोपरिस्थितम् |   
हरीद्राजलसंयुक्तं मण्डपं परिकल्पयेत् ||58||   
एवं वीथीषु सर्वत्र कल्पयेन्मण्डपान् बहून् |   
ततस्तु देवदेवेशं नयेद्वीथीषु सर्वतः ||59||   
तूर्यघोषैर्नृत्तगीतवेदघोषपुरः सरम् |   
अन्यैर्मङ्गलवाद्यैश्च मण्डपस्य पुरो नयेत् ||60||   
ततो गोपालबालानां दण्डं दत्वा नियोजयेत् |   
ते दण्डैः शिक्यभाण्डानि ताडयेयुर्हरेः प्रियाः ||61||   
ताडितेभ्यश्च भाण्डेभ्यो दधिक्षीराणि बालकाः |   
पिबेयुर्नवनीतानि रूषयेयुर्दधीन्यापि ||62||   
यन्त्रैः क्षिपेयुः सर्वत्र हरिद्राजलसेचनम् |   
एवं वीथीषु सर्वासु कुर्युर्गोपालबालकाः ||63||   
गोप्यश्च नवनीतानि क्षिपेयुः कृष्णविग्रहे |   
इत्थं वीथीषु परितः प्रादक्षिण्येन वै हरिम् ||64||   
भ्रामयित्व ततो देवमालयान्तर्नयेद्गुरुः |   
बलिपीठस्य पुरतो देवमर्घ्यादिना यजन् ||65|| 




श्रीपाञ्चरात्र आगमोक्त   
[[159]]   
घटदीपं प्रदर्श्याथ गर्भगेहं नयेत् ततः |   
मूले शक्तिं नियोज्याथ देवं सम्शमयेद्धरिम् ||66||   
यन्मयानुष्ठितो देव शिक्योत्सव इति स्मृतः |   
तस्मिन्नज्ञानतस्त्यक्तं क्षन्तुमर्हसि माधव ||67||   
इति विज्ञाप्य देवेशं शयनान्तं च पूजयेत् |   
जयन्त्यामित्थमाराध्य सर्वकामानवाप्नुयात् ||68||   
अत्र किञ्चिद्विशेषोऽस्ति वदामि कमलेक्षणे |   
विद्धादिदोषे सम्प्राप्ते भिद्यते बहुधोत्सवः ||69||   
अष्टमी रोहिणी पूर्णा बुधवारेण संयुता |   
ताभ्यां तु वृषभे लग्ने बृहस्पत्युदिते तथा ||70||   
उत्तमं पूजनं तस्यां कृष्णरूपस्य वै हरेः |   
बुधवारवियुक्ता सा मध्यमा तु प्रकीर्तिता ||71||   
सम्पूर्णा रोहिणी यस्यामष्टमी कलया युता |   
सम्पूर्णायांतथाष्टम्या रोहिणी कलया युता ||72||   
पूजनं पत्तिथौ कार्यं महत्पातकनाशनम् |   
कृत्तिकाकलया वापि सप्तमीकलयापि वा ||73||   
युक्ताष्टमी तु न ग्राह्या तस्यां पूजा तु निष्फला |   
अष्टमीरहिता वापि रोहिणी रहितापि वा ||74||   
तारकायां तथा तिथ्यां प्रत्येकं वोत्सवं चरेत् |   
कृत्तिकाकलया युक्ता सप्तमीकलया युता ||75||   
अष्टम्यां वापि रोहिण्यां पूजनं निष्फलं भवेत् |   
एवं सर्वं समालोक्य मां पूजयति यो रमे ||76|| 





www.kriyasagaram.in  160   
भोगानप्युत्तमानत्र ह्यनुभूय तथान्तिमे |   
मोदते स तु मल्लोके नित्यसूरिगणैः सह || 77||   
इति श्रीश्रीप्रश्नसंहितायां चत्वारिंशोऽध्यायः \(एकचत्वारिंशोऽध्याय इति भाव्यम्\)   
\*\*\*\*\*\*\*\*\*\* 





श्रीपाञ्चरात्र आगमोक्त   
[[161]]   
42 द्विचत्वारिंशोऽध्यायः   
ओं सत्यायै नमः \(श्रीसूक्त नामावलि\)   
गङ्गोत्पत्युत्सवः, पवित्रोत्सवविधिः   
प्रत्यब्दं कटके मासि ह्यष्टादशदिने रमे।   
गङ्गोत्पत्त्युत्सवं कुर्याद् राजराष्ट्राभिवृद्धये ।।1।।   
महाबलेर्यज्ञमध्ये देवानां हितकाम्यया।   
वामनं रूपमास्थाय पदत्रयमयाचयम् ।।2।।   
मह्यं तुष्टो बलिः प्रादात्ततो वर्धितुमारभे।   
पादेनैकेन वसुधां द्वितीयेन विधेः पदम् ।।3।।   
अतीत्याभिनदं भित्तिमण्डस्य महतो बिलात् ।   
अन्तःप्रविष्टं सलिलं नदीरूपेण चासरत् ।।4।।   
तां गङ्गेति ततो ब्रह्मा मत्पादसलिलं ब्रुवन् ।   
मत्पादं तां च गन्धाद्यैरपूजयदधोगताम् ।।5।।   
कैलासशिखरं प्राप्तां गङ्गां तां पार्वतीपतिः।   
मत्पादादुद्भवां ज्ञात्वा पूजयित्वा यथाविधि ।।6।।   
शिरसाधारयच्चैनां स्वस्य पापापनुत्तये।   
व्यसर्जयत् ततो भूमौ सप्तधा प्राविशत्तदा ।।7।।   
गङ्गा गोदावरी चैव यमुना च सरस्वती।   
नर्मदासिन्धुकावेरीत्येवं नामानि बिभ्रती ।।8।।   
तदा प्रभृति देवाश्च मुनयो ब्राह्मणास्तथा।   
सप्ताकृतिं पूजयन्ति तद्दिने भक्तितः शुभाम् ।।9।।   
अतः स उत्सवः कार्यस्तद्विधानं वदामि ते।   
अष्टादशदिने देवि सायाह्ने प्रार्थयेद् गुरुः ।।10।। 



[[162]]   
पुण्यतीर्थपदाम्भोज त्रिविक्रम जगद्धित।   
नदीनां शुद्धये देव बिम्बेऽस्मिन् सन्निधिं कुरु।।11।।   
इति विज्ञाप्य चावाह्य यानेऽलङ्कारमाचरेत्।   
नदीतीरं प्रापयित्वा तत्रस्थे सिंहविष्टरे ।।12।।   
स्थापयन्नर्घ्यपाद्याद्यैरर्चयेद् देवमच्युतम्।   
देवस्य तु पुरोभागे धान्यपीठं प्रकल्पयेत् ।।13।।   
नवान् कुम्भान् सकरकान् सर्वालङ्कारसंयुतान्।   
पुण्याहवारिणा प्रोक्ष्य सलिलेन च पूरयेत्।।14।।   
मध्यकुम्भे योगपीठं ध्यात्वा गङ्गां समर्चयेत्।   
विष्णुपादोद्भवे गङ्गे सर्वपापविनाशिनि ।।15।।   
नदीनां शुद्धये देवि कुम्भेऽस्मिन् सन्निधिं कुरु।   
इति देवपदाम्भोजादावाह्यार्घ्यादिना यजेत् ।।16।।   
इन्द्रादीनुपकुम्भेषु करके च सुदर्शनम्।   
आवाह्याभ्यर्च्य पुण्याहवारिणा प्रोक्ष्य भार्गवि ।।17।   
शुद्धां कृत्वा नदीं तस्यां कुम्भस्थां विष्णुपादजाम्।   
गङ्गां संयोज्य सम्पूज्य वस्त्रपुष्पफलादिभिः ।।18।।   
त्रिविक्रमपदाम्भोजादुत्पन्ने देवसेविते।   
अस्यां नद्यां स्थितान् सर्वान् स्नातान् पापाद्विमोचय 19   
इति सम्प्रार्थ्य चेन्द्रादीन् कुम्भादुद्वासयेद् गुरुः।   
प्रासादं देवमानीय मूले शक्तिं नियोजयेत् ।।20।।   
अष्टादशदिने ह्यस्मिन् उत्सवोऽयं मया कृतः।   
अङ्गीकुरु जगन्नाथ भक्तस्य प्रियकाम्यया ।।21।। 


श्रीपाञ्चरात्र आगमोक्त   
[[163]]   
इति विज्ञाप्य लक्ष्मीशं शय्यान्तं पूजयेद्रमे।   
अथ लक्ष्मीः प्रवक्ष्यामि नित्यनैमित्तिकादिषु ।।22।।   
प्राप्तेषु पूजालोपेषु ज्ञानतोऽज्ञानतोऽपि वा।   
तस्य प्रतिनिधिः कार्यः पवित्रारोपसंज्ञिकः ।।23।।   
आषाढादौ कार्तिकान्तं सर्वदोषनिवारणम्।   
पवित्रारोपणं विष्णोः प्रीतिदं मोक्षदं नृणाम् ।।24।।   
पूर्वोदितेषु मासेषु शुक्लपक्षेऽमृतोद्भवे।   
प्रथमायां तृतीयायां पञ्चम्यामथवा तिथौ।।25।।   
एकादश्यां दशम्यां वा त्रयोदश्यामथापि वा।   
द्वादश्यां पर्ू्णिमायां वा नक्षत्रे यमदैवतै।।26।।   
रोहिण्यां पुष्यनक्षत्रे मृगशीर्षे मखेऽपि वा।   
चित्रर्क्षे श्रवणे वापि \(रेवत्यामश्विनि।\)रेवत्यश्विनि तारके ।27   
तत्तन्मासस्य नक्षत्रे पूर्णिमारहितेऽपि वा।   
एतेष्वन्यतमे देवि निश्चित्यावभृथं गुरुः ।।28।।   
कुर्यात् सर्वप्रयत्नेन तेषु कालेषु चोत्सवम्।   
स कालो वैष्णवो ज्ञेयः प्रायश्चित्तोत्सवस्य हि ।।29।   
विनिर्मितं कुमार्या वा ब्राह्मण्या वृद्धयापि वा।   
प्रथमाश्रमिणा वापि द्वितीयाश्रमिणापि वा ।।30।।   
कृतं तन्तुसमूहं वाप्त्यथवा क्षौमपट्टजम्।   
यथा लब्धं समादाय सम्यक् प्रक्षाल्य वारिणा ।।31।   
आतपे शोषयेत्तन्तुसमूहं त्रिगुणीकृतम्।   
हरिद्रया रञ्जयित्वा क्रिमिजं भूतवर्णकैः ।।32।। 



[[164]]   
तन्तुभिश्च समैः कुर्याद्धरेर्भूषणमब्जजे।   
अष्टोत्तरसहस्रैर्वा तदर्धैरङ्घ्रिभिस्तु वा ।।33।।   
आकण्ठात्पादपर्यन्तं यथेष्टग्रन्थिसंयुतम्।   
पवित्रं वनमालेति विज्ञेयं प्राणवल्लभे ।।34।।   
बीजपूरसमाकारमाम्रामलकशङ्घवत्।   
मुक्तावद्बदरीवच्च ग्रन्थिभेदा वरानने ।।35।।   
पञ्चवर्णसमायुक्तं पञ्चयष्टिसमन्वितम्।   
पवित्रं चोत्तमं ज्ञेयं यष्टित्रयसमन्वितम् ।।36।।   
पवित्रं मध्यमं प्रोक्तमधमं त्वेकयष्टिकम्।   
वित्तानुसारात् त्रिष्वेकं कुर्याद् देशिकसत्तमः ।।37।।   
जान्वन्तं वनमालेति नाभ्यन्तं कौस्तुभं स्मृतम्।   
वक्षःस्थलान्तं श्रीवत्सं किरीटाख्यं शिरःस्थितम् ।।38   
\*देवीनां च श्रियादीनां पवित्रं पद्मसंज्ञिकम्।   
पवित्रमन्यदेवानां सुदर्शनमितीरितम् ।।39।।   
\[पा. देवीनां च श्रियादीनां पवित्रं तद्वदिष्यते।\]   
द्वारतोरणकुम्भानां पवित्रं शङ्खसंज्ञिकम्।   
कुण्डानां कुण्डमानं स्याद् वेदीनां तत्प्रमाणकम् ।40   
विमानपीठयानानां तत्तन्मानं पवित्रकम्।   
प्रभाधूपादिपात्राणां व्यजनच्छत्रयोस्तथा ।।41।।   
चामरणां च घण्टाया पादुकाध्वजदण्डयोः।   
तत्तन्मानं पवित्रं स्यादेवमन्यस्य कारयेत् ।।42।।   
आचार्याणां यतीनां च द्विजातीनां सलक्षणम्।   
पवित्रं नाभिपर्यन्तमन्येषां स्तनमात्रकम् ।।43।। 


श्रीपाञ्चरात्र आगमोक्त   
[[165]]   
मानुषाणां पवित्रं तु चक्रमित्यभिधीयते।   
पवित्रमित्थमाचार्यः कुर्याद्वा शिल्पिनापि वा ।।44।।   
शास्त्रोक्तेन विधानेन कारयेत् तदनन्तरम्।   
कल्पयेद्यज्ञसदनं द्वारतोरणसंयुतम् ।।45।।   
चतुष्कुण्डसमायुक्तं कुण्डेनैकेन वा युतम्।   
वेद्यादिभिः शोभमानं रम्भास्तम्भैरलङ्कृतम् ।।46।।   
दर्भमालावितानाद्यैः शोभितं सर्वतो रमे।   
एवं लक्षणसंयुक्तं मण्डपं देशिकोत्तमः ।।47।।   
पुण्याहवारिणा प्रोक्ष्य पञ्चगव्येन वै ततः।   
गन्धोदकेन संसिच्य धूपयेत् सर्वतो दिशम् ।।48।।   
सुधाचूर्णैरलंकृत्य सिद्धार्थान् विकिरेद् भुवि।   
नवमे दिवसे वापि सप्तमे पञ्चमेऽपि वा ।।49।।   
निश्चित्यावभृथं विष्णोः प्रायश्चित्तोत्सवं चरेत्।   
उत्सवारम्भपूर्वेद्युराचार्यो मूर्तिपैः सह ।।50।।   
भगवद्यागकर्माङ्गं स्नायाद्वपनपूर्वकम्।   
शुद्धवस्त्राणि पुण्ड्राणि यज्ञसू्त्राणि धारयेत् ।।51।।   
श्व आरभ्य करिष्यामि पावित्रीं पूजनां हरेः।   
\[आगन्तव्यं भवद्भिश्च पञ्चकालपरायणैः\] ।।52।।   
एवमभ्यर्थ्य तेभ्यश्च ह्यनुज्ञां प्रतिगृह्य च।   
गुरुः सेनेशसहितो भगवन्मन्दिरं व्रजेत् ।।53।।   
ताम्बूलफलपूगादिपटलं देवसन्निधौ।   
निधायाभ्यर्च्य चार्घ्याद्यैः फलादीनि निवेदयेत् ।।54 



[[166]]   
नमस्कृत्य गुरुर्देवं कृताञ्जलिपुटस्थितः।   
ओमादिवेदमन्त्रात्मन् षाड्गुण्य पुरुषोत्तम ।।55।।   
क्रियालोपस्य शमनं यत् त्वयाभिहितं विभो।   
पवित्रारोपणं नाम तदद्य क्रियते मया ।।56।।   
अनुज्ञां कुरु देवेश सेनेशस्य गदाधर।   
विज्ञाप्यैवं हरिं जिष्णुमनुज्ञां प्रतिगृह्य च ।।57।।   
ततः सूत्रवतीनाथं समभ्यर्च्य यथाविधि।   
दर्भपुञ्जं समादाय सेनेशं प्रार्थयेद् गुरुः ।।58।।   
सेनेश द्विपवक्त्रादिपरिचर्यपदद्वय।   
पवित्राङ्कुरसिद्ध्यर्थं देवेनाज्ञापितः किल ।।59।।   
मृत्तिकां सङ्ग्रहीतुं त्वं मयायाहि सवैष्णवैः।   
एवं सम्बोध्य देवेशं हस्ते दर्भाणि धारयेत् ।।60।।   
ततः सायाह्नसमये मृत्सङ्ग्रहणमाचरेत्।   
निशायां पालिकादीनि पूजयेत् विधिवत्ततः ।।61।।   
बिम्बयोग्यानि चैकस्मिन्नाग्नेयान्यपराण्यपि।   
अन्यानि चक्रयोग्यानि मानुषाणि तथैव च ।।62।।   
पृथक्पृथक् च पात्रेषु स्थापयेत् कमलेक्षणे।   
पात्राणि परिचाराणां हस्तेषु ग्राहयेत्ततः ।।63।।   
वेदघोषैर्वाद्यघोषैश्चामरव्यजनादिभिः।   
धाम प्रदक्षिणीकृत्य पवित्राण्यधिवासयेत् ।।64।।   
देवस्य पुरतो वापि हुताशनगृहेऽपि वा।   
शालीनां तण्डुलानां च तिलानां राशिमेव च ।।65। 


श्रीपाञ्चरात्र आगमोक्त   
[[167]]   
उपर्युपरि निक्षिप्य पात्राण्यस्मिन्निधाय च।   
रोचनागरुकस्तूरिकुङ्कुमैर्गन्धवस्तुभिः ।।66।।   
पात्रमापूर्य तस्मिंस्तु श्रियमावाह्य पूजयेत्।   
गन्धवस्तूनि चादाय पवित्रेषु नियोजयेत् ।।67।।   
नववस्त्रैः समाच्छाद्य करके च सुदर्शनम्।   
आवाह्य पूजयेत्तस्मिन् रक्षणं तेन कारयेत् ।।68।।   
तत्रैव साधकैः सार्धं जागरेण नयन्निशाम्।   
प्रभाते स्नाननियमान् कृत्वाचार्यः प्रसन्नधीः ।।69।।   
प्रविश्य भगवद्गेहं कृत्वा नित्यार्चनं पुरा।   
ततो मूलात् कर्मबिम्बे समावाह्याभिषेचयेत् ।।70।।   
नववस्त्रादिभिर्देवं भूषणैरपि भूषयेत्।   
यागशालां प्रविश्याथ वस्त्राण्युद्घाट्य देशिकः ।।71।   
पवित्रपात्राण्यादाय यतिभिर्वैष्णवैः सह।   
धाम प्रदक्षिणीकृत्य स्थापयेद् देवसन्निधौ ।।72।।   
पुण्याहवारिणा प्रोक्ष्य शुद्धयेच्छोषणादिभिः।   
बद्धाञ्जलिस्ततो मूलमीश्वरं गुरुसत्तमः ।।73।।   
निजानन्दमयैर्भोगैर्नित्यतृप्तस्त्वमच्युत।   
जगद्धितावतीर्णस्य अर्चारूपस्य ते विभो ।।74।।   
संवत्सरोपचाराणां पूरणार्थं जगद्गुरो।   
मयाद्य क्रियते पूजा रक्षाबन्धपुरःसरम् ।।75।।   
तद्गृहाण जगन्नाथ लोकस्य हितकाम्यया।   
इति विज्ञाप्य देवेशं मूलबेरादिषु क्रमात् ।।76।। 



[[168]]   
सूक्ष्मेणैव पवित्रेण रक्षासूत्रं च बन्धयेत्।   
शिरः पवित्रमादाय पात्रेऽन्यस्मिन् निधाय च ।।77।   
तत्र योगासनं ध्यात्वा पूजयित्वा यथाविधि।   
मकुटाधिपते विष्णो वासुदेव दयानिधे ।।78।।   
परिवारयुतस्तिष्ठ त्वमस्मिन् शीर्षभूषणे।   
इति मूलात्समावाह्य सैद्धादिषु च दिव्यतः।।79।।   
सालग्राव्णि च दिव्ये च स्वयंव्यक्ते मम प्रिये।   
एतेषु नित्यं तिष्ठामि तस्माच्छ्रेष्ठतमा भुवि ।।80।।   
सिद्धादिषु प्रतिष्ठायां पवित्रारोपणेऽपि च।   
तेभ्य एव समावाह्य पूजयेद्देशिकोत्तमः ।।81।।   
तस्मादावाह्य तन्मुद्रां प्रदर्श्यार्घ्यादिना यजेत्।   
एवं सर्वपवित्राणां पूजां कुर्याद्यथाविधि ।।82।।   
सम्प्रार्थयेत् पवित्रेषु श्रीवत्सादीन् यथाक्रमम्।   
श्रीवत्साधिष्ठिते लक्ष्मीः शम्पाकोटिसमप्रभे ।।83।।   
वक्षोभूषापवित्रेऽस्मिन् हरेः सान्निध्यमाचर।   
जठरान्तं मधुरिपोः पवित्रं कल्पितं मया ।।84।।   
कौस्तुभाधिपते भानो त्वमस्मिन् सन्निधिं कुरु।   
मुक्ताफलसमे सोम त्वमस्मिन् हारसंज्ञिके ।।85।।   
पवित्रे सन्निंधिं प्राप्य भगवत्प्रीतिमावह।   
तुलसि त्वं भगवतः प्रिये सर्वाङ्गशोभिनि ।।86।।   
पवित्रे वनमालायां सन्निधस्त्व यथासुखम्।   
श्रियादीनां पवित्रेषु पद्ममध्यस्थिते रमे ।।87।। 


श्रीपाञ्चरात्र आगमोक्त   
[[169]]   
सान्निध्यं कुरु लोकानां मङ्गलाय हरिप्रिये।   
विमानपरिवाराणां देवानां भूषणेष्वपि ।।88।।   
सुदर्शन सहस्रार सान्निध्यं कुरु सर्वदा।   
द्वारतोरणकुम्भानां पवित्रेषु हरेः प्रिय ।।89।।   
पाञ्चजन्य त्वमधुनासन्निधत्स्व महास्वन।   
मानुषाणां पवित्रेषु वर्जी त्वं सन्निधिं भज ।।90।।   
एवं तत्तत्पवित्रेषु तत्तद्देवान् समर्चयेत्।   
ततः पुष्पाञ्जलिधरः प्रार्थयेद्धरिमव्ययम् ।।91।।   
संवत्सरोपचाराणां न्यूनाधिक्योपशान्तये।   
पवित्राणि तवाङ्गेषु भूषयामि जगत्पते ।।92।।   
क्रियमाणं मया तेऽद्य पूजामपि रमापते।   
श्रियादिभिर्गृहाण त्वं पावित्रीं भक्तवत्सल ।।93।।   
इति सम्प्रार्थ्य देवस्य गायत्र्या विष्णुपूर्वया।   
शिरःप्रभृति पादान्तं पवित्राणि तु धारयेत् ।।94।।   
तथा कर्मादिबिम्बानां पवित्रैर्घारयेद् गुरुः।   
एवं श्रियादिदेवीनां तत्तन्मन्त्रमुदीरयन् ।।95।।   
पवित्रैर्भूषयेत्तासां सर्वाङ्गेषु शुचिस्मिते।   
हरिद्रातन्तुभिश्चैव वेष्टयेद्गर्भमन्दिरम् ।।96।।   
गर्भादिबलिपीठान्तं द्वारावरणसंस्थितान्।   
पवित्रैर्भूषयेत्पश्चात् भक्तबेरांस्ततः परम् ।।97।।   
कुम्भमण्डलकुण्डादीन् यागशालामलङ्क्रियात्।   
पूजापात्राणि सर्वाणि तथा यानानि मण्डयेत् ।।98।। 



[[170]]   
\[पूर्वमग्निं प्रतिष्ठाप्य द्वारपूजादि कारयेत्।\]   
कुम्भपूजां ततः कृत्वा चक्राब्जं पूजयेद् गुरुः ।।99।।   
पश्चादग्नौ यजेद्देवं बिम्बस्य तदनन्तरम्।   
चतुःस्थानेषु देवस्य पूजासङ्ख्यामिमां शृणु।।100।   
शतोत्तरसहस्रं वा सप्तत्युत्तरषट्शतम्।   
अथवा पूजनं कुर्यात् षष्ट्युत्तरशतत्रयम् ।।101।।   
विसृज्यावभृथदिनं यावदुत्सववासरम्।   
तावद्दिनानां पूर्वोक्तपूजनं तु समं गुरुः ।।102।।   
विभज्य कुर्यात् पूजां वै सान्निध्याधिकसिद्धये।   
कुम्भमण्डयलोः प्रातर्मध्याह्ने हरिमर्चयेत् ।।103।।   
रात्रावग्निषु पूजा स्याद्विभवे सत्ययं विधिः।   
बिम्बमात्रस्य वा कुर्यात् षष्ट्युत्तरशतत्रयम् ।।104।।   
अन्येषां कुम्भचक्राब्जवह्निस्थानं\* दिने दिने।   
रात्रौ मध्यन्दिने चैव कालयोः पूजनं चरेत् ।।105।।   
यज्ञागारं समासाद्य कुम्भस्थापनमाचरेत्।   
महाकुम्भोपकुम्भेषु कल्पयेद्योगपीठिकाम् ।।106।।   
पुण्याहवारिणा प्रोक्ष्य द्वारतोरणमर्चयेत्।   
महाकुम्भे मूलबेराच्छक्तिमावाह्य पूजयेत् ।।107।।   
पूर्वाद्याशासु कम्भेषु वासुदेवादिकान् यजेत्।   
आग्नेयादिषु कोणेषु यष्टव्याः पुरुषादयः ।।108।।   
सुदर्शनं च करके मूलबेरस्य हस्ततः।   
आवाह्याभ्यर्च्य चक्राब्जमण्डले द्वादशेष्वपि ।।109। 


श्रीपाञ्चरात्र आगमोक्त   
[[171]]   
दलेषु केशवादींश्च समावाह्य च पूजयेत्।   
चतुरश्रादिकुण्डेषु वासुदेवादिकान् यजेत् ।।110।।   
दिने दिने नित्यपूजां समाप्य च यथाविधि।   
वेदान् गाथा वैष्णवेषु पठत्सु गुरुसत्तमः ।।111।।   
सङ्ख्यां सङ्कल्प्य विधिवद् भगवद्यागमाचरेत्।   
सायाह्नॆ समनुप्राप्ते मखबिम्बेन वै सह ।।112।।   
कर्मार्चां यानमारोप्य चक्राब्जस्य समीपगे।   
पीठे संस्थाप्य यागेशमग्न्यगारस्य पार्श्वगे ।।113।।   
भद्रपीठे हरिं नीत्वा कुम्भमण्डलवह्निगम्।   
यथाशास्त्रं पूजयेयुर्ऋत्विजो दीक्षितास्तदा ।।114।।   
कर्मार्चां मखबिम्बं च पूजयेद् गुरुसत्तमः।   
पूजाकाले वेदविदः पूर्वादिषु यथाक्रमम् ।।115।।   
ऋग्वेदादीन् पाठयेयुस्तथा द्राविडसंज्ञिकाः।   
महाहविर्निवेद्याथ भक्तेभ्यो दापयेत्क्रमात् ।।116।।   
ततो यानं समारोप्य कर्मार्चामुत्सवेन च।   
धाम प्रदक्षिणीकृत्य घटदीपं प्रदर्शयेत् ।।117।।   
गर्भमन्दिरमानीय विष्टरे स्थापयेत् प्रभुम्।   
सङ्कल्पपूजां यावच्च तावद्वस्त्राणि भूषणान् ।।118।।   
पवित्राण्यपि देवस्य वल्लभे नावरोपयेत्।   
नोद्वासयेन्मूलबिम्बे कौतुकं न विसर्जयेत् ।।119।।   
समाप्तदिवसे प्रातर्दॆवं तीर्थार्चया सह।   
यानमारोप्य वीथीश्च प्रादक्षिण्येन वै हरिम् ।।120।। 



[[172]]   
नदीतीरमथानाय्य पवित्रावभृथं चरेत्।   
ततस्त्वालयमानाय्य यज्ञमन्दिरविष्टरे ।।121।।   
संस्थाप्य पालिकां देवान् योजयेत् पादविष्टरे।   
श्रीसूक्तेनाङ्कुरैर्देवमर्चयेत् पद्मविष्टरे ।।122।।   
स्नानमण्डपमानीय पञ्चविंशतिभिर्घटैः।   
तीर्थबिम्बेन कर्मार्चां स्नापयेद् विधिपूर्वकम् ।।123।।   
द्वारतोरणकुम्भस्थान् विसृज्य च यथाक्रमम्।   
मण्डलस्थं च वह्निस्थं महाकुम्भे नियोजयेत् ।।124।   
महाकुम्भं नयेदन्तर्बिम्बेन सह देशिकः।   
मूलबेरस्य पुरतो निधायाभिमुखं स्थितः।।125।।   
बिम्बकुम्भस्थितां शक्तिं मूलार्चायां नियोजयेत्।   
नृसूक्तेन महाकुम्भवारिणा प्रोक्षयेद्विभुम् ।।126।।   
महाहविर्निवेद्याथ हरिं सम्प्रार्थयेत् ततः।   
संसारार्णवमग्नानां समुद्धरणदीक्षित ।।127।।   
संवत्सरोपचाराणां पूरणार्थं मया कृतम्।   
आराधनं गृहाण त्वं भक्तस्य हितकाम्यया।।128।।   
नाहं स्वतन्त्रः किञ्चिच्च करोमि विहितं हितम्।   
किं तु त्वत्प्रेरितं सर्वं करोमि प्रेष्यवत्स्वयम् ।।129।।   
तत् क्षन्तव्यमशेषेण क्रियालोपादि यत्कृतम्।   
इति विज्ञाप्य देवेशं पुष्पाञ्जलिमथार्पयेत् ।।130।। 





श्रीपाञ्चरात्र आगमोक्त   
[[173]]   
रक्षाबन्धं च सर्वेषां विसृजेद् देशिकोत्तमः।   
पवित्राणि च सर्वाणि भक्तेभ्यो दापयेद्रमे ।।131।।   
रात्रिपूजां यथाशास्त्रं कुर्याद् देशिकसत्तमः।।   
इति श्रीश्रीप्रश्नसंहितायां पवित्रोत्सवसमाप्तिर्नाम एकचत्वारिंशोध्यायः।   
द्विचत्वारिंशोऽध्याय इति भाव्यम्   
\(पवित्रोत्सवो नाम त्रिचत्वारिंशोऽध्याय इति ग्र. पुस्तके वर्तते।\)   
\*\*\*\*\*\*\*\*\*\*\*\*\*\*\*   
त्रिचत्वारिंशोऽध्यायः   
ओं पशूनां रूपायै नमः \(श्रीसूक्त नामावलि\)   
नरकचतुर्दशि उत्सवः

लक्ष्मीः –   
योगिहृत्कमलावास षाड् गुण्यपरिकर्मित।   
नगराद्यालये भक्तास्त्वामर्चारूपिणं विभुम् ।।1।।   
पूजयन्ति नमस्यन्ति वानप्रस्थाः कदाचन।   
दिदृक्षा यदि तेषां वै तत्कालः कथ्यतां हरे ।।2।।   
श्रीभगवान् –   
वदामि कमले तुभ्यं पूजाकालो ममेन्दिरे।   
नभस्यस्य तु मासस्य शुक्लपक्षस्य वै गुरुः ।।3।।   
दशम्यां मृगयायात्रां करिष्यन्नवमीदिने।   
हयं वाहनमादाय वाद्यघोषादिभिः सह ।।4।।   
आयुधान्यपि चादाय नदीं गच्छेत् सरोऽपि वा।   
संशोध्य वाहनं हेतीनलङ्कृत्य पटादिभिः ।।5।। 



[[174]]   
धाम प्रदक्षिणीकृत्य नयेदालयमब्जजे।   
दशम्यां देवदेवस्य कृत्वा नित्यार्चनं पुरा ।।6।।   
सम्प्रार्थयेद्विभुं मूलमुत्सवार्थं गुरूत्तमः।   
योगिवन्द्यपदाम्भोज भक्तरक्षणदीक्षित ।।7।।   
यात्रां तु मृगयां कर्तुं तवेच्छामि जगद्गुरो।   
मया सम्प्रार्थितो बिम्बे कर्माख्ये सन्निधिं कुरु ।।8।।   
इति सम्प्रार्थ्य लक्ष्मीशं कर्मार्चायां विचिन्तयेत्।   
रक्षाबन्धं च विधिवत् कृत्वा संस्थापयेद्धरिम् ।।9।।   
अर्घ्यादिना समभ्यर्च्य हविरन्तं निवेदयेत्।   
अश्वमारोप्य देवेशमलङ्कृत्य च भूषणैः ।।10।।   
मृगयानुगुणैः सर्वैर्वस्त्रैर्माल्यैरलङ्कृतम्।   
भक्तैर्भागवतैः सार्धं यात्रोपकरणान्वितैः ।।11।।   
सन्नद्धैः सायुधैश्चैव भृत्यैर्नीत्वा महावनम्।   
तत्र ध्यानपरैर्नित्यं वानप्रस्थैः समर्पितम् ।।12।।   
कन्दमूलफलं चान्यद् गुरुर्देवे निवेदयेत्।   
कारयित्वा तु मृगयां वह्निवृक्षसमीपतः ।।13।।   
नीत्वा प्रपादिके रम्ये स्थापयित्वा जगत्पतिम्।   
वह्निवृक्षस्य मूले तु प्रोक्ष्य पुण्याहवारिणा ।।14।।   
आयुधानि निधायाथ पूजयेत् स्वस्वमन्त्रतः।   
देशिको मूलमन्त्रेण शमीपल्लवमाहरेत् ।।15।।   
निदध्याद् देवशिरसि सर्वभूविजयाय तत्।   
बाणान् धनुश्च सङ्गृह्य चतुर्दिक्षु धरोर्ध्वयोः ।।16।। 


श्रीपाञ्चरात्र आगमोक्त   
[[175]]   
प्रयुञ्ज्यादस्त्रमन्त्रेण धन्वनागेति चाप्यृचा।   
ततोऽर्चयेद्देवदेवं विविधैरुपहारकैः ।।17।।   
वानप्रस्थैस्तापसाद्यैरर्पितानि च भक्तितः।   
कन्दमूलफलादीनि विविधाः कुसुमस्रजः ।।18।।   
समर्प्य देवदेवाय ताम्बूलं च निवेदयेत्।   
सायाह्ने समनुप्राप्ते पुनरश्वे नियोज्य च ।।19।।   
प्रदीपैर्विविधैर्वाद्यैर्वेदपारायणैरपि।   
प्रदक्षिणं कारयित्वा सर्वा वीथीर्वरानने ।।20।।   
आलयान्तं प्रापयित्वा घटदीपं च दर्शयेत्।   
देवस्य श्रमशान्त्यर्थं स्नापयेन्नवभिर्घटैः ।।21।।   
शक्तिं मूले नियोज्याथ प्रार्थयेद्धरिमव्ययम्।   
यन्मयानुष्ठितं देव दशम्युत्सवमद्य ते ।।22।।   
तस्मिन्न्यूनाधिकं चेत्तत् क्षम्यतां भक्तपूजनम्।   
इति विज्ञाप्य देवेशं यथावत् पूजयेत्ततः ।।23।।   
अपरं देवि वक्ष्यामि ह्युत्सवं पुष्टिकामदम्।   
स्वर्गदं चापि सर्वेषां वैष्णवानां च मुक्तिदम् ।।24।।   
भूमिपुत्रः पुरा देवि नरको नाम दानवः।   
तेनेमो हिंसिताः पूर्वं मां प्रजाः शरणं ययुः ।।25।।   
ततोऽहमहनं देवि नरकं दानवाधिपम्।   
स तु दिव्यं वपुः प्राप्य मां च स्तुत्वा वचोऽब्रवीत् ।26   
पुण्यश्लोक हरे विष्णो कमलासनपूर्वज।   
त्वां प्रार्थये नमस्कृत्य भक्तप्रिय हितङ्कर ।।27।। 



[[176]]   
त्वया हतोऽहं सन्तुष्टो दानवानां सुदुर्लभम्।   
त्वत्प्रसादात् स्वर्गवासं वसिष्यामि न संशयः ।।28।   
परं तु बाधिताः पूर्वं मोदन्तां सकलाः प्रजाः।   
मन्नाम्ना ह्युत्सवं कुर्युरालयेषु गृहेषु च ।।29।।   
अभ्यञ्जनस्नानदानं नूतनाम्बरधारणम्।   
कुर्युर्देवाय भक्ष्यादिगुडान्नादिचतुर्विधम् ।।30।।   
निवेदयेयुरित्येवं सम्प्रार्थ्य स्वर्गमभ्यगात्।   
ततो देवान् मानुषांश्च तदाशासं जलोद्भवे ।।31।।   
आश्वयुक्कृष्णपक्षस्य चतुर्दश्यां विधूदये।   
तैलेन स्नापयेद्देवमवशिष्टेन वै गुरुः ।।32।।   
शिरसा धारयेत् पूर्वं भक्तेभ्यो धारयेत्ततः।   
भगवद्गात्रंसंस्पृष्टं तैलं मन्त्रैश्च मन्त्रितम् ।।33।।   
शिरसा धारयेयुस्ते शरीरेषु न लिम्पयेत् ।   
यो मोहाल्लिम्पते गात्रं स तु रौरवमाप्नुयात् ।।34।।   
गुरुः पूर्वोक्तरीत्याथ स्नात्वा देवस्य सन्निधिम्।   
प्रविश्य नित्यपूजां च कृत्वा होमावसानकम् ।।35।।   
नरकान्तक शार्ङ्गेश चतुर्दश्युत्सवाय ते।   
कृपया कर्मबिम्बेऽस्मिन् सन्निधत्स्व रमापते ।।36।।   
इत्थं विज्ञाप्य चावाह्य मूलाच्छक्तिं गुरूत्तमः।   
देवेशं यानमारोप्य नयेदास्थानमण्टपम् ।।37।।   
आराध्य धूपदीपाद्यैर्गुडान्नादिचतुर्विधम्।   
निवेदयेच्च भक्ष्यादि ताम्बूलं मुखवासनम् ।।38।। 


श्रीपाञ्चरात्र आगमोक्त   
[[177]]   
अनाहतानि वस्त्राणि धारयेद्धरिमव्ययम्।   
तद्विधानं प्रवक्ष्यामि शृणु पङ्कजसम्भवे ।।39।।   
देवस्य तु पुरोभागे धान्यपीठं प्रकल्पयेत्।   
हैमानि वस्त्रयुग्मानि पट्टजान्यपराण्यपि ।।40।।   
स्वर्णपात्रे नालिकेरफलताम्बूलशोभिते।   
निधाय धान्यपीठे तु प्रोक्ष्य पुण्याहवारिणा ।।41।।   
तेषु वस्त्रेषु वै चन्द्रमावाह्याभ्यर्चयेत्ततः।   
गजादौ वा यानवर्ये परिचारकमूर्ध्नि वा ।।42।।   
निधाय च्छत्रवाद्यादिसहितो देशिकोत्तमः।   
धाम प्रदक्षिणीकृत्य परिदध्याद्यथाक्रमम् ।।43।।   
गर्भमन्दिरमाविश्य मूलार्चायाश्च दैव्ययोः ।   
कर्मबिम्बादिबिम्बानां धारयेन्नूतनाम्बरम् ।।44।।   
निवेद्य भक्ष्यभोज्यादि भक्तेभ्यो दापयेत्ततः ।   
एवं कृत्वा तु देवेशं गर्भमन्दिरमानयेत् ।।45।।   
कर्मबिम्बगतां शक्तिं मूलार्चायां नियोजयेत्।   
चतुर्दश्युत्सवं विष्णो मया भक्त्या ह्यनुष्ठितम् ।।46।।   
अत्र किञ्चित् परित्यक्तं ज्ञानतोऽज्ञानतोऽपि वा ।   
मद्भक्त इति तत्सर्वं क्षन्तुमर्हसि माधव ।।47।।   
इति विज्ञाप्य मध्याह्नपूजाशेषं समापयेत् ।   
इति श्रीश्रीप्रश्नसंहितायां नरकचतुर्दश्युत्सवनामद्विचत्वारिंशोऽध्यायः   
\*\*\*\*\*\* 





[[178]] 




श्रीपाञ्चरात्र आगमोक्त   
[[179]]   
44 चतुश्चत्वारिंशोऽध्यायः   
ओं अन्नस्य यशसे नमः \(श्रीसूक्त नामावलि\)   
अग्नि दीपोत्सवविधिः

पुरा महाबलिर्नाम मद्भक्तो दानवोत्तमः ।   
सर्वान् देवान् विजित्यैव त्रैलोक्यस्याधिपोऽभवत् ।।1   
तं विजेतुमशक्ता वै देवा मां शरणं ययुः ।   
शरणागतरक्षार्थमहत्वाप्यसुराधिपम् ।।2।।   
उपायेन जयिष्यामि ह्यसुरं देवकण्टकम् ।   
इति निश्चित्य मनसा वामनं रूपमास्थितः ।।3।।   
मामुद्दिश्यैव यजतो यज्ञवाटमुपागमम् ।   
गत्वा त्वयाचे तपसे मत्पादत्रयमानिताम् ।।4।।   
भुवं ततो ह्यलक्ष्येण सोऽप्यदान्मम वल्लभे ।   
गृहीत्वैव पदैकेन भुवमन्येन पादतः ।।5।।   
पुण्यमस्यान्तरिक्षं च भूयोऽप्राक्षमहं बलिम् ।   
तृतीयं पदमानं तु कुत्र दास्यसि सुव्रत ।।6।।   
इति मद्वचनं श्रुत्वा बलिर्हृष्टो वचोऽब्रवीत् ।   
सत्यं मद्वचनं कर्तुं मूर्ध्नि मे चरणं कुरु ।।7।।   
अनुग्रहार्थं भक्तस्य तथा कृत्वा रसातलम् ।   
नीत्वा तस्मिन् राज्यभारमसुरं कारयाम्यहम् ।।8।।   
एवं मां प्रार्थयत्तस्मिन् काले दैत्याधिपो बलिः।   
उपक्रान्ता मया तृप्तिर्वह्निरूपस्य ते विभो ।।9।।   
मया पीतिस्तु नाकारि विघ्नोऽभूद्यज्ञसन्ततेः ।   
तस्मादस्मिन् दिने भूम्यामालयेषु गृहेषु च ।।10।। 



[[180]]   
अग्निं हृत्वा प्रदीपांस्तु दीपयेयुस्तदग्निना।   
तदा प्रभृति कुर्वन्ति मयाज्ञप्ता जना भुवि ।।11।।   
अग्नितृप्त्युत्सवं वक्ष्ये शृणु सागरसम्भवे ।   
सूर्योदये कलायुक्ता ह्यविद्धा पूर्णिमा यदि ।।12।।   
भरण्या च चतुर्दश्या कृत्तिकापूर्णिमे यदा ।   
विद्धे स्यातां तदा विष्णोरुत्सवं नैव कारयेत् ।।13।।   
सङ्क्रान्त्या चोपरागेण दूषिते ते यदा भवेत् ।   
नक्षत्रं च तिथिं चैव त्यक्त्वा शुद्धदिने चरेत् ।।14।।   
एका चेदुपरागेण पूर्णिमा दूषिता यदि ।   
पुरस्ताच्च परस्ताच्च वर्जयित्वाष्टनाडिकाः ।।15।।   
दीपोत्सवं तदा कुर्यादग्नितृप्त्युत्सवं शुभम् ।   
आचार्यः प्रातरुत्थाय नित्यपूजां समाप्य च ।।16।।   
प्रासादान्तरमारभ्य परिवारगणान्तिमम्।   
पुरातनानि मृद्दीपपात्राणि परितस्त्यजेत् ।।17।।   
स्वर्णादीनि च पात्राणि शोधयेच्छर्करादिभिः।   
सलिलैः शोधयेत् पूर्वं प्रासादाद्यं सुमध्यमे ।।18।।   
सुधाचूर्णैरलङ्कृत्य विकिरेदक्षतानपि ।   
वितानैस्तोरणैश्चैव कदलीस्तम्भपूगकैः ।।19।।   
नालिकेरैरलंकुर्यात् ध्वजयष्टिभिरब्जजे ।   
चन्दनागरुकस्तूरिधूपैः सर्वत्र धूपयेत् ।।20।।   
नूत्नप्रदीपपात्राणि संक्षाल्य च ततः परम् ।   
तेषु स्वर्णादिपात्रेषु वर्तीस्तन्तुविनिर्मिताः ।।21।। 


श्रीपाञ्चरात्र आगमोक्त   
[[181]]   
नूतनैर्वस्त्रखण्डैश्च निर्मितास्तेषु च न्यसेत् ।   
आज्येन पूरयेत्तानि तिलतैलेन वा रमे ।।22।।   
प्राकारभित्तिषु तथा मण्डपे गोपुरेषु च ।   
गोमयैः पीठमाकल्प्य दीपपात्राणि निक्षिपेत् ।।23।।   
मूलबेरस्य पुरतो धान्यपीठं प्रकल्पयेत्।   
सौवर्णं राजतं ताम्रं पैत्तलं मृण्मयं तु वा ।।24।।   
चतुरश्रं वर्तुलं वा तन्मध्ये स्थापयेत्ततः।   
परितस्तस्य पात्रस्याप्यष्टौ संस्थाप्य देशिकः ।।25।।   
मध्यपात्रे त्वाढकेन गोघृतेन सुपूरयेत्।   
परितोऽष्टसु पात्रेषु गोघृतेन यथार्हतः ।।26।।   
मध्यपात्रे तूर्ध्वमुखीं र्वींत मध्ये निधापयेत् ।   
अन्येष्वपि च पात्रेषु इत्थमेव प्रकल्पयेत् ।।27।।   
सर्वाण्यपि च पात्राणि प्रोक्षयेत् पुण्यवारिणा ।   
ततोऽपराह्णे सम्प्राप्ते मूर्तिपैः सह देशिकः ।।28।।   
मूलमन्दिरमासाद्य प्रार्थयेदच्युतं परम् ।   
पुण्यकीर्ते महायोगिन् साधुसेवितविग्रह ।।29।।   
दीपोत्सवार्थं बिम्बेऽस्मिन् सन्निधत्स्व भुवः पते ।   
एवं सम्प्रार्थ्य चाभ्यर्च्य बन्धयेत् कौतुकं गुरुः ।।30।।   
स्वयं च कौतुकं हस्ते दक्षिणे बन्धयेत् ततः।   
स्नापयेदेकबेरं चेन्मूलं तु बहुबेरके ।।31।।   
कर्मार्चां नवभिः कुम्भैरभिषिच्य च पूजयेत् ।   
अर्घ्याद्यैः प्रापणान्तं च पूजयेत् पुष्करेक्षणे ।।32।। 



[[182]]   
आवाहनपदे पात्रे देवमावाह्य देशिकः ।   
नयेद् देवं तथा दीपपात्राणि परिचारकैः ।।33।।   
नित्याग्निकुण्डमासाद्य वह्निं प्रज्वलयेत्ततः ।   
पात्रस्थं श्रीशमावाह्य वह्नौ सम्पूजयेद्रमे ।।34।।   
अपूपान् गुडसम्मिश्रलाजादीन् जुहुयात्पुनः ।   
सायाह्नसमये प्राप्ते दीपारोपणमिष्यते ।।35।।   
ध्यायेत् विष्णोर्मुखाम्भोजादुत्पन्नं हव्यवाहनम् ।   
दीपान् प्रज्वाल्य नेत्रेण निधाय प्रेष्यमूर्धसु ।।36।।   
आवाहितं वासुदेवं पुनः पात्रॆ नियोज्य च ।   
वेदघोषैर्वाद्यघोषैः कृत्वा धाम प्रदक्षिणम् ।।37।।   
गर्भगेहं समासाद्य देवं मूले नियोजयेत् ।   
दीपपात्राणि पुरतो धान्यपीठे निधाय च ।।38।।   
अर्घ्यादिना देवदेवमपूपानुपहारकान् ।   
पायसादींस्तथा लाजांस्ताम्बूलं च निवेदयेत् ।।39।।   
वह्निमन्त्रेण चास्त्रेण दीपानभ्यर्च्य देशिकः ।   
अपूपादीनि भक्ष्याणि विनिवेद्य ततः स्वयम् ।।40।।   
दीपपात्रं समादाय नेत्रमन्त्रेण वा ऋचा ।   
उद्दीप्यस्वेति वै दीपं प्रदर्श्य हरये ततः ।।41।।   
परिचारकहस्तेषु दीपान् दद्यात् स्वयं गुरुः ।   
ते च द्वारेषु सर्वेषु मण्डपावरणेषु च ।।42।।   
गोपुरेषु च सर्वेषु पुष्करिण्यास्तटेषु च ।   
श्रियो गृहे तथोद्याने भक्तबिम्बगृहेषु च ।।43।। 


श्रीपाञ्चरात्र आगमोक्त   
[[183]]   
विन्यस्तवर्तिदीपेषु दीपयेयुर्द्विजोत्तमाः ।   
ततः श्रीपुष्टिसहितं यानमारोप्य वै हरिम् ।।44।।   
वेदघोषैर्वाद्यघोषैः प्रदीपानां शतेन च ।   
यात्रोपकरणैः सार्धं बहिर्गोपुरमानयेत् ।।45।।   
गोपुरस्य पुरोभागे शततालोन्नतं तु वा ।   
तदर्धं वा तदर्धं वा स्वादिरं चन्दनं तु वा ।।46।।   
सालं तालं नारिकेलमृजुं स्तम्भं समाहरेत् ।   
चतुर्धा विभजेत् स्तम्भमेकांशं खातभूतले ।।47।।   
निधाय दृढवत्कृत्वा स्तम्भाग्रे पीठमब्जजे ।   
वृत्तं वा चतुरश्रं वा कल्पयेद्धस्तविस्तृतम् ।।48।।   
आज्यावसिक्तवस्त्रैर्वा तैलवस्त्रैर्नवैः प्रिये ।   
तालपत्रसमूहैर्वा यद्वा वित्तानुसारतः ।।49।।   
स्तम्भमावेष्टयेद्धीमान् प्रोक्ष्य पुण्याहवारिणा ।   
आलयाभिमुखं दीपं पीठमध्ये न्यसेत्पुरा ।।50।।   
शरावान् समुपादाय तस्य प्रागादिषु न्यसेत् ।   
तेभ्यो वर्तीः समादाय तत्तद्दिक्षु च दीपयेत् ।।51।।   
अग्रेः प्रशमनादर्वाग्राजराष्ट्रविवृद्धये ।   
छेदयेत् स्तम्भमूलं तु ततो नीराजयेद् विभुम् ।।52।   
तत्तत्कार्यनियुक्तानां प्रेष्याणां तोषयेद्धनैः ।   
धाम प्रदक्षिणीकृत्य देवमन्तःप्रवेश्य च ।।53।।   
घटदीपं प्रदर्श्याथ मूले शक्तिं नियोजयेत् ।   
शर्करैर्गोघृतैर्मिश्रं नवं चाढकतण्डुलम् ।।54।। 



[[184]]   
क्षीरैः सम्पच्य देवाय निवेद्य प्रार्थयेत् ततः।   
बलिना प्रार्थितः पूर्वमुत्सवस्तु मया कृतः ।।55।।   
अज्ञानात् स्खलितं त्वस्मिन् तत्क्षमस्व दयानिधे ।   
इति विज्ञाप्य देवेशं शयनान्तं समर्चयेत् ।।56।।   
इति श्रीश्रीप्रश्नसंहितायां अग्निदीपोत्स\(वो\) नाम त्रिचत्वारिंशोऽध्यायः   
\*\*\*\*\*\*\*\*\*\*\*\*\* 




श्रीपाञ्चरात्र आगमोक्त   
[[185]]   
45 पञ्चचत्वारिंशोऽध्यायः   
ओं पद्ममालिन्यै नमः \(श्रीसूक्त नामावलि\)   
मोक्षोत्सवः

डोलोत्सवविधिं वक्ष्ये शृणु पङ्कजमालिनि ।   
तुलाद्यः कुम्भमासान्तो मुख्यः काल उदाहृतः ।।1।   
सप्ताहं वाथ पञ्चाहं त्र्यहं वा कारयेद्रमे ।   
शुक्लपक्षेऽथवा कृष्णे दशम्यादिदिनत्रये ।।2।।   
सप्तम्यां वा पौर्णिमायां मासर्क्षे श्रवणेऽपि वा।   
रोहिण्यां वा चित्रऋक्षेफल्गुनीपुष्ययोरपि ।।3।।   
सङ्क्रान्तिदिवसे वापि निश्चित्यावभृथं रमे ।   
प्रथमाद्यावरणेषु मण्डपं परिकल्पयेत् ।।4।।   
द्वात्रिंशत्स्तम्भसंयुक्तमथवा तु तदर्धकम् ।   
मण्डपं शैलजं यद्वा दारुजं वा प्रकल्पयेत् ।।5।।   
\[मण्डपं समलङ्कुर्यान्मुक्तादामादिदर्पणैः।\]   
रम्भास्तम्भैः पुष्पमाल्यैर्नालिकेरफलादिभिः ।।6।।   
पूगस्तबकमालाभिराम्रपत्रादितोरणैः।   
वितानैर्विविधै रम्यैर्ध्वजैश्छत्रैर्विचित्रितम् ।।7।।   
घृतेन पूरितैर्दीपैः स्वर्णदण्डविराजितैः।   
मण्डपाभ्यन्तरभुवं लेपयेद् गोमयाम्भसा ।।8।।   
हिमनिष्यन्दसलिलैर्गन्धतोयैश्च शोधयेत् ।   
नानावर्णैः सुधाचूर्णैः कुसुमैरक्षतैरपि ।।9।।   
समलङ्कृत्य तन्मध्ये कल्पयेत् सुमनोहराम्।   
सौवर्णीं राजतीं ताम्रीं पैत्तलां वाथ दारुजाम् ।।10। 



[[186]]   
चतुःस्तम्भसमोपेतां विमानसदृशीं रमे ।   
सुवर्णशृङ्खलोपेतां नानारत्नविराजिताम् ।।11।।   
चतुरश्रसमोपेतां चतुरश्रायतां तु वा ।   
डोलामित्थं प्रकल्प्याथ परस्मिन् दिवसेऽहनि ।।12।   
स्नानादिनियमान् कृत्वा प्रविश्यालयमब्जजे ।   
नित्यपूजादिकं कृत्वा सायाह्ने मृदमाहरेत् ।।13।।   
अङ्कुरानर्पयेद् रात्रौ शास्त्रोक्तेनैव वर्त्मना ।   
ततः प्रातः साधकैश्च स्नात्वा वपनपूर्वकम् ।।14।।   
शुद्धवस्त्रधराः सर्वे कृतपञ्चाङ्गभूषणाः।   
प्रविश्य भगवद्गेहं नित्यपूजां समाप्य च ।।15।।   
भगवन्तं प्रार्थयीत डोलोत्सवसमृद्धये ।   
शेषाङ्कशायिन् लक्ष्मीश राजराष्ट्राभिवृद्धये ।।16।।   
डोलोत्सवार्थं बिम्बेऽस्मिन् सन्निधत्स्व जगत्पते ।   
इति विज्ञाप्य चावाह्य पूजयेद् देवमव्ययम् ।।17।।   
रक्षाबन्धं ध्रुवार्चादिबेराणां बन्धयेद् गुरुः ।   
डोलाप्रतिष्ठां तु ततः कुर्याच्छास्त्रोक्तवर्त्मना ।।18।।   
पुण्याहसलिलैर्डोलां प्रोक्षयेन्मन्त्रपूर्वकम् ।   
डोलामध्ये चादिशेषं पादेषु चतुर्षु क्रमात् ।।19।।   
धर्मं ज्ञानं च वैराग्यमैश्वर्यं चापि पूजयेत् ।   
सत्यादिगरुडव्यूहं डोलास्तम्भेषु वै क्रमात् ।।20।।   
सत्यं सुपर्णं गरुडं तार्क्ष्यमावाह्य देशिकः।   
स्तम्भोपरि विमाने च विराड्रूपं हरिं यजेत् ।।21।। 


श्रीपाञ्चरात्र आगमोक्त   
[[187]]   
शृङ्खलासु चतुर्वेदान् सावित्रीमर्चयेद् ध्वजे ।   
पताकासु च गायत्रीं छत्रे व्याहृतिमर्चयेत् ।।22।।   
विताने सोममावाह्य तोरणेषु स्वरांस्तथा ।   
यद्वा सर्वेष्वनन्तं वा गरुडं वापि पूजयेत् ।।23।।   
धान्यकुम्भे महाकुम्भमुपकुम्भाष्टकांस्तथा ।   
स्थापयित्वा मध्यकुम्भे विराजं परितो रमे ।।24।।   
पादादिदेवानावाह्य इन्द्रादीन् वा यथाक्रमम् ।   
आवाह्याभ्यर्च्य कुम्भेषु डोलादेवान् पृथक्पृथक् ।।25   
अग्नावावाह्य जुहुयाच्छतमष्टोत्तरं रमे ।   
अष्टाविंशतिमष्टौ वा तिलाज्यसमिदाहुतीः ।।26।।   
चक्राब्जे कर्णिकायां तु वासुदेवं दलेष्वपि ।   
केशवादीन् समावाह्य सम्पूज्य तदनन्तरम् ।।27।।   
डोलामपि च सम्पूज्य पायसान्नं निवेदयेत् ।   
इन्द्रादिकुमुदादिभ्यो बलिं प्राच्यादिषु क्रमात् ।।28।   
सायाह्नसमये प्राप्ते श्रीभूमिभ्यां समन्वितम् ।   
भद्रपीठं समारोप्य माल्याद्यैर्भूषयेद्धरिम् ।।29।।   
सर्ववाद्यैर्वेदघोषैः प्रादक्षिण्येन मन्दिरम् ।   
अन्तर्नीत्वा तु देवाय घटदीपं प्रदर्शयेत् ।।30।।   
देवमारोपयेड्डोलां सुमुहूर्ते सुलग्नके ।   
अर्घ्यादिना समभ्यर्च्य हविरन्नं निवेदयेत् ।।31।।   
चतुः स्थानेषु सम्पूज्य कुमुदादिबलिं क्षिपेत् ।   
निवेद्य तर्पणादीनि नीराजनमथाचरेत् ।।32।। 



[[188]]   
मण्डनासनभोगैश्च देवं तत्र समर्चयेत् ।   
डोलान्दुकां गृहीत्वाथ दीक्षितो मूर्तिपाश्च ते ।।33।।   
मन्दं मन्दं चालयेयुस्तदानीं वेदपारगाः ।   
ऋग्यजुःसामभिर्वेदैस्तोषयेयुर्जगत्पतिम् ।।34।।   
भगवद्वंशजाः सर्वे महोपनिषदादिभिः ।   
पानीयं श्रमशान्त्यर्थमेलाकर्पूरमिश्रितम् ।।35।।   
मध्ये मध्ये समर्प्याथ शोधयेच्छाटिना मुखम् ।   
मुखवासनसंयुक्तं ताम्बूलं च समर्पयेत् ।।36।।   
ततो वाराङ्गनागीतैर्वीणावेणुविमिश्रितैः ।   
नृत्यैश्च विविधैश्चापि तोषयेयुः सुरोत्तमम् ।।37।।   
भक्तेभ्यो दापयेत् पश्चादन्नादीन् गुरुसत्तमः ।   
देवं नीत्वा गर्भगेहं मूले शक्तिं नियोजयेत् ।।38।।   
आराधयेच्च शय्यान्तमित्थमवभृथावधि ।   
नित्यं सायाह्नसमये कुर्यादुत्सवमब्जजे ।।39।।   
आरभ्य चोत्सवदिनात्प्रातः सायं यथाविधि ।   
चतुःस्थानार्चनं कुर्याद् बलिदानं च कारयेत् ।।40।।   
अङ्कुराणां च पूजां च द्वारपूजादिकं चरेत् ।   
कर्माण्यवभृथादीनि गुरुः शास्त्रवदाचरेत् ।।41।।   
निवेद्य मूलशक्तिं च गाथामेतामुदीरयेत् ।   
डोलोत्सवं जगन्नाथ मया त्वत्प्रीतये कृतम् ।।42।।   
तस्मिंस्तु सम्भवेद्यद्यदपचारं जगत्पते ।   
प्रेष्यस्य क्षमितव्यं मे तत्सर्वं भक्तवत्सल ।।43।। 




श्रीपाञ्चरात्र आगमोक्त   
[[189]]   
इति विज्ञाप्य देवेशं नित्यपूजां समाचरेत् ।   
यः करोति जगद्भर्तुरिममुत्सवब्जजे ।।44।।   
संसारशृङ्खलामुक्तो मोक्षं प्राप्य स मोदते ।   
इति श्रीश्रीप्रश्नसंहितायां डोलोत्सवं\(वो\) नाम चतुश्चत्वारिंशोऽध्यायः   
\*\*\*\*\*\*\*\*\*\*\*   
षट्चत्वारिंशोऽध्यायः   
ओं पद्ममालिन्यै नमः \(श्रीसूक्त नामावलि\)   
मोक्षोत्सवः   
अपरं देवि वक्ष्यामि धनुर्मासे तु पूजनम् ।   
उत्सवं सम्पदायुष्यपुष्टिदं मोक्षदं रमे ।।1।।   
कोदण्डस्थे सवितरि यावन्मकर सङ्क्रमम् ।   
तावद्दिनेषु प्रत्यूषे भगवन्तं जनार्दनम् ।।2।।   
यथावत् पूजयेद् देवि स्नानार्थं प्रोक्षणं चरेत् ।   
अलङ्कारासनं नीत्वा भक्तगाथासमन्वितैः ।।3।।   
स्तोत्रैरन्यैर्नृत्तगीतैस्तोषयेद्धरिमव्ययम् ।   
मुद्गान्नं सघृतं क्षीरं मरीच्यादिसमन्वितम् ।।4।।   
सोपदंशं शर्करां च कदलीफलसंयुतम् ।   
सुगन्धरससंयुक्तं लेह्यचोष्यादिभिर्युतम् ।।5।।   
एवं प्रतिदिनं प्रातर्देवस्य विनिवेदयेत् ।   
द्वादशाब्दार्चनफलं दिनेनैकेन लभ्यते ।।6।।   
कार्तिके मार्गशीर्षे वा श्रीमदध्ययनोत्सवम् ।   
मार्गशीर्षस्य शुक्लस्य प्रथमायामुपक्रमेत् ।।7।। 



[[190]]   
दशम्यन्तं ततो भूयः एकादश्यां तथारभेत् ।   
पञ्चमी कृष्णपक्षस्य तावद् दशदिनं भवेत् ।।8।।   
तद्विधानं तु कमले भक्तमोक्षदमुत्सवम् ।   
प्रथमावरणे वापि द्वितीयावरणेऽपि वा ।।9।।   
तृतीयावरणे यद्वा यत्र कुत्रापि वा भवेत् ।   
प्राच्यां वा कल्पनीयं स्यादापयोधरमुन्नतम् ।।10।।   
नालिकेरैश्च पूगादिफलैर्नानाविधैस्तथा।   
वितानैर्दीपमालाभिः प्रतिमाभिः सुशोभितम् ।।11।।   
देवगन्धर्वदैत्यानां सुखसञ्चरणक्षमम् ।   
एवं लक्षणसुयक्तं कुर्यान्मण्डपमुत्तमम् ।।12।।   
श्रीः –   
देवदेव जगन्नाथ ब्रह्मरुद्रादि सेवित।   
मार्गशीर्षे मासि मुख्ये उषःकाले तु पूजनम् ।।13।।   
मुद्गान्नादि च तत्काले किमर्थं वा निवेदनम् ।   
उत्सवो मोक्षदः कस्मात् मण्डपं तादृगुन्नतम् ।।14।   
श्रोतुमिच्छामि विस्ताराद् भगवन् भक्तवत्सल ।   
श्रीभगवान् –   
विस्मृतासि पुरावृत्तं स्मारयामि तव प्रिये ।।15।।   
प्रलयोदे ह्यहं सुप्तो वटपत्रे पुरा रमे ।   
बालरूपधरो देवि तदा त्वं वक्षसि स्थिता ।।16।।   
मन्नाभिकमलाद् ब्रह्मा मत्सङ्कल्पादजायत।   
आननैश्चतुरो वेदानुच्चरन् शास्त्रसम्मितान् ।।17।। 


श्रीपाञ्चरात्र आगमोक्त   
[[191]]   
सर्वज्ञस्य जगत्स्रष्टुः स्मयोऽभून्मां च नास्मरत् ।   
मम कर्णात् समुद्भूतावसुरौ लोककण्डकौ ।।18।।   
ब्रह्माणं हन्तुमारब्धौ सोऽरोदीत् प्राकृतो यथा ।   
जलेशयं च मां दृष्ट्वा ह्यस्तौषीच्चतुराननः ।।19।।   
ततोऽवबुध्य तौ दृष्ट्वा प्रावोचं दानवोत्तमौ।   
वरं वृणीतं मत्तो वां तावब्रूतामनन्तरम् ।।20।।   
वृणीष्व मत्तो देवेश वरं दास्याव दुर्लभम् ।   
तयोरित्थं वचः श्रुत्वा प्रहस्याहमथाब्रुवम् ।।21।।   
मया हतौ युवां दैत्यौ पुनः प्रकृतिमेष्यतः ।   
इत्युक्तावसुरौ मां तु मासमावां त्वया सह ।।22।।   
युध्वा त्वत्तो वधं प्राप्य सिद्धिमिष्टामवाप्नुतः ।   
एवं निश्चित्य तदनु युद्धसंरम्भिणो मया ।।23।।   
नियुद्धं मासमेकं तु कृत्वा सार्धं सुमध्यमे ।   
मया हतौ तौ देवत्वं प्राप्तौ चक्राब्जधारिणौ ।।24।।   
मस्त्वरूपमपि ज्ञात्वा नमस्कृत्य कृताञ्जली ।   
त्वत्स्वरूपं प्राप्तवतो दैत्यारे नावयोः पुनः ।।25।   
किञ्च त्वल्लोकवासं च नित्यं स्यात्कमलेक्षण ।   
इति सम्प्रार्थितोऽहं हि दैत्यौ तौ मत्स्वरूपिणौ ।।26   
चापमासे शुक्लपक्षस्यैकादश्यामिनोदये ।   
द्वारमुत्तरमुद्घाट्य तन्मार्गात् प्रापयं च तौ ।।27।।   
श्रीवैकुण्ठे सत्यलोकादुपरिष्टात् स्थिते शुभे ।   
शुद्धसत्त्वे सूरिगणैर्नित्यैश्चापि निषेविते ।।28।। 



www.kriyasagaram.in  192   
रत्नमण्डपमध्यस्थे रत्नपर्यङ्कशोभिते ।   
तिष्ठन्तं शेषशयने तत्फणामणिशोभितम् ।।29।।   
सूरिभिः स्तूयमानं मामेकायनऋगादिभिः ।   
आयुधैः शङ्खचक्राद्यैर्मूर्तिभिः परिसेवितम् ।।30।।   
उपस्थितं प्राञ्जलिना विनतानन्दनेन च ।   
विष्वक्सेनेन चान्यैश्च पार्षदैः कुमुदादिभिः ।।31।।   
जयादिभिश्च मां दृष्ट्वा विस्मितेनान्तरात्मना ।   
मत्स्वरूपं परं दृष्ट्वा पुलकाञ्चितविग्रहौ ।।32।।   
स्तुत्वा च विविधैः स्तौत्रैरब्रूतामसुरोत्तमौ ।   
परमात्मन् परं ब्रह्म परात्पर जगत्पर ।।33।।   
ज्ञानानन्द ज्ञानमूर्ते सर्वज्ञाचिन्त्यविग्रह ।   
नित्यानन्द निराकार संसारोदधितारक ।।34।।   
सत्यलोकादिलोकस्थास्त्वत्स्वरूपं कदाचन ।   
न जानन्ति जना लोके संसारवशवर्तिनः ।।35।।   
कोटिकोटिसहस्रेण जन्मना कृपया च ते ।   
संसारसागरात्पारं प्राप्तौ त्वां शरणं गतौ ।।36।।   
प्रार्थयाव विशालाक्ष प्रार्थनां सफलां कुरु ।   
त्वया विगृह्य चावां यत्प्राप्तौ स्वः श्रीपते पदम् ।।37।   
ब्रह्मादयोऽपि त्वल्लोकसदृशं रत्नमन्दिरम् ।   
कल्पयित्वा त्वदर्चायामेकादश्युत्सवं चरेत् ।।38।।   
तदा पश्यन्ति ये त्वां तु नमस्यन्ति च ये जनाः ।   
उत्तरद्वारमार्गेण प्रविशन्ति च ये हरे ।।39।। 


श्रीपाञ्चरात्र आगमोक्त   
[[193]]   
ते वैकुण्ठमिमं प्राप्य मोदन्तां नित्यसूरिवत् ।   
तयोस्तद्वचनं श्रुत्वा भक्तवश्यस्तदाब्रुवम् ।।40।।   
युवयोस्तृप्तये ह्येष उत्सवः कार्यते मया ।   
तदारभ्याहमादिक्षं सर्वलोकेषु वै रमे ।।41।।   
कृत्वोत्सवं तथाभूतमेकादश्यां विशेषतः ।   
विशन्ति मोक्षं तस्मात् सो \[मोक्षोत्सव इतीर्यते 42   
प्रपाया उन्नतेर्हेतुं वदामि कमलेक्षणॆ ।   
उत्सवोऽयं प्रथमतो दैत्याभ्यां प्रार्थितः किल ।।43।   
मोक्षं चापि प्राप्तवन्तौ तस्मात् सेवामहे वयम् ।   
इति निश्चित्य दैतेया मोक्षकामाश्च राक्षसाः ।।44।।   
महोन्नताः समागत्य नमस्यन्ति दिने दिने ।   
तेषां सुखप्रवेशार्थं प्रपा तादृक् समुन्नता ।।45।।   
मार्गशीर्षो देवतानां प्रातःकाल इति स्मृतः ।   
प्रातःकालो महद्भिस्तु सात्त्विकः समुदाहृतः ।।46।   
तस्मिन्नभिगमे काले पूजनं सात्त्विकं स्मृतम् ।   
मुद्गान्नं च गुडान्नं न सात्त्विकं परिचक्षते ।।47।।   
तत्काले सात्त्विकान्नेन वासुदॆवं तु तर्पयेत् ।   
पूर्वोक्तयोरुत्सवयोः पूर्वापरविभेदतः ।।48।।   
प्रातः सायं च कर्तव्यं तद्विधानं शृणु प्रिये ।   
उत्सवारम्भपूर्वेद्युरङ्कुरानर्पयेद् गुरुः ।।49।।   
प्रातर्नित्यार्चनं कृत्वा प्रार्थयेत् कमलापतिम् ।   
पीताम्बरधर श्रीमन् कौस्तुभानतकन्धर ।।50।। 



[[194]]   
मखायाध्ययनायास्मिन् बिम्बे सन्निधिमावह ।   
इति सम्प्रार्थ्य देवेशं मूलाच्छक्तिं नियोज्य च ।।51।   
बन्धयेन्मङ्गलं सूत्रं मूलादीनां तथात्मनः ।   
देवेशं यानमारोप्य नीत्वा धाम प्रदक्षिणम् ।।52।।   
महामण्डपमानीय देवेशं स्वर्णविष्टरे ।   
देवस्याभिमुखे भक्तबिम्बान् संस्थापयेत् ततः ।।53।   
देवं सम्पूज्य भक्ष्यादि विनिवेद्य ततः परम् ।   
भक्तबिम्बान् पूजयित्वा तेभ्यस्तानि निवेदयेत् ।।54।   
गाथापाठकभक्तेभ्यो वैष्णवेभ्यश्च दापयेत् ।   
अपराह्ने वासुदेवमाराध्य विधिवद् गुरुः ।।55।।   
चतुर्विधान्नभक्ष्यादि विनिवेद्य समाहितः ।   
मुखवाससमोपेतं ताम्बूलं च निवेदयेत् ।।56।।   
अन्नादीन् भक्तबिम्बानां निवेद्य प्राणवल्लभे ।   
देवेशं यानमारोप्य नृत्तगीतादिभिः सह ।।57।।   
अन्तःप्रवेश्य देवेशं शक्तिमूले नियोजयेत् ।   
एवं दशदिनं कृत्वा चतुःस्थानस्थितं विभुम् ।।58।।   
मूले नियोजयेद् देवं प्रार्थयेत् प्राञ्जलिः स्थितः ।   
त्वत्प्रीतये जगन्नाथ मया ह्यध्ययनोत्सवः ।।59।।   
तस्मिन् मोहाच्छास्त्रहीनं तत्क्षमस्व दयानिधे ।   
अथ मोक्षोत्सवविधिं शृणु क्षीराब्धिसम्भवे ।।60।।   
सायाह्नसमये प्राप्ते दशम्याः प्रार्थयेद्धरिम् ।   
प्रलयाब्धिजले शायिन् मधुकैटभसेवित ।।61।। 


श्रीपाञ्चरात्र आगमोक्त   
[[195]]   
प्रार्थितं तूत्सवं ताभ्यामुत्सवं कर्तुमारभे ।   
अनुज्ञां देवि देवेश वैकुण्ठालयभूषण ।।62।।   
इति सम्प्रार्थ्य देवेशमनुज्ञां प्राप्य देशिकः ।   
मृत्सङ्ग्रहादिकं सर्वमाचरेच्छास्त्रवर्त्मना ।।63।।   
एकादश्यामुषःकाले नित्यपूजां समाप्य च ।   
मोक्षोत्सवमहं कर्तुं तव दैत्यनिषूदन ।।64।।   
इच्छामि कर्मबिम्बेऽस्मिन्नायाहि जगतीपते ।   
इति विज्ञाप्य देवेशं बिम्बे कर्मणि देशिकः ।।65।।   
आवाह्यार्घ्यादिनाभ्यर्च्य बिम्बे प्रतिसरं नयेत् ।   
भद्रपीठं समारोप्य देवं स्तोत्रपुरःसरम् ।।66।।   
उत्तरं द्वारमानाय्य कवाटाभिमुखं गुरुः ।   
देवस्य श्रमशान्त्यर्थमर्घ्याद्यैः पूजयेद् विभुम् ।।67।   
स्तुत्वा ऋगादिभिर्देवं कवाटमपि पूजयेत् ।   
द्वाराद् बहिः सर्ववेदैः सर्ववाद्यैश्च घोषिते ।।68।।   
गाथाभिः स्तुतिभिश्चैव सम्स्तुते ज्ञानिभिस्तदा ।   
गुरुः कवाटमुद्घाट्य पथा तेन हरिं नयेत् ।।69।।   
तदा पश्यन्ति ये देवं तेन द्वारेण यान्ति ये ।   
महापातकिनोऽपि स्युर्मोक्षभाजो भवन्ति ते ।।70।।   
ततो देवं प्रपां नीत्वा महतीं सिंहविष्टरे ।   
स्थापयित्वार्घ्यपाद्याद्यैरुपचर्य यथाक्रमम् ।।71।।   
एकैकशो भक्तबिम्बानानाय्य च हरेः पुरः ।   
गन्धमाल्यं च तुलसीं दत्वा भक्तस्य मूर्धनि ।।72।। 



www.kriyasagaram.in  196   
निक्षिप्य पादुकां चैव भूमौ भक्तान्निवेशयेत् ।   
तैरुक्ताभिर्गाथिकाभिस्तोषयेद् भक्तवत्सलम् ।।73।।   
समाराध्य ततो देवं पिष्टदीपं प्रदर्शयेत् ।   
निवेदयेद् भक्ष्यभोज्यं विविधानि फलान्यपि ।।74।।   
ताम्बूलं च निवेद्याथ हरेर्नीराजनं चरेत् ।   
अन्तर्नीत्वा हरिं मूले नियोज्य प्रार्थयेद्धरिम् ।।75।।   
मोक्षोत्सवो मया तेऽद्य क्रियते भक्तवत्सल ।   
आयासस्तव सम्प्राप्तः क्षन्तुमर्हसि तं हरे ।।76।।   
इति विज्ञाप्य देवेशं शय्यान्तं पूजयेद् गुरुः ।   
द्वादशीदिनमारभ्य सायाह्ने त्वित्थिमाचरेत् ।।77।।   
एवं कृत्वा नवदिनं दशमेऽहनि देशिकः।   
तीर्थस्थानमथानाय्य विष्णोरवभृथं चरेत् ।।78।।   
प्रापय्य मण्डपं देवं स्थापयेत् सिंहविष्टरे ।   
पूर्ववद् भक्तबिम्बानां मर्यादानि समाचरेत् ।।79।।   
वह्निमण्डलकुम्भेभ्यः शक्तिं बिम्बे नियोज्य च ।   
ततो गर्भगृहं नीत्वा मूले शक्तिं नियोजयेत् ।।80।।   
उत्तरायणकालं तु निश्चित्यावभृथं हरेः ।   
महोत्सवं यत्र देवि करोति विधिपूर्वकम् ।।81।।   
मार्गशीर्षप्रथमदिनाद्यावद्विंशति वै दिनम् ।   
पूर्वोक्तोत्सवयुग्मं च कृत्वा तु तदनन्तरम् ।।82।।   
ध्वजारोहणपूर्वं तु कुर्यात् तत्र महोत्सवम् ।।   
इति श्रीश्रीप्रश्नसंहितायां मोक्षोत्सवो नाम पञ्चचत्वारिंशोऽध्याय:

\*\*\*\*\* 


श्रीपाञ्चरात्र आगमोक्त   
[[197]]   
47 सप्तचत्वारिंशोऽध्यायः   
ओं पुष्करिण्यै नमः \(श्रीसूक्त नामावलि\)   
पंचपर्वोत्सवः

इन्दिदिरे विकसत्पद्ममन्दिरे लोकवन्दिते ।   
ज्ञातमद्य मया पूर्वकल्पवृत्तं तव प्रिये ।।1।।   
वदामि ह्युत्सवं भद्रे प्रणयात् कलहस्तव ।   
क्षीरोदमध्ये सुमहान् श्वेतद्वीप इतीरितः ।।2।।   
त्रिकूटो नाम तन्मध्ये देवगन्धर्वसेवितः ।   
तत्समीपे ह्रदः स्वच्छो महामकरसेवितः ।।3।।   
पञ्चाशद्योजनो यामो मत्स्यकच्छपसंवृतः ।   
राजहंसैर्मल्लिकाक्षैः प्लवैः कारण्डवैर्युतः ।।4।।   
सहस्रपत्रैः कमलैः शतपत्रैश्च पूरितः ।   
नीलोत्पलैश्च कल्हारैः शोभितो जलपूरितः ।।5।।   
चन्दनैः स्यन्दनैर्नीपैः सालैस्तालैस्तमालकैः ।   
एवं बहुविधैर्वृक्षैः परितश्चावृतं सरः ।।6।।   
शैत्यसौरभ्यमान्द्य\(न्द्यै?\)श्च वाति वायुश्च सर्वदा ।   
एवं स्थितं ह्रदं देवि ग्रीष्मकालाभिपीडितः ।।7।।   
मत्तमातङ्गयूथानां करिणीनां च यूथपः ।   
घर्मार्तश्चोदकं पातुं तत्सरः प्राविशज्जवात् ।।8।।   
गृहीत्वा सलिलं शीतमपिबत्पुष्करेण सः ।   
एतस्मिन् समये तस्य ग्राहोऽगृह्णाच्च तत्पदम् ।।9।।   
तस्मान्मोक्तुमशक्तः सन्नुद्यैरित्थमघोषयत् ।   
यत्कारणं यदाधारं यस्मिन् लीनमिदं जगत् ।।10।। 



[[198]]   
तस्मै जगत्कारणाय मूलाय महसे नमः ।   
इत्याक्रन्दत्ततो देवा नागच्छन् द्रुहिणादयः ।।11।।   
ततो गरुडमारुह्य त्वामनादृत्य है जवात् ।   
तत्समीपमुपागम्य नक्रस्य क्रूरकर्मणः ।। 12।।   
चक्रेण शिर उत्कृत्य नागराजमरक्षयम्।   
मया हतो नक्रवरो गजश्चापि विमोक्षितः ।।13।।   
शापाद्विमुक्तौ देवत्वं प्रापितौ मां प्रणेमतुः ।   
मत्सालोक्यं तयोर्दत्वा वैकुण्ठं पुनरागतः ।।14।।   
तदा त्वयाहं द्वार्येव प्रतिषिद्धोऽभवं किल ।   
अवोचं कारणं भद्रे न शृणोषि यदा वचः ।।15।।   
तदा तौ च समागत्य भवत्पादाभिवन्दितौ ।   
अवोचतां सरोवृत्तं ततो मद्वचनं न्यथाः ।।16।।   
ततस्त्वया नागभोगे वल्लभे शायितास्म्यहम् ।   
तदुत्सवं वरारोहे ममार्चायां विशेषतः ।।17।।   
कार्यं तस्य प्रकारं च वदामि कमलेक्षणे ।   
श्रीः –   
उत्सवोऽप्येष वै कार्यस्तर्हि त्वं भक्तवत्सल ।।18।।   
यत्र यत्रासते भक्ताः सेवितुं न क्षमा हरे ।   
प्रवेशस्त्वालये येषां प्रतिषिद्धो जगत्पते ।।19।।   
शास्त्रेण व्याधिभिश्चापि तेषां दर्शनसिद्धये ।   
आरुह्य शिबिकां देव ह्यर्चारूपेण केशव ।।20।।   
सर्ववीथिस्थितानां च भक्तानामिष्टसिद्धये ।   
दर्शयात्मानमानन्दं सर्वपापप्रणाशनम् ।।21।। 


श्रीपाञ्चरात्र आगमोक्त   
[[199]]   
संसारग्राहसन्दष्टान् गजेन्द्रमिव मोचय ।   
भगवान् –   
तव प्रियार्थं हे लक्ष्मीस्तथा वक्ष्यामि सुव्रते ।।२२   
आरभ्य मकारान्मासान् मीनमासान्तमब्जजे ।   
शुक्रवारादिदिवसे प्रणयोत्सवमाचरेत् ।।23।।   
अरुणोदयतः पूर्वं नित्यकर्मादिकांश्चरन् ।   
अथालयं प्रविश्यान्तर्नित्यपूजां समापयेत् ।।24।।   
भगवन् पुण्डरीकाक्ष भक्तरक्षणदीक्षित ।   
लक्ष्म्यास्तव प्रियार्थाय प्रणयाद्युवयोर्हरे ।।25।।   
कलहोत्सवमद्याहं कर्तुमिच्छामि माधव ।   
तदर्थं कौतुके बिम्बे सन्निधत्स्त्व कृपानिधे ।।26।।   
इति विज्ञाप्य लक्ष्मीशं मूलात्कर्मणि कौतुके ।   
आवाह्यार्घ्यादनाभ्यर्च्य मुद्गान्नादि निवेदयेत् ।।27।।   
शिबिकायां समारोप्य भ्रामयेत् वीथिषु क्रमात् सायाह्नसमये प्राप्ते दूरतस्त्वालयात् क्वचित् ।।28।।   
मण्डपे स्थापयित्वा तं श्रमशान्त्यै ततो हरेः ।   
दत्वार्घ्यादीनि भक्ष्याणि निवेद्य तदनन्तरम् ।।29।।   
यानमारोप्य गन्धाद्यैरलङ्कृत्य हरिं प्रभुम् ।   
वाद्यैर्वीणादिगानैश्च नृत्यैर्बहुभिरन्वितम् ।।30।।   
ताम्बूलचर्वितोष्ठं च गणिकागणसेवितम् ।   
प्रवेशयेदालयं तु देवी तं प्रतिषेधयेत् ।।31।।   
एवं त्रिचतुरो वारान् प्रतिषिध्य ततो गुरुः ।   
हे लक्ष्मीर्भगवानद्य भक्तरक्षणकाम्यया ।।32।। 



[[200]]   
बहिर्गतो नान्यथा त्वं मन्तुमर्हसि पद्मजे ।   
इति सम्प्रार्थ्य देवेन देव्या नीराजनं चरेत् ।।33।।   
रात्रिपूजां ततः कृत्वा शय्यायां तौ निवेशयेत् ।   
सम्पूज्य भोगैः शय्याङ्गैः प्रातरुद्बोध्य माधवम् ।।34।   
मूले शक्तिं नियोज्याथ प्रार्थयेच्च ततो गुरुः ।   
गजार्तिहर लक्ष्मीश प्रणयोत्सवमद्य ते ।।35।।   
कृतं त्वनादरं किञ्चित् तत्क्षन्तव्यं दयानिधे ।   
इति सम्प्रार्थ्य\(विज्ञप्य\) लक्ष्मीशं ततः पूजामुपक्रमेत् 36   
अवतारा ह्यसङ्ख्येयास्त्वया सह मया कृताः ।   
तेषां मुख्यानिदानीं ते कथयामि शुचिस्मिते ।।37।।   
तत्तत्काले तदर्चायां पूजयेयुश्च मानवाः ।   
आराधनानुरूपेण तेषामिष्टं ददाम्यहम् ।।38।।   
चैत्रशुद्धे शुक्लपक्षे नवम्यां सोमवासरे ।   
पुनर्वसुभ्यां संयुक्ते कुलीरेऽभिजिते तथा ।।39।।   
प्रद्युम्नो रामरूपेण सूर्यवंशेऽजनिष्ट हि ।   
तस्मिन् काले लक्ष्मणेन शत्रुघ्नेन च सीतया ।।40।।   
भरतेनाञ्जनेयेन राघवं पूजयेद् गुरुः ।   
तस्मिन् मास्यसिते पक्षे पूर्वप्रोष्ठपदीयते ।।41।।   
गुरोर्वारे त्रयोदश्यां प्रातर्देवो रमापतिः ।   
वाराहरूपी भगवान् वासुदेवांशसम्भवः ।।42।।   
तस्मिन् काले तु तं देवं धरया सहितं हरिम् ।   
मुस्ताचूर्णादिभक्ष्यैश्च तोषयेन्नियतो गुरुः ।।43।। 


श्रीपाञ्चरात्र आगमोक्त   
[[201]]   
वैशाखशुक्लपक्षस्य चतुर्दश्यां भृगोर्दिने ।   
चित्रानक्षत्रयोगे च सायाह्ने नरकेसरिम् ।।44।।   
सङ्कर्षणांशसम्भूतं हिरण्याक्षवधोद्यतम् ।   
लक्ष्म्या सार्धं भक्तवश्यं पूजयेत् सर्वसिद्धये ।।45।।   
तस्मिन् द्वितीये शुक्लस्य कृत्तिकासहिते रमे ।   
सूर्यस्य वासरे प्रातः प्रद्युम्नांशादजायत ।।46।।   
बलस्तस्मिन् दिने सायं रेवतीसहितं विभुम् ।   
पूजयेद्धलहस्तं तमपराह्णे गुरुः स्वयम् ।।47।।   
ज्येष्ठशुक्ले कूर्मरूपी द्वादश्यां सुरसत्तमैः ।   
प्रार्थितो मन्थरोद्धारे भरणार्थिमुदावहन् ।।48।।   
वासुदेवांशसम्भूतो ह्यमृतोद्धारणे पुरा ।   
पूजयेत् तं हरिं भक्त्या भक्तानाममृतप्रदम् ।।49।।   
श्रावण्यामुत्तरे तारे तृतीयायां दिने गुरोः ।   
कल्की खलानां दहनं पुनः कृतयुगं दधत् ।।50।।   
अनिरुद्धांशजोऽभूत्तं प्रातरेव समर्चयेत् ।   
तत्पक्षे द्वादशिदिने पूर्वाषाढासमन्विते ।।51।।   
सूर्यवारे प्रातरेव वामनं रूपमास्थितः ।   
बलेर्निग्रहणार्थाय हरिः सङ्कर्षणात्मजः ।।52।।   
तस्मिन् दिने प्रभातायां वामनं पूजयेद् बुधः ।   
सायं त्रैविक्रमं रूपमास्थितं तोषयेद्धरिम् ।।53।।   
मार्गशीर्षस्य मासस्य कृष्णपक्षे तु पुष्यभे ।   
द्वितीयायां मन्दवारे जामदग्नेः समुद्भवः ।।54।। 



[[202]]   
सङ्कर्षणांशजो रामः कुठारं त्वायुधं वहन् ।   
राजन्यदावदहनस्तं सायाह्नेऽर्चयेद्धरिम् ।।55।।   
पुरा कल्पे प्रथमदिने वेधसो वेदमावहन् ।   
दुर्जयः सोमको नाम दानवोऽब्धिं प्रविष्टवान् ।।56।।   
तदा वेदान् समुद्धर्तुं तं हन्तुं मत्स्यरूपधृत् ।   
प्रविश्य सलिलं भद्रे वेधसो हितकाम्यया ।।57।।   
वेदान् गृहीत्वा तं हत्वा पुनस्तानाददां विधेः ।   
युगादौ पूजयेद् देवं मत्स्यरूपिणमब्जजे ।।58।।   
अतः परं ते कमले षण्णामध्वरसंज्ञिनाम् ।   
क्रमं तु कथयाम्यद्य वासुदेवस्य वेधसः ।।59।।   
विष्णोराविर्भवर्क्षे च दर्शश्रवणयोस्तथा ।   
एकादश्यां सङ्क्रमे च षड्विधैश्चोत्सवः स्मृतः ।।60।।   
नोत्सवः श्रवणे यत्र विष्णोरायतने शुभे ।   
पञ्चपर्वोत्सवं नाम मासि मासि भवेद्रमे ।।61।।   
पुरा नित्यार्चनां कृत्वा प्रार्थनापूर्वकं हरेः ।   
शक्तिमावाह्य देवेशं भद्रपीठे निधाय च ।।62।।   
पुष्पाभरणमाल्याद्यैरलङ्कुर्याद्विशेषतः ।   
अर्घ्यपाद्यादिनाभ्यर्च्य भक्ष्यादीनि निवेद्य च ।।63।।   
यात्रोपकरणैश्छत्रैश्चामरैर्व्यजनादिभिः ।   
सर्ववादित्रघोषैश्च प्राकारं भ्रामयेद्धरिम् ।।64।।   
देवस्य श्रमशान्त्यर्थं मध्ये मध्ये च मण्डपे ।   
अर्घ्यादिना तमभ्यर्च्य भक्ष्याणि विविधानि च ।।65।। 


श्रीपाञ्चरात्र आगमोक्त   
[[203]]   
मुद्गान् शर्करसम्मिश्रान् नालिकेरजलं तथा ।   
निवेद्य मुखवासादि ताम्बूलं च समर्पयेत् ।।66।।   
बलिपीठपुरोभागे मूलार्चाभिमुखं नयेत् ।   
मण्डपे स्थापयेद्देवमर्घ्यपाद्यादिना यजेत् ।।67।।   
घटदीपं प्रदर्श्याथ भक्ष्याणि विविधानि च ।   
\(समानीय गृहे गर्भे\) निवेद्य गर्भं नीत्वा तं मूले शक्तिं नियोजयेत् ।।68।।   
इति श्रीश्रीप्रश्नसंहितायां पञ्चपर्वोत्सवं\(वो\) नाम षट्चत्वारिंशोऽध्यायः\(सप्तचत्वारिंशोध्यायः\)   
\*\*\*\*\*\*\*\*\*\*\*   
48 अष्टचत्वारिंशोऽध्यायः   
ओं यष्टये नमः \(श्रीसूक्त नामावलि\)   
कल्हारोत्सवः   
शुणुष्व कमले मत्तो राजराष्ट्राभिवृद्धये ।   
उत्सवं सर्वलोकानां देवानामिष्टसिद्धिदम् ।।1।।   
परचक्रप्रवेशेऽपि शत्रुभिः पीडिते तु वा ।   
महामारिकया भूमौ सर्वस्मिन् जननाशने ।।2।।   
महोत्पातादिभिर्लोके पीडिते वा ग्रहादिभिः ।   
तदा भुवं पूजयित्वा कल्हा\(ह्लाः?\)रोत्सवमाचरेत् ।3।   
राजा भूमिमवाप्नोति हन्यन्ते शत्रवस्तथा ।   
नश्यन्ति व्याधयश्चैव सम्प्राप्नोत्यधिकं सुखम् ।।4।।   
प्रजा विन्दन्ति नितरां दीर्घमायुः प्रजा भुवि ।   
तमुत्सवं प्रवक्ष्यामि वृद्धिदं सर्वदेहिनाम् ।।5।।   
ऋतुराजे वसन्ते वा तथा शरदि वा रमे ।   
ज्येष्ठे वा श्रवणे मासे पुष्ये वा फाल्गुनेऽपि वा ।।6।। 



[[204]]   
पूर्वपक्षे च पञ्चम्यां द्वादश्यां पूर्वयोरपि ।   
रोहिणीश्रवणाश्विन्योरुत्तरत्रितयेऽपि च ।।7।।   
यजमानानुकूलेषु तिथितारेषु वा बुधः ।   
प्रार्थितो यजमानेन कुर्याद्देशिकसत्तमः ।।8।।   
कह्लारैर्भगवद्यागं देशोपद्रवशान्तये ।   
हस्तमानं मृदं खात्वा नगरे सर्ववीथिषु ।।9।।   
\(सर्वां मृदं\)खातमृत्सां बहिर्नीत्वा तेषु सैकतमृत्स्नया ।   
सम्पूर्य च समीकृत्य कुशाद्भिः प्लावयेत्ततः ।।10।।   
सुधाभिर्लेपयेद्ग्रामवेश्मनां भित्तिषु क्रमात् ।   
तोरणैः केतुमालाभिः पताकाभिरलङ्क्रियात् ।।11।।   
चन्दनागरुकस्तूरिनिर्यासप्रवरैस्तथा ।   
धूपयेत् सर्वतो धूपैर्वासयेत् सर्ववीथिकाः ।।12।।   
उत्सवोपक्रमात्पूर्वं नवमे सप्तमेऽह्नि वा ।   
तृतीयेऽहनि सद्यो वा मङ्गलाङ्कुरसिद्धये ।।13।।   
देशिको नित्यपूजादीन् कृत्वा सम्प्रार्थयेद्धरिम् ।   
महीपते जगन्नाथ कह्लारकुसुमोत्सवम् ।।14।।   
करोमि तव देवेश तदनुज्ञातुमर्हसि ।   
इति विज्ञाप्य दैत्यारिं मृत्सङ्ग्रहणमाचरेत् ।।15।।   
समाप्य सकलं कर्म सर्वमङ्गलसंयुतम् ।   
देवस्योपवनं गत्वा कल्हारसरसस्तटे ।।16।।   
पश्चिमेऽष्टस्तम्भयुतां चतुःस्तम्भामथापि वा ।   
प्रपां कृत्वा तस्य मध्ये कल्पयेद्वेदिमुन्नताम् ।।17।। 


श्रीपाञ्चरात्र आगमोक्त   
[[205]]   
गोमयालेपनं कृत्वा सुधाचूर्णैर्विचित्रयेत् ।   
पुण्याहवारिणा प्रोक्ष्य तस्मिन् पीठं प्रकल्पयेत् ।।18।   
शालीनां पञ्चभारेण तण्डुलानां तदर्धतः ।   
तदर्धतिलभारेण क्रमेणोपरि विन्यसेत् ।।19।।   
विलिख्य पद्मं तन्मध्ये कुम्भं गन्धाम्बुपूरितम् ।   
कुम्भाष्टकं च परितः स्थापयेत् करकं तथा ।।20।।   
द्वारपूजां पुरा कृत्वा कुण्डे वैश्वानरं यजेत् ।   
मध्यकुम्भे महीं देवीं करके च सुदर्शनम् ।।21।।   
उपकुम्भेष्वष्टशक्तिं मन्त्रैरावाह्य पूजयेत् ।   
पायसान्नं निवेद्याथ कुमुदादिबलिं क्षिपेत् ।।22।।   
शङ्खकाहलतूर्यादिनृत्तगीतपुरस्कृतः ।   
भूमिर्भूम्नेति मन्त्रेण वैष्णवैः सह देशिकः ।।23।।   
वापिकाया नूतनानि कह्लारकुसुमानि च ।   
गृहीत्वा पात्रनिचये सौवर्णे निक्षिपेद्रमे ।।24।।   
कुम्भस्य पुरते भूमौ कह्लारसुमभाजनम् ।   
स्थापयेद् दहनादीनि कृत्वा देशिकसत्तमः ।।25।।   
प्रार्थयेच्च ततो देवीं वसुधां वसुदायिनीम् ।   
देवि त्वद्धस्तकह्लार कुसुमैरर्चयेद् विभुम् ।।26।।   
राज्यस्य दोषशान्त्यर्थं प्रीतये तव मेदिनि ।   
इति सम्प्रार्थ्य तद्धस्तात् कुम्भस्थां देशिकोत्तमः ।27   
विनिर्गतानि पुष्पाणि ध्यात्वा दिव्यानि भावयेत् ।   
मूलबेरस्य कुसुमैः कुर्यात् पञ्चशतैः स्रजम् ।।28।। 



[[206]]   
अष्टोत्तरशतैः पुष्पैः कर्मबिम्बस्य वै रमे ।   
तदर्धेन स्रजं कुर्यात् श्रीभूम्योः स्रजमुत्तमम् ।।29।।   
मखार्चाप्रभृतीनां तु पञ्चविंशतिभिः स्रजम् ।   
कुण्डमण्डलकुम्भानां पञ्चाशद्भिः प्रकल्पयेत् ।।30।   
कारयेद् विविधा मालास्तत्तद्बिम्बानुसारतः ।   
स्वर्णपात्रे विनिक्षिप्य परिचारकमूर्धनि ।।31।।   
निधाय तूर्यघोषेण कुर्याद् ग्रामप्रदक्षिणम् ।   
ततो मण्डपमानीय कुम्भस्य पुरतो भुवि ।।32।।   
स्थापयित्वा ततो देवीं शक्तीश्चापि विसर्जयेत् ।   
द्वारतोरणकुम्भस्थानुत्सृज्य गुरुसत्तमः ।।33।।   
आनयेत्पूर्ववद्वाद्यैर्वेदघोषैश्च मन्दिरम् ।   
मूलबेरस्य पुरतः स्थापयेत् पुष्पभाजनम् ।।34।।   
समभ्यर्च्यारविन्दाक्षं प्रार्थयेदच्युतं रमे ।   
कह्लारोत्सवपूर्त्यर्थं भूपते भक्तवत्सल ।।35।।   
आयाहि कर्मबिम्बेऽस्मिन्नुत्सवं पूरयाद्य भो ।   
इति विज्ञाप्य देवेशं कौतुकं बन्धयेत् क्रमात् ।।36।।   
पुण्याहवारिणा प्रोक्ष्य मालासु श्रियमर्चयेत् ।   
पीताम्बर जगत्स्वामिन् वनमालादिभूषण ।।37।।   
अहं कह्लारमालाभिस्त्वामलङ्कर्तुमर्थये ।   
भक्तस्य प्रार्थनां देव स्वीकुरु त्वं जगद्गुरो ।।38।।   
इति सम्प्रार्थ्य कह्लारमालाभिः पुरुषोत्तमम् ।   
मूलबेरमलङ्कुर्यात् कर्मार्चादीन्यपि क्रमात् ।।39।। 


श्रीपाञ्चरात्र आगमोक्त   
[[207]]   
चतुःस्थानार्चनं कृत्वा कह्लारकुसुमैर्बुधः ।   
यानमारोप्य देवेशम् उद्याने कल्पिते पुरा ।।40।।   
संस्थाप्य मण्डपे देवं कह्लारकुसुमैर्युते ।   
आराध्य पायसान्नादिक्षभ्याणि च निवेदयत् ।।41।।   
आचार्यभागं गृह्णीयाद् भक्तेभ्योऽपि च दापयेत् ।   
पीठे देवं समारोप्य वीथीभ्रमण\*माचरेत् ।।42।।   
गर्भगेहं ततो नीत्वा मूले शक्तिं नियोजयेत् ।   
एवं सप्तदिनं वापि पञ्च वा त्रिदिनं तु वा ।।43।।   
यथावदुत्सवं कृत्वा कुर्यादवभृथं गुरुः ।   
कुम्भमण्डलवह्निस्थां शक्तिं मूले नियोजयेत् ।।44।।   
रक्षाबन्धं विसृज्याथ ह्युद्यानस्थप्रपास्थिताम् ।   
भुवमुद्वासयेद्विद्वान् देवं विज्ञापयेत् ततः ।।45।।   
यो मयानुष्ठितो देव कह्लारोत्सवसंज्ञिकः ।   
तत्र प्रमादात् स्खलितं तत्सर्वं क्षन्तुमर्हसि ।।46।।   
इति विज्ञाप्य देवेशं रात्रिपूजां समाचरेत् ।   
\[श्रूयतां देवि वक्ष्यामि वीरलक्ष्म्युत्सवं परम्\] ।।47।।   
कन्यामासि सिदे पक्षे ह्यष्टमीकलयापि च ।   
अविद्धायां नवम्यां तु वीरलक्ष्मयुत्सवं चरेत् ।।48।।   
तद्वासरानुसारेण नवरात्रं प्रकल्पयेत् ।   
अङ्कुरार्पणकर्मादीन् पूर्ववत्कारयेद् गुरुः ।।49।।   
प्रत्यहं कालयोः कुर्याच्चतुःस्थानार्चनादिकम् ।   
सायाह्ने समनुप्राप्ते सौवर्णशिबिकादिके ।।50।। 



[[208]]   
श्रियं देवीं समारोप्य ह्यलङ्कृत्य विशेषतः ।   
सर्वैर्यात्रोपकरणैर्नयेद्धाम प्रदक्षिणम् ।।51।।   
एवं कृत्वोत्सवं पश्चाद् देवीमास्थानमण्डपे ।   
नालिकेरैश्च पूगादिफलैर्नानाविधैरपि ।।52।।   
वितानैर्दीपमालाभिः प्रतिमाभिः सुशोभिते ।   
हेमपीठे समारोप्य ह्यलङ्कारासनोदितैः ।।53।।   
भोगैः क्रमेण सम्पूज्य प्रार्थयेद् भोज्यविष्टरे ।   
चतुर्विधान्नं भक्ष्याणि पृथुकं च निवेदयेत् ।।54।।   
ततो नीराज्य कर्पूरैस्ताम्बूलादिं समर्प्य च ।   
निवेदितान्नवस्तूनि गुर्वादिभ्यः प्रदापयेत् ।।55।।   
एवं कृत्वोत्सवं देवीं प्रासादान्तः प्रवेशयेत् ।   
एवं नवतमीः कृत्वा तद्रात्रौ देशिकोत्तमः ।।56।।   
कुम्भतोयेन सम्प्रोक्ष्य गुडान्नादिं निवेदयेत् ।   
सायाह्नव्यापिनी या स्याद् दशमी विजयाभिधा ।।57   
नवमीशेषयुक्तापि सा ग्राह्या वैष्णवोत्तमैः ।   
ईषत्सन्ध्यामतिक्रान्तः किञ्चिदुद्भिन्नतारकः ।।58।।   
विजयो नाम कालोऽयं सर्वकर्मार्थसिद्धिदः ।   
तस्मात् सायाह्नसंयुक्तदशमी क्षेमदा नृणाम् ।।59।।   
तत्काले तु मया प्रोक्तस्तुरगारोहणोत्सवः ।   
वीरलक्ष्म्युत्सवे प्राप्ते तद्दिने देशिकोत्तमः ।।60।।   
श्रियोत्सवादिकं कुर्यात् प्रातरेव जगद्धिते ।   
त्रिदिनं बिम्बमात्रं वा वसन्ताद्युत्सवं चरेत् ।।61।। 


श्रीपाञ्चरात्र आगमोक्त   
[[209]]   
उत्सवान्ते श्रिया देवं पूजयेदेकविष्टरे ।   
शुक्रवारे तु देव्यास्तु मासि मास्युत्सवं चरेत् ।।62।।   
एवं बहुविधा देवि ह्युत्सवाः सन्ति भामिनि ।   
प्राधान्यतोऽहमवदतेष्वन्यतमं तु यः ।।63।।   
करोति भक्त्या तस्याहं प्रसन्नः सम्पदायुषम् ।   
पुत्रपौत्रादिवृद्धिं च ज्ञानं चापि महत्तरम् ।   
ददामि चान्ते मल्लोकं वैकुण्ठपदमाप्नुयात् ।।64।।   
इति श्रीश्रीप्रश्नसंहितायां कह्लारोत्सवो नाम सप्तचत्वारिंशोध्यायः   
\(अष्टचत्वारिंशोऽध्यायः इति भाव्यम्\)।   
\*\*\*\*\*\*\*\*\*\*\*   
49 एकोनपञ्चाशोऽध्याय:   
ओं पिङ्गलायै नमः \(श्रीसूक्त नामावलि\)   
प्रायश्चित्तविधि:

श्री:   
भगवन् सर्वलोकेश सर्वज्ञ वदतांवर ।   
पूर्वोक्त कर्षणादेषु ह्युत्सवान्तेषु कर्मसु ॥ 1   
धाम्न: कदाचिद् बिम्बस्य वैकल्ये भेदनेपि वा ।   
पूजायाश्चापिलोपे वा स्पृष्टे वा पूजकेतरै: ॥ 2   
आचार्यगुणहीणेन पूजितेवालयादिषु ।   
चण्डालादिप्रवेशे वा प्रतिष्टादिषुकर्मसु ॥ 3   
कर्तव्यं न कृतं चेद्वा ह्यन्यथावाकृतं भवेत् ।   
प्रायश्चित्तं भवेत् किंचिदस्ति चेत्तद्वदस्व मे ॥ 4 





[[210]]   
श्री भगवान् -   
शास्त्रोक्त विधिना सर्वं कर्तव्यं कर्षणादिकं ।   
न्यूनं वा विपरीतं वा शास्त्रीयस्यभवेद्यदि ॥ 5   
तत्तत्कार्याणुरोधेन प्रायश्चित्तं भवेत् किल ।   
देवालयस्य निर्माणे प्रथमं वरयेद् गुरुं ॥ 6   
मदुक्त गोत्रसम्भूतं पारंपर्येण दीक्षितम् ।   
तथा विधेन गुरुणा चक्राब्जेप्यभिषेचितम् ॥ 7   
पांचरात्रार्थतत्वज्ञं वृद्धं भक्तं हरे: प्रियम् ।   
यजमान: प्रार्थयीत स तु कृष्यादिकं चरेत् ॥ 8   
तथा विधेन गुरुणा कृष्यादि न कृतं यदि ।   
अन्येन वा कृतमपि शिलासंग्रहणादिकम् ॥ 9   
तथाधारशिलान्यासो मूर्धेष्ट\(क\)शिला अपि ।   
मन्त्रहीनेन विन्यासो \(गर्भन्यसन\)गर्भविन्यासमेव च ॥ 10   
प्रतिष्टासमये पूर्वं मयोक्तं दीक्षितंगुरुम् ।   
वरयित्वा तु तेनैव तत्तत्कालोचितानि च ॥ 11   
यथाक्रमं तु कृत्वैव प्रतिष्टा \(मारभेत हि\)मारभेत् तत: ।   
कृष्यादिकार्याभावेऽपि मन्त्रैर्होमेश्च ता: क्रिया: ॥ 12   
कृत्वोत्तरं प्रतिष्ठां वै प्रारभेत विचक्षण: ।   
अन्यथा यजमानस्य बिम्बस्य त्वालयस्य च ॥ 13   
राज्ञोराष्ट्रस्य नाश: स्यात् तस्मात् कुर्याद्यथाविधि ।   
पिण्डिकायां मूलबिम्बं रत्नन्यासादि पूर्वकम् ॥ 14   
स्थापयेन्मन्त्रसहितं यथाशक्ति यथाविधि ।   
अन्यथा दैवसांनिध्यं न भवेत् कमलेक्षणे ॥ 15 


श्रीपाञ्चरात्र आगमोक्त   
[[211]]   
कथंचिदपि विन्यस्य मूलमन्त्रायुतंजपेत् ।   
प्रतिष्टादिषु कार्येषु प्रपा वा मण्डपं तु वा ॥ 16   
प्रमाणादधिका\(दधिकं\) वेदिर्न्यूना वा तोरणानि च ।   
ध्वजा वा पालिकाद्याश्च घटा: करकमेव च ॥ 17   
कुण्डाणि स्रुक्स्रुवौ वापि समिधश्च तथा रमे ।   
पूर्वोक्तानां दोषशान्त्यै शान्तिहोमं समाचरेत् ॥ 18   
अष्टोत्तरसहस्रं च मनुमष्टाक्षरं जपेत् ।   
अन्यकार्यनियुक्तास्तु घटाध्या ये च मृन्मयाः ॥ 19   
कुण्डानि स्रुक्स्रुवौ चापि दर्भा: परिधयस्तथा ।   
देवचिन्हितवस्त्राणि ध्वजानि द्वारतोरणान् ॥ 20   
द्रव्याणि हुतशेषाणि दारुपात्राणि वै रमे ।   
प्रतिष्ठादिषुकार्येषु नोपयुञ्ज्यात् कदाचन ॥ 21   
यदि मोहेन गृह्नीयात् तत्कर्म पुनराचरेत् ।   
शान्तिहोमं च कुर्वीत ब्राह्मणानपि भोजयेत् ॥ 22   
अङ्कुरानर्पयेत् पूर्वं मृत्संग्रहणपूर्वकम् ।   
अकृतं चेत् कृतं वापि भक्षितं मूषिकादिभि: ॥ 23   
भवेद्वा रक्तवर्णं तु नोत्पद्येताथवा रमे ।   
व्यत्यासेन स्थापिता वा शराव घटपालिका: ॥ 24   
स्वस्थानात्पतितावापि भिन्ना वा मन्त्रसंस्कृता: ।   
मन्त्रसंस्कार हीना वा होमध्यानकृता यदि ॥ 25   
\(रक्तादिदोष संयुक्त मन्त्रहीनाश्च वै यदि\)   
पात्राणि शोधयित्वा तु पुनरङ्कुरमर्पयेत् ॥ 26   
स्थानाद् ब्रष्ठानि पात्राणि परित्यज्य च तत्स्थले । 



[[212]]   
स्थापयित्वा पुनस्तानि तेषु बीजानि वापयेत् ॥ 27   
अयुतं मूलमन्त्रं च कुर्याच्छान्तिं च देशिक: ।   
प्रतिष्ठादिषुकार्येषु स्थापितेषु घटेष्वपि ॥ 28   
भिन्नो वा पतितोवापि छिद्रितो वापि भार्गवि ।   
स्पृष्टो वास्पृष्यमनुजैर्देवं तस्मात्तु मण्डले ॥ 29   
समवाह्य घटं त्वन्यं लक्षणेन समन्वितम् ।   
तस्मिंस्थाने तु संस्थाप्य मण्डलाद् देवतां रमे ॥ 30   
आवाह्य पूर्ववत् पूजां कुर्याद् देशिकसत्तम: ।   
वम्रीभिर्दूषितो वापि स्पृष्टो वा पतितादिभि: ॥ 31   
घटे देवं समावाह्य वेदिं संशोध्य शिल्पिभि: ।   
संस्तीर्य तण्डुलांस्तस्मिन्नानावर्णांस्तु शास्त्रवित् ॥ 32   
चक्राब्जं विलिखेत् पूर्वं प्रोक्षयेत् पुण्यवारिणा ।   
कुम्भाद् देवं समावाह्य पूर्ववत् पूजयेद् गुरु: ॥ 33   
द्वादशार्णायुतं जप्त्वा शान्तिहोमं च कारयेत् ।   
प्रपां वेदींश्च कुण्डानि तोरणानि ध्वजांस्तथा ॥ 34   
कृत्वैवोपक्रमेत् कर्मे ह्यङ्गान्येतानि देशिक: ।   
अकृत्वोपक्रमेत्कर्म तत्सर्वं निष्फलं भवेत् ॥ 35   
तत्तत्कृत्वा पुन: कर्म प्रारभेत विचक्षण: ।   
कुम्भानामवकाशेषु विन्यसेदष्टमङ्गलान् ॥ 36   
घटेषु प्रतिमाश्चैव निक्षिपेन्मन्त्रपूर्वकम् ।   
अकृत्वा यदि कुर्वीत पूर्वोक्तविधिनाचरेत् ॥ 37   
अनिर्वाणस्य दीपस्य निर्वाणे दीपयेत् पुन: ।   
नेत्रमन्त्रायुतैर्हुत्वा शान्तिहोमं समाचरेत् ॥ 38 


श्रीपाञ्चरात्र आगमोक्त   
[[213]]   
वन्हौ कुण्डे स्थले चुल्यां संस्कृतेनुगतिंगते ।   
अस्पृश्चैश्च तथा स्पृष्टे महिष्याज्यादिभिर्हुते ॥ 39   
अग्निप्रतिष्ठां कर्मादौ मोहादविधिना कृते ।   
पुनरग्निं प्रतिष्टाप्य शस्त्रदृष्ठेन वर्त्मना ॥ 40   
मूलमन्त्रसहस्रेण जुहुयात् सर्पिषाहुती: ।   
शान्तिहोमं तत: कुर्यात् शतं ब्राह्मणभोजनम् ॥ 41   
असमिद्धे हुतेग्नौ तु पुनर्होमं समाचरेत् ।   
नैमित्तिकेषु काम्येषु प्रायश्चित्तादिकर्मसु ॥ 42   
तदङ्गहोममन्यस्मिन् कुण्डे वा स्थण्डिलेपि वा ।   
कुर्याद्वा लौकिकाग्नौ तु वास्त्वीशक्षेत्रपालयो: ॥ 43   
मुख्याग्नौ यदि कुर्वीत पुनरग्निं प्रकल्पयेत् ।   
समित्परिधिदर्भाणां कूर्चानां हविषामपि ॥ 44   
आज्यस्थाल्यादिपात्राणां तथा स्रुक्स्रुवयोरपि ।   
तिलाज्यादिपदार्थानामेकवस्तु विलोपने ॥ 45   
हुतं निरर्थकं सर्वं तस्मात् तानि तु संभ्रियात् ।   
सर्वथा होमकार्येषु तिलमाज्यं न लोपयेत् ॥ 46   
ताभ्यां वियुक्तहोमस्य प्रायश्चित्तं न विध्यते ।   
प्रतिष्ठादिषु कार्येषु वर्तमानेषु वै रमे ॥ 47   
अकस्मात् पञ्चमोवापि पतित: पातकी तुवा ।   
कुष्टी वाप्यङ्गहीनो वा प्रेतशौच विगर्हित: ॥ 48   
रजस्वला वा प्रविशेच्छालां देशिकसत्तम: ।   
सर्ववस्तूनि संत्यज्य घटादीनि यथापुरम् ॥ 49   
पर्यग्निकरणं कृत्वा गोमयेनानुलिप्य च । 



[[214]]   
पुण्याहवारिणा प्रोक्ष्य घटादीन् स्तापयेत् पुन: ॥ 50   
यथाक्रमं पुन: कुर्यादादित: सर्वकर्मकम् ।   
शालामग्निर्यदि दहेत् पुन: कृत्वा तु मण्डपम् ॥ 51   
शान्तिहोमं \(तत: कृत्वा\)च कुर्वीत कुर्यात् कर्म च पूर्ववत् ।   
सहस्रं ब्राह्मणान् देवि भोजयेत् प्रभुसत्तम: ॥ 52   
अयुतं द्वादशार्णेन नृसूक्तेन च षोडश ।   
अग्निप्रतिष्ठापूर्वं स्यात् तेन शान्तिर्भविष्यति ॥ 53   
वास्त्वीशस्य क्षेत्रपस्य पूजां होमं च कल्पयेत् ।   
न कुर्याद्यदि मोहेन तत्कर्म विफलं भवेत् ॥ 54   
प्रतिष्टाङ्गं जलेवासो नयनोन्मीलनं तथा ।   
शयनं चाभिषेकं च मन्त्रन्यसनमेव च ॥ 55   
तत्वसंहारहोमं च \(व्योमयानादिसंस्कृतिम्\) षडंगन्यासपूर्वकम् ।   
द्वारपूजा कुम्भपूजा ध्वजपूजा च नित्यश: ॥ 56   
चक्राब्जपूजनं चैव कालयोर्होम एव च ।   
बीजावापं कुम्भपूजा वेदपारायणं तथा ॥ 57   
एतेष्वन्यतमाभावे सर्वं कर्म निरर्थकम् ।   
तानि कर्माणि कृत्वैव पुन: स्थापनमाचरेत् ॥58   
अदीक्षितैर्ब्राह्मणाद्यै: स्पृष्ठश्च प्रतिलोमजै: ।   
आशौचवद्भि: पतितै: कुष्ट्यपस्मार रोगिभि:॥ 59   
श्वगर्दभादिभि: स्पृष्टो नित्यकर्मपाराङ्मुखै: ।   
तुलु\(रु?\)ष्कपञ्चमाद्यैश्च संलाप्योदक्यया सह ॥ 60   
रुधिरार्द्र: स्विन्नगात्रस्तथा कोपसमन्वित: ।   
परदाररतश्चापि परद्रव्यापहारक: ॥ 61 


श्रीपाञ्चरात्र आगमोक्त   
[[215]]   
मूको वा बधिरो वापि पङ्गुर्वा मन्त्रवर्जित: ।   
संध्यादिकर्महीनश्च परनिन्दापर: सदा ॥ 62   
दु:खितो वार्चक: पूजामकरोद्यदि वै हरे: ।   
तद्दोषशान्तये देवं पञ्चविंशतिभिर्घटै: ॥ 63   
अभिषिच्य तथा शान्तिर्मूलमन्त्रसहस्रकै: ।   
हुत्वा संपातमानीय देवस्य शिरसि न्यसेत् ॥ 64   
तत: पूजां प्रकुर्वीत देशिकेन्द्रो यथाक्रमम् ।   
अवगाह स्नानपूर्वं पादशौचमथाचमम् ॥ 65   
प्रोक्षणं पुण्यसलिलैर्मन्त्रन्यसनमेव च ।   
भूतशुद्धिं च हृद्यागं पीठकल्पनमेव च ॥ 66   
निर्माल्यादिविसर्गं च स्थानशुद्धिं भृगो: सुते ।   
बिम्बशुद्धिं \(च कृत्वैव\)ततो देवं पूजयेच्च यथाक्रमम् ॥ 67   
एतेष्वन्यतमं वापि विना पूजा भवेद्यदि ।   
सा पूजा निष्फला ज्ञेया कृत्वा तत्तद्याथाविधि ॥ 68   
पुन: पूजां प्रकुर्वीत तद्धोषस्योपशान्तये ।   
द्वादशार्णजपं कुर्यादष्टोत्तरसहस्रकम् ॥ 69   
अर्घ्यादीनां पात्रेषु शास्त्रोक्तद्रव्यसंचयम् ।   
निक्षिप्यैव हरे: पूजा कर्तव्या तुलसीं तु वा ॥ 70   
तदभावे तु सा पूजा निष्फला तत्प्रतिक्रिया ।   
मूलमन्त्रशतं जप्त्वा पुनर्द्रव्यान्वितैर्जलै: ॥ 71   
पूजयेदर्घ्र्यादानाद्यै: क्षीरसागर संभवे ।   
अकस्मात् दीपनिर्वाणे पूजामध्ये गुरूत्तम: ॥ 72   
तद्दीपं पुनरुद्दीप्य नेत्रमन्त्रशतं जपेत् । 



www.kriyasagaram.in  216   
प्राण्यङ्गस्तम्भवैस्तैलैरजोष्ट्रादिघृतैरपि ॥ 73   
तथा मधूकहेरण्डपुंनाग फलसंभवै: ।   
तैलैर्नरानु भूतैश्च वस्त्रखण्डैश्चवतर्तिभि: ॥ 74   
दीपयित्वा गुरु:पूजां करोति यदि वै रमे ।   
देवस्य संनिधिर्न स्यात् तद्दोपस्य प्रशान्तये ॥75   
संशोध्य दीपपात्राणि गोघृतैर्दीपयेत् पुन: ।   
पञ्चविंशतिभिर्देवं कलशै: स्नापयेत् पुरा ॥ 76   
शान्तिहोमं च कृत्वैव पुन: पूजां समारभेत् ।   
धूपादीषुपचारेष्वेकस्मिन्नकृते सति ॥ 77   
तद्दोषशान्तये देवि नेत्रमष्टोत्तरं जपेत् ।   
पुनस्तत्कर्म कुर्वीत भगवत्प्रीतयेर्चक: ॥ 78   
अन्त: पूजनकाले तु पिदद्याच्चकवाटकम् ।   
बाह्यण्डपपूजायां महाजनसमीपत: ॥ 79   
अनाच्छाद्यैव देवस्य पूजां कुर्याद् विचक्षण: ।   
अन्यत्राच्छादनं नित्यमन्नाध्यादिनिवेदने ॥80   
वाहनादिष्वलंकारे नो चेद् दोषो महान् भवेत् ।   
देवालयान्तर्देवस्य ह्यभिषेको महान् भवेत् ॥ 81   
आलयस्य बहि\(:\) स्थाने न कुर्यादभिषेचनम् ।   
व्यत्यासं यदि कुर्वीत जपेन्मूलायुतं गुरु: ॥ 82   
धूपपात्रं दीपपात्रमर्घ्यादीनां च भजनम् ।   
नीराजनार्थपात्रं च छत्रं घण्टा चचामरे ॥ 83   
पताकादिश्च निपतेन्मूलमन्त्रशतं जपेत् ।   
एतेषु यस्य कस्यापि संभेदो जायते यदि ॥ 84 


श्रीपाञ्चरात्र आगमोक्त   
[[217]]   
पुन: संधाय तत्तच्च पञ्चगव्येन शोधयेत् ।   
प्रतिष्टाकालमारभ्य पूजाकाले तु यत्कृतम् ॥ 85   
घण्टाघोषो वेदपाठस्तथा तौर्यत्रिकादिकम् ।   
पूजाकाले प्रतिदिनं कुर्यात् तत्तज्जलोद्भवे ॥ 86   
यदि घण्टादिघोषेण हीनं चेत् पूजनं हरे: ।   
तद्दोषस्य प्रशान्त्यर्थं द्वादशार्णायुतं जपेत् ॥ 87   
पुनस्तै: पूजनं कुर्याद् देवस्य प्रीतये गुरु: ।   
क्लुप्तवस्त्वाध्यभावेन कालमेकं द्वयं तु वा ॥ 88   
कालत्रितयमेव स्यात् पूजनं कमलेयदि ।   
पूर्वोक्तकालद्रव्याद्यैस्तत्तत्कालादनन्तरम् ॥ 89   
पूजयेत् दोषशान्त्यर्थं शान्तिहोमं समाचरेत् ।   
एवमेकाहहीनेतु नवभि: कलशैर्हरिम् ॥ 90   
संस्नाप्य शान्तिहोमं च कारयेत् तद्दिनोचितै: ।   
द्रव्यैर्द्विगुणितैर्देवं पूजयेद्धरिमव्ययम् ॥ 91   
आरभ्य द्विदिनं यावत् पक्षान्तं न कृतं यदि ।   
एकाशीतिघटैर्देवं स्नापयेच्छान्तिहोमवत् ॥ 92   
कृत्वा द्विगुणितैर्दव्यै: \(तावतो वासरस्य च\)पूजयेच्च यथाक्रमम् ।   
\(पूजयेन्मन्त्रवद्देवं\)तावद्वासरसंख्याया: ब्राह्मणानपि भोजयेत् ॥ 93   
मासैकस्मिन्नतिक्रान्ते पूजाहीनेन वैरमे ।   
अष्टोत्तरशतैर्देवं कलशैरभिषिच्य च ॥ 94   
शान्तिहोमं द्विजातीनां सहस्रस्यापि भोजनम् ।   
कृत्वा द्विगुणितैर्द्रव्यै: पूजयेच्च यथाक्रमम् ॥ 95   
पूजाहीने वत्सरेतु संप्रोक्षणमतश्चरेत् । 



[[218]]   
त्रिवर्षान्तं मानुषस्य पूजनं न कृतं यदि ॥ 96   
प्रतीष्टाप्य यथाशास्त्रं पूजयेद् देशिकोत्तम: ।   
स्वयंव्यक्तेषु दिव्येषु पूजालोपो न दूषणम् ॥ 97   
यथा वैकुण्टलोकेहं स्वयंव्यक्ते तथैव च ।   
अत्र मां पूजक: को न नित्यं पूजयति प्रिये ॥ 98   
तथैव तत्र सांनिध्यात् पूजालोपो न दोषकृत् ।   
दिव्येष्वपि च पूर्वं हि देवैरेव प्रतिष्ठित: ॥ 99   
तदारभ्य च देवाश्च क्रमेणागत्य नित्यश: ।   
मानुषाणामदृष्यास्ते पूजयन्ति रमापतिम् ॥ 100   
अतस्तेषां च बिम्बानां पूजालोपो न विद्यते ।   
तथापि मानुषे लोके स्वयं व्यक्तादिषु प्रिये ॥ 101   
परस्परविरोधेन ह्यलक्ष्येण च कोपत: ।   
न कुर्याद्यादि पूजां तु पाञ्चरात्रार्थतत्त्ववित् ॥ 102   
अज्ञानां मानवानां तु मनस्तोषणहेतवे ।   
सहस्राराधनं कुर्यादष्टोत्तरशतैर्घटै: ॥ 103   
अभिषेकं कुरा कृत्वा तत: शान्तिं समाप्य च ।   
पीठार्चनं तु कृत्वैवा देवामावाहयेद् रमे ॥ 104   
अकृत्वा पीठयजनं देवामावाहयेद्यदि ।   
सा पूजा निष्फला ज्ञेया देवतासन्निधिर्न च ॥ 105   
द्वादशार्णसहस्रं तु दोषस्यास्य प्रशान्तये ।   
जपित्वा च यदाशास्त्रं पीठपूजां च कल्पयेत् ॥ 106   
अकृत्वावाहनं \(पूजां कर्मार्चादिषु वै रमे\)   
पूजा कर्मार्चादीषु या पूजा\(भवेत्\) । 


श्रीपाञ्चरात्र आगमोक्त   
[[219]]   
सा पूजा निष्फला ज्ञेया पुनरावाह्य पूजयेत् ॥ 107   
लययागं भोगयागं क्रियाहीनमथापि वा ।   
मन्त्रमुद्राविहीनं च विपर्यासेन वा कृतम् ॥ 108   
एषां दोषविनिर्मुक्त्यै जपेन्मूलसहस्रकम् ।   
पुनस्तानी प्रकुर्वीत यथाशास्त्रं विचक्षण: ॥ 109   
द्वारस्थितानां देवानां तथावरणवासिनाम् ।   
पूजाहीने पुरा तेषां तत्तन्मन्त्रशतं जपम् ॥ 110   
कृत्वा तु मन्त्रवत्पूजां कुर्यादर्चकसत्तम: ।   
व्यत्यासात्पूजने वापि पूर्वोक्तं तु समाचरेत् ॥ 111   
नीराजनान्तिमं पूर्वं मूलबिम्बं समर्चयेत् ।   
तत: कर्मादिबिम्बानां मन्त्रवत्क्रमशो भवेत् ॥ 112   
अनर्च्य मूलबिम्बं वा समकालेन वा रमे ।   
व्यत्यासेन च वा कुर्यात् पूजनं गुरुसत्तम: ॥ 113   
तद्दोषशान्तये देवि जपेन्मूलसहस्रकम् ।   
पुन: पूजां प्रकुर्वीत मूलार्चादिषु मन्त्रवित् ॥ 114   
अलंकारासनान्तेतु कुर्यान्नीराजनं हरे: ।   
न कुर्याद्यादि मोहेन मूलमन्त्रशतं जपेत् ॥ 115   
ततो यथावत्कुर्वीत नीराजनविधिं गुरु: ।   
अदीक्षितैरुदक्यादिदृष्टं वा प्रतिलोमजै: ॥ 116   
पतितै: श्वशृगालाद्यैर्दृष्टं वा मूषिकादिभि: ।   
आघ्रातं मक्षिकाभिश्च सेवितं च पिपीलिकै: ॥ 117   
क्रिमिकेशनखै: स्पृष्टं भिन्नभाण्डस्थितं तु वा ।   
अत्युष्णमतिशीतं वा व्यञ्जनैश्च विवर्जितम् ॥ 118 



[[220]]   
अमन्त्रसंस्कृतं वा स्यादन्यमुद्दिश्य वा कृतम् ।   
तुषपाषाणशकलै: संयुतं नावधारितम् ॥ 119   
गुडान्नेन विहीनं न हरये विनिवेदयेत् ।   
पञ्चाशता त्वेकहीनै: कलशै: स्नापयेद्धरिम् ॥ 120   
जुहुयान्मूलमन्त्रेण सहस्रेण गुरूत्तम: ।   
शान्तिहोमं च कृत्वैव पुन: पूजां समाचरेत् ॥ 121   
\[स्वयंव्यक्तादिमर्त्यान्तं समं पूजा प्रतिक्रिया ।\]   
निवेदयेत् ततोऽन्नाद्यं शुद्धं व्यञ्जनसंयुतम् ॥ 122   
कणैस्तु भवति व्याधिस्तुषैर्दारिद्यसम्भव: ।   
कृमिभि: पुत्रनाश:स्यात् केशैर्दारविनाशनम् ॥ 123   
पाषाणैर्मरणं सिद्धं भस्मणाकलहो भवेत् ।   
अङ्गारैर्वन्हिना बाधो भग्नैर्भङ्गंस्तु विग्रहे ॥ 124   
इत्थं दोषो भवेद्देवि यजमानानवेक्षणात् ।   
तस्मात् तद्दोषभीत: सन् यजमानो दिने दिने ॥ 125   
प्रातरारभ्य रात्र्यंन्तं पश्येत्कार्याण्यतन्द्रित: ।   
\(निवेदनार्थमानीतं मध्येऽन्नं पतितं यदि ॥ 126   
महानसस्थितान्नादीन् तटाकादिषु निक्षिपेत् ।   
ततो महानसं पुण्यसलिलै: प्रोक्ष्य वाचयेत् ॥ 127   
अन्यत्र पचनागाराद् दीक्षितेतर संस्कृतम् ।   
अमन्त्रसंस्कृतं चापि संस्पृष्ठं माक्षिकादिभि: ॥ 128   
अयोग्यैरपि संस्पृष्ठं प्रभूतान्नं भृगो: सुते ।   
अस्त्रमन्त्रेण संशोध्य शोषणादीनि कारयेत् ॥ 129   
निवेदयेत् ततोऽन्नाद्यमल्पे त्वित्थं न चाचरेत् । 


श्रीपाञ्चरात्र आगमोक्त   
[[221]]   
\(भोगलक्ष्मीवीरलक्ष्म्यो: पूजनं युगपद्यादि ॥ 130   
भोगलक्ष्म्या: पुरा कुर्याद् वीरलक्ष्म्यास्तत: परम् ।\)   
पूजान्ते सर्वबीजानि मत्रादानं गुलान्नवत् ॥ 131   
निवेदयेच्च देवाय विशेषयजनै: सह ।   
मात्रादानविहीने तु शान्तिहोमं समाचरेत् ॥ 132   
पुनस्तत्तत्समर्प्याथ नमस्कृत्वा क्षमापयेत् ।   
संकल्प्य पूजां होमान्तमुत्सवान्तमथापि वा ॥ 133   
पूजकेन तु मध्यान्हे होतव्यं न कृतंयदि ।   
रात्रिहोमेन सहितं द्विगुणं जुहुयाद् गुरु: ॥ 134   
पूर्णाहुतिंच द्विगणैर्द्रव्येरेव \(तु करयेत्\) क्रियाद् गुरु: ।   
एकाहान्मासपर्यन्तं होमस्तु न कृतोयदि ॥ 135   
पञ्चाशतैकहीनस्तु कलशै: स्नापयेद्धरिम् ।   
तत्कालद्विगुणैर्द्रर्जुहुयान्मन्त्रवित्तम: ॥ 136   
मासादूर्ध्वं वत्सरान्तं होमो न क्रियते यदि ।   
एकाशीतिघटैर्देवमभिषिच्य च गोघृतै: ॥ 137   
मूलमन्त्रसहस्रेण शान्तिं च \(जुहुयाद् गुरु:\) जुहुयात्तत: ।   
तत्कालद्विगुणैर्द्रव्यै: पूर्णाहुत्या च भामिनी ॥ 138   
इत्यं वर्षादपि भवेत् त्रिवर्षान्तं रमे यदि ।   
मनुष्यनिर्मितं बिम्बं संप्रोक्ष्यैव तु पूजयेत् ॥ 139   
बलिहीने त्वित्थमेव विशेष: कथ्यतेऽधुना ।   
आवाहीते बलिद्रव्ये देवे च पतिते यदि ॥ 140   
तद् द्रव्याद्धृदये देवमावाह्य तदनन्तरम् ।   
शुद्धमन्यत्समादाय द्रव्यं देशिकसत्तम: ॥ 141 



[[222]]   
तस्मिन्नावाह्य हृदयाद् देवं दिक्षु बलिं क्षिपेत् ।   
तद्दोशशान्तये देवं क्षीरेणैवाभिषेचयेत् ॥ 142   
शान्तिहोमं च कुर्वीत मूलमन्त्रशतं जपेत् ।   
यानाद् बिम्बे निपतिते स्पृष्टे वा पतितादिभि: ॥ 143   
बलिबेरं तु नवभि: कलशैरभिषिच्य च ।   
शान्तिहोमं च कुर्वीत जपेन्मूलसहस्रकम् ॥ 144   
तालनर्तनगानानां विहीने दीपनाशने ।   
तत्तद्दोषस्य शान्त्यर्थं तत्तत्काले गुरूत्तम: ॥ 145   
जपेन्मूलसहस्रं तु पुनस्तत्तत्प्रकल्पयेत् ।   
बलिदानात्परं \(मूलान्मध्यान्हे मखकौतुके\)देवं मूलादुत्सवकौतुके ॥ 146   
आवाह्य यानमारोप्य कारयेदुत्सवं गुरु: ।   
पूजामात्रं तु वा कुर्यात् कालयोरुभयोरपि ॥ 147   
इत्थं तु न कृतं देवि तद्दोषस्य प्रशान्तये ।   
द्वादशार्णसहस्रं तु जप्त्वा शान्तिं समाचरेत् ॥ 148   
\[आतपैश्च महावातधूलिभिर्वर्षबिन्दुभि: ।   
स्पृशेच्चेद्भगवब्दिम्बं स्नापयेन्नवभिर्घटै: ॥ \] 149   
कृत्वोत्सवं वा सायान्हे रात्रि \(पूजामुपक्रमेत्\)पूजां समाचरेत् ।   
द्विजातीनां तु मरणं ग्रामादौ सम्भवेद्यादि ॥ 150   
यावद्ग्रामस्य मध्यस्थ: शवस्तिष्टति वल्लभे ।   
ग्रामादेस्तावदाशौचं तावत्पूजां न चाचरेत् ॥ 151   
ग्रामाद्विनिर्गते प्रेते वास्तुशान्त्यादिकं चरेत् ।   
गुरु:पूजां प्रारभेत न तत: पूर्वमाचरेत् ॥ 152 




श्रीपाञ्चरात्र आगमोक्त   
[[223]]   
पूजनेतु समारब्धे मृतिश्चेत्तदनन्तरम् ।   
उपक्रान्तां तु तां पूजां सङ्ग्रहेण समापयेत् ॥ 153   
प्रेते ग्रामाद्विनिर्याते ग्रामशुद्धिं विधाय च ।   
ततो यथावत् पूजां च कुर्याद् देशिकसत्तम: ॥ 154   
स्त्रीशूद्राणां च बालानां मरणं संभवेध्यदि ।   
ग्रामादीनां न चाशौचं \(तथा ब्रह्मचतु:शते\)स्यात् क्षीरोदसंभवे ॥ 155   
एकादशधनुर्भ्योन्त: शूद्रस्त्रीशवदूषिते ।   
बहिर्निष्कास्य तत्पश्चात् पूजनं प्राक्रमेद् गुरु: ॥ 156   
\[धनु: सङ्ख्याकल्पनं तु द्वितीयद्वारमादित: ।   
ग्राममार्गेण कर्तव्यं न तु तिर्यक्प्रकल्पयेत् ॥ 157   
विद्यमाने शवे पूजां कुर्याच्चेत् कमलालये ।   
तत्कालसंस्कृतान्नानि हरये वा निवेदयेत् ॥ 158   
एकाशीतिघटैर्देवं स्नापयेन्मन्त्रपूर्वकम् ।   
कृत्वा शान्तिं तत:पूजां यथावत् कारयेद् गुरु: ॥ 159   
वैखानसऋषिर्देवि ब्रह्मणो नखनि:सृत: ।   
हिमवच्छिखरे रम्ये गङ्गाद्वारे तपस्यति ॥ 160   
पाञ्चरात्रसमं शास्त्रं मत्पूजार्थं करिष्यति ।   
तच्छिष्या भृगुमुख्याध्या वैखानसमुनीरितम् ॥ 161   
शास्त्रं वैखानसं नाम ह्यधीत्य मुनिपुंगवा: ।   
तच्छास्त्रोक्तविमानादिबिम्बानि ह्यालयानिच ॥ 162   
तच्छास्त्रेण प्रतिष्टाप्य पूजयिष्यन्ति वै रमे ।   
एवं शैवादिशास्त्राणिभविष्यन्ति च भूतले ॥ 163   
तदाराधकमर्त्यैश्च तच्छास्त्रेण च दीक्षितै: । 



[[224]]   
एतच्छास्त्रान्यसिद्धान्तदीक्षितैरन्यगोत्रिभि: ॥ 164   
नूतनैर्दीक्षितैर्वापि परदीक्षाविवर्जितै: ।   
मन्त्रसिद्दान्तबिम्बानि न \(स्पृष्येरन्\)स्पृश्येत कदाचन 165   
यदि स्पृशेयुर्देवेशं पंचविंशतिभिर्घटै: ।   
स्नापयित्वा \*तत: शान्तिं होमं चैव समाचरेत् ॥ 166   
अदीक्षितो वार्चकोपि पूजकेतरवंशज: ।   
दीक्षितोपि च सन्यासि क्षत्रियो वैश्य एव वा ॥ 167   
अदीक्षितो ब्राह्मणो वा पुष्टियक्ष्मा च मूकक: ।   
काणो वाप्यङ्गहीनो वा प्रतिलोमज एव वा ॥ 168   
स्त्री वाप्यनुपनीतो वा कुण्डो वा गोलकोपि वा ।   
स्पृशेध्यदि हरिं देवी नवभि: कलशैर्गुरु: ॥ 169   
अभिषिच्य जपेन्मूलमन्त्रं जप्त्वा सहस्रकम् ।   
शान्तिहोमं च कुर्वीत तद्दोषस्यापनुत्तये ॥ 170   
चण्डालपुल्कसौ वापि परस्त्रीसक्त एव वा ।   
अज्ञातजातिर्दस्युर्वा पतितो जातिदूषित: ॥ 171   
म्लेच्छो वा प्रविशेदन्त: स्पृशेद्वा बिम्बमब्जजे ।   
तद्गतानि च पात्राणि शुद्धिं कृत्वा यथाविधि ॥ 172   
पाञ्चरात्रोक्तविधिना \(वास्तुशुद्धिं समाचरेत्\) वास्तुशान्तिं समाप्य च ।   
प्रविष्ठमात्रे तद्देवमेकाशीतिघटैर्गुरु: ॥ 173   
स्नापयेध्यदि पूर्वोक्ता: स्पृशन्ति स्म हरिं रमे ।   
संप्रोक्षणं तत: कुर्यात् शास्त्रदृष्टेन वर्त्मना ॥ 174   
एतेषु यो वा को वापि गर्भान्तर्मृतिमन्वभूत् ।   
\*बिम्बस्य वा शवस्पर्श: संभवेद्दोषशान्तये ॥ 175 


श्रीपाञ्चरात्र आगमोक्त   
[[225]]   
\*\(बिम्बस्य वा शवस्पर्शं भवेत्तदोषशान्त्ये\)   
\*प्रतिष्टां शास्त्रसंसिद्धां नयनोन्मीलनं तथा ।   
\*\(पुनः प्रतिष्ठां कुर्वीत जलाधिवसनं तथा।   
तत्त्वन्यासं च शयनं नयनोन्मीलनं विना ॥\)   
जलाधिवासं च विना कुर्याद्देशिकसत्तम: ॥ 176   
\[जीर्णोद्धारप्रतिष्ठायामेवं कुर्याद्विचक्षण: ।\]   
ब्राह्मणक्षत्रियविशां स्पृष्टे वा दूषिते शवै: ॥ 177   
अभिषिच्य घृतैर्देवं प्रोक्षणं च समाचरेत् ।   
शूद्रस्य वानुलोमानां शवै: स्पृष्टेऽथ दूषिते ॥ 178   
पूर्वोक्तविधिमाचर्य सहस्राराधनं चरेत् ।   
मूलार्चा यदि वा वस्त्रैश्चित्रैर्वा मृण्मयैस्तु वा ॥ 179   
कृता चेत्तां परित्यज्य तत्स्थानेऽन्यां निवेशयेत् ।   
प्रतिष्ठां च यथाशास्त्रं कुर्याद्देशिकसत्तम: ॥ 180   
सर्वत्र ब्राह्मणानां च सहस्रं भोजयेत् प्रभु: ।   
\[भट्टाचार्य: साधकाश्च तथैव परिचारका: ॥ 181   
आसनेष्वासिकां भुक्तिं शयने च यथातथम् ।   
कुर्यु: कर्मण्यधिकृता दोषो नैव तदा भवेत् ॥ 182   
अन्ये चेत् कुर्युरवनिं लेपयेद् गोमयाम्बुभि: ।   
पुण्याहसलिलैर्देवमन्दिरं प्रोक्षयेद् गुरु: ॥ 183   
एतेषु पञ्चमाद्येषु यो वा को वापि मानव: ।   
प्रविष्टो वा मृतो वापि पाकशालां पुरा रमे ॥ 184   
तत्रस्थाग्निं परित्यज्य कुण्डचुल्लिस्थमप्यथ ।   
सर्वत्र गोमयालेपं प्रोक्षणं पञ्चगव्यत: ॥ 185 



[[226]]   
पुण्याहसलिलैश्चापि वास्तुहोमादिपूर्वकम् ।   
प्रतिष्ठाप्य च तच्छालां ततोग्निं च यथाविधि ॥ 186   
कल्पयित्वा ततो होमं पचनं चापि कारयेत् ।   
प्रथमावरणाद् देवि ध्वजस्तम्भावसानकम् ॥ 187   
चण्दालादिषु यातेषु नवभि: कलशैर्हरिम् ।   
मृतश्चेत् तत्र य: कश्चिद् देवमष्टोत्तरै: शतै: ॥ 188   
स्नापयित्वातु कलशै: शान्तिहोमं समाचरेत् ।   
ध्वजस्तम्भादुपक्रम्य रथ्यावरणमन्तत: ॥ 189   
प्रथमावरणादौ तु शकृन्मूत्रादिदूषिते ।   
\[पूर्वोक्तेषु प्रविष्ठेषु पुण्याहै: प्रोक्षयेत् \(स्थलम्\)जलै: ॥ 190   
तत्क्षणात् तद्बहिर्नीत्वा मार्जनाल्लेपनादिभि: ।   
शोधयित्वा भुवं पश्चात् प्रोक्षयेत् पुण्यवारिभि: ॥ 191   
गर्भगेहे तु देवेशं स्नापयेन्नवभिर्घटै: ।   
प्रथमावरणाध्येषु \(प्राकारेष्वपि पञ्चसु\)प्राकारे यत्र कुत्रचित् ॥ 192   
अद्वारेण बहिर्नीत्वा मृतं जन्तुं \(नरंतथा\)गुरूत्तम: ।   
तत: पूर्वोक्तविधिना प्रायश्चित्तं समाचरेत् ॥ 193   
गर्दभश्वशृगालाद्यैर्वानरेण च पोत्रिणा ।   
काको वा कुक्कुटो वापि गृध्रो वा श्येन एव वा ॥ 194   
गोधा वा सरटोवापि राजमूषक एव वा ।   
\[मार्जालसर्पमण्डूकगौलीभि: सरटादिभि:\]॥ 195   
स्पृशेच्च पञ्चविंशद्भि: कलशै: स्नापयेद्धरिम् ।   
\[पिपीलिकाद्यैर्बिम्बस्य स्पर्शदोषो न विद्यते ॥ 196   
एतेषां गर्भगेहान्तमृतिर्वा स्पर्शनं तुवा । 


श्रीपाञ्चरात्र आगमोक्त   
[[227]]   
अष्टोत्तरशतैर्देवं कलशैरभिषिच्यच ॥ 197   
शान्तिहोमं तत: कुर्यात् सहस्राराधनं चरेत् ।   
प्रथमावरणाध्येषु प्राकारेष्वपि सप्तसु ॥ 198   
वर्णानां प्रसवे देवि पञ्चमादिस्त्रियस्तुवा ।   
प्रसूताश्चेत् तदा\(देव\) तत्र मृताविव विधिर्भवेत् ॥ 199   
मृगाणां पक्षिणां वापि प्रसवे मृतिवद्भवेत् ।   
सर्वत्र गोमयालेपो ब्राह्मणानां तु भोजनम् ॥ 200   
प्रोक्षणं पुण्यसलिलै: पञ्चगव्यैस्तथैव च ।   
आराधनं भगवतो हरे: कुर्याद् विचक्षण: ॥ 201   
मानुषस्थापितानां तु बिम्बानामित्थमीरितम् ।   
स्वयंव्यक्तादिबिम्बेषु मृण्मयादिषु वै रमे ॥ 202   
संप्राप्तेष्वपि दोषेषु प्रोक्षयित्वा यथाविधि ।   
सहस्राराधनं कृत्वा नित्यपूजां \(उपक्रमेत्\) समाचरेत् 203   
एवं दोषान् गुणान् वीक्ष्य तत्तत्कालोचितान् गुरु: ।   
प्रायश्चित्तं पुरा कृत्वा नित्यपूजां समाचरेत् ॥ 204   
रात्रौ पूजां बलेर्दानमुत्सवं च यथाविधि ।   
यामार्धपूजनं चापि कृत्वा मूलात् ततो रमे ॥ 205   
आवाह्य शयनार्चायां पूजयित्वा ततो गुरु: ।   
क्षीरान्नादि निवेध्याथ शायये च्छयने शुभे ॥ 206   
तत्तत्कर्मार्थबिम्बे तु तत्र सनिहिते सति ।   
तत्तत्कर्मविशेषाणां व्यत्ययं न समाचरेत् ॥ 207   
तत्तत्कर्मसु बिम्बं तु हीनं चेत् पूजनादिषु ।   
समस्तपूजनं कुर्यात् कर्मार्चायां गुरूत्तम: ॥ 208 



[[228]]   
कुर्यात् प्रतिदिनं भद्रे गीतनाट्यसमन्वितम् ।   
एषोत्सवस्त्ववश्यं हि राजराष्ट्राभिवृद्धये ॥ 209   
न कुर्याद्यदि मोहेन श्री: प्रभोर्विमुखी भवेत् ।   
मधुक्षीरघृतैर्देवं प्रात: संस्नाप्य देशिक: ॥ 210   
क्षीरान्नादीनि सर्वाणि गुणानि निवेदयेत् ।   
\[सूतकं वा मृताशौचं पूजारम्भे श्रुतं यदि ॥ 211   
आशौचमाचरेद् विद्वान् पूजान्ते विधिवद्रमे ।   
नित्ये नैमित्तिके काम्ये ह्युत्सवे स्नपने तथा ॥\] 212   
प्रायश्चित्ते प्रतिष्टायां प्रोक्षणे देशिकोत्तम: ।   
वपनस्नानपूर्वं हि रक्षाबन्धं तथर्त्विज: ॥ 213   
कृत्वैव कार्यजातानि कुर्युर्देवि यथाक्रमम् ।   
अबध्वा यदि मोहेन कुर्याच्चेदुत्सवादिकम् ॥ 214   
शान्तिहोमं तत: कृत्वा मूलमष्टोत्तरं जपेत् ।   
तत: शास्त्रोक्तविधिना बध्वा प्रतिसरं रमे ॥ 215   
आदितस्तत्क्रियां कुर्यादन्यथा त्वकृतं कृतम् ।   
मूलादीनां च बिम्बानामित्थमेव विधिर्भवेत् ॥ 216   
\[महोत्सवाध्युत्सवेषु करस्ते देशिकस्यच ।   
देवदेवस्य नष्टे तु छिन्हे \[छिन्ने\] वा कौतुके गुरु: ॥ 217   
सूत्रान्तरं पुनर्बध्वा शान्तिहोमं समाचरेत् ।\]   
प्रतिष्टादिषु कार्येषु बद्धप्रतिसरो गुरु: ॥ 218   
व्याधितश्चेत् तस्य पुत्र: शिष्यो वा दीक्षित: स्वयम् ।   
अनुज्ञया गुरोस्तस्य स्नात्वा वपनपूर्वकम् ॥ 219   
बध्वा सूत्रं तदारभ्य क्रियाशेषं समापयेत् । 


श्रीपाञ्चरात्र आगमोक्त   
[[229]]   
मध्ये मृतो यदि गुरुस्तच्छिष्यस्त्वन्यगोत्रिय: ॥ 220   
रक्षां कृत्वा ततो देवं पञ्चविंशतिभिर्घटै: ।   
स्नापयित्वा शान्तिहोमं कृत्वा कर्म समाचरेत् ॥ 221   
रक्षामङ्गलसूत्रं यो बध्नन् वर्तेत देशिक: ।   
शावाशौचं सूतकं च तस्य नास्ति जलोद्भवे ॥ 222   
स्नानमात्रं भवत्येव किंचिद्भेदस्त्वथर्त्विजाम् ।   
कर्ममध्येपि चाशौचं मृते त्वात्मान्विते भवेत् ॥ 223   
पिता माता ज्येष्ठपुत्रो भार्या चात्मान्विता: स्मृता: ।   
तत्कार्ये देशिकस्त्वन्यं दीक्षयित्वा नियोजयेत् ॥ 224   
प्रतिष्टादिषु कार्येषु दीक्षितो गुरुसत्तम: ।   
एकपुत्रस्तस्य पिता प्राप्नुयात् पञ्चतां यदि ॥ 225   
बद्धप्रतिसरो गत्वा श्मशानं पादुकां धरन् ।   
अस्थिसंचयनान्तं च कर्म कृत्वा यथाविधि ॥ 226   
स्नात्वा चालयमागत्य घटै: षोडशभिस्तत: ।   
अभिषिक्तो मन्त्रविद्भिर्देवकार्यं ततश्चरेत् ॥ 227   
उत्सवान्ते देवकार्यं समाप्य च यथाविधि ।   
आशौचं कर्मकाण्डोक्तं दशरात्रं समाचरेत् ॥ 228   
तर्पणं पिण्डदानं च श्राद्धं चापि सपिण्डनम् ।   
पाञ्चरात्रोक्तमथवा कुर्याद् देशिकसत्तम: ॥ 229   
देवं तमुत्सवान्ते च शतेनाष्टोत्तरैर्घटै: ।   
स्नापयेच्छान्तिहोमं च कुर्यादाचार्यसत्तम: ॥ 230   
दीक्षितो मृतसंघान्नं शूद्रान्नं तैलसेवनम् ।   
मिथुनीभवनं चैव वर्जयेत् कलहं तथा ॥ 231 



[[230]]   
यदि कुर्वीत मोहेन पञ्चविंशतिभिर्घटै: ।   
देवं संस्नापयेत्पूर्वं सहस्राराधनं चरेत् ॥ 232   
महानदीस्नानपूर्वं दीक्षित: पञ्चगव्यकम् ।   
द्वाशार्णसहस्रस्य जपमेकाह \(भोजनम्\)मब्जजे ॥ 233   
\*\*उपवासं च कुर्वीत ततो देवं स्पृशेत् गुरु: ।   
\(\*\*कुर्वीत च ततो देवं स्पृशेद्दीक्षितसत्तम: ।\)   
एकस्मिन्नालये देवि दीक्षितो बद्धकङ्कण: ॥ 234   
आलयान्तरदीक्षायां न बध्नीयाच्च कङ्कणम् ।   
\[एकं कर्म समुद्दिश्य रक्षाबन्धं कृतं यदि ॥ 235   
तेनैव सर्वकर्माणि कुर्याद् देशिकसत्तम: ।\]   
यदि बध्नीत मोहेन तत्कर्म पुनराचरेत् ॥ 236   
मातापित्रोर्दीक्षितश्च विधुरो मलिनीपति: ।   
श्राद्धकर्ता च पत्न्यां तु गर्भिण्यामपि दीक्षित: ॥ 237   
कंकणं तु न बध्नीयात् तथाचारविगर्हित: ।   
\[एककुण्दविधानं चेदुत्सवादिषुपद्मजे ॥ 238   
आचार्यमात्रं बध्नीयात् कौतुकं ऋत्विजां विना ।   
रक्षासूत्रं विना कुर्यादेकघस्रोत्सवादिकम् ॥ 239   
भक्तबिम्बाद्युत्सवं च सद्य: संप्रोक्षणं तथा ।   
एकोद्दिष्टे स्थितं त्बब्दं निमित्ते त्वष्टमासिकम् ॥ 240   
पितृवर्णेऽपि षण्मासं वैश्वदेवे त्रिमासिकम् ।   
द्विमासं विष्णुवर्णे तु त्यजेत् कौतुककर्मणि ॥ 241   
सपिण्डीकरणं भुक्त्वा पूजको दीक्षितोपिसन् ।   
दशाहात्परतो देवि महातीर्थावगाहनम् ॥ 242 


श्रीपाञ्चरात्र आगमोक्त   
[[231]]   
त्रि सहस्रं द्वादशार्णजपं कुर्याद् विशुद्धये ।   
\[अकृत्वा यदि मोहेन भगवन्तं स्पृशेध्यदि ॥ 243   
त्रिंशद्भि: कलशैर्देवं स्नापयेद् दोषशान्तये ।   
सहस्राराधनं कुर्यात् तद्दोषस्य प्रशान्तये ॥\] 244   
श्राद्धभोक्ता तु देवेशं तद्दिने पूजयेद्यादि ।   
गर्भगेहप्रविशेच स्नापयेन्नवभिर्घटै: ॥ 245   
सूतकं वा मृताशौचं विष्णोर्वा सगृहादिके ।   
शृतं यदि बहिस्तूर्णं जवेनागत्य मन्दिरात् ॥ 246   
आशौचमाचरेन्मर्त्यस्तथा स्त्री तु रजस्वला ।   
\*पञ्चविंशतिभि: कुम्भै: स्नापयेदन्यथा यदि ॥ 247   
\(\*नवभि: कलशैर्यदि इति पाठान्तर: पुस्तके दर्शितम्\)   
शूद्रद्रव्ये गृहीते वा दोषान्नस्य च भक्षणात् ।   
कामलोभादिना वापि नीचैर्मासं सहासनात् ॥ 248   
दीक्षितस्य मन: किंचित् पश्चात्तापयुतं भवेत् ।   
शुद्धान् वेदविदो विप्रानष्टो वा षडथापि वा ॥ 249   
वृत्वाध्वर्युनेकघटं व्रीहिभरे निवेश्य च ।   
वासुदेवं वेदमूर्तिमावाह्य च घटे पुरा ॥ 250   
पूजयित्व ततो वेदान् वेदौ वा वेदमेव वा ।   
ऋत्विङ्मुखादुपश्रुत्य तन्मन्त्रितजलेन च ॥ 251   
अभिषिक्तो यदि भवेत् स मे प्रीततमो भवेत् ।   
तस्य पूजां प्रतीक्षेऽहं कदा वा तादृशो भवेत् ॥ 252   
सकृन्नियुङ्क्तस्तम्भं वा वस्त्रं वा पक्षिलेखितम् ।   
नोप्युञ्ज्यात् पुनस्तं वै नियोजयति चेद्यादि ॥ 253 



[[232]]   
तत्परित्यज्य देवेशं पञ्चविंशतिभिर्घटै: ।   
स्नापयित्वा शान्तिहोमं शतमष्टाक्षरं जपेत् ॥ 254   
अष्टोत्तरशतै: कुम्भै: प्रतिमादाहनादिके ।   
वस्त्रादिदाहने तस्य प्रभापीठादिदाहने ॥ 255   
सुदर्शनेऽग्निना दग्धे स्नापयेन्नवभिर्घटै: ।   
ध्वजे विताने छत्रे च दग्धे चास्तरणादिके॥ 256   
यथावत्पुनरुत्पाध्य शान्तिहोमादिकं चरेत् ।   
ध्वजस्तम्भेऽग्निना दग्धे पटे वा तत्परित्यजेत् ॥ 257   
तत्स्थानेऽन्यं प्रतिष्ठाप्य तद्दोषस्यापनुत्तये ।   
आदितस्तद्यथाशास्त्रं कर्म कुर्याद् विचक्षण: ॥ 258   
पक्षीशावाहितो कुम्भे भिन्ने वा पतितेऽपि वा ।   
अस्पृश्यैर्वा घटे स्पृष्टे स्तम्भे वापि वरानने ॥ 259   
पटे वा दूषिते \(वापि\)देवि पूर्वोक्तं विधिमाचरेत् ।   
दूषितं चेदेकमेव तद्गतं विष्णुमव्ययम् ॥ 260   
आवाह्य च तदन्यस्मिन् तस्मिन् शुद्धं निवेशयेत् ।   
पुनस्तस्मिन्\* समावाह्याभ्यर्च्य गुरुसत्तम: ॥ 261 \(\*समावाह्य गन्धाध्यैरर्चयेद् गुरु:\*\)   
विहगेन्द्रं प्रतिष्ठाप्य उत्सवावभृथावधि ।   
कालयो: पूजनं कुर्यान्न कुर्यात्कालमब्जजे ॥ 262   
परस्मिन् दिवसे पूजां तद्द्रव्यैद्विर्गुणै \(र्भवेत्\)श्चरेत् ।   
नवस्वपि दिनेष्वेक पूजनं च कृतं यदि ॥ 263   
ध्वजारोहं पुन: कृत्वा ह्युत्सवं च समाचरेत् ।   
तद्दोषशान्तये देवि देवं पूर्वोक्तवर्त्मना ॥ 264 


श्रीपाञ्चरात्र आगमोक्त   
[[233]]   
संस्नाप्य शान्तिहोमं च कुर्याद् देशिकसत्तम: ।   
पुरा भेर्यादि संपूज्य ततो देवान् समाह्वयेत् ॥ 265   
भेर्यादिस्थापनं कार्यं यथाशास्त्रं विचक्षण: ।   
व्यत्यासेन स्थापनं वा पूजनं वा करोति चेत् ॥ 266   
पुण्याहसलिलैर्वापि न कृतं प्रोक्षणं यदि ।   
मूलमन्त्रसहस्रं तु जपित्वा देशिकोत्तम: ॥ 267   
यथावत् स्थाप्य् तदनु प्रोक्षयेत् पुण्यवारिणा ।   
तेषु देवान् समावाह्य पूजयेच्चार्घ्यपूर्वकम् ॥ 268   
संताडयित्वा तदनु देवान् सर्वान् समाह्वयेत् ।   
अकृत्वा ताडनं देवि देवानाह्वयते यदि ॥ 269   
द्विरष्टभिर्घटैर्देवं हरिं संस्नाप्य शान्तिमत् ।   
ततश्च ताडयेत् भेरीं देवानपि समाह्वयेत् ॥ 270   
चर्मभेदे कोणभेदे शान्तिहोमं समाचरेत् ।   
गारुत्मतं मन्त्रजपं गुरुराम्रेढयेच्छतम् ॥ 271   
पुनरन्यत्समानीय यथावत्ताडयेद् गुरु: ।   
वीथीषु तत्तत्काष्ठासु तत्तद्वाहनसंयुतान् ॥ 272   
सानुगान् पार्षदान् देवान् गाथाभिश्च समाह्वयेत् ।   
तथा द्वारादिरथ्यान्तं बलिदानेषु सर्वत: ॥ 273   
कालयोर्बलिदानं च तौर्यत्रिकसमन्वितम् ।   
दध्याद् प्रतिदिनं देवि बलिद्रव्यसमन्वितम् ॥ 274   
विस्मृते त्वेकदेवे तु तन्नामशतकं जपेत् ।   
तस्मै दद्याद् बलिं देवि विस्मृताय तु सोदकम् ॥ 275 





[[234]]   
एककालं बलेर्दानं न कृतं यदि वल्लभे ।   
शान्तिहोमं पुरा कृत्वा देवनाम यथाक्रमम् ॥ 276   
प्रत्येकं शतवारं तु जपित्वा देशिकोत्तम: ।   
अन्यस्मिन् समये तेषामाह्वानं द्विगुणं बलिम् ॥ 277   
महावृष्ट्यादिभिश्चैव दस्युभिर्वापि केवलम् ।   
विघ्नितेऽप्युत्सवे देवि सोदकं बलिमुत्सृजेत् ॥ 278   
विघ्निते बलिदानेपि परेध्यवि पुरा रमे ।   
षोडशै: कलशैर्देवमभिषिच्य च शान्तिमत् ॥ 279   
बलिदानं तूत्सवं च कुर्यात् पूर्वेण वै सह ।   
चतु:पञ्च दिने देवि विघ्निते ह्युत्सवे तथा ॥ 280   
बलिदानेपि देवेशमेकाशीतिघटैर्हरिम् ।   
स्नापयित्वा शान्तिहोममदत्तं च बलिं तथा ॥ 281   
अतिक्रान्तोत्स्वं चापि कृत्वा तद्दिन उत्सवम् ।   
कुर्यात्ततोपि देवस्य कल्याणे विघ्निते सति ॥ 282   
अष्टोत्तरशतैर्देवं कलशैरभिषिच्य च ।   
शान्तिहोमं पुराकृत्वा दिनानां तावतां बलिम् ॥ 283   
उत्सवं च यथासंख्यं कृत्वा तद्दिन उत्सवम् ।   
बलिदानं च कुर्वीत तेन दोष: प्रशाम्यति ॥ 284   
आरम्भोद्वासदिनयोर्लुप्यते यदि वै बलि: ।   
प्रभूतान्नं च हरये न निवेदयते रमे ॥ 285   
तद्दोषशान्तये देवमष्टोत्तरशतैर्घटै: ।   
अभिषिच्य तत: शान्तिं कृत्वा देशिकसत्तम: ॥ 286 




श्रीपाञ्चरात्र आगमोक्त   
[[235]]   
यथाक्रमं बलेर्दानं निवेध्य च महाहवि: ।   
तथोत्सवं प्राक्रमेत न तत: पूर्वमाचरेत् ॥ 287   
अभक्त्या वा सुभक्त्या वा येन केनापिवा रमे ।   
देवस्यांगेतथा याने पुष्पादीन्विकिरेद्यादि ॥ 288   
किरीटभूषाशस्त्रादिपतने चलनेऽपि वा ।   
नवभि: कलशैर्देवं स्नापयेद् विधिपूर्वकम् ॥ 289   
यानाधिष्ठितदेवस्य बिम्बस्य पतनेन वा ।   
आनीय चालयं देवि ह्यष्टोत्तरशतैर्घटै: ॥ 290   
अभिषिच्य यथाशास्त्रं शान्तिहोमं समाप्य च ।   
संप्रोक्षणं च कृत्वैव शेषमुत्सवमाचरेत् ॥ 291   
प्रतितस्य च बिम्बस्य क्षतिर्यदि भवेद्रमे ।   
मूलेशक्तिं समावाह्य समाधाय \(गुरूत्तम:\)हरेस्तनुम् ॥292   
तत: प्रतिष्टां कृत्वैव ध्वजारोहणपूर्वकम् ।   
यथाक्रमं चोत्सवं च कुर्याद् \(राष्त्राभिवृद्दये\)देशिकसत्तम: ॥ 293   
पादुका देवदेव्योश्च स्पृशेच्चेत् पूजकेतरै: ।   
पादुका पञ्चभि: कुम्भै: स्नापयेत् पततेऽपि च ॥ 294   
देवस्योत्सवकाले तु ग्रामे मरणसंभवे ।   
निर्गमय्य शवं पश्चाद् वास्तुशान्तिं \(समाचरेत्\)समाप्य च॥ 295   
बलिदानं चोत्सवं च तत: कुर्याद् \(गुरूत्तम:\)विचक्षण: ।   
\(वीथिभ्रमणकाले तु वीथ्यां मरणसंभवे ॥ 296   
प्रेतस्थानं बहिस्त्यक्त्वा वीथीभ्रमणमाचरेत् ।   
अन्यथाचोत्सवे क्लुप्ते त्वधमाधममार्गतः ॥ 297   
देवं संस्नाप्य विधिवत् शान्तिहोमं समाचरेत् । 



[[236]]   
रथोत्सवस्य काले तु वीथ्यां मरणसम्भवे ॥ 298   
निष्कास्य तच्छवं पश्चाद्यत्रोत्सवमथाचरेत् ।   
दग्धे च वह्निना ग्रामे महावात्याभिपीडिते ॥ 299   
पञ्चगव्यादिभि: प्रोक्ष्य शान्तिहोमं समाचरेत् ।   
नवभि: कलशैर्देवं संस्नाप्योत्सवमाचरेत् ॥ 300   
नवाहाध्युत्सवे कॢप्ते न्यूनं वाप्यधिकं तु वा ।   
करोति यदि मोहेन तस्य दोषस्य शान्तये ॥ 301   
त्रिंशद्भि: कलशैर्देवमाभिषिच्य च शान्तिमत् ।   
पूर्ववच्चोत्सवं कुर्यात् ध्वजारोहणपूर्वकम् ॥ 302   
उत्सवादीषु सर्वेषु एवमेव समाचरेत् ।   
विना ग्रामं पत्तनं वा यत्र कुत्रापि चालयम् ॥ 303   
तत्र स्थितस्य देवस्य बलिदानोत्सवौ रमे ।   
अन्तरावरणे कुर्यान्न बहिस्तौ समाचरेत् ॥ 304   
\*कुर्याध्यदि बहिस्तौ तु त्रिंशद्भि: कलशैर्हरिम् । \[\* यदि कुर्वीत मोहेन\]   
स्नापयित्वा यथावच्च प्राकारान्तं समाचरेत् ॥ 305   
ग्रामादिवीथिषु रमे तुलु\(रु?\)ष्कपतितादय: ।   
तिष्ठन्ति चेत्तदा देवि प्राकारेषु बलिं क्षिपेत् ॥ 306   
दैवमानुषदोषेण ध्वजारोहे तु विघ्निते ।   
अनावृष्ट्या दस्युभिर्वा परचक्रप्रवेशनात् ॥ 307   
एकद्वित्रिदिनं भद्रे विघ्निते तु महोत्सवे ।   
एकाशीतिघटैर्देवमभिषिच्य यथाविधि ॥ 308   
पूर्वाङ्कुरं परित्यज्य पुन: कृत्वाङ्कुरार्पणम् ।   
ध्वजारोहादिकं सर्वं कुर्याद् देशिकसत्तम: ॥ 309 


श्रीपाञ्चरात्र आगमोक्त   
[[237]]   
एवं तीर्थदिनान्तं च ह्युत्सवे विघ्निते रमे ।   
अष्टोत्तरशतैर्देवं कलशैरभिषिच्यच ॥ 310   
शान्तिहोमं ब्राह्मणानां सहस्रस्य च भोजनम् ।   
कृत्वा पुनस्तीर्थदिने अङ्कुरार्पणपूर्वकम् ॥ 311   
मासे यथोक्तेऽतिक्रान्ते नक्षत्रे च तथा तिथौ ।   
उत्सवानन्तरे मासि यद्यर्वाग्वत्सराद्भवेत् ॥ 312   
न कृतो वत्सरादर्वागष्टोत्तरशतैर्घटै: ।   
संस्नाप्य देवदेवेशं लुप्तोत्सवमथाचरेत् ॥ 313   
वसन्ताद्युत्सवे लुप्ते स्नपनं त्वधमोत्तमम् ।   
कृत्वा लुप्तोत्स्वं कुर्यात्तदनन्तरमासि वा ॥ 314   
ध्वजारोहाद्युत्सवे च कुर्यात् \(देशिकसत्तम:\) शास्त्रार्थतत्त्ववित् ।   
रथोत्सवे प्रवृत्ते तु चक्रच्छेदेऽक्षभञ्जने ॥ 315   
रज्जुच्छेदे शिखाकुम्भे पतिते सारथौ तु वा ।   
कृत्वैव पूर्ववद् देवि पुण्याहै: प्रोक्ष्य वै रथम् ॥ 316   
यात्रान्ते शान्तिहोमं च कुर्याद् ब्राह्मणभोजनम् ।   
आरोहणे त्वयोग्यानां रथस्योपरि वै रमे ॥ 317   
निष्कास्य तान् पञ्चगव्यै: पुण्याहै: प्रोक्ष्य वै रथम् ।   
यात्रान्ते नवसंख्याभि: कलशैरभिषेचयेत् ॥ 318   
दग्धे रथस्यैकदेशे तस्य शान्तिं वदामि ते ।   
तत्काले पञ्चगव्यैश्च \(पुण्याह\)पुण्यैश्च सलिलैरपि ॥ 319   
यात्रान्तेऽष्टोत्तरैर्देवं कलशैरभिषिच्य च ।   
शान्तिहोमं मूलमन्त्रजपं चायुतमेव च ॥ 320   
ब्राह्मणानां सहस्रं च भोजयेच्च गुरूत्तम: । 



www.kriyasagaram.in  238   
रथस्य तु महद्दाहे त्ववतार्य रथाद्धरिम् ॥ 321   
खगेशे देवमारोप्य नयेदालयमब्जजे ।   
रथवेगेन देवेश: पतेद्वा सरथस्तु वा ॥ 322   
आनाय्य देवतां धामे प्रोक्षयेच्छान्तिपूर्वकम् ।   
रथभ्रमणवेलायां चक्रेण मरणं यदि ॥ 323   
मृगाणां वा मनुष्याणां शवं निष्कासयेत् पुरा ।   
खात्वा भूमिं शवस्पृष्टां निक्षिपेदन्यमृत्तिकाम् ॥ 324   
पुण्याहै: पञ्चगव्यैश्च सलिलै: प्रोक्षयेद् भुवम् ।   
रथस्य भ्रमणं चापि कारयित्वा गुरूत्तम: ॥ 325   
यात्रान्ते देवदेवेशमष्टोत्तरशतैर्घटै: ।   
अभिषिच्य तत: कुर्यात् प्रोक्षणं शास्त्रचोदितम् ॥ 326   
\[कुर्याच्च भोजयेद्देवि जपेन्मूलायुतं गुरु: ।   
एकद्वित्रिदिने तावत् स्वस्थानान्न चलेध्यदि ॥ 327   
विघ्निते वा रथारोहे \(एकद्वित्रिदिनं गुरु:\)दिनानि कतिचिध्यदि ।   
कथंचिद् भ्रामयेद्देवि रथं दोषापनुत्तये ॥ 328   
\[महारथं मासमेकं वीथीषु भ्रामयेध्यदि ।\]   
यात्रान्ते वासुदेवस्य ह्येकाशीतिघटै\(हरिम्\)र्हरे:॥ 329   
अभिषेकं शान्तिहोमं कुर्यान्मूलसहस्रकम् ।   
जपं च ब्राह्मणानां च सहस्रमपि भोजयेत् ॥ 330   
कृत्वोत्स्वं वा प्रत्यब्दमेकस्मिन् हायनेयदि ।   
न कृतचेद्रथारोहस्तदानीं मन्त्रविद् गुरु: ॥ 331   
रथस्थितान् देववरान् प्रत्येकं पूजयेत् तत: ।   
तिलैराज्यैश्च चरुभि: शतमष्टोत्तराहुती: ॥ 332 


श्रीपाञ्चरात्र आगमोक्त   
[[239]]   
शान्तिहोमं च कृत्वा तु \(रथमारोहयेत्तत:\)रथं संप्रोक्ष्य देशिक: ।   
ततो यथावद्देवेशं रथमारोहयेद् गुरु: ॥ 333   
\[महोत्सवाङ्गभूतानां चूर्णाध्युत्सवकर्मणाम् ।   
लोपे तत्तप्रशान्त्यर्थं देवं द्वादशभिर्घटै: ॥ 334   
स्नापयित्वा शान्तिहोमं कृत्वा चोत्सवमाचरेत् ।   
दिवोत्सवं दिवा कुर्यादान्तं रात्रेस्तदुत्सवम् ॥ 335   
व्यत्यासेनोत्सवं कुर्यात् शान्तिहोमं समाचरेत् ।   
स्वयंव्यक्तादिदेवानां तीर्थावभृथमुत्सवम् ॥ 336   
रात्रावपि च कुर्वीत मानुषस्य न कारयेत् ।   
यदि रात्रौ प्रकुर्वीत तद्देवं नवभिर्घटै: ॥ 337   
संस्नाप्य शान्तिहोमं च कुर्याद् देशिकसत्तम: ।   
तीर्थयात्राविघ्नितश्चेदवरोप्यखगध्वजम् ॥ 338   
उत्सवं तु पुन: कुर्यात् ध्वजारोहणपूर्वकम् ।   
कुम्भप्रोक्षणहीने तु त्रिंशद्भि: कलशैर्हरिम् ॥ 339   
सांस्नाप्य शान्तिहोमं च प्रोक्षणं च पुनश्चरेत् ।   
यावद्दिनानि देवेशो वीथ्यां तिष्ठति वै रथे ॥ 340   
तावत्सङ्कल्पयेद्देवि होमादौ नवदिनोत्सवम् ।   
पुष्पयागं तत: कुर्यात् पुष्ट्यर्थं मध्यमे दिने ॥ 341   
आप्यायनार्थी पूर्वाह्णे धर्मार्थी मध्यमे निशि ।   
रिपुक्षयार्थी मध्याह्णे सन्ध्यायां सर्वशान्तिमत् ॥ 342   
सद्यो विकसितै: पुष्पै: पञ्चवर्णै: सुगन्धिभि: ।   
तदुत्सवं प्रकुर्वीत न तु पर्युषितादिभि: ॥ 343   
यदि कुर्वीत मोहेन नवभि: कलशैर्हरिम् । 



[[240]]   
संस्नाप्य देवदेवेशं पुष्पयागं पुनश्चरेत् ॥ 344   
पुष्पयागस्य रात्र्यां तु अवरोप्य खगध्वजम् ।   
वीथ्यादिवास्तुनिष्टानां बलिं दत्वा विसर्जयेत् ॥ 345   
ध्वजे नष्टे तदानीं तु पुनरारोपयेद् ध्वजम् ।   
पक्षीशपूजां होमं च तन्नाम्ना तु सहस्रकम् ॥ 346   
कृत्वा पुनर्वैनतेयमवरोप्य यथाविधे ।   
बलिदानादि कृत्वैव देवमन्त: प्रवेशयेत् ॥ 347   
महोत्सवान्ते स्नपनमेकाशीतिघटैर्भवेत् ।   
न कुर्याद्यदि मोहेन तत: परदिनेऽपि वा ॥ 348   
पूर्वोक्तकलशै: स्नानं कुर्याच्छान्तिं यथाविधि ।   
उपरागोत्सवे स्नानविष्टरे यानगेऽपि वा ॥ 350   
हविर्विना क्षुद्रपूजां कृत्वा शर्करयान्वितम् ।   
तिलचूर्णं मुद्गदलं पृथुकं वा निवेदयेत् ॥ 351   
महोत्सवे वर्तमाने ग्रहणाद्युत्सवं चरेत् ।   
न कुर्याद्यदि मोहेन तद्दोषस्य प्रशान्तये ॥ 352   
द्वादशै: कलशै: स्नानं कुर्यादस्त्रायुतं जपम् ।   
परस्ताच्च पुरस्ताच्च ग्रहणे सोमसूर्ययो: ॥ 353   
द्विनाडिकां परित्यज्य नित्यपूजां समाचरेत् ।   
महोत्सवाद्युत्सवेषु द्विमुहूर्तं परित्यजेत् ॥ 354   
इत्थं दोषास्तु बहव: संभवेयुर्महोत्सवे ।   
देशकालानुरोधेन कार्यस्य गुरुलाघवम् ॥ 355   
प्रायश्चित्तं प्रकुर्वीव होमं चोत्सववह्निषु ।   
पञ्चपर्वोत्सवं नित्यं कुर्याच्च प्रतिमासिकम् ॥ 356 


श्रीपाञ्चरात्र आगमोक्त   
[[241]]   
न कुर्याध्यदि मोहेन तद्दोषस्य प्रशान्तये ।   
नवभि: कलशैर्देवं तद्दोषस्य प्रशान्तये ॥ 357   
कृत्वापरेध्यवि हरेर्महान्नं च निवेदयेत् ।   
महोत्सवाध्युत्सवेषु तथा देव्युत्सवादिषु ॥ 358   
पञ्चपर्वाद्युत्सवं तु नाचरेद् गुरुसत्तम: ।   
पञ्चपर्वाद्युत्सवेषु प्राप्ते काव्यदिनोत्सवे ॥ 359   
तदा काव्यदिनं त्यक्त्वा पञ्चपर्वादिकं चरेत् ।   
कृष्णोत्सवाद्युत्सवेषु विघ्नितेषु यदि प्रिये ॥ 360   
अनन्तरस्य मासस्य तन्नक्षत्रेऽथवा तिथौ ।   
त्रिंशद्भि: कलशैर्देवमभिषिच्य च शान्तिकम् ॥ 361   
कृत्वा मूलसहस्रस्य जपमुत्सवमाचरेत् ।   
कृत्तिकाद्युत्सवश्चापि प्रतिषिद्धो भवेद्यदि ॥ 362   
कृष्णोत्सवोक्तरीत्या तमुत्सवं कारयेद् बुध: ।   
पवित्रोत्सवकालस्तु ह्यतिक्रान्तो यदा भवेत् ॥ 363   
अष्टोत्तरशतैर्देवमभिषिच्य च शान्तिमत् ।   
तदुत्सवं प्रकुर्वीत मन्त्रज्ञो देशिकोत्तम: ॥ 364   
पवित्रं यदि पद्माक्षि न्यूनं वाप्यधिकं भवेत् ।   
संख्यया वापि दीर्घेण ह्यस्त्रमन्त्रायुतं जपेत् ॥ 365   
प्रतिलोमादिभि: स्पृष्टे भक्षिते मूषिकादिभि: ।   
अमन्त्रसंस्कृते वापि व्यत्यासेन च भूषिते ॥ 366   
एवं दुष्टपवित्रैस्तु भूषिते पीतवाससि ।   
तत्परित्यज्य देवेशमष्टोत्त्सरशतैर्घटै: ॥ 367 





[[242]]   
संस्नाप्य शान्तिहोमं च कुर्याच्च तदनन्तरम् ।   
शुद्दं पवित्रमुत्पाध्य भूषयेद्धरिमव्ययम्॥ 368   
पवित्रारोपणे पूजा या संख्या तु दिने दिने ।   
चतु: स्थनार्चने वापि या संख्या शास्त्रचोदिता ॥ 369   
एकापि संख्या लुप्ताचेत् पूजा सर्वा विनिष्फला ।   
तस्मात् सर्वप्रयत्नेन संख्यालोपं विना हरे: ॥ 370   
पूजयेध्यदि लोप: स्यात् पुनरुत्सवमाचरेत् ।   
पावित्रिकी तीर्थयात्रा न कृत्वा यदि शोभने ॥ 371   
अष्टोत्तरशतैर्देवं कलशैरभिषिच्य च ।   
उत्सवं च पुन: कृत्वा तीर्थयात्रां समाचरेत् ॥ 372   
देवस्योत्सवशालायां कृतं चेत्पूजकेतरै: ।   
आसनेष्वासनं चैव शयनं भोजनादिकम् ॥ 373   
तत्स्थानं पञ्चगव्येन प्रोक्ष्य शान्तिं समाचरेत् ।   
चातुर्मास्ये तु देवस्य कुर्वीत शयनोत्स्वम् ॥ 374   
चतु:स्थानार्चनं चापि कुर्यात् प्रतिदिनं तथा ।   
तल्लोपे व्यत्यये वापि मूलायुतजपं तथा ॥ 375   
शान्तिहोमं च कुर्वीत तद्दोषस्य प्रशान्तये ।   
प्रायश्चित्तादिकार्यार्थं घटस्नानं पुरा रमे ॥ 376   
हरेर्यदि भवेत् तत्स्यात् अङ्कुरार्पणपूर्वकम् ।   
अकृत्वाङ्कुरकार्याणि कौतुकं च न बन्धयेत् ॥ 377   
प्रायश्चित्तं भवेत् तस्य ह्ययुतं द्वादशाक्षरम् ।   
मनुं जप्त्वा शान्तिहोममङ्कुरार्पणपूर्वकम् ॥ 378 




श्रीपाञ्चरात्र आगमोक्त   
[[243]]   
बध्वा प्रतिसरं चापि स्नापयेद्देवमच्युतम् ।   
संकल्प्य स्नपनादीनि नकुर्याध्यदि वल्लभे ॥ 379   
शान्तिहोमं पुरा कृत्वा जपेदष्टाक्षरायुतम् ।   
कौतुकाङ्कुरपूर्वं तु स्नापयेद्दरिमव्ययम् ॥ 380   
चतु:स्थानाविहीनेतु नाचरेदङ्कुरार्पणम् ।   
रक्षासूत्रं चावभृथं बिम्बमात्रोत्सवें चरेत् ॥ 381   
मन्त्रवत्स्थापितान् कुम्भान् स्पृशेयु: पञ्चमादय: ।   
भवेयुर्वा संनिकृष्टास्तान् घटान् परिवर्जयेत् ॥ 382   
तत्स्थानं पञ्चगव्याध्यै: शोधयित्वा च मन्त्रवत् ।   
पुनर्लक्षणसंयुक्तान् प्रमाणसहितान् रमे ॥ 383   
कलशानभिसंस्थाप्य तेषु देवांस्तु पूजयेत् ।   
अष्टोत्तरशतं वापि ह्यष्टाविंशति मेववा ॥ 384   
अष्टौ वापि जपेन्मन्त्रीं तेषां नामानि पद्मजे ।   
समुद्धृतेनाक्रमेण घटेन स्नापयेध्यदि ॥ 385   
द्विषट्काक्षरमन्त्रेण शतवारं हुनेद् गुरु: ।   
प्रथमावरणाध्यन्तश्चण्डालादि प्रवेशने ॥ 386   
पूजालोपादिके स्नानं कर्मबिम्बे समाचरेत् ।   
चण्डालसूतकोदक्या: प्रथमावरणाद् बहि: ॥ 387   
प्रवेशे स्नानबिम्बस्य स्नपनं विहितं रमे ।   
श्री:-   
भगवन् कथ्यतां मह्यं सध्य: सम्प्रोक्षणक्रमम् ॥ 388   
श्रीभगवान् - 





[[244]]   
सध्य: संप्रोक्षणविधिं शृणु त्वमनपायिनि ।   
गोमयेन समालिप्ते मण्डपे धान्यविष्टरे ॥ 389   
स्थापयित्वामहाकुम्भं करकं च मनोहरम् ।   
प्रोक्षयेत् पुण्यतोयेन तत: पुष्पाङ्कुरं चरेत् ॥ 390   
नोपकुम्भार्चनं द्वारयजनं तद्घटार्चनम् ।   
पूर्वोक्तवर्त्मना कुम्भे परमात्मानमर्चयेत् ॥ 391   
करके चक्रराजं च प्राक् कुण्डे स्थण्डिलेऽपिवा ।   
दिव्यानलं प्रतिष्टाप्य तस्मिन् देवं समर्चयेत् ॥ 392   
मूलेनाष्टोत्तरशतं जुहुयात् समिदादिभि: ।   
प्रत्येकं शान्तिहोमं च हुत्वा पूर्णाहुतिं चरेत् ॥ 393   
विधिवत् कौतुकं बध्वा वेद घोषादिभि: सह ।   
स्थापितं कुम्भमादाय प्रादक्षिण्येन मन्दिरम् ॥ 394   
नीत्वा देवस्य पुरतो धान्यपीठे निवेश्य च ।   
पूर्ववत् प्रोक्षणं कृत्वा गुडानादि निवेदयेत् ॥ 395   
तस्मात् सर्वप्रयत्नेन क्षिप्रं शान्तिं समाचरेत् ।   
अजाविमहिषाज्यैश्च पश्वन्तरसमुद्भवै: ॥ 396   
दधिक्षीरैस्तथा देवि मासातीतघृतैरपि ।   
क्षीरयुक्तैश्च दधिभिरशुद्धैर्मधुभिस्तथा ॥ 397   
अगालितैश्च सलिलैस्तथा पर्युषितैरपि ।   
चण्डालादिस्पृष्ठकूपसलिलै: पल्वलोदकै: ॥ 398   
दुर्गन्धै: शवसंस्पृष्ठेरल्पैर्वा महदम्बुभि: ।   
संस्नापिते तु देवेशे पुनरप्यभिषेचयेत् ॥ 399 




श्रीपाञ्चरात्र आगमोक्त   
[[245]]   
शान्तिहोमं च कुर्वीत द्वादशार्णायुतं जपेत् ।   
मोक्ष्यमाण: सदा कुर्याद् धर्मार्थी दिनमध्यमे ॥ 400   
रिपुक्षयार्थीं पूर्वाह्णे राजकार्येऽपिराह्णके ।   
दिनान्ते सर्वभोगार्थी प्रायश्चित्ताय सर्वदा ॥ 401   
महानदीजलानां च तथा सेतुजलस्य च ।   
सालग्रावाभिषिक्तस्य पयस: पुष्करस्य च ॥ 402   
मन्त्रवत्कलशस्थानामधिवासैस्तथार्चनै: ।   
न पर्युषितदोषोऽस्ति तत्र देवाधि\(?वासनात् ॥ 403   
आवर्तमित्यनावर्तं पुनरावर्तमेव हि ।   
प्रोक्षणं त्रिविधं प्रोक्तं तत्तत्कालानुसारत: ॥ 404   
आदौ बालगृहाद्देवं मूलबेरे प्रतिष्टिते ।   
तदावर्तमिति ज्ञेयं चण्डालै: पुल्कसादिभि: ॥ 405   
स्पृशेत् पूजा वत्सरान्तं हीना चेत् तत्र कल्पितम् ।   
अनावर्तमिति प्रोक्तं जीर्णोद्दारक्रियादिषु ॥ 406   
मूलाद् बाले हरिं ध्यात्वा सन्धानानन्तरं विभुम् ।   
पुनर्मूले स्थापनं तु पुनरावर्तमुच्यते ॥ 407   
तत्तत्कालानुसारेण प्रोक्षणं विधिवच्चरेत् ।   
कालान्तरवशात् तेषां बिम्बानामालयस्यच ॥ 408   
वैकल्यं यदि जायेत तत्समाधानमुच्यते ।   
पूर्वोक्तानां तु बिम्बानां मुख्यामुख्यविभेदत: ॥ 409   
अङ्गानि द्विविधानीह भवन्ति कमलेक्षणे ।   
चक्षु:शिर:कर्णनासावाग्धनुर्दन्तपङ्क्तय: ॥ 410 





[[246]]   
हृदयं च तथा मेद्रस्थानमङ्गुलयस्तथा ।   
एतान्यङ्गानि मुख्यानि ह्यमुख्यानीतराणि च ॥ 411   
हिरण्मयानि बिम्बानि राजतानि च तत्र च ।   
ताम्रादिलोहजातानि तथा शैलमयानि च ॥ 412   
\(वार्क्षाणि\)वस्त्राणि वस्त्रमुच्चित्रप्रभवाणि भवन्ति हि ।   
स्वयं व्यक्तेषु बिम्बेषु सिद्धार्षेषु हरेस्तनौ ॥ 413   
मुख्याङ्गे वा ह्युपाङ्गे वा वैकल्यं यदि जायते ।   
अवश्यमेव संधानं वस्त्रादिष्वपि कल्पयेत् ॥ 414   
सर्वधातुपरित्यागं स्वयंव्यक्तादि नार्हति ।   
स्वर्णादिलोहजातेषु मुख्याङ्गमपिभेदितम् ॥ 415   
तत्तद्द्रव्यैस्तु संधायप्रोक्षणं स समाचरेत् ।   
शिलामयी वृक्षजाता ह्यर्चा तु विकलाभवेत् ॥ 416   
स्वर्णादिपट्टकैरङ्गं समादध्यात् कथंचन ।   
चित्रमृन्मयवास्त्राणां तत्तद्रव्यैस्तु योजयेत् ॥ 417   
स्वयं व्यक्तादिबिम्बानां पूजयन्नेव देशिक: ।   
बालालयमकृत्वैव समादध्याच्च शिल्पिभिः॥ 418   
समाधातुं न शक्यं चेत् स्वयं व्यक्तादि केष्वपि ।   
बालबिम्बं प्रतीष्ठाप्य तस्मिन्नावाह्य केशवम् ॥ 419   
तत्तलोहैस्तदाकारैस्तत्तल्लक्षण संयुतै: ।   
कुर्वीत बिम्बं न त्वन्यदाकारं वापि लक्षणम् ॥ 420   
तुरष्को वापि चण्डाल: प्रतिलोमज एव वा ।   
स्पृशेयुर्यदि बिम्बानि मण्डपादीनि वै रमे ॥ 421 




श्रीपाञ्चरात्र आगमोक्त   
[[247]]   
बालगेहे तु तच्छक्तिमावाह्यार्चां तु पूर्ववत् ।   
कारयित्वा प्रतिष्टाप्य पूजयेच्च यथाक्रमम् ॥ 422   
चोरैरपहृतानां वो नदीभि: सिन्धुनापि वा ।   
अर्चानां बालबिम्बं तु न कुर्याच्छास्त्रवित्तम: ॥ 423   
आवाहितं शक्त्यभावात् कारयेत् प्रतिमां गुरु: ।   
सर्वदोषविनिर्मुक्ते कृत्वालयमनुत्तमम् ॥ 424   
यथाशास्त्रं प्रतिष्ठाप्य पूजयेत् तत्र देशिक: ।   
कर्मादिष्वङ्गभग्ङेतु तच्छक्तिं मूलकौतुके ॥ 425   
आवाह्य प्रोक्षयेत्तत्तत्समाधाय गुरूत्तम: ।   
प्रतिमा चैव तत्पीठं प्रासादो गर्भमन्दिरम् ॥ 426   
विग्रहो देव देवस्य चतुष्ठयमिदं समम् ।   
समा भवेत्तेषु शान्ति: समाधिश्च समो भवेत् ॥ 427   
स्वर्णादिलोहजं वापि मानुष्यं दारुशैलजम् ।   
मृण्मयं वा वस्त्रजातं चित्रं वापि वरानने ॥ 428   
स्वर्णादिलोहसंभूतं कथंचिध्योजयेद्रमे ।   
सर्वथा तु समाधातुं न शक्यं चेत्ततो गुरु: ॥ 429   
तानि बिम्बानि संचिन्त्य नूतनानि च कल्पयेत् ।   
परित्यक्तं लोहजातं नूतने तु नियोजयेत् ॥ 430   
जीर्णं वा नूतनं वापि मासान्त: कल्पयेध्यदि ।   
घटे शक्तिं समावाह्य पूजयेत् देशिकोत्तम: ॥ 431   
मासात्परं वत्सरं वा ततो वाप्यधिकं भवेत् ।   
बालबिम्बं प्रतिष्ठाप्य तस्मिन् सम्प्रार्थयेद्धरिम् ॥ 432   
नित्यं नैमित्तिकं काम्यं पवित्राद्युत्सवादिकम् । 



[[248]]   
बालबिम्बे प्रकुर्वीत न तु कर्मादिषु क्वचित् ॥ 433   
अतीतश्चेत् प्रार्थनाया: काल: कमलसंभवे ।   
पुन: संप्रार्थयेत् तस्मिन् बिम्बे बाले गुरूत्तम: ॥ 434   
शिलामयादिबिम्बानां समाधिश्चेन्न शक्यते ।   
अल्पं वापि बृहद्बिम्बं मानुष्यं वरवर्णिनि ॥ 435   
अगाधे सलिले वापि भूमौ खात्वा विनिक्षिपेत् ।   
हरेर्बिम्बे कल्प्यमाने देवीभि: सह कल्पिता: ॥ 436   
न् कृताश्चेत् पुरा देव्यो निर्माणे गरुडध्वजे ।   
पुन: प्रतिष्ठाकाले तु सृष्ट्वा संप्रोक्षयेच्चता: ॥ 437   
प्राक्स्थितं त्वेकबेरं वा बहुबेरमथापिवा ।   
जीर्णोद्धारे तथैव स्युर्न तु भेदं समाचरेत् ॥ 438   
शयनादिविभेदोऽपि पुन: स्रूष्टो तथा भवेत् ।   
स्वयं व्यक्तादिबिम्बानां पीठभङ्गो भवेध्यदि ॥ 439   
भग्नं पीठं परित्यज्य पुनरन्यं प्रकल्पयेत् ।   
यत्किंचित् पीठभङ्गेतु बन्धयेल्लोहपट्टकै: ॥ 440   
बिम्बे वज्रस्य पतने दग्धे वा वन्हिना रमे ।   
नचेद्बिम्बस्य वैकल्यं प्रतिष्टा मेव कारयेत् ॥ 441   
भिन्नाङ्गं चेत्समाधाय प्रतिष्ठामारभेत वै ।   
इत्थं यदि भवेत् देवि स्वयं व्यक्तादिकेष्वपि ॥ 442   
अङ्गंभङ्गं समाधाय प्रोक्षयित्वा तु पूजयेत् ।   
मानुषे वा स्वयंव्यक्ते संधानं विग्रहे यदि ॥ 443   
संधाय प्रोक्षणं कार्यं न च त्वन्यो विधिर्भवेत् ।   
नूतनं चेत् प्रतिष्टैव सर्वबिम्बस्य कारयेत् ॥ 444 


श्रीपाञ्चरात्र आगमोक्त   
[[249]]   
प्रासादमण्डपादीनां जीर्णोद्दार इहोच्यते ।   
मनुष्यनिर्मिते तत्र प्रासादे त्वेकदेशत: ॥ 445   
भग्ने कुम्भस्य पतने विमानस्थाश्च देवता: ।   
मूलबिम्बस्य पीठे तु समावाह्य ततो गुरु: ॥ 446   
मूलार्चां पूजयन्नेव संदध्यात् गर्भमन्दिरम् ।   
कृते विमानसंधाने सविमानं रमापतिम् ॥ 447   
संप्रोक्षयेद् यथाशास्त्रं नयनोन्मीलनं विना ।   
विमाने सर्वतो भग्ने बालस्थानं प्रकल्पयेत् ॥ 448   
तस्मिन् मूलं समावाह्य तत्पीठे सर्वदेवता: ।   
विमानस्था: समावाह्य पूजयेद् देशिकोत्तम: ॥ 449   
विमानं शास्त्रवक्तृत्वा पूर्ववद्वा तथान्यवत् ।   
बिम्बे भग्ने बालगेहं कल्पयित्वा तु पूर्ववत् ॥ 450   
बिम्बमात्रं समाधाय प्रतीष्ठां तत्र कारयेत् ।   
एवं मण्डपसालानां पाकस्थानस्य वै रमे ॥ 451   
देवानन्यत्र चावाह्य समाधानं प्रशस्यते ।   
वाक्ष्रं वा मृण्मयं वापि प्रासादं पूर्वकल्पितम् ॥ 452   
जीर्णोद्दारे त्विष्टक्या शिलया वापि कारयेत् ।   
मानुषस्य विमानादेर्जीर्णोद्धारस्त्वयं क्रम: ॥ 453   
स्वयं व्यक्तादिके धाम्नि र्जीर्णोद्धारस्त्वयं क्रम: ।   
प्रासादस्यैकदेशे तु भग्ने संधानमाचरेत् ॥ 454   
नावाहयेच्च तत्रस्था देवता मूलकौतुके ।   
विमाने सर्वतो भग्ने मूलबिम्बस्य पीठके ॥ 455   
समावाह्यार्चयन्नेव प्राक्तनैरिष्ठकादिभि: । 



[[250]]   
नूतनैश्चापि संदध्यान्मेलयित्वा शिलादिभि: ॥ 456   
पूर्वं विमानं यद्द्रव्यं शिलाद्यन्तरं भवेत् ।   
सलक्षणं वा तद्भिन्नं तादृगेव प्रकल्पयेत् ॥ 457   
एवं बिम्बे विमाने च पाकस्थाने च मण्डपे ।   
गोपुरे वापि साले वा तथा जीर्णे तु कल्पयेत् ॥ 458   
देवस्य प्रोक्षणान्ते च प्रासादस्य च पद्मजे ।   
रजन्यामुत्सवे कुर्यात् परेद्यु: स्नपनं तथा ॥ 459   
स्वयंव्यक्तस्य मूलस्य सप्रासादस्य पद्मजे ।   
कथंचिदपि देवस्य संधानं शक्यते न चेत् ॥ 460   
कृत्वा बालगृहं तस्मिन्नावाह्यैव तु बन्धयेत् ।   
पुरातनं विमानं वा बिम्बं वापि समीकृतम् ॥ 461   
अष्टोत्तरशतैर्देवं कलशैरभिषिच्य च ।   
सम्प्रोक्षयेध्यदाशास्त्रं नूतनं यदि वल्लभे ॥ 462   
स्वयंव्यक्तं मानुषं वा तयो: सर्वं यथाविधि ।   
प्रतिष्टाकर्म कुर्वीत तयोर्भेदस्तु न क्वचित् ॥ 463   
एवं हि सर्वदेवानां सर्वव्यूहादिरूपिणाम् ।   
विष्वक्सेनगणेशानां गरुडद्वाररक्षिणाम् ॥ 464   
कॢप्तानां गोपुराध्येषु विभव व्यूहरूपीणाम् ।   
सांनिध्यातिशयात् तेषां पूजितानां दिनं प्रति ॥ 465   
जीर्णोद्दारविधि: कार्य: प्रभावाहनजन्मनाम् ।   
क्रियासांदेहविषये परस्परविरोधत: ॥ 466   
संज्ञया वा चीटिकया दिष्ट्या वाचा महात्मनाम् ।   
स्वप्नेन वा निमित्तेन ज्ञात्वा देवस्य पूजनम् ॥ 467 


श्रीपाञ्चरात्र आगमोक्त   
[[251]]   
तत: पूजादिकं कुर्यान्नापचारो भवेध्यथा ।   
आचार्यो मन्त्रसंपूर्ण: क्रियापूर्णस्तु शिल्पिन: ॥ 468   
दाता तु वित्तसम्पूर्णो देवसांनिध्यकारणम् ।   
एते व्यत्यासयुक्ताश्चेत् त्रिकुलं नश्यति धृवम् ॥ 469   
संसारार्णवमग्नानां कर्मपाशानुपेयुषाम् ।   
हितार्थं सर्वलोकानां त्वया सम्प्रार्थितेन चित् ॥ 470   
शास्त्रं तुभ्यं मया प्रोक्तं तद्दिव्यतममुच्यते ।   
जगन्मूलं वासुदेवं मुख्यत: प्रत्यपादयत् ॥ 471   
तच्छास्त्रं मूलवेदाख्यमित्यपि प्रोच्यते बुधै: ।   
अध्येतृभेदमाश्रित्य शास्त्रमेतत् त्रिधारमे ॥ 472   
सात्वतं पौष्करं चैव जयाख्यं च भविष्यति ।   
अथैता: संहिता दिव्या: वदिष्यन्ति विपश्चित: ॥ 473   
ततस्तु प्रभविष्यन्ति सात्त्विकाद्यश्च संहिता: ।   
तस्मात् सर्वप्रयत्नेन जीर्णोद्धारादिके रमे ॥ 474   
न लक्षणान्तरं कुर्यान्न प्रमाणान्तरं तथा ।   
न तु द्रव्यान्तरं चैव भट्टाचार्यान्तरं तथा ॥ 475   
तन्त्रान्तरं न कुर्वीत न च कुर्यात् क्रियान्तरम् ।   
शास्त्रमन्त्रक्रियादीनां मूर्तीनां भवनस्य च ॥ 476   
देशिकस्याभिजातस्य यथापूर्वं परिग्रह: ।   
तथैव यावत् कालं स्यादर्चितव्यं न चान्यथा ॥ 477   
विपरीते कृतेचात्र राजा राष्ट्रं विनश्यति ।   
तत: समाचरेद्यत्नात् प्रतिष्ठां प्राक्प्रकारत: ॥ 478 





[[252]]   
तस्मात् सिद्धन्तसाङ्ककर्यं नार्चितव्यं कृतात्मभि: ।   
राष्ट्रक्षोभादिना वापि गुर्वलाभादिना रमे ॥ 479   
पूजाहीने मानुषे च राक्षसे चासुरे तथा ।   
तदा ह्युत्कृष्टशास्त्रोक्तमार्गेणैव सुपूजयेत् ॥ 480   
तामसेन तु मार्गेण यत्र पूजादि वर्तते ।   
तत्रापि राजसेनैव पूजाद्यं सिद्धिदं भवेत् ॥ 481   
राजसेनतु पूजादि वर्तते यत्र नित्यश: ।   
तत्रापि राजसेनैव पूजादि शुभदं सदा ॥ 482   
सात्त्विकेन तु पूजादि वर्तते यत्र नित्यश: ।   
तत्र दिव्येण पूजादि सर्वदा क्षेमदं नृणाम्॥ 483   
यत्र दिव्येण मार्गेण पूजाद्यं वर्तते विभो:   
तत्र दिव्यतमेनैव पूजाद्यं भुक्तिमुक्तिदम् । 484   
तस्मात् सर्वप्रयत्नेन विपरीतं तु नाचरेत् ।   
पूजादिव्यतमेणैव स्वयं व्यक्तादिके चरेत् ॥ 485   
बिम्बादीनां च धामादेरङ्गभङ्गे ह्युपस्थिते ।   
आचार्यस्त्वनुतापार्तो वर्णचक्रं लिखेत् पुरा ॥ 486   
तत्पूजयित्वा विधिवद्यावद्देवस्तु पूर्ववत् ।   
उत्पाध्यते तावदेव ब्रह्मचर्यव्रतं चरन् ॥ 487   
तस्मात् स्वमन्त्रमुद्धृत्य नित्यं प्रात: समाहित: ।   
जपं कुर्यादयुतसङ्ख्यं द्विसहस्रं च होमयेत् ॥ 488 




श्रीपाञ्चरात्र आगमोक्त   
[[253]]   
चतु:स्थानार्चनं कुर्यात् ब्राह्मणानपि भोजयेत् ।   
वेदान् वा वेदमेकं च पठेयुर्नियमान्विता: ॥ 489   
इति श्रीश्रीप्रश्नसंहितायां प्रायश्चित्तप्रपञ्चनं नाम \(एकोनपञ्चाशोऽध्या इति भाव्यम्\) अष्टचत्वारिंशोऽध्याय:   
\*\*\*\*\*\*\*\*\*\*\*   
50 पञ्चाशोऽध्यायः   
ओं तुष्टये नमः \(श्रीसूक्त नामावलि\)   
वर्णदेवतादि प्रतिपादनम्   
श्रीः –   
वर्णचक्रं कथं लेख्यं वर्णोद्धारस्य किं फलम् ।   
भगवान्   
शृणु वर्णाध्वजे रीतिमाद्यां कमलसम्भवे ।।1।।   
प्राप्नोति यत्परिज्ञानात् साधको मत्स्वरूपताम् ।   
वेद्यवेदकनिर्मुक्तमच्युतं यत्परं पदम् ।।2।।   
अनस्तमितभारूपं सर्वाभिन्नमहंपदम् ।   
तद्गता शक्तिराद्या सा चोदिता च सदा भवेत् ।।3।।   
अनस्तमितभारूपा वेद्यवेदकवर्जिता ।   
सा शक्तिः क्षुभितैकांशा वर्णरूपेण वर्तते ।।4।।   
शब्दब्रह्मस्वरूपेण स्वशक्त्या स्वयमेव हि ।   
मुक्तये किल जीवानामुदितं परमेश्वरात् ।।5।।   
तदव्यक्ताक्षरं विद्धि तन्त्रीकण्ठो यथा कलः ।   
पृथग्वर्णात्मतां याति स्थितयेऽनेकधा स तु ।।6।।   
सूक्ष्मवर्णस्वरूपेण धारासन्तानवर्णभाक् ।   
पञ्चाध्वकोशमुक्तस्य मन्निष्ठस्य विशेषतः\(विवेकिनः\) ।।7 



[[254]]   
सोऽनुभूतिपदं याति प्रसादान्मम वल्लभे ।   
मच्चातुरात्मनिचयो विज्ञेयो हि तमात्मना \(तदात्मना\) 8   
प्रभवाप्यययोगेन भारूपध्वनिलक्षणः ।   
सकारान्तस्त्वकाराच्च हकारादान्त एव च ।।9।।   
प्रभवे द्वादशान्तस्तु हकारश्चतुरात्मना ।   
अकारस्वप्यये चैतौ द्वादशान्तावुभौ समौ ।।10।।   
वर्णव्यूहसमूहेऽस्मिन् ज्ञेयं ज्ञानसमाधिना ।   
विश्राम उदयो व्याप्तिर्व्यक्तिराड् वासुदेवतः ।।11।।   
अत्रैकैकोपरि ज्ञेया मूर्तिश्चेत्येवमेव हि ।   
युक्ता विश्रामपूर्वेण चतुष्केण\(चतुष्कोण?\) समासतः ।।12।   
विश्रामं चिन्तयेद् देवं वासुदेवं सनातनम् ।   
सङ्कर्षणादितत्वानि विश्राम्यन्ति लयेऽत्र हि ।।13।।   
ततः सङ्कर्षणं देवमाकारमुदयं स्मरेत् ।   
उदितो हि स सर्वात्मा प्रथमं सर्वकृत्स्वयम् ।।14।।   
व्याप्तं प्रद्युम्नदेवं तमिकारं परिचिन्तयेत् ।   
विविधं प्राप्यते तेन त्रयी कर्मात्मना जगत् ।।15।।   
अनिरुद्धं व्यक्तिरूपमिकारं तमनुस्मरेत् ।   
व्यज्यते शक्तयो ह्यत्र जगत्सृष्ट्यादयोऽखिलाः ।।16।।   
दण्डवत्सन्निवेशेन संस्थिता ह्येवमेव हि ।   
आसकाराच्चतूरूपा युक्ता मे चतुरात्मना ।।17।।   
स्मरेत् प्रभवचिन्तायां हकारं द्वादशान्तकम् ।   
सकारं वासुदेवं तु विश्रामं परिचिन्तयेत् ।।18।। 


श्रीपाञ्चरात्र आगमोक्त   
[[255]]   
सङ्कर्षणं सकारान्तमुदयं त्वप्यये स्मरेत् ।   
एवमाकारतो दिव्यां चिन्तयेच्चतुरात्मताम् ।।19।।   
द्विषट्कं धारणानां च द्वादशाध्यात्मलक्षणम् ।   
सोपानभूतं यत्क्रान्त्वा द्वादशान्ताद्विशेत्परम् ।।20।।   
एषा सा प्रथमा रीतिर्वर्णमार्गस्य दर्शिता ।   
सूक्ष्मा सच्चातुरात्मीया भारूपा यन्मयी परा ।।21।।   
मध्यमा पूर्वमेवोक्ता विशेषं तत्र मे शृणु ।   
धारणापूर्वमुक्तायाश्चतस्रो मत्स्त्वरूपजाः \(मत्स्वरूपजाः?\) ।।22।।   
वकाराख्यानिरुद्धस्य शक्तिः सा रागसंज्ञिका ।   
माया नाम महालक्ष्मीर्लकारापरनामिका ।।23।।   
विद्याया रेफसंज्ञाया महावाणी तु सा स्मृता ।   
वातसंज्ञा महाकाली क्रियाशक्तिर्यसंज्ञिका ।।24।।   
ब्रह्माद्या मूर्तयस्तिस्रः तत्पत्न्यो वादयश्च याः ।   
तत्सर्वं सकलं सूक्ष्ममकारस्यादिमेंऽशके ।।25।।   
मध्यमे भोक्तृकूटस्थपुरु\(षें\)षोंऽशे प्रतिष्ठितः ।   
\[सम्सारिपुरुषः सर्वश्चरमेंऽशे प्रतिष्ठितः ।।26।।\]   
एषा ते मध्यमा रीतिर्वर्णमार्गस्य दर्शिता ।   
चरमामथ वक्ष्यामि रीतिं कमलसम्भवे ।।27।।   
वैखरी चरमा रीतिः प्रयत्नस्थानभेदिनी ।   
व्यक्तवाचां समुच्चारे सा स्फुटीभवति ध्रुवम् ।।28।।   
जीवानां देहबद्धानां तत्तत्सन्मार्गदर्शिका ।   
मातृका जायते सेयं विष्णुशक्त्युपबृंहिता ।।29।। 



[[256]]   
विष्णुवत्तत्र पञ्चात्मशक्तयः परिकीर्तिताः ।   
अधितिष्ठन्ति ये यां च मातृकां वर्णमालिनीम् ।।30।   
वासुदेवादयो व्यूहा दश द्वौ केशवादयः ।   
श्रीः –   
संज्ञाभेदं विना वर्णानुद्धरेयुः कथं हरे ।।31।।   
अतः संज्ञां च भेदं च शक्तिं च प्रथमं वद ।   
श्री भगवान् –   
उद्गीथश्छन्दसमादिः प्रणवस्तारकस्तथा ।।32।।   
ब्रह्मकोशस्तारनामा व्यापी ॐकार ईरितः ।   
अकारश्चाप्रमेयश्च व्यापको धृषसंज्ञिकः ।।33।।   
आकार आदिदेवश्च आनन्दो गोपनः स्मृतः ।   
इकारो रामनामायं मायाबन्धुस्त्रिलोचनः ।।34।।   
ईकारः पञ्चबिन्दुर्वै महामायो मनोभवः ।   
उकारो भुवनाख्यश्च उद्दाम उदयः स्मृतः ।।35।।   
ऊकार ऊर्जो लोकेशो विश्वरूपो गुहाशयः ।   
ऋकारो विष्टराख्यश्च सुखदो लोकनायकः ।।36।।   
ॠकारः पीठनामा स्याद्योगिनागपतिस्तथा ।   
लृकारो विश्वमूर्तिश्च महेशश्छिन्नसंशयः ।।37।।   
ॡकारो भूतभव्यः स्याद् देवदत्तस्तथा विराट् ।   
एकारः सात्त्वतस्त्र्यश्रो जगद्योनिरविग्रहः ।।38।।   
ऐकारो वीरसेनः स्याद् दमनो गोधनः स्मृतः ।   
ओकारो भूषणो भूतिरोतदेवश्च विक्रमी ।।39।। 


श्रीपाञ्चरात्र आगमोक्त   
[[257]]   
औकार औषधः प्रोक्तस्त्रयी विश्वावसुर्हरिः ।   
अंकारः कपिलाक्षः स्याद् व्योमः पीताम्बरः स्मृतः 40   
अःकारः सर्ववित् सांख्यो विसर्गः सृष्टिकृत्तथा ।   
ककारः कमलो ब्रह्मा शङ्खी च प्रकृतिस्तथा ।।41।।   
खकारः खर्वदेवश्च चक्री गरुडवाहनः ।   
गकारः पद्मपाणिश्च गदध्वंसी गदाधरः ।।42।।   
धकारः शार्ङ्गधारी स्याद् धर्मांशुर्दीप्तिमान् रविः ।   
ङकार एकदंष्ट्रस्य वक्रतुण्डश्च खड्गधृक् ।।43।।   
चकारश्चञ्चलश्चन्द्रः कुण्डली च तमोपहा ।   
छकारश्छलविध्वंसी मुसली जन्महा गुरुः ।।44।।।   
जकारो जन्महन्ता च जितक्रोधश्च शाश्वतः ।   
झकारः सामवेदात्मा सुवर्णो झषसंज्ञिकः ।।45।।   
ञकारश्चन्द्रधवलः पाशपाणिर्भृतूत्तमः ।   
टकारो हृदयाह्लादी खेटकी पर्वतोधरः ।।46।।   
ठकारः कौस्तुभो मेधी तोमरो दुःसहः स्मृतः ।   
डकारः पुण्डरीकाक्षो मौसलोऽखण्डविक्रमः ।।47।   
ढकारः पुष्पभद्रश्च वृषकर्मा प्रतर्दनः ।   
णकारो वनमाली च शास्ता वैकुण्ठपालकः ।।48।।   
तकारस्ताललक्ष्मा च वैराजः स्रग्धरः स्मृतः ।   
थकारः सर्वरोधश्च धन्वी भुवनपालकः ।।49।।   
दकारो दमनो दान्तः अत्रिश्च त्रिपुरान्तकः ।   
धाकारो धनदः पुण्यः सुभगो मोहनाशनः ।।50।। 



[[258]]   
नकारो भद्रपाणिश्च रोधनो नन्दकस्तथा ।   
पकारः पद्मनेत्रश्च पवित्रः पश्चिमाननः ।।51।।   
फकारः फुल्लनयनः शिखण्डी श्वेतवाहनः ।   
बकारो निमिषो ह्रस्वो मतिमान् कालनेमिजित् ।।52   
भकारो ज्ञेयसिद्धिश्च सुभद्रः सूक्ष्मदर्शनः ।   
मकारो मन्दरः कालो माधवीपाटलप्रियः ।।53।।   
यकारो वायुबीजं च सूक्ष्मः शङ्खश्चतुर्गतिः ।।   
रेफोऽनलो महाज्वालो विश्वात्मा सर्वदाहकः ।।54।   
लकारो विबुधाख्यश्च माहेन्द्रस्तु धनेश्वरः ।   
वकारस्त्वमृतासारो वरुणश्च सुधाकरः ।।55।।   
शकारः शुभदो लक्ष्मीः श्रीवत्सः ककुभः स्मृतः ।   
षकारः क्रोधनः शङ्कुरग्निरूपश्च भास्करः ।।56।।   
सकारस्त्वमृतस्तृप्तः सोमश्च द्वादशात्मकः ।   
हकारः परमात्मा च प्राणः सत्यस्तु कण्ठतः ।।57।   
क्षकारस्तु नृसिंहः स्याद् ब्रह्मण्योऽन्त्याक्षरः स्मृतः ।   
ळकारो डुण्डुभो भर्गो विष्कम्भो विमलस्तनुः ।।58।   
अतः परं दैवतानि शक्तीश्चापि वदाम्यहम् ।   
वासुदेवादिचतुरो दश द्वौ केशवादयः ।।59।।   
एते षोडश देवाश्च स्वराधिष्ठायिनो रमे ।   
लक्ष्मीः कीर्तिर्जया माया व्यूहानां शक्तयः स्मृताः ।।60   
श्रीश्च वागीश्वरी कान्तिः क्रियाशक्तिविभूतयः ।   
इच्छा प्रीती रतिश्चैव माया धीर्महिमेति च ।।61।। 


श्रीपाञ्चरात्र आगमोक्त   
[[259]]   
एतास्तु केशवादीनां शक्तयः परिकीर्तिताः ।   
काद्यधिष्ठायिनो देवान् गदतो मे शृणु प्रिये ।।62।।   
पद्मनाभो ध्रुवोऽनन्तो शक्त्यात्मा मधुसूदनः ।   
विद्याधिदेवः कपिलो विश्वरूपो विहङ्गमः ।।63।।   
क्रोडात्मा वडवावक्त्रो धर्मो वागीश्वरस्तथा ।   
एकार्णवशयो देवः कूर्मः पातालधारकः ।।64।।   
वराहो नरसिंहश्च त्वमृताहरणस्तथा ।   
श्रीपतिर्दिव्यदेहश्च कान्तात्मामृतधारकः ।।65।।   
राहुजित्कालनेमिघ्नः पारिजातापहारकः ।   
लोकनाथस्तु शान्तात्मा दत्तात्रेयो महाप्रभुः ।।66।।   
न्यग्रोधशायी भगवानेकशृङ्गतनुस्ततः ।   
देवो वामनरूपस्तु सर्वव्यापी त्रिविक्रमः ।।67।।   
नरो नारायणश्चैव हरिः कृष्णस्तथा परः ।   
ज्वलत्परशुधृद्रामो रामश्चान्यो धनुर्धरः ।।68।।   
वेदविद्भगवान् कल्की पातालशयनः प्रभुः ।   
एतेष्वन्ये च चत्वारो देवा रामादयो हि ये ।।69।।   
एतौ रङ्गमयौ जिह्वामूलीयोपध्मानीययोः ।   
धीस्तारो वारुणी शक्तिः पद्मा विद्या तथेतरा ।।70।।   
साङ्ख्या विश्वा खगा भूर्गौर्लक्ष्मी वागीश्वरी तथा ।   
अमृता धारिणीच्छाया नारसिंही सुधा तथा ।।71।।   
श्रीः कीर्तिर्विश्वनामा च सत्या कान्तिः सरोरुहा ।   
माया पद्मासना खर्वा विक्रान्तिर्नीरसम्भवा ।।72।। 





[[260]]   
नारायणी हरप्रीतिर्गान्धारी काश्यपी तथा ।   
वैदेही वेदविद्या च पद्मिनी नागयायिनी ।।73।।   
त्वदंशका इमे देव्यो विज्ञेयाः कादिशक्तयः ।   
एवं सर्वे सुरा देवीर्मातृकाः पर्युपासते ।।74।।   
इति श्रीश्रीप्रश्नसंहितायां वर्णदेवतादिप्रतिपादकोनाम \(एकोन\)पञ्चाशोऽध्यायः   
\*\*\*\*\*\*\*\*\*\*\*\*\*\*   
एकपञ्चाशोऽध्यायः   
ओं सुवर्णायै नमः \(श्रीसूक्त नामावलि\)   
मन्त्रस्वरूपवर्णनम्

बीजपिण्डादिभेदेन मन्त्र\(त्रा\) श्चत्वा ईरित\(ताः\) ।   
मन्त्रस्वरूपं च रमे तव वक्ष्यामि सुव्रते।।1।।   
शब्दब्रह्मविवर्तोऽयं किरणायुतसंयुतः ।   
चिल्लक्षणः षड्गुणात्मा तस्य भेदश्चतुर्विधः ।।2।।   
क्वचिद् बीजं क्वचित्पिण्डं क्वचित्संज्ञा क्वचित्पदम् ।   
तुर्यं सुषुप्तिस्वप्नं च जाग्रद्बीजादयः क्रमात् ।।3।।   
एकस्वरं द्विस्वरं वा स्वरव्यञ्जनयोर्द्वयम् ।   
बीजं बहुस्वरं वापि विज्ञेयं कमलेक्षणे ।।4।।   
अन्तराहुरयः पिण्डं क्वचित् स्वरसमायुतम् ।   
तत्तद्वाच्याभिधा संज्ञा नमःप्रणवसंयुताः ।।5।।   
क्रियाकारकसंयोगस्तुतिसम्बोधलक्षणः ।   
नानाभिज्ञासमायुक्तः पदात्मा मन्त्र उच्यते ।।6।।   
एतच्चतुष्टयं मन्त्रं सम्पूर्णं देवतात्मनि ।   
सा चतुष्टयसम्बन्धा सिद्धिमिष्टां प्रयच्छति ।।7।। 


श्रीपाञ्चरात्र आगमोक्त   
[[261]]   
क्षेत्रं क्षेत्रज्ञभावं च मन्त्राणां कमलासने ।   
विज्ञाय तत्त्वतो मन्त्रान् प्रयुञ्जीत विचक्षणः ।।8।।   
श्रीः –   
क्षेत्रं क्षेत्रज्ञसद्भावं मन्त्राणां वद मे प्रभो ।   
यद्विज्ञाय न मुह्यन्ति सिद्धिमेष्यन्ति चाचिरात् ।।9।।   
भगवान् –   
\[बीजं बीजवतां जीवः शिष्टं क्षेत्रं प्रकीर्तितम् ।\]   
यद्विज्ञाय न मुह्यन्ति सिद्धिमेष्यन्ति चाचिरात् ।।10।   
तत्सर्वं विस्तरेणाद्य वदामि कमलालये ।   
बीजं बीजवतां जीवः शिष्टं क्षेत्रमुदाहृतम् ।11।।   
निर्बीजानां बीजमादिः क्षेत्रमन्यत् प्रकीर्तितम् ।   
बीजानां चैव पिण्डानामस्तु क्षेत्रज्ञ उच्यते ।।12।।   
शिष्टं तु क्षेत्रमुद्दिष्टमकाररहिते पुनः।   
जीवः स्यात् प्रथमा मात्रा द्वितीयादि तनुर्भवेत् ।।13   
एकमात्रे तु जीवः स्यात् संस्कारो भूतलक्षणः ।   
उच्चार्यमाणं क्षेत्रं स्यान्निःस्वरे पिण्डके पुनः ।।14।।   
प्रथमो जीव उद्दिष्टः शेषं क्षेत्रं प्रचक्षते ।   
क्षेत्रक्षेत्रज्ञसद्भाव एष ते सम्प्रदर्शितः ।।15।।   
आदौ मध्ये तथान्ते च त्रिषु वान्यतरस्य वा।   
येषां पिण्डोऽथवा बीजं ते मन्त्राः सार्वकालिकाः ।।16   
बीजाभावे तु मन्त्राणां बीजं कृत्वादिमाक्षरम् ।   
अनुस्वारयुतं पश्चात् सकलं मन्त्रमुच्यते ।।17।। 



[[262]]   
एवं मन्त्राध्वनो रीतिं ज्ञात्वा यस्तु निषेवते ।   
प्रक्रीडयन्ति पुरुषं मन्त्रा रागेण रञ्जितम् ।।18।।   
चतुर्दशविभागस्थे प्राकृते भुवनाध्वनि ।   
तुर्यवर्जं सुषुप्त्याद्ये प्राकृते चपलाध्वनि ।।19।।   
आचार्यदृष्टिपातस्थं पुरुषं संयतेन्द्रियम् ।   
प्रसादसुमुखा मन्त्राः उत्तार्य भुवनाध्वनः ।।20।।   
पदाध्वनश्च वैराग्यं जनयन्ति पदे पदे ।   
क्रमात् तत्वकलावर्णपदवीषु नयन्ति तम् ।।21।।   
मात्रं प्रसादमासाद्य निर्धूताशेषबन्धनः ।   
श्रीविष्णोः पदमासाद्य मोदन्ते नित्यसूरिवत् ।।22।।   
उपासनक्रमं त्वित्थं शास्त्रेषु परिकीर्तितम् ।   
जितेन्द्रियो जितक्रोधो योगशास्त्रविचक्षणः ।।23।।   
नित्यकर्मादिसहितो लोभमोहविवर्जितः।   
गुरुशुश्रूषणरतो भगवत्पूजने तथा ।।24।।   
वर्तमानः स्वयं धीमान् ब्राह्मणो वेदवित्तमः ।   
गुरोस्तु पाञ्चरात्रज्ञात् पञ्चकालपरायणात् ।।25।।   
सिद्धमन्त्राद् विष्णुभक्तात् प्रथमं वैष्णवः स्वयम् ।   
वर्णाध्वानं देवताश्च मन्त्राणां बीजमेव च ।।26।।   
अधीत्याधिगमाद् देवि शुद्धे शल्यविवर्जिते ।   
शुचौ देशे गोमयेन लिप्ते धूपेन धूपिते ।।27।।   
\[पञ्चगव्येन संसिच्य चन्दनाद्यनुलेपिते ।\]   
भुवस्स्थले धूपदीपपुष्पैः स्वेष्टां च देवताम् ।।28।। 


श्रीपाञ्चरात्र आगमोक्त   
[[263]]   
पूजयेत् प्रथमं मन्त्री गन्धधूपादिवासिताम् ।   
मृदं तत्र प्रसार्याथ गन्ध धूपादिवासितम् ।।29।।   
चतुरश्रं सुवृत्तं वा द्विहस्तं हस्तमेव वा।   
सुसमं मातृकापीठं कृत्वा प्रस्तारयेत्तु तम् ।।30।।   
एकैव भिन्नवर्णा या देवी षोडशरूपिणी।   
मन्त्राणां जननी साक्षात् तव मन्त्रमयी तनुः ।।31।।   
पद्माकारेण वा मन्त्री चक्राकारेण वा स्तरेत् ।   
पौरुषे चक्ररूपं तु पद्मं स्त्रीत्वे लिखेत् क्रमात् ।।32।   
प्रोक्ष्य चक्रं विधातव्यं षोडशारपरिष्कृतम् ।   
नाभिनेमिसमायुक्तं चन्दनक्षोदरेखया ।।33।।   
तन्मध्ये छन्दसामादिररभूषु स्वरास्तथा ।   
स्पर्शाक्षरं नाभिदेशे नेमिदेशे च यादयः ।।34।।   
\(एवं न्यस्तेषु द्वादशाक्षरविद्यया ।\)   
श्रीमन्त्रेणाथवा देवि पूजयेच्च यथाक्रमम् ।।35।।   
ततस्तत्कर्णिकामध्ये चिन्तयेद् वर्णमातृकाम् ।   
अनादिनिधनां देवीं शब्दब्रह्मस्वरूपिणीम् ।।36।।   
पाशाङ्कुशधरां देवीं पद्मिनीं पद्ममालिनीम् ।   
प्रसन्नां पद्मगर्भाभां सर्वलोकैकजीविकाम् ।।37।।   
वर्णप्रक्लृप्तावयवां वर्णालङ्कारभूषिताम् ।   
शब्दब्रह्मतनुं विद्यात् प्रणवं तु शिरः स्मृतम् ।।38।।   
अआ इति भ्रुवो विद्यादिईस्तश्चक्षुषी उभे ।   
उऊकर्णौ ऋॠनासे कपोलौ स्त लृलॄ रमे ।।39।। 



[[264]]   
एऐ ओष्ठौ तु जानीयादो औ दशनपङ्क्तिकाम् ।   
अंजिह्वामः समुच्चारं कचवर्गौ करौ स्मरेत् ।।40।।   
टतवर्गौ पदौ विद्यात् पफौ पार्श्वे स्मरेत् सुधीः ।   
बभौ पश्चात् पुरोभागौ नाभिं मं परिचिन्तयेत् ।।41।   
प्राणोष्माणौ यरौ विद्याल्लं हारं कवयो विदुः ।   
वकारं कटिसूत्रं तु कण्ठगे तु शषौ स्मरेत् ।।42।।   
सकारं हृदयं विद्याद्धृदयस्थं तु हं स्मरेत् ।   
प्रसरन्तीं प्रभां विद्यात् क्षकारं विद्युदुज्ज्वलाम् ।।43।   
रङ्गं नासाग्रगं विद्याद्यामाख्यं हृदये स्मरेत् ।   
जिह्वामूलीयमेतस्या जिह्वामूलमुदाहृतम् ।।44।।   
ओष्ठयोश्च द्वयोः स्थानमुपध्मानीयमीरितम् ।   
एवं वर्णमयैः पद्मैः कण्ठपादान्तमालिनीम् ।।45।।   
वनमालां स्मरन्मन्त्रीमातृकां मन्त्रदेवताम् ।   
पूजयेदर्घ्यपाद्याद्यैरों नमो मन्त्रमातृके ।।46।।   
इदमर्घ्यं गृहाणेति भोगैरेवमनुक्रमात् ।   
ततः कृताञ्जलिः प्रह्वः प्रणम्याष्टाङ्गवद् भुवि ।।47।।   
पद्माक्षि पद्मनाभस्य प्रिये सर्वस्य मातृके ।   
व्याकुरु त्वं परं मन्त्रसिद्धिं च तदनन्तरम् ।।48।।   
प्रार्थ्यैवं प्रयतो मन्त्री वर्णन्यासं स्वयं चरेत् ।   
उद्धरेदीप्सितं मन्त्रं ध्यायन्नारायणं प्रभुम् ।।49।।   
तत्र किञ्चिद् विशेषोऽस्ति तद्वदामि निबोध मे ।   
यावतो यस्य वर्णस्य नक्षत्रं राशिमेव च ।।50।। 


श्रीपाञ्चरात्र आगमोक्त   
[[265]]   
आद्यं विना स्वरं वर्णावाद्या वश्वयुजौ स्मृतौ ।   
इकारस्यापि भरणी कृत्तिकात्रयमुत्तरम् ।।51।।   
चतुष्टयमृकारादि रोहिण्येकमथो मृगौ ।   
रौद्रमप्येकमेव स्यात् पुनर्वस्वोर्द्वयं मतम् ।।52।।   
द्वयमेवाथवा पौष्ण्य\(ष्य\)माद्यन्ता वा मतान्तरे ।   
कादिषु प्रथमं पुष्यद्वयं सार्पद्वयं मखा ।।53।।   
एकमर्यमणं युग्मं भर्गदैवतमुच्यते ।   
युग्ममेव च सावित्रं द्वयमिन्द्रादि\(धि\) दैवतम् ।।54।   
एकं निष्ठ्या विशाखे द्वे त्रयं मैत्रमनन्तरम् ।   
ऐन्द्रमेकं त्रयं मूलं पूर्वमाषाढमेककम् ।।55।।   
आषाढमुत्तरं चैकमेकमेवाभिजिन्मतम् ।   
द्वयं वैष्णवमेकं तु श्रविष्ठाशततारकम् ।।56।।   
एकमेव त्रयं शादिवर्णः स्यादज एकपात् ।   
अहिर्बुध्नियस्त्रयो वर्णा इति वर्णेषु तारकाः ।।57।।   
आदौ चतुष्टयं मेषो वर्णानामृषभस्तथा ।   
तथैव मिथुनं युग्मं कुलीरं मृगराट् तथा ।।58।।   
शिष्टद्वयं शादयस्तु कन्या कोः प्रथमा तुला ।   
चवर्गो वृश्चिकश्चापः टवर्गः सद्भिरुच्यते ।।59।।   
तवर्गो मकरः कुम्भः पवर्गोऽन्त्यस्य यादयः ।   
नक्षत्रं यत्साधकस्य मन्त्रस्याद्यक्षरस्य यत् ।।60।।   
नरनार्योरिव तयोर्योगायोगौ परीक्षयेत् ।   
चतुष्पदं लिखित्वोर्व्यां तत्राकारादि निक्षिपेत् ।।61।। 



www.kriyasagaram.in  266   
यस्मिन् पदे साधकस्य नामवर्णलिपिर्भवेत् ।   
तत्रैव चेद्भवेन्मन्त्रस्याद्यवर्णमवस्थितम् ।।62।।   
तत्सिद्धं स्याद् द्वितीये तु साध्यं विद्यादनन्तरम् ।   
पदे सिद्धं तुरीये तु वैपरीत्यं भवेद् ध्रुवम् ।।63।।   
सिद्धे सिद्धं जपाद्यैस्तु साध्ये साध्यं सुसिद्धके ।   
अधीतमात्रे महते फलाय भवति ध्रवम् ।।64।।   
पदे तु वैरिणः स्याच्चेल्लिपिरध्येतृनाशनम् ।   
आनुगुण्यं परीक्षेत निमित्तानि परीक्ष्य च ।।65।।   
साधकः साधयेन्मन्त्रं समस्तनियमैर्युतः ।   
चतुर्षु मूलमन्त्रेषु न योगं तु परीक्षयेत् ।।66।।   
तारमष्टाक्षरं चैव द्वादशाक्षरमेव च ।   
द्वयं चेति चतुर्णां तु मन्त्राणामधिकारिणः ।।67।।   
सर्वे भवन्ति नास्त्येषां शत्रुत्वं कमलेक्षणे ।   
स्त्रीपुंनपुंसकमिति मन्त्रलिङ्गास्त्रिधा मताः ।।68।।   
संस्त्यानमन्त्राः स्वाहान्ता नमोऽन्तास्तु नपुंसकाः ।   
शेषाः पुरुषमन्त्राः स्युरित्थं मन्त्रस्य रीतयः ।।69।।   
उच्चाटने च वश्ये च विद्वेषे क्षुद्रकर्मणि ।   
स्त्रियः प्रशस्ताः पुंलिङ्गमन्त्राः स्युः कार्यसाधने ।।70   
फडन्ता मरणाद्यर्थे शस्ता भूताद्युपद्रवे ।   
हुङ्कारान्ताः प्रशस्यन्ते वौषडन्तास्तु ते पुनः ।।71।।   
आप्यायने नियुज्यन्ते धर्मकामार्थसिद्धिषु ।   
चतुर्थ्यन्ताः प्रशस्यन्ते ओमन्ताः सर्वसिद्धिषु ।।72। 


श्रीपाञ्चरात्र आगमोक्त   
[[267]]   
मननं सर्वसत्त्वानां त्राणं संसारसागरात् ।   
मननत्राणसंयोगान्मन्त्र इत्युच्यते बुधैः ।।73।।   
अथवा गोपनीयत्वाद्धेतोर्मन्त्र इति स्मृतः ।   
रःप्रत्ययान्तः पुंलिङ्गस्तथायं लोकवेदयोः ।।74।।   
मन्त्रिधातोस्तु शास्त्रेण अनुस्वारविधिः कृतः ।   
मन्त्रेण स्थाप्यते देवो मन्त्रेणैव विसृज्यते ।।75।।   
ज्ञानानां तत्परं ज्ञानं मन्त्रज्ञानं विदुर्बुधाः ।   
ऐहिकामुष्मिकं सर्वं मन्त्रेणैव प्रसिध्यति ।।76।।   
छन्दो मन्त्राक्षरे यद्वद्दर्शनादृषिरुच्यते ।   
दर्शनं च फलस्याहुर्न पुनर्मन्त्रदर्शनम् ।।77।।   
देवता मन्त्रफलदा मन्त्रेण प्रतिपादिताः।   
योगाध्यायोक्तविधिना सर्वकामविवर्जितः ।।78।।   
त्रिसन्ध्यं स्नाननिरतो जपेन्मन्त्रमनुत्तमम् ।   
यावदुक्तं कृतयुगे त्रेतायां द्विगुणं भवेत् ।।79।।   
द्वापरे त्रिगुणं प्रोक्तं कलौ मन्त्रं चतुर्गुणम् ।   
अभ्यस्य फलमाप्नोति गुर्वनुग्रहतस्तथा ।।80।।   
द्वादशाक्षरमन्यं वा जपेदक्षरलक्षकम् ।   
तदर्धं जुहुयादग्नौ होमशालां प्रकल्प्य च ।।81।।   
योनिमन्मृत्स्नया देवि वृत्तं वा चतुरश्रकम् ।   
सहस्रहोमे त्वेकः स्याद्धस्तस्त्वेकैककोणकः ।।82।।   
द्विहस्तं नियुते कुण्डं त्रिहस्तं प्रयुते तथा ।   
शङ्कुहोमे चतुर्हस्तं महाशङ्कौ तु षट्ककम् ।।83।। 



[[268]]   
बृन्दे हुतौ सप्तहस्तं महाबृन्देऽष्टहस्तकम् ।   
इतोऽधिकाहुतिविधौ तत्तत्सङ्ख्यानुसारतः ।।84।।   
यावच्चर्तुींवशतिकरस्तावत्कुण्डं प्रकल्पयेत् ।   
यत्र काष्ठं तु तच्छ्रोत्रं यत्र धूमस्तु नासिका ।।85।।   
यत्राल्पज्वलनं नेत्रं यत्र भस्मसु तच्छिरः ।   
यत्र सम्यक्स्थिता दर्भास्तत्र केशाः प्रकीर्तिताः ।।86   
यत्र प्रज्वलितो वह्निः सा जिह्वा तस्य वै रमे ।   
अग्नेः शरसि\(शिरसि?\) होमश्चेत् पापं केशे दरिद्रता ।।87   
चक्षुषोर्निधनं भद्रे कर्णयो रोगसम्भवः ।   
नासिकायां मनोव्याधिर्जिह्वायां सर्वसिद्धिदः ।।88।।   
आरण्यं मणिजं लौहं कुण्डमध्ये परिष्कृते ।   
निवेश्याग्निं होममुख्यैः सम्पाद्याग्नेस्तु वैष्णवम् ।।89   
अग्निमध्ये कल्पयित्वा योगासनमथो हरिम् ।   
आवाह्य तत्र होमान्तं सन्निधिं प्रार्थयेद् विभुम् ।।90।   
यं यं मन्त्रं जपेन्मन्त्री तं तं मन्त्रं समुच्चरन् ।   
देवतां मनसा ध्यात्वा चतुर्थ्यन्तमुदीरयन् ।।91।।   
स्वाहाद्यन्तेन जुहुयात् नियमेन समाहितः ।   
होमं कुर्यात् प्रतिदिनमग्निं रक्षेदतन्द्रितः ।।92।।   
न दहेत् परिधीन् दर्भानुपस्तीर्णान् यथाविधि ।   
उक्तेनैतेन मार्गेण जपतो मन्त्रिणो रमे ।।93।।   
सम्भवन्ति हि वै स्वप्ना मन्त्रसिद्धिप्रदा अपि ।   
आचार्यं प्रतिमां देवीं पूजोपकरणानि च ।।94।। 


श्रीपाञ्चरात्र आगमोक्त   
[[269]]   
विप्रं भागवतं भूपं छत्रचामरदन्तिनः ।   
सिंहासनं पूर्णकुम्भं गावः कन्या वधूधनम् ।।95।।   
दीपं शङ्खं तथा यानं श्रीवत्सं चन्दनं तथा ।   
श्वेतवस्त्रं माल्यभूषा श्वेतच्छत्रं तथैव च ।।96।।   
रत्नानि काहलादीनि वाद्यानि मधुसर्पिषी ।   
भूमिलाभं महानद्या दर्शनं सागरस्य च ।।97।।   
उदङ्मुखः प्राङ्मुखो वा यात्रां कुर्वन् स्वयं यदि ।   
विमानदर्शनं विष्णोर्ज्वलन्तौ चन्द्रभास्करौ ।।98।।   
नक्षत्राणि ग्रहादीनि ज्योत्स्नां च ध्रुवमण्डलम् ।   
वोदघोषं दीप्तमग्निं सिद्धविद्याधरानपि ।।99।।   
स्रुक्स्रुवादीनि पात्राणि भक्ष्याणि विविधानि च।   
मन्त्रसिद्धिं बहुमुखां कथयन्ति पुरोदिताः ।।100।।   
असिद्धिं मन्त्रिणो देवि मुण्डितस्य च दर्शनम् ।   
नीलपुष्पधरं नीलां रक्तपुष्पं च मूर्धनि ।।101।।   
स्वयं मुण्डं च बिभ्राणो गर्दभारोहणं तथा ।   
विधवालिङ्गनं नीचैः पापिष्ठैः प्रतिलोमजैः ।।102।।   
अभ्यङ्गं तैलपानं च गमनं दक्षिणां दिशि ।   
लोकयन्नेवमादीनि स्वप्ने शान्तिं समाचरेत् ।।103।।   
इति श्रीश्रीप्रश्नसंहितायां सुस्वप्नदुःस्वप्नदर्शनं नाम पञ्चाशोऽध्यायः।   
\(एकपञ्चाशोऽध्याय इथि भाव्यम्\)   
\*\*\*\*\*\*\*\*\*\*\* 





[[270]] 




श्रीपाञ्चरात्र आगमोक्त   
[[271]]   
52 द्विपञ्चाशोऽध्यायः   
ओं हेममालिन्यै नमः \(श्रीसूक्त नामावलि\)   
मन्त्रोद्धारप्रकरणम्

वदामि साधकस्याग्रे जातानभ्युदयावहान् ।   
व्योम्नि देवगणान्नेमिघोषदुन्दुभिशब्दितम् ।।1।।   
शृणोति सिद्धैः सम्भाषां करोत्यात्महितां रमे ।   
दर्शने च विमानानां यक्षराक्षसभाषणम् ।।2।।   
होमकाले च सप्तार्चिस्त्रिशिखः परिदृश्यते ।   
शुद्धस्फटिकसङ्काशो दक्षिणावर्तशोभितः ।।3।।   
दिव्यगन्धोपलब्धिश्च छत्रध्वजसुदर्शनम् ।   
पूर्णाहुतिविधौ लिङ्गान्येतान्यालोकयेद् गुरुः ।।4।।   
साधकः कथयेत् तं वै गुरोर्नान्यस्य कस्यचित् ।   
होमान्ते भोजयेद् विद्वान् वैष्णवान् द्वादशावरान् ।।5   
यावच्च मन्त्रसिद्धिः स्यात् तावदाराधयेद्धरिम् ।   
कामनानुगुणाकारं दार्वाद्यैः परिकल्पितम् ।।6।।   
दिने दिने जपेन्मन्त्रं जुह्वन्नन्नेन तर्पयन् ।   
बीजशक्त्यङ्गहीना ये मन्त्रास्ते तु निरर्थकाः ।।7।।   
तस्मात् साङ्गं बीजयुक्तं शक्तियुक्तं विचिन्तयेत् ।   
व्यापकं मन्दरं चैव बीजमस्य प्रकीर्तितम् ।।8।।   
तदुद्धृत्य ततो मन्त्री ह्यप्रमेयं तथोदयम् ।   
पाटलप्रियसंयुक्तमुद्धरेन्मन्त्रमुत्तमम् ।।9।।   
ऋषिर्ब्राह्मास्य च्छन्दस्तु देवीगायत्रमुच्यते ।   
प्रतिपाद्यो वासुदेवः क्षेत्रं वर्णः सितच्छविः ।।10।। 



[[272]]   
देवता परमात्मा स्यात् शक्तिर्लक्ष्मीश्रियौ तथा।   
मायेति षट्सु स्थानेषु देहेष्वेतं तु विन्यसेत् ।।11।।   
एवं क्रमप्रयुक्तो यो मन्त्रः साङ्गः कृतो भवेत् ।   
देहे करतले चैव स्थानेषु द्वादशस्वपि ।।12।।   
द्वादशाक्षरवन्न्यासः प्रणवः स्फटिकप्रभः ।   
न्यासो नमोऽन्तः स्वाहान्तो जपपूजाहुतिष्वपि ।।13   
प्रणवान्न परो मन्त्रः सर्वं प्रणवसंस्थितम् ।   
ईप्सितं लभते मन्त्री प्रणवस्य जपाद् रमे ।।14।।   
द्वादशाक्षरमन्त्रस्य वदाम्युद्धारमब्जजे ।   
प्रणवं भद्रपाणिं च द्रष्टारं मन्दरं तथा ।।15।।   
ओतदेवं ज्ञेयसिद्धिं वासुदेवं च वारुणीम् ।   
अप्रमेयं वामनं च लक्ष्मीं वैराजसात्त्वतौ ।।16।।   
सुधाकरं गोपनं च सोमं भुवनमेव च ।   
दान्तं त्र्यश्रं वामनं च गोपनं वायुबीजयुक् ।।17।।   
द्रष्टारमपि सङ्गृह्य मातृकाचक्रमध्यतः ।   
प्रत्यक्षरं लक्षमेकं जपेन्नियममास्थितः ।।18।।   
परमानन्दसन्दोहं वासुदेवं वृषाकपिम् ।   
शुद्धस्फटिकसङ्काशं सर्वदेवादिदैवतम् ।।19।।   
द्विभुजं षड्गुणोपेतं ध्यायेत् सर्वार्थसिद्धये ।   
अष्टाक्षरमनुं देवि शुणुष्व कमलेक्षणे ।।20।।   
छन्दसामादिमादाय व्यापकं पाटलप्रियम् ।   
भद्रपाणिं वासुदेवं माधवीं चोतदैवतम् ।।21।। 


श्रीपाञ्चरात्र आगमोक्त   
[[273]]   
रोधनं गोपनं चैव महाज्वालं च गोपनम् ।   
शङ्खं व्यापकनामानं वनमालिनमेव च ।।22।।   
आदिदेवो वायुबीजं व्यापकं चाहरेद् रमे ।   
मन्त्रस्याप्यस्य विन्यासो द्विषट्कस्येव कारयेत् ।।23   
छन्दस्तु देवीगायत्रमन्तर्यामी मुनिः स्मृतम् ।   
देवो नारायणः साक्षाद् दैवतं क्षेत्रमीरितम् ।।24।।   
परमव्योम बुद्धिः स्यात् तत्त्वं वर्णः सितस्तथा।   
प्रत्यक्षरमृषिर्देवि विद्यते तद् वदामि ते ।।25।।   
गौतमश्च भरद्वाजो विश्वामित्रस्तपोधनः ।   
वसिष्ठः काश्यपः पश्चादत्रिः स्यात्कुम्भसम्भवः ।।26   
छन्दांसि गायत्र्यादीनि विराडवसितानि च ।   
धरो ध्रुवश्च सोमश्च आपश्चाग्निर्जलाधिपः ।।27।।   
प्रत्यूषश्च प्रभावश्च देवाः प्रत्यक्षरं तथा ।   
आकाशं परमक्षेत्रमक्षरस्यावसानतः ।।28।।   
सत्यादिलोकाः सप्त स्युः प्रातिलोम्येन भूमयः ।   
अक्षराणां पृथिव्यन्ताः सप्तानां सप्त पद्मजे ।।29।।   
भूरग्निर्वायुराकाशं सूर्यो द्यौरथ चन्द्रमाः ।   
नक्षत्राणि तथा राशिरेते तत्त्वान्यनुक्रमात् ।।30।।   
निरुक्तमस्य मन्त्रस्य कथयामि रमे तव ।   
अविः क्विबन्तो व्याप्यर्थः स्मर्यते कर्तृसाधनः ।।31।   
टेश्च लोपो वकारस्य प्रसारणमतः परम् ।   
पूर्वत्वं चोपसर्गेण स्यादन्तश्चाद्गुणः स्मृतः ।।32।। 



[[274]]   
अन्तर्बहिश्च तत्सर्वं व्याप्नोतीति तदुच्यते।   
अवतेः रक्षणार्थत्वे मन्नन्तस्येदमुच्यते ।।33।।   
वकारस्योपधायाश्च द्वयो रूढिगुणे कृते ।   
पृषोदरादिसूत्रेण मनश्चान् –लोप ईरितः ।।34।।   
पापेभ्यस्त्रायते भक्तान् स्मरणादेव वै हरिः ।   
संसारसागरादेतज्जगत्त्राता स उच्यते ।।35।।   
तस्मान्नारायणो देवः प्रणवार्थः स उच्यते ।   
नम्यते देव एवैकस्तेषामेकं परायणम् ।।36।।   
नरो देवः परः स्रष्टा सर्गादौ पाथसामथ ।   
तस्मान्नाराणि पाथांसि तान्येवायनमुच्यते ।।37।।   
देवस्य हेतोश्चामुष्मान्नारायणसमाह्वयः ।   
नारा वायनमावासः पुरुषस्य मधुद्विषः ।।38।।   
अण् प्रत्ययः प्रकृत्यर्थे ततो वाससमाह्वयः ।   
एवं मन्त्रमिदं लब्ध्वा सम्यग् गुरुमुखात् स्वयम् ।।39   
गुरुशुश्रूषणपरः सर्वमन्त्राणि साधयेत् ।   
आराध्य परया भक्त्या नारायणमनन्यधीः ।।40।।   
चक्राब्जमण्डले देवमेनं ध्यात्वा समाहितः ।   
चतुर्भुजमुदाराङ्गं चक्राद्यायुधसेवितम् ।।41।।   
कालमेघप्रतीकाशं पद्मपत्रायतेक्षणम् ।   
पीताम्बरधरं सौम्यं नवमालाविभूषितम् ।।42।।   
स्फुरत्कटककेयूरहारकौस्तुभभूषितम् ।   
श्रीभूमिभ्यां समासीनं रत्नसिंहासने शुभे ।।43।। 


श्रीपाञ्चरात्र आगमोक्त   
[[275]]   
इत्थं मन्त्री हरिं ध्यात्वा मन्त्रजपापरो भवेत् ।   
जपेल्लक्षाष्टकं मन्त्री तदर्धमपि तर्पणम् ।।44।।   
तदर्धं जुहुयादग्नौ ततः सिद्धिमवाप्नुयात् ।   
मन्त्रराजे तु सम्सिद्धे मन्त्रोऽन्यः सिद्धिमेष्यति ।।45।   
असिद्धश्चेदयं मन्त्रो नान्यः सिद्धो भवेद्रमे ।   
तस्मात् सर्वप्रयत्नेन मूलमन्त्रं जपेत् सुधीः ।।46।।   
चतुर्णां पुरुषार्थानां हरिर्दाता न संशयः ।   
अनुपास्यान्यदेवं यो वशीकर्तुमिहेच्छति ।।47।।   
हरिस्त्यजति तं मर्त्यमितरः सर्वथा त्यजेत् ।   
उभयतश्च्यवते देवि सिद्धिं न परिविन्दति ।।48।।   
आथार्थसाधनं मन्त्रमभिवाञ्छति चेन्नरः ।   
अर्थार्थी मण्डलं भद्रं लिखित्वा हरिमर्चयेत् ।।49।।   
तिलैर्बिर्ल्वैर्निम्बपत्रैः पुष्पैस्तण्डुलचम्पकैः ।   
नन्द्यावर्तैर्मल्लिकाभिर्मालतीकरवीरजैः ।।50।।   
यूथिकाभिश्च जुहुयात् प्रत्येकं शतसङ्ख्यया ।   
मन्त्री त्वनेन मन्त्रेण सप्ताहं जुहुयाद्रमे ।।51।।   
धनमक्षय्यमाप्नोति मन्त्रस्यास्य प्रभावतः ।   
कुङ्कुमं चन्दनं कोष्ठं रोचनालक्तकं तथा ।।52।।   
घनसारं मृगमदं पिष्ट्वा तत्क्षोदवारिणा ।   
धनदं विलिखेद् भूमौ सप्तरात्रमनन्यधीः ।।53।।   
यजेत गन्धपुष्पाद्यैर्निवेद्य च गुडोदनम् ।   
पद्भ्यामाक्रम्य हृदयं धनदस्य जपेत् ततः ।।54।। 



[[276]]   
अयुतं नियुतं वापि मन्त्रराजं जितेन्द्रियः ।   
ध्यात्वा नारायणं देवं तदन्ते मन्त्रवित्तमः ।।55।।   
कुबेरं पुरतः पश्येद् वितरेद्धनमक्षयम् ।   
वल्मीकस्य तथाभ्यर्णे लिखित्वा भद्रमण्डलम् ।।56   
यजेत पूर्ववद्देवमन्ते वल्मीकभूमिषु ।   
नालिकेरजलैः सार्धं क्षीरेणे च विमिश्रितम् ।।57।।   
पिष्टं नागबलिं दद्यात् ततो वल्मीकभूस्थलम् ।   
खनित्रं क्षालयित्वा तं निशायामधिवासयेत् ।।58।।   
मण्डले स्वस्तिके देवमिष्ट्वाहुत्या सहस्रकम् ।   
खनित्रेण च वल्मीकं खनेन्मन्त्री समाहितः ।।59।।   
निधिमक्षय्यमाप्नोति रत्नानि विविधानि च।   
सप्ताहमथवा यागं कृत्वा भद्रकमण्डले ।।60।।   
लक्षसङ्ख्याहुतिं हुत्वा कृत्वा ब्राह्मणभोजनम् ।   
ध्यात्वा नारायणं देवमात्मानं साधकोत्तमः ।।61।।   
पश्यन्महीतलं शुद्धमग्रहाराद् बहिस्थले ।   
भवन्ति चास्य निधयः प्रत्यक्षं बहवो रमे ।।62।।   
अञ्जनाङ्कितचक्षुर्वा मन्त्रेणानेन मन्त्रवित् ।   
असौ नधीम\(न\)वाप्नोति लभते नात्र संशयः ।।63।।   
अपरं मण्डले भद्रे कुर्याद् यागं हरेः प्रियम् ।   
यज्ञदारुं वृषस्कन्धे बध्वा तस्मिन् हलं पुनः ।।64।।   
कर्षयेद् भूतलं शुद्धं सीतासु मणिकाञ्चनम् ।   
अमूल्यं महदाप्नोति प्रसादाद् देवदुर्लभम् ।।65।। 


श्रीपाञ्चरात्र आगमोक्त   
[[277]]   
साधितं पारदं कृत्वा हस्ते जप्त्वा मनुं पुनः ।   
नियुतं प्रयुतं वापि यथाशक्तिसमाहितः ।।66।।   
तद्रसस्पर्शमात्रेण सर्वं काञ्चनतामियात् ।   
पाषाणमथवा लोष्टमग्नितप्तं न संशयः ।।67।।   
औषधानि च सर्वाणि रसयुक्तानि पद्मजे ।   
लोहसम्स्पर्शयुक्तानि कनकानि भवन्ति हि ।।68।।   
कन्याकामः फलैः पक्वैः पुष्पैर्लाजैर्दिने दिने ।   
सहस्रं जुहुयाद् देवमाराध्य गरुडध्वजम् ।।69।।   
लभते कन्यकामिष्टां तदन्ते न विचारयन्।   
यन्त्रं वश्यकरं वक्ष्ये श्रूयतां कमलेक्षणे ।।70।।   
भूर्जपत्रे लिखेच्चक्रमष्टारं रोचनादिकैः ।   
चन्दनागरुकाश्मीरशशिकस्तूरिकान्वितैः ।।71।।   
हेमसूच्या लिखेदेतैर्गन्धद्रव्यैर्यथाक्रमम् ।   
नाभिनेमियुतं चक्रमष्टारं ज्वालयान्वितम् ।।72।।   
अष्टस्थानेषु विलिखेदक्षराण्यष्टपद्मजे ।   
प्रादक्षिण्येन विस्पष्टं ह्रीङ्कारं मध्यमे पदे ।।73।।   
साध्यनामापि तत्रैव सोङ्कारं तदनन्तरम् ।   
ह्रीङ्कारं नाभिवलये दिक्ष्वष्टासु लिखेत्ततः ।।74।।   
ह्रीङ्कारं नाभिवलये वशीकरणमक्षरम् ।   
तथैवाशासु सर्वासु वशं कुरुपदान्वितम् ।।75।।   
तस्मिन्नावाह्य देवेशमिष्ट्वा मन्त्रं जपेद् बुधः ।   
अष्टोत्तरसहस्रं तु जुहुयादाहुतीस्ततः ।।76।। 



[[278]]   
गुलिकां बिभ्रतस्तस्य वश्यं सर्वमनन्तरम् ।   
अथवा पादयोः पांसून् रक्तचन्दनमिश्रितान् ।।77।।   
आदाय पुरुषाकारां स्त्रीरूपं वा यथेप्सितम् ।   
कृत्वा प्रतिकृतिं तस्मिन् न्यस्यात्मनं स्मरेद्धरिम् ।78   
ताडयेन्मूलमनुना रत्नैस्तु हयमारजैः ।   
प्रत्यहं मन्त्रजापः स्यादष्टोत्तरसहस्रकम् ।।79।।   
वश्या नारी पुमान् वापि सप्ताहान्ते जपाद्भवेत् ।   
दूरस्थितादपि तथा राज्ञो वा महिषीमपि ।।80।।   
सा सन्निधत्ते कामार्ता मदविह्वललोचना ।   
समृद्धार्थात्मना चापि धनैर्वापि यथेप्सितैः ।।81।।   
साधकं तोषयत्येषा मन्त्रजापाद्यथोदितात् ।   
मृतनारी कपाले वा रोचनाद्येन वस्तुना ।।82।।   
पूर्ववच्चक्रमालिख्य तन्मध्येऽभूष्टयोषितः ।   
लिखित्वा नामधेयं तत् कपालं ज्वलने पुनः ।।83।।   
तापयित्वा जपेन्मन्त्रं सप्ताहं पूर्वसङ्ख्यया ।   
ततः प्राप्स्यति सा नारी दूरस्थापि यथेप्सितम् ।।84   
वश्यं तु यक्षजातीनां शृणुष्व कमलेक्षणे ।   
वटमूले वसन्मन्त्री तत्र चक्राब्जमण्डले ।।85।।   
आराध्य देवं जुहुयाद् वटवृक्षसमिच्छतैः ।   
दशक्षिः प्रत्यहं त्वित्थं सप्ताहे परिनिष्ठिते ।।86।।   
पूर्वमेव वटे यक्षं यक्षीं वा कुङ्कुमादिना ।   
लिखित्वा कर्म तत्सर्वं कुर्यादभिमुखे स्वयम् ।।87।। 


श्रीपाञ्चरात्र आगमोक्त   
[[279]]   
सप्तमेऽह्नि वटे रात्रौ कुपिते भीतवत् स्थितः ।   
गुग्गुलं घृतमिश्रं च धूपयेन्मन्त्रवित्तमः ।।88।।   
वटाभिमुखमुत्थाय यक्षीं वा यक्षमेव वा।   
साक्षात्करोति तां तं वा याचेताभीष्टमुत्तमम् ।।89।।   
प्रयच्छति यथायोगं यक्षी यक्षश्च मन्त्रिणे ।   
पातालसाधनं चापि शृणु क्षीराब्धिसम्भवे ।।90।।   
होमावसानं पूजादि कर्म कृत्वा यथोदितम् ।   
बिलद्वारसमीपे तु लक्षमष्टाक्षरं जपेत् ।।91।।   
क्षीरवृक्षशमीदूर्वातिलाज्यानामनन्यधीः ।   
प्रत्येकमयुतं होमं कुर्याद्वै साधकोत्तमः ।।92।।   
निर्गच्छति बिलात्तस्मात् कामार्ता कन्यका स्वयम् ।   
सहस्रपरिवारेण सार्धमायतलोचना ।।93।।   
गृहीत्वा मन्त्रिणं स्वेषु मन्दिरेषु यथासुखम् ।   
रमते दिव्यभोगैः सा विचित्रैरतिमानुषैः ।।94।।   
नागकन्यावशीकार उच्यते कमलेक्षणे ।   
पातालद्वारपार्श्वे तु कारयेद् यागमण्डपम् ।।95।।   
ध्वजतोरणसंयुक्तं द्वारकुम्भोपशोभितम् ।   
चक्राब्जं वर्तयेत् तत्र स्मरेन्नारायणं प्रभुम् ।।96।।   
यजेत पूर्ववद्धोमं कुर्यात् पूर्वोक्तसङ्ख्यया ।   
मिताहारोऽनन्यधीश्च लक्षमष्टौ जपेन्मनुम् ।।97।।   
तत्क्षणादेव नागेन्द्रकन्यका मन्त्रिणः पुरा ।   
स्वतो मनोभववशा सहस्रैः परिवारिता ।।98।। 



www.kriyasagaram.in  280   
आत्मतुल्याभिरन्याभिः कन्याभिश्च वशीकृता ।   
गृहीत्वा मन्त्रिणं ताश्च नागालयपुरोत्तमे ।।99।।   
प्रविश्य विविधैर्भोगैर्वशीकृत्य च मन्त्रिणम् ।   
पीत्वा रसायनं चापि यावदाभूतसंप्लवम् ।।100।।   
अङ्गनाभिश्च रमते देवतातुल्यदर्शनः ।   
खड्गसाधनमाश्चर्यं शृणु वक्ष्यामि ते रमे ।।101।।   
मन्त्री स्वदेहजं रक्तं श्मशानाङ्गारमिश्रितम् ।   
पेषयित्वा लिखेत् खड्गं चतुस्तालायतं शुभम् ।102   
श्मशानदेशे तन्मूलं स्पृशन् मन्त्रं जपेत्सुधीः ।   
निशीथे निर्जने तावद्यावज्जावालां विमुञ्चिति ।।103।   
ज्वालाभिरस्य शोभन्ते दिशो दश वरानने ।   
नानाविधानि भूतानि भवन्ति भयहेतवः ।।104।।   
अभीतो निश्चलो मन्त्रं जपेदेवं समाहितः ।   
स्फुरन्तं पाणिना खड्गं गृहीत्वा दृढमुष्टिना ।।105।   
मन्त्रं जपन्नभो याति यत्र विद्याधरादयः ।   
विद्यामहिम्ना तेषां स राजा भवति मन्त्रवित् ।।106।   
यक्षराक्षसदैत्यानां जेता मर्त्यास्तु किं पुनः ।   
खड्गहस्तः सदा मन्त्रं जपन् याति त्रिविष्टपम् ।107   
तत्रापि भोगमखिलं लभते चाप्सरोगणैः ।   
खड्गमाशु समादाय पर्णैः पिप्पलसम्भवैः ।।108।   
अन्तर्हितं विधायाशु नियुतं जपमाचरेत् ।   
समिदाज्यैस्तथा बीजैर्जुहुयादयुतं रमे ।।109।। 


श्रीपाञ्चरात्र आगमोक्त   
[[281]]   
नररक्तं गजमदं पित्तमाक्षं विमिश्रितम् ।   
राजावर्तेन तैः खड्गं विलिख्याराधयेद्धरिम् ।।110।   
तस्मिन् पूर्वोक्तमार्गेण खड्गं स्पृष्ट्वा जपः स्मृतः ।   
अष्टोत्तरसहस्रेण पश्चात्तापादिसम्भवः ।।111।।   
तापे स्यादधमा सिद्धिर्मध्यमा धूमजन्मनि ।   
उत्तमा ज्वलने दृष्टे पश्चात् खड्गधरः स्वयम् ।।112   
चरेदभीप्सितान् लोकान् भोगानाप्नोति पुष्कलान् ।   
गोरोचनाम्बुभिः शङ्खे लिखेन्मन्त्रं च मन्त्रवित् ।।113   
तन्मन्त्रं च जपेत् स्पृष्ट्वा यावज्ज्वालावलोकनम् ।   
तन्मध्यात् कन्यका चैका वरदा चोद्भवा रमे ।।114।   
अक्षमालां च गुलिकां तिलकाञ्जनपादुकाम् ।   
दिव्यौषधं रसेन्द्रं च कपालस्थं रसाञ्जनम् ।।115।।   
सा कन्या मन्त्रिणे सर्वं ददात्याश्चर्यहेतुकम् ।   
अक्षमालां जपन् मन्त्री पुरश्चरणवर्जितम् ।।116।।   
कामान् यथेष्टानाप्नोति नात्र कार्या विचारणा ।   
निक्षिप्यास्य च गुलिकां निर्भयः सर्पमाहरेत् ।।117।   
सर्पो न दशति ह्येनं दष्टोऽपि च न बाध्यते ।   
तिलकं बिभ्रतस्तस्य नरनारीमृगादिकम् ।।118।।   
यं यं स्मरति वै मन्त्री पुरस्तिष्ठेज्जावाद्रमे ।   
अञ्जनं चक्षुषोरञ्जन् न दृश्यः स्यात् सुरासुरैः ।।119   
मन्त्री बिभ्रत्पादुके तु जले वाप्यनलेऽपि वा ।   
भूमाविव तयोर्गच्छेद् ताभ्यां भीतिर्न जायते ।।120।। 



[[282]]   
स्मरेद् देशान्तरं यं यं तत्र तिष्ठति वै क्षणात् ।   
दिव्यौषधस्य पानेन सर्वव्याधिर्विनश्यति ।।121।।   
लोहपाषाणवस्तूनि लेपितानि रसेन चेत् ।   
सर्वं हिरण्यं भवति भुक्तं चेद्यौवनं भवेत् ।।122।।   
इन्द्रजालं दर्शको यो मन्त्री मायां लिखेद् भुवि ।   
कृष्णां चतुर्भुजां सौम्यां सर्वाभरणभूषिताम् ।।123।   
सर्वाङ्गसुन्दरीं मन्त्रं पूजयित्वा ततो जपेत् ।   
अयुतं नियुतं मन्त्रं जपेन्मन्त्री समाहितः ।।124।।   
सिद्धा तदन्ते सा देवी चतुरङ्गबलं महत् ।   
व्योम्नि भूमौ बलं सर्वमुद्यतायुधमद्भुतम् ।।125।।   
दर्शयित्वाशु मन्त्रेण तोषिता सर्वकामदा ।   
त्रैलोक्यमपि सर्वं सा मन्त्रिणे दर्शयिष्यति ।।126।।   
निर्माणं गुलिकायाश्च कथ्यते जलजोद्भवे ।   
मनःशिला तथा कुष्ठं हरितालं च कुङ्कुमम् ।।127।।   
गोरोचनां च चक्राङ्गं सर्वं पिष्ट्वा मधु\(त्रि\)कैः ।   
कृत्वा च गुलिकां चक्रपद्ममध्ये निवेशयेत् ।।128।।   
एकादशीनिशायां वा यजेत हरिमव्ययम् ।   
द्वादश्यामर्चयित्वा तु जपेन्मन्त्रं यथाक्रमम् ।।129।।   
होममग्नौ प्रकुर्वीत सहस्रं सर्पिषा ततः।   
सिद्धेयं गुलिका सर्वं साधयेत् साधकस्य हि ।।130।   
कपाले चाश्म निक्षिप्य शत्रुमूर्धनि निक्षिपेत् ।   
उद्वासितो वा म्रियते सान्वयः ससुहृज्जनः ।।131।। 


श्रीपाञ्चरात्र आगमोक्त   
[[283]]   
वेतालसाधकं देवि कथयामि सुदुर्लभम् ।   
ब्राह्मणं क्षत्रियं वापि युवानं निर्व्रणं मृतम्।।132।।   
तत्क्षणादेव सङ्गृह्य शून्यागारे निवेशयेत् ।   
क्षालयित्वा मलं सर्वं चक्रपद्मे निवेश्य च ।।133।।   
हृदयं तस्य चाक्रम्य पादेन ध्यानमास्थितः ।   
जपेन्मन्त्रमहोरात्रं निशीथे कम्पते शवः ।।134।।   
निर्भयस्ताडयेद् देहं सिद्धार्थैरभिमन्त्रितैः ।   
कम्पमानं शरीरं तदुत्थायाग्रेऽवतिष्ठते ।।135।।   
किं करोमीति च ततो ब्रुवाणः सम्पुटाञ्जलिः ।   
प्रयच्छति च खड्गादि मन्त्रिणे त्वन्यदुर्लभम् ।।136   
खड्गमुष्टिं तथा दिव्यमौषधं च रसायनम् ।   
गुलिकां पादुके सिद्धं रसं वेणुपुटे स्थितम् ।।137।।   
पादलेपं चाक्षसूत्रमन्यद्वा दुर्लभं नृभिः ।   
पादलेपेन गमनमाकाशादिषु मन्त्रिणः ।।138।।   
खड्गेन शत्रुसिंहानां वधं भवति निश्चयम् ।   
दिव्यौषधैर्महाव्याधिशान्तिः सेवनमात्रतः ।।139।।   
भूभागे शल्यरहिते कृत्वा मण्डलमादितः।   
सर्वलक्षणसंयुक्तान् कलशान् पञ्चविंशतीन् ।।140।।   
पूरितान् द्रोणमन्त्रेण घृतप्रभृतिवस्तुना ।   
ससूत्रान् सकुशांश्चैव सापिधानान् सवस्त्रकान् ।।141   
द्वारकुम्भांश्चतुर्दिक्षु तोरणानि च कल्पयेत् ।   
प्रत्येकं कलशान् सर्वान् मन्त्रेणैवाभिमन्त्रयेत् ।।142 



[[284]]   
अष्टाक्षरेण प्रत्येकमष्टोत्तरशतावरम् ।   
निशाम्बुना चन्दनेन श्वेदूर्वाङ्कुरेण च ।।143।।   
भूर्जपत्रोदरे पद्ममष्टपत्रं सकर्णिकम् ।   
नाभिनेमियुतं चक्रमष्टारं कमलाद् बहिः ।।144।।   
प्रणवं कर्णिकादेशे साध्यनाम च मध्यतः ।   
अष्टाक्षराण्यष्टदले नाभौ स्पर्शाक्षरं लिखेत् ।।145।।   
नेमिक्षेत्रे यकारादीनष्टारेषु स्वरान् पुनः।   
महामायाग्निसंयुक्तं भास्करं दण्डशेखरम् ।।146।।   
नेमिभागे क्रमाद् दिक्षु विदिक्षु कमलोद्भवे ।   
कृत्वैवं सितसूत्रेण परिवेष्ट्य निरन्तरम् ।।147।।   
तण्डुलद्रोणमध्यस्थे कलशे गुलिकां क्षिपेत् ।   
चक्राब्जमण्डले देवं हृदयादवतार्य च ।।148।।   
श्वेतवस्त्रैः श्वेतपुष्पैश्चन्दनैरपि तादृशैः ।   
तेषु नारायणं देवं पूजयेद् भक्तिभावतः ।।149।।   
शाल्योदनं दधिक्षीरसंयुतं च निवेदयेत् ।   
पूर्णेन्दुमण्डलान्तःस्थं शतचन्द्रसमप्रभम् ।।150।।   
नारायणं श्रीसमेतं शङ्खचक्रगदाधरम् ।   
ध्यात्वा सर्वार्थदं मन्त्री प्रार्थयेत् सम्यताञ्जलिः ।।151   
प्रयच्छ मे परां शान्तिं सर्वदोषविनाशिनीम् ।   
उत्तरस्यां वृत्तकुम्भे दधिक्षीराज्यतण्डुलैः ।।152।।   
गुग्गुलुक्षौद्रबीजांश्च सप्ताहं होममाचरेत् ।   
पूर्वोक्तसङ्ख्यया कुम्भैः स्नापयेदामयाविनः ।।153। 


श्रीपाञ्चरात्र आगमोक्त   
[[285]]   
स्नापयेन्मूलमन्त्रेण ध्यायेत् सर्वदमीश्वरम् ।   
पूर्णेन्दुरससङ्काशं स्यन्दमानं सुधारसम् ।।154।।   
तदीयपादकमलात् सर्वतो व्याधिपीडितम् ।   
उत्थापयित्वा तन्मूर्ध्नि न्यसेद् गुलिकमब्जजे ।।155।   
अपस्मारादयः सर्वे व्याधयो यान्ति मन्त्रतः ।   
अथादाय च मृत्पात्रं पैत्तलं वाथ काष्ठजम् ।।156।।   
तस्मिन् निक्षिप्य पीयूषं दधिसर्पिस्समन्वितम् ।   
ओदनं चैत्यवृक्षस्य मूले भूतबलिं क्षिपेत् ।।157।।   
भोजयेद् ब्राह्मणानन्ते तेभ्यो दद्याद्धनादिकम् ।   
एवं कृते सर्वदोषा व्याधयः कुष्ठपूर्वकाः ।।158।।   
सेवां विनाप्यौषधानां शाम्यन्ति मनुतेजसा ।   
इत्थमष्टाक्षरो मन्त्रः फलं बहुविधं रमे ।।159।।   
ददाति किं वा वक्तव्यं साधको यद्यदिच्छति ।   
सर्वान् कामान् परित्यज्य जपहोमार्चनादिभिः ।।160   
नारायणं तर्पयेद्यः स याति परमं पदम् ।   
नृसिंहादीनि मूर्तानि तन्मन्त्रैर्य उपासते ।।161।।   
अमर्त्यदुर्लभान् कामान् तेषामपि ददाम्यहम् ।   
प्रणवं पूर्वमृद्धृत्य वह्निजायामतः परम् ।।162।।   
सुधाकरं रामसंज्ञं भास्करं कूर्मसम्मितम् ।   
अप्रमेयं वामनं च सात्त्वतान्तं समुद्धरेत् ।।163।।   
जपेदेतं वर्षमेकं सर्वसिद्धिमवाप्नुयात् ।   
अप्रमेयं मन्दरं च सात्वतान्तं समुद्धरेत् ।।164।। 



[[286]]   
कमलं माहेन्द्रसहितं मायाबन्धुमतः परम् ।   
सर्वदाहकसंयुक्तं लक्ष्मीं मायां च मन्दरम् ।।165।।   
न्यग्रोधशयिसहितं सत्यं मायां च मन्दरम् ।   
बीजं कृत्वा ततो मन्त्रं महाज्वालासमन्वितम् ।।166   
नृसिंहमौषधं कालं गृह्णीयान्मन्त्रवित्तमः ।   
जपेल्लक्षं शत्रुनाशो व्याधिनाशो भवेद् रमे ।।167।।   
प्रणवं पूर्वमृद्धृत्य सोमं व्यापकमेव च ।   
वैदेहीं वासुदेवं च महाज्वालासमन्वितम् ।।168।।   
नारायणं कीर्तिमन्तं मालां व्यापकमेव च ।   
हुंफडन्तेन सहितं सर्वशत्रुविनाशनम् ।।169।।   
सर्वव्याधिप्रशमनं पिशाचादेर्निवर्तनम् ।   
जपेत् प्रत्यक्षरं लक्षं देवसान्निध्यमाप्नुयात् ।।170।।   
नारसिंहमनुं देवि सर्वव्याधिनिवारणम् ।   
सर्वशत्रुक्षयकरं ब्रह्मराक्षसनाशनम् ।।171।।   
जितक्रोधं व्यापकं च सूक्ष्मं व्यापकमेव च ।   
पुनस्तमेव सङ्गृह्य भद्रपाणिं च माधवम् ।।172।।   
गान्धारीं रामसंज्ञं च व्योममन्दरसम्मतम् ।   
कण्ठगं चाप्रमेयान्तं मन्त्रपिण्डमिमं विदुः ।।173।।   
उद्धृत्य क्लींपदं पूर्वं मदनं गोपनं तथा ।   
शान्तात्मानं भूषणं च दान्तं व्यापकमेव च ।।174।।   
न्यग्रोधशायिनं र्कीींत लक्ष्म्यन्तं शङ्गमेव च ।   
जपेदेतन्मन्त्रपिण्डं नृसिंहः प्रीतिमेष्यति ।।175।। 


श्रीपाञ्चरात्र आगमोक्त   
[[287]]   
सिद्धे मन्त्रे सर्वसिद्धिं मन्त्री प्राप्नोत्यसंशयम् ।   
क्लीं बीजं पूर्वमुद्धृत्य ब्रह्माणं सुखदं तथा ।।176।।   
वैकुण्ठपालसहितं क्रोधनं गोपनं रमे ।   
व्यापकान्तं वायुबीजं जपेत् सन्तानकारकम् ।।177।   
अपरं देवि वक्ष्यामि राममन्त्रमनुत्तमम् ।   
प्रणवं पूर्वमृद्धृत्य तन्मध्ये त्वनलं लिखेत् ।।178।।   
व्योमाक्षमादिदेवं च मन्त्रमेकाक्षरं जपेत् ।   
ब्रह्मा मुनिः स्याद् गायत्रं छन्दो रामोऽस्य देवता 179   
दीर्घार्धेन्दु युताङ्गानि कुर्याद्वह्न्यात्मनो हरेः ।   
बीजशक्त्यादिसंयुक्तमिष्टार्थे विनियोजयेत् ।।180।।   
सरयूतीरमन्दारवेदिकापङ्कजासने ।   
श्याम वीरासनासीनं ज्ञानमुद्रोपशोभितम् ।।181।।   
वामजानूपरिन्यस्ततद्धस्तं लक्ष्मणेन च ।   
सीतया सेवितं रामं ध्यात्वा मन्त्रं जपेत् सुधीः ।।182   
चिन्तयन् परमात्मानं भानुलक्षमनन्यधीः ।   
राज्यप्राप्तिः शत्रुनाशो मन्त्रिणो भवति ध्रुवम् ।।183।   
वह्निं र्कीींत मन्दरं च द्रष्टारं धीपदं स्मरेत् ।   
द्व्यक्षरो राममन्त्रोऽयं सर्वाभीष्टफलप्रदः ।।184।।   
अंबीजं पूर्वमुद्धृत्य प्रणवं च ततः स्मरेत् ।   
वह्निमानन्दकालौ च गोपनं वायुबीजकम् ।।185।।   
वासुदेवान्तमुद्धृत्य प्रणवं च ततः स्मरेत् ।   
विश्वामित्रऋषिः प्रोक्तः पङ्क्तिश्छन्दोऽस्य देवता ।186 



[[288]]   
रामभद्रो बीजशक्ती प्रथमार्ण इति क्रमात् ।   
भ्रूमध्ये हृदि नाभ्योर्वोः पादयोर्विन्यसेच्छतम् ।।187   
षडङ्गं पूर्ववद्विद्यान्मन्त्रार्णैर्मनुनास्त्रकम् ।   
मध्ये वनं कल्पतरोर्मूले पुष्पलतासने ।।188।।   
लक्ष्मणेन प्रगुणितमक्ष्णोः कोणेन सायकम् ।   
अवेक्षमाणं जानक्या कृतव्यजनमीश्वरम् ।।189।।   
जटाभारलसच्छीर्षं श्यामं मुनिगणावृतम् ।   
एवं ध्यात्वा जयार्थी तु वर्णलक्षं जपेन्मनुम् ।।190।।   
सर्वसिद्धिमवाप्नोति शत्रुनाशश्च जायते ।   
षडक्षरः षड्विधः स्याच्चतुर्वर्गफलप्रदः ।।191।।   
पञ्चाशन्मातृकामन्त्रवर्णप्रत्येकतां गतम् ।   
लक्ष्मीवाङ्मन्मथादिश्च तारादिश्चेत्यनेकधा ।।192।।   
श्रीराममन्मथैकैकं बीजाद्यन्तगतो मनुः ।   
चतुर्वर्णस्थ एव स्यात् षड्वर्णो वाञ्छितप्रदः ।।193   
स्वाहान्तो वा हुंफडन्तो नमत्य\(नमोऽ\)न्तो वा भवेदयम्   
अष्टाविंशत्युत्तरशतभेदः षड्वर्ण ईरितः ।।194।।   
ब्रह्मा सम्मोहनं शक्तिर्दक्षिणामूर्तिरेव च।   
अगस्त्यश्च शिवः प्रोक्तो मुनयोऽनुक्रमादिमे ।।195।।   
छन्दो गायत्रसंज्ञ च रामभद्रोऽस्य देवता ।   
अथवा कामबीजादेर्विश्वामित्रो मुनिर्मनोः ।।196।।   
ब्रह्मरन्ध्रे भुवोर्मध्ये हृन्नाभ्यूरुषु पादयोः ।   
बीजैः षड्दीर्घयुक्तैर्वा मन्त्रान्तैर्वा षडङ्गकम् ।।197।। 


श्रीपाञ्चरात्र आगमोक्त   
[[289]]   
कालाम्भोधरवत्कान्तं ज्ञानमुद्रासमन्वितम् ।   
वीरासने समासीनं जानुन्यस्तभुजेतरम् ।।198।।   
सर्वाभरणसंयुक्तं मन्दहासमुखाम्बुजम् ।   
रावणं सगणं जित्वा कृतत्रैलोक्यरक्षणम् ।।199।।   
रामभद्रं हृदि ध्यात्वा दशलक्षं जपेन्मनुम् ।   
पदं दाशरथायेति विद्महेति पदं ततः ।।200।।   
सीतापदं समुद्धृत्य वल्लभायेत्यनन्तरम् ।   
धीमहीति ततस्तन्नो रामश्चापि प्रचोदयात् ।।   
तारादिरेष गायत्री पुरुषार्थान् प्रयच्छति ।।201।।   
इति श्रीश्रीप्रश्नसंहितायां मन्त्रोद्धारप्रकरणे \(द्विपञ्चाशोऽध्याय इति भाव्यम्\) एकपञ्चाशोऽध्यायः   
\*\*\*\*\*\*\*\*\*\*\*\*\*\*\*\*   
53 त्रिपञ्चाशोऽध्यायः   
ओं सूर्यायै नमः \(श्रीसूक्त नामावलि\)   
उपसंहारः

एवं वदति गोविन्दे श्रीस्तं प्रोवाच पद्मिनी।   
गोविन्द पुण्डरीकाक्ष पुराण पुरुषोत्तम।।1।।   
दुस्तरापारसंसारसागरोत्तारणक्षम।   
वासुदेव जगन्नाथ सङ्कर्षण जगत्प्रभो।।2।।   
प्रद्युम्न सुभग श्रीमन्ननिरुद्धापराजित।   
नारायण दयामूर्ते सर्वान्तर्यामिणे \(ने\)नमः।।3।।   
अमी हि प्राणिनः सर्वे निम्नाश्च क्लेशसागरे।   
पूर्वोक्तेभ्यः क्रियाभ्यः किं सुलभा काचन क्रिया।।4। 



[[290]]   
नास्ति सर्वेषु वेदेषु सर्वशास्त्रेषु वा हरे।   
क्लिश्यमानान् जनान् सर्वान् किं रक्षसि जगत्पते।।5।   
श्रीभगवान्   
अरविन्दासने देवि पद्मगर्भसमुद्भवे।   
उत्तारहेतवोऽमीषामुपाया बहवः कृताः।।6।।   
कर्म सांख्यं च योगं च वाजपेयादयो मखाः।   
मन्त्रसिद्धिर्देवपूजा तीर्थयात्रादयो रमे।।7।।   
एतान् विहाय स्वाच्छन्द्यादकार्ये पतिता यदि।   
तेषां कर्मानुरूपं तु ददामि फलमीदृशम्।।8।।   
श्रीः –   
पिता पुत्रान् हि लोकेषु शिक्षते साधुकर्मसु।   
त्वं प्रवर्तयसेऽनिन्द्ये कार्ये सर्वाः प्रजा इमाः।।9।।   
भगवान् –   
क्षीराब्धितनये लक्ष्मीः सर्वं मन्मनसि स्थितम्।   
जानत्यपि पुनर्मां तु जिज्ञासयितुमिच्छसि।।10।।   
उपायाश्चाप्यपायाश्च शास्त्रीया निर्मिता मया।   
उपायाः पूर्वमुद्दिष्टाः निषिद्धाश्चेतरे मताः।।11।।   
अनर्थपरिहारार्थं प्रायश्चित्तं मयोदितम्।   
चान्द्रायणं तप्तकृच्छ्रं कृच्छ्रं सान्तपनं तथा।।12।।   
गङ्गादितीर्थस्नानं च साधूनामभ्यनुज्ञया।   
एतेष्वन्यतमं कृत्वा महापापाद्विमुच्यते।।13।।   
विमुक्तः स्वर्गमाप्नोति मोदत्ते स्वर्गिभिः सह।   
पुण्यक्षयो यदि भवेत् पुनर्भूमौ पतिष्यति।।14।। 


श्रीपाञ्चरात्र आगमोक्त   
[[291]]   
अनर्थसाधकं किञ्चित् किञ्चिच्चाप्यर्थसाधकम्।   
अनर्थपरिहारश्च प्रायश्चित्तात्मकं रमे।।15।।   
त्रैराश्यं कर्मणामेवं शास्त्रतश्चोपदिश्यते।   
मनीषी शास्त्रतत्त्वज्ञ उपायापायसंज्ञिकम्।।16।।   
प्रायश्चित्तं च सन्त्यज्य वैदिकीं वृत्तिमाश्रितः।   
मन्त्रमेतं समुच्चार्य त्वया मां शरणं व्रजेत्।।17।।   
तदुपायं षडङ्गं स्याद् विवृणोमि तवानघे।   
आनुकूल्यस्य सङ्कल्पः प्रातिकूल्यस्य वर्जनम्।।18।   
रक्षिष्यतीति विश्वासो गोप्तृत्ववरणं तथा।   
आत्मनिक्षेपकार्पण्ये षड्विधा शरणागतिः।।19।।   
एवं मां शरणं प्राप्य तरेत् संसारसागरम्।   
सत्कर्मनिरतः शुद्धो वीतशोकभयक्लमः।।20।।   
निरारम्भो निराशीश्च निर्ममो निरहङ्कृतिः।   
विद्यासु च प्रसक्तश्च साङ्ख्ये तपसि च स्थितः।।21   
नार्हत्युपायनिष्ठस्य कलां कोटितमीमपि।   
श्रीः –   
आनुकूल्यादिशब्दानां हरे व्याख्यातुमर्हसि।।22।।   
भगवान् –   
सर्वानुकूलता नाम आनुकूल्यमिहोच्यते।   
तथैव प्रातिकूल्यं च भूतेषु परिवर्जनम्।।23।।   
त्यागो गर्वस्य कार्पण्यं श्रुतशीलादिजन्मनः।   
अङ्गसामग्र्यसम्पत्तेरशक्तेरपि च कर्मणाम्।।24।। 



[[292]]   
अधिकारस्य चासिद्धेर्देशकालगुणक्षयात्।   
उपाया नैव सिद्ध्यन्ति ह्यपायबहुलात्तथा।।25।।   
इति या गर्वरानिस्तद् दैन्यं कार्पण्यमुच्यते।   
शक्तेः सूपसदत्वाच्च कृपायोगाच्च शाश्वतात्।।26।।   
ईशशितव्यसम्बन्धादनिदंप्रथमादपि।   
रक्षिष्यत्यनुकूलान्न इति या सुदृढा मतिः।। 27।।   
स विश्वासो भवेद् देवि सर्वदुष्कृतनाशनः।   
करुणावानपि व्यक्तं शक्तः स्वाम्यपि देहिनाम्।।28।   
अप्रार्थितो न गोपायेदिति तत्प्रार्थनामतिः।   
गोपायिता भवेत्येवं गोप्तृत्ववरणं तथा।।29।।   
तेन संरक्ष्यमाणस्य फले स्वाम्यवियुक्तता।   
केशवार्पणपर्यन्ता ह्यात्मनिक्षेप उच्यते।।30।।   
निक्षेपापरपर्यायो न्यासः पञ्चाङ्गसंयुतः।   
सन्न्यासस्त्याग इत्युक्तः शरणागतिरित्यपि।।31।।   
अपायोऽयं चतुर्थस्ते प्रोक्तः शीघ्रफलप्रदः।   
पूर्वे त्रय उपायास्ते भवेयुरमनोहराः।।32।।   
आनुकूल्येतराभ्यां तु विनिवृत्ति\(परा यतः\)रपायतः।   
कार्पण्येनाप्युपायानां विनिवृत्तिरिहोच्यते\(रिहोदिता\) ।33   
रक्षिष्यतीति विश्वासाद्रक्षणोपायकल्पनम्।   
गोप्तृत्ववरणं नाम स्वाभिप्रायनिवेदनम्।।34।।   
सर्वज्ञोऽपि हि विश्वात्मा सदा कारुणिकोऽपि सन्।   
संसारतन्त्रवाहित्वात् रक्षापेक्षां प्रतीक्षते।।35।। 


श्रीपाञ्चरात्र आगमोक्त   
[[293]]   
आत्मात्मीयभरन्यासो ह्यात्मनिक्षेप उच्यते।   
हिंसास्तेयादयः शास्त्रैरपायत्वेन दर्शिताः।।36।।   
\[कर्मसाङ्ख्यादयः शास्त्रैरुपायत्वेन दर्शिताः।\]   
अपायोपायसम्त्यागी माध्यमीं वृत्तिमास्थितः ।।37।।   
रक्षिष्यतीति निश्चित्य निक्षिप्तः स्वस्वगोचरः।   
बुध्येत देवदेवेशं गोप्तारं पुरुषोत्तमम्।।38।।   
ततो मन्त्रं वर्णचक्रादुद्धरेन्मन्त्रवित्तमः।   
सर्वदाहकसंयुक्तं श्रीवत्सं च मनोभवम्।।39।।   
मन्दरं व्यापकं द्वित्वं भद्रपाणिं च गोपनम्।   
महाज्वालं चादिदेवं वायुबीजमतः परम्।।40।।   
द्रष्टारं धरणीं लक्ष्मीं चन्द्रं व्यापकमेव च।   
न्यग्रोधशायिनं लक्ष्मीं वनमाल्यौषधे तथा।।41।।   
श्रीवत्सं व्यापकं खर्वमप्रमेयं च धारिणीम्।   
वासुदेवं महाज्वालसमेतं पश्चिमाननम्।।42।।   
द्रष्टारं पद्मनेत्रं च लक्ष्मीं शङ्खसमन्विताम्।   
मदनं सात्त्वतं सर्वदाहकेन समन्वितम्।।43।।   
शुभदं पञ्चबिन्दुं च कालं व्यापकमेव च।   
वैराजं सात्त्वतं कीर्तिमादिदेवं महानलम्।।44।।   
सङ्कर्षणं वायुबीजमप्रमेयं च धारिणीम्।   
आनन्दं वायुबीजं च व्यापकान्तं समुद्धरेत्।।45।।   
वह्निजायां ततो युक्त्वा नमोऽन्तं वा समुच्चरन्।   
समाहितमना भूत्वा द्वयं मन्त्रार्थतत्त्ववित्।।46।। 



[[294]]   
त्वत्पूर्वकं मां शरणं व्रजेद्यद्वा समाहितः।   
अष्टाक्षरं द्वादशार्णं प्रणवं वा चतुर्थिमत्।।47।।   
अथवा मन्त्रहीनोऽपि देवतान्तरवर्जितः।   
मामेव शरणं प्राप्य शाश्वतं पदमश्नुते।।48।।   
सकृदेव हि शास्त्रार्थः कृतोऽयं तारयेन्नरम्।   
उपायापायसम्योगे निष्ठया हीयतेऽनया।।49।।   
अपायसम्प्लवे सद्यः प्रायश्चित्तं समाचरेत्।   
प्रायश्चित्तिरियं सात्र यत्पुनः शरणागतिः।।50।।   
उपायानामुपायत्वस्वीकारेऽप्येतदेव हि।   
अविप्लवाय धर्माणां पालनाय कुलस्य च।।51।।   
सङ्ग्रहाय च लोकानां मर्यादास्थापनाय च।   
मनीषी समयाचारं मनसापि न लङ्घयेत्।।52।।   
यथा हि वल्लभो राज्ञो नदीं राज्ञो प्रवर्तिताम्।   
लोकोपयोगिनीं रम्यां बहुसस्यविवर्धिनीम्।।53।।   
लङ्घयन् शूलमारोहेदनपेक्षोऽपि तां प्रति।   
एवं विलङ्घयन् मर्त्यो मर्यादां निर्मितां मया।।54।।   
प्रियोऽपि न प्रियोऽसौ मे ममाज्ञाव्यतिवर्तनात्।   
उपायत्वग्रहं तत्र वर्जयेन्मनसा सुधीः।। 55।।   
चतुर्थमाश्रयन्नेवमुपायं शरणाश्रयम्।   
अतीत्य सकलं क्लेशं स विशत्यमलं पदम्।।56।।   
अपायोपायनिर्मुक्तां मध्यमीं स्थितिमाश्रिता।   
शरणागतिरग्र्येषा संसारार्णवतारिणी।।57।। 


श्रीपाञ्चरात्र आगमोक्त   
[[295]]   
इदं शरणमज्ञानमिदमेव विजानताम्।   
इदं तितीर्षतां पारमिदमानन्त्यमिच्छताम्।।58।।   
प्रायश्चित्तप्रसङ्गे तु सर्वपापसमुद्भवे।   
सह त्वया मां शरणं व्रजेद्यदि सुमध्यमे।।59।।   
तनूकृत्याखिलं पापं मामेवैष्यत्यसंशयम्।   
अथोपायप्रसक्तश्चेद् भुक्त्वा भोगानमानुषान्।।60।।   
अन्ते विरक्तिमासाद्य विशते मामकं पदम्।   
अकामैश्च सकामैश्च तस्मात् सिद्ध्यर्थमात्मनः ।।61।।   
अर्चनीया नरैः शश्वन्मम मन्त्रमयी तनुः।   
तथा हरौ पूज्यमाने पूजाकाले विशेषतः।।62।।   
मुदे भगवतो मुद्रां दर्शयेत् देशिकोत्तमः।   
मुद्रा नाम पिशाचानामसुराणां च रक्षसाम्।।63।।   
यस्मान्मुदं द्रावयति तस्मान्मुद्रेति कीर्त्यते।   
काश्चनैकेन हस्तेन हस्ताभ्यामपि काश्चन।।64।।   
तत्तत्काले प्रयोक्तव्या देवसान्निध्यसिद्धये।   
चैतन्यमङ्गुलीनां तु रमे यद्यपि विद्यते।।65।।   
तथापि मन्त्रोऽत्राध्यक्षस्तत्फलं सम्प्रयच्छति।   
श्रोत्रे पिधाय पाणिभ्यां नामगोत्रे च वै ब्रुवन्।।66।।   
व्युत्क्रमेण चतत्पादौ गृह्णीयाद्यदि वल्लभे।   
अभिवादनमुद्रैषा गुर्वादिषु नियोजयेत्।।67।।   
हस्ताभ्यां शिरसा पद्भ्यां मनसा च धिया तथा।   
अहङ्कारेण चात्मानं निपात्य धरणीतले।।68।। 



[[296]]   
साष्टाङ्गेन स्पृशेद्भूमिं सा नमस्कृतिमुद्रिका।   
हृदये शिरसि तयोः सम्पुटाञ्जलिरूर्ध्वगा।।69।।   
प्रणामपूर्वा सा ज्ञेया क्षिप्रं देवप्रसादिनी।   
प्रसार्य तर्जनीमन्यां मुष्टीकृत्य च मस्तकम्।।70।।   
तर्जन्या भ्रामयेत् सा तु वह्निप्राकारमुद्रिका।   
आत्मरक्षणकाले च महाभीतौ च दर्शयेत्।71।।   
योगमुद्रा करतलं वामं नाभेः समीपगम्।   
उत्तानीकृत्य तदधि दक्षिणं च तथा न्यसेत्।।72।।   
निधाय पूर्ववद् वामं दक्षिणं चाप्यधोमुखम्।   
क्रियेत यदि सा प्रोक्ता योगसम्पुटमुद्रिका।।73।।   
तर्जन्यङ्गुष्ठयोरन्तः संयोगस्तत्त्वमुद्रिका।   
तत्त्वाना न्यसने चापि मानसाराधने तथा।।74।।   
अर्घ्यादिदानसमये हरये दर्शयेद् गुरुः।   
अनामिकामध्यमयोर्मध्येऽङ्गुष्ठं निवेश्य च।।75।।   
मुष्टिं कृत्वा तु हृदये न्यासो हृदयमुद्रिका।   
अधो बद्ध्वा तु तां मुष्टिं तर्जन्यन्तेन युक्तया।।76।।   
अङ्गुष्ठेन ब्रह्मरन्ध्रं संस्पृशेच्छीर्षमुद्रिका।   
ऊर्ध्वाङ्गुष्ठयुतां मुष्टिं शिखायां विन्यसेद्यति।।77।।   
शिखामुद्रेति सा प्रोक्ता तां मुद्रां यद्यधोमुखीम्।   
भ्रुवोर्मध्ये स्थाप्यमाने नेत्रमुद्रेति कीर्त्यते।।78।।   
अङ्गुष्ठौ सुदृढौ चान्तः कृत्वा मुष्टी तु हस्तयोः।   
मूलभागे दृढं न्यासो व्यत्यासेन भवेद्यदि।।79।। 


श्रीपाञ्चरात्र आगमोक्त   
[[297]]   
सा मुद्रा कवचाख्या स्यान्मन्त्रमुच्चार्य\(विन्यसेत्\) दर्शयेत्।   
कनिष्ठाद्यङ्गुलीस्तिस्रो मुष्टीकृत्य तदन्ययोः।।80।।   
तर्जन्यङ्गुष्ठयोः स्फोटं दक्षिणस्याष्टदिक्ष्वपि।   
शिरःप्रदक्षिणेनैव कुर्याच्चेदस्त्रमुद्रिका।।81।।   
हस्तौ मुकुलितौ कृत्वा न्यसेच्छिरसि मन्त्रतः।   
किरीटमुद्रा सा ज्ञेया श्रीवस्ताख्यामथो शृणु।।82।।   
मणिबन्धौ मेलयित्वा चाङ्गुष्ठावन्तरं नयेत्।   
शेषाः प्रसारयेच्छाखा दक्षिणोरसि विन्यसेत्।।83।।   
एषैव पद्ममुद्रेति वदन्त्यागमशास्त्रिणः।   
पद्मे श्रियादिदेवीनामासने च नियोजयेत्।।84।।   
अङ्गुष्ठौ च कनिष्ठौ च प्रवेश्यान्तश्च हस्तयोः।   
शिष्टाङ्गुलीनामग्राणि मेलयित्वा परस्परम्।।85।।   
एषा कौस्तुभमुद्रेति वामवक्षसि विन्यसेत्।   
अङ्गुष्ठाभ्यां विना शाखा ऋजूकृत्योरु \(पार्श्वगौ\)पार्श्वयोः ।।86।।   
हस्तौ प्रालम्बयेत् कण्ठोद्वनमालेति तां विदुः।   
प्रसार्याङ्गुलिभिर्हस्तौ मेलयित्वा परस्परम्।।87।।   
सव्यापसव्यभ्रमणं कुर्याच्चक्राख्यमुद्रिका।   
दोर्मूले दक्षिणस्यापि रक्षणार्थे च योजयेत्।।88।।   
वामाङ्गुष्ठं दक्षिणस्य मुष्टिना ग्राहयेत् पुरा।   
प्रसारयेत् तदितरा स्ताभिर्मुष्टिं च गूहयेत्।।89।।   
तर्जन्यग्रं दक्षिणस्य त्वङ्गुष्ठेन नियोजयेत्।   
शङ्खमुद्रामिमां देवि न्यसेद्वामभुजोपरि।।90।। 



[[298]]   
कूर्पराद्यौ मेलयित्वा करौ मध्याङ्गुलीयुगम्।   
प्रसार्य योजयेदन्या मुष्टीकुर्याद्विचक्षणः।।91।।   
गदामुद्रामिमां देवि वामहस्ते प्रदर्शयेत्।   
वामेतरे पद्ममुद्रां दर्शयेच्च यथाविधि।।92।।   
करयोरुभयोः पृष्ठं श्लेषयेच्च कनिष्ठिके।   
बन्धयेत् तर्जनीयुग्मं चञ्चुवत् तदधोमुखौ।।93।।   
अङ्गुष्ठौ पादवच्छाखा इतराः पक्षवद्धुवेत्।   
वैनतेयस्य मुद्रेषा मूले तूर्वोर्नियोजयेत्।।94।।   
हस्तयोरङ्गुलीः सर्वाः प्रसार्य तदनन्तरम्।   
चालयेत् किञ्चिदाकुञ्च्य फणिनो मस्तकानिव।।95।।   
शेषमुद्रामिमां देवि हस्तपादमुखस्य च।   
शोधने तूपयोगः स्याद् देवस्य परमात्मनः।।96।।   
कनिष्ठाद्यङ्गुलीस्तिस्रः संहृत्याङ्गुष्ठकेन च।   
नियोज्य तर्जनीं भूयो विष्वक्सेनस्य मुद्रिका।।97।।   
पादाग्रे दर्शयेत् दद्वद् दिग्बन्धे च नियोजयेत्।   
वामे करतले पूर्वं ततो हस्ते तु दक्षिणे।।98।।   
पुनर्वामतले कुर्यादङ्गुलीभिस्तु ताडनम्।   
तालत्रयाख्यमुद्रैषा कवाटोद्घाटनादिषु।।99।।   
पात्रस्थापनकालेऽपि दर्शयेत् गुरुसत्तमः।   
हस्तयोर्मध्यमाङ्गुल्यौ करपृष्ठे नियोजयेत्।।100।।   
अङ्गुष्ठेन तथाङ्गुष्ठं कनिष्ठेन कनिष्ठिकाम्।   
सङ्कुञ्चयेत् तदितराः शाखाः सर्वाः प्रसारयेत्।।101। 


श्रीपाञ्चरात्र आगमोक्त   
[[299]]   
मुद्रैषा कामधेन्वाख्या सर्वशुद्धिकरी सदा।   
हस्ताभ्यामञ्जलिं बध्वा त्वीष \(द्विकसितं स्फुटम्\)द्विकसितां स्फुटाम् ।102।।   
मुद्रा ह्यावाहने योज्या स्थापना शृणु भार्गवि।   
हस्तावधोमुखौ कृत्वा चाङ्गुष्ठाभ्यामनामिके।।103।।   
सम्मृजेत् स्थापने देवि विनियोगो भवेदियम्।   
ऊर्ध्वाङ्गुष्ठं दक्षिणंतु मुष्टीकृत्य प्रदर्शयेत्।।104।।   
मुद्रैषा प्रतिमा देवि पूजाकाले नियोजयेत्।   
उत्तानं दक्षिणं कृत्वा किञ्चिन्नम्राङ्गुलिं पुनः।।105।।   
स्वागतेन च शब्देन दर्शयेत् स्वागतामिमाम्।   
उत्तानौ संहतौ पाणी कृत्वाङ्गुष्ठद्वयेन तु।।106।।   
स्वां स्वां कनिष्ठां विमृजेदेषा सन्निधिमुद्रिका।   
नाभौ कूर्परयुग्मं तु निवेश्य करयोर्द्वयोः।।107।।   
मणिबन्धान्मेलयित्वा ततः किञ्चिद्विकासयेत्।   
किञ्चिद्विचालयेदेषा पार्थनायां प्रदर्शयेत्।।108।।   
ईषद्विकसितं कुर्यादञ्जलिं कमलेक्षणे।   
एषा सांमुख्यमुद्रा स्यात् सम्मुखीकरणे हरेः।।109।।   
कुम्भमुद्रां प्रवक्ष्यामि यद्यधोमुखतोऽञ्जलिम्।   
प्रदर्शयेत् स्नानकाले कमले गुरुसत्तमः।।110।।   
पञ्चाङ्गुलीनामग्रं तु योजयेद् ग्रासमुद्रिका।   
निवेदने देवदेव्योरितरेषामिमां स्मरेत्।।111।।   
मध्यमानामिकाभ्यां तु ह्यङ्गुष्ठं मेलयेत्ततः।   
कनिष्ठा तर्जनीयुग्मं दीर्घीकृत्वा विचक्षणः।।112।। 



www.kriyasagaram.in  300   
धान्यपुष्पफलादीनामिमं होमे प्रदर्शयेत्।   
बलिप्रदानकाले तु पुष्टिमुद्रां नियोजयेत्।।113।।   
अङ्गुष्ठाभ्यां तु करयोस्तर्जनीमध्यमान्तिमौ।   
स्पृशेत् तदितराः शाखाः प्रसार्याभिप्रदर्शयेत्।।114।   
जपमुद्रेति विज्ञेया जपकाले जपोद्भवे।   
तर्जन्यनामिकाग्रं तु वेष्टयित्वा परस्परम्।।115।।   
\[अङ्गुष्ठौ दण्डवत्कृत्वा मुष्टिबन्धं शनैः शनैः।\]   
कुर्यात् कनिष्ठिकादीनां मुद्रैषा स्याद्विसर्जने।।116।।   
किञ्च पुष्पाणि तुलसीरन्यानि विधिवद्रमे।   
स्नातः शुद्धाम्बरो मौनी पाणिपादं च शोधयेत्।।117।   
मन्त्रमुच्चारयन्मूलं \(यद्वाष्टाक्षरमेव वा\)द्वादशाक्षरमेव वा।   
तत्तल्लताभ्यो वृक्षेभ्यः स्वारामाच्चिनुयाद्रमे।।118।।   
वेत्रजातिषु पात्रेषु निधाय च पिधाय च।   
गत्वालयं तत्र शुद्धे पत्रैः संच्छादिते स्थले।।119।।   
पुनर्निक्षिप्य संशोध्यः तैः पुष्पैरर्चयेद्धरिम्।   
प्रातः पद्मद्वयं शस्तमुत्पलत्रयमेव च।।120।।   
मध्यन्दिने माधवी च केतकीद्वयमेव च   
मालतीचम्पकं चैव पुन्नागं सुरपर्णिका।।121।।   
नन्द्योवर्तं श्वेतपुष्पं करवीरं च पद्मकम्।   
मन्दारमवदातं च पाटलप्रभमेव च।।122।।   
सायङ्काले विचकिलं मल्लिकाद्वयमेव च।   
वकुलं जादिपुष्पं च तथा वनसमुद्भवे।।123।। 


श्रीपाञ्चरात्र आगमोक्त   
[[301]]   
जाती च मल्लिका चापि एतैः सम्पूजयेद्धरिम्।   
ह्रीबेरं च तमालं च तथा दमनकत्रयम्।।124।।   
तुलस्यौ सितकृष्णे च केवला क्षपकास्तथा।   
एतैः सम्पूजयेत् सर्वकालेषु च तथार्चयेत्।।125।।   
पद्मादिजलपुष्पाणि त्र्यहात्पर्युषितं भवेत्।   
न पर्युषितदोषोऽस्तिह्रीरेरादेस्तु पूजने।।126।।   
एतैर्भगवतः पूजां पद्माद्यैरर्चनं चरत्।   
साधको भगवन्नाम शतमष्टोत्तरं वदन्।।127।।   
पादयोरर्चनं कुर्यात् तस्य स्वर्गो भवेद् ध्रुवम्।   
सहस्रनाम्ना यः कुर्यात् कारयेदर्चनं हरेः।।128।।   
भूलोके सर्वकामान् स आयुषः पूर्णमेव च।   
सम्पदः पुत्रपौत्रादीननुभूय ततो रमे।।129।।   
प्राप्य विष्णोः परं धाम मोदते नित्यसूरिवत्।   
पुष्पैर्लक्षार्चनसममर्चनं तुलसीदलैः।।130।।   
अष्टोत्तरशतैः कुर्यात् तस्य स्थानं तु पद्मजे।   
वैकुण्ठं पदमासाद्य मोदते सानुगैः सह।।131।।   
उद्यानं वा तटाकं वा क्षेत्रं वा पूजनाय यः।   
ददाति स तु मल्लोके नित्यवासं करिष्यति।।132।।   
अतः सर्वं\(सम्यक्\) समालोच्य शास्त्रं च भगवत्प्रियम्।   
देशकालाधिकारं च पूजयेद् भक्तिमान्नरः।।133।।   
तस्य दाता हरिः \(सत्यं\)साक्षादिहामुत्र शुभं फलम्।   
इत्येवं वासुदेवस्य मुखपद्माद् विनिःसृतम्।।134।। 



[[302]]   
शास्त्रामृतं श्रोत्रपेयं श्रोतॄणां मोक्षदायकम्।   
श्रुतं मया पाञ्चरात्रं क्षेमाय जगतो मुने।।135।।   
उपादिक्षं सुसूक्ष्मार्थं हरिणा प्रेषिता तव।   
\[भारद्वाजान्वयो वेदशिराः कौण्डिन्यसन्ततिः\] ।।136।।   
कवषस्तु वसिष्ठाभिजनो भार्गवनामकः।   
विश्वामित्रान्ववायश्च मरीचीति महर्षयः।।137।।   
शरणागतिधर्मज्ञाश्चत्वारो द्वयचिन्तकाः।   
परमैकान्तिनो शङ्खशार्ङ्गचक्रगदांशजाः।।138।।   
चक्राद्यायुधसम्भूताश्चत्वारो मुनिसत्तमाः।   
ते त्वां समागमिष्यन्ति भगवद्दीक्षिता मुने।।139।।   
तेभ्य एतमुपादिश्य वैकुण्ठं सूरिसेवितम्।   
आयाहि भगवत्प्रीत्यै मोदतां नित्यसूरिवत्।।140।।   
\[त्वच्छिष्यवर्गान्वयजो यस्तु मूढोऽपि दीक्षितः।   
स एवाराधने योग्यः पावनो ब्रह्मविन्महान्।।141।।   
अन्या भागवता नैव पूजायामावयोर्द्वयोः।   
दीक्षितैरितरैर्विप्रैः कृतं यदि परार्चनम्।।142।।   
मोहेन राज्यराष्ट्राणां महान् दोषो भविष्यति।   
तस्मात् सर्वप्रयत्नेन कार्यं त्वच्छिष्यवंशजैः।।143।।\]   
इति श्रिया समादिष्टः श्रीप्रश्नमिति संज्ञितम्।   
एतच्छास्त्रं पाञ्चरात्रं युष्मभ्योऽहमुपादिशम्।।144।।   
इदं शास्त्रं मयावाप्तं बहुकालं तपस्यता।   
अत एतदभक्ताय श्रद्धाहीनाय वै क्वचित्।।145।। 


श्रीपाञ्चरात्र आगमोक्त   
[[303]]   
असूयवे कर्मठाय न वक्तव्यं मुनीश्वराः।   
साधुभ्यो विष्णुभक्तेभ्यः पञ्चकालेभ्य एव च।।146।।   
भीतेभ्यः संसृतेर्नित्यं श्रद्धालुभ्यो विचक्षणाः।   
उपादिशत यूयं\(तु\) च पुण्यक्षेत्रादिषु क्रमात्।।147।।   
कल्पयित्वा भगवतः सन्निधिं शास्त्रसम्मतम्।   
भगवन्तं समाराध्य स्वेष्टं प्राप्स्यथ मा चिरम्।।148।।   
\[स्वार्थे परार्थे यजने यूयं मुख्याधिकारिणः।   
युष्मद्वंश्याश्च ये विप्रास्तेऽभिषेच्या यथाविधि। ।149।।   
तेऽपि स्वार्थे परार्थे च भवेयुरधिकारिणः।   
वेदशिराः –   
किं स्वार्थं परार्थं किं वदस्व वदतां वर।।150।।   
एकतः –   
सिन्धुतीरे सरित्कूले ग्रामे वा विपिनादिके।   
पत्तने वा पर्वताग्रे स्वयंव्यक्तादिभेदतः।।151।।   
जगतां क्षेमलाभाय दुष्कृतां निधनाय च।   
संस्थितो वासुदेवस्तु परार्थ इति कथ्यते।।152।।   
उत्कृष्टः परशब्दोऽयमर्थो मोक्षादिलक्षणः।   
यस्मात् स लभ्यते सोऽयं परार्थः परिकीर्तितः। ।153।।   
स एव सर्वफलदः सर्वेषां मुक्तिदायकः।   
तस्मात् सर्वजनैः सेव्यः परार्थः पुरुषोत्तमः।।154।।   
ब्रह्मणैः क्षत्रियैर्वैश्यैः शूद्राद्यैः स्वस्वसद्मनि।   
स्थापितो देवदेवस्तु स्वार्थ इत्यभिधीयते।।155।। 



[[304]]   
पश्वारामगृहक्षेत्रपुत्राद्याः स्वार्थसम्पदः।   
तन्मात्रदानात् तद्देवः स्वार्थ: सम्परिकीर्तितः।।156।।   
परार्थः सूर्यसदृशः स्वार्थस्तु गृहदीपवत्।   
इति तेभ्य उपादिश्य श्रीपतिं मनसा स्मरन्।।157।।   
आत्मानं ब्रह्मरन्ध्रेण निर्गमय्य तनुं त्यजन्।   
अर्चिरादिगतिं प्राप्य वैकुण्ठं पदमाप्तवान्।।158।।   
इति श्रीश्रीप्रश्नसंहितायां शरणागतिमुद्रादिविधिर्नाम त्रिपञ्चाशोध्यायः   
\*\*\*\*\*\*\*\*\*\*\*\*\*\*\*\* 



इति श्रीश्रीप्रश्नसंहितायां समाप्ता 



श्रीभूमिनीलासमेताय वासुदेव परब्रह्मणे नमः 



>>>>>>>>>>>>>>\_\_\_\_\_\_\_\_\_\_\_<<<<<<<<<<<<<<   
Completed on: Vigari, Margazi, 3 \(19-12-2019\), Thursday   
Therazundur,   
K.Sriraman Battacharyar,   
Srirangam   
\*\*\*\*\*\*\*\*\*\*\*\*\*\*\* 



