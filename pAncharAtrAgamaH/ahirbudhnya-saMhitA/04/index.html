<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | ०४</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/pAncharAtrAgamaH/ahirbudhnya-saMhitA/04/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/pAncharAtrAgamaH/ahirbudhnya-saMhitA/04/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/">
  <meta property="og:site_name" content="आगमे वैष्णवे विश्वासटिप्पन्यः">
  <meta property="og:title" content="०४">
  <meta property="og:description" content="प्रतिसंचरवर्णनं नाम चतुर्थोऽध्यायः
नारदः—
भगवन् देवदेवेश सर्वज्ञ वृषकेतन।
किं तत् कारणमित्युक्तं सृष्टये 1यत् प्रवर्तते ॥ 4.1 ॥
सुदर्शनेन यद् व्याप्तं रूपतः कार्यतोऽर्थतः।
विस्तरेण ममाचक्ष्व जगतः कारणं परम् ॥ 4.2 ॥
प्राकृतप्रलयवर्णनम्
अहिर्बुध्न्यः—
प्रोच्यमानं मया तत्त्वं कारणस्यावधारय।
तत्र तावन्निबोधेमं प्राकृतं प्रतिसंचरम् ॥ 4.3 ॥
येन कालेन सा विद्या प्रकृतिर्मूलसंज्ञिता2 ।
सस्यादिसृष्टये धेनुरभवन्मेघरूपिणी ॥ 4.4 ॥
कालेन तावता सा तु चिकीर्ष्ये प्रतिसंचरे।
अधेनुर्नीरसा शुष्का भवत्यव्यक्तसंज्ञिता ॥ 4.5 ॥
नारदः—
3कालेन कियता सर्गः सा धेनः कामरूपिणी।
अधेनुः सा भवेद् देवी यावता प्रतिसंचरे ॥ 4.6 ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="pancharatragamah">

  <meta itemprop="name" content="०४">
  <meta itemprop="description" content="प्रतिसंचरवर्णनं नाम चतुर्थोऽध्यायः
नारदः—
भगवन् देवदेवेश सर्वज्ञ वृषकेतन।
किं तत् कारणमित्युक्तं सृष्टये 1यत् प्रवर्तते ॥ 4.1 ॥
सुदर्शनेन यद् व्याप्तं रूपतः कार्यतोऽर्थतः।
विस्तरेण ममाचक्ष्व जगतः कारणं परम् ॥ 4.2 ॥
प्राकृतप्रलयवर्णनम्
अहिर्बुध्न्यः—
प्रोच्यमानं मया तत्त्वं कारणस्यावधारय।
तत्र तावन्निबोधेमं प्राकृतं प्रतिसंचरम् ॥ 4.3 ॥
येन कालेन सा विद्या प्रकृतिर्मूलसंज्ञिता2 ।
सस्यादिसृष्टये धेनुरभवन्मेघरूपिणी ॥ 4.4 ॥
कालेन तावता सा तु चिकीर्ष्ये प्रतिसंचरे।
अधेनुर्नीरसा शुष्का भवत्यव्यक्तसंज्ञिता ॥ 4.5 ॥
नारदः—
3कालेन कियता सर्गः सा धेनः कामरूपिणी।
अधेनुः सा भवेद् देवी यावता प्रतिसंचरे ॥ 4.6 ॥">
  <meta itemprop="wordCount" content="29294">
  <meta name="twitter:card" content="summary">
  <meta name="twitter:title" content="०४">
  <meta name="twitter:description" content="प्रतिसंचरवर्णनं नाम चतुर्थोऽध्यायः
नारदः—
भगवन् देवदेवेश सर्वज्ञ वृषकेतन।
किं तत् कारणमित्युक्तं सृष्टये 1यत् प्रवर्तते ॥ 4.1 ॥
सुदर्शनेन यद् व्याप्तं रूपतः कार्यतोऽर्थतः।
विस्तरेण ममाचक्ष्व जगतः कारणं परम् ॥ 4.2 ॥
प्राकृतप्रलयवर्णनम्
अहिर्बुध्न्यः—
प्रोच्यमानं मया तत्त्वं कारणस्यावधारय।
तत्र तावन्निबोधेमं प्राकृतं प्रतिसंचरम् ॥ 4.3 ॥
येन कालेन सा विद्या प्रकृतिर्मूलसंज्ञिता2 ।
सस्यादिसृष्टये धेनुरभवन्मेघरूपिणी ॥ 4.4 ॥
कालेन तावता सा तु चिकीर्ष्ये प्रतिसंचरे।
अधेनुर्नीरसा शुष्का भवत्यव्यक्तसंज्ञिता ॥ 4.5 ॥
नारदः—
3कालेन कियता सर्गः सा धेनः कामरूपिणी।
अधेनुः सा भवेद् देवी यावता प्रतिसंचरे ॥ 4.6 ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/pAncharAtrAgamaH\/ahirbudhnya-saMhitA\/04\/".replace(basePath, "/");
  pageVars.pageParams = {};
  pageVars.pageSource = "pAncharAtrAgamaH\/ahirbudhnya-saMhitA\/04.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>







    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/fonts.css" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> ०४</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०४">०४</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/pAncharAtrAgamaH/ahirbudhnya-saMhitA/04.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>प्रतिसंचरवर्णनं नाम चतुर्थोऽध्यायः</p>
<p>नारदः&mdash;<br>
भगवन् देवदेवेश सर्वज्ञ वृषकेतन।<br>
किं तत् कारणमित्युक्तं सृष्टये <sup id="fnref:1"><a href="#fn:1" class="footnote-ref" role="doc-noteref">1</a></sup>यत् प्रवर्तते ॥ 4.1 ॥<br>
सुदर्शनेन यद् व्याप्तं रूपतः कार्यतोऽर्थतः।<br>
विस्तरेण ममाचक्ष्व जगतः कारणं परम् ॥ 4.2 ॥</p>
<p>प्राकृतप्रलयवर्णनम्<br>
अहिर्बुध्न्यः&mdash;<br>
प्रोच्यमानं मया तत्त्वं कारणस्यावधारय।<br>
तत्र तावन्निबोधेमं प्राकृतं प्रतिसंचरम् ॥ 4.3 ॥<br>
येन कालेन सा विद्या प्रकृतिर्मूलसंज्ञिता<sup id="fnref:2"><a href="#fn:2" class="footnote-ref" role="doc-noteref">2</a></sup> ।<br>
सस्यादिसृष्टये धेनुरभवन्मेघरूपिणी ॥ 4.4 ॥<br>
कालेन तावता सा तु चिकीर्ष्ये प्रतिसंचरे।<br>
अधेनुर्नीरसा शुष्का भवत्यव्यक्तसंज्ञिता ॥ 4.5 ॥</p>
<p>नारदः&mdash;<br>
<sup id="fnref:3"><a href="#fn:3" class="footnote-ref" role="doc-noteref">3</a></sup>कालेन कियता सर्गः सा धेनः कामरूपिणी।<br>
अधेनुः सा भवेद् देवी यावता प्रतिसंचरे ॥ 4.6 ॥</p>
<p>प्रतिसंचरकालपरिमाणम्<br>
अहिर्बुध्न्यः&mdash;<br>
अष्टादश निमेषास्तु काष्ठा त्रिंशत्तु ताः कला।<br>
तास्तु त्रिंशत् क्षणस्ते तु मुहूर्तो द्वादश स्मृतः ॥ 4.7 ॥<br>
ते तु पञ्चदशाहः स्यात् तावती रात्रिरिष्यते।<br>
ते<sup id="fnref:4"><a href="#fn:4" class="footnote-ref" role="doc-noteref">4</a></sup> पञ्चदश पक्षः स्यात् पक्षौ द्वौ मास <sup id="fnref:5"><a href="#fn:5" class="footnote-ref" role="doc-noteref">5</a></sup>इष्यते॥ 4.8 ॥<br>
संवत्सरो मानुषस्तु तैर्द्वादशभिरिष्यते।<br>
काम्यः षोडशभिस्तैस्तु काम्याब्दानां <sup id="fnref:6"><a href="#fn:6" class="footnote-ref" role="doc-noteref">6</a></sup>तथा मुने॥ 4.9 ॥<br>
&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;.<br>
विद्या धेतुरधेनुश्च भवेत् कालेन तावता।<br>
अधेन्वां तु ततस्तस्यां चिकीर्ष्ये[^7] प्रतिसंचरे ॥ 4.10 ॥</p>
<p>सर्वस्य पृथिव्यां लयः</p>
<p>नीरसं शुष्कमेवासीज्जगदेतच्चराचरम्।<br>
महावातेन संशुष्कं संदग्धं [^8]च महाग्निना ॥ 4.11 ॥<br>
आ शैलादा तृणाच्चैव यदा भूमौ समुन्नतम्।<br>
मानवेषु लयं यान्ति [^9]तदा मानवमानवाः ॥ 4.12 ॥</p>
<p>पृथिव्या अप्सु लयः<br>
[^10]नारायणस्य संकल्पादव्याहतसुदर्शनात्।<br>
भूमेर्गन्धात्मकं सारं ग्रसन्त्यापस्तदा मुने ॥ 4.15 ॥<br>
आत्तगन्धा यदा भूमिरम्भसा [^11]कारणात्मना।<br>
[^12]अतिभूय तदा पृथ्वीं मनवोऽप्सु व्यवस्थिताः ॥ 4.16 ॥<br>
[^12]भूमिस्त्वात्तरसा शश्वज्जहाति व्चक्तिनामनी।<br>
[^15]प्रभवन्त्याप एतर्हि जगदेतच्चराचरम् ॥ 4.17 ॥</p>
<p>अपां तेजसि लयः<br>
संकल्पादेव पूर्वस्मात् सुदर्शनमयाद्धरेः।<br>
अपामपि रसं सारं ज्योतिर्ग्रसति कारणम् ॥ 4.18 ॥<br>
अतिभूय तदापस्तु मनवो ज्योतिषि स्थिताः।<br>
आपश्चात्तरसाः शश्वज्जहति व्यक्तिनामनी ॥ 4.19 ॥<br>
देदीप्यमानमेतर्हि ज्योतिरेव जगन्मुने।</p>
<p>वायोराकाशे लयः<br>
[^16]ततः कारणमाकाशं विष्णोः संकल्पचोदितम् ॥ 4.23 ॥<br>
सारं ग्रसति संस्पर्शं कारणं वै नभस्वतः।<br>
सुदर्शनेरिता विष्णोर्मनवोऽपि महामुने ॥ 4.24 ॥<br>
नभस्येवावतिष्ठन्ते व्यतिभूय समीरणम्।<br>
आत्तस्पर्शस्तदा वायुर्जहाति व्यक्तिनामनी ॥ 4.25 ॥<br>
भृशं शब्दायमानं तद्वियद्विश्वं चराचरम्।</p>
<p>आकाशस्याहंकारे लयः<br>
क्रियाशक्तीरितो विष्णोरहंकारोऽभिमानवान् ॥ 4.26 ॥<br>
सारं ग्रसति शब्दाख्यं कारणं नभसो मुने।<br>
तयैव प्रेरिता विष्णोरतिभूय वियत्पदम् ॥ 4.27 ॥</p>
<p>अहंकारस्य बुद्धौ लयः<br>
अभिमानात्मकं [^17]सारमहंकारस्य कारणम् ॥ 4.29 ॥<br>
सुदर्शनेरिता विष्णोर्बुद्धिर्ग्रसति वै मुने।<br>
सुदर्शनेरिता विष्णोरतिभूय त्वहंकृतिम् ॥ 4.30 ॥<br>
बुद्धावेवावतिष्ठन्ते मनवोऽष्टौ महामुने।<br>
आत्ताभिमानोऽहंकारो जहाति व्यक्तिनामनी ॥ 4.31 ॥<br>
बुद्धिरेवेदमखिलं व्यवसायवती मुने।</p>
<p>बुद्धेस्तमसि लयः<br>
सारमध्यवसायाख्यं बुद्धेः कारणमव्ययम् ॥ 4.32 ॥<br>
सुदर्शनेरितं विष्णोस्तमो ग्रसति कारणम्।<br>
सुदर्शनेरिता विष्णोर्मनवोऽपि महामुने ॥ 4.33 ॥<br>
अतिभूय तदा बुद्धिं तमस्येव श्रिताः स्थितम्।<br>
आसीदिदं तमोभूतमप्रज्ञातमलक्षणम् ॥ 4.34 ॥<br>
अप्रतर्क्यमविज्ञेयं संस्तब्धं गुरु मोहनम्।</p>
<p>इन्द्रियाणां भूतैः सह तत्तत्कारणेषु लयः</p>
<p>घ्राणं जिह्वा च चक्षुश्च त्वक् च श्रोत्रं च पञ्चमम् ॥ 4.35 ॥</p>
<p>तमसो रजसि लयः<br>
स्थितिशक्तिर्हि या [^21]चास्य तमसो गुरुतामयी ॥ 4.39 ॥<br>
रजो ग्रसति तां शश्वदीश्वरेच्छाप्रचोदितम्।<br>
इच्छया प्रेरिता विष्णोर्मनवोऽपि महामुने ॥ 4.40 ॥<br>
रजस्येवावतिष्ठन्ते व्यतिभूय तमोगतिम्।<br>
आत्तसारं तमस्तत्तु जहाति व्यक्तिनामनी ॥ 4.41 ॥<br>
चलक्रियात्मकं दुःखं रज एव जगत् तदा।</p>
<p>रजसः सत्त्वे लयः</p>
<p>या सा स्पन्दमयी शक्तिश्चलत्तात्मा[^22] रजोमयी ॥ 4.42 ॥<br>
तां वै सुदर्शनादिष्टं सत्त्वं ग्रसति कारणम्।<br>
रजःस्था मनवश्चैव विष्णुसंकल्पचोदिताः ॥ 4.43 ॥</p>
<p>सत्त्वस्य काले लयः<br>
कालो नाम गुणो विष्णोः सुदर्शनसमीरितः ॥ 4.45 ॥<br>
सारं [^23]प्रज्ञामयं सत्त्वादादत्ते ज्ञानकारणम्।<br>
अतिभूय तदा सत्त्वं मनवः कालसंश्रिताः ॥ 4.46 ॥<br>
काल एव जगत् कृत्स्नमिदमासीत् तदा मुने।<br>
आत्तसारं च तत् सत्त्वं जहाति व्यक्तिनामनी ॥ 4.47 ॥</p>
<p>कालस्य नियतौ लयः<br>
काली कालगता शक्तिर्या साशेषप्रकालिनी।<br>
नियतिर्नाम तां तत्त्वं ग्रसतीश्वरचोदिता ॥ 4.48 ॥<br>
[^24]सुदर्शनेरितास्ते च मनवोऽष्टौ महामुने।<br>
अतीत्य कालतत्त्वं तां नियतिं प्रतिपेदिरे ॥ 4.49 ॥<br>
आत्तसारस्तदा कालो जहाति व्यक्तिनामनी।<br>
नियतिर्नाम सा विश्वमिदमासीच्चराचरम् ॥ 4.50 ॥</p>
<p>नियतेः शक्तौ लयः</p>
<p>महाविद्यामयी शक्तिर्नियतेर्या महामुने।<br>
शक्तिर्नाम तदा तां तु ग्रसतीश्वरचोदिता ॥ 4.51 ॥</p>
<p>शक्तेः कूटस्थपुरुषे लयः<br>
आ चैतन्योन्मिषत्तायाः शक्तेः शक्तिः सनातनी।<br>
सुदर्शनेरितस्तां तु पुरुषो ग्रसति स्वयम् ॥ 4.54 ॥<br>
अतीत्य मनवः शक्तिं तं विशन्तीश्वरेरिताः।<br>
आत्तसारा तदा शक्तिर्जहाति व्यक्तिनामनी॥ 4.55 ॥<br>
सर्वात्मा सर्वतः शक्तिः पुरुषः सर्वतोमुखः।<br>
सर्वज्ञः सर्वगः सर्वः सर्वमावृत्य तिष्ठति ॥ 4.56 ॥<br>
[^25]मनूनामेष कूटस्थः पुरुषो द्विचतुर्मयः।<br>
कृत्स्नकर्माधिकारो वै देवदेवस्य वै हरेः ॥ 4.57 ॥<br>
त्रयोदशानां भूम्यादिशक्त्यन्तानां महामुने।<br>
विलीनस्वस्वकार्याणां [^26]काम्यवर्षशतस्थितिः ॥ 4.58 ॥</p>
<p>कूटस्थपुरुषस्यानिरुद्धे लयः<br>
पुंसस्त्रीणि शतानि स्युस्ततो मनुमयः पुमान्।<br>
चतुर्धा [^27]स्वं विभज्याथ ब्रह्मक्षत्रादिभावतः ॥ 4.59 ॥</p>
<p>अनिरुद्धस्य प्रद्युम्नेऽप्ययः<br>
अवस्थाय ततोऽप्येति प्रद्युम्नमजरं विभुम्।<br>
निरुध्य सर्वचेष्टाः स्वास्तावत्कालं स तिष्ठति ॥ 4.62 ॥</p>
<p>प्रद्युम्नस्य संकर्षणेऽप्ययः<br>
ततः प्रद्युम्नसंज्ञोऽसौ भगवान् पुष्करेक्षणः।<br>
अप्येति भगवन्तं तं संकर्षणमनामयम् ॥ 4.63 ॥<br>
कालं तिष्ठति तावन्तं सर्वदेवमयोऽडच्युतः।<br>
चिदचित्खचितं विश्वं शुद्धाशुद्धमशेषतः ॥ 4.64 ॥<br>
तिलकालकवत् [^30]स्वस्य देहे ज्ञानमये दधत्।<br>
उदयास्ताचलावेष देवः संकर्षणो बलः ॥ 4.65 ॥<br>
चिदिन्दोरचिदङ्कस्य कलास्ता अनुधावतः।<br>
अहीनमहरेतद्धि संकर्षणमयं परम् ॥ 4.66 ॥<br>
यत्र नानाविधा भावा व्यज्यन्ते स्वस्वयाख्यया[^31]।</p>
<p>संकर्षणस्य वासुदेवेऽप्ययः<br>
शतानि षोडश स्थित्वा वर्षाणामयमच्युतः ॥ 4.67 ॥</p>
<p>त्रीणि यस्मिन् प्रलीयन्ते यत् तत् सा रात्रिरुच्यते ।<br>
सङ्कर्षणादिभूम्यन्तमञ्जनं विगतं यतः ॥ ४-७१ ॥</p>
<p>तदव्यक्तमिति ज्ञेयं समत्वात् सम उच्यते ।<br>
या सा भगवतः शक्तिरहन्ता सर्वभावगा ॥ ४-७२ ॥</p>
<p>अपृथक्चारिणी सत्ता महानन्दमयी परा ।<br>
सङ्कर्षणादिभूम्यन्तस्तस्याः कोट्यंश ईरितः ॥ ४-७३ ॥</p>
<p>सदसच्चिदचिद्रूपैर्यत्र विश्वं प्रकाशते ।<br>
तस्मिन्नुपरते शश्वद्विश्वकोलाहलोद्गमे ॥ ४-७४ ॥</p>
<p>अलक्ष्या कार्यतः शक्तिर्देवाद्विजहती भिदाम् ।<br>
प्रतिसञ्चरिकां शक्तिं क्रियां सौदर्शनीं स्वकाम् ॥ ४-७५ ॥</p>
<p>संहृत्य बिभ्रती तां तु स्थितिं सङ्कल्परूपिणीम् ।<br>
इन्धनाभावतो ज्वाला वह्निभावं यथा गता ॥ ४-७६ ॥</p>
<p>प्। ३९) ब्रह्मभावं व्रजत्येवं सा शक्तिर्वैष्णवी परा ।<br>
नारायणः परं ब्रह्म शक्तिर्नारायणी च सा ॥ ४-७७ ॥</p>
<p>व्यापकावतिसंश्लेषादेकं तत्त्वमिव स्थितौ ।<br>
सङ्कर्षणोदयो यावदहः पौरुषमिष्यते ।<br>
तावती पौरुषी रात्रिः संहृताखिलवस्तुका ॥ ४-७८ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
प्रतिसञ्चरवर्णनं नाम चतुर्थोऽध्यायः ॥ ४ ॥</p>
<p>आदितः श्लोकाः २७०</p>
<p>शुद्धसृष्टिवर्णनं नाम पञ्चमोऽध्यायः</p>
<p>अहिर्बुध्न्यः -</p>
<p>कार्यकारणवर्गस्य प्रलयोऽयं प्रदर्शितः ।<br>
सुदर्शनमयीं सृष्टिं तस्य वक्ष्यामि ते मुने ॥ ५-१ ॥</p>
<p>प्रलयावस्थब्रह्मस्वरूपम्</p>
<p>प्रसुप्ताखिलकार्यं सर्वतः समतां गतम् ।<br>
नारायणः परं ब्रह्म सर्वावासमनाहतम् ॥ ५-२ ॥</p>
<p>पूर्णस्तिमितषाड्गुण्यमसमीराम्बरोपमम् ।</p>
<p>शक्तिरूपाया लक्ष्म्याः क्वचिदुन्मेषः</p>
<p>तस्य स्तैमित्यरूपा या शक्तिः शून्यत्वरूपिणी ॥ ५-३ ॥</p>
<p>स्वातन्त्र्यादेव कस्माच्चित् क्वचित् सोन्मेषमृच्छति ।<br>
आत्मभूता हि या शक्तिः परस्य ब्रह्मणो हरेः ॥ ५-४ ॥</p>
<p>देवी विद्युदिव व्योम्नि क्वचिदुद्द्योतते तु सा ।<br>
शक्तिर्विद्योतमाना सा शक्तिरित्युच्यतेऽम्बरे ॥ ५-५ ॥</p>
<p>शक्तेर्विविधभावव्यञ्जकत्वम्</p>
<p>व्यनक्ति विविधान् भावान् शुद्धाशुद्धान् समूर्तिकान् ।</p>
<p>प्। ४१) तस्या उन्मेषमृच्छन्त्याः स्वातन्त्र्यं यत् स्वनिर्मितम् ॥ ५-६ ॥</p>
<p>प्रेक्षणात्मा स सङ्कल्पस्तत् सुदर्शनमुच्यते ।<br>
सा क्रिया तद्धरेर्वीर्यं तत् तेजश्च बलं च तत् ॥ ५-७ ॥</p>
<p>व्यज्यन्ते ये च ते भावाः स्वभित्तिपरिवर्तिताः ।<br>
सा भूतिर्विष्णुशक्तिः सा शक्तेः कोट्यंशकल्पिता ॥ ५-८ ॥</p>
<p>बहुभिर्द्वन्द्वभावैः सा शक्तिर्भूतमयी स्थिता ।<br>
शुद्धाशुद्धविभागेन चेत्यचेतनरूपतः ॥ ५-९ ॥</p>
<p>काल्यकालविभेदेन व्यक्ताव्यक्तविभागतः ।<br>
व्यङ्ग्यव्यञ्जनरूपेण वाच्यवाचकभेदतः ॥ ५-१० ॥</p>
<p>भोग्यभोक्तृविभेदेन देहदेहिविभेदतः ।<br>
अन्यैश्चैवम्प्रकारैः सा द्वन्द्वभेदैर्विभज्यते ॥ ५-११ ॥</p>
<p>एवं प्रकारभेदेन या शक्तिर्हेतुतां गता ।<br>
तां विजानीहि देवर्षे दिव्यां सौदर्शनीं कलाम् ॥ ५-१२ ॥</p>
<p>समीर्यते यथा वह्निर्मेघो वापि समीरणात् ।<br>
तथा सुदर्शनेनैव विभूतिः प्रेर्यते कला ॥ ५-१३ ॥</p>
<p>आनुलोम्येन सर्गे तु प्रातिलोम्येन संहृतौ ।<br>
यथा सम्प्रेर्यमाणा सा सुदर्शननभवस्वता ॥ ५-१४ ॥</p>
<p>प्। ४२) दधाति विविधान् भावांस्तथा मे गदतः शृणु ।</p>
<p>शुद्धसृष्टिप्रपञ्चनम्</p>
<p>तत्र शुद्धमयं सर्गं विभूतेः प्रथमं शृणु ॥ ५-१५ ॥</p>
<p>यत् तत् षाड्गुण्यमित्युक्तं ज्ञानैश्वर्यबलादिकम् ।<br>
युगैस्तस्य त्रिभिः शुद्धा सृष्टिर्भूतेः प्रवर्तते ॥ ५-१६ ॥</p>
<p>गुणयुग्मत्रयात् व्यूहत्रयाविर्भावः</p>
<p>तत्र ज्ञानबलद्वन्द्वाद्रूपं साङ्कर्षणं हरेः ।<br>
ऐश्वर्यवीर्यसम्भेदाद्रूपं प्राद्युम्नमुच्यते ॥ ५-१७ ॥</p>
<p>शक्तितेजःसमुत्कर्षादानिरुद्धी तनुर्हरेः ।<br>
एते शक्तिमया व्यूहा गुणोन्मेषस्वलक्षणाः ॥ ५-१८ ॥</p>
<p>व्यूहत्रयेऽपि षाड्गुण्यानुवृत्तिः</p>
<p>षाड्गुण्यविग्रहा देवाः पुरुषाः पुष्करेक्षणाः ।<br>
तत्र तत्रावशिष्टं यद् गुणानां द्वियुगं मुने ॥ ५-१९ ॥</p>
<p>अनुवृत्तिं भजत्येव तत्र तत्र यथायथम् ।</p>
<p>त्रिधा चातुरात्म्यस्थितिः</p>
<p>व्याप्तिमात्रं गुणोन्मेषो मूर्तीकार इति त्रिधा ॥ ५-२० ॥</p>
<p>चातुरात्म्यस्थितिर्विष्णोर्गुणव्यतिकरोद्भवा ।</p>
<p>प्। ४३) तत्र ज्ञानमयत्वेन देवः सङ्कर्षणो बली ॥ ५-२१ ॥</p>
<p>व्यनक्त्यैकान्तिकं मार्गं भगवत्प्राप्तिसाधनम् ।</p>
<p>प्रद्युम्नस्य कृत्यम्</p>
<p>वीर्यैश्वर्यमयो देवः प्रद्युम्नः पुरुषोत्तमः ॥ ५-२२ ॥</p>
<p>स्थितः शास्त्रार्थभावेन भगवत्प्राप्तिवर्त्मना ।</p>
<p>अनिरुद्धस्य कृत्यम्</p>
<p>शास्त्रार्थस्य फलं यत् तद् भगवत्प्राप्तिलक्षणम् ॥ ५-२३ ॥</p>
<p>प्रापयत्यनिरुद्धः सन् साधकान् पुरुषोत्तमः ।<br>
शास्त्रशास्त्रार्थतत्साध्यफलनिर्वाहका इमे ॥ ५-२४ ॥</p>
<p>पुरुषाः पुण्डरीकाक्षा व्यूहाः शक्तिमया हरेः ।</p>
<p>परवासुदेवेन सह व्यूहस्य चातुरात्म्यम्</p>
<p>भगवान् वासुदेवश्च व्यूहाश्चैते त्रयो मुने ॥ ५-२५ ॥</p>
<p>चातुरात्म्यमिदं विद्धि व्यक्ताव्यक्तस्वलक्षणम् ।</p>
<p>गुणोन्मेषस्वरूपप्रदर्शनम्</p>
<p>गुणाः शक्तिमया ये ते ज्ञानैश्वर्यबलादयः ॥ ५-२६ ॥</p>
<p>तेषां युगपदुन्मेषः स्तैमित्यविरहात्मकः ।<br>
सङ्कल्पकल्पितो विष्णोर्यः स तद्व्यक्तिलक्षणः ॥ ५-२७ ॥</p>
<p>प्। ४४) भगवान् वासुदेवः स परमा प्रकृतिश्च सा ।<br>
शक्तिर्या व्यापिनो विष्णोः सा जगत्प्रकृतिः परा ॥ ५-२८ ॥</p>
<p>शक्तेः शक्तिमतो भेदाद् वासुदेव इतीर्यते ।</p>
<p>सिसृक्षोर्वासुदेवात् सङ्कर्षणाविर्भावः</p>
<p>सर्वशक्तिमयो देवो वासुदेवः सिसृक्षया ॥ ५-२९ ॥</p>
<p>विभजत्यात्मनात्मानं यः स सङ्कर्षणः स्मृतः ।</p>
<p>तत्र दृष्टान्तः</p>
<p>भानावुदयशैलस्थे प्रभा यद्वद्विजृम्भते ॥ ५-३० ॥</p>
<p>उदयस्थे तथा देवे प्रभा सङ्कर्षणात्मिका ।</p>
<p>तस्य षोडशशतवर्षप्रतीक्षणम्</p>
<p>अव्यापृता शतान्येषा शक्तिस्तिष्ठति षोडश ॥ ५-३१ ॥</p>
<p>सङ्कर्षणात्मिका साक्षाद् विज्ञानबलवारिभिः ।<br>
अनन्तो भगवान् विष्णुः शक्तिमान् पुरुषोत्तमः ॥ ५-३२ ॥</p>
<p>पूर्णस्तिमितषाड्गुण्यो निस्तरङ्गार्णवोपमः ।<br>
षण्णां युगपदुन्मेषाद् गुणानां स्वप्रचोदितात् ॥ ५-३३ ॥</p>
<p>अनन्त एव भगवान् वासुदेवः सनातनः ।<br>
तत्र ज्ञानबलोन्मेषात् स्वसङ्कल्पप्रचोदितात् ॥ ५-३४ ॥</p>
<p>अनन्त एव भगवान् देवः सङ्कर्षणोऽच्युतः ।</p>
<p>प्। ४५) प्रद्युम्नाविर्भावः</p>
<p>स्थित्वा षोडश वर्षाणि देवः शक्तिमयोऽच्युतः ॥ ५-३५ ॥</p>
<p>अनन्त एव भगवान् प्रद्युम्नः पुरुषोत्तमः ।<br>
अंशांशेनोदिता शक्तिः प्राद्युम्नी भगवत्प्रभा ॥ ५-३६ ॥</p>
<p>अव्यापृता शतान्येषा तूष्णीं तिष्ठति षोडश ।</p>
<p>अनिरुद्धाविर्भावः</p>
<p>ततः शक्तिमयो देवः प्रद्युम्नः पुरुषोत्तमः ॥ ५-३७ ॥</p>
<p>शतानि षोडश स्थित्वा स्वसङ्कल्पप्रचोदितः ।<br>
अनन्त एव भगवाननिरुद्धो भवत्युत ॥ ५-३८ ॥</p>
<p>अंशांशेनोदिता शक्तिरानिरुद्धी हरेः प्रभा ।<br>
अव्यापृता शतान्येषा तूष्णीं तिष्ठति षोडश ॥ ५-३९ ॥</p>
<p>व्यूहस्य षोडशशतवर्षानन्तरं सृष्टौ व्यापृतिः</p>
<p>शतानि षोडश स्थित्वानिरुद्धः शक्तिमानसौ ।<br>
तदा व्याप्रियते सृष्टौ पूर्वाभ्यां सह नारद ॥ ५-४० ॥</p>
<p>व्यूहा एते विशालाक्षाश्चत्वारः पुरुषोत्तमाः ।</p>
<p>व्यूहानां हेयप्रतिभटत्वमनादित्वं च</p>
<p>निर्दोषा निरनिष्टाश्च निरवद्याः सनातनाः ॥ ५-४१ ॥</p>
<p>अनन्तमक्षरं चैतच्चातुरात्म्यं महामुने ।</p>
<p>प्। ४६) निस्तरङ्गदशायां ते निःसत्ताः सक्तचिन्मयाः ॥ ५-४२ ॥</p>
<p>शक्त्यात्मका गुणोन्मेषदशायां ते व्यवस्थिताः ।<br>
तत्र स्थूलदशायां ते व्यक्तिभावमुपागताः ॥ ५-४३ ॥</p>
<p>जगतामुपकाराय सच्चिदानन्दलक्षणाः ।</p>
<p>चातुरात्म्यस्य मन -आलम्बनार्थत्वम्</p>
<p>मन -आलम्बनायैषा चातुरात्म्यव्यवस्थितिः ॥ ५-४४ ॥</p>
<p>व्यूहात् व्यूहान्तराविर्भावः</p>
<p>आम्नासिषुरमुष्याश्च रहस्याम्नायवेदिनः ।<br>
व्यूहान्तरविभावादीन् भेदान् सङ्कल्पकल्पितान् ॥ ५-४५ ॥</p>
<p>द्वादश व्यूहान्तराणि</p>
<p>व्यूहान्तरं दश द्वे च केशवाद्याः प्रकीर्तिताः ।</p>
<p>वासुदेवात् केशवादित्रयम्</p>
<p>केशवादित्रयं तत्र वासुदेवाद् विभाव्यते ॥ ५-४६ ॥</p>
<p>सङ्कर्षणात् गोविन्दादित्रयाविर्भावः</p>
<p>सङ्कर्षणाच्च गोविन्दपूर्वं त्रितयमद्भुतम् ।</p>
<p>प्रद्युम्नात् त्रिविक्रमादित्रयाविर्भावः</p>
<p>त्रिविक्रमाद्यं त्रितयं प्रद्युम्नादुदितं मुने ॥ ५-४७ ॥</p>
<p>अनिरुद्धात् हृषीकेशादित्रयाविर्भावः</p>
<p>हृषीकेशादिकं तत्त्वमनिरुद्धान्महामुने ।</p>
<p>प्। ४७) व्यूहान्तरस्य त्रैविध्यम्</p>
<p>पराः स्वकारणान्तःस्थाः सूक्ष्मास्ते द्विभुजाः स्मृताः ॥ ५-४८<br>
॥</p>
<p>चतुर्भुजास्ते विज्ञेयाः स्थूलास्त्रिभुवनेश्वराः ।<br>
चक्राद्यायुधविन्यासो यन्त्रतन्त्रेऽभिधास्यते ॥ ५-४९ ॥</p>
<p>विभवा एकोनचत्वारिंशत्</p>
<p>विभवाः पद्मनाभाद्यास्त्रिंशच्च नव चैव हि ।<br>
पद्मनाभो ध्रुवोऽनन्तः शक्त्यात्मा मधुसूदनः ॥ ५-५० ॥</p>
<p>विद्याधिदेवः कपिलो विश्वरूपो विहङ्गमः ।<br>
क्रोडात्मा बडबावक्त्रो धर्मो वागीश्वरस्तथा ॥ ५-५१ ॥</p>
<p>एकाम्भोनिधिशायी च भगवान् कमठेश्वरः ।<br>
वराहो नारसिंहश्च पीयूषहरणस्तथा ॥ ५-५२ ॥</p>
<p>श्रीपतिर्भगवान् देवः कान्तात्मामृतधारकः ।<br>
राहुजित् कालनेमिघ्नः पारिजातहरस्तथा ॥ ५-५३ ॥</p>
<p>लोकनाथस्तु शान्तात्मा दत्तात्रेयो महाप्रभुः ।<br>
न्यग्रोधशायी भगवानेकशृङ्गतनुस्तथा ॥ ५-५४ ॥</p>
<p>देवो वामनदेहस्तु सर्वव्यापी त्रिविक्रमः ।<br>
नरो नारायणश्चैव हरिः कृष्णस्तथैव च ॥ ५-५५ ॥</p>
<p>ज्वलत्परशुधृग्रामो रामश्चान्यो धनुर्धरः ।<br>
वेदविद्भगवान् कल्की पातालशयनः स्मृतः ॥ ५-५६ ॥</p>
<p>प्। ४८) त्रिंशच्च नव चैवेते पद्मनाभादयो मताः ।</p>
<p>तेषामुत्पत्त्यादिकं सात्त्वतादौ ज्ञेयम्</p>
<p>यतश्चैषां समुत्पत्तिर्यो व्यापारो यदायुधम् ॥ ५-५७ ॥</p>
<p>या मूर्तिर्यादृशी चैव यत्र चैते व्यवस्थिताः ।<br>
भूषणानि विचित्राणि वासांसि विविधानि च ॥ ५-५८ ॥</p>
<p>बाह्यान्तःकरणानां च त्रयो वर्गाः सवृत्तयः ।<br>
सङ्कल्पनिर्मिता शक्तिर्या तत्तत्कार्यगोचरा ।<br>
सात्त्वते शासने सर्वं तत्तदुक्तं महामुने ॥ ५-५९ ॥</p>
<p>अध्यायार्थोपसंहारः</p>
<p>इतीयं शुद्धसृष्टिस्ते विष्णोः सङ्कल्पकल्पिता ।<br>
भूत्यंशो लेशतः प्रोक्तः शृणु सृष्टिमथेतराम् ॥ ५-६० ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
शुद्धसृष्टिवर्णनं नाम पञ्चमोऽध्यायः ॥ ५ ॥</p>
<p>आदितः श्लोकाः ३३०</p>
<p>शुद्धेतरसृष्टिवर्णनं नाम षष्ठोऽध्यायः</p>
<p>शक्तितद्वतोर्भेदवदभेदस्याप्युपपत्तिः</p>
<p>अहिर्बुध्न्यः -</p>
<p>योऽसौ नारायणो देवः परमात्मा सनातनः ।<br>
अहम्भावात्मिका शक्तिस्तस्य तद्धर्मिणी ॥ ६-१ ॥</p>
<p>ताविमावेकधैवोक्तौ भेद्यभेदकभावतः ।<br>
पृथक्त्वेन च शास्त्रेषु जगद्धेतुतयोदितौ ॥ ६-२ ॥</p>
<p>शक्तितद्वतोरपृथक्स्थितिः</p>
<p>नैव शक्त्या विना कश्चिच्छक्तिमानस्ति कारणम् ।<br>
न च शक्तिमता शक्तिर्विनैका व्यवतिष्ठते ॥ ६-३ ॥</p>
<p>भगवतो लक्ष्म्याश्च प्रत्येकं जगत्कारणत्वव्यवहारकथनम्</p>
<p>तत्तद्गौरवमाश्रित्य तन्त्रवेदान्तपारगैः ।<br>
जगद्धेतुतया देवावेकैकाविव दर्शितौ ॥ ६-४ ॥</p>
<p>शुद्धेतरसृष्टिकथनप्रतिज्ञा</p>
<p>इति व्यवस्थिते सृष्टिमुक्तशिष्टामिमां शृणु ।</p>
<p>भूतिशक्तेः स्वसङ्कल्परूपक्रियाशक्तिप्रवर्त्यत्वम्</p>
<p>येयं भूतिमयी स्फूर्तिर्विष्णुशक्तेः पुरोदिता ॥ ६-५ ॥</p>
<p>प्। ५०) तस्याः सङ्कल्पमय्यैव स्फूर्त्या सा बहु नर्त्यते ।</p>
<p>योगालम्बनभूतव्यूहविभवादेः शुद्धिमयस्फूर्तिरूपत्वम्</p>
<p>भूतेः शुद्धिमयी स्फूर्तिः सा व्यूहविभवात्मिका ॥ ६-६ ॥</p>
<p>यामालम्ब्य तरन्तीमं योगिनो भवसागरम् ।</p>
<p>शुद्धेतरसृष्टेः व्यूहविभवमूलकत्वम्</p>
<p>अथ शुद्धेतरा सृष्टिस्तन्मूलैव प्रवर्तते ॥ ६-७ ॥</p>
<p>तस्यास्त्रैविध्यम्</p>
<p>पुरुषश्चैव कालश्च गुणश्चेति त्रिधोच्यते ।<br>
भूतिः शुद्धेतरा विष्णोः पुरुषो द्विचतुर्मयः ॥ ६-८ ॥</p>
<p>स मनूनां समाहारो ब्रह्मक्षत्रादिभेदिनाम् ।</p>
<p>प्रद्युम्नात् मिथुनचतुष्टयोत्पत्तिः</p>
<p>ब्राह्मणो ब्राह्मणी चैव मिथुनं तन्मनुद्वयम् ॥ ६-९ ॥</p>
<p>प्रद्युम्नस्य मुस्वाज्जातं स्वसङ्कल्पेन चोदितम् ।<br>
उरसः क्षत्रियद्वन्द्वमूरुतश्च विशो द्वयम् ॥ ६-१० ॥</p>
<p>पद्भ्यां शूद्रद्वयं चैव प्रद्युम्नस्य समुद्गतम् ।<br>
समष्टिर्या मनूनां सा पुरुषो द्विचतुर्मयः ॥ ६-११ ॥</p>
<p>प्। ५१) कालप्रकृतिसृष्टिः</p>
<p>सूक्ष्मकालगुणावस्था सुदर्शनसमीरिता ।<br>
प्रद्युम्नस्य ललाटाच्च भ्रुवोः कर्णादुदीरिता ॥ ६-१२ ॥</p>
<p>अनिरुद्धाय पालनाज्ञादानम्</p>
<p>पुरुषः शक्तिरित्येतच्चेतनाचेतनात्मकम् ।<br>
वर्धयेत्यनिरुद्धाय प्रद्युम्नेनोपपाद्यते ॥ ६-१३ ॥</p>
<p>तेन तद्वर्धनम्</p>
<p>अन्तःस्थपुरुषां शक्तिं तामादाय स्वमूर्तिगाम् ।<br>
संवर्धयति योगेन ह्यनिरुद्धः स्वतेजसा ॥ ६-१४ ॥</p>
<p>नियतिकालयोरुदयः</p>
<p>नियतिः काल इत्येवं शक्तिः सङ्कल्पचोदिता ।<br>
द्विधोदेत्यनिरुद्धात् सा यत् तत् कालमयं वपुः ॥ ६-१५ ॥</p>
<p>गुणमय्याः प्रकृतेस्त्रैविध्यम्</p>
<p>यत्तद्गुणमयं रूपं शक्तेस्तस्याः प्रकीर्तितम् ।<br>
सत्त्वं रजस्तम इति त्रिधोदेति क्रमेण तत् ॥ ६-१६ ॥</p>
<p>सत्त्वादिभ्यो रज -आद्युत्पत्तिः</p>
<p>सत्त्वाद्रजस्तमस्तमस्तस्मात् तमसो बुद्धिरुद्गता ।</p>
<p>प्। ५२) बुद्धेरहङ्कृतिस्तस्या भूततन्मात्रपञ्चकम् ॥ ६-१७ ॥</p>
<p>एकादशकमक्षाणां मात्रेभ्यो भूतपञ्चकम् ।<br>
भूतेभ्यो भौतिकं सर्वमित्ययं सृष्टिसङ्ग्रहः ॥ ६-१८ ॥</p>
<p>पुनर्विस्तरेण सृष्टिप्रपञ्चनप्रश्नः</p>
<p>नारदः -</p>
<p>भगवन् भगनेत्रघ्न तत्त्वविज्ञानवारिधे ।<br>
आख्याहि विस्तरेणाद्य भूतेरुन्मेषमद्भुतम् ॥ ६-१९ ॥</p>
<p>तत्प्रपञ्चनम्</p>
<p>अहिर्बुध्न्यः -</p>
<p>शृणु नारद तत्त्वेन विष्णोः सङ्कल्पकारिताम् ।<br>
भूतेः परिणतिं चित्रां चिदचिद्वर्गसङ्कुलाम् ॥ ६-२० ॥</p>
<p>परवासुदेवस्य नित्यविभूतिमत्ताप्रतिपादनम्</p>
<p>शुद्धा पूर्वोदिता सृष्टिर्या सा व्यूहादिभेदिनी ।<br>
सुदर्शनाख्यात् सङ्कल्पात् तस्या एव प्रभोज्ज्वला ॥ ६-२१ ॥</p>
<p>ज्ञानानन्दमयी स्त्याना देशभावं व्रजत्युत ।<br>
स देशः परमं व्योम निर्मलं पुरुषात् परम् ॥ ६-२२ ॥</p>
<p>निःसीमसुखसन्तानमनवद्यमनाकुलम् ।<br>
तत्रानन्दमया भोगा लोकाश्चानन्दलक्षणाः ॥ ६-२३ ॥</p>
<p>प्। ५३) ज्ञानानन्दमया देहा मुक्तानां भावितात्मनाम् ।</p>
<p>श्रियः पत्युर्भगवतो नित्यमुक्तानुभाव्यत्वम्</p>
<p>सदा पश्यन्ति ते देवाः पुरुषं पुष्करेक्षणम् ॥ ६-२४ ॥</p>
<p>षाड्गुण्यविग्रहं देवं तादृश्या च श्रिया युतम् ।<br>
सङ्कल्पसाधिताशेषदेहदैहिकविस्तरम् ॥ ६-२५ ॥</p>
<p>ईशानमस्य सर्वस्य जगतस्तस्थुषस्पतिम् ।<br>
सर्वावासमनावासं नारायणमनामयम् ॥ ६-२६ ॥</p>
<p>मुक्तानां स्वरूपम्</p>
<p>तत् पदं प्राप्य तत्त्वज्ञा मुच्यन्ते वीतकल्मषाः ।<br>
त्रसरेणुप्रमाणास्ते रश्मिकोटिविभूषिताः ॥ ६-२७ ॥</p>
<p>आविर्भावतिरोभावधर्मभेदविवर्जिताः ।</p>
<p>तेषामपुनरावृत्तिः</p>
<p>परमं तेऽध्वनः पारं वैष्णवं पदमाश्रिताः ॥ ६-२८ ॥</p>
<p>विशन्ति नेममध्वानं कालकल्लोलसङ्कुलम् ।</p>
<p>तेषा यथोपासनं फलप्राप्तिः</p>
<p>भक्तास्ते यादृशे रूपे संसारपदमाश्रिताः ॥ ६-२९ ॥</p>
<p>तादृशं ते समीक्षन्ते परमव्योमवासिनः ।<br>
विहृत्य सुचिरं कालं कोट्योघप्रतिसञ्चरम् ॥ ६-३० ॥</p>
<p>प्। ५४) ततो विशन्ति ते दिव्यं षाड्गुण्यं वैष्णवं यशः ।</p>
<p>परमव्योम्नोऽशक्यवर्णनत्वम्</p>
<p>तदेतत् परमव्योम लेशतस्ते प्रदर्शितम् ॥ ६-३१ ॥</p>
<p>नैव वर्षायुतेनापि वक्तुं शक्योऽस्य विस्तरः ।</p>
<p>जीवसमष्टिपुरुषस्यार्वाचीनस्थानवर्तित्वम्</p>
<p>उक्तः कर्माधिकारो यः पुरुषस्ते चतुर्युगः ॥ ६-३२ ॥</p>
<p>अस्मात् स परमव्योम्नस्तिष्ठत्यर्वाचि वै पदे ।<br>
सर्वात्मनां समष्टिर्या कोशोमधुकृतामिव ॥ ६-३३ ॥</p>
<p>शुद्ध्यशुद्धिमयो भावो भूतेः स पुरुषः स्मृतः ।<br>
अनादिवासनारेणुकुण्ठितैरात्मभिश्चितः ॥ ६-३४ ॥</p>
<p>स्वतः शुद्धानामप्यात्मनां भगवच्छक्त्या<br>
स्वरूपतिरोधानम्</p>
<p>आत्मनो भूतिभेदास्ते सर्वज्ञाः सर्वतोमुखाः ।<br>
भगवच्छक्तिमय्यैवं मन्दतीव्रादिभावया ॥ ६-३५ ॥</p>
<p>तत्तत्सुदर्शनोन्मेषनिमेषानुकृतात्मना ।<br>
सर्वतोऽविद्यया विद्धाः क्लेशमय्या वशीकृताः ॥ ६-३६ ॥</p>
<p>तिरोहितस्वरूपाणां चातूरूप्यम्</p>
<p>ब्रह्मक्षत्रादिभावेन चातूरूप्यं व्रजन्ति ते ।<br>
ब्राह्मणाः क्षत्रिया वैश्याः शूद्रा इति विभेदतः ॥ ६-३७ ॥</p>
<p>प्। ५५) आत्मानो जीवसञ्ज्ञास्ते बन्धमोक्षौ व्रजन्ति ते ।</p>
<p>तेषां कर्मपारवश्यात् पृथिव्यामवतरणम्</p>
<p>मनवो नाम कूटस्थास्तेषामुक्ताः समष्टयः ॥ ६-३८ ॥</p>
<p>क्लेशाशयापरामृष्टाः सर्वज्ञाः सर्वतोमुखाः ।<br>
नित्यसिद्धा हि भूत्यंशास्ते प्रोक्ता भगवन्मयाः ॥ ६-३९ ॥</p>
<p>आविर्भावतिरोभावैः स्वस्मिन्नात्मनि नारद ।<br>
आत्मनो वर्तयन्तस्ते वैष्णवा आधिकारिकाः ॥ ६-४० ॥</p>
<p>विष्णोः सङ्कल्परूपेण स्थित्वास्मिन् पौरुषे पदे ।<br>
योगेनावतरन्त्यंशैः स्थानात् स्थानं धरावधि ॥ ६-४१ ॥</p>
<p>अवतीर्णानां प्रजास्रष्टृत्वम्</p>
<p>सृष्टायां कर्मभूमौ ते मिथुनीभूय मानवान् ।<br>
चतुःशतं सृजन्त्येते भूयो मानवमानवान् ॥ ६-४२ ॥</p>
<p>ते चापरिमिताः सर्वे विस्तारस्तत्र वक्ष्यते ।</p>
<p>अनिरुद्धात् शक्त्युत्पत्तिः</p>
<p>अर्वाचीने पदे तस्मात् पुरुषाद्धि चतुर्युगात् ॥ ६-४३ ॥</p>
<p>सृष्टानिरुधतः शक्तिस्तत्सुदर्शनचोदितात् ।</p>
<p>शक्तौ कूटस्थमनूनामवतरणम्</p>
<p>सृष्टायामथ शक्तौ तु मनवोऽष्टौ महामुने ॥ ६-४४ ॥</p>
<p>प्। ५६) अवतीर्य स्वकात् स्थानाद्विष्णुसङ्कल्पचोदिताः ।<br>
तिष्ठन्ति कललीभूतास्तस्मिञ्शक्तिमये पदे ॥ ६-४५ ॥</p>
<p>कालो नाम गुणो नाम तस्या गर्भस्थितं द्वयम् ।</p>
<p>शक्तितो नियतेरुत्पत्तिः</p>
<p>कालस्य नियतिर्नाम सूक्ष्मः सर्वनियामकः ॥ ६-४६ ॥</p>
<p>उदेति प्रथमं शक्तेर्विष्णुसङ्कल्पचोदितः ।</p>
<p>तत्र मनूनां स्थितिः</p>
<p>मनवोऽवतरन्त्यत्र ते सुदर्शनचोदिताः ॥ ६-४७ ॥</p>
<p>यस्य स्याद्यादृशं रूपं यत्करं यत्स्वभावकम् ।<br>
सुदर्शनप्रभावस्थं तत्तन्नियमभावितम् ॥ ६-४८ ॥</p>
<p>नियतितः कालस्योत्पत्तिः</p>
<p>कालस्य पावनं रूपं यत्तु तत्कलनात्मकम् ।<br>
उदेति नियतेः सोऽथ कालः सङ्कल्पचोदितः ॥ ६-४९ ॥</p>
<p>तत्र मनूनां स्थितिः</p>
<p>नियतेर्मनवोऽप्यत्र काले ह्यवतरन्ति ते ।<br>
कालः स कलयत्येको विष्णुसङ्कल्पचोदितः ॥ ६-५० ॥</p>
<p>कलयत्यखिलं काल्यं नदीकूलं यथा रयः ।</p>
<p>प्। ५७) कालात् क्रमेण गुणमयरूपोत्पत्तिः</p>
<p>यत्तद्गुणमयं रूपं शक्तेः पूर्वं समीरितम् ॥ ६-५१ ॥</p>
<p>सोपानक्रमतः कालात् तद्गौणं व्यज्यते वपुः ।</p>
<p>तत्र प्रथमं सत्त्वोत्पत्तिः</p>
<p>सत्त्वं तत्र लघु स्वच्छं गुणरूपमनामयम् ॥ ६-५२ ॥</p>
<p>प्रथमं व्यज्यते कालान्मनवोऽवतरन्त्यतः ।</p>
<p>आनिरुद्ध्या वैष्णवमूर्त्या तस्याधिष्ठानम्</p>
<p>आनिरुद्धी ततो मूर्तिः स्वसङ्कल्पप्रचोदिता ॥ ६-५३ ॥</p>
<p>अधितिष्ठति तत् सत्त्वं विष्णुनाम्नैव नामभाक् ।</p>
<p>तत एव तस्य सुखरूपत्वं स्वच्छत्वं च । सत्त्वाद्रज-उत्पत्तिः</p>
<p>तदेतत् सकलं स्वच्छं सुखमासीदनाकुलम् ॥ ६-५४ ॥</p>
<p>अन्तःस्थमनुकं सत्त्वमन्तःस्थाचिद्गुणं मुने ।<br>
विष्णुनाधिष्ठितं तस्माद्विष्णुसङ्कल्पचोदितात् ॥ ६-५५ ॥</p>
<p>रजो नाम गुणः सत्त्वात् तस्मादाविर्भवत्यलम् ।</p>
<p>तत्र मनूनां स्थितिः</p>
<p>मनवोऽवतरन्त्यत्र सत्त्वात् सङ्कल्पचोदिताः ॥ ६-५६ ॥</p>
<p>तस्यानिरुद्धाधिष्ठितब्रह्मरूपत्वम्</p>
<p>ब्राह्मी मूर्तिर्गुणं तं चाप्यानिरुद्ध्यधितिष्ठति ।</p>
<p>प्। ५८) अतस्तस्य दुःखरूपत्वम्</p>
<p>तदेतत् प्रचलं दुःखं रजः शश्वत्प्रवृत्तिमत् ॥ ६-५७ ॥</p>
<p>लोलीभूतमिदं तच्च विश्वमन्तःस्थितं तदा ।</p>
<p>रजसस्तम उत्पत्तिः</p>
<p>ब्रह्मणाधिष्ठितात् तस्मादन्तःस्थमनुकान्मुने ॥ ६-५८ ॥</p>
<p>सङ्कल्पचोदितं विष्णोस्तमो नाम गुणोऽभवत् ।</p>
<p>तत्र मनूनां स्थितिः</p>
<p>मनवोऽवतरन्त्यत्र ते सुदर्शनचोदिताः ॥ ६-५९ ॥</p>
<p>तस्यानिरुद्धाधिष्ठितरुद्ररूपत्वम्</p>
<p>रुद्रो नाम गुणस्तं चाप्यानिरुद्ध्यधितिष्ठति ।</p>
<p>अतस्तस्य मोहनादिरूपत्वम्</p>
<p>गुरु विष्टम्भनं शश्वन्मोहनं चाप्रवृत्तिमत् ॥ ६-६० ॥</p>
<p>तत् तमो नाम भणितं गुणसागरपारगैः ।</p>
<p>अंशतो गुणत्रयसाम्यापत्तिः</p>
<p>सुदर्शनमयेनैव सङ्कल्पेनात्र वै हरेः ॥ ६-६१ ॥</p>
<p>चोद्यमानेऽपि सृष्ट्यर्थं पूर्णं गुणयुगं तदा ।<br>
अंशतः साम्यमायाति विष्णुसङ्कल्पचोदितम् ॥ ६-६२ ॥</p>
<p>प्। ५९) तस्यैव प्रकृतित्वम्</p>
<p>त्रैगुण्यं नाम तत्त्वज्ञैस्तत् तमः परिगीयते ।</p>
<p>प्रकृतिपर्यायशब्दाः</p>
<p>गुणसाम्यमविद्या च स्वभावो योनिरक्षरम् ।<br>
अयोनिर्गुणयोनिश्चेत्याद्यास्त्रैगुण्यवाचकाः ॥ ६-६३ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
शुद्धेतरसृष्टिवर्णनं नाम षष्ठोऽध्यायः ॥ ६ ॥</p>
<p>आदितः श्लोकाः ३९३</p>
<p>शुद्धेतरसृष्टिवर्णनं नाम सप्तमोऽध्यायः</p>
<p>प्रकृतिपुरुषकालानां समष्टिः</p>
<p>अहिर्बुध्न्यः -</p>
<p>अन्यूनानतिरिक्तं यद् गुणसाम्यं तमोमयम् ।<br>
तत् साङ्ख्यैर्जगतो मूलं प्रकृतिश्चेति कथ्यते ॥ ७-१ ॥</p>
<p>क्रमावतीर्णो यस्तत्र चतुर्मनुयुगः पुमान् ।<br>
समष्टिः पुरुषो योनिः स कूटस्थ इतीर्यते ॥ ७-२ ॥</p>
<p>यत् तत् कालमयं तत्त्वं जगतः सम्प्रकालनम् ।<br>
स तयोः कार्यमास्थाय संयोजकविभाजकः ॥ ७-३ ॥</p>
<p>भगवत्सङ्कल्पचोदितात् त्रितयादस्मात् महदाद्युत्पत्तिः</p>
<p>मृत्पिण्डीभूतमेतत्तु कालादित्रितयं मुने ।<br>
विष्णोः सुदर्शनेनैव स्वस्वकार्यप्रचोदितम् ॥ ७-४ ॥</p>
<p>महदादिपृथिव्यन्ततत्त्ववर्गोपपादकम् ।</p>
<p>प्रकृतिः स्वरूपतः स्वभावतश्च परिणामिनी</p>
<p>पयोमृदादिवत् तत्र प्रकृतिः परिणामिनी ॥ ७-५ ॥</p>
<p>प्। ६१) पुरुषः स्वरूपतोऽपरिणामी</p>
<p>पुमानपरिणामी सन् सन्निधानेन कारणम् ।</p>
<p>कालस्य प्रकृतिपुरुषपाचकत्वम्</p>
<p>कालः पचति तत्त्वे द्वे प्रकृतिं पुरुषं च ह ॥ ७-६ ॥</p>
<p>प्रकृतेर्महत्तत्त्वोत्पत्तिः</p>
<p>पुरुषाधिष्ठितात् तस्माद्विष्णुसङ्कल्पचोदितात् ।<br>
कालेन कलिताच्चैव गुणसाम्यान्महामुने ॥ ७-७ ॥</p>
<p>महान् नाम महत्तत्त्वमव्यक्तादुदितं मुने ।</p>
<p>महत्तत्त्वपर्यायाः</p>
<p>विद्या गौर्यवनी ब्राह्मी वधूर्वृद्धिर्मतिर्मधुः ॥ ७-८ ॥</p>
<p>अख्यातिरीश्वरः प्राज्ञेत्येते तद्वाचका मुने ।</p>
<p>महतस्त्रैविध्यम्</p>
<p>कालो बुद्धिस्तथा प्राण इति त्रेधा स गीयते ॥ ७-९ ॥</p>
<p>तमःसत्त्वरजोभेदात् तत्तदुन्मेषसञ्ज्ञया ।<br>
कालस्त्रुटिलवाद्यात्मा बुद्धिरघ्यवसायिनी ॥ ७-१० ॥</p>
<p>प्राणः प्रयतनाकार इत्येता महतो भिदाः ।</p>
<p>तत्र सात्त्विकस्य चातुर्विध्यम्</p>
<p>धर्मो ज्ञानं विरागश्चाप्यैश्वर्यमिति सञ्ज्ञया ॥ ७-११ ॥</p>
<p>महतः सात्त्विकं रूपं चतुर्धा प्रविभज्यते ।</p>
<p>प्। ६२) तामसस्यापि चातुर्विध्यम्</p>
<p>अधर्माज्ञानावैराग्यमनैश्वर्यं च तामसम् ॥ ७-१२ ॥</p>
<p>महत्तत्त्वे मनूनामवस्थितिः</p>
<p>विद्याया उदरेऽष्टौ ते सुदर्शनसमीरिताः ।<br>
मनवो गर्भतां यान्ति सर्वज्ञाः सर्वदर्शिनः ॥ ७-१३ ॥</p>
<p>तत्र बुद्ध्युत्पत्तिः</p>
<p>बोधनं नाम वैद्यं तदिन्द्रियं तेषु जायते ।<br>
येनार्थानध्यवस्येयुः सदसत्प्रविभागिनः ॥ ७-१४ ॥</p>
<p>महतोऽहङ्कारोत्पत्तिः</p>
<p>विद्याया उदरे तत्राहङ्कृतिर्नाम जायते ।<br>
सङ्कल्पाच्चोदिता विष्णोश्चोदितायाः सुदर्शनात् ॥ ७-१५ ॥</p>
<p>अहङ्कारपर्यायाः</p>
<p>अहङ्कारोऽभिमानश्च प्रजापतिरहङ्कृतिः ।<br>
अभिमन्ता च बोद्धा चेत्यस्याः पर्यायवाचकाः ॥ ७-१६ ॥</p>
<p>अहङ्कारस्य त्रैविध्यम्</p>
<p>तस्य वैकारिकं नाम रूपं सात्त्विकमुच्यते ।<br>
तैजसं राजसं रूपं भूतादिर्नाम तामसम् ॥ ७-१७ ॥</p>
<p>प्। ६३) अहङ्कारस्य रूपभेदाः</p>
<p>कामः क्रोधश्च लोभश्च मानश्चावमतिस्तृषा ।<br>
इत्यहङ्कृतिरूपाणि दर्शितानि मुने तव ॥ ७-१८ ॥</p>
<p>अहङ्कारे मनूनामवस्थितिः</p>
<p>नानाविभवयुक्तायामुत्पन्नायामहङ्कृतौ ।<br>
तदन्तर्गर्भमायाति मनूनां तच्चतुर्युगम् ॥ ७-१९ ॥</p>
<p>अहङ्कारात् मन -उत्पत्तिः</p>
<p>सुदर्शनेरितं विष्णोराहङ्कारिकमिन्द्रियम् ।<br>
मनो नाम मनूनां तज्जायते चिन्तनात्मकम् ॥ ७-२० ॥</p>
<p>मनस्वी बुद्धिमांश्चापि गर्भो मनुमयस्तथा ।</p>
<p>भूतादेः शब्दतन्मात्रोत्पत्तिः</p>
<p>भूतादेः शब्दतन्मात्रं तामसादथ जायते ॥ ७-२१ ॥</p>
<p>तस्मादाकाशोत्पत्तिः</p>
<p>वियच्च शब्दतन्मात्राज्जायते शब्दलक्षणम् ।</p>
<p>आकाशस्य गुणकर्मणी</p>
<p>शब्दैकगुणमाकाशमवकाशप्रायि च ॥ ७-२२ ॥</p>
<p>आकाशे मनूनां स्थितिः</p>
<p>तदन्तर्गर्भतां यान्ति विष्णुसङ्कल्पचोदिताः ।</p>
<p>प्। ६४) मनवोऽष्टौ महाबुद्धे तदा वैकारिकात् पुनः ॥ ७-२३ ॥</p>
<p>श्रोत्रवाचोरुत्पत्तिः</p>
<p>श्रोत्रं वागिति विज्ञानकर्मेन्द्रिययुगं मुने ।<br>
समीक्षयैव देवस्य मनुषु प्रतिजायते ॥ ७-२४ ॥</p>
<p>मनूनां तद्वैशिष्ट्यम्</p>
<p>श्रोत्रवानथ वाग्मी च गर्भो मनुमयस्तथा ।</p>
<p>अथ स्पर्शतन्मात्रोत्पत्तिः</p>
<p>सुदर्शनेरिताद्विष्णोर्भूतादेः स्पर्शमात्रकम् ॥ ७-२५ ॥</p>
<p>तस्माद्वायूत्पत्तिः</p>
<p>जायते स्पर्शवान् वायुस्तस्मादपि च जायते ।</p>
<p>वायोः क्रियाभेदाः</p>
<p>शोषणं प्रेरणं चेष्टा व्यूहनं च समूहनम् ॥ ७-२६ ॥</p>
<p>क्रियाभेदा इमे तस्माज्जायन्ते वायुतो मुने ।</p>
<p>त्वक्पाण्योरुत्पत्तिः</p>
<p>वैकारिकादहङ्कारात् त्वक्पाणिद्वितयं मुने ॥ ७-२७ ॥</p>
<p>ज्ञानकर्मेन्द्रियद्वन्द्वं सङ्कल्पात् तस्य जायते ।</p>
<p>वायौ मनूनां स्थितिः</p>
<p>तदन्तर्गर्भतां याति तदा मनुमयः पुमान् ॥ ७-२८ ॥</p>
<p>प्। ६५) तेषां त्वक्पाणिवैशिष्ट्यम्</p>
<p>चेष्टमानस्तदा गर्भो विष्णुसङ्कल्पचोदितः ।<br>
त्वक्पाणिद्वयवानासीत् स्पर्शादानादिसिद्धये ॥ ७-२९ ॥</p>
<p>रूपतन्मात्रतेजसोरुत्पत्तिः</p>
<p>तामसादथ भूतादेः सुदर्शनसमीरितात् ।<br>
जायते रूपमात्रं तु ज्योतिस्तस्माच्च रूपवत् ॥ ७-३० ॥</p>
<p>तेजसः क्रियाभेदाः</p>
<p>रूपं व्यक्तिस्तथा पाकः कान्तिर्दीप्तिरितीदृशाः ।<br>
जायन्ते तैजसा भेदा भेदाद्वैकारिकात् तथा ॥ ७-३१ ॥</p>
<p>चक्षुःपादयोरुत्पत्तिः</p>
<p>सुदर्शनेरिताज्जातं चक्षुःपादयुगं मुने ।</p>
<p>तेजसि मनूनां स्थितिः</p>
<p>तदन्तर्गर्भतां यान्ति ते सुदर्शनचोदिताः ॥ ७-३२ ॥</p>
<p>तेषां चक्षुःपादवैशिष्ट्यम्</p>
<p>मनवो रूपवन्तस्ते कान्तिदीप्त्यादिशालिनः ।<br>
चक्षुष्मन्तः पादवन्तो वीक्षणाटनयोगिनः ॥ ७-३३ ॥</p>
<p>रसतन्मात्राम्भसोरुत्पत्तिः</p>
<p>तामसादथ भूतादेर्विष्णोरीक्षानियोजितात् ।</p>
<p>प्। ६६) जायते रसमात्रं तु जायन्तेऽम्भांसि वै ततः ॥ ७-३४ ॥</p>
<p>तत्क्रियाभेदाः</p>
<p>जायन्तेऽथ गुणास्तेषां रसस्नेहद्रवादयः ।</p>
<p>रसनोपस्थेन्द्रियोत्पत्तिः</p>
<p>अथ वैकारिकात् तस्माद् विष्णुसङ्कल्पचोदितात् ॥ ७-३५ ॥</p>
<p>रसनोपस्थमित्येतज्जायते दृक्क्रियात्मकम् ।</p>
<p>अप्सु मनूनां स्थितिः</p>
<p>तदन्तर्गर्भतां यान्ति विष्णुसङ्कल्पचोदिताः ॥ ७-३६ ॥</p>
<p>मनवस्ते महाबुद्धे विष्णुकर्माधिकारिणः ।</p>
<p>तेषांरसनोपस्थवैशिष्ट्यम्</p>
<p>सरसाः स्नेहवन्तश्च रुधिरादिद्रवान्विताः ॥ ७-३७ ॥</p>
<p>जायन्ते रसनावन्तः पुंस्त्रीव्यञ्जनभेदिताः ।</p>
<p>गन्धतन्मात्रमह्योरुत्पत्तिः</p>
<p>सुदर्शनेरितात् तस्माद्भूतादेस्तदनन्तरम् ॥ ७-३८ ॥</p>
<p>जायते गन्धतन्मात्रं तस्माद्गन्धवती मही ।</p>
<p>पार्थिवगुणभेदाः</p>
<p>काठिन्यं गौरवं स्थैर्यमित्याद्याः पार्थिवा गुणाः ॥ ७-३९ ॥</p>
<p>प्। ६७) घ्राणपाय्वोरुत्पत्तिः</p>
<p>वैकारिकादहङ्कारात् सुदर्शनसमीरितात् ।<br>
घ्राणं पायुरिति द्वन्द्वं ज्ञानकर्मात्मकं मुने ॥ ७-४० ॥</p>
<p>पृथिव्यां मनूनां स्थितिः</p>
<p>भुवस्ते गर्भतां यान्ति विष्णुसङ्कल्पचोदिताः ।</p>
<p>तेषां घ्राणपायुवैशिष्ट्यम्</p>
<p>गुरवः स्थिरसङ्घाता अस्थिदन्तादिसंयुताः ॥ ७-४१ ॥</p>
<p>घ्राणवन्तः पायुमन्तः सम्पूर्णावयवा मुने ।</p>
<p>सङ्कल्पाद्युत्पत्तिः</p>
<p>सङ्कल्पश्चैव संरम्भः प्राणाः पञ्चविधास्तथा ॥ ७-४२ ॥</p>
<p>मनसोऽहङ्कृतेर्बुद्धेर्जायन्ते पूर्वमेव तु ।</p>
<p>एवं मनूनां सर्वावयवपूर्णता</p>
<p>एवं सम्पूर्णसर्वाङ्गाः प्राणापानादिसंयुताः ॥ ७-४३ ॥</p>
<p>सर्वेन्द्रिययुतास्तत्र देहिनो मनवो मुने ।</p>
<p>सृष्टिप्रलयकालयोस्तुल्यपरिमाणत्वम्</p>
<p>यो यादृग्वर्णितः पूर्वं कालस्तत्प्रतिसञ्चरे ॥ ७-४४ ॥</p>
<p>प्। ६८) सर्गे स एव विज्ञेयो वैष्णवैस्तत्त्वचिन्तकैः ।<br>
विद्याविपरिणामोऽयं सप्तधा वीक्षया हरेः ॥ ७-४५ ॥</p>
<p>महाभूतानि तान्याहुर्विभागान् सप्तधा मुने ।</p>
<p>मनुविभागः</p>
<p>मनवोऽपि विभज्यन्ते सुदर्शनसमीरिताः ॥ ७-४६ ॥</p>
<p>युगशो युगशः पूर्वं पश्चात् पुंस्त्रीविभेदतः ।<br>
स्वयमागतविज्ञानाः सर्वज्ञाः सर्वदर्शिनः ॥ ७-४७ ॥</p>
<p>आत्मन्यध्यक्षमीशानमनिरुद्धं दधत्यथ ।</p>
<p>मनुभिर्गर्भोत्पादनम्</p>
<p>ततो ह्यध्यक्षवन्तस्ते तत्सङ्कल्पेन चोदिताः ॥ ७-४८ ॥</p>
<p>गर्भानादधते स्त्रीषु मनवस्ते शतं शतम् ।</p>
<p>तेषां ब्राह्मणादिसञ्ज्ञा</p>
<p>ब्राह्मणाः क्षत्रिया वैश्याः शूद्राश्चेति वतुर्विधाः ॥ ७-४९ ॥</p>
<p>मानवा मनुयोषिद्भ्यो जायन्ते द्वन्द्वलक्षणाः ।</p>
<p>तदुत्पन्नानां मानवमानवादिसञ्ज्ञा</p>
<p>मनुभिः संस्कृतास्ते तु स्वासु पत्नीषु मानवाः ॥ ७-५० ॥</p>
<p>जनयन्ति बहून् पुत्रांस्ते स्युर्मानवमानवाः ।</p>
<p>प्। ६९) तेषां भगवत्कैङ्कर्यकारित्वम्</p>
<p>तेषां गोत्राण्यनेकानि यैरिदं सकलं ततम् ॥ ७-५१ ॥</p>
<p>चातुर्वर्ण्यमया एते भगवत्कर्मकारिणः ।</p>
<p>भागवतकैङ्कर्यकारिणां मोक्षसम्पत्तिः</p>
<p>तेषां ये कर्म कुर्वन्ति साधवः शतवार्षिकम् ॥ ७-५२ ॥</p>
<p>विवेकज्ञानमासाद्य ते विशन्ति हरिं परम् ।</p>
<p>अन्येषां संसारप्राप्तिः</p>
<p>युगादियुगनिर्ह्रासाद्ये कर्मान्तरकारिणः ॥ ७-५३ ॥</p>
<p>फलाभिध्यायिनो यान्ति तत्प्रसूतां गतिं तु ते ।</p>
<p>कर्महेतुकदेवादिसृष्टिः</p>
<p>या सा विद्या पुरा प्रोक्ता मनुगर्भवती मुने ॥ ७-५४ ॥</p>
<p>गर्भवत्येव सा देवान् नानागुणविभेदितान् ।<br>
दैत्यदानवरक्षांसि गन्धर्वोरगकिन्नरान् ॥ ७-५५ ॥</p>
<p>इति नानाविधा योनीर्विष्णोः सङ्कल्पचोदिता ।<br>
स्वसङ्कल्पेन सृजति ते चान्यांस्तेऽपि चापरान् ॥ ७-५६ ॥</p>
<p>मनुगर्भदशायां तु पितृदेवर्षिमानवाः ।<br>
इति सृष्टास्तया शश्वद्विद्यया ब्रह्मणा स्वयम् ॥ ७-५७ ॥</p>
<p>प्। ७०) मनूनां देवादीनां च कूटस्थपुरुषव्यष्टिरूपत्वम्</p>
<p>कूटस्थो यः पुरा प्रोक्तः पुमान् व्योम्नः परादधः ।<br>
मनवो देवताद्याश्च तद्व्यष्टय इतीरिताः ॥ ७-५८ ॥</p>
<p>जीवानां भगवद्विभूतित्वम्</p>
<p>जीवभेदा मुने सर्वे विष्णुभूत्यंशकल्पिताः ।</p>
<p>महतो मेघात्मना परिणामः</p>
<p>अथ व्यक्तेषु मनुषु प्रजातेषु पुनः पुनः ॥ ७-५९ ॥</p>
<p>विद्यैवांशेन केनापि धेनुर्भवति शाश्वती ।<br>
धेनुरित्युच्यते विद्या मेघभावमुपागता ॥ ७-६० ॥</p>
<p>पयः क्षरति वर्षाख्यमन्नादिपरिणामवत् ।</p>
<p>जीवानां ज्ञानभ्रंशहेतुकथनम्</p>
<p>तत्तु वैद्यं पयः प्राश्य सर्वे मानवमानवाः ॥ ७-६१ ॥</p>
<p>ज्ञानभ्रंशं प्रपद्यन्ते सर्वज्ञाः स्वत एव ते ।</p>
<p>ततः शास्त्रप्रवृत्तिः</p>
<p>ततः प्रवर्त्यते शास्त्रं मनुभिः पूर्वजैस्तदा ॥ ७-६२ ॥</p>
<p>तदादिष्टेन मार्गेण ते यान्ति परमां गतिम् ।<br>
लेशतः सृष्टिरुक्तेयं भूतेः शुद्धेतरा मुने ॥ ७-६३ ॥</p>
<p>प्। ७१) सुदर्शनेन या विष्णोरेवम्भावेन भाव्यते ।</p>
<p>अध्यायद्वयार्थसङ्क्षेपः</p>
<p>भूयश्च शृणु सङ्क्षेपमिमं नारद तत्त्वतः ॥ ७-६४ ॥</p>
<p>एका शक्तिर्हरेर्विष्णोः सर्वभावानुगामिनी ।<br>
देवी षाड्गुण्यपूर्णा सा ज्ञानानन्दक्रियामयी ॥ ७-६५ ॥</p>
<p>भाव्यभावकभेदेन सा द्विधाभावमृच्छति ।<br>
भावकस्तत्र सङ्कल्पः सुदर्शनमयो हरेः ॥ ७-६६ ॥</p>
<p>अव्याघातस्तु यस्तस्य सा सुदर्शनता मुने ।<br>
ज्ञानमूलक्रियात्मासौ स्वच्छः स्वच्छन्दचिन्मयः ॥ ७-६७ ॥</p>
<p>भाव्यो नाम परांशो यः सा भूतिरिति गीयते ।<br>
सङ्कर्षणादिभूम्यन्ता शुद्धेतरविभागिनी ॥ ७-६८ ॥</p>
<p>सङ्कर्षणादिव्यूहान्ता शुद्धसर्गमयी स्थिता ।<br>
शक्त्यादिर्भूमिपर्यन्ता शुद्धेतरमयी मुने ॥ ७-६९ ॥</p>
<p>अंशयोः पुरुषो मध्ये यः स्थितः स चतुर्युगः ।<br>
शुद्धेतरमयं विद्धि कूटस्थं तं महामुने ॥ ७-७० ॥</p>
<p>इतीयं विविधा भूतिर्नानातत्त्वमयी मुने ।<br>
सुदर्शनेन मरुता ज्वालेव बहुधेर्यते ॥ ७-७१ ॥</p>
<p>आनुलोम्येन सर्गे तु प्रातिलोम्येन चाप्यये ।<br>
मध्ये च स्थाप्यते तेन कार्यते च तथा तथा ॥ ७-७२ ॥</p>
<p>प्। ७२) सुदर्शनानधीनस्य वस्तुनस्तुच्छता</p>
<p>भूतेरंशः स नैवास्ति स्वल्पाल्पोऽपि महामुने ।<br>
यो न याति स्वजन्मादौ सुदर्शनविधेयताम् ॥ ७-७३ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
शुद्धेतरसृष्टिवर्णनं नाम सप्तमोऽध्यायः ॥ ७ ॥</p>
<p>आदितः श्लोकाः ४६६</p>
<p>जगदाधारनिरूपणं नाम अष्टमोऽध्यायः</p>
<p>सृष्टौ वादिनां बहुधा विप्रतिपत्तिः</p>
<p>नारदः -</p>
<p>भगवन् देवदेवश भगनेत्रविनाशन ।<br>
श्रुतं मयैतदखिलं तव वक्त्राम्बुजस्रुतम् ॥ ८-१ ॥</p>
<p>व्याकुलस्त्वन्तरात्मा मे नानाज्ञानविमोहितः ।<br>
केचित् त्रैभूतिकीं सृष्टिं ब्रुवते तत्त्ववादिनः ॥ ८-२ ॥</p>
<p>चतुर्भूतमयीमन्ये केऽप्यन्ये पाञ्चभौतिकीम् ।<br>
तां षड्धातुमयीमेके सप्तधातुमयीं परे ॥ ८-३ ॥</p>
<p>अष्टप्रकृतिकां केचिन्नवप्रकृतिकां परे ।<br>
दशतत्त्वमयीमेके केचिदेकादशात्मिकाम् ॥ ८-४ ॥</p>
<p>एवमुच्चावचां सङ्ख्यां तत्त्वप्रकृतिगोचराम् ।<br>
वदन्ति मुनयः सिद्धा देवा वेदास्तथैव च ॥ ८-५ ॥</p>
<p>अण्डजामपरे सृष्टिं पद्मजामपि चापरे ।<br>
पावकीमपरे सृष्टिं केचित् कायान्तरोद्भवाम् ॥ ८-६ ॥</p>
<p>प्। ७४) विद्यागर्भमयीमेके शून्यरूपामथापरे ।</p>
<p>तत्र तत्त्वजिज्ञासया प्रश्नः</p>
<p>इत्थमुच्चावचार्थास्ते नानाशास्त्रमहोदधौ ॥ ८-७ ॥</p>
<p>नानादर्शनकल्लोलजातकोलाहलोद्भटे ।<br>
विमुह्यत्यवमग्नेयमप्लवा वुद्धिरद्य मे ॥ ८-८ ॥</p>
<p>निर्णयप्लवदानेन तामुत्तारय शङ्कर ।</p>
<p>तदुत्तरकथनारम्भः</p>
<p>अहिर्बुध्न्यः -</p>
<p>उचितं तव देवर्षे यदयं प्रश्न ईरितः ॥ ८-९ ॥</p>
<p>मुह्यन्त्यत्र महान्तोऽपि शृणु मे तत्त्वनिर्णयम् ।<br>
परमात्मा परो देव एकः षाड्गुण्यमुज्ज्वलम् ॥ ८-१० ॥</p>
<p>वेदवाचोऽपि कार्त्स्न्येन तत्त्वावगाहनासामर्थ्यम्</p>
<p>वागनादिरनन्तापि तत्त्वं तन्नावगाहते ।<br>
गुणैस्तटस्थितैस्तैस्तैरजानानेव सा स्थिता ॥ ८-११ ॥</p>
<p>विप्रतिपत्तौ हेतुकथनम्</p>
<p>यद्गुणे नाम्नि ये श्रान्तास्तत्र तत्त्वविदो मुने ।<br>
मनुभिस्तद्गुणैस्तैस्तैस्ते ते तत्त्वविदां वराः ॥ ८-१२ ॥</p>
<p>प्। ७५) निर्दिशन्ति जगद्धेतुण् स्वनिरूढैर्महामुने ।<br>
नानागुणनिमित्तैस्तैर्नानावक्तृसमीरितैः ॥ ८-१३ ॥</p>
<p>भेदं व्यवस्थिताः शब्दैरपर्यायविदो जनाः ।</p>
<p>एकस्या अपि लक्ष्म्या नानाशब्दगोचरत्वम्</p>
<p>एवं विष्णोः प्रिया भाः सा शक्तिः षाड्गुण्यविग्रहा ॥ ८-१४ ॥</p>
<p>नानानामभिरेकापि तत्त्वविद्भिरुपास्यते ।</p>
<p>तत्त्वविदां स्वस्वदृष्टार्थवादित्वम्</p>
<p>तस्यां प्रवर्तमानायां स्वसङ्कल्पेन सर्जने ॥ ८-१५ ॥</p>
<p>तथा निवर्तमानायां स्वसङ्कल्पेन संहृतौ ।<br>
विज्ञानबलवैषम्याद्ये ये तत्त्वविदो मुने ॥ ८-१६ ॥</p>
<p>न्यूनाधिकविभेदेन यावतीर्ददृशुर्भिदाः ।<br>
तावतीस्तावतीस्ते ते प्रोचुः शिष्याभिचोदिताः ॥ ८-१७ ॥</p>
<p>अतश्चासर्वदृग्बुद्धिः सङ्ख्यासु प्रविमुह्यति ।<br>
पितामहादयो ये च जगत्कार्याधिकारिणः ॥ ८-१८ ॥</p>
<p>तेषां न्यूनाधिभावोऽपि वक्तृभेदात् प्रकल्पितः ।<br>
स्वातन्त्र्यमनियोज्यं तु विष्णोः षाड्गुण्यरूपिणः ॥ ८-१९ ॥</p>
<p>तद्बुद्धिरुचिवैचित्र्यादण्डपद्मादिसम्भवः ।<br>
नानुयोजनमर्हन्ति परमात्मप्रवृत्तयः ॥ ८-२० ॥</p>
<p>प्। ७६) भगवत्प्रकारानन्त्यम्</p>
<p>स यथा चेष्टते सृष्टौ स्थितौ संहरणेऽपि वा ।<br>
तथा तथा प्रकारास्ते ह्यनन्ताः कालवैभवात् ॥ ८-२१ ॥</p>
<p>वादिनामेकैकप्रकारवादित्वम्</p>
<p>एवं प्रकारनानात्वे देवस्य हरिमेधसः ।<br>
कश्चिदेकं परोऽन्यं तु प्रकारमपरोऽपरम् ॥ ८-२२ ॥</p>
<p>धिया विदित्वा प्रोवाच शिष्याय हितकाम्यया ।</p>
<p>अतः शास्त्रवैविध्यम्</p>
<p>चित्रा सिष्ट्यादिशास्त्राणां प्रवृत्तिरत ईदृशी ॥ ८-२३ ॥</p>
<p>यथाद्यत्वे मनुष्याणां कर्मवैषम्यसम्भवा ।<br>
अहोरात्रादिभेदेषु सुखदुःखव्यवस्थितिः ॥ ८-२४ ॥</p>
<p>तथा ब्राह्मेष्वहःस्विष्टा सुखदुःखव्यवस्थितिः ।</p>
<p>ब्राह्मकल्पानां नानारूपत्वम्</p>
<p>केचिद्वाताकुला घस्रा ब्रह्मणो मुनिसत्तम ॥ ८-२५ ॥</p>
<p>तथा वर्षाकुलाः केचित् केचिदातपसङ्कुलाः ।<br>
प्रभूतशत्रवः केचित् केचित् सुस्वमनोहराः ॥ ८-२६ ॥</p>
<p>अनेन निश्चयेनैव धियमास्थाय शाश्वतीम् ।<br>
संस्तम्भयान्तरात्मानं व्यामोहस्ते विनश्यतु ॥ ८-२७ ॥</p>
<p>प्। ७७) इति नानाविधाकारं क्रियाभूतिविभेदितम् ।<br>
निमित्तोत्पादकाकारं कारणं कथितं मुने ॥ ८-२८ ॥</p>
<p>श्रुतार्थानुवादः</p>
<p>नारदः -</p>
<p>कारणं कथितं देव सर्वज्ञ वृषकेतन ।<br>
या सा शक्तिर्जगद्धातुः कथिता समवायिनी ॥ ८-२९ ॥</p>
<p>लक्ष्मीर्नाम द्विधा सा तु क्रियाभूतिविभेदिनी ।<br>
या क्रिया नाम सङ्कल्पः स सुदर्शननामवान् ॥ ८-३० ॥</p>
<p>भूतिर्नाम जगद्रूपा कालाव्यक्तपुमात्मिका ।<br>
अशुद्धा शुद्धरूपा तु सा व्यूहविभवात्मिका ॥ ८-३१ ॥</p>
<p>क्रिया प्रवर्तिका भूतेः सा सुदर्शनरूपिणी ।<br>
इत्येतद्दर्शितं तत्त्वं देवदेवेन मे श्रुतम् ॥ ८-३२ ॥</p>
<p>द्वितीयप्रश्नस्मारणम्</p>
<p>अधुना श्रोतुमिच्छामि द्वितीयं प्रश्नमीश्वर ।<br>
आधारो नाम यः प्रोक्तो जगतां वृषभध्बज ॥ ८-३३ ॥</p>
<p>सुदर्शनस्य जगदाधारत्वम्</p>
<p>अहिर्बुध्न्यः -</p>
<p>शृणु नारद तत्त्वेन य आधार उदीर्यते ।<br>
येनेदं ध्रियते विश्वं तन्तुना मणयो यथा ॥ ८-३४ ॥</p>
<p>प्। ७८) या सा शक्तिर्हरेराद्या लक्ष्मीर्नाम महामुने ।<br>
या सा सर्वात्मनो विष्णोर्भावाभावानुयायिनी ॥ ८-३५ ॥</p>
<p>तस्या अल्पायुतांशांशः स्वस्वातन्त्र्यविजृम्भितः ।<br>
क्रियाभूतिविभेदेन समुदेतीति वर्णितम् ॥ ८-३६ ॥</p>
<p>सुदर्शनेन क्रियया शङ्कुनेव छदो मुने ।<br>
भूतिः सा ध्रियते शश्वद्विस्तरं तत्र मे शृणु ॥ ८-३७ ॥</p>
<p>तत्र महारात्रिधरचक्रं प्रथनम्</p>
<p>संहृताखिलभूतस्य स्तैमित्यं ब्रह्मणो हि यत् ।<br>
अप्ययः सा महारात्रिस्तत्सङ्कल्पेन धार्यते ॥ ८-३८ ॥</p>
<p>महारात्रिधरो नाम तदरं वै सुदर्शनम् ।<br>
तदेकारं महच्चक्रमद्यत्वे चिन्त्यते सुरैः ॥ ८-३९ ॥</p>
<p>उषश्चक्रं द्वितीयम्</p>
<p>यत् सिसृक्षामयं रूपं ब्रह्मणः शक्तिसम्भवम् ।<br>
ज्वालेव वायुना वह्नेः सङ्कल्पेन तदीर्यते ॥ ८-४० ॥</p>
<p>उषश्चक्रं तदुद्दिष्टमरद्वितयभूषितम् ।<br>
भूतिकामैरजस्रं तद्ब्रह्मणा चैव धार्यते ॥ ८-४१ ॥</p>
<p>प्। ७९) उदयचक्रं तृतीयम्</p>
<p>यः स सङ्कर्षेणोन्मेषो यो धारयति तं सदा ।<br>
साक्षादुदयचक्रं तद्विज्ञानत्रितयात्मकम् ॥ ८-४२ ॥</p>
<p>स सङ्कर्षणसङ्कल्पो ज्ञानकामैर्निषेव्यते ।</p>
<p>ऐश्वर्यचक्रं चतुर्थम्</p>
<p>यः स प्राद्युम्न उन्मेष ऐश्वर्यमय ऊर्जितः ॥ ८-४३ ॥</p>
<p>वैष्णवेनैव लाक्ष्मेण स सङ्कल्पेन धार्यते ।<br>
तद्वै प्रद्युम्नसङ्कल्पमैश्वर्यमयमूर्जितम् ॥ ८-४४ ॥</p>
<p>सम्यक् चतुररं चक्रमैश्वर्यस्था उपासते ।</p>
<p>शक्तिमहाचक्रं पञ्चमम्</p>
<p>आनिरुद्धो य उन्मेषः शक्तितेजोविदीपितः ॥ ८-४५ ॥</p>
<p>सङ्कल्पो ब्रह्मशक्त्युत्थस्तं धारयति सर्वदा ।<br>
तद्वैशक्तिमहाचक्रं पञ्चारं परिकल्पितम् ॥ ८-४६ ॥</p>
<p>शक्तितेजःसमृद्धयर्थं विश्वे देवा उपासते ।</p>
<p>षडरचक्रं षष्ठम्</p>
<p>व्यूहान्तरसमाख्यातं केशवादिद्विषट्ककम् ॥ ८-४७ ॥</p>
<p>सुदर्शनेन ध्रियते येन सङ्कल्परूपिणा ।<br>
षडरं तन्महाचर्कं व्यूहान्तरविभावकम् ॥ ८-४८ ॥</p>
<p>प्। ८०) ऋत्वरं तत् समाख्यातं व्रतकामा उपासते ।</p>
<p>महासुदर्शनचक्रं सप्तमम्</p>
<p>विभवो यः पुरा प्रोक्तः पद्मनाभादिरूर्जितः ॥ ८-४९ ॥</p>
<p>स येन ध्रियते विष्णोः सङ्कल्पेन महामुने ।<br>
महासुदर्शनं नाम द्वादशारं तदुच्यते ॥ ८-५० ॥</p>
<p>विभवान्तरसञ्ज्ञं तद्यच्छक्त्यावेशसम्भवम् ।<br>
धृतं तद् द्वादशारेण तत्सङ्कल्पेन चक्रिणा ॥ ८-५१ ॥</p>
<p>सहस्रारचक्रमष्टमम्</p>
<p>यत्तु तत् परमं व्योम यद् विष्णोः पदमूर्जितम् ।<br>
सहस्रारेण चक्रेण तत्सङ्कल्पेन धार्यते ॥ ८-५२ ॥</p>
<p>एते सौदर्शना व्यूहाः समासेन प्रकीर्तिताः ।<br>
आधाराधेयभावेन वर्तन्ते ते स्वयं मुने ॥ ८-५३ ॥</p>
<p>सङ्कल्पः कोटिकोट्यंशः शक्तेर्भूतिस्तथा द्विधा ।<br>
शक्तिः सा वैष्णवी सत्ता बहुधैवं प्रभासते ॥ ८-५४ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
जगदाधारवर्णनं नाम अष्टमोऽध्यायः ॥ ८ ॥</p>
<p>आदितः श्लोकाः ५२०</p>
<p>अशुद्धजगदाधारनिरूपणं नाम नवमोऽध्यायः</p>
<p>प्रथमं पौरुषचक्रम्</p>
<p>अहिर्बुध्न्यः -</p>
<p>आधारः कथितः शुद्धः शुद्धा सा येन धार्यते ।<br>
भूतिर्व्यूहादिरूपेण या सा देवी प्रवर्तते ॥ ९-१ ॥</p>
<p>पुमाद्यवनिपर्यन्ता यथा शुद्धेतरात्मिका ।<br>
सा येन धार्यते चक्रं तत्सङ्कल्पमयं शृणु ॥ ९-२ ॥</p>
<p>त्र्यरं तत् पौरुषं चक्रं पुरुषो येन धार्यते ।</p>
<p>शक्त्यादिचक्राणि</p>
<p>चक्रं त्रिंशदरं प्रोक्तं शक्तिः सा येन धार्यते ॥ ९-३ ॥</p>
<p>तादृशं नैयतं चक्रं नियतिर्येन धार्यते ।<br>
षडरं कालचक्रं तत् स कालो येन धार्यते ॥ ९-४ ॥</p>
<p>सत्त्वं रजस्तमश्चैव धार्यन्ते यैर्महामुने ।<br>
तानि त्वाधारचक्राणि त्र्यराणीति विदुर्बुधाः ॥ ९-५ ॥</p>
<p>चक्रमेकादशारं तु बुद्धिः सा येन धार्यते ।</p>
<p>प्। ८२) अष्टारं तन्महाचक्रमहङ्कारस्य धारकम् ॥ ९-६ ॥</p>
<p>एकारं वैयतं चक्रं द्व्यरं तद्वायुधारकम् ।<br>
त्र्यरं तैजसमाख्यातमाप्यं चतुररं मुने ॥ ९-७ ॥</p>
<p>पञ्चारं पार्थिवं चक्रं पृथिवी येन धार्यते ।<br>
गुणचक्राण्यरैः सर्वाण्यङ्कितानि त्रिभिस्त्रिभिः ॥ ९-८ ॥</p>
<p>एकादशविधं चक्रमैन्द्रियं द्वियुगारकम् ।<br>
इयमाधारशक्तिस्ते प्रोक्ता प्रतिस्विकी मुने ॥ ९-९ ॥</p>
<p>महाविभूतिचक्रम्</p>
<p>एकधारं महच्चक्रं महाभूतिकरं शृणु ।<br>
महाकेतुपटी यद्वद्वितता व्योम्नि धार्यते ॥ ९-१० ॥</p>
<p>अनिशं पावमानेन पवमानेन वै मुने ।<br>
सङ्कर्षणादिभूम्यन्ता विष्णुशक्तिमयी तथा ॥ ९-११ ॥</p>
<p>निरालम्बे पटे भूतिः सङ्कल्पेनैव धार्यते ।<br>
तत्सङ्कल्पमयं चक्रमनन्तारं महामुने ॥ ९-१२ ॥</p>
<p>दिव्यं महाविभूत्याख्यमवाङ्मनसलङ्घितम् ।<br>
अप्रमेयमनाद्यन्तं भावाभावस्वलक्षणम् ॥ ९-१३ ॥</p>
<p>अनन्तारमपर्यन्तं पर्यन्तकुलसङ्कुलम् ।<br>
ब्रह्माण्डकोटिकोट्योघकोट्यर्बुदविभावितम् ॥ ९-१४ ॥</p>
<p>प्। ८३) महाभूतसहस्रौघसहस्रौघविभावनम् ।<br>
ज्योतिरिङ्गणसच्छायैरिन्द्रियैः कोटिकोटिशः ॥ ९-१५ ॥</p>
<p>अङ्कितं क्षुद्रमेघाभैर्ब्रह्माण्डैरनुचित्रितम् ।<br>
महाभूतमयीभिस्तु क्वचिदद्भिरिवाततम् ॥ ९-१६ ॥</p>
<p>विप्रुङ्भिरिव वर्षाणां विततं वैष्णवं पदम् ।<br>
महाभूतैः क्वचिद्दीप्तं ज्योतिर्भिरयुतायुतैः ॥ ९-१७ ॥</p>
<p>वीजितं भूतपवनैर्व्यजनोत्थैरिव क्वचित् ।<br>
क्षुद्रावकाशसङ्काशैराकाशैः कोटिकोटिशः ॥ ९-१८ ॥</p>
<p>छिद्रितं विविधाकारैरहङ्कारैरहङ्कृतम् ।<br>
अमहद्भिर्महद्भिश्च कोटिकोटिविभागिभिः ॥ ९-१९ ॥</p>
<p>अङ्कितं विविधाकारैस्तमोभिर्बहुलं कृतम् ।<br>
क्वचिद्विविधसन्तापचलनैरयुतायुतैः ॥ ९-२० ॥</p>
<p>रजोभी रञ्जितं क्षुद्रैर्विशदैर्लघुभिः क्वचित् ।<br>
अङ्कितं बहुभिः सत्त्वैर्विमलैः कोटिकोटिशः ॥ ९-२१ ॥</p>
<p>त्रिविधैः षट्प्रकारैश्च द्विषट्कप्रविभागिभिः ।<br>
चतुर्विंशतिसम्भेदैस्त्रिंशदर्धद्वयोज्ज्वलैः ॥ ९-२२ ॥</p>
<p>षष्टिषट्कसमाकीर्णैः कोटिकोटिविभागिभिः ।<br>
कालैरनेकसाहस्रैरयुतायुतसङ्कुलैः ॥ ९-२३ ॥</p>
<p>प्। ८४) कीर्णं नियतिरूपेण नानानियमनात्मना ।<br>
कोटिकोटिसहस्रौघकोटिकोटिगुणेन च ॥ ९-२४ ॥</p>
<p>शक्त्या नानाविधाकारमधुकोशनिभात्मना ।<br>
निष्यन्दमानतत्त्वौघस्वरूपमधुविप्रुषा ॥ ९-२५ ॥</p>
<p>कोटिकोटिसहस्रौघनियुतायुतरूपया ।<br>
स्निग्धं क्वचिदिवात्यर्थं पुंसा क्वचिदिवास्थितम् ॥ ९-२६ ॥</p>
<p>शुक्लरक्तासिताकारकर्मकल्पितरूपिणा ।<br>
अनेकमशकाकीर्णोदुम्बरप्रतिमात्मना ॥ ९-२७ ॥</p>
<p>नानाजीवविभेदेन नानाफलविधाजुषा ।<br>
शुभाशुभोभयाकारवासनाजटिलात्मना ॥ ९-२८ ॥</p>
<p>अनेकक्लेशकोशेन पुरुषेणास्थितं क्वचित् ।<br>
निर्मलानन्दसम्बोधमहासत्तामयेन च ॥ ९-२९ ॥</p>
<p>नित्यैर्मुक्तैर्निराबाधैर्निर्मलानन्दलक्षणैः ।<br>
साक्षात् पश्यद्भिरीशानं नारायणमनामयम् ॥ ९-३० ॥</p>
<p>देव्या लक्ष्म्या समासीनं पूर्णषाड्गुण्यदेहया ।<br>
नित्योदितैर्नित्यतृप्तैरतिक्रान्तैस्तमो महत् ॥ ९-३१ ॥</p>
<p>आत्मभिः शोभितेनैवं वरेण नियताङ्कितम् ।<br>
षाड्गुण्यविग्रहैर्व्यूहैः पुरुषैः पुष्करेक्षणैः ॥ ९-३२ ॥</p>
<p>प्। ८५) आस्थितं जगदुत्पत्तिस्थितिसंहृतिकारिभिः ।<br>
इति व्याप्तवतीमेतां विभूतिं वैष्णवीं पराम् ॥ ९-३३ ॥</p>
<p>चित्राम्बरधरां सम्यग्दधदात्मानमात्मना ।<br>
सङ्कल्पो वैष्णवो योऽयं मणीन् सूत्रमिवास्थितः ॥ ९-३४ ॥</p>
<p>तदनन्तारमव्यक्तं महच्चक्रं सुदर्शनम् ।<br>
भावितं स्मृतिमात्रेण भावयत्यखिला गतीः ॥ ९-३५ ॥</p>
<p>संहृतिचक्रम्</p>
<p>यो जिहीर्षामयो नित्यः सङ्कल्पो वैष्णवः परः ।<br>
अनन्तारमपर्यन्तं तत्संहृतिसुदर्शनम् ॥ ९-३६ ॥</p>
<p>एक एव तु सङ्कल्पो रूपैर्नानोपगीयते ।<br>
अनन्तमपरिच्छेद्यमप्रमेयमनूपमम् ॥ ९-३७ ॥</p>
<p>अतरङ्गार्णवाकारमनभ्राम्बरसन्निभम् ।<br>
एकं तत् परमं ब्रह्म षाड्गुण्यस्तिमितं महत् ॥ ९-३८ ॥</p>
<p>भावाभावमयी तस्य शक्तिरेकानपायिनी ।<br>
तद्धर्मधर्मिणी दिव्या ज्योत्स्नेव हिमदीधितेः ॥ ९-३९ ॥</p>
<p>तस्य सङ्कल्पसङ्कल्पो रूपव्याप्रियमाणता ।<br>
स्तैमित्यस्थितिसङ्कल्पस्तिमितं तत् सुदर्शनम् ॥ ९-४० ॥</p>
<p>प्। ८६) चलनचक्रम्</p>
<p>प्रभवे चाप्यये वापि स्थितौ वापि महामुने ।<br>
चलत्तापूर्वरूपं यः सङ्कल्पस्तत्र वर्तते ॥ ९-४१ ॥</p>
<p>चलनं नाम तच्चक्रं सुदर्शनमयं महत् ।</p>
<p>तस्य त्रैविध्यम्</p>
<p>भेदास्त्रयोऽस्य विज्ञेयास्तन्त्रविज्ञानपारगैः ॥ ९-४२ ॥</p>
<p>महासृष्टिमयं तत्र समासव्यासलक्षणम् ।<br>
नानाशक्तिसमाकीर्णं तच्च ते कथितं पुरा ॥ ९-४३ ॥</p>
<p>महासंहारचक्रं च समासव्यासलक्षणम् ।<br>
तादृगेवात्र विज्ञेयं तच्च ते दर्शितं पुरा ॥ ९-४४ ॥</p>
<p>स्थितिचक्रं तु यन्मध्ये समासव्यासलक्षणम् ।<br>
तस्य वक्ष्यामि विस्तारं यत्प्रमाणतया स्थितम् ॥ ९-४५ ॥</p>
<p>यथा ह्येको नटो भावैर्नानारूपैर्विभज्यते ।<br>
तथा सङ्कल्प एवैकस्तैस्तैर्भेदैर्विभज्यते ॥ ९-४६ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायाम्<br>
अशुद्धजगदाधारनिरूपणं नाम नवमोऽध्यायः ॥ ९ ॥</p>
<p>आदितः श्लोकाः ५६६</p>
<p>अर्थात्मकप्रमाणनिरूपणं नाम दशमोऽध्यायः</p>
<p>नारदः -</p>
<p>भगवन् देवदेवेश भवानीजीवितेश्वर ।<br>
लोकनाथ जगन्नाथ देवानामभयप्रद ॥ १०-१ ॥</p>
<p>नमस्ते त्रिपुरघ्नाय तत्त्वविज्ञानसिन्धवे ।<br>
दशाव्ययाय ते नित्यं षडङ्गाय नमो नमः ॥ १०-२ ॥</p>
<p>यदेतदुदितं नित्यं जगत्कारणमव्ययम् ।<br>
यच्चाधारतया प्रोक्तं सङ्कल्पाख्यं सुदर्शनम् ॥ १०-३ ॥</p>
<p>तदेतदखिलं देव विष्णुसङ्कल्पजृम्भितम् ।<br>
समासव्यासरूपेण तत्त्वतो मेऽवधारितम् ॥ १०-४ ॥</p>
<p>इदानीं श्रोतुमिच्छामि विस्तरेणान्तकान्तक ।<br>
किं तत् प्रमाणमित्युक्तं कीदृशं किंविधं च तत् ॥ १०-५ ॥</p>
<p>किमर्थं किम्मयं देव तन्मे विस्तरशो वद ।<br>
वक्ता सर्वस्य गुह्यस्य त्वदन्यो नैव विद्यते ॥ १०-६ ॥</p>
<p>प्। ८८) प्रमाणनिरूपणप्रतिज्ञा</p>
<p>अहिर्बुध्न्यः -</p>
<p>शृणु नारद तत्त्वेन प्रमाणस्थितिमव्ययाम् ।<br>
विश्वं यत्रैव विश्रान्तं सदेवासुरमानुषम् ॥ १०-७ ॥</p>
<p>प्रमाणस्वरूपनिरूपणम्</p>
<p>मध्यमो यः स सङ्कल्पो विष्णोः सृष्टवतो जगत् ।<br>
शाश्वते तिष्ठति व्यक्तं जगन्मार्ग इतीदृशः ॥ १०-८ ॥</p>
<p>तत् प्रमाणमिति प्रोक्तं स्थितिचक्रं महामुने ।</p>
<p>प्रमाणविभागः</p>
<p>समष्टिव्यष्टिभावेन तद् द्विरूपं विभाव्यते ॥ १०-९ ॥</p>
<p>समष्टिप्रमाणस्वरूपम्</p>
<p>ऐकरूप्येण सङ्कल्पो यः सर्वविषये स्थितः ।<br>
महास्थितिमयं चक्रं तदेतत् कीर्तितं मुने ॥ १०-१० ॥</p>
<p>व्यष्टिप्रमाणस्वरूपम्</p>
<p>तत्त्वेयत्ता समस्तात्मन् यस्मिन्नायततेऽखिला ।<br>
प्रातिस्विकी व्यवस्था या यस्य सत्त्वस्य यादृशी ॥ १०-११ ॥</p>
<p>प्। ८९) परिणामक्रियासाध्यस्थानरूपादिगोचरा ।<br>
तद्वद्व्यष्टिमये चक्रे प्रमाणे सा व्यवस्थिता ॥ १०-१२ ॥</p>
<p>एकचेष्टादिको योर्थो यश्च सृष्ट्यादिलक्षणः ।<br>
शास्त्रशास्त्रार्थतत्साध्यव्यवस्थात्मा च यो मुने ॥ १०-१३ ॥</p>
<p>वासुदेवादिके व्यूहे स्वस्वसङ्कल्पसम्भवः ॥ १०-१४ ॥</p>
<p>प्रमाणं येन तत् सर्वमियत्तां प्रतिपद्यते ।</p>
<p>तस्यैव विस्तरेण प्रतिपादनम्</p>
<p>यच्च तत् परमं व्योम दिव्यसम्भोगलक्षणम् ॥ १०-१५ ॥</p>
<p>स्थितिप्रमाणरूपेण तत्सङ्कल्पेन वै हरेः ।<br>
अनियत्तमसङ्कोचमनन्तं व्यवतिष्ठते ॥ १०-१६ ॥</p>
<p>अचेतनानां तत्त्वानां या सा योनिः परा मुने ।<br>
कालकाल्यमयी शक्तिरियत्ता तत्त्रिधा परा ॥ १०-१७ ॥</p>
<p>स्वरूपकार्यभावादौ सा प्रमाणनिबन्धना ।<br>
नियतिः काल इत्येते द्वे कालस्य भिदे मते ॥ १०-१८ ॥</p>
<p>शुद्धाशुद्धमये मध्ये यः पुमान् कूटवत् स्थितः ।<br>
नानाजीवमहायोनिस्तस्य या स्थितिरव्यया ॥ १०-१९ ॥</p>
<p>प्। ९०) इयत्ता या च सा चक्रे प्रमाणे व्यवतिष्ठते ।<br>
इयत्ताया भिदा या च कलाकाष्ठादिगोचरा ॥ १०-२० ॥</p>
<p>सा प्रमाणमये चक्रे सर्वाप्यायतते मुने ।<br>
सत्त्वादीनां स्वरूपं यद्या प्रवृत्तिः फलं च यत् ॥ १०-२१ ॥</p>
<p>इयत्ता तत्र सर्वत्र सा प्रमाणसुदर्शनात् ।<br>
यद्रूपत्रितयं बुद्धेर्धर्माद्या या च विक्रिया ॥ १०-२२ ॥</p>
<p>व्यापारस्पन्दनिर्णीतिर्निमेषात्मा च योऽखिलः ।<br>
योऽत्रेयत्तामयो भावः स प्रमाणसुदर्शनात् ॥ १०-२३ ॥</p>
<p>अभिमानो द्विधा योऽपि संरम्भो योऽप्यहङ्कृतेः ।<br>
यश्च कामादिको भावस्तत्रेयत्तास्थितिश्च या ॥ १०-२४ ॥</p>
<p>सा प्रमाणमये चक्रे सङ्कल्पेऽस्मिन् सुदर्शनेन ।<br>
पञ्चानां पञ्चकं यच्च सङ्कल्पानामवस्थितम् ॥ १०-२५ ॥</p>
<p>तादृशं च विकल्पानां तदेतद् द्वितयं मुने ।<br>
इयत्ता या स्थिता व्याप्य सा प्रमाणसुदर्शनात् ॥ १०-२६ ॥</p>
<p>तानवं पाटवं यच्च यच्चालोचनपञ्चकम् ।<br>
शान्तघोरादिकं रूपं यच्च धीन्द्रियपञ्चके ॥ १०-२७ ॥</p>
<p>वचनादानविक्रान्तिमोदोत्सर्गमयं च यत् ।<br>
शान्तघोरादिकं रूपं यत्कर्मेन्द्रियपञ्चके ॥ १०-२८ ॥</p>
<p>प्। ९१) तत्रेयत्तामयं रूपम् यच्च स्थितिमयं वपुः ।<br>
प्रमाणे वैष्णवे सर्वं तत्सङ्कल्पसुदर्शने ॥ १०-२९ ॥</p>
<p>व्यूहावकाशलघुताचेष्टाप्रेरणशोषणम् ।<br>
व्यूहावकाशव्यक्तार्द्रस्नेहक्षुद्रत्वमप्युत ॥ १०-३० ॥</p>
<p>स्थैर्यपार्थिवकाठिन्यमित्येतद्भौतिकं वपुः ।<br>
एकद्वित्रिचतुःपञ्चगुणव्यूहमयी स्थितिः ॥ १०-३१ ॥</p>
<p>यैस्तद्व्याप्य स्थितेयत्ता सा प्रमाणसुदर्शनात् ।<br>
तत्त्वे तत्त्वे च मर्यादा या या शश्वदवस्थिता ॥ १०-३२ ॥</p>
<p>सा सा प्रमाणचक्रस्य सङ्कल्पस्य हरेर्गतिः ।<br>
इतीयं स्थितिमर्यादेयत्ता चक्रे प्रकीर्तिता ॥ १०-३३ ॥</p>
<p>विष्णुसङ्कल्पसम्भूतां स्थितिमन्यां मुने शृणु ।<br>
प्रतिबन्धनिरासेन या स्वभावगतिर्मुने ॥ १०-३४ ॥</p>
<p>तत्त्वानां तात्त्विकानां च सा स्थितिः कथ्यते मुने ।<br>
गुणान्तरानुग्रहेण यः सत्त्वोन्मेष ऊर्जितः ॥ १०-३५ ॥</p>
<p>धर्मज्ञानादिरूपोऽसौ सुदर्शनसमीरितः ।<br>
परिमाणविशेषः स बोध्यस्त्रैलोक्यधारकः ॥ १०-३६ ॥</p>
<p>शनैराचर्यमाणोऽसौ सत्त्वोज्ज्वलितबुद्धिभिः ।<br>
बिभर्ति रोदसी शश्वदन्नवृष्ट्यादिदानतः ॥ १०-३७ ॥</p>
<p>प्। ९२) गुणान्तरानुग्रहेण तमसो यः स उद्यमः ।<br>
अधर्मादिस्वरूपोऽसौ विष्णुसङ्कल्पचोदितः ॥ १०-३८ ॥</p>
<p>शनैराचर्यमाणोऽसौ तमोमलिनबुद्धिभिः ।<br>
अन्नवृष्ट्यादिनाशेन विनाशयति रोदसी ॥ १०-३९ ॥</p>
<p>सत्त्वस्योपद्रवः शश्वदतोऽन्यस्माद्गुणद्वयात् ।</p>
<p>शस्त्रव्यूहप्रतिपादनम्</p>
<p>धर्मसंस्थापनायाथ निरसिष्यन्नधार्मिकान् ॥ १०-४० ॥</p>
<p>जनार्दनत्वमीशानो यदा विष्णुः प्रपद्यते ।<br>
तदा देवस्य सङ्कल्पः सुदर्शनसमाह्वयः ॥ १०-४१ ॥</p>
<p>आयुधादिस्वरूपेणाकारत्वं प्रतिपद्यते ।<br>
चक्रलाङ्गलसौनन्दशङ्खशार्ङ्गशरत्मना ॥ १०-४२ ॥</p>
<p>खड्गखेटकरूपेण पाशाङ्कुशपरश्वधैः ।<br>
दण्डकुन्तस्वरूपेण दम्भोलिमुसलात्मना ॥ १०-४३ ॥</p>
<p>शतवक्राग्निरूपेण कुन्तशक्तिमयात्मना ।<br>
तथा शूलस्वरूपेण खर्वाङ्गाद्यायुधात्मना ॥ १०-४४ ॥</p>
<p>एवं नानाविधै रूपैस्तत्सङ्कल्पविकल्पितैः ।<br>
उदेति जगतो वृद्ध्यै नारायणकराश्रयी ॥ १०-४५ ॥</p>
<p>इति शस्त्रमयो व्यूहो लेशतस्ते निदर्शितः ।<br>
अपरोऽस्त्रमयो व्यूहः सौदर्शन उदीर्यते ॥ १०-४६ ॥</p>
<p>प्। ९३) अस्त्रव्यूहप्रतिपादनम्</p>
<p>रूपमास्थाय दिव्यं तदङ्गप्रत्यङ्गभूषणम् ।<br>
ब्रह्मक्षत्रादिभावेन मुखबाहूरुपादतः ॥ १०-४७ ॥</p>
<p>ब्रह्मास्त्रादिमयं व्यूहं प्रवर्तकनिवर्तकम् ।<br>
सृजत्यशेषरक्षार्थं षष्टिद्वितयसम्मतम् ॥ १०-४८ ॥</p>
<p>प्रजापतिपितृब्रह्मदेवेभ्यश्च तथा तथा ।<br>
दिव्यो नानाविधाकारः समुदेत्यस्त्ररूपवान् ॥ १०-४९ ॥</p>
<p>ब्रह्मदेवर्षिराजर्षिष्वपि मन्त्रमयात्मसु ।<br>
अनुव्याहारशापादिरूपेणैवावतिष्ठते ॥ १०-५० ॥</p>
<p>न तदस्ति पृथिव्यां वा दिवि वा मुनिसत्तम ।<br>
निग्रहेऽनुग्रहे वापि यत्रायं नैव साधनम् ॥ १०-५१ ॥</p>
<p>प्रमाणव्यूह एतावानर्थाकारो निदर्शितः ।<br>
सुदर्शनस्य देवस्य शब्दाकारमथो शृणु ॥ १०-५२ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायाम्<br>
अर्थात्मकप्रमाणव्यूहनिरूपणं नाम<br>
दशमोऽध्यायाः ॥ १० ॥</p>
<p>आदितः श्लोकाः ६१८</p>
<p>शब्दात्मकप्रमाणव्यूहनिरूपणं नाम<br>
एकादशोऽध्यायः</p>
<p>नारदः -</p>
<p>नमः समस्तगीर्वाणसुखसौभाग्यदायिने ।<br>
शङ्कराय गिरीशाय गौरीदयित ते नमः ॥ ११-१ ॥</p>
<p>शब्दात्मकप्रमाणप्रश्नः</p>
<p>श्रुतः प्रमाणरूपोऽयं व्यूहार्थो यन्मयाखिलः ।<br>
शब्दाकारो य उद्दिष्टस्तं मे वद सुरेश्वर ॥ ११-२ ॥</p>
<p>तत्प्रतिविवक्षयोपोद्धातः</p>
<p>अहिर्बुध्न्यः �</p>
<p>आदिसर्गे पुरावृत्ते नानाभावविभूषिते ।<br>
आसीच्छक्तिमतो विष्णोरियं चिन्ता सुखोदया ॥ ११-३ ॥</p>
<p>आदिसर्गे भगवतश्चिन्ताप्रकारः</p>
<p>विपुलेयं कृता सृष्टिर्मया सत्त्वगुणोत्तरा ।<br>
प्रत्यक्षसर्वधर्मार्था निराबाधा सुखोत्तरा ॥ ११-४ ॥</p>
<p>प्रजेयमभिनिर्वृत्ता देवर्षिब्रह्मसङ्कुला ।</p>
<p>सत्त्वविवृद्ध्या परमपुरुषप्राप्तिपूर्वकं स्वरूपाविर्भावः</p>
<p>प्। ९५) तत्त्वज्ञानसमायोगात् सद्धर्मकरणादपि ॥ ११-५ ॥</p>
<p>अचिरेणैव मां प्राप्य स्वीयं भावं भजिष्यते ।</p>
<p>रजस्तमोविवृद्ध्या सत्त्वह्रासः</p>
<p>रजस्तमोगुणोद्रेकः कालेनैव भविष्यति ॥ ११-६ ॥</p>
<p>तदुन्मेषवशेनैव सत्त्वमप्युपचोष्यते ।</p>
<p>तदा दैत्याद्याविर्भावः</p>
<p>तदा प्रादुर्भविष्यन्ति दैत्यदानवराक्षसाः ॥ ११-७ ॥</p>
<p>तैर्वैदिकमर्यादाविलोपनम्</p>
<p>तैरियं सात्त्विकी दिव्या मर्यादा चालयिष्यते ।</p>
<p>ज्ञानप्रमोषात् धर्मतिरोधानम्</p>
<p>रजस्तमोगुणोन्मेषात् सम्यग्ज्ञाने विनाशिते ॥ ११-८ ॥</p>
<p>ज्ञानहेतुः स धर्मोऽपि तिरोधानं गमिष्यति ।</p>
<p>ततः प्रजाक्षोभः</p>
<p>ततश्चेयमनाधारा प्रजाशुद्धा विनङ्क्ष्यति ॥ ११-९ ॥</p>
<p>तदा भगवदवताराणां लब्धावकाशता</p>
<p>तत्र रूपैरनेकैर्मे कृत्यं शश्वद्भविष्यति ।</p>
<p>प्। ९६) तेषूपकरणापेक्षा नानाकारा भविष्यति ॥ ११-१० ॥</p>
<p>धर्मस्थापननिश्चयः</p>
<p>आविश्याविश्य भूतानि स्वेन रूपेण मायया ।<br>
तैस्तैः साधनसम्भेदैर्निरस्य सुकृतद्विषः ॥ ११-११ ॥</p>
<p>सुकरा धर्ममर्यादा तत्र तत्र भविष्यति ।</p>
<p>अधर्मनिराससाधनद्वैविध्यम्</p>
<p>साधनं च द्विधा कार्यं धर्मद्वेषिनिराकृतौ ॥ ११-१२ ॥</p>
<p>शस्त्रास्त्रव्यूहरूपेण शास्त्ररूपेण चैव हि ।</p>
<p>भगवत्सङ्कल्पात् तदुभयोत्पत्तिः</p>
<p>इत्युक्त्वार्थत्वरूपं हि शस्त्रास्त्रौघसमाकुलम् ॥ ११-१३ ॥</p>
<p>व्यूहं ससर्ज सङ्कल्प्य स्वेन सङ्कल्पतेजसा ।<br>
स च सौदर्शनो व्यूहो मर्यादाधारणक्षमः ॥ ११-१४ ॥</p>
<p>प्रमाणरूप उद्दिष्टो वक्ष्यते च तथा तथा ।<br>
प्रमाणरूपशास्त्रार्थः सङ्कल्पो वैष्णवो हि यः ॥ ११-१५ ॥</p>
<p>उदितो ब्रह्मणस्तस्माद्यथा तदवधारय ।</p>
<p>आदिशास्त्रस्वरूपवर्णनम्</p>
<p>सङ्कल्पमयमेवैकं सकलान्तस्तमोनुदम् ॥ ११-१६ ॥</p>
<p>प्। ९७) निर्घातशब्दवद्व्योम्नः शास्त्रमेकमभूत् तदा ।<br>
वर्णार्थैः सम्भृतैर्वर्नैश्चिदानन्दमहोर्मिभिः ॥ ११-१७ ॥</p>
<p>विष्णुशक्तिसमुद्रोत्थैर्मणिभिमाक्तिकैरिव ।<br>
प्रोतं सौदर्शनं रूपं विष्णोः सङ्कल्पकल्पितम् ॥ ११-१८ ॥</p>
<p>तद्विज्ञानमयं शास्त्रं सद्धर्मप्रतिपादकम् ।<br>
नियुताध्यायि यत् प्रोक्तं कामपालेन शाश्वतम् ॥ ११-१९ ॥</p>
<p>तस्य सर्वशास्त्रार्थगर्भितत्वम्</p>
<p>पुरुषार्थैश्चतुर्भिस्तदन्वितं हेतुसङ्कुलम् ।<br>
ऋग्यजुःसामभिर्जुष्टमङ्गिरोभिरथर्वभिः ॥ ११-२० ॥</p>
<p>पदवाक्यप्रमाणार्थैर्विकल्पैर्बहुभिश्चितम् ।<br>
अलङ्कृतं शुभैस्तैस्तैः समयैर्दिव्यमानुषैः ॥ ११-२१ ॥</p>
<p>तस्तैर्विकल्पितैः कल्पैश्छन्दोभिर्विविधैर्वृतम् ।<br>
कालोपग्रहसङ्ख्याभिः प्रकृतिप्रत्ययैः स्वरैः ॥ ११-२२ ॥</p>
<p>विभक्तिकारकैर्लिङ्गैः स्वैरैः प्रकृतिसन्धिभिः ।<br>
सञ्ज्ञाभिः साधिकाराभिर्भूषितं परिभाषया ॥ ११-२३ ॥</p>
<p>आदेशैरागमैर्लोपैर्विकारैश्चाप्युपाघिभिः ।<br>
वृत्तिभिर्विविधाभिश्च वाक्यैरुपपदैरपि ॥ ११-२४ ॥</p>
<p>प्। ९८) अव्ययैरुपसर्गैश्च नामाख्यातनिपातकैः ।<br>
मात्रावृत्तिस्वरबलैरभिनिष्टानसामभिः ॥ ११-२५ ॥</p>
<p>यमरङ्गविभागैश्च भूषितं पदभङ्गिभिः ।<br>
वर्णागमविकल्पैश्च तथा वर्णविपर्ययैः ॥ ११-२६ ॥</p>
<p>कल्पनाभिश्च लघ्वीभिर्विकृतेः प्रकृतेरपि ।<br>
निरुक्तकल्पैर्विविधैर्नानानिगमनैरपि ॥ ११-२७ ॥</p>
<p>ग्रहनक्षत्रराशिस्थैर्विकल्पैर्गणनोत्थितैः ।<br>
होरास्कन्धविकल्पैश्च विधानैः फलकल्पितैः ॥ ११-२८ ॥</p>
<p>विध्यर्थवादमन्त्रोत्थैर्विचारैः कर्मकल्पनैः ।<br>
अङ्गयुक्तिक्रमोहैश्च तन्त्रवापातिदेशनैः ॥ ११-२९ ॥</p>
<p>अधिकारैरनेकैश्च विचारैर्वाक्यगोचरैः ।<br>
प्रमाणकल्पितैर्न्यायैर्निग्रहच्छलजातिभिः ॥ ११-३० ॥</p>
<p>द्रव्यकर्मविकल्पैश्च गुणसामान्यकल्पनैः ।<br>
चातुर्होत्रविकल्पैश्च चातुर्वैद्यविजृम्भितैः ॥ ११-३१ ॥</p>
<p>चातुराश्रम्यकल्पैश्च चातुर्वर्ण्यविकल्पितैः ।<br>
संस्कारकल्पैर्विविधैर्नित्यकाम्यक्रियाक्रमैः ॥ ११-३२ ॥</p>
<p>इतिहासपुराणाभ्यां विविधाभ्यां समन्वितम् ।<br>
विविधैश्च प्रसङ्ख्यानैः स्वप्रकृत्यादिकल्पितैः ॥ ११-३३ ॥</p>
<p>प्। ९९) पुमीश्वरविकल्पैश्च परिणामविकल्पितैः ।<br>
अवस्थालक्षणव्याख्याधर्मकॢप्तिविचित्रितम् ॥ ११-३४ ॥</p>
<p>प्रमाणानां ससर्गाणां नानाकल्पनयान्वितम् ।<br>
लेपालेपविचारैश्च पुरुषाव्यक्तगोचरैः ॥ ११-३५ ॥</p>
<p>तत्त्वतात्त्विककल्पैश्च नानागतिविचिन्तनैः ।<br>
मुक्तिक्रमविचारैश्च ख्यातिकल्पैरनेकशः ॥ ११-३६ ॥</p>
<p>ज्ञानाज्ञानसमाख्यातगुणदोषविचारणैः ।<br>
गुणत्रयविकल्पैश्च सर्गसंयोगचिन्तनैः ॥ ११-३७ ॥</p>
<p>आन्वितं विविधैः साङ्ख्यैः प्रसङ्ख्यानकृतक्रमैः ।<br>
योगप्रकारकल्पैश्च वृत्तीनां कल्पनैरपि ॥ ११-३८ ॥</p>
<p>अभ्यासकल्पैर्विविधैश्चातुर्वैराग्यकल्पनैः ।<br>
अन्तरङ्गबहिर्भूतयोगाङ्गपरिचिन्तनैः ॥ ११-३९ ॥</p>
<p>क्लेशकर्मविपाकानामाशयानां च वर्णनैः ।<br>
तापसंस्कारचिन्ताभिर्दुःखभेदविचिन्तनैः ॥ ११-४० ॥</p>
<p>तैस्तैश्चतुरधिष्ठानकल्पनैः कल्पितं पृथक् ।<br>
उपादेयस्य हेयस्य हानोपादानयोरपि ॥ ११-४१ ॥</p>
<p>स्वरूपचिन्तानैश्चित्रैर्भोगकामविकल्पनैः ।</p>
<p>प्। १००) क्रियायोगैरनेकैश्च चित्तसंस्कारसाधनैः ॥ ११-४२ ॥</p>
<p>सिद्धिभिश्च विचित्राभिश्चित्तस्थाभिरलङ्कृतम् ।<br>
पतिपाशपशुव्याख्याविकल्पैर्हेतुचित्रितैः ॥ ११-४३ ॥</p>
<p>शुद्धाध्वकल्पनाभिश्च क्रियाज्ञानविभेदतः ।<br>
अर्थपञ्चकचिन्ताभिरनेकाभिरलङ्कृतम् ॥ ११-४४ ॥</p>
<p>शक्तिपञ्चकचिन्ताभिर्मलत्रयविचारणैः ।<br>
भोगोपकरणाख्यानैः पुंसां रूपविकल्पनैः ॥ ११-४५ ॥</p>
<p>दीक्षाप्रतिष्ठाकल्पैश्च धर्मैः पाशुपतैरपि ।<br>
इति नानाविधाकारबुद्धिकल्पविचित्रया ॥ ११-४६ ॥</p>
<p>युक्तं कल्पनया शश्वत् कॢप्तनानाधिकारया ।<br>
अधिकारेण सद्धर्मान् व्याचक्षाणमनेकधा ॥ ११-४७ ॥</p>
<p>नियुताध्यायकं पूर्वमासीत् सङ्कर्षणोदितम् ।<br>
सङ्कल्पमयमाद्यस्य विष्णोः सङ्कल्पजात् किल ॥ ११-४८ ॥</p>
<p>तस्य शास्त्रस्य भगवत्प्रीतिहेतुत्वम्</p>
<p>तेन शास्त्रेण ते दिव्या मनवो मानवाश्च ते ।<br>
ये प्रोक्ता आदिसर्गे ते तथा मानवमानवाः ॥ ११-४९ ॥</p>
<p>सत्क्रियाभिरनल्पाभिर्नारायणमतोषयन् ।</p>
<p>तस्य शास्त्रस्य मन्दप्रचारता</p>
<p>अथ कालविपर्यासाद्युगभेदसमुद्भवे ॥ ११-५० ॥</p>
<p>प्। १०१) त्रेतादौ सत्त्वसङ्कोचाद्रजसि प्रविजृम्भिते ।<br>
कामं कामयमानेषु ब्राह्मणेषु महात्मसु ॥ ११-५१ ॥</p>
<p>मन्दप्रचारमासीत् तच्छासनं यत् सुदर्शनम् ।</p>
<p>वाच्यायनादिभिस्तच्छास्त्रविभजनम्</p>
<p>ततो मोहाकुले लोके लोकतन्त्रविधायिनः ॥ ११-५२ ॥</p>
<p>सम्भूय लोककर्तारः कर्तव्यं समचिन्तयन् ।<br>
अपान्तरतपा नाम मुनिर्वाक्सम्भवो हरेः ॥ ११-५३ ॥</p>
<p>कपिलश्च पुराणर्षिरादिदेवसमुद्भवः ।<br>
हिरण्यगर्भो लोकादिरहं पशुपतिः शिवः ॥ ११-५४ ॥</p>
<p>एते तप्त्वा तपस्तीव्रं वर्षाणामयुतं शतम् ।<br>
आदिदेवमनुज्ञाप्य देवदेवेन चोदिताः ॥ ११-५५ ॥</p>
<p>सुदर्शनस्य लेशेन तत्सङ्कल्पेन संयुताः ।<br>
विज्ञानबलमासाद्य धर्माद्देवप्रसादजात् ॥ ११-५६ ॥</p>
<p>आविर्भूतं तु तच्छास्त्रमंशतस्ते ततक्षिम ।</p>
<p>तत्र वाच्यायनेन वेदविभजनम्</p>
<p>ततक्ष भगवान्पूर्वमपान्तरतपा मुनिः ॥ ११-५७ ॥</p>
<p>हरेर्वाच्यायनः पुत्रो यावदात्तं च वै ततः ।<br>
उदभूत् तत्र धीरूपमृग्यजुःसामसङ्कुलम् ॥ ११-५८ ॥</p>
<p>विष्णुसङ्कल्पसम्भूतमेतद्वाच्यायनेरितम् ।</p>
<p>प्। १०२) कपिलेन साङ्ख्यविभजनम्</p>
<p>ततक्ष कपिलः शास्त्राद्यावदंशमुदारधीः ॥ ११-५९ ॥</p>
<p>तत् साङ्ख्यमभवच्छास्त्रं प्रसङ्ख्यानपरायणम् ।</p>
<p>हिरण्यगर्भेण योगशास्त्रविभजनम्</p>
<p>हिरण्यगर्भो लोकादिर्यत् ततक्षादिशासनात् ॥ ११-६० ॥</p>
<p>यमाद्यङ्गमभूदेतद् दिव्यं योगानुशासनम् ।</p>
<p>शिवेन पाशुपतविभजनम्</p>
<p>अहं ततक्ष यच्छास्त्रादंशान्नानाव्रताकुलात् ॥ ११-६१ ॥</p>
<p>अभूत् पाशुपताख्यं तत् पशुपाशविमोचनम् ।</p>
<p>भगवता पाञ्चरात्रविभजनम्</p>
<p>सदागममयात् तस्मात् केवलाद् दिव्यशासनात् ॥ ११-६२ ॥</p>
<p>निर्ममे सारमुद्धृत्य स्वयं विष्णुरसङ्कुलम् ।<br>
तत् परव्यूहविभवस्वभावादिनिरूपणम् ॥ ११-६३ ॥</p>
<p>पञ्चरात्राह्वयं तन्त्रं मोक्षैकफललक्षणम् ।<br>
सुदर्शनाह्वयो योऽसौ सङ्कल्पो वैष्णवः परः ॥ ११-६४ ॥</p>
<p>स स्वयं बिभिदे तेन पञ्चधा पञ्चवक्त्रगः ।</p>
<p>अध्यायार्थनिगमनम्</p>
<p>विष्णुसङ्कल्परूपोऽयं प्रमाणव्यूह ईरितः ।</p>
<p>प्। १०३) शस्त्रशास्त्रविभेदेन किं भूयः श्रोतुमिच्छसि ॥ ११-६५ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
शब्दात्मकप्रमाणव्यूहनिरूपणं<br>
नामैकादशोऽध्यायः ॥ ११ ॥</p>
<p>आदितः श्लोकाः ६८३</p>
<p>शब्दात्मकप्रमाणव्यूहविशेषस्वरूपनिरूपणं<br>
नाम द्वादशोऽध्यायः</p>
<p>वृत्तानुवादः</p>
<p>नारदः -</p>
<p>सुरासुरगणाराध्य नमस्ते पार्वतीप्रिय ।<br>
त्वत्प्रसादाच्छ्रुतं देव दिव्यं तद्वैष्णवं यशः ॥ १२-१ ॥</p>
<p>यत् तदाद्यं महच्छास्त्रं सुदर्शनमयं हरेः ।<br>
तस्मात् पृथक् पृथक्छास्त्रमाहुर्वाच्यायनादयः ॥ १२-२ ॥</p>
<p>त्रय्यादिस्वरूपप्रश्नः</p>
<p>त्रयी साङ्ख्यं तथा योगशास्त्रं पाशुपतं तथा ।<br>
सात्त्वतं चेति तद्रूपं श्रोतुमिच्छाम्यहं प्रभो ॥ १२-३ ॥</p>
<p>तत्प्रतिवचनप्रतिज्ञा</p>
<p>अहिर्बुध्न्यः -</p>
<p>शृणु नारद तत्त्वेन तेषां रूपं पृथक् पृथक् ।<br>
सङ्कल्पो यावता विष्णोर्भेदेन व्यवतिष्ठते ॥ १२-४ ॥</p>
<p>प्। १०५) त्रयीस्वरूपनिरूपणम्</p>
<p>तत्र त्रयीमयं रूपमाद्यं सर्वार्थदशनम् ।<br>
ऋग्यजुःसामरूपत्वात् त्रयी सा परिकीर्तिता ॥ १२-५ ॥</p>
<p>कार्यभेदात् त्रयीत्वेऽपि चतुर्धा सा प्रकीर्तिता ।<br>
ऋचो यजूंषि सामानि ह्यथर्वाङ्गिरसस्तथा ॥ १२-६ ॥</p>
<p>चातुर्होत्रप्रधानत्वादृगादित्रितयं त्रयी ।</p>
<p>अथर्वणां पृथक्करणे हेतुः</p>
<p>अथर्वाङ्गिरसां रूपं सर्वमृग्यजुषात्मकम् ॥ १२-७ ॥</p>
<p>तथापि शान्त्याभिचारप्राधान्यात् ते पृथक् कृताः ।</p>
<p>ऋगादीनां शाखासङ्ख्या</p>
<p>एकविंशतिशाखावानृग्वेदः परिगीयते ॥ १२-८ ॥</p>
<p>शतं चैका च शाखाः स्युर्यजुषामेकवर्त्मनाम् ।<br>
साम्नां शाखाः सहस्रं स्युः पञ्च शाखा अथर्वणाम् ॥ १२-<br>
९ ॥</p>
<p>इयतामेव वेदानां प्रत्यक्षत्वम्</p>
<p>इयन्त एव प्रत्यक्षा आम्नायन्ते महर्षिभिः ।<br>
स्मर्यन्ते मुनिभिर्नित्यं लब्धानुज्ञैर्महेश्वरात् ॥ १२-१० ॥</p>
<p>एषां नैयमिका धर्माः स्वरूपाम्नायगोचराः ।</p>
<p>कल्पादीनि षडङ्गानि</p>
<p>कल्पो व्याकरणं शिक्षा निरुक्तं ज्योतिषां गतिः ॥ १२-११ ॥</p>
<p>प्। १०६) छन्दसां विचयश्चेति षडङ्गानि विदुर्बुधाः ।</p>
<p>मीमासा न्यायश्चोपाङ्गम्</p>
<p>उपाङ्गद्वितयं चैतन्मीमांसा न्यायविस्तरः ॥ १२-१२ ॥</p>
<p>धर्मज्ञसमयोऽर्थाश्च वेदवादोत्थितास्तथा ।<br>
निबद्धा चानिबद्धा च संस्काराचारसन्ततिः ॥ १२-१३ ॥</p>
<p>धर्मशास्त्रं महर्षीणामन्तःकरणसम्भृतम् ।</p>
<p>उपवेदादिकम्</p>
<p>इतिहासपुरणाख्य उपवेदः प्रकीर्तितः ॥ १२-१४ ॥</p>
<p>वास्तुवेदो धनुर्वेदो गान्धर्वश्च तथा मुने ।<br>
आयुर्वेदश्च पञ्चैत उपवेदाः प्रकीर्तिताः ॥ १२-१५ ॥</p>
<p>दण्डनीतिश्च वार्ता च विद्याद्वयमिदं परम् ।<br>
एकविंशतिभेदो यः सप्रकारः प्रकीर्तितः ॥ १२-१६ ॥</p>
<p>वाच्यायनादृषेः पूर्वं विष्णोर्वाणीसमुद्भवात् ।<br>
त्रयीरूपेण सङ्कल्प इयद्भेदो विजृम्भितः ॥ १२-१७ ॥</p>
<p>साङ्ख्यस्वरूपवर्णनम्</p>
<p>साङ्ख्यरूपेण सङ्कल्पो वैष्णवः कपिलादृषेः ।<br>
उदितो यादृशः पूर्वं तादृशं शृणु मेऽखिलम् ॥ १२-१८ ॥</p>
<p>षष्टिभेदं स्मृतं तन्त्रं साङ्ख्यं नाम महामुने ।</p>
<p>प्। १०७) प्राकृतं वैकृतं चेति मण्डले द्वे समासतः ॥ १२-१९ ॥</p>
<p>प्राकृतमण्डलवर्णनम्</p>
<p>प्राकृतं मण्डलं तत्र द्वात्रिंशद्भेदमिष्यते ।<br>
तत्राद्यं ब्रह्मतन्त्रं तु द्वितीयं पुरुषाङ्कितम् ॥ १२-२० ॥</p>
<p>त्रीणि तन्त्राण्यथान्यानि शक्तेर्नियतिकालयोः ।<br>
गुणतन्त्राण्यथ त्रीणि तन्त्रमक्षरपूर्वकम् ॥ १२-२१ ॥</p>
<p>प्राणतन्त्रमथान्यत्तु कर्तृतन्त्रमथेतरत् ।<br>
सामितन्त्रमथान्यत्तु ज्ञानतन्त्राणि पञ्च च ॥ १२-२२ ॥</p>
<p>क्रियातन्त्राणि प्रञ्चाथ मात्रातन्त्राणि पञ्च च ।<br>
भूततन्त्राणि पञ्चेति त्रिंशद् द्वे च भिदा इमाः ॥ १२-२३ ॥</p>
<p>प्राकृतं मण्डलं प्रोक्तं वैकृतं मण्डलं शृणु ।</p>
<p>वैकृतमण्डलवर्णनम्</p>
<p>अष्टाविंशति भेदं तन्मण्डलं वैकृतं स्मृतम् ॥ १२-२४ ॥</p>
<p>कृत्यकाण्डानि पञ्चादौ भोगकाण्डं तथाऽपरम् ।<br>
वृत्तकाण्डं तथैकं तु क्लेशकाण्डानि पञ्च च ॥ १२-२५ ॥</p>
<p>त्रीणि प्रमाणकाण्डानि ख्यातिकाण्डमतः परम् ।<br>
धर्मकाण्डमथैकं च काण्डं वैराग्यपूर्वकम् ॥ १२-२६ ॥</p>
<p>प्। १०८) अथैश्वर्यस्य काण्डं च गुणकाण्डमतः परम् ।<br>
लिङ्गकाण्डमथैकं च दृष्टिकाण्डमतः परम् ॥ १२-२७ ॥</p>
<p>आनुश्रविककाण्डं च दुःखकाण्डमतः परम् ।<br>
सिद्धिकाण्डमथैकं च काण्डं काषायवाचकम् ॥ १२-२८ ॥</p>
<p>तथा समयकाण्डं च मोक्षकाण्डमतः परम् ।<br>
अष्टाविंशतिभेदं तदित्थं विकृतिमण्डलम् ॥ १२-२९ ॥</p>
<p>षष्ठितन्त्राण्यथैकैकमेषां नानाविधं मुने ।<br>
षष्टितन्त्रमिदं साङ्ख्यं सुदर्शनमयं हरेः ॥ १२-३० ॥</p>
<p>आविर्बभूव सर्वज्ञात् परमर्षेर्महामुने ।</p>
<p>योगशास्त्रस्वरूपवर्णनम्</p>
<p>विष्णुसङ्कल्परूपं च महद्योगानुशासनम् ॥ १२-३१ ॥</p>
<p>हिरण्यगर्भादुद्भूतं तस्य भेदानिमाञ्शृणु ।</p>
<p>योगे संहिताद्वयम्</p>
<p>आदौ हिरण्यगर्भेण द्वे प्रोक्ते योगसंहिते ॥ १२-३२ ॥</p>
<p>एका निरोधयोगाख्या कर्मयोगाह्वया परा ।</p>
<p>निरोधसंहिताया द्वादशविधत्वम्</p>
<p>संहिता तु निरोधाख्या तत्र द्वादशधा स्मृता ॥ १२-३३ ॥</p>
<p>अङ्गतन्त्रमथाद्यं तु दोषतन्त्रमतः परम् ।</p>
<p>प्। १०९) उपसर्गाभिधं तन्त्रं तथाधिष्ठानकं परम् ॥ १२-३४ ॥</p>
<p>आधारतन्त्रं योगं च बहिस्तत्त्वाधिकारवत् ।<br>
रिक्तयोगाख्यतन्त्रं च पूर्णयोगाख्यमेव च ॥ १२-३५ ॥</p>
<p>सिद्धियोगाख्यया त्रीणि मोक्षतन्त्रमतः परम् ।<br>
इति द्वादशभेदास्ते निरोधायाः प्रकीर्तिताः ॥ १२-३६ ॥</p>
<p>कर्मसंहितायाश्चातुर्विध्यम्</p>
<p>ब्रह्मणा गदितास्तत्र चतस्रः कर्मसंहिताः ।<br>
नानाकर्ममयी त्वेका परा त्वेका क्रियामयी ॥ १२-३७ ॥</p>
<p>बाह्याभ्यन्तररूपेण द्वे अपि द्विविधे स्मृते ।<br>
योगानुशासनं शास्त्रमिति षोडशविस्तरम् ॥ १२-३८ ॥</p>
<p>सुदर्शनमयं विष्णोरुदितं तत् प्रजापतेः ।</p>
<p>पशुपतस्वरूपवर्णनम्</p>
<p>तन्त्रं पाशुपतं नाम पशुपाशप्रमोचनम् ॥ १२-३९ ॥</p>
<p>मद्वक्त्रान्निःसृतं विष्णोः सङ्कल्पप्रविजृम्भितम् ।</p>
<p>पाशुपतस्याष्टकाण्डत्वम्</p>
<p>अष्टकाण्डमिदं प्रोक्तं मया तन्त्रमनुत्तमम् ॥ १२-४० ॥</p>
<p>पतिकाण्डमथाद्यं तु पशुकाण्डमतः परम् ।<br>
पाशकाण्डं तृतीयं तु प्रोक्तं पञ्चप्रभेदतः ॥ १२-४१ ॥</p>
<p>प्। ११०) शुद्धचर्या च मिश्रा च काण्डे द्वे परिकीर्तिते ।<br>
देवकाण्डमथो षष्ठं दीक्षाकाण्डमतः परम् ॥ १२-४२ ॥</p>
<p>सायुज्यमष्टमं प्रोक्तं काण्डं पाशुपतं महत् ।<br>
अष्टकाण्डमिदं शास्त्रं सुदर्शनमयं हरेः ॥ १२-४३ ॥</p>
<p>दिव्यं पाशुपतं शास्त्रं मयैवोक्तं महामुने ।</p>
<p>पाञ्चरात्रस्वरूपवर्णनम्</p>
<p>यत् तत् सौदर्शनं विष्णोः सात्त्वतं नाम जृम्भितम् ॥ १२-४४ ॥</p>
<p>भेदो दशविधस्तस्य सङ्क्षेपेण प्रकीर्तितः ।<br>
भगवत्संहिता त्वाद्या तथान्या कर्मसंहिता ॥ १२-४५ ॥</p>
<p>विद्यामयी तृतीया च चतुर्थी कालसंहिता ।<br>
कर्तव्यसंहिता त्वन्या षष्ठी वैशेषिकी क्रिया ॥ १२-४६ ॥</p>
<p>सप्तमी गदिता तत्र पूज्या संयमसंहिता ।<br>
अष्टम्यधिकृते चिन्ता नवमी मार्गसंहिता ॥ १२-४७ ॥</p>
<p>सात्त्वती गीयते शुद्धा दशमी मोक्षसंहिता ।<br>
एतावत् सात्त्वतं शास्त्रमाविरासीत् सनातनात् ॥ १२-४८ ॥</p>
<p>एतानि पञ्च शास्त्राणि मूलभूतानि वै मुने ।<br>
युगे युगे विभज्यन्ते विष्णुसङ्कल्पचोदितैः ॥ १२-४९ ॥</p>
<p>तत्तत्कर्तृसमाख्यातास्तास्तास्त्रय्यादिसंहिताः ।</p>
<p>प्। १११) प्रादेशिक्यो निवर्तन्ते ह्रासकालानुकालतः ॥ १२-५० ॥</p>
<p>शास्त्राभासप्रवृत्तौ कारणम्</p>
<p>हिंस्राणां मोहनार्थाय सङ्कल्पा एव वैष्णवाः ।<br>
शास्त्राभासाः प्रवर्तन्ते देवब्रह्मर्षिवक्त्रतः ॥ १२-५१ ॥</p>
<p>उक्तार्थनिगमनम्</p>
<p>एष प्रमाणयोर्व्यूहो दिव्यः सौदर्शनः परः ।<br>
शब्दार्थप्रविभागेन गदितस्ते मया मुने ॥ १२-५२ ॥</p>
<p>सुदर्शनपर्यायशब्दाः</p>
<p>प्राणो माया क्रिया शक्तिर्भाव उन्मेष उद्यमः ।<br>
सुदर्शनं च सङ्कल्पः शब्दाः पर्यायवाचकाः ॥ १२-५३ ॥</p>
<p>पञ्चानामपि शास्त्राणां भगवति निष्ठा</p>
<p>निष्ठा त्वेकैव शास्त्राणामेतेषां पञ्चवर्त्मनाम् ।<br>
शास्त्रं सुदर्शनं नाम तदर्थो विष्णुरव्ययः ॥ १२-५४ ॥</p>
<p>प्रमाणमय उद्दिष्टो लेशतोऽयं महामुने ।<br>
व्यूहः सौदर्शनो विष्णोः किं भूयः श्रोतुमिच्छसि ॥ १२-५५ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
शब्दात्मकप्रमाणव्यूहविशेषस्वरूपनिरूपणं नाम<br>
द्वादशोऽध्यायः ॥ १२ ॥</p>
<p>आदितः श्लोकाः ७३८</p>
<p>प्रमाणार्थनिरूपणं नाम त्रयोदशोऽध्यायः</p>
<p>प्रमाणार्थविषयकः प्रश्नः</p>
<p>नारदः -</p>
<p>नमस्ते देवदेवेश नमस्ते मरुतां पते ।<br>
भवानीपतये तुभ्यं नमस्ते वृषकेतन ॥ १३-१ ॥</p>
<p>त्वद्वक्त्रकमलोद्भूता अर्था अवधृता मया ।<br>
यत् कारणं च जगतामाधारो जगतां च यः ॥ १३-२ ॥</p>
<p>जगतां यत् प्रमाणं च त्रयं तदवधारितम् ।<br>
प्रमाणार्थमिदानीं मे वक्तुमर्हसि शङ्कर ॥ १३-३ ॥</p>
<p>यश्च यादृक् च यावांश्च प्रमाणास्यार्थ इष्यते ।</p>
<p>तत्प्रतिवचनप्रतिज्ञा</p>
<p>अहिर्बुध्न्यः -</p>
<p>शृणु नारद तत्त्वेन प्रमाणस्यार्थमुत्तमम् ॥ १३-४ ॥</p>
<p>विष्णुसङ्कल्पमूलो यो बहुधा प्रविजृम्भते ।</p>
<p>प्रमाणशब्दनिर्वचनम्</p>
<p>मितिर्मा गदिता सद्भिः प्रकृष्टा मा प्रमा स्मृता ॥ १३-५ ॥</p>
<p>प्। ११३) प्रकर्षश्च मितेः सोऽयं यद्यथार्थावधारणम् ।<br>
धीसाधकतमं यत् तत् प्रमाणमिति शब्द्यते ॥ १३-६ ॥</p>
<p>प्रमाणार्थस्वरूपम्</p>
<p>प्रमाणेनार्थ्यते यद्धि स प्रमाणार्थ उच्यते ।<br>
यत् पुंसो हितमत्यन्तं सर्वदेशेषु सर्वदा ॥ १३-७ ॥</p>
<p>स प्रमाणार्थ इष्टोऽत्र स द्वेधा व्यवतिष्ठते ।</p>
<p>तस्य द्वैविध्यम्</p>
<p>हितं च साधनं चेति तयोस्तत्त्वमिदं शृणु ॥ १३-८ ॥</p>
<p>हितस्वरूपम्</p>
<p>आत्यन्तिकी निवृत्तिस्तु पुंसो या दुःखसन्ततेः ।<br>
तयोपलक्षितं नित्यं सुखं यत् तद्धितं स्मृतम् ॥ १३-९ ॥</p>
<p>साधनस्वरूपम्</p>
<p>तस्य योऽव्यभिचारेण साधनत्वं प्रपद्यते ।<br>
हितसाधनमित्युक्तः सोऽर्थो वेदान्तपारगैः ॥ १३-१० ॥</p>
<p>हितस्वरूपयाथात्म्यम्</p>
<p>स्वरूपभूतं यत् पुंस्रो हितं सुखमुदीरितम् ।<br>
भगवन्मयता सास्य भगवत्तापराह्वया ॥ १३-११ ॥</p>
<p>प्। ११४) साधनद्वैविध्यम्</p>
<p>अत्यन्तसाधनं तस्य यत् तद् द्वेधा व्यवस्थितम् ।<br>
विधा ज्ञानमिति त्वेका धर्म इत्यपरा विधा ॥ १३-१२ ॥</p>
<p>तयोर्हेतुहेतुमद्भावः</p>
<p>हेतुमद्धेतुभावस्तु विधयोरनयोः स्मृतः ।</p>
<p>ज्ञानद्वैविध्यम्</p>
<p>ज्ञानं तु हेतुमत् तत्र तच्च द्वेधा व्यवस्थितम् ॥ १३-१३ ॥</p>
<p>साक्षात्कारमयं चैकं परोक्षं परमीर्यते ।</p>
<p>तयोरपि हेतुहेतुमद्भावः</p>
<p>हेतुमद्धेतुभावोऽयं द्वयोरपि निरूप्यते ॥ १३-१४ ॥</p>
<p>हेतुमत्त्वपरोक्षं यत् परोक्षं हेतुरुच्यते ।</p>
<p>कर्मणां ज्ञानहेतुत्वम्</p>
<p>अनयोर्ज्ञानयोर्धर्मः स हेतुरिति गीयते ॥ १३-१५ ॥</p>
<p>साक्षात् परोक्षे तत्साध्ये हेतुस्तन्मुखतो ह्यसौ ।</p>
<p>कर्मणां द्वैराश्यम्</p>
<p>अस्यापि द्वे विधे दृष्टे तत्त्वशास्त्राब्धिपारगैः ॥ १३-१६ ॥</p>
<p>प्। ११५) साक्षादाराधनात्मैकः परस्तु व्यवधानतः ।</p>
<p>व्यवहितकर्मस्वरूपम्</p>
<p>अपारं तत् परं ब्रह्म शक्तिमत् परमेश्वरः ॥ १३-१७ ॥</p>
<p>नारायणसमाख्यातं नित्यं षाड्गुण्यमव्ययम् ।<br>
विभूतयस्तु तस्येमे ब्रह्माद्याः स्थावरान्तिमाः ॥ १३-१८ ॥</p>
<p>भावनात्रयसम्मिश्रास्तत्सुदर्शनजृम्भिताः ।<br>
या सा भूतिः पुरा शक्तेः कोट्यंशेनोदिता मया ॥ १३-१९ ॥</p>
<p>तदंशलेशाद् ब्रह्माद्या विष्णुसङ्कल्पजृम्भिताः ।<br>
एतद्विभूतिमुखतो यो ह्यकामहतैर्नरैः ॥ १३-२० ॥</p>
<p>ब्रह्मार्पणेन क्रियते स धर्मो व्यवधानवान् ।</p>
<p>अव्यवहितधर्मस्वरूपम्</p>
<p>विभूतिमत् परं ब्रह्म तदेवाव्यवधानतः ॥ १३-२१ ॥</p>
<p>येन प्रीणयते योगी स साक्षाद्धर्म इष्यते ।</p>
<p>पाञ्चरात्रस्याव्यवहितधर्मपरत्वम्</p>
<p>सात्त्वतं शासनं सर्वं तस्यैतस्यावबोधकम् ॥ १३-२२ ॥</p>
<p>सशिरस्कस्य वेदस्य व्यवहितधर्मपरत्वम्</p>
<p>यस्तु पूर्वस्त्रयीभागः परभागार्थतां गतः ।<br>
अपरस्य स धर्मस्य निष्कामानां निरूपकः ॥ १३-२३ ॥</p>
<p>प्। ११६) पाशुपतस्यैकविभूतिविषयकधर्मपरत्वम्</p>
<p>धर्म एकविभूतिस्थो मया पाशुपते स्मृतः ।<br>
उग्रव्रतैर्नरैः शश्वद् ब्रह्मप्रीत्यै स साध्यते ॥ १३-२४ ॥</p>
<p>साङ्ख्यस्य परोक्षज्ञानफलकत्वम्</p>
<p>साक्षाच्च व्यवधानाच्च यत् तन्मोक्षस्य साधनम् ।<br>
परोक्षं तत् प्रसङ्ख्यानं ज्ञानं साङ्ख्येन चिन्त्यते ॥ १३-२५ ॥</p>
<p>वेदान्तानामपरोक्षज्ञानफलकत्वम्</p>
<p>अन्तरङ्गशमाद्यङ्गभक्तिश्रद्धापुरःसरम् ।<br>
त्रय्यन्तैर्ब्रह्मविज्ञानमपरोक्षं विभाव्यते ॥ १३-२६ ॥</p>
<p>योगस्यापरोक्षज्ञानाङ्गयमादिपरत्वम्</p>
<p>बहिरङ्गान्तरङ्गाख्ययमाद्यङ्गकलापवान् ।<br>
चित्तवृत्त्तिनिरोधात्मा योगो योगानुशासने ॥ १३-२७ ॥</p>
<p>शश्वदभ्यासवैराग्यपरेशप्रणिधानतः ।<br>
साक्षात्कारावभासाख्यसिद्धशुद्धापवर्गदः ॥ १३-२८ ॥</p>
<p>गुणप्रधानभावेन सर्वत्र सर्वोपदेशः</p>
<p>यथोक्ततत्त्वविज्ञानं नानाहेतुविधान्वितम् ।<br>
धर्मो बहुविधश्चेति सर्वं सर्वैर्निरूप्यते ॥ १३-२९ ॥</p>
<p>शास्त्रेषु<br>
विविधफलान्तरसाधनान्तरोपदेशस्याभिप्रायकथनम्</p>
<p>प्। ११७) हितप्रवृत्तेर्लोकानां तनूकाराय पाप्मनाम् ।<br>
रागद्वेषप्रयुक्तानामायुर्वेदोपदेशवत् ॥ १३-३० ॥</p>
<p>नानारूपफलावाप्त्यै नानानियमभेदिताः ।<br>
शास्त्रैर्धर्मा विधीयन्ते नानारूपा धियस्तथा ॥ १३-३१ ॥</p>
<p>लौकिकपुरुषार्थद्वयोपक्षेपः</p>
<p>तदित्थं सविशेषं ते पुमर्थद्वयमीरितम् ।<br>
अथान्यल्लौकिकं शास्त्रैः पुमर्थद्वयमीरितम् ॥ १३-३२ ॥</p>
<p>अर्थकामौ तयोः कामः स्मृतो वैषयिकेरितः ।<br>
अर्थो गोभूहिरण्यादिप्रेक्षोत्थानफलात्मकः ॥ १३-३३ ॥</p>
<p>त्रिवर्गस्य मिथः साध्यसाधनभावविवेकः</p>
<p>अर्थो धर्मस्य कामस्य तथार्थस्यापि साधनम् ।<br>
धर्मो धर्मस्य कामस्य तथार्थस्यापि साधनम् ॥ १३-३४ ॥</p>
<p>कामो धर्मस्य कामस्य तथार्थस्यापि साधनम् ।<br>
अर्थः कामश्च सर्वत्र व्यभिचारेण साधनम् ॥ १३-३५ ॥</p>
<p>धर्मः सर्वस्य साध्यस्य नियमेनैव साधनम् ।<br>
तदेतत् त्रितयं प्रोक्तं त्रिवर्ग इति पण्डितैः ॥ १३-३६ ॥</p>
<p>प्। ११८) मोक्षस्य सर्वदा साध्यत्वमेव</p>
<p>मोक्षश्च साध्य एवेति पुरुषार्थचतुष्टयम् ।</p>
<p>अर्थकामयोः प्रमाणनिरूपणम्</p>
<p>दण्डनीतिः सवार्ता सा सोपवेदचतुष्टया ॥ १३-३७ ॥</p>
<p>प्रमाणत्वेन निर्दिष्टा पण्डितैरर्थकामयोः ।</p>
<p>इतिहासादेस्तत्त्वज्ञानसहकारित्वम्</p>
<p>इतिहासपुराणाख्य उपवेदो हि यः स्मृतः ॥ १३-३८ ॥</p>
<p>सहायभावं शास्त्राणां तत्त्वज्ञाने व्रजत्यसौ ।<br>
इति ते लेशतः प्रोक्ता पुरुषार्थचतुष्टयी ॥ १३-३९ ॥</p>
<p>धर्मादीनामन्तरङ्गसाधनानि</p>
<p>अन्तरङ्गममुष्यास्तु साधनं शृणु नारद ।<br>
निर्व्याजा निरुपस्कारा दया धर्मस्य साधनम् ॥ १३-४० ॥</p>
<p>हेतुरुत्थानमर्थस्य देशकालोपपादितम् ।<br>
हेतुः कामस्य सङ्कल्पो निर्व्याजो निरुपस्कृतः ॥ १३-४१ ॥</p>
<p>हेतुस्तु सर्वसन्न्यासो मोक्षे ज्ञानपुरस्कृतः ।</p>
<p>तेषामेव बहिःसाधनानि</p>
<p>न्याय्यं धर्मादि धर्मस्य बहिःसाधनमुच्यते ॥ १३-४२ ॥</p>
<p>बहिःसाधनमर्थस्य तन्त्रावापादिचिन्तनम् ।</p>
<p>प्। ११९) कामे पाणिग्रहाद्युक्तं बहिरङ्गं विचक्षणैः ॥ १३-४३ ॥</p>
<p>निष्कामधर्मकृत्यादि बहिर्मोक्षस्य साधनम् ।<br>
विजृम्भितमिदं भूतेः पुरुषार्थचतुष्टयम् ॥ १३-४४ ॥</p>
<p>सङ्कल्पो वैष्णवस्तस्य विजृम्भाहेतुरुच्यते ।</p>
<p>अध्यायार्थोपसंहारः</p>
<p>इति ते सकला प्रोक्ता प्रमाणार्थगतिः परा ।<br>
ससाधना सप्रकारा किं भूयः श्रोतुमिच्छसि ॥ १३-४५ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
प्रमाणार्थनिरूपणं नाम त्रयोदशोऽध्यायः ॥ १३ ॥</p>
<p>आदितः श्लोकाः ७८३</p>
<p>जीवस्य संसारहेतुतदुद्धरणप्रकारवर्णनं नाम<br>
चतुर्दशोऽध्यायः</p>
<p>तत्रादौ मुक्तिविषयः पुनः प्रश्नः</p>
<p>नारदः -</p>
<p>अज्ञानतिमिरप्लोषिललाटनयनत्विषे ।<br>
नमस्ते त्रिपुराराते नमस्तेऽन्तकविद्विषे ॥ १४-१ ॥</p>
<p>पुरुषार्थाः श्रुताः सर्वे मुख्यगौणविकल्पिताः ।<br>
पुरुषार्थः श्रुतो मुख्यस्तत्र मुक्त्यभिसञ्ज्ञितः ॥ १४-२ ॥</p>
<p>भगवत्तामयी प्रोक्ता मुक्तिश्च त्रिपुरद्विषा ।<br>
तस्याश्च साधनं साक्षात् तत्त्वज्ञानं द्विधा स्थितम् ॥ १४-३ ॥</p>
<p>साधनं तस्य च प्रोक्तो धर्मो निरभिसन्धिकः ।<br>
भूयो विस्तरतः शंस मुक्तिं तां चन्द्रशेखर ॥ १४-४ ॥</p>
<p>यतो यस्य च या मुक्तिस्तच्च मे द्वितयं वद ।<br>
न ह्यन्यं प्रष्टुमर्हामि त्वामृते सर्ववेदिनम् ॥ १४-५ ॥</p>
<p>जीवस्वरूपसङ्क्षेपः</p>
<p>अहिर्बुध्न्यः -</p>
<p>अनादिरपरिच्छेद्यश्चिदानन्दमयः पुमान् ।</p>
<p>प्। १२१) भगवन्मय एवायं भगवद्भावितः सदा ॥ १४-६ ॥</p>
<p>जीवस्य भगवच्छक्त्यंशलेशत्वम्</p>
<p>या सा शक्तिर्महासत्ता विष्णोस्तद्धर्मधर्मिणी ।<br>
तस्याः कुट्यर्बुदांशेन शक्ती द्वे कथिते तव ॥ १४-७ ॥</p>
<p>भूतिश्चेति क्रिया चेति भाव्यभावकसञ्ज्ञिते ।<br>
भूतिः सा क्रियया ज्वाला मरुतेव प्रणर्त्यते ॥ १४-८ ॥</p>
<p>नानाभेदवती भूतेर्विभूतिः कथिता पुरा ।<br>
शुद्ध्यशुद्धिवशाद् द्वेधा शुद्धा सा बहुधोदिता ॥ १४-९ ॥</p>
<p>पुंशक्तिः कालमय्यन्या पुमान् सोऽयमुदीरितः ।</p>
<p>तस्य कालवश्यत्वात् संसारप्राप्तिः</p>
<p>कालशक्तिविकारस्थः सोऽयं संसरति ध्रुवम् ॥ १४-१० ॥</p>
<p>साधननिष्पत्त्या स्वरूपाविर्भावः</p>
<p>सोऽयं शास्त्रीयमासाद्य मार्गं स्वेनाभिजायते ।</p>
<p>तत्र पुनः प्रश्नः</p>
<p>नारदः -</p>
<p>भगवन् देवदेवेश त्रिपुरान्तक शङ्कर ॥ १४-११ ॥</p>
<p>कालशक्तिविकारस्थः कथं संसरति ध्रुवम् ।</p>
<p>प्। १२२) कथं वोपायमासाद्य पुमान् स्वेनाभिजायते ॥ १४-१२ ॥</p>
<p>भगवत्स्वातन्त्र्यस्यापर्यनुयोज्यत्वम्</p>
<p>अहिर्बुध्न्यः -</p>
<p>सर्वैरननुयोज्यं तत् स्वातन्त्र्यं दिव्यमीशितुः ।<br>
अवाप्तविश्वकामोऽपि क्रीडते राजवद्वशी ॥ १४-१३ ॥</p>
<p>भगवत्सङ्कल्पस्य पञ्चधा विभागः</p>
<p>सङ्कल्पो नाम यस्तस्य सुदर्शनसमाह्वयः ।<br>
सत्यप्यनन्तरूपत्वे पञ्चधा स विजृम्भते ॥ १४-१४ ॥</p>
<p>सृष्टिस्थित्यन्तकारेण निग्रहानुग्रहात्मना ।</p>
<p>निग्रहशक्त्या जीवस्याकारादितिरोधानम्</p>
<p>तिरोधानकरी शक्तिः सा निग्रहसमाह्वया ॥ १४-१५ ॥</p>
<p>पुमांसं जीवसञ्ज्ञं सा तिरोभावयति स्वयम् ।<br>
आकारैश्वर्यविज्ञानतिरोभावनकर्मणा ॥ १४-१६ ॥</p>
<p>तिरोधायकपर्यायशब्दाः</p>
<p>मायाविद्या महामोहो महातामिस्रमित्यपि ।<br>
तमो बन्धोऽथ हृद्ग्रन्थिरिति पर्यायवाचकाः ॥ १४-१७ ॥</p>
<p>जीवाणुत्वादि</p>
<p>आकारस्य तिरोधानादणुत्वं पुंस इष्यते ।</p>
<p>प्। १२३) ऐश्वर्यस्य तिरोभावादकिञ्चित्करता स्मृता ॥ १४-१८ ॥</p>
<p>पुंसो विज्ञानसङ्कोचादज्ञत्वं समुदाहृतम् ।<br>
तिरोहितः पुमाञ्छक्त्या विष्णुसङ्कल्परूपया ॥ १४-१९ ॥</p>
<p>अणुः किञ्चित्करश्चेति किञ्चिज्ज्ञश्चेति कथ्यते ।</p>
<p>अणुत्वादेर्मलत्वं बन्धत्वं च</p>
<p>मलत्रयमिदं प्रोक्तं बन्धत्रयमिदं बुधैः ॥ १४-२० ॥</p>
<p>अविद्यादिभिर्मलविवृद्धिः</p>
<p>तिरोभावनशक्त्यैवं वैष्णव्या बन्धमेयुषः ।<br>
अविद्यास्मित्वरागाद्या मलं समुपचिन्वते ॥ १४-२१ ॥</p>
<p>इष्टानिष्टप्राप्तिपरिहारेच्छा</p>
<p>क्लिश्यद्भिः क्लेशितः क्लेशैरविद्यादिभिरीद्दृशैः ।<br>
नुन्नः प्रेप्साजिहासाभ्यामागमाननुसम्पतन् ॥ १४-२२ ॥</p>
<p>इष्टार्थप्राप्तयेऽनिष्टविघाताय च लालसः ।<br>
कर्म तत् कुरुते कामी शुभाशुभफलोदयम् ॥ १४-२३ ॥</p>
<p>कर्मवशात् जात्यायुर्भोगप्राप्तिः</p>
<p>ततः कर्मविपाकस्थः शुभाशुभविमिश्रितान् ।<br>
जात्यायुरनुबन्धान् स प्राप्नोति विधिचोदितः ॥ १४-२४ ॥</p>
<p>प्। १२४) सुखादिवासनास्तास्ताः सञ्चिनोति शनैः शनैः ।<br>
एषा निग्रहशक्तेस्तु तिरोधानपरम्परा ॥ १४-२५ ॥</p>
<p>तिरोधाने सहकारिकारणम्</p>
<p>अंशौ यौ कालशक्त्याख्यौ भूतेः समनुवर्तिनौ ।<br>
ताभ्यां पुंसस्तिरोभावं तनुते निग्रहात्मिका ॥ १४-२६ ॥</p>
<p>सृष्ट्यादीनां सञ्चितकर्ममूलकत्वम्</p>
<p>अजस्य त्वनया शक्त्या तिस्रः सृष्ट्यादिशक्तयः ।<br>
सञ्चितैः सम्प्रवर्तन्ते तैस्तैः कर्मभिरूर्जितैः ॥ १४-२७ ॥</p>
<p>सहेतुकस्य बन्धस्यानादित्वम्</p>
<p>बन्धोऽनादिरयं प्रोक्तो बन्धहेतुश्च नादिमान् ।</p>
<p>बद्धजीवे भगवत्कृपाविर्भावः</p>
<p>एवं संसृतिचक्रस्थे भ्राम्यमाणे स्वकर्मभिः ॥ १४-२८ ॥</p>
<p>जीवे दुःखाकुले विष्णोः कृपा काप्युपजायते ।</p>
<p>कृपाया अनुग्रहशक्तिपातरूपत्वम्</p>
<p>या ह्युक्ता पञ्चमी शक्तिर्विष्णुसङ्कल्परूपिणी ॥ १४-२९ ॥</p>
<p>अनुग्रहात्मिका शक्तिः सा कृपा वैष्णवी परा ।<br>
शक्तिपातः स वै विष्णोरागमस्थैर्निगद्यते ॥ १४-३० ॥</p>
<p>प्। १२५) कृपाविषयस्य जीवस्य कर्मसाम्यप्राप्तिः</p>
<p>अनुग्रहात्मना शक्त्या सुदर्शनमयात्मना ।<br>
स्वीकृतो हि यदा विष्णोः करुणावर्षरूपया ॥ १४-३१ ॥</p>
<p>समीक्षितस्तदा सोऽयं करुणावर्षरूपया ।<br>
कर्मसाम्यं भजत्येव जीवो विष्णुसमीक्षितः ॥ १४-३२ ॥</p>
<p>शक्तिपातः स वै जीवमुत्तारयति संसृतेः ।<br>
कर्मणी च समे तत्र तूष्णीं भावमुपागते ॥ १४-३३ ॥</p>
<p>सदृष्टान्तं कर्मणामुदासितृत्वोपपादनम्</p>
<p>यथा हि मोषकाः पान्थे परिबर्हमुपेयुषि ।<br>
निवृत्तमोषणोद्योगाः समाः सन्तः उदासते ॥ १४-३४ ॥</p>
<p>अनुग्रहात्मिकायास्तु शक्तेः पातक्षणे तथा ।<br>
उदासाते समीभूय कर्मणी ते शुभाशुभे ॥ १४-३५ ॥</p>
<p>मुमुक्षोर्मोक्षोपायप्राप्तिप्रकारः</p>
<p>तत्पातानन्तरं जन्तुर्युक्तो मोक्षसमीक्षया ।<br>
प्रवर्तमानवैराग्यो विवेकेऽभिनिवेशवान् ॥ १४-३६ ॥</p>
<p>आगमाननुसञ्चिन्त्य गुरूनप्युपसद्य च ।<br>
लब्धसत्त्वप्रकारैस्तैः प्रबुद्धो बोधपालनः ॥ १४-३७ ॥</p>
<p>प्। १२६) अक्षिण्वन् गुरुसम्बोधं क्षिण्वन् क्लेशादिकानपि ।<br>
विचिन्वन् सर्वतः सारमुपचिन्वन् परां धियम् ॥ १४-३८ ॥</p>
<p>साङ्ख्ययोगसमावेशी सत्कर्मनिरतः स्वयम् ।<br>
उग्रव्रतधरो ज्ञानी वेदान्तज्ञाननिश्चलः ॥ १४-३९ ॥</p>
<p>संहतैर्विगृहीतैश्च मार्गैरेभिः सुनिश्चयैः ।<br>
क्लेशेन महता स्थानं वैष्णवं प्रतिपद्यते ॥ १४-४० ॥</p>
<p>लब्धज्ञानस्य मोक्षप्राप्तिः</p>
<p>सम्प्राप्य ज्ञानभूयस्त्वं निर्मलीकृतचेतनः ।<br>
अनाविलमसङ्क्लेशं वैष्णवं तद्विशेत् पदम् ॥ १४-४१ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां जीवस्य<br>
संसारहेतुतदुद्धरणप्रकारवर्णनं नाम<br>
चतुर्दशोऽध्यायः ॥ १४ ॥</p>
<p>आदितः श्लोकाः ८२४</p>
<p>अधिकारिनिरूपणं नाम पञ्चदशोऽध्यायः</p>
<p>ध्यातो धृतात्मभिश्चक्रमध्यस्थो मधुसूदनः ।<br>
पायादपायात् संसाररूपकूपात्तु नः परः ॥</p>
<p>अधिकारिविषयः प्रश्नः</p>
<p>नारदः -</p>
<p>देवदेव नमस्तेऽस्तु वृषकेतन शङ्कर ।<br>
त्वत्प्रसादाच्छ्रुतं दिव्यं रहस्यं ज्ञानमुत्तमम् ॥ १५-१ ॥</p>
<p>प्रश्नशेषं मम ब्रूहि यत् पृष्टोऽसि मया पुरा ।<br>
पुरुषार्था हि ये प्रोक्ताश्चत्वारः सकलाश्रयाः ॥ १५-२ ॥</p>
<p>के हि तानधिकुर्वन्ति तन्मे विस्तरतो वद ।</p>
<p>तत्प्रतिवचने प्रथमं सात्त्विकरीतिप्रतिपादनम्</p>
<p>अहिर्बुध्न्यः -</p>
<p>ये हि ते मनवो नाम विद्यागर्भाः पुरोदिताः ॥ १५-३ ॥</p>
<p>ब्राह्मणाः क्षत्रिया वैश्याः शूद्रा इति विभेदिताः ।<br>
मानवास्तत्प्रसूता ये तथा मानवमानवाः ॥ १५-४ ॥</p>
<p>प्। १२८) मुखबाहूरूपादेभ्यो ब्राह्मणाद्याः समुत्थिताः ।<br>
ब्राह्मणाः क्षत्रिया वैश्याः शूद्रा इत्यपि ते स्मृताः ॥ १५-५ ॥</p>
<p>द्वितये ते यथायोगमधिकुर्वन्ति तानिमान् ।</p>
<p>मनुसन्ततिजानां पाञ्चरात्राधिकारः</p>
<p>ये पुरा कथिताः पञ्च सिद्धान्ताः सर्वसम्मताः ॥ १५-६ ॥</p>
<p>मनुसन्ततिजास्तत्र सात्त्वतं त्वधिकुर्वते ।</p>
<p>तेषां तन्निष्ठया भगवत्प्राप्तिः</p>
<p>त्रयोदशविधं कर्म गुणैः सांयमिकैर्युतम् ॥ १५-७ ॥</p>
<p>कुर्वाणाः पञ्चकालस्थास्ते यान्ति पुरुषोत्तमम् ।</p>
<p>तेषु त्रैवर्णिकानां चातुराश्रम्यम्</p>
<p>विहितं चातुराश्रम्यं त्रयाणां तत्र नारद ॥ १५-८ ॥</p>
<p>ब्रह्मचारी गृहस्थो वा वनस्थो भिक्षुरित्यपि ।</p>
<p>तेषां शुश्रूषया शूद्रस्य भगवत्प्राप्तिः</p>
<p>शूद्रः शुश्रूषया तेषां भगवत्कर्मसाधनात् ॥ १५-९ ॥</p>
<p>अरागरोषलोभः सञ्छनैर्याति हरेः पदम् ।</p>
<p>अन्यतमाश्रमस्थानामपि तेषां मोक्षसिद्धिः</p>
<p>सद्ब्रह्मयाजिनस्ते वै शुद्धाः स्वाध्यायतत्पराः ॥ १५-१० ॥</p>
<p>प्। १२९) अनन्ययाजिनो विप्रा आसृष्टेरधिकारिणः ।<br>
मातापितृभ्यां तरुणाः प्राग्बुद्धेः साधु पालिताः ॥ १५-११ ॥</p>
<p>आचार्यनयसम्पन्नास्ते शुश्रूषणतत्पराः ।<br>
सम्यक् सप्तपदार्थज्ञा नियमस्थाः समाहिताः ॥ १५-१२ ॥</p>
<p>प्रकृतिज्ञानसम्पन्नाः प्रमादपरिवर्जिताः ।<br>
त्यक्तकामाः सुधृतयः शुचयः संयतेन्द्रियाः ॥ १५-१३ ॥</p>
<p>सिद्धा नाम महाभागाः समाप्तज्ञाननिश्चयाः ।<br>
धिया समाप्तकर्माणश्चरणैरन्विताः शुभैः ॥ १५-१४ ॥</p>
<p>आसमाप्तेः समास्थाय चतुर्णामेकमाश्रमम् ।<br>
पाञ्चकालिकमच्छिद्रं कुर्वाणाः शतवार्षिकम् ॥ १५-१५ ॥</p>
<p>विवेकजां परां प्राप्य कर्मणोऽन्ते शुभां धियम् ।<br>
प्रद्योतमानविज्ञाना निर्धूतप्राकृतोद्यमाः ॥ १५-१६ ॥</p>
<p>सहस्रार्चिषमीशानं लक्ष्मीपतिमनाविलम् ।<br>
क्षेत्रज्ञं सर्वभूतानां वासुदेवं विशन्ति ते ॥ १५-१७ ॥</p>
<p>गार्हस्थ्यस्याश्रमान्तरोपजीव्यत्वम्</p>
<p>अग्निमान् बहुमात्रावानेकः कौटुम्ब आश्रमः ।<br>
व्रतादिनिरताः शुद्धास्तत्रयोऽन्येऽनग्नयः स्मृताः ॥ १५-१८ ॥</p>
<p>कौटुम्बमुपजीवन्ति ते त्रयो ह्यूर्ध्वरेतसः ।</p>
<p>प्। १३०) सात्त्विकरीतिनिगमनम्</p>
<p>गदिता सात्त्विकी रीतिरिति ते लेशतो मुने ॥ १५-१९ ॥</p>
<p>अथ त्रय्यादिरीतिकथनारम्भः</p>
<p>एवं विस्तरतो मेऽद्य रीतिमन्यां निशामय ।</p>
<p>मुखबाहूरूपज्जानां त्रय्याद्यधिकारः</p>
<p>ये हि ब्रह्ममुखादिभ्यो वर्णाश्चत्वार उद्गताः ॥ १५-२० ॥</p>
<p>ते सम्यगधिकुर्वन्ति त्रय्यादीनां चतुष्टयम् ।</p>
<p>त्रयीनिष्ठानां फलसिद्धिः साङ्ख्यादिनिष्ठानां क्रमात्<br>
पञ्चरात्रारोहणं च</p>
<p>त्रयीस्था एव सिध्यन्ति साङ्ख्यादिष्वपि च त्रिषु ॥ १५-२१ ॥</p>
<p>आरोहन्तीच्छया तेऽपि सात्त्वतं शासनं परम् ।</p>
<p>पाशुपतनिष्ठानां त्रयीधर्माननुष्ठातृत्वम्</p>
<p>प्राप्ताः पाशुपतं ये हि धर्मं ब्रह्मणपूर्वकाः ॥ १५-२२ ॥</p>
<p>न धर्ममनुतिष्ठन्ति त्रयीस्थं ते पुनर्मुने ।<br>
पञ्चरात्रं प्रविश्येव नान्यं धर्मं वितन्वते ॥ १५-२३ ॥</p>
<p>साङ्ख्यानां नैष्कर्म्यम्</p>
<p>निष्कर्माणः स्मृताः साङ्ख्याः प्रसङ्ख्यानैकतत्पराः ।</p>
<p>योगनिष्ठानां वैदिकर्मानुष्ठातृत्वम्</p>
<p>नित्यनैमित्तिकैर्युक्तो योगी योगाङ्गवाञ्छया ॥ १५-२४ ॥</p>
<p>प्। १३१) कुर्यादलब्धलाभाय लब्धवृद्धय एव च ।<br>
ब्रह्मिष्ठो वैदिकं कर्म नित्यं नैमित्तिकं तथा ॥ १५-२५ ॥</p>
<p>त्रय्यादिमार्गगा रीतिर्नारदैषा प्रदर्शिता ।</p>
<p>वर्णाश्रमतद्धर्माणां निरूपणम्</p>
<p>वर्णाश्रमविभागं मे धर्मैः सह निशामय ॥ १५-२६ ॥</p>
<p>चत्वारो वर्णाः</p>
<p>वर्णाश्चत्वार उद्दिष्टा ब्राह्मणादिक्रमेण ये ।</p>
<p>आद्यानां त्रयाणां वेदाध्ययनं द्विजातित्वं च</p>
<p>अधीयीरंस्त्रयो वर्णाः पूर्वे भूत्वा द्विजातयः ॥ १५-२७ ॥</p>
<p>श्रूद्रस्य द्विजशुश्रूषा एकजातित्वं च</p>
<p>चतुर्थ एकजातिस्ताञ्छुश्रूषेतानहं कृतः ।</p>
<p>याजनाध्यापनप्रतिग्रहा ब्राह्मणस्यैव</p>
<p>ब्राहणो नाम यो वर्ण आद्यो ब्रह्ममुखोद्गतः ॥ १५-२८ ॥</p>
<p>स त्रीनध्यापयेदेतान् ब्राह्मणादीननुक्रमात् ।<br>
याजयेच्च यथाकामं वृत्त्यर्थमनसूयया ॥ १५-२९ ॥</p>
<p>त्रिभ्यश्च प्रतिगृह्णीयादेष वैशेषिको विधिः ।</p>
<p>शस्त्रधारणादिकं क्षत्रियस्य</p>
<p>शास्त्राणां धारणं नित्यं क्षत्रजातेर्विशेषणम् ॥ १५-३० ॥</p>
<p>प्। १३२) क्षतत्राणं यथाशास्त्रं प्रजानां परिपालनम् ।</p>
<p>कृष्यादिकं वैश्यस्य</p>
<p>विशो वैशेषिकी वृत्तिः कृषिगोरक्षवाणिजम् ॥ १५-३१ ॥</p>
<p>इज्याध्ययनदानानि त्रयाणां तुलानि</p>
<p>इज्याध्ययनदानं तु द्विजातीनामिदं समम् ।<br>
नित्यं धर्मार्थमेवैतत् तत्र हिंसादिवर्जनम् ॥ १५-३२ ॥</p>
<p>शुश्रूषा शूद्रस्य धर्मो वृत्त्यर्था च</p>
<p>शुश्रूषैव तु शूद्रस्य धर्मो वृत्त्यर्थमेव च ।<br>
श्रेष्ठा ब्राह्मणशुश्रूषा कनिष्ठे त्वपरे स्मृते ॥ १५-३३ ॥</p>
<p>चतुर्णां सामान्यधर्माः</p>
<p>अहिंसा सत्यमक्रोधः स्वदारनिरतिर्दया ।<br>
चतुर्ष्वेतेषु धर्मोऽयं सामान्येन विधीयते ॥ १५-३४ ॥</p>
<p>ब्राह्मणोत्तमक्षत्रिययोश्चातुराश्रम्यम्</p>
<p>ब्रह्मणश्चातुराश्रम्यं क्षत्रस्य तु कथञ्चन ।</p>
<p>क्षत्रियवैश्ययोराद्यमाश्रमत्रयम्</p>
<p>त्रयं चाद्यं क्षत्रविशोर्नियतं धर्मलक्षणम् ॥ १५-३५ ॥</p>
<p>प्। १३३) त्रैवर्णिकानां प्रागुपनयनात् कामचारः</p>
<p>आचार्यजन्मनः पूर्वमव्रतास्ते द्विजातयः ।</p>
<p>उपनयने द्वितीयं जन्म</p>
<p>आचार्याज्जन्म सावित्र्यां द्वितीयं दिव्यमिष्यते ॥ १५-३६ ॥</p>
<p>यज्ञदीक्षायां तृतीयम्</p>
<p>ते त्रयो यज्ञदीक्षायां जन्म प्राप्य तृतीयकम् ।</p>
<p>तेषा स्वाध्यायनिष्ठानां देवतुल्यत्वम्</p>
<p>ब्राह्मणाः सवनस्थार्याः सवनान्ते यथाक्रमम् ॥ १५-३७ ॥</p>
<p>स्वाध्याये वर्तमानास्ते देवाः सर्वेऽपि ते त्रयः ।</p>
<p>आश्रमधर्माः</p>
<p>इति ते कथिता वर्णा आश्रमानपि मे शृणु ॥ १५-३८ ॥</p>
<p>उपकुर्वाणब्रह्मचारिधर्माः</p>
<p>आचार्याज्जन्म सम्प्राप्य तदन्ते नियतं वसन् ।<br>
तद्धर्मकारी तन्निष्ठस्तद्भक्तस्तत्परायणः ॥ १५-३९ ॥</p>
<p>तन्निवेदितसर्वार्थो भिक्षार्थी तत्कुलाद्बहिः ।<br>
कर्मशेषेण चाचार्यादिच्छन् स्वाध्यायमत्वरः ॥ १५-४० ॥</p>
<p>प्। १३४) उपासीत बहिः सन्ध्ये नित्यस्नाय्यनसूयकः ।<br>
कुर्वन्निन्द्रियसंरोधं भूतानामनुकम्पकः ॥ १५-४१ ॥</p>
<p>वह्निं समिद्भिरिन्धान उभे सन्ध्ये समाहितः ।<br>
धर्मज्ञसमयस्थं चाप्याचरन्नात्मनो व्रतम् ॥ १५-४२ ॥</p>
<p>उपकुर्वाणको नाम स्वाध्याये सिध्यति द्विजः ।</p>
<p>समाप्तब्रह्मचर्यस्येच्छया आश्रमान्तरप्राप्तिः</p>
<p>वेदस्नायी व्रतस्नायी गुरवे दक्षिणां ददत् ॥ १५-४३ ॥</p>
<p>प्राप्यानुज्ञां गुरोरिच्छेच्चतुर्णामेकमाश्रमम् ।</p>
<p>नैष्ठिकब्रह्मचारिधर्माः</p>
<p>यदीच्छेद् ब्रह्मचर्यं स ब्रह्मचारी स्वमाश्रमम् ॥ १५-४४ ॥</p>
<p>आचार्यमेव सेवेत युक्त आ देहपातनात् ।<br>
जिज्ञासुर्ब्रह्मचारी स लभेत ज्ञानमुत्तमम् ॥ १५-४५ ॥</p>
<p>अन्यथा पुण्यलोपः स्यादिति वेदानुशासनम् ।</p>
<p>गृहस्थधर्माः</p>
<p>अथ चेद्रोचयेत् कर्तुं गार्हस्थ्यं धर्ममुत्तमम् ॥ १५-४६ ॥</p>
<p>लब्धानुज्ञो गुरोः स्नात्वा सम्प्राप्य विधिवत् स्त्रियम् ।<br>
तया सह चरेद्धर्मं नित्यं स्वाध्यायतत्परः ॥ १५-४७ ॥</p>
<p>श्राद्धकृत् सत्यवादी च नित्यं चैवातिथिप्रियः ।</p>
<p>प्। १३५) सङ्कोचिनीं चरन् वृत्तिमनसूयुरलोलुपः ॥ १५-४८ ॥</p>
<p>स्नातकव्रतशाली च पञ्चयज्ञपरायणः ।</p>
<p>गृहस्थस्यापि पाञ्चरात्रधर्मावश्यकता</p>
<p>पञ्चकालरतो नित्यं दयाक्षान्तिधृतिस्थितिः ॥ १५-४९ ॥</p>
<p>अक्रोधसत्यह्रीविद्याशौचास्तेयदमस्थितः ।<br>
अनायासो ह्यकृपणः शास्त्रीये मङ्गले रतः ॥ १५-५० ॥</p>
<p>मनसा कर्मणा वापि यज्ञान् सर्वान् समाचरेत् ।</p>
<p>निष्कामकर्मिणो गृहस्थस्यापि मोक्षप्राप्तिः</p>
<p>अकामहतया बुद्ध्या त्यक्ताहङ्कारलोभया ॥ १५-५१ ॥</p>
<p>सत्तर्कव्यवसायाभ्यां लोचनाभ्येत्यसम्भवम् ।<br>
श्रौतस्मार्तक्रियानित्यो नित्यनैमित्तिके रतः ॥ १५-५२ ॥</p>
<p>ईदृग्गृहस्थो जिज्ञासुः प्राप्य ज्ञानमनुत्तमम् ।<br>
प्राप्तवेदान्तविज्ञानो वैष्णवं श्रयते पदम् ॥ १५-५३ ॥</p>
<p>सकामस्य गृहस्थस्य ब्रह्मलोकप्राप्तिः</p>
<p>केवलो धर्मनित्योऽसौ ब्रह्मलोके महीयते ।</p>
<p>वानप्रस्थधर्माः</p>
<p>गार्हस्थ्यादथवा पूर्वं वानप्रस्थ्यं श्रयेत् पदम् ॥ १५-५४ ॥</p>
<p>प्। १३६) गृहस्थस्तु यदा पश्येद् वलीपलितमात्मनः ।<br>
अपत्यस्यैव चापत्यं वनं चाथ समाश्रयेत् ॥ १५-५५ ॥</p>
<p>ग्राम्याहारं परित्यज्य वन्याहारोपयोगवान् ।<br>
बहिरात्मनि वाप्यग्निं जुह्वद्यज्ञपरायणः ॥ १५-५६ ॥</p>
<p>वत्सरे वत्सरे त्रीणि तपांसि विधिवच्चरेत् ।</p>
<p>वानप्रस्थस्यापि निष्कामकर्णिणो मोक्षप्राप्तिः</p>
<p>कुर्वन् वनस्थः शास्त्रार्थानकामहतया धिया ॥ १५-५७ ॥</p>
<p>सेवमानो व्रतस्थश्च तास्ता दीक्षाः समाहितः ।<br>
वृत्तिसङ्कोचकृच्छुभ्रस्तत्त्वजिज्ञासया युतः ॥ १५-५८ ॥</p>
<p>सम्प्राप्य तत्त्वविज्ञानं वैष्णवं श्रयते पदम् ।</p>
<p>सकामस्य तस्य ब्रह्मलोकप्राप्तिः</p>
<p>केवलो धर्मनित्यश्च महाप्रस्थानमाचरन् ॥ १५-५९ ॥</p>
<p>वीतशोकभयो वन्यो ब्रह्मलोके महीयते ।</p>
<p>सन्न्यासिधर्माः</p>
<p>काषायवसनं प्राप्य द्वाभ्यामादित एव वा ॥ १५-६० ॥</p>
<p>द्वयोरेकस्य वा पश्चात् पारिव्राज्यं समाचरेत् ।<br>
प्राजापत्यां निरुप्येष्टिं सर्ववेदसदक्षिणाम् ॥ १५-६१ ॥</p>
<p>प्। १३७) लब्धानुज्ञो गुरोर्वाथ कर्मश्रान्तो महाव्रती ।<br>
समारोप्याग्निमानग्नींश्चतुर्थाश्रममावसेत् ॥ १५-६२ ॥</p>
<p>विमुक्तः सर्वदोषेभ्यो विरक्तो विषयेषु च ।<br>
उच्चावचां विचिन्वंश्च गतिमस्यान्तरात्मनः ॥ १५-६३ ॥</p>
<p>अन्वीक्षमाणः सूक्ष्मं च परमात्मानमात्मना ।<br>
प्रसङ्ख्यानपरो नित्यं वेदान्तज्ञानतत्परः ॥ १५-६४ ॥</p>
<p>समाधिस्थश्च सततमुग्रव्रतपरोऽपि वा ।<br>
वास्यैकं तक्षतो बाहुं चन्दनेनैकमुक्षतः ॥ १५-६५ ॥</p>
<p>विद्वेषमनुरागं वा द्वयोरप्यविचिन्तयन् ।<br>
वायुभूतः खवत् स्वस्थ उर्वीस्थिरमना मुनिः ॥ १५-६६ ॥</p>
<p>वारिवच्चार्द्रचेतास्तु शुचिर्ज्वलनवत् सदा ।<br>
गाङ्गो ह्रद इवाक्षोभ्यः शून्यागारसमाकृतिः ॥ १५-६७ ॥</p>
<p>धियालोचितसर्वार्थो धिया त्यक्तपरिग्रहः ।<br>
धिया स्वीकृतसच्छास्त्रो धिया तृप्तः सुशुद्धया ॥ १५-६८ ॥</p>
<p>दत्तसर्वाभयो योगी सर्वैर्दत्ताभयस्तथा ।<br>
स्वाध्यायाद्योगमासीनो योगात् स्वाध्यायमामनेत् ॥ १५-६९ ॥</p>
<p>अब्रुवन् केनचित् किञ्चित् प्राप्ते कालेऽप्यविब्रुवन् ।<br>
समः सर्वेषु भूतेषु मातृवत् पितृवत् सदा ॥ १५-७० ॥</p>
<p>आत्मज्योतिरात्मरतिः प्रसीदन्नात्मनि स्वयम् ।</p>
<p>प्। १३८) प्रज्ञाप्रासादमारूढो विमुक्तः सर्वतो जनैः ॥ १५-७१ ॥</p>
<p>भूमिष्ठानिव शैलस्थः पश्यन् सर्वानवस्थितान् ।<br>
कैश्चिन्मूक इति प्रोक्तः कैश्चिद्धीर इतीप्सितः ॥ १५-७२ ॥</p>
<p>कैश्चित् कः स्विदिति प्रोक्तः कैश्चिद् घोर इतीरितः ।<br>
उपेक्षाकरुणामैत्रीमुदितालिङ्गितः सदा ॥ १५-७३ ॥</p>
<p>विवेकबोधसन्तोषैर्नित्यं परिजनैर्वृतः ।<br>
भैक्षाशी तुष्टिसम्पूर्णो धर्मैरीदृग्गुणैर्युतः ॥ १५-७४ ॥</p>
<p>सन्न्यासिनः परमपुरुषोपासनान्मोक्षप्राप्तिः</p>
<p>प्रदीप इव शान्तार्चिः परिव्राड् ध्यानमास्थितः ।<br>
देहसंस्कारनाशेन वैष्णवं श्रयते पदम् ॥ १५-७५ ॥</p>
<p>अध्यायार्थनिगमनम्</p>
<p>इति वर्णाश्रमा ये ते तुल्यवैशेषिकैर्युताः ।<br>
धर्मास्ते लेशतः प्रोक्ताः किं भूयः श्रोतुमिच्छसि ॥ १५-७६ ॥</p>
<p>इति पाञ्चरात्रे तन्त्ररहस्ये अहिर्बुध्न्यसंहितायाम्<br>
अधिकारिनिरूपणं नाम पञ्चदशोऽध्यायः ॥ १५ ॥</p>
<p>आदितः ९००</p>
<p>वर्णोत्पत्तिनिरूपणं नाम षोडशोऽध्यायः</p>
<p>रक्षातदधिकारिविषयः प्रश्नः</p>
<p>नारदः -</p>
<p>भगवंस्त्रिदशारिघ्न सर्वज्ञ वृषकेतन ।<br>
प्रमाणार्थः श्रुतोऽस्माभिः सहेतुः सविपर्ययः ॥ १६-१ ॥</p>
<p>सर्वस्यास्य च का रक्षा कश्च रक्षाधिकारवान् ।<br>
सप्रकारमिदं द्वन्द्वं भगवन् वक्तुमर्हसि ॥ १६-२ ॥</p>
<p>तत्प्रतिवचनारम्भः</p>
<p>अहिर्बुध्न्यः -</p>
<p>सुदर्शनमयी रक्षा देवस्य हरिमेधसः ।<br>
स्वमृते विष्णुसङ्कल्पं रक्षान्या न विधीयते ॥ १६-३ ॥</p>
<p>वस्तुनिष्ठसामर्थ्यस्य सुदर्शनात्मकत्वम्</p>
<p>या सा दिव्या क्रियाशक्तिर्विष्णुशक्त्यंशसम्भवा ।<br>
सुदर्शनाह्वया देवी सर्वकृत्यकरी विभोः ॥ १६-४ ॥</p>
<p>तन्मयं विद्धि सामर्थ्यं सर्वं सर्वपदार्थजम् ।<br>
तत्त्वानां तात्त्विकानां च चेतनाचेतनात्मनाम् ॥ १६-५ ॥</p>
<p>प्। १४०) प्रमाणानां विचित्राणां भावाभावयुगस्य च ।<br>
धर्मस्यार्थस्य कामस्य मुक्तेर्बन्धत्रयस्य ॥ १६-६ ॥</p>
<p>यद्यत् स्वकार्यसामर्थ्यं तत्तत् सौदर्शनं वपुः ।</p>
<p>शास्त्रास्त्रव्यूहस्य रक्षासाधनत्वम्</p>
<p>उक्ता शास्त्रास्त्ररूपा ते विष्णुसङ्कल्पविक्रिया ॥ १६-७ ॥</p>
<p>यया देवो जगन्नाथः काले काले जनार्दनः ।<br>
अवतीर्याथवाविश्य भूतानि लघयेद्भुवम् ॥ १६-८ ॥</p>
<p>मन्त्रग्राम्स्यापि रक्षासाधनत्वम्</p>
<p>नानामन्त्रमयी चान्या यन्त्रकोशविचित्रिता ।<br>
वेदतन्त्रोभयोद्भूता नानाप्रसवशालिनी ॥ १६-९ ॥</p>
<p>साक्षाद्विष्णोः क्रियाशक्तिः शुद्धसंविन्मयी परा ।</p>
<p>मन्त्रमयरक्षायां ब्राह्मणस्यैवाधिकारः</p>
<p>सर्वतत्त्वार्थपारज्ञः सर्वविद्याविशारदः ॥ १६-१० ॥</p>
<p>अस्कन्ननित्यनैमित्तः शुद्धाभिजनसंअतः ।<br>
त्रिशुक्लो निस्त्रिसन्देहः षट्कर्मविधिपारगः ॥ १६-११ ॥</p>
<p>ब्राह्मणो ब्रह्मयोनिस्थः स्वदारनिरतः शुचिः ।<br>
अधिकुर्यात् क्रियाशक्तिं विष्णोर्मन्त्रमयीं पराम् ॥ १६-१२ ॥</p>
<p>प्। १४१) ब्राह्मणस्यापि राजानवष्टब्धस्य रक्षायामसामर्थ्यम्</p>
<p>ब्राह्मणो नानवष्टब्धस्तया कार्यमिहार्हति ।<br>
अवष्टम्ब्य तु राजानं जगतोऽर्थे तया चरेत् ॥ १६-१३ ॥</p>
<p>राजप्रशंसा</p>
<p>राजा हि परमं भूतं सर्वदेवमयो विभुः ।<br>
क्रियाशक्तेरधिष्ठानं वैष्णव्या भगवन्मयः ॥ १६-१४ ॥</p>
<p>मूर्धतो हि पुरा देवो राजानमसृजत् प्रभुः ।<br>
मूर्धाभिषिक्तस्तेनासौ सर्वभूतोपरि स्थितः ॥ १६-१५ ॥</p>
<p>द्विगुणो ब्राह्मणो राजा वेदशास्त्रेषु गीयते ।</p>
<p>राजद्विषां दृष्टादृष्टयोः प्रत्यवायः</p>
<p>यस्तु तं द्वेष्टि सम्मोहात् स हरिं द्वेष्टि दुर्मतिः ॥ १६-१६ ॥</p>
<p>यो हरिं द्वेष्टि सम्मोहात् स लक्ष्मीं द्वेष्टि मानवः ।<br>
लक्ष्म्या द्वेष्टा तु दुर्मेधाः सर्वधर्मेषु हीयते ॥ १६-१७ ॥</p>
<p>स भ्रष्टः सर्वलोकेभ्यः सर्वदेवबहिष्कृतः ।<br>
अप्रतिष्ठे तमस्यन्धे समास्तिष्ठति शाश्वतीः ॥ १६-१८ ॥</p>
<p>अतो राजा अवश्यं बहु मन्तव्यः</p>
<p>ऐहिकामुष्मिकीं लक्ष्मीमतः प्रेप्सुरुदारधीः ।<br>
राजानं बहु मन्येत सर्वलोकाधिदैवतम् ॥ १६-१९ ॥</p>
<p>प्। १४२) केवलयोर्ब्राह्मणनृपयोर्लक्ष्म्या अस्थिरत्वम्</p>
<p>ब्राह्मणे केवले लक्ष्मीर्न वसत्यतिमार्दवात् ।<br>
अत्यौग्र्याद् बिभ्यती क्षत्रे केवले नेच्छति स्थितिम् ॥ १६-२० ॥</p>
<p>संसृष्टयोस्तयोर्लक्ष्म्याः स्थैर्यम्</p>
<p>ब्रह्मक्षत्रे तु सम्पृक्ते ह्यग्नीषोममयात्मनि ।<br>
निवसत्यतिसम्प्रीता ग्रीष्मे शीत इव ह्रदे ॥ १६-२१ ॥</p>
<p>तत्र हेतुः</p>
<p>द्वे हि ते बिभृतो लोकस्थितिं सम्भूय तेजसी ।<br>
तयोर्हि सकला शक्तिः स्थिता विष्णोः क्रियात्मिका ॥ १६-२२ ॥</p>
<p>अन्वयव्यतिरेकाभ्यां तत्र दृष्टान्तकथनम्</p>
<p>महत्या हि यथा नद्याः कुसरो न धृतेः क्षमम् ।<br>
एवं लघुर्नरो नैव क्रियाशक्तेर्धृतौ क्षमः ॥ १६-२३ ॥</p>
<p>पारावारो यथा धीरो महतीं तां प्रतीच्छति ।<br>
ब्रह्मपृक्तं तथा क्षत्रं क्रियाशक्तिं प्रतीच्छति ॥ १६-२४ ॥</p>
<p>पूर्यमाणं महानद्या कुतटाकं विदीर्यते ।<br>
रक्ष्यमाणस्तथाप्येको नैव पर्याप्यते तया ॥ १६-२५ ॥</p>
<p>राजार्थं प्रयुक्ताया अपि क्रियाशक्तेः<br>
सर्वप्रजोपकारकत्वकथनम्</p>
<p>यथा समुद्रगामिन्यां महत्यां सरिति ध्रुवम् ।</p>
<p>प्। १४३) उपस्नेहेन पूर्यन्ते सरांस्यन्यानि भूयसा ॥ १६-२६ ॥</p>
<p>प्रयुक्तायां क्रियाशक्तौ चक्रे वै चक्रवर्तिनः ।<br>
चक्रस्था हि प्रजाः सर्वाः समेधन्ते तथा श्रिया ॥ १६-२७ ॥</p>
<p>चक्रवर्त्यादीनां क्रियाशक्तावधिकारतारतम्यम्</p>
<p>चक्रवर्ती नृपः पूर्वां द्वितीयां मण्डलेश्वरः ।<br>
अधिकुर्यात् क्रियाशक्तिं तृतीयां विषयेश्वरः ॥ १६-२८ ॥</p>
<p>महामात्रो द्विजातिर्वा यो वह्वी रक्षति प्रजाः ।<br>
इमां नैको नरः कुर्यादेकस्मै मानवाय तु ॥ १६-२९ ॥</p>
<p>क्रियाशक्तिस्वरूपकथनारम्भः</p>
<p>अधिकारः क्रियायाश्च शक्तेस्ते सम्प्रदर्शितः ।<br>
रूपमस्या यथावन्मे गदतस्तन्निशामय ॥ १६-३० ॥</p>
<p>सामान्यतः शक्तेर्द्वैविध्यम्</p>
<p>उन्मेषः परमः शक्तेर्विष्णोः कोट्यंशकोटितः ।<br>
भाव्यभावकभेदेन स द्विधा व्यवतिष्ठते ॥ १६-३१ ॥</p>
<p>भावको विष्णुसङ्कल्पः सुदर्शनपराह्वयः ।</p>
<p>शक्तेः पर्यायशब्दाः</p>
<p>सैषा देवी क्रियाशक्तिः सामर्थ्यं योग इत्यपि ॥ १६-३२ ॥</p>
<p>प्। १४४) पारमेष्ठ्यं महातेजो मायायोग इतीदृशैः ।<br>
शब्दैः प्रकारसामर्थ्यः सङ्कल्पः सोऽभिधीयते ॥ १६-३३ ॥</p>
<p>भावकस्य भूत्यंशप्रवर्तकत्वम्</p>
<p>भाव्यो नाम य उन्मेषः सा भूतिरिति गीयते ।<br>
शुद्ध्यशुद्धिमयी सेति पूर्वमेव निदर्शितम् ॥ १६-३४ ॥</p>
<p>ज्वलनस्येव सा ज्वाला सङ्कल्पेन प्रतन्यते ।<br>
एको नारायणो देवस्तस्य भावानुगामिनी ॥ १६-३५ ॥</p>
<p>तस्या देव्याः क्रियाशक्तेः स्थितिं मन्त्रमयीं शृणु ।</p>
<p>क्रियाशक्तेर्नादात्मकत्वम्</p>
<p>उद्यती सा क्रियाशक्तिर्भजते नादरूपताम् ॥ १६-३६ ॥</p>
<p>नादस्य दीर्घघण्टाध्वनिसाम्यम्</p>
<p>तं नादं परमं विद्धि दीर्घघण्टानदोपमम् ।</p>
<p>तस्य योगिमात्रप्रत्यक्षविषयत्वम्</p>
<p>परमैर्योगिभिः स्वान्ते स साक्षात् क्रियते स्वयम् ॥ १६-३७ ॥</p>
<p>क्वचिदुन्मेषात् तस्य बिन्दुरूपत्वम्</p>
<p>स बुद्बुदवदम्भोधौ क्वचिदुन्मेषमृच्छति ।<br>
अनुद्रुतगतैः सोऽथ योगिभिर्बिन्दुरुच्यते ॥ १६-३८ ॥</p>
<p>प्। १४५) बिन्दोर्नामनामिरूपेण द्वैविध्यम्</p>
<p>नामनामिस्वरूपेण स बिन्दुर्भिद्यते द्विधा ।</p>
<p>नाम्नः शब्दब्रह्मत्वम्</p>
<p>तत्र नामोदयं प्राप्य शब्दब्रह्म प्रवर्तते ॥ १६-३९ ॥</p>
<p>नामिनो भूतिरूपत्वम्</p>
<p>प्राप्य नाम्युदयं भूतिः पूर्वोद्दिष्टा प्रवर्तते ।</p>
<p>वर्णोत्पत्तिकथनारम्भः</p>
<p>नामोदयमिदानीं मे मन्त्राध्वानं मुने शृणु ॥ १६-४० ॥</p>
<p>सा हि बिन्दुमयी शक्तिः स्वेच्छया नामतां गता ।<br>
अवर्णोऽप्येकधा पूर्वमनुत्तरमयात्मना ॥ १६-४१ ॥</p>
<p>बिन्दोर्द्वैविध्यम्</p>
<p>स्वरव्यञ्जनभेदेन स द्विधा व्यवतिष्ठते ।<br>
बिन्दुशक्तेरमुष्यास्तु भूयोऽपि शृणु विस्तरम् ॥ १६-४२ ॥</p>
<p>उदेत्येषा विसृष्टाख्या शब्दसर्गमयी परा ।<br>
एकानेकविचित्रार्था नानावर्णविकारिणी ॥ १६-४३ ॥</p>
<p>साक्षात् सोमस्वरूपा सा लक्ष्म्याः शब्दमयी तनुः ।<br>
स्वरव्यञ्जनरूपेण सा विवर्तं प्रपद्यते ॥ १६-४४ ॥</p>
<p>प्। १४६) अकारात्मना तस्य स्मुन्मेषः</p>
<p>अ इत्यादिसमुन्मेषः सोऽनुत्तर उदीर्यते ।</p>
<p>अकारस्य सर्ववाग्रूपत्वम्</p>
<p>सर्वा वागयमेवैकस्तत्तदाकारभेदवान् ॥ १६-४५ ॥</p>
<p>बिन्दोरिकारोकारात्मना समुन्मेषः</p>
<p>स इच्छन्निरिति व्यक्त उन्मिषन्नुरिति स्मृतः ।</p>
<p>यथोक्तवर्णत्रयस्य सर्वस्वरविभावकत्वम्</p>
<p>एत एव त्रयो वर्णाः सर्वस्वरविभावनाः ॥ १६-४६ ॥</p>
<p>तेषां दीर्घतापत्तिः</p>
<p>अनुत्तरः स आनन्द आभावं प्रतिपद्यते ।<br>
इरिच्छया स ईशान ईभावं प्रतिपद्यते ॥ १६-४७ ॥</p>
<p>उरुन्मिषन्नूनरूप ऊभावं प्रतिपद्यते ।</p>
<p>एचामुत्पत्तिः</p>
<p>अनुत्तरेच्छासन्धानादेकारो नाम जायते ॥ १६-४८ ॥</p>
<p>अनुत्तराद्भवन् भूय ऐभावं प्रतिपद्यते ।<br>
दिव्यादनुत्तरोन्मेषादोकारो नाम जायते ॥ १६-४९ ॥</p>
<p>अनुत्तराद्भवन् भूय औभावं प्रतिपद्यते ।</p>
<p>प्। १४७) तेषां सन्ध्यक्षरत्वम्</p>
<p>सन्ध्यात्मान इमे कूटाश्चत्वारः समुदाहृताः ॥ १६-५० ॥</p>
<p>तेषामवयवार्थाविष्करणम्</p>
<p>अनुत्तरेच्छायोगेन ह्येधमानः स ए स्मृतः ।<br>
भूयोऽनुत्तरसंयोगादै चाप्यैश्वर्यवान् स्मृतः ॥ १६-५१ ॥</p>
<p>दिव्यादनुत्तरोन्मेषादोतः सर्वत्र ओ स्मृतः ।<br>
अनुत्तरात् स सम्भूय और्जित्यादौगतिं गतः ॥ १६-५२ ॥</p>
<p>ऋऌवर्णोत्पत्तिः</p>
<p>एकत्रिभागयो ऋद्ध्या अरयो ऋ स्मृतो बुधैः ।<br>
अलयोश्च तथा ऌत्वमाकारः स्यादनुत्तरः ॥ १६-५३ ॥</p>
<p>भूयोऽप्यनुत्तरोद्योगात् प्लवमानस्तथा स्मृतः ।<br>
एवं चतुर्दशोद्योगान्नानाकारविभाविनी ॥ १६-५४ ॥</p>
<p>नटीव कुण्डलीशक्तिराद्या विष्णोर्विजृम्भते ।<br>
अस्य रूपद्वयं सूक्ष्मं सृष्टिसंहारकारणम् ॥ १६-५५ ॥</p>
<p>अनाख्येया महासत्ता क्रियाशक्तिः क्रमेण सा ।<br>
शब्दात्मना विवर्त्स्यन्ती सा पुरा याति सृष्टिताम् ॥ १६-५६ ॥</p>
<p>प्। १४८) सृष्टिः सर्गो विसर्गश्च विसर्जनमितीदृशैः ।</p>
<p>नाभौ कुण्डल्याः पश्यन्तीत्वम्</p>
<p>मूलाधारात् समुद्यन्ती सा शान्ता सा निरञ्जना ॥ १६-५७ ॥</p>
<p>अङ्क्ष्यन्ती साञ्जनैस्तैस्तैः संस्कारैः समनुत्तरम् ।<br>
दृष्टिदृश्यात्मतां प्राप्य शब्दार्थत्वविवर्तिनी ॥ १६-५८ ॥</p>
<p>पश्यन्ती नाम नाभौ सा योगदृश्योदयं गता ।<br>
शक्तिः सा वैष्णवी सत्ता मन्त्रमाता समञ्जना ॥ १६-५९ ॥</p>
<p>अधिकारक्षयं यान्ति योगिनस्तां गता धिया ।</p>
<p>तस्या हृदब्जे विस्तारः</p>
<p>विजृम्भणोन्मुखी लक्ष्मीः पश्यन्ती सा क्रियामयी ॥ १६-६० ॥</p>
<p>भावं संस्कृत्य संस्कारैः समर्थाख्यां विवर्तनाम् ।<br>
भृङ्गीव निनदन्ती सा हृदब्जे याति विस्तृतिम् ॥ १६-६१ ॥</p>
<p>वाच्यवाचकभावेन लोलीभूता क्रियामयी ।<br>
तदा संस्कृतयः सर्वाः स्मृतीः पुष्यन्ति वाच्यगाः ॥ १६-६२ ॥</p>
<p>तस्याः कण्ठदेशे विसर्गात्मना परिणामः</p>
<p>एवंविधा क्रियाशक्तिस्तत्तद्वाच्यविवक्षया ।<br>
शब्दरूपं समास्थाय कूटस्थं व्यक्तिवर्जितम् ॥ १६-६३ ॥</p>
<p>प्। १४९) सा यात्यनुत्तरस्पृष्टा कण्ठं शक्तिर्विसर्गिणी ।<br>
पुनः सानुत्तरे स्थित्वा चतुर्दशविभाविनी ॥ १६-६४ ॥</p>
<p>अनुत्तरोत्तरा याति कण्ठे हेति विजृम्भणम् ।<br>
ततः सादिमयी भूत्वा कान्तव्यञ्जनशालिनी ॥ १६-६५ ॥</p>
<p>अनुत्तरमयी भूयो बिन्दौ सम्प्रतितिष्ठति ।<br>
बिन्दुः संहार इत्युक्तो विसर्गः सृष्टिरुच्यते ॥ १६-६६ ॥</p>
<p>इमौ द्वौ सृष्टिसंहारौ लेशतस्ते निदर्शितौ ।<br>
मत्तः शृणु मुने भूयः स्वराणां विविधां ततिम् ॥ १६-६७ ॥</p>
<p>स्वराणामवान्तरभेदनिरूपणम्</p>
<p>यदादित्रितयं पूर्वं स्वरकूटस्थमीरितम् ।<br>
अष्टादशविधं तत्तु प्रत्येकं योगिनां मतम् ॥ १६-६८ ॥</p>
<p>स्वरव्यञ्जनकूटौ यौ ऋ ऌ इत्युदितौ पुरा ।<br>
आद्योऽष्टादशधान्त्यस्तु तयोर्द्वादशभेदवान् ॥ १६-६९ ॥</p>
<p>इति स्वराणां पञ्चानामशीतिश्चतुरुत्तरा ।<br>
स्वरकूटास्तु चत्वारो ये तेषामीदृशी भिदा ॥ १६-७० ॥</p>
<p>शतानि त्रिण्यथैकारा विंशतिश्चतुरुत्तरा ।<br>
एवं पञ्च सहस्राणि शतान्यष्टावनुष्टुभाम् ॥ १६-७१ ॥</p>
<p>प्। १५०) ऐकारः कथितः सम्यक् शिक्षातत्त्वविशारदैः ।<br>
ओकारश्च तथौकार इयद्भेदौ प्रकीर्तितौ ॥ १६-७२ ॥</p>
<p>रम्यौ गौरौ यमित्येव सङ्ख्या सम्भूय सन्धिगा ।<br>
योगिनस्तां प्रपश्यन्ति मन्यन्ते मनसा नराः ॥ १६-७३ ॥</p>
<p>सम्भूय स्वरसङ्ख्या तु स्तब्धौ गौरो यमित्यसौ ।<br>
द्विस्तावन्तः स्वरा ज्ञेयाः सृष्टिसंहारभेदिताः ॥ १६-७४ ॥</p>
<p>सर्गयुक्ता बिन्दुयुक्ताः केवला इति ये त्रिधा ।<br>
देहोऽर्थः सङ्ग इत्येव ते सम्भूय चतुर्दश ॥ १६-७५ ॥</p>
<p>सृष्टिः सोमः समाख्याता बिन्दुः सूर्य उदीर्यते ।</p>
<p>स्वराणां सूर्यचन्द्रकिरणात्मता</p>
<p>पूर्वे सप्त स्वराः सूर्यकिरणाः परिकीर्तिताः ॥ १६-७६ ॥</p>
<p>सोमस्य किरणा ज्ञेया आकारादय उत्तरे ।</p>
<p>तयोरहोरात्रप्रवर्तकत्वम्</p>
<p>अहर्नयति सूर्यस्तु स्वरैः पिङ्गलया चरन् ॥ १६-७७ ॥</p>
<p>रात्रिं सृजति सोमस्तु स्वरैः स्वैरिडया चरन् ।</p>
<p>परशक्तेः सुषुम्नासञ्चारित्वम्</p>
<p>स्वराणां या परा विष्णोः कूटस्था शक्तिरुज्ज्वला ॥ १६-७८ ॥</p>
<p>प्। १५१) सुषुम्नया सञ्चरते शब्दब्रह्म वितन्वती ।<br>
इति ते लेशतः प्रोक्ता स्वराणां गतिरुत्तमा ॥ १६-७९ ॥</p>
<p>व्यञ्जनसृष्टिकथनारम्भः</p>
<p>अथ व्यञ्जनसृष्टिं ते कथयामि मुने शृणु ।</p>
<p>विसर्गस्य वासुदेवमूर्तित्वम्</p>
<p>अनुत्तरोत्तरा सृष्टिर्या सा हेति पुरोदिता ॥ १६-८० ॥</p>
<p>आदिव्यूहस्य देवस्य वासुदेवस्य सा तनुः ।<br>
अच्युतो बिन्दुयुक्तोऽसौ रुन्धन्नाधारमादिमम् ॥ १६-८१ ॥</p>
<p>साग्निं दीपयते नादं योगारम्भे तु योगिनाम् ।<br>
अच्युतः सृष्टियुक्तोऽसावूर्ध्वसृष्टिं करोति च ॥ १६-८२ ॥</p>
<p>अच्युतः सृष्टियुक्तस्तु बहिःसृष्टिं करोत्ययम् ।</p>
<p>तस्मादूष्मणामुत्पत्तिस्तेषां चातुरात्म्यं च</p>
<p>हात् सात् षात् शात्ततः शश्वच्छक्त्यूष्माण उदीरिताः ॥ १६-८३ ॥</p>
<p>चातुरात्म्यमिदं प्रोक्तं चतुर्ब्रह्मेति शब्दितम् ।</p>
<p>क्षकारसहितानां तेषां ब्रह्मशब्दवाच्यत्वम्</p>
<p>क्षेण कूटेन संयोगात् पञ्चब्रह्मेति शब्दितम् ॥ १६-८४ ॥</p>
<p>क्षस्तु सत्यस्य बीजं तु प्रोक्तः सात्त्वतशासने ।</p>
<p>प्। १५२) कषकूटमुशन्त्यन्ये नित्यं तत्प्रतिरूपकम् ॥ १६-८५ ॥</p>
<p>अन्तःस्थानामुत्पत्तिस्तेषां सञ्ज्ञात्रयं च</p>
<p>शाद्वस्तस्माल्ल उद्दिष्टो लाद्रो राद्यः प्रजायते ।<br>
धारणा नाम विज्ञेया याद्या विश्वस्य धारणात् ॥ १६-८६ ॥</p>
<p>अन्तःस्था इति च प्रोक्ता अन्तःस्थपुरुषेशयाः ।<br>
अवस्था इति च प्रोक्ता ईशावतरणक्रमे ॥ १६-८७ ॥</p>
<p>मकारोत्पत्तिः</p>
<p>यकारादीशशक्तिस्थान्मकारो नाम जायते ।<br>
अनुत्तरोत्तरो बिन्दुर्म इति प्रतिशब्द्यते ॥ १६-८८ ॥</p>
<p>तस्य सर्वचेतनसमष्टिरूपत्वं जीववाचित्वं च</p>
<p>चेतनानां तु सर्वेषां समष्टिः सा निगद्यते ।<br>
अस्मदर्थोऽयमुद्दिष्ट सोऽयमुत्तमपूरुषः ॥ १६-८९ ॥</p>
<p>भकारोत्पत्तिस्तस्य च प्रकृतिवाचित्वम्</p>
<p>सूक्ष्मेक्षयानुवृद्धौ सा प्रकृत्या भोग्यरूपया ।<br>
भ इत्येव मकारात् सा पुनः स्थूला विविच्यते ॥ १६-९० ॥</p>
<p>प्। १५३) बादिटान्तत्रयोदशवर्णोत्पत्तिः</p>
<p>भोगोपकरणाकारा बहिरन्तर्व्यवस्थया ।<br>
त्रयोदशात्मना व्यक्ता बाद्या टान्ता महामुने ॥ १६-९१ ॥</p>
<p>बादित्रयस्य महदहङ्कारमनोवाचित्वम् तवर्गस्य<br>
ज्ञानेन्द्रियवाचित्वम्</p>
<p>बुद्धिश्चाहङ्कृतिश्चैव मनश्चेति मनीषिभिः ।<br>
वादित्रितयमुद्दिष्टं नादि तान्तं तु धीन्द्रियम् ॥ १६-९२ ॥</p>
<p>टवर्गस्य कर्मेन्द्रियवाचकत्वम्</p>
<p>णादि टान्तं तु कर्माख्यमथ भोग्योद्भवो द्विधा ।</p>
<p>चवर्गोत्पत्तिः तस्य तन्मात्रवाचित्वम्</p>
<p>ञादि चान्तं तु तन्मात्रपञ्चकं प्रविजृम्भते ॥ १६-९३ ॥</p>
<p>कवर्गोत्पत्तिः तस्य महाभूतवाचित्वम्</p>
<p>ङादिः पञ्चमहाभूता कान्तान्या वर्णसन्ततिः ।<br>
यस्माद्यस्योद्भवो वर्णात् तत्त्वसृष्ट्यां तु तत् स्मरेत् ॥ १६-९४ ॥</p>
<p>लकारोत्पत्तिः</p>
<p>लस्यैव करणान्यत्वे लकारो नाम जायते ।</p>
<p>व्यञ्जनानां वैविध्यम्</p>
<p>चतुस्त्रिंशदिति प्रोक्ता वर्णास्ते व्यञ्जनात्मकाः ॥ १६-९५ ॥</p>
<p>प्। १५४) एवमेकैकशो योगाद्भेदाः स्युर्बहवः स्वरैः ।<br>
चतुःपञ्चाशदुद्दिष्टाः ककारास्तत्र वै मुने ॥ १६-९६ ॥</p>
<p>किकाराश्च कुकाराश्च कृकाराश्च तथाविधाः ।<br>
कॢकारास्तत्र षट्त्रिंशत् केकारा रसधीर्मुने ॥ १६-९७ ॥</p>
<p>तथाविधाश्च कोकारा योगिभिः सङ्ख्यया स्मृताः ।<br>
स्तब्धस्वार्थोऽयमित्येवं कैकारो योगिभिः स्मृतः ॥ १६-९८ ॥</p>
<p>कौकाराश्च तथासङ्ख्याः सप्त संहत्य ते पुनः ।<br>
देहोऽर्थः सङ्ग इत्येवं सङ्ख्याताः परमर्षिभिः ॥ १६-९९ ॥</p>
<p>वेगव्यञ्जनसङ्ख्यैव देहोऽर्थः साङ्गभेदिताः ।<br>
नीतिमत्प्रतिभा हेति सङ्ख्यया जायते मुने ॥ १६-१०० ॥</p>
<p>स्वरव्यञ्जनसंयोगादियं सङ्ख्या समीरिता ।<br>
एकद्वित्र्यादिसंयोगैर्व्यञ्जनानां क्रमात् क्रमात् ॥ १६-१०१ ॥</p>
<p>केवलानां सस्वराणां ततः सङ्ख्याविधिः स्मृतः ।</p>
<p>वर्णमातृकाया भगवच्छक्तिप्रोतत्वम्</p>
<p>पदवाक्यप्रमाणादिनानाकोरकशालिनी ॥ १६-१०२ ॥</p>
<p>वर्णस्तम्बा ज्ञानमूला शब्दशक्तिर्हि वैष्णवी ।<br>
विष्णुना देवदेवेन तेन शक्तिमता स्वयम् ॥ १६-१०३ ॥</p>
<p>स्थूलसूक्ष्मपरत्वेन प्रोतेयं वर्णसन्ततिः ।</p>
<p>प्। १५५) भगवदाज्ञया रुद्रांशस्यापि<br>
वर्णमातृकाधिष्ठातृत्वम्</p>
<p>तदाज्ञयास्मदंशैश्च रुद्रैर्नानाविधैरियम् ।<br>
मन्त्रयोनिरियं देवी मातृकाधिष्ठिता सदा ॥ १६-१०४ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
वर्णोत्पत्तिनिरूपणं नाम षोडशोऽध्यायः ॥ १६ ॥</p>
<p>आदितः श्लोकाः १००४</p>
<p>वर्णसञ्ज्ञानिरूपणं नाम सप्तदशोऽध्यायः</p>
<p>ध्यायिनां सुखदं नित्यं ज्वालाजटिलकुन्तलम् ।<br>
सुदर्शनाख्यं तद्दिव्यं महः किमपि धीमहि ॥</p>
<p>वर्णमातृकाधिष्ठातृरूपप्रश्नः</p>
<p>नारदः -</p>
<p>नमस्ते शर्व सर्वज्ञ सर्वासुरनिबर्हण ।<br>
स्थूलसूक्ष्मपरैर्भावैर्यथा वर्णा अधिष्ठिताः ॥ १७-१ ॥</p>
<p>विष्णुना देवदेवेन रुद्रैश्च भवदंशकैः ।<br>
तथा तं मे परं भावं वक्तुमर्हसि शङ्कर ॥ १७-२ ॥</p>
<p>तत्प्रतिवचनप्रतिज्ञा</p>
<p>अहिर्बुध्न्यः -</p>
<p>विष्णुशक्तिमया वर्णा विष्णुसङ्कल्पजृम्भिताः ।<br>
अधिष्ठिता यथा भावैस्तथा तन्मे निशामय ॥ १७-३ ॥</p>
<p>वर्णाधिष्ठातृवैष्णवरूपाणि</p>
<p>प्रथमश्चाप्रमेयश्च व्यापकोऽकार उच्यते ।<br>
आनन्द आदिदेवश्च गोपनश्चाः स्मृतो बुधैः ॥ १७-४ ॥</p>
<p>प्। १५७) इष्ट इद्धश्च रामश्च इकारः परिपठ्यते ।<br>
विष्णुश्च पञ्चबिन्दुश्च माया ईकार उच्यते ॥ १७-५ ॥</p>
<p>उकार उदयश्चापि ह्युद्दामो भुवनाह्वयः ।<br>
प्रज्ञाधारश्च लोकेश ऊर्ज ऊकार उच्यते ॥ १७-६ ॥</p>
<p>ऋकार ऋतधामा च सत्यश्चाङ्कुश एव च ।<br>
ज्वाला प्रसरणश्चैव ऋकारो विष्टराह्वयः ॥ १७-७ ॥</p>
<p>ऌकारस्तारकः प्रोक्तो लिङ्गात्मा भगवानिति ।<br>
ॡकारो दीर्घघोणश्च देवदत्तस्तथा विराट् ॥ १७-८ ॥</p>
<p>एकारस्तु जगद्योनिस्त्र्यश्रो विग्रह एव च ।<br>
ऐकारश्च तथैश्वर्यं योगी ह्यैरावणस्तथा ॥ १७-९ ॥</p>
<p>ओदनश्चौतदेवश्च विक्रम्योकार उच्यते ।<br>
और्वो भूधरसञ्ज्ञश्चाप्यौः स्मृतो ह्यौषधात्मकः ॥ १७-१० ॥</p>
<p>त्रैलोक्यैश्वर्यदो व्यापी व्योमेशौङ्कार एव च ।<br>
अङ्कारः सृष्टिकृत् प्रोक्तो विसर्गः परमेश्वरः ॥ १७-११ ॥</p>
<p>ककारः कमलश्चैव करालः प्रकृतिः परा ।<br>
खकारः खर्वदेहश्च वेदात्मा विश्वभावनः ॥ १७-१२ ॥</p>
<p>गकारस्तु गदध्वंसी गोविन्दश्च गदाधरः ।</p>
<p>प्। १५८) घकारस्त्वथ घर्मांशुस्तेजस्वी दीप्तिमांस्तथा ॥ १७-१३ ॥</p>
<p>ङकार एकदंष्ट्राख्यो भूतात्मा भूतभावनः ।<br>
चद्रांशुश्चञ्चलश्चक्री चकारः परिकीर्त्यते ॥ १७-१४ ॥</p>
<p>छन्दःपतिश्छलध्वंसी छकार छन्द एव च ।<br>
अजितो जन्महन्ता च जकारः शाश्वतः स्मृतः ॥ १७-१५ ॥</p>
<p>झकारो झषसञ्ज्ञस्तु सामगः सामपाठकः ।<br>
ञकार उत्तमाख्यश्च ईश्वरस्तत्त्वधारकः ॥ १७-१६ ॥</p>
<p>विश्वाप्यायकरश्चन्द्री ट आह्लाद उदीरितः ।<br>
धाराधरो नेमिसञ्ज्ञष्ठकारः कौस्तुभो मतः ॥ १७-१७ ॥</p>
<p>मौसलो दण्डधारश्च डकारोऽखण्डविक्रमः ।<br>
ढकारो विश्वरूपश्च दृढकर्मा प्रतर्दनः ॥ १७-१८ ॥</p>
<p>णकारोऽभयदः शास्ता वैकुण्ठः परिकीर्तितः ।<br>
तकारस्ताललक्ष्मा च वैराजः स्रग्धरस्तथा ॥ १७-१९ ॥</p>
<p>धन्वी भुवनपालश्च थकारः सर्वधारकः ।<br>
दत्तावकाशो दमनो दकारः शान्तिदः स्मृतः ॥ १७-२० ॥</p>
<p>धकारः शार्ङ्गधृग्धामा माधवश्च प्रकीर्तितः ।<br>
नरो नारायणः पन्था नकारः समुदाहृतः ॥ १७-२१ ॥</p>
<p>पकारः पद्मनाभश्च पवित्रः पश्चिमाननः ।</p>
<p>प्। १५९) फकारः फुल्लनयनो लाङ्गली श्वेतसञ्ज्ञितः ॥ १७-२२ ॥</p>
<p>बकारो वामनो ह्रस्वः पूर्णाङ्गः स च कथ्यते ।<br>
भल्लातको भकारश्च ज्ञेयः सिद्धिप्रदो ध्रुवः ॥ १७-२३ ॥</p>
<p>मकारो मर्दनः कालः प्रधानः परिपठ्यते ।<br>
चतुर्गतिर्यकारश्च सुसूक्ष्मः शङ्ख उच्यते ॥ १७-२४ ॥</p>
<p>अशेषभुवनाधारो रोऽनलः कालपावकः ।<br>
लकारो विबुधाख्यश्च धरेशः पुरुषेश्वरः ॥ १७-२५ ॥</p>
<p>वराहश्चामृताधारो वकारो वरुणः स्मृतः ।<br>
शकारः शङ्करः शान्तः पुण्डरीकः प्रकीर्तितः ॥ १७-२६ ॥</p>
<p>नृसिंहश्चाग्निरूपश्च षकारो भास्करस्तथा ।<br>
सकारस्त्वमृतस्तृप्तिः सोमश्च परिकीर्तितः ॥ १७-२७ ॥</p>
<p>सूर्यो हकारः प्राणस्तु परमात्मा प्रकीर्तितः ।<br>
अनन्तेशः क्षकारस्तु वर्गान्तो गरुडः स्मृतः ॥ १७-२८ ॥</p>
<p>बिन्दुः संहार इत्युक्तो विसर्गः सृष्टिरुच्यते ।<br>
विष्णुशक्तिमया एते स्थूलसूक्ष्मपरात्मकाः ॥ १७-२९ ॥</p>
<p>अप्रमेयादयो भावाः शतं सार्धमुदीरिताः ।</p>
<p>वर्णाधिष्ठातृरौद्ररूपाणि</p>
<p>वर्णास्तेऽधिष्ठिता यैस्तैर्मदंशै रुद्रसञ्ज्ञितैः ॥ १७-३० ॥</p>
<p>प्। १६०) तान्निबोध महाभागानक्षरस्थान् महामुने ।<br>
श्रीकण्ठानन्दसूक्ष्मेशास्त्रिमूर्तिरमेश्वरः ॥ १७-३१ ॥</p>
<p>अङ्घ्रीऽसो भारभूतिश्च तिथिः स्थाणुर्भवाह्वयः ।<br>
चण्डीशो भौतिकः सद्योजातश्चानुग्रहेश्वरः ॥ १७-३२ ॥</p>
<p>अक्रूरश्च महासेनः स्युरेताः स्वरमूर्तयः ।<br>
ततः क्रोधीशचण्डीशपञ्चान्तकशिवोत्तमाः ॥ १७-३३ ॥</p>
<p>तथैकरुद्रः कूर्मैकनेत्राह्वचतुराननाः ।<br>
अजेशः सर्वसोमेशौ लाङ्गली दारिकस्तथा ॥ १७-३४ ॥</p>
<p>अर्धनारीश्वरश्चोमाकान्तश्चाषाढदण्डिनौ ।<br>
अत्रिर्मीनश्च मेषश्च लोहितश्च शिखी तथा ॥ १७-३५ ॥</p>
<p>चलगण्डद्विगण्डौ च समहाकालवालिनौ ।<br>
भुजङ्गेशः पिनाकी च खड्गीशश्च बकस्तथा ॥ १७-३६ ॥</p>
<p>श्वेतो भृगुर्वकुलीशः संवर्तक इतीरितः ।<br>
रुद्रमूर्तय उद्दिष्टा मदीया वर्णपालिकाः ॥ १७-३७ ॥</p>
<p>वर्णचक्रपद्मनिरूपणम्</p>
<p>तथा वर्णमयं चक्रं पद्मं चापि निबोध मे ।<br>
प्रणवोऽक्षः समुद्दिष्टः शक्तिर्नाभिरुदीरिता ॥ १७-३८ ॥</p>
<p>प्। १६१) अकचाष्टतपाश्चैव सवर्ग्या अरपद्धतिः ।<br>
यादयो नेमिरुद्दिष्टा गरुडः प्रधिरुच्यते ॥ १७-३९ ॥</p>
<p>प्रणवः कर्णिका प्रोक्ता शक्तिः केसरपद्धतिः ।<br>
स्वरद्विरष्टकं वर्गा अन्तःस्था ऊष्मभिः सह ॥ १७-४० ॥</p>
<p>पत्राष्टकमिदं प्रोक्तं गरुडो दीप्तिरुच्यते ।<br>
इति चक्राब्जमध्यस्था मातृकावर्णमालिनी ॥ १७-४१ ॥</p>
<p>मन्त्रयोनिर्महादेवी वैष्णवी षड्गुणात्मिका ।</p>
<p>वर्णमातृकात्मकवैष्णवशक्तिस्वरूपवर्णनम्</p>
<p>आदिवर्णप्रकॢप्ताङ्गा वर्गाभरणभूषिता ॥ १७-४२ ॥</p>
<p>पद्मगर्भप्रतीकाशा शङ्खपङ्कजधारिणी ।<br>
प्रणवेनाथ शक्त्या च श्रिया सङ्कॢप्तदेहिका ॥ १७-४३ ॥</p>
<p>स्वरसम्पूर्णवदना कचकॢप्तकरद्वया ।<br>
टतकॢप्तपदद्वन्द्वा पादिकॢप्तोदरा शुभा ॥ १७-४४ ॥</p>
<p>यरप्राणोष्मका देवी लकारवरहारिणी ।<br>
वकारकाञ्चीसुभगा शषकुण्डलधारिणी ॥ १७-४५ ॥</p>
<p>सहृत्का हान्तरात्मा च क्षप्रभा वर्णमालिनी ।<br>
पाशाङ्कुशकराग्रा च वाणी ध्येया विपश्चिता ॥ १७-४६ ॥</p>
<p>प्रथमं वैष्णवशक्त्याराधनम्</p>
<p>वक्ष्यमाणेन मन्त्रेण पुरैवाराधयेद्गिरम् ।</p>
<p>ततो मन्त्रोद्धारः</p>
<p>प्। १६२) लब्धानुज्ञस्ततो देव्या गुरुपङ्क्तिं समर्च्य च ॥ १७-४७ ॥</p>
<p>गणेशमभिपूज्याथ मन्त्रानिष्टान् समुद्धरेत् ।</p>
<p>वैष्णवरूपैरेव वैष्णवमन्त्रोद्धरणम्</p>
<p>अप्रमेयादिभिर्भावैर्वैष्णवानुद्धरेत् सुधीः ॥ १७-४८ ॥</p>
<p>रौद्रमन्त्राणा रौद्ररूपैरुद्धरणम् शक्तिमन्त्राणां<br>
शक्तिरूपैः</p>
<p>रौद्रान् रुद्रैस्ततः शाक्तान् भारत्यंशैः समुद्धरेत् ।<br>
यद्यपि व्यापका मन्त्रा नित्यं सिद्धा महामुने ॥ १७-४९ ॥</p>
<p>स्युः शक्तिशालिनो मन्त्रा एवं सृष्टिविचिन्तनात् ।</p>
<p>उक्तक्रमोल्लङ्घने प्रत्यवायः</p>
<p>उज्झित्वोक्तक्रमं यो हि मन्दात्मा मन्त्रमुद्धरेत् ॥ १७-५० ॥</p>
<p>भवन्ति शापदा मन्त्रास्तस्य शास्त्रातिवर्तिनः ।</p>
<p>अनुल्लङ्घनेऽभ्युदयः</p>
<p>अनुज्झित्वा क्रमं सर्वं यः सुधीर्मन्त्रमुद्धरेत् ।<br>
तस्याध्ययनमात्रेण मन्त्रः सिद्धिं प्रयच्छति ॥ १७-५१ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
वर्णसञ्ज्ञानिरूपणं नाम सप्तदशोऽध्यायः ॥ १७ ॥</p>
<p>आदितः श्लोकाः १०५५</p>
<p>मन्त्रोद्धारो नाम अष्टादशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद्दिव्यं भर्गो देवस्य धीमहि ॥</p>
<p>शक्तिमन्त्रोद्धारः</p>
<p>अहिर्बुध्न्यः �</p>
<p>शक्तिं समुद्धरेत् पूर्वमग्नीषोमात्मना स्थिताम् ।<br>
विष्णुस्थां परमात्मस्थां स्पृशन्तीं व्यापिनीं पुनः ॥ १८-१ ॥</p>
<p>वानीहृदयमादाय योजयेदन्तरात्मना ।<br>
हृदा पुनः समायोज्य योजयेदूष्मणो द्वयम् ॥ १८-२ ॥</p>
<p>पञ्चबिन्दुं महाशक्तिं स्मरेदथ तदासनाम् ।<br>
व्योमेशमाश्रयन्तीं तां स्मरेदथ धिया पुनः ॥ १८-३ ॥</p>
<p>सङ्क्षेपतस्तत्प्रभावः</p>
<p>इयं दिव्या महाशक्तिः सोमसूर्याग्निभूषणा ।<br>
माया नाम तनुर्विष्णोस्त्रैलोक्यैश्वर्यदोज्ज्वला ॥ १८-४ ॥</p>
<p>स्थूलसूक्ष्मपरत्वेन शक्तिरेषा निदर्शिता ।<br>
सौदर्शनानां मन्त्राणामियं योनिर्महामुने ॥ १८-५ ॥</p>
<p>प्। १६४) विष्णुसङ्कल्परूपाणां ये चान्ये वैष्णवा भुवि ।<br>
इयम् सा परमा शक्तिरहन्तेयं हरेः परा ॥ १८-६ ॥</p>
<p>विचित्रानेकशब्दार्थतत्तत्सङ्कल्पकोरका ।<br>
युग्मान्तैरादिभिः षड्भिराद्यन्तस्वरषट्कयोः ॥ १८-७ ॥</p>
<p>अङ्गकॢप्तिः समुद्दिष्टा शक्त्या मेलितया स्वया ।</p>
<p>सुदर्शनदशाक्षरमन्त्रोद्धारः</p>
<p>मनसाभ्यस्य तां शक्तिं सन्तोषावधि वैष्णवीम् ॥ १८-८ ॥</p>
<p>समुद्धरेन्महामन्त्रं सौदर्शनमनन्यधीः ।<br>
अमृतं शक्तिहृद्भूतमप्रमेयेन वर्णयेत् ॥ १८-९ ॥</p>
<p>दिव्यं तदन्तरात्मानं परमात्मानमञ्जसा ।<br>
योजयेत् प्रथमेनैव तत्स्थां तृप्तिं तु केवलाम् ॥ १८-१० ॥</p>
<p>केवलं तत्स्थितं सोमं तत्स्थितं च स्मरेत् सुधीः ।<br>
अशेषभुवनाधारं तत्स्थमानन्दमेव च ॥ १८-११ ॥</p>
<p>कालपावकमादाय दुष्टपापेन्धनानलम् ।<br>
योजयेद् व्यापकेनैव नानाविधविभाविना ॥ १८-१२ ॥</p>
<p>सङ्क्षेपतस्तत्प्रभाववर्णनम्</p>
<p>दशाक्षरी महाविद्या शक्तिः सौदर्शनी त्वियम् ।<br>
स्थूलसूक्ष्मपराकारा विष्णुसङ्कल्परूपिणी ॥ १८-१३ ॥</p>
<p>प्। १६५) तत्तद्विचित्रसङ्कल्पसदसद्भावभाविनी ।<br>
सर्वभावानुगा विष्णो परा सौदर्शनी स्थितिः ॥ १८-१४ ॥</p>
<p>आकाशादिपृथिव्यन्तभूतिभेदानुयायिनी ।<br>
सूक्ष्मा सौदर्शनी शक्तिः कारणादिविभागिनी ॥ १८-१५ ॥</p>
<p>तत्तद्दुरितदैत्यौघतमोविध्वंसनात्मिका ।<br>
स्थूलचक्रस्वरूपाढ्या विष्णोः साङ्कल्पिकी स्थितिः ॥ १८-१६ ॥</p>
<p>स्वरव्यञ्जनकूटस्थैः पूर्णेयं चतुरक्षरी ।<br>
निदानं सर्वसिद्धीनामपदं लाभनाशयोः ॥ १८-१७ ॥</p>
<p>कूटे त्र्यर्णमये त्वस्याः परतः प्रायशः स्थितेः ।<br>
याभ्यां षडक्षरी सैषा विद्या भुवनकारिका ॥ १८-१८ ॥</p>
<p>त्रेधा पञ्चमबीजकथनम्</p>
<p>परमात्मानमादाय योजयेदुदयेन तु ।<br>
प्रधानं संस्पृशेद्भूयः परं बीजं तु पञ्चमम् ॥ १८-१९ ॥</p>
<p>सूर्यमुद्दामकालाढ्यं सूक्ष्मं तद्बीजमुच्यते ।<br>
सप्राणं भुवनाधारं रक्षोदुरितमर्दनम् ॥ १८-२० ॥</p>
<p>स्थूलं तु पञ्चमं बीजं सौदर्शनमनुत्तमम् ।</p>
<p>त्रेधा षष्ठबीजकथनम्</p>
<p>प्। १६६) यत्तत् साङ्कर्षणं घोरं लाङ्गलं परमायुधम् ॥ १८-<br>
२१ ॥</p>
<p>योजयेदप्रमेयेण चन्द्रिकाकेवलेन च ।<br>
परं तत् परमं षष्ठं दीप्तिशालि सुदर्शने ॥ १८-२२ ॥</p>
<p>सर्वशास्त्रार्थकूटस्थमिति तेजोऽप्रमेयकम् ।<br>
षष्ठे परा स्थितिर्बीजे सेयं नारद दर्शिता ॥ १८-२३ ॥</p>
<p>तत् फुल्लनयनाकारं फुल्लैर्यन्नयनैर्वृतम् ।<br>
प्रथितं प्रथमाक्रान्तं विश्वाप्ययकृदुज्ज्वलम् ॥ १८-२४ ॥</p>
<p>सूक्ष्मं षष्ठं समुद्दिष्टं बीजं सौदर्शनं परम् ।<br>
यस्मान्नयति सन्मार्गं छित्त्वाघं बाह्यमान्तरम् ॥ १८-२५ ॥</p>
<p>प्रथते च मुहुर्वृद्ध्या विश्वमाप्याययत्यपि ।<br>
इयं ते मध्यमावस्था सूक्ष्मा षष्ठी प्रदर्शिता ॥ १८-२६ ॥</p>
<p>श्वेताख्या व्यापकाक्रान्ता आह्लादेन तु केवलम् ।<br>
षष्ठी स्थूला समुद्दिष्टा विधा नारद ते मुने ॥ १८-२७ ॥</p>
<p>स्थाणुं छित्त्वा यथा दग्ध्वा पूर्वं केदारकारकः ।<br>
फलप्रापणबीजानि प्रथयित्वा च वारिणा ॥ १८-२८ ॥</p>
<p>आप्याय्य शान्तसन्तापो व्याप्नुवन् विविधं फलम् ।<br>
आह्लादं लभतेऽतीव सेयं षष्ठी परा मुने ॥ १८-२९ ॥</p>
<p>प्। १६७) इति ते दर्शिता शश्वच्छक्तिः सा षोडशाक्षरी ।</p>
<p>सुदर्शनगायत्री</p>
<p>स्वशक्त्या तु समाक्रान्ता गायत्री सेयमीरिता ॥ १८-३० ॥</p>
<p>पुनः शक्तिमन्त्रवैभवः</p>
<p>एषा सौदर्शनी शक्तिर्भवबीजक्षयङ्करी ।<br>
जप्तार्चिता हुता ध्याता तारयत्येव साधकम् ॥ १८-३१ ॥</p>
<p>अस्याः प्रातिस्विकं बीजं चतुर्थं कूटमुत्तमम् ।<br>
स्मृता प्रातिस्विकी शक्तिस्तृप्तिः सोमामृतात्मिका ॥ १८-३२ ॥</p>
<p>शक्तिमन्त्रस्य प्रथमद्वितीयाक्षराभ्यां<br>
पुरुषसूक्तश्रीसूक्तयोराविर्भावः</p>
<p>अक्षरादादिमादस्याः सूक्तं पौरुषमुद्गतम् ।<br>
द्वितीयाक्षरसम्भूतं श्रीसूक्तं नाम यन्मुने ॥ १८-३३ ॥</p>
<p>सङ्क्षेपतो मन्त्रार्थवर्णनम्</p>
<p>सहयोर्यत् स्मृतं ज्ञानं तत् सहस्रारमुच्यते ।<br>
सहो बलं समाख्यातं तत् स्रवत्यखिलेन यत् ॥ १८-३४ ॥</p>
<p>तत् सहस्रं समाख्यातमनन्तं प्राणनं च तत् ।<br>
अरं ज्ञानं समाख्यातं नित्यशुद्धं निरञ्जनम् ॥ १८-३५ ॥</p>
<p>प्। १६८) ज्ञानक्रियात्मिका शक्तिरिति सौदर्शनी कला ।<br>
सम्प्राप्योदयमुद्दामं भुवनस्य कृते स्वयम् ॥ १८-३६ ॥</p>
<p>प्राणसूर्यात्मिका भूत्वा परमात्मस्वरूपिणी ।<br>
निहत्य दुरितं शश्वद्विश्वमाप्याययन्त्यपि ॥ १८-३७ ॥</p>
<p>श्वेता प्रसन्नभूयिष्ठा स्वयमानन्दते मुहुः ।<br>
संहृतैर्विगृहीतैश्च वाक्यैर्वर्णैः पदैरपि ॥ १८-३८ ॥</p>
<p>लेशतोऽर्थगतिः प्रोक्ता विस्तृत्या नैव शक्यते ।</p>
<p>सुदर्शनसप्ताक्षरी</p>
<p>प्रणवेन समाक्रान्ता सेयं सप्ताक्षरी स्मृता ॥ १८-३९ ॥</p>
<p>सुदर्शनाष्टाक्षरी</p>
<p>स्वशक्त्या च समाक्रान्ता सेयमष्टाक्षरी स्मृता ।</p>
<p>सुदर्शननवाक्षरी</p>
<p>श्रिया समेता भूयोऽपि स्मृता सैषा नवाक्षरी ॥ १८-४० ॥</p>
<p>अथाङ्गसिद्ध्यर्थाङ्गमन्त्रः</p>
<p>अथास्या अङ्गसिद्ध्यर्थमेकमङ्गं निशामय ।<br>
चन्द्रांशुमुद्धरेत् पूर्वमप्रमेयेण भूषयेत् ॥ १८-४१ ॥</p>
<p>प्। १६९) अशेषभुवनाधारं परप्रकृतिसंयुतम् ।<br>
आनन्देन समाक्रान्तं द्वितीयं कूटमुद्धरेत् ॥ १८-४२ ॥</p>
<p>चतुर्गतिमथादाय ह्यप्रमेयेण भूषयेत् ।<br>
ततोऽमृतमुपादायाप्यमृताधारभूषितम् ॥ १८-४३ ॥</p>
<p>आनन्दयोजितं पश्चात् परमात्मानमुद्धरेत् ।<br>
आनन्दपूरितः सोऽयं मन्त्रः सर्वाङ्गमन्त्रराट् ॥ १८-४४ ॥</p>
<p>अतिचञ्चलदीप्ताग्निः फुल्लत्कमलसन्निभः ।<br>
सूर्यानलसहस्राभ आदिदेवसमद्युतिः ॥ १८-४५ ॥</p>
<p>नित्यतृप्तश्च मन्त्रात्मा सूक्ष्मावस्थ उदाहृतः ।<br>
करालाकारवर्णाभा स्फुरच्चक्रायुतान्विता ॥ १८-४६ ॥</p>
<p>निहत्य दुरितं सर्वं प्राणेन स्वेन तेजसा ।<br>
सोमसूर्यात्मिका भूत्वा गोपायति जगत्त्रयम् ॥ १८-४७ ॥</p>
<p>इति स्थूला गतिर्दिव्या चक्रमन्त्रस्य दर्शिता ।<br>
इदं नानाविधैर्बीजैर्हृदयाद्यङ्गसन्ततौ ।<br>
योजयेच्चक्रमन्त्रं तु यथा तन्मे निशामय ॥ १८-४८ ॥</p>
<p>इति श्रीपाञ्चरात्रे तत्ररहस्ये अहिर्बुध्न्यसंहितायां<br>
मन्त्रोद्धारो नाम अष्टादशोऽध्यायः ॥ १८ ॥</p>
<p>आदितः श्लोकाः ११०३</p>
<p>अङ्गोपाङ्गमन्त्रोद्धारो नाम एकोनविंशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद्दिव्यं भर्गो देवस्य धीमहि ॥</p>
<p>हृदयमन्त्रः</p>
<p>अहिर्बुध्न्यः �</p>
<p>यत्तज्ज्ञानमयं दिव्यं गुणानां प्रकृतिः परा ।<br>
पञ्चानां तु बलादीनां नित्यशुद्धं निरञ्जनम् ॥ १९-१ ॥</p>
<p>तन्नाम हृदयं मन्त्रं स षाड्गुण्यमयो यतः ।<br>
तस्य वाचकमाकारमुद्धरेन्मनसा सुधीः ॥ १९-२ ॥</p>
<p>ज्ञानत्वादप्रमेयश्च प्रथमो व्यापकः स्मृतः ।<br>
आनन्द आदिदेवश्च गोपनश्चेति षड्विधाः ॥ १९-३ ॥</p>
<p>क्रमात् संहृत्य तज्ज्ञानं साङ्कर्षणमनुत्तम् ।<br>
तत्तद्विशेषसंयोगाद्विशेष्यस्तन्मयः सदा ॥ १९-४ ॥</p>
<p>इत्याभावसमायोगाज्ज्ञानात्मा मन्त्रराट् स्वयम् ।<br>
हृदयाय नमः पश्चाद्व्यक्त्यर्थं सम्प्रयोजयेत् ॥ १९-५ ॥</p>
<p>शिरोमन्त्रः</p>
<p>प्। १७१) रमणीया समिद्धा च येच्छा देवस्य शाश्वती ।<br>
सर्वत्राप्रतिघा दिव्या ह्यमृताधारभेदिता ॥ १९-६ ॥</p>
<p>वीति बीजेन निर्दिष्टा तच्चैश्वर्यं महद्धरेः ।<br>
ऐश्वर्यं च शिरःस्थाने यत्तत् सर्वोपरि स्थितम् ॥ १९-७ ॥</p>
<p>अविघातात्मकं यत्तदिच्छाया रूपमुत्तमम् ।<br>
समिद्धं रमणीयं तदमृतस्याश्रयः परः ॥ १९-८ ॥</p>
<p>वीति तद्द्योतकं बीजं तेन संयोजयेच्छिरः ।<br>
तेन संयोजितश्चक्रमन्त्र ऐश्वर्यबृंहितः ॥ १९-९ ॥</p>
<p>इच्छामिन्धान एवास्य मन्त्रिणः सम्प्रकाशते ।<br>
ततस्तच्छिरसे स्वाहा व्यक्त्यर्थं सम्प्रयोजयेत् ॥ १९-१० ॥</p>
<p>शिखामन्त्रः</p>
<p>अमृता सोमरूपा च या सा तृप्तिमयी परा ।<br>
जगत्प्रकृतिरीशाना विष्णुशक्तिः परावरा ॥ १९-११ ॥</p>
<p>तस्या यो भुवनाकार उद्दाम उदयोऽमलः ।<br>
सु इत्येवं समाख्याता शक्तिस्तेनोदिता सती ॥ १९-१२ ॥</p>
<p>विशेषयति रूपेण चक्रमन्त्रं सनातनम् ।<br>
तया स भेदितः शक्त्या शक्त्यात्मा सम्प्रकाशते ॥ १९-१३ ॥</p>
<p>या सा कुण्डलिनी शक्तिर्हृदयस्था समीरिता ।</p>
<p>प्। १७२) योगिभिर्या शिखा तस्या दिव्या दीपाकृतिः परा ॥ १९-१४ ॥</p>
<p>प्रसरत्यूर्ध्वभागे तु शिखास्थाने विराजते ।<br>
अतः शक्तेः शिखास्थाने न्यासस्तस्यास्ततः स्मृतः ॥ १९-१५ ॥</p>
<p>शिखायै वषडित्येवं व्यक्त्यर्थं सम्प्रयोजयेत् ।</p>
<p>कवचमन्त्रः</p>
<p>ऊर्जो नाम समुद्दिष्टो बलं विष्णोः स्वमूर्जितम् ॥ १९-१६ ॥</p>
<p>प्रज्ञाधारणसामर्थ्यं नित्यतृप्तिमयं परम् ।<br>
सर्वकार्यैः समुद्युक्तः श्रमाभावे हि तृप्यति ॥ १९-१७ ॥</p>
<p>अशेषभुवनाधारस्तद्बलं परिगीयते ।<br>
बले बलं धारणेद्धा बिभर्ति सकलं जगत् ॥ १९-१८ ॥</p>
<p>चतुर्गतिमयं यत्तत् प्राणानां परिगीयते ।<br>
व्यानापानादिका सा च प्रोक्ता गतिचतुष्टयी ॥ १९-१९ ॥</p>
<p>चतुर्गतिमयः प्राणो बलं तत् परिगीयते ।<br>
अजितो भगवान् येन जयत्यखिलमच्युतः ॥ १९-२० ॥</p>
<p>एतैर्गुणैः समायुक्तं बलं तद्वैष्णवं महत् ।<br>
अप्रमेयमनाद्यं तत् सूर्यशब्देन गीयते ॥ १९-२१ ॥</p>
<p>बलेन भेदितो मन्त्रो बलात्मा व्यवतिष्ठते ।<br>
बलं चाखिलगात्रेषु मूर्छितं विपुलं महत् ॥ १९-२२ ॥</p>
<p>अंसयोस्तदभिव्यक्तिरतस्तत्रैव विन्यसेत् ।<br>
प्। १७३) कवचाय हुमित्येव व्यक्त्यर्थं सम्प्रयोजयेत् ॥ १९-२३ ॥</p>
<p>अस्त्रमन्त्रः</p>
<p>महत्ता न्यूनताभावः स च स्यादविकारिता ।<br>
अव्याहतस्वसङ्कल्पः सुशब्दार्थो निरूपितः ॥ १९-२४ ॥</p>
<p>चेतनाचेतनं विश्वं स्वसङ्कल्पेन भावयन् ।<br>
यः स्यादविकृतः सोऽस्य भावो महासुदर्शनः ॥ १९-२५ ॥</p>
<p>तद्वीर्यं तच्च शास्त्रोक्तं यद् दुष्टदमनात्मकम् ।<br>
शान्तिदं सर्वपापानां शङ्करं जगतामपि ॥ १९-२६ ॥</p>
<p>विकारविरहो दैत्यमर्दिनः परमात्मनः ।<br>
महासुदर्शनेत्येवं तद्विर्यं बहुधोच्यते ॥ १९-२७ ॥</p>
<p>वीर्येण भेदितो मन्त्रो वीर्यात्मा व्यवतिष्ठते ।<br>
तस्य हस्ततले स्थाने ततस्तत् तत्र विन्यसेत् ॥ १९-२८ ॥</p>
<p>ततोऽस्त्राय फडित्येवं व्यक्त्यर्थं सम्प्रयोजयेत् ।</p>
<p>नेत्रमन्त्रः</p>
<p>अन्तर्बोधस्वरूपो यः प्राकृतध्वान्तनाशनः ॥ १९-२९ ॥</p>
<p>सूर्यवत् तपतस्तस्य या ज्वालाप्यूर्ध्वगामिनी ।<br>
पुरुषाणामशेषाणामैश्वर्यान्निरपेक्षता ॥ १९-३० ॥</p>
<p>अमृताधाररूपत्वमनिशं जन्मघातकम् ।<br>
प्। १७४) नैरपेक्ष्येण यत् तस्य तत् तेजः समुदाहृतम् ॥ १९-३१ ॥</p>
<p>ज्वालाशब्देन तत् तेजो वैष्णवं बहुधेर्यते ।<br>
तेजसा भेदितो मन्त्रस्तेजोरूपोऽवतिष्ठते ॥ १९-३२ ॥</p>
<p>तेजसो नयनं स्थानमतस्तत् तत्र विन्यसेत् ।<br>
वौषण्नेत्रत्रयायेति व्यत्यासाद् व्यक्तये पठेत् ॥ १९-३३ ॥</p>
<p>इति षाड्गुण्यरूपेयं दर्शिता तेऽङ्गसन्ततिः ।<br>
उपाङ्गसन्ततिश्चैव न्यसनीया विपश्चिता ॥ १९-३४ ॥</p>
<p>उपाङ्गमन्त्रः</p>
<p>कुक्षिपृष्ठांसयुग्मोरुजानुपादयुगेषु च ।<br>
शाद्यर्णान् व्यापिसंयुक्तान् ज्ञानाद्यैर्नमसा सह ॥ १९-३५ ॥</p>
<p>विन्यसेत् षड्गुणात्मैव मन्त्रिदेहः प्रजायते ।<br>
अप्रमेयो गदध्वंसी पन्थाः स्वर्गापवर्गयोः ॥ १९-३६ ॥</p>
<p>इच्छामयो हि यो भावो विष्णुसङ्कल्पजृम्भितः ।<br>
अशेषदुरितप्लोषात् सोऽग्निरित्युच्यते बुधैः ॥ १९-३७ ॥</p>
<p>अग्निना भेदितो मन्त्रस्त्वग्न्यात्मा व्यवतिष्ठते ।<br>
प्राकारं कल्पयेत् तेन परितः पावकाकृतिम् ॥ १९-३८ ॥</p>
<p>अग्निप्राकारमध्यस्थो दुर्निरीक्षोऽभिजायते ।<br>
संस्मरंश्चक्रगायत्रीं परितश्चक्रमुद्रया ॥ १९-३९ ॥</p>
<p>ऊर्ध्वाधस्तिर्यगाकारं मुद्रयेदात्मनो बहिः ।<br>
अग्निप्राकारतः पूर्वं चक्रमुद्राथवा भवेत् ॥ १९-४० ॥</p>
<p>चक्रगायत्री</p>
<p>हृदयं चाथ चक्राय विद्महेपदमादिमम् ।<br>
मन्त्रनाथस्य नेत्रादिपदं सूक्ष्मोऽथ धीमहि ॥ १९-४१ ॥</p>
<p>गायत्र्या आद्यनवमे ततश्चैवानिवारितः ।<br>
ततः समस्तरूपं तु गायत्र्या दशमं पदम् ॥ १९-४२ ॥</p>
<p>उदिता चक्रगायत्री सप्तविंशतिकीर्तिता ।<br>
अथ सौदर्शनास्त्राणां मन्त्रानेतान् निबोध मे ॥ १९-४३ ॥</p>
<p>चक्राद्यस्त्रमन्त्राः</p>
<p>ॐ नमो भगवन् विष्णो सर्वेषामादिमं समम् ।<br>
चक्रमूर्तिधरेत्येवं गदामूर्तिधरेति च ॥ १९-४४ ॥</p>
<p>शार्ङ्गमूर्तिधरेत्येवं खड्गमूर्तिधरेति च ।<br>
चक्राद्यस्त्रचतुष्कं तु ततः सेनापतेपदम् ॥ १९-४५ ॥</p>
<p>सर्वत्र सममुच्चार्य वदेत् प्रातिस्विकं ततः ।<br>
मन्त्रनाथो भवेच्चक्रे षड्वर्नोऽथ गदादिषु ॥ १९-४६ ॥</p>
<p>कौमोदकि महाशर्ङ्ग महाखड्गेत्युदीरयेत् ।<br>
वर्मास्त्रे च ततो युञ्ज्यादेष मौनविधिक्रमः ॥ १९-४७ ॥</p>
<p>इमाश्चतस्रो गायत्र्यश्चक्रादीनामुदीरिताः ।<br>
शङ्खादीनां चतुर्णां तु मन्त्रानेतान्निबोध मे ॥ १९-४८ ॥</p>
<p>शङ्खादिमन्त्राः</p>
<p>प्। १७६) ॐ नमो भगवन् विष्णो सर्वेषामादितः समम् ।<br>
शङ्खमूर्तिधरेत्येवं हलमूर्तिधरेति च ॥ १९-४९ ॥</p>
<p>मुसलमूर्तिधरेत्येवं शूलमूर्तिधरेति च ।<br>
सेनापतेपदं पश्चात् सर्वेषां तुल्यमुच्चरेत् ॥ १९-५० ॥</p>
<p>महाथ पाञ्चजन्याय स्वाहेत्येकाधिको मनुः ।<br>
महाहलाय स्वाहेति मन्त्रोऽप्येकाधिकः स्मृतः ॥ १९-५१ ॥</p>
<p>महा च मुसलायाथ स्वाहेत्यभ्यधिको मनुः ।<br>
महाशूलाय स्वाहेति स चाप्यभ्यधिको मनुः ॥ १९-५२ ॥</p>
<p>इमाश्चतस्रो गायत्र्यः शङ्खादीनां प्रदर्शिताः ।<br>
दण्डादीनामथाष्टानामिमान् मन्त्रान् निबोध मे ॥ १९-५३ ॥</p>
<p>दण्डाद्यस्त्रमन्त्राः</p>
<p>ॐ नमो भगवन् विष्णो सर्वेषामादितः समम् ।<br>
दण्डमूर्तिधरेत्येवं कुन्तमूर्तिधरेति च ॥ १९-५४ ॥</p>
<p>शक्तिमूर्तिधरेत्येवं पाशमूर्तिधरेति च ।<br>
अङ्कुशमूर्तिधराय कुलिशमूर्तिधरेति च ॥ १९-५५ ॥</p>
<p>परशुमूर्तिधरायाथ ततः शतमुखेति च ।<br>
अनलमूर्तिधरेत्येवं प्रातिस्विकपदक्रमः ॥ १९-५६ ॥</p>
<p>सेनापतेपदं पश्चात् सर्वेषा सममुच्चरेत् ।<br>
प्। १७७) महादण्डायाथ नमो मन्त्र एवाधिकः स्मृतः ॥ १९-५७ ॥</p>
<p>महाकुन्तायाथ नमो मन्त्रोऽप्येकोऽधिकः स्मृतः ।<br>
महाशक्तये च नमो मन्त्रोऽप्येकोऽधिकः स्मृतः ॥ १९-५८ ॥</p>
<p>महापाशायाथ नमो मन्त्रोऽप्येकोऽधिकः स्मृतः ।<br>
महाङ्कुशाय नम इत्येषोऽप्यधिक उच्यते ॥ १९-५९ ॥</p>
<p>महा च कुलिशायाथ नम इत्यपि तादृशः ।<br>
महापरशवे चाथ नम इत्यपि तादृशः ॥ १९-६० ॥</p>
<p>महाशतमुखेत्येवमनलाय ततो नमः ।<br>
अयं मन्त्रस्त्रयस्त्रिंशद्वर्णो वह्न्ययुतप्रभः ॥ १९-६१ ॥</p>
<p>इत्यस्त्राणामिमे मन्त्रा रूपतस्ते निदर्शिताः ।</p>
<p>अत्रानुक्तस्य संहितान्तरात् ग्रहणम्</p>
<p>आधाराद्यासनाकारो द्वारपर्यन्तपूजनम् ॥ १९-६२ ॥</p>
<p>मुद्रा च विविधाकारा यस्य यस्य च यादृशी ।<br>
अभिषेकविधिश्चैव दीक्षानियम एव च ॥ १९-६३ ॥</p>
<p>भूतशुद्धिविधिश्चैव ध्यानानि विविधानि च ।<br>
सर्वं जयाश्रुतं कार्यं तत्तद्वैशेषिकं विना ॥ १९-६४ ॥</p>
<p>अमुद्राणामिहास्त्राणां दण्डादीनां महामुने ।<br>
कार्या समन्विता दिव्या शक्तिमुद्रास्त्रमुद्रया ॥ १९-६५ ॥</p>
<p>प्। ७८) इति ते लेशतः प्रोक्तः सौदर्शनविधिक्रमः ।<br>
ग्रहणादिप्रकारोऽयं वक्ष्यते शृणु तं मुने ॥ १९-६६ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायाम्<br>
अङ्गोपाङ्गमन्त्रोद्धारो नाम एकोनविंशोऽध्यायः ॥ १९ ॥</p>
<p>आदितः श्लोकाः ११६९</p>
<p>मन्त्रग्रहणादिदीक्षाविधानं नाम विंशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद्दिव्यं भर्गो देवस्य धीमहि ॥</p>
<p>आचार्यलक्षणम्</p>
<p>अहिर्बुध्न्यः �</p>
<p>वेदवेदान्ततत्त्वज्ञो विद्यास्थानविचक्षणः ।<br>
ऊहापोहविधानज्ञो दैवपित्र्यक्रियापरः ॥ २०-१ ॥</p>
<p>अवक्ता चापवादानामकर्ता पापकर्मणाम् ।<br>
अमत्सरी परोत्कर्षे परदुःखे घृणापरः ॥ २०-२ ॥</p>
<p>दयावान् सर्वभूतेषु हृष्टः परसुखोदये ।<br>
पुण्येषु मुदितायुक्त उपेक्षावान् कुबुद्धिषु ॥ २०-३ ॥</p>
<p>तपःअसन्तोषशौचाढ्यो योगस्वाध्यायतत्परः ।<br>
पाञ्चरात्रविधानज्ञस्तन्त्रान्तरविचक्षणः ॥ २०-४ ॥</p>
<p>तन्त्राणामन्तरज्ञश्च मन्त्राणां कृत्यतत्त्ववित् ।<br>
पदवाक्यप्रमाणज्ञो हेतुवादविचक्षणः ॥ २०-५ ॥</p>
<p>प्। १८०) सामान्यस्यापवादस्य वेत्ता यन्त्रविचक्षणः ।<br>
कुण्डमण्डलभेदज्ञः क्रियाकारविचक्षणः ॥ २०-६ ॥</p>
<p>अध्यात्मज्ञानकुशलः शान्तो दान्तो जितेन्द्रियः ।<br>
सदन्ववायसम्भूत आचार्यो नाम वैष्णवः ॥ २०-७ ॥</p>
<p>शिष्यलक्षणम्</p>
<p>आचार्यमाश्रयेच्छिष्यः श्रेयोऽर्थी सुसमाहितः ।<br>
विनयव्रतशाली च द्विजातिः संस्कृतः शुचिः ॥ २०-८ ॥</p>
<p>ब्रह्मचर्यपरो धीमान् स्वदारनिरतोऽथवा ।<br>
अच्छलेन यथावत् स्वकृताकृतनिवेदकः ॥ २०-९ ॥</p>
<p>संसाराङ्गारमध्यस्थः पच्यमानः स्वकर्मभिः ।<br>
भवन्तं शरणं प्राप्त उपसन्नोऽस्म्यधीहि भोः ॥ २०-१० ॥</p>
<p>इत्येवं प्रतिपद्येत शिष्य आचार्यसत्तमम् ।</p>
<p>दीक्षाक्रमः</p>
<p>इत्येवं सम्प्रपन्नाय शिष्यायाच्छलवादिने ॥ २०-११ ॥</p>
<p>प्रत्यक्षाभिः परोक्षाभिरुपाधिभिरनेकधा ।<br>
शोधितायैकरूपाय रहस्याम्नायगोपिने ॥ २०-१२ ॥</p>
<p>अशठायानसूयाय लोभमोहाद्यसेविने ।<br>
संवत्सरं परीक्ष्यैवं परितः परितो धिया ॥ २०-१३ ॥</p>
<p>प्। १८१) निष्कम्पाय वदेद्विद्यां यावती यादृशी च सा ।</p>
<p>अङ्गन्यासकरन्यासौ</p>
<p>मातृकामादितो देवीं विन्यसेद्वपुषि स्वके ॥ २०-१४ ॥</p>
<p>अङ्गन्यासकरन्यासौ मन्त्रवर्णैः समाचरेत् ।<br>
मृजेत् प्रकोष्ठमेकैकं त्रिर्मन्त्रेण त्रिरूपिणा ॥ २०-१५ ॥</p>
<p>एवं पाणितलद्वन्द्वमङ्गुलीष्वथ विन्यसेत् ।<br>
उभाभ्यां मध्यमाग्राभ्यामुभयस्मिंस्तलद्वये ॥ २०-१६ ॥</p>
<p>तारकं तारिकां लक्ष्मीं प्रणवाद्यन्तगां न्यसेत् ।<br>
प्रणवाद्यन्तगं सोमं मध्यमेऽङ्गुष्ठपर्वणि ॥ २०-१७ ॥</p>
<p>सबिन्दुं विन्यसेत् प्राणमेव तर्जनिपर्वणि ।<br>
न्यसेद्वर्णांस्तृतीयादीनङ्गुल्यन्तरपर्वसु ॥ २०-१८ ॥</p>
<p>लाङ्गलं परमास्त्रं तु न्यसेदूर्ध्वाङ्गुलीष्वथ ।</p>
<p>ऋष्यादीनां स्थानभेदः</p>
<p>ऋषिं शिरसि विन्यस्येच्छन्दो वदनगोचरम् ॥ २०-१९ ॥</p>
<p>नारायणमनाद्यन्तं देवतां हृदये स्मरेत् ।</p>
<p>परसूक्ष्मस्थूलमन्त्राणामृषयः</p>
<p>पराकारस्य मन्त्रस्य परमात्मा ऋषिः स्मृतः ॥ २०-२० ॥</p>
<p>सङ्कर्षणस्तु सूक्ष्मस्य स्थूलस्याहमृषिः स्मृतः ।</p>
<p>सुदर्शनमन्त्रस्याथर्वणवेदसारतमत्वम्</p>
<p>प्। १८२) अथर्वाङ्गिरसो नाम पञ्च शाखा महामुने ॥ २०-२१ ॥</p>
<p>तासु त्वन्तर्हितो दिव्यः कृतान्तो मन्त्रराट् स्वयम् ।</p>
<p>सङ्कर्षणाज्ञया अहिर्बुध्न्येन तदुद्धरणम्</p>
<p>मया त्रेतायुगादौ तु तप्त्वा वर्षायुतं तपः ॥ २०-२२ ॥</p>
<p>दिव्यात् सङ्कर्षणादेशात् परमेण समाधिना ।<br>
सर्व आथर्वणो वेदो मथितस्तु शनैः शनैः ॥ २०-२३ ॥</p>
<p>मथ्यमानात् ततस्तस्माद् दध्नो घृतमिवोद्धृतः ।<br>
मन्त्रोऽयं सपरीवारः साङ्गोपाङ्गः सनातनः ॥ २०-२४ ॥</p>
<p>स्थूलस्य मन्त्रनाथस्य ततो मामृषिमूचिरे ।<br>
दैवी ब्राह्मी तथार्षी च गायत्री छन्द उच्यते ॥ २०-२५ ॥</p>
<p>परः सूक्ष्मस्तथा स्थूलः परमात्मा च देवता ।</p>
<p>देहे संहारन्यासक्रमः</p>
<p>विन्यसेदथ गात्रेषु मन्त्रनाथं सनातनम् ॥ २०-२६ ॥</p>
<p>परसूक्ष्मादिभावेन सोमार्कानलदीधितिम् ।<br>
प्रणवादित्रयं मूर्ध्नि ललाटे सोममेव च ॥ २०-२७ ॥</p>
<p>आस्ये सूर्यं गले स्रां च हृदि रं नाभिगं तु हुम् ।<br>
मूलाधारे तु फट्कारं तारादित्रितयं हृदि ॥ २०-२८ ॥</p>
<p>प्। १८३) नाभौ समूलगं हं च पादयोः स्रां च रं हृदि ।<br>
हुं वक्त्रे फट् शिरोदेशे ततः सर्वात्मना क्रिया ॥ २०-२९ ॥</p>
<p>अङ्गोपाङ्गन्यासः</p>
<p>हृदयादीन्यथाङ्गानि स्वेषु स्थानेषु विन्यसेत् ।<br>
उपाङ्गेषु तथा न्यासं मान्त्रैर्वर्णैः समाचरेत् ॥ २०-३० ॥</p>
<p>देहस्य त्रेधा विभावनम्</p>
<p>स्थूलसूक्ष्मपरत्वेन देहं विद्यात् ततस्त्रिधा ।<br>
अङ्गप्रत्यङ्गकोशाढ्यं प्रत्यक्षं स्थूलमुच्यते ॥ २०-३१ ॥</p>
<p>पुर्यष्टकं तु सूक्ष्माख्यं परमाणव उच्यते ।<br>
वह्न्यर्ककोटिसङ्काशज्वालाकोलाहलाकुले ॥ २०-३२ ॥</p>
<p>त्रिविधे मन्त्रनाथेऽस्मिंस्त्रिविधं भावयेद्वपुः ।<br>
तेजो दिव्यं महच्छुभ्रं मनःस्थं हृत्स्थमव्ययम् ॥ २०-३३ ॥</p>
<p>नारायणमयं ध्यायेदात्मानं ज्योतिषां पतिम् ।<br>
ततस्तच्चक्रमध्याक्षसोमसूर्यानलात्मनि ॥ २०-३४ ॥</p>
<p>मज्जयित्वा स्वमात्मानं निर्वासनमथोद्धरेत् ।</p>
<p>सृष्टिन्यासः</p>
<p>ततः परादिभावस्थान् मन्त्रनाथान् सनातनान् ॥ २०-३५ ॥</p>
<p>प्। १८४) तेनैव क्रमयोगेन तनूस्ता विसृजेत् पुनः ।<br>
तासु प्रवेश्य चात्मानं पुनर्न्यासं समाचरेत् ॥ २०-३६ ॥</p>
<p>हस्तदेहादिगो न्यासो यावत् पूर्वमुदाहृतः ।</p>
<p>शिष्यावेक्षणम्</p>
<p>अथ मन्त्रतनुर्दिव्यो मन्त्रात्मा मन्त्रसारथिः ॥ २०-३७ ॥</p>
<p>विष्णुसङ्कल्पजं रूपं वहन् सौदर्शनं वपुः ।<br>
नेत्रैः शिष्यमवेक्षेत वह्न्यर्केन्दुमयैः क्रमात् ॥ २०-३८ ॥</p>
<p>शिष्यस्य संहारन्यासः</p>
<p>अथ स्थूलादिभावेन दहेन्मन्त्रेण तद्धिया ।<br>
पूर्वोक्तक्रमयोगेन शिष्यात्मानं परात्मनि ॥ २०-३९ ॥</p>
<p>सृष्टिन्यासः</p>
<p>निमज्जयित्वेत्याद्यं तु क्रमं सर्वं समाचरेत् ।<br>
मनसा शुष्कदग्धोत्थे शिष्यदेहे तथा तथा ॥ २०-४० ॥</p>
<p>विन्यसेत् क्रमयोगेन मन्त्रन्यासं धिया ततः ।</p>
<p>मन्त्रोपदेशः</p>
<p>अथ तस्योपदेष्टव्यः सहाङ्गो मन्त्रनायकः ॥ २०-४१ ॥</p>
<p>सार्थः सप्रतिपत्तिश्च यो यो भावः पुरोदितः ।</p>
<p>प्। १८५) एवं गृहीतमात्रे तु मन्त्रनाथे सनातने ॥ २०-४२ ॥</p>
<p>उत्पद्यते स्वयं चित्ते प्रत्ययो देवनिर्मितः ।</p>
<p>शिष्यकृत्यम्</p>
<p>सम्यगित्थं गृहीतेन मन्त्रेणानेन मन्त्रवित् ॥ २०-४३ ॥</p>
<p>कृतार्थं मन्यमानः स्वं गुरवेऽथ निवेदयेत् ।<br>
आत्मानमथ चात्मीयं यत् किञ्चिदुत विद्यते ॥ २०-४४ ॥</p>
<p>विना पापमनिष्टं च सर्वं तस्मै निवेदयेत् ।<br>
एवं निवेद्य मन्वीत कृतार्थोऽहमिति स्वयम् ॥ २०-४५ ॥</p>
<p>एवन्धियो ह्यच्छलेन मन्त्रः स्वेन प्रकाशते ।<br>
भावस्य तारतम्येन तत्तद्दीक्षादिसाधनम् ॥ २०-४६ ॥</p>
<p>दीक्षया दीक्षयित्वाथ पात्रयित्वाथवा धिया ।<br>
संस्कारेणाथर्वणेन यद्वा संस्कृत्य मन्त्रतः ॥ २०-४७ ॥</p>
<p>मन्त्रोऽयमुपदेष्टव्यो गुरुणा गुरुसेविनः ।<br>
इत्थं ग्रहणसिद्धेन साधनेनाथ वाग्यतः ॥ २०-४८ ॥</p>
<p>मन्त्रेणानेन सिद्धेन कुर्याल्लोकहितं सुधीः ।</p>
<p>क्षुद्रार्थं मन्त्रो न प्रयोज्यः</p>
<p>न जातु यस्य कस्यापि क्षुद्रस्यात्मन एव वा ॥ २०-४९ ॥</p>
<p>प्। १८६) लौकिकेऽर्थे विधिः कार्यः क्षुद्रकृत्यं हि तत् स्मृतम् ।</p>
<p>मन्त्रप्रयोगविषयाः</p>
<p>त्रैलोक्यस्याथ रक्षायै भुवश्चक्रस्य वा कृते ॥ २०-५० ॥</p>
<p>राष्ट्रस्य वाथ राज्ञो वा राजमात्रस्य वा कृते ।<br>
भावायैव विधिः कार्यो नैवाभावाय कर्हिचित् ॥ २०-५१ ॥</p>
<p>पुरश्चरणार्थप्रदेशविधिः</p>
<p>पर्वताग्रे नदीतीरे विष्णोरायतनेऽपि वा ।<br>
ऋषीणामाश्रमे वापि सिद्धानामालयेऽपि वा ॥ २०-५२ ॥</p>
<p>गवामायतने वापि वह्न्यायतन एव वा ।</p>
<p>कृच्छ्रादिभिः शरीरशोधनम्</p>
<p>त्रिभिः कृच्छ्रैर्विशोध्य स्वं गायत्रीनियुतेन वा ॥ २०-५३ ॥</p>
<p>त्रिभिर्वा ब्रह्मकूर्चोत्थैः स्नानैः सात्त्वतचोदितैः ।</p>
<p>पुरश्चरणाङ्गनियमाः</p>
<p>अहरेकं हरेर्बिम्बमापादमवलोकयेत् ॥ २०-५४ ॥</p>
<p>ततो भैक्षहविष्याशी यावकेनोत वर्तयेत् ।<br>
पयोव्रतो हविष्याशी यथा वा शक्नुयान्नरः ॥ २०-५५ ॥</p>
<p>मन्त्रजपादिसङ्ख्या</p>
<p>प्। १८७) जपेल्लक्षाणि षण्मन्त्री जुहुयाच्चायुतानि षट् ।<br>
तावच्च तर्पयेत् तोयैर्ब्राह्मणानथ तर्पयेत् ॥ २०-५६ ॥</p>
<p>मन्त्रसिद्धिः</p>
<p>अच्छलेनेतिवृत्तस्य मन्त्रनाथः प्रसीदति ।</p>
<p>तेन लोकसंरक्षा</p>
<p>प्रसन्नेनाथ मन्त्रेण रक्षा लोकानुकम्पया ॥ २०-५७ ॥</p>
<p>राजार्थितेन वै कार्या नार्थकार्पण्यतः क्वचित् ।<br>
इति ते दर्शितः सम्यङ् मन्त्रनाथस्य विस्तरः ।</p>
<p>मन्त्रानधिकारिणः</p>
<p>नादान्तैः श्रावणीयोऽयं नैव यादृशतादृशैः ॥ २०-५८ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
मन्त्रग्रहणादिदीक्षाविधानं नाम विंशोऽध्यायः ॥ २० ॥</p>
<p>आदितः श्लोकाः १२२७</p>
<p>ज्योतिर्मयरक्षानिरूपणं नाम एकविंशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद्दिव्यं भर्गो देवस्य धीमहि ॥</p>
<p>रक्षाप्रकारप्रश्नः</p>
<p>नारदः �</p>
<p>नमो निखिलगीर्वाणगणश्रेयोविधायिने ।<br>
नमस्ते त्रिपुराराते भूयो गौरीगुरो नमः ॥ २१-१ ॥</p>
<p>अत्यद्भुतमिदं दिव्यं वेदान्तेष्वपि दुर्लभम् ।<br>
श्रुतं भगवतो वाक्यं कृतार्थोऽहमनेन वै ॥ २१-२ ॥</p>
<p>भूयोऽहं श्रोतुमिच्छामि त्वद्वाक्यामृतमुत्तमम् ।<br>
का रक्षा कीदृशी चैव कार्या मन्त्रेण मन्त्रिणा ॥ २१-३ ॥</p>
<p>रक्षाया द्वैविध्यम्</p>
<p>अहिर्बुध्न्यः �</p>
<p>रक्षा तु द्विविधा मान्त्री मन्त्रनित्येन धीमता ।<br>
कार्या ज्योतिर्मयी पूर्वं पश्चात् तत्र च वाङ्मयी ॥ २१-४ ॥</p>
<p>अक्षकल्पनम्</p>
<p>यत् तद् दिव्यं महज्ज्योतिरक्षरं ब्रह्म शाश्वतम् ।</p>
<p>प्। १८९) सूर्यस्य यः परः सूर्यश्चन्द्रश्चन्द्रस्य यः परः ॥ २१-५<br>
॥</p>
<p>अग्नेरग्निः परो दीप्तेस्तेजस्तत्तेजसामपि ।<br>
नित्यतृप्तं सदानन्दमुदयास्तमयोज्झितम् ॥ २१-६ ॥</p>
<p>तदक्षं कल्पयेद् दिव्यमथ नाभिं स्मरेद् बुधः ।</p>
<p>नाभिकल्पनम्</p>
<p>तद्धर्मधर्मिणीं शक्तिं ब्रह्मणोऽनपगामिनीम् ॥ २१-७ ॥</p>
<p>अनाकारामनौपम्यां लक्षयन्तीं सदा जगत् ।</p>
<p>शक्तेः श्रीशब्दवाच्यत्वं तन्निर्वचनं च</p>
<p>श्रयन्तीं श्रीयमाणां च शृणन्तीं शृण्वतीमपि ॥ २१-८ ॥</p>
<p>महानन्दां महाभासां निर्विकारां निरेषणाम् ।</p>
<p>श्रियः षाड्गुण्यपूर्णता</p>
<p>ज्ञानशक्तिबलैश्वर्यवीर्यतेजःप्रभावतीम् ॥ २१-९ ॥</p>
<p>अनन्तानन्तरूपां तामभेद्यां सर्वभेदिनीम् ।<br>
नन्दां भद्रां जयां पूर्णां रिक्तां चैवामृतां हराम् ॥<br>
२१-१० ॥</p>
<p>त्रिरूपामत्रिरूपां च सर्वप्रत्यक्षसम्मताम् ।<br>
निषेधैरनिषेध्यां तामविधेयां विधिक्रमैः ॥ २१-११ ॥</p>
<p>अवाच्यां वाचिकां नित्यां गौरीं लक्ष्मीं सरस्वतीम् ।</p>
<p>अरकल्पनम्</p>
<p>अराणि पञ्च कृत्यानि शक्तेस्तस्याः प्रकल्पयेत् ॥ २१-१२ ॥</p>
<p>प्। १९०) तिरोभावं सृजिं चैव स्थितिं संहृत्यनुग्रहौ ।</p>
<p>नेमिकल्पनम्</p>
<p>व्यूहं व्यूहान्तरं चैव नेमिभावं प्रकल्पयेत् ॥ २१-१३ ॥</p>
<p>सच्चिदानन्दसन्दोहमस्पन्दस्पन्दलक्षणम् ।<br>
सर्वक्रियास्पदं शुद्धमक्रियास्पदसेवितम् ॥ २१-१४ ॥</p>
<p>उदयास्तमयस्थं तदुदयास्तमयोज्झितम् ।<br>
अवस्थाविधुरं नित्यं शश्वच्चतुरवस्थितम् ॥ २१-१५ ॥</p>
<p>अपदं चाक्रमं चैव क्रमास्थितचतुष्पदम् ।<br>
अनायुधमसंरम्भं सर्वायुधसमन्वितम् ॥ २१-१६ ॥</p>
<p>शास्त्रशास्त्रार्थतद्भेदं फलकॢप्तिविचक्षणम् ।<br>
चन्द्रार्काग्निसहस्रौघकोटिकोट्यर्बुदोपमैः ॥ २१-१७ ॥</p>
<p>स्वभासां निचयैर्ध्वस्तसमस्तदुरितोदयम् ।</p>
<p>विभवेशादीनां नेमिबाह्यस्थानकल्पनम्</p>
<p>नेमिबाह्यस्थितान् ज्वालान् विभवेशाननुस्मरेत् ॥ २१-१८ ॥</p>
<p>चन्द्रार्काग्निसहस्राभान् संविदानन्दलक्षणान् ।<br>
सर्वाकारान् निराकारान् सर्वाभीष्टफलप्रदान् ॥ २१-१९ ॥</p>
<p>कान्तिज्वालाकुलालीढरक्षोदैत्येन्द्रदानवान् ।<br>
धूम्रां ज्वालाकुलोत्थां च सृष्टिं शुद्धेतरां स्मरेत् ॥ २१-२०<br>
॥</p>
<p>त्रैलोक्यं धरणीं चक्रं मण्डलं वा तदीश्वरम् ।</p>
<p>प्। १९१) अक्षस्थं कल्पयेत् तस्य यदीच्छेद्रक्षितुं धिया ॥ २१-२१ ॥</p>
<p>एवं ध्यायिन आनुषङ्गिकं फलम्</p>
<p>इत्थं विचिन्तयेद् यत्र मन्त्री मन्त्रार्थतत्परः ।<br>
तत्र नश्यति पाप्मान आधयो व्याधयोऽपि वा ॥ २१-२२ ॥</p>
<p>ईतयोऽरातयश्चैव न क्लेशा दधते पदम् ।<br>
राजा विजयते नित्यं शश्वत् स्निह्यन्ति मन्त्रिणः ॥ २१-२३ ॥</p>
<p>नित्यं माद्यन्ति मित्राणि सुख्यन्ति सुहृदस्तथा ।<br>
बध्नन्ति बान्धवाः प्रीतिं सन्तः सन्ति च सन्ततम् ॥ २१-२४ ॥</p>
<p>पोष्याः पुष्यन्ति चार्थानां श्रयन्ति श्रिय एव च ।<br>
ऋध्नुवन्ति प्रजा नित्यं प्रसीदन्त्यः परस्परम् ॥ २१-२५ ॥</p>
<p>कामैर्धमान् निबन्ध्नन्ति धर्मैरर्थाननेकशः ।<br>
अर्थैः कामान् निबध्नन्ति तथा धर्मानशेषतः ॥ २१-२६ ॥</p>
<p>धर्मैरर्थान् निबध्नन्ति तथा कामानशेषतः ।<br>
धर्मार्थाभ्यां तथा कामं कामार्थाभ्यां तथेतरम् ॥ २१-<br>
२७ ॥</p>
<p>अर्थं च धर्मकामाभ्यां सञ्चिन्वन्ति सदा नराः ।</p>
<p>मुख्यफलकथनम्</p>
<p>सर्वे स्वधर्मनिरतास्तथा कल्याणभागिनः ॥ २१-२८ ॥</p>
<p>सम्प्राप्य भगवज्ज्ञानं प्राप्नुवन्ति परं पदम् ।</p>
<p>प्। १९२) अध्यायार्थनिगमनम्</p>
<p>इति ज्योतिर्मयी रक्षा लेशतस्ते निदर्शिता ।<br>
रक्षां तु वाङ्मयीं प्रोक्तां गृणतो मे निशामय ॥ २१-२९ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
ज्योतिर्मयरक्षानिरूपणं नाम एकविंशोऽध्यायः ॥ २१ ॥</p>
<p>आदितः श्लोकाः १२५६</p>
<p>मन्त्रमयरक्षानिरूपणं नाम द्वाविंशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद्दिव्यं भर्गो देवस्य धीमहि ॥</p>
<p>तत्रादौ चतुररब्रह्मचक्रम्</p>
<p>अहिर्बुध्न्यः �</p>
<p>शृणु मन्त्रमयीं रक्षां वाङ्मयी या निगद्यते ।<br>
यस्मिन् विश्वमिदं प्रोतं सदेवासुरमानुषम् ॥ २२-१ ॥</p>
<p>मन्त्रनाथः पुरा यो हि षड्वर्णः समुदाहृतः ।<br>
कामधुक् साधकेन्द्राणामचिन्त्याश्चर्यबृंहितः ॥ २२-२ ॥</p>
<p>तं तारशक्तिश्रीबीजैर्ग्रथितं कल्पयेन्मनुम् ।<br>
तारेण वेष्टयेत् त्रिस्तं तथा शक्त्या तथा श्रिया ॥ २२-३ ॥</p>
<p>विलिखेत् परितो भूयः सहग्रथितमातृकम् ।<br>
परितो विलिखेद् बाह्ये साध्यनाम विदर्भितम् ॥ २२-४ ॥</p>
<p>मन्त्रेश्वरं बहिर्भूयस्तारशक्तिश्रियो लिखेत् ।<br>
अक्षकॢप्तिरियं दिव्या देवैरपि सुदुर्लभा ॥ २२-५ ॥</p>
<p>प्। १९३) स्राकारं कल्पयेन्नाभिं शक्तिश्रीकारलोलितम् ।<br>
स्राकारग्रथितेनैव मन्त्रनाथेन वेष्टयेत् ॥ २२-६ ॥</p>
<p>शक्तिश्रीतारग्रथितां मातृकां बहिरालिखेत् ।<br>
अप्रमेयं ततस्तारं प्रथमं शक्तिमप्यतः ॥ २२-७ ॥</p>
<p>व्यापकं च श्रियं चेति क्रमात् पूर्वमरं लिखेत् ।<br>
अप्रमेयेण ग्रथितं पार्श्वयोर्मन्त्रमालिखेत् ॥ २२-८ ॥</p>
<p>उद्दामादिक्रमेणैव दक्षिणं चारमालिखेत् ।<br>
प्रासादादिक्रमेणैव प्रश्चिमं चारमालिखेत् ॥ २२-९ ॥</p>
<p>व्योमेशादिक्रमेणैवमुत्तरं चारमालिखेत् ।<br>
इयं चतुररी दिव्या सुरैरपि सुपूजिता ॥ २२-१० ॥</p>
<p>आद्यन्तयोरराणां च रेफं मन्त्राक्षरं लिखेत् ।<br>
कालानलसमज्योतिर्भवेदरचतुष्टयम् ॥ २२-११ ॥</p>
<p>परितः कल्पयेन्नेमिं वैष्णवं तु षडक्षरम् ।<br>
शक्तिताररमाबीजैर्ग्रथितं वर्मवेष्टितम् ॥ २२-१२ ॥</p>
<p>शक्तिताररमाश्चैव परितस्त्रिस्त्रिरालिखेत् ।<br>
फट्कारशक्तितारश्रीग्रथितां मातृकां पुनः ॥ २२-१३ ॥</p>
<p>प्रधिभूमौ लिखेच्चक्रमेतच्चतुररं स्मृतम् ।</p>
<p>षडरविष्णुचक्रम्</p>
<p>तारकात्मकमेतत्तु चक्रमक्षं प्रकल्पयेत् ॥ २२-१४ ॥</p>
<p>प्। १९५) तारशक्तिरमाबीजैर्ग्रथितं मन्त्रनायकम् ।<br>
परितो विलिखेच्चक्रं पूर्वमक्षीकृतं हि यत् ॥ २२-१५ ॥</p>
<p>नामवर्णान् लिखेद् बाह्ये तारादित्रयदर्भितान् ।<br>
वैष्णवेन षडर्णेन ग्रथितं मन्त्रनायकम् ॥ २२-१६ ॥</p>
<p>परितो विलिखेद् बाह्ये तद्बहिः सहदर्भिताम् ।<br>
मातृकां विलिखेत् सर्वमिदमक्षं विचिन्तयेत् ॥ २२-१७ ॥</p>
<p>वैष्णवेन षडर्णेन शक्तिश्रीबीजतारकैः ।<br>
ग्रथितं कल्पयेन्नाभिं स्राकारां परमाद्भुतम् ॥ २२-१८ ॥</p>
<p>स्राकारग्रथितां चापि मातृकां परितो लिखेत् ।<br>
रेफं च प्रणवं रेफं प्रणवं शक्तिमेव च ॥ २२-१९ ॥</p>
<p>रेफं च प्रणवं पश्चाच्छ्रियं पश्चान्महामुने ।<br>
रेफं चेति लिखेत् पूर्वमरं कालानलद्युतिम् ॥ २२-२० ॥</p>
<p>प्रणवालोलितं मन्त्रमाग्नेयमरमालिखेत् ।<br>
रेफं विं प्रणवं रेफं विं शक्तिं रेफमेव च ॥ २२-२१ ॥</p>
<p>विं श्रियं रेफमित्येवं दक्षिणं चारमालिखेत् ।<br>
रेफं ष्णं प्रणवं रेफं ष्णं शक्तिं रेफमेव च ॥ २२-२२<br>
॥</p>
<p>ष्णं [श्रियं रेफमित्येवं नैर्-ऋतं चाप्यरं लिखेत् ।<br>
रेफं वें प्रणवं रेफं वें शक्तिं रेफमेव च ॥ २२-२३ ॥</p>
<p>वें श्रियं] रेफमित्येवं वारुणं चाप्यरं लिखेत् ।</p>
<p>प्। १९६) रेफं नं प्रणवं रेफं नं शक्तिं रेफमेव च ॥ २२-<br>
२४ ॥</p>
<p>नं श्रियं रेफमित्येवं वायव्यं चारमालिखेत् ।<br>
रेफं मों प्रणवं रेफं मों शक्तिं रेफमेव च ॥ २२-२५ ॥</p>
<p>मों श्रियं रेफमित्येवमैशानं चाप्यरं लिखेत् ।<br>
तत्तदक्षरसन्दिष्टं मन्त्रं तत्पार्श्वयोर्लिखेत् ॥ २२-२६ ॥</p>
<p>दशाक्षराण्यराणि स्युः प्रत्येकं षडिमानि तु ।<br>
इयं हि षडरी दिव्या देवैरपि सुपूजिता ॥ २२-२७ ॥</p>
<p>परितो विलिखेन्नेमिं मन्त्रमष्टाक्षरं बुधः ।<br>
हङ्कारं विलिखेन्नेमिं शक्तिश्रीतारलोलितम् ॥ २२-२८ ॥</p>
<p>शक्तिताररमास्त्रिस्त्रिरालिखेत् परितो बहिः ।<br>
फट्कारग्रथितां बाह्ये मातृकां प्रधिमालिखेत् ॥ २२-२९ ॥</p>
<p>एतत्तु षडरं चक्रं षड्विंशार्णविनिर्मितम् ।</p>
<p>अष्टारनारायणचक्रम्</p>
<p>षडरं कल्पयेच्चक्रमक्षमेतन्महाद्युति ॥ २२-३० ॥</p>
<p>अष्टाक्षरेण मन्त्रेण चक्रमष्टारमालिखेत् ।<br>
महाबलं महाभीमं कालानलसमद्युति ॥ २२-३१ ॥</p>
<p>विधानमस्य चक्रस्य यथावदवधारय ।<br>
विलिखेत् परितो मन्त्रं तारादित्रयलोलितम् ॥ २२-३२ ॥</p>
<p>प्। १९७) नामवर्णान् लिखेद्बाह्ये तारादित्रयलोलितान् ।<br>
अष्टाक्षरेण मन्त्रेण ग्रथितं मन्त्रनायकम् ॥ २२-३३ ॥</p>
<p>परितो विलिखेद् बाह्ये तद्बहिः सहदर्भिताम् ।<br>
मातृकां विलिखेत् सर्वमिदमक्षं विचिन्तयेत् ॥ २२-३४ ॥</p>
<p>अष्टाक्षरेण मन्त्रेण शक्तिश्रीबीजतारकैः ।<br>
ग्रथितं कल्पयेन्नाभिं स्राकारं परमाद्भुतम् ॥ २२-३५ ॥</p>
<p>स्राकारग्रथितां चापि मातृकां परितो लिखेत् ।<br>
एषा नाभिः समुद्दिष्टा बहिरष्टाक्षरं लिखेत् ॥ २२-३६ ॥</p>
<p>रेफं च प्रणवं तारं रेफं तारं च तारिकाम् ।<br>
रेफं तारं श्रियं चैव रं चेति प्रागरं लिखेत् ॥ २२-३७ ॥</p>
<p>रेफं नं तारकं रेफं नं शक्तिं रेफनौ तथा ।<br>
श्रियं रेफमिति प्राज्ञोऽप्याग्नेयं कल्पयेदरम् ॥ २२-३८ ॥</p>
<p>रेफं मों तारकं रेफं मों शक्तिं रेफमोन्द्वयम् ।<br>
श्रियं रेफं च मतिमानरं याम्यं क्रमाल्लिखेत् ॥ २२-३९ ॥</p>
<p>रेफं नां तारकं रेफं नां शक्तिं रेफमेव च ।<br>
नां श्रियं रेफमित्येवं नैर्-ऋतं च लिखेदरम् ॥ २२-४० ॥</p>
<p>रेफं रां तारकं रेफं रां शक्तिं रेफमेव च ।<br>
रां श्रियं रेफमित्येवं वारुणं च लिखेदरम् ॥ २२-४१ ॥</p>
<p>रेफं यं तारकं रेफं यं शक्तिं रेफमेव च ।<br>
यं श्रियं रेफमित्येवं वायव्यं च लिखेदरम् ॥ २२-४२ ॥</p>
<p>प्। १९८) रेफं णां तारकं रेफं णां शक्तिं रेफमेव च ।<br>
णां श्रियं रेफमित्येवं कौबेरं च लिखेदरम् ॥ २२-४३ ॥</p>
<p>रेफं यं तारकं रेफं यं शक्तिं रेफमेव च ।<br>
यं श्रियम् रेफमित्येवमैशानं च लिखेदरम् ॥ २२-४४ ॥</p>
<p>तत्तदक्षरसंयुक्तं मन्त्रं चाप्यरपार्श्वयोः ।<br>
अष्टारीयं महापुण्या सुरासुरनमस्कृता ॥ २२-४५ ॥</p>
<p>परितः कल्पयेन्नेमिं द्वादशाक्षरमद्भुतम् ।<br>
तारतारानुताराभिर्ग्रथितं हुं बहिर्लिखेत् ॥ २२-४६ ॥</p>
<p>शक्तिताररमास्त्रिस्त्रिः परितो बहिरालिखेत् ।<br>
फट्कारग्रथितां बाह्ये मातृकां प्रधिमालिखेत् ॥ २२-४७ ॥</p>
<p>नारायणं महाचक्रमेतन्नारायणेरितम् ।<br>
अक्षं कृत्वा चक्रमेतद् द्वादशारं बहिर्लिखेत् ।<br>
वासुदेवं महाचक्रं विधिं तस्य निशामय ॥ २२-४८ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
मन्त्रमयरक्षानिरूपणं नाम द्वाविंशोऽध्यायः ॥ २२ ॥</p>
<p>आदितः श्लोकाः १३०४</p>
<p>वासुदेवादियन्त्रनिरूपणं नाम त्रयोविंशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद्दिव्यं भर्गो देवस्य धीमहि ॥</p>
<p>द्वादशारचक्रम्</p>
<p>अहिर्बुध्न्यः �</p>
<p>द्वादशारस्य चक्रस्य क्रमोऽयं परिगीयते ।<br>
पाप्मानो विप्रदूयन्ते यस्य स्मरणमात्रतः ॥ २३-१ ॥</p>
<p>नारायणाह्वयं चक्रं यत् पूर्वं समुदीरितम् ।<br>
तदक्षं कल्पयेन्मन्त्री वक्ष्यमाणविधानतः ॥ २३-२ ॥</p>
<p>तारतारानुताराभिर्ग्रथितं मन्त्रनायकम् ।<br>
परितो विलिखेद् बाह्ये चक्रान्नारायणाह्वयात् ॥ २३-३ ॥</p>
<p>नामवर्णान् लिखेद् बाह्ये तारादित्रयलोलितान् ।<br>
द्वादशाक्षरमन्त्रेण ग्रथितं मन्त्रनायकम् ॥ २३-४ ॥</p>
<p>परितो विलिखेद् बाह्ये तद्बहिः सहदर्भिताम् ।<br>
मातृकां विलिखेत् सर्वमेतदक्षं विचिन्तयेत् ॥ २३-५ ॥</p>
<p>प्। २००) द्वादशाक्षरमन्त्रेण शक्तिश्रीबीजतारकैः ।<br>
ग्रथितां कल्पयेन्नाभिं स्राकारं परमाद्भुतम् ॥ २३-६ ॥</p>
<p>स्राकारग्रथितां चापि मातृकां परितो लिखेत् ।<br>
एषा नाभिः समुद्दिष्टा द्वादशाराण्यथो लिखेत् ॥ २३-७ ॥</p>
<p>दिक्षु द्वे द्वे अरे लिख्याद्विदिक्ष्वेकैकमप्युत ।<br>
रेफं मन्त्राक्षरं तारं रेफं मन्त्रार्णतारिके ॥ २३-८ ॥</p>
<p>रेफं मन्त्रार्णलक्ष्म्यौ च रेफमित्यनया दिशा ।<br>
अराणि द्वादशैवं च द्वादशाक्षरविद्यया ॥ २३-९ ॥</p>
<p>प्रागादीशानपर्यन्तं कल्पयेन्मन्त्रवित्तमः ।<br>
तत्तदक्षरसंयुक्तं मन्त्रं चाप्यरपार्श्वयोः ॥ २३-१० ॥</p>
<p>द्वादशारी महाविद्या सेयं सर्वेश्वरप्रिया ।<br>
परितः कल्पयेन्नेमिं जितन्ताख्यमहामनुम् ॥ २३-११ ॥</p>
<p>तारतारानुताराभिर्ग्रथितं हुं बहिर्लिखेत् ।<br>
शक्तिताररमास्त्रिस्त्रिरालिखेत् परितो बहिः ॥ २३-१२ ॥</p>
<p>फट्कारग्रथितां बाह्ये मातृकां प्रधिमालिखेत् ।<br>
वासुदेवाह्वयं चक्रमेतद् देवैरभिष्टुतम् ॥ २३-१३ ॥</p>
<p>अस्य चक्रस्य माहात्मयं वक्तुं शक्यं न मादृशैः ।</p>
<p>अजिताख्यद्वात्रिंशदरचक्रम्</p>
<p>अक्षं कृत्वा चक्रमेतद् द्वात्रिंशदरमालिखेत् ॥ २३-१४ ॥</p>
<p>प्। २०१) अजिताख्यमिदं चक्रं सुरासुरनमस्कृतम् ।<br>
अस्य चक्रस्य विधिवद् विधानमुपदिश्यते ॥ २३-१५ ॥</p>
<p>वासुदेवाह्वयं चक्रमस्याक्षं परिकल्पयेत् ।<br>
यथा तथा विधानेन विधानं शृणु साम्प्रतम् ॥ २३-१६ ॥</p>
<p>तारतारानुताराभिर्ग्रथितं मन्त्रनायकम् ।<br>
परितो विलिखेन्मन्त्री वासुदेवाह्वयाद् बहिः ॥ २३-१७ ॥</p>
<p>तारादिग्रथितान् साध्यनामवर्णान् लिखेद्बहिः ।<br>
जितन्ताग्रथितं मन्त्रं परितो बहिरालिखेत् ॥ २३-१८ ॥</p>
<p>मातृकां विलिखेद् बाह्ये सहद्वन्द्वविदर्भिताम् ।<br>
विद्यादजितचक्रस्य सम्यगक्षमिदं बुधः ॥ २३-१९ ॥</p>
<p>जितन्ताख्येन मन्त्रेण शक्तिश्रीबीजतारकैः ।<br>
ग्रथितं कल्पयेन्नाभिं स्राकारं परमाद्भुतम् ॥ २३-२० ॥</p>
<p>स्राकारग्रथितां चापि मातृकां परितो लिखेत् ।<br>
एषा नाभिः समुद्दिष्टा पुण्डरीकाक्षसम्मता ॥ २३-२१ ॥</p>
<p>द्वात्रिंशतमराण्यस्य परितो नाभिमालिखेत् ।<br>
दिक्षु चत्वारि चत्वारि लिखेदष्टसु वै क्रमात् ॥ २३-२२ ॥</p>
<p>रेफं मन्त्राक्षरं तारं रेफं मन्त्रार्णतारिके ।<br>
रेफं मन्त्रार्णलक्ष्म्यौ च रेफमित्यनया दिशा ॥ २३-२३ ॥</p>
<p>द्वात्रिंशतमराण्येवं लिखेत् सम्यग्जितन्तया ।</p>
<p>प्। २०२) तत्तदक्षरसंयुक्तं मन्त्रं चाप्यरपार्श्वयोः ॥ २३-२४ ॥</p>
<p>सा द्वात्रिंशदरी दिव्या देवदेवजयप्रदा ।<br>
परितः कल्पयेन्नेमिं नृसिंहानुष्टुभं पराम् ॥ २३-२५ ॥</p>
<p>तारतारानुताराभिर्ग्रथितं हुं बहिर्लिखेत् ।<br>
शक्तिताररमास्त्रिस्त्रिः परितो बहिरालिखेत् ॥ २३-२६ ॥</p>
<p>फट्कारग्रथितां बाह्ये मातृकां प्रधिमालिखेत् ।<br>
अजिताख्यमिदं चक्रं पुण्डरीकाक्षसम्मतम् ॥ २३-२७ ॥</p>
<p>येनाद्य पुण्डरीकाक्षो दैत्यान् विजयतेऽखिलान् ।<br>
एतदत्यद्भुतं चक्रं कथ्यते वैष्णवं यशः ॥ २३-२८ ॥</p>
<p>नित्ययुक्तोऽत्र सन्मन्त्री जगद्विजयतेऽखिलम् ।</p>
<p>नारसिंहद्वात्रिंशदरचक्रम्</p>
<p>अक्षीकृत्यैतच्चक्रं तु चक्रमन्यत् प्रवर्तते ॥ २३-२९ ॥</p>
<p>महाविष्णुमयं घोरं भद्रं मृत्युविमर्दनम् ।<br>
विधानं शृणु तस्येदं कथ्यमानं मयानघ ॥ २३-३० ॥</p>
<p>तारतारानुताराभिर्ग्रथितं मन्त्रनायकम् ।<br>
अजिताख्यान्महाचक्रात् परितो बहिरालिखेत् ॥ २३-३१ ॥</p>
<p>तारादिग्रथितान् साध्यनामवर्णान् बहिर्लिखेत् ।<br>
उग्रवीरादिमन्त्रेण ग्रथितं मन्त्रनायकम् ॥ २३-३२ ॥</p>
<p>परितो विलिखेद् बाह्ये सहग्रथितमातृकम् ।<br>
प्। २०३) महाविष्णुमयं ह्येतदक्षं चक्रस्य शोभनम् ॥ २३-३३ ॥</p>
<p>उग्रवीरादिमन्त्रेण शक्तिश्रीबीजतारकैः ।<br>
ग्रथितं कल्पयेन्नाभिं स्राकारं परमाद्भुतम् ॥ २३-३४ ॥</p>
<p>स्राकारग्रथितां चापि मातृकां परितो लिखेत् ।<br>
एषा नाभिः समुद्दिष्टा महाविष्णुमयी परा ॥ २३-३५ ॥</p>
<p>द्वात्रिंशतमराण्यस्य परितो नाभिमालिखेत् ।<br>
दिक्षु चत्वारि चत्वारि लिखेदष्टसु वै क्रमात् ॥ २३-३६ ॥</p>
<p>रेफं मन्त्राक्षरं तारं रेफं मन्त्रार्णतारके ।<br>
रेफं मन्त्रार्णलक्ष्म्यौ च रेफमित्यनया दिशा ॥ २३-३७ ॥</p>
<p>द्वात्रिंशतमराण्येवं नृसिंहानुष्टुभा लिखेत् ।<br>
तत्तदक्षरसंयुक्तं मन्त्रं चाप्यरपार्श्वयोः ॥ २३-३८ ॥</p>
<p>सा द्वात्रिंशदरी विद्या दुष्टदैत्यनिबर्हणी ।<br>
अस्य चक्रस्य नेमिं तु त्रीणि छन्दांसि कल्पयेत् ॥ २३-३९ ॥</p>
<p>गायत्रीं त्रिष्टुभं चैव तथानुष्टुभमेव च ।<br>
तारतारानुताराभिर्ग्रथितं हुं बहिर्लिखेत् ॥ २३-४० ॥</p>
<p>शक्तिताररमास्त्रिस्त्रिः परितो बहिरालिखेत् ।<br>
फट्कारग्रथितां बाह्ये मातृकां प्रधिमालिखेत् ॥ २३-४१ ॥</p>
<p>एतदत्यद्भुतं घोरं दुष्टदानवसूदनम् ।<br>
नारसिंहं महाचक्रं मृत्युञ्जयमिति श्रुतम् ॥ २३-४२ ॥</p>
<p>प्। २०४) प्रेतापस्मारकुश्माण्डदैत्यदानवराक्षसाः ।<br>
डाकिन्यो भूतयोगिन्यो याश्चान्याः क्रूरजातयः ॥ २३-४३ ॥</p>
<p>स्मरणादस्य चक्रस्य विनश्यन्त्येव सर्वदा ।</p>
<p>शतारज्योतिश्चक्रम्</p>
<p>अक्षीकृत्यैतच्चक्रं तु ज्योतिश्चक्रं प्रवर्तते ॥ २३-४४ ॥</p>
<p>ज्योतींषि त्रीणि च्छन्दांसि गायत्र्यादीन्यसंशयम् ।<br>
विधिज्ञैस्तस्य चक्रस्य विधानं विहितं शृणु ॥ २३-४५ ॥</p>
<p>यदेतत् प्रथितं ज्योतिर्दिवि प्रत्यक्षमुत्तमम् ।<br>
एषा तदिति गायत्री वेदानां जननी परा ॥ २३-४६ ॥</p>
<p>यदेतदग्निहोत्रस्थं ज्योतिर्वहति वै हुतम् ।<br>
जातवेदस इत्येषा त्रिष्टुबग्निमयी तनुः ॥ २३-४७ ॥</p>
<p>रसैः पुष्णाति यद्विश्वं ज्योतिर्नयननन्दनम् ।<br>
तत् त्रियम्बकमित्येषानुष्टुबिन्दुमयी तनुः ॥ २३-४८ ॥</p>
<p>ज्योतिर्भिर्धार्यते विश्वं बोधतापनहर्षणैः ।<br>
विरुद्धोपक्रमैर्विश्वं भोक्तृभोग्यमयात्मभिः ॥ २३-४९ ॥</p>
<p>यत् पूर्वमुदितं चक्रं महाविष्णुमयं महत् ।<br>
तदक्षं कल्पयेन्मन्त्री त्रिभिर्ज्योतिर्भिरुत्तमैः ॥ २३-५० ॥</p>
<p>छन्दोभिः कल्पयेदक्षं तारादिग्रथितं पुरा ।<br>
महाविष्णुमयाद् बाह्ये विलिखेन्मन्त्रनायकम् ॥ २३-५१ ॥</p>
<p>प्। २०५) तारादिग्रथितांश्चापि साध्यवर्णान् लिखेद् बहिः ।<br>
छन्दोभिर्ग्रथितं मन्त्रं मन्त्री तद्बहिरालिखेत् ॥ २३-५२ ॥</p>
<p>मातृकां विलिखेद् बाह्ये सहद्वयविदर्भिताम् ।<br>
एतदक्षं समुद्दिष्टं ज्योतिश्चक्रस्य नारद ॥ २३-५३ ॥</p>
<p>त्रिभिस्तदाद्यैश्छन्दोभिः शक्तिश्रीबीजतारकैः ।<br>
ग्रथितं कल्पयेन्नाभिं स्राकारं परमाद्भुतम् ॥ २३-५४ ॥</p>
<p>स्राकारग्रथितां चापि मातृकां बहिरालिखेत् ।<br>
एषा नाभिः समुद्दिष्टा वेदवेदान्तपूजिता ॥ २३-५५ ॥</p>
<p>अराणि शतमस्य स्युर्विधानं तस्य मे शृणु ।<br>
वायुतो वह्निपर्यन्तं रक्षसः शर्वगोचरम् ॥ २३-५६ ॥</p>
<p>सूत्रद्वयं पातयित्वा चतुर्धा प्रविभज्य तु ।<br>
अराणि पञ्च पञ्चैव क्षेत्रमेकैकमालिखेत् ॥ २३-५७ ॥</p>
<p>अराणि शतमेवं स्युर्विधानं तस्य मे शृणु ।<br>
गायत्र्यादीनि यानि स्युस्तत्र च्छन्दस्त्रयं लिखेत् ॥ २३-५८ ॥</p>
<p>रेफं मन्त्राक्षरं तारं रेफं मन्त्रार्णतारके ।<br>
रेफं मन्त्रार्णलक्ष्म्यौ च रेफमित्यनया दिशा ॥ २३-५९ ॥</p>
<p>विलिखेदरगायत्रीं गायत्र्यादौ समाहितः ।<br>
अराणां त्रिष्टुभं चैव त्रिष्टुभैव समालिखेत् ॥ २३-६० ॥</p>
<p>अनुष्टुभमराणां चानुष्टुभैव समालिखेत् ।</p>
<p>प्। २०६) प्रागादिक्रमयोगेन यावदीशानगोचरम् ॥ २३-६१ ॥</p>
<p>तत्तदक्षरसंयुक्तं मन्त्रं चाप्यरपार्श्वयोः ।<br>
शतारीयं महापुण्या सा ब्रह्मास्त्रमयी परा ॥ २३-६२ ॥</p>
<p>पादैः पदैरक्षरैश्च त्रिधैव प्रतिलोमया ।<br>
ब्रह्मदण्डब्रह्मशिरोब्रह्मास्त्रमयतेजसा ॥ २३-६३ ॥</p>
<p>आन्तरं नेमि भागं तु गायत्र्या कल्पयेत् सुधीः ।<br>
आग्नेयास्त्रस्वरूपिण्या त्रिष्टुभा प्रतिलोमया ॥ २३-६४ ॥</p>
<p>मध्यमं नेमिभागं तु कल्पयेन्मन्त्रवित्तमः ।<br>
अनुष्टुभा तृतीयं तु नेमिभागं प्रकल्पयेत् ॥ २३-६५ ॥</p>
<p>त्रैयम्बकास्त्ररूपिण्या वर्णशः प्रतिलोमया ।<br>
विलिखेत् प्रतिलोमास्ता मन्त्रेण ग्रथिताः सुधीः ॥ २३-६६ ॥</p>
<p>तारतारानुताराभिर्ग्रथितं हुं बहिर्लिखेत् ।<br>
शक्तिताररमास्त्रिस्त्रिः परितो बहिरालिखेत् ॥ २३-६७ ॥</p>
<p>फट्कारग्रथितां बाह्ये मातृकां प्रधिमालिखेत् ।<br>
त्रिषु लोकेषु विख्यातं त्रिज्योतिश्चक्रमुत्तमम् ॥ २३-६८ ॥</p>
<p>नानास्त्रग्रामसम्भिन्नं ब्रह्मज्योतिरनामयम् ।</p>
<p>ब्रह्मचक्रम्</p>
<p>अस्माच्चक्राद् बहिः पञ्च होतारः सग्रहाः स्मृताः ॥ २३-६९ ॥</p>
<p>सम्भाराः पत्नयश्चैव दक्षिणा हृदयानि च ।<br>
प्। २०७) तद्बहिः शतरुद्राणि पञ्च ब्रह्माणि तद्बहिः ॥ २३-७० ॥</p>
<p>त्वरितां तद्बहिश्चैव सूक्तं पौरुषमेव च ।<br>
श्रीसूक्तं तद्बहिश्चैव गायत्रीं व्याहृतित्रयम् ॥ २३-७१ ॥</p>
<p>प्रणवं चेति परितः पङ्क्तीरेताः क्रमाल्लिखेत् ।<br>
एतद् ब्रह्ममयं चक्रं सर्वच्छन्दोविनिर्मितम् ॥ २३-७२ ॥</p>
<p>सर्वदुःखोपशमनं सर्वपापनिबर्हणम् ।<br>
स्मृतिमात्रेण सर्वेषामभीष्टार्थप्रदं सदा ॥ २३-७३ ॥</p>
<p>सहस्रारमातृकाचक्रम्</p>
<p>बहिः प्रवर्तते चास्मान्मातृकाचक्रमुत्तमम् ।<br>
सोमसूर्यौर्वबिन्दूनां कूटं तु परितो लिखेत् ॥ २३-७४ ॥</p>
<p>तारतारानुताराभिर्ग्रथितं मन्त्रनायकम् ।<br>
तद्बहिर्विलिखेन्मन्त्री तारादिग्रथितान् पुनः ॥ २३-७५ ॥</p>
<p>नामवर्णान् लिखेद् बाह्ये तद्बहिर्मन्त्रमिश्रितान् ।<br>
मातृकां विलिखेद् बाह्ये सहग्रथितमातृकाम् ॥ २३-७६ ॥</p>
<p>एतदक्षं समुद्दिष्टं मातृकाचक्रसम्भवम् ।<br>
तारतारानुताराभिर्वर्णमातृकयापि च ॥ २३-७७ ॥</p>
<p>ग्रथितं कल्पयेन्नाभिं स्राकारं परमाद्भुतम् ।<br>
स्राकारग्रथितां चापि मातृकां बहिरालिखेत् ॥ २३-७८ ॥</p>
<p>प्। २०८) एषा नाभिः समुद्दिष्टा शब्दब्रह्ममयी परा ।<br>
अराण्यस्य सहस्रं स्युस्तद्विधानमिदं शृणु ॥ २३-७९ ॥</p>
<p>पूर्वादिषु विभक्तेषु सूत्रैः क्षेत्रेषु पूर्ववत् ।<br>
पञ्च पञ्चाशतं कुर्यादराणि प्रतिभागशः ॥ २३-८० ॥</p>
<p>पञ्चाशद्भिस्तु विंशत्या सहस्रारं भवेत् तलम् ।<br>
तारतारानुताराभिर्वाग्भवाद्यैस्त्रिभिस्तथा ॥ २३-८१ ॥</p>
<p>चतुर्भिर्मातृकाबीजैराद्यैरौर्वान्तिमैः स्वरैः ।<br>
आदिद्विसप्तसम्भिन्नैः काद्यैः क्षान्तैश्च वर्णकैः ॥ २३-८२ ॥</p>
<p>त्रैलोक्यैश्वर्यदोपेतैः शतैः पञ्चभिरक्षरैः ।<br>
तावद्भिश्चैव सृष्ट्यन्तैः सहस्रेणेति संहतैः ॥ २३-८३ ॥</p>
<p>अराणि कल्पयेदेवं सहस्रं तद्विधिं शृणु ।<br>
रेफं मन्त्राक्षरं तारं रेफं मन्त्रार्णतारके ॥ २३-८४ ॥</p>
<p>रेफं मन्त्रार्णलक्ष्म्यौ च रेफमित्यनया दिशा ।<br>
प्रागादिक्रमयोगेन लिखेदरसहस्रकम् ॥ २३-८५ ॥</p>
<p>सहस्रारीयमुद्दिष्टा शब्दब्रह्ममयी परा ।<br>
ऐश्वर्यं बिन्दुसंयुक्तं वाग्भवं सम्प्रचक्षते ॥ २३-८६ ॥</p>
<p>करालविबुधाख्यस्था माया व्यापिसमन्विता ।<br>
कामराजमयं बीजं सोमौर्वव्यापिसंयुता ॥ २३-८७ ॥</p>
<p>प्। २०९) बीजं सारस्वतमिदं वाग्भवाद्या इमे त्रयः ।<br>
कालानलस्थकमलभास्करानिलगामिनी ॥ २३-८८ ॥</p>
<p>माया व्यापिसमायुक्ता मातृकाबीजमादिमम् ।<br>
अशेषभुवनाधारसूर्यानलविहारिणी ॥ २३-८९ ॥</p>
<p>पञ्चबिन्दुर्व्यापियुता द्वितीयं बीजमुच्यते ।<br>
सोमानलस्थसूक्ष्मस्थानन्दव्यापिसमन्वयः ॥ २३-९० ॥</p>
<p>तृतीयं बीजमुद्दिष्टं चतुर्थमपि मे शृणु ।<br>
सोमतालाङ्कसूक्ष्मस्थकालपावकगोपना ॥ २३-९१ ॥</p>
<p>कूटीकृता व्यापियुता चतुर्थं बीजमुत्तमम् ।<br>
बीजानीमानि चत्वारि मातृकायां महामुने ॥ २३-९२ ॥</p>
<p>तत्तदक्षरसंयुक्तं मन्त्रं चोभयपार्श्वयोः ।<br>
अराणां विलिखेन्मन्त्री सहस्रारविधिक्रमे ॥ २३-९३ ॥</p>
<p>मन्त्रार्णग्रथितां मन्त्री मातृकां प्रतिलोमिकाम् ।<br>
विलिखेत् परितो मन्त्री तारादिग्रथितं च हुम् ॥ २३-९४ ॥</p>
<p>बहिर्लिखेच्छक्तिताररमास्त्रिस्त्रिर्विचक्षणः ।<br>
फट्कारग्रथितां चापि मातृकां प्रधिमालिखेत् ॥ २३-९५ ॥</p>
<p>एतत् तन्मातृकाचक्रं यत्र सर्वं प्रतिष्ठितम् ।</p>
<p>प्। २१०) यद्बीजं मातृकाक्षाद्यं तद्बहिः प्रधिमालिखेत् ॥ २३-९६ ॥</p>
<p>ततश्चिन्तामणिं बाह्ये तद्बहिश्च लिखेत् पराम् ।<br>
परावरां तद्बहिश्च तद्बहिः श्रियमालिखेत् ॥ २३-९७ ॥</p>
<p>तद्बहिस्तारिकां चैव तद्बहिस्तारकं परम् ।<br>
तद्बहिश्चाङ्कुशांस्त्रिस्त्रिः पाशांस्त्रिस्त्रिश्च तद्बहिः ॥ २३-९८ ॥</p>
<p>आचक्रादीनि चाङ्गानि तद्बहिः परितो लिखेत् ।<br>
तद्बहिश्चापि दिग्बन्धं तस्य रूपमिदं शृणु ॥ २३-९९ ॥</p>
<p>पुरुषाय ततः स्वाहा दिङ्नामामर्षणं ततः ।<br>
सहेति च ततः पश्चाद्बन्धयामीति दिग्गतम् ॥ २३-१०० ॥</p>
<p>आत्मने च ततः स्वाहा विदिङ्नामाप्यमर्षणम् ।<br>
सहेति च ततः पश्चाद्बन्धयामि विदिग्गतम् ॥ २३-१०१ ॥</p>
<p>विलिखेच्चक्रगायत्रीमग्निप्राकारमन्ततः ।<br>
आकाशमण्डलं बाह्ये तद्बीजेन समन्वितम् ॥ २३-१०२ ॥</p>
<p>वायुबीजं तु तद्बाह्ये स्वबीजेन समन्वितम् ।<br>
वह्निबीजं तु तद्बाह्ये स्वबीजेन समन्वितम् ॥ २३-१०३ ॥</p>
<p>आप्यं तु मण्डलं बाह्ये स्वबीजेन समन्वितम् ।<br>
तद्बाह्ये पार्थिवं बिम्बं स्वबीजेन समन्वितम् ॥ २३-१०४ ॥</p>
<p>प्राणः सूक्ष्मोऽनलश्चैव वारुणः पुरुषेश्वरः ।</p>
<p>प्। २११) सव्यापिनः क्रमादेतद् व्योमादेर्बीजपञ्चकम् ॥ २३-१०५ ॥</p>
<p>अनलः कमलश्चैव भास्करो मर्दनस्तथा ।<br>
अनलः सूक्ष्म और्वश्चाप्यूर्जः पिण्डीकृता इमे ॥ २३-१०६ ॥</p>
<p>सव्यापिनः स्म्र्तं बीजं चिन्तामणिरिदं परम् ।<br>
परा नाम महाविद्या सोमस्थौर्वस्थसृष्टिका ॥ २३-१०७ ॥</p>
<p>सव्यापी सोमगो विष्णुरियं प्रोक्ता परावरा ।<br>
सौदर्शनेन कूटेन पृथिवीं परिवेष्टयेत् ॥ २३-१०८ ॥</p>
<p>योनिं सुदर्शनस्याथ वेष्टयेत् तारया बहिः ।<br>
सोमः सूर्यस्ततः सोमः कालपावकयोर्द्वयम् ॥ २३-१०९ ॥</p>
<p>सौदर्शनमिदं कूटं निरचां पञ्चकं हलाम् ।<br>
एतत् सौदर्शनं रूपं कालानलसमद्युति ॥ २३-११० ॥</p>
<p>शमयेत् कूटमेतद्वै तारयामृतरूपया ।<br>
अग्नीषोमात्मकं चक्रमेतत्ते दर्शितं मुने ।<br>
वैष्णवं परमं तेजो ध्याहि चक्रमिदं सदा ॥ २३-१११ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
वासुदेवादियन्त्रनिरूपणं नाम त्रयोविंशोऽध्यायः ॥ २३ ॥</p>
<p>आदितः श्लोकाः १४१५</p>
<p>यन्त्रदेवताध्याननिरूपणं नाम चतुर्विंशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद्दिव्यं भर्गो देवस्य धीमहि ॥</p>
<p>उक्तानामष्टानां चक्राणां सङ्क्षेपेण फलकथनम्</p>
<p>अहिर्बुध्न्यः �</p>
<p>सोमसूर्यदहनप्रभोज्ज्वलं<br>
चक्रमेतदुदितं महामुने ।<br>
वाङ्मयं सकलमन्त्रसम्मितं<br>
शब्दशब्द्यमखिलं यदुद्गतम् ॥ २४-१ ॥</p>
<p>ब्रह्मचक्रमुदितं यदान्तरं<br>
केवलं विमलधीप्रदं मुने ।<br>
विष्णुचक्रमुदितं यदद्भुतं<br>
व्याप्तिकान्तिमतिविक्रमप्रदम् ॥ २४-२ ॥</p>
<p>यत् तृतीयमुदितं महाद्भुतं<br>
चक्रमुज्ज्वलयशोऽर्थदं तु तत् ।<br>
यत्तु चक्रमुदितं तुरीयकं<br>
मोक्षदं मुनिगणोदितं मुने ॥ २४-३ ॥</p>
<p>प्। २१३) पञ्चमं विजयदायि कीर्तिदं<br>
षष्ठमुग्रगदमृत्युनाशनम् ।<br>
ब्रह्मवर्चसविधायि सप्तमं<br>
सम्पदर्थविजयार्थमष्टमम् ॥ २४-४ ॥</p>
<p>विस्तरेण तन्महिमवर्णनस्याशक्त्यत्वम्</p>
<p>एकैकशोऽल्पश इदं गदितं फलं ते<br>
चक्राष्टके सकलयोगिमुनीन्द्रवन्द्ये ।<br>
वर्षायुतैर्बहुभिरप्यखिलात्मकस्य<br>
शक्या न विस्तृतिरमुष्य मयाभिधातुम् ॥ २४-५ ॥</p>
<p>मन्त्राक्षरप्रथितभावविभेदपूर्वं<br>
मन्त्री यजेत विधिवन्मनुदेवतास्ताः ।<br>
आकारशक्तिपरिवारविभूषणास्त्र-<br>
वीर्यप्रभावविषयैश्च विचिन्तयेत् ताः ॥ २४-६ ॥</p>
<p>तत्तच्चक्रदेवतास्वरूपतद्ध्यानादिप्रपञ्चनम्</p>
<p>आद्यं निरञ्जनमशेषजगत्प्रसूति-<br>
त्राणप्रमाथनियमोद्यदनुग्रहस्थम् ।<br>
सम्पूर्णशक्तिमतरङ्गमहार्णवाभं<br>
ध्यायेद्धरिं प्रणवगोचरमादिचक्रे ॥ २४-७ ॥</p>
<p>प्। २१४) श्वेतं प्रसन्नवदनं कमलायताक्षं<br>
पीताम्बरं पृथुलवक्षसमात्मयोनिम् ।<br>
पीनोरुदीर्घभुजबृन्दधृतारिशङ्ख-<br>
कौमोदकीसरसिजं खलु विष्णुचक्रे ॥ २४-८ ॥</p>
<p>श्यामं किरीटिनमुदारचतुर्भुजस्थ-<br>
कौमोदकीकमलवारिजवर्यचक्रम् ।<br>
नारायणं नयननन्दनमादिदेवं<br>
ध्यायेच्छ्रिया सह तृतीयपदस्थचक्रे ॥ २४-९ ॥</p>
<p>कुन्देन्दुगौरमरविन्ददलायताक्षं<br>
शुद्धाक्षमालममलोद्यतबोधमुद्रम् ।<br>
बाहुद्वयीविधृतचक्रविशुद्धशङ्खं<br>
तं वासुदेवमिति चिन्तय तुर्यचक्रे ॥ २४-१० ॥</p>
<p>शङ्खारिपङ्कजगदाङ्कुशपाशशार्ङ्ग-<br>
सौनन्दकान् दधतमष्टभिरुग्रहस्तैः ।<br>
तार्क्ष्यस्थितं रजतशैलनिभं पुराणं<br>
सञ्चिन्तयेदजितचक्रगतं पुमांसम् ॥ २४-११ ॥</p>
<p>क्रूरोग्रवक्रनखकोटिनिकृत्तदैत्य-<br>
वक्षःस्थलोच्चलितशोणितदिग्धदेहम् ।<br>
घोरप्रकारनयनत्रयदुर्निरीक्षं<br>
षष्ठे विचिन्तय मुने नरसिंहमीशम् ॥ २४-१२ ॥</p>
<p>प्। २१५) सोमाग्निसूर्यकिरणोद्गमपुञ्जकुञ्ज-<br>
मध्यस्थितं विधृतपद्मगदारिशङ्खम् ।<br>
छन्दःस्थितं भुवनकारणमप्रमेयं<br>
श्रीशं विचिन्तय मुने पुरुषं पुराणम् ॥ २४-१३ ॥</p>
<p>मातृकाचक्रे लक्ष्म्या ध्येयत्वम्</p>
<p>गोक्षीरशङ्खहिमदीधितिदेवसिन्धु-<br>
कुन्दप्रभाविमलपङ्कजशङ्खहस्ता ।<br>
स्मेरप्रसन्नवदना कमलायताक्षी<br>
ध्येया स्वचक्रभवनोपरि मातृका सा ॥ २४-१४ ॥</p>
<p>आलोलशूलदशकं त्रियुगाधिकं स्वै-<br>
र्हस्तैर्द्विरष्टभिरथो दधती जपाभा ।<br>
चिन्तामणिस्थितिमती नयनत्रयाढ्या<br>
शक्तिर्हरेरिति मुने मनसा विचिन्त्या ॥ २४-१५ ॥</p>
<p>पूर्णेन्दुशीतलरुचिर्धृतबोधमुद्रा<br>
बाह्वन्तरस्थनिजबोधनपुस्तकाढ्या ।<br>
देवी परा परमपूरुषदिव्यशक्ति-<br>
श्चिन्त्या प्रसन्नवदना सरसीरुहाक्षी ॥ २४-१६ ॥</p>
<p>पद्मारुणाभयवराङ्कुशपाशहस्ता<br>
रक्ताम्बरा विपुलवारिजपत्रनेत्रा ।</p>
<p>प्। २१६) सूक्ष्मप्रभास्थितपरावरतत्त्वजाता<br>
चिन्त्यादिशक्तिरपि सा च परावराख्या ॥ २४-१७ ॥</p>
<p>बाहुस्थपाशवलिताखिलजीववर्गा<br>
बन्धूकपद्मकुसुमारुणदेहकान्तिः ।<br>
पीनस्तनी मदविघूर्णितनेत्रपद्मा<br>
लक्ष्मीशपार्श्वनिलयाखिलदेवतेयम् ॥ २४-१८ ॥</p>
<p>वक्राग्रनासिनिशिताङ्कुशकीलितेन<br>
नम्रेण जीवनिकरेण समीड्यमाना ।<br>
दिव्याङ्कुशस्थितिमती हरिशक्तिराद्या<br>
ध्येया समाधिनिरतेन महाप्रभावा ॥ २४-१९ ॥</p>
<p>अङ्गमन्त्रदेवतातद्ध्यानादिप्रपञ्चनम्</p>
<p>अङ्गं तु चक्रमयदेवसमानरूप-<br>
माचक्रपूर्वमखिलं गदितं यदादौ ।<br>
गायत्र्यपि ज्वलितपावकतुल्यवर्णा<br>
चक्रेशतुल्यविभवा विपुलस्तनाढ्या ॥ २४-२० ॥</p>
<p>ज्वालाकुलद्रुतसमस्तसुरारिवर्गं<br>
प्राकारमग्निमयमेव वदन्ति सन्तः ।<br>
प्। २१७) व्योमस्थशक्तिरपि सूर्यसहस्रमाला<br>
नीलाम्बुजद्युतिमती मनसा विचिन्त्या ॥ २४-२१ ॥</p>
<p>मालां चतुर्गतिमयीं वपुषा दधाना<br>
वायुस्थशक्तिरपि धूम्रतनुर्विचिन्त्या ।<br>
कालानलाख्यतरुणार्कसहस्रमाला<br>
तेजःस्थशक्तिरपि रक्ततनुर्विचिन्त्या ॥ २४-२२ ॥</p>
<p>पीयूषरूपरचना सलिलस्थशक्ति-<br>
र्ध्येया वराहनियुतायुतकॢप्तमाला ।<br>
उत्तप्तकाञ्चनरुचिः पुरुषेश्वराढ्या<br>
भूशक्तिरादिपुरुषस्य विचिन्तनीया ॥ २४-२३ ॥</p>
<p>सुदर्शनमयसर्वचक्रकूटध्यानम्</p>
<p>कालानलायुतसहस्रसमानरूपं<br>
कूटं सुदर्शनमयं मनसा विचिन्त्यम् ।<br>
तापातुरक्वथदशेषसुरारिमेदो-<br>
निष्यन्दमेदुरितदीप्तिशिखाजटालम् ॥ २४-२४ ॥</p>
<p>सौदर्शनसर्वमन्त्रमूलभूतशक्तिध्यानम्</p>
<p>सूर्येन्दुवह्निनयना तरुणार्कवर्णा<br>
व्याप्य स्थिता जगदशेषमशेषवन्द्या ।<br>
प्। २१८) चक्राणि बाहुनिवहैर्दधती सहस्रं<br>
योनिः सुदर्शनमनोरिति चिन्तनीया ॥ २४-२५ ॥</p>
<p>उक्तेषु यन्त्रेषु द्विजस्यैवाधिकारः</p>
<p>लेशतो गदितमेतदुदारं<br>
रक्षणं सकललोकहिताय ।<br>
भूपतेरनुमतो द्विजवर्यो<br>
भावयेदनिशमेतदतन्द्री ॥ २४-२६ ॥</p>
<p>उक्तयन्त्राणामानुषङ्गिकफलपूर्वकमुक्तिरूपपरमफल-<br>
साधनत्वम्</p>
<p>नाद्रवन्ति दुरितानि कदाचि-<br>
द्विद्रवन्ति निखिला ग्रहरोगाः ।<br>
वर्धते वसुमती बहुसस्या<br>
न त्रिवर्गविहतिर्मनुजानाम् ॥ २४-२७ ॥</p>
<p>धर्मार्थकामबहुलाश्चिरजीविनश्च<br>
हीनाश्च पाप्मभिरुदारयशःप्रतापाः ।<br>
आराध्य शास्त्रनिरता विहितक्रियाभि-<br>
रन्ते विशन्ति विमलाः परमं पुमांसम् ॥ २४-२८ ॥</p>
<p>सौदर्शनमन्त्रेष्वभिक्रमनाशाद्यभावः</p>
<p>प्। २१९) दिव्यो विधिः कथित एष मुने समस्तो<br>
विप्रैर्नृपैर्धृतसमाधिभिरत्र भाव्यम् ।<br>
अस्मिन् समाधिविरही ललितक्रियोऽपि<br>
यत्नोचितं लभत एव फलं मनुष्यः ॥ २४-२९ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
यन्त्रदेवताध्याननिरूपणं नाम चतुर्विंशोऽध्यायः ॥ २४ ॥</p>
<p>आदितः श्लोकाः १४४४</p>
<p>सुदर्शनयन्त्रवैभववर्णनं नाम पञ्चविंशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद्दिव्यं भर्गो देवस्य धीमहि ॥</p>
<p>यन्त्रवैभवं प्रदर्शयितुमुक्तार्थानुवादः</p>
<p>नारदः �</p>
<p>भगवन् सम्यगाख्यातं विस्तरेण यथातथम् ।<br>
यत्कारणं यदाधारं यत्प्रमाणमिदं जगत् ॥ २५-१ ॥</p>
<p>तथा धर्मार्थकामानां स्वरूपं साधनं तथा ।<br>
परविद्या तथा विद्या तथा चाध्यात्मसञ्ज्ञिता ॥ २५-२ ॥</p>
<p>मुक्तिश्च परमा प्रोक्ता बन्धस्तत्साधनं तथा ।<br>
वर्णाश्रमविभागश्च तद्धर्माश्च विशेषतः ॥ २५-३ ॥</p>
<p>सर्वेषामेव वर्णानां राज्ञां रक्षाविधिस्तथा ।<br>
राज्ञां तु रक्षणविधिर्दिव्योऽयं वर्णितस्तथा ॥ २५-४ ॥</p>
<p>कथं किल कलौ प्राप्ते राज्ञां रक्षाविधिर्भवेत् ।</p>
<p>सङ्क्षेपतः कलिस्वरूपकथनम्</p>
<p>न यक्ष्यन्ति न दास्यन्ति न होष्यन्ति द्विजातयः ॥ २५-५ ॥</p>
<p>प्। २२१) न सर्वे स्वेषु धर्मेषु करिष्यन्ति मतिं कलौ ।<br>
शक्तयः सर्वमन्त्राणां प्रयास्यन्ति तिरस्कृतिम् ॥ २५-६ ॥</p>
<p>निर्वीर्याश्च भविष्यन्ति राजानः सत्त्ववर्जिताः ।<br>
निर्धना हृतराज्याश्च दस्युभिः परिपीडिताः ॥ २५-७ ॥</p>
<p>अल्पक्षीरा भविष्यन्ति गावः प्राप्ते कलौ युगे ।<br>
प्रजाः क्षुधार्ताश्च कलाववग्रहनिपीडिताः ॥ २५-८ ॥</p>
<p>पाषण्डधर्मनिरता भगवन्तं जनार्दनम् ।<br>
निन्दनादीन् करिष्यन्ति तमःप्राया ह्यवेदिनः ॥ २५-९ ॥</p>
<p>तादृशे कलौ राज्ञां रक्षाविध्युपायप्रश्नः</p>
<p>इत्थं दोषास्पदे काले राज्ञां रक्षाविधिः कथम् ।<br>
सम्पत्स्यते शक्तिहीनैर्द्विजैः सत्त्वविवर्जितैः ॥ २५-१० ॥</p>
<p>येनोपायेन रक्षा स्यात्तं मे ब्रूहि सुनिश्चितम् ।<br>
सर्वज्ञ त्वदृते वक्तुं कः शक्नोति महेश्वर ॥ २५-११ ॥</p>
<p>तत्प्रतिवचनारम्भः</p>
<p>अहिर्बुध्न्यः �</p>
<p>साधु साधु यदेतत् त्वं पृष्टवानसि नारद ।<br>
सत्यमेतत् कलौ रक्षाविधिर्मन्त्रैर्न युज्यते ॥ २५-१२ ॥</p>
<p>तथापि भक्त इति ते कथयामि शृणुष्व तम् ।<br>
प्। २२२) सर्वेषामेव भूतानां राज्ञां चैव विशेषतः ॥ २५-१३ ॥</p>
<p>रक्षाविधिं परं गुह्यं तन्त्राणां सारमुत्तमम् ।</p>
<p>स्वकृतपितामहशिरश्छेदमहापापप्रशमाय नारायणात्<br>
सुदर्शनयन्त्रप्राप्तिकथनम्</p>
<p>मम नारायणेनोक्तं पुण्ये बदरिकाश्रमे ॥ २५-१४ ॥</p>
<p>पितामहशिरश्छेदमहापातकशान्तये ।<br>
सर्वबाधाप्रशमनं सर्वदुःखनिवारणम् ॥ २५-१५ ॥</p>
<p>तन्महिमसङ्क्षेपः</p>
<p>सर्वसिद्धिप्रदं सर्वसम्पदामेककारणम् ।<br>
पराभिचारशमनं परराज्यप्रदं शुभम् ॥ २५-१६ ॥</p>
<p>कलिदोषापहरणं सर्वशत्रुनिबर्हणम् ।<br>
यस्य संस्मरणेनैव नॄणां नश्यन्ति शत्रवः ॥ २५-१७ ॥</p>
<p>दस्यवो नष्टविषया विद्रवन्ति दिशो दश ।<br>
यन्त्रं यस्य गृहे न्यस्तं तस्य सर्वं प्रसिध्यति ॥ २५-१८ ॥</p>
<p>यो राजा यन्त्रमेतत्तु सादरं कारयेद् गृहे ।<br>
तस्य भूमण्डलं सर्वं भवेद् वश्यं न संशयः ॥ २५-१९ ॥</p>
<p>सौदर्शनस्य यन्त्रस्य माहात्म्यं वर्णितं मया ।</p>
<p>सुदर्शननारसिंहयन्त्रफलप्रदर्शनम्</p>
<p>प्। २२३) सुदर्शनेन युक्तस्य नारसिंहस्य यन्त्रकम् ॥ २५-२० ॥</p>
<p>यः कारयति तस्यान्यो लोको वश्यो भवेदपि ।<br>
एतल्लेखनमात्रेण सर्वं सम्पद्यते नृणाम् ॥ २५-२१ ॥</p>
<p>विष्णुपञ्जरयन्त्रफलप्रदर्शनम्</p>
<p>विष्णुपञ्जरयन्त्रस्य करणेनैव देवताः ।<br>
सर्वाः प्रसीदन्ति सदा किं पुनर्मनुजादयः ॥ २५-२२ ॥</p>
<p>समुदितयन्त्रत्रयफलस्याशक्यवर्णनत्वम्</p>
<p>एषां त्रयाणां यन्त्राणां समाहारफलं मया ।<br>
वक्तुं न शक्यते सर्वं सर्वज्ञेनापि नारद ॥ २५-२३ ॥</p>
<p>महासुदर्शनयन्त्रफलम्</p>
<p>महासुदर्शनस्येह यन्त्रस्य करणाद् द्विजः ।<br>
त्रैलोक्यं समवाप्नोति किं पुनर्मण्डलं भुवः ॥ २५-२४ ॥</p>
<p>एकत्र कल्पितसुदर्शननारसिंह-<br>
मन्यत्र केवलसुदर्शनमुज्ज्वलाङ्गम् ।<br>
सङ्कल्पितोभयमुखं घटितास्त्रजालं<br>
श्रीविष्णुपञ्जरगतं युतमन्त्रजालम् ॥ २५-२५ ॥</p>
<p>प्। २२४) माहासुदर्शनमपुण्यकृतां जनाना-<br>
मप्राप्यमाश्रितसुखप्रदमेकयन्त्रम् ।<br>
तेजोमयं सकललोकनमस्कृतं यत्<br>
तत् कारयेत् सकललोकजयं यदीच्छेत् ॥ २५-२६ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
सुदर्शनयन्त्रवैभववर्णनं नाम<br>
पञ्चविंशोऽध्यायः ॥ २५ ॥</p>
<p>आदितः श्लोकाः १४७०</p>
<p>महासुदर्शनयन्त्रलक्षणं नाम षड्विंशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद्दिव्यं भर्गो देवस्य धीमहि ॥</p>
<p>विस्तरेण महासुदर्शनयन्त्रलक्षणप्रश्नः</p>
<p>नारदः �</p>
<p>विस्तरेणास्य यन्त्रस्य संस्थानं लक्षणं तथा ।<br>
श्रोतुमिच्छामि भगवंस्तन्ममाचक्ष्व पृच्छतः ॥ २६-१ ॥</p>
<p>तत्प्रतिवचनप्रतिज्ञा</p>
<p>अहिर्बुध्न्यः �</p>
<p>विस्तरेण प्रवक्ष्यामि स्वरूपं लक्षणं तथा ।<br>
अस्य यन्त्रस्य देवर्षे तन्मे कथयतः शृणु ॥ २६-२ ॥</p>
<p>यन्त्रनिर्माणद्रव्याणि</p>
<p>रजतेन सुवर्णेन लोहैर्वा शिलयापि वा ।<br>
यथाधिकारं यन्त्रस्य कुर्यादर्चां तु साधकः ॥ २६-३ ॥</p>
<p>यन्त्रलेखनसाधनद्रव्याणि</p>
<p>धातुचन्दनकर्पूरकुङ्कुमागुरुजै रसैः ।<br>
सुवर्णसूच्या यदि वा यन्त्रमेतल्लिखेत् पटे ॥ २६-४ ॥</p>
<p>प्। २२६) यन्त्रमध्ये सौदर्शनपुरुषलेखनम्</p>
<p>चन्द्रमण्डलमध्ये तु तारं कुर्यात् समाहितः ।<br>
तस्य मध्ये लिखेद् देवं रक्तवर्णं सुदर्शनम् ॥ २६-५ ॥</p>
<p>तत्स्वरूपवर्णनम्</p>
<p>पिङ्गाक्षं पिङ्गकेशाढ्यं रक्ताम्बरधरं विभुम् ।<br>
युक्तं षोडशभिर्हस्तैरष्टाभिर्वा महाद्युतिम् ॥ २६-६ ॥</p>
<p>पाशाङ्कुशाब्जमुसलधनुःशङ्खगदारिभिः ।<br>
भीषणैरायुधवरैरुपेतं जयिनां वरम् ॥ २६-७ ॥</p>
<p>तद्विष्णोः परमं रूपं नित्यं तैजसविग्रहम् ।<br>
दंष्ट्रानिष्ठ्यूतसप्तार्चिर्ज्वालापल्लविताननम् ॥ २६-८ ॥</p>
<p>भूषणैर्भूषितं चित्रैर्भीषणं रोमहर्षणम् ।<br>
स्वतेजसा जगत् सर्वं पूरयन्तं महाबलम् ॥ २६-९ ॥</p>
<p>निर्भिद्यमानदैतेयशोणिताशनलम्पटम् ।<br>
उद्यत्प्रद्योतनशतप्रख्यं विख्यातपौरुषम् ॥ २६-१० ॥</p>
<p>मनस्तत्त्वेन सततं संश्रितं वेगवत्तया ।<br>
नारायणकराम्भोजसेवारसविशारदम् ॥ २६-११ ॥</p>
<p>जवेन विष्णुचिन्तायाः परमं मार्गदर्शिनम् ।<br>
स्मृत्यैव स्वानुरक्तानां दृष्टादृष्टार्थसाधनम् ॥ २६-१२ ॥</p>
<p>स्वभक्तप्रत्यनीकानां मारणं सुरपूजितम् ।<br>
प्। २२७) संस्तूयमानचरितं सिद्धगन्धर्वदानवैः ॥ २६-१३ ॥</p>
<p>तस्य सर्वशरण्यत्वं निर्दोषत्वं कल्याणगुणाकरत्वं च</p>
<p>भक्तारिभञ्जनपरं शरण्यं शरणार्थिनाम् ।<br>
नित्यनिःसीमनिर्दोषकल्याणगुणसागरम् ॥ २६-१४ ॥</p>
<p>तत्पादप्रान्ते साधकनामलेखनम्</p>
<p>एवम्भूतं समालिख्य सदानन्दं सुदर्शनम् ।<br>
तत्पादपद्मपर्यन्ते साधकं नाम विन्यसेत् ॥ २६-१५ ॥</p>
<p>ततः पर्यन्ते षट्कोणचक्रलेखनम्</p>
<p>इन्दुबिम्बस्य पर्यन्ते षट्कोणं चक्रमालिखेत् ।<br>
आग्नेयममितप्रख्यममोघं सर्वसाधकम् ॥ २६-१६ ॥</p>
<p>तत्र षडक्षरविन्यासः</p>
<p>प्राच्यादिदिक्षु कोणेषु षड् वर्णान् विन्यसेन्मनोः ।</p>
<p>अङ्गमन्त्रन्यासः</p>
<p>षट्सु कोणान्तरालेषु त्वङ्गमन्त्रान् न्यसेत् क्रमात् ॥ २६-१७ ॥</p>
<p>ततश्चतुर्दलपद्मलेखनम्</p>
<p>अस्माद्बहिस्तथा पद्मं चतुर्दलसमन्वितम् ।</p>
<p>तत्र न्यसनीया वर्णाः</p>
<p>सबिन्दुवर्म फट् चास्य दलेष्वेषु क्रमान्न्यसेत् ॥ २६-१८ ॥</p>
<p>अन्तरालेष्वन्तःस्थवर्णविन्यासः</p>
<p>प्। २२८) दलान्तरालेष्वन्तःस्थान् विन्यसेत् साधकस्तथा ।</p>
<p>ततः षोडशकेसराष्टदलपद्मलेखनम्</p>
<p>बाह्ये तत्राष्टपत्राब्जमन्तः षोडशकेसरम् ॥ २६-१९ ॥</p>
<p>केसरेषु षोडशस्वरविन्यासः</p>
<p>केसरेषु क्रमादस्य विलिखेत् षोडश स्वरान् ।</p>
<p>दलेष्वष्टाक्षरमन्त्रन्यासः</p>
<p>अष्टाक्षरं महामन्त्रं दलेष्वस्य समालिखेत् ॥ २६-२० ॥</p>
<p>द्वात्रिंशत्केसरषोडशदलपद्मलेखनम्</p>
<p>द्वात्रिंशत्केसरं चास्य बहिः षोडशपत्रकम् ।</p>
<p>केसरेषु कादिसान्तवर्णविन्यासः</p>
<p>ककारादि सकारान्तं केसरेष्वस्य चालिखेत् ॥ २६-२१ ॥</p>
<p>दलेषु षोडशार्णमन्त्रवर्णन्यासः</p>
<p>दलेष्वस्य लिखेन्मन्त्रं षोडशार्णं तु वैष्णवम् ।</p>
<p>द्वात्रिंशत्केसरदलपद्मलेखनम्</p>
<p>द्वात्रिंशत्केसरदलं बाह्ये तस्य समालिखेत् ॥ २६-२२ ॥</p>
<p>केसरेषु वाराहानुष्टुभमन्त्रवर्णन्यासः</p>
<p>केसरेष्वस्य पद्मस्य प्राच्यादिषु यथाक्रमम् ।<br>
प्। २२९) मन्त्रमानुष्टुभं सम्यग्वाराहं विलिखेत् परम् ॥ २६-२३ ॥</p>
<p>दलेषु नारसिंहानुष्टुभमन्त्रवर्णन्यासः</p>
<p>द्वात्रिंशति दलेष्वस्य नारसिंहं क्रमाल्लिखेत् ।<br>
आनुष्टुभं महामन्त्रममोघं सर्वसाधकम् ॥ २६-२४ ॥</p>
<p>चतुःषष्टिदलपद्मलेखनम्</p>
<p>तस्य बाह्ये लिखेत् पद्मं चतुःषष्टिदलैर्युतम् ।</p>
<p>तद्दलेषु पातालनारसिंहमन्त्रन्यासः</p>
<p>पातालनारसिंहाख्यं तद्दलेषु न्यसेन्मनुम् ॥ २६-२५ ॥</p>
<p>पुनरष्टदलपद्मलेखनम्</p>
<p>पुनश्च पद्मं विन्यस्य दलैरष्टभिरावृतम् ।</p>
<p>तद्दलेष्वष्टाक्षरनारसिंहमन्त्रन्यासः</p>
<p>अष्टाक्षरं नारसिंहं तद्दलेषु समालिखेत् ॥ २६-२६ ॥</p>
<p>तद्बहिर्माहेन्द्रमण्डलकल्पनम्</p>
<p>तद्बाह्ये मण्डलं कुर्यान्माहेन्द्रं वज्रभूषितम् ।<br>
जाज्वल्यमानं स्वेनैव सर्वालङ्कारमण्डितम् ॥ २६-२७ ॥</p>
<p>तद्बहिः साधकनाम्ना सह तद्बीजन्यासः</p>
<p>तस्य बाह्ये महादिक्षु प्रागादिषु यथाक्रमम् ।<br>
प्। २३०) तद्बीजं विन्यसेद्धीमान्निजनाम्ना समन्वितम् ॥ २६-२८ ॥</p>
<p>बहिष्कोणेष्वन्तःस्थवर्णन्यासः</p>
<p>बहिष्कोणेषु चतुर्षु तथान्तःस्थान् प्रकल्पयेत् ।</p>
<p>कोणान्तरालेषु तद्बीजन्यासः</p>
<p>कोणाभ्यन्तरभागेषु तद्बीजं विन्यसेत् पुनः ॥ २६-२९ ॥</p>
<p>तत्परितः स्वराणां प्रातिलोम्येन विन्यासः</p>
<p>परितस्तत् स्वरान् सर्वान् प्रातिलोम्येन चालिखेत् ।</p>
<p>तत्परितः सादिकान्ताक्षरविन्यासः</p>
<p>सकारादि ककारान्तं विन्यसेत् परितस्तथा ॥ २६-३० ॥</p>
<p>स्वनाम्ना पाशाङ्कुशाभ्यां चावेष्टनम्</p>
<p>विदर्भितं स्वनाम्नैव परितोऽन्त्ययुगं न्यसेत् ।<br>
पाशेनावेष्टयेदेतदङ्कुशेन तथातुरः ॥ २६-३१ ॥</p>
<p>भूपुरकल्पनम्</p>
<p>पुटितं भूपुरं तस्य बाह्ये कुर्यादतन्द्रितः ।</p>
<p>समन्तात् केशवादिमूर्तिन्यासः</p>
<p>केशवादीन् मूर्तिमतः समन्तादस्य विन्यसेत् ॥ २६-३२ ॥</p>
<p>केशवस्वरूपवर्णनम्</p>
<p>प्। २३१) तप्तजाम्बूनदप्रख्यं पुण्डरीकायतेक्षणम् ।<br>
अपारकरुणं पद्मशङ्खचक्रगदाधरम् ॥ २६-३३ ॥</p>
<p>पीताम्बरधरं देवं वनमालाविभूषितम् ।<br>
हारकेयूरकटककुण्डलैरुपशोभितम् ॥ २६-३४ ॥</p>
<p>चतुर्बाहुमुदाराङ्गं प्रसन्नवदनं विभुम् ।<br>
प्रागादि विन्यसेद् देवं केशवं क्लेशनाशनम् ॥ २६-३५ ॥</p>
<p>नारायणस्वरूपवर्णनम्</p>
<p>शङ्खपद्मगदाचक्रधरं नीलाम्बुदच्छविम् ।<br>
सर्वालङ्कारसंयुक्तं कुर्यान्नारायणं ततः ॥ २६-३६ ॥</p>
<p>माधवस्वरूपवर्णनम्</p>
<p>पद्मकौमोदकीशङ्खचक्रधारिणमव्ययम् ।<br>
देवमिन्दीवरश्यामं माधवं भावयेत् ततः ॥ २६-३७ ॥</p>
<p>गोविन्दस्वरूपवर्णनम्</p>
<p>चक्रकौमोदकीशङ्खपद्मायुधविराजितम् ।<br>
इन्दुबिम्बनिभं कुर्याद् गोविन्दममितौजसम् ॥ २६-३८ ॥</p>
<p>विष्णुस्वरूपवर्णनम्</p>
<p>गदाब्जशङ्खचक्रास्त्रधरं परमभूषितम् ।<br>
विष्णुं विश्वपतिं कुर्यात् पद्मकिञ्जल्कसन्निभम् ॥ २६-३९ ॥</p>
<p>मधुसूदनस्वरूपवर्णनम्</p>
<p>प्। २३२) चक्रशङ्खाम्बुजगदाधारिणं करुणानिधिम् ।<br>
रक्तपद्मदलप्रख्यं भावयेन्मधुसूदनम् ॥ २६-४० ॥</p>
<p>त्रिविक्रमस्वरूपवर्णनम्</p>
<p>चक्रकौमोदकीपद्मशङ्खसेवितमीश्वरम् ।<br>
उज्ज्वलत्कनकप्रख्यं तं कुर्वीत त्रिविक्रमम् ॥ २६-४१ ॥</p>
<p>वामनस्वरूपवर्णनम्</p>
<p>शङ्खचक्रगदापद्मधरं परमभूषितम् ।<br>
तरुणादित्यसङ्काशं वामनं भावयेत् ततः ॥ २६-४२ ॥</p>
<p>श्रीधरस्वरूपवर्णनम्</p>
<p>पद्मचक्रगदाशङ्खधरं सद्गुणसागरम् ।<br>
पुण्डरीकनिभं देवं श्रीधरं परिकल्पयेत् ॥ २६-४३ ॥</p>
<p>हृषीकेशस्वरूपवर्णनम्</p>
<p>गदासुदर्शनयुते शङ्खपद्मे च बिभ्रतम् ।<br>
विद्युत्प्रभं हृषीकेशं कुर्वीत कमलेक्षणम् ॥ २६-४४ ॥</p>
<p>पद्मनाभस्वरूपवर्णनम्</p>
<p>शङ्खपद्मे गदाचक्रे तथा बिभ्राणमुज्ज्वलम् ।<br>
सहस्रादित्यसङ्काशं पद्मनाभं तु कारयेत् ॥ २६-४५ ॥</p>
<p>दामोदरस्वरूपवर्णनम्</p>
<p>पद्मशङ्खगदाचक्रधरं बन्धूकसन्निभम् ।<br>
प्। २३३) भक्त्येकसुलभं देवं दामोदरमथ स्मरेत् ॥ २६-४६ ॥</p>
<p>नमोऽन्तानां तत्तन्नाम्नामपि लेखनम्</p>
<p>एवं क्रमेण न्यस्यैतानेषां नामानि च न्यसेत् ।<br>
नमोऽन्तान्यमुकं रक्ष रक्षेति च समन्ततः ॥ २६-४७ ॥</p>
<p>प्रागादिषु प्रादक्षिण्येन बीजाक्षरन्यासः</p>
<p>यं शं रं षं तथा लं सं वं हं चेति द्वयं द्वयम् ।<br>
प्राच्यादिषु महादिक्षु प्रादक्षिण्येन विन्यसेत् ॥ २६-४८ ॥</p>
<p>ऐशान्यादिष्वप्रादक्षिण्येन बीजाक्षरन्यासः</p>
<p>यं शं रं षं तथा लं सं वं हं चेति युगं युगम् ।<br>
ऐशान्यादिषु कोणेषु विन्यसेदप्रदक्षिणम् ॥ २६-४९ ॥</p>
<p>पुनः पाशाङ्कुशाभ्यां वेष्टनम्</p>
<p>पाशेन तु समावेष्ट्य अङ्कुशेनापि वेष्टयेत् ।<br>
सर्वमेतत् सबीजेन हृल्लेखमनुना वृतम् ॥ २६-५० ॥</p>
<p>प्रागादिचतुर्दिक्षु विष्णुविन्यासस्तेषामायुधानि च</p>
<p>प्रागादिषु चतुर्दिक्षु विन्यसेद् विष्णुमव्ययम् ।<br>
चक्रकौमोदकीशार्ङ्गखड्गैर्युक्तं यथाक्रमम् ॥ २६-५१ ॥</p>
<p>साधारणौ च सर्वेषां शङ्खचक्रौ वरायुधौ ।</p>
<p>आग्नेयादिकोणेषु हृषीकेशन्यासः</p>
<p>प्। २३४) आग्नेयादिषु कोणेषु हृषीकेशं ततो न्यसेत् ॥ २६-५२ ॥</p>
<p>तेषामायुधविशेषाः</p>
<p>शङ्खं हलं च मुसलं शूलं चैतेषु धारयेत् ।</p>
<p>कोणान्तरालेष्वष्टसु जनार्दनविन्यासः</p>
<p>विकोणेष्वष्टसु तथा जनार्दनमथो न्यसेत् ॥ २६-५३ ॥</p>
<p>तेषामायुधविशेषाः</p>
<p>दण्डं कुन्तं तथा शक्तिं पाशमङ्कुशमेव च ।<br>
वज्रं तथैव परशुं तथा शतमुखानलम् ॥ २६-५४ ॥</p>
<p>करेष्वमीषामेतानि विलिखेत्तु यथाक्रमम् ।</p>
<p>तत्तत्पार्श्वेषु तत्तत्परिवारलेखनम्</p>
<p>प्रत्येकं परिवारांस्तु तेषां पार्श्वेषु विन्यसेत् ॥ २६-५५ ॥</p>
<p>ततो भूमौ भूम्या सह पुरुषोत्तमस्मरणम्</p>
<p>वराहरूपिणं देवं शङ्खचक्रगदाधरम्<br>
भूमौ च सहितं भूम्या संस्मरेत् पुरुषोत्तमम् ॥ २६-५६ ॥</p>
<p>अम्बरे नरसिंहस्मरणम्</p>
<p>अम्बरे नारसिंहं तु चिन्तयेदमितौजसम् ।<br>
भीषणं घटितानेकभूषणं दारितासुरम् ॥ २६-५७ ॥</p>
<p>प्रागादिषु चक्रगदाशार्ङ्गखड्गस्मरणम्</p>
<p>प्। २३५) प्राच्यां दिशि महाज्वालागतं चक्रं स्मरेद्बुधः ।<br>
दक्षिणस्यां दिशि तथा स्मरेज्ज्वालागतां गदाम् ॥ २६-५८ ॥</p>
<p>प्रतीच्यां शार्ङ्गमत्युग्रज्वालामध्यगतं स्मरेत् ।<br>
उत्तरस्यां दिशि तथा स्मरेत् खड्गं सुदारुणम् ॥ २६-५९ ॥</p>
<p>अस्य यन्त्रस्यापराङ्गकल्पनाय मध्ये<br>
चतुर्विंशत्यरचक्रकल्पनम्</p>
<p>अपराङ्गेऽथ यन्त्रस्य मध्ये चक्राब्जसंस्थितम् ।<br>
चतुर्विंशत्यरं चक्रं सुनेमि रुचिराकृति ॥ २६-६० ॥</p>
<p>तन्मध्ये द्वादशदलपद्मलेखनम्</p>
<p>मध्येचक्रं न्यसेत् पद्मं युक्तं द्वादशभिर्दलैः ।</p>
<p>तत्कर्णिकायामाग्नेयमण्डलन्यासः</p>
<p>चक्राब्जकर्णिकास्थाने न्यसेदाग्नेयमण्डलम् ॥ २६-६१ ॥</p>
<p>तन्मध्ये योगनृसिंहलेखनम्</p>
<p>तन्मध्ये योगपट्टेन पिनद्धाङ्गं सनातनम् ।<br>
नारसिंहं चतुर्बाहुं चतुश्चक्रधरं परम् ॥ २६-६२ ॥</p>
<p>समासीनमशोकस्य मूले कालानलद्युतिम् ।<br>
सर्वाभरणसंयुक्तं सर्वभक्तार्तिहारिणम् ॥ २६-६३ ॥</p>
<p>अपारसङ्ख्यकल्याणगुणपूर्णमहार्णवम् ।<br>
भक्तानुकम्पिनं नित्यं सर्वलोकैकनायकम् ॥ २६-६४ ॥</p>
<p>तत्पादपर्यन्ते द्वयोस्तद्भृत्ययोर्विन्यासः</p>
<p>प्। २३६) एवं विन्यस्य तत्पादपर्यन्ते विन्यसेदुभौ ।<br>
तदाज्ञाकारिणौ भीमौ नीलनीरदविग्रहौ ॥ २६-६५ ॥</p>
<p>उदग्रकायौ भीमाक्षौ भीमायुधधरौ वरौ ।<br>
दंष्ट्राकरालवदनौ विन्यसेद् वृत्तलोचनौ ॥ २६-६६ ॥</p>
<p>चक्रस्य प्रागादिष्वष्टशक्तिध्यानम्</p>
<p>चिन्तयेदथ चक्रस्य समन्तादष्ट योषितः ।<br>
ऊर्ध्वमाबद्धकेशाढ्यास्तच्छक्तीः प्राप्तयौवनाः ॥ २६-६७ ॥</p>
<p>सर्वालङ्कारसंयुक्ता द्विभुजा माल्यधारिणीः ।<br>
प्राच्यां दिशि जयां देवीं पीतवर्णां विचिन्तयेत् ॥ २६-६८ ॥</p>
<p>आग्नेय्यां मोहिनीं देवीं श्यामलामायतेक्षणाम् ।<br>
याम्यामनुस्मरेद् देवीं विजयां कृष्णरूपिणीम् ॥ २६-६९ ॥</p>
<p>रक्तवर्णां तथा देवीं नैर्-ऋत्यां ह्लादिनीं तथा ।<br>
अजितां पीतवर्णां तु प्रतीच्यां संस्मरेत् पराम् ॥ २६-७० ॥</p>
<p>वायव्यां दिशि मायां तु कृष्णवर्णां सनातनीम् ।<br>
उदीच्यां रक्तवर्णां तामाशायामपराजिताम् ॥ २६-७१ ॥</p>
<p>ऐशान्यां संस्मरेत् सिद्धिं धूम्रवर्णामतः परम् ।</p>
<p>यथोक्तलक्षणयन्त्रमहिमा</p>
<p>एवमेतन्महायन्त्रं महापातकनाशनम् ॥ २६-७२ ॥</p>
<p>प्। २३७) आयुरारोग्यधनदं पुत्रमित्रकलत्रदम् ।<br>
सर्वविघ्नोपशमनं सर्वदुष्टनिवारणम् ॥ २६-७३ ॥</p>
<p>यो यदर्थी लिखेद्यन्त्रं तत् तदस्य प्रयच्छति ।<br>
मणिविद्रुममुक्ताढ्यं कुर्याद् यन्त्रं हिरण्मयम् ॥ २६-७४ ॥</p>
<p>राजा चेद्राज्यमाप्नोति निष्कण्टकमनामयम् ।</p>
<p>भूर्जपत्रलिखितस्यापि यन्त्रस्य सर्वफलसाधनता</p>
<p>भूर्जपत्रे लिखित्वैतत् कुङ्कुमैश्चन्दनेन तु ॥ २६-७५ ॥</p>
<p>यो मर्त्यः शिरसा धत्ते तस्य स्यात् सर्वमीप्सितम् ।<br>
पिशाचोरगरक्षांसि क्षिप्रं नश्यन्ति तस्य वै ॥ २६-७६ ॥</p>
<p>एतद्यन्त्रशिलाप्रतिष्ठाया मुक्तिसाधनत्वम्</p>
<p>शिलाप्रतिष्ठां यः कुर्यादेतस्य जगतीतले ।<br>
सर्वान् कामानिहावाप्य विष्णुसायुज्यमाप्नुयात् ॥ २६-७७ ॥</p>
<p>लोहादिभिर्यन्त्रप्रतिमानिर्माणफलम्</p>
<p>लोहैर्वा रजतेनाथ यः कुर्यात् प्रतिमां बुधः ।<br>
त्रिवर्गफलमाप्नोति निर्वाणमचिरात् पुनः ॥ २६-७८ ॥</p>
<p>कर्षणादिप्रतिष्ठान्तायतननिर्माणफलम्</p>
<p>कर्षणादि प्रतिष्ठान्तं कुर्यादायतनं च यः ।<br>
आप्नुवन्ति च तद्वंश्याः पुण्यलोकाननुत्तमान् ॥ २६-७९ ॥</p>
<p>भयादिषु यन्त्रस्मरणे फलम्</p>
<p>प्। २३८) भयागमे च सङ्ग्रामे वादे वा यः स्मरेदिदम् ।<br>
विजयस्तस्य हस्तस्थो नात्र कार्या विचारणा ॥ २६-८० ॥</p>
<p>त्रिसन्ध्यं यन्त्रार्चनं मुक्तिसाधनम्</p>
<p>अर्चयेद्यस्त्रिसन्ध्यं वै यन्त्रमेतदनुत्तमम् ।<br>
तापत्रयविनिर्मुक्तो विष्णुलोके महीयते ॥ २६-८१ ॥</p>
<p>राक्षाविधौ राज्ञां वैशेषिकविध्यारम्भः</p>
<p>राज्ञां रक्षाविधाने तु विशेषं शृणु नारद ।<br>
राज्यार्थी हृतराज्यो वा परिभूतोऽथवा नृपैः ॥ २६-८२ ॥</p>
<p>तत्र प्रथममाचार्यपूजाविधिः</p>
<p>सौदर्शनस्य यन्त्रस्य प्रदातारं गुरुं परम् ।<br>
सर्वेभ्यो ह्यधिकं मत्वा तमभ्यर्च्य महाधनैः ॥ २६-८३ ॥</p>
<p>ततो भगवदाराधनविधिः</p>
<p>ततो नारायणं देवं पुण्डरीकायतेक्षणम् ।<br>
श्यामलं पीतवसनं सर्वाभरणभूषितम् ॥ २६-८४ ॥</p>
<p>आराधयेच्चतुर्बाहुमाचार्योक्तविधानतः ।</p>
<p>ततो यन्त्रनिर्माणम्</p>
<p>तप्तजाम्बूनदमयं मणिविद्रुमचित्रितम् ॥ २६-८५ ॥</p>
<p>सर्वालङ्कारसंयुक्तं कारयेद्यन्त्रमुत्तमम् ।</p>
<p>यन्त्रनिर्माणस्य राज्यप्राप्तिहेतुत्वम्</p>
<p>प्। २३९) एतत्करणमात्रेण राज्यमाप्नोत्यनामयम् ॥ २६-८६ ॥</p>
<p>प्रतिष्ठापूर्वकार्चनस्य सप्तद्वीपान्तभूमिप्राप्तिहेतुत्वम्</p>
<p>प्रतिष्ठाप्यार्चयेदेतत् सादरं सर्वसिद्धिदम् ।<br>
ततो भूमिमवाप्नोति सप्तद्वीपां सपत्तनाम् ॥ २६-८७ ॥</p>
<p>अन्ततस्त्रैलोक्यपालयितृत्वसिद्धिः</p>
<p>वश्या भवन्ति सततं सिद्धगन्धर्वदानवाः ।<br>
त्रैलोक्यराज्यमखिलं पालयत्यवनीतले ॥ २६-८८ ॥</p>
<p>परकृताभिचारपरावर्तनसिद्धिः</p>
<p>अभिचाराः परकृताश्चैनमप्राप्य भीषिताः ।<br>
प्रविशन्ति प्रयोक्तारमापगेवाचलाहता ॥ २६-८९ ॥</p>
<p>अवग्रहादिपरिहारसिद्धिः</p>
<p>अवग्रहाश्च नश्यन्ति शत्रवो विद्रवन्ति च ।<br>
अपमृत्युमृगव्यालचोररोगादिभिर्भयम् ॥ २६-९० ॥</p>
<p>न तस्य राज्ये भवति विद्यते तत्कुले बलम् ।</p>
<p>सर्वेषां स्वधर्मप्रवृत्तिसिद्धिः</p>
<p>सर्वे स्वेष्वेव धर्मेषु प्रवर्तन्ते सदामुने ॥ २६-९१ ॥</p>
<p>दुर्वाससा शप्तस्येन्द्रस्य यन्त्रेणानेन पुनः स्वपदप्राप्तिः</p>
<p>प्। २४०) पुरा दुर्वाससः शापाद्धृतराज्ये शचीपतौ ।<br>
एतत्प्रसादादखिलं पुनः प्राप त्रिविष्टपम् ॥ २६-९२ ॥</p>
<p>चतुर्मुखस्य भगवत्सकाशाद्यन्त्रप्राप्तिः</p>
<p>एतत् पुरा महायन्त्रं ब्रह्मणे प्रोक्तवान् हरिः ।</p>
<p>चतुर्मुखेन विश्वकर्मणा यन्त्रविमानयोर्निर्मापणम्</p>
<p>ब्रह्मा च विश्वकर्माणमाहूयैतदकारयत् ॥ २६-९३ ॥</p>
<p>विमानं च तदारभ्य देवगन्धर्वदानवाः ।</p>
<p>तदा प्रभृति यन्त्रस्यैव रक्षासाधनत्वम्</p>
<p>अनेन रक्षणविधिं चक्रुः पूर्वे नृपास्तथा ।<br>
तस्माद्राज्ञां च सर्वेषामेष रक्षाविधिः परः ॥ २६-९४ ॥</p>
<p>अध्यायार्थनिगमनम्</p>
<p>अभिनवदिननाथप्रोज्ज्वलद्बिम्बतुल्यं<br>
कमलभवमुखाद्यैः संश्रितं देवबृन्दैः ।<br>
परिगतमपि भूतैः पञ्चभिः सेव्यमानं<br>
प्रकृतिमहदहङ्कारैः स्मरेद्यन्त्रराजम् ॥ २६-९५ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
महासुदर्शनयन्त्रलक्षणं नाम षड्विशोऽध्यायः ॥ २६ ॥</p>
<p>आदितः श्लोकाः १५६५</p>
<p>धारकयन्त्रनिरूपणं नाम सप्तविंशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद्दिव्यं भर्गो देवस्य धीमहि ॥</p>
<p>वृत्तानुवादपूर्वकं धारकयन्त्रविषयकः प्रश्नः</p>
<p>नारदः �</p>
<p>कथितो यन्त्रराजस्य देवदेवस्य विस्तरः ।<br>
स्वरूपं साधनं चास्य प्रकारश्च फलं तथा ॥ २७-१ ॥</p>
<p>अद्येदं श्रोतुमिच्छामि भगवान् परमेश्वर ।<br>
एतदत्यद्भुतं दिव्यं ध्रियते केन भूषणम् ॥ २७-२ ॥</p>
<p>न चास्य धारणे शक्तिं कस्यचित् कलयाम्यहम् ।<br>
अतिशक्तितयास्येमं संशयं छेत्तुमर्हसि ॥ २७-३ ॥</p>
<p>तत्प्रतिवचनारम्भः</p>
<p>अहिर्बुध्न्यः �</p>
<p>सत्यं न केनचिद्धर्तुं पार्यते तन्महाद्युति ।<br>
ऋते यन्त्रान्तरादस्माद् देवर्षे शक्तिशालिनः ॥ २७-४ ॥</p>
<p>शृणु तस्य मुनिश्रेष्ठ स्वरूपं वीर्यमद्य वै ।</p>
<p>प्रथमं माहेन्द्रमण्डलनिर्माणम्</p>
<p>प्। २४२) प्रथमं मण्डलं कृत्वा माहेन्द्रं वसुधात्मकम् ॥<br>
२७-५ ॥</p>
<p>सर्वालङ्कारसंयुक्तं यन्त्रलाञ्छनलाञ्छितम् ।</p>
<p>तत्कोणेषु भूबीजाक्षरन्यासः</p>
<p>भौममेतस्य कोणेषु विन्यसेद् बीजमुत्तमम् ॥ २७-६ ॥</p>
<p>शेषाद्यैरष्टभिर्नागैर्धार्यमाणं समन्ततः ।</p>
<p>मण्डलप्राग्भागे शेषगुलिकयोर्न्यासः</p>
<p>प्राग्भागे मण्डलस्यास्य भीषणौ भीमलोचनौ ॥ २७-७ ॥</p>
<p>विलिखेच्छेषगुलिकौ लोकयन्तौ परस्परम् ।</p>
<p>दक्षिणभागे वासुकिशङ्खयोः</p>
<p>वासुकिं शङ्खपालं च वीक्षमाणौ परस्परम् ॥ २७-८ ॥</p>
<p>दक्षिणस्यां दिशि तथा विन्यसेदस्य साधकः ।</p>
<p>पश्चिमे तक्षकमहाम्बुजयोः</p>
<p>पश्चिमायां लिखेदेवं तौ तक्षकमहाम्बुजौ ॥ २७-९ ॥</p>
<p>उत्तरभागे कार्कोटकाम्बुजयोः</p>
<p>कार्कोटकं चाम्बुजं च लिखेदुत्तरतो मुने ।<br>
तस्य मध्ये महाज्वालामालावर्तविराजितम् ॥ २७-१० ॥</p>
<p>मध्ये वह्निमण्डलकल्पना</p>
<p>प्। २४३) कोणसट्कयुतं वह्निमण्डलं बीजसंयुतम् ।</p>
<p>तन्मध्ये वायुमण्डलविन्यासः</p>
<p>समालिख्य च तन्मध्ये वायव्यं मण्डलं लिखेत् ॥ २७-११ ॥</p>
<p>वर्तुलं बिन्दुसंयुक्तं तद्बीजेन समन्वितम् ।</p>
<p>तन्मध्ये दशारचक्रलेखनम्</p>
<p>तन्मध्ये चक्रमतुलं प्रोज्ज्वलन्नेमिमण्डलम् ॥ २७-१२ ॥</p>
<p>अरैर्दशभिराकीर्णं विन्यसेदरिमर्दनम् ।</p>
<p>अरेषु सुदर्शननारसिंहमन्त्रन्यासः</p>
<p>मन्त्रं सौदर्शनस्यास्य नारसिंहस्य विन्यसेत् ॥ २७-१३ ॥</p>
<p>द्वाभ्यां द्वाभ्यां तु वर्णाभ्यामरेषु नवसु क्रमात् ।<br>
दशमे हनशब्दं तु विन्यसेदरकेऽस्य वै ॥ २७-१४ ॥</p>
<p>चक्रमध्ये अष्टदलपद्मलेखनम्</p>
<p>चक्रमध्ये न्यसेत् पद्मं दलैरष्टभिरन्वितम् ।<br>
कर्णिकाघटितं रम्यं केसरैरुपशोभितम् ॥ २७-१५ ॥</p>
<p>कर्णिकायां प्रणवन्यासः</p>
<p>तत्कर्णिकायां विलिखेत् तारं संसारतारकम् ।</p>
<p>तत्रैवाभीष्टार्थसाध्यनाम्नोर्विलेखनम्</p>
<p>अभीष्टमर्थं साध्यस्य नामधेयमतः परम् ॥ २७-१६ ॥</p>
<p>एवं भूतेन धारकयन्त्रेण सकलार्थसिद्धिः</p>
<p>प्। २४४) तदेतत् परमं दिव्यं मङ्गलानां च मङ्गलम् ।<br>
पवित्राणां पवित्रं च चोरपीडानिवारणम् ॥ २७-१७ ॥</p>
<p>सर्वार्थसाधकं घोरं विश्ववन्द्यमनुत्तमम् ।</p>
<p>यन्त्रेणानेनेन्द्रस्य शत्रुजयप्राप्तिः</p>
<p>पुरा देवेषु दैतेयैरभिभूतेषु वासवः ॥ २७-१८ ॥</p>
<p>बृहस्पतिं समाहूय प्रोवाचेदं वचस्तदा ।<br>
बाधन्ते नितरामस्मानिमे दैतेयदानवाः ॥ २७-१९ ॥</p>
<p>केनोपायेन भगवन् विजेष्यामो महासुरान् ।<br>
बलहानिः कथं वैषां भविता भगवन् वद ॥ २७-२० ॥</p>
<p>एवं मघवता प्रोक्तः प्रोवाचेदं बृहस्पतिः ।<br>
सौदर्शननृसिंहस्य यन्त्रस्य करणादिह ॥ २७-२१ ॥</p>
<p>नश्यन्ति शत्रवः सर्वे सुराणां बलसूदन ।<br>
इत्युक्त्वा स्थापयामास यन्त्रं मघवतः पुरे ॥ २७-२२ ॥</p>
<p>मणिविद्रुममुक्ताढ्यं सौवर्णममितप्रभम् ।<br>
ततः प्रभृति दैतेया नष्टश्रीका हतत्विषः ॥ २७-२३ ॥</p>
<p>पराजिता विद्रवन्ति दिशो नष्टनिकेतनाः ।<br>
तदेतदतिवीर्यं तु यन्त्रं सुरसुपूजितम् ॥ २७-२४ ॥</p>
<p>अस्यैव यन्त्रस्य पूर्वोक्तमहासुदर्शनयन्त्रधारकत्वम्</p>
<p>प्। २४५) तदेतेनैव यन्त्रेण यन्त्रं सौदर्शनं परम् ।<br>
धार्यते तत् सुरमुने विचित्रं विष्टरात्मना ॥ २७-२५ ॥</p>
<p>यन्त्रमेतन्मयाख्यातमेवं माहासुदर्शनम् ।<br>
धृतं यन्त्रेण वीर्यात्तु सुदर्शननृसिंहयोः ॥ २७-२६ ॥</p>
<p>राजन्वद्देशस्यैव यथोक्तयन्त्रभरणक्षमत्वम्</p>
<p>एतस्य तु विशिष्टस्य भरणे सैव भूः क्षमा ।<br>
यस्याः पालयिता राजा धार्मिको दृढविक्रमः ॥ २७-२७ ॥</p>
<p>देवद्विजगुरुप्राज्ञपूजकः परमास्तिकः ।</p>
<p>राज्ञो नित्यमेतदभ्यर्चनविधिः</p>
<p>एतदभ्यर्चयेद्राजा चक्राकारमतन्द्रितः ॥ २७-२८ ॥</p>
<p>पुरुषाकारमपि वा तथैवोभयतोमुखम् ।</p>
<p>एतन्मन्त्रप्रदातुर्विशेषतः पूज्यत्वम्</p>
<p>एतन्मन्त्रप्रदातारं विशिष्टं पूजयेद् बुधः ॥ २७-२९ ॥</p>
<p>एतन्मन्त्रविधिना कर्षणादिप्रतिष्ठान्तकर्मविधिः</p>
<p>कर्षणादीनि कर्माणि प्रतिष्ठान्तान्यमुष्य तु ।<br>
एतन्मन्त्रोक्तमार्गेण कारयेन्नृपतिः स्वयम् ॥ २७-३० ॥</p>
<p>तन्त्रस्यास्य सात्त्वतादिभिरेकतन्त्रत्वम्</p>
<p>प्। २४६) सात्त्वतादिषु तन्त्रेषु विहितेनैव चाध्वना ।<br>
सुदर्शनस्य मन्त्रस्य नारसिंहस्य वा मुने ॥ २७-३१ ॥</p>
<p>कल्पप्रयुक्ता विधयः सर्वे चैतस्य सन्निधौ ।<br>
भवन्ति सकलाश्चैतत्प्रभावेण प्रयोजिताः ॥ २७-३२ ॥</p>
<p>तस्माद्यथोक्तमार्गेण प्रतिष्ठाप्यैतदर्चयेत् ।</p>
<p>राज्ञामेतदर्चनेन राज्यादिलाभः</p>
<p>राजा राज्यं जयं भूतिमायुरारोग्यमाप्नुयात् ॥ २७-३३ ॥</p>
<p>नित्यमर्चयतः फलविशेषः</p>
<p>नित्यमर्चयतो राज्ञः सप्तद्वीपवती मही ।<br>
समुद्रवसना चैषा विश्वा वश्या भविष्।यति ॥ २७-३४ ॥</p>
<p>होमार्थं प्रासादकुण्डयोर्निर्माणम्</p>
<p>प्रासादं लक्षणोपेतं विधाय परमासनम् ।<br>
तत्रैव कारयेत् कुण्डं मन्त्रस्यास्य यथाविधि ॥ २७-३५ ॥</p>
<p>साधकेन तत्र होमादिनिर्वर्तनम्</p>
<p>भूपतेर्यानि कर्माणि साधयंस्तानि साधकः ।<br>
मन्त्रेणानेन जुहुयादस्मिन् कुण्डे समाहितः ॥ २७-३६ ॥</p>
<p>वैकल्पिकप्रदेशान्तरविधिः</p>
<p>प्। २४७) अनेनैव तु मन्त्रेण राज्ञो रक्षाविधिर्यदि ।<br>
विष्णोरायतने रम्ये मण्डपे मण्डितेऽथवा ॥ २७-३७ ॥</p>
<p>कृत्वैतत् कुण्डमत्रैव राजाभ्यर्च्य महाधनैः ।<br>
एतन्मन्त्रप्रदातारं स्वकर्माण्येव कारयेत् ॥ २७-३८ ॥</p>
<p>पुनर्यन्त्रार्चनफलविशेषकथनम्</p>
<p>अनेन कृतकृत्यस्तु राजा राज्यमवाप्नुयात् ।<br>
नीरोगो निःसपत्नश्च दीर्घायुश्च भविष्यति ॥ २७-३९ ॥</p>
<p>नागैरनेकसाहस्रैरसङ्ख्येयैश्च वाजिभिः ।<br>
स्यन्दनैर्नरवर्यैश्च पूर्णा तस्य पुरी भवेत् ॥ २७-४० ॥</p>
<p>यश्चैनमर्चयेद्राजा यन्त्रराजमनुत्तमम् ।<br>
सर्वमन्त्रविशिष्टत्वादर्चितास्तेन देवताः ॥ २७-४१ ॥</p>
<p>यदर्थं योऽर्चयेदेनमात्मार्थे यतते परम् ।<br>
सर्वेषामेव भूतानां राज्ञश्च कुरुते हितम् ॥ २७-४२ ॥</p>
<p>अस्मिन् मन्त्रे यन्त्रे च राज्ञामेवाधिकारः</p>
<p>अयं मन्त्रश्च यन्त्रं च राज्ञामेव विधीयते ।<br>
सर्वसाधारणार्थानि मन्त्रजातानि नारद ॥ २७-४३ ॥</p>
<p>प्। २४८) एतदभ्यर्चनपरा मन्त्रिणो यस्य भूपतेः ।<br>
अभिरक्षन्ति राजानमरिष्टमुखतोऽपि ते ॥ २७-४४ ॥</p>
<p>एतत्प्रणामादीनामपि तत्तत्फलसाधनत्वम्</p>
<p>एतत्प्रणामेन समर्चनेन<br>
सङ्कीर्तनेन स्मरणेन वाऽपि ।<br>
सन्तोषयेत् सन्ततमस्य सर्वं<br>
मनीषितं हस्तगतं प्रपश्येत् ॥ २७-४५ ॥</p>
<p>अध्यायार्थनिगमनम्</p>
<p>इति निगदितमेतद्यन्त्ररूपं समन्त्रं<br>
सकलदुरितभेदव्यापृतं संश्रितानाम् ।<br>
तदिह कृतविधेयो भूपतिः पूर्णकामो<br>
भुवनतलमशेषं प्राप्नुयाच्चक्रवर्ती ॥ २७-४६ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
धारकयन्त्रनिरूपणं नाम सप्तविंशोऽध्यायः ॥ २७ ॥</p>
<p>आदितः श्लोकाः १६११</p>
<p>भगवदाराधनविधिनिरूपणं नाम<br>
अष्टाविंशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद्दिव्यं भर्गो देवस्य धीमहि ॥</p>
<p>आराधनविधिनिरूपणारम्भः</p>
<p>अहिर्बुध्न्यः �</p>
<p>आराधनविधिं वक्ष्ये समासेनैव नारद ।<br>
आयुरारोग्यविजयभूप्रदं धनधान्यदम् ॥ २८-१ ॥</p>
<p>तस्यैहिकामुष्मिकफलसाधनत्वम्</p>
<p>पुत्रपश्वन्नकामानां तत्तत्साधनमुत्तमम् ।<br>
भुक्तिमुक्तिप्रदं शान्तं पराभिभवकारणम् ॥ २८-२ ॥</p>
<p>तत्रादौ स्नानविधिः</p>
<p>तीर्थं गत्वा शुचौ देशे मृदमादाय मन्त्रतः ।<br>
द्विधा कृत्वैकभागेन कुर्याद् देहस्य शोधनम् ॥ २८-३ ॥</p>
<p>स्नात्वाचम्य गृहीत्वान्यं मृद्भागं विन्यसेत् त्रिधा ।<br>
वामे पाणौ दिशाबन्धं विदध्यादेकभागतः ॥ २८-४ ॥</p>
<p>गात्रालेपं ततः कुर्यादन्येनांशेन नारद ।<br>
प्। २५०) सङ्कल्पयेत् तृतीयांशं तीर्थपीठमतःपरम् ॥ २८-५ ॥</p>
<p>गङ्गां तत्र स्मरेद्विष्णोर्वामपादविनिःसृताम् ।<br>
अर्घ्यमस्यै निवेद्याथ ततो हृत्वा जलाञ्जलिम् ॥ २८-६ ॥</p>
<p>स्वमूर्ध्नि सिञ्चेत् त्रिस्तावत् सप्तकृवोऽभिमन्त्रितम् ।<br>
निमग्नस्तत्र देवस्य पादाब्जन्यस्तमस्तकः ॥ २८-७ ॥</p>
<p>यथाशक्ति जपेन्मन्त्रं तस्य ध्यानपरायणः ।<br>
तत उत्तीर्य चाचम्य धृत्वा वस्त्रोत्तरीयके ॥ २८-८ ॥</p>
<p>धृतोर्ध्वपुण्ड्रः स्वाचान्तो देवादीनच्युतात्मकान् ।<br>
ध्यात्वा सन्तर्पयेदन्यदाह्निकं विधिवच्चरेत् ॥ २८-९ ॥</p>
<p>यागभूमिमथागम्य क्षालिताङ्घ्रिकरो वशी ।</p>
<p>आराधनोपक्रमः</p>
<p>आचम्य वाग्यतो भूत्वा प्रारभेत समर्चनम् ॥ २८-१० ॥</p>
<p>चतुर्द्वारयुतं रम्यं गत्वा शरणमात्मवान् ।<br>
द्वाःस्थानशेषानभ्यर्च्य ततो मण्डपमाश्रयेत् ॥ २८-११ ॥</p>
<p>मण्डपवर्णनम्</p>
<p>तुङ्गं मङ्गलसंयुक्तं मणिकुट्टिमभूषितम् ।<br>
सौवर्णैर्बहुभिः स्तम्भैर्मणिविद्रुमभूषितैः ॥ २८-१२ ॥</p>
<p>उपेतं दीपिकाजालैर्जातरूपमयैर्वृतम् ।<br>
प्। २५१) विचित्राभिः पताकाभिस्तोरणैरुपशोभितम् ॥ २८-१३ ॥</p>
<p>मणिकिङ्किणिजालैश्च वितानैः क्षौमकल्पितैः ।<br>
विराजमानं सर्वत्र मणिपीठविराजितम् ॥ २८-१४ ॥</p>
<p>तत्र वेदिकानिर्माणम्</p>
<p>तस्य मण्डपरत्नस्य मध्ये परमभास्वराम् ।<br>
पद्मरागमयैः स्तम्भैश्चतुर्भिरुपशोभिताम् ॥ २८-१५ ॥</p>
<p>मुक्तामयवितानेन युक्तां रत्निचतुष्किकाम् ।<br>
वैडूर्यघटितोत्तुङ्गवेदिकां दीपिकायुताम् ॥ २८-१६ ॥</p>
<p>एवं कर्तुमशक्तश्चेदेवं ध्यायीत पूजकः ।</p>
<p>तत्र सपरिवारभगवद्ध्यानम्</p>
<p>एवं चतुष्किकामध्ये चक्राब्जमयविष्टरे ॥ २८-१७ ॥</p>
<p>आधारशक्तिकमठानन्तधर्मादिधारिते ।<br>
पद्मे सोमरविज्योतिःसत्त्वादिपरिवारिते ॥ २८-१८ ॥</p>
<p>एवमुक्तप्रकारेण परिवारैर्निषेवितम् ।<br>
वेदैर्मन्त्रैस्तथा शस्त्रैरस्त्रैः शक्तिभिरावृतम् ॥ २८-१९ ॥</p>
<p>ध्यायेत् तदासने देवं समासीनः समासने ।</p>
<p>भगवत्प्रार्थना</p>
<p>अर्चयामि त्वदीयोऽहं त्वद्दत्तैरौपचारिकैः ॥ २८-२० ॥</p>
<p>प्। २५२) सांस्पर्शिकैरिति ब्रूयाद् देवमाभ्यवहारिकैः ।</p>
<p>भूतशुद्धिक्रमः</p>
<p>संहरेद् देहतत्त्वानि प्रतिसञ्चरवर्त्मना ॥ २८-२१ ॥</p>
<p>ततः स्थूलमिदं देहं शोषयित्वाथ सन्दहेत् ।<br>
प्राणायामेन चाद्येन मन्त्रं नाभ्यां तु विन्यसेत् ॥ २८-२२ ॥</p>
<p>तदुद्भूतेन नादेन सुषुम्नामध्यवर्तिना ।<br>
वायुमण्डलमभ्येत्य तदुत्थेनैव वायुना ॥ २८-२३ ॥</p>
<p>संशोषयेदिमं देहं स्थूलं सुरमुने ततः ।<br>
प्राणायामद्वितीयेन हृदये विन्यसेन्मनुम् ॥ २८-२४ ॥</p>
<p>मन्त्रोत्थेनाग्निना देहं दहेन्मण्डलवर्तिना ।<br>
तृतीयेन स्वमात्मानं प्राणायामेन देशिकः ॥ २८-२५ ॥</p>
<p>अधो निवेशयन् विष्णोर्वामपादाम्बुजस्य वै ।<br>
स्वं तदङ्गुष्ठनिष्ठ्यूतपीयूषाप्लावितं स्मरेत् ॥ २८-२६ ॥</p>
<p>पञ्चौपनिषदैर्मन्त्रैस्ततः सञ्जातविग्रहः ।<br>
न्यस्ताङ्गो मन्त्रविन्मन्त्रैश्चिन्तयित्वा सुदर्शनम् ॥ २८-२७ ॥</p>
<p>आवाह्य ब्रह्मरन्ध्रेण हृत्पद्मे सूर्यमण्डलात् ।<br>
प्रारभेत ततः पूजां करन्यासं विधाय वै ॥ २८-२८ ॥</p>
<p>हृद्यागं प्रथमं कुर्यान्नियतेन्द्रियमानसः ।</p>
<p>पात्रादिस्थापनम्</p>
<p>प्। २५३) आत्मनो दक्षिणे पार्श्वे वासितैः पावनैर्जलैः ॥ २८-२९ ॥</p>
<p>पूरितं स्थापयेत् पात्रं मूलमन्त्रेण मन्त्रितम् ।<br>
वामपार्श्वे तथा सर्वं विन्यसेत् साधनान्तरम् ॥ २८-३० ॥</p>
<p>ततो विस्तीर्य पुरतः शाटिकामतिनिर्मलाम् ।<br>
तस्यामाग्नेयदिग्भागे विन्यसेदर्घ्यपात्रकम् ॥ २८-३१ ॥</p>
<p>पाद्यपात्रमथो न्यस्येत् कोणे दक्षिणपश्चिमे ।<br>
पात्रमाचमनीयस्य विन्यसेत् पश्चिमोत्तरे ॥ २८-३२ ॥</p>
<p>स्नानीयपात्रं दिग्भागे विन्यसेच्छाङ्करे ततः ।</p>
<p>अर्घ्यादिषु प्रक्षेप्यद्रव्याणि</p>
<p>सिद्धार्थमक्षतं चैव कुशाग्रं तिलमेव च ॥ २८-३३ ॥</p>
<p>यवं गन्धं फलं पुष्पमष्टाङ्गं चार्घ्यमुच्यते ।<br>
दूर्वा च विष्णुपर्णी च श्यामाकं पद्ममेव च ॥ २८-३४ ॥</p>
<p>पाद्यद्रव्याणि चत्वारि सोदकानि प्रकल्पयेत् ।<br>
लवङ्गजातीतक्कोलद्रव्याण्याचमनीयके ॥ २८-३५ ॥</p>
<p>सिद्धार्थकादि स्नानीये पूर्ववत् कल्पयेद् बुधः ।</p>
<p>प्। २५४) तत्र मन्त्रासनं प्रथनम्</p>
<p>अर्घ्यं सङ्कल्पयामीति स्पृशेज्जप्त्वार्घ्यमादितः ॥ २८-३६ ॥</p>
<p>पाद्यपात्रादिकेष्वेवं ब्रूयात् सुरमुने क्रमात् ।<br>
गन्धतोयेन सम्पूर्य पात्राण्येतानि सर्वशः ॥ २८-३७ ॥</p>
<p>अर्घ्यात् किञ्चित् समुद्धृत्य जलं पात्रान्तरेण तु ।<br>
देवस्य दक्षिणे पाणौ मूलमन्त्रेण विन्यसेत् ॥ २८-३८ ॥</p>
<p>पुष्पं दत्त्वाथ पाद्येन पादौ देवस्य सेचयेत् ।<br>
वस्त्रेण मार्जयित्वाथ दद्यादाचमनीयकम् ॥ २८-३९ ॥</p>
<p>अर्घ्यादिदत्तशिष्टानि क्षिपेत् पात्रान्तरे तदा ।<br>
चन्दनं माल्यदानं च धूपं दीपं दिशेत् ततः ॥ २८-४० ॥</p>
<p>पुनराचमनीयं च मुखवासमतः परम् ।<br>
ताम्बूलं च निवेद्याथ प्रणम्यात्मनिवेदनम् ॥ २८-४१ ॥</p>
<p>स्नानासनं द्वितीयम्</p>
<p>विधाय स्नानपीठं तु गन्धपुष्पादिनार्चयेत् ।<br>
विज्ञाप्य पादुके दत्त्वा देवे स्नानासनं गते ॥ २८-४२ ॥</p>
<p>वस्त्रभूषणमाल्यानि व्यपनीय ततः परम् ।<br>
स्नानार्थं शाटिकां दद्यात् पाद्यमाचमनीयकम् ॥ २८-४३ ॥</p>
<p>पादपीठप्रदानं च दन्तकाष्ठं दिशेत् ततः ।<br>
प्। २५५) जिह्वानिर्लेखनं चैव मुखशोधमथो दिशेत् ॥ २८-४४ ॥</p>
<p>पुनराचमनीयं च तथादर्शोपदर्शनम् ।<br>
पुनस्ताम्बूलदानं च तैलाभ्यङ्गमतः परम् ॥ २८-४५ ॥</p>
<p>उद्वर्तनविधानं च दानमामलकस्य च ।<br>
तोयदानं ततः कुर्यात् कङ्कतप्लोतमेव च ॥ २८-४६ ॥</p>
<p>ततो विदद्याद् देवस्य देहशोधनशाटिकाम् ।<br>
हरिद्रालेपनं कुर्यात् प्रक्षालनमतः परम् ॥ २८-४७ ॥</p>
<p>वस्त्रोत्तरीयके दद्यादुपवीतं तथैव च ।<br>
पाद्याचमनके कुर्याद् विचित्रं चन्दनं तथा ॥ २८-४८ ॥</p>
<p>गन्धं पुष्पं तथा धूपं दीपमाचमनं तथा ।<br>
नृत्तवादित्रगीतादिसर्वमङ्गलसंयुतम् ॥ २८-४९ ॥</p>
<p>अभिषेकं ततः कुर्यान्नीराजनविधिं ततः ।<br>
प्लोतवस्त्रोत्तरीये च उपवीतमतः परम् ॥ २८-५० ॥</p>
<p>तत आचमनीयं च दत्त्वा देवाय देशिकः ।</p>
<p>तृतीयमलङ्कारासनम्</p>
<p>अलङ्कारासनं पश्चादभ्यर्च्य प्रोक्षणादिना ॥ २८-५१ ॥</p>
<p>विज्ञाप्य पादुके दत्त्वा देवे विष्टरमाश्रिते ।<br>
अर्घ्यादीन्यथ पात्राणि पूर्ववत् कल्पयेत् ततः ॥ २८-५२ ॥</p>
<p>अर्घ्यं पाद्यं ततो दद्यात् तत आचमनीयकम् ।<br>
प्। २५६) गन्धवच्चन्दनाद्यैश्च द्रव्यैश्चार्घ्यादिकं चरेत् ॥ २८-५३<br>
॥</p>
<p>ततश्चित्राणि वासांसि प्रयच्छेद् भूषणानि च ।<br>
यज्ञोपवीतदानं च तत आचमनीयकम् ॥ २८-५४ ॥</p>
<p>गन्धपुष्पप्रदानं चाप्यादर्शस्य प्रदर्शनम् ।<br>
धूपदीपौ तथा दद्यात् पुनराचमनीयकम् ॥ २८-५५ ॥</p>
<p>ततः स्तोत्रं जपेच्छत्रचामराणां प्रदर्शनम् ।<br>
दर्शनं वाहनानां च ततः शङ्खरवं तथा ॥ २८-५६ ॥</p>
<p>वीणाकाहलभेर्यादिनिनादश्रावनं तथा ।<br>
नृत्तवादित्रगीताद्यैरर्चयेन्मन्त्रतस्ततः ॥ २८-५७ ॥</p>
<p>मूलमन्त्रेण दद्यात्तु पुष्पं देवाय देशिकः ।<br>
पुष्पाञ्जलिं प्रतिदिशं प्रदक्षिणपुरःसरम् ॥ २८-५८ ॥</p>
<p>दत्त्वा पुनः प्रणम्याथ स्तोत्रैर्देवं स्तुवीत वै ।<br>
स्वमात्मानं भगवते किङ्करत्वाय वेदयेत् ॥ २८-५९ ॥</p>
<p>ततो ध्यात्वा जपेन्मन्त्रं यथाशक्ति समाहितः ।<br>
आचार्यं गन्धपुष्पाद्यैः समभ्यर्च्य मुने ततः ॥ २८-६० ॥</p>
<p>सर्वभोगैस्तु सम्पूर्णान् मन्त्रांस्तस्मै निवेदयेत् ।<br>
मुखवासं ततो दद्यात् ताम्बूलं चार्घ्यमेव च ॥ २८-६१ ॥</p>
<p>चतुर्थं भोज्यासनम्</p>
<p>भोज्यासनमथाभ्यर्च्य देवं विज्ञाप्य पादुके ।<br>
दद्यात् तत्रोपविष्टेऽस्मिन् पाद्यमाचमनं ततः ॥ २८-६२ ॥</p>
<p>प्। २५७) अर्हणं च ततः कृत्वा दध्याज्यक्षीरमाक्षिकान् ।<br>
गन्धं च पात्रे निक्षिप्य शोषणादिकमाचरेत् ॥ २८-६३ ॥</p>
<p>सम्प्रोक्ष्यार्घ्यजलेनैव मधुपर्कमथो दिशेत् ।<br>
ततो दद्यात् सुवर्णं च गां च रत्नानि पूजकः ॥ २८-६४ ॥</p>
<p>हविर्निवेदनम्</p>
<p>सुसंस्कृतान्नमाज्यं च दधिक्षीरमधूनि च ।<br>
मूलानि मोदकान् स्निग्धान् व्यञ्जनानि फलानि च ॥ २८-६५ ॥</p>
<p>यानि कालोपपन्नानि शुचीनि गुणवन्ति च ।<br>
स्वादिष्ठानि प्रभूतानि हृद्यान्यन्यानि यानि च ॥ २८-६६ ॥</p>
<p>विशोध्य शोषणाद्यैस्तु सम्प्रोक्ष्यार्घ्यजलेन तु ।<br>
विधाय रक्षामस्त्रेण हविरर्हणपूर्वकम् ॥ २८-६७ ॥</p>
<p>मुद्रां तु सुरभिं कृत्वा देवायैतन्निवेदयेत् ।<br>
अनुवासं ततो दद्याद् दर्पणं च ततः परम् ॥ २८-६८ ॥</p>
<p>दद्यादाचमनीयं च हस्तमार्जनचन्दनम् ।<br>
मुखवासं च ताम्बूलं प्रदायास्मै प्रणम्य च ॥ २८-६९ ॥</p>
<p>पुनर्मन्त्रासनं पञ्चमम्</p>
<p>अथ मन्त्रासनं न्यस्य कूर्चेन परिमृज्य च ।<br>
गन्धपुष्पादिनाभ्यर्च्य दद्याद् विज्ञाप्य पादुके ॥ २८-७० ॥</p>
<p>तथाधिरूढे देवेशे माल्यादिकमपोह्य तु ।<br>
पाद्याचमनके दत्त्वा ततो धूपं निवेदयेत् ॥ २८-७१ ॥</p>
<p>प्। २५८) स्वादिष्ठानि फलान्यस्मै दद्यात् ताम्बूलमेव च ।<br>
गीतवादित्रनृत्ताद्यैर्देवमभ्यर्चयेत् ततः ॥ २८-७२ ॥</p>
<p>प्रदक्षिणं विधायास्मै प्रणमेतद् दण्डवत् ततः ।</p>
<p>षष्ठं पर्यङ्कासनम्</p>
<p>अथ पर्यङ्कमभ्यर्च्य देवं विज्ञापयेत् ततः ॥ २८-७३ ॥</p>
<p>ततः पादूप्रदानेन देवे पर्यङ्कमास्थिते ।<br>
पाद्यमाचमनीयं च पुनर्दत्त्वा समाहितः ॥ २८-७४ ॥</p>
<p>माल्यभूषणकादीनि व्यपनीय महामते ।<br>
शयनोचितमाल्यानि भूषणान्यंशुकानि च ॥ २८-७५ ॥</p>
<p>सुखस्पर्शानि चान्यानि दद्याद्यज्ञोपवीतकम् ।<br>
दद्यादाचमनीयं च गन्धं पुष्पमथो दिशेत् ॥ २८-७६ ॥</p>
<p>मुखवासं च ताम्बूलं दत्त्वा स्तोत्रः स्तुवीत तम् ।<br>
अष्टाङ्गेन प्रणामेन प्रणम्य शरणं व्रजेत् ॥ २८-७७ ॥</p>
<p>प्रदक्षिणसमेतेन देवं योगासनस्थितम् ।<br>
मनोबुद्ध्यभिमानेन सह न्यस्य धरातले ॥ २८-७८ ॥</p>
<p>कूर्मवच्चतुरः पादाञ्छिरस्तत्रैव पञ्चमम् ।</p>
<p>दास्यप्रार्थना</p>
<p>अज्ञानादथवा ज्ञानादशुभं यत् कृतं मया ॥ २८-७९ ॥</p>
<p>प्। २५९) क्षन्तुमर्हसि तत् सर्वं दास्येन च गृहाण माम् ।<br>
एवमाराधनं कुर्यादुभयत्र मुखे हरिम् ॥ २८-८० ॥</p>
<p>सुदर्शनं नृसिंहं च विष्णुरूपं सुदर्शनम् ।</p>
<p>एवमनुष्ठितस्याराधनस्य मोक्षसाधनत्वम्</p>
<p>समाराधयतस्त्वेवमेकाहमपि नारद ॥ २८-८१ ॥</p>
<p>मुक्तिः करे स्थिता तस्य सर्वे कामाश्च किं पुनः ।</p>
<p>आनुषङ्गिकफलसाधनत्वं कैमुतिकम्</p>
<p>अनेन लोकपालाश्च सर्वे देवगणास्तथा ॥ २८-८२ ॥</p>
<p>सिद्धगन्धर्वयक्षाश्च नागाश्चाप्सरसां गणाः ।<br>
सर्वे वश्या भवन्तीह किं पुनर्भुवि मानवाः ॥ २८-८३ ॥</p>
<p>भूतप्रेतपिशाचाश्च कुश्माण्डाश्च विनायकाः ।<br>
प्रेष्यास्तस्य भविष्यन्ति साधकस्य महात्मनः ॥ २८-८४ ॥</p>
<p>परिवाराध्यर्चनविधिः</p>
<p>तथास्य परिवाराणां देवानां शक्तियोषिताम् ।<br>
मन्त्राणामस्त्रशस्त्राणां स्वैः स्वैर्नामभिरर्चनम् ।<br>
नमोऽन्तैरुपचारैश्च कुर्यात् षोडशभिः क्रमात् ॥ २८-८५ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
भगवदाराधनविधिनिरूपणं<br>
नामाष्टाविंशोऽध्यायः ॥ २८ ॥</p>
<p>आदितः श्लोकाः १६९६</p>
<p>काम्याराधनविधिनिरूपणं नाम एकोनत्रिंशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद्दिव्यं भर्गो देवस्य धीमहि ॥</p>
<p>भगवदाराधनस्यानुषङ्गिकफलसाधनत्वकथन्ताप्रश्नः</p>
<p>नारदः �</p>
<p>एतदाराधनैः कस्य कथं देवादयः सुराः ।<br>
अन्ये चोक्ता वशं यान्ति तन्मे ब्रूहि यथातथम् ॥ २९-१ ॥</p>
<p>तत्प्रतिवचनारम्भः</p>
<p>अहिर्बुध्न्यः �</p>
<p>क्षत्रियस्य विशेषेण जयार्थित्वान्महामुने ।<br>
येनार्चनविशेषेण विश्वे वश्या भवन्ति हि ॥ २९-२ ॥</p>
<p>शृणुष्व तं समासेन कथयामि यथातथम् ।</p>
<p>तत्तदाराधनविशेषाणां तत्तद्दिग्विजयसाधनत्वम्</p>
<p>यदीच्छेद्विजयं दिक्षु सर्वासु च महीपतिः ॥ २९-३ ॥</p>
<p>आराधनविशेषैस्तु तत्तद्विजयमाप्नुयात् ।</p>
<p>तत्र प्राचीदिग्विषये</p>
<p>नृपेभ्यो विजयाकाङ्क्षी प्राच्येभ्यश्चेन्महीपतिः ॥ २९-४ ॥</p>
<p>प्। २६१) आराधयेद्विशिष्टैस्तु द्रव्यैर्देवं सुदर्शनम् ।<br>
सितपुष्पैः सितैर्वस्त्रैरङ्गरागैः सितैरपि ॥ २९-५ ॥</p>
<p>शाल्योदनैश्च दध्याढ्यैरर्चयित्वा सुदर्शनम् ।<br>
मण्डपे मण्डिते शुद्धे पूर्वोक्ते देवसन्निधौ ॥ २९-६ ॥</p>
<p>प्रासादलक्षणे कुण्डे चतुष्कोणपरिस्तृते ।<br>
तत्र वह्निमथादाय काष्ठैः प्रज्वाल्य बैल्वकैः ॥ २९-७ ॥</p>
<p>आसीनः प्राङ्मुखो भूत्वा शुचिस्तत्र समाहितः ।<br>
तस्मिन् फलानि बैल्वानि सर्पिःसिक्तानि नारद ॥ २९-८ ॥</p>
<p>नियुतं मूलमन्त्रेण जुहुयाज्ज्वलितेऽनले ।<br>
होमैरेभिः समुद्रान्ता प्राची वश्या भवेन्मही ॥ २९-९ ॥</p>
<p>फलानां कोटिहोमेन बैल्वानां वशमेष्यति ।<br>
प्लक्षद्वीपस्य देशस्तु प्राच्यः सहमहीपतिः ॥ २९-१० ॥</p>
<p>कोटिद्वयेन चैतेषां शाल्मलो वशमेष्यति ।<br>
देशः प्राच्यः सभूपालः स्वदेश इव नारद ॥ २९-११ ॥</p>
<p>कुशः क्रौञ्चस्तथा शाकः पुष्करद्वीपसञ्ज्ञितः ।<br>
एकद्वित्रिचतुःपञ्चषट्कैः प्राच्याः क्रमेण वै ॥ २९-१२ ॥</p>
<p>कोटीनां फलहोमानां वशं यास्यन्ति भूपतेः ।<br>
द्वीपानामपि चैतेषां प्राची माघवती पुरी ॥ २९-१३ ॥</p>
<p>दशकोट्या तु होमानां वशं यास्यति सा ध्रुवम् ।<br>
प्। २६२) पालनार्थं तु लोकानामेकेनांशेन वासवः ॥ २९-१४ ॥</p>
<p>तत्रैव वर्तते सोऽपि साहाय्यं तस्य यास्यति ।<br>
स्त्रीभिरन्नैश्च पानैश्च वाजिभिः परमैर्गजैः ॥ २९-१५ ॥</p>
<p>यथा स्वस्मिन् पुरे राजा विहरत्यविशङ्कया ।<br>
चिन्तितोपनतैरेव तैर्द्रव्यै रंस्यते नृपः ॥ २९-१६ ॥</p>
<p>अस्य प्रभावतः सर्वे विष्टब्धाः सर्वसागराः ।<br>
गन्तुं योग्या भविष्यन्ति स्यन्दनेन यथा स्थली ॥ २९-१७ ॥</p>
<p>हारं च वासवस्तस्य चक्रवर्तित्वलक्षणम् ।<br>
सर्वरत्नमयं दिव्यमुपनेष्यति च स्वयम् ॥ २९-१८ ॥</p>
<p>दक्षिणदिग्विषये</p>
<p>दक्षिणाशाजयाशा चेदजनिष्ट महीपतेः ।<br>
पूर्वोक्ते मण्डपे देवं दक्षिणाभिमुखं नयेत् ॥ २९-१९ ॥</p>
<p>रक्तमाल्याम्बरधरं रक्तचन्दनरञ्जितम् ।<br>
रक्ताम्बरधरं देवमभ्यर्च्योक्तेन वर्त्मना ॥ २९-२० ॥</p>
<p>गुडौदनं हविस्तस्मै निवेद्य तिलमिश्रितम् ।<br>
अर्धचन्द्रोपमं कुण्डं कृत्वा प्रासादलक्षणम् ॥ २९-२१ ॥</p>
<p>कुशैः पुष्पैश्च लाजैश्च परिष्कृतमविक्षतम् ।<br>
दक्षिणाभिमुखस्तत्र समासीनोऽग्रतो विभोः ॥ २९-२२ ॥</p>
<p>प्। २६३) मन्त्रेण वह्निमादाय काष्ठैः प्रज्वाल्य खादिरैः ।<br>
पद्मानां चैव रक्तानां नियुतैर्होममाचरेत् ॥ २९-२३ ॥</p>
<p>ततः सा दक्षिणा पृथ्वी सागरान्ता वशा भवेत् ।<br>
सोपहाराश्च राजानस्तत्रत्या द्वारि वारिताः ॥ २९-२४ ॥</p>
<p>प्रतीक्षमाणाः स्थास्यन्ति कालं तस्य महात्मनः ।<br>
ततो दक्षिणदिग्भागे षट्सु द्वीपेषु सम्मताः ॥ २९-२५ ॥</p>
<p>एकद्वित्रिचतुःपञ्चषड्भिर्वश्याः सभूभुजः ।<br>
रक्तपद्माहुतीनां च कोटीनां तु यथाक्रमम् ॥ २९-२६ ॥</p>
<p>एषा दक्षिणतो रम्या याम्या संयमिनी पुरी ।<br>
सा रक्तपद्महोमानां दशकोट्या वशा भवेत् ॥ २९-२७ ॥</p>
<p>यमोऽपि तस्य भावेन प्रसन्नः प्रीतमानसः ।<br>
राज्ञो मनीषितं यत् तन्नान्यथा वर्तयिष्यति ॥ २९-२८ ॥</p>
<p>अकालमरणं किञ्चित् तद्देशे न भविष्यति ।<br>
ये पुर्यां संयमिन्यां च यमस्य वशवर्तिनः ॥ २९-२९ ॥</p>
<p>ते सर्वे तस्य वशगा भविष्यन्ति न संशयः ।<br>
दिव्ये रक्ताङ्गदे रम्ये सार्वभौमत्वलक्षणे ॥ २९-३० ॥</p>
<p>यमस्तु स्वयमादाय प्रीतस्तस्मै प्रयच्छति ।</p>
<p>पश्चिमदिग्विषये</p>
<p>प्। २६४) पश्चिमाशां प्रति यदा जिगीषुर्नृपतिस्तदा ॥ २९-३१ ॥</p>
<p>मण्डपेऽलङ्कृते देवं पश्चिमाभिमुखं नयेत् ।<br>
चित्रमालाधरं चित्रैरंशुकैः समलङ्कृतम् ॥ २९-३२ ॥</p>
<p>चित्राङ्गरागैश्चित्राभिर्भूषाभिरुपशोभितम् ।<br>
मध्वोदनं हविः कृत्वा देवायैतन्निवेदयेत् ॥ २९-३३ ॥</p>
<p>पद्मोपमानं प्रासादं कुण्डं कृत्वा स्वलङ्कृतम् ।<br>
तत्राधायाग्निमासित्वा देवस्य पुरतो वशी ॥ २९-३४ ॥</p>
<p>काष्ठैः शमीमयैरग्निं प्रज्वाल्याथ समाहितः ।<br>
मध्वक्तैः करवीरैस्तु नियुतं जुहुयान्मनुम् ॥ २९-३५ ॥</p>
<p>ततः ससागरा पृथ्वी जम्बूद्वीपस्य पश्चिमा ।<br>
वर्तिष्यते वशे तस्य राज्ञः सनृपतिस्तदा ॥ २९-३६ ॥</p>
<p>करवीराहुतीनां च कोट्या कोटिद्वयेन च ।<br>
कोटित्रयचतुःपञ्चसट्कैस्ते च यथाक्रमम् ॥ २९-३७ ॥</p>
<p>सड् द्वीपखण्डाः पाश्चात्त्या वशं यास्यन्ति भूपतेः ।<br>
सुखाख्या वारुणी रम्या पुरी परमभास्वरा ॥ २९-३८ ॥</p>
<p>सदा सन्निहितैर्भोज्यैर्लेह्यैः पेयैश्च पूरिता ।<br>
दिव्यपादपसंयुक्तैर्नन्दनैरुपशोभिता ॥ २९-३९ ॥</p>
<p>प्। २६५) सदोत्फुल्लाम्बुजाढ्याभिः सरसीभिः परिष्कृता ।<br>
आक्रीडपर्वतैर्युक्ता नानारत्नविभूषितैः ॥ २९-४० ॥</p>
<p>प्रासादैर्मण्डपैस्तुङ्गैर्मण्डिता सा हिरण्मयैः ।<br>
एवं विधा पुरी तस्य राज्ञो भोग्या भविष्यति ॥ २९-४१ ॥</p>
<p>वरुणोऽपि स्वयं छत्रं मणिविद्रुमभूषितम् ।<br>
मुक्तादामभिराकीर्णममृतस्यन्दि वन्दितम् ॥ २९-४२ ॥</p>
<p>चिह्नं तच्चक्रवर्तीनां राज्ञे प्रीतः प्रदास्यति ।</p>
<p>उत्तरदिग्विषये</p>
<p>उदीचीं दिशमुद्युक्तो जेतुं यदि महीपतिः ॥ २९-४३ ॥</p>
<p>चक्राब्जविष्टरे देवमुत्तराभिमुखं नयेत् ।<br>
पीताम्बराणि बिभ्राणं पीतपुष्पैरलङ्कृतम् ॥ २९-४४ ॥</p>
<p>विद्रुमाभरणैर्युक्तं कुङ्कुमक्षोदरञ्जितम् ।<br>
घृतौदनं हविः कृत्वा तेनाभ्यर्च्य सुदर्शनम् ॥ २९-४५ ॥</p>
<p>कुर्यात् तस्याग्रतः कुण्डं वृत्तप्रासादलक्षणम् ।<br>
उदङ्मुखोऽग्निमाधाय कुण्डे मण्डपसंश्रिते ॥ २९-४६ ॥</p>
<p>काष्ठैरौदुम्बरैर्वह्निं प्रज्वाल्य ज्वलितेऽनले ।<br>
नन्द्यावर्तप्रसूनैस्तु नियुतं जुहुयात् पुरः ॥ २९-४७ ॥</p>
<p>तेनेदं भारतं वर्षं काञ्चनाचलसंयुतम् ।<br>
प्। २६६) सराजकं तस्य वशे भविष्यति न संशयः ॥ २९-४८ ॥</p>
<p>लक्षद्वयेन होमानां वर्षं किम्पुरुषाह्वयम् ।<br>
सभूपं भूपतेस्तस्य वशमेष्यत्यसंशयम् ॥ २९-४९ ॥</p>
<p>लक्षत्रयेण वश्यं स्याद्धरिवर्षं सराजकम् ।<br>
होमलक्षचतुष्केण भद्राश्वं वशमेष्यति ॥ २९-५० ॥</p>
<p>पञ्चषट्सप्तभिर्होमलक्षाणां पृथिवीपतेः ।<br>
इलावृतं केतुमालं रम्यकं च वशे भवेत् ॥ २९-५१ ॥</p>
<p>हिरण्मये मेरुवर्षे अष्टाभिर्नवभिस्तथा ।<br>
वशे भविष्यतो होमलक्षाणां समहीश्वरे ॥ २९-५२ ॥</p>
<p>षण्णां प्लक्षमुखानां तु द्वीपानां भोगभूमयः ।<br>
उक्तसङ्ख्यायुतैर्होमैर्वशमेष्यन्ति नारद ॥ २९-५३ ॥</p>
<p>सर्वेषां द्वीपवर्षाणामुत्तरत्र पुरी वरा ।<br>
विभावरीति विख्याता सोमस्य परमाद्भुता ॥ २९-५४ ॥</p>
<p>दशकोट्या वशे तस्य होमानां सा भविष्यति ।<br>
ये तस्यां देवतावर्गाः सोमस्य वशवर्तिनः ॥ २९-५५ ॥</p>
<p>ते सर्वे भूपतेस्तस्य वर्तिष्यन्ते वशे मुने ।<br>
तस्य प्रभावतः सोमः स्वयमादाय चामरे ॥ २९-५६ ॥</p>
<p>स्वज्योत्स्नासञ्चयप्रख्ये रत्ननालसमन्विते ।<br>
विश्वाधिराज्यचिह्ने ते शुभ्रे शीतलदर्शने ॥ २९-५७ ॥</p>
<p>प्। २६७) प्रीतः प्रदास्यति श्रीमानस्मै विस्मितकर्मणे ।</p>
<p>विदिशां विषये</p>
<p>महादिशां जयात् सिद्धो विदिशां वशिनो जयः ॥ २९-५८ ॥</p>
<p>उपहारान् प्रदास्यन्ति तत्तद्दिक्पालकाः परे ।</p>
<p>ऊर्ध्वलोकस्य विषये</p>
<p>ऊर्ध्वलोकजयोद्योगो यद्यवर्तिष्ट भूपतेः ॥ २९-५९ ॥</p>
<p>देवं मण्डपरत्ने तु प्राङ्मुखासनमर्हयेत् ।<br>
गन्धवन्माल्यसंवीतं मुक्ताभूषणभूषितम् ॥ २९-६० ॥</p>
<p>दिव्यचन्दनलिप्ताङ्गं क्षौमैः कल्पितवाससम् ।<br>
एवमभ्यर्च्य विधिना पायसं खण्डसम्मितम् ॥ २९-६१ ॥</p>
<p>आज्याढ्यं हविरावेद्य सर्वपक्वफलान्वितम् ।<br>
प्रासादकुण्डमष्टाश्रं सर्वमङ्गलसंयुतम् ॥ २९-६२ ॥</p>
<p>कारयित्वास्त्रमन्त्रेण वह्निमादाय मन्त्रवित् ।<br>
कृष्णागुरुमयैः काष्ठैर्ज्वलयेज्जातवेदसम् ॥ २९-६३ ॥</p>
<p>तत्राज्यहोमं कुर्याद्वै शतकोटिसमन्वितम् ।<br>
अन्तरिक्षं ततस्तेन होमेन वशमेष्यति ॥ २९-६४ ॥</p>
<p>तल्लोकवासिनः सर्वे सिद्धगन्धर्वकिन्नराः ।<br>
यक्षाः किम्पुरुषाश्चैव चारणाः साङ्गनागणाः ॥ २९-६५ ॥</p>
<p>प्। २६८) वीणावेणुमृदङ्गैश्च वाद्यैस्तालैश्च सर्वशः ।<br>
तस्यापदानचरितगर्भा भोगवलीः पराः ॥ २९-६६ ॥</p>
<p>गायन्तः परिवार्यैनं हर्षयिष्यन्ति भूपतिम् ।<br>
कोटिकोट्या तु होमानां स्वर्गो वश्यो भविष्यति ॥ २९-६७ ॥</p>
<p>तत्र देवैर्महेन्द्रोऽपि देव्या शच्या समन्वितः ।<br>
आरुह्यैरावतं नागमप्सराणां गणैः सह ॥ २९-६८ ॥</p>
<p>तमभ्येत्य महात्मानमवरुह्य मुदान्वितः ।<br>
मणिपीठं समारोप्य वाचयित्वा च मङ्गलम् ॥ २९-६९ ॥</p>
<p>नृत्तैर्गीतैश्च वाद्यैश्च दिव्यदुन्दुभिनिस्वनैः ।<br>
शङ्खकाहलनादैश्च सह तीर्थाहृतैर्जलैः ।<br>
वासवश्चक्रवर्तित्वे राजानमभिषेक्ष्यति ॥ २९-७० ॥</p>
<p>मणिमुकुटमथास्मै वारणं दिव्यमेकं<br>
हयमनिलसमानं पुष्पकाभं विमानम् ।<br>
सरसिजपरिकॢप्तां काञ्चनीं दिव्यमाला-<br>
मपि च हरुषजुष्टो दास्यति स्वात्मसाम्यम् ॥ २९-७१ ॥</p>
<p>हयमेधशतेन याजयित्वा<br>
नृपतिं सर्वमहीपतिं विधाय ।<br>
शतमप्सरसः प्रदाय तस्मै<br>
त्रिदिवं यास्यति वृत्रहा सदेवः ॥ २९-७२ ॥</p>
<p>नागलोकस्य विषये</p>
<p>प्। २६९) नागलोकेषु जाता चेज्जिगीषा चक्रवर्तिनः ।<br>
पद्मरागमयैर्दिव्यैर्भूषणैरुपशोभितम् ॥ २९-७३ ॥</p>
<p>रक्तचन्दनलिप्ताङ्गं देवं पद्मैः समर्चयेत् ।<br>
पिष्टौदनं गुडाढ्यं च हविस्तस्मै निवेद्य च ॥ २९-७४ ॥</p>
<p>प्रासादलक्षणे कुण्डे षट्कोणे ज्वलितानले ।<br>
अपूपानां तु कोटीनां कोट्या होमं समाचरेत् ॥ २९-७५ ॥</p>
<p>तेन तक्षकमुख्यानां नागानां परमा पुरी ।<br>
वश्या भवेद्भोगवती स्वपुरीवास्य भूपतेः ॥ २९-७६ ॥</p>
<p>तस्य प्रभावमवलोक्य स नागराजो<br>
रत्नानि भास्वरतराणि महान्ति भान्ति ।<br>
द्वे कुण्डले मणिमये च सहाङ्गनाभि-<br>
रादाय सत्यमुपयास्यति सार्वभौमम् ॥ २९-७७ ॥</p>
<p>सामान्यपरिभाषा</p>
<p>उक्तानामप्यनुक्तानां शृणु नारद लक्षणम् ।<br>
सामान्यं येन सिद्धिः स्यादीप्सितार्थस्य मन्त्रिणः ॥ २९-७८ ॥</p>
<p>एकद्वित्रिचतुःपञ्चषट्सप्ताष्टनवात्मकाः ।<br>
प्। २७०) विहारास्त्रिचतुःपञ्च समुखान्तायतोच्छ्रिताः ॥ २९-७९ ॥</p>
<p>दिग्विदिक्षु तथा मध्ये नवकाः परिकीर्तिताः ।<br>
दिक्षु मध्ये तथा पञ्च शेषाः प्राङ्मुखपङ्क्तयः ॥ २९-८० ॥</p>
<p>एकद्व्यादियुगाश्चैव शान्तिपुष्ट्योः प्रकीर्तिताः ।<br>
एकत्र्याद्ययुजश्चैव क्षुद्रेषु नवकं विना ॥ २९-८१ ॥</p>
<p>पलाशौदुम्बराश्वत्थखदिराद्याश्च यज्ञियाः ।<br>
दूर्वाद्याश्च तिलाद्याश्च प्रशस्ताः शुभकर्मणि ॥ २९-८२ ॥</p>
<p>कारस्करादयः क्षुद्रे कटुबीजादयस्तथा ।<br>
सहस्राद्या लक्षमध्याः कोट्यन्ता होमजातयः ॥ २९-८३ ॥</p>
<p>एको द्वौ बहवो वापि यथर्द्ध्या ऋत्विजः स्मृताः ।<br>
एकस्मिन् वह्निकुण्डे चेज्जुहुयुः प्रागुदङ्मुखाः ॥ २९-८४ ॥</p>
<p>वासुदेवालयोद्यानमन्दिरेषु शुभा क्रिया ।<br>
अशुभा तु श्मशानादावथ कालविधिक्रमः ॥ २९-८५ ॥</p>
<p>युक्षु कुर्याद् दिनर्क्षेषु शुभामन्यामथान्यथा ।<br>
व्यस्तैरथ समस्तैर्वा यद्वा कामविकल्पितैः ॥ २९-८६ ॥</p>
<p>समिदाज्यादिभिर्लक्षकोटिहोमादयः स्मृताः ।<br>
एवमभ्यूह्य कुर्वीत मन्त्रेणेष्टस्य साधनम् ॥ २९-८७ ॥</p>
<p>प्। २७१) अनुक्तमिव यत् किञ्चित् तान् स्वगृह्योक्तमाचरेत् ।<br>
अपूर्वो वा भवेद्धोमो नाघारादिसमन्वितः ॥ २९-८८ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
काम्याराधनविधिनिरूपणं नामैकोनत्रिंशोऽध्यायः ॥ २९ ॥</p>
<p>आदितः श्लोकाः १७८४</p>
<p>अस्त्राणां जन्मनामनिरूपणं नाम त्रिंशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद्दिव्यं भर्गो देवस्य धीमहि ॥</p>
<p>ब्राह्माद्यस्त्राणां देवपरिवारत्वकथन्ताप्रश्नः</p>
<p>नारदः �</p>
<p>कथं ब्रह्मास्त्रमुख्यानां महतां शक्तिशालिनाम् ।<br>
अस्त्राणामप्रमेयाणां देवस्य परिवारता ॥ ३०-१ ॥</p>
<p>तेषां जन्मनामप्रश्नः</p>
<p>कस्मादेतानि जातानि महास्त्राणि महेश्वर ।<br>
अमीषां कानि नामानि तन्ममाचक्ष्व पृच्छतः ॥ ३०-२ ॥</p>
<p>तत्प्रतिवचनार्थमाख्यायिकारम्भः</p>
<p>अहिर्बुध्न्यः �</p>
<p>पुरा नारायणो देवः स्वयमेव व्यवस्थितः ।<br>
प्राक् सृष्टेर्न रतिं लेभे लीलोपकरणादृते ॥ ३०-३ ॥</p>
<p>लीलार्थं भगवतो बहुभवनम्</p>
<p>ततो लीलार्थमात्मानं बह्वकल्पयदीश्वरः ।</p>
<p>पुरुषाधिष्ठितप्रधानसृष्टिः</p>
<p>प्। २७३) अथ प्रधानमसृजत् पुरुषाधिष्ठितं स्वतः ॥ ३०-४ ॥</p>
<p>प्रधानान्महतः सृष्टिः</p>
<p>ततो महान्तमव्यक्ताज्जनयामास नारद ।</p>
<p>महतोऽहङ्कारसृष्टिः</p>
<p>गुणत्रयात्मकं तस्मादहङ्कारमतः परम् ॥ ३०-५ ॥</p>
<p>सात्त्विकाहङ्कारादेकादशेन्द्रियसृष्टिः</p>
<p>इन्द्रियाणि दशैतानि ज्ञानकर्मात्मकानि वै ।<br>
मनश्च सात्त्विकात् तस्मादहङ्कारादजीजनत् ॥ ३०-६ ॥</p>
<p>तामसाहङ्कारात् भूतसूक्ष्माणां भूतानां च सृष्टिः</p>
<p>भूतानि भूतसूक्ष्माणि दशैतानि महामुने ।<br>
असृजत् तामसात् तस्मादहङ्काराज्जनार्दनः ॥ ३०-७ ॥</p>
<p>सप्तावरणवेष्टिताण्डसृष्टिः</p>
<p>महदादिविशेषान्तैरेतैरण्डमजीजनत् ।<br>
दशोत्तरैरावरणै सप्तभिः परिवेष्टितम् ॥ ३०-८ ॥</p>
<p>अण्डे चतुर्मुखसृष्टिः</p>
<p>तस्मिन्नण्डे स्वयं विष्णुः प्रजापतिमथाकरोत् ।<br>
उच्चावचानां भूतानां कर्तारं निजशक्तिभिः ॥ ३०-९ ॥</p>
<p>भगवच्छक्तिभूतस्य कालस्य सृष्टौ सहकारित्वम्</p>
<p>हरिः स्वशक्तिरूपेण कालेन च समन्वितः ।<br>
महदादिषु सृज्येषु सृष्टिं चक्रे जगन्मयः ॥ ३०-१० ॥</p>
<p>चतुर्मुखव्याजेन भगवत एव विचित्रजगत्स्रष्टृत्वम्</p>
<p>विष्णुर्ब्रह्मापदेशेन चिदचिन्मिश्रितं जगत् ।<br>
विचित्रं जनयामास तत्तच्छक्तिसमन्वितः ॥ ३०-११ ॥</p>
<p>वेदशब्देभ्य एव देवादीनां नामरूपव्याकरणम्</p>
<p>वेदानालोच्य भूतानां देवादीनां यमः प्रभुः ।<br>
नामरूपे च विविधे यथापूर्वमकल्पयत् ॥ ३०-१२ ॥</p>
<p>आप्तकामस्यापि स्रष्टृत्वोपपतिः</p>
<p>सर्वदावाप्तसकलकामोऽपि परमेश्वरः ।<br>
जन्तुभिर्निजसृष्टैश्च लीलारसमथान्वभूत् ॥ ३०-१३ ॥</p>
<p>भगवत एव पालकत्वम्</p>
<p>अनालोच्यैव जगतां त्रातारमपरं हरिः ।<br>
स्वयमेवांशरूपेण पालयत्यखिलं जगत् ॥ ३०-१४ ॥</p>
<p>दुष्टनिरसनं विना पालनस्याशक्यत्वम्</p>
<p>दैतेयानां दानवानामन्तरेण निबर्हणम् ।<br>
न शक्यते पालयितुं सदेवासुरमानवम् ॥ ३०-१५ ॥</p>
<p>दुष्टनिबर्हणाय भगवत एव चक्रात्मनावस्थानम्</p>
<p>प्। २७५) अतश्च भगवान् विष्णुश्चक्ररूपी व्यवस्थितः ।<br>
हन्यन्ते तेन चक्रेण विश्वे दैतेयदानवाः ॥ ३०-१६ ॥</p>
<p>देवादीनां सुदर्शनधारणासामर्थ्यम्</p>
<p>देवादीनां सुराणां च विशेषाच्च महीक्षिताम् ।<br>
न शक्यते धारयितुं सुदर्शनमनुत्तमम् ॥ ३०-१७ ॥</p>
<p>शास्त्रास्त्ररूपेण तस्य विभागः</p>
<p>अतस्तेषां विभक्तानि विविधानि बहूनि च ।<br>
अस्त्राणि शस्त्रजातानि शत्रुनाशाय नारद ॥ ३०-१८ ॥</p>
<p>भगवदात्मकात् सुदर्शनादस्त्राणामुत्पत्तिः</p>
<p>अस्त्राणि तानि निर्जग्मुर्विष्णुरूपात् सुदर्शनात् ।<br>
अमोघानि ततोऽस्त्राणि भीषणानि महान्ति च ॥ ३०-१९ ॥</p>
<p>प्रजाः स्रष्टुं मनश्चक्रे चक्ररूपी जगत्पतिः ।<br>
स्रष्टुमस्त्राणि सर्वाणि स्वस्माद्रूपान्महामुने ॥ ३०-२० ॥</p>
<p>तस्माद्देवो भीममापद्य चोग्रं<br>
रूपं पिङ्गं पिङ्गलावृत्तनेत्रम् ।<br>
दंष्ट्रानिर्यत्पावकप्लुष्टकाष्ठं<br>
भीमं केशैः पिङ्गलैर्विद्युदाभैः ॥ ३०-२१ ॥</p>
<p>तत्र मुखजातान्यस्त्राणि</p>
<p>नारायणं पाशुपतं ब्राह्ममस्त्रं तथैव च ।<br>
प्। २७६) अस्त्रं ब्रह्मशिरो नाम विष्णुचक्रं च जृम्भणम् ॥ ३०-२२ ॥</p>
<p>कालपाशमथाग्नेयमस्त्रं हयशिरस्तथा ।<br>
प्रस्वापनं तापसं च कालास्त्रममितप्रभम् ॥ ३०-२३ ॥</p>
<p>दण्डचक्रं कालचक्रं धर्मचक्रं तथैव च ।<br>
शैवं शूलं रौद्रमस्त्रं त्रिशूलं घोरमेव च ॥ ३०-२४ ॥</p>
<p>अस्त्राण्येतानि मुख्यानि मुखतो जज्ञिरे विभोः ।</p>
<p>वक्षोजातान्यस्त्राणि</p>
<p>सम्मोहनं तथैषीकमैन्द्रं चक्रं महाद्युति ॥ ३०-२५ ॥</p>
<p>अशनी द्वे च शुष्कार्द्रासञ्ज्ञिते सर्वभीषणे ।<br>
पैनाकमस्त्रं कङ्कालं कापालमतिदारुणम् ॥ ३०-२६ ॥</p>
<p>सौर्यं वारुणपाशं च सन्तापनमरिन्दमम् ।<br>
अस्त्रं वारुणमत्युग्रं धर्मपाशं तथैव च ॥ ३०-२७ ॥</p>
<p>एतान्यस्त्राणि देवस्य निर्जग्मुर्वक्षसस्तथा ।</p>
<p>ऊरुजातान्यस्त्राणि</p>
<p>शक्तिद्वयं च वायव्यमस्त्रं मौसलमेव च ॥ ३०-२८ ॥</p>
<p>गान्धर्वं दर्पणं चास्त्रं शोषणं परदारणम् ।<br>
तेजःप्रभं च पैशाचमैन्द्रमस्त्रं सुदारुणम् ॥ ३०-२९ ॥</p>
<p>याम्यं विलापनं चास्त्रं वैद्याधरममित्रहम् ।<br>
प्। २७७) कङ्कणीं मोदकीं चैव शिखरं क्रौञ्चमेव च ॥ ३०-३० ॥</p>
<p>एतानि जनयामास निजोर्वोरुरुविक्रमः ।</p>
<p>पादजातान्यस्त्राणि</p>
<p>असिरत्नं प्रशमनं कन्दर्पदयितं तथा ॥ ३०-३१ ॥</p>
<p>मदनं सौमनं चास्त्रं सत्यं संवर्तनं तथा ।<br>
मायाधरं च सोमास्त्रं त्वाष्ट्रं शीतेषुमेव च ॥ ३०-३२ ॥</p>
<p>भगास्त्रमस्त्राण्येतानि पद्भ्यां जातानि नारद ।</p>
<p>अपराङ्गजातान्युपसंहारास्त्राणि</p>
<p>सन्दामनं सत्यवन्तं धरणं धृष्टमेव च ॥ ३०-३३ ॥</p>
<p>भृशाश्वतनयं चैव सत्यकीर्तिं तथैव च ।<br>
मोहनं रभसास्त्रं च सर्वनाहं पराङ्मुखम् ॥ ३०-३४ ॥</p>
<p>जृम्भकं प्रतिहारं च तथा वरणमुत्तमम् ।<br>
अवाङ्मुखं धनं धान्यं वृषाक्षं कामरूपकम् ॥ ३०-३५<br>
॥</p>
<p>दृढनाहं कामरुचिं सुनाभं मकरं तथा ।<br>
दशाक्षं वृत्तिमन्तं च दशवक्त्रं तथापरम् ॥ ३०-३६ ॥</p>
<p>रुचिरं दशशीर्षं च योगन्धरममित्रहम् ।<br>
अनिद्रं मकरं चैव भोक्तारं कङ्कणीं तथा ॥ ३०-३७ ॥</p>
<p>प्। २७८) शतोदरं सौमनसं पद्मनाभं तथैव च ।<br>
महानाभं प्रमथनं ज्यौतिषं क्रथनं तथा ॥ ३०-३८ ॥</p>
<p>त्रैराशिं सार्चिमालिं च विमलां धृतिकां तथा ।<br>
सृष्टिं तथा विषामास्त्रं सुध्याताहं तथैव च ॥ ३०-३९ ॥</p>
<p>विधूतं कृशनं चैव लक्षाक्षं कर्शनं तथा ।<br>
उपसंहाररूपाणि सर्वाण्यस्त्राण्यमूनि वै ।<br>
जनयामास देवोऽसौ स्वापराङ्गात् परन्तपः ॥ ३०-४० ॥</p>
<p>अध्यायार्थनिगमनम्</p>
<p>एवमुक्तानि नामानि जन्मान्यपि च नारद ।<br>
अस्त्रानामपि माहात्म्यं यन्त्रस्यास्य समासतः ॥ ३०-४१ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायाम् अस्त्राणां<br>
जन्मनामनिरूपणं नाम त्रिंशोऽध्यायः ॥ ३० ॥</p>
<p>आदितः श्लोकाः १८२५</p>
<p>योगाङ्गयमनियमासननिरूपणं नाम<br>
एकत्रिंशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद् दिव्यं भर्गो देवस्य धीमहि ॥</p>
<p>हृद्यागस्वरूपप्रश्नः</p>
<p>नारदः �</p>
<p>प्रथमं बाह्ययागस्य हृदयाराधनं परम् ।<br>
उक्तं त्वया तत्स्वरूपं यथावद्वक्तुमर्हसि ॥ ३१-१ ॥</p>
<p>तदुत्तरकथनारम्भः</p>
<p>अहिर्बुध्न्यः �</p>
<p>साधु पृष्टं त्वया तस्य स्वरूपं शृणु नारद ।<br>
येन प्रीणाति भगवान् सर्वलोकनमस्कृतः ॥ ३१-२ ॥</p>
<p>हृद्यागलक्षणम्</p>
<p>यैर्बाह्ययागः क्रियते साधनैस्त्रिविधैरिह ।<br>
सङ्कल्पसिद्धैस्तैरेव देवं प्रति समर्चनम् ॥ ३१-३ ॥</p>
<p>हृदयाराधनं प्रोक्तमेतत् सर्वार्थसाधनम् ।</p>
<p>आत्मसमर्पणस्य हृद्यागतुल्यत्वम्</p>
<p>प्। २८०) यद्वा भगवते तस्मै स्वकीयात्मसमर्पणम् ॥ ३१-४ ॥</p>
<p>वियुक्तं प्रकृतेः शुद्धं दद्यादात्महविः स्वयम् ।<br>
विशिष्टदैवतायास्मै चक्ररूपाय मन्त्रतः ॥ ३१-५ ॥</p>
<p>प्रकृतिवियुक्तात्मस्वरूपविषयकः प्रश्नः</p>
<p>नारदः �</p>
<p>वियुक्तं प्रकृते रूपमात्मनो वक्तुमर्हसि ।<br>
केनोपायेन तत्प्राप्तिस्तन्मे ब्रूहि सुनिश्चितम् ॥ ३१-६ ॥</p>
<p>तदुत्तरकथनारम्भः</p>
<p>अहिर्बुध्न्यः �</p>
<p>शृणु तत् परमं सूक्ष्मं सर्वगं सर्वभृत् तथा ।<br>
ज्ञानरूपमनाद्यन्तमविकारि निरामयम् ॥ ३१-७ ॥</p>
<p>अचक्षुःश्रोत्रमस्पर्शमपाणिचरणं ध्रुवम् ।<br>
नामजात्यादिरहितमवर्णमगुणं त्वपि ॥ ३१-८ ॥</p>
<p>विश्वश्रवो विश्वचक्षुर्विश्वपाणिपदं परम् ।<br>
असक्तमचरं शान्तं स्वयञ्ज्योतिरनौपमम् ॥ ३१-९ ॥</p>
<p>दूरस्थमन्तिकचरं ज्ञानगम्यं निरञ्जनम् ।<br>
प्। २८१) भूतभर्तृ समज्योतिर्ज्योतिषां तमसः परम् ॥ ३१-१० ॥</p>
<p>अक्षरं सर्वभूतस्थं तद्विष्णोः परमं पदम् ।</p>
<p>योगकर्मणोर्विविक्तात्मस्वरूपप्राप्तिसाधनता</p>
<p>तत्प्राप्तिसाधनं योगः कर्म च श्रुतिचोदितम् ॥ ३१-११ ॥</p>
<p>तद्विषयकः प्रश्नः</p>
<p>नारदः �</p>
<p>कीदृशं कर्म विज्ञेयं योगः कीदृश उच्यते ।<br>
याभ्यां सम्प्राप्यते चात्मा केवलं प्रकृतेः परः ॥ ३१-१२ ॥</p>
<p>तदुत्तरकथनारम्भः</p>
<p>अहिर्बुध्न्यः �</p>
<p>शृणुष्व प्रथमं कर्म द्विविधं तदिहोच्यते ।</p>
<p>कर्मणां द्वैविध्यम्</p>
<p>एकं प्रवर्तकं प्रोक्तं निवर्तकमथापरम् ॥ ३१-१३ ॥</p>
<p>प्रवर्तकनिवर्तककर्मणोः क्रमादभ्युदयनिश्रेयससाधनत्वम्</p>
<p>प्रवर्तकं च स्वर्गादिफलसाधनमुच्यते ।<br>
निवर्तकाख्यं देवर्षे विज्ञेयं मोक्षसाधनम् ॥ ३१-१४ ॥</p>
<p>जीवपरसंयोगस्याष्टाङ्गयोगशब्दार्थता</p>
<p>संयोगो योग इत्युक्तो जीवात्मपरमात्मनोः ।<br>
अष्टाङ्ग एष कथितो येनात्मा दृश्यतां गतः ॥ ३१-१५ ॥</p>
<p>योगाङ्गपरिगणनम्</p>
<p>प्। २८२) अष्टाङ्गान्यस्य वक्ष्यामि पृथक् तानि निशामय ।<br>
यमश्च नियमश्चैवमासनं तदनन्तरम् ॥ ३१-१६ ॥</p>
<p>प्राणायामस्ततः प्रोक्तः प्रत्याहारश्च धारणा ।<br>
ध्यानं तथा समाधिश्चाप्यङ्गान्येतानि नारद ॥ ३१-१७ ॥</p>
<p>यमस्वरूपनिरूपणम्</p>
<p>सत्यं दया धृतिः शौचं ब्रह्मचर्यं क्षमार्जवम् ।<br>
मिताहारस्तथास्तेयमहिंसेति यमा दश ॥ ३१-१८ ॥</p>
<p>सत्यादीनां स्वरूपनिरूपणम्</p>
<p>हितरूपं वचः सत्यं यथादृष्टार्थगोचरम् ।<br>
दया दुःखासहिष्णुत्वं सर्वभूतेषु सर्वदा ॥ ३१-१९ ॥</p>
<p>आपद्यपि स्वकार्येषु कर्तव्यत्वस्थितिर्धृतिः ।<br>
शौचं सर्वेन्द्रियाणां च वैधकर्मसु योग्यता ॥ ३१-२० ॥</p>
<p>ब्रह्मचर्यं स्वयोषित्सु भोग्यताबुद्धिवर्जनम् ।<br>
अविकारमनस्त्वं तु क्षमा विकृतिहेतुषु ॥ ३१-२१ ॥</p>
<p>वाङ्मनःकायवृत्तीनामेकरूपत्वमार्जवम् ।<br>
मिताहारस्त्वाश्रमिणां श्रुतिचोदितभोजनम् ॥ ३१-२२ ॥</p>
<p>अस्तेयमस्पृहान्येषां वित्ते वाक्कायमानसैः ।<br>
अहिंसा वाङ्मनःकायैः परपीडानिवर्तनम् ॥ ३१-२३ ॥</p>
<p>नियमस्वरूपनिरूपणम्</p>
<p>सिद्धान्तश्रवणं दानं मतिरीश्वरपूजनम् ।<br>
सन्तोषस्तप आस्तिक्यं ह्रीर्जपश्च तथा व्रतम् ॥ ३१-२४ ॥</p>
<p>एते तु नियमाः प्रोक्ता दश योगस्य साधकाः ।</p>
<p>सिद्धान्तश्रवणादीनां स्वरूपनिरूपणम्</p>
<p>सिद्धान्तश्रवणं प्रोक्तं वेदान्तश्रवणं बुधैः ॥ ३१-२५ ॥</p>
<p>दानं न्यायार्जितार्थस्य सत्पात्रे प्रतिपादनम् ।<br>
विहिते कर्मणि श्रद्धा मतिरित्यभिधीयते ॥ ३१-२६ ॥</p>
<p>यथाशक्त्यर्चनं भक्त्या विष्णोरीश्वरपूजनम् ।<br>
सन्तोषोऽलमनेनेति प्रीतिर्यादृच्छिकेन वै ॥ ३१-२७ ॥</p>
<p>कृच्छ्रचान्द्रायणाद्यैश्च तपो देहविशोषणम् ।<br>
आस्तिक्यम्स्ति वेदैकगम्यं वस्त्विति निश्चयः ॥ ३१-२८ ॥</p>
<p>निषिद्धकर्मकरणे व्रीडा ह्रीः प्रोच्यते बुधैः ।<br>
गुरूपदिष्टस्वाध्यायमन्त्राभ्यासो जपः स्मृतः ॥ ३१-२९ ॥</p>
<p>सदाचार्योपदिष्टेषूपायत्वप्रग्रहो व्रतम् ।</p>
<p>अथासनानां स्वास्थ्यहेतुत्वम्</p>
<p>आसनानि प्रवक्ष्यामि मुख्यानि विविधानि च ॥ ३१-३० ॥</p>
<p>आस्थायैषामन्यतमं योगिनो यान्ति निर्वृतिम् ।</p>
<p>प्। २८४) मुख्यासनपरिगणनम्</p>
<p>चक्रं पद्मासनं कूर्मं मायूरं कौक्कुटं तथा ॥ ३१-३१ ॥</p>
<p>वीरासनं स्वस्तिकं च भद्रं सिंहासनं तथा ।<br>
मुक्तासनं गोमुखं च मुख्यान्येतानि नारद ॥ ३१-३२ ॥</p>
<p>चक्रासनम्</p>
<p>सव्योरुं दक्षिणे गुल्फे दक्षिणं दक्षिणेतरे ।<br>
निदध्यादृजुकायस्तु चक्रासनमिदं परम् ॥ ३१-३३ ॥</p>
<p>पद्मासनम्</p>
<p>ऊर्वोरुपरि संस्थाप्य उभे पादतले सुखम् ।<br>
पद्मासनमिदं प्रोक्तं सर्वकिल्बिषनाशनम् ॥ ३१-३४ ॥</p>
<p>कूर्मासनम्</p>
<p>गुदं निपीड्य गुल्फाभ्यां व्युत्क्रमेण समाहितः ।<br>
एतत् कूर्मासनं प्रोक्तं योगसिद्धिकरं परम् ॥ ३१-३५ ॥</p>
<p>मयूरासनम्</p>
<p>निवेश्य कूर्परौ सम्यङ् नाभिमण्डलपार्श्वयोः ।<br>
अवष्टभ्य भुवं पाणितलाभ्यां व्योम्नि दण्डवत् ॥ ३१-३६ ॥</p>
<p>समोन्नतशिरःपादो मायूरासनमिष्यते ।<br>
एतत् सर्वविषघ्नं च सर्वव्याधिनिवारणम् ॥ ३१-३७ ॥</p>
<p>कुक्कुटासनम्</p>
<p>प्। २८५) पद्मासनमधिष्ठाय जान्वन्तरविनिःसृतौ ।<br>
करौ भूमौ निवेश्यैतद्व्योमस्थं कुक्कुटासनम् ॥ ३१-३८ ॥</p>
<p>वीरासनम्</p>
<p>एकत्रोरौ तु संस्थाप्य पादमेकमथेतरम् ।<br>
ऊरुं पादे निवेश्यैतद्वीरासनमुदाहृतम् ॥ ३१-३९ ॥</p>
<p>स्वस्तिकासनम्</p>
<p>उभे पादतले कृत्वा जानूर्वोरन्तरे दृढम् ।<br>
ऋजुकायः समासीत स्वस्तिकं तत् प्रचक्षते ॥ ३१-४० ॥</p>
<p>भद्रासनम्</p>
<p>सीवन्याः पार्श्वयोर्गुल्फौ निवेश्याग्रपदे दृढम् ।<br>
बद्ध्वा कराभ्यां तत् प्रोक्तं भद्रासनमघापहम् ॥ ३१-४१ ॥</p>
<p>सिंहासनम्</p>
<p>सीवन्याः पार्श्वयोर्गुल्फौ व्युत्क्रमेण निवेश्य च ।<br>
करौ जान्वोर्निधायोभौ प्रसार्य निखिलाङ्गुलीः ॥ ३१-४२ ॥</p>
<p>नासाग्रन्यस्तनयनो व्यात्तवक्त्र ऋजुः सुधीः ।<br>
एतत् सिंहासनं प्रोक्तं सर्वदेवाभिपूजितम् ॥ ३१-४३ ॥</p>
<p>मुक्तासनम्</p>
<p>प्। २८६) मेढ्रादुपरि विन्यस्य सव्यगुल्फमिहेतरम् ।<br>
गुल्फं विन्यस्य पाणी चाप्यङ्गमध्ये निवेश्य च ॥ ३१-४४ ॥</p>
<p>मुक्तासनमिदं प्रोक्तं स्थिता यत्र मुमुक्षवः ।</p>
<p>गोमुखासनम्</p>
<p>उभयोर्गुल्फयोः कृत्वा पृष्ठपार्श्वावुभावपि ॥ ३१-४५ ॥</p>
<p>व्युत्क्रमेणाथ पानिभ्यां विन्यस्ताभ्यां विगृह्य च ।<br>
पृष्ठगाभ्यां पदाङ्गुष्ठावेतद् गोमुखमुच्यते ॥ ३१-४६ ॥</p>
<p>प्राणायामसिद्धये नाडीशुद्ध्यावश्यकता</p>
<p>प्राणायामप्रसिद्ध्यर्थं नाडीशुद्धिमनन्तरम् ।<br>
देहस्थवायुभिः कुर्यात् साग्निभिश्च तपोधन ॥ ३१-४७ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
योगाङ्गयमनियमासननिरूपणं<br>
नामैकत्रिंशोऽध्यायः ॥ ३१ ॥</p>
<p>आदितः श्लोकाः १८७२</p>
<p>नाडीशुद्धिवायुजययोगाङ्गप्राणायामादिनिरूपणं<br>
नाम द्वात्रिंशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद् दिव्यं भर्गो देवस्य धीमहि ॥</p>
<p>नाडीसङ्ख्यास्थानादिप्रश्नः</p>
<p>नारदः �</p>
<p>नाडयः कति तिष्ठन्ति कीदृश्यः किम्प्रमाणकाः ।<br>
क्व वर्तन्ते शरीरेऽस्मिन् कथमासां विशोधनम् ॥ ३२-१ ॥</p>
<p>वायुसङ्ख्यादिप्रश्नः</p>
<p>वायवः कति तिष्ठन्ति किन्नामानश्च कीदृशाः ।<br>
कानि कर्माण्यमीषां तु तत् सर्वं वक्तुमर्हसि ॥ ३२-२ ॥</p>
<p>तदुत्तरकथनारम्भः</p>
<p>अहिर्बुध्न्यः �</p>
<p>तदेतत् परमं गुह्यं शृणुष्वानन्यमानसः ।</p>
<p>शरीरस्य षण्णवत्यङ्गुलपरिमाणत्वम्</p>
<p>प्। २८८) शरीरं सर्वजन्तूनामङ्गुलीभिरनामयम् ॥ ३२-३ ॥</p>
<p>स्वाभिः स्वाभिः सुरमुने षण्णवत्यङ्गुलात्मकम् ।</p>
<p>शरीरमध्यभागनिर्णयः</p>
<p>शरीरमध्यः क इति शुश्रूषा चेन्महामुने ॥ ३२-४ ॥</p>
<p>श्रूयतां पायुदेशात्तु द्व्यङ्गुलात् परतः परम् ।<br>
मेढ्रदेशादधस्तात्तु द्व्यङ्गुलान्मध्य उच्यते ॥ ३२-५ ॥</p>
<p>शरीरस्थवह्निमण्डलस्वरूपम्</p>
<p>चतुष्कोणं त्रिकोणं तद् वृत्तमाग्नेयमण्डलम् ।<br>
चतुष्पदां नृणां चैव विहङ्गानां यथाक्रमम् ॥ ३२-६ ॥</p>
<p>नाडीमूलस्थानम्</p>
<p>मेढ्रान्नवाङ्गुलादूर्ध्वं नाडीनां कन्द उच्यते ।<br>
चतुरङ्गुलमुत्सेधं चतुरङ्गुलमायतम् ॥ ३२-७ ॥</p>
<p>अण्डाकारं परिवृतं मेदोमांसास्थिशोणितैः ।</p>
<p>नाभिचक्रस्थानम्</p>
<p>तत्रैव नाभिचक्रं तु द्वादशारं प्रतिष्ठितम् ॥ ३२-८ ॥</p>
<p>शरीरं ध्रियते येन तस्मिन् वसति कुण्डली ।</p>
<p>नाभिचक्रस्यारेषु सुदर्शनमन्त्रवर्णन्यासः</p>
<p>सौदर्शनस्य मन्त्रस्य यानि वर्णानि सन्ति वै ॥ ३२-९ ॥</p>
<p>प्। २८९) विभज्य तानि सर्वाणि व्यञ्जनानि स्वरांस्तथा ।<br>
चक्रेऽस्मिन् विन्यसेत् तानि प्राच्याद्यारेषु च क्रमात् ॥ ३२-१० ॥</p>
<p>शिष्टाक्षराणां चक्रमध्ये न्यासः</p>
<p>शेषाणि विन्यसेन्मध्ये चक्रस्यास्य समाहितः ।</p>
<p>नाभिचक्रं परितः कुण्डल्यवस्थितिः</p>
<p>वर्तते परितश्चक्रमष्टवक्त्राथ कुण्डली ॥ ३२-११ ॥</p>
<p>अष्टप्रकृतिरूपेण भोगेनावेष्ट्य वैष्णवी ।<br>
ब्रह्मरन्ध्रं सुषुम्नायाः पिदधाति मुखेन वै ॥ ३२-१२ ॥</p>
<p>चक्रमध्ये अलम्बुसासुषुम्नयोः स्थितिः</p>
<p>अलम्बुसा सुषुम्ना च मध्ये चक्रस्य तिष्ठतः ।</p>
<p>अन्यासां द्वादशनाडीनां स्थानभेदाः</p>
<p>अरे प्राच्ये सुषुम्नायाः कुहूर्नाडी वसत्यसौ ॥ ३२-१३ ॥</p>
<p>अनन्तरारयुग्मे च वारुणा च यशस्विनी ।<br>
दक्षिणारे सुषुम्नायाः पिङ्गला वर्तते क्रमात् ॥ ३२-१४ ॥</p>
<p>तदनन्तरयोः पूषा वर्तते च पयस्विनी ।<br>
सुषुम्नापश्चिमे चारे स्थिता नाडी सरस्वती ॥ ३२-१५ ॥</p>
<p>शङ्खिनी चैव गान्धारी तदनन्तरयोः स्थिते ।<br>
प्। २९०) उत्तरे च सुषुम्नाया इडाख्या निवसत्यरे ॥ ३२-१६ ॥</p>
<p>अनन्तरं हस्तिजिह्वा ततो विश्वोदरा स्थिता ।<br>
प्रदक्षिणक्रमेणैव चक्रस्यारेषु नाडयः ॥ ३२-१७ ॥</p>
<p>वर्तन्ते द्वादशस्वेता द्वादश ब्रह्मणः सुताः ।</p>
<p>मुख्यानां चतुर्दशनाडीनां नामानि</p>
<p>इडा च पिङ्गला चैव सुषुम्ना च सरस्वती ॥ ३२-१८ ॥</p>
<p>कुहूः पयस्विनी चैव वारुणा च यशस्विनी ।<br>
विश्वोदरा हस्तिजिह्वा गान्धारी शङ्खिनी तथा ॥ ३२-१९ ॥</p>
<p>अलम्बुसा च पूषा च मुख्यास्त्वेताश्चतुर्दश ।</p>
<p>देहवर्तिनाडीसङ्ख्या</p>
<p>द्विसप्ततिसहस्राणि नाडीनां देहवर्तिनाम् ॥ ३२-२० ॥</p>
<p>मुख्यास्तिस्रो नाड्यः</p>
<p>तासु तिस्रो मुख्यतमाः सुषुम्नेडा च पिङ्गला ।</p>
<p>तास्वपि सुषुम्ना मुख्यतमा</p>
<p>तासां सुषुम्ना मुख्या स्यादामूर्धान्तं व्यवस्थिता ॥ ३२-२१ ॥</p>
<p>जीवस्य नाडीचक्रे भ्रमणम्</p>
<p>प्राणारूढो भवेज्जीवश्चक्रेऽस्मिन् भ्रमते सदा ।<br>
ऊर्णनाभिर्यथा तन्तुपञ्जरान्तर्व्यवस्थितः ॥ ३२-२२ ॥</p>
<p>सुषुम्नाया मध्यमरन्ध्रस्य कुण्डल्या पिधानम्</p>
<p>प्। २९१) पञ्चरन्ध्र्याः सुषुम्नायाश्चत्वारो रक्तपूरिताः ।<br>
कुण्डल्या पिहितं शश्वद् ब्रह्मरन्ध्रं तु मध्यमम् ॥ ३२-२३ ॥</p>
<p>नाडीनां परिमाणनिरूपणम्</p>
<p>प्राच्यः पार्श्वः सुषुम्नाया ललाटान्तं समुच्छ्रितः ।<br>
प्रतीच्यः कन्धरान्तस्तु द्वौ पार्श्वौ सव्यदक्षिणौ ॥ ३२-२४ ॥</p>
<p>आ पार्श्वशिरसः प्राप्तौ गुह्यमेतदुदाहृतम् ।<br>
अलम्बुसाख्या नाडी स्यादापादान्तं व्यवस्थिता ॥ ३२-२५ ॥</p>
<p>आमेढ्रान्तं कुहूः प्राप्ता वारुणा विश्वदेहगा ।<br>
आदक्षिणपदाङ्गुष्ठं सम्प्राप्ताथ यशस्विनी ॥ ३२-२६ ॥</p>
<p>प्राप्ता दक्षिणनासान्तं पिङ्गलाख्या तु नाडिका ।<br>
पूषा पयस्विनी चैव दक्षिणाक्षिश्रुती गते ॥ ३२-२७ ॥</p>
<p>जिह्वामूलमभिप्राप्ता नाडी नाम्ना सरस्वती ।<br>
शङ्खिनी वामकर्णं च गान्धारी वामलोचनम् ॥ ३२-२८ ॥</p>
<p>वामघ्राणं गता नाडी इडा नाम्नेति विश्रुता ।<br>
प्राप्ता वामपदाङ्गुष्ठं हस्तिजिह्वा तु नाडिका ॥ ३२-२९ ॥</p>
<p>विश्वोदरोदरं प्राप्ता प्रोक्ता नाडीगतिर्मया ।</p>
<p>इडापिङ्गलयोश्चन्द्रसूर्यावस्थितिः</p>
<p>इडायां वर्तते चन्द्रः पिङ्गलायां प्रभाकरः ॥ ३२-३० ॥</p>
<p>प्। २९२) द्वावेव कुरुतः कालं भुङ्क्ते तं ब्रह्मनाडिका ।</p>
<p>शरीरवायुवृत्तान्तकथनम्</p>
<p>श्रूयतां वायुवृत्तान्तः शरीरान्तरवस्थितः ॥ ३२-३१ ॥</p>
<p>शरीरे दश वायवः</p>
<p>प्राणापानसमानाश्चाप्युदानो व्यान एव च ।<br>
नागः कूर्मश्च कृकरो देवदत्तो धनञ्जयः ॥ ३२-३२ ॥</p>
<p>प्राणादिवायूनां स्थाननिरूपणम्</p>
<p>सदा निवसति प्राणो नाभिचक्रे समीरणः ।<br>
आस्यनासिकयोर्मध्ये हृदि प्राणः प्रकाशते ॥ ३२-३३ ॥</p>
<p>अपानो वसति प्रायो गुदमेढ्रोरुजानुषु ।<br>
उदरे वृषणे कट्यां जङ्घानाभ्योः प्रदीपवत् ॥ ३२-३४ ॥</p>
<p>गुदाग्न्यगारयोस्तिष्ठन् मध्येऽपानः प्रकाशते ।<br>
व्यानः श्रोत्राक्षिमध्ये च कृकाट्यां गुल्फयोरपि ॥ ३२-३५ ॥</p>
<p>घ्राणे गले च स्फिग्देशे वसत्यत्र न संशयः ।<br>
उदानः सर्वसन्धिस्थः पादयोर्हस्तयोरपि ॥ ३२-३६ ॥</p>
<p>समानः सर्वगात्रेषु सर्वं व्याप्य व्यवस्थितः ।</p>
<p>प्राणादीनां वृत्तिनिरूपणम्</p>
<p>निश्वासोच्छ्वासकादीनि प्राणकर्म इतीष्यते ॥ ३२-३७ ॥</p>
<p>प्। २९३) हानोपादानकर्मैव व्यानकर्मेति चेष्यते ।<br>
उदानकर्म तत् प्रोक्तं देहस्योन्नयनादिकम् ॥ ३२-३८ ॥</p>
<p>पोषणादि समानस्य शरीरे कर्म कीर्तितम् ।<br>
उद्गारादिगुणो यस्तु नागकर्मेति चेरितम् ॥ ३२-३९ ॥</p>
<p>निमीलनादि कूर्मस्य क्षुतं कृकरकस्य च ।<br>
देवदत्तस्य देवर्षे तन्द्रीकर्मेति चेरितम् ॥ ३२-४० ॥</p>
<p>धनञ्जयस्य शोफादि सर्वकर्म प्रकीर्तितम् ।<br>
एवं वायुगतिः सर्वा कर्म तेषां च कीर्तितम् ॥ ३२-४१ ॥</p>
<p>नाडीशोधनविधिः</p>
<p>ततश्च सर्वनाडीनां कुर्याच्छोधनमात्मवान् ।</p>
<p>तच्छोधनप्रकारः</p>
<p>इडया वायुमापूर्य बाह्यं षोडशमात्रकैः ॥ ३२-४२ ॥</p>
<p>धारयन्नुदरे वायुं मात्रा द्वात्रिंशतं ततः ।<br>
स्मरेत् स्वमण्डले वह्निं तत्र रेफं सबिन्दुकम् ॥ ३२-४३ ॥</p>
<p>नासाग्रे शशिनो बिम्बं स्मरेत् पीयूषवर्षिणम् ।<br>
स्मृत्वा चन्द्रे वकारं च सबिन्दुं रेचयेत् ततः ॥ ३२-४४ ॥</p>
<p>पुनः पिङ्गलयापूर्य यथोक्तेनैव वर्त्मना ।<br>
धृत्वा च मातरिश्वानमिडया रेचयेत् पुनः ॥ ३२-४५ ॥</p>
<p>एवं त्रिसन्ध्यां त्रिः कृत्वा कुर्यान्नित्यं समाहितः ।</p>
<p>उक्तक्रमेण शोधयतो मासत्रयेण नाडीशुद्धिसिद्धिः</p>
<p>प्। २९४) एवं नियमयुक्तस्य कुर्वतः सर्वनाडयः ॥ ३२-४६ ॥</p>
<p>मासत्रयेण शुद्धाः स्युरिति योगविदो विदुः ।</p>
<p>ततो वायुजयः</p>
<p>ततश्च मरुतां कुर्युर्विजयं देहवर्तिनाम् ॥ ३२-४७ ॥</p>
<p>वायुजयान्मनसः स्थैर्यम्</p>
<p>ततश्च वायवो देहे यत्र यत्र वसन्ति वै ।<br>
तत्र तत्र मनःस्थैर्यं वह्निना सह नारद ॥ ३२-४८ ॥</p>
<p>प्राणायामविधिः</p>
<p>प्राणायामं ततः कुर्यात् सर्वपापप्रणाशनम् ।</p>
<p>शिखादिस्थानेषु मनोः षडक्षरन्यासः</p>
<p>शिखास्थाने नाभिचक्रे हृदयाम्बुरुहे ततः ॥ ३२-४९ ॥</p>
<p>कण्ठकूपे भ्रुवोर्मध्ये जिह्वामूले तथैव च ।<br>
मनोः षडक्षराण्येषु क्रमेणैव विचिन्तयेत् ॥ ३२-५० ॥</p>
<p>प्राणायामप्रकारः</p>
<p>वायुं षोडशमात्राभिरिडयापूर्य चिन्तयेत् ।<br>
हृन्मध्ये परमात्मानं चक्ररूपिणमव्ययम् ॥ ३२-५१ ॥</p>
<p>प्। २९५) यावच्छक्ति जपेन्मन्त्रमिमं सौदर्शनं स्मरन् ।<br>
पुनः षोडशमात्राभी रेचयेत् पिङ्गलाह्वया ॥ ३२-५२ ॥</p>
<p>अनया पुनरारोप्य धृत्वा चेतरया त्यजेत् ।<br>
पूरणे कुम्भके चैव रेचने प्रणवं जपेत् ॥ ३२-५३ ॥</p>
<p>दश पञ्चाशतं चैव चतुर्दश शतं क्रमात् ।<br>
गायत्रीं यदि वा जप्त्वा कुर्यादुक्तेन वर्त्मना ॥ ३२-५४ ॥</p>
<p>एवं प्रतिदिनं कुर्यात् प्राणायामांस्तु षोडश ।<br>
एते पुनन्ति मासेन महापातकिनं नरम् ॥ ३२-५५ ॥</p>
<p>प्रत्याहारनिरूपणम्</p>
<p>प्रत्याहारं ततः कुर्यादङ्गैः पञ्चभिरन्वितम् ।<br>
स्वभावेनेन्द्रियार्थेषु प्रवृत्तं मानसं बुधैः ॥ ३२-५६ ॥</p>
<p>तद्दोषदर्शनात् तेभ्यः समाहृत्य बलेन तु ।<br>
निवेशनं भगवति प्रत्याहार इति स्मृतः ॥ ३२-५७ ॥</p>
<p>धारणानिरूपणम्</p>
<p>विषयेषु च वैराग्यादभ्यासाद् गुणदर्शनात् ।<br>
परमात्मनि संरोधो मनसो धारणा स्मृता ॥ ३२-५८ ॥</p>
<p>ध्याननिरूपणम्</p>
<p>तदेवं धृतचित्तस्तु चक्ररूपं जनार्दनम् ।<br>
ध्यायीत नियतस्तस्मिन् युञ्जानः प्रथमं मनः ॥ ३२-५९ ॥</p>
<p>वर्णाश्रमधर्माणां ध्यानेतिकर्तव्यतात्वम्</p>
<p>प्। २९६) रमणीये शुचौ देशे विविक्ते सजले वने ।<br>
वर्णाश्रमोचिते धर्मे वर्तमानः प्रसन्नधीः ॥ ३२-६० ॥</p>
<p>शान्तः सर्वगुणोपेतः सममासनमास्थितः ।<br>
ऋजुकायः स्वनासाग्रन्यस्तदृग् भक्तिमान् हरौ ॥ ३२-६१ ॥</p>
<p>प्राणायामोत्थितेनैव वायुना साग्निना मुखम् ।<br>
कुण्डल्यास्तु विनिर्भिद्य सुषुम्नामध्यवर्तिना ॥ ३२-६२ ॥</p>
<p>विकास्य हृदयाम्भोजे तदाकाशे शिखास्पदे ।<br>
स्फुरद्वह्निशिखामध्ये चिन्तयेदद्भुताकृतिम् ॥ ३२-६३ ॥</p>
<p>ध्यानालम्बनभूतध्येयस्वरूपनिरूपणम्</p>
<p>पिङ्गाक्षं पिङ्गकेशाढ्यं ज्वलज्ज्वलनतेजसम् ।<br>
दंष्ट्राकरालवदनं भ्रुकुटीभीमदर्शनम् ॥ ३२-६४ ॥</p>
<p>विद्युत्पुञ्जप्रतीकाशैरूर्ध्वकेशैर्विराजितम् ।<br>
विचित्रानन्दमाणिक्यमुक्ताढ्यमुकुटोज्ज्वलम् ॥ ३२-६५ ॥</p>
<p>पूर्णचन्द्रप्रतीकाशमणिताटङ्कमण्डितम् ।<br>
भुजाभिरष्टभिर्युक्तं रत्नाम्बरधरं विभुम् ॥ ३२-६६ ॥</p>
<p>शङ्खचक्रगदाशार्ङ्गमुसलैः परमायुधैः ।<br>
प्। २९७) पाशाङ्कुशाम्बुजैरन्यैरुपेतं परदारुणैः ॥ ३२-६७ ॥</p>
<p>दिव्यमाल्याम्बरधरं दिव्यचन्दनचर्चितम् ।<br>
हारकेयूरकटककाञ्चीमञ्जीरमण्डितम् ॥ ३२-६८ ॥</p>
<p>अन्यैश्च विविधैश्चित्रैर्भूषणैरुपशोभितम् ।<br>
पद्मासनस्थं भक्तानां विश्वेषामभयप्रदम् ॥ ३२-६९ ॥</p>
<p>एवं ध्यायन् विमुच्येत मुक्तः सकलकिल्बिषैः ।</p>
<p>समाधिनिरूपणम्</p>
<p>तदेवं स्मृतिसन्तानजनितोत्कर्षणं क्रमात् ॥ ३२-७० ॥</p>
<p>अर्थमात्रावभासं तु समाधिं योगिनो विदुः ।</p>
<p>समाधिनिष्ठस्य महिमानुवर्णनम्</p>
<p>ततः समाधिमास्थाय तन्मयत्वमुपागतः ॥ ३२-७१ ॥</p>
<p>तस्य प्रभावमखिलमश्नुते शक्तिशालिनः ।<br>
अणिमादिगुणाः सर्वे भवन्त्यस्य महात्मनः ॥ ३२-७२ ॥</p>
<p>निःसहायः सपत्नानामनीकानि बहून्यपि ।<br>
हिनस्त्येष यथा चक्रं चक्रं दैतेयरक्षसाम् ॥ ३२-७३ ॥</p>
<p>मनीषितानि सर्वानि स्वयमस्योपयान्ति वै ।<br>
सिद्धा विद्याधरा यक्षाः कैङ्कर्यं तस्य कुर्वते ॥ ३२-७४ ॥</p>
<p>देवाश्च ऋषयः सर्वे गन्धर्वाप्सरसां गणाः ।<br>
प्। २९८) तदाज्ञाकारिणः सर्वे पिशाचोरगराक्षसाः ॥ ३२-७५ ॥</p>
<p>निखिलभुवनजन्मस्थेमभङ्गैकहेतु-<br>
र्भवति सकलवेत्ता सर्वदृक् सर्वशक्तिः ।<br>
अभिमतबहुरूपो दैत्यरक्षांसि निघ्नन्<br>
परिहृतपरिवारो वर्तते पूर्णकामः ॥ ३२-७६ ॥</p>
<p>इति पाञ्चरात्रे तन्त्ररहस्ये अहिर्बुध्न्यसंहितायाम्<br>
नाडीशुद्धिवायुजययोगाङ्गप्राणायामादिनिरूपणं नाम<br>
द्वात्रिंशोऽध्यायः ॥ ३२ ॥</p>
<p>आदितः श्लोकाः १९४८</p>
<p>मणिशेखरोपाख्यानवर्णनं नाम त्रयस्त्रिंशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद् दिव्यं भर्गो देवस्य धीमहि ॥</p>
<p>उक्तार्थानुवादः</p>
<p>नारदः �</p>
<p>भगवन् कथितं सर्वं स्वरूपं च गुणास्तथा ।<br>
परिवारास्तथा मन्त्राः शस्त्रैरस्त्रैश्च दैवतैः ॥ ३३-१ ॥</p>
<p>शक्तिभिर्मण्डलैश्चित्रैः पद्मैर्बहुविधैरपि ।<br>
एतैर्विशिष्टमाख्यातं यन्त्ररूपमनुत्तमम् ॥ ३३-२ ॥</p>
<p>सर्वेषामेव जन्तूनां वर्णानां परमेश्वर ।<br>
क्षत्रियस्य विशेषेण रक्षार्थं यन्त्रमीरितम् ॥ ३३-३ ॥</p>
<p>सुदर्शनप्रभावविषयकस्त्रिधा प्रश्नः</p>
<p>एतस्य यन्त्रराजस्य महिमा कथितः पुरा ।<br>
प्रभावश्चक्ररूपस्य देवस्य किमयं स्मृतः ॥ ३३-४ ॥</p>
<p>सुदर्शननृसिंहस्य किमु किं परिवारजः ।<br>
तमिमं संशयं छिन्धि सर्वज्ञोऽसि यतः प्रभो ॥ ३३-५ ॥</p>
<p>प्। ३००) विस्तरेण तदुत्तरकथनारम्भः</p>
<p>अहिर्बुध्न्यः �</p>
<p>सुदर्शनप्रभावोऽयं सङ्क्षेपात् कथितो मया ।<br>
विस्तारमस्य देवर्षे कथ्यमानमिमं शृणु ॥ ३३-६ ॥</p>
<p>सा भूमानं प्रति प्रायो महतां परिवारता ।<br>
न चेद्भूमास्य नास्त्येव परिवायत्वसम्भवः ॥ ३३-७ ॥</p>
<p>सर्वस्यापि सुदर्शनात्मकत्वम्</p>
<p>ततश्चक्रमयं सर्वं जगत् स्थावरजङ्गमम् ।</p>
<p>सुदर्शनस्यैव कालचक्रात्मकत्वम्</p>
<p>चक्रात्मानमनाद्यन्तं कालं प्रथमतः शृणु ॥ ३३-८ ॥</p>
<p>कालचक्रस्वरूपनिरूपणम्</p>
<p>त्रिनाभियुक्तं षण्नेमि पञ्चारं चक्रमव्ययम् ।<br>
संवत्सरमयं यत् तत् कालचक्रमिति स्मृतम् ॥ ३३-९ ॥</p>
<p>सर्वस्यापि कालचक्रवशवर्तित्वम्</p>
<p>तद्वशे वर्तते विश्वं चेतनाचेतनात्मकम् ।</p>
<p>परमात्मा कालचक्रप्रवर्तकः</p>
<p>परिवर्तयते देवस्तदेतच्चक्ररूपधृत् ॥ ३३-१० ॥</p>
<p>जगच्चक्रनिरूपणम्</p>
<p>अव्यक्तादिविशेषान्ततत्त्वरूपैररैर्वृतम् ।<br>
प्। ३०१) चतुर्विंशतिसङ्ख्याकैः पुरुषात्मकनेमियुक् ॥ ३३-११ ॥</p>
<p>परमात्मनस्तत्प्रेरकत्वम्</p>
<p>जगच्चक्रमिति ख्यातं तच्च प्रेरयति स्वयम् ।</p>
<p>परमात्मनो नाभिचक्रप्रेरकत्वम्</p>
<p>स्थीयते द्वादशारेण नाभिचक्रेण देहिनः ॥ ३३-१२ ॥</p>
<p>शरीरं तच्च तेनैव प्रेर्यते चक्ररूपिणा ।</p>
<p>परमात्मनः सर्वप्रेरकत्वनिगमनम्</p>
<p>अतः प्रेरयिता देवः समस्तस्य जनार्दनः ॥ ३३-१३ ॥</p>
<p>सुदर्शनवपुः श्रीमाननादिप्रभवाप्ययः ।</p>
<p>तस्यैव जगत्सर्गस्थितिसंहारहेतुत्वम्</p>
<p>ज्ञानस्वरूपो भगवान् पूर्णषाङ्गुण्यविग्रहः ॥ ३३-१४ ॥</p>
<p>स एव सर्वभूतानां स्रष्टा पालयितान्तकः ।</p>
<p>तस्यैव शिवरूपधरस्य शैवैराराध्यत्वम्</p>
<p>स एव शिवरूपेण शैवैराराध्यते प्रभुः ॥ ३३-१५ ॥</p>
<p>तस्यैव ब्रह्मरूपेण जगत्स्रष्टृत्वम्</p>
<p>स एव ब्रह्मरूपेण सृजत्येतच्चराचरम् ।</p>
<p>तस्यैव स्वांशरूपेण जगत्पालकत्वम्</p>
<p>स एव पालयत्येतद् विष्णुर्भूत्वा जनार्दनः ॥ ३३-१६ ॥</p>
<p>तस्यैव रुद्ररूपेण संहर्तृत्वम्</p>
<p>प्। ३०२) स एव रुद्ररूपेण संहरत्यखिलं जगत् ।</p>
<p>तस्यैव बुद्धरूपत्वम्</p>
<p>बुद्धात्मना च बौद्धानां स एव जगति स्थितः ॥ ३३-१७ ॥</p>
<p>तस्यैव दिगम्बररूपत्वम्</p>
<p>स एव शाम्बराणां च निरावरणरूपधृत् ।</p>
<p>तस्यैव जिनरूपत्वम्</p>
<p>स एव चार्वाकमते जिनेश्वरवपुर्धरः ॥ ३३-१८ ॥</p>
<p>तस्यैव यज्ञपुरुषरूपत्वम्</p>
<p>स एव याज्ञिकानां च यज्ञपूरुषसञ्ज्ञकः ।<br>
मीमांसकैः स एवायमुपास्यत्वेन चोद्यते ॥ ३३-१९ ॥</p>
<p>कापिलमते तस्यैव पुरुषरूपत्वम्</p>
<p>कापिलैः पुरुषत्वेन स एवाख्यायते विभुः ।</p>
<p>सर्वस्वरूपत्वात् तस्यैव सर्वफलप्रदत्वम्</p>
<p>उपास्यत्वेन ये प्राहुर्यं यं तत्तद्वपुर्धरः ॥ ३३-२० ॥</p>
<p>तेषां मनीषितं सर्वं स एवाशु प्रयच्छति ।</p>
<p>देवादिरूपधारणादपि चक्ररूपधारणं भगवतः<br>
प्रियतमम्</p>
<p>प्। ३०३) एतेषामेव देवानां स्वतनूनां जनार्दनः ॥ ३३-२१ ॥</p>
<p>परं प्रीणाति भगवांश्चक्ररूपधरो हरिः ।</p>
<p>तत्र हेतुनिरूपणम्</p>
<p>स्वसमाश्रितरक्षायां परेषां च निबर्हणे ॥ ३३-२२ ॥</p>
<p>इदमेव वपुर्धत्ते सुदर्शनमयं हरिः ।<br>
रहस्यमेतत् कथितं भक्तोऽसीति तपोधन ॥ ३३-२३ ॥</p>
<p>तत्रेतिहासोदाहरणम्</p>
<p>पुरावृत्तं सुरमुने शृणुष्व गदतो मम ।<br>
दुर्धर्षो नाम राजर्षिर्धार्मिको दृढविक्रमः ॥ ३३-२४ ॥</p>
<p>प्रमगन्दसुतः श्रीमान्नैचाशाखपुरे वसन् ।<br>
धर्मतः पालयामास सप्तद्वीपवतीं महीम् ॥ ३३-२५ ॥</p>
<p>वत्सला नाम तस्याभून्महिषी वरवर्णिनी ।<br>
सा तस्य जनयामास मणिशेखरमात्मजम् ॥ ३३-२६ ॥</p>
<p>सोऽप्यवस्थामतिक्रम्य प्रथमां मणिशेखरः ।<br>
रमणीयाकृतिः शूरः प्राप्तविद्यः परन्तपः ॥ ३३-२७ ॥</p>
<p>सम्प्राप्तयौवनः श्रीमान् प्राचीं भार्यामविन्दत ।<br>
सर्वलोकाधिपत्यार्हमेनं दुर्धर्षणः सुतम् ॥ ३३-२८ ॥</p>
<p>निधाय राज्ये तत्रैव जगाम तपसे वनम् ।<br>
प्। ३०४) पितेव पालयामास स समुद्रवतीं महीम् ॥ ३३-२९ ॥</p>
<p>प्राच्यां पुत्रः समभवंस्तस्य सप्त महात्मनः ।<br>
पालयत्यवनीं तस्मिन् निखिलां मणिशेखरे ॥ ३३-३० ॥</p>
<p>तस्मिन् काले समभवत् सर्वप्राणिभयङ्करः ।<br>
विकटाक्ष इति ख्यातो ब्रह्मदत्तवरो बली ॥ ३३-३१ ॥</p>
<p>महासुरेण तेनैव पीडिता सकला मही ।<br>
तत्पुत्रैस्तस्य पौत्रैश्च प्रपौत्रैः पूरिता मही ॥ ३३-३२ ॥</p>
<p>तेऽसुराः सर्वभूतानि पीडयन्ति स्म भीषणाः ।<br>
विकटाक्षसमाज्ञप्ता भीमरूपाः सहस्रशः ॥ ३३-३३ ॥</p>
<p>कांश्चिद्विद्रावयन्ति स्म कांश्चिज्जघ्नुस्तरस्विनः ।<br>
द्विजातीनां मुनिश्रेष्ठ यज्ञव्यासेधमाचरन् ॥ ३३-३४ ॥</p>
<p>सर्वेषामेव वर्णानां तत्तदाश्रमवासिनाम् ।<br>
अबाधिषत कर्माणि विहितानि यथातथम् ॥ ३३-३५ ॥</p>
<p>पृथिव्यां यानि रत्नानि धनानि विपुलानि च ।<br>
स्वस्मै प्रदापयामास विकटाक्षो महासुरः ॥ ३३-३६ ॥</p>
<p>ततः सम्पीडिताः सर्वाः प्रजास्तेन दुरात्मना ।<br>
व्यजिज्ञपंस्तद् वृत्तान्तं मणिशेखरभूभुजे ॥ ३३-३७ ॥</p>
<p>क्रोधेन महताविष्टो राजा राजीवलोचनः ।<br>
प्। ३०५) अभियोद्धुं मनश्चक्रे विकटाक्षं महासुरम् ॥ ३३-३८ ॥</p>
<p>समानीय ततः सर्वान् सैनिकान् समनह्यत ।<br>
तस्य सन्नाहमालोक्य मन्त्रिणस्तस्य सङ्गताः ॥ ३३-३९ ॥</p>
<p>इदमूचुरवध्यत्वं तस्य सेनाभियोगतः ।<br>
पुरा दुरात्मावृणुत तपःअस्न्तोषिताद्विधेः ॥ ३३-४० ॥</p>
<p>ये मामभिमुखायाताः शत्रवस्तैरवध्यताम् ।<br>
एवमस्त्विति तेनोक्ते विकटाक्षोऽतिदर्पितः ॥ ३३-४१ ॥</p>
<p>ततः प्रभृत्यजय्योऽभूच्छत्रुभिः सम्मुखागतैः ।<br>
तस्मात् त्वमपि सन्नाहमुपसंहर तं प्रति ॥ ३३-४२ ॥</p>
<p>ततः स शुश्रुवान् वाक्यं मन्त्रिभिः समुदीरितम् ।<br>
ततः सङ्ग्रामसन्नाहाद् विरराम महीपतिः ॥ ३३-४३ ॥</p>
<p>ततः क्रतुं समाहूय पुरोधसमनागसम् ।<br>
मन्त्रयामास नृपतिस्तेन मन्त्रविदा समम् ॥ ३३-४४ ॥</p>
<p>विकटाक्षस्य वृत्तान्तं सर्वमाख्याय तत्त्वतः ।<br>
परैरजय्यतां चास्य युद्धे सम्मुखवर्तिभिः ॥ ३३-४५ ॥</p>
<p>येनोपायेन भगवन् जेष्यामस्तं दुरासदम् ।<br>
ब्रूहि तं सकलाः स्वस्था भवेयुर्मामिकाः प्रजाः ॥ ३३-४६ ॥</p>
<p>एवमुक्तस्तदा तेन भूभुजा स पुरोहितः ।<br>
चिन्तयित्वा चिरायैतदुवाच मणिशेखरम् ॥ ३३-४७ ॥</p>
<p>प्। ३०६) सत्यं न शक्यते जेतुं युद्धे स वरदर्पितः ।<br>
भगवन्तमृते विष्णुं शङ्खचक्रगदाधरम् ॥ ३३-४८ ॥</p>
<p>नीलजीमूतसङ्काशं पुण्डरीकायतेक्षणम् ।<br>
अप्रमेयं जगन्नाथमाश्रितार्तिविनाशनम् ॥ ३३-४९ ॥</p>
<p>उत्तुङ्गमङ्गलगुणं दैत्यचक्रप्रमर्दनम् ।<br>
नास्त्युपायान्तरं लोके तत्समं जगतीपते ॥ ३३-५० ॥</p>
<p>अतस्तं शरणं गच्छ सर्वभावेन भूपते ।<br>
चक्ररूपधरं देवं भक्तरक्षणदीक्षितम् ॥ ३३-५१ ॥</p>
<p>तत्प्राप्त्युपायं जानाति दुर्वासा मुनिसत्तमः ।<br>
तत्प्रासादात् तमसुरं संहर्तुं सकलं क्षमम् ॥ ३३-५२ ॥</p>
<p>तमृषिं सर्वभूतानां भीषणं गच्छ साम्प्रतम् ।<br>
एवमेवेति निश्चित्य राजा परमधार्मिकः ॥ ३३-५३ ॥</p>
<p>निर्जगाम पुरात् तस्मात् सार्धं तेन पुरोधसा ।<br>
हिमवच्छिखरे रम्ये तपस्यन्तं महामुनिम् ॥ ३३-५४ ॥</p>
<p>वसानं वल्कले शुभ्रे शुभ्रयज्ञोपवीतिनम् ।<br>
जटाजिनधरं शान्तं ज्वलत्पावकसन्निभम् ॥ ३३-५५ ॥</p>
<p>तं तथावस्थितं राजा जगाम सपुरोहितः ।<br>
स मुनिस्तौ मुनिश्रेष्ठो दृष्ट्वा राजपुरोहितौ ॥ ३३-५६ ॥</p>
<p>तौ समभ्यर्च्य विधिना स्वागतं व्याजहार ह ।</p>
<p>प्। ३०७) इमं देशमनुप्राप्तौ किमर्थं वनगोचरम् ॥ ३३-५७ ॥</p>
<p>भवन्तौ लक्षये साक्षाद् ब्रह्मक्षत्रे सविग्रहे ।<br>
प्रमगन्दसुतं वीर जाने त्वां मणिशेखरम् ॥ ३३-५८ ॥</p>
<p>सप्तद्वीपवती पृथ्वी तव वश्येति शुश्रुम् ।<br>
सर्वेष्वङ्गादिधर्मेषु भवतः किमनामयम् ॥ ३३-५९ ॥</p>
<p>प्रजाः पालयसे सर्वाः स्वधर्मस्था महीपते ।<br>
क्रतुं पुरोहितं लब्ध्वा भवतः किं न सेत्स्यति ॥ ३३-६० ॥</p>
<p>अनूचानो मुनिः श्रेयान् सर्वेषां च तपस्विनाम् ।<br>
शान्तो दान्तः शुचिः श्रीमान् सत्यवादी दृढव्रतः ॥ ३३-६१ ॥</p>
<p>धर्मज्ञः सर्वशास्त्रज्ञः सर्वकर्मसु कोविदः ।<br>
कर्मठः शीलसम्पन्नो यायजूको निरामयः ॥ ३३-६२ ॥</p>
<p>कृपानुरक्तः सर्वेषु समबुद्धिः समाधिमान् ।<br>
दैष्टिकः परमोदारो धृतिमान् राजसत्कृतः ॥ ३३-६३ ॥</p>
<p>सर्वैरनुमतः शश्वद् भक्तिमान् पुरुषोत्तमे ।<br>
षण्णां समयधर्माणामभिज्ञो नयकोविदः ॥ ३३-६४ ॥</p>
<p>दयालुरभिजातश्च साधकः सर्वमन्त्रवित् ।<br>
अन्यैश्च सद्गुणैर्युक्तः पुरोहित इति स्मृतः ॥ ३३-६५ ॥</p>
<p>ईदृशोऽयं क्रतुः साक्षाद् बृहस्पतिरिवापरः ।<br>
अनेन सर्वकार्याणि कुरुष्व मणिशेखर ॥ ३३-६६ ॥</p>
<p>प्। ३०८) तथापि कैश्चिदरिभिः परिभूत इवागतः ।<br>
आख्याहि सर्वं नृपते किमागमनकारणम् ॥ ३३-६७ ॥</p>
<p>एवमुक्त्वा महातेजा विरराम तपोधनः ।<br>
अथ क्रतुर्मुनिश्रेष्ठः प्राह दुर्वाससं प्रति ॥ ३३-६८ ॥</p>
<p>राजकार्यमशेषेण समागमनकारणम् ।<br>
स्वराज्यं विकटाक्षेण पीड्यमानं दुरात्मना ॥ ३३-६९ ॥</p>
<p>बलं महासुरस्यास्य दुर्जयत्वमरातिभिः ।<br>
प्रजापतेर्वरप्राप्तिं तत्सन्ततिविजृम्भणम् ॥ ३३-७० ॥</p>
<p>एवं बहुविधं तस्य चेष्टितं लोकगर्हितम् ।<br>
व्याहृत्य प्रणिपत्यैनमुवाच विनयान्वितः ॥ ३३-७१ ॥</p>
<p>ब्रूहि तस्य जयोपायं त्वामयं शरणं गतः ।<br>
त्वमापदः परित्राहि राजानं धर्मवत्सलम् ॥ ३३-७२ ॥</p>
<p>परित्रातान्यनेनैव भुवनानि तपोधन ।<br>
एवमुक्त्वा मुनिवरं प्रणिपत्य पुरः स्थितौ ॥ ३३-७३ ॥</p>
<p>कृपया परया वीक्ष्य षड्वर्णं मन्त्रमुत्तमम् ।<br>
सौदर्शनं तयोः प्रादाच्चतुर्वर्गफलप्रदम् ॥ ३३-७४ ॥</p>
<p>अनेन साधयाभीष्टमेतेनैव पुरोधसा ।<br>
पुरोधा एव राज्ञां हि दृष्टादृष्टार्थसाधकः ॥ ३३-७५ ॥</p>
<p>विशेषेणास्य देवस्य प्रतिष्ठाराधनादिषु ।</p>
<p>प्। ३०९) वैगुण्यमस्य तत् सर्वमपराधात् पुरोधसः ॥ ३३-७६ ॥</p>
<p>तथा साद्गुण्यमस्यैव राज्ञः कार्येषु भूपते ।<br>
अन्यैः पौरोधसैः कार्यं कार्यमेतस्य तच्च वै ॥ ३३-७७ ॥</p>
<p>इत्युक्त्वा तौ तदा प्राह पुरावृत्तं महामुनिः ।<br>
वाराहं रूपमास्थाय भगवान् पुरुषोत्तमः ॥ ३३-७८ ॥</p>
<p>उज्जहार भुवं कल्पे वाराहे सलिलात् ततः ।<br>
तदाह परमप्रीता देवं देवी वसुन्धरा ॥ ३३-७९ ॥</p>
<p>प्रियार्थमनुरक्तानां सदा भूमण्डले त्वया ।<br>
वर्तितव्यं जगन्नाथ प्रियां तनुमुपेयुषा ॥ ३३-८० ॥</p>
<p>एवमुक्तस्तया देव्या तदा प्रभृति केशवः ।<br>
सालग्रामाह्वये पुण्ये न्यवसन्मण्डले भुवः ॥ ३३-८१ ॥</p>
<p>सुदर्शनवपुः श्रीमान् भगवान् भक्तवत्सलः ।<br>
अद्यापि देशमाहात्म्याद् भक्तानामनुकम्पया ॥ ३३-८२ ॥</p>
<p>भुवः प्रार्थनया तत्र नित्यं सन्निहितो हरिः ।<br>
अत्र तप्तं तपो यत् तत् सहस्रगुणितं भवेत् ॥ ३३-८३ ॥</p>
<p>मनुष्याः पशवस्तत्र क्रिमयश्च पतत्रिणः ।<br>
ये मृताः शङ्खचक्राङ्कास्ते भवन्ति न संशयः ॥ ३३-८४ ॥</p>
<p>भगवान् पुण्डरीकाक्षः सुदर्शनवपुर्धरः ।<br>
सन्निधत्ते सदा तत्र सन्मङ्गलगुणार्णवः ॥ ३३-८५ ॥</p>
<p>तद्देशवासिनो मर्त्याः सुरास्तिर्यञ्च एव च ।</p>
<p>प्। ३१०) तरवश्चाचलाः सर्वे चक्रमुद्राङ्कितास्तदा ॥ ३३-८६ ॥</p>
<p>सरस्वत्यास्तटे पुण्ये सालग्रामे जनार्दनम् ।<br>
चक्ररूपं समाराध्य पूर्वोक्तेनैव वर्त्मना ॥ ३३-८७ ॥</p>
<p>तत्प्रसादात् सपत्नांस्त्वं जहि दुष्टविचेष्टितान् ।<br>
ततो निष्कण्टकां भूमिं पालयैनां पुरा यथा ॥ ३३-८८ ॥</p>
<p>एवमुक्त्वा मुनिश्रेष्ठो राजानं सपुरोहितम् ।<br>
उपारराम भगवान् दुर्वासा यमिनां वरः ॥ ३३-८९ ॥</p>
<p>ततः प्रणम्य तं राजा पुरोधाश्चापि जग्मतुः ।<br>
जैत्रं विमानमारुह्य नैचाशाखपुरं प्रति ॥ ३३-९० ॥</p>
<p>सालग्रामं ततो गत्वा भगवन्तं जनार्दनम् ।<br>
सम्भृत्य सर्वसम्भारांश्चक्ररूपं जगत्पतिम् ॥ ३३-९१ ॥</p>
<p>पुरोधसैव नृपतिरर्चयामास मन्त्रतः ।<br>
अर्चनेन जपेनैव ध्यानेन च महीपतिः ॥ ३३-९२ ॥</p>
<p>तोषयामास मासेन भक्त्या परमया हरिम् ।<br>
आविर्बभूव स तदा चक्ररूपी महीपतेः ॥ ३३-९३ ॥</p>
<p>गदामुसलशङ्खारिधनुःपाशाङ्कुशाम्बुजान् ।<br>
अष्टाभिर्बाहुभिर्दिव्यैर्बिभ्रत् पिङ्गललोचनः ॥ ३३-९४ ॥</p>
<p>ऊर्ध्वपिङ्गलकेशाढ्यो रक्तवर्णो महाद्युतिः ।<br>
दंष्ट्राकरालवदनः पङ्कजासनसंश्रितः ॥ ३३-९५ ॥</p>
<p>प्। ३११) रक्ताम्बरधरो दृप्तः सर्वभूषणभूषितः ।<br>
दिव्यमालाधरोरस्कः सस्मितं समुदैक्षत ॥ ३३-९६ ॥</p>
<p>समुदियाय ततो हरिवक्षसः<br>
प्रतिहताखिललोकविलोचनम् ।<br>
वलयिताचिररोचिरिवाम्बरात्<br>
परमचक्रमथैन्द्रमतिद्युति ॥ ३३-९७ ॥</p>
<p>प्रथममेकमथो दश तच्छतं<br>
दशशतक्रमतो नियुतायुते ।<br>
भवदथो बहुधा सकलं नभः<br>
कलितचक्रमभूदतिभीषणम् ॥ ३३-९८ ॥</p>
<p>युगपद् विकटाक्षदानवं विनिहत्याखिलबान्धवैः सह ।<br>
तदिहाविषयं व्यतिष्ठत क्षणमाप्लुत्य ययौ सुदर्शनः ॥ ३३-९९<br>
॥</p>
<p>शशास पृथ्वीं ससमुद्रकाननां<br>
जिताखिलद्वीपवतीं सपत्तनाम् ।<br>
यथा शचीशस्त्रिदिवं सदैवतं<br>
पवित्रकीर्तिर्मणिशेखरस्तथा ॥ ३३-१०० ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
मणिशेखरोपाख्यानवर्णनं नाम<br>
त्रयस्त्रिंशोऽध्यायः ॥ ३३ ॥</p>
<p>आदितः श्लोकाः २०४८</p>
<p>ब्रह्मास्त्रादिमन्त्रस्वरूपनिरूपणं नाम<br>
चतुस्त्रिंशोऽध्यायः</p>
<p>ध्यातं सकृद्भवानेककोट्यघौघं हरत्यरम् ।<br>
सुदर्शनस्य तद् दिव्यं भर्गो देवस्य धीमहि ॥</p>
<p>ब्रह्मास्त्रादिमन्त्रस्वरूपप्रश्नः</p>
<p>नारदः �</p>
<p>भगवन् सर्वधर्मज्ञ सर्वलोकनमस्कृत ।<br>
उक्तं चक्राद्विनिष्क्रान्तमस्त्रजातमिह प्रभो ॥ ३४-१ ॥</p>
<p>तेषां स्वरूपं मन्त्राणां सर्वेषां वक्तुमर्हसि ।<br>
विना त्वां न हि पश्यामि वेत्तारं कमपीश्वर ॥ ३४-२ ॥</p>
<p>तदुत्तरकथनाय तेषां गुह्यतमत्वाख्यानम्</p>
<p>अहिर्बुध्न्यः �</p>
<p>महर्षे यत् त्वया पृष्टमेतद् गुह्यतमं परम् ।<br>
सुदुर्लभमनाख्येयं कस्मैचित् सर्वसाधकम् ॥ ३४-३ ॥</p>
<p>तथापि तव वक्ष्यामि भक्तोऽसीति महामुने ।<br>
त्वयाप्येतन्न दातव्यं सुरासुरसमर्चितम् ॥ ३४-४ ॥</p>
<p>१ � ब्रह्मास्त्रम्</p>
<p>प्। ३१३) फान्तं वह्निसमायुक्तं व्योम हालासमन्वितम् ।<br>
मेषद्वयं दन्तयुतं हालाहलमतः परम् ॥ ३४-५ ॥</p>
<p>घनाद्यं वायुपूर्वं च दन्तयुक्तमथान्तिमम् ।<br>
सरसं चर्क्षपर्यायं भान्तं भृगुमतः परम् ॥ ३४-६ ॥</p>
<p>अम्बरं वायुसंयुक्तमरिमर्दनमप्यतः ।<br>
प्रदीप्तमथ वक्तव्यं परमं च पदं ततः ॥ ३४-७ ॥</p>
<p>तत्ते पदे प्रयोक्तव्ये गायत्र्या मध्यमं ततः ।<br>
पदत्रयं प्रयोक्तव्यमेतद् ब्रह्मास्त्रमीरितम् ॥ ३४-८ ॥</p>
<p>२ � दण्डचक्रम्</p>
<p>जीवः पञ्चमवर्गादिश्चतुर्थाद्योऽन्तिमान्वितः ।<br>
भृगुः सदीर्घो दण्डाद्यो मेषो यष्ट्यपराह्वयः ॥ ३४-९ ॥</p>
<p>आत्मने च पदं तत्र चक्रायेति पदं ततः ।<br>
वर्मान्त एष मन्त्रस्तु दण्डचक्रमितीष्यते ॥ ३४-१० ॥</p>
<p>३ � कालचक्रम्</p>
<p>वारुणं मायया युक्तं वान्तं वारुणसंयुतम् ।<br>
प्। ३१४) यूपान्तं वह्निना युक्तं मोऽथ साग्निरथात्रियुक् ॥ ३४-११ ॥</p>
<p>धान्तं कालात्मनेत्येतच्चक्रायेति पदं ततः ।<br>
फडन्त एष मन्त्रस्तु कालचक्रः प्रकीर्तितः ॥ ३४-१२ ॥</p>
<p>४ � धर्मचक्रम्</p>
<p>मोन यक्राच नेत्मर्मा तथा ध नमयेति च ।<br>
निलखीत्यपिचाकारो व्युत्क्रमेण प्रदृश्यते ॥ ३४-१३ ॥</p>
<p>धर्मचक्रमिमं मन्त्रं विदुः पूर्वे महर्षयः ।</p>
<p>५ � विष्णुचक्रम्</p>
<p>तारपूर्वं च हृदयं भगाद्यन्तौ वनादिमः ॥ ३४-१४ ॥</p>
<p>चण्डीशयुक्त आषाढस्तीव्रतेजस इत्यपि ।<br>
पर्यायं लक्षसङ्ख्याया आरेति च पदं ततः ॥ ३४-१५ ॥</p>
<p>परमत्र प्रयोक्तव्यं भिन्धीति च पदं ततः ।<br>
भीषयेत्यपि वक्तव्यं विष्णुचक्रमिदं विदुः ॥ ३४-१६ ॥</p>
<p>६ � इन्द्रचक्रम्</p>
<p>यषशो कं तथा नीवानदा वन्नपिरूमहि ।<br>
मिन्नेलज्वेति तारं च इन्द्रचक्रमिदं स्मृतम् ॥ ३४-१७ ॥</p>
<p>७ � वज्रास्त्रम्</p>
<p>तारं चतुर्मुखः स्वङ्गनाथवान् दीर्घसंयुतः ।<br>
प्। ३१५) पिनाकी दीर्घसंयुक्तो जलाद्यं मायि सोमराट् ॥ ३४-१८ ॥</p>
<p>फलान्तं भीषणपदं दम्भोले इत्यपि क्रमात् ।<br>
वर्मास्त्रयुक्तं विज्ञेयं वज्रास्त्रमिदमुत्तमम् ॥ ३४-१९ ॥</p>
<p>८ � त्रिशूलम्</p>
<p>हृत्पूर्वं वह्निमायायुगाषाढो मायया बकः ।<br>
वह्निर्भृगुः सचण्डीशः प्रयोक्तव्यस्ततः परम् ॥ ३४-२० ॥</p>
<p>अथ शूलवरायेति भीमरूपपदं तथा ।<br>
दारयेति पदं तत्र मारयेति पदं ततः ॥ ३४-२१ ॥</p>
<p>भीषयेति शिरोऽन्तं च त्रिशूलमिदमीरितम् ।</p>
<p>९ � ब्रह्मशिरोऽस्त्रम्</p>
<p>क्रोधी दण्डी च चण्डीशवीरान्तं वृश्चिकादिमम् ॥ ३४-२२ ॥</p>
<p>आषाढयुक् सचण्डीशो हुं फड् ब्रह्मशिरः स्मृतम् ।</p>
<p>१० � ऐषीकास्त्रम्</p>
<p>हास्वा पक्षि यवद्रावि न्यंसैरप मरेति च ॥ ३४-२३ ॥</p>
<p>पकारं व्युत्क्रमेणेदमैषीकं परमं स्मृतम् ।</p>
<p>११ � मोदकी</p>
<p>भृगुः क्रोधी पिनाकी च सानन्तो मित्र इत्यपि ॥ ३४-२४ ॥</p>
<p>प्। ३१६) सन्तापनान्ते माया स्यान्मोदकान्ते च तां न्यसेत् ।<br>
कवचास्त्रयुतो मन्त्रो मोदकी स्याद् गदाह्वया ॥ ३४-२५ ॥</p>
<p>१२ � शिखरी</p>
<p>लोहितश्च भुजङ्गेशो भृगुर्भौतिकसंयुतः ।<br>
मुण्डः सवाली खड्गीशो दीर्घयुक्तश्च पावकः ॥ ३४-२६ ॥</p>
<p>उमेशो मायया युक्तः शिखरीति पदं ततः ।<br>
ततो भेदिनि फट् चैव शिखरी स्याद् गदाह्वया ॥ ३४-२७ ॥</p>
<p>१३ � धर्मपाशास्त्रम्</p>
<p>वप्रान्तमाद्यं चण्डस्य मण्डपे मध्यमं ततः ।<br>
दुर्वृत्तेति पदं तत्र गजपर्यायमप्युत ॥ ३४-२८ ॥</p>
<p>द्विरावृत्तं बन्धयेति धर्मपाशमिदं विदुः ।</p>
<p>१४ � कालपाशास्त्रम्</p>
<p>अत्रिर्मायान्वितः श्वेतः ससोमेशोऽथ पावकः ॥ ३४-२९ ॥</p>
<p>षष्ठस्वरसमायुक्तो लोहितश्च ततः क्रमात् ।<br>
विष्टम्भयेति च पदं द्विरावृत्तमतः परम् ॥ ३४-३० ॥</p>
<p>वर्मान्त एष मन्त्रस्तु कालपाश इतीरितः ।</p>
<p>१५ � वरुणपाशास्त्रम्</p>
<p>तुन्दिलेति पदं पूर्वं सर्वेति च पदं ततः ॥ ३४-३१ ॥</p>
<p>प्। ३१७) वारणेति ततो घोररूपेति च पदं क्रमात् ।<br>
वर्म फट् चेति मन्त्रोऽयं वारुणं पाशमुत्तमम् ॥ ३४-३२ ॥</p>
<p>१६ � आद्योऽशनिः</p>
<p>लोहितश्चैव वह्निश्च कूर्मः साषाढकं विषम् ।<br>
भारभूतियुतः क्रोधी ततश्च मतिपश्चिमः ॥ ३४-३३ ॥</p>
<p>अथ हस्तापरं नाम शोषयेति द्विरुच्चरेत् ।<br>
अशनिद्वितयादाद्यमिमं मन्त्रं विदुर्बुधाः ॥ ३४-३४ ॥</p>
<p>१७ � अन्योऽशनिः</p>
<p>यषभी णरदानोमरप इत्यपरोऽशनिः ।</p>
<p>१८ � पैनाकास्त्रम्</p>
<p>अमरेशोऽथ खान्तोऽग्निसंयुक्तो दण्ड इत्यपि ॥ ३४-३५ ॥</p>
<p>अङ्कुशो भिन्धि भिन्धीति पैनाकममितद्युति ।</p>
<p>१९ � नारायणास्त्रम्</p>
<p>विष्णुर्दण्डी पुनश्चाद्यो भुजङ्गो दीर्घसंयुतः ॥ ३४-३६ ॥</p>
<p>आषाढो मायया युक्तः सुदर्शनपराह्वयः ।<br>
दारणेति पदं तत्र विश्वमूर्ते इति क्रमात् ॥ ३४-३७ ॥</p>
<p>वर्मास्त्रे च तथा ज्ञेये नारायणमिदं स्मृतम् ।</p>
<p>२० � पाशुपतास्त्रम्</p>
<p>सपिनाकी बको बिन्दुर्महामायासमन्वितः ॥ ३४-३८ ॥</p>
<p>प्। ३१८) लोहितोऽथ बकश्चायं पञ्चमस्वरसंयुतः ।<br>
कवचास्त्रे प्रयोक्तव्ये एतत् पाशुपतं स्मृतम् ॥ ३४-३९ ॥</p>
<p>२१ � आग्नेयास्त्रम्</p>
<p>तारं ततश्च हृदयं बहुवर्णाय चेत्यथ ।<br>
वृत्तपिङ्गलशब्दं च लोचनेति ततः क्रमात् ॥ ३४-४० ॥</p>
<p>विश्वामित्रपदं चापि तथा प्रशमनेति च ।<br>
दहेति शोषयेत्येवं प्रयुञ्ज्याद् भीषयेति च ॥ ३४-४१ ॥</p>
<p>एतदाग्नेयमत्युग्रं सुरासुरसुपूजितम् ।</p>
<p>२२ � दयितास्त्रम्</p>
<p>बकश्च सूक्ष्मश्चण्डश्च भुजङ्गो दीर्घदण्डवान् ॥ ३४-४२ ॥</p>
<p>व्योम खड्गीशसंयुक्तं वाली प्रक्षेपणेति च ।<br>
वर्मान्तमेतं मन्त्रं तु दयितं परिचक्षते ॥ ३४-४३ ॥</p>
<p>२३ � वायव्यास्त्रम्</p>
<p>वालिनं दण्डसहितं त्रिरावृत्तं विनिर्दिशेत् ।<br>
यक्षरक्षःपदे चैव पिशाचादीनिति क्रमात् ॥ ३४-४४ ॥</p>
<p>अमित्रांश्चेति च पदं ब्रूयाद् दूरमतः परम् ।<br>
द्विरावृत्तं ततः कुर्यादुत्सारयपदं क्रमात् ॥ ३४-४५ ॥</p>
<p>वायव्यमेतद् विख्यातं त्रैलोक्ये सर्ववन्दितम् ।</p>
<p>२४ � हयशिरोऽस्त्रम्</p>
<p>व्योम दण्डयुतं व्योम वाली शीताद्यमक्षरम् ॥ ३४-४६ ॥</p>
<p>प्। ३१९) श्वेतो वह्नियुतो दीर्घो भुजङ्गो दीर्घसंयुतः ।<br>
आषाढोऽथ महामायासंयुतो मुण्डमण्डितः ॥ ३४-४७ ॥</p>
<p>कबलीकुर्विति ब्रूयादयं हयशिरोमनुः ।</p>
<p>२५ � क्रौञ्चास्त्रम्</p>
<p>नपन्तासरपेत्येष फडन्तः क्रौञ्च ईरितः ॥ ३४-४८ ॥</p>
<p>२६ � प्रथमा शक्तिः</p>
<p>णिरदाविरप र्तेमूप्तदी व्युत्क्रमतो मनुः ।<br>
वर्मान्त एष शक्तिभ्यामाद्यः सर्वारिभीषणः ॥ ३४-४९ ॥</p>
<p>२७ � द्वितीया शक्तिः</p>
<p>नेसेतप्रो र्णिककुशं र्तेमूज्रव इतीरितः ।<br>
व्युत्क्रेमेण हुमन्तोऽयं शक्तिभ्यामपरो मनुः ॥ ३४-५० ॥</p>
<p>२८ � कङ्कालास्त्रम्</p>
<p>शिवोत्तमः सबिन्दुश्च क्रोधी दीर्घान्वितोऽनलः ।<br>
भान्तो दीर्घसमायुक्तो वाली पडिति चान्ततः ॥ ३४-५१ ॥</p>
<p>कङ्काल एष कथितो मन्त्रः सर्वभयङ्करः ।</p>
<p>२९ � मुसलास्त्रम्</p>
<p>चण्डाद्यन्तौ क्रमान्न्यस्य रूपाद्यन्तौ ततः परम् ॥ ३४-५२ ॥</p>
<p>प्। ३२०) आवर्तयद् घातयेति तदेतन्मुसलं स्मृतम् ।</p>
<p>३० � कापालास्त्रम्</p>
<p>चण्डो भुजङ्गश्चात्रिश्च बको वह्निसमायुतः ॥ ३४-५३ ॥</p>
<p>मुण्डो द्विगण्डो मायी मा मेषद्वयमतः परम् ।<br>
खड्गीशो भौतिकयुतो वह्निश्चण्डीशसंयुतः ॥ ३४-५४ ॥</p>
<p>अस्त्रान्त एष मन्त्रः स्यात् कापालमतिभीषणम् ।</p>
<p>३१ � कङ्कणी</p>
<p>अत्रिः सदीर्घो वह्निश्च मायया तु समन्वितः ॥ ३४-५५ ॥</p>
<p>आषाढोऽनन्तसहितो वह्निर्दीर्घसमन्वितः ।<br>
आद्यश्चतुर्थवर्गस्य चण्डीशेन समन्वितः ॥ ३४-५६ ॥</p>
<p>दमयेति द्विरावृत्त्या मनुरेष तु कङ्कणी ।</p>
<p>३२ � वैद्याधरास्त्रम्</p>
<p>हृदयं प्रथमं न्यस्य भगेति च पदं ततः ॥ ३४-५७ ॥</p>
<p>वतीत्येतदपि ब्रूयान्महामाये इति क्रमात् ।<br>
कवचास्त्रे प्रयोक्तव्ये एतद्वैद्याधरं परम् ॥ ३४-५८ ॥</p>
<p>३३ � असिरक्तास्त्रम्</p>
<p>खण्डिताद्यरिपर्यायं पदं शक्ते इति क्रमात् ।<br>
वर्मान्तमसिरक्ताख्यमस्त्रमेतदुदाहृतम् ॥ ३४-५९ ॥</p>
<p>३४ - गान्धर्वास्त्रम्</p>
<p>प्। ३२१) क्रोधी पिनाकिसंयुक्तो दण्डभौतिकसंयुतः ।<br>
मोहयेति द्विरभ्यस्य मनुर्गान्धर्व इष्यते ॥ ३४-६० ॥</p>
<p>३५ � प्रस्थापनास्त्रम्</p>
<p>पञ्चान्तकः सदण्डः स्यादथो गणपते अपि ।<br>
लोकेत्यनन्तरं ब्रूयादमित्रानित्यनन्तरम् ॥ ३४-६१ ॥</p>
<p>प्रस्थापयेत्यथाभ्यस्य प्रस्थापनमुदाहृतम् ।</p>
<p>३६ � प्रशमनास्त्रम्</p>
<p>लोहितः सानलो जीवो महामायासमन्वितः ॥ ३४-६२ ॥</p>
<p>अत्रिर्द्विरण्डः पञ्चारिर्लान्तो मायी तलादिमः ।<br>
मायारूपिणि चेत्येतत् पदमन्ते प्रयोजयेत् ॥ ३४-६३ ॥</p>
<p>एतत् प्रशमनं नाम सर्वशत्रुनिवारणम् ।</p>
<p>३७ � सौर्यास्त्रम्</p>
<p>तारं ततश्च हृदयं परायेति पदं ततः ॥ ३४-६४ ॥</p>
<p>परेति पदमुच्चार्य तेजः पदमनन्तरम् ।<br>
निबर्हणाय चेत्येतत् फडन्तं सौर्यमुच्यते ॥ ३४-६५ ॥</p>
<p>३८ � दर्पणास्त्रम्</p>
<p>अत्रिर्दण्डी च खड्गीशो मायया च समन्वितः ।<br>
प्। ३२२) अत्रिः सदीर्घो वह्निश्च मायी चाषाढकः स्मृतः ॥ ३४-६६ ॥</p>
<p>अत्रिर्लोहितयुक्तश्च वह्निर्वर्म च फट् ततः ।<br>
दर्पणास्त्रमिदं प्रोक्तं सर्वारिबलमर्दनम् ॥ ३४-६७ ॥</p>
<p>३९ � शोषणास्त्रम्</p>
<p>बको दन्ती च शुक्राद्यो मायायुक्तस्तलादिमः ।<br>
वैरीति मानसेत्येतत् प्रयोज्यं वर्म चान्ततः ॥ ३४-६८ ॥</p>
<p>एतच्छोषणमित्युक्तं विश्वारातिक्षयङ्करम् ।</p>
<p>४० - सन्तापनास्त्रम्</p>
<p>आषाढो दीर्घसंयुक्तो लोहितो माययान्वितः ॥ ३४-६९ ॥</p>
<p>आषाढो लोहितो वह्निर्भृगुर्भौतिकसंयुतः ।<br>
मुण्डयुक्तं सवालि स्याद् भृगुराकाश एव च ॥ ३४-७० ॥</p>
<p>स्रमूर्ते इति च न्यस्य सन्तापयपदं ततः ।<br>
आवर्तयेदिमं मन्त्रं सन्तापनमुदाहृतम् ॥ ३४-७१ ॥</p>
<p>४१ � विलापनास्त्रम्</p>
<p>भृगुर्भौतिकसंयुक्तः सवह्निर्दण्डसंयुतः ।<br>
महाकालः सदीर्घः स्याद् वाली दीर्घान्वितस्ततः ॥ ३४-७२ ॥</p>
<p>आत्मने तु पदं पश्चात् फडन्तः स्याद्विलापनम् ।</p>
<p>४२ � मदनास्त्रम्</p>
<p>हुं येमाहामरर्वादु व्युत्क्रान्तं मदनं स्मृतम् ॥ ३४-७३ ॥</p>
<p>४३ � कन्दर्पदयितास्त्रम्</p>
<p>प्। ३२३) चलगण्डमथो व्योम सामरधीश्वरं ततः ।<br>
महाकलः सदन्तः स्याद् व्योम मेषस्ततः परम् ॥ ३४-७४ ॥</p>
<p>मायाविन्निति च ब्रूयादस्त्रायेति पदं ततः ।<br>
फडन्त एष मन्त्रस्तु कन्दर्पदयितं स्मृतम् ॥ ३४-७५ ॥</p>
<p>४४ � पैशाचास्त्रम्</p>
<p>निहमोरप इत्येष व्युत्क्रान्तः सशिरोमनुः ।<br>
पैशाचमिदमाख्यातमखिलारिविमर्दनम् ॥ ३४-७६ ॥</p>
<p>४५ � तामसास्त्रम्</p>
<p>अजेश्वरं त्रिरावृतं सदण्डं प्रथमं पठेत् ।<br>
तिमिरेति पदं ब्रूयाद्धस्तपर्यायमेव च ॥ ३४-७७ ॥</p>
<p>प्रतिसैन्यं पदं पश्चात् संवृण्विति समभ्यसेत् ।<br>
एतत् तामसमित्युक्तमस्त्रं सर्वारिमोहनम् ॥ ३४-७८ ॥</p>
<p>४६ � सौमनास्त्रम्</p>
<p>विष्णुर्दन्ती महाकालः शिवोत्तममतः परम् ।<br>
शक्ते इति पदं पश्चात् परस्तम्भन इत्यतः ॥ ३४-७९ ॥</p>
<p>वर्मास्त्रे च ततो ब्रूयादेतत् सौमनमुच्यते ।</p>
<p>४७ � संवर्तास्त्रम्</p>
<p>भुजङ्गो दण्डवान् पश्चाद्रिपूनिति पदं वदेत् ॥ ३४-८० ॥</p>
<p>प्। २२४) क्षिपेति द्विः शिरोऽन्तं स्यात् संवर्तमिदमुत्तमम् ।</p>
<p>४८ � मौसलास्त्रम्</p>
<p>तिग्मेति वृत्ते इति च पदे पूर्वं पठेत् क्रमात् ॥ ३४-८१ ॥</p>
<p>भिन्धीति च द्विरभ्यस्तं शिरोऽन्तं मौसलं स्मृतम् ।</p>
<p>४९ � सत्यास्त्रम्</p>
<p>तारं प्रणामपर्यायं परमार्थाय इत्यथ ॥ ३४-८२ ॥</p>
<p>रिपूनिति पदं ब्रूयाज्जहीत्येतद् द्विरभ्यसेत् ।<br>
सत्यमस्त्रमिदं प्रोक्तं सर्वशत्रुनिबर्हणम् ॥ ३४-८३ ॥</p>
<p>५० � मायाधरास्त्रम्</p>
<p>तारं ततश्च हृदयं देवायेति पदं वदेत् ।<br>
मायात्मने इति पदं पठित्वा तदनन्तरम् ॥ ३४-८४ ॥</p>
<p>फडन्त एष मन्त्रस्तु मायाधरमुदीरितम् ।</p>
<p>५१ � घोरास्त्रम्</p>
<p>शिवोत्तमः सदण्डश्च पुनश्चायं सदन्तकः ॥ ३४-८५ ॥</p>
<p>वह्निस्ततो भुजङ्गः स्यदङ्घ्रीशेन च संयुतः ।<br>
लोहितो दीर्घयुग्वाली चण्डायेति पदं वदेत् ॥ ३४-८६ ॥</p>
<p>शिरोऽन्त एष मन्त्रस्तु घोरमस्त्रमुदीरितम् ।</p>
<p>५२ � रत्यस्त्रम्</p>
<p>भृगुरौद्रद्विकं रेफं द्विः कृत्वा प्रादिकान् पुनः ॥ ३४-८७ ॥</p>
<p>प्। ३२५) शिवोत्तमं ससत्यं च भुजङ्गेशस्ततः परम् ।<br>
आषाढोऽमरयुङ्मेषं रत्यस्त्रं च पवित्रकम् ॥ ३४-८८ ॥</p>
<p>५३ � अघोरास्त्रम्</p>
<p>चटं वीप्स्य पुनः प्रादिं क्रोधीशं व्योम चाभ्यसेत् ।<br>
वारुणं च तथा कालं द्विर्वामनसबिन्दुकम् ॥ ३४-८९ ॥</p>
<p>मीनमावृत्य मेषं च आषाढं लोहितं पुनः ।<br>
शक्त्याधिकमघोरास्त्रं वर्मास्त्रान्तमुदीरितम् ॥ ३४-९० ॥</p>
<p>५४ � सौमास्त्रम्</p>
<p>भृगुं सानुग्रहाधीशं दण्डिनं प्रथमं पठेत् ।<br>
द्विषन्तं पदमुच्चार्य तत उद्वेजयेति च ॥ ३४-९१ ॥</p>
<p>अन्त्यं द्विरभ्यसेदेतत् सौमास्त्रमिदमीरितम् ।</p>
<p>५५ � त्वाष्ट्रास्त्रम्</p>
<p>प्रणवं हृदयं पूर्वं भृगुस्तेनैव संयुतः ॥ ३४-९२ ॥</p>
<p>क्रोधी पिनाकी मेषश्च मायया च समन्वितः ।<br>
महाकालद्वयं साग्निदीर्घयुक्तं ततः परम् ॥ ३४-९३ ॥</p>
<p>भारभूतियुगाषाढो मीनो दीर्घसमन्वितः ।<br>
धाम्ने इति पदं ब्रूयात् परायेति पदं ततः ॥ ३४-९४ ॥</p>
<p>एतत् त्वाष्ट्रं समाख्यातं सर्वलोकनमस्कृतम् ।</p>
<p>५६ � दारुणास्त्रम्</p>
<p>विष्णुर्दण्डी पुनश्चाद्यो भुजङ्गो दीर्घसंयुतः ॥ ३४-९५ ॥</p>
<p>प्। ३२६) आषाढो मायया युक्तो ज्वलनो बिन्दुसंयुतः ।<br>
चतुर्मुखश्च क्रोधीशः फडन्तः स्यात्तु दारुणम् ॥ ३४-९६ ॥</p>
<p>५७ � भगास्त्रम्</p>
<p>विपक्षादिममध्यान्तान् पठेद् विभजनेति च ।<br>
प्रवृत्तायेति च पदं भगेति तदनन्तरम् ॥ ३४-९७ ॥</p>
<p>आत्मने इति निर्दिश्य भगास्त्रं तत् फडन्तिमम् ।</p>
<p>५८ � शीतेष्वस्त्रम्</p>
<p>बकस्त्रिमूर्तिसहित आषाढश्च शिखी ततः ॥ ३४-९८ ॥</p>
<p>पिनाकी खड्गिको मायी लोहितश्च तथोपरि ।<br>
संवर्तकः सदण्डश्च क्षिपेति द्विः पठेत् ततः ॥ ३४-९९ ॥</p>
<p>शिरोऽन्त एष मन्त्रस्तु शीतेषुरभिधीयते ।</p>
<p>५९ � मानवास्त्रम्</p>
<p>लोहितश्च भुजङ्गश्च दीर्घो वाल्यथ लोहितः ॥ ३४-१०० ॥</p>
<p>अग्निर्भान्तश्च वाली च सवह्निर्दीर्घसंयुतः ।<br>
अत्रिर्दीर्घसमायुक्तो भेदिने इति च क्रमात् ।<br>
भीमरूपाय चेत्युक्त्वा नमोऽन्तं मानवं स्मृतम् ॥ ३४-१०१ ॥</p>
<p>६० � रौद्रास्त्रम्</p>
<p>दहेति द्विरभ्यस्य पूर्वं प्रचण्ड �<br>
प्रयोगं विधायाथ रूपेति पश्चात् ।</p>
<p>प्। ३२७) ततो रुद्रधाम्ने न्यस्य पश्चा �<br>
च्छिरोवृत्तमेतत् परं रौद्रमाहुः ॥ ३४-१०२ ॥</p>
<p>६१ � प्रस्वापनास्त्रम्</p>
<p>अत्रिस्त्रिमूर्तिसहितोऽथ शिवोत्तमश्च<br>
साग्निर्भृगुस्त्वमरनायकसप्रयुक्तः ।<br>
सुप्त्यन्तिमः करिपदं च ततः प्रयोज्यं<br>
मायात्मिके इति फडन्तमसौ मनुः स्यात् ॥ ३४-१०३ ॥</p>
<p>प्रस्वापनं तदिदमाहुरशेषवैरि-<br>
सेनासमस्तपरिमोहनकारि मुख्यम् ।<br>
इत्थं समस्तपरमास्त्रसमुद्धृतिस्तु<br>
तत्त्वान्मया विरचिता परमेष्ठिसूनो ॥ ३४-१०४ ॥</p>
<p>तारं सद्योजातमाषाढमन्ते<br>
खड्गेशानं भौतिकेनैव युक्तम् ।<br>
वह्निं मायासंवृतं तत्र चोक्त्वा<br>
हृत्पर्यायं वर्म फट् चान्ततः स्यात् ॥ ३४-१०५ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
ब्रह्मास्त्रादिमन्त्रस्वरूपनिरूपणं नाम<br>
चतुस्त्रिंशोऽध्यायः ॥ ३४ ॥</p>
<p>आदितः श्लोकाः २१५३</p>
<p>संहारास्त्रस्वरूपनिरूपणं नाम पञ्चत्रिंशोऽध्यायः</p>
<p>ध्यातं स्कृद्भवानेककोट्यघौघं हरत्यरम् ।<br>
सुदर्शनस्य तद् दिव्यं भर्गोदेवस्य धीमहि ॥</p>
<p>संहारास्त्रस्वरूपप्रश्नः</p>
<p>नारदः �</p>
<p>भगवन् पूर्वमाख्यातं संहारास्त्राण्यशेषतः ।<br>
सुदर्शनस्यापराङ्गान्निर्जग्मुरिति चेश्वर ॥ ३५-१ ॥</p>
<p>तेषां स्वरूपविज्ञाने वर्तते मे कुतूहलम् ।<br>
वक्तुमर्हस्यशेषेण यदि सानुग्रहो मयि ॥ ३५-२ ॥</p>
<p>तदुत्तरकथनारम्भः</p>
<p>अहिर्बुध्न्यः �</p>
<p>तदेतत् परमं गुह्यं पुरा नारायणेरितम् ।<br>
भक्तोऽसीति तव स्नेहाद् वक्ष्यामि शृणु नारद ॥ ३५-३ ॥</p>
<p>१ � सत्यवदस्त्रम्</p>
<p>लोहितोऽग्निसमायुक्तः खड्गीशो भारभूतिमान् ।<br>
आषाढयुग्मं मुण्डश्च मायी स्यात् खड्गनायकः ॥ ३५-४ ॥</p>
<p>प्। ३२९) साग्न्याषाढयुगं पश्चात् क्रोधीशं निर्दिशेत् ततः ।<br>
परमेष्ठिन्निति ब्रूयादथो ऋतमिति क्रमात् ॥ ३५-५ ॥</p>
<p>पिबेति सशिरोमन्त्रः सत्यवानिति विश्रुतः ।</p>
<p>२ � सत्यकीर्त्यस्त्रम्</p>
<p>तारं ततश्च हृदयं सत्यधाम्न इति क्रमात् ॥ ३५-६ ॥</p>
<p>शमयेति द्विरावृत्तं सत्यकीर्तिरिति स्मृतम् ।</p>
<p>३ - धृष्टास्त्रम्</p>
<p>अत्रिः सामरनाथश्च साग्निः पञ्चान्तकः स्मृतः ॥ ३५-७ ॥</p>
<p>महाकालश्च मज्जा च साग्निश्चोमापतिस्तथा ।<br>
प्रसादयेत्यथाभ्यस्तं धृष्टमस्त्रमिदं विदुः ॥ ३५-८ ॥</p>
<p>४ - रभसास्त्रम्</p>
<p>क्रोधी पिनाकी मायी स्यात् खड्गी मायासमन्वितः ।<br>
अत्रिः पिनाकी मुण्डश्च दीर्घयुक्तो रसस्तथा ॥ ३५-९ ॥</p>
<p>अग्निर्द्विरण्डश्च भृगुर्दीर्घो वाली ततः परम् ।<br>
नमोऽन्त एष मन्त्रस्तु रभसः परिकीर्तितः ॥ ३५-१० ॥</p>
<p>५ � प्रतीहारतरास्त्रम्</p>
<p>तारं शिरोयुतं मन्त्रं प्रतीहारतरं विदुः ।</p>
<p>६ � पराङ्मुखास्त्रम्</p>
<p>प्। ३३०) लोहितो वह्निसंयुक्तः स्तुतेति च पदं ततः ॥ ३५-११ ॥</p>
<p>स्तोभात्मने इति ब्रूयात् पराङ्मुख इति क्रमात् ।<br>
आयेति च हृदन्तं तु पराङ्मुखमुदाहृतम् ॥ ३५-१२ ॥</p>
<p>७ � अवाङ्मुखास्त्रम्</p>
<p>अमरेशस्तथात्रिश्च सवाल्याषाढनायकः ।<br>
विद्रावणायेति पदमवेति तदनन्तरम् ॥ ३५-१३ ॥</p>
<p>नतेति च प्रयोक्तव्यं फलाय तदनन्तरम् ।<br>
शिरोयुक्तमिमं मन्त्रं मन्त्रिणोऽवाङ्मुखं विदुः ॥ ३५-१४ ॥</p>
<p>८ � लक्षाक्षास्त्रम्</p>
<p>नियुतापरपर्यायं भेदिने इत्यनन्तरम् ।<br>
निरासकेति चावृत्तं पदमायेति चेत्यथ ॥ ३५-१५ ॥</p>
<p>हृदयान्तमिमं मन्त्रं लक्षाक्षं परिचक्षते ।</p>
<p>९ � विषमास्त्रम्</p>
<p>खड्गीशो मायया युक्तः कूर्मो मायासमन्वितः ॥ ३५-१६ ॥</p>
<p>आषाढो वह्निसहितो लोहितश्चाग्निसंयुतः ।<br>
भृगुः सदीर्घो वह्निश्च मर्षयेति द्विरभ्यसेत् ॥ ३५-१७ ॥</p>
<p>एतद्विषममित्युक्तमस्त्रं परमदुर्जयम् ।</p>
<p>१० � दृढनाभास्त्रम्</p>
<p>शान्तिं पदं न्यसेत् पूर्वं कुर्वित्येतदतः परम् ॥ ३५-१८ ॥</p>
<p>निबिडेति ततो न्यस्य गात्रशब्दं ततः परम् ।<br>
विष्कम्भेति शिरोऽन्तं च दृढनाभमुदाहृतम् ॥ ३५-१९ ॥</p>
<p>११ � संहारकास्त्रम्</p>
<p>हास्वा यक्राचतसृवि मोन ॐ व्युत्क्रमो मनुः ।<br>
संहारकमिदं चास्त्रं विदुः पूर्वे महर्षयः ॥ ३५-२० ॥</p>
<p>१२ � दशाक्षास्त्रम्</p>
<p>खड्गीशो मायया युक्तस्तेन युक्तो बकस्तथा ।<br>
वान्तो दीर्घसमायुक्त आषाढो मुण्ड एव च ॥ ३५-२१ ॥</p>
<p>दीर्घी ख्ड्गेश्वरो वह्निरुमेशो दीर्घसंयुतः ।<br>
वाली हृदन्तो मन्त्रोऽयं दशाक्षः परिपठ्यते ॥ ३५-२२ ॥</p>
<p>१३ � दशशीर्षास्त्रम्</p>
<p>तारपूर्वं च हृदयं चलगण्डं ततो न्यसेत् ।<br>
अम्बरं सामराधीशं वक्त्रायेति पदं ततः ॥ ३५-२३ ॥</p>
<p>वज्रवारणशब्दौ च आयान्तं शतवक्त्रकम् ।<br>
शिवोत्तमः सदन्तः स्यादग्निर्दीर्घसमन्वितः ॥ ३५-२४ ॥</p>
<p>भृगुराषाढवान् साग्निः कर्तनायेति विन्यसेत् ।</p>
<p>प्। ३३२) दशेति च पदं पश्चाच्छीर्षायेति पदं ततः ॥ ३५-२५ ॥</p>
<p>शिरोऽन्त एष मन्त्रस्तु दशशीर्षमुदाहृतम् ।</p>
<p>१४ � शतोदरास्त्रम्</p>
<p>तारं प्रणामपर्यायं लुप्तास्त्रेति पदं ततः ॥ ३५-२६ ॥</p>
<p>जालायेति प्रयोक्तव्यं बहूदरपदं ततः ।<br>
आयेत्यन्ते प्रयोक्तव्यं शतोदरमिदं विदुः ॥ ३५-२७ ॥</p>
<p>१५ � पद्मनाभास्त्रम्</p>
<p>लोहितः पावकश्चैव नकुलीशस्ततः परम् ।<br>
आषाढो मायया युक्तः प्रवृत्त इति च क्रमात् ॥ ३५-२८ ॥</p>
<p>नाशनायेत्यथाभ्यस्तं स्वस्त्यन्तं पद्मनाभकम् ।</p>
<p>१६ � महानाभास्त्रम्</p>
<p>महाकालोऽम्बरं दीर्घं लोहितो दीर्घसंयुतः ॥ ३५-२९ ॥</p>
<p>बकः खड्गीश्वरो मायी नाशनायेति च न्यसेत् ।<br>
चक्रात्मन इति ब्रूयात् स्वस्त्यन्तो मन्त्रनायकः ॥ ३५-३० ॥</p>
<p>महानाभमिदं प्राज्ञा वदन्त्यखिलसाधकम् ।</p>
<p>१७ � दुन्दुनाभास्त्रम्</p>
<p>बकश्चैव महाकालो मायी चाषाढनायकः ॥ ३५-३१ ॥</p>
<p>शूलायेति प्रयोक्तव्यं चण्डनाभाय चेत्यतः ।<br>
स्वस्ति चैव द्विरभ्यस्तं दुन्दुनाभमिदं विदुः ॥ ३५-३२ ॥</p>
<p>१८ � धृतिमाल्यस्त्रम्</p>
<p>प्। ३३३) मेषो मायी च साङ्घ्रीशो भृगुश्चैवात्रिरेव च ।<br>
मायायुक्तस्तथाषाढो दीर्घदण्डसमन्वितः ॥ ३५-३३ ॥</p>
<p>क्रोधी च सामरेशः स्याद् बको दीर्घसमन्वितः ।<br>
वाली दीर्घसमायुक्तो निवारितपदं ततः ॥ ३५-३४ ॥</p>
<p>तेजसे इति च ब्रूयात् स्वस्त्यन्तोऽयं महामनुः ।<br>
धृतिमालीति विख्यातः सर्वलोकेषु पूजितः ॥ ३५-३५ ॥</p>
<p>१९ � रुचिरास्त्रम्</p>
<p>संवर्तकः सामरेशो मीनो बिन्दुसमन्वितः ।<br>
मायी च क्षामयेत्येतदावृत्तं वृत्तिमान् मनुः ॥ ३५-३६ ॥</p>
<p>द्विरावृत्तः प्रहरणं शं तनोतु पदं ततः ।<br>
शिरोऽन्त एष मन्त्रस्तु रुचिरः परिकीर्तितः ॥ ३५-३७ ॥</p>
<p>२० � पितृसौमनसास्त्रम्</p>
<p>लोहितो मायया युक्त आषाढो भारभूतिमान् ।<br>
देवसारेत्यतः पाठ्यं सर्वाभयपदं ततः ॥ ३५-३८ ॥</p>
<p>प्रदेत्येतत् प्रयोक्तव्यं सर्वशान्तिकराय च ।<br>
शिरोऽन्त एष मन्त्रस्तु पितृसौमनसं स्मृतम् ॥ ३५-३९ ॥</p>
<p>२१ � विधूतास्त्रम्</p>
<p>प्। ३३४) तारं तथा च हृदयं खड्गीशो मायया युतः ।<br>
मीनश्चाङ्घ्रीशसंयुक्त आषाढो दीर्घसंयुतः ॥ ३५-४० ॥</p>
<p>चण्डो मायी पिनाकी चाप्याषाढो दीर्घसंयुतः ।<br>
लोहितश्च करायेति पदं तत उदीर्य च ॥ ३५-४१ ॥</p>
<p>परमेत्यथ धाम्ने च विधूतमिदमुत्तमम् ।</p>
<p>२२ � मकरास्त्रम्</p>
<p>नमस्त्रुटितशब्दौ च पठित्वा प्रथमं ततः ॥ ३५-४२ ॥</p>
<p>शास्त्रास्त्रशब्दौ चोच्चार्य शक्तये इत्यनन्तरम् ।<br>
शक्तिशालिन इत्युक्त्वा मकरायेति च क्रमात् ॥ ३५-४३ ॥</p>
<p>प्रवृत्तास्त्रपदे चैव महार्णवपदं ततः ।<br>
विभेदिन इति ब्रूयादेतन्मकरमुत्तमम् ॥ ३५-४४ ॥</p>
<p>२३ � करवीरसमास्त्रम्</p>
<p>तारपूर्वं नमश्चोक्त्वा तिरस्कृतपदं ततः ।<br>
गदाशब्दं समुच्चार्य वीर्यायेति ततः पठेत् ॥ ३५-४५ ॥</p>
<p>शिरोऽन्त एष मन्त्रस्तु करवीरसमं स्मृतम् ।</p>
<p>२४ � धनास्त्रम्</p>
<p>तारं प्रणामपर्यायं लोहितं वह्निसंयुतम् ॥ ३५-४६ ॥</p>
<p>आषाढोऽनन्तसंयुक्तो लोहितो मीन एव च ।</p>
<p>प्। ३३५) मुण्डः शिवं कुरुपदं द्विरावृत्तं धनं स्मृतम् ॥ ३५-<br>
४७ ॥</p>
<p>२५ � धान्यास्त्रम्</p>
<p>वेतवाजीर्तरापेति व्युत्क्रमेण समीरितम् ।<br>
शिरोऽन्त एष मन्त्रस्तु धान्यमित्युच्यते बुधैः ॥ ३५-४८ ॥</p>
<p>२६ � ज्यौतिषास्त्रम्</p>
<p>लोहितो वह्निसंयुक्तश्चण्डाद्यन्तौ ततः क्रमात् ।<br>
बको मुण्डः समायी स्यात् सवह्निर्लोहितस्तथा ॥ ३५-४९ ॥</p>
<p>बको विषं ततो मुण्डो मायी प्रकटितेति च ।<br>
अथ विश्वं पदं चोक्त्वा ततः प्रशमयेति च ॥ ३५-५० ॥</p>
<p>द्विरभ्यस्तमिमं मन्त्रं ज्यौतिषं परिचक्षते ।</p>
<p>२७ � कृशनास्त्रम्</p>
<p>क्रोधी पिनाकी मायी स्यादाषाढं च ततः परम् ॥ ३५-५१ ॥</p>
<p>क्रोधी चानन्तसहितो बकयुग् दीर्घमग्निमत् ।<br>
मुण्डो वाली शिरोऽन्तश्च कृशनं समुदाहृतम् ॥ ३५-५२ ॥</p>
<p>२८ � नैराश्यास्त्रम्</p>
<p>मायी खड्गी शिखी चैव महामायी पिनाकवान् ।<br>
कृतचक्रेति शब्दौ च चक्रायेति च निर्दिशेत् ॥ ३५-५३ ॥</p>
<p>वषडन्तमिमं मन्त्रं नैराश्यं परिचक्षते ।</p>
<p>२९ � विमलास्त्रम्</p>
<p>प्। ३३६) खड्गेशः प्रथमं मायी चाषाढो दीर्घवह्निमान् ॥ ३५-<br>
५४ ॥</p>
<p>भृगुश्च मायासंयुक्त आषाढो दीर्घसंयुतः ।<br>
मायी चण्डः पिनाकी च सानन्तोऽतः परं क्रमात् ॥ ३५-५५ ॥</p>
<p>भृगुः साषाढदीर्घाग्निर्वाली च तदनन्तरम् ।<br>
विमलायेति चोच्चार्य शिरोऽन्तं विमलं स्मृतम् ॥ ३५-५६ ॥</p>
<p>३० � योगन्धरास्त्रम्</p>
<p>भृगुर्लान्तः सवह्निश्च मायाशब्दं पठेत् ततः ।<br>
मयास्त्रायेति च पदं तमोबर्हण इत्यपि ॥ ३५-५७ ॥</p>
<p>मूर्तये इति निर्दिश्य योगं चेति ततः पठेत् ।<br>
धरायेति पदं चापि महते इत्यनन्तरम् ॥ ३५-५८ ॥</p>
<p>भीषणायेति च ब्रूयादभ्यस्तं हृदयं ततः ।<br>
योगन्धरमिदं प्रोक्तमस्त्रं निखिलवन्दितम् ॥ ३५-५९ ॥</p>
<p>३१ � विनिद्रास्त्रम्</p>
<p>मुण्डो मायी तथाकाश आषाढश्च ततः परम् ।<br>
मेषो मायायुतोऽत्रिश्च सदीर्घाग्निस्ततः परम् ॥ ३५-६० ॥</p>
<p>मुद्रायेति शिरोऽन्तोऽयं विनिद्रमभिधीयते ।</p>
<p>३२ � नैद्रास्त्रम्</p>
<p>विषमग्न्यनिलोपेतं सषष्ठस्वरबिन्दुकम् ॥ ३५-६१ ॥</p>
<p>प्। ३३७) पिण्डमेतच्छिरोऽन्तं च नैद्रमस्त्रविदो विदुः ।</p>
<p>३३ - प्रमथनास्त्रम्</p>
<p>प्रथमं तारमुच्चार्य हृदयं च ततः परम् ॥ ३५-६२ ॥</p>
<p>विषं ततश्च दण्डीशं मायया च समन्वितम् ।<br>
आषाढं च बकं चैव पठित्वा तदनन्तरम् ॥ ३५-६३ ॥</p>
<p>ततः क्रोधी च साषाढश्चण्डीशेन समन्वितः ।<br>
प्रसादयेत्यथावृत्तमस्त्रं प्रमथनं स्मृतम् ॥ ३५-६४ ॥</p>
<p>३४ � सार्चिर्माल्यस्त्रम्</p>
<p>वरुणेन समायुक्तो दीर्घयुक्तश्चतुर्मुखः ।<br>
ततः पिनाकी सानन्तो लान्तो मायी ततः परम् ॥ ३५-६५ ॥</p>
<p>ज्वालान्तो मायया युक्तः पिनाकी च ततः परम् ।<br>
आद्यं चतुर्थवर्गस्य महासीति पठेत् ततः ॥ ३५-६६ ॥</p>
<p>शक्त इत्यपि वक्त्रव्यं महामहस इत्यपि ।<br>
मर्षयेति द्विरभ्यस्तं सार्चिर्मालिरयं मनुः ॥ ३५-६७ ॥</p>
<p>३५ � कामरूपास्त्रम्</p>
<p>हास्वा नञ्जभरञ्चासरपत्तवृप्र इत्यपि ।<br>
रस्वा इति व्युत्क्रमेण कामरूपमिदं स्मृतम् ॥ ३५-६८ ॥</p>
<p>३६ � कामरुच्यस्त्रम्</p>
<p>ॐ नमो इत्युपक्रम्य मुण्डो मायासमन्वितः ।<br>
प्। ३३८) तृतीयस्वरसंयुक्तश्चण्डो रान्तस्ततः परम् ॥ ३५-६९ ॥</p>
<p>कबन्धेति पदं ब्रूयात् सन्धानायेति चान्ततः ।<br>
शिखान्तोऽयं कामरुचिर्मन्त्रः पूर्वैः समीरितः ॥ ३५-७० ॥</p>
<p>३७ � मोहनास्त्रम्</p>
<p>भौतिकं दण्डसंयुक्तमङ्कुशं च ततो वदेत् ।<br>
मोहवारिणिशब्दं च शिरोऽन्तं मोह उच्यते ॥ ३५-७१ ॥</p>
<p>३८ � आवरणास्त्रम्</p>
<p>खड्गीशो दीर्घसंयुक्तो वह्निर्मायासमन्वितः ।<br>
आषाढश्च महाकालो व्योम दीर्घान्वितं ततः ॥ ३५-७२ ॥</p>
<p>महाकालश्च सानन्तो वाली चण्डीशसंयुतः ।<br>
शिरोऽन्तोऽयं महामन्त्रः प्रोक्तमावरणं बुधैः ॥ ३५-७३ ॥</p>
<p>३९ � जृम्भकास्त्रम्</p>
<p>द्विरण्डौ द्वौ क्रमान्न्यस्य सदण्डौ चतुराननम् ।<br>
मुण्डमुच्चार्य परतः स्वस्तीति पदमुद्धरेत् ॥ ३५-७४ ॥</p>
<p>शिरोऽन्तोऽयं महामन्त्रो जृम्भकः परिकीर्तितः ।</p>
<p>४० � सर्वनाभकास्त्रम्</p>
<p>चण्डोऽनन्तसमायुक्तो मायी चास्त्रिस्ततः परम् ॥ ३५-७५ ॥</p>
<p>आद्यश्चतुर्थवर्गस्य सेनापदमनन्तरम् ।<br>
प्। ३३९) जीवातव इति ब्रूयाच्छिरोऽन्तं सर्वनाभकम् ॥ ३५-७६ ॥</p>
<p>४१ � भृशाश्वतनयास्त्रम्</p>
<p>वेगाद्यन्तौ क्रमादुक्त्वा विश्वाद्यं च ततः परम् ।<br>
जितशब्दमथोच्चार्य वैनतेयाय इत्यपि ॥ ३५-७७ ॥</p>
<p>शिरोऽन्तोऽयं मनुः प्रोक्तो भृशाश्वतनया इति ।</p>
<p>४२ � सन्धानास्त्रम्</p>
<p>भृगुश्च वरुणः साग्निर्मुण्डो मायी ततः क्रमात् ॥ ३५-७८ ॥</p>
<p>खड्गीशः साग्निदीर्घश्च लोहितोऽथ उमापतिः ।<br>
शं कुर्वीति द्विरभ्यस्तो मन्त्रः सन्धानमुच्यते ॥ ३५-७९ ॥</p>
<p>४३ � वारुणास्त्रम्</p>
<p>भृगुर्लान्तोऽग्निसहितो दण्डेन च समन्वितः ।<br>
भृगुर्व्योमाथ जीवश्च वरुणेन समन्वितः ॥ ३५-८० ॥</p>
<p>शिरोऽन्त एष मन्त्रस्तु वारुणं परिकीर्तितम् ।</p>
<p>अस्त्राणां मूर्तत्वामूर्तत्वजिज्ञासया नारदेनाहिर्बुध्न्यस्तुतिः</p>
<p>नारदः �</p>
<p>भगवन् देवदेवेश सर्वलोकनमस्कृत ॥ ३५-८१ ॥</p>
<p>सर्वाध्यक्षाप्रमेयात्मन्नचिन्त्यज्ञानगोचर ।<br>
त्वामाश्रित्य सुराः सर्वे लभन्ते काङ्क्षितं फलम् ॥ ३५-८२ ॥</p>
<p>प्। ३४०) त्वत्तः सर्वं समुद्भूतं जगत् स्थावरजङ्गमम् ।<br>
त्वयैव पालितं सर्वं संहृतं च महेश्वर ॥ ३५-८३ ॥</p>
<p>त्वमादिः सर्वजगतामनादिस्त्वं जगन्मय ।<br>
पुरुषस्त्वं त्वमव्यक्तो व्यक्तस्त्वं विश्वभावन् ॥ ३५-८४ ॥</p>
<p>यज्ञस्त्वमिज्यो यष्टा त्वमग्नयस्त्वं त्वमाहुतिः ।<br>
वषट्कारस्त्वमोङ्कारो वेदवेद्यस्तथा भवान् ॥ ३५-८५ ॥</p>
<p>त्वत्त एव च भूतानि प्रवर्तन्ते महेश्वर ।<br>
करणं कारणं कर्ता कार्यं कर्म फलं विभो ॥ ३५-८६ ॥</p>
<p>त्वमेव भूतं भव्यं च भवच्च परमेश्वर ।<br>
निर्गुणस्त्वं जगत्सृष्टौ जुषमाणो गुणानसि ॥ ३५-८७ ॥</p>
<p>अणीयसामणीयांस्त्वं महांश्च त्वं महीयसाम् ।<br>
अनुरक्तस्त्वयीशान प्रयाति परमां गतिम् ॥ ३५-८८ ॥</p>
<p>अपरक्तो व्रजत्येव निरयं विकृतिर्न ते ।<br>
कलाकाष्ठामुहूर्तादिकालश्च त्वं कलात्मकः ॥ ३५-८९ ॥</p>
<p>सर्वदा सर्वभूतेषु निवसन्नपि शङ्कर ।<br>
न लिप्यसे तद्विकारैः पद्मपत्रमिवाम्भसा ॥ ३५-९० ॥</p>
<p>करामलकवत् सर्वं सर्वदा कलयस्यतः ।<br>
प्रोक्तवानसि सर्वास्त्रस्वरूपं पृच्छतो मम ॥ ३५-९१ ॥</p>
<p>अस्त्राणां मूर्तत्वामूर्तत्वप्रश्नः</p>
<p>प्। ३४१) किमेषां मूर्तयः सन्ति किं वामूर्तान्यमूनि वै ।<br>
छेत्तुमर्हसि देवेश तमिमं संशयं विभो ॥ ३५-९२ ॥</p>
<p>तेषां मूर्तत्वप्रतिपादनम्</p>
<p>अहिर्भुध्न्यः �</p>
<p>तेषां भवन्ति गात्राणि भीमरूपाणि नारद ।<br>
वक्रभीषणदंष्ट्रोग्रमुखत्रस्तजनानि वै ॥ ३५-९३ ॥</p>
<p>भीषिताघूर्णितारक्तवृत्तनेत्रयुतानि वै ।<br>
विद्युत्पुञ्जप्रतीकाशकेशभीमानि नारद ॥ ३५-९४ ॥</p>
<p>कानिचिद्धूम्रवर्णानि भास्कराभानि कानिचित् ।<br>
कानिचिच्छुक्लवर्णानि वह्निकल्पानि कानिचित् ॥ ३५-९५ ॥</p>
<p>महापरिघसङ्काशभीमरूपैः करैः परैः ।<br>
यथास्वं धृतशस्त्राणि महान्ति बलवन्ति च ॥ ३५-९६ ॥</p>
<p>वेगवन्ति प्रमाथीनि वैरिदर्पद्रुहाणि च ।<br>
उपासितानि सततं सुरासुरवरैरपि ॥ ३५-९७ ॥</p>
<p>एवम्भूतान्यधिष्ठाय गात्राण्यस्त्राणि नारद ।<br>
विचरन्ति यथाकाममकुतोभीतिमन्ति च ॥ ३५-९८ ॥</p>
<p>प्। ३४२) अकलितमहिमानि भीषणानि<br>
ज्वलितवपूंषि समुद्यतायुधानि ।<br>
अविहतगमनानि चास्त्रमुख्या �<br>
न्यनवरतं भुवनेषु सञ्चरन्ति ॥ ३५-९९ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां<br>
संहारास्त्रस्वरूपनिरूपणं नाम<br>
पञ्चत्रिंशोऽध्यायः ॥ ३५ ॥</p>
<p>आदितः श्लोकाः २२५२</p>
<p>राज्ञां सुदर्शनयन्त्राराधनविधानकेशवादिगुण-<br>
प्रधानभावव्यवस्थापनं नाम षट्त्रिंशोऽध्यायः</p>
<p>ध्यातं स्कृद्भवानेककोट्यघौघं हरत्यरम् ।<br>
सुदर्शनस्य तद् दिव्यं भर्गोदेवस्य धीमहि ॥</p>
<p>सौदर्शनयन्त्रस्य पूर्वापराङ्गध्यानार्चनप्रकारप्रश्नः</p>
<p>नारदः �</p>
<p>भगवन् कथिताः सर्वे सर्वास्त्राणां महौजसाम् ।<br>
प्रवर्तकास्तथा मन्त्रास्तथैव च निवर्तकाः ॥ ३६-१ ॥</p>
<p>एतच्च कथितं सर्वं सर्वज्ञेन त्वया पुरा ।<br>
सौदर्शनं महायन्त्रमर्चनीयं महात्मभिः ॥ ३६-२ ॥</p>
<p>उक्तेनैव प्रकारेण चतुर्वर्गफलार्थिभिः ।<br>
राजा चेदर्चयेदेतत् सौदर्शनमुखं परम् ॥ ३६-३ ॥</p>
<p>उभयं चास्य यन्त्रस्य मुखमाराधयेदिति ।<br>
कथमस्यापराङ्गं च ध्यायेत् कुर्याच्च वा कथम् ॥ ३६-४ ॥</p>
<p>छेत्तुमर्हसि सन्देहमिमं मम महेश्वर ।</p>
<p>प्। ३४४) तदुत्तरकथनम्</p>
<p>अहिर्बुध्न्यः �</p>
<p>एवं ध्यात्वार्चयेद्राजा यन्त्रमेतन्महाद्युति ॥ ३६-५ ॥</p>
<p>तत्र पूर्वाङ्गे यन्त्रमध्ये सुदर्शनध्यानम्</p>
<p>यन्त्रमध्ये महात्मानं पुरुषं भीमलोचनम् ।<br>
ऊर्ध्वपिङ्गलकेशाढ्यं ज्वलद्दंष्ट्रोज्ज्वलाननम् ॥ ३६-६ ॥</p>
<p>तिष्ठन्तमष्टभिर्युक्तं भुजैः परमशोभनैः ।<br>
चक्राब्जमध्ये तिष्ठन्तमवष्टभ्य महद्धनुः ॥ ३६-७ ॥</p>
<p>समभङ्गमुदाराङ्गं रक्ताम्बरधरं विभुम् ।<br>
शङ्खचक्राब्जमुसलपाशाङ्कुशगाधरम् ॥ ३६-८ ॥</p>
<p>सर्वाभरणसंयुक्तं पुष्पमालाविभूषितम् ।</p>
<p>परितः केशवादिद्वादशमूर्तिध्यानम्</p>
<p>सुदर्शनमिमं ध्यात्वा परितश्चिन्तयेत् ततः ॥ ३६-९ ॥</p>
<p>तिष्ठतो यदि वासीनान् केशवादीन् सविग्रहान् ।<br>
उक्तेनैव प्रकारेण भूषणैरायुधैर्युतान् ॥ ३६-१० ॥</p>
<p>प्रधानभूतान् परमान् यथाकामनिवेशितान् ।</p>
<p>ततो विष्ण्वादिषोडशमूर्तिध्यानम्</p>
<p>ततः षोडशभिर्देवैर्विष्ण्वाद्यैरायुधान्वितैः ॥ ३६-११ ॥</p>
<p>मूर्तिमद्भिश्च सोद्योगैः सर्वाभरणसंयुतैः ।</p>
<p>प्। ३४५) एतैः पञ्जरितं ध्यायेद्यन्त्रराजमनुत्तमम् ॥ ३६-१२ ॥</p>
<p>परितो मूर्तिमत्संहारास्त्रध्यानम्</p>
<p>परितस्तान्यपि ध्यायेन्मूर्तिमन्ति महान्ति च ।<br>
संहारास्त्राणि सर्वाणि साञ्जलीन्यद्भुतानि च ॥ ३६-१३ ॥</p>
<p>अकुतोभयशालीनि शक्तिमन्ति समन्ततः ।</p>
<p>ततो मूर्तिमत्प्रवर्तकास्त्रध्यानम्</p>
<p>ततः प्रवर्तकान्येवं ध्यायीतास्त्राणि नारद ॥ ३६-१४ ॥</p>
<p>मूर्तान्यत्तुमिवाशेषभुवनान्युज्ज्वलानि च ।</p>
<p>ततो नारसिंहध्यानम्</p>
<p>एवं चक्रक्रमेणैतदभिध्यायोपरि स्मरेत् ॥ ३६-१५ ॥</p>
<p>दधानं नारसिंहस्य वपुर्नारायणं परम् ।<br>
मूलकोशं परं देवमधोभागेऽथ चिन्तयेत् ॥ ३६-१६ ॥</p>
<p>यन्त्रं चक्राकृति श्रीमद् दीप्तनेमिसमन्वितम् ।<br>
नेमेरस्य चतुर्दिक्षु महाज्वालां विचिन्तयेत् ॥ ३६-१७ ॥</p>
<p>चक्रकौमोदकीशार्ङ्गखड्गहस्तान् स्मरेत् क्रमात् ।<br>
एवमेकमुखं ध्यायेद्यन्त्रस्यास्य महाद्युतेः ॥ ३६-१८ ॥</p>
<p>अपराङ्गध्यानम्</p>
<p>अपराङ्गं महामन्त्रैः सर्वतः समलङ्कृतम् ।<br>
प्। २४६) अन्तस्तारं समारभ्य यदि वा विष्णुपञ्जरम् ॥ ३६-१९ ॥</p>
<p>पूर्वोक्तं तद्विना मूर्तेस्तत्तन्मन्त्रसमुच्चयम् ।</p>
<p>अपराङ्गे सर्वास्त्राणां मन्त्रमात्रध्यानम्</p>
<p>यथास्थानं स्मरेत् तस्य पर्यन्ते चिन्तयेत् ततः ॥ ३६-२० ॥</p>
<p>सर्वसंहरणास्त्राणां मन्त्रानेव च केवलम् ।<br>
तदनन्तरमन्येषामस्त्राणां च प्रवर्तकम् ॥ ३६-२१ ॥</p>
<p>मन्त्रजालमभिध्याय सुनेमि सुरपूजितम् ।<br>
महायन्त्रं महाशक्ति चक्ररूपमनुत्तमम् ॥ ३६-२२ ॥</p>
<p>उक्तैर्विशेषणैर्जुष्टं सर्वकामैकसाधनम् ।<br>
अस्य चक्रस्य मध्ये यद्वर्तते पुरुषः परः ॥ ३६-२३ ॥</p>
<p>तस्मान्निगद्यते लोके चक्रवर्तीति सूरिभिः ।</p>
<p>एतद्यन्त्राभ्यर्चनाद्राज्ञां चक्रवर्तित्वलाभः ।</p>
<p>तस्मादभ्यर्चयेदेतद्यो राजा भक्तिसंयुतः ॥ ३६-२४ ॥</p>
<p>सोऽचिरेणैव कालेन चक्रवर्तित्वमाप्नुयात् ।</p>
<p>अन्यैरपि राजहितैषिभिरेतदर्चनं कार्यम्</p>
<p>राजा वा राजभृत्या वा मन्त्रिणो वाथवा परे ॥ ३६-२५ ॥</p>
<p>राज्ञां हितैषिणः सर्वे पूजयेयुरिदं परम् ।</p>
<p>अन्येषामपि श्रीकामानामेतदभ्यर्चनम्</p>
<p>अन्ये च ये तु विपुलां श्रियमिच्छन्ति मानवाः ॥ ३६-२६ ॥</p>
<p>प्। २४७) तैर्नित्यमर्चनीयं स्यादिदं सर्वार्थसाधकम् ।<br>
राज्ञामेव विशेषेण यदेतत् समुदीरितम् ॥ ३६-२७ ॥</p>
<p>तद्राजव्यतिरेकेण ये निर्दिष्टास्तु मानवाः ।<br>
तेषां विभूतिर्महती राज्ञा सम्पत्स्यते ध्रुवम् ॥ ३६-२८ ॥</p>
<p>लोहैर्वा शिलया वापि यो हि निर्माय पूजयेत् ।<br>
विपुलां श्रियमाप्नोति दीर्घमायुश्च विन्दति ॥ ३६-२९ ॥</p>
<p>आरोग्यं चाश्नुते सर्वे तद्वंश्या दीर्घजीविनः ।</p>
<p>द्विमुखयन्त्रार्चने मन्त्रोपदेष्टुर्ब्राह्मणस्यैवाधिकारः</p>
<p>परं मन्त्रोपदेष्टैव ब्राह्मणो द्विमुखं यजेत् ॥ ३६-३० ॥</p>
<p>ज्ञानेन तपसा शक्त्या सोढुं तस्योभयात्मनः ।<br>
स एव शक्रुयात् तस्य प्रभावं परमं मुने ॥ ३६-३१ ॥</p>
<p>आदित्यमण्डलाक्ष्यादिस्थानां पुरुषाणामभिन्नत्वम्</p>
<p>योऽसावादित्यबिम्बस्थः पुरुषो दृश्यते परः ।<br>
हिरण्मयो य एवान्तरक्षिण्यपि च दृश्यते ॥ ३६-३२ ॥</p>
<p>सोऽप्ययं नाभिचक्रस्य मध्ये यो वर्तते पुमान् ।</p>
<p>तस्यैव कालचक्रादिप्रवर्तकत्वम्</p>
<p>योऽयं कालाख्यचक्रस्य प्रेरकः पुरुषोऽव्ययः ॥ ३६-३३ ॥</p>
<p>प्। ३४८) युगचक्रस्य नेतारमेनमेव विदुर्बुधाः ।<br>
एनं महर्षयोऽप्याहुर्जगच्चक्रप्रवर्तकम् ॥ ३६-३४ ॥</p>
<p>विमाने संस्थाप्य तस्यैव<br>
समभ्यर्चनमैहिकामुष्मिकफलसाधकम्</p>
<p>सर्वलोकैककर्तारं सर्वलोकैकसाक्षिणम् ।<br>
एनं विमाने संस्थाप्य चक्रवर्तिनमव्ययम् ॥ ३६-३५ ॥</p>
<p>यः पूजयति तस्यायं लोकश्चामुष्मिको भवेत् ।</p>
<p>विमानकरणारम्भस्यापि महाफलकत्वम्</p>
<p>सुदर्शनविमानं यः प्रारभेत महामुने ॥ ३६-३६ ॥</p>
<p>इह सर्वानवाप्यार्थान् विष्णुलोकं स यास्यति ।</p>
<p>विमानकरणार्थस्य कर्षणस्यापि सर्वसम्पत्साधनत्वम्</p>
<p>सुदर्शनविमानस्य कर्षणं यः करोति वै ॥ ३६-३७ ॥</p>
<p>तस्यामित्रा विनश्यन्ति सन्ति सर्वाश्च सम्पदः ।</p>
<p>आरब्धापरिसमाप्तस्यापि विमानकरणस्यान्ततो मुक्तिसाधनता</p>
<p>आरभ्यायतनं मध्ये विच्छित्त्या विघ्नितो यदि ॥ ३६-३८ ॥</p>
<p>स सार्वभौमः सकलान् भुक्त्वा भोगान् महीतले ।<br>
पुनश्च भक्तश्चक्रस्य शेषं निर्वर्तयिष्यति ॥ ३६-३९ ॥</p>
<p>अन्ते वैकुण्ठमासाद्य विष्णुसायुज्यमाप्नुयात् ।</p>
<p>साङ्गप्रतिष्ठादिकर्तुः फलपरम्परानिरूपणम्</p>
<p>प्। ३४९) विमानं परमं कृत्वा प्रतिष्ठाप्य सुदर्शनम् ॥ ३६-४० ॥</p>
<p>ब्राह्मणान् वेदविदुषो वैष्णवान् द्वादशावरान् ।<br>
तच्छेषभूतांस्तत्रैव प्रतिष्ठाप्य च शक्तितः ॥ ३६-४१ ॥</p>
<p>पर्याप्तजीवनान् कृत्वा दत्त्वा भूमिमठादिकान् ।<br>
नित्यं योऽभ्यर्चयत्येनं देवं भूतिसमन्वितम् ॥ ३६-४२ ॥</p>
<p>तस्य प्रतिदिनं भूतिरमर्यादा विवर्धते ।<br>
नीरोगता दीर्घमायुर्लभ्यते नात्र संशयः ॥ ३६-४३ ॥</p>
<p>जन्मान्तरे सार्वभौमो जनित्वा सकलां भुवम् ।<br>
भुक्त्वा कालेन महता तदनन्तरजन्मनि ॥ ३६-४४ ॥</p>
<p>त्रिविष्टपपतिर्भूत्वा भुङ्क्ते चैन्द्रपदं चिरम् ।<br>
ततः क्रमेण लब्ध्वायं तत्तल्लोकेशतां गतः ॥ ३६-४५ ॥</p>
<p>तदन्ते परमं धाम वैष्णवं प्रतिपद्यते ।</p>
<p>सुदर्शनपुरुषमनाराधयतो नृपत्वं दुर्लभम्</p>
<p>देवमेनमनाराध्य न कश्चिज्जायते नृपः ॥ ३६-४६ ॥</p>
<p>एतदाराधनतारतम्यात् फलतारतम्यम्</p>
<p>एतदाराधनस्यैव तारतम्येन नारद ।<br>
भोगायुषोस्तारतम्यमश्नुते नृपतिर्ध्रुवम् ॥ ३६-४७ ॥</p>
<p>तस्माद्राज्ञामन्येषां चैतदाराधनावश्यकता</p>
<p>तस्मात् सर्वप्रयत्नेन राजैवैनं समर्चयेत् ।<br>
प्। ३५०) जात्यायुर्भोगकामाश्च ये चान्ये भुवि मानवाः ॥ ३६-४८ ॥</p>
<p>तेऽप्येतत्पूजया सर्वं काङ्क्षितं प्राप्नुवन्ति च ।</p>
<p>शेषिणः केशवादेः शेषभूतं सुदर्शनं प्रति<br>
परिवारतादिकथन्ताप्रश्नः</p>
<p>नारदः �</p>
<p>सिद्धं सुदर्शनं विष्णोः शेषमायुधसञ्ज्ञितम् ॥ ३६-४९ ॥</p>
<p>कथमस्य परीवाराः केशवाद्याः समीरिताः ।<br>
विष्ण्वाद्या मूर्तिभेदाश्च कथं वा पञ्जरीकृताः ॥ ३६-५० ॥</p>
<p>कथं वा भगवन्मन्त्राः परिवारत्वमागताः ।<br>
इमं च संशयं देव च्छेत्तुमर्हसि साम्प्रतम् ॥ ३६-५१ ॥</p>
<p>तदुत्तरकथनारम्भः</p>
<p>अहिर्बुध्न्यः �</p>
<p>शृणु तात महाप्राज्ञ रहस्यमिदमुत्तमम् ।<br>
त्वदृते शक्नुयात् प्रष्टुमिममर्थं न कश्चन ॥ ३६-५२ ॥</p>
<p>भगवत इव तत्सङ्कल्परूपस्य<br>
सुदर्शनस्याप्यनादित्वापरिच्छेद्यत्वे</p>
<p>यथा नारायणो देवः पुरुषः पुष्करेक्षणः ।<br>
अनादिरपरिच्छेद्यस्तथायमपि नारद ॥ ३६-५३ ॥</p>
<p>तदुपपादनाय परमात्मशक्तेर्द्वेधा विभागः</p>
<p>द्वे शक्ती तस्य विद्येते विष्णोः सर्वार्थसाधने ।<br>
प्रधानभूते याभ्यां तु वहत्येष जगद्धुरम् ॥ ३६-५४ ॥</p>
<p>प्। ३५१) एका त्विच्छात्मिका तस्य तथान्या तु क्रियात्मिका ।</p>
<p>तत्रेच्छारूपिण्याः शक्तेर्लक्ष्मीरूपत्वम्</p>
<p>प्रथमा परमा लक्ष्मीर्जगत्त्रातुः कुटुम्बिनी ॥ ३६-५५ ॥</p>
<p>क्रियारूपायाः शक्तेः सुदर्शनरूपत्वम्</p>
<p>तत्त्वविद्भिरिदं प्रोक्तं द्वितीयेह सुदर्शनम् ।</p>
<p>ताभ्यां शक्तिभ्यां विना भगवतोऽप्यकिञ्चित्करत्वम्</p>
<p>तस्माल्लक्ष्म्या विना देवः सङ्कल्पे न प्रभुर्हरिः ॥ ३६-५६ ॥</p>
<p>अनेनापि विना कर्तुं किञ्चिन्नार्हति केशवः ।</p>
<p>तस्य शक्तिद्वयस्य सृष्टिस्थितिसंहाराद्युपकरणत्वम्</p>
<p>अनेन सर्वं सृजति देवोऽनेनैव पाति च ॥ ३६-५७ ॥</p>
<p>अनेन संहृतिं देवो विश्वस्यान्ते करोति च ।<br>
अनेन दानवान् दैत्यान्निहन्ति मधुसूदनः ॥ ३६-५८ ॥</p>
<p>क्रियतेऽनेन तत्कर्म सर्वं सर्वगतेन वै ।</p>
<p>रक्षकं परमात्मानं प्रति शक्तिद्वयस्यापि<br>
रक्ष्यकोट्यन्तर्भावः</p>
<p>तस्मात् सर्वात्मना चैनं स्वबुद्ध्या परिरक्षति ॥ ३६-५९ ॥</p>
<p>विशिष्य लक्ष्म्या अपि रक्ष्यकोट्यन्तर्भावप्रतिपादनम्</p>
<p>यथा स्वं स्वामिना रक्ष्यं रक्ष्यते स्वयमेव हि ।<br>
एवं सर्वस्य जननीं लक्ष्मीं लक्ष्मीधरः स्वयम् ॥ ३६-६० ॥</p>
<p>चतुर्धा व्यूह्य चात्मानं स्वभूतां परिरक्षति ।</p>
<p>अतः केशवादीनां परिवारत्वादिकल्पनाया युक्तत्वम्</p>
<p>तत् केशवादिमूर्तीनां परिवारत्वकल्पना ॥ ३६-६१ ॥</p>
<p>विष्ण्वादीनां च मूर्तीनां पञ्जरत्वं च युज्यते ।<br>
सर्वेषामपि मन्त्राणां रक्षकत्वं च साम्प्रतम् ॥ ३६-६२ ॥</p>
<p>प्रकारान्तरेणापि गुणप्रधानभावोपपादनम्</p>
<p>अथवा भगवानेव स्वयं चक्रस्वरूपधृत् ।<br>
अवस्थित इति प्राज्ञैः कथ्यते पुरुषोत्तमः ॥ ३६-६३ ॥</p>
<p>प्रतित्रेतायुगं देवः साधुत्राणकृते हरिः ।<br>
रामलक्ष्मणशत्रुघ्नभरताद्यात्मना स्वयम् ॥ ३६-६४ ॥</p>
<p>चतुर्धावस्थितस्तद्वच्चक्रत्मा हरिरेव हि ।<br>
गुणप्रधानभावस्तु रामादेरिव युज्यते ॥ ३६-६५ ॥</p>
<p>तदात्मनैव चात्मानं रक्षत्येव जनार्दनः ।<br>
स्वमूर्तिरक्षणे स्वेन विनान्यन्न भवेद्यतः ॥ ३६-६६ ॥</p>
<p>एतद्रहस्यश्रवणादेरपि क्रमशः परमपुरुषार्थसाधनत्वम्</p>
<p>य इदं शृणुते परिपृच्छति वा<br>
पठति स्मरतीह नरः सततम् ।<br>
विपुलामिह भूतिमवाप्य परा-<br>
मथ याति पदं परमं स हरेः ॥ ३६-६७ ॥</p>
<p>इति श्रीपाञ्चरात्रे तन्त्ररहस्ये अहिर्बुध्न्यसंहितायां राज्ञां<br>
सुदर्शनयन्त्राराधनविधानकेशवादिगुणप्रधानभावव्य-<br>
वस्थापनं नाम षट्त्रिंशोऽध्यायः ॥ ३६ ॥</p>
<p>आदितः श्लोकाः २३१९</p>
<div class="footnotes" role="doc-endnotes">
<hr>
<ol>
<li id="fn:1">
<p>तत् D.2.स्थूलसंज्ञिता A B C E F J&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>करणात्मन A.&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a>&#160;<a href="#fnref1:2" class="footnote-backref" role="doc-backlink">&#x21a9;&#xfe0e;</a>&#160;<a href="#fnref2:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>कालेन तावता सा तु चिकीर्षे प्रतिसंचरे J; अयं श्लोकः D पुस्तके न दृश्यते&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>चिकीर्षेJ.&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>तन्महाग्निना E J; तन्महात्मना F.&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>तदेत्यादि पादद्वयं B C पुस्तकयोर्न दृश्यते<br>
मनुष्वेव लयं यान्ति मानवास्ते चतुः शतम्।<br>
एवं चेतनवर्गे तु मनुष्वेव लयं गते ॥ 4.13 ॥<br>
मिथुनान्येव चत्वारि मनूनां केवलानि तु।<br>
कूर्मपृष्ठसमानायां भुवि तिष्ठन्ति वै मुने ॥ 4.14 ॥&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-pAncharAtrAgamaH_ahirbudhnya-saMhitA_04_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/pAncharAtrAgamaH/ahirbudhnya-saMhitA/04/">०४ </a>
            <a data-toggle="collapse" href="#section-tree-item-body-pAncharAtrAgamaH_ahirbudhnya-saMhitA_04_md" role="button" aria-expanded="false" aria-controls="section-tree-item-body-pAncharAtrAgamaH_ahirbudhnya-saMhitA_04_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-pAncharAtrAgamaH_ahirbudhnya-saMhitA_04_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०४</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2025 Sep 3 04:51:09 UTC. (<a href="http://google.com/search?q=04%3a51%3a09%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
