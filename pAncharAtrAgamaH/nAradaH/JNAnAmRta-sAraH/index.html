<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | &#43;ज्ञानामृत-सारः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/pAncharAtrAgamaH/nAradaH/JNAnAmRta-sAraH/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/pAncharAtrAgamaH/nAradaH/JNAnAmRta-sAraH/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/">
  <meta property="og:site_name" content="आगमे वैष्णवे विश्वासटिप्पन्यः">
  <meta property="og:title" content="&#43;ज्ञानामृत-सारः">
  <meta property="og:description" content="ज्ञानामृतसारसंहिता श्री-नारद-पञ्च-रात्रम्
प्रथमैक-रात्रे प्रथमो ऽध्यायः
ॐ नमो भगवते वासुदेवाय
अथ मङ्गलाचरणम्
नारायणं नमस् कृत्य नरं चैव नरोत्तमम्।
देवीं सरस्वतीं चैव ततो जयम् उदीरयेत्॥
गणेश-शेष-ब्रह्मेश-दिनेश-प्रमुखाः सुराः।
कुमाराद्याश् च मुनयः सिद्धाश् च कपिलादयः ॥१,१.१॥
लक्ष्मी सरस्वती दुर्गा सावित्री राधिका परा।
भक्त्या नमन्ति यं शश्वत् तं नमामि परात् परं ॥१,१.२॥
ध्यायन्ते सततं सन्तो योगिनो वैष्णवास् तथा।
ज्योतिर्-अभ्यन्तरे रूपम् अतुलं श्याम-सुन्दरम् ॥१,१.३॥
ध्यायेत् तं परमं ब्रह्म परमात्मानम् ईश्वरम्।
निरीहम् अति-निर्लिप्तम् निर्गुणं प्रकृतेः परं ॥१,१.४॥
सर्वेशं सर्व-रूपं च सर्व-कारण-कारणम्।
सत्यं नित्यं च पुरुषं पुराणं परम् अव्ययम् ॥१,१.५॥
मङ्गल्यं मङ्गलार्हं च मङ्गलं मङ्गलालयम्।
स्वेच्छा-मयं परं धाम भगवन्तं सनातनम् ॥१,१.६॥
स्तुवन्ति वेदा यं शश्वन्न् आनन्तं जानन्ति यस्य ते।
तं स्तौमि परमानन्दं सानन्दं नन्द-नन्दनम् ॥१,१.७॥
भक्त-प्रियं च भक्तेशं भक्तानुग्रह-विग्रहं।
श्रीदं श्रीशं श्री-निवासं श्री-कृष्णं राधिकेश्वरम् ॥१,१.८॥
ज्ञानामृतं ज्ञान-सिन्धोः संप्राप्य शङ्कराद् गुरोः।
परावराच् च परमाद् योगीन्द्राणां गुरोर् गुरोः ॥१,१.९॥
वेदेभ्यो दधि-सिन्धुभ्यश् चतुर्भ्यः सुमनोहरम्।
तज् ज्ञान-मन्थ-दण्डेन संनिर्मथ्य नवं नवम् ॥१,१.१०॥
नवनीतं समुद्धृत्य नत्वा शम्भोः पदाम्बुजम्।
विधि-पुत्रो नारदो ऽहं पञ्च-रात्रं समारभे ॥१,१.११॥">
  <meta property="og:locale" content="en_us">
  <meta property="og:type" content="website">

  <meta itemprop="name" content="&#43;ज्ञानामृत-सारः">
  <meta itemprop="description" content="ज्ञानामृतसारसंहिता श्री-नारद-पञ्च-रात्रम्
प्रथमैक-रात्रे प्रथमो ऽध्यायः
ॐ नमो भगवते वासुदेवाय
अथ मङ्गलाचरणम्
नारायणं नमस् कृत्य नरं चैव नरोत्तमम्।
देवीं सरस्वतीं चैव ततो जयम् उदीरयेत्॥
गणेश-शेष-ब्रह्मेश-दिनेश-प्रमुखाः सुराः।
कुमाराद्याश् च मुनयः सिद्धाश् च कपिलादयः ॥१,१.१॥
लक्ष्मी सरस्वती दुर्गा सावित्री राधिका परा।
भक्त्या नमन्ति यं शश्वत् तं नमामि परात् परं ॥१,१.२॥
ध्यायन्ते सततं सन्तो योगिनो वैष्णवास् तथा।
ज्योतिर्-अभ्यन्तरे रूपम् अतुलं श्याम-सुन्दरम् ॥१,१.३॥
ध्यायेत् तं परमं ब्रह्म परमात्मानम् ईश्वरम्।
निरीहम् अति-निर्लिप्तम् निर्गुणं प्रकृतेः परं ॥१,१.४॥
सर्वेशं सर्व-रूपं च सर्व-कारण-कारणम्।
सत्यं नित्यं च पुरुषं पुराणं परम् अव्ययम् ॥१,१.५॥
मङ्गल्यं मङ्गलार्हं च मङ्गलं मङ्गलालयम्।
स्वेच्छा-मयं परं धाम भगवन्तं सनातनम् ॥१,१.६॥
स्तुवन्ति वेदा यं शश्वन्न् आनन्तं जानन्ति यस्य ते।
तं स्तौमि परमानन्दं सानन्दं नन्द-नन्दनम् ॥१,१.७॥
भक्त-प्रियं च भक्तेशं भक्तानुग्रह-विग्रहं।
श्रीदं श्रीशं श्री-निवासं श्री-कृष्णं राधिकेश्वरम् ॥१,१.८॥
ज्ञानामृतं ज्ञान-सिन्धोः संप्राप्य शङ्कराद् गुरोः।
परावराच् च परमाद् योगीन्द्राणां गुरोर् गुरोः ॥१,१.९॥
वेदेभ्यो दधि-सिन्धुभ्यश् चतुर्भ्यः सुमनोहरम्।
तज् ज्ञान-मन्थ-दण्डेन संनिर्मथ्य नवं नवम् ॥१,१.१०॥
नवनीतं समुद्धृत्य नत्वा शम्भोः पदाम्बुजम्।
विधि-पुत्रो नारदो ऽहं पञ्च-रात्रं समारभे ॥१,१.११॥">
  <meta itemprop="wordCount" content="12420">
  <meta name="twitter:card" content="summary">
  <meta name="twitter:title" content="&#43;ज्ञानामृत-सारः">
  <meta name="twitter:description" content="ज्ञानामृतसारसंहिता श्री-नारद-पञ्च-रात्रम्
प्रथमैक-रात्रे प्रथमो ऽध्यायः
ॐ नमो भगवते वासुदेवाय
अथ मङ्गलाचरणम्
नारायणं नमस् कृत्य नरं चैव नरोत्तमम्।
देवीं सरस्वतीं चैव ततो जयम् उदीरयेत्॥
गणेश-शेष-ब्रह्मेश-दिनेश-प्रमुखाः सुराः।
कुमाराद्याश् च मुनयः सिद्धाश् च कपिलादयः ॥१,१.१॥
लक्ष्मी सरस्वती दुर्गा सावित्री राधिका परा।
भक्त्या नमन्ति यं शश्वत् तं नमामि परात् परं ॥१,१.२॥
ध्यायन्ते सततं सन्तो योगिनो वैष्णवास् तथा।
ज्योतिर्-अभ्यन्तरे रूपम् अतुलं श्याम-सुन्दरम् ॥१,१.३॥
ध्यायेत् तं परमं ब्रह्म परमात्मानम् ईश्वरम्।
निरीहम् अति-निर्लिप्तम् निर्गुणं प्रकृतेः परं ॥१,१.४॥
सर्वेशं सर्व-रूपं च सर्व-कारण-कारणम्।
सत्यं नित्यं च पुरुषं पुराणं परम् अव्ययम् ॥१,१.५॥
मङ्गल्यं मङ्गलार्हं च मङ्गलं मङ्गलालयम्।
स्वेच्छा-मयं परं धाम भगवन्तं सनातनम् ॥१,१.६॥
स्तुवन्ति वेदा यं शश्वन्न् आनन्तं जानन्ति यस्य ते।
तं स्तौमि परमानन्दं सानन्दं नन्द-नन्दनम् ॥१,१.७॥
भक्त-प्रियं च भक्तेशं भक्तानुग्रह-विग्रहं।
श्रीदं श्रीशं श्री-निवासं श्री-कृष्णं राधिकेश्वरम् ॥१,१.८॥
ज्ञानामृतं ज्ञान-सिन्धोः संप्राप्य शङ्कराद् गुरोः।
परावराच् च परमाद् योगीन्द्राणां गुरोर् गुरोः ॥१,१.९॥
वेदेभ्यो दधि-सिन्धुभ्यश् चतुर्भ्यः सुमनोहरम्।
तज् ज्ञान-मन्थ-दण्डेन संनिर्मथ्य नवं नवम् ॥१,१.१०॥
नवनीतं समुद्धृत्य नत्वा शम्भोः पदाम्बुजम्।
विधि-पुत्रो नारदो ऽहं पञ्च-रात्रं समारभे ॥१,१.११॥">
<script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/pAncharAtrAgamaH\/nAradaH\/JNAnAmRta-sAraH\/".replace(basePath, "/");
  pageVars.pageParams = {};
  pageVars.pageSource = "pAncharAtrAgamaH\/nAradaH\/JNAnAmRta-sAraH\/_index.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>







    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/fonts.css" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> &#43;ज्ञानामृत-सारः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="&#43;ज्ञानामृत-सारः">&#43;ज्ञानामृत-सारः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/pAncharAtrAgamaH/nAradaH/JNAnAmRta-sAraH/_index.md"><i class="fas fa-edit"></i></a>
    
</header>
<main>
    <article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>ज्ञानामृतसारसंहिता
श्री-नारद-पञ्च-रात्रम्</p>
<h2 id="heading"></h2>
<p>प्रथमैक-रात्रे प्रथमो ऽध्यायः</p>
<p>ॐ नमो भगवते वासुदेवाय</p>
<p>अथ मङ्गलाचरणम्</p>
<p>नारायणं नमस् कृत्य नरं चैव नरोत्तमम्।<br>
देवीं सरस्वतीं चैव ततो जयम् उदीरयेत्॥</p>
<p>गणेश-शेष-ब्रह्मेश-दिनेश-प्रमुखाः सुराः।<br>
कुमाराद्याश् च मुनयः सिद्धाश् च कपिलादयः ॥१,१.१॥<br>
लक्ष्मी सरस्वती दुर्गा सावित्री राधिका परा।<br>
भक्त्या नमन्ति यं शश्वत् तं नमामि परात् परं ॥१,१.२॥<br>
ध्यायन्ते सततं सन्तो योगिनो वैष्णवास् तथा।<br>
ज्योतिर्-अभ्यन्तरे रूपम् अतुलं श्याम-सुन्दरम् ॥१,१.३॥<br>
ध्यायेत् तं परमं ब्रह्म परमात्मानम् ईश्वरम्।<br>
निरीहम् अति-निर्लिप्तम् निर्गुणं प्रकृतेः परं ॥१,१.४॥<br>
सर्वेशं सर्व-रूपं च सर्व-कारण-कारणम्।<br>
सत्यं नित्यं च पुरुषं पुराणं परम् अव्ययम् ॥१,१.५॥<br>
मङ्गल्यं मङ्गलार्हं च मङ्गलं मङ्गलालयम्।<br>
स्वेच्छा-मयं परं धाम भगवन्तं सनातनम् ॥१,१.६॥<br>
स्तुवन्ति वेदा यं शश्वन्न् आनन्तं जानन्ति यस्य ते।<br>
तं स्तौमि परमानन्दं सानन्दं नन्द-नन्दनम् ॥१,१.७॥<br>
भक्त-प्रियं च भक्तेशं भक्तानुग्रह-विग्रहं।<br>
श्रीदं श्रीशं श्री-निवासं श्री-कृष्णं राधिकेश्वरम् ॥१,१.८॥<br>
ज्ञानामृतं ज्ञान-सिन्धोः संप्राप्य शङ्कराद् गुरोः।<br>
परावराच् च परमाद् योगीन्द्राणां गुरोर् गुरोः ॥१,१.९॥<br>
वेदेभ्यो दधि-सिन्धुभ्यश् चतुर्भ्यः सुमनोहरम्।<br>
तज् ज्ञान-मन्थ-दण्डेन संनिर्मथ्य नवं नवम् ॥१,१.१०॥<br>
नवनीतं समुद्धृत्य नत्वा शम्भोः पदाम्बुजम्।<br>
विधि-पुत्रो नारदो ऽहं पञ्च-रात्रं समारभे ॥१,१.११॥</p>
<p>ॐ नारायणाश्रमे पुण्ये पुण्य-क्षेत्रे च भारत।<br>
सिद्धे नारायण-क्षेत्रे वट-मूले सुपुण्यदे ॥१,१.१२॥<br>
कृष्णांशं कृष्ण-भक्तं च पलं कृष्ण-परायणम्।<br>
श्री-कृष्ण-चरणाम्भोज-ध्यानैकतान-मानसम् ॥१,१.१३॥<br>
जपन्तं परमं ब्रह्म कृष्ण इत्य् अक्षर-द्वयम्।<br>
सुखासने सुखासीनं कृष्ण-द्वैपायनं मुनिम् ॥१,१.१४॥<br>
पप्रच्छ शुकदेवश् च सर्व-ज्ञं पितरं मुनिः।<br>
कारणण् च पुराणानां पुराणं परम् अव्ययम् ॥१,१.१५॥</p>
<p>श्री-शुक उवाच
भगवन् सर्व-तत्त्व-ज्ञ वेद-वेदाङ्ग-पारग।<br>
यद् यत् प्रकारं ज्ञानं च निगूढं श्रुति-सम्मतम् ॥१,१.१६॥<br>
तेषु यत् सार-भूतं चाप्य् अज्ञानान्ध-प्रदीपकम्।<br>
तत् तत् सर्वं समालोच्य मां बोधयितुम् अर्हसि ॥१,१.१७॥</p>
<p>अथ श्री-कृष्ण-भक्ति-प्रशंशा</p>
<p>स पिता ज्ञान-दाता यो ज्ञानं तत् कृष्ण-भक्तिदम्।<br>
सा भक्तिः परमा शुद्धा कृष्ण-दास्य-प्रदा च या ॥१,१.१८॥<br>
तद् एव दास्यं शस्तं यत् साक्षाच् चरण-सेवनं।<br>
नित्यं गोलोक-वासं च पुरतः स्तवनं हरेः ॥१,१.१९॥<br>
शश्वन् निमेष-रहितं तत्-पाद-पद्म-दर्शनम्।<br>
शश्वत् तत्-सार्धम् आलाप-सेवा-कर्म-नियोजनम् ॥१,१.२०॥<br>
तेन सार्धम् अविच्छेद-स्थानं परं शोभनम्।<br>
भक्तानां वाञ्च्छितं वस्तु सार-भूतं श्रुतौ श्रुतम् ॥१,१.२१॥</p>
<p>पुत्रस्य वचनं श्रुत्वा व्यासदेवो जहास सः।<br>
विज्ञाय ज्ञानिनं पुत्रं परमाह्लादम् आप ह ॥१,१.२२॥<br>
पुत्रं शुभाशिषं कृत्वा सर्व-ज्ञः सर्व-भावनः।<br>
यथाप्राप्तं गुरु-मुखात् प्रवक्तुम् उपचक्रमे ॥१,१.२३॥</p>
<p>श्री-व्यास उवाच
शुक धन्यो ऽसि मान्यो ऽसि पुण्य-रूपो ऽसि भारते।<br>
पुत्रेण भवतास्माकं कुलं मुक्तं च पावनम् ॥१,१.२४॥<br>
स पुत्रः कृष्ण-भक्तो यो भारते सुयशस्-करः।<br>
पुनाति पुंसां शतकं जन्म-मात्रेण लीलया ॥१,१.२५॥<br>
माता-महानां शतकं मातरं मातृ-मातरम्।<br>
सोदरान् बान्धवांश् चैव भृत्यान् पत्नीं सहात्मजाम् ॥१,१.२६॥<br>
यत्-कन्यां प्रतिगृह्णाति तद्-आदि-पुरुष-त्रयम्।<br>
कन्या-प्रदाता श्वशुरो जीवन्-मुक्तः सभार्यकः ॥१,१.२७॥<br>
स्वयं विधाता भगवान् परं कृष्ण-परायणः।<br>
कृष्ण-भक्तो वसिष्टस् तु तत् सुतो वैष्णवः स्वयम् ॥१,१.२८॥<br>
वैष्णवस् तत् सुतः शक्तिः कृष्ण-ध्यानैक-मानसः।<br>
पराशरश् च तत्-पुत्रः कृष्ण-पादाब्ज-सेवया ॥१,१.२९॥<br>
जीवन्-मुक्तो महा-ज्ञानी योगीन्द्राणां गुरोर् गुरुः।<br>
अहं वेद-विभक्ता च श्री-कृष्ण-पाद-सेवया ॥१,१.३०॥<br>
गुरुर् मे भगवान् साक्षाद् योगीन्द्रो नारदो मुनिः।<br>
गुरोर् गुरुर् मे शम्भुश् च योगीन्द्राणां गुरोर् गुरुः ॥१,१.३१॥<br>
तेषां पुण्येन पुत्रस् त्वं पुण्य-राशिश् च मूर्तिमान्।<br>
पद्मानां मम पुंसां च प्रकाशो भास्करः स्वयम् ॥१,१.३२॥<br>
श्री-कृष्ण-चरणाम्भोजं पादाब्जं नारदेशयोः।<br>
सरस्वतीं नमस् कृत्य ज्ञानं वक्ष्ये सनातनम् ॥१,१.३३॥<br>
श्रूयताम् पञ्च-रात्रं च वेद-सारम् अभीप्सितम्।<br>
पञ्च-संवादम् इष्टं च भक्तानाम् अभिवाञ्च्छितम् ॥१,१.३४॥<br>
प्राणाधिकं प्रियं शुद्धं परं ज्ञानामृतं शुभं।<br>
अथ षट्-संवादाः ?wहत्? हि गोलोके शत-शृङ्गे च पर्वते ॥१,१.३५॥<br>
सुपुण्ये विरजा-तीरे वट-मूले मनोहरे।<br>
पुरतो राधिकायाश् च ब्रह्माणं कमलोद्भवम् ॥१,१.३६॥<br>
तम् उवाच महा-भक्तं स्तुवन्तं प्रणतं सुतम्।<br>
पञ्च-रात्रम् इदं पुण्यं श्रुत्वा च जगतां विधिः ॥१,१.३७॥<br>
प्रणम्य राधिकां कृष्णं प्रययौ शिव-मन्दिरम्।<br>
भक्त्या तम् पूजयाम् आस शङ्करः परमादरम् ॥१,१.३८॥<br>
सुखासने सुखासीनं स्वस्थं भक्तं च पूजितम्।<br>
पप्रच्छ वार्तां विनयी विनयेन सुखावहाम् ॥१,१.३९॥<br>
सर्वं तं कथयाम् आस पञ्च-रात्रादिकं शुभम्।<br>
वसन्तं वट-मूले च स्वर्गे मन्दाकिनी-तटे ॥१,१.४०॥<br>
योगीन्द्रैर् अपि सिद्धेन्द्रैर् मुनीन्द्रैश् च स्तुतं प्रभुं।<br>
ज्ञानामृतं तम् उक्त्वा स ब्रह्म-लोकं जगाम ह ॥१,१.४१॥<br>
शम्भुश् च कथयाम् आस स्व-शिष्यं नारदं मुनिम्।<br>
नारदः कथयाम् आस पुष्करे सूर्य-पर्वणि ॥१,१.४२॥<br>
मां भक्तम् अनुरक्तं च पुण्याहे मुनि-संसदि।<br>
पञ्च-रात्रम् इदं शुद्धं भ्रमान्ध-ध्वंस-दीपकम् ॥१,१.४३॥</p>
<p>अथ पञ्च-रात्र-पद-व्याख्या</p>
<p>रात्रं च ज्ञान-वचनं ज्ञानं पञ्च-विधं स्मृतम्।<br>
तेनेदं पञ्च-रात्रं च प्रवदन्ति मनीषिणः ॥१,१.४४॥<br>
ज्ञानं परम-तत्त्वं च जन्म-मृत्यु-जरापहम्।<br>
ततो मृत्युञ्जयः शम्भुः संप्राप कृष्ण-वक्त्रतः ॥१,१.४५॥<br>
ज्ञानम् द्वितीयं परमं मुमुक्षूणां च वाञ्च्छितम्।<br>
परं मुक्ति-प्रदं शुद्धं यतो लीनं हरेः पदे ॥१,१.४६॥<br>
ज्ञानं शुद्धं तृतीयं च मङ्गलं कृष्ण-भक्तिदम्।<br>
तद्-दास्यम् अधीष्टं च यतो दास्यं लभेद् धरेः ॥१,१.४७॥<br>
चतुर्थं यौगिकं ज्ञानं सर्व-सिद्धि-प्रदं परम्।<br>
सर्वस्वं योगिनां पुत्र सिद्धानां च सुख-प्रदम् ॥१,१.४८॥<br>
अणिमा लघिमा व्याप्तिः प्राकाम्यं महिमा तथा।<br>
ईशित्वं च वशित्वं च तथाकामावसायिता ॥१,१.४९॥<br>
सावज्ञं दूर-श्रवणं पर-काय-प्रवेशनम्।<br>
काय-व्यूहं जीव-दानं पर-जीव-हरं परम् ॥१,१.५०॥<br>
सर्ग-कर्तृत्व-शिल्पं च सर्ग-संहार-कारणम्।<br>
सिद्धं च षोडश-विधं ज्ञानिनां च यतो भवेत् ॥१,१.५१॥<br>
ज्ञानं च परमं प्रोक्तं तद् वै वैषयिकं नृणां।<br>
यद् इष्ट-देवी माया सा परं संमोह-कारणं ॥१,१.५२॥<br>
विषये बद्ध-चितं च सर्वम् इन्द्रिय-सेवनम्।<br>
पोषनं स्व-कुटुम्बानां स्वात्मनश् च निरन्रतम् ॥१,१.५३॥<br>
प्रथमं सात्त्विकं ज्ञानं द्वितीयं च तद् एव च।<br>
नैर्गुण्यं च तृतीयं च ज्ञानं च सर्वतः परम् ॥१,१.५४॥<br>
चतुर्थम् च राजसिकं भक्तस् तन् नाभिवाञ्च्छति।<br>
पञ्चमं तामसं ज्ञानं विद्वांस् तन् नाभिवाञ्च्छति ॥१,१.५५॥<br>
ज्ञानं पञ्च-विधं प्रोक्तं पञ्च-रात्रं विदुर् बुधाः।<br>
पञ्च-रात्रं सप्त-विधं ज्ञानिनां ज्ञानदं परम् ॥१,१.५६॥<br>
ब्राह्मं शैवं च कौमारं वासिष्टं कापिलं परम्।<br>
गौतमीयं नारदीयम् इदं सप्त-विधं स्मृतम् ॥१,१.५७॥</p>
<p>अथ ग्रन्थ-प्रशंसा</p>
<p>षट् पञ्च-रात्रं वेदाश् च पुराणानि च सर्वशः।<br>
इतिहासं धर्म-शास्त्रं शात्रं च सिद्धि-योग-जम् ॥१,१.५८॥<br>
दृष्ट्वा सर्वं समालोक्य ज्ञानं संप्राप्य शङ्करात्।<br>
ज्ञानामृतं पञ्च-रात्रं चकार नारदो मुनिः ॥१,१.५९॥<br>
पुण्यं च पाप-विघ्नं भक्ति-दास्य-प्रदं हरेः।<br>
सर्वस्वं वैष्णवानां च प्रियं प्राणाधिकं सुत ॥१,१.६०॥<br>
सार-भूतं च सर्वेषां वेदानां परमाद्भुतम्।<br>
नारदीयं पञ्च-रात्रं पुराणेषु सुदुर्लभम् ॥१,१.६१॥<br>
सर्वान्तरात्मा भगवान् ब्रह्म-ज्योतिः सनातनम्।<br>
परिपूर्णतमः श्रीमान् यथा कृष्णः सुरेषु च ॥१,१.६२॥<br>
यथा देवीषु पूज्या सा मूल-प्रकृतिर् ईश्वरी।<br>
वैष्णवानां च सिद्धानां ज्ञानिनां योगिनां शिवः ॥१,१.६३॥<br>
विश्वस्तानां इन्द्रियानाम् मनश् च शीघ्र-गामिनाम्।<br>
ब्रह्मा च वेद-विदुषां पूज्यानां च गणेश्वरः ॥१,१.६४॥<br>
सनत्-कुमारो भगवान् मुनीनां प्रवरो यथा।<br>
बृहस्पतिर् बुद्धिमतां सिद्धानां कपिलो यथा ॥१,१.६५॥<br>
योगीन्द्रानां सतां शुद्ध ऋषिर् नारायणो यथा।<br>
कवीनां च यथा शुक्रः पण्डितानां बृहस्पतिः ॥१,१.६६॥<br>
सरिताम् च यथा गङ्गा समुद्राणां जलार्णवः।<br>
वृन्दावनं वनानां च वर्षानां भारतं यथा ॥१,१.६७॥<br>
पुष्करं तत्र तीर्थानां पूज्यानां वैष्णवो यथा।<br>
आत्माकाशो यथाप्तानां यथा काशी पुरीषु च ॥१,१.६८॥<br>
वृक्षाणां कल्प-वृक्षश् च सुरभी काम-धेनुषु।<br>
पुष्पाणां पारिजातश् च पत्राणां तुलसी यथा ॥१,१.६९॥<br>
मन्त्राणां कृष्ण-मन्त्रश् च यथा विद्या धनेष्व् अपि।<br>
यथा तेजस्विनां सूर्यो मिष्टानाम् अमृतं यथा ॥१,१.७०॥<br>
आधाराणां च स्थूलानां महा-विष्णुर् यथा सुत।<br>
सूक्ष्माणां परमाणुश् च गुरुणां मन्त्र-तन्त्र-दः ॥१,१.७१॥<br>
पुत्रश् च स्नेह-पात्राणां नक्षत्राणां यथा शशी।<br>
यथा घृतं च गव्यानां शस्यानां धान्यम् ईप्सितम् ॥१,१.७२॥<br>
शास्त्राणां च यथा वेदाः साश्रमाणां यथा द्विजः।<br>
तैजसानां यथा रत्नं मुक्तामाणिक्यहीरकम् ॥१,१.७३॥<br>
यथा छन्दसि गायत्री दुर्गा शक्तिमतीष्व् अपि।<br>
पति-व्रतासु लक्स्मीश् च क्षमाशीलासु मेदिनी ॥१,१.७४॥<br>
सौभाग्यासु सुन्दरीषु राधा कृष्ण-प्रियासु च।<br>
हनुमान् वानराणां च पक्षिणां गरुडो यथा ॥१,१.७५॥<br>
वाहनानां बलवतां शङ्करस्य यथा वृषः।<br>
शालग्रामश् च यन्त्राणां पूजासु कृष्ण-पूजनम् ॥१,१.७६॥<br>
एकादशी व्रतानां च तपःस्व् अनशनं यथा।<br>
यज्ञानां जप-यज्ञश् च सत्यं धर्मेषु पुत्रक ॥१,१.७७॥<br>
सुशीलं च गुणानां च पुण्येषु कृष्ण-कीर्तनम्।<br>
शोभाशु सुख-दृश्येषु प्रभा तेजःसु सर्वतः ॥१,१.७८॥<br>
पोष्ट्रीणां उपकर्तृणां मित्राणां जननी यथा।<br>
लोकानाम् अपि लोकेशः शेषो नागेषु पूजितः ॥१,१.७९॥<br>
सुदर्शनं च शस्त्राणां विश्वकर्मा च शिल्पिनाम्।<br>
धर्मिष्ठेषु दयावत्सु देवर्षिसु महत्सु च ॥१,१.८०॥<br>
विष्णु-भक्तेषु विज्ञेषु यथैव नारदो मुनिः।<br>
एवं च सर्व-शास्त्रेषु पञ्च-रात्रं च पूजितम् ॥१,१.८१॥<br>
यथा निपीय पीयूषं न स्पृहा चान्य-वस्तुषु।<br>
पञ्च-रात्रम् अभिज्ञाय नान्येषु च स्पृहा सताम् ॥१,१.८२॥<br>
सर्वार्थ-ज्ञान-बीजं चाप्य् अज्ञानान्ध-प्रदीपम्।<br>
वेदसारोद्धृतं तत्त्वं सर्वेषां समभीप्सितम् ॥१,१.८३॥</p>
<p>इति श्री-नारद-पञ्च-रात्रे ग्रन्थ-प्रशंसनं नाम प्रथमो ऽध्यायः</p>
<h2 id="heading-1"></h2>
<p>प्रथमैक-रात्रे द्वितीयो ऽध्यायः</p>
<p>शुक उवाच
कुत्र वा पञ्च-रात्रं च नारदस्य च धीमते।<br>
प्रदत्तं शम्भुना तात तन् मे व्याख्यातुम् अर्हसि ॥१,२.१॥</p>
<p>अथ नारदस्य तपो-वर्णनम्</p>
<p>व्यास उवाच
अधीत्य सर्वान् वेदांश् च वेदाङ्गाण् पितुर् अन्तिके।<br>
जगाम तीत्र्हं केदारं सुप्रशस्तं च भारते ॥१,२.२॥<br>
हिमालयस्य पूर्वे य गङ्गा-तीरे मनोहरे।<br>
सिद्धे नारायण-क्षेत्रे सर्वेषां अभिवाञ्च्छिते ॥१,२.३॥<br>
तपश् चकार स मुनिर् दिव्यं वर्ष-सहस्रकम्।<br>
पित्रोक्तेनैव विधिना सततं संयुतः शुचिः ॥१,२.४॥<br>
शुश्रावाकाश-वाणीं च तपसो ऽन्ते महा-मुनिः।<br>
स्वल्पाक्षरां च बह्व्-अर्थां परिणाम-सुखावहाम् ॥१,२.५॥</p>
<p>अथ नारदं प्रति दैव-वाणी</p>
<p>अशरीरिष्य् उवाच
आधारितो यदि हरिस् तपसा ततः किम्।<br>
नाधारितो यदि हरिस् तपसा ततः किम्।<br>
अन्तर् बहिर् यदि हरिस् तपसा ततः किम्।<br>
नान्तर् बहिर् यदि हरिस् तपसा ततः किम् ॥१,२.६॥<br>
विरम विरम ब्रह्मन् किं तपस्यासु वत्स।<br>
व्रज व्रज द्विज शीघ्रं शङ्करं ज्ञान-सिन्धुम्।<br>
लभ लभ हरि-भक्तिं वैष्णवोक्तां सुपक्वां।<br>
भव-निगड-निबन्ध-छेदिनीं कर्तनीं च ॥१,२.७॥</p>
<p>इति श्रुत्वा च स मुनिर् विमनाः स्वर्-णदी-तटे।<br>
चकारार्थानुसन्धानं न प्रसन्नम् च तन् मनः ॥१,२.८॥<br>
रुरोद स्वर्-णदी-तीरे स्मारं स्मारं हरेः पदम्।<br>
ददर्श पुरतस् तातं ब्रह्माणं सकुमारकम् ॥१,२.९॥<br>
ननाम सहसा मूर्ध्ना पितरं तं सहोदरम्।<br>
पाद्यम् अर्घ्यं च प्रददौ जवेन सादरं मुनिः ॥१,२.१०॥<br>
श्लोक-द्वयार्थं पप्रच्छ कुमारं जगतां विधिम्।<br>
सुखासीनं सुस्थिरं च सस्मितं च गत-श्रमम् ॥१,२.११॥<br>
स्वात्मारामं पूर्ण-कामं ज्ञानिनां च गुरोर् गुरुम्।<br>
साश्रु-नेत्रः पुलकितो भक्त्या प्रणत-कन्धरम् ॥१,२.१२॥<br>
नारदस्य वचः श्रुत्वा दृष्ट्वा तं कातरं विधिः।<br>
पुत्रेण सार्द्धम् आलोच्य व्याख्यां कर्तुं समारेभे ॥१,२.१३॥</p>
<p>अथ दैव-वाण्यर्थः</p>
<p>ब्रह्मोवाच
हे वत्स पूर्व-श्लोकार्थं निगूढं श्रुति-सम्मतम्।<br>
वेदार्थं द्वि-विधं शुद्धं व्याख्यां कुर्वन्ति वैदिकाः ॥१,२.१४॥<br>
आराधितो यदि हरिर् येन पुंसा स्व-भक्तितः।<br>
किं तस्य तपसा व्यर्थं तीर्थ-पूतस्य नारद ॥१,२.१५॥<br>
कृष्ण-मन्त्रोपासकस्य जीवन्-मुक्तस्य भारते।<br>
तपश् चोपहास-बीजं तथा चर्वित-चर्वणम् ॥१,२.१६॥<br>
मन्त्र-ग्रहण-मात्रेण पुरुषाणां शतं सुत।<br>
पुनाति स्व-स्व-भक्तं च चान्धवंश् चावलीलया ॥१,२.१७॥<br>
नहि धर्मो नहि तपः श्री-कृष्ण-सेवनात् परम्।<br>
परिश्रमं च विफलं तपसा वैष्णवस्य च ॥१,२.१८॥<br>
कृष्ण-मन्त्रोपासकस्य तीर्थ-पूतस्य पुत्रक।<br>
तीर्थ-स्नानम् अनशनं वेदेषु च विडम्बनम् ॥१,२.१९॥<br>
पूर्व-कर्मानुरोधेन यत् पापं वैष्णवस्य च।<br>
मन्त्र-ग्रहण-मात्रेण नष्टं वह्नौ यथा तृणम् ॥१,२.२०॥<br>
पवित्रः परमो वह्निः पवित्रं चामलं जलं।<br>
पवित्रं भारतं वर्षं तीर्थं यत् तुलसी-दलम् ॥१,२.२१॥<br>
पुनाति लीलयैतानि शुद्धः कृष्ण-परायणः।<br>
उपस्पर्श च भक्तस्याप्य् एते वाञ्च्छन्ति सादरम् ॥१,२.२२॥<br>
भक्तस्य पाद-रजसा सद्यः पूता वसुन्धरा।<br>
नहि पूत-स्त्रि-भुवने श्री-कृष्ण-सेवकात् परः ॥१,२.२३॥<br>
शालिग्राम-शिला-चक्रे करोति कृष्ण-पूजनम्।<br>
तत्-पादोदक-नैवेद्यं नित्यं भुङ्क्ते च यः पुमान् ॥१,२.२४॥<br>
स वैष्णवो महा-पूतस् तन्-मन्त्रोपासकः शुचिः।<br>
पुनाति पुंसां शतकं जन्म-मात्रात् सबान्धवम् ॥१,२.२५॥<br>
वत्स श्लोकस्यैक-पादं व्याख्यातं च यथागमम्।<br>
व्याख्यातं करोम्य् अन्य-पादं यथाज्ञानं मिशामय ॥१,२.२६॥<br>
नाराधितो यदि हरिर् येन पुंसाधमेन च।<br>
किं तस्य तपसा व्यर्थं निष्फलं तत्-परिश्रमः ॥१,२.२७॥<br>
व्रतान्य् एव हि दानानि तपांस्य् अनशनानि च।<br>
वेदोपयुक्ता यज्ञाश् च कर्माणि च शुभानि च।<br>
न निष्पुनात्य् अभक्तं च सुराकुम्भम् इवापगा ॥१,२.२८॥<br>
अभक्त-स्पर्श-मात्रेण तीर्थानि कम्पितानि च।<br>
अभक्त-भार-दुःखेन कम्पिता सा वसुन्धरा ॥१,२.२९॥<br>
श्लोकार्धं कथितं वत्स किंचिद् एव यथागमम्।<br>
तस्यार्धस्यापि व्याख्यानं करोमीति निशामय ॥१,२.३०॥<br>
वेद-सारं कृष्ण-मतं ममापि नहि कल्पना।<br>
अन्तर् बहिर् यदि हैर् येषां पुंसां महात्मनां ॥१,२.३१॥<br>
स्वप्ने जागरणे शश्वत् तपस् तेषां च निष्फलम्।<br>
स एव विष्णु-तुल्यो हि तद्-अंशो भारते मुने ॥१,२.३२॥<br>
तस्य रक्षा-निबन्धेन तद्-अभ्यासे सुदर्शनम्।<br>
ध्यान-मात्रेण निष्-पापः पुनाति भुवन-त्रयम् ॥१,२.३३॥<br>
दत्वा चक्रं च रक्षार्थं न निश्चिन्तो जनार्दनः।<br>
स्वयं तन् निकटं याति द्रष्टुं रक्षणाय च ॥१,२.३४॥<br>
तत्-परो हि प्रियो नास्ति कृष्णस्य परमात्मनः।<br>
नहि भक्तात् परश् चात्मा प्राणाश् चावयवादयः।<br>
न लक्ष्मी राधिका वाणी स्वयंभुः शम्भुर् एव च ॥१,२.३५॥<br>
भक्त-प्राणो हि कृष्णश् च कृष्ण-प्राणा हि वैष्णवाः।<br>
ध्यायन्ते वैष्णवाः कृष्णं कृष्णश् च वैष्णवांस् तथा ॥१,२.३६॥<br>
व्याख्यातम् च त्रि-पादं च हे मुनीन्द्र यथागमम्।<br>
शेष-पादस्य व्याख्यानं करोमीति निशामय ॥१,२.३७॥<br>
नान्तर् बहिर् यदि हरिर् येषां पुंसां च नारद।<br>
तेषाम् अपि तपो व्यर्थम् अन्तर्-मलिन-चेतसां ॥१,२.३८॥<br>
किं तज्-ज्ञानेन तपसा व्रतेन नियमेन च।<br>
तीर्थ-स्नानेन पुण्येनापि अभक्त-मूढ-चेतसां ॥१,२.३९॥<br>
कृष्ण-भक्ति-विहीनेभ्यो द्विजेभ्यः श्वपचो महान्।<br>
शूकरो म्लेच्छ-निवहः स्व-धर्माचरेण च ॥१,२.४०॥<br>
स्व-धर्म-हीना विप्राश् चाप्य् अभक्ष्य-भक्षणेन च।<br>
नित्यं नित्यं विधर्मेण पतिताः श्वपचाधमाः ॥१,२.४१॥<br>
ब्रह्मणानां स्व-धर्मश् च सन्ततं कृष्ण-सेवनम्।<br>
नित्यं ते भुञ्जते सन्तस् तन्-नैवेद्यं पादोदकम् ॥१,२.४२॥<br>
न दत्वा हरये यस् तु यदि भुङ्क्ते द्विजाधमः।<br>
अन्नं विष्ठा-समं मूत्र-समं तोयं विदुर् बुधाः ॥१,२.४३॥<br>
भुङ्क्ते स्व-भक्ष्यं कोलश् च म्लेच्छश् च श्वपचाधमः।<br>
विप्रो नित्यम् अभक्ष्यं च भुङ्क्ते च पतितस् ततः ॥१,२.४४॥<br>
श्लोकम् एकं च व्याख्यातं यथा-ज्ञानं च नारद।<br>
सन्निबोध परस्यार्धं व्याख्यानं च यथोचितं ॥१,२.४५॥<br>
तपसो विरम ब्रह्मन् व्यर्थं भक्त-तपो ध्रुवम्।<br>
शङ्करश् च गुरुं कृत्वा हरि-भक्तिं लभाचिरम् ॥१,२.४६॥<br>
सुपक्वा हरि-भक्तिश् च तरणी भव-तारणे।<br>
गुरुर् एव परं ब्रह्म कर्ण-धार-स्वरूपकः ॥१,२.४७॥<br>
इत्य् एवम् उक्त्वा त्वां देवी प्रजगाम सरस्वती।<br>
व्याख्यातस् तद्-अभिप्रायः किं भूयः कथयामि ते ॥१,२.४८॥</p>
<p>ब्रह्माणश् च वचः श्रुत्वा जहास योगिनां गुरुः।<br>
सनत्-कुमारो भगवान् उवाच पितरं शुक ॥१,२.४९॥</p>
<p>सनत्-कुमार उवाच
पूर्व-श्लोकस्य व्याख्यानं न बुद्धं शिशुना मया।<br>
पुत्रं शिष्यम् अबोधं च युक्तं बोधयितुम् पुनः ॥१,२.५०॥<br>
आराधितो हरिर् येन तस्य व्यर्थं तपो यदि।<br>
नाराधितो हैर् येन तस्य व्यर्तं तपो यदि ॥१,२.५१॥<br>
तस्यारहितौ तौ द्वौ तपसश् च स्थलं कुतः।<br>
तपः कुर्वन्ति ये तात त्वं मां बोधय बालकम् ॥१,२.५२॥</p>
<p>पुत्रस्य वचनं श्रुत्वा सन्दिग्धो जगतां गुरुः।<br>
दध्यौ कृष्ण-पदाम्भोजं परं कल्प-तरुं शुक ॥१,२.५३॥<br>
क्षणं संचित्य पादाब्जं प्राप राद्धान्तम् ईप्सितम्।<br>
व्याख्यां कर्तुं समारेभे विधाता जगताम् अपि ॥१,२.५४॥</p>
<p>अथ नैवेद्य-प्रशंसा</p>
<p>ब्रह्मोवाच
धन्यो ऽहं भवतः पुत्रात् ज्ञानिनां च गुरोर् गुरोः।<br>
विष्णु-भक्ताच् च धर्मिष्ठात् सत्-पुत्राच् च पिता सुखी ॥१,२.५५॥<br>
धन्यो ऽसि पण्डितो ऽसि त्वं हरि-भक्तो ऽसि पुत्रक।<br>
ममापि सफलं जन्म जीवनं च त्वया बुध ॥१,२.५६॥<br>
निबोध पूर्व-श्लोकार्थं पुनर् व्याख्यां करोमि च।<br>
तथापि चेन् न सन्तोषो भवान् व्याख्यां करिष्यति ॥१,२.५७॥<br>
आशब्दः सम्यग्-अर्थे च राधितः प्राप्त-वाचकः।<br>
संप्राप्तश् च हरिर् येन व्यर्थस् तस्य तपः-श्रमः ॥१,२.५८॥<br>
येन सम्यक्-प्रकारेण संप्राप्तो हरिर् ईश्वरः।<br>
स्वप्ने ज्ञाने च ज्ञातस् तेषां व्यर्थस् तपः-श्रमः ॥१,२.५९॥<br>
श्री-कृष्ण-विमुखं मूढं द्विजम् एव नराधमम्।<br>
तीर्थं दानं तापः पुण्यं व्रतं नैव पुनाति तम् ॥१,२.६०॥<br>
यश् च मूढतमो लोके यश् च भक्तिं परां गतः।<br>
ताव् उभौ सुख-सेधेते तपः कुर्वन्ति मध्यमाः ॥१,२.६१॥<br>
देवान् अन्यांश् च भजते हरिं जानाति तत्-परः।<br>
तपः करोति तं प्राप्तुम् आकाङ्क्षन् मध्यमो जनः ॥१,२.६२॥<br>
प्राक्तनाद् अनुरागी च गृही संसार-संवृतः।<br>
तपः करोति श्री-कृष्ण-पाद-पद्मार्थम् ईप्सितम् ॥१,२.६३॥<br>
परं श्री-कृष्ण-भजनं ध्यानं तन्-नाम-कीर्तनम्।<br>
तत्-पादोदक-नैवेद्य-भक्षणं सर्व-वाञ्च्छितम् ॥१,२.६४॥<br>
अतीव मूढो विप्रश् च प्राक्तनाद् गुरु-दोषतः।<br>
तामसो हि न जानाति श्री-कृष्णं त्रि-गुणात् परम् ॥१,२.६५॥<br>
अज्ञानाद् अथ वा ज्ञानात् सत्-सङ्गाद् एव प्राक्तनात्।<br>
भुङ्क्ते नैवेद्यं ईशस्य कृष्णस्य परमात्मनः ॥१,२.६६॥<br>
स च मुक्तो भवेत् पुत्र मुच्यते सर्व-पातकात्।<br>
स याति दिव्य-यानेन गोलोकं लोकम् उत्तमम् ॥१,२.६७॥<br>
शृणु वत्स प्रवक्ष्यामि पूर्वाख्यानं पुरातनम्।<br>
अतीव सुश्रवं चारु मधुरं मुक्तिदं परम् ॥१,२.६८॥<br>
कान्यकुब्जः सुक्षुब्धश् च ब्राह्मणो ग्राम-याजकः।<br>
देवलो वृष-वाहश् च महा-मूढश् च पातकी ॥१,२.६९॥<br>
स्वप्ने ज्ञाने न जानाति पुण्यं वा कृष्ण-पूजनम्।<br>
कृष्ण-भक्त-सहालाप-दर्शन-स्पर्शनं शुभं ॥१,२.७०॥<br>
बभूव प्राक्तनात् तस्य क्षण-मात्रं सुदुर्लभम्।<br>
तेन पुण्येन नैवेद्यं लेभे कृष्णस्य ब्राह्मणः ॥१,२.७१॥<br>
पितुः पुण्येन पुत्रश् च मार्गे पतितम् अल्पकम्।<br>
स्वयं भुक्तावशेषं च पतितं वैष्णवाज् जनात् ॥१,२.७२॥<br>
सुस्निग्धाक्षत-जीर्णं च रजसा मिश्रितं परम्।<br>
गच्छतस् तत्र विप्रस्य पतितं भक्ष्य-वस्तु च ॥१,२.७३॥<br>
नैवेद्योपरि कृष्णस्य त्वरायुक्तस्य पुत्रक।<br>
तद्-वस्तु भुक्तं विप्रेण कृष्ण-नैवेद्य-मिश्रितम् ॥१,२.७४॥<br>
सपुत्रेण क्षुधार्तेन तौ ययतुर् गृहम्।<br>
विप्रोच्छिष्टं च बुभुजे तस्य पत्नी पति-व्रता ॥१,२.७५॥<br>
परम्परानुसंबन्धात् पवित्रा सा बभूव ह।<br>
जीवन्-मुक्तो ब्राह्मणश् च बभूव स सपुत्रकः ॥१,२.७६॥<br>
कालेन तेन पुण्येन व्याघ्र-भुक्तश् च कानने।<br>
सार्धं च व्याघ्र-पुत्राभ्यां गोलोकं प्रययौ द्विज।<br>
पति-व्रता सह-मृता भर्ता सार्धं जगाम सा ॥१,२.७७॥</p>
<p>इति श्री-नारद-पञ्च-रात्रे ज्ञानामृत-सारे प्रथमैक-रात्रे ब्रह्म-सनत्-कुमार-संवादे नैवेद्य-प्रशंसनं नाम द्वितीयो ऽध्यायः</p>
<h2 id="heading-2"></h2>
<p>प्रथमैक-रात्रे तृतीयो ऽध्यायः</p>
<p>सनत्-कुमार उवाच</p>
<p>अहो तात किम् आश्चर्यं कृष्णस्य परमात्मनः।<br>
परं नैवेद्य-माहात्म्यं विस्तराद् वद साम्प्रतम् ॥१,३.१॥</p>
<p>अथ श्री-कृष्ण-महिम-वर्णनम्</p>
<p>ब्रह्मोवाच
एकदा ब्राह्मणो हृष्टः प्रफुल्ल-वदनेक्षणः।<br>
पुत्रेण सार्धं प्रययौ बान्धवस्य गृहं मुदा ॥१,३.२॥<br>
निमन्त्रितो विवाहेन महा-संभार-संभृतः।<br>
भुक्त्वा पीत्वा च तद्-गृहे स्व-गृहं प्रययौ मुदा ॥१,३.३॥<br>
सपुत्रो ब्राह्मणो मार्गे क्षुत्-पिपासार्दितः सुतः।<br>
ददर्श चन्द्र-भागां तां नदीम् अति-मनोहराम् ॥१,३.४॥<br>
उवाच पुत्रः पित्रं स्नात्वा भोक्ष्यामि चेति भोः।<br>
क्षुत्-पिपासा बलवती वर्धते तात वर्त्मनि ॥१,३.५॥<br>
पुत्रस्य वचनं श्रुत्वा तम् उवाच द्विजः स्वयम्।<br>
भयंकरं वनम् इदं समीपे सरितः सुतः ॥१,३.६॥<br>
सुशीघ्रं गच्छ ग्रामान्तं पुरो रम्य-सरोवरम्।<br>
तत्र स्नात्वा च भोक्ष्यावो गच्छ वत्स यथासुखम् ॥१,३.७॥<br>
तातस्य वचनं श्रुत्वा जहास च चुकोप ह।<br>
पितरं वक्तुम् आरेभे रक्त-पण्ग्कज-लोचनः ॥१,३.८॥</p>
<p>शिशुर् उवाच
बालो ऽहं दश-वर्षीयस् त्वं च वृद्धश् च ज्ञानदः।<br>
पिता ददाति पुत्राय ज्ञानं सर्वत्र भू-तले ॥१,३.९॥<br>
अहो दुरत्ययः कालो वृध्हो वदति बालवत्।<br>
कथं प्राक्तनम् उल्लङ्घ्य ब्रूहि तात दुरत्ययम् ॥१,३.१०॥<br>
प्राक्तनात् सुख-दुःखं च रोगं शोकं भयं पितः।<br>
सुमृत्युर् अपमृत्युर् वा चिरायुर् अल्प-जीवनः ॥१,३.११॥<br>
यत्र काले च यन्-मृत्युर् भवनं शुभ-कर्म च।<br>
न्यूनाधिकं क्षणं नास्ति निषेकः केन वार्यते ॥१,३.१२॥<br>
यस्य हस्ते च यन्-मृत्युर् विधात्रा लिखितः पुरा।<br>
न च तं खण्डितुं शक्तः स्वयं विष्णुश् च शङ्करः ॥१,३.१३॥<br>
तात व्यर्थम् अधीतं ते दुर्बुद्धेर् जन्म निष्फलम्।<br>
सुबुद्धेः सफलं जन्म तत्-क्षणम् जीवनं सुखम् ॥१,३.१४॥<br>
येन शुक्ली-कृता हंसाः शुकाश् च हरिती-कृताः।<br>
मयूराश् चित्रिता येन स मे रक्षां करिष्यति ॥१,३.१५॥<br>
येन कृष्णेन विश्वानि चासंख्यानि कृतानि च।<br>
चराचरं च यो रक्षेत् स मे रक्षां करिष्यति ॥१,३.१६॥<br>
घोरारण्ये सुखं शेते यो हि कृष्णेन रक्षितः।<br>
निर्बन्धो ऽपि यस्य मरणं तस्य मन्दिरे ॥१,३.१७॥<br>
यः शेते नाग-शय्यासु प्राक्तनान् मङ्गलाहितः।<br>
यो नाग-भक्षितो भोगात् स भृतो गरुडान्तिके ॥१,३.१८॥<br>
न समुद्रे च म्रियते नाग्नि-राशौ विषानले।<br>
न शस्त्रेण न चास्त्रेणायुर्-मर्माणि रक्षति ॥१,३.१९॥<br>
नाप्राप्त-कालो म्रियते विद्धः शर-शतैर् अपि।<br>
तृणाग्रेणापि संस्पृष्टः प्राप्त-कालो न जीवति ॥१,३.२०॥<br>
कश्चिद् गर्भे च म्रियते कश्चिद् भूमिष्ट-मात्रतः।<br>
कश्चिद् यौवन-काले च कश्चिद् एव हि वार्द्धके ॥१,३.२१॥<br>
कश्चिद् चिरायु रोगी चाप्य् अरोगी चापि कश्चन।<br>
कश्चिद् धनी दरिद्रश् च कश्चिद् एव हि कर्मणा ॥१,३.२२॥<br>
कश्चित् कल्पान्त-जीवी च चिर-जीवी च कश्चन।<br>
प्राक्तनाद् अमरः कश्चिन् निषेको बलवत्तरः ॥१,३.२३॥<br>
कश्चिद् याति च राजेन्द्रो दिव्य-यानेन कर्मणा।<br>
कश्चित् कीट-पतङ्गेषु कश्चित् पश्वादि-योनिषु ॥१,३.२४॥<br>
कश्चिद् एव हि सन्न्यासी कश्चिच् च नर-घातकः।<br>
कश्चिद् गजेन्द्र-गामी च पशु-यायी च कश्चन ॥१,३.२५॥<br>
कश्चिद् सूक्ष्मांशुका-धारी कश्चिज् जीर्ण-पटी जनः ॥१,३.२६॥<br>
कश्चिन् नग्नो ऽअप्य् अनाहारी सुधा-भोजी च च कश्चन।<br>
कश्चिच् च सुन्दरः श्रीमान् गलत्-कुष्टी च कश्चन ॥१,३.२७॥<br>
कश्चित् कुब्जश् चाङ्ग-हीनो बधिरः काण एव च।<br>
कश्चिद् दीर्घो मध्यमश् च कश्चित् खञ्जश् च वामनः ॥१,३.२८॥<br>
कश्चित् कृष्णश् च गौरश् च श्यामलश् च स्व-कर्मणा।<br>
कश्चिद् भक्त्या च प्राप्नोति कृष्ण-दास्यं सुदुर्लभम् ॥१,३.२९॥<br>
ब्रह्मणः परमं स्थानं जन्म-मृत्यु-जरा-हरम्।<br>
कश्चित् प्राप्नोति परमं ब्रह्म-लोकं निरामयम् ॥१,३.३०॥<br>
कश्चित् स्वर्गम् इन्द्र-पदं शिव-लोकं स्वकर्मणा।<br>
कश्चित् वर्गम् इन्द्र-लोकं यम-लोकं च कश्चन ॥१,३.३१॥<br>
कश्चिच् च नरके घोरे प्राप्नोति क्लेशम् उल्वणम्।<br>
तादितो यम-दूतेन क्षुधितस् तृषितः सदा ॥१,३.३२॥<br>
भुङ्क्ते विण्-मूत्र-कीटं तन्-मलं श्लेष्मं गरं वसाम्।<br>
क्षुर-धारे तप्त-तैले वह्नौ शिते जले स्थले ॥१,३.३३॥<br>
प्राप्नोति दारुणं दुःखम् आकल्पं पातकी पितः।<br>
तथा भोगावशेषे च लब्धा जन्म स्व-कर्मणा ॥१,३.३४॥<br>
व्याधि-युक्तः प्रमुच्येत तया चेद् ईश्वरेच्छया।<br>
यद्-भयाद् वाति वातो ऽयं सूर्यस् तपति यद्-भयात् ॥१,३.३५॥<br>
वर्षतीन्द्रो दहत्य् अग्निर् मृत्युश् चरति जन्तुषु।<br>
यस्याज्ञया सृष्टि-विधौ मूर्मो ऽनन्तं दधाति च ॥१,३.३६॥<br>
स च सर्वं च ब्रह्माण्डं लीलया चेश्वरेच्छया।<br>
यस्याज्ञया महा-भीता सर्वाधारा वसुन्धरा ॥१,३.३७॥<br>
धरा सा सर्वस्याद्या रत्नवांश् च हिमालयः।<br>
स्वयं विधाता भगवान् ध्यायते यम् अहर्-निशम् ॥१,३.३८॥<br>
यं ध्यायते च भजते स्वयं मृतुञ्जयः शिवः।<br>
सहस्र-वक्त्रो ऽयं स्तौति ध्यायते भजते सदा ॥१,३.३९॥<br>
स्वय्ं सरस्वती स्तौति यम् ईश्वरम् अभीप्सितम्।<br>
सेवते पाद-पद्मं च स्वयं पद्मालया पितः ॥१,३.४०॥<br>
माया भीता च यं स्तौति दुर्गा दुर्गति-नाशिनी।<br>
स्तुवन्ति वेदाः सततं सावित्री वेद-मातृका ॥१,३.४१॥<br>
सिद्धेन्द्राश् च मुनीन्द्राश् च योगीन्द्राः सनकादयः।<br>
राजेन्द्राश् चासुरेन्द्राश् च सुरेन्द्रा मनवस् तथा ॥१,३.४२॥<br>
ध्यायन्ते च भजन्ते च भक्ताः सन्तो हि सन्ततम्।<br>
केचिद् विदन्ति यं ब्रह्मां भगवन्तं सनातनम् ॥१,३.४३॥<br>
केचित् प्रधानं सर्वाद्यं केचिच् च ज्योतिर् ईश्वरम्।<br>
केचिच् च सर्व-रूपं च सर्व-कारण-कारणम् ॥१,३.४४॥<br>
केचित् स्वेच्छाभयं रूपं भक्तानुग्रह-विग्रहम्।<br>
केचित् सुरुचिरं श्याम-सुन्दरं मनोहरम् ॥१,३.४५॥<br>
सानन्दं परमानन्दं गोविन्दं नन्द-नन्दनम्।<br>
भज तात परं ब्रह्म स्मर शश्वत् सुरेश्वरम् ॥१,३.४६॥</p>
<p>इत्य् एवम् उक्त्वा पितरं चन्द्र-भागा-नदी-जले।<br>
स्नात्वा पपौ जलं स्वच्छं बुभुजे मिष्ट-मोदकम् ॥१,३.४७॥<br>
पिता तद्-वचनं श्रुत्वा सानन्दाश्रु मुमोच सः।<br>
चुचुम्ब गण्डं पुत्रस्य समाश्लेषण-पूर्वकम् ॥१,३.४८॥<br>
पिता स्नात्वा समारेभे सन्ध्यां कर्तुं च पूजनम्।<br>
सुस्नातं पितरं दृष्ट्वा पुत्रः स प्रययौ वनम् ॥१,३.४९॥<br>
पत्रं भोजन-पात्रार्थम् अर्हतुं चञ्चलः शिशुः।<br>
चकार चयनं तूर्णं प्रशस्तं पत्र-पञ्चकम् ॥१,३.५०॥<br>
सुन्दरं कुसुमं वन्यं पूजनार्थं पितुस् तथा।<br>
ददर्श पुरतो बालः सुपक्वं वदरी-फलम् ॥१,३.५१॥<br>
चकार चयनं तानि फलानि शोभनानि च।<br>
धात्री-फलं सुपक्वं च पक्वम् आम्रातकं तथा ॥१,३.५२॥<br>
सुपक्वं च कदम्बं च चकार चयनं पुनः।<br>
सुपक्वं सुन्दरं रम्यं दाडिमं श्री-फलं तथा ॥१,३.५३॥<br>
रम्यं जम्बु-फलं चैव खर्जूरं सुमनोहरम्।<br>
करञ्जकं च जाम्बीरं सुन्दरं चिकुरं तथा ॥१,३.५४॥<br>
तत् सर्वं चयनं कृत्वा ददर्श पुरतः सरः।<br>
सुनिर्मलं जलं स्वच्छं श्वेत-पद्मं मनोहरम् ॥१,३.५५॥<br>
रुचिरं रक्त-कह्लारं प्रस्फुटं च जलान्तिके।<br>
विहाय तानि सर्वाणि सरः-शिरसि सुस्थले ॥१,३.५६॥<br>
पपौ सरः-स्वच्छ-तोयं जहार पद्मम् उल्वणम्।<br>
किंचित् सुरक्त-कह्लारं पक्वं पद्म-फलं तथा ॥१,३.५७॥<br>
सर्वम् आहरणं कृत्वा पितरं गन्तुम् उद्यतः।<br>
प्रफुल्ल-वदनः श्रीमान् सस्मितो द्विज-बालकः ॥१,३.५८॥<br>
प्रफुल्ल-चम्पक-तरुं ददर्श पुरतः शिशुः।<br>
मल्लिका-मालती-कुन्दयूथिका-माधवी-लताः ॥१,३.५९॥<br>
चकार चयनं स्फीतः पुष्पाणि सुन्दराणि च।<br>
पुष्पेण फल-पत्रेण तस्य भारो बभूव ह ॥१,३.६०॥<br>
बालो वोढुम् अशक्यन्तश् च ययौ गमन-मन्थरः।<br>
न फलं बुभुजे सो ऽपि धर्माधर्म-भयेन च ॥१,३.६१॥<br>
पुरो ददर्श स शिशुर् घोरं व्याघ्रालयं भिया।<br>
तात तातेति शब्दं च चकार ह पुनः पुनः ॥१,३.६२॥<br>
न ददर्श च तातं च शार्दुलं च ददर्श सः।<br>
भिया सस्मार गोविन्द-पादारवैन्दम् ईप्सितम् ॥१,३.६३॥<br>
हरिं नर-हरिं रामं कृष्णं विष्णुं च माध्वम्।<br>
दामोदरं हृषीकेशं मुकुन्दं मधु-सूदनम् ॥१,३.६४॥<br>
एतानि दश नामानि जपन् विप्र-शिशुर् भिया।<br>
प्रययौ पुरतः शीघ्रं पुनर् एव सरोवरम् ॥१,३.६५॥<br>
सरसो निर्मले तीरे पुष्पाणि च फलानि च।<br>
ददौ भक्त्या भगवते कृष्णाय परमात्मने ॥१,३.६६॥<br>
श्री-कृष्ण-पूजां कुर्वन्तं ध्यानमानां पदाम्बुजम्।<br>
निकटं न ययौ व्याघ्रो दृष्ट्वा बालं च दूरतः ॥१,३.६७॥<br>
व्याघ्रं ददर्श बालश् च प्रकटास्यं भयानकम्।<br>
विकृताकार-दशनं विकटाक्षं महोदरम् ॥१,३.६८॥<br>
दृष्ट्वा च दुरतो व्याघ्रम् उवास सरसस् तटे।<br>
दध्यौ कृष्ण-पदाम्भोजं जन्म-मृत्यु-जरा-हरम् ॥१,३.६९॥<br>
मूलाधारं स्वाधिष्ठानं मणिपूरम् अनाहतम्।<br>
विशुद्धं च तथाज्ञाख्यं षट्-चक्रं च विभाव्य च ॥१,३.७०॥<br>
कुण्डलिन्या स्व-शक्त्या च सहितं परमेश्वरम्।<br>
सहस्र-दल-पद्म-स्थं हृदये स्वात्मनः प्रभुम् ॥१,३.७१॥<br>
ददर्श द्विभुजं कृष्णं पीत-कौशेय-वाससम्।<br>
सस्मितं सुन्दरं शुद्धं नवीन-जलद-प्रभम् ॥१,३.७२॥<br>
कोटि-कन्दर्प-सौन्दर्य-लीला-धाम-मनोहरम्।<br>
कोटि-पार्वण-पूर्णेन्दु-प्रभा-जुष्टं च सुन्दरम् ॥१,३.७३॥<br>
सुख-दृश्यं सुरूपं च भक्तानुग्रह-कारकम्।<br>
चन्दनोक्षित-सर्वाङ्गं रत्न-भूषण-भूषितम् ॥१,३.७४॥<br>
प्रफुल्ल-पद्म-नयनं राधा-वक्षः-स्थल-स्थितम्।<br>
मालती-माल्य-सम्बद्ध-चूडा-चारु-सुशोभनम् ॥१,३.७५॥<br>
धृत-रत्नं रत्न-पद्मं दक्षिणेन करेण च।<br>
वामेन मणि-निर्माण-दीप्त-दर्पणम् उज्ज्वलम् ॥१,३.७६॥<br>
रत्न-कुण्डाल-युग्मेन गण्ड-स्थल-विराजितम्।<br>
कौस्थुभेन मणीन्द्रेण चारु-वक्षः-स्थलोज्ज्वलम् ॥१,३.७७|
मुक्ताराजि-विनिन्दैक-दन्त-राजि-विराजितम्।<br>
आजानु-मालती-माला-वन-माला-विभूषितम् ॥१,३.७८॥<br>
वेदानन-सरस्वत्या स्तुतं ब्रह्मेश-वन्दितम्।<br>
पद्मापद्मालया-माया-संसेवित-पदाम्बुजम् ॥१,३.७९॥<br>
परि-पूर्णतमम् ब्रह्म परमात्मानम् ईश्वरम्।<br>
निर्लिप्तं साक्षि-भूतं च भगवन्तं सनातनम् ॥१,३.८०॥<br>
सर्वेशां सर्व-रूपं च सर्व-कारण-कारणम्।<br>
पुरुषं परमात्मैकं परेशं प्रकृतेः परं ॥१,३.८१॥<br>
एवं भूतं विभुं दृष्ट्वा मनसा प्रणनाम तम्।<br>
तुष्टाव परया भक्त्या तम् ईशं सम्पुटाञ्जलिः ॥१,३.८२॥</p>
<p>श्री-सुभद्र उवाच
हे नाथ दर्श्नं देहि मां भक्तं शरणागतम्।<br>
श्रीद श्रीश श्री-निवास श्री-निधे श्री-निकेतन ॥१,३.८३॥<br>
श्रिया सेवित-पादाब्ज श्री-समुत्पत्ति-कारण।<br>
वेदानिर्वचनियेश निरीह निर्गुणाधिप ॥१,३.८४॥<br>
सर्वाद्य सर्व-निलय सर्व-बीज सनातन।<br>
शान्त सरस्वती-कान्त नितान्त सर्व-कर्मसु ॥१,३.८५॥<br>
सर्वाधार निराधार काम-पूर परात् पर।<br>
दुष्पारासार-संसार-कर्ण-धार नमो ऽस्तु ते ॥१,३.८६॥</p>
<p>इत्य् एवम् उक्त्वा स शिशु रुरोद च पुनः पुनः।<br>
ध्यायेन तत्-पदाम्भोजं शरणं च चकार सः ॥१,३.८७॥<br>
इति विप्रकृतं स्तोत्रं त्रि-सन्ध्यं यः पठेन् नरः।<br>
मुच्यते सर्व-पापेभ्यो विष्णु-लोकं स गच्छति ॥१,३.८८॥</p>
<p>इति श्री-नारद-पञ्च-रात्रे ज्ञानामृत-सारे प्रथमैक-रात्रे ब्रह्म-सनत्-कुमार-संवादे श्री-कृष्ण-महिमोपालम्भनं नाम तृतीयो ऽध्यायः</p>
<h2 id="heading-3"></h2>
<p>प्रथमैक-रात्रे चतुर्थो ऽध्यायः</p>
<p>ब्रह्मोवाच
ब्राह्मणस्य स्तवं श्रुत्वा परितुष्टो जनार्दनः।<br>
कृपां चकार भगवान् भक्तेशो भक्त-वत्सलः ॥१,४.१॥<br>
एतस्मिन्न् अन्तरे तत्र भगवान् नन्द-नन्दनः।<br>
नारायणर्षिः कृपया चाजगाम सरोवरम् ॥१,४.२॥<br>
ददर्श ब्राह्मण-वटुं तम् एव मुनि-पुङ्गवम्।<br>
तेजसा सुख-दृश्येन सुन्दरं सुमनोहरम् ॥१,४.३॥<br>
पीत-वस्त्र-परीधानं नवीन-जलद-प्रभम्।<br>
चन्दनोक्षित-सर्वाङ्गं वन-माला-विभूषितम् ॥१,४.४॥<br>
प्रसन्न-वदनं शुद्धं सस्मितं सर्व-पूजितम्।<br>
विभान्तं च जपन्तं शुद्ध-स्फटिक-मालया ॥१,४.५॥<br>
दृष्ट्वा ननाम सहसा शिरसा विप्र-पुङ्गवः।<br>
शुभाशिषं ददौ तस्मै दत्वा शिरसि हस्तकम् ॥१,४.६॥<br>
तम् उवाच मुनि-श्रेष्ठः कृपया दीन-वत्सलः।<br>
हितं तथ्यं नीति-सारं परिणाम-सुखावहम् ॥१,४.७॥</p>
<p>श्री-नारायणर्षिर् उवाच
अये विप्र महा-भाग सफलं जीवनं तव।<br>
यस्मिन् कुले च जातो ऽसि तद्-धन्यं सुप्रशंसितम् ॥१,४.८॥<br>
भज त्वं परमानन्दं सानन्दं नन्द-नन्दनम्।<br>
ध्रुवं यास्यसि गोलोकं परमानन्दम् ईप्सितम् ॥१,४.९॥<br>
तत् कुलं पावनं धन्यं यशस्यं च निरापदम्।<br>
यस्मिन् स्वयं भवान् जातः पुण्यः कृष्ण-परायणः ॥१,४.१०॥<br>
नैवेद्यं पतितं मार्गे जीर्नं श्वापद-भक्षितम्।<br>
भुक्त्वा तवैषा बुद्धिश् च कृष्ण-भक्तिर् बभूव च ॥१,४.११॥<br>
कृष्ण-नैवेद्य-माहात्म्यं को वत्स कथितुं क्षमः।<br>
यद् वक्तुं न हि शक्ताश् च वेदाश् चत्वार एव च ॥१,४.१२॥<br>
वरं वृणुष्व भद्रं ते सुभद्र द्विज-पुङ्गव।<br>
सर्वं दातुम् अहं शक्तो यत् ते मनसि वाञ्च्छितम् ॥१,४.१३॥</p>
<p>नारायण-वचः श्रुत्वा तम् उवाच शिषुः स्वयम्।<br>
पुनः कम्पित-सर्वाङ्गः साश्रु-नेत्रः पुटाञ्जलिः ॥१,४.१४॥</p>
<p>सुभद्र उवाच
देहि मे कृष्ण-पादाब्जे दृढं भक्तिं सुदुर्लभम्।<br>
तद्-दास्यं तत्-पदे वासं जरा-मृत्यु-हरं परम् ॥१,४.१५॥<br>
अन्यं वरं न गृह्णामि न मे किंचित् प्रयोजनम्।<br>
नाहं वरार्थी कामी च रागी वेतन-भुग् यथा ॥१,४.१६॥</p>
<p>नारायणर्षिर् उवाच
श्री-कृष्णो यस्य भक्तिश् च तस्यात्र किं सुदुर्लभम्।<br>
अणिमादिक-द्व-त्रिंशत्-सिद्धिः कर-तले परा ॥१,४.१७॥<br>
निर्विकल्पो ददात्य् अस्य नैव गृह्णाति वैष्णवः।<br>
अनिमित्तां हरेर् भक्तिं भक्ता वाञ्च्छन्ति सन्ततम् ॥१,४.१८॥<br>
गृहाण मन्त्रं कृष्णस्य परं कल्प-तरुं वरम्।<br>
भक्तिदं दास्यदं शुद्धं कर्म-मूल-निकृन्तनम् ॥१,४.१९॥<br>
लक्ष्मीर् माया-काम-बीजं ङे ऽन्तं कृष्ण-पदं तथा।<br>
वह्नि-जायान्त-मन्त्रं च मन्त्र-राजं मनोहरम् ॥१,४.२०॥</p>
<p>इत्य् एवम् उक्त्वा तत्-कर्णे कथयाम् आस दक्षिणे।<br>
वार-त्रयं मुनि-श्रेष्ठः शुद्ध-भावेन पुत्रक ॥१,४.२१॥<br>
येन स्तोत्रेण तुष्टाव सुभद्रः परमेश्वरम्।<br>
आज्ञां चकार स ऋषिस् तद् एव पठितुं मुदा ॥१,४.२२॥<br>
कवचं च ददौ तस्मै जगन्-मङ्गल-मङ्गलम्।<br>
ध्यानं च साम-वेदोक्तं सर्व-पूजा-विधि-क्रमम् ॥१,४.२३॥<br>
हरेर् दास्यं च तद्-भक्तिर् गोलोक-वासम् ईप्सितम्।<br>
जन्म-द्वयान्तरे चैव कर्म-भोग-क्षये सति ॥१,४.२४॥</p>
<p>सुभद्र उवाच
सत्यं कुरु महा-भाग वरं मे यदि दास्यसि।<br>
वरं वृणोमि तत् पश्चात् यन् मे मनसि वाञ्च्छितम् ॥१,४.२५॥</p>
<p>नारायणर्षिर् उवाच
ॐ सत्यं वत्स दास्यामि वरं वृणु यथेप्सितम्।<br>
ममाशक्यं नास्ति किंचित् दाताहं सर्व-सम्पदाम् ॥१,४.२६॥</p>
<p>सुभद्र उवाच
कण्ठे ते किं च कवचं कस्य वा सर्व-पूजितम्।<br>
अमूल्य-रत्न-गुटिका-युक्तं च सुमनोहरम् ॥१,४.२७॥<br>
कवचं देहि मे देव स्व-सत्य-रक्षणं कुरु।</p>
<p>विप्रस्य वचनं श्रुत्वा शुष्क-कण्ठौष्ठातालुकः ॥१,४.२८॥<br>
वक्तुं न शक्तस् तद् वाक्यं दध्यौ कृष्ण-पदाम्बुजम्।<br>
प्रददौ गुटिकां तस्मै नोवाच कवचं मुनिः ॥१,४.२९॥<br>
तम् उवाच महर्षिश् च वितुष्टश् चोन्मनाः सुत।<br>
वत्स क्रोधो हि देवस्य वरं तुल्यं च वाञ्च्छितम् ॥१,४.३०॥</p>
<p>नारायणर्षिर् उवाच
त्रिंषत्-सहस्र-वर्षं च भुङ्क्ष्व राज्यं सुदुर्लभम्।<br>
लभस्व दुर्लभां लक्ष्मीं मायया मोहितो भव ॥१,४.३१॥<br>
मद्-इष्ट-देव-कवचं गृहीतं येन हेतुना।<br>
सप्त-कल्पान्त-जीवस्य परत्र च भविष्यति ॥१,४.३२॥<br>
सुचिरेणैव कालेन गोलोकं च प्रायस्यसि।<br>
परे मृकण्डु-पुत्रस् त्वं मार्कण्डेयो भविष्यसि ॥१,४.३३॥<br>
मया दत्तं च कवचं त्वां च रक्षति पुत्रक।<br>
तव कण्ठे स्थितिश् चाश्य प्रति जन्मनि जन्मनि ॥१,४.३४॥</p>
<p>पुनश् च गुटिका-युक्तं कृत्वा च कवचं मुनिः।<br>
गले दधार भक्त्या च तद्-भक्तो धर्म-नन्दनः ॥१,४.३५॥<br>
वरं दत्वा च स मुनिर् ययौ गेहं स उन्मनाः।<br>
विप्राय कवचं दत्वा नष्ट-वत्सा गौर् यथा ॥१,४.३६॥<br>
भ्रात्रा नरेण पित्रा च धर्मेण च महात्मना।<br>
मात्रा मूर्त्या च पत्न्या च शान्त्या च भर्त्सितो मुनिः ॥१,४.३७॥<br>
विप्रः सम्प्राप्य कवचं मन्त्रं कल्प-तरुं परम्।<br>
सरोवरात् समुत्थाय प्रज्वलन् ब्रह्म-तेजसा ॥१,४.३८॥<br>
क्षणं तस्थौ सरस्-तीरे वट-मूले मनोहरे।<br>
जजाप परमं मन्त्रं सम्पूज्य जगद्-ईश्वरम् ॥१,४.३९॥<br>
अथ तत्-तात-विप्रो हि समन्विष्य सुतं चिरम्।<br>
गत्वा च स्व-गृहं दुःखी शोकार्तः स रुरोद च ॥१,४.४०॥<br>
समुद्यता तनुं त्यक्तुं तन्-माता पुत्र-वार्तया।<br>
न तत्याज तनुं विप्रो दृष्ट्वा सुस्वप्नम् उत्तमम् ॥१,४.४१॥<br>
विप्रो विप्रा गृहं त्यक्त्वा पुत्रान्वेषण-पूर्वकम्।<br>
प्रययौ काननं घोरं सर्वैश् च बान्धवैः सहः ॥१,४.४२॥<br>
सर्वं वनं समन्विष्य प्रययुस् ते सरोवरम्।<br>
ददृशुस् ते शिशुं गृह्यं सूर्याभं वट-मूलके ॥१,४.४३॥<br>
चुचुम्ब गण्डं पुत्रस्य विप्रो विप्रा च सारदम्।<br>
आशिश्लेष क्रमेणैव माता तातः पुनः पुनः ॥१,४.४४॥<br>
पुत्रश् च सर्व-वृत्तान्तं कथयाम् आस सादरम्।<br>
श्रुत्वा पुत्रस्य विप्रश् च विप्रा बान्धवस् तथा ॥१,४. ४५॥<br>
ययुः सर्वे स्व-देशं च परमाह्लाद-मानसाः।<br>
चन्द्र-भागां समुत्तीर्य विवेश नगरं परम् ॥१,४.४६॥<br>
नगर-स्थो नृपेन्द्रश् च दृष्ट्वा तेजस्विनं शिशुम्।<br>
ददौ तस्मै स्व-कन्यां च रत्नालङ्कार-भूषितम् ॥१,४.४७॥<br>
युवतीं सुन्दरीं श्यामां तप्त-कञ्चन-संनिभाम्।<br>
पति-व्रतां महा-भागां सुन्दरीं कमलाकलां ॥१,४.४८॥<br>
गजेन्द्राणां सहस्रं च प्रददौ यौतुकं मुदा।<br>
अश्वानां दश-लक्षं च रत्नानां च सहस्रकम् ॥१,४.४९॥<br>
दासीनां निष्क-कण्ठीनां सौन्दरीणां सहस्रकम्।<br>
वस्त्र-रत्न-सहस्रं च बहु-मूल्यं सुदुर्लभम् ॥१,४.५०॥<br>
दासानां च सहस्रं च पदातीनां त्रि-लक्षकम्।<br>
दश-लक्षं सुवर्णं च रत्न-मालां सुदुर्लभाम् ॥१,४.५१॥<br>
दत्वा तस्मै च कन्यां च रुरोद च सभार्यकः।<br>
राजा च कन्यया सार्धं प्रययौ विप्र-मन्दिरम् ॥१,४.५२॥<br>
गत्वा चापि कियद् दूरं ददर्श नगरं नृपः।<br>
अतीव सुन्दरं रम्यं विजित्य चामरावतीम् ॥१,४.५३॥<br>
शुद्ध-स्फटिक-संकाशं रत्न-सार-विनिर्मितम्।<br>
त्रि-कोटि-चट्टालिका-गेहं नव-कोटि-सुमन्दिरम् ॥१,४.५४॥<br>
सप्त-प्राकार-युक्तं च परिखा-त्रय-सम्युक्तम्।<br>
दुर्लङ्घ्यम् अति-दुर्गम्यं रिपूणाम् अपि पुत्रक ॥१,४.५५॥<br>
शिशोश् च स्वाश्रमं रम्यं सद्-रत्न-सार-निर्मितम्।<br>
स्फुरत् वज्र-कपाटं च रत्नेन्द्र-कलशान्वितम् ॥१,४.५६॥<br>
सद्-रत्न-दर्पणाइर् दीपं रत्न-कुम्भैर् विराजितम्।<br>
प्राङ्गणं रत्न-साराढ्यं रत्न-सोपान-शोभितम् ॥१,४.५७॥<br>
मनोहरं राज-मार्गं सिन्दूरादि-परिष्कृतम्।<br>
प्राकारं मणि-भूषाढ्यम् उच्चैर् आकाश-स्पर्शि च ॥१,४.५८॥<br>
जगाम विस्मयं राजा दृष्ट्वा नगरम् उत्तमम्।<br>
पित्रा मात्रा सह शिशुर् विस्मयं च ययौ मुदा ॥१,४.५९॥<br>
गजेन्द्राणां त्रि-लक्षं च श्वानां शत-लक्षकम्।<br>
चतुर्-गुणं पदातीनाम् आययुस् ते ऽप्य् अनुव्रजम् ॥१,४.६०॥<br>
वारणेन्द्रं पुरस् कृत्य वेश्यां च नर्तकं तथा।<br>
द्विजांश् च पूर्ण-कुम्भांश् च पति-पुत्रवतीं सतीं ॥१,४.६१॥<br>
महा-पात्रः शिशुं दृष्ट्वा गजेन्द्रोपरि-संस्थितम्।<br>
मूर्ध्ना ननाम वेगेनाप्य् अवरुह्य गजाद् अपि ॥१,४.६२॥<br>
शिशुं प्रवेशयां आस रत्न-निर्माण-मन्दिरम्।<br>
रत्न-सिंहासनं तस्मै प्रददौ सादरं मुदा ॥१,४.६३॥<br>
कन्या-दात्रे च पित्रे च मात्रे च सादरं मुदा।<br>
रत्न-सिंःआसनं रम्यं प्रददौ पात्र एव च ॥१,४.६४॥<br>
शिशुम् सिषेव पात्रश् च स्वयं च श्वेत-चामरैः।<br>
दधार रत्न-छत्रं च हीराहार-परिष्कृतम् ॥१,४.६५॥<br>
उवास स स-भार्यां च सुधर्म्यां महेन्द्रवत्।<br>
श्वसुरश् च ययौ गेहं शिशुना च पुरस्कृतः ॥१,४.६६॥<br>
त्रिंशत्-सहस्र-वर्षं च राजा राज्यं चकार सः।<br>
कालान्तरे तत्-पिता च वने व्याघ्रेण भक्षितः ॥१,४.६७॥<br>
पति-व्रता महा-भागा माता सह-मृता सुत।<br>
रत्न-यानेन रम्येण स-स्त्रीकः कृष्ण-मन्दिरम् ॥१,४.६८॥<br>
प्रययौ सादरं विप्रः कृष्ण-नैवेद्य-भक्षणात्।<br>
तद्-अस्थि भुक्त्वा व्याघ्रश् च पूतः सद्यश् च सांप्रतम् ॥१,४.६९॥<br>
ताभ्यां सार्धं च प्रययौ गोलोकं सुमनोहरम्।<br>
शिशुर् देहं परित्यज्य हिमाद्रौ स्वर्-णदी-तटे ॥१,४.७०॥<br>
दत्वा पुत्राय राज्यं च स्वर्गाद् अपि सुदुर्लभम्।<br>
मृकण्डु-पत्नी-गर्भे च लेभे जन्म स्व-कर्मणा ॥१,४.७१॥<br>
मार्कण्डेयो मुनि-श्रेष्ठो बभूव पर-जन्मनि।<br>
सप्त-कल्पान्त-जीवी च नारायण-वरेण सः ॥१,४.७२॥<br>
बभूव सांप्रतं विप्रः कृष्ण-नैवेद्य-भक्षणात्।<br>
श्व-भक्षितं च नैवेद्यं भुक्त्वा चेद् ईदृशी गतिः।</p>
<p>अकामतश् चाप्य् अज्ञातो जीर्ण-मार्ग-स्थितं सुत ॥१,४.७३॥<br>
यो भक्षेत् कामतो ज्ञातो नित्यं नैवेद्यम् ईप्सितम्।<br>
न जानन्ति गतिस् तस्य वेदाश् चत्वार एव च ॥१,४.७४॥<br>
इति ते कथितं ब्रह्मन्न् इतिहासं पुरातनम्।<br>
आश्चर्यं मधुरं रम्यं किं भूयः श्रोतुम् इच्छसि ॥१,४.७५॥</p>
<p>श्री-नारद उवाच
श्रुतं नैवेद्य-माहात्म्यम् अतीव सुमनोहरम्।<br>
ईश्वरस्यापि हे तात कृष्णस्य परमात्मनः ॥१,४.७६॥<br>
अधुना श्रोतुम् इच्छामि स्वात्म-सन्देह-भञ्जनम्।<br>
नारायणर्षेर् कण्ठे च कवचं तस्य तद् वद ॥१,४.७७॥</p>
<p>अथ कवच-प्रश्नः</p>
<p>सनत्-कुमार उवाच
ममाप्य् अस्तीति सन्देहो वचने प्रपितामह।<br>
कस्य तत् कवचं ब्रह्मन्न् इदं वक्तुं त्वम् अर्हसि ॥१,४.७८॥<br>
स पिता स गुरुः स्वच्छः करोति भ्रम-भञ्जनम्।<br>
शीघ्रं ब्रूहि महा-भाग नारदं मां सुत-प्रिय ॥१,४.७९॥</p>
<p>पुत्रयोश् च वचः श्रुत्वा शुष्क-कण्ठौष्ठतालुकः।<br>
उवाच वचनं ब्रह्मा स्मरन् कृष्ण-पदाम्बुजम् ॥१,४.८०॥</p>
<p>ब्रह्मोवाच
नारायणेन मुनिना जगन्-मङ्गल-मङ्गलम्।<br>
विप्राय कवचं दत्तम् ध्यानं च पर्मात्मनः ॥१,४.८१॥<br>
तद् ब्रवीमि महा-भाग त्वाम् एव नारदं प्रति।<br>
कण्ठ-स्थं कवचं वक्तुं नैव शक्नोमि सांप्रतम् ॥१,४.८२॥<br>
मत्-कण्ठे कवचं यस्य गोपनीयं सुदुर्लभम्।<br>
नारायणर्षि-कण्ठे च तद् एव परमाद्भुतम् ॥१,४.८३॥<br>
तद् एव धर्म-कण्ठे च नरस्य च महात्मनः।<br>
अगस्त्यस्य च कण्ठे च लोमशस्य महा-मुनेः ॥१,४.८४॥<br>
तुलस्याश् चापि संज्ञायाः सावित्र्याश् चापि पुत्रक।<br>
अन्येषां च भाग्यवतां भारते च सुदुर्लभे ॥१,४.८५॥</p>
<p>नारद उवाच
पश्चात् श्रोष्यामि कवचं जगन्-मङ्गल-मङ्गलम्।<br>
ध्यानं पूजां विधानं च कृष्णस्य परमात्मनः ॥१,४.८६॥<br>
आदौ कथय भद्रं ते परं परम-भद्रकम्।<br>
सुभद्र-प्राप्तं कवचं माहात्म्यं यस्य दुर्लभम् ॥१,४.८७॥</p>
<p>ब्रह्मोवाच
सुभद्र-प्राप्तं कवचं पश्चात् श्रोष्यसि पुत्रक।<br>
शङ्करस्य मुखाद् विप्र स्व-गुरोर् ज्ञानिनस् तथा ॥१,४.८८॥</p>
<p>इति श्री-नारद-पञ्च-रात्रे ज्ञानामृत-सारे ब्रह्मा-नारद-संवादे
प्रथमैक-रात्रे कवच-प्रश्नो नाम चतुर्थो ऽध्यायः</p>
<h2 id="heading-4"></h2>
<p>प्रथमैक-रात्रे पञ्चमो ऽध्यायः</p>
<p>श्री-सनत्-कुमार उवाच
तवेच्छा यत्र कवचे ध्याने तद् वद साम्प्रतम्।<br>
यच् छृणोमि शुभं तच् च केन श्रेयसि तृप्यते ॥१,५.१॥</p>
<p>ब्रमोवाच
ध्यानं साम-वेदोक्तं दत्तम् नारायणेन वै।<br>
कवचं च सुभद्राय धर्मिष्ठाय महात्मने ॥१,५.२॥<br>
नवीन-जलद-श्यामं पीत-कौशेय-वाससम्।<br>
चन्दनोक्षित-सर्वाङ्गं सस्मितं श्यामसुन्दरम् ॥१,५.३॥<br>
मालती-माल्य-भूषाढ्यं रत्न-भूषण-भूषितम्।<br>
मुनीन्द्रेश-सुसिद्धेश-ब्रह्मेश-शेष-वन्दितम् ॥१,५.४॥<br>
सर्व-स्वरूपं सर्वेशं सर्व-बीजं सनातनम्।<br>
सर्वाद्यं सर्व-ज्ञं पुरुषं प्रकृतेः परम् ॥१,५.५॥<br>
निर्गुणं च निरीहं च निर्लिप्तम् ईस्वरं भजे।<br>
ध्यात्वा मूलेन तस्मै च दद्यात् पाद्यादिकं मुदा ॥१,५.६॥<br>
ततः स्तोत्रं च कवचं भक्त्या च प्रपठेन् नरः।<br>
जप्त्वा च मन्त्रं भक्त्या दण्डवत् प्रणमेद् भुवि।<br>
इति ते कथितं वत्स किं भूयः श्रोतुम् इच्छसि ॥१,५.७॥</p>
<p>श्री-सनत्कुमार उवाच
ब्रूहि मे कवचं ब्रह्मन् जगन्-मङ्गल-मङ्गलम्।<br>
पूज्यं पुण्य-स्वरूपं च कृष्णस्य परमात्मनः ॥१,५.८॥</p>
<p>अथ जगन्-मङ्गल-मङ्गल-कवचम्</p>
<p>ब्रह्मोवाच
शृणु वक्ष्यामि विप्रेन्द्र कवचं परमाद्भुतं।<br>
श्री-कृष्णेनैव कथितं मह्यं च कृपया परा ॥१,५.९॥<br>
मया दत्तं च धर्माय तेन नारायणर्षये।<br>
ऋषिणा तेन तद् दत्तं सुभद्राय महात्मने ॥१,५.१०॥<br>
अति-गुह्यतमं शुद्धं परं स्नेहाद् वदाम्य् अहम्।<br>
यद् धृत्वा पठनात् सिद्धाः सिद्धानि प्राप्नुवन्ति च ॥१,५.११॥<br>
एवम् इन्द्रादयः सर्वे सर्वैश्वर्यम् आप्नुयुः।<br>
ऋषिश् छन्दश् च सावित्री देवो नारायणः स्वयम् ॥१,५.१२॥<br>
धर्मार्थ-काम-मोक्षेषु विनियोगः प्रकीर्तितः।<br>
राधेशो मे शिरः पातु कण्ठं रधेश्वरः ॥१,५.१३॥<br>
गोपीशश् चक्षुषी पातु तालु च भगवान् स्वयम्।<br>
गण्ड-युग्मं च गोविन्दः कर्ण-युग्मं च केशवः ॥१,५.१४॥<br>
गलं गदाधरः पातु स्कन्धं कृष्णः स्वयं प्रभुः।<br>
वक्ष-स्थलं वासुदेवश् चोदरं चापि सो ऽच्युतः ॥१,५.१५॥<br>
नभिं पातु पद्म-नाभः कङ्कालं कंस-सूदनः।<br>
पुरुषोत्तमः पातु पृष्ठं नित्यानन्दो नितम्बकम् ॥१,५.१६॥<br>
पुण्डरीकः पाद-युग्मं हस्त-युग्मं हरिः स्वयम्।<br>
नासां च नखरं पातु नरसिंहः स्वयं प्रभुः ॥१,५.१७॥<br>
सर्वेश्वरश् च सर्वाङ्गं सन्ततं मधु-सूदनः।<br>
प्राच्यां पातु च रामश् च वह्नौ च वंशी-धरः स्वयम् ॥१,५.१८॥<br>
पातु दामोदरो दक्षे नैरृते च नरोत्त्मः।<br>
पश्चिमे पुण्डरीकाक्षो वायव्यां वामनः स्वयम् ॥१,५.१९॥<br>
अनन्तश् चोत्तरे पातु ऐशान्याम् ईश्वरः स्वयम्।<br>
जले स्थले चान्तरीक्षे स्वप्ने जागरणे तथा ॥१,५.२०॥<br>
पातु वृन्दावनेशश् च मां भक्तं शरणागतम्।<br>
इति ते कथितं वत्स कवचं परमाद्भुतम् ॥१,५.२१॥<br>
सुखदं मोक्षदं सारं सर्व-सिद्धि-प्रदं सताम्।<br>
इदं कवचम् इष्टं च पूजा-काले च यः पठेत् ॥१,५.२२॥<br>
हरि-दास्यम् अवाप्नोति गोलोके वासम् उत्तमम्।<br>
इहैव हरि-भक्तिं च जीवन्-मुक्तो भवेन् नरः ॥१,५.२३॥</p>
<p>नारद उवाच
नारायणर्षिणा दत्तं कवचं यत् सुदुर्लभम्।<br>
सुभद्राय ब्राह्मणाय तन् मे वक्तुम् इहार्हसि ॥१,५.२४॥</p>
<p>ब्रह्मोवाच
मद्-इष्ट-देव्याः कवचं कथं तत् कथयामि ते।<br>
मत्-कण्ठे पश्य कवचं सद्-रत्न-गुटिकान्वितम् ॥१,५.२५॥<br>
नारायणर्षिणा दत्तं कवचं गुटिकान्वितम्।<br>
तथापीदं न कथितं निषिद्धं हरिणा स्मृतम् ॥१,५.२६॥<br>
तस्यर्षेश् चेष्ट-देव्याश् च नोक्तं तेनेदम् ईप्सितम्।<br>
मह्यं न दत्ता गुटिका बान्धवैर् भर्त्सितेन च ॥१,५.२७॥<br>
आत्मनः कवचं मन्त्रं स्वयं दातुं न चार्हति।<br>
प्राणा नष्टाश् च दानेन चेति वेद-विदो विदुः ॥१,५.२८॥<br>
शङ्करं गच्छ भगवन् जन्मान्तर-गुरुं तव।<br>
स एव तुभ्यं कवचं दास्यस्य् एव न संशयः ॥१,५.२९॥<br>
त्वत्-प्राक्तनेन विप्रेन्द्र सत्-वरेण शुभेन च।<br>
ध्रुवं प्राप्स्यसि त्वं वत्स कवचं तत् सुदुर्लभम् ॥१,५.३०॥<br>
कुमार गच्छ वैकुण्ठं स्व-गुरुं पश्य सत्-वरम्।<br>
नारायणश् च कवचं तुभ्यं दास्यसि निश्चितम् ॥१,५.३१॥<br>
सनत्-कुमारो भगवान् गत्वा वैकुण्ठम् ईप्सितम्।<br>
संप्राप्य कवचं वत्स कवचं तत् सुदुर्लभम् ॥१,५.३२॥</p>
<p>आज्ञया ब्रह्मणश् चापि नारदो गन्तुम् उद्यतः।<br>
ब्रह्मा ययौ ब्रह्म-लोकं जन्म-मृत्यु-जरापहम् ॥१,५.३३॥</p>
<p>इति श्री-नारद-पञ्च-रात्रे ज्ञानामृत-सारे प्रथमैक-रात्रे पञ्चमो ऽध्यायः</p>
<h2 id="heading-5"></h2>
<p>प्रथमैक-रात्रे षष्ठो ऽध्यायः</p>
<p>श्री-शुक उवाच
सनत्-कुमारो वैकुण्ठं ब्रह्म-लोकं च ब्रह्मणि ?wहत्?|
गते ब्रह्मन् किं चकार भगवान् नारदो मुनिः ॥१,६.१॥</p>
<p>व्यासो उवाच
मुनिस् तयोश् च गतयोः स रुरोद सरित्-तटे।<br>
इतस् ततश् च बभ्राम मद्-वियोग-शुचास्पद ॥१,६.२॥<br>
स्व-मानसे समालोक्य मुनि-श्रेष्ठः स उन्मनाः।<br>
ध्यायमानो हरि-पदं शिवं द्रष्टुं समुत्सुकः ॥१,६.३॥<br>
प्रणम्य पितरं भक्त्या कुमारं भ्रातरं तथा।<br>
जगाम तपस-स्थानात् कैलासाभिमुखे मुनिः ॥१,६.४॥<br>
स्नात्वा च कृत-मालायां संपूज्य परमेश्वरम्।<br>
भुक्त्वा फलं जलं पीत्वा प्रययौ गन्ध-मादनम् ॥१,६.५॥<br>
ददर्श ब्राह्मणं तत्र वट-मूले मनोहरे।<br>
कटमस्तम् ध्यायमानं श्री-कृष्ण-चरणाम्बुजम् ॥१,६.६॥<br>
दीर्गं नग्नं गौराङ्गं दीर्घ-लोमभिर् आवृतम्।<br>
निमीलिताक्षं सानन्दं सानन्दाश्रु-समन्वितम् ॥१,६.७॥<br>
पाद्मे पद्मेश-शेषादि-सुर-पूजित-वन्दिते।<br>
श्री-पाद-पद्मे शोभाढ्ये शश्वत्-संन्यस्त-मानसम् ॥१,६.८॥<br>
बाह्य-ज्ञान-परित्यक्तं योग-ज्ञान-विशारदम्।<br>
शिवस्य शिष्यं सद्-भक्तं योगीन्द्राणां गुरोर् गुरोः ॥१,६.९॥<br>
हृत्-पद्मे पद्म-नाभं च परमात्मानम् ईश्वरम्।<br>
प्रदीप-कलिकाकारं ब्रह्म-ज्योतिः-सनातनम् ॥१,६.१०॥<br>
साक्षि-स्वरूपं परमं भगवन्तम् अधोक्षजम्।<br>
पश्यन्तं सस्मितं कृष्णं पुलकाङ्कित-विग्रहम् ॥१,६.११॥<br>
सद्-भावोद्रिक्त-चित्तं च सद्-भावं पुरुषोत्तमे।<br>
दृष्ट्वा महर्षि-प्रवरं देवर्षि-विस्मयम् ययौ ॥१,६.१२॥<br>
इतस् ततश् च बभ्राम ददर्श स्वाश्रमं मुनेः।<br>
अतीव सुरहः-स्थानं रम्यं रम्यं नवं नवम् ॥१,६.१३॥<br>
सुस्निग्धं सुन्दरं शुद्धं परं स्वच्छं सरोवरम्।<br>
श्वेत-रक्तोत्पल-दलैः कमलैः कमनीयकम् ॥१,६.१४॥<br>
गुञ्जदिन्दिन्द-वरैर् ?wहत्? मकरन्दोदरैस् तथा।<br>
व्याकुलैः संकुलैः शश्वद्-राजितैश् च विराजितम् ॥१,६.१५॥<br>
वन्यैर् वृक्षैर् बहु-विधैः फल-शाखा-सुशोभितैः।<br>
करञ्जकैश् च करजैर् बिम्बैः शाखोटिकैस् तथा ॥१,६.१६॥<br>
तिन्तिडीभिः कपित्थैश् च वट-शिंशपा-चन्दनैः।<br>
मन्दारैः सिन्धु-वारैश् च ताडि-पत्रैः सुशोभनैः ॥१,६.१७॥<br>
गुवाकैर् नारिकेतैश् च खर्जुरैः पनसैस् तथा।<br>
तालैः शालैः पियालैश् च हिन्तालैर् वकुलैर् अपि ॥१,६.१८॥<br>
आम्रैर् आम्रातकैश् चैव जम्बीरैर् दाडिमैस् तथा।<br>
श्री-फलैर् वदरीभिश् च जम्बुभिर् नागरङ्गकैः ॥१,६.१९॥<br>
सुपक्व-फल-शोभाड्यैः सुस्निग्धैः सुमनोहरैः।<br>
तरुणैस् तरु-राजैस् च नाना-जातिभिर् ईप्सितम् ॥१,६.२०॥<br>
मल्लिका-मालती-कुन्द-केतकी-कुसुमैः शुभैः।<br>
माधवीनां लता-जालैश् चर्चितं चारु-चम्पकैः ॥१,६.२१॥<br>
कदम्बानां कदम्बैश् च स्वच्छैः श्वेतैश् च पुष्पितैः।<br>
नागेश्वराणां वृन्दैश् च दीप्तं मन्दारकैर् वरैः ॥१,६.२२॥<br>
हंस-कारण्ड-वकुलैः पुंस्-कोकिल-कुलैस् तथा।<br>
सन्ततं कूजितं शुद्धं सुव्यक्तं सुमनोहरम् ॥१,६.२३॥<br>
शार्दूलैः शरभैः सिंहैर् गण्डकैर् महिषैः परम्।<br>
मनोहरैः कृष्ण-सारैश् चमरभिर् भाव-भूषितम् ॥१,६.२४॥<br>
महा-मुनि-प्रभावेन हिंसा-दोष-विवर्जितम्।<br>
दस्यु-चौर-हिंस्र-जन्तु-भय-शोक-विवर्जितम् ॥१,६.२५॥<br>
सुपुण्यदं तीर्थ-वरं भारते सुप्रशंसितम्।<br>
सिद्ध-स्थलं सिद्धिदं तं मन्त्र-सिद्धि-करं परं ॥१,६.२६॥<br>
दृष्ट्वाश्रमं मुनि-श्रेष्ठो जगाम मुनि-संसदि।<br>
आसने च समासीनं ध्यान-हीनं ददर्श तम् ॥१,६.२७॥<br>
समुत्तस्थौ स वेगेन दृष्ट्वा देवर्षि-पुङ्गवम्।<br>
दत्वामलं फलं मूलं संभाषां स चकार ह ॥१,६.२८॥<br>
प्रश्नं चकार स मुनि-वीणा-पाणिं नारदम्।<br>
सस्मितः सस्मितं शुद्धं शुद्ध-वंश-समुद्भवम् ॥१,६.२९॥<br>
सद्-भाग्योपस्थितं दीप्तं ज्वलन्तं ब्रह्म-तेजसा।<br>
अतिथिं ब्राह्मण-वरं ब्रह्म-पुत्रं च पूजितं ॥१,६.३०॥</p>
<p>मुनिर् उवाच
किं नाम भवतो विप्र क्व यासीति क्व चागतः।<br>
क्व ते पिता स को वापि क्व वासः कुत्र संभवः ॥१,६.३१॥<br>
मां वा ममाश्रमं वापि पूतं कर्तुम् इहागतः।<br>
मूर्तिमद्-ब्रह्म-तेजो हि मम भाग्याद् उपस्थितः ॥१,६.३२॥</p>
<p>अथ वैष्णव-दर्शन-फलम्</p>
<p>न ह्य् अम्मयानि तीर्थानि न देवा मृच्छितामयाः।<br>
ते पुनन्त्य् उरुकालेन वैष्णवो दर्शनेन च ॥१,६.३३॥<br>
सद्यः पूतानि तीर्थानि सद्यः पूता स-सागरा।<br>
स-शैल-कानन-द्वीपा पाद-स्पर्शाद् वसुन्धरा ॥१,६.३४॥<br>
धन्यो ऽहं कृत-कृत्यो ऽहं सफलं मम जीवनम्।<br>
सहसोपस्थितो गेहे ब्राह्मणो वैष्णवो ऽतिथिः ॥१,६.३५॥<br>
पूजितो वैष्णवो येन विश्वं च तेन पूजितम्।<br>
आश्रमं वस्तु-सहितं सर्वं तुभ्यं निवेदितम् ॥१,६.३६॥<br>
फलानि च सुपक्वानि भुङ्क्ष्व भोगानि साम्प्रतम्।<br>
सुवासितम् पिब स्वादु शीतलं निर्मलं जलम् ॥१,६.३७॥<br>
दुग्धं च सुरभी-दत्तं रम्यं मधुरितं मधु।<br>
परिपक्वं फल-रसं पिब स्वादु मुहुर् मुहुः ॥१,६.३८॥<br>
सुख-बीज्ये सुतल्पे च शयनं कुरु सुन्दरे।<br>
सुशीत-वात-सौगन्ध्य-पूतेन सुरभी-कृते ॥१,६.३९॥</p>
<p>अथातिथि-पूजन-फलम्</p>
<p>अतिथिर् यस्य पुष्टो हि तस्य पुष्टो हरिः स्वयम्।<br>
हरौ तुष्टे गुरुस् तुष्टो गुरौ तुष्टे जगत्-त्रयम् ॥१,६.४०॥<br>
अधिष्ठातातिथिर् गेहे सन्ततं सर्व-देवताः।<br>
तीर्थान्य् एतानि सर्वाणि पुण्यानि च व्रतानि च ॥१,६.४१॥<br>
तपांसि यज्ञाः सत्यं च शीलं धर्मः सुकर्म च।<br>
अपूजितैर् अतिथिभिर् सार्धं सर्वे प्रयान्ति ते ॥१,६.४२॥</p>
<p>अथातिथि-विमुखे दोषाः
अतिथिर् यस्य भग्नाशो गृहात् प्रतिनिवर्तते।<br>
पितरस् तस्य देवाश् च पुण्यं धर्म-व्रताशनाः ॥१,६.४३॥<br>
यमः प्रतिष्ठा लक्ष्मीश् चाभीष्ट-देवो गुरुस् तथा।<br>
निराशाः प्रतिगच्छन्ति त्यक्त्वा पापं च पूरुषम् ॥१,६.४४॥<br>
स्त्री-घ्नैश् चैव कृत-घ्नैश् च ब्रह्म-घ्नैर् गुरु-तल्प-गैः।<br>
विश्वास-घातिभिर् दुष्टैर् मित्र-द्रोहिभिर् एव च ॥१,६.४५॥<br>
सत्य-घ्नैश् च कृत-घ्नैश् च पापिभिः स्थापिभिस् तथा।<br>
दानापहारिभिश् चैव कन्या-विक्रियिभिस् तथा ॥१,६.४६॥<br>
सीमापहारिभिश् चैव मिथ्या-साक्षि-प्रदातृभिः।<br>
ब्रह्म-स्वहारिभिश् चैव तथा स्थाप्यस्वहारिभिः ॥१,६.४७॥<br>
वृष-वाहैर् देवलैश् च तथैव ग्राम-याजिभिः।<br>
शूद्रान्न-भोजिभिश् चैव शूद्र-श्राद्धाह-भोजिभिः ॥१,६.४८॥<br>
श्री-कृष्ण-विमुखैर् विप्रैर् हिंस्रैर् नर-विघातिभिः।<br>
गुराव् अभक्तै रोगार्तैः शश्वन्-मिथ्या-प्रवादिभिः ॥१,६.४९॥<br>
विप्र-स्त्री-गामिभिः शूद्रैर् मातृ-गामिभिर् एव च।<br>
अश्वत्थ-घातिभिश् चैव पत्नीभिः पति-घातिभिः ॥१,६.५०॥<br>
पितृ-मातृ-घातिभिश् च शरणागत-घातिभिः।<br>
ब्राह्मण-क्षत्र-विट्-शूद्रैः शिला-स्वर्णापहारिभिः ॥१,६.५१॥<br>
तुल्यो भवति विप्रेन्द्रातिथिर् एव त्व् अनर्चितः।</p>
<p>इत्य एवम् उक्त्वा मुनिः पूजयाम् आस नारदम्।<br>
मिष्टं च भोजयाम् आस शाययाम् आस भक्तितः ॥१,६.५२॥</p>
<p>श्री-नारद उवाच
नारदो ऽहं मुनि-श्रेष्ठ ब्राह्मणो ब्रह्मणः सुतः।<br>
तपः-स्थलाद् आगतो ऽहं यामि कैलासम् ईप्सितम् ॥१,६.५३॥<br>
आत्मानं पावनं कर्तुं त्वां च द्रष्टुम् इहागतः।<br>
पुनन्ति प्राणिनः सर्वे विष्णु-भक्त-प्रदर्शनात् ॥१,६.५४॥<br>
को भवान् ध्यान-पूतश् च नग्नश् च कट-मस्तकः।<br>
किं ध्यायसे महा-भाग श्रेष्ठ-देवश् च को गुरुह् ॥१,६.५५॥</p>
<p>मुनिर् उवाच
जीव-मुक्तो भवान् एव पुनासि भुवन-त्रयम्।<br>
यस्य तत्र कुले जन्म तस्य तत्-तद्-वचोमनः ॥१,६.५६॥<br>
पुत्रे यशसि तोये च कवित्वेन च विद्यया।<br>
प्रतिश्ह्ठायां च ज्ञायेत सर्वेषां मानसं नृणाम् ॥१,६.५७॥<br>
विधाता जगतां ब्रह्मा ब्रह्मैकतान-मानसः।<br>
तत्-पुत्रो ऽसि महाख्यातो देवर्षि-प्रवरो महान् ॥१,६.५८॥<br>
लोमशो ऽ हं महा-भाग जगत्-पावन-पावन।<br>
नग्नोऽल्पायुर् विवेकी च वाससा किं प्रयोजनम् ॥१,६.५९॥<br>
वृक्ष-मूले निवासे मे छत्रेण किं गृहेण च।<br>
रौद्र-वृष्टि-वारणार्थं सांप्रतं कट-मस्तकः ॥१,६.६०॥<br>
जल-बुद्बुद-विद्युद्वत्-त्रैलोक्यं कृत्रिमं द्विज।<br>
ब्रह्मादि-तृण-पर्यन्तं सर्वं मिथ्याइव स्वप्नवत् ॥१,६.६१॥<br>
किं कलत्रेण पुत्रेण धनेन संपदा श्रिया।<br>
किं वित्तेन च रूपेण जीवनाल्पायुषा मुने ॥१,६.६२॥<br>
इन्द्रस्य पतनेनैव लोमकोत्पाटनं मम।<br>
मनोश् च पतनं तत्र मायया किं प्रयोजनम् ॥१,६.६३॥<br>
सर्व-लोमकोत्पाटनेन केशौघोत्पाटनेन च।<br>
अल्पायुषो मम मुने मरणं निश्चितं भवेत् ॥१,६.६४॥<br>
ध्याये श्री-पाद-पद्मं तत्-पाद्म-पद्मेश-वन्दितम्।<br>
परस्य प्रकृतेस् तस्य कृष्णस्य परमात्मनः ॥१,६.६५॥<br>
तस्य मे ऽभीष्ट-देवस्य सर्वेषां कारणस्य च।<br>
गुरुर् मे जगतां नाथो योगीन्द्राणां गुरुः शिवः ॥१,६.६६॥<br>
मत्-कण्ठे कवचं यस्य मद्-गुरुः कथयिष्यति।<br>
गुरोर् निषेधो यत्रास्ते तद् वक्तुं कः क्षमो भुवि ॥१,६.६७॥<br>
गुरोश् च वचनं यो हि पालनं न करोति च।<br>
गुरूक्तम् उक्त्वा पापी स ब्रह्म-हत्यां लभेद् ध्रुवम् ॥१,६.६८॥<br>
स्व-गुरुं शिव-रूपं च तद्-भिन्नं मन्यते हि यः।<br>
ब्रह्म-हत्यां लभेत् सो ऽपि विघ्नस् तस्य पदे पदे ॥१,६.६९॥<br>
अकर्तव्यं तु कर्तव्यं पालनीयं गुरोर् वचः।<br>
अपालने सर्व-विघ्नं लभते नात्र संशयः ॥१,६.७०॥<br>
आशिषा पाद-रजसा चोच्छिष्टालिङ्गेन च।<br>
मुच्यते सर्व-पापेभ्यो जीवन्-मुक्तो भवेन् नरः ॥१,६.७१॥<br>
स्व-गुरुं शङ्करं पश्य गच्छ कैलासम् ईप्सितम्।<br>
मुच्यते विघ्न-पापेभ्यो गुरोश् चरण-दर्शनात् ॥१,६.७२॥</p>
<p>इति श्री-नारद-पञ्च-रात्रे ज्ञानामृत-सारे प्रथ्मैक-रात्रे
लोमश-नारद-संवादे षष्ठो ऽध्यायः</p>
<h2 id="heading-6"></h2>
<p>प्रथमैक-रात्रे सप्तमो ऽध्यायः</p>
<p>संभाष्य लोमशं तस्माज् जगाम नारदो मुनिः।<br>
पुष्प-भद्रा-नदी-तीरम् अतीव सुमनोहरम् ॥१,७.१॥<br>
यत्रास्ते शृङ्ग-कूटश् च शुद्ध-स्फटिक-सन्निभिः।<br>
नाना-वृक्ष-समायुक्तैस् त्रिभिर् अन्यैः सरोवरैः ॥१,७.२॥<br>
हंसकारण्डवाकीर्णैर् भ्रमरैर् ध्वनि-सुन्दरैः।<br>
पुंस्-कोकिल-निनादैश् च सन्ततं सुमनोहरैः ॥१,७.३॥<br>
शैत्य-सौगन्ध्य-मान्ध्यैश् च वायुभिः सुरभी-कृतैः।<br>
समाधि-युक्तो यत्रास्ते मार्कण्डेयो महा-मुनिः ॥१,७.४॥<br>
स मुनिर् नारदं दृष्ट्वा भक्त्या च प्रणनाम च।<br>
पप्रच्छ कुशलं शान्तं शान्तः सत्त्व-गुणाश्रयः ॥१,७.५॥</p>
<p>मार्कण्डेयो उवाच
अद्य मे सफलं जन्म जीवनं चातिसार्थकम्।<br>
ममाश्रमे पुण्य-राशिर् ब्रह्म-पुत्रश् च नारदः ॥१,७.६॥<br>
अहो देवर्षि-प्रवरो दीप्तमान् ब्रह्म-तेजसा।<br>
क्व यासि कुत आयासि किं ते मनसि वर्तते ॥१,७.७॥<br>
मानसं प्राणिनाम् एव सर्व-कर्मैक-कारणम्।<br>
मनोनुरूपं वाक्यं च वाक्येन प्रस्फुटं मनः ॥१,७.८॥</p>
<p>मुनेश् च वचनं श्रुत्वा वीणा-पाणि स्वम् ईप्सितम्।<br>
उवाच सस्मितं शान्तं वचः सत्यं सुधोपमम् ॥१,७.९॥</p>
<p>नारद उवाच
हे बन्धो यामि कैलासं ज्ञानार्थं ज्ञानिनां वरम्।<br>
द्रष्टुं महा-देवं च प्रणामं कर्तुम् ईश्वरम् ॥१,७.१०॥</p>
<p>पूजां गृहीत्वा चेत्य् उक्त्वा प्रययौ नारदो मुनिः।<br>
मार्कण्डेयश् च शोकार्तः सद्विच्छेदः सुदारुणः ॥१,७.११॥<br>
हिमालयं च दुर्लघ्यं विलघ्यं चैव लीलया।<br>
स्वर्ग-मन्दाकिनी-तीरं कैलासं प्रययौ मुनिः ॥१,७.१२॥<br>
ददर्श वट-वृक्षं च योजनायतम् उच्छ्रितम्।<br>
शोभितं शतकैः स्कन्धैः रक्त-पक्व-फलान्वितैः ॥१,७.१३॥<br>
सुस्निग्धैः सुन्दरैः रम्यै रम्य-पक्षीन्द्र-संकुलैः।<br>
सिद्धेन्द्रैश् च मुनीन्द्रैश् योगीन्द्रैः परिशोभितम् ॥१,७.१४॥<br>
प्रणतांस् तांश् च संभाष्य पार्वती-काननं ययौ।<br>
सुन्दरं वर्तुलाकारं चतुर्-योजनम् ईप्सितम् ॥१,७.१५॥<br>
शोभितं सुन्दरै रम्यैः सप्तभिश् च सरोवरैः।<br>
शश्वन्-मधुकरासक्त-पद्म-राजि-विराजितैः ॥१,७.१६॥<br>
नील-रक्तोत्पल-दल-पटलैः परिशोभितैः।<br>
पुष्पोद्यानैश् च शतकैः पुष्पितैः सुमनोहरैः ॥१,७.१७॥<br>
मल्लिका-मालती-कुन्द-यूथिका-माधवी-लता।<br>
केतकी-चम्पकाशोक-मन्दारक-विराजिका ॥१,७.१८॥<br>
नाग-पुन्नाग-कुटजपाटलाज्ञिण्ट्ज्ञिज्ज्ञिका।<br>
विष्णु-क्रान्ता च तुलसी शोफली सप्तला तथा ॥१,७.१९॥<br>
एतेषां च समूहैश् च पुष्प-वल्ली-विराजितैः।<br>
आम्रैर् आम्रातकैस् तालनारिकेलैः पियालकैः ॥१,७.२०॥<br>
खर्जूरैश् च गुवाकैश् च पलासैर् जम्बुभिस् तथा।<br>
दाडिम्बैश् चापि जम्बीरैर् निम्बैश् चैव वटैस् तथा ॥१,७.२१॥<br>
करञ्जैर् वदरीभिश् च परितः श्री-फलोज्ज्वलैः।<br>
कदम्बानां कदम्बैश् च तिन्तिण्डीनां कदम्बकैः ॥१,७.२२॥<br>
अश्वत्थैः सरलैः शालैः शाल्मलीनां समूहकैः।<br>
वट-शाखोटकैः कुन्दैः शंगुभिः सप्त-पर्णकैः ॥१,७.२३॥<br>
पिच्छिलैः पर्ण-शालैश् च गम्भारिभिश् च वल्गुकैः।<br>
हिङ्गुलैर् अञ्जनैर् वल्कैर् भूर्ज-पत्रैः सपत्रकैः ॥१,७.२४॥<br>
अन्यैश् च दुर्लभैर् वन्यैः पुष्प-पत्रैर् विराजितम्।<br>
कल्प-वृक्षैः पारिजातैश् चारु-चन्दन-पल्लवैः ॥१,७.२५॥<br>
सुस्निग्ध-स्थल-पद्मैश् च चित्रितैर् भूमि-चम्पकैः।<br>
अन्यैश् च दुर्लभैर् वन्यैः पुष्प-पत्रैर् विभूषितम् ॥१,७.२६॥<br>
सिंहेन्द्रैः शरभेन्द्रैश् च गजेन्द्रैर् गण्डकेन्द्रैः।<br>
शार्दूलेन्द्रैश् च महिषैर् अश्वैश् च वन्य-शूकरैः ॥१,७.२७॥<br>
शल्लकैर् बल्लकैर् मर्कैः कूटैश् च शशकैः शकैः।<br>
कृष्ण-सारैश् च हरिणैश् चमरी-चामरोज्ज्वलम् ॥१,७.|२८॥<br>
पुंस्-कोकोल-कुलानां च गानैश् च विराजितम्।<br>
मत्तानां पल्लव-स्थानां माधवेषु मनोहरम् ॥१,७.२९॥<br>
शुकानां राज-हंसानां मयूराणां च पुत्रकैः।<br>
क्षेम-करी-खञ्जनानां राजिभिश् च मनोहरम् ॥१,७.३०॥<br>
हरित्-पीत-रक्त-कृष्ण-सुपक्व-फल-पत्रकैः।<br>
सुस्निग्धाक्षत-पत्रैश् च नूतनैर् अभिभूषितम् ॥१,७.३१॥<br>
हिंसा-भयादि-रहितं सर्वेषां पशु-पक्षिणां।<br>
परस्परं च सुप्रीतं हिंस्राणां क्षुद्र-जन्तुभिः ॥१,७.३२॥<br>
तत्र क्रीडा-स्थलं रम्यं पार्वती-परमेशयोः।<br>
मुनीन्द्रैर् इन्द्र-नीलैश् च पद्म-रागैः परिष्कृतम् ॥१,७.३३॥<br>
क्रोशायतं परिमितं वर्तुलं चन्द्र-विम्बवत्।<br>
अम्लान-रम्भा-स्तम्भानां लक्ष-लक्षैश् च वेष्टितम् ॥१,७.३४॥<br>
चित्रितं सूक्ष्म-सूत्राक्तैर् नूतनैर् अभिभूषितम्।<br>
नूतनाक्षत-पत्रैश् च ललितैः परिशोभितम् ॥१,७.३५॥<br>
रक्त-पीतासितैः स्निग्धैर् अम्लानैः सुमनोहरैः।<br>
परितः परितः शश्वन् मालाजालैर् विभूषितम् ॥१,७.३६॥<br>
शय्या-भूतं सुतल्पैश् च स्निग्ध-चम्पक-चन्दनैः।<br>
पुष्प-चन्दन-युक्तेन वायुना सुरभी-कृतम् ॥१,७.३७॥<br>
कस्तूरी-कुङ्कमासक्त-सुगन्धि-चन्दनैः सितैः।<br>
मार्जितं चित्रितं चित्रैः परितो रङ्ग-वस्तुभिः ॥१,७.३८॥<br>
दृष्ट्वा तद् अद्भुतं शीघ्रं प्रययौ स्वर्-णदीं मुनिः।<br>
शुद्ध-स्फटिक-संकासां सर्व-पाप-विनाशिनीम् ॥१,७.३९॥<br>
भवाब्धिघोर-तरणे तरणीं नित्यनूतनाम्।<br>
कृष्ण-पाद-प्रसूतां च जगत्-पूज्यां पति-व्रतां ॥१,७.४०॥<br>
स्नाट्वा कृष्णं च संपूज्य परमात्मानम् ईश्वरम्।<br>
प्रकृतेः परिमिष्टं च निर्लिप्तं निर्गुणं परम् ॥१,७.४१॥<br>
साक्षिणं कर्मणाम् एव ब्रह्म ज्योतिः सनातनम्।<br>
प्रययौ पुरतो रम्यं राज-मार्गं ददर्श सः ॥१,७.४२॥<br>
मणिभिः स्फटिकाकारैर् अमलैर् बहु-मूल्यकैः।<br>
परिष्कृतं च सर्वत्र निर्मितं विश्व-कर्मणा ॥१,७.४३॥<br>
सतां पुण्यवतां दृष्टम् अदृष्टं कृत-पापिनाम्।<br>
धनुः शतं परिमितं चित्र-राजि-विराजितम् ॥१,७.४४॥<br>
दध्यं सर्वाश्रमान्तं च प्रख्यात् कोटि-गुणोत्तरम्।<br>
रथं ददर्श पुरतो मनोयायि मनोहरम् ॥१,७.४५॥<br>
अमूल्य-रत्न-निर्माण-विमाण-सार-सुन्दरम्।<br>
धनुर् लक्षं परिमितं परितो वर्तुलाकृतम् ॥१,७.४६॥<br>
ऊर्ध्व-स्थितम् ऊर्ध्व-गं च सहस्र-चक्र-संयुतम्।<br>
धनुर् लक्षो ऽपि सूतं च वह्नि-शुद्धांशुकान्वितम् ॥१,७.४७॥<br>
हीरासार-विनिर्माणं सुचारु-कलशोज्ज्वलम्।<br>
रत्न-प्रदीप-दीप्ताढ्यं रत्न-दर्पण-भूषितम् ॥१,७.४८॥<br>
मुक्ताशुक्ति-निबद्धैश् च शोभितं श्वेत-चामरैः।<br>
माणिक्य-सार-हारेण मणि-राजैर् विराजितम् ॥१,७.४९॥<br>
पारिजाट-प्रसूतानां मायाजालैः परिष्कृतम्।<br>
ग्रीष्म-मध्याह्न-मार्तण्डं सहस्र-सदृशोज्ज्वलम् ॥१,७.५०॥<br>
ईश्वरेच्छा-विनिर्माणं काम-पुरं च कामिनाम्।<br>
सर्व-भोग-समाविष्टं कल्प-वृक्ष-परं वरम् ॥१,७.५१॥<br>
ससक्त-चित्रितै रम्यै रति-मन्दिर-सुन्दरैः।<br>
गोलोकाद् आगतं पूर्वं क्रीडार्थं शङ्करस्य च ॥१,७.५२॥<br>
विवाहे परिनिष्पन्ने पार्वती-परमेशयोः।<br>
रथं दृष्ट्वा च प्रययौ कियद् दूरं महा-मुनिः ॥१,७.५३॥<br>
अतीव रम्यं रुचिरं ददर्श शङ्कराश्रमम्।<br>
रत्नेन्द्र-सार-निर्माणं शिविरैः शत-कोटिभिः ॥१,७.५४॥<br>
मितैस् तस्मात् शत-गुणैस् तत्र सुन्दर-मन्दिरैः।<br>
युक्तं रत्न-कपाटैश् च रत्न-धातु-विचित्रितैः ॥१,७.५५॥<br>
परम-स्तम्भ-सोपानैर् वज्र-मिश्रैर् विभूषितम्।<br>
ददर्श शिविरं शम्भोः परिखाभिस् त्रिभिर् युतम् ॥१,७.५६॥<br>
दुर्लघ्याभिरा-मित्राणां सुगम्याभिः सताम् अहो।<br>
प्रकारैश् च त्रिभिर् युक्तं धनुर् लक्षोच्छ्रितं सुत ॥१,७.५७॥<br>
सम्मितं सप्तभिर् द्वारैर् नाना-रक्षक-रक्षितैः।<br>
धनुः-शत-सहस्रं च चतुरस्रं च सम्मितम् ॥१,७.५८॥<br>
अमूल्य-रत्न-निर्माणं चतुः-शाला-शतैर् युतम्।<br>
अतीव रम्यं पुरतो पुर-द्वारं ददर्श सः ॥१,७.५९॥<br>
पुरतो रत्न-भित्तौ च कृत्रिमं च सुशोभितम्।<br>
पुण्यं वृन्दावनं रम्यं तन्-मध्ये रास-मण्डलम् ॥१,७.६०॥<br>
सर्वत्र राधा-कृष्णं च प्रत्येकं रति-मन्दिरे।<br>
रम्यं कुञ्ज-कुटीराणां सहस्रं सुमनोहरम् ॥१,७.६१॥<br>
सुगन्धि पुष्प-शय्यानां सहस्रं चन्दनोक्षितम्।<br>
द्वार-पालं च तत्रैव मणि-भद्रं भयंकरम् ॥१,७.६२॥<br>
त्रि-शूल-पट्टिश-धरं व्याघ्र-चर्माम्बरं परम्।<br>
तं संभाष्य विलोक्यैवं द्वितीय-द्वारम् ईप्सितम् ॥१,७.६३॥<br>
जगाम च मुनि-श्रेष्ठो ददर्श चित्रम् उत्तमम्।<br>
कदम्बानां समूहं च तन्-मूलं च मनोहरम् ॥१,७.६४॥<br>
रत्न-भित्ति-समायुक्तं कालिन्दी-कूलम् उत्तमम्।<br>
स्नातं गोपी-समूहं च नग्न-सर्वाङ्गम् अद्भुतम् ॥१,७.६५॥<br>
कदम्बाग्रे च श्री-कृष्णं वस्त्र-पुञ्ज-करं परम्।<br>
तत्रैव शूल-हस्तं च महा-कालं ददर्श च ॥१,७.६६॥<br>
कृपालुं द्वार-पालं तं संभाष्य नारदो मुनिः।<br>
प्रययौ शीघ्र-गामी स तृतीय-द्वारम् उत्तमम् ॥१,७.६७॥<br>
ददर्श तत्र पुरतः कृत्रिमं वट-मूलकम्।<br>
गोपानां च समूहं च पीतम्बर-धरं परम् ॥१,७.६८॥<br>
बाल-क्रीडां च कुर्वन्तं तन्-मध्ये कृष्णम् उत्तमम्।<br>
ब्राह्मणीभिः प्रदत्तम् च भुक्तवन्तं सुपायसम् ॥१,७.६९॥<br>
कुर्वन्तं च समाधानं मुनेः वाम-करेण च।<br>
गृहीत्वा तद्-अनुज्ञां च चतुर्थं द्वारम् ईप्सितम् ॥१,७.७०॥<br>
प्रययौ ब्रह्म-पुत्रश् च ददर्श चित्रम् उत्तमम्।<br>
गोवर्धनं पर्वतं च तत्र कृष्ण-कर-स्थितम् ॥१,७.७१॥<br>
गोकुलं गोकुल-स्थानां गोपीनां चैव रक्षणम्।<br>
व्याकुलं गोकुलं भीतं शक्र-वृष्टि-भयेन च ॥१,७.७२॥<br>
अभयं दत्तवन्तं च कृष्णं दक्ष-करेण च।<br>
नन्दिनं द्वार-पालं च शूल-हस्तं च सस्मितम् ॥१,७.७३॥<br>
विलोक्य प्रययौ विप्रः पञ्चमं द्वाऋअम् उत्तमम्।<br>
नाना-कृतिम-चित्राढ्यं वीर-भद्रान्वितं परम् ॥१,७.७४॥<br>
तत्रैव नीप-मूलं च यमुनाकुलम् एव च।<br>
कालीय-दमनं तत्र कृतिमं च ददर्श ःअ ॥१,७.७५॥<br>
तद् दृष्ट्वा सस्मितस् तुष्टः षष्ट-द्वाऋअं जगाम सः।<br>
द्वारे नियुक्तं बालं च शूल-हस्तं चतुर्-भुजम् ॥१,७.७६॥<br>
रत्न-सिंहासन-स्थं च सस्मितं स्व-गणाधिपम्।<br>
ददर्श चित्रं तत्रैव मथुरा-गमनं हरेः ॥१,७.७७॥<br>
गोपिकानां विलापं च यशोदा-नन्दयोस् तथा।<br>
व्याकुलं गोकुलं चापि रथ-स्थं शरणं हरिम् ॥१,७.७८|॥<br>
अक्रूरं च तथा नन्दं निरानन्दं शुचाकुलम्।<br>
तद् दृष्ट्वा सप्तम-द्वारं द्वार-पालं ददर्श सः ॥१,७.७९॥<br>
चित्रं कौतुक-युक्तं च मथुरायाः प्रवेशनम्।<br>
सबलं गोप-सहितं श्री-कृष्णं प्रकृतेः परम् ॥१,७.८०॥<br>
मथुरा-नागरीभिश् च बालकैर् वानिरर्गलैः।<br>
वीक्षन्तं सादरं सर्वैर् नगर-स्थैर् मनोहरम् ॥१,७.८१॥<br>
धनुर् भङ्गं तथा शंभोः कंसादि-निधनादिकम्।<br>
सभार्यं वसुदेवं च निगडान् मुक्तम् ईप्सितम् ॥१,७.८२॥<br>
द्वारे नियुक्तं देवेशं गणेशं गण-संयुतम्।<br>
ध्यान-स्थं च विभान्तं च शुद्ध-स्फटिक-मालया ॥१,७.८३॥<br>
जपन्तं परमं शुद्धं ब्रह्म-ज्योतिः सनातनम्।<br>
निर्लिप्तं निर्गुणं कृष्णं परमं प्रकृतेः परम् ॥१,७.८४॥<br>
दृष्ट्वा तं च सुर-श्रेष्ठं मुनि-श्रेष्ठो ऽपि नारदः।<br>
साम-वेदोक्त-स्तोत्रेण पुष्टाव परमेश्वरम्।<br>
साश्रु-नेत्रः पुलकितो भक्ति-नम्रात्मकंधरः ॥१,७.८५॥</p>
<p>अथ गणपति-स्तोत्रम्</p>
<p>भो गणेश सुर-श्रेष्ठ लम्बोदर परात् पर।<br>
हेरम्ब मङ्गलारम्भ गज-वक्त्र त्रि-लोचन ॥१,७.८६॥<br>
मुक्तिद शुभद श्रीद श्रीधर-स्मरणे रत।<br>
परमानन्द परम पार्वती-नन्दन स्वयम् ॥१,७.८७॥<br>
सर्वत्र पूज्य सर्वेश जगत्-पूज्य महा-मते।<br>
जगद्-गुरो जगन्-नाथ जगद्-ईश नमो ऽस्तु ते॥ज्ञा. सा. सं_१,७.८८॥<br>
यत्-पूजा सर्व-परतो यः स्तुतः सर्व-योगिभिः।<br>
यः पूजितः सुरेन्द्रैश् च मुनीन्द्रैस् तं नमाम्य् अहम् ॥१,७.८९॥<br>
परमाराधनेनैव कृष्णस्य परमात्मनः।<br>
पुण्यकेन व्रतेनैव यं प्राप पार्वती सती ॥१,७.९०॥<br>
तं नमामि सुर-श्रेष्ठं सर्व-श्रेष्ठं गरिष्ठकम्।<br>
ज्ञानि-श्रेष्ठं वरिष्ठं च तं नमामि गणेश्वरम् ॥१,७.९१॥</p>
<p>इत्य् एवम् उक्त्वा देवर्षिस् तत्रैवान्तर् दधे विभुः।<br>
नारदः प्रययौ शीघ्रम् ईश्वराभ्यन्तरं मुदा ॥१,७.९२॥<br>
इदं लम्बोदर-स्तोत्रं नारदेन कृतं पुरा।<br>
पूजा-काले पठेन् नित्यं जयस् तस्य पदे पदे ॥१,७.९३॥<br>
संकल्पितं पठेद् यो हि वर्षम् एकं सुसंयतः।<br>
विशिष्ट-पुत्रं लभते परं कृष्ण-परायणम् ॥१,७.९४॥<br>
यशस्विनं च विद्वांसं धनिनं चिर-जीविनम्।<br>
विघ्न-नाशो भवेत् तस्य महैश्वर्यं यशो ऽमलम्।<br>
इहैव च सुखं भक्त्यान्ते याति हरेः पदम् ॥१,७.९५॥</p>
<p>इति श्री-नारद-पञ्च-रात्रे ज्ञानामृत-सारे प्रथमैक-रात्रे
गणपति-स्तोत्रं नाम सप्तमो ऽध्यायः</p>
<h2 id="heading-7"></h2>
<p>प्रथमैक-रात्रे अष्टमो ऽध्यायः</p>
<p>श्री-व्यास उवाच
अथ चाभ्यन्तरं गत्वा नारदो हृष्ट-मानसः।<br>
ददर्श स्वाश्रमं रम्यम् अतीव सुमनोहरम् ॥१,८.१॥<br>
पयः फेन-निभ-शय्या-सहितं रत्न-मन्दिरम्।<br>
साक्षाद् गोरोचनाभैश् च मणि-स्तम्भैर् विभूषितम् ॥१,८.२॥<br>
मणीन्द्र-सारसोपानैः कपाटैश् च परिष्कृतम्।<br>
मुक्तामाणिक्य-हीराणां माला-राजि-विराजितम् ॥१,८.३॥<br>
शुद्ध-स्फटिक-संकाशं प्राङ्गणं मणि-संस्कृतम्।<br>
सुन्दरं मन्दिर-चयं सद्-रत्न-कलशोज्ज्वलम् ॥१,८.४॥<br>
रत्न-पत्र-पटाकीर्णं वह्नि-शुद्धांशुकान्वितम्।<br>
सुधानां च मधूनाम् च पूर्ण-कुम्भकं शतं शतम् ॥१,८.५॥<br>
दास-दासी-समूहैश् च रत्नालङ्कार-भूषितैः।<br>
पार्वती-प्रिय-सङ्गैश् च स्व-कर्माकुल-सङ्कल्पम् ॥१,८.६॥<br>
तद् दृष्ट्वा च मुनि-श्रेष्ठस् तत् पराभ्यन्तरं ययौ।<br>
रत्न-सिंहासन-स्थं च शङ्करं च ददर्श सः ॥१,८.७॥<br>
व्याघ्र-चर्माम्बर-धरं सस्मितं चन्द्र-शेखरम्।<br>
प्रसन्न-वदनं स्वच्छं शान्तं श्रीमन्तम् ईश्वरम् ॥१,८.८॥<br>
विभूति-भूषिताङ्गं च परं गङ्गा-जटा-धरम्।<br>
भक्त-प्रियं च भक्तेशं ज्वलन्तं ब्रह्म-तेजसा ॥१,८.९॥<br>
त्रि-नेत्रं पञ्च-वक्त्रं च कोटि-चन्द्र-सम-प्रभम्।<br>
जपन्तं परमात्मानं ब्रह्म ज्योतिः सनातनम् ॥१,८.१०॥<br>
निर्लिप्तं च निरीहं च दातारं सर्व-सम्पदाम्।<br>
स्वेच्छा-मयं सर्व-बीजं श्री-कृष्णं प्रकृतेः परं ॥१,८.११॥<br>
सिद्धेन्द्रैश् च मुनीन्द्रैश् च देवेन्द्रैः परिसेवितम्।<br>
पार्श्वद-प्रवर-श्रेष्ठ-सेवितं श्वेत-चामरैः ॥१,८.१२॥<br>
दुर्गा-सेवित-पादाब्जं भद्र-काली-परिष्टुतम्।<br>
पुरतो हि वसन्तं तं स्कन्दं गण-पतीम् तथा ॥१,८.१३॥<br>
गले बद्ध्वा च वसनं भक्ति-नम्रात्मकंधरः।<br>
योगीन्द्रं स्व-गुरुं शंभुं शिरसा प्रणनाम सः ॥१,८.१४॥<br>
तुष्टाव परया भक्त्या देवर्षिर् जगतां पतिम्।<br>
स्व-गुरुं च पशु-पतिं वेदोक्तेन स्तवेन च ॥१,८.१५॥</p>
<p>श्री-नारद उवाच
नमस् तुभ्यं जगन्-नाथ मम नाथ मम प्रभो।<br>
भव-रूप-तरोर् बीज फल-रूप फल-प्रद ॥१,८.१६॥<br>
अबीजज प्रज प्राज सर्व-बीज नमो ऽस्तु ते।<br>
सद्-भाव परमाभाव विभाव भावनाश्रय ॥१,८.१७॥<br>
भवेश भव-बन्धेश भावाब्धिनाविनायक।<br>
सर्वाधार निराधार साधार धरणी-धर ॥१,८.१८॥<br>
वेद-विद्याधाराधार गङाधर नमो ऽस्तु ते।<br>
जयेश विजयाधार जय-बीज जयात्मक ॥१,८.१९॥<br>
जगद्-आदे जयानन्द सर्वानन्द नमो ऽस्तु ते|</p>
<p>इत्य् एवम् उक्त्वा देवर्षिः शम्भोश् च पुरतः स्थितः।<br>
प्रसन्न-वदनः श्रीमान् भगवांस् तम् उवाच सः ॥१,८.२०॥</p>
<p>श्री-महा-देव उवाच
वरं वृणु महा-भाग यत् ते मनसि वर्तते।<br>
दास्यामि त्वां ध्रुवं पुत्र दाताहं सर्व-संपदाम् ॥१,८.२१॥<br>
सुखं मुक्तिं हरेर् भक्तिं निश्चलाम् अविनाशिनीम्।<br>
हरेः पादं तद्-दास्यं सालोक्यादि-चतुष्टयम् ॥१,८.२२॥<br>
इन्द्रत्वम् अमरत्वं वा यमत्वम् अनिलेश्वरम्।<br>
प्रजा-पतित्वं ब्रह्मत्वं सिद्धत्वं सिद्ध-साधनम् ॥१,८.२३॥<br>
सिद्धैश्वर्यं सिद्धि-बीजं वेद-विद्याधिपं परम्।<br>
अणिमादिक-सिद्धिं च मनो-यायित्वम् ईप्सितम् ॥१,८.२४॥<br>
हरेः पदं च गमनं स-शरीरेण लीलया।<br>
एतेषु वाञ्छितार्थेषु किं वा ते वाञ्छितं सुत ॥१,८.२५॥<br>
तन् मे ब्रूहि मुनि-श्रेष्ठ सर्वं दातुम् अहं क्षमः।</p>
<p>शङ्करस्य वचः श्रुत्वा तम् उवाच महा-मुनिः ॥१,८.२६॥</p>
<p>श्री-नारद उवाच
देहि मे हरि-भक्तिं च तन्-नाम-सेवने रुचिः।<br>
अति-तृष्णा गुणाख्याने नित्यम् अस्तु ममेश्वर ॥१,८.२७॥</p>
<p>नारदस्य वचः श्रुत्वा जहास शङ्करः स्वयम्।<br>
पार्वती भद्र-काली च कार्त्तिकेयो गणेश्वरः ॥१,८.२८॥<br>
सर्वं ददौ महा-देवो नारदाय च धीमते।<br>
सर्व-प्रदस् तु सर्वेशः सर्व-कारण-कारणः ॥१,८.२९॥<br>
नारदेन कृतं स्तोत्रं नित्यं यः प्रपठेत् शुचिः।<br>
हरि-भक्तिर् भवेत् तस्य तन्-नाम्नि गुणतो रुचिः ॥१,८.३०॥<br>
दश-वार-जपेनैव स्तोत्र-सिद्धिर् भवेन् नृणाम्।<br>
सर्व-सिद्धिर् भवेत् तस्य सिद्ध-स्तोत्रो भवेद् यदि ॥१,८.३१॥<br>
इह प्राप्नोति लक्ष्मीं च निश्चलां लक्ष-पौरुषीम्।<br>
परि-पूर्णम् अहैश्वर्यम् अन्ते याति हरेः पदम् ॥१,८.३२॥<br>
पुत्रं विशिष्टं लभते हरि-भक्तं जितेन्द्रियम्।<br>
सुसाध्यां सुविनीतां सुव्रतां च पति-व्रताम् ॥१,८.३३॥<br>
प्रजां भूमिं यशः कीर्तिं विद्यां स-कवितां लभेत्।<br>
प्रसूयते महा-बन्ध्या वर्षम् एकं शृणोति चेत् ॥१,८.३४॥<br>
गलत्-कुष्ठी महा-रोगी सद्यो रोगात् प्रमुच्यते।<br>
धनी महा-दरिद्रश् च कृपणः सत्यवान् भवेत्।<br>
विप्रद्-ग्रस्तो राज-बद्धो मुच्यते नात्र संशयः ॥१,८.३५॥</p>
<p>इति श्री-नारद-पञ्च-रात्रे ज्ञानामृत-सारे प्रथमैक-रात्रे अष्टमो ऽध्यायः</p>
<h2 id="heading-8"></h2>
<p>प्रथमैक-रात्रे नवमो ऽध्यायः</p>
<p>श्री-व्यास उवाच
वरं दत्वा महा-देवो भक्त्या तं ब्राह्मणातिथिम्।<br>
पूजां चकार वेदोक्तां स्वयं वेद-विदां वरः ॥१,९.१॥<br>
भुक्त्वा पीत्वा मुनि-श्रेष्ठो महा-देवस्य मन्दिरे।<br>
तिष्ठन्न् उपासानां चक्रे पार्वती-परमेशयोः ॥१,९.२॥<br>
एकदा चिर-कालान्ते तम् उवाच महा-मुनिम्।<br>
महा-देवः सभा-मध्ये कृपया च कृपा-निधिः ॥१,९.३॥</p>
<p>श्री-महा-देव उवाच
किं वा ते वाञ्छितं वत्स ब्रूहि मां यदि रोचते।<br>
वरो दत्तः किम् अपरं यत् ते मनसि वर्तते ॥१,९.४॥</p>
<p>महा-देव-वचः श्रुत्वा तम् उवाच महा-मुनिः।<br>
कैलासे च सभा-मध्ये यत् तन्-मनसि वाञ्छितम् ॥१,९.५॥</p>
<p>श्री-नारद उवाच
ज्ञानम् आध्यात्मिकं नाम वेद-सारं मनोहरम्।<br>
हरि-भक्ति-प्रदं ज्ञानं मुक्तिदं ज्ञानम् ईप्सितम् ॥१,९.६॥<br>
योग-युक्तं च यज् ज्ञानं ज्ञानं यत् सिद्धिदं तथा।<br>
संसार-विषय-ज्ञानम् एव पञ्च-विधं स्मृतम् ॥१,९.७॥<br>
आश्रमाणां समाचारं तेषां धर्म-परिष्कृतम्।<br>
विधवानां च भिक्षूणां यतीनां ब्रह्म-चारिणां ॥१,९.८॥<br>
पूजा-विधानं कृष्णस्य तत्-स्तोत्रं कवचं मनुम्।<br>
पुरश्चर्या-विधानं च सर्वाह्निकम् अभीप्सितम् ॥१,९.९॥<br>
जीव-कर्म-विपाकं च कर्म-मूल-निकृन्तनम्।<br>
संसार-वासनां कां वा लक्षणं प्रकृतीशयोः ॥१,९.१०॥<br>
तयोः परं वा किं वस्तु तस्यावतार-वर्णमम्।<br>
को वा तद्-अंशः कः पूर्णः परिपूर्णतमश् च कः ॥१,९.११॥<br>
नारायणर्षि-कवचं सुभद्र-प्रवराय च।<br>
यद् दत्तं किं तद् देवेश तद् आराध्यं प्रयत्नतः ॥१,९.१२॥<br>
मया ज्ञानंम् अनापृष्ठं यद् यद् अस्ति सुरोत्तम।<br>
तन् मे कथय तत्त्वेन माम् एवानुग्रहं कुरु ॥१,९.१३॥<br>
गुरोश् च ज्ञानोद्गिरणाज् ज्ञानं स्यान् मन्त्र-तन्त्रयोः।<br>
तत् तन्त्रं स च मन्त्रः स्याद् यतो भक्तिर् अधोक्षजे ॥१,९.१४॥<br>
ज्ञानं स्याद् विदुषां किंचिद् वेद-व्याख्यान-चिन्तया।<br>
स्वयं भवान् वेद-कर्ता ज्ञानाधिष्ठातृ-देवता ॥१,९.१५॥</p>
<p>नारदस्य वचः श्रुत्वा सस्मितः पार्वती-पतिः।<br>
निरीक्ष्य पार्वती-वक्त्रं गज-वक्त्रम् उवाच सः ॥१,९.१६॥</p>
<p>अथ नारदोपदेश-ग्रहणम्</p>
<p>श्री-महा-देव उवाच
अहो अनन्त-दासानां माहात्म्यं परमाद्भुतम्।<br>
कुर्वन्त्य् अहैतुकीं भक्तिं ये च शश्वद् धरेः पदे ॥१,९.१७॥<br>
पद्म-नाभ-पाद-पद्मं पद्मा-पद्मेश्वरार्चितम्।<br>
दिवानिशं ये ध्यायन्ते शेषादि-सुर-वन्दितम् ॥१,९.१८॥<br>
आलापं गात्र-संस्पर्शं पाद-रेणुम् अभीप्सितम्।<br>
वाञ्छन्त्य् एव हि तीर्थानि वसुधा चात्म-शुद्धये ॥१,९.१९॥<br>
कृष्ण-मन्त्रोपासकानां शुद्धं पादोदकं सुत।<br>
पुनाति सर्व-तीर्थानि वसुधाम् अपि पार्वति ॥१,९.२०॥<br>
कृष्ण-मन्त्रो द्विज-मुखाद् यस्य कर्णं प्रयाति च।<br>
तं वैष्णवं जगत्-पूतं प्रवदन्ति पुरा-विदः ॥१,९.२१॥<br>
मन्त्र-ग्रहण-मात्रेण नरो नारायनात्मकः।<br>
पुनाति लीला-मात्रेण पुरुषाणां शतं शतम् ॥१,९.२२॥<br>
यज् जन्म-मात्रात् पूतं च तत् पितृणां शतं शतम्।<br>
प्रयाति सद्यो गोलोकं कर्म-भोगात् प्रमुच्यते ॥१,९.२३॥<br>
माता-महादिकान् सप्त जन्म-मात्रात् समुद्धरेत्।<br>
यत् कन्यां प्रतिगृह्णाति तस्य सप्तावलीलया ॥१,९.२४॥<br>
मातरं तत्-प्रशूं भार्यां पुत्राच् च सप्त-पूरुषम्।<br>
भ्रातरं भगिनीं कन्यां कृष्ण-भक्तः समुद्धरेत् ॥१,९.२४॥<br>
स स्नातः सर्व-तीर्थेषु सर्व-यज्ञेषु दीक्षितः।<br>
फलं स लेभे पूजानां व्रती सर्व-व्रतेषु च ॥१,९.२६॥<br>
विष्णु-मन्त्रं यो लभेत् वैष्णवाच् च द्विजोत्तमात्।<br>
कोटि-जन्मार्जितात् पापान् मुच्यते नात्र संशयः ॥१,९.२७॥<br>
कृष्ण-मन्त्रोपासकानां सद्यो दर्शन-मात्रतः।<br>
शत-जन्मार्जितात् पापान् मुच्यते नात्र संशयः ॥१,९.२८॥<br>
वैष्णवाद् दर्शनेनैव स्पर्शनेन च पार्वति।<br>
सद्यः पूतं जलं वह्निर् जगत् पूतः समीरणः ॥१,९.२९॥<br>
दर्शनं वैष्णवानां च देवा वाञ्छन्ति नित्यशः।<br>
न वैष्णवात् परः पूतो विश्वेषु निखिलेषु च ॥१,९.३०॥</p>
<p>इत्य् उक्त्वा सङ्करः शीघ्रं नारदेन सहात्मजः।<br>
ययौ मन्दाकिनी-तीरं नीरं क्षीरोपमं परम् ॥१,९.३१॥<br>
तत्र स्नातो महा-देवी नारदश् च महा-मुनिः।<br>
समाचान्तः शुचिस् तत्र धृत्वा धौते च वासवी ॥१,९.३२॥<br>
कृष्ण-मन्त्रं ददौ तस्मै नारदाय महेश्वरः।<br>
परं कप्ल-तरु-वरं सर्व-सिद्धि-प्रदं शुक ॥१,९.३३॥<br>
लक्ष्मीर् माया-काम-बीजं ङेन्तं कृष्ण-पदं ततः।<br>
जगत्-पूत-प्रियान्तं च मन्त्र-राजं प्रकीर्तितम् ॥१,९.३४॥<br>
मन्त्रं गृहीत्वा स मुनिः शिवं कृत्वा प्रदक्षिणम्।<br>
सप्त वारान् नमस् कृत्य स्वात्मानं दक्षिणां ददौ ॥१,९.३५॥<br>
तत्-पाद-पद्मे विक्रीतमाजन्म मस्तकं परम्।<br>
मुनिना भक्ति-युक्तेन स्वर्ग-मन्दाकिनी-तटे ॥१,९.३६॥<br>
एतस्मिन्न् अन्तरे वत्स पुष्प-वृष्टिर् बभूव ह।<br>
नारदोपरि तत्रैव सुश्राव दुन्दुभिर् मुनिः ॥१,९.३७॥<br>
ननर्त ब्रह्मणः पुत्रो ब्रह्म-लोके निरामये।<br>
ब्रह्मा जगाम तत्रैव सुप्रसन्नश् च सस्मितः ॥१,९.३८॥<br>
पुत्रं शुभाशिषं कृत्वा तुष्टाव चन्द्र-शेखरम्।<br>
शम्भुश् च पूजयाम् आस ब्राह्मणम् अतिथिं तथा।<br>
शम्भुं शुभाशिषं कृत्वा ब्रह्म-लोकं ययौ विधिः ॥१,९.३९॥</p>
<p>इति श्री-नारद-पञ्च-रात्रे ज्ञानामृत-सारे प्रथमैक-रात्रे
नारदोपदेश-ग्रहणं नाम नवमो ऽध्यायः</p>
<h2 id="heading-9"></h2>
<p>प्रथमैक-रात्रे दशमो ऽध्यायः</p>
<p>श्री-शुक उवाच
नारदो हि महा-ज्ञानी देवर्षिर् ब्रह्मणः सुतः।<br>
सर्व-वेद-विदां श्रेष्ठो गरिष्ठश् च वरिष्ठकः ॥१,१०.१॥<br>
कथं स नोपदिष्टश् च ज्ञान-हीनो महा-मुनिः।<br>
तन् मां बोधय विभो सन्देह-भञ्जनं कुरु ॥१,१०.२॥</p>
<p>श्री-व्यास उवाच
नारदो ब्रह्मणः पुत्रः पुरा-कल्पे बभूव सः।<br>
सर्व-ज्ञानं ददौ तस्मै विधाता जगताम् अपि ॥१,१०.३॥<br>
वेदांश् च पाठयाम् आस वेदाङ्गान्य् अपि सुव्रत।<br>
सिद्ध-विद्यां शिल्प-विद्यां योग-शास्त्रं पुराणकम् ॥१,१०.४॥<br>
भगवान् एकदा पुत्रं कथयाम् आस संसदि।<br>
सृष्टिं कुरु महा-भाग कृत्वा दार-परिग्रहम् ॥१,१०.५॥<br>
ब्रह्मणश् च वचः श्रुत्वा कोप-रक्तास्य-लोचनः।<br>
उवाच पितरं कोपात् परं कृष्ण-परायनः ॥१,१०.६॥</p>
<p>श्री-नारद उवाच
सर्वेषाम् अपि वन्द्यानां पिता चैव महा-गुरुः।<br>
ज्ञान-दातुः परो वन्द्यो न भूतो न भविष्यति ॥१,१०.७॥<br>
स्तन-दात्री गर्भ-धात्री स्नेह-कर्त्री सदाम्बिका।<br>
जन्म-दातान्न-दाता स्यात् स्नेह-कर्ता पिता सदा ॥१,१०.८॥<br>
न क्षमौ तौ च पितरौ पुत्रस्य कर्म खण्डितुम्।<br>
करोति सद्-गुरुः शिष्य-कर्म-मूल-निकृन्तनम् ॥१,१०.९॥<br>
गुरुश् च ज्ञानोद्गिरणात् ज्ञानं स्यान् मन्त्र-तन्त्रयोः।<br>
तत् तन्त्रं स च मन्त्रश् च कृष्ण-भक्तिर् यतो भवेत् ॥१,१०.१०॥<br>
श्री-कृष्ण-विमुखो भूत्वा विषये यस्य मानसम्।<br>
विषम् अत्यमृतं त्यक्त्वा स च मूढो नराधमः ॥१,१०.११॥<br>
स गुरुः स पिता वन्द्यः सा माता स पतिः सुतः।<br>
यो ददाति हरौ भक्तिं कर्म-मूल-निकृन्तनी ॥१,१०.१२॥<br>
श्री-कृष्ण-भजनं तात सर्व-मङ्गल-मङ्गलम्।<br>
कर्मोपभोग-रोगआणाम् औषधं तन्-निकृन्तनम् ॥१,१०.१३॥<br>
अहो जगद्-विधातुश् च धर्म-शास्तुर् इयं मतिः।<br>
स्वयं माया-मोहितश् च परं भ्रष्टं करोति च ॥१,१०.१४॥<br>
विष्णुस् त्वां मोहिताम् कृत्वा युयोज स्रष्टुम् ईश्वरः।<br>
न ददौ स्वात्म-भक्तिं तां स्व-दास्यं चाति-दुर्लभम् ॥१,१०.१५॥<br>
माता ददाति पुत्राय मोदकं क्षुन्-निवारकम्।<br>
स च बालो न जानाति कथंभूतं च मोदकम् ॥१,१०.१६॥<br>
बालकं वञ्चनं कृत्वा मिष्टं द्रव्यं प्रदाय सः।<br>
पिता प्रयाति कार्यार्थं विष्णुना मोहितस् तथा ॥१,१०.१७॥<br>
संसार-कूप-पतितो विष्णुना प्रेरितो भवान्।<br>
न युक्तं पतनं तत्र तद् उद्धारम् अभीप्सितम् ॥१,१०.१८॥<br>
ज्ञानी गुरुश् च बलवान् भवाब्धेः शिष्यम् उद्धरेत्।<br>
गुरुः स्वयम् असिद्धश् च दुर्बलः कथम् उद्धरेत् ॥१,१०.१९॥<br>
गुरोर् अत्य्-अवलिप्तस्य कार्याकार्यम् अजानतः।<br>
उत्पथ-प्रतिपन्नस्य परित्यागो विधीयते ॥१,१०.२०॥<br>
स गुरुः परमो वैरी यो ददाति ह्य् असन्-मतिम्।<br>
तं नमस्-कृत्य सत्-शिष्यः प्रयाति ज्ञानदं गुरुम् ॥१,१०.२१॥<br>
संसार-विषयोन्मत्तो गुरु-रार्तः स्व-कर्मणि।<br>
दुर्बलो दुर्वहं भारं ददाति जनकाय च ॥१,१०.२२॥</p>
<p>नारदस्य वचः श्रुत्वा क्रुद्धः पुत्रम् उवाच सः।<br>
कम्पितस् तमसा धाता कोप-रक्तास्य-लोचनः ॥१,१०.२३॥</p>
<p>ब्रह्मोवाच
ज्ञानं ते भवतु भ्रष्टं स्त्री-जितो भव पामर।<br>
सर्व-जातिषु गन्धर्वः कामी सो ऽपि भवान् भव ॥१,१०.२४॥<br>
पञ्चाशत्-कामिनीनां च स्वयं भर्ता भवाचिरात्।<br>
तासां वशश् च सततं स्त्रीणां क्रीडा मृगो यथा ॥१,१०.२५॥<br>
शृङ्गार-शूरो भव रे शश्वत्-सुस्थिर-यौवनः।<br>
तासां नित्यं यौवनानां सुन्दरीणां प्रियो भव ॥१,१०.२६॥<br>
काम-बाध्यो भव चिरं दिव्य-वर्ष-सहस्रकम्।<br>
निर्जने निर्जने रम्ये वने क्रीडां करिष्यसि ॥१,१०.२७॥<br>
ततो वर्ष-सहस्रान्ते मया शप्तः स्व-कर्मणा।<br>
विप्र-दास्यां तु शूद्रायां जनिष्यसि न संशयः ॥१,१०.२८॥<br>
ततो वैष्णव-संसर्गात् विष्णोर् उच्छिष्ट-भोजनात्।<br>
विष्णु-मन्त्र-प्रसादेन विष्णु-माया-विमोहितः ॥१,१०.२९॥</p>
<p>तातस्य वचनं श्रुत्वा चुकोप नारदो मुनिः।<br>
शशाप पितरं शिघ्रं दारुणं च यथोचितम् ॥१,१०.३०॥</p>
<p>अपूज्यो भव दुष्टं त्वं त्वन्-मन्त्रोपासकः कुतः।<br>
अगम्यागमनेच्छा ते भविष्यति न संशयः ॥१,१०.३१॥</p>
<p>नारदस्य तु शापेन सो ऽपूज्यो जगतां विधिः।<br>
दृष्ट्वा स्व-कन्या-रूपं च पश्चाद् धावितवान् पुरा ॥१,१०.३२॥<br>
पुनः स्व-देहं तत्याज भर्त्सितः सनकादिभिः।<br>
लज्जितः काम-युक्तश् च पुनर् ब्रह्मा बभूव सः ॥१,१०.३३॥<br>
नारदस् तु नमस्-कृत्य पितरं कमलोद्भवम्।<br>
विप्र-देहं परित्यज्य गन्धर्वश् च बभूव सः ॥१,१०.३४॥<br>
नव-यौवन-कालेन बलवान् मदनोद्धतः।<br>
जहार कन्याः पञ्चाशत् बलाच् चित्र-रथस्य तु ॥१,१०.३५॥<br>
गान्धर्वेन विवाहेन ता उवाह च निर्जने।<br>
मूर्च्छां प्रापुश् च ताः कन्या दृष्ट्वा सुन्दरम् ईश्वरम् ॥१,१०.३६॥<br>
विसस्पुरुश् च पितरं मातरं भ्रातरं तथा।<br>
रेमिरे तेन सार्धं च कामुक्यः कामुकेन च ॥१,१०.३७॥<br>
कन्दरेर् कन्दरे रम्ये रम्ये सुन्दर-मन्दिरे।<br>
शैले शैले सुरहसि कानने कानने तथा ॥१,१०.३८॥</p>
<p>पुष्पोद्यने तरु-द्याने नद्यां नद्यां नदे नदे।<br>
सरःश्रेष्ठे सरःश्रेष्ठे वरे चन्द्र-सरोवरे ॥१,१०.३९॥<br>
सुरेशस्यापि निकटे सुभद्रस्य तटे तटे।<br>
अगम्ये च महा-घोरे गन्ध-मादन-गह्वरे ॥१,१०.४०॥<br>
परिजात-तरुणां च पुष्पितानां मनोहरे।<br>
तद्-अन्तरे सुन्दरे चामोदिते पुष्प-वायुना ॥१,१०.४१॥<br>
मलये निलये रम्ये सुगन्धे चन्दनान्विते।<br>
चन्दनोक्षित-सर्वाङ्गश् चन्दनाक्तेन कामिना ॥१,१०.४२॥<br>
रम्य-चम्पक-शय्यासु चन्दनाक्तासु सस्मिताः।<br>
दिवानिशं न जानन्ति कामिना सस्मितेन च ॥१,१०.४३॥<br>
विस्यन्दके शूरसेने नन्दने पुष्प-भद्रके।<br>
स्वाहा-वने काम्यके च रम्यके पारिभद्रके ॥१,१०.४४॥<br>
सुरन्धके गन्धके च सुरङ्ह्रे पुण्ड्रके ऽपि च।<br>
कालञ्जरे पञ्जरे च काञ्ची-काञ्चन-कानने ॥१,१०.४५॥<br>
मधु-माधव-मासे च मधूरे मधु-कानने।<br>
वने कल्प-तरूणां च विश्व-कारु-कृत-स्थले ॥१,१०.४६॥<br>
रत्नाकराणां निकरे सुन्दरे सुन्दरान्तरे।<br>
सुवेले च सुपार्श्वे च प्रवालांकुर-कानने ॥१,१०.४७॥<br>
मन्दारे मन्दिरे पूरे गान्धारे च युगन्धरे।<br>
वने केलि-कदम्बानां केतकीनां मनोहरे ॥१,१०.४८॥<br>
माधवी-मालतीनां च यूथिकानां वने वने।<br>
चम्पकानां पलाशानां कुन्दानां विपिने तथा ॥१,१०.४९॥<br>
नागेश्वर-लवङ्गानां अन्तरे ललितालये।<br>
कुमुदानां पङ्कजानां पङ्किले कोमल-स्थले ॥१,१०.५०॥<br>
स्थल-पद्म-प्रकारो च भूमि-चम्पक-कानने।<br>
लाङ्गलीनां रसालानां पनसानां सुख-प्रदे ॥१,१०.५१॥<br>
कदली-बदरीणां च श्री-फलानां च श्री-युते।<br>
जम्बीराणां च जम्बूनां करञ्जानां तथैव च ॥१,१०.५२॥<br>
कृत्वा बिहारं ताभिश् च गन्धर्वश् चोपवर्हणः।<br>
दिव्यं वर्ष-सहस्रं च स्वाश्रमं पुनर् आययौ ॥१,१०.५३॥<br>
श्रुत्वा विधातुर् आह्वानं पुष्करं च ययौ पुनः।<br>
ददर्श तत्र ब्रह्माणम् रत्न-सिंहासन-स्थितम् ॥१,१०.५४॥<br>
देवेन्द्रैश् चापि सिद्धेन्द्रैर् मुनीन्द्रैः सन्कादिभिः।<br>
समावृतं सभायां च रक्षो-गन्धर्व-किन्नरैः ॥१,१०.५५॥<br>
सुशोभितं यथा चन्द्रं गगने भगणैः सह।<br>
प्रणनाम सभा-मध्ये ताभिः सार्धं जगद्-विधिम् ॥१,१०.५६॥<br>
महेशं च गणेशं च धनेशं शेषम् ईश्वरम्।<br>
धर्मं धन्वन्तरिं स्कन्दं सूर्य-सोम-हुताशनम् ॥१,१०.५७॥<br>
उपेन्द्रेन्द्रं विश्व-कारुं वरुणं पवनं स्मरम्।<br>
यमम् अष्टौ वसून् रुद्रान् जयन्तं नलकूवरम् ॥१,१०.५८॥<br>
सर्वान् देवान् नमस्-कृत्य ननाम मुनि-पुङ्गवम्।<br>
अगस्त्यं च पुलस्त्यं च पुलहं च प्रचेतसम् ॥१,१०.५९॥<br>
सर्व-श्रेष्ठं वसिष्ठं च दक्षं च कर्दमं तथा।<br>
सनकं सनन्दं च तृतीयं च सनातनम् ॥१,१०.६०॥<br>
सनत्-कुमारं योगीशं ज्ञानिनां च गुरोर् गुरुम्।<br>
वोढुं पञ्च-शिखं सङ्खं भृगुम् अङ्गिरसं तथा ॥१,१०.६१॥<br>
आसुरिं कपिलं कौत्सं क्रतुं नारायणं नरम्।<br>
मरीचिं कश्यपं कण्वं व्यासं दुर्वाससं कविम् ॥१,१०.६२॥<br>
बृहस्पतिं च च्यवनं मार्कण्डेयं च लोमशम्।<br>
वाल्मीकिं परशु-रामं संवर्तं च विभाण्डकम् ॥१,१०.६३॥<br>
देवलं च वाम-देवम् ऋशयशृङ्गं पराशारम्।<br>
एतान् सर्वान् नमस्-कृत्य तस्थौ स पुरतो विधेः ॥१,१०.६४॥<br>
तुष्टाव सर्वान् देवांश् च मुनीन्द्रांश् च तथैव च।<br>
तम् उवाच सभा-मध्ये विधाता जगताम् अपि।<br>
सस्मितः सुप्रसन्नश् च गन्धर्वम् उपवर्हणम् ॥१,१०.६५॥</p>
<p>ब्रह्मोवाच
श्री-कृष्ण-रस-सङ्गीतं वीणा-ध्वनि-समन्वितम्।<br>
कुरु वत्साधुनात्रैव शृण्वन्तु मुनयः सुराः ॥१,१०.६६॥<br>
गोपीनां वस्त्र-हरणं हरं रास-महोत्सवम्।<br>
ताभिः सार्धं जल-क्रीडां हरेर् उत्कीर्तनं कुरु ॥१,१०.६७॥<br>
कृष्ण-सङ्कीर्तनं तूर्णं पुनाति श्रुति-मात्रतः।<br>
श्रोतारं च प्रवक्तारं पुरुषैः सप्तभिः सह ॥१,१०.६८॥<br>
यत्रैव प्रभवेद् वत्स तन्-नाम-गुणानुकीर्तनम्।<br>
तत्र सर्वाणि तीर्थानि पुण्यानि मङ्गलानि च ॥१,१०.६९॥<br>
तत्-कीर्तन-ध्वनिं श्रुत्वा सर्वाणि पातकानि च।<br>
दूराद् एव पलायन्ते वैनतेयम् इवोरगाः ॥१,१०.७०॥<br>
तद् दिनं सफलं धन्यं यशस्यं सर्व-मङ्गलम्।<br>
श्री-कृष्ण-कीर्तनं यत्र तत्रैव नायुषो व्ययः ॥१,१०.७१॥<br>
संकीर्तन-ध्वनिं श्रुत्वा ये च नृत्यन्ति वैष्णवाः।<br>
तेषां पाद-रजः-स्पर्शात् सद्यः पूता वसुन्धरा ॥१,१०.७२॥<br>
तत्-कीर्तनं भवेद् यत्र कृष्णस्य परमात्मनः।<br>
स्थानं तच् च भवेत् तीर्थं मृतानां तत्र मुक्तिदम् ॥१,१०.७३॥<br>
नात्र पापानि तिष्ठन्ति पुण्यानि सुस्थिराणि च।<br>
तपस्विनां च व्रतिनां व्रतानां तपसां स्थलम् ॥१,१०.७४॥<br>
वर्तते पापिनां देहे पापानि त्रि-विधानि च।<br>
महा-पापोपपापातिपापान्य् एव स्मृतानि च ॥१,१०.७५॥<br>
हन्ता यो विप्र-भिक्षूणां यतीनां ब्रह्म-चारिणां।<br>
स्त्रीणां च वैष्णवानां च स महा-पातकी स्मृतः ॥१,१०.७६॥<br>
भ्रूणा-घ्नश् चापि गो-घ्नश् च शूद्र-घ्नश् च कृत-घ्नकः।<br>
विश्वास-घाती विड्-भोजी स एव ह्य् उपपातकी ॥१,१०.७७॥<br>
अगम्यागमिनो ये च सुर-विप्र-स्वहारिणः।<br>
अतिपातकिनश् चैते वेद-विद्भिः प्रकीर्तिताः ॥१,१०.७८॥<br>
कृष्ण-संकीर्त्न-ध्यानात् तन्-मन्त्र-ग्रहणाद् अहो।<br>
मुच्यन्ते पातकैस् तैस् तैः पापिनस् त्रि-विधाः स्मृताः ॥१,१०.७९॥<br>
तपो-यज्ञ-कृती पूतस् तीर्थ-स्नात-व्रती तथा।<br>
भिक्षुर् यतिर् ब्रह्म-चारी वान-प्रस्थश् च तापसः ॥१,१०.८०॥<br>
पवित्रः परमो वह्निः सुपवित्रं जलं यथा।<br>
एते सर्वे वैष्णवानां कलां नार्हन्ति षोडशीम् ॥१,१०.८१॥<br>
विष्णु-पादोदकोच्छिष्टं भुञ्जते ये च नित्यशः।<br>
पश्यन्ति च शिला-चक्रं पूजां कुर्वन्ति नित्यशः ॥१,१०.८२॥<br>
जीवन्-मुक्तास् च ते धन्या हरि-दासाश् च भारते।<br>
पदे पदे ऽश्वमेधस्य प्राप्नुवन्ति फलं ध्रुवम् ॥१,१०.८३॥<br>
नहि तेषां पराभूताः पुण्यवन्तो जगत्-त्रये।<br>
तेषां च पाद-रजसा तीर्थं पूतं तथा धरा ॥१,१०.८४|॥<br>
तेषां च दर्शनं स्पर्शं वाञ्छन्ति मुनयः सुराः।<br>
पुरुषाणां सहस्रं च पूतं तज्-जन्म-मात्रतः ॥१,१०.८५॥</p>
<p>इत्य् उक्त्वा जगतां धाता तत्र तूष्णीं बभूव सः।<br>
आश्चर्यं मेनिरे श्रुत्वा देवाश् च मुनयस् तथा ॥१,१०.८६॥<br>
एतस्मिन्न् अन्तरे तत्र विद्या-धर्यः समागताः।<br>
गन्धर्वाश् चापि विविधा ननृतुः किन्नरा जगुः ॥१,१०.८७॥<br>
रम्भोर् वशी घृताची च मेनका च तिलोत्तमा।<br>
सुधामुखी पूर्ण-चित्ती मोहिनी कलिका तथा ॥१,१०.८८॥<br>
चम्पावती चन्द्र-मुखी पद्मा पद्म-मुखीति च।<br>
एताश् चान्याश् च बह्व्यश् च श्वश्वत् सुस्थिर-यौवनाः ॥१,१०.८९॥<br>
बृहन्-नितम्ब-श्रोणीकास्तनभारैः समानताः।<br>
ईषद्धास्याः प्रसन्नास्याः कामार्ताश् च समाययुः ॥१,१०.९०॥<br>
वेद-ज्ञा मूर्तिमन्तश् च वेदाश् चात्वार एव च।<br>
ब्राह्मणा भिक्षवः सिद्धा यतयो ब्रह्म-चारिणः ॥१,१०.९१॥<br>
समाययुस् तथा मन्दा दैव-ज्ञाः स्तुति-पाठकाः।<br>
लक्ष्मी सरस्वती दुर्गा सावित्री रोहिणी रतिः ॥१,१०.९२॥<br>
तुलसी पृथिवी गङ्गा स्वाहा च यमुना तथा।<br>
वारुणी मनसेन्द्राणी ताः सर्वा देव-योषितः ॥१,१०.९३॥<br>
मुनि-पत्न्यश् च गन्धर्व्यो हर्ष-युक्ताः समाययुः।<br>
अहो महोत्सवं परमानन्द-मानसाः।<br>
विचित्रां च ब्रह्म-सभां पुष्करं तीर्थम् आययुः ॥१,१०.९४॥</p>
<p>इति श्री-नारद-पञ्च-रात्रे ज्ञानामृत-सारे प्रथमैक-रात्रे
महोत्सवारम्भो नाम दशमो ऽध्यायः</p>
<h2 id="heading-10"></h2>
<p>प्रथमैक-रात्रे एकादशो ऽध्यायः</p>
<p>अथ महोत्सव-दर्शनम्</p>
<p>श्री-व्यास उवाच
अथ गन्धर्व-राजस् तु भगवान् आज्ञया विधेः।<br>
संगीतं च जगौ तत्र कृष्ण-रास-महोत्सवम् ॥१,११.१॥<br>
सुसमं तालमानं च सुतानं मधुरं श्रुतम्।<br>
वीणा-मृदङ्ग-मुरज-युक्तं ध्वनि-समन्वितम् ॥१,११.२॥<br>
रागिणी-युक्त-रागेण समयोक्तेन सुन्दरम्।<br>
माधुर्यं मूर्च्छ्नायुक्तं मनसे हर्ष-कारणम् ॥१,११.३॥<br>
विचित्रं नृत्य-रुचिरं रूप-वेशम् उत्तमम्।<br>
लोकानुराग-बीजं च नाट्योपयुक्त-हस्तकम् ॥१,११.४॥<br>
दृष्ट्वा श्रुत्वा सुराः सर्वे मुनयः सर्व-योषितः।<br>
मूर्च्छां प्रायुश् च सहसा चेतनां च पुनः पुनः ॥१,११.५॥<br>
गोपीनां वस्त्र-हरणं गोपी-गण-विलापनं।<br>
ताभ्यो वस्त्र-प्रदानं च संमानं वरदानकम् ॥१,११.६॥<br>
कात्यायनी-व्रतं चापि विप्र-दारान्न-भोजनम्।<br>
महेन्द्र-दर्प-पूजादि भञ्जनं शैल-पूजनम् ॥१,११.७॥<br>
पुनश् च शुश्रुवुः सर्वे श्री-वृन्दावन-वर्णनम्।<br>
संप्रापुश् च पुनर् मूर्च्छां पुनः प्रापुश् च चेतनाम् ॥१,११.८॥<br>
तस्मै ददौ पुरो ब्रह्मा वह्नि-शुद्धांशुकं परम्।<br>
परं शुभाशीर्-वचनं यत् तन्-मानस-वाञ्छितम् ॥१,११.९॥<br>
अमूल्य-रत्न-निर्माणं चारु-कुण्डाल-युग्मकम्।<br>
मणीन्द्र-सार-मुकुटं परं रत्नाङ्गुरीयकम् ॥१,११.१०॥<br>
सुगन्धि चन्दनं पुष्पं स्व-पाद-रेणुम् ईप्सितम्।<br>
अमूल्य-रत्न-तिलकं रत्न-भूषणम् उज्ज्वलम् ॥१,११.११॥<br>
प्रत्येकं वस्तु रुचिरं तद्-योषिद्भ्यश् च संददौ।<br>
विश्वकर्मा च निर्माण-मणिं भूषणम् उत्तमम् ॥१,११.१२॥<br>
प्रत्येकं शङ्ख-सिन्दूरं कस्तूरी-युक्त-चन्दनम्।<br>
सकर्पूरं च ताम्बूलं रत्नेन्द्र-सार-दर्पणम् ॥१,११.१३॥<br>
मणि-निर्माणा-मञ्जोरं श्वेत-चामर-शोभनम्।<br>
मनोयायि रथं दिव्यं ईस्वरेच्छा-विनिर्मितम् ॥१,११.१४॥<br>
मुक्ता-माणिक्य-हीरेन्द्रैर् मणीन्द्रैश् च परिष्कृतम्।<br>
सद्-रत्न-माला-जालैश् च श्वेत-चामर-दर्पणैः ॥१,११.१५॥<br>
सुशोभितं च परितो लक्षैः सुन्दर-मन्दिरैः।<br>
मणि-मानिक्य-हीराढ्यं सद्-रत्न-कलशोज्ज्वलम् ॥१,११.१६॥<br>
सहस्र-चक्र-संसक्तं योजनायत-सम्मितम्।<br>
धनुर् लक्षोच्छ्रितं चैव सहस्राश्वेन योजितम् ॥१,११.१७|
एतद् एव ददौ ब्रह्मा प्रहृष्टस् तुष्ट एव च।<br>
शम्भुस् तुष्टो ददौ हृष्टो हरि-भक्तिं च निश्चलाम् ॥१,११.१८॥<br>
ज्ञानम् अध्यात्मिकं चैव योग-ज्ञानं सुदुर्लभम्।<br>
नाना-जन्म-स्मृति-ज्ञानं नैपुण्यं सर्व-सिद्धिषु ॥१,११.१९॥<br>
हरेश् चर्चाविधानं च स्तवनं पूजनं तथा।<br>
माणिक्य-हीराहारं च रत्न-लक्षं सुदुर्लभम् ॥१,११.२०॥<br>
नाग-हारं ददौ शेषो नागेन्द्रमौलि-मण्डनम्।<br>
नाग-कन्या-शतं चैव वर-भूषण-भूषितम् ॥१,११.२१॥<br>
नागेभ्यश् चाभ्यं नित्यं हिस्र-जन्तुभ्य एव च।<br>
नृपालय-गति-ज्ञानं सर्व-लोक-विलोकनम् ॥१,११.२२॥<br>
निर्विघ्नत्वं ददौ तस्मै विघ्न्-राजश् च संसदि।<br>
सुदुर्लभं पाद-पद्म-युग्म-रेणुम् अभीप्सितम् ॥१,११.२३॥<br>
अमूल्यं च निरुपमं ग्रीष्म-सूर्य-प्रभोपमम्।<br>
मणि-राजं सुदीप्तं च त्रिषु लोकेषु दुर्लभम् ॥१,११.२४॥<br>
सर्वत्र विजयं चैव वाञ्च्छितं निर्मलं यशः।<br>
संगीत-विद्या-विज्ञानं तन्-नैपुण्यं मनोहरम् ॥१,११.२५॥<br>
लक्ष-स्वर्णं धनेशश् च दासानां च शतं शतम्।<br>
धर्मः कीर्तिमयीं मालां स्कन्दो धैर्यं ददौ तथा ॥१,११.२६॥<br>
विषय-जीर्णापहरणं ददौ धन्वन्तरिर् मनुम्।<br>
सूर्यः स्यमन्तक-मणिं स्वर्णा-भाराष्टकप्रसुम् ॥१,११.२७॥<br>
चन्द्रः श्वेताश्व-रत्नं च ह्य् अमूल्यम् उत्तमं ददौ।<br>
वह्नि-शुद्धांशुक-युगं ददौ वह्निश् च संसदि ॥१,११.२८॥<br>
उपेन्द्रो रत्न-कोटिं च तद् एवेन्द्रो ददौ पुरा।<br>
वीणा-शिल्पं विश्वकर्मा वरुणश् च मणि-स्रजम् ॥१,११.२९॥<br>
स्मरः शृङ्गार-नैपुण्यं वीर्य-स्तम्भनम् एव च।<br>
काम-सन्दीपनं ज्ञानं कामिनी-प्रेम-मूर्छनम् ॥१,११.३०॥<br>
कामिनी-वश-गं शिल्पं रति-तत्त्वं ददौ तथा।<br>
पाप-दाहन-मन्त्रं च रत्न-छत्रं समीरणः ॥१,११.३१॥<br>
यमश् च धर्म-तत्त्वं च नरक-त्राण-कारणम्।<br>
वसवश् च वसून् दिव्यान् रुद्रस् तेभ्यो ऽभयं ददौ ॥१,११.३२॥<br>
मधु-पात्रं सुधा-पात्रं जयन्तो नलकूवरः।<br>
शुक्ल-पुष्पं शुक्ल-धान्यं पाद-रेणुम् अभीप्सितम् ॥१,११.३३॥<br>
मनोभिरां मनुयो ददौ तस्मै शुभाशिषम्।<br>
लक्ष्मीश् च परमैश्वर्यं भारती हारम् उत्तमम् ॥१,११.३४॥<br>
रत्न-मालां ददौ दुर्गा सर्वत्राभयम् ईप्सितम्।<br>
तत्-पत्नीभ्यश् च रत्नानि सिन्दूराभरणानि च ॥१,११.३५॥<br>
क्रीडा-पद्मं रोहिनी च रतिः सद्-रत्न-दर्पणम्।<br>
तुलसी चातुलं माल्यं दिव्यं वसु वसुन्धरा ॥१,११.३६॥<br>
गङ्गा च विपुलं पुण्यं स्वाहा सद्-रत्न-पाशकम्।<br>
यमुना जलजं पद्मम् अम्लानं सार्वकालिकम् ॥१,११.३७॥<br>
वारुणीं वारुणी तुष्टा रत्न-पात्रं शची ददौ।<br>
मनसा प्रददौ तस्मै नागानां मौलि-मण्डनम् ॥१,११.३८॥<br>
गन्धर्वाश् चापि तत्-पत्न्यः स्व-शिल्पं प्रददुस् तथा।<br>
परमानन्द-युक्ताश् च मुनि-पत्न्यः शुभाशिषम् ॥१,११.३९॥</p>
<p>इति श्री-नारद-पञ्च-रात्रे ज्ञानामृत-सारे प्रथमैक-रात्रे
महोत्सव-दर्शनं नाम एकादशो ऽध्यायः</p>
<h2 id="heading-11"></h2>
<p>प्रथमैक-रात्रे द्वादशो ऽध्यायः</p>
<p>शुक उवाच
महोत्सवे सुनिष्पन्ने दानस्योत्तर-कालतः।<br>
किं बभूव रहस्यं च तन् मां व्याख्यातुम् अर्हसि ॥१,१२.१॥</p>
<p>श्री-व्यास उवाच
संप्राप्य दानं देवानां गन्धर्वश् चोपवर्हणः।<br>
तेषां च पुरतो भक्त्या विदयाम् आस वै सदा ॥१,१२.२॥<br>
श्रुत्वा तद् वचनं ब्रह्मा तम् उवाच च संसदि।<br>
शम्भुना च समालोच्य ब्रह्मोवाच विधाता जगताम् अपि ॥१,१२.३॥<br>
मथुरा-गमनं चैव कृष्णस्य परमात्मनः।<br>
विलापं गोप-गोपीनां श्रावयास्मांश् च साम्प्रतम् ॥१,१२.४|॥<br>
महोत्सवं कुरु पुनः शृण्वन्तु मुनयः सुराः।<br>
गायन्तु ताश् च संगीतं नृत्यन्त्व् अप्सरां गणाः ॥१,१२.५॥<br>
ब्रह्मणश् च वचः श्रुत्वा ननृत्युश् चाप्सरोगणाः।<br>
चक्रुस् ताः सरसं गीतं विद्याधर्यश् च संसदि ॥१,१२.६॥<br>
मायिनां चैव प्रवरो गन्धर्वश् चोपवर्हणः।<br>
जगौ सन्धान-भावेन मथुरा-गमनं हरेः ॥१,१२.७॥<br>
विलापं गोकुल-स्थानां श्रुत्वा विप्राः सुरादयः।<br>
मूर्च्छां प्रापुश् च रुरुदुर् ददुर् दानं पुनः पुनः ॥१,१२.८॥<br>
गोपीनां विरहालापैर् मूर्च्छितश् चोपवर्हणः।<br>
विस्वरेण वितनात् तु ताल-भङ्गो बभूव ह ॥१,१२.९॥<br>
तत् ताल-भङ्गं विज्ञाय देवाश् च मुनयस् तथा।<br>
चुकुपुः सहसा सर्वे निर्गतास् तन् मुखाग्नयः ॥१,१२.१०॥<br>
तद् दृष्ट्वा सहसा भीतो गन्धर्वश् चोपवर्हणः।<br>
सस्मार कृष्णं स्वभीष्टं परमात्मानम् ईश्वरम् ॥१,१२.११॥<br>
ददृशुः स्मृति-मात्रेण तत्-तेजो नभसि स्थितम्।<br>
स्तम्भिता देवताः सर्वाशि-चक्र-पुत्तलिका यथा ॥१,१२.१२॥<br>
स्तम्भिता वह्नयः सर्वे मुनयश् च विजृम्भिताः।<br>
हरि-स्मृतिश् चाभयदा शुभदा विघ्न-नाशिनी ॥१,१२.१३॥<br>
ददृशुर् देवताः सर्वाः मुनयश् चापि योषितः।<br>
गन्धर्वाश् च तथैवान्ये तेजो दृश्यं सुख-प्रदम् ॥१,१२.१४॥<br>
परं कुञ्ज्ञटिकाकारं कोटीन्दु-किरण-प्रभम्।<br>
योजनायत-विस्तीर्णं सुस्निग्धं सुमनोहरम् ॥१,१२.१५॥<br>
तत् तेजो ऽभ्यन्तरे सर्वे ददृशू रथम् उत्तमम्।<br>
गव्यूतिमानं विस्तीर्णं धनुष्-कोटि-समुच्छ्रितम् ॥१,१२.१६॥<br>
श्वेताश्वानां च चक्राणां सहस्रेण समावृतम्।<br>
अमूल्य-रत्न-रचितम् ईश्वरेच्छा-विनिर्मितम् ॥१,१२.१७॥<br>
नाना-चित्र-विचित्राढ्यं मनोयायि ममोहरम्।<br>
मुक्तामाणिक्य-परम-हीराहारैर् विराजितम् ॥१,१२.१८॥<br>
रत्न-दर्पण-लक्षैश् च त्रि-लक्षैः श्वेत-चामरैः।<br>
वह्नि-शुद्धांशुकानां च त्रि-लक्षैः परिशोभितम् ॥१,१२.१९॥<br>
त्रि-कोटिभिश् च ज्वलितं क्रीडा-सुन्दर-मन्दिरैः।<br>
पारिजात-प्रसूनानां मन्दराणां मनोहरैः ॥१,१२.२०॥<br>
मालाजालैस् त्रि-लक्षैश् च मालतीनां च मण्डितम्।<br>
एवंभूतं रथं दृष्ट्वा ददृशुस् ते तद्-अनन्तरे ॥१,१२.२१॥<br>
मध्य-कोष्ठाभ्यन्तरे च किशोरं श्याम-सुन्दरम्।<br>
वह्नि-शुद्धांशुकेनैव पीत-वर्णेन शोभितम् ॥१,१२.२२॥<br>
रत्न-केयूर-वलय-रत्न-मञ्जीर-रञ्जितम्।<br>
रत्न-कुण्डल-युग्मेन गण्ड-स्थल-समुज्ज्वलम् ॥१,१२.|२३॥<br>
ईषद्धास्य-प्रसन्नास्यं नित्योपास्यं सुरासुरैः।<br>
चन्दनोक्षित-सर्वाङ्गं मालती-माल्य-मण्डितम् ॥१,१२.२४॥<br>
मणिना कौस्तुभेन्द्रेण गण्ड-स्थल-विभूषितम्।<br>
परं प्रधानं परमं परमात्मानम् ईश्वरम् ॥१,१२.२५॥<br>
स्तुतं ब्रह्मेश-शेषैश् च राधा-वक्षः स्थल-स्थितम्।<br>
वेदानिर्वचनीयं च स्वेच्छामयम् अनीश्वरम् ॥१,१२.२६॥<br>
नित्यं नित्यं निर्गुणं च ज्योति-रूपं सनातनम्।<br>
प्रकृतेः परम् ईशानं भक्तानुग्रहकातरम् ॥१,१२.२७॥<br>
कोटि-कन्दर्प-लावण्य-लीला-धाम-मनोहरम्।<br>
मयूर-पुच्छ-चूडं च वरं वंशी-धरं परं ॥१,१२.२८॥<br>
दृष्ट्वा तम् अद्भुतं रूपं तुष्टाव कमलोद्भवः।<br>
गणेशः शेषः शम्भुश् च तद्-अन्ये मुनयः सुराः ॥१,१२.२९॥</p>
<p>ब्रह्मोवाच
परं ब्रह्म परं धाम परमात्मानम् ईश्वरम्।<br>
वन्दे वन्द्यं च सर्वेषां सर्व-कारण-कारणम् ॥१,१२.३०॥<br>
सर्वेश्वरं सर्व-रूपं सर्वाद्यं सद्भिर् ईडितम्।<br>
वेदावेद्यं च विद्वद्भिर् न दृष्टं स्वप्न-गोचरे ॥१,१२.३१॥</p>
<p>श्री-महादेव उवाच
सिद्ध-स्वरूपं सिद्धाद्यं सिद्ध-बीजं सनातनम्।<br>
प्रसिद्धं सिद्धिदं शान्तं सिद्धानां च गुरोर् गुरुम् ॥१,१२.३२॥<br>
वन्दे वन्द्यं च महतां परात् परतरं विभुम्।<br>
स्वात्मा-रामं पूर्ण-कामं भक्तानुग्रहकातरम् ॥१,१२.३३॥<br>
भक्ति-प्रियं च भक्तेशं स्व-भक्ति-दास्यदं परम्।<br>
स्व-पद-प्रदम् एकं च दातारं सर्व-सम्पदाम् ॥१,१२.३४॥</p>
<p>अनन्त उवाच
वक्त्राणां च सहस्रेण किं वा स्तौमि श्रुति-श्रुतम्।<br>
कोटिभिः कोटिभिर् वक्त्रैः को वा स्तोतुं क्षमः प्रभो ॥१,१२.३५॥<br>
किम् उ स्तोष्यति शम्भुश् च पञ्च-वक्त्रेण वाञ्च्छितम्।<br>
कर्ता चतुर्णां वेदानां किं स्तोष्यति चतुर्-मुखः ॥१,१२.३६॥<br>
षड्-वक्त्रो गज-वक्त्रश् च देवाश् च मुनयो ऽपि वा।<br>
वेदा वा किं वेद-विदः स्तुवन्ति प्रकृतेः परम् ॥१,१२.३७॥<br>
वेदानिर्वचनीयं च वेदा निर्वक्तुम् अक्षमाः।<br>
वेद-विज्ञात-वाक्येन विद्वांसः किं स्तुवन्ति तम् ॥१,१२.३८॥<br>
श्री-गणेश उवाच
मूर्खो वदति विष्णाय बुधो वदति विष्णवे।<br>
नम इत्य् एवम् अर्थम् च द्वयोर् एव समं फलम् ॥१,१२.३९॥<br>
यस्मै दत्तं च यज् ज्ञानं ज्ञान-दाता हरिः स्वयम्।<br>
ज्ञानेन तेन स स्तौति भाव-ग्राही जनार्दनः ॥१,१२.४०॥<br>
एक-वक्त्रो ऽनेक-वक्त्रो मूर्खो विद्वान् स्व-कर्मणा।<br>
अधनी च धनी वापि सपुत्रो वाप्य् अपुत्रकः ॥१,१२.४१॥<br>
कर्मणा परम् ईशं च स्तोतुं को वाप्य् अनुत्तमम्।<br>
यथा-शक्ति स्तुतिः पूजा वन्दनं स्मरणं हरेः ॥१,१२.४२॥<br>
संकीर्तनं च भजनं जपनं बुद्ध्य्-अनुक्रमम्।<br>
कुर्वन्ति सन्तो ऽसन्तश् च सन्ततं परमात्मनः ॥१,१२.४३॥</p>
<p>कार्तिकेय उवाच
सर्वान्तरात्मा भगवान् ज्ञानं च सर्व-जीविनां।<br>
ज्ञानानुरूपं स्तवनं सन्तो नैव हसन्ति तम् ॥१,१२.४४॥<br>
भवेषु त्रि-विधो लोको ऽप्य् उत्तमो मध्यमो ऽधमः।<br>
सर्वे स्व-कर्म-वश-गा निषेकः केन वार्यते ॥१,१२.४५॥<br>
सर्वेश्वरं च संवीक्ष्य सर्वो वदति मत्-प्रभुम्।<br>
मद्-ईश्वरस्य समता सर्वेषु किंकरेषु च ॥१,१२.४६॥<br>
भजन्ति केचित् शुद्धान्तं परमात्मानम् ईश्वरम्।<br>
केचित् तद्-अंशांशं प्राप्नुवन्ति क्रमेण तम् ॥१,१२.४७॥</p>
<p>धर्म उवाच
अहं साक्षी च सर्वेषां विधिना निर्मितः पुरा।<br>
विधातुश् च विधाता त्वं सर्वेश्वरं नमो ऽस्तु ते ॥१,१२.४८॥</p>
<p>देवा ऊचुः
यं स्तोतुम् असमर्थश् च सहस्रायुः स्वयं विधिः।<br>
ज्ञानाधिदेवः शम्भुश् च तं स्तोतुं किं वयं क्षमाः ॥१,१२.४९॥</p>
<p>वेदा ऊचुः
किं जानीमो वयं के वाप्य् अनन्तेशस्य यो गुणः।<br>
वयं वेदाश् त्वम् अस्माकं कारणस्यापि कारकः ॥१,१२.५०॥</p>
<p>मुनयः ऊचुः
यदि वेदा न जानन्ति माहात्म्यं परमात्मनः।<br>
न जानीमस् तव गुणं वेदानुसारिणो वयम् ॥१,१२.५१॥</p>
<p>सरस्वत्य् उवाच
विद्याधिदेवताहं च वेदा विद्याधिदेवकाः।<br>
वेदाधिदेवो धाता च तद्-ईशं स्तौमि किं प्रभो ॥१,१२.५२॥</p>
<p>पद्मोवाच
यत् पाद-पद्मं पद्मेशः शेषाश् चान्ये सुरास् तथा।<br>
ध्यायन्ते मुनयो देवा ध्याये तं प्रकृतेः परम् ॥१,१२.५३॥</p>
<p>सावित्र्य् उवाच
सावित्री वेद-माताहं वेदानां जनको विधिः।<br>
त्वाम् एव धत्ते धातरं नमामि त्रि-गुणात् परम् ॥१,१२.५४॥</p>
<p>श्री-पार्वत्य् उवाच
तव वक्षसि राधाहं रासे वृन्दावने वने।<br>
महा-लक्ष्मीश् च वैकुण्ठे पाद-पद्मार्चने रता ॥१,१२.५५॥<br>
श्वेत-द्वीपे सिन्धु-कन्या विष्णोर् उरसि भू-तले।<br>
ब्रह्म-लोके च ब्रह्माणी वेद-माता च भारती ॥१,१२.५६॥<br>
तवाज्ञया च देवानाम् अविर्भूता च तेजसि।<br>
निहत्य दैत्यान् देवारीन् दत्वा राज्यं सुराय च ॥१,१२.५७॥<br>
तत्-पश्चाद् दक्ष-कन्याहम् अधुना पार्वती हरे।<br>
तवाज्ञया हर-क्रोडे त्वद्-भक्ता प्रति-जन्मनि ॥१,१२.५८॥<br>
नारायण-प्रिया शश्वत् तेन नारायणी श्रुतौ।<br>
विष्णोर् अहं परा-शक्तिर् विष्णु-माया च वैष्णवी ॥१,१२.५९॥<br>
अनन्त-कोटि ब्रह्माण्डं मया सम्मोहितं सदा।<br>
विदुषां रसनाग्रे च प्रत्यक्षं हि सरस्वती ॥१,१२.६०॥<br>
महा-विष्णोश् च माताहं विश्वानि यस्य लोमसु।<br>
रामेश्वरी च सर्वाद्या सर्व-शक्ति-स्वरूपिणी ॥१,१२.६१॥<br>
तद्-रासे धारणाद् राधा विद्वद्भिः परिकीर्तिता।<br>
परमानन्द-पादाब्जं वन्दे सानन्द-पूर्वकम् ॥१,१२.६२॥<br>
यत्-पाद-पद्मं ध्यायन्ते परमानन्द-कारणम्।<br>
पाद-पद्मेश-शेषाद्या मुनयो मनवः सुराः ॥१,१२.६३॥<br>
योगिनः सन्ततं सन्तः सिद्धाश् च वैष्णवास् तथा।<br>
अनुग्रहं कुरु विभो बुद्धि-शक्तिर् अहं तव ॥१,१२.६४॥</p>
<p>इति संवृतं स्तोत्रं यः पठेत् संयतः शुचिः।<br>
इहैव च सुखं भुङ्क्ते यात्य् अन्ते श्री-हरेः पदम् ॥१,१२.६५॥<br>
निवृत्तेषु च वेदेषु देवीषु मुनि-पुङ्गवे।<br>
उपवर्हण-गन्धर्वः स्तुतिं कर्तुं समुद्यतः ॥१,१२.६६॥</p>
<p>अथ गन्धर्व-कृत-स्तोत्रम्</p>
<p>गन्धर्व उवाच
वन्दे नव-घन-श्यामं पीत-कौशेय-वाससम्।<br>
सानन्दं सुन्दरं शुद्धं श्री-कृष्णं प्रकृतेः परम् ॥१,१२.६७॥<br>
राधेशं राधिका-प्राण-वल्लभं वल्लवी-सुतम्।<br>
राधा-सेवित-पादाब्जं राधा-वक्षः-स्थल-स्थितम् ॥१,१२.६८॥<br>
राधानुरागं राधिकेष्टं राधापहृत-मानसम्।<br>
राधाधरं भवाधारं सर्वाधारं नमामि तम् ॥१,१२.६९॥<br>
राधा-हृत्-पद्म-मध्ये च वसन्तं सन्ततं शुभम्।<br>
राधा-सह-चरं शश्वत् राधाज्ञा-परि-पालकम् ॥१,१२.७०॥<br>
ध्यायन्ते योगिनो योगात् सिद्धाः सिद्धेश्वराश् च यम्।<br>
तं ध्याये सततं शुद्धं भगवन्तं सनातनम् ॥१,१२.७१॥<br>
सेवन्ते सन्ततं सन्तो ब्रह्मेश-शेष-संज्ञकाः।<br>
सेवन्ते निर्गुणं ब्रह्म भगवन्तं सनातनम् ॥१,१२.७२॥<br>
निर्लिप्तं च निरीहं च परमात्मानम् ईश्वरम्।<br>
नित्यं सत्यं च परं भगवन्तं सनातनम् ॥१,१२.७३॥<br>
यं सृष्टेर् आदि-भूतं च सर्व-बीजं परात् परम्।<br>
योगिनस् तं प्रपद्यन्ते भगवन्तं सनातनम् ॥१,१२.७४॥<br>
बीजं नानावताराणां सर्व-कारण-कारणम्।<br>
वेदावेद्यं वेद-बीजं वेद-कारण-कारणम् ॥१,१२.७५॥<br>
योगिनस् तं प्रपद्यन्ते भगवन्तं सनातनम्।</p>
<p>इत्य् एवम् उक्त्वा गन्धर्वः पपात धरणी-तले ॥१,१२.७६॥<br>
ननाम दण्डवद् भूमौ देव-देवं परात् परम्।<br>
इति तेन कृतं स्तोत्रं यः पठेत् प्रयतः शुचिः ॥१,१२.७७॥<br>
इहैव जीवन्-मुक्तश् च परे याति परां गतिम्।<br>
हरि-भक्तिं हरेर् दास्यं गोलोके च निरामयः।<br>
पार्षद-प्रवरत्वं च लभते नात्र संशयः ॥१,१२.७८॥</p>
<p>इति श्री-नारद-पञ्च-रात्रे ज्ञानामृत-सारे प्रथमैक-रात्रे
गन्धर्व-कृत-स्तोत्रं नाम द्वादशो ऽध्यायः</p>
<h2 id="heading-12"></h2>
<p>प्रथमैक-रात्रे त्रयोदशो ऽध्यायः</p>
<p>श्री-शुक उवाच
स्तोत्रान्तरे च काले च किं रहस्यं बभूव ह।<br>
तन् मे कथय भद्रं ते भगवन् भगवद्-वचः ॥१,१३.१॥</p>
<p>श्री-व्यास उवाच
स्तोत्रान्तरे च काले च गन्धर्वश् चोपवर्हणः।<br>
उवाच ब्रह्म-संसदि भगवन्तं सनातनम् ॥१,१३.२॥</p>
<p>सर्वैर् देवैर् अहं शप्तश् चाधुना देव-हेतुना।<br>
देवानाम् अग्नि-पुञ्जश् च प्रदीप्तश् च सुमेरुवत् ॥१,१३.३॥<br>
अधुना च त्वयि गते भस्मासान् मां करिष्यति।<br>
अतो रक्ष जगन्नाथ मां समुद्धर्तुम् अर्हसि ॥१,१३.४॥<br>
त्वद्-अंश-शूकरेणैव धरोद्धारः कृतः पुरा।<br>
हिरण्याख्यं महा-दैत्यं निहत्य चावलीलया ॥१,१३.५॥<br>
पाद्म-पद्मार्चित-पदे पद्मे ते शरणागतम्।<br>
माम् अनाथं भयाक्रान्तं रक्ष रक्ष सुरानलात् ॥१,१३.६॥</p>
<p>गन्धर्वस्य वचः श्रुत्वा प्रहस्य जगद्-ईश्वरः।<br>
उवाच श्लक्ष्णया वाचा ब्रह्मेशो ब्रह्म-संसदि ॥१,१३.७॥</p>
<p>अथ गन्धर्व-मोक्षणम्</p>
<p>श्री-भगवान् उवाच
गन्धर्व-राज-प्रवर स्थिरो भव भयं त्यज।<br>
शुभाश्रयस्य भक्तस्य भयं किं ते मयि स्थिते ॥१,१३.८॥<br>
सर्वेभ्यो ऽपि भयं नास्ति मद्-भक्तानाम् अकर्मणाम्।<br>
जन्म-मृत्यु-जरा-व्याधि-भयं तेषां न विद्यते ॥१,१३.९॥<br>
मन्-मन्त्रोपासकश् चैव स्वतन्त्रो नित्य-विग्रहः।<br>
पुनर् न विद्यते जन्म मन्त्र-ग्रहण-मात्रतः ॥१,१३.१०॥<br>
नास्ति कालाद् भयं तस्य न निषेकाद् विधेर् अपि।<br>
मन्त्र-ग्रहण-मात्रेण मुच्यते सर्व-कर्मणः ॥१,१३.११॥<br>
मन्-मन्त्रो हि देहात् पापं कोटि-जन्म-कृतं च यत्।<br>
सुदीप्तो ज्वलद्-अग्निश् च तृण-पुञ्जं देहाद् यथा ॥१,१३.१२॥<br>
मन्-मन्त्र-ग्रहणाद् योगान् मन्-नाम-ग्रहणस्य वा।<br>
तेषां पापानि वेपन्ते कोटि-जन्म-कृतानि च ॥१,१३.१३॥<br>
यमस् तन्-नाम-लिखनं दूरी-भूतं करोति च।<br>
अन्ते दास्यं च लभते गत्वा गोलोकम् उत्तमम् ॥१,१३.१४॥<br>
यावद् आयुर् भ्रमेत् तावत् स्वतन्त्रो मत्त-कुञ्जरः।<br>
ततः पापाः फलायन्ते वैनतेयाद् इवोरगाः ॥१,१३.१५॥<br>
तेषां च पाद-रजसा सद्यः पूता वसुन्धरा।<br>
पुनाति सर्व-तीर्थानि दूरतो दर्शनाद् अपि ॥१,१३.१६॥<br>
पूतश् च पवनो वह्निर् जलं च तुलसी-दलम्।<br>
पूतान्य् एव हि तीर्थानि गङ्गादीनि च गायन ॥१,१३.१७॥<br>
पूता सुशीला धर्मिष्ठा सुव्रता स्त्री पति-व्रता।<br>
मन्-मन्त्रोपासकाश् चैव तेभ्यः पूतोत्तमाः सदा ॥१,१३.१८॥<br>
मन्त्रोपासकानां च तीर्थ-स्थानं व्रतं सुत।<br>
श्राद्धं दानं पूजनं च यथा चर्वित-चर्वणम् ॥१,१३.१९॥<br>
भक्त्या तीर्थानि पूतानि स्वतः पूतो हि वैष्णवः।<br>
तत् तन्त्रं च तथा दान-मलं श्राद्धं च निष्फलम् ॥१,१३.२०॥<br>
श्राद्धस्य सम्प्रदानं च कर्तुश् च पुरुष-त्रयम्।<br>
पुरुषाणां शतं मुक्तं को भुङ्क्ते श्राद्ध-वस्तु च ॥१,१३.२१॥<br>
केचिद् एवं वदन्तीति पितृ-लोकार्थम् एव च।<br>
तद्-विरुद्धं च ते तुष्टा मन्त्र-ग्रहण-मात्रतः ॥१,१३.२२॥<br>
तेषां शुभाशिषं कर्म नैव भोगाय कल्पते।<br>
देवान् न प्रभवेद् वत्स सिद्ध-धान्ये यथाङ्कुरः ॥१,१३.२३॥<br>
साक्षात् करोति तेषां च कर्म-मूल-निकृन्तनम्।<br>
मन्त्रोपासकाद् अन्ये कर्म-भोगं च भुञ्जते ॥१,१३.२४॥<br>
मया स्वयं प्रदत्तश् च स्व-मन्त्रः पुरुषाय च।<br>
पर-द्वाराद् ग्राहयित्वा भक्तं मुक्तं करोम्य् अहम् ॥१,१३.२५॥<br>
मया प्रदत्त-मन्त्रश् च पुरा मृत्युञ्जयस् तथा।<br>
मृत्युञ्जयाय गोलोके शुद्ध-सत्त्व-गुणाय च ॥१,१३.२६॥<br>
पुनः सनत्-कुमाराय धर्माय ब्रह्मणे तथा।<br>
कपिलाय च शेषाय गणेशाय च महा-मते ॥१,१३.२७॥<br>
नारायणर्षये चैव धर्म-पुत्राय धीमते।<br>
पुनर् महा-विष्णवे च विश्वानि यस्य लोमसु ॥१,१३.२८॥<br>
कालाधिष्ठातृ-देवाय तस्मै सर्वान्तकाय च।<br>
उपेन्द्राय च कामाय भृगवे ऽङ्गिरसे तथा ॥१,१३.२९॥<br>
सरस्वत्यै च पद्मायै राधायै विरजा-तटे।<br>
शवित्र्यै विष्णु-मायायै पार्षदेभ्यश् च पुत्रक ॥१,१३.३०॥<br>
तुभ्यं न दत्तो मन्त्रो ऽत्र श्रूयतां तन् निमित्तकम्।<br>
जनिष्यसि शूद्र-योनौ ब्रह्मणो वाक्य-पालनात् ॥१,१३.३१॥<br>
इत्य् एवं कथितं सर्वं गच्छ वत्स यथा सुखम्।<br>
द्वादशाब्दान्तरे शूद्र-योनौ देवाज् जनिष्यसि ॥१,१३.३२॥<br>
पञ्च-वर्षाभ्यन्तरे च मन्-मन्त्रं प्राप्य विप्रतः।<br>
दशाब्दान्ते वपुस् त्यक्त्वा ब्रह्म-पुत्रो भविष्यसि ॥१,१३.३३॥<br>
मन्-मन्त्रं पुनर् एवेति शम्भु-वक्त्राल् लभिष्यसि।</p>
<p>इत्य् एवम् उक्त्वा सर्वात्मा तत्रैवान्तरधीयत ॥१,१३.३४॥<br>
गन्धर्वः प्रययौ तस्माद् योषिद्भिः सह पुत्रक।<br>
इत्य् एवं कथितं सर्वं पूर्व-वृत्तान्तम् एव च ॥१,१३.३५॥</p>
<p>इति श्री-नारद-पञ्च-रात्रे ज्ञानामृत-सारे प्रथमैक-रात्रे
गन्धर्व-मोक्षणं नाम त्रयोदशो ऽध्यायः</p>
<h2 id="heading-13"></h2>
<p>प्रथमैक-रात्रे चतुर्दशो ऽध्यायः</p>
<p>श्री-शुक उवाच
प्रयाते राधिका-नाथे गोलोकं च निरामयम्।<br>
बभूव किं रहस्यं च गते गन्धर्व-पुङ्गवे ॥१,१४.१॥</p>
<p>श्री-व्यास उवाच
सर्वे देवाश् च मुनयः प्रयाते परमात्मनि।<br>
सर्वे बभूवुस् ते तूष्णीं वयांसीव दिनात्यये ॥१,१४.२॥<br>
उवाच शम्भुर् ब्रह्माणं नीति-सार-विशारदम्।<br>
ज्ञानाधिदेवो भगवान् परिणाम-सुखं वचः ॥१,१४.३॥</p>
<p>श्री-महा-देव उवाच
रक्षिता यस्य भगवान् कल्याणं तस्य सन्ततम्।<br>
स यस्य विघ्न-कर्ता च रक्षितुं तं च कः क्षमः ॥१,१४.४॥<br>
स्मृति-मात्रेण निर्विघ्ना ये च कृष्ण-परायणः।<br>
विघ्नं कर्तुं के समर्थास् तेषां च मुनयः सुराः ॥१,१४.५॥<br>
कोपाग्निनां स्थलं कुत्र स्तम्भितानां च साम्प्रतम्।<br>
देवानां च मुनीनां च क्षणेनैवेश्वरेच्छया ॥१,१४.६॥<br>
यदि तिष्ठन्ति भूमौ च दग्ध-शस्या वसुन्धरा।<br>
जले यदि ततस् तप्तं नष्ठास्ते जल-जन्तवः ॥१,१४.७॥<br>
स्थाले दहन्ति लोकांश् च वृक्षांश् च प्रलयाग्नयः।<br>
विधानं कर्तुम् उचितम् एषां च जगतां विधे ॥१,१४.८॥<br>
त्वम् एव धाता जगतां पिता च विष्णुर् ईश्वरः।<br>
कालाग्नि-रुद्रः संहर्ता नेदानी प्रलय-क्षमः ॥१,१४.९॥<br>
एते विषयिणः सर्वे कृष्णस्य परमात्मनः।<br>
आज्ञावहाश् च सततं दिक्-पालाश् च दिग्-ईश्वराः ॥१,१४.१०॥<br>
तस्यैवाज्ञावहो धर्मः साक्षी च कर्मणां नृणाम्।<br>
भ्रमन्ति विषये शश्वन् मोहिता मायया हरेः ॥१,१४.११॥<br>
अहं न पाता न स्रष्टा न संहर्ता च जीवनाम्।<br>
निर्लिप्तो ऽ हं तपस्वी च हरेर् आराधनोन्मुखः ॥१,१४.१२॥<br>
संहार-विषयं मह्यं श्री-कृष्णश् च पुरा ददौ।<br>
दत्वा रुद्राय तद् अहं तपस्यासु रतो हरेः ॥१,१४.१३॥<br>
तद्-अर्चनेन ध्यानेन तपसा पूजनेन च।<br>
स्तवेन कवचनेनैव नाम-मन्त्र-जपेन च ॥१,१४.१४॥<br>
मृत्युञ्जयो ऽ हं अधुना न च कालाद् भयं मम।<br>
कालः संहरते सर्वं मां विना च तथेश्वरम् ॥१,१४.१५॥<br>
पुरा सर्वादि-सर्गे च कस्यचित् स्रष्टुर् एव च।<br>
भालोद्भवाश् च ते रुद्रास् तेष्व् एको ऽ हं शङ्करः ॥१,१४.१६॥<br>
कल्पश् च ब्रह्मणः पाते लये प्राकृतिके तथा।<br>
सर्वे नष्टा विषयिणो न भक्ताश् च यथेश्वरः ॥१,१४.१७॥<br>
असंख्य-ब्रह्मणः पातः कल्पश् चासंख्य एव च।<br>
समतीतः कति-विधो भविता या पुनः पुनः ॥१,१४.१८॥<br>
श्री-कृष्णस्य निमेषेण ब्रह्मणः पतनं भवेत्।<br>
तत्र प्राकृतिकाः सर्वे तिरो-भूताः पुनः पुनः ॥१,१४.१९॥<br>
न प्राकृतो न विषयी नित्य-देही च वैष्णवः।<br>
हरेर् वरेणामरो ऽहं शिवाधारस् ततस् ततः ॥१,१४.२०॥<br>
जल-प्लुतं च विश्वौघं लये प्राकृतिके ध्रुवम्।<br>
आब्रह्म-लोक-पर्यन्तं परं कृष्णालयं विना ॥१,१४.२१॥<br>
सर्वा देव्यो विलीनाश् च कृष्णः सत्यं सुनिश्चितम्।<br>
सर्वे पुमांसो लीनाश् च सत्ये नित्ये सनातने ॥१,१४.२२॥<br>
अहं कृष्णश् च प्रकृतिः पार्षद-प्रवरो हरेः।<br>
नित्यं नित्या विद्यमाना गोलोके च निरामये ॥१,१४.२३॥<br>
एक ईशो न द्वितीय इति सर्वादि-सर्गतः।<br>
नहि नश्यन्ति तद्-भक्ताः प्रकृति-प्राकृते लये ॥१,१४.२४॥<br>
तस्य भक्तोत्तमानां च सततं स्मरणेन च।<br>
आयुर्-व्ययो नहि भवेत् कथं मृत्युर् भविष्यति ॥१,१४.२५॥<br>
न वासुदेव-भक्तानाम् अशुभं विद्यते क्वचित्।<br>
तेषां भक्तोत्तमानां च सततं स्मरणेन च ॥१,१४.२६॥<br>
जन्म-मृत्यु-जरा-व्याधि-भयं नाप्य् उपजायते।<br>
अत्र कल्पे भवान् ब्रह्मा व्यवस्थाता च कर्मसु ॥१,१४.२७॥<br>
स्थलं कोपानलानां च विधानं यद् विधे कुरु।<br>
शम्भोश् च वचनं श्रुत्वा कम्पितः कमलासनः।<br>
स्थलं चकार वह्नीनाम् आज्ञया शङ्करस्य च ॥१,१४.२८॥</p>
<p>ब्रह्मोवच
ज्वरस् त्रि-पादस् त्रि-शिराः षड्-भुजो नव-लोचनः।<br>
भस्म-प्रहरणो रौद्रः कालान्तकयमोपमः ॥१,१४.२९॥<br>
भवे भवतु सर्वत्र भव-कोपानलो ऽधुना।<br>
प्राकृतेषु च देहेषु व्यापारो ऽस्य मया कृतः ॥१,१४.३०॥<br>
मम कोपानलः शम्भो संस्कृताग्निर् द्विजस्य च।<br>
भवे भवतु सर्वत्र व्यापारो ऽस्य मया कृतः ॥१,१४.३१॥<br>
शेषस्य कोप-वह्निश् च शेषास्ये ऽस्त्व् अधुना शिव।<br>
यतो विश्वं च प्रलये दहेद् गोमय-पिण्डवत् ॥१,१४.३२॥<br>
वह्नेर् मुख्यानलो विश्वे व्यवहाराग्निर् ईश्वरः।<br>
भ्वत्व् एव हि सर्वत्र सर्वेषाम् उपकारकः ॥१,१४.३३॥<br>
धर्मास्य-कोप-वह्निश् च कृष्णाग्निश् च भवत्व् अयम्।<br>
अधर्मं कुर्वतां सर्वं दाहनं च करिष्यति ॥१,१४.३४॥<br>
सूर्य-कोपानलश् चायं दावाग्निश् च वनेषु च।<br>
स्थितिर् अस्य तरोः स्कन्धे तद्-भक्ष्याः पशु-पक्षिणः ॥१,१४.३५॥<br>
चन्द्र-कोपानलो विश्वे कामिनां विरहानलः।<br>
दम्पत्योर् विरहे शश्वद् भक्ष्यति स्म द्वयोस् तनुम् ॥१,१४.३६॥<br>
इन्द्र-कोपानलः सद्यो वज्राग्निश् च बभूव ह।<br>
उपेन्द्रस्यानलश् चैव विद्युद् एव भ्वत्व् अयम् ॥१,१४.३७॥<br>
रुद्राणाम् आस्य-वह्निश् च महोल्काग्निर् भवत्व् अयम्।<br>
गणेशाग्निः पृथिव्यां तु यथास्थाने तु तिष्ठति ॥१,१४.३८॥<br>
यत्र तिष्ठेत् तद् उषरम् एवम् एवं विदुर् बुधाः।<br>
स्कन्द-कोपानलश् चैव रणास्त्राग्निर् बभूव ह ॥१,१४.३९॥<br>
कामेतराणां देवानां मुनीनां च मुखानलः।<br>
जग्राहौर्व-मुनिस् तत्र तेजसि ब्रह्मणः सुतः ॥१,१४.४०॥<br>
स्व-दक्षिणोरौ स मुनिः संस्थाप्य वेद-मन्त्रतः।<br>
ब्रह्मणं च नमस्-कृत्य शङ्करं तपसे ययौ ॥१,१४.४१॥<br>
कालेन तस्मान् निःसृत्य समुद्रे वाडवानलः।<br>
स बभूव पुरा पुत्र परमौर्वानलः स्वयम् ॥१,१४.४२॥<br>
कामाग्निम् उल्वणं दृष्ट्वा विचिन्त्य मनसा विधिः।<br>
समालोच्य सुरैः सार्धं मुनीन्द्रैः सह संसदि ॥१,१४.४३॥<br>
अजुहाव स्त्रियः सर्वाः सुव्रताश् च पति-व्रताः।<br>
आयुयुर् योषितः सर्वास् ता ऊचुः कमलोद्भवम् ॥१,१४.४४॥</p>
<p>स्त्रिय ऊचुः
किम् अस्मान् ब्रूहि भगवन् शाधि नः करवाम किम्।<br>
आलोच्य मनसा सर्वं देहि भारं वयं स्त्रियः ॥१,१४.४५॥</p>
<p>ब्रह्मोवाच
गृहीत्वा मदनाग्निं च मैथुने सुख-दायकम्।<br>
विश्वे च योषितः सर्वाः शश्वत्-कामा भवन्तु च ॥१,१४.४६॥<br>
ब्रह्मणश् च वचः श्रुत्वा कोप-रक्तास्य-लोचनः।<br>
तम् ऊचुः योषितः सर्वा भयं त्यक्त्वा च संसदि ॥१,१४.४७॥</p>
<p>स्त्रिय ऊचुः
धिक् त्वां जगद्-विधिं व्यर्थं चकार परमेश्वरः।<br>
अपूज्यो मोहिनी-शापात् पुत्र-शापेन साम्प्रतम् ॥१,१४.४८॥<br>
गृहीत्वा मदनाग्निं च पुरुषाश् च तथा स्त्रियः।<br>
नित्यं दहन्ति सततं वास्तवं दुःसहं परम् ॥१,१४.४९॥<br>
तद्-एक-भागः पुरुषे त्रि-भागश् चापि योषिति।<br>
तेन दुग्धाः स्त्रियः सर्वाश् चास्माकम् अपरेण किम् ॥१,१४.५०॥<br>
समर्पणं चेत् पुरुषे यद् यस्मासु स्मरानलः।<br>
भस्मी-भूतं करिष्यामो रक्षिता को भवेत् तव ॥१,१४.५१॥</p>
<p>पति-व्रता-वचः श्रुत्वा तम् उवाच शिवः स्वयम्।<br>
हितं सत्यं निति-सारं परिणाम-सुखावहम् ॥१,१४.५२॥</p>
<p>अथ कुलटोत्पत्तिः</p>
<p>श्री-महा-देव उवाच
त्यज द्वन्द्वं महा-भाग सुव्रताभिः सहाधुना।<br>
पति-व्रतानां तेजश् च सर्वेभ्यश् च परं भवेत् ॥१,१४.५३॥<br>
निर्माणं कुरु देवेन्द्र कृत्यां स्त्री-जातिम् ईश्वर।<br>
तस्यै देहि दुःख-बीजं काम-कोपानलं परम् ॥१,१४.५४॥</p>
<p>शङ्करस्य वचः श्रुत्वा सत्वरं जगतां विधिः।<br>
ससृजे तत्-क्षणं मूर्तिं स्त्री-रूपां सुमनोहरां ॥१,१४.५५॥<br>
अहो रूपम् अहो वेशम् अहो अस्या नवं वयः।<br>
अहो चक्षुः कटाक्षं च मुनीनां मोहयन् मनः ॥१,१४.५६॥<br>
अहो कठिनं चारु स्तन-युग्मं सुवर्तुलम्।<br>
विचित्रं कठिनं स्थूलं श्रोणि-युग्मं च सुन्दरम् ॥१,१४.५७॥<br>
नितम्ब-युग्मं वलितं चक्राकारं सुकोमलम्।<br>
श्वेत-चम्पक-वर्णाभं सर्वावयम् ईप्सितम् ॥१,१४.५८॥<br>
शरत्-पार्वण-कोटीन्दु-विनिन्दास्यं सुशोभनम्।<br>
ईषद्धास्य-प्रसन्नास्यं वस्त्रेणाच्छादितं मुदा ॥१,१४.५९॥<br>
वपुः सुकोमलम् चालं नाति-दीर्घं न वखरम्।<br>
वह्नि-शुद्धांशुकं रत्न-भूषणैर् भूषितं सदा ॥१,१४.६०॥<br>
दाडिम्ब-कुमुदाकारं सान्द्रं सिन्दूर-सुन्दरम्।<br>
कस्तूरी-विन्दुना सार्धं स्निग्ध-चन्दन-विन्दुभिः ॥१,१४.६१॥<br>
पक्व-बिम्ब-फलाकारम् अध-रौष्ठ-पुटं परम्।<br>
दन्त-पंक्ति-युगं चैव दाडिम्ब-बीज-सन्निभम् ॥१,१४.६२॥<br>
सुचारु कवरी-भारं मालती-माल्य-मण्डितम्।<br>
तस्यै ददौ च कामाग्निं दृष्ट्वा तां कमलोद्भवः ॥१,१४.६३॥<br>
दृष्ट्वा सा चन्द्र-रूपं च कामोन्मत्ता विचेतना।<br>
कृत्वा कटाक्षं स्मेराश्या मां भजस्वेत्य् उवाच सा ॥१,१४.६४॥<br>
सस्पितः प्रययौ चन्द्रो लज्जया च सभा-तलात्।<br>
कामं दृष्ट्वा च चकमे कामार्ता सा गत-त्रपा ॥१,१४.६५॥<br>
दुद्राव कामस् तस्माच् च तत्-पश्चात् सा दधाव च।<br>
जहसुर् देवताः सर्वा मुनयश् चापि संसदि ॥१,१४.६६॥<br>
लज्जिता योषितह् सर्वास् तां वारयितुम् अक्षमाः।<br>
सर्वे चक्रुः परीहासं स्त्री-वर्गं शङ्करादयः ॥१,१४.६७॥<br>
कामं न लब्ध्वा सा च स्त्री निवृत्यागत्य संसदि।<br>
तम् अश्विनी-कुमारं चाप्य् उवाच सुर-सन्निधौ ॥१,१४.६८॥</p>
<p>कृत्या-कामिन्य् उवाच
मां भजस्व रवेः पुत्र प्रियां रसवतीं मुदा।<br>
शृङ्गारे सुखदां शान्तां परां कामातुरां वरां ॥१,१४.६९॥<br>
त्वया शार्धं भ्रमिष्यामि सुन्दरे गहने वने।<br>
रहसि रहसि क्रीडां करिष्यामि दिवानिशम् ॥१,१४.७०॥<br>
मधु-पानं च दास्यामि वासितं चामलं जलम्।<br>
सकर्पूरं च ताम्बूलं भोग-वस्तु मनोहरम् ॥१,१४.७१॥<br>
शय्यां मनोरमां कृत्वा सपुष्प-चन्दनार्चिताम्।<br>
भगवन्तं करिष्यामि पुष्प-चन्दन-चर्चितम् ॥१,१४.७२॥</p>
<p>कुमार उवाच
वचनं वद वामे माम् आत्मनो हृदयङ्गम।<br>
विहाय कपटं कान्ते कपटं धर्म-नाशनम् ॥१,१४.७३॥<br>
स्त्री-धर्मं स्त्री-मनस्-कामं स्त्री-स्वभावं च कीदृशम्।<br>
तद्-आचारं कति-विधं तन् मां व्याख्यातुम् अर्हसि ॥१,१४.७४॥</p>
<p>अश्विनीज-वचः श्रुत्वा कामार्ता तम् उवाच सा।<br>
कामार्तानां क्व लज्जा च क्व भयं मानम् एव च ॥१,१४.७५॥</p>
<p>अथ कुलटा-स्वभाव-कथनम्</p>
<p>कामिन्य् उवाच
स्थानं नास्ति क्षणं नास्ति नास्ति दूती तद् उत्तमा।<br>
तेनैव युवतीनां च सतीत्वम् उपजायते ॥१,१४.७६॥<br>
सुवेशं कामुकं दृष्ट्वा कामिनी मदनातुरा।<br>
तद् रात्रं च पुलकितं योनौ कण्डूयनं परं ॥१,१४.७७॥<br>
विचेतना भवेत् सा च काम-ज्वर-प्रपीडिता।<br>
सर्वं त्यजति तद्-धेतोः पुत्रं कान्तं गृहं धनम् ॥१,१४.७८|॥<br>
लब्ध्वा युवानं पुरुषं देश-त्यागं करोति सा।<br>
तद्-उत्तमं पुनर् लब्ध्वा तं त्यजेत् सा क्षणेन च ॥१,१४.७९॥<br>
विषं दातुं समर्था सा स्वामिनं गुणिनां वरम्।<br>
म्लेच्छं युवानं सम्प्राप्य सर्वस्वं दातुम् उत्सुका ॥१,१४.८०॥<br>
त्यजेत् कुल-भयं लज्जां धर्मं बन्धुं यशः श्रियम्।<br>
सम्प्राप्य रति-शूरं च युवानं सुरतोन्मुखम् ॥१,१४.८१॥<br>
सुदृश्यं सुन्दर-मुखं शश्वन्-मधुरितं वचः।<br>
हृदयं क्षुर-धाराभं को वा जानाति तन्-मनः ॥१,१४.८२॥<br>
विद्युच्छटा जले रेखा चास्थिरा च यथाम्बरे।<br>
तथास्थिरा च कुलटा-प्रीतिः स्वप्नं च तद्-वचः ॥१,१४.८३॥<br>
कुलटानां न सत्यं च न च धर्मो भयं दया।<br>
न लौकिकं न लज्जा स्याज् जार-जिन्ता निरन्तरम् ॥१,१४.८४॥<br>
स्वप्ने जागरणे चैव भोजने शयने सदा।<br>
निरन्तरं काम-चिन्ता जारे स्नेहो न चान्यतः ॥१,१४.८५॥<br>
कुलटा नर-घातिभ्यो निर्दया दुष्ट-मानसाः।<br>
जारार्थे च सुतं हन्ति बान्धवस्य च का कथा ॥१,१४.८६॥<br>
न हि वेदा विदन्त्य् एवं कुलता-हृदयङ्गमम्।<br>
कथं देवास् च मुनयः सन्तो जानन्ति निश्चयम् ॥१,१४.८७॥<br>
रति-शूरं प्रियं दृष्ट्वा क्षीरं घृतम् इवाचरेत्।<br>
गते वयसि जीर्णं तं विषं दृष्ट्वा त्यजेत् क्षणात् ॥१,१४.८८॥<br>
न विश्वसेयुस् तां दुष्टो तस्मात् सन्तो हि सन्ततं।<br>
न रिपुः पुरुषाणां च दुष्ट-स्त्रीभ्यः परो भुवि ॥१,१४.८९॥<br>
विषं मन्त्राद् उपशमं जलाद् वह्निश् च निश्चितं।<br>
अग्नेश् च कण्ठकोच्छन्नं दुर्जनः स्तवनाद् वशः ॥१,१४.९०॥<br>
लुब्धो धनेन राजा च सेवया सततं वशः।<br>
मिश्रं स्वच्छ-स्वभावेन भयेन च रिपुर् वशः ॥१,१४.९१॥<br>
आदरेण वशो विप्रो यौवती प्रेम-भारतः।<br>
बन्धुर् वशः समतया गुरुः प्रणतिभिः सदा ॥१,१४.९२॥<br>
मूर्खो वशः कथायां च विद्वान् विद्या-विचारतः।<br>
न हि दुष्टा च कुलटा पुंसश् च वशगा भवेत् ॥१,१४.९३॥<br>
स्व-कार्ये तत्-परा शश्वत् प्रीतिः कार्यानुरोधतः।<br>
न सर्वस्य वशी-भूता विना शृङ्गारम् उल्वणम् ॥१,१४.९४॥<br>
न प्रीत्या न धनेनैव न स्तवान् न सेवया।<br>
न प्राण-दानतो वेश्या वशी-भूता भवेत् क्षणम् ॥१,१४.९५॥<br>
आहारो द्वि-गुणस् तासां बुद्धिस् तासां चतुर्-गुणा।<br>
षड्-गुणा मन्त्रणा तासां कामश् चाष्ट-गुनः स्मृतः ॥१,१४.९६॥<br>
शश्वत्-कामा च कुलटा न च तृप्तिश् च क्रीडया।<br>
हविषा कृष्ण-वर्त्मेव भूय एवाभिवर्धते ॥१,१४.९७॥<br>
दिवानिशं च शृङ्गारं कुरुते तत्-पुमान् यदि।<br>
न तृप्तिः कुलटानां च पुमांसं ग्रस्तुम् इच्छति ॥१,१४.९८॥<br>
नाग्निस् तृप्यति काष्ठानां नापगानां महोदधिः।<br>
नान्तकः सर्व-भूतानां नासां तृप्यति सम्पदाम् ॥१,१४.९९॥<br>
न श्रेयसां मनस् तृप्तं वाडवाग्निर् न पाथसाम्।<br>
वसुन्धरा न रजसां न पुंसां कुलटा तथा ॥१,१४.१००॥<br>
इत्य् एवं कथितं किंचित् सर्वं वक्तुं च नोचितम्।<br>
लज्जा बीजं योषितां च निबोध भास्करात्मज ॥१,१४.१०१॥</p>
<p>श्रुत्वा च कृत्या-स्त्री-वाक्यं जहसुर् मुनयः सुराः।<br>
चुकुपुर् योषितः सर्वाः पद्माद्या लज्जिताः सुत ॥१,१४.१०२॥<br>
लज्जा-नतानना लक्ष्मीर् निर्ययौ देव-मण्डलात्।<br>
तत् पश्चात् पार्वती सार्धं सरस्वत्या नतानना ॥१,१४.१०३॥<br>
सावित्री रोहिनी स्वाहा वारुणी च रतिः शची।<br>
सर्वा बभूवुर् एकत्र प्रचक्रुर् मन्त्रणां च ताः ॥१,१४.१०४॥<br>
कृत्या-स्त्रियः समाहूय ता ऊचुश् च क्रमेण च।<br>
रोधयाम् आसुर् इष्टां तां सुगोप्यां अपि योषितः ॥१,१४.१०५॥<br>
तस्या मुखे ददौ हस्तं सुशीला कमलालया।<br>
सलज्जिता भव सुते शान्ता चेति शुभाशिषम् ॥१,१४.१०६॥<br>
सरस्वती ददौ तस्यै चाभिमानं च धैर्यताम्।<br>
मौखर्यं वावदूकत्वं मन्त्रणाम् आत्म-रक्षणम् ॥१,१४.१०७॥<br>
सावित्री च ददौ तस्यै सौशील्यं चातिदुर्लभम्।<br>
आत्म-संगोपनं चैव गाम्भीर्यं कुलतो भयम् ॥१,१४.१०८॥</p>
<p>पार्वत्य् उवाच
धिक् त्वां स्व-भाव-कुलटां लज्जिता भव सुन्दरि।<br>
स्व-मानं गौरवं रक्ष ह्य् अस्माकं च स्मरातुर ॥१,१४.१०९॥<br>
जनि लभ पृथिव्यां च काय-व्यूहं विधाय च।<br>
पुंसाम् अष्ट-गुणं कामं लभस्व च पृथक् प्रृथक् ॥१,१४.११०॥<br>
लज्जां चतुर्-गुणां चापि द्विगुणां धैर्यतां तथा।<br>
अभोगेच्छधमे गच्छ दूरं गच्छ ममान्तिकात् ॥१,१४.१११॥<br>
पुंसां च द्वि-गुणः कामो वास्तवीणां च योषिताम्।<br>
लज्जा चाष्ट-गुणा चापि धैर्यता च चतुर्-गुणा ॥१,१४.११२॥<br>
कुल-धर्मः कुल-भयं सौशील्यं मानम् ऊर्जितम्।<br>
शश्वत् तिष्ठतु पुंस्य् एव स्त्रीषु च ममाज्ञया ॥१,१४.११३॥<br>
यस्मात् सदसि सर्वेभ्यो लज्जा-हीनः सुराधमः।<br>
स्त्री-स्व-भावं च पप्रच्छ यज्ञ-भाक् न भवेत् ततः ॥१,१४.११४॥<br>
अद्य-प्रभृति विश्वेषु नाग्राह्यं पाप-संयुतम्।<br>
चिकित्सकानां विदुषां न भक्ष्य ममाज्ञया ॥१,१४.११५॥</p>
<p>इत्य् एवम् उक्त्वा प्रययुर् देव्यश् च सर्व-योषितः।<br>
देवाश् च मुनयश् चापि ये चान्ये च समागतः ॥१,१४.११६॥<br>
देवाश् च मुनयश् चापि ये चान्ये सर्वतः सुत।<br>
पति-व्रताणां स्त्रीणां च लज्जा बीज-स्वरूपिणी ॥१,१४.११७॥</p>
<p>इति श्री-नारद-पञ्च-रात्रे ज्ञाणामृत-सारे प्रथमैक-रात्रे
कुलटोत्त्पतिर् नाम चतुर्दशो ऽध्यायः</p>
<h2 id="heading-14"></h2>
<p>प्रथमैक-रात्रे पञ्चदशो ऽध्यायः</p>
<p>गते नियमिते काले गन्धर्वश् चोपवर्हणः।<br>
स्व-योगेन जहौ देहं भारते प्राक्तनाद् अहो ॥१,१५.१॥<br>
स जज्ञे शुद्र-योनौ च पितुः शापेन च दैवतः।<br>
विष्णु-प्रसादं भुक्त्वा च बभूव ब्रह्मणः सुतः ॥१,१५.२॥<br>
विमुक्तस् तात-शापेन सम्प्राप्य ज्ञानम् उत्तमम्।<br>
प्रति-जन्म-स्मृतिस् तस्य कृष्ण-मन्त्र-प्रसादतः ॥१,१५.३॥<br>
पितुः सकाशाद् आगत्य सम्प्राप चन्द्र-शेखरात्।<br>
श्री-कृष्ण-मन्त्रम् अतुलं स्वर्ग-मन्दाकिनी-तटे ॥१,१५.४॥<br>
स्वर्ग-मन्दाकिनी-तीराद् गुरुणा शङ्करेण च।<br>
सहितः प्रययौ तूर्णं पार्वती-सन्निधानतः ॥१,१५.५॥<br>
उवास तत्र शम्भुश् च नारदश् च महा-मुनिः।<br>
पार्वती भद्र-काली स्कन्दो गण-पतिः स्वयम् ॥१,१५.६॥<br>
महा-कालश् च नन्दी च वीर-भद्रः प्रतापवान्।<br>
सिद्धा महर्षयश् च मुनयः सन्कादयः ॥१,१५.७॥<br>
योगीन्द्रा ज्ञानिनः सर्वे समूचुः शम्भु-संसदि।<br>
यत् स्तोत्रं कवचं ध्यानं सुभद्राय च कानने ॥१,१५.८॥<br>
नारायणर्षि-भगवान् ब्राह्मणाय ददौ पुरा।<br>
पूजा-विधानं यद् यच् च पुरश्-चरण-पूर्वकम् ॥१,१५.९॥<br>
तद् एव भगवान् शम्भुः प्रददौ नारदाय च।<br>
उवाच शम्भुं देवर्षिर् योगिनां च गुरोर् गुरुम्।<br>
पार्वती-सन्निधौ तत्र नारदश् च महा-मुनिः ॥१,१५.१०॥</p>
<p>भगवन् सर्व-धर्म-ज्ञ सर्व-ज्ञ सर्व-कारण।<br>
सद् यत् पृष्टं मया पूर्वं तन् मां व्याख्यातुम् अर्हसि ॥१,१५.११॥<br>
यद् यत् पृष्टं त्वया ब्रह्मन् प्रत्येकं च क्रमेण च।<br>
पुनः प्रश्नं कुरु मुने शृण्वन्तु मत्-सभासदः ॥१,१५.१२॥<br>
आध्यात्मिकं च यज् ज्ञानं वेदानां सारम् उत्तमम्।<br>
ज्ञानं ज्ञानिषु सारं यत् कृष्ण-भक्ति-प्रदं शुभं ॥१,१५.१३॥<br>
निर्वाण-मुक्तिदं ज्ञानं कर्म-मूल-निकृन्तनम्।<br>
तत्-सिद्धि-योगान् मुक्तिश् च योगिनाम् अपि वाञ्च्छितम् ॥१,१५.१४॥<br>
संसार-विषयं ज्ञानं शश्वत् सम्मोह-वेष्टितम्।<br>
आश्रमाणां समाचारं तेषां धर्म-परिष्कृतम् ॥१,१५.१५॥<br>
चतुर्णां वर्णनां विधानां महेश्वर।<br>
भिक्षूणां वैष्णवानां च यतीनां ब्रह्म-चारिणाम् ॥१,१५.१६॥<br>
वान-प्रस्थाश्रमाणां च पण्डितानां तथैव च।<br>
पति-व्रतानां यद् यच् च श्री-कृष्ण-पूजनं च यत् ॥१,१५.१७॥<br>
यत् स्तोत्रं कवचं मन्त्रं पुरश्-चरणम् ईप्सितम्।<br>
सार्वाह्निकम् अभीष्टं च विपाकं कर्म-जीविनाम् ॥१,१५.१८॥<br>
संसार-वासना-बद्धं लक्षणं प्रकृतीशयोः।<br>
तयोः परं वा यद् ब्रह्म तस्यावतार-वर्णनम् ॥१,१५.१९॥<br>
कस् तत् कलावतीर्णश् च कस् तद्-अंशश् तथैव च।<br>
परिपूर्णतमः कश् च कः पूर्णः कः कलांशकः ॥१,१५.२०॥<br>
कस्य वाराधने शम्भो किं फलं किं यशस् तथा।<br>
अङ्गाङ्गिनोर् भेद-फलं विस्तीर्णं निरपेक्षकम् ॥१,१५.२१॥<br>
नारायणर्षि-कवचं सुभद्र-ब्राह्मणाय च।<br>
यद् दत्तं किं तद् देवेश तद्-आराध्यश् च कः सुरः ॥१,१५.२२॥<br>
अति-संगोपनीयं च कवचं परमाद्भुतम्।<br>
सुदुर्लभं च विश्वेषु नोक्तं मां ब्रह्मणा पुरा ॥१,१५.२३॥<br>
सनत्-कुमारो जानाति नोक्तं तेन पुरा च माम्।<br>
मया ज्ञानम् अनापृष्टं यद् यज् जानासि मङ्गलम् ॥१,१५.२४॥<br>
वेद-सारम् अनुपमं कर्म-मूल-निकृन्तनम्।<br>
तन् मे कथय भद्रेश माम् एवानुग्रहं कुरु ॥१,१५.२५॥<br>
अपूर्वं राधिकाख्यानं वेदेषु च सुदुर्लभम्।<br>
पुराणेष्व् इतिहासे च वेदाङ्गेषु सुदुर्लभम् ॥१,१५.२६॥<br>
गुरोश् च ज्ञानोदिगरणात् ज्ञानं स्यान् मन्त्र-तन्त्रयोः।<br>
तत् तन्तं स च मन्त्रः स्यात् कृष्ण-भक्तिर् यतो भवेत् ॥१,१५.२७॥<br>
ज्ञानं स्याद् विदुषां किंचिद् वेद-व्याख्यानतः प्रभो।<br>
वेद-कारण-पूज्यश् त्वं ज्ञानाधिष्ठातृ-देवता ॥१,१५.२८॥<br>
तस्माद् भवान् परं ज्ञानं वद वेद-विदां वर।<br>
मां भक्तम् अनुरक्तं च शरणागतम् ईश्वर ॥१,१५.२९॥</p>
<p>नारदस्य वचः श्रुत्वा योगिनां च गुरोर् गुरुः।<br>
भगवत्या सहालोच्य ज्ञानं वक्तुं समुद्यतः ॥१,१५.३०॥<br>
इत्य् एवं कथितं सर्वं पूर्वाख्यानं मनोहरम्।<br>
हरि-भक्ति-प्रदं सर्वं कर्म-मूल-निकृन्तनम् ॥१,१५.३१॥</p>
<p>इति श्री-नारद-पञ्च-रात्रे ज्ञानामृत-सारे
प्रथमैक-रात्रे पञ्चदशो ऽध्यायः</p>
<p>समाप्तश् चेदं नारद-पञ्च-रात्रैक-रात्रम्</p>

  </div>
</article>

    
    <div class="css-treeview box">
        
<ul>
    <li><input type="checkbox" id="section-tree-item-&#43;ज्ञानामृत-सारः" checked="checked" /><label for="section-tree-item-&#43;ज्ञानामृत-सारः">&#43;ज्ञानामृत-सारः</label>
        <ul>
            



    <aside class="card border noPrint" id="section-tree-item-pAncharAtrAgamaH_nAradaH_JNAnAmRta-sAraH__index_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/">&#43;ज्ञानामृत-सारः </a>
            <a data-toggle="collapse" href="#section-tree-item-body-pAncharAtrAgamaH_nAradaH_JNAnAmRta-sAraH__index_md" role="button" aria-expanded="false" aria-controls="section-tree-item-body-pAncharAtrAgamaH_nAradaH_JNAnAmRta-sAraH__index_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-pAncharAtrAgamaH_nAradaH_JNAnAmRta-sAraH__index_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: &#43;ज्ञानामृत-सारः</li>
            
        </nav>
    </aside>


            
            
            
            
            
            
            
        </ul>
    </li>
</ul>

    </div>
</main>

        

        



    <aside class="card border noPrint" id="section-tree-item-pAncharAtrAgamaH_nAradaH_JNAnAmRta-sAraH__index_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/pAncharAtrAgamaH/nAradaH/JNAnAmRta-sAraH/">&#43;ज्ञानामृत-सारः </a>
            <a data-toggle="collapse" href="#section-tree-item-body-pAncharAtrAgamaH_nAradaH_JNAnAmRta-sAraH__index_md" role="button" aria-expanded="false" aria-controls="section-tree-item-body-pAncharAtrAgamaH_nAradaH_JNAnAmRta-sAraH__index_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-pAncharAtrAgamaH_nAradaH_JNAnAmRta-sAraH__index_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: &#43;ज्ञानामृत-सारः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2025 Sep 3 04:51:09 UTC. (<a href="http://google.com/search?q=04%3a51%3a09%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
