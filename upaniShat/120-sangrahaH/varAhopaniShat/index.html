<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | वराहोपनिषत्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/upaniShat/120-sangrahaH/varAhopaniShat/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/upaniShat/120-sangrahaH/varAhopaniShat/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/">
  <meta property="og:site_name" content="आगमे वैष्णवे विश्वासटिप्पन्यः">
  <meta property="og:title" content="वराहोपनिषत्">
  <meta property="og:description" content="वराहोपनिषत्
श्रीमद्वाराहोपनिषद्वेद्याखण्डसुखाकृति ।
त्रिपान्नारायणाख्यं तद्रामचन्द्रपदं भजे ॥
ॐ सह नाववतु सह नौ भुनक्तु सह वीर्यं करवावहै ।
तेजस्विनावधी तमस्तु मा विद्विषावहै ।
ॐ शान्तिः शान्तिः शान्तिः ॥
हरिः ॐ ॥ अथ ऋभुर्वै महामुनिर्देवमानेन द्वादशवत्सरं
तपश्चचार । तदवसाने वराहरूपी भगवान्प्रादुरभूत् ।
स होवाचोत्तिष्ठोत्तिष्ठ वरं वृणीश्वेति । सोदतिष्ठत् ।
तस्मै नमस्कृत्योवाच भगवन्कामिभिर्यद्यत्कामितं
तत्तत्त्वत्सकाशात्स्वप्नेऽपि न याचे । समस्तवेदशास्त्रेतिहासपुराणानि
समस्तविद्याजालानि ब्रह्मादयः सुराः सर्वे त्वद्रूपज्ञानान्मुक्तिमाहुः ।
अतस्त्वद्रूपप्रतिपादिकां ब्रह्मविद्यां ब्रूहीति होवाच । तथेति स होवाच
वराहरूपी भगवान् । चतुर्विंशतितत्त्वानि केचिदिच्छन्ति वादिनः ।
केचित्षट्त्रिंशत्तत्त्वानि केचित्षण्णवतीनि च ॥ १॥">
  <meta property="og:locale" content="en_us">
  <meta property="og:type" content="article">
    <meta property="article:section" content="upanishat">

  <meta itemprop="name" content="वराहोपनिषत्">
  <meta itemprop="description" content="वराहोपनिषत्
श्रीमद्वाराहोपनिषद्वेद्याखण्डसुखाकृति ।
त्रिपान्नारायणाख्यं तद्रामचन्द्रपदं भजे ॥
ॐ सह नाववतु सह नौ भुनक्तु सह वीर्यं करवावहै ।
तेजस्विनावधी तमस्तु मा विद्विषावहै ।
ॐ शान्तिः शान्तिः शान्तिः ॥
हरिः ॐ ॥ अथ ऋभुर्वै महामुनिर्देवमानेन द्वादशवत्सरं
तपश्चचार । तदवसाने वराहरूपी भगवान्प्रादुरभूत् ।
स होवाचोत्तिष्ठोत्तिष्ठ वरं वृणीश्वेति । सोदतिष्ठत् ।
तस्मै नमस्कृत्योवाच भगवन्कामिभिर्यद्यत्कामितं
तत्तत्त्वत्सकाशात्स्वप्नेऽपि न याचे । समस्तवेदशास्त्रेतिहासपुराणानि
समस्तविद्याजालानि ब्रह्मादयः सुराः सर्वे त्वद्रूपज्ञानान्मुक्तिमाहुः ।
अतस्त्वद्रूपप्रतिपादिकां ब्रह्मविद्यां ब्रूहीति होवाच । तथेति स होवाच
वराहरूपी भगवान् । चतुर्विंशतितत्त्वानि केचिदिच्छन्ति वादिनः ।
केचित्षट्त्रिंशत्तत्त्वानि केचित्षण्णवतीनि च ॥ १॥">
  <meta itemprop="wordCount" content="3288">
  <meta name="twitter:card" content="summary">
  <meta name="twitter:title" content="वराहोपनिषत्">
  <meta name="twitter:description" content="वराहोपनिषत्
श्रीमद्वाराहोपनिषद्वेद्याखण्डसुखाकृति ।
त्रिपान्नारायणाख्यं तद्रामचन्द्रपदं भजे ॥
ॐ सह नाववतु सह नौ भुनक्तु सह वीर्यं करवावहै ।
तेजस्विनावधी तमस्तु मा विद्विषावहै ।
ॐ शान्तिः शान्तिः शान्तिः ॥
हरिः ॐ ॥ अथ ऋभुर्वै महामुनिर्देवमानेन द्वादशवत्सरं
तपश्चचार । तदवसाने वराहरूपी भगवान्प्रादुरभूत् ।
स होवाचोत्तिष्ठोत्तिष्ठ वरं वृणीश्वेति । सोदतिष्ठत् ।
तस्मै नमस्कृत्योवाच भगवन्कामिभिर्यद्यत्कामितं
तत्तत्त्वत्सकाशात्स्वप्नेऽपि न याचे । समस्तवेदशास्त्रेतिहासपुराणानि
समस्तविद्याजालानि ब्रह्मादयः सुराः सर्वे त्वद्रूपज्ञानान्मुक्तिमाहुः ।
अतस्त्वद्रूपप्रतिपादिकां ब्रह्मविद्यां ब्रूहीति होवाच । तथेति स होवाच
वराहरूपी भगवान् । चतुर्विंशतितत्त्वानि केचिदिच्छन्ति वादिनः ।
केचित्षट्त्रिंशत्तत्त्वानि केचित्षण्णवतीनि च ॥ १॥">
<script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/upaniShat\/120-sangrahaH\/varAhopaniShat\/".replace(basePath, "/");
  pageVars.pageParams = {};
  pageVars.pageSource = "upaniShat\/120-sangrahaH\/varAhopaniShat.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>







    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/fonts.css" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> वराहोपनिषत्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="वराहोपनिषत्">वराहोपनिषत्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/upaniShat/120-sangrahaH/varAhopaniShat.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>वराहोपनिषत्</p>
<p>श्रीमद्वाराहोपनिषद्वेद्याखण्डसुखाकृति ।<br>
त्रिपान्नारायणाख्यं तद्रामचन्द्रपदं भजे ॥</p>
<p>ॐ सह नाववतु सह नौ भुनक्तु सह वीर्यं करवावहै ।<br>
तेजस्विनावधी तमस्तु मा विद्विषावहै ।<br>
ॐ शान्तिः शान्तिः शान्तिः ॥</p>
<p>हरिः ॐ ॥ अथ ऋभुर्वै महामुनिर्देवमानेन द्वादशवत्सरं<br>
तपश्चचार । तदवसाने वराहरूपी भगवान्प्रादुरभूत् ।<br>
स होवाचोत्तिष्ठोत्तिष्ठ वरं वृणीश्वेति । सोदतिष्ठत् ।<br>
तस्मै नमस्कृत्योवाच भगवन्कामिभिर्यद्यत्कामितं<br>
तत्तत्त्वत्सकाशात्स्वप्नेऽपि न याचे । समस्तवेदशास्त्रेतिहासपुराणानि<br>
समस्तविद्याजालानि ब्रह्मादयः सुराः सर्वे त्वद्रूपज्ञानान्मुक्तिमाहुः ।<br>
अतस्त्वद्रूपप्रतिपादिकां ब्रह्मविद्यां ब्रूहीति होवाच । तथेति स होवाच<br>
वराहरूपी भगवान् । चतुर्विंशतितत्त्वानि केचिदिच्छन्ति वादिनः ।<br>
केचित्षट्त्रिंशत्तत्त्वानि केचित्षण्णवतीनि च ॥ १॥</p>
<p>तेषां क्रमं प्रवक्ष्यामि सावधानमनाः शृणु ।<br>
ज्ञानेन्द्रियाणि पञ्चैव श्रोत्रत्वग्लोचनादयः ॥ २॥</p>
<p>कर्मेन्द्रियाणि पञ्चैव वाक्पाण्यङ्घ्र्यादयः क्रमात् ।<br>
प्राणादतस्तु पञ्चैव पञ्च शब्दादयस्तथा ॥ ३॥</p>
<p>मनोबुद्धिरहङ्कारश्चित्तं चेति चतुष्टयम् ।<br>
चतुर्विंशतितत्त्वानि तानि ब्रह्मविदो विदुः ॥ ४॥</p>
<p>एतैस्तत्त्वैः समं पञ्चीकृतभूतानि पञ्च च ।<br>
पृथिव्यापस्तथा तेजो वायुराकाशमेव च ॥ ५॥</p>
<p>देहत्रयं स्थूलसूक्ष्मकारणानि विदुर्बुधाः ।<br>
अवस्थात्रितयं चैव जाग्रत्स्वप्नसुषुप्तयः ॥ ६॥</p>
<p>आहत्य तत्त्वजातानां षट्त्रिंशन्मुनयो विदुः ।<br>
पूर्वोक्तैस्तत्त्वजातैस्तु समं तत्त्वानि योजयेत् ॥ ७॥</p>
<p>षड्भावविकृतिश्चास्ति जायते वर्धतेऽपि च ।<br>
परिणामं क्षयं नाशं षड्भावविकृतिं विदुः ॥ ८॥</p>
<p>अशना च पिपासा च शोकमोहौ जरा मृतिः ।<br>
एते षडूर्मयः प्रोक्ताः षट्कोशानथ वच्मि ते ॥ ९॥</p>
<p>त्वक्च रक्तं मांसमेदोमज्जास्थीनि निबोधत ।<br>
कामक्रोधौ लोभमोहौ मदो मात्सर्यमेव च ॥ १०॥</p>
<p>एतेऽरिषड्वा विश्वश्च तैजसः प्राज्ञ एव च ।<br>
जीवत्रयं सत्त्वरजस्तमांसि च गुणत्रयम् ॥ ११॥</p>
<p>प्रारब्धागाम्यर्जितानि कर्मत्रयमितीरितम् ।<br>
वचनादानगमनविसर्गानन्दपञ्चकम् ॥ १२॥</p>
<p>सङ्कल्पोऽध्यवसायश्च अभिमानोऽवधारणा ।<br>
मुदिता करुणा मैत्री उपेक्षा च चतुष्टयम् ॥ १३॥</p>
<p>दिग्वातार्कप्रचेतोऽश्विवह्नीन्द्रोपेन्द्रमृत्युकाः ।<br>
तथा चन्द्रश्चतुर्वक्त्रो रुद्रः क्षेत्रज्ञ ईश्वरः ॥ १४॥</p>
<p>आहत्य तत्त्वजातानां षण्णवत्यस्तु कीर्तिताः ।<br>
पूर्वोक्ततत्त्वजातानां वैलक्षण्यमनामयम् ॥ १५॥</p>
<p>वराहरूपिणं मां ये भजन्ति मयि भक्तितः ।<br>
विमुक्ताज्ञानतत्कार्या जीवन्मुक्ता भवन्ति ते ॥ १६॥</p>
<p>ये षण्णवतितत्त्वज्ञा यत्र कुत्राश्रमे रताः ।<br>
जटी मुण्डी शिखी वापि मुच्यते नात्र संशयः ॥ १७॥ इति॥</p>
<p>इति प्रथमोऽध्यायः ॥ १॥</p>
<p>ऋभुर्नाम महायोगी क्रोडरूपं रमापतिम् ।<br>
वरिष्ठां ब्रह्मविद्यां त्वमधीहि भगवन्मम ।<br>
एवं स स्पृष्टो भगवान्प्राह भक्तार्तिभञ्जनः ॥ १॥</p>
<p>स्ववर्णाश्रमधर्मेण तपसा गुरुतोषणात् ।<br>
साधनं प्रभवेत्पुंसां वैराग्यादिचतुष्टयम् ॥ २॥</p>
<p>नित्यानित्यविवेकश्च इहामुत्र विरागता ।<br>
शमादिषट्कसम्पत्तिर्मुमुक्षा तां समभ्यसेत् ॥ ३॥</p>
<p>एवं जितेन्द्रियो भूत्वा सर्वत्र ममतामतिम् ।<br>
विहाय साक्षिचैतन्ये मयि कुर्यादहम्मतिम् ॥ ४॥</p>
<p>दुर्लभं प्राप्य मानुष्यं तत्रापि नरविग्रहम् ।<br>
ब्राह्मण्यं च महाविष्णोर्वेदान्तश्रवणादिना ॥ ५॥</p>
<p>अतिवर्णाश्रमं रूपं सच्चिदानन्दलक्षणम् ।<br>
यो न जानाति सोऽविद्वान्कदा मुक्तो भविष्यति ॥ ६॥</p>
<p>अहमेव सुखं नान्यदन्यच्चेन्नैव तत्सुखम् ।<br>
अमदर्थं न हि प्रेयो मदर्थं न स्वतःप्रियम् ॥ ७॥</p>
<p>परप्रेमास्पदतया मा न भूवमहं सदा ।<br>
भूयासमिति यो द्रष्टा सोऽहं विष्णुर्मुनीश्वर ॥ ८॥</p>
<p>न प्रकाशोऽहमित्युक्तिर्यत्प्रकाशैकबन्धना ।<br>
स्वप्रकाशं तमात्मानमप्रकाशः कथं स्पृशेत् ॥ ९॥</p>
<p>स्वयं भातं निराधारं ये जानन्ति सुनिश्चितम् ।<br>
ते हि विज्ञानसम्पन्ना इति मे निश्चिता मतिः ॥ १०॥</p>
<p>स्वपूर्णात्मातिरेकेण जगज्जीवेश्वरादयः ।<br>
न सन्ति नास्ति माया च तेभ्यश्चाहं विलक्षणः ॥ ११॥</p>
<p>अज्ञानान्धतमोरूपं कर्मधर्मादिलक्षणम् ।<br>
स्वयम्प्रकाशमात्मानं नैव मां स्प्रष्टुमार्हति ॥ १२॥</p>
<p>सर्वसाक्षिणमात्मानं वर्णाश्रमविवर्जितम् ।<br>
ब्रह्मरूपतया पश्यन्ब्रह्मैव भवति स्वयम् ॥ १३॥</p>
<p>भासमानमिदं सर्वं मानरूपं परं पदम् ।<br>
पश्यन्वेदान्तमानेन सद्य एव विमुच्यते ॥ १४॥</p>
<p>देहात्मज्ञानवज्ज्ञानं देहात्मज्ञानबाधकम् ।<br>
आत्मन्येव भवेद्यस्य स नेच्छन्नपि मुच्यते ॥ १५॥</p>
<p>सत्यज्ञानानन्दपूर्णलक्षणं तमसः परम् ।<br>
ब्रह्मानन्दं सदा पश्यन्कथं बध्येत कर्मणा ॥ १६॥</p>
<p>त्रिधामसाक्षिणं सत्यज्ञानानन्दादिलक्षणम् ।<br>
त्वमहंशब्दलक्ष्यार्थमसक्तं सर्वदोषतः ॥ १७॥</p>
<p>सर्वगं सच्चिदात्मानं ज्ञानचक्षुर्निरीक्षते ।<br>
अज्ञानचक्षुर्नेक्षेत भास्वन्तं भानुमन्धवत् ॥ १८॥</p>
<p>प्रज्ञानमेव तद्ब्रह्म सत्यप्रज्ञालक्षणम् ।<br>
एवं ब्रह्मपरिज्ञानादेव मर्त्योऽमृतो भवेत् ॥ १९॥</p>
<p>तद्ब्रह्मानन्दमद्वन्द्वं निर्गुणं सत्यचिद्घनम् ।<br>
विदित्वा स्वात्मनो रूपं न बिभेति कुतश्चन ॥ २०॥</p>
<p>चिन्मात्रं सर्वगं नित्यं सम्पूर्णं सुखमद्वयम् ।<br>
साक्षाद्ब्रह्मैव नान्योऽस्तीत्येवं ब्रह्मविदां स्थितिः ॥ २१॥</p>
<p>अज्ञस्य दुःखौघमयं ज्ञस्यानन्दमयं जगत् ।<br>
अन्धं भुवनमन्धस्य प्रकाशं तु सुचक्षुषाम् ॥ २२॥</p>
<p>अनन्ते सच्चिदानन्दे मयि वाराहरूपिणी ।<br>
स्थितेऽद्वितीयभावः स्यात्को बन्धः कश्च मुच्यते ॥ २३॥</p>
<p>स्वस्वरूपं तु चिन्मात्रं सर्वदा सर्वदेहिनाम् ।<br>
नैव देहादिसङ्घातो घटवद्दृशिगोचरः ॥ २४॥</p>
<p>स्वात्मनोऽन्यदिवाभातं चराचरमिदं जगत् ।<br>
स्वात्ममात्रतया बुद्ध्वा तदस्मीति विभावय ॥ २५॥</p>
<p>स्वस्वरूपं स्वयं भुङ्क्ते नास्ति भोज्यं पृथक् स्वतः ।<br>
अस्ति चेदस्तितारूपं ब्रह्मैवास्तित्वलक्षणम् ॥ २६॥</p>
<p>ब्रह्मविज्ञानसम्पन्नः प्रतीतमखिलं जगत् ।<br>
पश्यन्नपि सदा नैव पश्यति स्वात्मनः पृथक् ॥ २७॥</p>
<p>मत्स्वरूपपरिज्ञानात्कर्मभिर्न स बध्यते ॥ २८॥</p>
<p>यः शरीरेन्द्रियादिभ्यो विहीनं सर्वसाक्षिणम् ।<br>
परमार्थैकविज्ञानं सुखात्मानं स्वयम्प्रभम् ॥ २९॥</p>
<p>स्वस्वरूपतया सर्वं वेद स्वानुभवेन यः ।<br>
स धीरः स तु विज्ञेयः सोऽहं तत्त्वं ऋभो भव ॥ ३०॥</p>
<p>अतः प्रपञ्चानुभवः सदा न हि<br>
स्वरूपबोधानुभवः सदा खलु ।<br>
इति प्रपश्यन्परिपूर्णवेदनो<br>
न बन्धमुक्तो न च बद्ध एव तु ॥ ३१॥</p>
<p>स्वस्वरूपानुसन्धानान्नृत्यन्तं सर्वसाक्षिणम् ।<br>
मुहूर्तं चिन्तयेन्मां यः सर्वबन्धैः प्रमुच्यते ॥ ३२॥</p>
<p>सर्वभूतान्तरस्थाय नित्यमुक्तचिदात्मने ।<br>
प्रत्यक्चैतन्यरूपाय मह्यमेव नमोनमः ॥ ३३॥</p>
<p>त्वं वहमस्मि भगवो देवतेऽहं वै त्वमसि ।<br>
तुभ्यं मह्यमनन्ताय मह्यं तुभ्यं चिदात्मने ॥ ३४॥</p>
<p>नमो मह्यं परेशाय नमस्तुभ्यं शिवाय च ।<br>
किं करोमि क्व गच्छामि किं गृह्णामि त्यजामि किम् ॥ ३५॥</p>
<p>यन्मया पूरितं विश्वं महाकल्पाम्बुना यथा ।<br>
अन्तःसङ्गं बहिःसङ्गमात्मसङ्गं च यस्त्यजेत् ।<br>
सर्वसङ्गनिवृत्तात्मा स मामेति न संशयः ॥ ३६॥</p>
<p>अहिरिव जनयोगं सर्वदा वर्जयेद्यः<br>
कुणपमिव सुनारीं त्यक्तुकामो विरागी ।<br>
विषमिव विषयादीन्मन्यमानो दुरन्ता-<br>
ञ्जगति परमहंसो वासुदेवोऽहमेव ॥ ३७॥</p>
<p>इदं सत्यमिदं सत्यं सत्यमेतदिहोच्यते ।<br>
अहं सत्यं परं ब्रह्म मत्तः किञ्चिन्न विद्यते ॥ ३८॥</p>
<p>उप समीपे यो वासो जीवात्मपरमात्मनोः ।<br>
उपवासः स विज्ञेयो न तु कायस्य शोषणम् ॥ ३९॥</p>
<p>कायशोषणमात्रेण का तत्र ह्यविवेकिनाम् ।<br>
वल्मीकताडनादेव मृतः किं नु महोरगः ॥ ४०॥</p>
<p>अस्ति ब्रह्मेति चेद्वेद परोक्षज्ञानमेव तत् ।<br>
अहं ब्रह्मेति चेद्वेद साक्षात्कारः स उच्यते ॥ ४१॥</p>
<p>यस्मिन्काले स्वमात्मानं योगी जानाति केवलम् ।<br>
तस्मात्कालात्समारभ्य जीवन्मुक्तो भयेदसौ ॥ ४२॥</p>
<p>अहं ब्रह्मेति नियतं मोक्षहेतुर्महात्मनाम् ।<br>
द्वे पदे बन्धमोक्षाय निर्ममेति ममेति च ॥ ४३॥</p>
<p>ममेति बध्यते जन्तुर्निर्ममेति विमुच्यते ।<br>
बाह्यचिन्ता न कर्तव्या तथैवान्तरचिन्तिका ।<br>
सर्वचिन्तां समुत्सृज्य स्वस्थो भव सदा ऋभो ॥ ४४॥</p>
<p>सङ्कल्पमात्रकलनेन जगत्समग्रं<br>
सङ्कल्पमात्रकलने हि जगद्विलासः ।<br>
सङ्कल्पमात्रमिदमुत्सृज निर्विकल्प-<br>
माश्रित्य मामकपदं हृदि भावयस्व ॥ ४५॥</p>
<p>मच्चिन्तनं मत्कथनमन्योन्यं मत्प्रभाषणम् ।<br>
मदेकपरमो भूत्वा कालं नय महामते ॥ ४६॥</p>
<p>चिदिहास्तीति चिन्मात्रमिदं चिन्मयमेव च ।<br>
चित्त्वं चिदहमेते च लोकाश्चिदिति भावय ॥ ४७॥</p>
<p>रागं नीरागतां नीत्वा निर्लेपो भव सर्वदा ।<br>
अज्ञानजन्यकर्त्रादिकारकोत्पन्नकर्मणा ॥ ४८॥</p>
<p>श्रुत्युत्पन्नात्मविज्ञानप्रदीपो बाध्यते कथम् ।<br>
अनात्मनां परित्यज्य निर्विकारो जगत्स्थितौ ॥ ४९॥</p>
<p>एकनिष्ठतयान्तस्थसंविन्मात्रपरो भव ।<br>
घटाकाशमठाकाशौ महाकाशे प्रतिष्ठितौ ॥ ५०॥</p>
<p>एवं मयि चिदाकाशे जीवेशौ परिकल्पितौ ।<br>
या च प्रागात्मनो माया तथान्ते च तिरस्कृता ॥ ५१॥</p>
<p>ब्रह्मवादिभिरुद्गीता सा मायेति विवेकतः ।<br>
मायातत्कार्यविलये नेश्वरत्वं न जीवता ॥ ५२॥</p>
<p>ततः शुद्धश्चिदेवाहं व्योमवन्निरुपाधिकः ।<br>
जीवेश्वरादिरूपेण चेतनाचेतनात्मकम् ॥ ५३॥</p>
<p>ईक्षणादिप्रवेशान्ता सृष्टिरीशेन कल्पिता ।<br>
जाग्रदादिविमोक्षान्तः संसारो जीवकल्पितः ॥ ५४॥</p>
<p>त्रिणाचिकादियोगान्ता ईश्वरभ्रान्तिमाश्रिताः ।<br>
लोकायतादिसाङ्ख्यान्ता जीवविश्रान्तिमाश्रिताः ॥ ५५॥</p>
<p>तस्मान्मुमुक्षिभिर्नैव मतिर्जीवेशवादयोः ।<br>
कार्या किन्तु ब्रह्मतत्त्वं निश्चलेन विचार्यताम् ॥ ५६।<br>
अद्वितीयब्रह्मतत्त्वं न जानन्ति यथा तथा ।<br>
भ्रान्ता एवाखिलास्तेषां क्व मुक्तिः क्वेह वा सुखम् ॥ ५७॥</p>
<p>उत्तमाधमभावश्चेत्तेषां स्यादस्ति तेन किम् ।<br>
स्वप्नस्थराज्यभिक्षाभ्यां प्रबुद्धः स्पृशते खलु ॥ ५८॥</p>
<p>अज्ञाने बुद्धिविलये निद्रा सा भण्यते बुधैः ।<br>
विलीनाज्ञानतत्कार्ये मयि निद्रा कथं भवेत् ॥ ५९॥</p>
<p>बुद्धेः पूर्णविकासोऽयं जागरः परिकीर्त्यते ।<br>
विकारादिविहीनत्वाज्जागरो मे न विद्यते ॥ ६०॥</p>
<p>सूक्ष्मनाडिषु सञ्चारो बुद्धेः स्वप्नः प्रजायते ।<br>
सञ्चारधर्मरहिते मयि स्वप्नो न विद्यते ॥ ६१॥</p>
<p>सुषुप्तिकाले सकले विलीने तमसावृते ।<br>
स्वरूपं महदानन्दं भुङ्क्ते विश्वविवर्जितः ॥ ६२॥</p>
<p>अविशेषेण सर्वं तु यः पश्यति चिदन्वयात् ।<br>
स एव साक्षाद्विज्ञानी स शिवः स हरिर्विधिः ॥ ६३॥</p>
<p>दीर्घस्वप्नमिदं यत्तद्दीर्घं वा चित्तविभ्रमम् ।<br>
दीर्घं वापि मनोराज्यं संसारं दुःखसागरम् ।<br>
सुप्तेरुत्थाय सुप्त्यन्तं ब्रह्मैकं प्रविचिन्त्यताम् ॥ ६४॥</p>
<p>आरोपितस्य जगतः प्रविलापनेन<br>
चित्तं मदात्मकतया परिकल्पितं नः ।<br>
शत्रून्निहत्य गुरुषट्कगणान्निपाता-<br>
द्गन्धद्विपो भवति केवलमद्वितीयः ॥ ६५॥</p>
<p>अद्यास्तमेतु वपुराशशितारमास्तां<br>
कस्तावतापि मम चिद्वपुषो विशेषः ।<br>
कुम्भे विनश्यति चिरं समवस्थिते वा<br>
कुम्भाम्बरस्य नहि कोऽपि विशेषलेशः ॥ ६६॥</p>
<p>अहिनिर्ल्वयनी सर्पनिर्मोको जीववर्जितः ।<br>
वल्मीके पतितस्तिष्ठेत्तं सर्पो नाभिमन्यते ॥ ६७॥</p>
<p>एवं स्थूलं च सूक्ष्मं च शरीरं नाभिमन्यते ।<br>
प्रत्यग्ज्ञानशिखिध्वस्ते मिथ्याज्ञाने सहेतुके ।<br>
नेति नेतीति रूपत्वादशरीरो भवत्ययम् ॥ ६८॥</p>
<p>शास्त्रेण न स्यात्परमार्थदृष्टिः<br>
कार्यक्षमं पश्यति चापरोक्षम् ।<br>
प्रारब्धनाशात्प्रतिभाननाश<br>
एवं त्रिधा नश्यति चात्ममाया ॥ ६९॥</p>
<p>ब्रह्मत्वे योजिते स्वामिञ्जीवभावो न गच्छति ।<br>
अद्वैते बोधिते तत्त्वे वासना विनिवर्तते ॥ ७०॥</p>
<p>प्रारब्धान्ते देहहानिर्मायेति क्षीयतेऽखिला ।<br>
अस्तीत्युक्ते जगत्सर्वं सद्रसं ब्रह्म तद्भवेत् ॥ ७१॥</p>
<p>भातीत्युक्ते जगत्सर्वं भानं ब्रह्मैव केवलम् ।<br>
मरुभूमौ जलं सर्वं मरुभूमात्रमेव तत् ।<br>
जगत्त्रयमिदं सर्वं चिन्मात्रं स्वविचारतः ॥ ७२॥</p>
<p>अज्ञानमेव न कुतो जगतः प्रसङ्गो<br>
जीवेशदेशिकविकल्पकथातिदूरे ।<br>
एकान्तकेवलचिदेकरसस्वभावे<br>
ब्रह्मैव केवलमहं परिपूर्णमस्मि ॥ ७३॥</p>
<p>बोधचन्द्रमसि पूर्णविग्रहे<br>
मोहराहुमुषितात्मतेजसि ।<br>
स्नानदानयजनादिकाः<br>
क्रिया मोचनावधि वृथैव तिष्ठते ॥ ७४॥</p>
<p>सलिले सैन्धवं यद्वत्साम्यं भवति योगतः ।<br>
तथात्ममनसोरैक्यं समाधिरिति कथ्यते ॥ ७५॥</p>
<p>दुर्लभो विषयत्यागो दुर्लभं तत्त्वदर्शनम् ।<br>
दुर्लभा सहजावस्था सद्गुरोः करुणां विना ॥ ७६॥</p>
<p>उत्पन्नशक्तिबोधस्य त्यक्तनिःशेषकर्मणः ।<br>
योगिनः सहजावस्था स्वयमेव प्रकाशते ॥ ७७॥</p>
<p>रसस्य मनसश्चैव चञ्चलत्वं स्वभावतः ।<br>
रसो बद्धो मनो बद्धं किं न सिद्ध्यति भूतले ॥ ७८॥</p>
<p>मूर्च्छितो हरति व्याधिं मृतो जीवयति स्वयम् ।<br>
बद्धः खेचरतां धत्ते ब्रह्मत्वं रसचेतसि ॥ ७९॥</p>
<p>इन्द्रियाणां मनो नाथो मनोनाथस्तु मारुतः ।<br>
मारुतस्य लयो नाथस्तन्नाथं लयमाश्रय ॥ ८०॥</p>
<p>निश्चेष्टो निर्विकारश्च लयो जीवति योगिनाम् ।<br>
उच्छिन्नसर्वसङ्कल्पो निःशेषाशेषचेष्टितः ।<br>
स्वावगम्यो लयः कोऽपि मनसां वागगोचरः ॥ ८१॥</p>
<p>पुङ्खानुपुङ्खविषयेक्षणतत्परोऽपि<br>
ब्रह्मावलोकनधियं न जहाति योगी ।<br>
सङ्गीतताललयवाद्यवशं गतापि<br>
मौलिस्थकुम्भपरिरक्षणधीर्नटीव ॥ ८२॥</p>
<p>सर्वचिन्तां परित्यज्य सावधानेन चेतसा ।<br>
नाद एवानुसन्धेयो योगसाम्राज्यमिच्छता ॥ ८३॥</p>
<p>इति द्वितीयोऽध्यायः ॥ २॥</p>
<p>नहि नानास्वरूपं स्यादेकं वस्तु कदाचन ।<br>
तस्मादखण्ड एवास्मि यन्मदन्यन्न किञ्चन ॥ १॥</p>
<p>दृश्यते श्रूयते यद्यद्ब्रह्मणोऽन्यन्न तद्भवेत् ।<br>
नित्यशुद्ध विमुक्तैकमखण्डानन्दमद्वयम् ।<br>
सत्यं ज्ञानमनन्तं यत्परं ब्रह्माहमेव तत् ॥ २॥</p>
<p>आनन्दरूपोऽहमखण्डबोधः<br>
परात्परोऽहं घनचित्प्रकाशः ।<br>
मेघा यथा व्योम न च स्पृशन्ति<br>
संसारदुःखानि न मां स्पृशन्ति ॥ ३॥</p>
<p>सर्वं सुखं विद्धि सुदुःखनाशा-<br>
त्सर्वं च सद्रूपमसत्यनाशात् ।<br>
चिद्रूपमेव प्रतिभानयुक्तं<br>
तस्मादखण्डं मम रूपमेतत् ॥ ४॥</p>
<p>न हि जनिर्मरणं गमनागमौ<br>
न च मलं विमलं न च वेदनम् ।<br>
चिन्मयं हि सकलं विराजते<br>
स्फुटतरं परमस्य तु योगिनः ॥ ५॥</p>
<p>सत्यचिद्घनमखण्डमद्वयं<br>
सर्वदृश्यरहितं निरामयम् ।<br>
यत्पदं विमलमद्वयं शिवं<br>
तत्सदाहमिति मौनमाश्रय ॥ ६॥</p>
<p>जन्ममृत्युसुखदुःखवर्जितं<br>
जातिनीतिकुलगोत्रदूरगम् ।<br>
चिद्विवर्तजगतोऽस्य कारणं<br>
तत्सदाहमिति मौनमाश्रय ॥ ७॥</p>
<p>पूर्णमद्वयमखण्डचेतनं<br>
विश्वभेदकलनादिवर्जितम् ।<br>
अद्वितीयपरसंविदंशकं<br>
तत्सदाहमिति मौनमाश्रय ॥ ८॥</p>
<p>केनाप्यबाधितत्वेन त्रिकालेऽप्येकरूपतः ।<br>
विद्यमानत्वमस्त्येतत्सद्रूपत्वं सदा मम ॥ ९॥</p>
<p>निरुपाधिकनित्यं यत्सुप्तौ सर्वसुखात्परम् ।<br>
सुखरूपत्वमस्त्येतदानन्दत्वं सदा मम ॥ १०॥</p>
<p>दिनकरकिरणैर्हि शार्वरं तमो<br>
निबिडतरं झटिति प्रणाशमेति ।<br>
घनतरभवकारणं तमो यद्द्-<br>
हरिदिनकृत्प्रभया न चान्तरेण ॥ ११॥</p>
<p>मम चरणस्मरणेन पूजया च<br>
स्वकतमसः परिमुच्यते हि जन्तुः ।<br>
न हि मरणप्रभवप्रणाशहेतु-<br>
र्मम चरणस्मरणादृतेऽस्ति किञ्चित् ॥ १२॥</p>
<p>आदरेण यथा स्तौति धनवन्तं धनेच्छया ।<br>
तथा चेद्विश्वकर्तारं को न मुच्येत बन्धनात् ॥ १३॥</p>
<p>आदित्यसन्निधौ लोकश्चेष्टते स्वयमेव तु ।<br>
तथा मत्सन्निधावेव समस्तं चेष्टते जगत् ॥ १४॥</p>
<p>शुक्तिकाया यथा तारं कल्पितं मायया तथा ।<br>
महदादि जगन्मायामयं मय्येव केवलम् ॥ १५॥</p>
<p>चण्डालदेहे पश्वादिस्थावरे ब्रह्मविग्रहे ।<br>
अन्येषु तारतम्येन स्थितेषु न तथा ह्यहम् ॥ १६॥</p>
<p>विनष्टदिग्भ्रमस्यापि यथापूर्वं विभाति दिक् ।<br>
तथा विज्ञानविध्वस्तं जगन्मे भाति तन्न हि ॥ १७॥</p>
<p>न देहो नेन्द्रियप्राणो न मनोबुद्ध्यहङ्कृति ।<br>
न चित्तं नैव माया च न च व्योमादिकं जगत् ॥ १८॥</p>
<p>न कर्ता नैव भोक्ता च न च भोजयिता तथा ।<br>
केवलं चित्सदानन्दब्रह्मैवाहं जनार्दनः ॥ १९॥</p>
<p>जलस्य चलनादेव चञ्चलत्वं यथा रवेः ।<br>
तथाहङ्कारसम्बधादेव संसार आत्मनः ॥ २०॥</p>
<p>चित्तमूलं हि संसारस्तत्प्रयत्नेन शोधयेत् ।<br>
हन्त चित्तमहत्तायां कैषा विश्वासता तव ॥ २१॥</p>
<p>क्व धनानि महीपानां ब्रह्मणः क्व जगन्ति वा ।<br>
प्राक्तनानि प्रयातानि गताः सर्गपरम्परः ।<br>
कोटयो ब्रह्मणां याता भूपा नष्टाः परागवत् ॥ २२॥</p>
<p>स चाध्यात्माभिमानोऽपि विदुषोऽयासुरत्वतः ।<br>
विदुषोऽप्यासुरश्चेत्स्यान्निष्फलं तत्त्वदर्शनम् ॥ २३॥</p>
<p>उत्पाद्यमाना रागाद्या विवेकज्ञानवह्निना ।<br>
यदा तदैव दह्यन्ते कुतस्तेषां प्ररोहणम् ॥ २४॥</p>
<p>यथा सुनिपुणः सम्यक् परदोषेक्षणे रतः ।<br>
तथा चेन्निपुणः स्वेषु को न मुच्येत बन्धनात् ॥ २५॥</p>
<p>अनात्मविदमुक्तोऽपि सिद्धिजालानि वाञ्छति ।<br>
द्रव्यमन्त्रक्रियाकालयुक्त्याप्नोति मुनीश्वर ॥ २६॥</p>
<p>नात्मज्ञस्यैष विषय आत्मज्ञो ह्यात्ममात्रदृक् ।<br>
आत्मनात्मनि सन्तृप्तो नाविद्यामनुधावति ॥ २७॥</p>
<p>ये केचन जगद्भावास्तानविद्यामयान्विदुः ।<br>
कथं तेषु किलात्मज्ञस्त्यक्ताविद्यो निमज्जति ॥ २८॥</p>
<p>द्रव्यमन्त्रक्रियाकालयुक्तयः साधुसिद्धिदाः ।<br>
परमात्मपदप्राप्तौ नोपकुर्वन्ति काश्चन ॥ २९॥</p>
<p>सर्वेच्छाकलनाशान्तावात्मलाभोदयाभिधः ।<br>
स पुनः सिद्धिवाञ्छायां कथमर्हत्यचित्ततः ॥ ३०॥ इति॥</p>
<p>इति तृतीयोध्यायः ॥ ३॥</p>
<p>अथ ह ऋभुं भगवन्तं निदाघः पप्रच्छ जीवन्मुक्तिलक्षणमनुब्रूहीति ।<br>
तथेति स होवाच । सप्तभूमिषु जीवन्मुक्ताश्चत्वारः ।<br>
शुभेच्छा प्रथमा भूमिका भवति । विचारणा द्वितीया । तनुमानसी तृतीया ।<br>
सत्त्वापत्तिस्तुरीया । असंसक्तिः पञ्चमी । पदार्थभावना षष्ठी । तुरीयगा सप्तमी ।<br>
प्रणवात्मिका भूमिका अकारोकारमकारार्धमात्रात्मिका । स्थूलसूक्ष्मबीजसाक्षिभेदेनाकारादयश्चतुर्विधाः ।<br>
तदवस्था जाग्रत्स्वप्नसुषुप्तितुरीयाः ।<br>
अकारस्थूलांशे जाग्रद्विश्वः ।<br>
सूक्ष्मांशे तत्तैजसः । बीजांशे तत्प्राज्ञः । साक्ष्यंशे तत्तुरीयः ।<br>
उकारस्थूलांशे स्वप्नविश्वः ।<br>
सूक्ष्मांशे तत्तैजसः । बीजांशे तत्प्राज्ञः । साक्ष्यंशे तत्तुरीयः ।<br>
मकारस्थूलांशे सुषुप्तविश्वः ।<br>
सूक्ष्मांशे तत्तैजसः । बीजांशे तत्प्राज्ञः । साक्ष्यंशे तत्तुरीयः ।<br>
अर्धमात्रास्थूलांशे तुरीयविश्वः ।<br>
सूक्ष्मांशे तत्तैजसः । बीजांशे तत्प्राज्ञः । साक्ष्यंशे तुरीयतुरीयः ।<br>
अकारतुरीयांशाः प्रथमद्वितीयतृतीयभूमिकाः ।<br>
उकारतुरीयांशा चतुर्थी भूमिका ।<br>
मकारतुरीयांशा पञ्चमी ।<br>
अर्धमात्रातुरीयांशा षष्ठी ।<br>
तदतीता सप्तमी ।<br>
भूमित्रयेषु विहरन्मुमुक्षुर्भवति ।<br>
तुरीयभूम्यां विहरन्ब्रह्मविद्भवति ।<br>
पञ्चमभूम्यां विहरन्ब्रह्मविद्वरो भवति ।<br>
षष्ठभूम्यां विहरन्ब्रह्मविद्वरीयान्भवति ।<br>
सप्तमभूम्यां विहरन्ब्रह्मविद्वरिष्ठो भवति ।<br>
तत्रैते श्लोका भवन्ति ।<br>
ज्ञानभूमिः शुभेच्छा स्यात्प्रथमा समुदीरिता ।<br>
विचारणा द्वितीया तु तृतीया तनुमानसा ॥ १॥</p>
<p>सत्त्वापत्तिश्चतुर्थी स्यात्ततोऽसंसक्तिनामिका ।<br>
पदार्थभावना षष्ठी सप्तमी तुर्यगा स्मृता ॥ २॥</p>
<p>स्थितः किं मूढ एवास्मि प्रेक्ष्योऽहं शास्त्रसज्जनैः ।<br>
वैराग्यपूर्णमिच्छेति शुभेच्छेत्युच्यते बुधैः ॥ ३॥</p>
<p>शास्त्रसज्जनसम्पर्कवैराग्याभ्यासपूर्वकम् ।<br>
सदाचारप्रवृत्तिर्या प्रोच्यते सा विचारणा ॥ ४॥</p>
<p>विचारणाशुभेच्छाभ्यामिन्द्रियार्थेषु रक्तता ।<br>
यत्र सा तनुतामेति प्रोच्यते तनुमानसी ॥ ५॥</p>
<p>भूमिकात्रितयाभ्यासाचित्तेऽर्थविरतेर्वशात् ।<br>
सत्वात्मनि स्थिते शुद्धे सत्त्वापत्तिरुदाहृता ॥ ६॥</p>
<p>दशाचतुष्टयाभ्यासादसंसर्गफला तु या ।<br>
रूढसत्त्वचमत्कारा प्रोक्ता संसक्तिनामिका ॥ ७॥</p>
<p>भूमिकापञ्चकाभ्यासात्स्वात्मारामतया भृशम् ।<br>
आभ्यन्तराणां बाह्यानां पदार्थानामभावनात् ॥ ८॥</p>
<p>परप्रयुक्तेन चिरं प्रत्ययेनावबोधनम् ।<br>
पदार्थभावनानाम षष्ठी भवति भूमिका ॥ ९॥</p>
<p>षड्भूमिकाचिराभ्यासद्भेदस्यानुपलम्भनात् ।<br>
यत्स्वभावैकनिष्ठत्वं सा ज्ञेया तुर्यगा गतिः ॥ १०॥</p>
<p>शुभेच्छादित्रयं भूमिभेदाभेदयुतं स्मृतम् ।<br>
यथावद्वेद बुद्ध्येदं जगज्जाग्रति दृश्यते ॥ ११॥</p>
<p>अद्वैते स्थैर्यमायाते द्वैते च प्रशमं गते ।<br>
पश्यन्ति स्वप्नवल्लोकं तुर्यभूमि सुयोगतः ॥ १२॥</p>
<p>विच्छिन्नशरदभ्रांशविलयं प्रविलीयते ।<br>
सत्वावशेष एवास्ते हि निदाघ दृढीकुरु ॥ १३॥</p>
<p>पञ्चभूमिं समारुह्य सुषुप्तिपदनामिकाम् ।<br>
शान्ताशेषविशेषांशस्तिष्ठत्यद्वैतमात्रके ॥ १४॥</p>
<p>अन्तर्मुखतया नित्यं बहिर्वृत्तिपरोऽपि सन् ।<br>
परिश्रान्ततया नित्यं निद्रालुरिव लक्ष्यते ॥ १५॥</p>
<p>कुर्वन्नभ्यासमेतस्यां भूम्यां सम्यग्विवासनः ।<br>
सप्तमी गाढसुप्ताख्या क्रमप्राप्ता पुरातनी ॥ १६॥</p>
<p>यत्र नासन्न सद्रूपो नाहं नाप्यनहङ्कृतिः ।<br>
केवलं क्षीणमनन आस्तेऽद्वैतेऽतिनिर्भयः ॥ १७॥</p>
<p>अन्तःशून्यो बहिःशून्यः शून्यकुम्भ इवाम्बरे ।<br>
अन्तःपूर्णो बहिःपूर्णः पूर्णकुम्भ इवार्णवे ॥ १८॥</p>
<p>मा भव ग्राह्यभावात्मा ग्राहकात्मा च मा भव ।<br>
भावनामखिलां त्यक्त्वा यच्छिष्टं तन्मयो भव ॥ १९॥</p>
<p>द्र्ष्टृदर्शनदृश्यानि त्यक्त्वा वासनया सह ।<br>
दर्शनप्रथमाभासमात्मानं केवलं भज ॥ २०॥</p>
<p>यथास्थितमिदं यस्य व्यवहारयतोऽपि च ।<br>
अस्तङ्गतं स्थितं व्योम स जीवन्मुक्त उच्यते ॥ २१॥</p>
<p>नोदेति नास्तमायाति सुखे दुःखे मनःप्रभा ।<br>
यथाप्राप्तस्थितिर्यस्य स जीवन्मुक्त उच्यते ॥ २२॥</p>
<p>यो जागर्ति सुषुप्तिस्थो यस्य जाग्रन्न विद्यते ।<br>
यस्य निर्वासनो बोधः स जीवन्मुक्त उच्यते ॥ २३॥</p>
<p>रागद्वेषभयादीनामनुरूपं चरन्नपि ।<br>
योऽन्तर्व्योमवदच्छन्नः स जीवन्मुक्त उच्यते ॥ २४॥</p>
<p>यस्य नाहङ्कृतो भावो बुद्धिर्यस्य न लिप्यते ।<br>
कुर्वतोऽकुर्वतो वापि स जीवन्मुक्त उच्यते ॥ २५॥</p>
<p>यस्मान्नोद्विजते लोको लोकान्नोद्विजते च यः ।<br>
हर्षामर्षभयोन्मुक्तः स जीवन्मुक्त उच्यते ॥ २६॥</p>
<p>यः समस्तार्थजालेषु व्यवहार्यपि शीतलः ।<br>
परार्थेष्विव पूर्णात्मा स जीवन्मुक्त उच्यते ॥ २७॥</p>
<p>प्रजहाति यदा कामान्सर्वांश्चित्तगतान्मुने ।<br>
मयि सर्वात्मके तुष्टः स जीवन्मुक्त उच्यते ॥ २८॥</p>
<p>चैत्यवर्जितचिन्मात्रे पदे परमपावने ।<br>
अक्षुब्धचित्तो विश्रान्तः स जीवन्मुक्त उच्यते ॥ २९॥</p>
<p>इदं जगदहं सोऽयं दृश्यजातमवास्तवम् ।<br>
यस्य चित्ते न स्फुरति स जीवन्मुक्त उच्यते ॥ ३०॥</p>
<p>सद्ब्रह्मणि स्थिरे स्फारे पूर्णे विषयवर्जिते ।<br>
आचार्यशास्त्रमार्गेण प्रविश्याशु स्थिरो भव ॥ ३१॥</p>
<p>शिवो गुरुः शिवो वेदः शिव देवः शिवः प्रभुः ।<br>
शिवोऽस्म्यहं शिवः सर्वं शिवदन्यन्न किञ्चन ॥ ३२॥</p>
<p>तमेव धीरो विज्ञाय प्रज्ञां कुर्वीत ब्राह्मणः ।<br>
नानुध्यायाद्बहूञ्छब्दान्वाचो विग्लापनं हि तत् ॥ ३३॥</p>
<p>शुको मुक्तो वामदेवोऽपि मुक्त-<br>
स्ताभ्यां विना मुक्तिभाजो न सन्ति ।<br>
शुकमार्गं येऽनुसरन्ति धीराः<br>
सद्यो मुक्तास्ते भवन्तीह लोके ॥ ३४॥</p>
<p>वामदेवं येऽनुसरन्ति नित्यं<br>
मृत्वा जनित्वा च पुनःपुनस्तत् ।<br>
ते वै लोके क्रममुक्ता भवन्ति<br>
योगैः साङ्ख्यैः कर्मभिः सत्त्वयुक्तैः ॥ ३५॥</p>
<p>शुकश्च वामदेवश्च द्वे सृती देवनिर्मिते ।<br>
शुकः विहङ्गमः प्रोक्तो वामदेवः पिपीलिका ॥ ३६॥</p>
<p>अतद्व्यावृत्तिरूपेण साक्षाद्विधिमुखेन वा ।<br>
महावाक्यविचारेण साङ्ख्ययोगसमाधिना ॥ ३७॥</p>
<p>विदित्वा स्वात्मनो रूपं सम्प्रज्ञातसमाधितः ।<br>
शुकमार्गेण विरजाः प्रयान्ति परमं पदम् ॥ ३८॥</p>
<p>यमाद्यासनजायासहठाभ्यासात्पुनःपुनः ।<br>
विघ्नबाहुल्यसञ्जात अणिमादिवशादिह ॥ ३९॥</p>
<p>अलब्ध्वापि फलं सम्यक्पुनर्भूत्वा महाकुले ।<br>
पुनर्वासनयैवायं योगाभ्यासं पुनश्चरन् ॥ ४०॥</p>
<p>अनेकजन्माभ्यासेन वामदेवेन वै पथा ।<br>
सोऽपि मुक्तिं समाप्नोति तद्विष्णोः परमं पदम् ॥ ४१॥</p>
<p>द्वाविमावपि पन्थानौ ब्रह्मप्राप्तिकरौ शिवौ ।<br>
सद्योमुक्तिप्रदश्चैकः क्रममुक्तिप्रदः परः ।<br>
अत्र को मोहः कः शोक एकत्वमनुपश्यतः ॥ ४२॥</p>
<p>यस्यानुभवपर्यन्ता बुद्धिस्तत्त्वे प्रवर्तते ।<br>
तद्दृष्टिगोचराः सर्वे मुच्यन्ते सर्वपातकैः ॥ ४३॥</p>
<p>खेचरा भूचराः सर्वे ब्रह्मविद्दृष्टिगोचराः ।<br>
सद्य एव विमुच्यन्ते कोटिजन्मार्जितैरघैः ॥ ४४॥ इति॥</p>
<p>इति चतुर्थोऽद्यायः ॥ ४॥</p>
<p>अथ हैनं ऋभुं भगवन्तं निदाघः पप्रच्छ<br>
योगाभ्यासविधिमनुब्रूहीति । तथेति स होवाच ।<br>
पञ्चभूतात्मको देहः पञ्चमण्डलपूरितः ।<br>
काठिन्यं पृथिवीमेका पानीयं तद्द्रवाकृति ॥ १॥</p>
<p>दीपनं च भवेत्तेजः प्रचारो वायुलक्षणम् ।<br>
आकाशः सत्त्वतः सर्वं ज्ञातव्यं योगमिच्छता ॥ २॥</p>
<p>षट्शतान्यधिकान्यत्र सहस्राण्येकविंशतिः ।<br>
अहोरात्रवहिः श्वासैर्वायुमण्डलघाततः ॥ ३॥</p>
<p>तत्पृथ्वीमण्डले क्षीणे वलिरायाति देहिनाम् ।<br>
तद्वदापो गणापाये केशाः स्युः पाण्डुराः क्रमात् ॥ ४॥</p>
<p>तेजःक्षये क्षुधा कान्तिर्नश्यते मारुतक्षये ।<br>
वेपथुः सम्भवेन्नित्यं नाम्भसेनैव जीवति ॥ ५॥</p>
<p>इत्थम्भूतं क्षयान्नित्यं जीवितं भूतधारणम् ।<br>
उड्ड्याणं कुरुते यस्मादविश्रान्तं महाखगः ॥ ६॥</p>
<p>उड्डियाणं तदेव स्यात्तत्र बन्धोऽभिधीयते ।<br>
उड्डियाणो ह्यसौ बन्धो मृत्युमातङ्गकेशरी ॥ ७॥</p>
<p>तस्य मुक्तिस्तनोः कायात्तस्य बन्धो हि दुष्करः ।<br>
अग्नौ तु चालिते कुक्षौ वेदना जायते भृशम् ॥ ८॥</p>
<p>न कार्या क्षुधि तेनापि नापि विण्मूत्रवेगिना ।<br>
हितं मितं च भोक्तव्यं स्तोकं स्तोकमनेकधा ॥ ९॥</p>
<p>मृदुमध्यममन्त्रेषु क्रमान्मन्त्रं लयं हठम् ।<br>
लयमन्त्रहठा योगा योगो ह्यष्टाङ्गसंयुतः ॥ १०॥</p>
<p>यमश्च नियमश्चैव तथा चासनमेव च ।<br>
प्राणायमस्तथा पश्चात्प्रत्याहारस्तथा परम् ॥ ११॥</p>
<p>धारणा च तथा ध्यानं समधिश्चाष्टमो भवेत् ।<br>
अहिंसा सत्यमस्तेयं ब्रह्मचर्यं दयार्जवम् ॥ १२॥</p>
<p>क्षमा धृतिर्मिताहारः शौचं चेति यमा दश ।<br>
तपः सन्तोषमास्तिक्यं दानमीश्वरपूजनम् ॥ १३॥</p>
<p>सिद्धान्तश्रवणं चैव ह्रीर्मतिश्च जपो व्रतम् ।<br>
एते हि नियमाः प्रोक्ता दशधैव महामते ॥ १४॥</p>
<p>एकादशासनानि स्युश्चक्रादि मुनिसत्तम ।<br>
चक्रं पद्मासनं कूर्मं मयूरं कुक्कुटं तथा ॥ १५॥</p>
<p>वीरासनं स्वस्तिकं च भद्रं सिंहासनं तथा ।<br>
मुक्तासनं गोमुखं च कीर्तितं योगवित्तमैः ॥ १६॥</p>
<p>सव्योरु दक्षिणे गुल्फे दक्षिणं दक्षिणेतरे ।<br>
निदध्यादृजुकायस्तु चक्रासनमिदं मतम् ॥ १७॥</p>
<p>पूरकः कुम्भकस्तद्वद्रेचकः पूरकः पुनः ।<br>
प्राणायामः स्वनाडीभिस्तस्मान्नाडीः प्रचक्षते ॥ १८॥</p>
<p>शरीरं सर्वजन्तूनां षण्णवत्यङ्गुलात्मकम् ।<br>
तन्मध्ये पायुदेशात्तु द्व्यङ्गुलात्परतः परम् ॥ १९॥</p>
<p>मेढ्रदेशादधस्तात्तु द्व्यङ्गुलान्मध्यमुच्यते ।<br>
मेढ्रान्नवाङ्गुलादूर्ध्वं नाडीनां कन्दमुच्यते ॥ २०॥</p>
<p>चतुरङ्गुलमुत्सेधं चतुरङ्गुलमायतम् ।<br>
अण्डाकारं परिवृतं मेदोमज्जास्थिशोणितैः ॥ २१॥</p>
<p>तत्रैव नाडीचक्रं तु द्वादशारं प्रतिष्ठितम् ।<br>
शरीरं ध्रियते येन वर्तते तत्र कुण्डली ॥ २२॥</p>
<p>ब्रह्मरन्ध्रं सुषुम्णा या वदनेन पिधाय सा ।<br>
अलम्बुसा सुषुम्णायाः कुहूर्नाडी वसत्यसौ ॥ २३॥</p>
<p>अनन्तरारयुग्मे तु वारुणा च यशस्विनी ।<br>
दक्षिणारे सुषुम्णायाः पिङ्गला वर्तते क्रमात् ॥ २४॥</p>
<p>तदन्तरारयोः पूषा वर्तते च पयस्विनी ।<br>
सुषुम्ना पश्चिमे चारे स्थिता नाडी सरस्वती ॥ २५॥</p>
<p>शङ्खिनी चैव गान्धारी तदनन्तरयोः स्थिते ।<br>
उत्तरे तु सुषुम्नाया इडाख्या निवसत्यसौ ॥ २६॥</p>
<p>अनन्तरं हस्तिजिह्वा ततो विश्वोदरी स्थिता ।<br>
प्रदक्षिणक्रमेणैव चक्रस्यारेषु नाडयः ॥ २७॥</p>
<p>वर्तन्ते द्वादश ह्येता द्वादशानिलवाहकाः ।<br>
पटवत्संस्थिता नाड्यो नानावर्णाः समीरिताः ॥ २८॥</p>
<p>पटमध्यं तु यत्स्थानं नाभिचक्रं तदुच्यते ।<br>
नादाधारा समाख्याता ज्वलन्ती नादरूपिणी ॥ २९॥</p>
<p>पररन्ध्रा सुषुम्ना च चत्वारो रत्नपूरिताः ।<br>
कुण्डल्या पिहितं शश्वद्ब्रह्मरन्ध्रस्य मध्यमम् ॥ ३०॥</p>
<p>एवमेतासु नाडीषु धरन्ति दशवायवः ।<br>
एवं नाडीगतिं वायुगतिं ज्ञात्वा विचक्षणः ॥ ३१॥</p>
<p>समग्रीवशिरः कायः संवृतास्यः सुनिश्चलः ।<br>
नासाग्रे चैव हृन्मध्ये बिन्दुमध्ये तुरीयकम् ॥ ३२॥</p>
<p>स्रवन्तममृतं पश्येन्नेत्राभ्यां सुसमाहितः ।<br>
अपानं मुकुलीकृत्य पायुमाकृष्य चोन्मुखम् ॥ ३३॥</p>
<p>प्रणवेन समुत्थाप्य श्रीबीजेन निवर्तयेत् ।<br>
स्वात्मानं च श्रियं ध्यायेदमृतप्लावनं तथा ॥ ३४॥</p>
<p>कालवञ्चनमेतद्धि सर्वमुख्यं प्रचक्षते ।<br>
मनसा चिन्तिता कार्यं मनसा येन सिध्यति ॥ ३५॥</p>
<p>जलेऽग्निज्वलनाच्छाखापल्लवानि भवन्ति हि ।<br>
नाधन्यं जागतं वाक्यं विपरीता भवेत्क्रिया ॥ ३६॥</p>
<p>मार्गे बिन्दुं समाबध्य वह्निं प्रज्वाल्य जीवने ।<br>
शोषयित्वा तु सलिलं तेन कायं दृढं भवेत् ॥ ३७॥</p>
<p>गुदयोनिसमायुक्त आकुञ्चत्येककालतः ।<br>
अपानमूर्ध्वगं कृत्वा समानोन्ने नियोजयेत् ॥ ३८॥</p>
<p>स्वात्मानं च श्रियं ध्यायेदमृतप्लावनं ततः ।<br>
बलं समारभेद्योगं मध्यमद्वारभागतः ॥ ३९॥</p>
<p>भावयेदूर्ध्वगत्यर्थं प्राणापानसुयोगतः ।<br>
एष योगो वरो देहे सिद्धिमार्गप्रकाशकः ॥ ४०॥</p>
<p>यथैवापाङ्गतः सेतुः प्रवाहस्य निरोधकः ।<br>
तथा शरीरगा च्छाया ज्ञातव्या योगिभिः सदा ॥ ४१॥</p>
<p>सर्वासामेव नाडीनामेष बन्धः प्रकीर्तितः ।<br>
बन्धस्यास्य प्रसादेन स्फुटीभवति देवता ॥ ४२॥</p>
<p>एवं चतुष्पथो बन्धो मार्गत्रयनिरोधकः ।<br>
एकं विकासयन्मार्गं येन सिद्धाः सुसङ्गताः ॥ ४३॥</p>
<p>उदानमूर्ध्वगं कृत्वा प्राणेन सह वेगतः ।<br>
बन्धोऽयं सर्वनाडीनामूर्ध्वं याति निरोधकः ॥ ४४॥</p>
<p>अयं च सम्पुटो योगो मूलबन्धोऽप्ययं मतः ।<br>
बन्धत्रयमनेनैव सिद्ध्यत्यभ्यासयोगतः ॥ ४५॥</p>
<p>दिवारात्रमविच्छिन्नं यामेयामे यदा यदा ।<br>
अनेनाभ्यासयोगेन वायुरभ्यसितो भवेत् ॥ ४६॥</p>
<p>वायावभ्यसिते वह्निः प्रत्यहं वर्धते तनौ ।<br>
वह्नौ विवर्धमाने तु सुखमन्नादि जीर्यते ॥ ४७॥</p>
<p>अन्नस्य परिपाकेन रसवृद्धिः प्रजायते ।<br>
रसे वृद्धिं गते नित्यं वर्धन्ते धातवस्तथा ॥ ४८॥</p>
<p>धातूनां वर्धनेनैव प्रबोधो वर्तते तनौ ।<br>
दह्यन्ते सर्वपापानि जन्मकोट्यर्जितानि च ॥ ४९॥</p>
<p>गुदमेढ्रान्तरालस्थं मूलाधारं त्रिकोणकम् ।<br>
शिवस्य बिन्दुरूपस्य स्थानं तद्धि प्रकाशकम् ॥ ५०॥</p>
<p>यत्र कुण्डलिनी नाम परा शक्तिः प्रतिष्ठिता ।<br>
यस्मादुत्पद्यते वायुर्यस्माद्वह्निः प्रवर्धते ॥ ५१॥</p>
<p>यस्मादुत्पद्यते बिन्दुर्यस्मान्नादः प्रवर्धते ।<br>
यस्मादुत्पद्यते हंसो यस्मादुत्पद्यते मनः ॥ ५२॥</p>
<p>मूलाधारादिषट्चक्रं शक्तिस्थानमुदीरितम् ।<br>
कण्ठादुपरि मूर्धान्तं शाम्भवं स्थानमुच्यते ॥ ५३॥</p>
<p>नाडीनामाश्रयः पिण्डो नाड्यः प्राणस्य चाश्रयः ।<br>
जीवस्य निलयः प्राणो जीवो हंसस्य चाश्रयः ॥ ५४॥</p>
<p>हंसः शक्तेरधिष्ठानं चराचरमिदं जगत् ।<br>
निर्विकल्पः प्रसन्नात्मा प्राणायां समभ्यसेत् ॥ ५५॥</p>
<p>सम्यग्बन्धत्रयस्थोऽपि लक्ष्यलक्षणकारणम् ।<br>
वेद्यं समुद्धरेन्नित्यं सत्यसन्धानमानसः ॥ ५६॥</p>
<p>रेचकं पूरकं चैव कुम्भमध्ये निरोधयेत् ।<br>
दृश्यमाने परे लक्ष्ये ब्रह्मणि स्वयमाश्रितः ॥ ५७॥</p>
<p>बाह्यस्थविषयं सर्वं रेचकः समुदाहृतः ।<br>
पूरकं शास्त्रविज्ञानं कुम्भकं स्वगतं स्मृतम् ॥ ५८॥</p>
<p>एवमभ्यासचित्तश्चेत्समुक्तो नात्र संशयः ।<br>
कुम्भकेन समारोप्य कुम्भकेन पूरयेत् ॥ ५९॥</p>
<p>कुम्भेन कुम्भयेत्कुम्भं तदन्तस्थः परं शिवम् ।<br>
पुनरास्फालयेदद्य सुस्थिरं कण्ठमुद्रया ॥ ६०॥</p>
<p>वायूनां गतिमावृत्य धृत्वा पूरककुम्भकौ ।<br>
समहस्तयुगं भूमौ समं पादयुगं तथा ॥ ६१॥</p>
<p>वेधकक्रमयोगेन चतुष्पीठं तु वायुना ।<br>
आस्फालयेन्महामेरुं वायुवक्त्रे प्रकोटिभिः ॥ ६२॥</p>
<p>पुटद्वयं समाकृष्य वायुः स्फुरति सत्वरम् ।<br>
सोमसूर्याग्निसम्बधाज्जानीयादमृताय वै ॥ ६३॥</p>
<p>मेरुमध्यगता देवाश्चलन्ते मेरुचालनात् ।<br>
आदौ सञ्जायते क्षिप्रं वेधोऽस्य ब्रह्मग्रन्थितः ॥ ६४॥</p>
<p>ब्रह्मग्रन्थिं ततो भित्त्वा विष्णुग्रन्थिं भिनत्त्यसौ ।<br>
विष्णुग्रन्थिं ततो भित्त्वा रुद्रग्रन्थिं भिनत्त्यसौ ॥ ६५॥</p>
<p>रुद्रग्रन्थिं ततो भित्त्वा छित्वा मोहमलं तथा ।<br>
अनेकजन्मसंस्कारगुरुदेवप्रसादतः ॥ ६६॥</p>
<p>योगाभ्यासात्ततो वेधो जायते तस्य योगिनः ।<br>
इडापिङ्गलयोर्मध्ये सुषुम्नानाडिमण्डले ॥ ६७॥</p>
<p>मुद्राबन्धविशेषेण वायुमूर्ध्वं च कारयेत् ।<br>
ऱ्हस्वो दहति पापानि दीर्घो मोक्षप्रदायकः ॥ ६८॥</p>
<p>आप्यायनः प्लुतो वापि त्रिविधोच्चारणेन तु ।<br>
तैलधारामिवच्छिन्नं दीर्घघण्टानिनादवत् ॥ ६९॥</p>
<p>अवाच्यं प्रणवस्याग्रं यस्तं वेद स वेदवित् ।<br>
ऱ्हस्वं बिन्दुगतं दैर्घ्यं ब्रह्मरन्ध्रगतं प्लुतम् ।<br>
द्वादशान्तगतं मन्त्रं प्रसादं मन्त्रसिद्धये ॥ ७०<br>
सर्वविघ्नहरश्चायं प्रणवः सर्वदोषहा ।<br>
आरम्भश्च घटश्चैव पुनः परिचयस्तथा ॥ ७१॥</p>
<p>निष्पत्तिश्चेति कथिताश्चतस्रस्तस्य भूमिकाः ।<br>
कारणत्रयसम्भूतं बाह्यं कर्म परित्यजन् ॥ ७२॥</p>
<p>आन्तरं कर्म कुरुते यत्रारम्भः स उच्यते ।<br>
वायुः पश्चिमतो वेधं कुर्वन्नापूर्य सुस्थिरम् ॥ ७३॥</p>
<p>यत्र तिष्ठति सा प्रोक्ता घटाख्या भूमिका बुधैः ।<br>
न सजीवो न निर्जीवः काये तिष्ठति निश्चलम् ।<br>
यत्र वायुः स्थिरः खे स्यात्सेयं प्रथमभूमिका ॥ ७४॥</p>
<p>यत्रात्मना सृष्टिलयौ जीवन्मुक्तिदशागतः ।<br>
सहजः कुरुते योगं सेयं निष्पत्तिभूमिका ॥ ७५॥ इति॥</p>
<p>एतदुपनिषदं योऽधीते सोऽग्निपूतो भवति ।<br>
स वायुपूतो भवति । सुरापानात्पूतो भवति ।<br>
स्वर्णस्तेयात्पूतो भवति । स जीवन्मुक्तो भवति ।<br>
तदेतदृचाभ्युक्तम् । तद्विष्णोः परमं पदं सदा पश्यन्ति सूरयः ।<br>
दिवीव चक्षुराततम् । तद्विप्रासो विपन्यवो जागृवांसः समिन्धते ।<br>
विष्णोर्यत्परमं पदमित्युपनिषत् ॥</p>
<p>इति पञ्चमोऽध्यायः ॥ ५॥</p>
<p>ॐ सह नाववतु सह नौ भुनक्तु सह वीर्यं करवावहै ।<br>
तेजस्विनावधी तमस्तु मा विद्विषावहै ।<br>
ॐ शान्तिः शान्तिः शान्तिः ॥ हरिः ॐ तत्सत् ॥</p>
<p>इति वराहोपनिषत्समाप्ता ॥</p>
<p>Encoded by Sunder Hattangadi (sunderh at hotmail.com)</p>

  </div>
</article>


        

        



    <aside class="card border noPrint" id="section-tree-item-upaniShat_120-sangrahaH_varAhopaniShat_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/upaniShat/120-sangrahaH/varAhopaniShat/">वराहोपनिषत् </a>
            <a data-toggle="collapse" href="#section-tree-item-body-upaniShat_120-sangrahaH_varAhopaniShat_md" role="button" aria-expanded="false" aria-controls="section-tree-item-body-upaniShat_120-sangrahaH_varAhopaniShat_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-upaniShat_120-sangrahaH_varAhopaniShat_md" class="card-body p-0 collapse">
            
            <li>author: Vedic tradition</li>
            
            <li>category: upanishhat, upanishad, dashAvatAra</li>
            
            <li>description-comments: 98 / 108; Krishna Yajurveda - Yoga upanishad</li>
            
            <li>draft: false</li>
            
            <li>file name: varaha.itx</li>
            
            <li>indexextra: (120 Upanishads, Meaning 1, 2)</li>
            
            <li>iscjklanguage: false</li>
            
            <li>title: वराहोपनिषत्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2025 Sep 3 04:51:09 UTC. (<a href="http://google.com/search?q=04%3a51%3a09%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
