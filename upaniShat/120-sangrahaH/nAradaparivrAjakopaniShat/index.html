<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | नारदपरिव्राजकोपनिषत्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/upaniShat/120-sangrahaH/nAradaparivrAjakopaniShat/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/upaniShat/120-sangrahaH/nAradaparivrAjakopaniShat/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/">
  <meta property="og:site_name" content="आगमे वैष्णवे विश्वासटिप्पन्यः">
  <meta property="og:title" content="नारदपरिव्राजकोपनिषत्">
  <meta property="og:description" content="नारदपरिव्राजकोपनिषत्
पारिव्राज्यधर्मपूगालङ्कारा यत्प्रबोधतः ।
दशप्रणवलक्ष्यार्थं यान्ति तं राममाश्रये ॥
ॐ भद्रं कर्णेभिः शृणुयाम देवाः ॥
भद्रं पश्येमाक्षभिर्यजत्राः ॥
स्थिरैरङ्गैस्तुष्टुवाँसस्तनूभिः ॥
व्यशेम देवहितं यदायुः ॥
स्वस्ति न इन्द्रो वृद्धश्रवाः ॥
स्वस्ति नः पूषा विश्वदेवाः ॥
स्वस्ति नस्तार्क्ष्यो अरिष्टनेमिः ॥
स्वस्ति नो बृहस्पतिर्दधातु ॥
ॐ शान्तिः शान्तिः शान्तिः ॥
परिव्राट्त्रिशिखी सीताचूडानिर्वाणमण्डलम्
दक्षिणा शरभं स्कन्दं महानारायणाद्वयम् ॥
अथ कदाचित्परिव्राजकाभरणो नारदः सर्वलोकसञ्चारं
कुर्वन्नपूर्वपुण्यस्थलानि पुण्यतीर्थानि तीर्थीकुर्वन्नवलोक्य
चित्तशुद्धिं प्राप्य निर्वैरः शान्तो दान्तः सर्वतो
निर्वेदमासाद्य स्वरूपानुसन्धानमनुसन्धय
नियमानन्दविशेषगण्यं मुनिजनैरुपसङ्कीर्णं
नैमिषारण्यं पुण्यस्थलमवलोक्य सरिगमपधनिस-
सञ्ज्ञैर्वैराग्यबोधकरैः स्वरविशेषैः प्रापञ्चिक-
पराङ्मुखाइर्हरिकथालापैः स्थावरजङ्गमनामकै-
र्भगवद्भक्तिविशेषाइर्नरमृगकिम्पुरुषामरकिन्नर-
अप्सरोगणान्सम्मोहयन्नागतं ब्रह्मात्मजं भगवद्भक्तं
नारदमवलोक्य द्वादशवर्षसत्रयागोपस्थिताः
श्रुताध्ययनसम्पन्नाः सर्वज्ञास्तपोनिष्ठापराश्च
ज्ञानवैराग्यसम्पन्नाः शौनकादिमहर्षयः
प्रत्युत्थानं कृत्वा नत्वा यथोचितातिथ्यपूर्वकमुपवेशयित्वा
स्वयं सर्वेऽप्युपविष्टा भो भगवन्ब्रह्मपुत्र कथं
मुक्त्युपायोऽस्माकं वक्तव्य इत्युक्तस्तान्स होवाच नारदः
सत्कुलभवोपनीतः सम्यगुपनयनपूर्वकं चतुश्चत्वारिंशत्-
संस्कारसम्पन्नः स्वाभिमतैकगुरुसमीपे स्वशाखाध्ययन-
पूर्वकं सर्वविद्याभ्यासं कृत्वा द्वादशवर्षशुश्रूषा-
पूर्वकं ब्रह्मचर्यं पञ्चविंशतिवत्सरं गार्हस्थ्यं
पञ्चविंशतिवत्सरं वानप्रस्थाश्रमं तद्विधिवत्क्रमान्निर्वर्त्य
चतुर्विधब्रह्मचर्यं षड्विधं गार्हस्थ्यं चतुर्विधं
वानप्रस्थधर्मं सम्यगभ्यस्य तदुचितं कर्म सर्वं निर्वर्त्य
साधनचतुष्टयसम्पन्नः सर्वसंसारोपरि मनोवाक्काय-
कर्मभिर्यथाशानिवृत्तस्तथा वासनैषणोपर्यपि निर्वैरः
शान्तो दान्तः सन्न्यासी परमहंसाश्रमेणास्खलितस्वस्वरूप-
ध्यानेन देहत्यागं करोति स मुक्तो भवति स मुक्तो भवतीत्युपनिषत् ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="upanishat">

  <meta itemprop="name" content="नारदपरिव्राजकोपनिषत्">
  <meta itemprop="description" content="नारदपरिव्राजकोपनिषत्
पारिव्राज्यधर्मपूगालङ्कारा यत्प्रबोधतः ।
दशप्रणवलक्ष्यार्थं यान्ति तं राममाश्रये ॥
ॐ भद्रं कर्णेभिः शृणुयाम देवाः ॥
भद्रं पश्येमाक्षभिर्यजत्राः ॥
स्थिरैरङ्गैस्तुष्टुवाँसस्तनूभिः ॥
व्यशेम देवहितं यदायुः ॥
स्वस्ति न इन्द्रो वृद्धश्रवाः ॥
स्वस्ति नः पूषा विश्वदेवाः ॥
स्वस्ति नस्तार्क्ष्यो अरिष्टनेमिः ॥
स्वस्ति नो बृहस्पतिर्दधातु ॥
ॐ शान्तिः शान्तिः शान्तिः ॥
परिव्राट्त्रिशिखी सीताचूडानिर्वाणमण्डलम्
दक्षिणा शरभं स्कन्दं महानारायणाद्वयम् ॥
अथ कदाचित्परिव्राजकाभरणो नारदः सर्वलोकसञ्चारं
कुर्वन्नपूर्वपुण्यस्थलानि पुण्यतीर्थानि तीर्थीकुर्वन्नवलोक्य
चित्तशुद्धिं प्राप्य निर्वैरः शान्तो दान्तः सर्वतो
निर्वेदमासाद्य स्वरूपानुसन्धानमनुसन्धय
नियमानन्दविशेषगण्यं मुनिजनैरुपसङ्कीर्णं
नैमिषारण्यं पुण्यस्थलमवलोक्य सरिगमपधनिस-
सञ्ज्ञैर्वैराग्यबोधकरैः स्वरविशेषैः प्रापञ्चिक-
पराङ्मुखाइर्हरिकथालापैः स्थावरजङ्गमनामकै-
र्भगवद्भक्तिविशेषाइर्नरमृगकिम्पुरुषामरकिन्नर-
अप्सरोगणान्सम्मोहयन्नागतं ब्रह्मात्मजं भगवद्भक्तं
नारदमवलोक्य द्वादशवर्षसत्रयागोपस्थिताः
श्रुताध्ययनसम्पन्नाः सर्वज्ञास्तपोनिष्ठापराश्च
ज्ञानवैराग्यसम्पन्नाः शौनकादिमहर्षयः
प्रत्युत्थानं कृत्वा नत्वा यथोचितातिथ्यपूर्वकमुपवेशयित्वा
स्वयं सर्वेऽप्युपविष्टा भो भगवन्ब्रह्मपुत्र कथं
मुक्त्युपायोऽस्माकं वक्तव्य इत्युक्तस्तान्स होवाच नारदः
सत्कुलभवोपनीतः सम्यगुपनयनपूर्वकं चतुश्चत्वारिंशत्-
संस्कारसम्पन्नः स्वाभिमतैकगुरुसमीपे स्वशाखाध्ययन-
पूर्वकं सर्वविद्याभ्यासं कृत्वा द्वादशवर्षशुश्रूषा-
पूर्वकं ब्रह्मचर्यं पञ्चविंशतिवत्सरं गार्हस्थ्यं
पञ्चविंशतिवत्सरं वानप्रस्थाश्रमं तद्विधिवत्क्रमान्निर्वर्त्य
चतुर्विधब्रह्मचर्यं षड्विधं गार्हस्थ्यं चतुर्विधं
वानप्रस्थधर्मं सम्यगभ्यस्य तदुचितं कर्म सर्वं निर्वर्त्य
साधनचतुष्टयसम्पन्नः सर्वसंसारोपरि मनोवाक्काय-
कर्मभिर्यथाशानिवृत्तस्तथा वासनैषणोपर्यपि निर्वैरः
शान्तो दान्तः सन्न्यासी परमहंसाश्रमेणास्खलितस्वस्वरूप-
ध्यानेन देहत्यागं करोति स मुक्तो भवति स मुक्तो भवतीत्युपनिषत् ॥">
  <meta itemprop="wordCount" content="4982">
  <meta name="twitter:card" content="summary">
  <meta name="twitter:title" content="नारदपरिव्राजकोपनिषत्">
  <meta name="twitter:description" content="नारदपरिव्राजकोपनिषत्
पारिव्राज्यधर्मपूगालङ्कारा यत्प्रबोधतः ।
दशप्रणवलक्ष्यार्थं यान्ति तं राममाश्रये ॥
ॐ भद्रं कर्णेभिः शृणुयाम देवाः ॥
भद्रं पश्येमाक्षभिर्यजत्राः ॥
स्थिरैरङ्गैस्तुष्टुवाँसस्तनूभिः ॥
व्यशेम देवहितं यदायुः ॥
स्वस्ति न इन्द्रो वृद्धश्रवाः ॥
स्वस्ति नः पूषा विश्वदेवाः ॥
स्वस्ति नस्तार्क्ष्यो अरिष्टनेमिः ॥
स्वस्ति नो बृहस्पतिर्दधातु ॥
ॐ शान्तिः शान्तिः शान्तिः ॥
परिव्राट्त्रिशिखी सीताचूडानिर्वाणमण्डलम्
दक्षिणा शरभं स्कन्दं महानारायणाद्वयम् ॥
अथ कदाचित्परिव्राजकाभरणो नारदः सर्वलोकसञ्चारं
कुर्वन्नपूर्वपुण्यस्थलानि पुण्यतीर्थानि तीर्थीकुर्वन्नवलोक्य
चित्तशुद्धिं प्राप्य निर्वैरः शान्तो दान्तः सर्वतो
निर्वेदमासाद्य स्वरूपानुसन्धानमनुसन्धय
नियमानन्दविशेषगण्यं मुनिजनैरुपसङ्कीर्णं
नैमिषारण्यं पुण्यस्थलमवलोक्य सरिगमपधनिस-
सञ्ज्ञैर्वैराग्यबोधकरैः स्वरविशेषैः प्रापञ्चिक-
पराङ्मुखाइर्हरिकथालापैः स्थावरजङ्गमनामकै-
र्भगवद्भक्तिविशेषाइर्नरमृगकिम्पुरुषामरकिन्नर-
अप्सरोगणान्सम्मोहयन्नागतं ब्रह्मात्मजं भगवद्भक्तं
नारदमवलोक्य द्वादशवर्षसत्रयागोपस्थिताः
श्रुताध्ययनसम्पन्नाः सर्वज्ञास्तपोनिष्ठापराश्च
ज्ञानवैराग्यसम्पन्नाः शौनकादिमहर्षयः
प्रत्युत्थानं कृत्वा नत्वा यथोचितातिथ्यपूर्वकमुपवेशयित्वा
स्वयं सर्वेऽप्युपविष्टा भो भगवन्ब्रह्मपुत्र कथं
मुक्त्युपायोऽस्माकं वक्तव्य इत्युक्तस्तान्स होवाच नारदः
सत्कुलभवोपनीतः सम्यगुपनयनपूर्वकं चतुश्चत्वारिंशत्-
संस्कारसम्पन्नः स्वाभिमतैकगुरुसमीपे स्वशाखाध्ययन-
पूर्वकं सर्वविद्याभ्यासं कृत्वा द्वादशवर्षशुश्रूषा-
पूर्वकं ब्रह्मचर्यं पञ्चविंशतिवत्सरं गार्हस्थ्यं
पञ्चविंशतिवत्सरं वानप्रस्थाश्रमं तद्विधिवत्क्रमान्निर्वर्त्य
चतुर्विधब्रह्मचर्यं षड्विधं गार्हस्थ्यं चतुर्विधं
वानप्रस्थधर्मं सम्यगभ्यस्य तदुचितं कर्म सर्वं निर्वर्त्य
साधनचतुष्टयसम्पन्नः सर्वसंसारोपरि मनोवाक्काय-
कर्मभिर्यथाशानिवृत्तस्तथा वासनैषणोपर्यपि निर्वैरः
शान्तो दान्तः सन्न्यासी परमहंसाश्रमेणास्खलितस्वस्वरूप-
ध्यानेन देहत्यागं करोति स मुक्तो भवति स मुक्तो भवतीत्युपनिषत् ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/upaniShat\/120-sangrahaH\/nAradaparivrAjakopaniShat\/".replace(basePath, "/");
  pageVars.pageParams = {};
  pageVars.pageSource = "upaniShat\/120-sangrahaH\/nAradaparivrAjakopaniShat.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>







    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/fonts.css" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> नारदपरिव्राजकोपनिषत्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="नारदपरिव्राजकोपनिषत्">नारदपरिव्राजकोपनिषत्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/upaniShat/120-sangrahaH/nAradaparivrAjakopaniShat.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>नारदपरिव्राजकोपनिषत्</p>
<p>पारिव्राज्यधर्मपूगालङ्कारा यत्प्रबोधतः ।<br>
दशप्रणवलक्ष्यार्थं यान्ति तं राममाश्रये ॥</p>
<p>ॐ भद्रं कर्णेभिः शृणुयाम देवाः ॥</p>
<p>भद्रं पश्येमाक्षभिर्यजत्राः ॥</p>
<p>स्थिरैरङ्गैस्तुष्टुवाँसस्तनूभिः ॥</p>
<p>व्यशेम देवहितं यदायुः ॥</p>
<p>स्वस्ति न इन्द्रो वृद्धश्रवाः ॥</p>
<p>स्वस्ति नः पूषा विश्वदेवाः ॥</p>
<p>स्वस्ति नस्तार्क्ष्यो अरिष्टनेमिः ॥</p>
<p>स्वस्ति नो बृहस्पतिर्दधातु ॥</p>
<p>ॐ शान्तिः शान्तिः शान्तिः ॥</p>
<p>परिव्राट्त्रिशिखी सीताचूडानिर्वाणमण्डलम्<br>
दक्षिणा शरभं स्कन्दं महानारायणाद्वयम् ॥</p>
<p>अथ कदाचित्परिव्राजकाभरणो नारदः सर्वलोकसञ्चारं<br>
कुर्वन्नपूर्वपुण्यस्थलानि पुण्यतीर्थानि तीर्थीकुर्वन्नवलोक्य<br>
चित्तशुद्धिं प्राप्य निर्वैरः शान्तो दान्तः सर्वतो<br>
निर्वेदमासाद्य स्वरूपानुसन्धानमनुसन्धय<br>
नियमानन्दविशेषगण्यं मुनिजनैरुपसङ्कीर्णं<br>
नैमिषारण्यं पुण्यस्थलमवलोक्य सरिगमपधनिस-<br>
सञ्ज्ञैर्वैराग्यबोधकरैः स्वरविशेषैः प्रापञ्चिक-<br>
पराङ्मुखाइर्हरिकथालापैः स्थावरजङ्गमनामकै-<br>
र्भगवद्भक्तिविशेषाइर्नरमृगकिम्पुरुषामरकिन्नर-<br>
अप्सरोगणान्सम्मोहयन्नागतं ब्रह्मात्मजं भगवद्भक्तं<br>
नारदमवलोक्य द्वादशवर्षसत्रयागोपस्थिताः<br>
श्रुताध्ययनसम्पन्नाः सर्वज्ञास्तपोनिष्ठापराश्च<br>
ज्ञानवैराग्यसम्पन्नाः शौनकादिमहर्षयः<br>
प्रत्युत्थानं कृत्वा नत्वा यथोचितातिथ्यपूर्वकमुपवेशयित्वा<br>
स्वयं सर्वेऽप्युपविष्टा भो भगवन्ब्रह्मपुत्र कथं<br>
मुक्त्युपायोऽस्माकं वक्तव्य इत्युक्तस्तान्स होवाच नारदः<br>
सत्कुलभवोपनीतः सम्यगुपनयनपूर्वकं चतुश्चत्वारिंशत्-<br>
संस्कारसम्पन्नः स्वाभिमतैकगुरुसमीपे स्वशाखाध्ययन-<br>
पूर्वकं सर्वविद्याभ्यासं कृत्वा द्वादशवर्षशुश्रूषा-<br>
पूर्वकं ब्रह्मचर्यं पञ्चविंशतिवत्सरं गार्हस्थ्यं<br>
पञ्चविंशतिवत्सरं वानप्रस्थाश्रमं तद्विधिवत्क्रमान्निर्वर्त्य<br>
चतुर्विधब्रह्मचर्यं षड्विधं गार्हस्थ्यं चतुर्विधं<br>
वानप्रस्थधर्मं सम्यगभ्यस्य तदुचितं कर्म सर्वं निर्वर्त्य<br>
साधनचतुष्टयसम्पन्नः सर्वसंसारोपरि मनोवाक्काय-<br>
कर्मभिर्यथाशानिवृत्तस्तथा वासनैषणोपर्यपि निर्वैरः<br>
शान्तो दान्तः सन्न्यासी परमहंसाश्रमेणास्खलितस्वस्वरूप-<br>
ध्यानेन देहत्यागं करोति स मुक्तो भवति स मुक्तो भवतीत्युपनिषत् ॥</p>
<p>इति प्रथमोपदेशः ॥ १॥</p>
<p>अथ हैनं भगवन्तं नारदं सर्वे शौनकादयः<br>
पप्रच्छुर्भो भगवन्सन्न्यासविधिं नो ब्रूहीति<br>
तानवलोक्य नारदस्तत्स्वरूपं सर्वं पितामहमुखेनैव<br>
ज्ञातुमुचितमित्युक्त्वा सत्रयागपूर्त्यनन्तरं तैः सह<br>
सत्यलोकं गत्वा विधिवद्ब्रह्मनिष्ठापरं परमेष्ठिनं<br>
नत्वा स्तुत्वा यथोचितं तदाज्ञया तैः सहोपविश्य<br>
नारदः पितामहमुवाच गुरुस्त्वं जनकस्त्वं सर्वविद्या-<br>
रहसज्ञः सर्वज्ञस्त्वमतो मत्तो मदिष्टं रहस्यमेकं<br>
वक्तव्यं त्वद्विना मदभिमतरहस्यं वक्तुं कः समर्थः ।<br>
किमितिचेत्पारिव्राज्यस्वरूपक्रमं नो ब्रूहीति नारदेन<br>
प्रार्थितः परमेष्ठि सर्वतः सर्वानवलोक्य मुहूर्तमात्रं<br>
समाधिनिष्ठो भूत्वा संसारातिनिवृत्यन्वेषण इति<br>
निश्चित्य नारदमवलोक्य तमाह पितामहः ।<br>
पुरा मत्पुत्र पुरुषसूक्तोपनिषद्रहस्यप्रकारं<br>
निरतिशयाकारावलम्बिना विराट्पुरुषेणोपदिष्टं रहस्यं<br>
ते विविच्योच्यते तत्क्रममतिरहस्यं बाढमवहितो भूत्वा<br>
श्रूयतां भो नारद विधिवदादावनुपनीतोपनयानन्तरं<br>
तत्सत्कुलप्रसूतः पितृमातृविधेयः पितृसमीपादन्यत्र<br>
सत्सम्प्रदायस्थं श्रद्धावन्तं सत्कुलभवं श्रोत्रियं<br>
शास्त्रवात्सल्यं गुणवन्तमकुटिलं सद्गुरुमासाद्य नत्वा<br>
यथोपयोगशुश्रूषापूर्वकं स्वाभिमतं विज्ञाप्य<br>
द्वादशवर्षसेवापुरःसरं सर्वविद्याभ्यासं कृत्वा<br>
तदनुज्ञया स्वकुलानुरूपामभिमतकन्यां विवाह्य<br>
पञ्चविंशतिवत्सरं गुरुकुलवासं कृत्वाथ गुर्वनुज्ञया<br>
गृहस्थोचितकर्म कुर्वन्दौर्ब्राह्मण्यनिवृत्तिमेत्य<br>
स्ववंशवृद्धिकामः पुत्रमेकमासाद्य गार्हस्थ्योचित-<br>
पञ्चविंशतिवत्सरं तीर्त्वा ततः पञ्चचिंशतिवत्सरपर्यन्तं<br>
त्रिषवणमुदकस्पर्शनपूर्वकं चतुर्थकालमेकवारमाहार-<br>
माहरन्नयमेक एव वनस्थो भूत्वा पुरग्रामप्राक्तनसञ्चारं<br>
विहाय निकारविरहिततदाश्रितकर्मोचितकृत्यं निर्वर्त्य<br>
दृष्टश्रवणविषयवैतृष्ण्यमेत्य चत्वारिंशत्सङ्कार-<br>
सम्पन्नः सर्वतो विरक्तश्चित्तशुद्धिमेत्याशासूयेर्ष्याहङ्कारं<br>
दग्ध्वा साधनचतुष्टयसम्पन्नः सन्न्यस्तुमर्हतीत्युपनिषत् ॥</p>
<p>इति द्वितीयोपदेशः ॥ २॥</p>
<p>अथ हैनं नारदः पितामहं पप्रच्छ भगवन्केन<br>
सन्न्यासाधिकारी वेत्येवमादौ सन्न्यासाधिकारिणं<br>
निरूप्य पश्चात्सन्न्यासविधिरुच्यते अवहितः शृणु ।<br>
अथ षण्डः पतितोऽङ्गविकलः स्त्रैणो बधिरोऽर्भको<br>
मूकः पाषण्डश्चक्री लिङ्गी वैखानसहरद्विजौ<br>
भृतकाध्यापकः शिपिविष्टोऽनग्निको वैराग्यवन्तोऽप्येते<br>
न सन्न्यासार्हाः सन्न्यस्ता यद्यपि महावाक्योपदेशेन<br>
अधिकारिणः पूर्वसन्न्यासी परमहंसाधिकारी ॥&ndash;<br>
परेणैवात्मनश्चापि परस्यैवात्मना तथा ।<br>
अभयं समवाप्नोति स परिव्राडिति स्मृतिः ॥ १॥</p>
<p>षण्डोऽथ विकलोऽप्यन्धो बालकश्चापि पातकी ।<br>
पतितश्च परद्वारी वैखानसहरद्विजौ ॥ २॥</p>
<p>चक्री लिङ्गी च पाषण्डी शिपिविष्टोऽप्यनग्निकः ।<br>
द्वित्रिवारेण सन्न्यस्तो भृतकाध्यापकोऽपि च ।<br>
एते नार्हन्ति सन्न्यासमातुरेण विना क्रमम् ॥ ३॥</p>
<p>आतुरकालः कथमार्यसम्मतः ॥&ndash;<br>
प्राणस्योत्क्रमणासन्नकालस्त्वातुरसञ्ज्ञकः ।<br>
नेतरस्त्वातुरः कालो मुक्तिमार्गप्रवर्तकः ॥ ४॥</p>
<p>आतुरेऽपि च सन्न्यासे तत्तन्मन्त्रपुरःसरम् ।<br>
मन्त्रावृत्तिं च कृत्वैव सन्न्यसेद्विधिवद्बुधः ॥ ५॥</p>
<p>आतुरेऽपि क्रमे वापि प्रैषभेदो न कुत्रचित् ।<br>
न मन्त्रं कर्मरहितं कर्म मन्त्रमपेक्षते ॥ ६॥</p>
<p>अकर्म मन्त्ररहितं नातो मन्त्रं परित्यजेत् ।<br>
मन्त्रं विना कर्म कुर्याद्भस्मन्याहुतिवद्भवेत् ॥ ७॥</p>
<p>विध्युक्तकर्मसङ्क्षेपात्सन्न्यासस्त्वातुरः स्मृतः ।<br>
तस्मादातुरसन्न्यासे मन्त्रावृत्तिविधिर्मुने ॥ ८॥</p>
<p>आहिताग्निर्विरक्तश्चेद्देशान्तरगतो यदि ।<br>
प्राजापत्येष्टिमप्स्वेव निर्वृत्यैवाथ सन्न्यसेत् ॥ ९॥</p>
<p>मनसा वाथ विध्युक्तमन्त्रावृत्त्याथवा जले ।<br>
श्रुत्यनुष्ठानमार्गेण कर्मानुष्ठानमेव वा ॥ १०॥</p>
<p>समाप्य सन्न्यसेद्विद्वान्नो चेत्पातित्यमाप्नुयात् ॥ ११॥</p>
<p>यदा मनसि सञ्जातं वैतृष्ण्यं सर्ववस्तुषु ।<br>
तदा सन्न्यासमिच्छेत पतितः स्याद्विपर्यये ॥ १२॥</p>
<p>विरक्तः प्रव्रजेद्धीमान्सरक्तस्तु गृहे वसेत् ।<br>
सरागो नरकं याति प्रव्रजन्हि द्विजाधमः ॥ १३॥</p>
<p>यस्यैतानि सुगुप्तानि जिह्वोपस्थोदरं करः ।<br>
सन्न्यसेदकृतोद्वाहो ब्राह्मणो ब्रह्मचर्यवान् ॥ १४॥</p>
<p>संसारमेव निःसारं दृष्ट्वा सारदिदृक्षया ।<br>
प्रव्रजन्त्यकृतोद्वाहाः परं वैराग्यमाश्रिताः ॥ १५॥</p>
<p>प्रवृत्तिलक्षणं कर्म ज्ञानं सन्न्यासलक्षणम् ।<br>
तस्माज्ज्ञानं पुरस्कृत्य सन्न्यसेदिह बुद्धिवान् ॥ १६॥</p>
<p>यदा तु विदितं तत्त्वं परं ब्रह्म सनातनम् ।<br>
तदैकदण्डं सङ्गृह्य सोपवीतां शिखां त्यजेत् ॥ १७॥</p>
<p>परमात्मनि यो रक्तो विरक्तोऽपरमात्मनि ।<br>
सर्वैषणाविनिर्मुक्तः स भैक्षं भोक्तुमर्हति ॥ १८॥</p>
<p>पूजितो वन्दितश्चैव सुप्रसन्नो यथा भवेत् ।<br>
तथा चेत्ताड्यमानस्तु तदा भवति भैक्षभुक् ॥ १९॥</p>
<p>अहमेवाक्षरं ब्रह्म वासुदेवाख्यमद्वयम् ।<br>
इति भावो ध्रुवो यस्य तदा भवति भैक्षभुक् ॥ २०॥</p>
<p>यस्मिञ्शान्तिः शमः शौचं सत्यं सन्तोष आर्जवम् ।<br>
अकिञ्चनमदम्भश्च स कैवल्याश्रमे वसेत् ॥ २१॥</p>
<p>यदा न कुरुते भावं सर्वभूतेषु पापकम् ।<br>
कर्मणा मनसा वाचा तदा भवति भैक्षभुक् ॥ २२॥</p>
<p>दशलक्षणकं धर्ममनुतिष्ठन्समाहितः ।<br>
वेदान्तान्विधिवच्छृत्वा सन्न्यस्तेदनृणो द्विजः ॥ २३॥</p>
<p>धृतिः क्षमा दमोऽस्तेयं शौचमिन्द्रियनिग्रहः ।<br>
धीर्विद्या सत्यमक्रोधो दशकं धर्मलक्षणम् ॥ २४॥</p>
<p>अतीतान्न स्मरेद्भोगान्न तथानागतानपि ।<br>
प्राप्तांश्च नामिनन्देद्यः स कैवल्याश्रमे वसेत् ॥ २५॥</p>
<p>अन्तस्थानीन्द्रियाण्यन्तर्बहिष्ठान्विषयान्बहिः ।<br>
शक्नोति यः सदा कर्तुं स कैवल्याश्रमे वसेत् ॥ २६॥</p>
<p>प्राणे गते यथा देहः सुखं दुःखं न विन्दति ।<br>
तथा चेत्प्राणयुक्तोऽपि स कैवल्याश्रमे वसेत् ॥ २७॥</p>
<p>कौपीनयुगलं कन्था दण्ड एकः परिग्रहः ।<br>
यतेः परमहंसस्य नाधिकं तु विधीयते ॥ २८॥</p>
<p>यदि वा कुरुते रागादधिकस्य परिग्रहम् ।<br>
रौरवं नरकं गत्वा तिर्यग्योनिषु जायते ॥ २९॥</p>
<p>विशीर्णान्यमलान्येव चेलानि ग्रथितानि तु ।<br>
कृत्वा कन्थां बहिर्वासो धारयेद्धातुरञ्जितम् ॥ ३०॥</p>
<p>एकवासा अवासा वा एकदृष्टिरलोलुपः ।<br>
एक एव चरेन्नित्यं वर्षास्वेकत्र संवसेत् ॥ ३१॥</p>
<p>कुटुम्बं पुत्रदारांश्च वेदाङ्गानि च सर्वशः ।<br>
यज्ञं यज्ञोपवीतं च त्यक्त्वा गूढश्चरीद्यतिः ॥ ३२॥</p>
<p>कामः क्रोधस्तथा दर्पो लोभमोहादयश्च ये ।<br>
तांस्तु दोषान्परित्यज्य परिव्राण्निर्ममो भवेत् ॥ ३३॥</p>
<p>रागद्वेषवियुक्तात्मा समलोष्टाश्मकाञ्चनः ।<br>
प्राणिहिंसानिवृत्तश्च मुनिः स्यात्सर्वनिःस्पृहः ॥ ३४॥</p>
<p>दम्भाहङ्कारनिर्मुक्तो हिंसापैशून्यवर्जितः ।<br>
आत्मज्ञानगुणोपेतो यतिर्मोक्षमवाप्नुयात् ॥ ३५॥</p>
<p>इन्द्रियाणां प्रसङ्गेन दोषमृच्छत्यसंशयः ।<br>
सन्नियम्य तु तान्येव ततः सिद्धिं निगच्छति ॥ ३६॥</p>
<p>न जातु कामः कामानामुपभोगेन शाम्यति ।<br>
हविषा कृष्णवर्त्मेव भूय एवाभिवर्धते ॥ ३७॥</p>
<p>श्रुत्वा स्पृष्ट्वा च भुक्त्वा च दृष्ट्वा घ्रात्वा च यो नरः ।<br>
न हृष्यति ग्लायति वा स विज्ञेयो जितेन्द्रियः ॥ ३८॥</p>
<p>यस्य वाङ्मनसी शुद्धे सम्यग्गुप्ते च सर्वदा ।<br>
स वै सर्वमवाप्नोति वेदान्तोपगतं फलम् ॥ ३९॥</p>
<p>सम्मानाद्ब्राह्मणो नित्यमुद्विजेत विषादिव ।<br>
अमृतस्येव चाकाङ्क्षेदवमानस्य सर्वदा ॥ ४०॥</p>
<p>सुखं ह्यवमतः शेते सुखं च प्रतिबुध्यते ।<br>
सुखं चरति लोकेऽस्मिन्नवमन्ता विनश्यति ॥ ४१॥</p>
<p>अतिवादांस्तितिक्षेत नावमन्येत कञ्चन ।<br>
न चेमं देहमाश्रित्य वैरं कुर्वीत केनचित् ॥ ४२॥</p>
<p>क्रुध्यन्तं न प्रतिक्रुध्येदाक्रुष्टः कुशलं वदेत् ।<br>
सप्तद्वारावकीर्णां च न वाचमनृतां वदेत् ॥ ४३॥</p>
<p>अध्यात्मरतिरासीनो निरपेक्षो निराशिषः ।<br>
आत्मनैव सहायेन सुखार्थी विचरेदिह ॥ ४४॥</p>
<p>इन्द्रियाणां निरोधेन रागद्वेषक्षयेण च ।<br>
अहिंसया च भूतानाममृतत्वाय कल्पते ॥ ४५॥</p>
<p>अस्थिस्थूणं स्नायुबद्धं मांसशोणितलेपितम् ।<br>
चर्मावबद्धं दुर्गन्धि पूर्णं मूत्रपुरीषयोः ॥ ४६॥</p>
<p>जराशोकसमाविष्टं रोगायतनमातुरम् ।<br>
रजस्वलमनित्यं च भूतावासैमं त्यजेत् ॥ ४७॥</p>
<p>मांसासृक्पूयविण्मूत्रस्नायुमज्जास्थिसंहतौ ।<br>
देहे चेत्प्रीतिमान्मूढो भविता नरकेऽपि सः ॥ ४८॥</p>
<p>सा कालपुत्रपदवी सा माहावीचिवागुरा ।<br>
सासिपत्रवनश्रेणी या देहेऽहमिति स्थितिः ॥ ४९॥</p>
<p>सा त्याज्या सर्वयत्नेन सर्वनाशेऽप्युपस्थिते ।<br>
स्प्रष्टव्या सा न भव्येन सश्वमांसेव पुल्कसी ॥ ५०॥</p>
<p>प्रियेषु स्वेषु सुकृतमप्रियेषु च दुष्कृतम् ।<br>
विसृज्य ध्यानयोगेन ब्रह्माप्येति सनातनम् ॥ ५१॥</p>
<p>अनेन विधिना सर्वांस्त्यक्त्वा सङ्गाञ्शनैः शनैः ।<br>
सर्वद्वन्द्वैर्विनिर्मुक्तो ब्रह्मण्येवावतिष्ठते ॥ ५२॥</p>
<p>एक एव चरेन्नित्यं सिद्ध्यर्थमसहायकः ।<br>
सिद्धिमेकस्य पश्यन्हि न जहाति न हीयते ॥ ५३॥</p>
<p>कपालं वृक्षमूलानि कुचेलान्यसहायता ।<br>
समता चैव सर्वस्मिन्नैतन्मुक्तस्य लक्षणम् ॥ ५४॥</p>
<p>सर्वभूतहितः शान्तस्त्रिदण्डी सकमण्डलुः ।<br>
एकारामः परिव्रज्य भिक्षार्थं ग्राममाविशेत् ॥ ५५॥</p>
<p>एको भिक्षुर्यथोक्तः स्याद्वावेव मिथुनं स्मृतम् ।<br>
त्रयो ग्रामः समाख्यात ऊर्ध्वं तु नगरायते ॥ ५६॥</p>
<p>नगरं न हि कर्तव्यं ग्रामो वा मिथुनं तथा ।<br>
एतत्त्रयं प्रकुर्वाणः स्वधर्माच्च्यवते यतिः ॥ ५७॥</p>
<p>राजवार्तादितेषां स्याद्भिक्षावार्ता परस्परम् ।<br>
स्नेहपैशून्यमात्सर्यं सन्निकर्षान्न संशयः ॥ ५८॥</p>
<p>एकाकी निःस्पृहस्तिष्ठेन हि केन सहालपेत् ।<br>
दद्यान्नारायणेत्येव प्रतिवाक्यं सदा यतिः ॥ ५९॥</p>
<p>एकाकी चिन्तयेद्ब्रह्म मनोवाक्कायकर्मभिः ।<br>
मृत्युं च नाभिनन्देत जीवितं वा कथञ्चन ॥ ६०॥</p>
<p>कालमेव प्रतीक्षेत यावदायुः समाप्यते ।<br>
नाभिनन्देत मरणं नाभिनन्देत जीवितम् ॥ ६१॥</p>
<p>अजिह्वः षण्डकः पङ्गुरन्धो बधिर एव च ।<br>
मुग्धश्च मुच्यते भिक्षुः षड्भिरेतैर्न संशयः ॥ ६२॥</p>
<p>इदमिष्टमिदं नेति योऽश्नन्नपि न सज्जति ।<br>
हितं सत्यं मितं वक्ति तमजिह्वं प्रचक्षते ॥ ६३॥</p>
<p>अद्यजातां यथा नारीं तथा षोडशवार्षिकीम् ।<br>
शतवर्षं च यो दृष्ट्वा निर्विकारः स षण्डकः ॥ ६४॥</p>
<p>भिक्षार्थमटनं यस्य विण्मूत्रकरणाय च ।<br>
योजनान्न परं याति सर्वथा पङ्गुरेव सः ॥ ६५॥</p>
<p>तिष्ठतो व्रजतो वापि यस्य चक्षुर्न दूरगम् ।<br>
चतुर्युगां भुवं मुक्त्वा परिव्राट् सोऽन्ध उच्यते ॥ ६६॥</p>
<p>हिताहितं मनोरामं वचः शोकावहं तु यत् ।<br>
श्रुत्वापि न शृणोतीव बधिरः स प्रकीर्तितः ॥ ६७॥</p>
<p>सान्निध्ये विषयाणां यः समर्थो विकलेन्द्रियः ।<br>
सुप्तवद्वर्तते नित्यं स भिक्षुर्मुग्ध उच्यते ॥ ६८॥</p>
<p>नटादिप्रेक्षणं द्यूतं प्रमदासुहृदं तथा ।<br>
भक्ष्यं भोज्यमुदक्यां च षण्न पश्येत्कदाचन ॥ ६९॥</p>
<p>रागं द्वेषं मदं मायां द्रोहं मोहं परात्मसु ।<br>
षडेतानि यतिर्नित्यं मनसापि न चिन्तयेत् ॥ ७०॥</p>
<p>मञ्चकं शुक्लवस्त्रं च स्त्रीकथालौल्यमेव च ।<br>
दिवा स्वापं च यानं च यतीनां पातकानि षट् ॥ ७१॥</p>
<p>दूरयात्रां प्रयत्नेन वर्जयेदात्मचिन्तकः ।<br>
सदोपनिषदं विद्यामभ्यसेन्मुक्तिहैतुकीम् ॥ ७२॥</p>
<p>न तीर्थसेवी नित्यं स्यान्नोपवासपरो यतिः ।<br>
न चाध्ययनशीलः स्यान्न व्याख्यानपरो भवेत् ॥ ७३॥</p>
<p>अपापमशठं वृत्तमजिह्मं नित्यमाचरेत् ।<br>
इन्द्रियाणि समाहृत्य कूर्मोऽङ्गानीव सर्वशः ॥ ७४॥</p>
<p>क्षीणेन्द्रियमनोवृत्तिर्निराशीर्निष्परिग्रहः ।<br>
निर्द्वन्द्वो निर्नमस्कारो निःस्वधाकार एव च ॥ ७५॥</p>
<p>निर्ममो निरहङ्कारो निरपेक्षो निराशिषः ।<br>
विविक्तदेशसंसक्तो मुच्यते नात्र संशय इति ॥ ७६॥</p>
<p>अप्रमत्तः कर्मभक्तिज्ञानसम्पन्नः स्वतन्त्रो<br>
वैराग्यमेत्य ब्रह्मचारी गृही वानप्रस्थो वा<br>
मुख्यवृत्तिका चेद्ब्रह्मचर्यं समाप्य गृही<br>
भवेद्गृहाद्वनी भूत्वा प्रव्रजेद्यदिवेतरतथा<br>
ब्रह्मचर्यादेव प्रव्रजेद्गृहाद्वा वनाद्वाथ<br>
पुनरव्रती वा व्रती वा स्नातको वाऽस्नातको<br>
वोत्सन्नाग्निरनग्निको वा यदहरेव विरजेत्तदहरेव<br>
प्रव्रजेत्तद्धैके प्राजापत्यामेवेष्टिं कुर्वन्यथवा<br>
न कुर्यादग्नेय्यमेव कुर्यादग्निर्हिप्राणः प्राणमेवैतया<br>
करोति तस्मात्त्रैधातवीयामेव कुर्यादेतैव त्रयो धातवो<br>
यदुत सत्त्वं रजस्तम इति ॥</p>
<p>अयं ते योनिरृत्वियो यतो जातो अरोचथाः ।<br>
तं जानन्नग्न आरोहाथानो वर्धया रयिमित्यनेन<br>
मन्त्रेणाग्निमाजिघ्रेदेश वा अग्नेर्योनिर्यः प्राणः<br>
प्राणं गच्छ स्वां योनिं गच्छ<br>
स्वाहेत्येवमेवैतदाहवनीयादग्निमाहृत्य<br>
पूर्ववदग्निमाजिघ्रेद्यदग्निं न विन्देदप्सु जुहुयादापो<br>
वै सर्वा देवताः सर्वाभ्यो देवताभ्यो जुहोमि स्वाहेति<br>
हुत्वोधृत्य तदुदकं प्राश्नीयात्साज्यं हविरनामयं<br>
मोदमिति शिखां यज्ञोपवीतं पितरं पुत्रं कलत्रं कर्म<br>
चाध्ययनं मन्त्रान्तरं विसृज्यैव<br>
परिव्रजत्यात्मविन्मोक्षमन्त्रैस्त्रैधातवीयैर्विधेस्तद्ब्रह्म<br>
तदुपासितव्यमेवैतदिति ॥</p>
<p>पितामहं पुनः पप्रच्छ नारदः कथमयज्ञोपवीती<br>
ब्राह्मण इति ॥ तमाह पितामहः ॥</p>
<p>सशिखं वपनं कृत्वा बहिःसूत्रं त्यजेद्बुधः ।<br>
यदक्षरं परं ब्रह्म तत्सूत्रमिति धारयेत् ॥ ७७॥</p>
<p>सूचनात्सूत्रमित्याहुः सूत्रं नाम परं पदम् ।<br>
तत्सूत्रं विदितं येन स विप्रो वेदपारगः ॥ ७८॥</p>
<p>येन सर्वमिदं प्रोतं सूत्रे मणिगणा इव ।<br>
तत्सूत्रं धारयेद्योगी योगवित्तत्त्वदर्शनः ॥ ७९॥</p>
<p>बहिःसूत्रं त्यजेद्विद्वान्योगमुत्तममास्थितः ।<br>
ब्रह्मभावमिदं सूत्रं धारयेद्यः सचेतनः ।<br>
धारणात्तस्य सूत्रस्य नोच्छिष्टो नाशुचिर्भवेत् ॥ ८०॥</p>
<p>सूत्रमन्तर्गतं येषां ज्ञानयज्ञोपवीतिनाम् ।<br>
ते वै सूत्रविदो लोके ते च यज्ञोपवीतिनः ॥ ८१॥</p>
<p>ज्ञानशिखिनो ज्ञाननिष्ठा ज्ञानयज्ञोपवीतिनः ।<br>
ज्ञानमेव परं तेषां पवित्रं ज्ञानमुच्यते ॥ ८२॥</p>
<p>अग्नेरिव शिखा नान्या यस्य ज्ञानमयी शिखा ।<br>
स शिखीत्युच्यते विद्वान्नेतरे केशधारिणः ॥ ८३॥</p>
<p>कर्मण्यधिकृता ये तु वैदिके ब्राह्मणादयः ।<br>
तेभिर्धार्यमिदं सूत्रं क्रियाङ्गं तद्धि वै स्मृतम् ॥ ८४॥</p>
<p>शिखा ज्ञानमयी यस्य उपवीतं च तन्मयम् ।<br>
ब्राह्मण्यं सकलं तस्य इति ब्रह्मविदो विदुरिति ॥ ८५॥</p>
<p>तदेतद्विज्ञाय ब्राह्मणः परिव्रज्य परिव्राडेकशाटी<br>
मुण्डोऽपरिग्रहः शरीरक्लेशासहिष्णुश्चेदथवा<br>
यथाविधिश्चेज्जातरूपधरो भूत्वा सपुत्रमित्रकलत्राप्त-<br>
बन्धाद्वीनि स्वाध्यायं सर्वकर्माणि सन्न्यस्यायं<br>
ब्रह्माण्डं च सर्वं कौपीनं दण्डमाच्छादनं<br>
च त्यक्त्वा द्वन्द्वसहिष्णुर्न शीतं न चोष्णं न सुखं<br>
न दुःखं न निद्रा न मानावमाने च षडूर्मिवर्जितो निन्दाहङ्कारमत्सरगर्वदम्भेर्ष्यासूयेच्छाद्वेष-<br>
सुखदुःखकामक्रोधलोभमोहादीन्विसृज्य स्ववपुः<br>
शवाकारमिव स्मृत्वा स्वव्यतिरिक्तं सर्वमन्तर्बहिरमन्यमानः<br>
कस्यापि वन्दनमकृत्वा न नमस्कारो न स्वाहाकारो<br>
न स्वधाकारो न निन्दास्तुतिर्यादृच्छिको भवेद्यदृच्छा-<br>
लाभसन्तुष्टः सुवर्णादीन्न परिग्रहेन्नावाहनं न विसर्जनं<br>
न मन्त्रं नामन्त्रं न ध्यानं नोपासनं न लक्ष्यं नालक्ष्यं<br>
न पृथक् नापृथक् न त्वन्यत्र सर्वत्रानिकेतः स्थिरमतिः शून्यागारवृक्षमूलदेवगृहतृणकूटकुलालशालाग्निहोत्र-<br>
शालाग्निदिगन्तरनदीतटपुलिनभूगृहकन्दरनिर्झरस्थण्डिलेषु वने वा श्वेतकेतुऋभुनिदाघऋषभदुर्वासःसंवर्तकदत्तात्रेयरैवतक-<br>
वदव्यक्तलिङ्गोऽव्यक्ताचारो बालोन्मत्तपिशाचवदनुन्मत्तोन्मत्त-<br>
वदाचरंस्त्रिदण्डं शिक्यं पात्रं कमण्डलुं कटिसूत्रं च तत्सर्वं<br>
भूःस्वाहेत्यप्सु परित्यज्य कटिसूत्रं च कौओपीनं दण्डं वस्त्रं<br>
कमण्डलुं सर्वमप्सु विसृज्याथ जातरूपधरश्चरेदात्मानमन्विच्छेद्यथा<br>
जातरूपधरो निर्द्वन्द्वो निष्परिग्रहस्तत्त्वब्रह्ममार्गे सम्यक् सम्पन्नः<br>
शुद्धमानसः प्राणसन्धारणार्थं यथोक्तकाले करपात्रेणान्येन वा<br>
याचिताहारमाहरन् लाभलाभे समो भूत्वा निर्ममः<br>
शुक्लध्यानपरायणोऽध्यात्मनिष्ठः शुभाशुभकर्मनिर्मूलनपरः<br>
सन्न्यस्य पूर्णानन्दैकबोधस्तद्ब्रह्माहमस्मीति<br>
ब्रह्मप्रणवमनुस्मरन्भ्रमरकीटन्यायेन शरीरत्रयमुत्सृज्य<br>
सन्न्यासेनैव देहत्यागं करोति स कृतकृत्यो भवतीत्युपनिषत् ॥</p>
<p>इति तृतीयोपदेशः ॥ ३॥</p>
<p>त्यक्त्वा लोकांश्च वेदांश्च विषयानिन्द्रियाणि च ।<br>
आत्मन्येव स्थितो यस्तु स याति परमां गतिम् ॥ १॥</p>
<p>नामगोत्रादिवरणं देशं कालं श्रुतं कुलम् ।<br>
ययो वृत्तं व्रतं शीलं ख्यापयेन्नैव सद्यतिः ॥ २॥</p>
<p>न सम्भाषेत्स्त्रियं काञ्चित्पूर्वदृष्टां च न स्मरेत् ।<br>
कथां च वर्जयेत्तासां न पश्येल्लिखितामपि ॥ ३॥</p>
<p>एतच्चतुष्टयं मोहात्स्त्रीणामाचरतो यतेः ।<br>
चित्तं विक्रियतेऽवश्यं तद्विकारात्प्रणश्यति ॥ ४॥</p>
<p>तृष्णा क्रोधोऽनृतं माया लोभमोहौ प्रियाप्रिये ।<br>
शिल्पं व्याख्यानयोगश्च कामो रागपरिग्रहः ॥ ५॥</p>
<p>अहङ्कारो ममत्वं च चिकित्सा धर्मसाहसम् ।<br>
प्रायश्चित्तं प्रवासश्च मन्त्रौषधगराशिषः ॥ ६॥</p>
<p>प्रतिषिद्धानि चैतानि सेवमानो व्रजेदधः ।<br>
आगच्छ गच्छ तिष्ठेति स्वागतं सुहृदोऽपि वा ॥ ७॥</p>
<p>सन्माननं च न ब्रूयान्मुनिर्मोक्षपरायणः ।<br>
प्रतिग्रहं न गृह्णीयान्नैव चान्यं प्रदापयेत् ॥ ८॥</p>
<p>प्रेरयेद्वा तया भिक्षुः स्वप्नेऽपि न कदाचन ।<br>
जायाभ्रातृसुतादीनां बन्धूनां च शुभाशुभम् ॥ ९॥</p>
<p>श्रुत्वा दृष्ट्वा न कम्पेत शोकहर्षौ त्यजेद्यतिः ।<br>
अहिंसासत्यमस्तेयब्रह्मचर्यापरिग्रहः ॥ १०॥</p>
<p>अनौद्धत्त्यमदीनत्वं प्रसादः स्थैर्यमार्जवम् ।<br>
अस्नेहो गुरुशुश्रूषा श्रद्धा क्षान्तिर्दमः शमः ॥ ११॥</p>
<p>उपेक्षा धैर्यमाधुर्ये तितिक्षा करुणा तथा ।<br>
ह्रीस्तथा ज्ञानविज्ञाने योगो लघ्वशनं धृतिः ॥ १२॥</p>
<p>एष स्वधर्मो विख्यातो यतीनां नियतात्मनाम् ।<br>
निर्द्वन्द्वो नित्यसत्त्वस्थः सर्वत्र समदर्शनः ॥ १३॥</p>
<p>तुरीयः परमो हंसः साक्षान्नारायणो यतिः ।<br>
एकरात्रं वसेद्ग्रामे नगरे पञ्चरात्रकम् ॥ १४॥</p>
<p>वर्षाभ्योऽन्यत्र वर्षासु मासांश्च चतुरो वसेत् ।<br>
द्विरात्रं वा वसेद्ग्रामे भिक्षुर्यदि वसेत्तदा ॥ १५॥</p>
<p>रागादयः प्रसज्येरंस्तेनासौ नारकी भवेत् ।<br>
ग्रामान्ते निर्जने देशे नियतात्माऽनिकेतनः ॥ १६॥</p>
<p>पर्यटेत्कीटवद्भूमौ वर्षास्वेकत्र संवसेत् ।<br>
एकवासा अवासा वा एकदृष्टिरलोलुपः ॥ १७॥</p>
<p>अदूषयन्सतां मार्गं ध्यानयुक्तो महीं चरेत् ।<br>
शुचौ देशे सदा भिक्षुः स्वधर्ममनुपालयन् ॥ १८॥</p>
<p>पर्यटेत सदा योगी वीक्षयन्वसुधातलम् ।<br>
न रात्रौ न च मध्याह्ने सन्ध्ययोर्नैव पर्यटन् ॥ १९॥</p>
<p>न शून्ये न च दुर्गे वा प्राणिबाधाकरे न च ।<br>
एकरात्रं वसेद्ग्रामे पत्तने तु दिनत्रयम् ॥ २०॥</p>
<p>पुरे दिनद्वयं भिक्षुर्नगरे पञ्चरात्रकम् ।<br>
वर्षास्वेकत्र तिष्ठेत स्थाने पुण्यजलावृते ॥ २१॥</p>
<p>आत्मवत्सर्वभूतानि पश्यन्भिक्षुश्चरेन्महीम् ।<br>
अन्धवत्कुञ्जवच्चैव बधिरोन्मत्तमूकवत् ॥ २२॥</p>
<p>स्नानं त्रिषवणं प्रोक्तं बहूदकवनस्थयोः ।<br>
हंसे तु सकृदेव स्यात्परहंसे न विद्यते ॥ २३॥</p>
<p>मौनं योगासनं योगस्तितिक्षैकान्तशीलता ।<br>
निःस्पृहत्वं समत्वं च सप्तैतान्यैकदण्डिनाम् ॥ २४॥</p>
<p>परहंसाश्रमस्थो हि स्नानादेरविधानतः ।<br>
अशेषचित्तवृत्तीनां त्यागं केवलमाचरेत् ॥ २५॥</p>
<p>त्वङ्मांसरुधिरस्नायुमज्जामेदोस्थिसंहतौ ।<br>
विण्मूत्रपूये रमतां क्रिमीणां कियदन्तरम् ॥ २६॥</p>
<p>क्व शरीरमशेषाणां श्लेष्मादीनां महाचयः ।<br>
क्व चाङ्गशोभासौभाग्यकमनीयादयो गुणाः ॥ २७॥</p>
<p>मांसासृक्पूयविण्मूत्रस्नायुमज्जास्थिसंहतौ ।<br>
देहे चेत्प्रीतिमान्मूढो भविता नरकेऽपि सः ॥ २८॥</p>
<p>स्त्रीणामवाच्यदेशस्य क्लिन्ननाडीव्रणस्य च ।<br>
अभेदेऽपि मनोमेदाज्जनः प्रायेण वञ्च्यते ॥ २९॥</p>
<p>चर्मखण्डं द्विधा भिन्नमपानोद्गारधूपितम् ।<br>
ये रमन्ति नमस्तेभ्यः साहसं किमतः परम् ॥ ३०॥</p>
<p>न तस्य विद्यते कार्यं न लिङ्गं वा विपश्चितः ।<br>
निर्ममो निर्भयः शान्तो निर्द्वन्द्वोऽवर्णभोजनः ॥ ३१॥</p>
<p>मुनिः कौपीनवासाः स्यान्नग्नो वा ध्यानतत्परः ।<br>
एवं ज्ञानपरो योगी ब्रह्मभूयाय कल्पते ॥ ३२॥</p>
<p>लिङ्गे सत्यपि खल्वस्मिञ्ज्ञानमेव हि कारणम् ।<br>
निर्मोक्षायेह भूतानां लिङ्गग्रामो निरर्थकः ॥ ३३॥</p>
<p>यन्न सन्तं न चासन्तं नाश्रुतं न बहुश्रुतम् ।<br>
न सुवृत्तं न दुर्वृत्तं वेद कश्चित्स ब्राह्मणः ॥ ३४॥</p>
<p>तस्मादलिङ्गो धर्मज्ञो ब्रह्मवृत्तमनुव्रतम् ।<br>
गूढधर्माश्रितो विद्वानज्ञानचरितं चरेत् ॥ ३५॥</p>
<p>सन्दिग्धः सर्वभूतानां वर्णाश्रमविवर्जितः ।<br>
अन्धवज्जडवच्चापि मूकवच्च महीं चरेत् ॥ ३६॥</p>
<p>तं दृष्ट्वा शान्तमनसं स्पृहयन्ति दिवौकसः ।<br>
लिङ्गाभावात्तु कैवल्यमिति ब्रह्मानुशासनमिति ॥ ३७॥</p>
<p>अथ नारदः पितामहं सन्न्यासविधिं नो ब्रूहीति पप्रच्छ ।<br>
पितामहस्तथेत्यङ्गीकृत्यातुरे वा क्रमे वापि<br>
तुरीयाश्रमस्वीकारारार्थं कृच्छ्रप्रायश्चित्त-<br>
पूर्वकमष्टश्राद्धं कुर्याद्देवर्षिदिव्यमनुष्य-<br>
भूतपितृमात्रात्मेत्यष्टश्राद्धानि कुर्यात् ।<br>
प्रथमं सत्यवसुसञ्ज्ञकान्विश्वान्देवान्देवश्राद्धे<br>
ब्रह्मविष्णुमहेश्वरानृषिश्राद्धे देवर्षिक्षत्रियर्षि-<br>
मनुष्यर्षीन् दिव्यश्राद्धे वसुरुद्रादुत्यरूपान्मनुष्यश्राद्धे सनकसनन्दनसनत्कुमारसनत्सुजातान्भूतश्राद्धे<br>
मातृपितामहीप्रपितामहीरात्मश्राद्धे<br>
आत्मपितृपितामहाञ्जीवत्पितृकश्चेत्पितरं त्यक्त्वा<br>
आत्मपितामहप्रपितामहानिति सर्वत्र युग्मक्लृप्त्या<br>
ब्राह्मणानर्चयेदेकाध्वरपक्षेऽष्टाध्वरपक्षे वा स्वशाखानुगतमन्त्रैरष्टश्राद्धान्यष्टदिनेषु वा<br>
एकदिने वा पितृयागोक्तविधानेन ब्राह्मणानभ्यर्च्य<br>
मुक्त्यन्तं यथाविधि निर्वर्त्य पिण्डप्रदानानि निर्वर्त्य<br>
दक्षिणाताम्बूलैस्तोषयित्वा ब्राह्मणन्प्रेषयित्वा<br>
शेषकर्मसिद्ध्यर्थं सप्तकेशान्विसृज्य<br>
&ndash;&lsquo;शेषकर्मप्रसिद्ध्यर्थं केशान्सप्ताष्ट वा द्विजः ।<br>
सङ्क्षिप्य वापयेत्पूर्वं केशश्मश्रुनखानि चे&rsquo;ति<br>
सप्तकेशान्संरक्ष्य कक्षोपस्थवर्जं क्षौरपूर्वकं<br>
स्नात्वा सायंसन्ध्यावन्दनं निर्वर्त्य सहस्रगायत्रीं<br>
जप्त्वा ब्रह्मयज्ञं निर्वर्त्य स्वाधीनाग्निमुपस्थाप्य<br>
स्वशाखोपसंहरणं कृत्वा तदुक्तप्रकारेणाज्याहुति-<br>
माज्यभागान्तं हुत्वाहुतिविधि,न् समाप्यात्मादिभिस्त्रिवारं<br>
सक्तुप्राशनं कृत्वाचमनपूर्वकमग्निं संरक्ष्य<br>
स्वयमग्नेरुत्तरतः कृष्णजिनोपरि स्थित्वा पुराणश्रवणपूर्वकं<br>
जागरणं कृत्वा चतुर्थयामान्ते स्नात्वा तदग्नौ चरुं<br>
श्रपयित्वा पुरुषसूक्तेनान्नस्य षोडशाहुतिर्हुत्वा<br>
विरजाहोमं कृत्वा अथाचम्य सदक्षिणं वस्त्रं सुवर्णपात्रं<br>
धेनुं दत्वा समाप्य ब्रह्मोद्वासनं कृत्वा ।<br>
सम्मासिञ्चन्तु मरुतः समिन्द्रः सम्बृहस्पतिः ।<br>
सम्मायमग्निः सिञ्चत्वायुषा च धनेन च<br>
बलेन चायुष्मन्तः करोतु मेति ।<br>
या ते अग्ने यज्ञिया तनूस्तयेह्यारोहात्मात्मानम् ।<br>
अच्छा वसूनि कृण्वन्नस्मे नर्या पुरूणि ।<br>
यज्ञो भूत्वा यज्ञमासीद स्वां योनिं जातवेदो भुव<br>
आजायमानः स क्षय एधीत्यनेनाग्निमात्मन्यारोप्य<br>
ध्यात्वाग्निं प्रदक्षिणनमस्कारपूर्वकमुद्वास्य<br>
प्रातःसन्ध्यामुपास्य सहस्रगायत्रीपूर्वकं<br>
सूर्योपस्थानं कृत्वा नाभिदघ्नोदकमुपविश्य<br>
अष्टदिक्पालकार्घ्यपूर्वकं गायत्र्युद्वासनं<br>
कृत्वा सावित्रीं व्याहृतिषु प्रवेशयित्वा ।<br>
अहं वृक्षस्य रेरिव । कीर्तिः पृष्ठं गिरेरिव ।<br>
ऊर्ध्वपवित्रो वाजिनीवस्वमृतमस्मि ।<br>
द्रविणं मे सवर्चसं सुमेधा अमृतोक्षितः ।<br>
इति त्रिशङ्कोर्वेदानुवचनम् ।<br>
यश्छन्दसामृषभो विश्वरूपः । छन्दोभ्योध्यमृतात्सम्बभूव ।<br>
स मेन्द्रो मेधया स्पृणोतु । अमृतस्य देवधारणो भूयासम् ।<br>
शरीरं मे विचर्षणम् । जिह्वा मे मधुमत्तमा ।<br>
कर्णाभ्यां भूरि विश्रवम् । ब्रह्मणः कोशोऽसि मेधयापिहितः ।<br>
श्रुतं मे गोपाय । दारेषणायाश्च वित्तेषणायाश्च<br>
लोकेषणायाश्च व्युत्थितोऽहं ॐ भूः सन्न्यस्तं मया<br>
ॐ भुवः सन्न्यस्तं मया ॐ सुवः सन्न्यस्तं मया<br>
ॐ भूर्भुवःसुवः सन्न्यस्तं मयेति मन्द्रमध्यमतालज-<br>
ध्वनिभिर्मनसा वाचोच्चार्याभयं सर्वभूतेभ्यो<br>
मत्तः सर्वं प्रवर्तते स्वहेत्यनेन जलं प्राश्य प्राच्यां दिशि<br>
पूर्णाञ्जलिं प्रक्षिप्योंस्वाहेति शिखामुत्पाठ्य ।<br>
यज्ञोपवीतं परमं पवित्रं प्रजापतेर्यत्सहजं पुरस्तात् ।<br>
आयुष्यमग्र्यं प्रतिमुञ्च्य शुभ्रं यज्ञोपवीतं बलमस्तु तेजः ।<br>
यज्ञोपवीत बहिर्न निवसेत्त्वमन्तः प्रविश्य मध्ये ह्यजस्रं<br>
परमं पवित्रं यशो बलं ज्ञानवैराग्यं मेधां प्रयच्छेति<br>
यज्ञोपवीतं छित्त्वा उदकाञ्जलिना सह ॐ भूः समुद्रं गच्छ<br>
स्वाहेत्यप्सु जुहुयादों भूः सन्न्यस्तं मया ॐ भुवः सन्न्यस्तं मया<br>
ॐ सुवः सन्न्यस्तं मयेति त्रिरुक्त्वा त्रिवारमभिमन्त्र्य तज्जलं<br>
प्राश्याचम्य ॐ भूः स्वाहेत्यप्सु वस्त्रं कटिसूत्रमपि विसृज्य<br>
सर्वकर्मनिर्वर्तकोऽहमिति स्मृत्वा जातरूपधरो भूत्वा<br>
स्वरूपानुसन्धानपूर्वकमूर्ध्वबाहुरुदीचीं<br>
गच्छेत्पूर्ववद्विद्वत्सन्न्यासी चेद्गुरोः सकाशात्प्रणव-<br>
महावाक्योपदेशं प्राप्य यथासुखं विहरन्मत्तः कश्चिन्नान्यो<br>
व्यतिरिक्त इति फलपत्रोदकाहारः पर्वतवनदेवालयेषु<br>
सञ्चरेत्सन्न्यस्याथ दिगम्बरः सकलसञ्चारकः<br>
सर्वदानन्दस्वानुभवैकपूर्णहृदयः कर्मातिदूरलाभः<br>
प्राणायामपरायणः फलरसत्वक्पत्रमूलोदकैर्मोक्षार्थी<br>
गिरिकन्दरेषु विसृजेद्देहं स्मरंस्तारकम् ।<br>
विविदिषासन्न्यासी चेच्छतपथं गत्वाचार्यादिभिर्विप्रैस्तिष्ठ तिष्ठ महाभाग दण्डं वस्त्रं कमण्डलुं गृहाण प्रणव महावाक्यग्रहणार्थं<br>
गुरुनिकटमागच्छेत्याचार्यैर्दण्डकटिसूत्रकौपीनं<br>
शाटीमेकां कमण्डलुं पादादिमस्तकप्रमाणमव्रणं<br>
समं सौम्यमकाकपृष्ठं सलक्षणं वैणवं<br>
दण्डमेकमाचमनपूर्वकं सखा मा गोपायौजः<br>
सखायोऽसीन्द्रस्य वज्रोऽसि वार्त्रग्नः शर्म मे भव<br>
यत्पापं तन्निवारयेति दण्डं परिग्रहेज्जगज्जीवनं<br>
जीवनाधारभूतं मा ते मा मन्त्रयस्व सर्वदा<br>
सर्वसौम्येति प्रणवपूर्वकं कमण्डलुं परिग्रह्य<br>
कौपीनाधारं कटिसूत्रमोमिति गुह्याच्छादकं<br>
कौपीनमोमिति शीतवातोष्णत्राणकरं देहैकरक्षणमोमिति<br>
कटिसूत्रकौपीनवस्त्रमाचमनपूर्वकं योगपट्टाभिषिक्तो<br>
भूत्वा कृतार्थोऽहमिति मत्वा स्वाश्रमाचारपरो भवेदित्युपनिषत् ॥</p>
<p>इति चतुर्थोपदेशः ॥ ४॥</p>
<p>अथ हैनं पितामहं नारदः पप्रच्छ<br>
भगवन्सर्वकर्मनिवर्तकः सन्न्यास इति त्वयैवोक्तः<br>
पुनः स्वाश्रमाचारपरो भवेदित्युच्यते ।<br>
ततः पितामह उवाच ।<br>
शरीरस्य देहिनो जाग्रत्स्वप्नसुषुप्तितुरीयावस्थाः<br>
सन्ति तदधीनाः कर्मज्ञानवैराग्यप्रवर्तकाः<br>
पुरुषा जन्तवस्तदनुकूलाचाराः सन्ति तथैव<br>
चेद्भगवन्सन्न्यासाः कतिभेदास्तदनुष्ठानभेदाः<br>
कीदृशास्तत्त्वतोऽस्माकं वक्तुमर्हसीति ।<br>
तथेत्यङ्गीकृत्य तु पितामहेन सन्न्यासभेदैराचारभेदज़्<br>
कथमिति चेत्तत्त्वतस्त्वेक एव सन्न्यासः अज्ञानेनाशक्तिवशा-<br>
त्कर्मलोपश्च त्रैविध्यमेत्य वैराग्यसन्न्यासो<br>
ज्ञानवैराग्यसन्न्यासः कर्मसन्न्यासश्चेति<br>
चातुर्विध्यमुपागतस्तद्यथेति दुष्टमदनाभाच्चेति<br>
विषयवैतृष्ण्यमेत्य प्राक्पुण्यकर्मवशात्सन्न्यस्तः<br>
स वैराग्यसन्न्यासी शास्त्रज्ञानात्पापपुण्यलोकानुभव-<br>
श्रवणात्प्रपञ्चोपरतः क्रोधेर्ष्यासूयाहङ्कारा-<br>
भिमानात्मकसर्वसंसारं निर्वृत्य दारेषणाधनेषणा-<br>
लोकेषणात्मकदेहवासनां शास्त्रवासनां लोकवासनां<br>
त्यक्त्वा वमनान्नमिव प्रकृतीयं सर्वमिदं हेयं मत्वा<br>
साधनचतुष्टयसम्पन्नो यः सन्न्यसति स एव ज्ञानसन्न्यासी ।<br>
क्रमेण सर्वमभ्यस्य सर्वमनुभूय ज्ञानवैराग्याभ्यां<br>
स्वरूपानुसन्धानेन देहमात्रावशिष्टः सन्न्यस्य<br>
जातरूपधरो भवति स ज्ञानवैराग्यसन्न्यासी ।<br>
ब्रह्मचर्यं समाप्य गृही भूत्वा वानप्रस्थाश्रममेत्य<br>
वैराग्यभावेऽप्याश्रमक्रमानुसारेण यः<br>
सन्न्यस्यति स कर्मसन्न्यासी ।<br>
ब्रह्मचर्येण सन्न्यस्य सन्न्यासाज्जातरूपधरो<br>
वैराग्यसन्न्यासी ।<br>
विद्वत्सन्न्यासी ज्ञानसन्न्यासी विविदिषासन्न्यासी<br>
कर्मसन्न्यासी ।<br>
कर्मसन्न्यासोऽपि द्विविधः निमित्तसन्न्यासोऽनिमित्तसन्न्यासश्चेति ।<br>
निमित्तस्त्वातुरः । अनिमित्तः क्रमसन्न्यासः ।<br>
आतुरः सर्वकर्मलोपः प्राणस्योत्क्रमणकालसन्न्यासः<br>
स निमित्तसन्न्यासः ।<br>
दृढाङ्गो भूत्वा सर्वं कृतकं नश्वरमिति देहादिकं<br>
सर्वं हेयं प्राप्य ।<br>
हंसः शुचिषद्वसुरन्तरिक्षसद्धोता वेदिषदतिधिर्दुरोणसत् ।<br>
नृषद्वरसदृतसद्व्योमसदब्जा गोजा ऋतजा अद्रिजा ऋतं बृहत् ।<br>
ब्रह्मव्यतिरिक्तं सर्वं नश्वरमिति निश्चित्याथो क्रमेण यः सन्न्यस्यति<br>
स सन्न्यासोऽनिमित्तसन्न्यासः ।<br>
सन्न्यासः षड्विधो भवति ।<br>
कुटीचको बहूदको हंसः परमहंसः तुरीयातीतोऽवधूतश्चेति ।<br>
कुटीचकः शिखायज्ञोपवीती दण्डकमण्डलुधरः कौपीनकन्थाधरः<br>
पितृमातृगुर्वाराधनपरः पिठरखनित्रशिक्यादिमन्त्रसाधनपर<br>
एकत्रान्नादनपरः श्वेतोर्ध्वपुण्ड्रधारी त्रिदण्डः ।<br>
बहूदकः शिखादिकन्थाधरस्त्रिपुण्ड्रधारी कुटीचकवत्सर्वसमो<br>
मधुकरवृत्त्याष्टकवलाशी हंसो जटाधारी त्रिपुण्ड्रोर्ध्वपुण्ड्रधारी<br>
असङ्क्लृप्तमाधुकरान्नाशी कौपीनखण्डतुण्डधारी ।<br>
परमहंसः शिखायज्ञोपवीतरहितः पञ्चगृहेश्वेकरात्रान्नादनपरः<br>
करपात्री एककौपीनधारी शाटीमेकामेकं वैणवं दण्डमेकशाटीधरो<br>
वा भस्मोद्धूलनपरः सर्वत्यागी ।<br>
तुरीयातीतो गोमुखः फलाहारी । अन्नाहारी चेद्गृहत्रये देहमात्रावशिष्टो<br>
दिगम्बरः कुणपवच्छरीरवृत्तिकः ।<br>
अवधूतस्त्वनियमोऽभिशस्तपतितवर्जनपूर्वकं सर्ववर्णेष्वजगर-<br>
वृत्त्याहारपरः स्वरूपानुसन्धानपरः ।<br>
आतुरो जीवति चेत्क्रमसन्न्यासः कर्तव्यः<br>
कुटीचकबहूदकहंसानां ब्रह्मच-<br>
र्याश्रमादितुरीयाश्रमवत् कुटीचकादीनां<br>
सन्न्यासविधिः ।<br>
परमहंसादित्रयाणां न कटीसूत्रं न कौपीनं<br>
न वस्त्रं न कमण्डलुर्न दण्डः सार्ववर्णैक-<br>
भैक्षाटनपरत्वं जातरूपधरत्वं विधिः ।<br>
सन्न्यासकालेऽप्यलम्बुद्धिपर्यन्तमधीत्य<br>
तदनन्तरं कटीसूत्रं कौपीनं दण्डं वस्त्रं<br>
कमण्डलुं सर्वमप्सु विसृज्याथ जातरूपधरश्चरेन्न<br>
कन्थावेशो नाध्येतव्यो न श्रोतव्यमन्यत्किञ्चित्प्रणवादन्यं<br>
न तर्कं पठेन्न शब्दमपि बृहच्छब्दान्नाध्यापयेन्न<br>
महद्वाचोविग्लापनं गिरा पाण्यादिना सम्भाषणं<br>
नान्यस्माद्वा विशेषेण न शूद्रस्त्रीपतितोदक्यासम्भाषणं<br>
न यतेर्देवपूजा नोत्सवदर्शनं तीर्थयात्रावृत्तिः ।<br>
पुनर्यतिविशेषः ।<br>
कुटीचस्यैकत्र भिक्षा बहूदकस्यासङ्क्लृप्तं<br>
माधुकरं हंसस्याष्टगृहेष्वष्टकवलं<br>
परमहंसस्य पञ्चगृहेषु करपात्रं<br>
फलाहारो गोमुखं तुरीयातीतस्यावधूतस्याजगरवृत्तिः<br>
सार्ववर्णिकेषु यतिर्नैकरात्रं वसेन्न कस्यापि<br>
नमेत्तुरीयातीतावधूतयोर्न ज्येष्ठो यो न स्वरूपज्ञः<br>
स ज्येष्ठोऽपि कनिष्ठो हस्ताभ्यां नद्युत्तरणं<br>
न कुर्यान्न वृक्षमारोहेन्न यानादिरूढो न<br>
क्रयविक्रयपरो न किञ्चिद्विनिमयपरो न दाम्भिको<br>
नानृतवादी न यतेः किञ्चित्कर्तव्यमस्त्यस्तिचेत्साङ्कर्यम् ।<br>
तस्मान्मननादौ सन्न्यासिनामधिकारः ।<br>
आतुरकुटीचकयोर्भूर्लोको बहूदकस्य<br>
स्वर्गलोको हंसस्य तपोलोकः परमहंसस्य<br>
सत्यलोकस्तुरीयातीतावधूतयोः स्वात्मन्येव<br>
कैवल्यं स्वरूपानुसन्धानेन भ्रमरकीटन्यायवत् ।<br>
यं यं वापि स्मरन्भावं त्यजत्यन्ते कलेवरम् ।<br>
तं तमेव समाप्नोति नान्यथा श्रुतिशासनम् ।<br>
तदेवं ज्ञात्वा स्वरूपानुसन्धानं विनान्यथाचारपरो<br>
न भवेत्तदाचारवशात्तत्तल्लोकप्राप्तिर्ज्ञान-<br>
वैराग्यसम्पन्नस्य स्वस्मिन्नेव मुक्तिरिति न सर्वत्राचारप्रसक्ति-<br>
स्तदाचारः । जाग्रत्स्वप्नसुषुप्तेष्वेकशरीरस्य जाग्रत्काले<br>
विश्वः स्वप्नकाले तैजसः सुषुप्तिकाले प्राज्ञः<br>
अवस्थाभेदादवस्थेश्वरभेदः कार्यभेदात्कारणभेदस्तासु<br>
चतुर्दशकारणानां बाह्यवृत्तयोऽतर्वृतयस्तेषा-<br>
मुपादानकारणम् ।<br>
वृत्तयश्चत्वारः मनोबुद्धिरहङ्कारश्चित्तं चेति ।<br>
तत्तद्वृत्तिव्यापारभेदेन पृथगाचारभेदः ।<br>
नेत्रस्थं जागरितं विद्यात्कण्ठे स्वप्नं समाविशत् ।<br>
सुषुप्तं हृदयस्थं तु तुरीयं मूर्ध्नि संस्थितम् ।<br>
तुरीयमक्षरमिति ज्ञात्वा जागरिते सुषुप्त्यवस्थापन्न<br>
इव यद्यच्छृतं यद्यदृष्टं तत्सत्सर्वमविज्ञातमिव<br>
यो वसेत्तस्य स्वप्नावस्थायामपि तादृगवस्था भवति ।<br>
स जीवन्मुक्त इति वदन्ति । सर्वश्रुत्यर्थप्रतिपादनमपि तस्यैव<br>
मुक्तिरिति । भिक्षुर्नैहिकामुष्मिकापेक्षः । यद्यपेक्षास्ति<br>
तदनुरूपो भवति । स्वरूपानुसन्धानव्यतिरिक्तान्यशास्त्रा-<br>
भ्यासैरुष्ट्रकुङ्कुमभारवद्व्यर्थो न योगशास्त्र-<br>
प्रवृत्तिर्न साङ्ख्यशास्त्राभ्यासो न मन्त्रतन्त्रव्यापारः ।<br>
इतरशास्त्रप्रवृत्तिर्यतेरस्ति चेच्छवालङ्कारवच्चर्मकारव-<br>
दतिविदूरकर्माचारविद्यादूरो न प्रणवकीर्तनपरो यद्यत्कर्म<br>
करोति तत्तत्फलमनुभवति एरण्डतैलफेनवदतः सर्वं परित्यज्य<br>
तत्प्रसक्तं मनोदण्डं करपात्रं दिगम्बरं दृष्ट्वा<br>
परिव्रजेद्भिक्षुः । बालोन्मत्तपिशाचवन्मरणं जीवितं वा न<br>
काङ्क्षेत कालमेव प्रतीक्षेत निर्देशभृतकन्यायेन परिव्राडिति ।<br>
तितिक्षाज्ञानवैराग्यशमादिगुणवर्जितः ।<br>
भिक्षामात्रेण जीवि स्यात्स यतिर्यतिवृत्तिहा ॥ १॥</p>
<p>न दण्डधारणेन न मुण्डनेन न वेषेण न दम्भाचारेण<br>
मुक्तिः । ज्ञानदण्डो धृतो येन एकदण्डी स उच्यते ।<br>
काष्ठदण्डो धृतो येन सर्वाशी ज्ञानवर्जितः ।<br>
स याति नरकान्घोरान्महारौरवसञ्ज्ञितान् ॥ २॥</p>
<p>प्रतिष्ठा सूकरीविष्ठासमा गीता महर्षिभिः ।<br>
तस्मादेनां परित्यज्य कीटवत्पर्यटेद्यतिः ॥ ३॥</p>
<p>अयाचितं यथालाभं भोजनाच्छादनं भवेत् ।<br>
परेच्छया च दिग्वासाः स्नानं कुर्यात्परेच्छया ॥ ४॥</p>
<p>स्वप्नेऽपि यो युक्तः स्याज्जाग्रतीव विशेषतः ।<br>
ईदृक्चेष्टः स्मृतः श्रेष्ठो वरिष्ठो ब्रह्मवादिनाम् ॥ ५॥</p>
<p>अलाभे न विषादी स्याल्लाभे चैव न हर्षयेत् ।<br>
प्राणयात्रिकमात्रः स्यान्मात्रासङ्गाद्विनिर्गतः ॥ ६॥</p>
<p>अभिपूजितलाभांश्च जुगुप्सेतैव सर्वशः ।<br>
अभिपूजितलाभैस्तु यतिर्मुक्तोऽपि बध्यते ॥ ७॥</p>
<p>प्राणयात्रानिमित्तं च व्यङ्गारे भुक्तवज्जने ।<br>
काले प्रशस्ते वर्णानां भिक्षार्थं पर्यटेद्गृहान् ॥ ८॥</p>
<p>पाणिपात्रश्चरन्योगी नासकृद्भैक्षमाचरेत् ।<br>
तिष्ठन्भुञ्ज्याच्चरन्भुञ्ज्यान्मध्येनाचमनं तथा ॥ ९॥</p>
<p>अब्धिवद्धृतमर्यादा भवन्ति विशादाशयाः ।<br>
नियतिं न विमुञ्चन्ति महान्तो भास्करा एव ॥ १०॥</p>
<p>आस्येन तु यदाहारं गोवन्मृगयते मुनिः ।<br>
तदा समः स्यात्सर्वेषु सोऽमृतत्वाय कल्पते ॥ ११॥</p>
<p>अनिन्द्यं वै व्रजन्गेहं निन्द्यं गेहं तु वर्जयेत् ।<br>
अनावृते विशेद्द्वारि गेहे नैवावृते व्रजेत् ॥ १२॥</p>
<p>पांसुना च प्रतिच्छन्नशून्यागारप्रतिश्रयः ।<br>
वृक्षमूलनिकेतो वा त्यक्तसर्वप्रियाप्रियः ॥ १३॥</p>
<p>यत्रास्तमितशायी स्यान्निरग्निरनिकेतनः ।<br>
यथालब्धोपजीवी स्यान्मुनिर्दान्तो जितेन्द्रियः ॥ १४॥</p>
<p>निष्क्रम्य वनमास्थाय ज्ञानयज्ञो जितेन्द्रियः ।<br>
कालकाङ्क्षी चरन्नेव ब्रह्मभूयाय कल्पते ॥ १५॥</p>
<p>अभयं सर्वभूतेभ्यो दत्त्वा चरति यो मुनिः ।<br>
न तस्य सर्वभूतेभ्यो भयमुत्पद्यते क्वचित् ॥ १६॥</p>
<p>निर्मानश्चानहङ्कारो निर्द्वन्द्वश्छिन्नसंशयः ।<br>
नैव क्रुध्यति न द्वेष्टि नानृतं भाषते गिरा ॥ १७॥</p>
<p>पुण्यायतनचारी च भूतानामविहिंसकः ।<br>
काले प्राप्ते भवद्भैक्षं कल्प्यते ब्रह्मभूयसे ॥ १८॥</p>
<p>वानप्रस्थगृहस्थाभ्यां न संसृज्येत कर्हिचित् ।<br>
अज्ञातचर्यां लिप्सेत न चैनं हर्ष आविशेत् ॥ १९॥</p>
<p>अध्वा सूर्येण निर्दिष्टः कीटवद्विचरेन्महीम् ।<br>
आशीर्युक्तानि कर्माणि हिंसायुक्तानि यानि च ॥ २०॥</p>
<p>लोकसङ्ग्रहयुक्तानि नैव कुर्यान्न कारयेत् ।<br>
नासच्छात्रेषु सज्जेत नोपजीवेत जीविकाम् ।<br>
अतिवादांस्त्यजेत्तर्कान्पक्षं कञ्चन नाश्रयेत् ॥ २१॥</p>
<p>न शिष्याननुबध्नीत ग्रन्थान्नैवाभ्यसेद्बहून् ।<br>
न व्याख्यामुपयुञ्जीत नारम्भानारभेत्क्वचित् ॥ २२॥</p>
<p>अव्यक्तलिङ्गोऽव्यक्तार्थो मुनिरुन्मत्तबालवत् ।<br>
कविर्मूकवदात्मानं तद्दृष्ट्या दर्शयेन्नृणाम् ॥ २३॥</p>
<p>न कुर्यान्न वदेत्किञ्चिन्न ध्यायेत्साध्वसाधु वा ।<br>
आत्मारामोऽनया वृत्त्या विचरेज्जडवन्मुनिः ॥ २४॥</p>
<p>एकश्चरेन्महीमेतां निःसङ्गः संयतेन्द्रियः ।<br>
आत्मक्रीड आत्मरतिरात्मवान्समदर्शनः ॥ २५॥</p>
<p>बुधो बालकवत्क्रीडेत्कुशलो जडवच्चरेत् ।<br>
वदेदुन्मत्तवद्विद्वान् गोचर्यां नैगमश्चरेत् ॥२६॥</p>
<p>क्षिप्रोऽवमानितोऽसद्भिः प्रलब्धोऽसूयितोऽपि वा ।<br>
ताडितः सन्निरुद्धो वा वृत्त्या वा परिहापितः ॥ २७॥</p>
<p>विष्ठितो मूत्रितो वाज्ञैर्बहुधैवं प्रकम्पितः ।<br>
श्रेयस्कामः कृच्छ्रगत आत्मनात्मानमुद्धरेत् ॥ २८॥</p>
<p>सम्माननं परां हानिं योगर्द्धेः कुरुते यतः ।<br>
जनेनावमतो योगी योगसिद्धिं च विन्दति ॥ २९॥</p>
<p>तथा चरेत वै योगी सतां धर्ममदूषयन् ।<br>
जना यथावमन्येरन्गच्छेयुर्नैव सङ्गतिम् ॥ ३०॥</p>
<p>जरायुजाण्डजादीनां वाङ्मनःकायकर्मभिः ।<br>
युक्तः कुर्वीत न द्रोहं सर्वसङ्गांश्च वर्जयेत् ॥ ३१॥</p>
<p>कामक्रोधौ तथा दर्पलोभमोहादयश्च ये ।<br>
तांस्तु दोषान्परित्यज्य परिव्राड् भयवर्जितः ॥ ३२॥</p>
<p>भैक्षाशनं च मौनित्वं तपो ध्यानं विशेषतः ।<br>
सम्यग्ज्ञानं च वैराग्यं धर्मोऽयं भिक्षुके मतः ॥ ३३॥</p>
<p>काषायवासाः सततं ध्यानयोगपरायणः ।<br>
ग्रामान्ते वृक्षमूले वा वसेद्देवालयेऽपि वा ॥ ३४॥</p>
<p>भैक्षेण वर्तयेन्नित्यं नैकान्नाशी भवेत्क्वचित् ।<br>
चित्तशुद्धिर्भवेद्यावत्तावन्नित्यं चरेत्सुधीः ॥ ३५॥</p>
<p>ततः प्रव्रज्य शुद्धात्मा सञ्चरेद्यत्र कुत्रचित् ।<br>
बहिरन्तश्च सर्वत्र सम्पश्यन्हि जनार्दनम् ॥ ३६॥</p>
<p>सर्वत्र विचरेन्मौनी वायुवद्वीतकल्मषः ।<br>
समदुःखसुखः क्षान्तो हस्तप्राप्तं च भक्षयेत् ॥ ३७॥</p>
<p>निर्वैरेण समं पश्यन्द्विजगोश्वमृगादिषु ।<br>
भावयन्मनसा विष्णुं परमात्मानमीश्वरम् ॥ ३८॥</p>
<p>चिन्मयं परमानन्दं ब्रह्मैवाहमिति स्मरन् ।<br>
ज्ञात्वैवं मनोदण्डं धृत्वा आशानिवृत्तो भूत्वा<br>
आशाम्बरधरो भूत्वा सर्वदा मनोवाक्कायकर्मभिः<br>
सर्वसंसारमुत्सृज्य प्रपञ्चावाङ्मुखः<br>
स्वरूपानुसन्धानेन भ्रमरकीटन्यायेन मुक्तो<br>
भवतीत्युपनिषत् ॥</p>
<p>इति पञ्चमोपदेशः ॥ ५॥</p>
<p>अथ नारदः पितामहमुवाच ।<br>
भगवन् तदभ्यासवशात् भ्रमकीटन्यायवत्तदभ्यासः कथमिति ।<br>
तमाह पितामहः ।<br>
सत्यवाग्ज्ञानवैराग्याभ्यां विशिष्टदेहावशिष्टो<br>
वसेत् । ज्ञानं शरीरं वैराग्यं जीवनं विद्धि<br>
शान्तिदान्ती नेत्रे मनोमुखं बुद्धिः कला<br>
पञ्चविंशतितत्त्वान्यवयव अवस्था<br>
पञ्चमहाभूतानि कर्म भक्तिज्ञानवैराग्यं शाखा<br>
जाग्रत्स्वप्नसुषुप्तितुरीयाश्चतुर्दशकरणानि<br>
पङ्कस्तम्भाकाराणीति । एवमपि नावमतिपङ्कं कर्णधार<br>
इव यन्तेव गजं स्वबुद्ध्या वशीकृत्य स्वव्यतिरिक्तं सर्वं<br>
कृतकं नश्वरमिति मत्वा विरक्तः पुरुषः  सर्वदा<br>
ब्रह्माहमिति व्यवहरेन्नान्यत्किञ्चिद्वेदितव्यं स्वव्यतिरेकेण ।<br>
जीवन्मुक्तो वसेत्कृतकृत्यो भवति । न नाहं ब्रह्मेति<br>
व्यवहरेत्किन्तु ब्रह्माहमस्मीत्यजस्रं जाग्रत्स्वप्नसुषुप्तिषु ।<br>
तुरीयावस्थां प्राप्य तुरीयातीतत्वं व्रजेद्दिवा जाग्रन्नक्तं<br>
स्वप्नं सुषुप्तमर्धरात्रं गतमित्येकावस्थायां<br>
चतस्रोऽवस्थास्त्वेकैककरणाधीनानां चतुर्दशकरणानां व्यापारश्चक्षुरादीनाम् ।<br>
चक्षुषो रूपग्रहणं श्रोत्रयोः शब्दग्रहणं<br>
जिह्वाया रसास्वादनं घ्राणस्य गन्धग्रहणं<br>
वचसो वाग्व्यापारः पाणेरादानं पादयोः सञ्चारः<br>
पायोरुत्सर्ग उपस्थस्यानन्दग्रहणं त्वचः स्पर्शग्रहणम् ।<br>
तदधीना च विषयग्रहणबुद्धिः बुद्ध्या बुद्ध्यति<br>
चित्तेन चेतयत्यहङ्कारेणाहङ्करोति । विसृज्य जीव<br>
एतान्देहाभिमानेन जीवो भवति । गृहाभिमानेन गृहस्थ<br>
इव शरीरे जीवः सञ्चरति । प्राग्दले पुण्यावृत्तिराग्नेयां<br>
निद्रालस्यौ दक्षिणायां क्रौर्यबुद्धिर्नैरृत्यां पापबुद्धिः<br>
पश्चिमे क्रीडारतिर्वायव्यां गमने बुद्धिरुत्तरे शान्तिरीशान्ये<br>
ज्ञानं कर्णिकायां वैराग्यं केसरेष्वात्मचिन्ता इत्येवं<br>
वक्त्रं ज्ञात्वा जीवदवस्थां प्रथमं जाग्रद्द्वितीयं<br>
स्वप्नं तृतीयं सुषुप्तं चतुर्थं तुरीयं चतुर्भिर्विरहितं<br>
तुरीयातीतम् । विश्वतैजसप्राज्ञतटस्थभेदैरेक एव एको देवः<br>
साक्षी निर्गुणश्च तद्ब्रह्माहमिति व्याहरेत् ।<br>
नो चेज्जाग्रदवस्थायां जाग्रदादिचतस्रोऽवस्थाः स्वप्ने<br>
स्वप्नादिचतस्रोऽवस्थाः सुषुप्ते सुषुप्त्यादिचतस्रोऽवस्थाः<br>
तुरीये तुरीयादिचतस्रोऽवस्थाः नत्वेवं तुरीयातीतस्य निर्गुणस्य ।<br>
स्थूलसूक्ष्मकारणरूपैर्विश्वतैजसप्राज्ञेश्वरैः<br>
सर्वावस्थासु साक्षी त्वेक एवावतिष्ठते । उत तटस्थो द्रष्टा<br>
तटस्थो न द्रष्टा द्रष्टृत्वान्न द्रष्टैव कर्तृत्वभोक्तृत्व<br>
अहङ्कारादिभिः स्पृष्टो जीवः जीवेतरो न स्पृष्टः । जीवोऽपि<br>
न स्पृष्ट इति चेन्न । जीवाभिमानेन क्षेत्राभिमानः ।<br>
शरीराभिमानेन जीवत्वम् । जीवत्वं घटाकाशमहाकाशव-<br>
द्व्यवधानेऽस्ति । व्यवधानवशादेव हंसः सोऽहमिति<br>
मन्त्रेणोच्छ्वासनिःश्वासव्यपदेशेनानुसन्धानं करोति ।<br>
एवं विज्ञाय शरीराभिमानं त्यजेन्न शरीराभिमानी भवति ।<br>
स एव ब्रह्मेत्युच्यते।<br>
त्यक्तसङ्गो जितक्रोधो लघ्वाहारो जितेन्द्रियः ।<br>
पिधाय बुद्ध्या द्वाराणि मनो ध्याने निवेशयेत् ॥ १॥</p>
<p>शून्येष्वेवावकाशेषु गुहासु च वनेषु च ।<br>
नित्ययुक्तः सदा योगी ध्यानं सम्यगुपक्रमेत् ॥ २॥</p>
<p>आतिथ्यश्राद्धयज्ञेषु देवयात्रोत्सवेषु च ।<br>
महाजनेषु सिद्ध्यर्थी न गच्छेद्योगवित्क्वचित् ॥ ३॥</p>
<p>यथैनमवमन्यन्ते जनाः परिभवन्ति च ।<br>
तथा युक्तश्चेद्योगी सतां वर्त्म न दूषयेत् ॥ ४॥</p>
<p>वाग्दण्डः कर्मदण्डश्च मनोदण्डश्च ते त्रयः ।<br>
यस्यैते नियता दण्डाः स त्रिदण्डी महायतिः ॥ ५॥</p>
<p>विधूमे च प्रशान्ताग्नौ यस्तु माधुकरीं चरेत् ।<br>
गृहे च विप्र्मुख्यानां यतिः सर्वोत्तमः स्मृतः ॥ ६॥</p>
<p>दण्डभिक्षां च यः कुर्यात्स्वधर्मे व्यसनं विना ।<br>
यस्तिष्ठति न वैराग्यं याति नीचयतिर्हि सः ॥ ७॥</p>
<p>यस्मिन्गृहे विशेषेण लभेद्भिक्षां च वासनात् ।<br>
तत्र नो याति यो भूयः स यतिर्नेतरः स्मृतः ॥ ८॥</p>
<p>यः शरीरेन्द्रियादिभ्यो विहीनं सर्वसाक्षिणम् ।<br>
पारमार्थिक विज्ञानं सुखात्मानं स्वयम्प्रभम् ॥ ९॥</p>
<p>परतत्त्वं विजानाति सोऽतिवर्णाश्रमी भवेत् ।<br>
वर्णाश्रमादयो देहे मायया परिकल्पिताः ॥ १०॥</p>
<p>नात्मनो बोधरूपस्य मम ते सन्ति सर्वदा ।<br>
इति यो वेद वेदान्तैः सोऽतिवर्णाश्रमी भवेत् ॥ ११॥</p>
<p>यस्य वर्णाश्रमाचारो गलितः स्वात्मदर्शनात् ।<br>
स वर्णानाश्रमान्सर्वानतीत्य स्वात्मनि स्थितः ॥ १२॥</p>
<p>योऽतीत्य स्वाश्रमान्वर्णानात्मन्येव स्थितः पुमान् ।<br>
सोऽतिवर्णाश्रमी प्रोक्तः सर्ववेदार्थवेदिभिः ॥ १३॥</p>
<p>तस्मादन्यगता वर्णा आश्रमा अपि नारद ।<br>
आत्मन्यारोपिताः सर्वे भ्रान्त्या तेनात्मवेदिना ॥ १४॥</p>
<p>न विधिर्न निषेधश्च वर्ज्यावर्ज्य कल्पना ।<br>
ब्रह्मविज्ञानिनामस्ति तथा नान्यच्च नारद ॥ १५॥</p>
<p>विरज्य सर्वभूतेभ्य आविरिञ्चिपदादपि ।<br>
घृणां विपाठ्य सर्वस्मिन्पुत्रमित्रादिकेष्वपि ॥ १६॥</p>
<p>श्रद्धालुर्मुक्तिमार्गेषु वेदान्तज्ञानलिप्सया ।<br>
उपायनकरो भूत्वा गुरुं ब्रह्मविदं व्रजेत् ॥ १७॥</p>
<p>सेवाभिः परितोष्यैनं चिरकालं समाहितः ।<br>
सदा वेदान्तवाक्यार्थं श्रुणुयात्सुसमाहितः ॥ १८॥</p>
<p>निर्ममो निरहङ्कारः सर्वसङ्गविवर्जितः ।<br>
सदा शान्त्यादियुक्तः सन्नात्मन्वात्मानमीक्षते ॥ १९॥</p>
<p>संसारदोषदृष्ट्यैव विरक्तिर्जायते सदा ।<br>
विरक्तस्य तु संसारात्सन्न्यासः स्यान्न संशयः ॥ २०॥</p>
<p>मुमुक्षुः परहंसाख्यः साक्षान्मोक्षैकसाधनम् ।<br>
अभ्यसेद्ब्रह्मविज्ञानं वेदान्तश्रवणादिना ॥ २१॥</p>
<p>ब्रह्मविज्ञानलाभाय परहंस समाह्वयः ।<br>
शान्तिदान्त्यादिभिः सर्वैः साधनैः सहितो भवेत् ॥ २२॥</p>
<p>वेदान्ताभ्यासनिरतः शान्तो दान्तो जितेन्द्रियः ।<br>
निर्भयो निर्ममो नित्यो निर्द्वन्द्वो निष्परिग्रहः ॥ २३॥</p>
<p>जीर्णकौपीनवासाः स्यान्मुण्डी नग्नोऽथवा भवेत् ।<br>
प्राज्ञो वेदान्तविद्योगी निर्ममो निरहङ्कृतिः ॥ २४॥</p>
<p>मित्रादिषु समो मैत्रः समस्तेष्वेव जन्तुषु ।<br>
एको ज्ञानी प्रशान्तात्मा स सन्तरति नेतरः ॥ २५॥</p>
<p>गुरूणां च हिते युक्तस्तत्र संवत्सरं वसेत् ।<br>
नियमेष्वप्रमात्तस्तु यमेषु च सदाभवेत् ॥ २६॥</p>
<p>प्राप्य चान्ते ततश्चैव ज्ञानयोगमनुत्तमम् ।<br>
अविरोधेन धर्मस्य सञ्चरेत्पृथिवीमिमाम् ॥ २७॥</p>
<p>ततः संवत्सरस्यान्ते ज्ञानयोगमनुत्तमम् ।<br>
आश्रमत्रयमुत्सृज्य प्राप्तश्च परमाश्रमम् ॥ २८॥</p>
<p>अनुज्ञाप्य गुरूंश्चैव चरेद्धि पृथिवीमिमाम् ।<br>
त्यक्तसङ्गो जितक्रोधो लघ्वाहारो जितेन्द्रियः ॥ २९॥</p>
<p>द्वाविमौ न विरज्येते विपरीतेन कर्मणा ।<br>
निरारम्भो गृहस्थश्च कार्यवांश्चैव भिक्षुकः ॥ ३०॥</p>
<p>माद्यति प्रमदां दृष्ट्वा सुरां पीत्वा च माद्यति ।<br>
तस्माद्दृष्टिविषं नारीं दूरतः परिवर्जयेत् ॥ ३१॥</p>
<p>सम्भाषणं सह स्त्रीभिरालापः प्रेक्षणं तथा ।<br>
नृत्तं गानं सहासं च परिवादांश्च वर्जयेत् ॥ ३२॥</p>
<p>न स्नानं न जपः पूजा न होमो नैव साधनम् ।<br>
नाग्निकार्यादिकार्यं च नैतस्यास्तीह नारद ॥ ३३॥</p>
<p>नार्चनं पितृकार्यं च तीर्थयात्रा व्रतानि च ।<br>
धर्माधर्मादिकं नास्ति न विधिर्लौकिकी क्रिया ॥ ३४॥</p>
<p>सन्त्यजेत्सर्वकर्माणि लोकाचारं च सर्वशः ।<br>
कृमीकीटपतङ्गाश्च तथा योगी वनस्पतीन् ॥ ३५॥</p>
<p>न नाशयेद्बुधो जीवन्परमार्थमतिर्यतिः ।<br>
नित्यमन्तर्मुखः स्वच्छः प्रशान्तात्मा स्वपूर्णधीः ॥ ३६॥</p>
<p>अन्तःसङ्गपरित्यागी लोके विहर नारद ।<br>
नाराजके जनपदे चरत्येकचरो मुनिः ॥ ३७॥</p>
<p>निःस्तुतिर्निर्नमस्कारो निःस्वधाकार एव च ।<br>
चलाचलनिकेतश्च  यतिर्यादृच्छिको भवेदित्युपनिषत् ॥</p>
<p>इति षष्ठोपदेशः ॥ ६॥</p>
<p>अथ यतेर्नियमः कथमिति पृष्टं नारदं पितामहः<br>
पुरस्कृत्य विरक्तः सन्यो वर्षासु ध्रुवशीलोऽष्टौ<br>
मास्येकाकी चरन्नेकत्र निवसेद्भिक्षुर्भयात्सारङ्गवदेकत्र<br>
न तिष्ठेस्वगमननिरोधग्रहणं न कुर्याद्धस्ताभ्यां<br>
नद्युत्तरणं न कुर्यान्न वृक्षारोहणमपि न<br>
देवोत्सवदर्शनं कुर्यान्नैकत्राशी न बाह्यदेवार्चनं<br>
कुर्यात्स्वव्यतिरिक्तं सर्वं त्यक्त्वा मधुकरवृत्त्याहारमहारन्कृशो<br>
भूत्वा मेदोवृद्धिमकुर्वन्नाज्यं रुधिरमिव त्यजेदेकत्रान्नं<br>
पललमिव गन्धलेपनमशुद्धिलेपनमैव क्षारमन्त्यजमिव<br>
वस्त्रमुच्छिष्टपात्रमिवाभ्यङ्गं स्त्रीसङ्गमिव<br>
मित्राह्लादकं मूत्रमिव स्पृहां गोमांसमिव ज्ञातचरदेशं<br>
चण्डालवाटिकामिव स्त्रियमहिमिव सुवर्णं कालकूटमिव<br>
सभास्थलं स्मशानस्थलमिव राजधानीं कुम्भीपाकमिव<br>
शवपिण्डवदेकत्रान्नं न देहान्तरदर्शनं प्रपञ्चवृत्तिं<br>
परित्यज्य स्वदेशमुत्सृज्य ज्ञातचरदेशं विहाय<br>
विस्मृतपदार्थं पुनः प्राप्तहर्ष इव स्वमानन्दमनुस्मर-<br>
न्स्वशरीराभिमानदेशविस्मरणं मत्वा शवमिव हेयमुपगम्य<br>
कारागृहविनिर्मुक्तचोरवत्पुत्राप्तबन्धुभवस्थलं<br>
विहाय दूरतो वसेत् ।<br>
अयत्नेन प्राप्तमाहरन्ब्रह्मप्रणवध्यानानुसन्धानपरो<br>
भूत्वा सर्वकर्मनिर्मुक्तः कामक्रोधलोभमोहमद-<br>
मात्सर्यादिकं दग्ध्वा त्रिगुणातीतः षडूर्मिरहितः<br>
षड्भावविकारशून्यः । सत्यवाक्छुचिरद्रोही ग्राम<br>
एकरात्रं पत्तने पञ्चरात्रं क्षेत्रे पञ्चरात्रं तीर्थे<br>
पञ्चरात्रमनिकेतः स्थिरमतिर्नानृतवादी गिरिकन्दरेषु<br>
वसेदेक एव द्वौ वा चरेत् ग्रामं त्रिभिर्नगरं चतुर्भि-<br>
र्ग्राममित्येकश्चरेत् । भिक्षुश्चतुर्दशकरणानां<br>
न तत्रावकाशं दद्यादविच्छिन्नज्ञानाद्वैराग्यसम्पत्ति-<br>
मनुभूय मत्तो न कश्चिन्नान्यो व्यतिरिक्त इत्यात्मन्यालोच्य<br>
सर्वतः स्वरूपमेव पश्यञ्जीवन्मुक्तिमवाप्य प्रारब्ध-<br>
प्रतिभासनाशपर्यन्तं चतुर्विधं स्वरूपं ज्ञात्वा<br>
देहपतनपर्यन्तं स्वरूपानुसन्धानेन वसेत् ।<br>
त्रिषवणस्नानं कुटीचकस्य बहूदकस्य द्विवारं<br>
हंसस्यैकवारं परमहंसस्य मानसस्नानं<br>
तुरीयातीतस्य भस्मस्नानमवधूतस्य वायव्यस्नानं<br>
ऊर्ध्वपुण्ड्रं कुटीचकस्य त्रिपुण्ड्रं बहूदकस्य<br>
ऊर्ध्वपुण्ड्रं त्रिपुण्ड्रं हंसस्य भस्मोद्धूलनं<br>
परमहंसस्य तुरीयातीतस्य तिलकपुण्ड्रमवधूतस्य न<br>
किञ्चित् । तुरीयातीतावधूतयोः ऋतुक्षौरं कुटीचकस्य<br>
ऋतुद्वयक्षौरं बहूदकस्य न क्षौरं हंसस्य<br>
परमहंसस्य च न क्षौरम् । अस्तिचेदयनक्षौरम् ।<br>
तुरीयातीतावधूतयोः न क्षौरम् । कुटीचकस्यैकान्नं<br>
माधुकरं बहूदकस्य हंसपरमहंसयोः करपात्रं<br>
तुरीयातीतस्य गोमुखं अवधूतस्याजगरवृत्तिः । शाटिद्वयं<br>
कुटीचकस्य बहूदकस्यैकशाटी हंसस्य खण्डं<br>
दिगम्बरं परमहंसस्य एककौपीनं वा तुरीयातीतावधूतयो-<br>
र्जातरूपधरत्वं हंसपरमहंसयोरजिनं न त्वन्येषाम् ।<br>
कुटीचकबहूदकयोर्देवार्चनं हंसपरमहंसयो-<br>
र्मानसार्चनं तुरीयातीतावधूतयोः सोहम्भावना ।<br>
कुटीचकबहूदकयोर्मन्त्रजपाधिकारो हंसपरमहंसयो-<br>
र्ध्यानाधिकारस्तुरीयातीतावधूतयोर्न त्वन्याधिकार-<br>
स्तुरीयातीतावधूतयोर्महावाक्योपदेशाधिकारः<br>
परमहंसस्यापि । कुटीचकबहूदकहंसानां<br>
नान्यस्योपदेशाधिकारः। कुटीचकबहूदकयोर्मानुषप्रणवः<br>
हंसपरमहंसयोरान्तरप्रणवः तुरीयातीतावधूतयोर्ब्रह्मप्रणवः ।<br>
कुटीचकबहूदकयोः श्रवणं हंसपरमहंसयोर्मननं<br>
तुरीयातीतावधूतयोर्निदिध्यासः । सर्वेषामात्मनुसन्धानं<br>
विधिरित्येव मुमुक्षुः सर्वदा संसारतारकं तारकमनुस्मर-<br>
ञ्जीवन्मुक्तो वसेदधिकारविशेषेण कैवल्यप्राप्त्युपाय-<br>
मन्विष्येद्यतिरित्युपनिषत् ॥</p>
<p>इति सप्तमोपदेशः ॥ ७॥</p>
<p>अथ हैनं भगवन्तं परमेष्ठिनं नारदः<br>
पप्रच्छ संसारतारकं प्रसन्नो ब्रूहीति ।<br>
तथेति परमेष्ठी वक्तुमुचक्रमे ओमिति ब्रह्मेति<br>
व्यष्टिसमष्टिप्रकारेण । का व्यष्टिः का<br>
समष्टिः संहारप्रणवः सृष्टिप्रणव-<br>
श्चान्तर्बहिश्चोभयात्मकत्वात्त्रिविधो<br>
ब्रह्मप्रणवः । अन्तःप्रणवो व्यावहारिकप्रणवः ।<br>
बाह्यप्रणव आर्षप्रणवः । उभयात्मको<br>
विराट्प्रणवः । संहारप्रणवो ब्रह्मप्रणव<br>
अर्धमात्राप्रणवः । ओमितिब्रह्म । ओमित्येकाक्षर-<br>
मन्तःप्रणवं विद्धि । सचाष्टधा भिद्यते ।<br>
अकारोकारमकारार्धमात्रानादबिन्दुकलाशक्तिश्चेति ।<br>
तत्र चत्वार अकारश्चायुतावयवान्वित उकारः<br>
सहस्रावयवान्वितो मकारः शतावयवोपेतोऽर्धमात्रा-<br>
प्रणवोऽनन्तावयवाकारः । सगुणो विराट्प्रणवः संहारो<br>
निर्गुणप्रणव उभयात्मकोत्पत्तिप्रणवो यथाप्लुतो<br>
विराट्प्लुतः प्लुतसंहारो विराट्प्रणवः षोडशमात्रात्मकः<br>
षट्त्रिंशत्तत्त्वातीतः । षोडशमात्रात्मकत्वं<br>
कथमित्युच्यते । अकारः प्रथमोकारो द्वितीया मकार-<br>
स्तृतीयार्धमात्रा चतुर्थी नादः पञ्चमी बिन्दुः<br>
षष्ठी कला सप्तमी कलातीताष्टमी शान्तिर्नवमी<br>
शान्त्यतीता दशमी उन्मन्येकादशी मनोन्मनी द्वादशी<br>
पुरी त्रयोदशी मध्यमा चतुर्दशी पश्यन्ती पञ्चदशी<br>
परा । षोडशी पुनश्चतुःषष्टिमात्रा प्रकृति-<br>
पुरुषद्वैविध्यमासाद्याष्टाविंशत्युत्तरभेदमात्रा-<br>
स्वरूपमासाद्य सगुणनिर्गुणत्वमुपेत्यैकोऽपि ब्रह्मप्रणवः<br>
सर्वाधारः परञ्ज्योतिरेष सर्वेश्वरो विभुः । सर्वदेवमयः<br>
सर्वप्रपञ्चाधारगर्भितः ॥ १॥</p>
<p>सर्वाक्षरमयः कालः सर्वागममयः शिवः ।<br>
सर्वश्रुत्युत्तमो मृग्यः सकलोपनिषन्मयः ॥ २॥</p>
<p>भूतं भव्यं भविष्यद्यत्त्रिकालोदितमव्ययम् ।<br>
तदप्योङ्कारमेवायं विद्धि मोक्षप्रदायकम् ॥ ३॥</p>
<p>तमेवात्मानमित्येतद्ब्रह्मशब्देन वर्णितम् ।<br>
तदेकममृतमजरमनुभूय तथोमिति ॥ ४॥</p>
<p>सशरीरं समारोप्य तन्मयत्वं तथोमिति ।<br>
त्रिशरीरं तमात्मानं परम्ब्रह्म विनिश्चिनु ॥ ५॥</p>
<p>परम्ब्रह्मानुसन्दध्याद्विश्वादीनां क्रमः क्रमात् ।<br>
स्थूलत्वात्स्थूलभुक्त्वाच्च सूक्ष्मत्वात्सूक्ष्मभुक् परम् ॥ ६॥</p>
<p>ऐकत्वानन्दभोगाच्च सोऽयमात्मा चतुर्विधः ।<br>
चतुष्पाज्जागरितः स्थूलः स्थूलप्रज्ञो हि विश्वभुक् ॥ ७॥</p>
<p>एकोनविंशतिमुखः साष्टाङ्गः सर्वगः प्रभु ।<br>
स्थूलभुक् चतुरात्माथ विश्वो वैश्वानरः पुमान् ॥ ८॥</p>
<p>विश्वजित्प्रथमः पादः स्वप्नस्थानगतः प्रभुः ।<br>
सूक्ष्मप्रज्ञः स्वतोऽष्टाङ्ग एको नान्यः परन्तप ॥ ९॥</p>
<p>सूक्ष्मभुक् चतुरात्माथ तैजसो भूतराडयम् ।<br>
हिरण्यगर्भः स्थूलोऽन्तर्द्वितीयः पाद उच्यते ॥ १०॥</p>
<p>कामं कामयते यावद्यत्र सुप्तो न कञ्चन ।<br>
स्वप्नं पश्यति नैवात्र तत्सुषुप्तमपि स्फुटम् ॥ ११॥</p>
<p>एकीभूतः सुषुप्तस्थः प्रज्ञानघनवान्सुखी ।<br>
नित्यानन्दमयोऽप्यात्मा सर्वजीवान्तरस्थितः ॥ १२॥</p>
<p>तथाप्यानन्दभुक् चेतोमुखः सर्वगतोऽव्ययः ।<br>
चतुरात्मेश्वरः प्राज्ञस्तृतीयः पादसञ्ज्ञितः ॥ १३॥</p>
<p>एष सर्वेश्वरश्चैष सर्वज्ञः सूक्ष्मभावनः ।<br>
एषोऽन्तर्याम्येष योनिः सर्वस्य प्रभवाप्ययौ ॥ १४॥</p>
<p>भूतानां त्रयमप्येतत्सर्वोपरमबाधकम् ।<br>
तत्सुषुप्तं हि यत्स्वप्नं मायामात्रं प्रकीर्तितम् ॥ १५॥</p>
<p>चतुर्थश्चतुरात्मापि सच्चिदेकरसो ह्ययम् ।<br>
तुरीयावसितत्त्वाच्च एकैकत्वनुसारतः ॥ १६॥</p>
<p>ज्ञातानुज्ञात्रननुज्ञातृविकल्पज्ञानसाधनम् ।<br>
विकल्पत्रयमत्रापि सुषुप्तं स्वप्नमान्तरम् ॥ १७॥</p>
<p>मायामात्रं विदित्वैवं सच्चिदेकरसो ह्ययम् ।<br>
विभक्तो ह्ययमादेशो न स्थूलप्रज्ञमन्वहम् ॥ १८॥</p>
<p>न सूक्ष्मप्रज्ञमत्यन्तं न प्रज्ञं न क्वचिन्मुने ।<br>
नैवाप्रज्ञं नोभयतःप्रज्ञं न प्रज्ञमान्तरम् ॥ १९॥</p>
<p>नाप्रज्ञमपि न प्रज्ञाघनं चादृष्टमेव च ।<br>
तदलक्षणमग्राह्यं यद्व्यवहार्यमचिन्त्य-<br>
मव्यपदेश्यमेकात्मप्रत्ययसारं प्रपञ्चोपशमं<br>
शिवं शान्तमद्वैतं चतुर्थं मन्यन्ते स ब्रह्म<br>
प्रणवः स विज्ञेयो नापरस्तुरीयः सर्वत्र<br>
भानुवन्मुमुक्षूणामाधारः स्वयञ्ज्योतिर्ब्रह्माकाशः<br>
सर्वदा विराजते परम्ब्रह्मत्वादित्युपनिषत् ॥</p>
<p>इति अष्टमोपदेशः ॥ ८॥</p>
<p>अथ ब्रह्मस्वरूपं कथमिति नारदः पप्रच्छ ।<br>
तं होवाच पितामहः किं ब्रह्मस्वरूपमिति ।<br>
अन्योसावन्योहमस्मीति ये विदुस्ते पशवो न स्वभाव-<br>
पशवस्तमेवं ज्ञात्वा विद्वान्मृत्युमुखात्प्रमुच्यते<br>
नान्यः पन्था विद्यतेऽयनाय ।<br>
कालः स्वभावो नियतिर्यदृच्छा<br>
भूतानि योनिः पुरुष इति चिन्त्यम् ।<br>
संयोग एषां नत्वात्मभावा-<br>
दात्मा ह्यनीशः सुखदुःखहेतोः ॥ १॥</p>
<p>ते ध्यानयोगानुगता अपश्यन्<br>
देवात्मशक्तिं स्वगुणैर्निगूढाम् ।<br>
यः कारणानि निखिलानि तानि<br>
कालात्मयुक्तान्यधितिष्ठत्येकः ॥ २॥</p>
<p>तमेकस्मिंस्त्रिवृतं षोडशान्तं<br>
शतार्धारं विंशप्रतित्यराभिः ।<br>
अष्टकैः षड्भिर्विश्वरूपैकपाशं<br>
त्रिमार्गभेदं द्विनिमित्तैकमोहम् ॥ ३॥</p>
<p>पञ्चस्रोतोम्बुं पञ्चयोन्युग्रवक्त्रां<br>
पञ्चप्राणोर्मिं पञ्चबुद्ध्यादिमूलाम् ।<br>
पञ्चावर्तां पञ्चदुःखौघवेगां<br>
पञ्चशद्भेदां पञ्चपर्वामधीमः ॥ ४॥</p>
<p>सर्वाजीवे सर्वसंस्थे बृहन्ते<br>
तस्मिन्हंसो भ्राम्यते ब्रह्मचक्रे ।<br>
पृथगात्मानं प्रेरितारं च मत्वा<br>
जुष्टस्ततस्तेनामृतत्वमेति ॥ ५॥</p>
<p>उद्गीथमेतत्परमं तु ब्रह्म<br>
तस्मिंस्त्रयं स्वप्रतिष्ठाक्षरं च ।<br>
अत्रान्तरं वेदविदो विदित्वा<br>
लीनाः परे ब्रह्मणि तत्परायणाः ॥ ६॥</p>
<p>संयुक्तमेतत्क्षरमक्षरं च<br>
व्यक्ताव्यक्तं भरते विश्वमीशः ।<br>
अनीशश्चात्मा बध्यते भोक्तृभावा-<br>
ज्ज्ञात्वा देवं मुच्यते सर्वपाशैः ॥ ७॥</p>
<p>ज्ञाज्ञौ द्वावजावीशनीशावजा<br>
ह्येका भोक्तृभोगार्थयुक्ता ।<br>
अनन्तश्चात्मा विश्वरूपो ह्यकर्ता<br>
त्रयं यदा विन्दते ब्रह्ममेतत् ॥ ८॥</p>
<p>क्षरं प्रधानममृताक्षरं हरः<br>
क्षरात्मानावीशते देव एकः ।<br>
तस्याभिध्यानाद्योजनात्तत्त्वभावा-<br>
द्भूयश्चान्ते विश्वमायानिवृत्तिः ॥ ९॥</p>
<p>ज्ञात्वा देवं मुच्यते सर्वपाशैः<br>
क्षीणैः क्लेशैर्जन्ममृत्युप्रहाणिः ।<br>
तस्याभिध्यानात्तृतयं देहभेदे<br>
विश्वैश्वर्यं केवल आत्मकामः ॥ १०॥</p>
<p>एतज्ज्ञेयं नित्यमेवात्मसंस्थं<br>
नातः परं वेदितव्यं हि किञ्चित् ।<br>
भोक्ता भोग्यं प्रेरितारं च मत्वा<br>
सर्वं प्रोक्तं त्रिविधं ब्रह्ममेतत् ॥ ११॥</p>
<p>आत्मविद्या तपोमूलं तद्ब्रह्मोपनिषत्परम् ।<br>
य एवं विदित्वा स्वरूपमेवानुचिन्तयं-<br>
स्तत्र को मोहः कः शोक एकत्वमनुपश्यतः ॥ १२॥</p>
<p>तस्माविराड्भूतं भव्यं<br>
भविष्यद्भवत्यनश्वरस्वरूपम् ।<br>
अणोरणीयान्महतो महीया-<br>
नात्मास्य जन्तोर्निहितो गुहायाम् ।<br>
तमक्रतुं पश्यति वीतशोको<br>
धातुःप्रसादान्महिमानमीशम् ॥ १३॥</p>
<p>अपाणिपादो जवनो ग्रहीता<br>
पश्यत्यचक्षुः स श्रुणोत्यकर्णः ।<br>
स वेत्ति वेद्यं न च तस्यास्ति वेत्ता<br>
तमाहुरग्र्यं पुरुषं महान्तम् ॥ १४॥</p>
<p>अशरीरं शरीरेष्वनवस्थेश्ववस्थितम् ।<br>
महान्तं विभुमात्मानं मत्वा धीरो न शोचति ॥ १५॥</p>
<p>सर्वस्य धातारमचिन्त्यशक्तिं<br>
सर्वागमान्तार्थविशेषवेद्यम् ।<br>
परात्परं परमं वेदितव्यं<br>
सर्वावसाने सकृद्वेदितव्यम् ॥ १६॥</p>
<p>कविं पुराणं पुरुषोत्तमोत्तमं<br>
सर्वेश्वरं सर्वदेवैरुपास्यम् ।<br>
अनादि मध्यान्तमनन्तमव्ययं<br>
शिवाच्युताम्भोरुहगर्भभूधरम् ॥ १७॥</p>
<p>स्वेनावृतं सर्वमिदं प्रपञ्चं<br>
पञ्चात्मकं पञ्चसु वर्तमानम् ।<br>
पञ्चीकृतानन्तभवप्रपञ्चं<br>
पञ्चीकृतस्वावयवैरसंवृतम् ।<br>
परात्परं यन्महतो महान्तं<br>
स्वरूपतेजोमयशाश्वतं शिवम् ॥ १७॥</p>
<p>नाविरतो दुश्चरितान्नाशान्तो नासमाहितः ।<br>
नाशान्तमनसो वापि प्रज्ञानेनैनमाप्नुयात् ॥ १८॥</p>
<p>नान्तःप्रज्ञं न बहिःप्रज्ञं न स्थूलं नास्थूलं<br>
न ज्ञानं नाज्ञानं नोभयतःप्रज्ञमग्राह्य-<br>
मव्यवहार्यं स्वान्तःस्थितः स्वयमेवेति य एवं वेद<br>
स मुक्तो भवति स मुक्तो भवतीत्याह भगवान्पितामहः ।<br>
स्वस्वरूपज्ञः परिव्राट् परिव्राडेकाकी चरति<br>
भयत्रस्तसारङ्गवत्तिष्ठति । गमनविरोधं न करोति ।<br>
स्वशरीरव्यतिरिक्तं सर्वं त्यक्त्वा ष्ट्पदवृत्त्या स्थित्वा<br>
स्वरूपानुसन्धानं कुर्वन्सर्वमनन्यबुद्ध्या<br>
स्वस्मिन्नेव मुक्तो भवति । स परिव्राट् सर्वक्रियाकारकनिवर्तको<br>
गुरुशिष्यशास्त्रादिविनिर्मुक्तः सर्वसंसारं विसृज्य<br>
चामोहितः परिव्राट् कथं निर्धनिकः सुखी धनवा-<br>
ञ्ज्ञानाज्ञानोभयातीतः सुखदुःखातीतः<br>
स्वयञ्ज्योतिप्रकाशः सर्ववेद्यः सर्वज्ञः सर्वसिद्धिदः<br>
सर्वेश्वरः सोऽहमिति । तद्विष्णोः परमं पदं यत्र<br>
गत्वा न निवर्तन्ते योगिनः । सूर्यो न तत्र भाति<br>
न शशाङ्कोऽपि न स पुनरावर्तते न स पुनरावर्तते<br>
तत्कैवल्यमित्युपनिषत् ॥</p>
<p>इति नवमोपदेशः ॥ ९॥</p>
<p>ॐ भद्रं कर्णेभिः श्रुणुयाम देवा ।<br>
भद्रं पश्येमाक्षभिर्यजत्राः ।<br>
स्थिरैरङ्गैस्तुष्टुवाँसस्तनूभिः ।<br>
व्यशेम देवहितं यदायुः ।<br>
स्वस्ति न इन्द्रो वृद्धश्रवाः ।<br>
स्वस्ति नः पूषा विश्ववेदाः ।<br>
स्वस्ति नस्तार्क्ष्यो अरिष्टनेमिः ।<br>
स्वस्ति नो बृहस्पतिर्दधातु ॥</p>
<p>ॐ शान्तिः शान्तिः शान्तिः ॥</p>
<p>॥ इति नारदपरिव्राजकोपनिषत्समाप्ता ॥</p>
<p>'&rsquo;</p>

  </div>
</article>


        

        



    <aside class="card border noPrint" id="section-tree-item-upaniShat_120-sangrahaH_nAradaparivrAjakopaniShat_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/upaniShat/120-sangrahaH/nAradaparivrAjakopaniShat/">नारदपरिव्राजकोपनिषत् </a>
            <a data-toggle="collapse" href="#section-tree-item-body-upaniShat_120-sangrahaH_nAradaparivrAjakopaniShat_md" role="button" aria-expanded="false" aria-controls="section-tree-item-body-upaniShat_120-sangrahaH_nAradaparivrAjakopaniShat_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-upaniShat_120-sangrahaH_nAradaparivrAjakopaniShat_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: नारदपरिव्राजकोपनिषत्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2025 Sep 3 04:51:09 UTC. (<a href="http://google.com/search?q=04%3a51%3a09%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
