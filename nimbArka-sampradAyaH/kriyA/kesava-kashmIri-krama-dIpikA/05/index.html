<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | ०५</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/">
  <meta property="og:site_name" content="आगमे वैष्णवे विश्वासटिप्पन्यः">
  <meta property="og:title" content="०५">
  <meta property="og:description" content="अधुना दीक्षितस्य मन्त्र-विधिं दर्शयति-
चैत्रे कृत्वैतन् मासि कर्माच्छ-पक्षे
पुण्य-र्क्षे भूयो देशिकात् प्राप्य दीक्षाम् ।
तेनानुज्ञातः पूर्व-सेवां द्वितीये
मासि द्वादश्याम् आरभेतामलायाम् ॥ क्र्द्_५।१ ॥
गोविन्द-भट्टाचार्यः चैत्रे मासि पुण्य-र्क्षे शुभ-नक्षत्रे अच्छ-पक्षे शुक्ल-पक्षे एतत् कर्म मन्त्र-दीक्षात्मकं कर्म कृत्वा भूयः पुनर् अपि देशिकात् गुरोर् दीक्षां मन्त्रोपदेशं प्राप्यानन्तरं तेन गुरुणानुज्ञातः द्वितीये मासि वैशाखे द्वादश्याम् तिथौ पूर्व-सेवां पुरश्चरणम् आरभेत् । चैत्रे दुःखाय दीक्षा स्यात् इति वचनं गोपाल-मन्त्र-भिन्न-दीक्ष-विषयम् ॥ क्र्द्च्_५।१ ॥
कृत्वा स्नानाद्यं कर्म देहार्चनान्तं
वर्त्माश्रित्य प्राग् ईरितं मन्त्रि-मुख्यः ।
शुद्धो मौनी सन् ब्रह्मचारी निशाशी
जप्याच् छान्तात्मा शुद्ध-पद्माक्ष-दाम्ना ॥ क्र्द्_५।२ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="nimbarka-sampradayah">

  <meta itemprop="name" content="०५">
  <meta itemprop="description" content="अधुना दीक्षितस्य मन्त्र-विधिं दर्शयति-
चैत्रे कृत्वैतन् मासि कर्माच्छ-पक्षे
पुण्य-र्क्षे भूयो देशिकात् प्राप्य दीक्षाम् ।
तेनानुज्ञातः पूर्व-सेवां द्वितीये
मासि द्वादश्याम् आरभेतामलायाम् ॥ क्र्द्_५।१ ॥
गोविन्द-भट्टाचार्यः चैत्रे मासि पुण्य-र्क्षे शुभ-नक्षत्रे अच्छ-पक्षे शुक्ल-पक्षे एतत् कर्म मन्त्र-दीक्षात्मकं कर्म कृत्वा भूयः पुनर् अपि देशिकात् गुरोर् दीक्षां मन्त्रोपदेशं प्राप्यानन्तरं तेन गुरुणानुज्ञातः द्वितीये मासि वैशाखे द्वादश्याम् तिथौ पूर्व-सेवां पुरश्चरणम् आरभेत् । चैत्रे दुःखाय दीक्षा स्यात् इति वचनं गोपाल-मन्त्र-भिन्न-दीक्ष-विषयम् ॥ क्र्द्च्_५।१ ॥
कृत्वा स्नानाद्यं कर्म देहार्चनान्तं
वर्त्माश्रित्य प्राग् ईरितं मन्त्रि-मुख्यः ।
शुद्धो मौनी सन् ब्रह्मचारी निशाशी
जप्याच् छान्तात्मा शुद्ध-पद्माक्ष-दाम्ना ॥ क्र्द्_५।२ ॥">
  <meta itemprop="wordCount" content="5831">
  <meta name="twitter:card" content="summary">
  <meta name="twitter:title" content="०५">
  <meta name="twitter:description" content="अधुना दीक्षितस्य मन्त्र-विधिं दर्शयति-
चैत्रे कृत्वैतन् मासि कर्माच्छ-पक्षे
पुण्य-र्क्षे भूयो देशिकात् प्राप्य दीक्षाम् ।
तेनानुज्ञातः पूर्व-सेवां द्वितीये
मासि द्वादश्याम् आरभेतामलायाम् ॥ क्र्द्_५।१ ॥
गोविन्द-भट्टाचार्यः चैत्रे मासि पुण्य-र्क्षे शुभ-नक्षत्रे अच्छ-पक्षे शुक्ल-पक्षे एतत् कर्म मन्त्र-दीक्षात्मकं कर्म कृत्वा भूयः पुनर् अपि देशिकात् गुरोर् दीक्षां मन्त्रोपदेशं प्राप्यानन्तरं तेन गुरुणानुज्ञातः द्वितीये मासि वैशाखे द्वादश्याम् तिथौ पूर्व-सेवां पुरश्चरणम् आरभेत् । चैत्रे दुःखाय दीक्षा स्यात् इति वचनं गोपाल-मन्त्र-भिन्न-दीक्ष-विषयम् ॥ क्र्द्च्_५।१ ॥
कृत्वा स्नानाद्यं कर्म देहार्चनान्तं
वर्त्माश्रित्य प्राग् ईरितं मन्त्रि-मुख्यः ।
शुद्धो मौनी सन् ब्रह्मचारी निशाशी
जप्याच् छान्तात्मा शुद्ध-पद्माक्ष-दाम्ना ॥ क्र्द्_५।२ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/nimbArka-sampradAyaH\/kriyA\/kesava-kashmIri-krama-dIpikA\/05\/".replace(basePath, "/");
  pageVars.pageParams = {};
  pageVars.pageSource = "nimbArka-sampradAyaH\/kriyA\/kesava-kashmIri-krama-dIpikA\/05.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>







    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/fonts.css" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> ०५</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०५">०५</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/nimbArka-sampradAyaH/kriyA/kesava-kashmIri-krama-dIpikA/05.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अधुना दीक्षितस्य मन्त्र-विधिं दर्शयति-</p>
<p>चैत्रे कृत्वैतन् मासि कर्माच्छ-पक्षे<br>
पुण्य-र्क्षे भूयो देशिकात् प्राप्य दीक्षाम् ।<br>
तेनानुज्ञातः पूर्व-सेवां द्वितीये<br>
मासि द्वादश्याम् आरभेतामलायाम् ॥ क्र्द्_५।१ ॥</p>
<details open><summary>गोविन्द-भट्टाचार्यः</summary>
<p>चैत्रे मासि पुण्य-र्क्षे शुभ-नक्षत्रे अच्छ-पक्षे शुक्ल-पक्षे एतत् कर्म मन्त्र-दीक्षात्मकं कर्म कृत्वा भूयः पुनर् अपि देशिकात् गुरोर् दीक्षां मन्त्रोपदेशं प्राप्यानन्तरं तेन गुरुणानुज्ञातः द्वितीये मासि वैशाखे द्वादश्याम् तिथौ पूर्व-सेवां पुरश्चरणम् आरभेत् । चैत्रे दुःखाय दीक्षा स्यात् इति वचनं गोपाल-मन्त्र-भिन्न-दीक्ष-विषयम् ॥ क्र्द्च्_५।१ ॥</p>
</details>
<hr>
<p>कृत्वा स्नानाद्यं कर्म देहार्चनान्तं<br>
वर्त्माश्रित्य प्राग् ईरितं मन्त्रि-मुख्यः ।<br>
शुद्धो मौनी सन् ब्रह्मचारी निशाशी<br>
जप्याच् छान्तात्मा शुद्ध-पद्माक्ष-दाम्ना ॥ क्र्द्_५।२ ॥</p>
<details open><summary>गोविन्द-भट्टाचार्यः</summary>
<p>कृत्वेति । मन्त्रि-मुख्यः साधकः स्नानम् आरभ्यात्म-योगान्तं कर्म कृत्वा प्राग् ईरितं वर्त्माश्रित्य पूर्वोक्त-पूजा-प्रकारम् आश्रित्य शुद्धो गायत्री-जपेन निष्पापो ब्राह्मणाद्य्-उक्त-बाह्यान्तर-शौच-युक्तो मौनी वाग्-यतो ब्रह्मचारी अष्ट-विध-मैथुन-त्यागी निशाशी रात्रि-भोजी शान्तात्मा अनुद्धत-चित्तः शुक्ल-पद्म-बीज-मालया जप्यात् ।</p>
<p>अत्रैवम् आगमान्तरोक्तं बोद्धव्यम् । शुभे दिने क्रोशं क्रोश-द्वयं वा क्षेत्रं विहारार्थं परिकल्प्य क्षीर-द्रुम-भव-वितस्ति-परिमिताष्ट-कीलकाः प्रत्येकम् एकदैव वा दश-कृत्वः शत-कृत्वो वा जपित्वा अष्ट-दिग्-देवताः सम्पूज्य मध्ये क्षेत्रे क्षेत्र-पाल-बलिं दत्त्वा पूजां कृत्वा पूर्वाद्य्-अष्ट-दिक्षु तान् निखन्यात् तत्र तत्र तत्-तन्-नाम्ना दिक्-पति-बलिं च दत्त्वा दीपकं च दत्त्वा जप-पूर्व-दिवसे एक-भोजनम् उपवासो वा गुरुं ब्राह्मणांश् च तर्पयेत् ।</p>
<p>तथा च सनत्-कुमार-कल्पे-<br>
विप्रांश् च भोजयेद् अन्न-भोजनाच्छादनादिभिः ।<br>
बहुभिर् वस्त्र-भूषाभिः सम्पूज्य गुरुम् आत्मनः ।<br>
आरभेत जपं पश्चात् तद्-अनुज्ञा-पुरःसरम् ॥ इति ।</p>
<p>ततो ऽग्रिम-दिने स्नानादिकं कृत्वा सङ्कल्पं कुर्यात् ॐ अद्यों नम इत्य् आद्य् उच्चार्यामुक-मन्त्रस्य सिद्धि-काम इयत् सङ्ख्याक-जप-तद्-दशांशामुक-द्रव्य-होम-तद्-दशांशामुक-द्रव्य-तर्पण-तद्-दशांशामुकाभिषेक-तद्-दशांश-ब्राह्मण-सम्प्रदानक-भोज्य-दानात्मक-पुरश्चरण-कर्म करिष्ये इति सङ्कल्पं कुर्यात् । ततो मन्त्र-र्षि-छन्दो-देवतानां काम-स्थाने पुरश्चरण-जपे विनियोग इति । जपे चायं नियमः-</p>
<pre><code>   नैरन्तर्य-विधिः प्रोक्तो न दिनं व्यतिलङ्घयेत् ।  
</code></pre>
<p>शयनं दर्भ-शय्यायां शुचिः प्रयत-मानसः ।<br>
दिवसातिक्रमे दोषः सिद्धि-बाधः प्रजायते ॥</p>
<p>नारदीये-<br>
शनैः शनैर् अविस्पष्टं न द्रुतं न विलम्बितम् ।<br>
न न्यूनं नाधिकं वापि जपं कुर्याद् दिने दिने ॥</p>
<p>तथान्यत्र-<br>
अनन्य-मानसः प्रातः कालान् मध्यन्दिनावधि ।</p>
<p>नारदीये तथैव च-<br>
न वदन् न स्वपन् गच्छन् नान्यत् किम् अपि संस्मरन् ।<br>
न क्षुज्-जृम्भण-हिक्कादि-विकली-कृत-मानसः ॥<br>
मन्त्र-सिद्धिम् अवाप्नोति तस्माद् यत्न-परो भवेत् ।<br>
उष्णीषो कञ्चुकी नग्नो मुक्त-केशः तथैव च ॥<br>
प्रसारित-पाणि-पादो नोच्च-पादासनो भवेत् ॥</p>
<p>तथा वैशम्पायन-संहितायाम्-<br>
स्नानं त्रि-सवनं प्रोक्तम् अशक्तौ द्विः सकृत् तथा ।<br>
अस्नातस्य फलं नास्ति न वा तर्पयतः पितॄन् ॥<br>
नासत्यम् अभिभाषेत नेन्द्रियाणि प्रलोभयेत् ।<br>
शयनं दर्भ-शय्यायां शुचिः प्रयत-मानसः ॥<br>
तद्-वासः क्षालयेन् नित्यम् अन्यथा विघ्नम् आवहेत् ।<br>
नैकवासा जपेन् मन्त्रं बहु-वस्त्री कदाचन ॥<br>
उपर्य्-अधो बहिर् वस्त्रे पुरश्चरण-कृद् भजेत् ॥</p>
<p>तथा नारदीये-<br>
स्त्री-शूद्राभ्यां न सम्भाषेद् रात्रौ जप-परो न च ।<br>
जपेन् न सन्ध्या-कालेषु प्रदोषे नोभयेषु च ।<br>
ब्राह्मणानीत-वस्त्र-शुद्ध-जलेन कर्मकृद् भवेत् ॥ इति ॥ क्र्द्च्_५।२ ॥</p>
</details>
<hr>
<p>अपि तु कृत्यम् आह-</p>
<p>तन्वन् शुश्रूषां गोषु ताभ्यः प्रयच्छन्<br>
ग्रासं भूतेषु प्रोद्वहश् चानुकम्पाम् ।<br>
मन्त्राधिष्ठात्रिं देवतां वन्दमानो<br>
दुर्गां दुबोध-ध्वान्त-भानुं गुरुं च ॥ क्र्द्_५।३ ॥</p>
<details open><summary>गोविन्द-भट्टाचार्यः</summary>
<p>गोषु शुश्रूषां गो-परिचर्यां धूम-कण्डूयनादि-रूपां सेवां विस्तारयन् । किं कुर्वन् ? ताभ्यो गोभ्यो ग्रास ं प्रयच्छन् गोपाल-मन्त्र एव ग्रासादिकम् अत्रोपादानाद् अन्यत्रानुक्तेश् च । भूतेषु प्राणिषु करुणां धारयन् मन्त्राधिष्ठातृ-देवतां दुर्गाम् अज्ञानान्धकार-सूर्यं गुरुं च वन्दमानः ॥ क्र्द्च्_५।३ ॥</p>
</details>
<hr>
<p>कुर्वन्न् आत्मीयं कर्म वर्णाश्रम-स्थं<br>
मन्त्रं जप्त्वा त्रिः स्नान-काले ऽभिषिञ्चेत् ।<br>
आचामन् पाथस्-तत्त्व-सङ्ख्या-प्रजप्तं<br>
भुञ्जानश् चान्नं सप्त-जप्ताञ्चनादि ॥ क्र्द्_५।४ ॥</p>
<details open><summary>गोविन्द-भट्टाचार्यः</summary>
<p>स्वीयं वर्णाश्रमोक्तं कर्म कुर्वन् आत्मीयं आत्मनो यो वर्णो ब्राह्मणादिर् यो वाश्रमो ब्रह्मचर्यादिस् तत्र तत्रस्थं कर्म विहितं तत् तत् कुर्वन्न् इत्य् अर्थः । मन्त्र-जप्त-जलेन काले वार-त्रयं स्वात्मानम् अभिषिञ्चेत् तत्त्व-सङ्ख्या-प्रजप्तं द्वात्रिंशत्-सङ्ख्या-प्रजप्तं पञ्च-विंशति-प्रजप्तं वा तथा जलम् आचामन् इत्थम् एवान्नं भुञ्जानः । पुनः कीदृशः ? सप्त-जप्तम् अञ्जनादि-कज्जलादि यस्य स तथा आदि-शब्देन गन्ध-माल्यादीनां परिग्रहः । अञ्जनाद्य इति क्वचित् पाठः ॥ क्र्द्च्_५।४ ॥</p>
</details>
<hr>
<p>जप-स्थानम् आह-</p>
<p>अद्रेः शृङ्गे नद्यास् तटे बिल्व-मूले<br>
तोये हृदघ्ने गोकुल-विष्णु-गेहे ।<br>
अश्वत्थाधस्ताद् अम्बुधेश् चापि तीरे<br>
स्थानेष्व् एतेष्व् आसीन एकैकशस् तु ॥ क्र्द्_५।५ ॥</p>
<details open><summary>गोविन्द-भट्टाचार्यः</summary>
<p>प्रजपेद् अयुत-चतुष्कं दशाक्षरं मनु-वरं पृथक् क्रमशः ।<br>
अष्टादशाक्षरं चेद् अयुत-द्वयम् इत्य् उदीरिता सङ्ख्या ॥ क्र्द्_५।६ ॥</p>
<p>पर्वत-शृङ्गे नदी-तीरे बिल्व-वृक्ष-समीप-देशे हृदय-प्रमाण-जले गोष्ठे विष्णु-प्रतिमाधिष्ठित-गेहे पिप्पल-वृक्ष-समीप-देशे समुद्रस्य तीरे अष्टसु स्थानेषु आसीन उपविष्टः एकैकशः एकैकस्मिन् स्थाने स्थानेषु क्रमशः क्रमेण पृथक् अयुत-चतुष्कं कृत्वा दशाक्षर-मन्त्रं जपेत् यदाष्टादशाक्षर-मन्त्रः तदायुत-द्वयं कृत्वा इति जप-सङ्ख्योदीरिता अत्र न प्रतिस्थानम् अयुत-चतुष्कायुत-द्वय-जपः किन्तु यथा जप्तव्यं येन सर्वत्र जपेन तावत्य् एव सङ्ख्या भवति अन्यथाष्टसु स्थानेषु जपेनाष्टादशाक्सरे षोडशायुत-जपः स्यात् । प्रपञ्च-सारे ऽपि-अयुत-द्वितयावधि-जपः स्याद् इति । यद्यप्य् अष्टादशाक्षरे इयं सङ्ख्या तथापि तुल्य-न्यायाद् दशाक्षरे ऽपि इयम् एव व्यवस्थेति<br>
रुद्रधरः ॥ क्र्द्च्_५।५-६ ॥</p>
</details>
<hr>
<p>उक्तेषु स्थानेषूउय् क्रमेणाहार-नियमम् आह-</p>
<p>शाकं मूलं फलं गो-स्तन-भव-दधिनी भैक्षम् अन्नं च सक्तुं<br>
दुग्धान्नं चेत्य् अदानः क्षिति-धर-शिखरादौ क्रमात् स्थान-भेदे ।<br>
एकं चैषाम् अशक्तौ गदितम् इह मया पूर्वासेवा-विधानं<br>
निर्वृत्ते ऽस्मिन् पुनश् च प्रजपतु विधिवत् सिद्धये साधकेशः ॥ क्र्द्_५।७ ॥</p>
<details open><summary>गोविन्द-भट्टाचार्यः</summary>
<p>क्षिति-धर-शिखरादौ पूर्वोक्त-पर्वत-शृङ्गादौ स्थान-विशेषे क्रमाद् एकैकं क्रमेण विहितं शाकं वास्तुकादि मूलं शूरणादि फलं आम्रादि गो-स्तन-भवं दुग्धं दधि च द्वन्द्वः भैक्षं भिक्षात उपलब्धम् अन्नं च प्रशस्तं हैमतिकं सितास्विन्नं सक्तुं भृष्ट-यव-चूर्णं दुग्धान्नं पायसं अदानो भक्षमाणो जपं कुर्यात् मितोदनम् ।</p>
<pre><code>   शस्तान्नं च समश्नीयान् मन्त्र-सिद्धि-समीहया ।  
</code></pre>
<p>तस्मान् नित्यं प्रयत्नेन शस्तान्नाशी भवेन् नरः ॥ इति ।</p>
<p>अशक्तं प्रत्य् आह-एकम् इति । अशक्तौ चैषाम् अद्रि-शृङ्गाद्य्-अष्ट-स्थानानां मध्ये एकं स्थानं समाश्रित्य शाकाद्य्-अष्ट-विधेष्व् एकं भोजनम् आश्रित्य जपं कुर्यात् । तद् उक्तं नारदीये-</p>
<p>मृदु कोष्णं सुपक्वं च कुर्याद् वै लघु-भोजनम् ।<br>
नेन्द्रियाणां यथा वृद्धिस् तथा भुञ्जीत साधकः ॥<br>
यद् वा तद् वा परित्याज्यं दुष्टानां सङ्गमं तथा ॥</p>
<p>इह ग्रन्थे पूर्व-सेवाविधानं मया गदितं कथितम् अस्मिन्न् निवृत्ते सम्पूर्णे पुरश्चरण-जपे पुनश् च प्रजपतु सिद्धये विशिष्ट-फल-सिद्धये विधिवत् यथोक्त-प्रकारेण अत्र केचिद् अस्मिन् पूर्व-सेवारम्भे कर्मणि निर्वृत्ते समाप्ते पुनः पुरश्चरण-जपं करोत्व् इत्य् आहुः ॥ क्र्द्च्_५।७ ॥</p>
</details>
<hr>
<p>देहार्चनान्ते दिनशो दिनादौ<br>
दीक्षोक्त-मार्गान्यतरं विधानम् ।<br>
आश्रित्य कृष्णं प्रयजेद् विविक्ते<br>
गेहे निषण्णो हुत-शिष्ट-भोजी ॥ क्र्द्_५।८ ॥</p>
<details open><summary>गोविन्द-भट्टाचार्यः</summary>
<p>देहार्चनान्ते देह-पूजावसाने दिनशः प्रतिदिनं दिनादौ प्रातर् दीक्षोक्त-मार्गेषु षोडश-पञ्चोपचारादिषु अन्यतरम् एकं वर्त्माश्रित्य कृष्णं प्रयजेत् पूजयतु आवरण-भेदाद् वर्त्म-भेदः । कीदृशः ? विविक्त एकान्ते गृहे निषण्ण उपविष्टः । पुनः कीदृशः ? हुत-शिष्ट-भोजी प्रात्यहिक-जप-दशांश-होमावशिष्ट-भोजी ॥ क्र्द्च्_५।८ ॥</p>
</details>
<hr>
<p>प्रकारान्तरम् अपि महते फलाय पुरश्चरणम् आह-दश-लक्षम् इति रुद्रधरः । वयं तु पश्यामः । प्रकृत-यथोक्त-पुरश्चरणम् आह-</p>
<p>दश-लक्षम् अक्षय-फल-प्रदं मनुं<br>
प्रतिजप्य शिक्षित-मतिर् दशाक्षरम् ।<br>
जुहुयाद् गुडाज्य-मधु-सम्प्लुतैर् नवैर्<br>
अरुणाम्बुजैर् हुतवहे दशायुतम् ॥ क्र्द्_५।९ ॥</p>
<details open><summary>गोविन्द-भट्टाचार्यः</summary>
<p>शुद्ध-मतिः साधकः अक्षय-फलदं मोक्ष-फलं दशाक्षरं मनुं दश-लक्षं प्रतिजप्य हुतवहे संस्कृताग्नौ अरुणाम्बुजैर् अरुण-कमलैर् दशा-युतं लक्षम् एकं जुहुयात् । कीदृशैः ? गुडाज्य-मधु-सम्प्लुतैः गुड-घृत-मधु-संयुक्तैः ॥ क्र्द्च्_५।९ ॥</p>
</details>
<hr>
<p>शुषिर-युगल-वर्णं चेन् मनुं पञ्च-लक्षं<br>
प्रजपतु जुहुयाच् च प्रोक्त-क्प्त्यार्ध-लक्षम् ।<br>
अमल-मतिर् अलाभे पायसैर् अम्बुजानां<br>
सहित-घृत-सितैर् एवारभेद् धोम-कर्म ॥ क्र्द्_५।१० ॥</p>
<details open><summary>गोविन्द-भट्टाचार्यः</summary>
<p>शुषिर-युगल-वर्णं शुषिरं छिद्रं नव-सङ्ख्यात्मकं तस्य युगलं द्वन्द्वं अष्टादशाक्षरं जपेत् तदा पञ्च-लक्षं प्रजपतु प्रोक्त-क्प्त्या पूर्वोक्त-परिपाट्या चार्ध-लक्षम् जुहुयात् यथोक्त-होम-द्रव्यालाभे द्रव्यान्तरम् आह अमल-मतिर् इति शुद्ध-मतिः अम्बुजानां पद्मानाम् अलाभे ऽप्राप्तौ पायसैः परमान्नैर् होमम् आरभेत । कीदृशैः ? सहिते घृत-सिते येषु तैः घृत-शर्करा-सहितैर् इत्य् अर्थः । स्वाहान्तेन होम-पूजेति सर्वत्र बोद्धव्यं होमादेश् चानुष्ठान-प्रकारो मत्-कृत-होमानुष्ठान-पद्धतेर् अवगन्तव्यः । नारदीये, यथा-<br>
जपस्य तु दशांशेन होमः कार्यो दिने दिने ।<br>
अथवा लक्ष-पर्यन्तं होमः कार्यो विपश्चिता ॥ इति ॥ क्र्द्च्_५।१० ॥</p>
</details>
<hr>
<p>होमाशक्तं प्रत्याह-<br>
असक्तानां होमे निगम-रसनागेन्द्र-गुणितो<br>
जपः कार्यश् चेति दिव्ज-नृप-विशाम् आहुर् अपरे ।<br>
सहोमश् चेद् एषां सम इह जपो होम-रहितो<br>
य उक्तो वर्णानां स खलु विहितस् तच्-चल-दृशाम् ॥ क्र्द्_५।११ ॥</p>
<details open><summary>गोविन्द-भट्टाचार्यः</summary>
<p>तावद् द्रव्याद्य्-असम्पत्त्या होम-कर्मणि असमर्थानां ब्राह्मण-क्षत्रिय-वैश्यानां यथा-साङ्ख्यं निगमा वेदाश् चत्वारः रसाः षट् नागेन्द्रा अष्टौ एतैर् गुणितैर् जप्यो ऽनुष्ठेय इत्य् अपरे आचार्या आहुः । तत्र कृत एव जपः एतैर् गुणित इति रुद्रधरः । वस्तुतस् तु-<br>
होमाशक्तौ जपं कुर्याद् धोम-सङ्ख्या-चतुर्गुणम् ।<br>
षड्-गुणं चाष्ट-गुणितं यथा-सङ्ख्यं द्विजातयः ॥<br>
इति पुरश्चरण-चन्द्रिकोक्तम् एव युक्तं पश्यामः ।<br>
होम-कर्मण्य् अशक्तानां विप्राणां द्विगुणो जपः ।<br>
इतरेषां तु वर्णानां त्रिगुणो हि विधीयते ॥ इति ।</p>
<p>एतेषां मतापेक्षया अपर इत्य् उक्तम् । एतेषां च मते तर्पणादि-व्यतिरेकेण मूल-भूत-जप-द्विगुण-जपेनैव पुरश्चरण-सिद्धिर् भवति तथैव ग्रन्थान्तरे ऽभिधानात् । एषां ब्राह्मणादीनां होम-सहितश् चेज् जपः तदा त्रयाणाम् अपि अयुत-चतुष्टयादि-समानम् एव वर्णानां ब्राह्मणादीनां होम-रहितो य उक्तो जपः । अत्र होम-रहितो यश् चतुर्गुणो जप इति भैरव-त्रिपाठिनः । स एव तच्-चल-दृशां तत्-पत्नीनां विहितः ॥ क्र्द्च्_५।११ ॥</p>
</details>
<p>सनातनः : होमे असमर्थानां विप्र-क्षत्रिय-वैश्यानां यथा-सङ्ख्यं निगमादेवाश् चत्वारः, रसाः षट् नागेन्द्रा अष्टौ, एतैर् गुणितो जपः कार्यः । त्व्-अर्थे वा-शब्दः । अपर इति-होम-कर्मण्य् असुगमम् एवेति ॥ (ह्ब्व् १७।२०५ टीका)</p>
<hr>
<p>शूद्रं प्रत्य् आह-</p>
<p>यं वर्णम् आश्रितो यः शूद्रः स च तन्-नत-भ्रुवाम् ।<br>
विदधीत जपं विधिवच् छ्रद्धावान् भक्ति-भरावनम्र-तनुः ॥ क्र्द्_५।१२ ॥</p>
<details open><summary>गोविन्द-भट्टाचार्यः</summary>
<p>ब्राह्मणादीनां मध्ये यं वर्णं शूद्रः समाश्रितः स तन्-नत-भ्रुवां तेषाम् एव द्विजात्य्-आदीनां स्त्रीणां विहितं जपं विधिवत् कथित-प्रकारेण विहितं कुर्यात् । कीदृशः ? श्रद्धा-युतः । पुनः कीदृशः ? भक्ति-भरेण भक्त्य्-अतिशयेन नम्रो तनुः शरीरं यस्य स तथा । जपश् चायं होम-रहित इति रुद्रधरः ॥ क्र्द्च्_५।१२ ॥</p>
</details>
<hr>
<p>पुरश्चरणोत्त्तर-कृत्यम् आह-</p>
<p>पुनर् अभिषिक्तो गुरुणा विधिवद् विश्राण्य दक्षिणां तस्मै ।<br>
अभ्यवहार्य च विप्रान् विभवैः सम्प्रीणयेच् च भक्ति-युतः ॥ क्र्द्_५।१३ ॥</p>
<details open><summary>गोविन्द-भट्टाचार्यः</summary>
<p>गुरुणा पुनर् अपि विधिवत् यथोक्त-विधिना अभिषिक्तः कृताभिषेकः तस्मै गुरवे दक्षिणां विश्राण्य दत्त्वा विप्रान् अभ्यवहार्य भोजयित्वा भक्ति-युतः सन् सम्प्रीणयेत् धन-धान्यादिभिः प्रीतिं कुर्यात् ॥ क्र्द्च्_५।१३ ॥</p>
</details>
<hr>
<p>सिद्ध-मन्त्रस्य कृत्यम् आह-</p>
<p>इति मन्त्र-वर-द्वितयान्यतरं<br>
परिसाध्य जपादिभिर् अच्युत-धीः ।<br>
प्रजपेत् सवन-त्रितये दिनशो<br>
विधिनाथ मुकुन्दम् अमन्द-मतिः ॥ क्र्द्_५।१४ ॥</p>
<details open><summary>गोविन्द-भट्टाचार्यः</summary>
<p>इत्य् अनेन प्रकारेण मन्त्र-द्वितयान्यतरं मन्त्र-द्वितययोर् मध्ये एकं जपादिभिर् जप-पूजा-होम-तर्पणादिभिः परिसाध्य साधयित्वा अच्युत-धीर् अच्युते श्री-कृष्णे धीर् बुद्धिर् यस्य स तथा । यद् वा, अच्युता न क्षरिता विष्णौ बुद्धिर् यस्य स तथा सवन-त्रितये सन्ध्यादि-त्रये दिनशः प्रतिदिनं विधिना उक्त-प्रकारेण मुकुन्दं कृष्णं प्रयजेत् पूजयतु अमन्द-मतिः शुद्ध-मतिः ॥ क्र्द्च्_५।१४ ॥</p>
</details>
<hr>
<p>पूजायां प्रातः-कालिक-ध्यानम् आह-</p>
<p>अथ श्रीमद्-उद्यान-संवीत-हैम-<br>
स्थलोद्भासि-रत्न-स्फुरन्-मण्डपान्तः ।<br>
लसत्-कल्प-वृक्षाध उद्दीप्त-रत्न-<br>
स्थली-धिष्ठिताम्भोज-पीठाधिरूढम् ॥ क्र्द्_५।१५ ॥</p>
<details open><summary>गोविन्द-भट्टाचार्यः</summary>
<p>सप्त-श्लोकान्तं कुलकम् । अथानन्तरं भक्ति-नम्रः भक्त्य्-अतिशयेन नम्र-देहः प्रगे प्रातः-काले कथित-रूपं कृष्णम् अनुस्मृत्य ध्यात्वा तद्-अङ्गेन्द्र-वज्रादिभिः तस्य कृष्णस्याङ्गानि पूर्वोक्तानि हृदयादीनि इन्द्रादयो दश दिक्-पालाः वज्रादयस् तद्-आयुधानि च तैः सह पूजयित्वा तं कृष्णं सिता शर्करा मोचा कदली-विशेषः हैयङ्गवीनं सद्यो-जात-घृतम् । एभिस् तथा दध्ना विमिश्रेण दधि-संयुक्तेन दोग्धेन पायसेन च मन्त्री सम्प्रीणयेत् । कीदृशं ? श्रीमत् शोभा-युक्तं यद् उद्यानं क्रीडा-वनं तेन संवीतं वेष्टितं यद्-धैम-स्थलं लसत्-काञ्चन-भूमिस् तत्रोद्भासीनि उद्गत-किरणानि यानि यानि रत्नानि तैः स्फुरत् देदीप्यमानो यो मण्डपस् तस्यान्तर्-मध्ये देदीप्यमानो यः<br>
कल्प-वृक्षस् तस्याधश् छायायाम् उद्गता दीप्तिर् यस्य तादृशं रत्न-मयं यत् स्थानं तद्-अधिष्ठितं तत्रावस्थितं यद् अम्भोजं पद्यं तद् एव पीठं तत्राधिरूढम् उपविष्टम् ॥ क्र्द्च्_५।१५ ॥</p>
</details>
<hr>
<p>महा-नील-नीलाभम् अत्यन्त-बालं<br>
गुड-स्निग्ध-वक्त्रान्त-विस्रस्त-केशम् ।<br>
अलि-व्रात-पर्याकुलोत्फुल्ल-पद्म-<br>
प्रमुग्धाननं श्रीमद् इन्दीवराक्षम् ॥ क्र्द्_५।१६ ॥</p>
<details open><summary>गोविन्द-भट्टाचार्यः</summary>
<p>पुनः कीदृशं ? महा-नील इन्द्र-नीलः । तद्वन् नीलाभं श्यामम् । पुनर् अत्यन्त-बालं पञ्च-वार्षिकम् । पुनः, गुडाः कुटिलाः स्निग्धाः चिक्कणाः कर्णान्ते कपोले विस्रस्ताः पर्याकुलाः । वक्त्रान्तेति पाठे विस्रस्ता मुखावलम्बिताः केशा यस्य तम् । अलि-व्रातेन भ्रमर-समूहेन पर्याकुलं चञ्चलं व्याप्तं वा यत् फुल्लं विकसितं पद्मं तद्वत् प्रमुग्धं मनोहरं आननं मुखं यस्य तम् । पुनः कीदृशं ? श्रीमत् दोष-रहितं यद् इन्दीवरं नील-पद्मं तत्-सदृशे अक्षिणी यस्य तम् ॥ क्र्द्च्_५।१६ ॥</p>
</details>
<hr>
<p>पुनः कीदृशं ?</p>
<p>चलत्-कुण्डलोल्लासि-सम्फुल्ल-गण्डं<br>
सुघोणं सुशोणाधरं सुस्मितास्यम् ।<br>
अनेकाश्मरश्म्य्-उल्लसत्-कण्ठ-भूषा-<br>
लसन्तं वहन्तं नखं पौण्डरीकम् ॥ क्र्द्_५।१७ ॥</p>
<details open><summary>गोविन्द-भट्टाचार्यः</summary>
<p>चञ्चले ये कुण्डले ताभ्याम् उन्नतौ उल्लसितौ शोभमानौ सम्फुल्लौ विकाशितौ गण्डौ यस्य तम् । पुनः शोभमाना घोणा नासा यस्य तम् । पुनः सुशोणो लोहितो ऽधरो यस्य तम् । पुनः शोभनं यत् स्मितम् ईषद्-धासस् तद्-युक्तम् आस्यं यस्य तम् । पुनः अनेकानि यान्य् अश्मानि इन्द्रनील-प्रभृतीनि रत्नानि तेषां ये रश्मयः किरणाः तैर् उल्लसन्ती या कण्ठ-भूषा तया लसन्तं शोभमानम् । पुनः पौण्डरीकं व्याघ्र-सम्बन्धि-नखं वहन्तं धारयन्तम् ॥ क्र्द्च्_५।१७ ॥</p>
</details>
<hr>
<p>पुनः कीदृशं ?</p>
<p>समुद्धूसरोरः-स्थलं धेनु-धूल्याः<br>
सुपुष्टाङ्गम् अष्टापदाकल्प-दीप्तम् ।<br>
कटीर-स्थले चारु-जङ्घान्त-युग्मे<br>
पिनद्धं क्वणत्-किङ्किणी-जाल-दाम्ना ॥ क्र्द्_५।१८ ॥</p>
<details open><summary>गोविन्द-भट्टाचार्यः</summary>
<p>धेनु-धूल्या गो-रजसा समुद्धूसरं धूसरितम् उरः-स्थलं यस्य तं गवाम् अनुगमनात् सुष्ठु पुष्टम् अङ्गं यस्य तम् । कीदृशं ? अष्टापदाकल्प-दीप्तं सुवर्ण-घटितालङ्कारेण शोभमानम् । पुनः कीदृशं ? क्वणत्-किङ्किणी-जाल-दाम्ना शब्दायमान-क्षुद्र-घण्टिका-समूह-मालया कटि-स्थले श्रोणि-तटे चारु-जङ्घान्त-युग्मे मनोहर-गुल्फ-द्वयोर्ध्व-प्रदेशे पिनद्धं बद्धम् ॥ क्र्द्च्_५।१८ ॥</p>
</details>
<hr>
<p>पुनः कीदृशं ?</p>
<p>हसन्तं हसद्-बन्धु-जीव-प्रसून-<br>
प्रभां पाणि-पादाम्बुजोदार-कान्त्या ।<br>
करे दक्षिणे पायसं वाम-हस्ते<br>
दधानं नवं शुद्ध-हैयङ्गवीनम् ॥ क्र्द्_५।१९ ॥</p>
<details open><summary>गोविन्द-भट्टाचार्यः</summary>
<p>पाणि-पादाम्बुजोदार-कान्त्या हस्त-चरण-पद्म-विपुल-शोभया हसद्-बन्धु-जीव-पुष्प-कान्तिं हसन्तम् उपहसन्तम् । पुनः कीदृशं ? दक्षिणे करे हस्ते पायसं सव्य-हस्ते वाम-करे नवं नूतनं शुद्धं निष्कलुषं हैयङ्गवीनम् नवनीतं ह्यो गो-दोहनोद्भवं घृतं दधानं धारयन्तम् ॥ क्र्द्च्_५।१९ ॥</p>
</details>
<hr>
<p>पुनः कीदृशं ?</p>
<p>महीभार-भूताम् अराराति-यूथान्<br>
अनः-पूतनादीन् निहन्तुं प्रवृत्तम् ।<br>
प्रभुं गोपिका-गोप-गो-वृन्द-वीतं<br>
सुरेन्द्रादिभिर् वन्दितं देव-वृन्दैः ॥ क्र्द्_५।२० ॥</p>
<details open><summary>गोविन्द-भट्टाचार्यः</summary>
<p>मही-भार-भूताम् अराराति-यूथान् पृथिवी-भार-रूप-दैत्य-समूहान् अनः-पूतनादीन् शकटासुर-प्रभृतीन् निहन्तुं प्रवृत्तम् । पुनः कीदृशं ? प्रभुं समर्थम् ईश्वरम् । पुनः कीदृशं ? गोपिका गोप-स्त्री, गोपः गौः एतेषां समूहेन वीतं वेष्टितम् । पुनः कीदृशं ? इन्द्रादिभिर् देव-समूहैर् नमस्कृतम् ॥ क्र्द्च्_५।२० ॥</p>
</details>
<hr>
<p>प्रगे पूजयित्वेत्त्यनुस्मृत्य कृष्णं<br>
तद्-अङ्गेन्द्र-वज्रादिकैर् भक्ति-नम्रः ।<br>
सिता-मोच-हैयङ्गवीनैश् च दध्ना<br>
विमिश्रेण दौग्धेन सम्प्रीणयेत् तम् ॥ क्र्द्_५।२१ ॥</p>
<details open><summary>गोविन्द-भट्टाचार्यः</summary>
<p>पूर्व-श्लोके व्याख्यातम् अपि क्रमानुरोधेन व्याख्याते प्रगे प्रातः-काले उक्त-प्रकारेण कृष्णम् अनुस्मृत्य ध्यात्वा उपचारैः सम्पूज्य अङ्गाद्य्-आवरणैः सह सम्पूज्य नैवेद्यं दद्यात् । नैवेद्य-द्रव्यम् आह-सितेति । सिता शर्करा मोचा कदली हैयङ्गवीनं दौग्धेन पायसेन ॥ क्र्द्च्_५।२१ ॥</p>
</details>
<hr>
<p>प्रातः सवन-पूजा-फलम् आह-</p>
<p>इति प्रातर् एवार्चयेद् अच्युतं यो<br>
नरः प्रत्यहं शश्वद् आस्तिक्य-युक्तः ।<br>
लभेताचिरेणैव लक्ष्मीं समग्राम्<br>
इह प्रेत्य शुद्धं परं धाम भूयात् ॥ क्र्द्_५।२२ ॥</p>
<details open><summary>गोविन्द-भट्टाचार्यः</summary>
<p>इत्य् अनेन प्रकारेण प्रत्यहं शश्वत् सर्वदा आस्तिक्य-युक्तः सन् यो नरः प्रातः-काले अच्युतम् अर्चयेत् तम् एवावश्यं पूजयति स इह लोके अचिरेणैवाल्प-कालेनैव समग्रां सम्पूर्णां लक्ष्मीं सम्पदं लभते प्राप्नोति प्रेत्य देहं परित्यज्य परं शुद्धं ब्रह्माख्यं महः भूयात् प्राप्नोति तत्-सरूपो भवतीत्य् अर्थः ॥ क्र्द्च्_५।२२ ॥</p>
</details>
<hr>
<p>प्रातः पूजायाम् एव नैवेद्यं तर्पणं च दर्शयति-</p>
<p>अहो-मुखे ऽनुदिनम् इत्य् अभिपूज्य शौरिं<br>
दध्नाथ वा गुड-युतेन निवेद्य तोयैः ।<br>
श्रीमन्-मुखे समनुतर्प्य च तद्-धिया तं<br>
जप्यात् सहस्रम् अथ साष्टकम् आदरेण ॥ क्र्द्_५।२३ ॥</p>
<details open><summary>गोविन्द-भट्टाचार्यः</summary>
<p>अथवा शब्दः पाद-पूरणे इति पूर्वोक्त-प्रकारेण अह्नो-मुखे प्रातः-काले अनुदिनं प्रत्यहं शौरिं कृष्णम् अभिपूज्य गुड-सहितेन दध्ना नैवेद्यं दत्त्वा जलैस् तद्-धिया गुड-सहित-बुद्ध्या श्रीमतः कृष्णस्य मुखे समनुतर्प्य अथानन्तरं तं मन्त्रम् आदरेण साष्टकं सहस्रं अष्टोत्तर-सहस्रं जपेत् ॥ क्र्द्च्_५।२३ ॥</p>
</details>
<hr>
<p>मध्यन्दिन-सवन-ध्यानम् आह-</p>
<p>मध्यं-दिने जप-विधान-विशिष्ट-रूपं<br>
वन्द्यं सुरर्षि-यति-खेचर-मुख्य-वृन्दैः ।<br>
गो-गोप-गोप-वनिता-निकरैः परीतं<br>
सान्द्राम्बुद-च्छवि-सुजात-मनोहराङ्गम् ॥ क्र्द्_५।२४ ॥</p>
<details open><summary>गोविन्द-भट्टाचार्यः</summary>
<p>चतुर्थ-श्लोक-स्थ-क्रियया योजना एवम् अनेन प्रकारेण मध्यन्दिने मध्याह्ने नन्दजं कृष्णं ध्यात्वा इन्दिरा श्रीस् तस्या आप्त्य्-अर्थं अर्चयतु । कीदृशं ? जप-विधानेन विशिष्टं रूपं यस्य तं जपार्थं यत् ध्यानम् । अथ प्रकट-सौरभेत्य् आदि तृतीय-पटलोक्त-ध्यानं तद् एवात्रापीति त्रिपाठिनः । पुनः कीदृशं ? वन्द्यं श्रेष्ठम् । पुनः कीदृशं ? सुरा इन्द्रादय ऋषयो नारदादयः यतयः सनकादयः खेचराः स्वर्ग-वासिनः एतेषां मुख्याः श्रेष्ठाः तेषां वृन्दैः समूहैः तथा गौः गोपः गोप-स्त्री च एतेषां निकरैः समूहैः परीतं वेष्टितं सान्द्रो निविडो यो अम्बुदो मेघस् तद्वच् छविर् यस्य तत् । अथ च सुजातं दोष-रहितम् । अथ च मनोहरं नेत्रोत्सव-कारकम्<br>
अङ्गं यस्य ॥ क्र्द्च्_५।२४ ॥</p>
</details>
<hr>
<p>पुनः कीदृशं ?</p>
<p>मयूर-पत्र-परिक्प्त-वतंस-रम्य-<br>
धम्मिल्लम् उल्लसित-चिल्लिकम् अम्बुजाक्षम् ।<br>
पूर्णेन्दु-बिन्दु-वदनं मणि-कुण्डल-श्री-<br>
गण्डं सुनासम् अतिसुन्दर-मन्द-हासम् ॥ क्र्द्_५।२५ ॥</p>
<details open><summary>गोविन्द-भट्टाचार्यः</summary>
<p>मयूरस्येदं मायूरं पत्रं पक्षः मायूरं च तत्-पत्रं चेति मायूर-पत्रं तेन परिक्प्तो यो वतंसः शिरो-भूषणम् । वष्टि-भागुरिरल्लोपम् अवाप्योरुपसर्गयोः इत्य् अकार-लोपः । तेन रम्यो धम्मिल्लः केश-पाशः यस्य तम् । पुनः कीदृशं ? अम्बुजवत् पद्मवत् अक्षिणी यस्य स तथा तम् । पुनः कीदृशं ? सम्पूर्णो य इन्दु-बिम्बश् चन्द्र-मण्डलं तद्वद् वदनं मुखं यस्य स तथा तम् । पुनः कीदृशं ? मणि-मयं यत् कुण्डलं तेन श्री-युक्तौ शोभा-सहितौ गण्डौ यस्य तम् । पुनः कीदृशं ? शोभना नासा यस्य तम् । पुनः कीदृशं ? मनोहरेषद्-हास्य-युक्तम् ॥ क्र्द्च्_५।२५ ॥</p>
</details>
<hr>
<p>पुनः कीदृशं ?</p>
<p>पीताम्बरं रुचिर-नूपुर-हार-काञ्ची-<br>
केयूरकोमिकटकादिभिर् उज्ज्वलाङ्गम् ।<br>
दिव्यानुलेपन-पिशङ्गितमसराजद्-<br>
अम्लान-चित्र-वनमालम् अनङ्ग-दीप्तम् ॥ क्र्द्_५।२६ ॥</p>
<details open><summary>गोविन्द-भट्टाचार्यः</summary>
<p>पीताम्बरं वस्त्रं यस्य तम् । पुनः कीदृशं ? मनोहर-नूपुरादिभिः शोभितम् अङ्गम् यस्य तं हारो मुक्तावली काञ्ची क्षुद्र-घण्टिका केयूरम् अङ्गदम् ऊर्मिर् मुद्रिका कटकः कङ्कण आदि-पदेन किरीटादीनां परिग्रहः । पुनः कीदृशं ? देव-सम्बन्धिनानुलेपनेन कुङ्कुमादिना पिशाङ्गितं पिञ्जरितम् अंसे स्कन्धे राजन्ती शोभमाना अम्लाना अक्लिष्टा चित्रा नाना-प्रकारिका वनमाला पत्र्-पुष्प-मयी आपाद-लम्बिनी माला यस्य तम् । पुनः कीदृशं ? अनङ्गवत् कामवत् दीप्तम् ॥ क्र्द्च्_५।२६ ॥</p>
</details>
<hr>
<p>पुनः कीदृशं ?</p>
<p>वेणुं धमन्तम् अथवा स्व-करे दधानं<br>
सव्येतरे पशुप-यष्टिम् उदार-वेषम् ।<br>
दक्षे मणि-प्रवरम् ईप्सित-दान-दक्षं<br>
ध्यात्वैवम् अर्चयतु नन्दजम् इन्दिराप्त्यै ॥ क्र्द्_५।२७ ॥</p>
<details open><summary>गोविन्द-भट्टाचार्यः</summary>
<p>वेणुं धमन्तम् वादयन्तम् । अथवा पक्षान्तरे स्व-करे सव्येतरे वामे गो-रक्षण-दण्डं दधानं तथा दक्षे दक्षिणे ईप्सित-दान-दक्षं मणिं दधानम् । पुनः कीदृशं ? उदार-वेषम् । उद्भट-वेषम् इति रुद्र-धरः । वस्तुतस् तु वेणुं वादयन्तं तद् एव दर्शयति अथेति वाम-करे सव्यं दक्षिण-वामयोर् इत्य् अभिधानात् द्वयोर् एवात्र-तन्त्रेण सङ्ग्रहः तत्र सव्ये द्वितीय-वाम-हस्ते पशुप-यष्टिं परशुरकार्थं यष्टिं दण्डं तथा सव्ये दक्षिणे हस्ते मणि-प्रवरम् मणि-श्रेष्ठं चिन्तामणिं दधानम् । कीदृशं ? मणि-प्रवरम् ईप्सित-दान-दक्षं वाञ्छितार्थ-दान-क्षमम् इत्य् अर्थः ॥ क्र्द्च्_५।२७ ॥</p>
</details>
<hr>
<p>आवरण-नैवेद्य-दान-प्रकारम् आह-</p>
<p>दामादिकाङ्ग-दयितासुहृदङ्घ्रिपेन्द्र-<br>
वज्रादिभिः समभिपूज्य यथा-विधानम् ।<br>
दीक्षा-विधि-प्रकथितं च निवेद्य-जातं<br>
हैमे निवेदयतु पात्र-वरे यथावत् ॥ क्र्द्_५।२८ ॥</p>
<details open><summary>गोविन्द-भट्टाचार्यः</summary>
<p>दाम आदिर् यस्य । आदि-पदेन सुदामादीनां परिग्रहः । अङ्गानि पूर्वोक्तानि पञ्च दयिता रुक्मिण्य्-आद्याः सुहृदो वसुदेवाद्याः अङ्घ्रिपा मन्दराद्याः पूर्वोक्ता इन्द्रादयो दश दिक्पालाः वज्रादीनि च तेषां आयुधानि पूर्वोक्तानि । एतैर् यथा-विधानं यथोक्त-प्रकारेण कृष्णं सम्पूज्य दीक्षा-विधाने कथितं नैवेद्य-समूहं हैमं सुवर्ण-मये पात्र-श्रेष्ठे यथावत् निवेदयतु ॥ क्र्द्च्_५।२८ ॥</p>
</details>
<hr>
<p>होमादिकम् आह-</p>
<p>अष्टोत्तरं शतम् अथो जुहुयात् पयो ऽन्नैः<br>
सर्पिः-प्लुतैः सुसित-शर्करया विमिश्रैः ।<br>
दद्याद् बलिं च निज-दिक्षु सुरर्षि-योगि-<br>
वर्गोपदैवत-गणेभ्य उदग्र-चेताः ॥ क्र्द्_५।२९ ॥</p>
<details open><summary>गोविन्द-भट्टाचार्यः</summary>
<p>अनन्तरं पयो ऽन्नैः पायसैः सर्पिः-प्लुतैः सुसित-शर्करया विमिश्रैः अतिशुभ्र-शर्करया मिलितैः अष्टाधिकं शतम् जुहुयात् होमं कुर्यात् । साहचर्यात् कल्पना-लाघवाच् च होमोक्त-द्रव्येणैव निज-दिक्षु स्व-स्व-दिक्षु सुरर्षि-योगि- वर्गोपदैवत-गणेभ्यो बलिं दद्यात् । तत्र सुरा विरञ्चि-प्रभृतयः पूर्व-दिक्-स्थाः ऋषयो नारदादयो दक्षिण-दिक्-स्थाः योगि-वर्गः सनकादिः पश्चिम-दिक्स्थाः उपदेव-गणाः यक्ष-सिद्ध-गन्धर्व-विद्याधराद्याः उत्तर-दिक्-स्था इति त्रिपाठिनः । उपदेव-गणाः दश-दिक्-पाला इति रुद्रधरः । उदग्र-चेता उद्भट-चित्तः सोत्साह इत्य् अर्थः ॥ क्र्द्च्_५।२९ ॥</p>
</details>
<hr>
<p>नवनीत-मिलित-पायस-धियार्चनान्ते जलैर् मुखे तस्य ।<br>
सन्तर्प्य जपतु मन्त्री सहस्रम् अष्टोत्तर-शतं वापि ॥ क्र्द्_५।३० ॥</p>
<details open><summary>गोविन्द-भट्टाचार्यः</summary>
<p>अर्चनान्ते पूजावसाने तस्य देवस्य मुखे नवनीतेन मिलितं सम्बद्धं यत् पायसं तद्-बुद्ध्या जलैः सन्तर्प्य तर्पणं कृत्वा मन्त्री साधकः अष्टाधिकं सहस्रम् शतं वा जपतु ॥ क्र्द्च्_५।३० ॥</p>
</details>
<hr>
<p>एतत्-फलम् आह-</p>
<p>अह्नो मध्ये वल्लवी-वल्लभं तं<br>
नित्यं भक्त्याभ्यर्चयेत् यो नराग्र्यः ।<br>
देवाः सर्वे तं नमस्यन्ति शश्वत्<br>
वर्तेरन् वै तद्-वशे सर्व-लोकाः ॥ क्र्द्_५।३१ ॥</p>
<details open><summary>गोविन्द-भट्टाचार्यः</summary>
<p>यो नराग्र्यो नर-श्रेष्ठः अह्नो मध्ये मध्याह्ने तं वल्लवी-वल्लभं गोपी-प्रियं नित्यं सर्वदा भक्त्या सात्त्विकेन भावेनार्चयेत् । तं नर-श्रेष्ठं सर्वे देवाः नमस्यन्ति । तथा शश्वत् सर्वदा सर्वे जना एव तद्-वशे वर्तेरन् तद्-वश्याः स्युर् इत्य् अर्थः ॥ क्र्द्च्_५।३१ ॥</p>
</details>
<hr>
<p>मेधायुः-श्री-कान्ति-सौभाग्य-युक्तः<br>
पुत्रैर् मित्रैर् गोमही-रत्न-धान्यैः ।<br>
भोगैश् चान्यैर् भूरिभिः सन्निहाढ्यो<br>
भूयान् भूयो धाम तच् चाच्युताख्यम् ॥ क्र्द्_५।३२ ॥</p>
<details open><summary>गोविन्द-भट्टाचार्यः</summary>
<p>तथा इह लोके मेधा धारणावती बुद्धिः आयुः जीवनम्, श्रीः लक्ष्मीः । कान्तिः शरीर-शोभा, सौभाग्यं सर्वजन-प्रियता । एतैः युक्तः सम्बद्धः तथा पुत्रैर् औरसैः मित्रैः सुहृद्भिर् गौः प्र्थिवी रत्नं धान्यं व्रीह्यादिः । एतैश् चतथान्यैर् भूरिभिः प्रचूरैः सुखैर् आढ्यः उपचितः सन् पुनः देहावसाने अच्युताख्यं कृष्ण-नामकं तेजो महो भूयान् तद्-रूपो भवतीत्य् अर्थः ॥ क्र्द्च्_५।३२ ॥</p>
</details>
<hr>
<p>तृतीय-काल-पूजा-व्यवस्थाम् आह-</p>
<p>तृतीय-काल-पूजायाम् अस्ति काल-विकल्पना ।<br>
सायाह्ने निशि वेत्य् अत्र वदन्त्य् एके विपश्चितः ॥ क्र्द्_५।३३ ॥</p>
<details open><summary>गोविन्द-भट्टाचार्यः</summary>
<p>तृतीय-काल-पूजायाम् कालस्य वेलायां विकल्पना विकल्पो ऽस्ति तम् एवाह-सायाह्ने सन्ध्यायां निशि रात्रौ वेति अत्र एके विपश्चितो वदन्ति ॥ क्र्द्च्_५।३३ ॥</p>
</details>
<hr>
<p>किं तत्राह-</p>
<p>दशाक्षरेण चेद् रात्रौ सायाह्ने ऽष्टादशार्णतः ।<br>
उभयीम् उभयेनैव कुर्याद् इत्य् अपरे जगुः ॥ क्र्द्_५।३४ ॥</p>
<details open><summary>गोविन्द-भट्टाचार्यः</summary>
<p>चेद् यदि दशाक्षरेण मन्त्रेण पूजादिकं तदा रात्रौ यद् अष्टादशार्णतो अष्टादशाक्षरेण मन्त्रेण तदा सायाह्ने इत्य् एकेषां मतम् । अपरे च पुनः उभयीम् उभय-पूजाम् उभयेनैव दशाक्षरेणाष्टादशाक्षरेण च तत् कुर्याद् इति जगुः कथयन्ति । तथा चैच्छिको विकल्प इति भावः ॥ क्र्द्च्_५।३४ ॥</p>
</details>
<hr>
<p>सायाह्न इत्य् आदि । अत्र नव-श्लोकान्तं कुलकम् ।</p>
<p>सायाह्ने द्वारवत्यां तु चित्रोद्यानोपशोभिते ।<br>
द्व्यष्ट-साहस्र-सङ्ख्यातैर् भवनैर् अभिसंवृते ॥ क्र्द्_५।३५ ॥</p>
<details open><summary>गोविन्द-भट्टाचार्यः</summary>
<p>हंस-सारस-सङ्कीर्णैः कमलोत्पल-शालिभिः ।<br>
सरोभिर् अमलाम्भोभिः परीते भवनोत्तमे ॥ क्र्द्_५।३६ ॥<br>
उद्यत्-प्रद्योतन-द्योत-सद्युतौ मणि-मण्डपे ।<br>
मृद्वास्तरे सुखासीनं हेमाम्भोजासने हरिम् ॥ क्र्द्_५।३७ ॥<br>
नारदाद्यैः परिवृतम् आत्म-तत्त्व-विनिर्णये ।<br>
तेभ्यो मुनिभ्यः स्वं धाम दिशन्तं परम् अक्षरम् ॥ क्र्द्_५।३८ ॥</p>
<p>सायाह्ने एवम् एतादृश-वेष-धारिणं हरिं ध्यात्वार्चयेत् । कीदृशं ? मृद्वास्तर-कोमलासन-रूपे हेमाम्भोजासने कनक-पद्मासने समासीनम् उपविष्टं कुत्रावस्थितं मणि-मण्डपे । किं विशिष्टे ? उद्गच्छन् यः प्रद्योतनः सूर्यः तस्य द्योतस्य समाना द्युतिर् यस्य तस्मिन् । कुत्र ? भवनोत्तमे गृह-श्रेष्ठे । किं विशिष्टे ? चित्रोद्यानोपशोभिते बहुधोपवन-सेविते । पुनः किं विशिष्टे ? द्वारवत्यां विद्यमाने । पुनः किं विशिष्टे ? भवनैर् गृहैर् अभिसंवृते । कीदृशैः ? द्व्यष्ट-साहस्र-सङ्ख्यातैः ।</p>
<p>पुनः किं विशिष्टे ? सरोभिः सरोवरैः परीते । कीदृशैः ? अमलाम्भोभिर् निर्मल-जलैः । पुनः कीदृशैः ? हंस-सारस-सङ्कीर्णैः हंसादि-पक्षि-गणैर् व्याप्तैः । पुनः कीदृशैः ? कमलोत्पल-शालिभिः पद्मोत्पल-सहितैः ।</p>
<p>हरिं कीदृशं ? नारदाद्यैर् मुनिभिः परिवृतम् वेष्टितम् । किम्-अर्थम् ? आत्म-तत्त्व-विनिर्णये आत्म-तत्त्व-निश्चये निमित्ते । पुनः कीदृशं ? तेभ्यो नारदादिभ्यः स्वं धाम ज्ञान-स्वरूपम् आत्मानं कथयन्तम् । पुनः कीदृशं ? परम-विद्या-तत्-कार्य-रहितम् । पुनः कीदृशं ? अक्षरम् अविनाशि ॥ क्र्द्च्_५।३५-३८ ॥</p>
</details>
<hr>
<p>पुनः कीदृशं ?</p>
<p>इन्दीवर-निभं सौम्यं पद्म-पत्रोरुणेक्षणम् ।<br>
स्निग्ध-कुन्तल-सम्भिन्न-किरीट-मुकुटोज्ज्वलम् ॥ क्र्द्_५।३९ ॥</p>
<details open><summary>गोविन्द-भट्टाचार्यः</summary>
<p>इन्दीवर-निभं नीलाम्भोज-सदृशं सौम्यं उग्रता-रहितम् । पुनः कीदृशं ? पद्म-पत्रवद् आयते दीर्घे ईक्षणे यस्य तम् । पुनः स्निग्धाः चिक्कणा ये कुन्तलाः केशास् तैः सम्भिन्ने मिलिते किरीट-मुकुटे ताभ्याम् उज्ज्वलं देदीप्यमानम् । तत्र किरीट-शब्देन ललाटाश्रितः त्रि-शृङ्गो ऽलङ्कार-विशेषः कथ्यते । मुकुट-शब्देन च मूर्ध्नि मध्य-भागाश्रितं तच् च दीप-शिखा-कारो ऽलङ्कार-विशेषः कथ्यते ॥ क्र्द्च्_५।३९ ॥</p>
</details>
<hr>
<p>पुनः कीदृशं ?</p>
<p>चारु-प्रसन्न-वदनं स्फुरन्-मकर-कुण्डलम् ।<br>
श्रीवत्स-वक्षसं भ्राज-कौस्तुभं वनमालिनम् ॥ क्र्द्_५।४० ॥</p>
<details open><summary>गोविन्द-भट्टाचार्यः</summary>
<p>चारु मनोहरं प्रसन्नं फल-दायि वदनं यस्य तम् । पुनः स्फुरती देदीप्यमाने मकराकृती कुण्डले यस्य तम् । पुनः श्रीवत्सो विप्र-पाद-प्रहार-कृत-चिह्न-विशेषो वक्षसि यस्य तम् । पुनः भ्राजन् देदीप्यमानः कौस्तुभो मणि-विशेषो यस्य तम् । पुनः वनमाला-धारिणम् ॥ क्र्द्च्_५।४० ॥</p>
</details>
<hr>
<p>काश्मीर-कपिशोरस्कं पीत-कौशेय-वाससम् ।<br>
हार-केयूर-कटक-रसनाद्यैः परिष्कृतम् ॥ क्र्द्_५।४१ ॥</p>
<details open><summary>गोविन्द-भट्टाचार्यः</summary>
<p>काश्मीरेण कुङ्कुम-वर्णम् उरो यस्य तम् । पुनः पीत-वस्त्र-धारिणम् । पुनः हारः मुक्ताहारः केयूरम् अङ्गदं बाह्व्-अलङ्कारः । कटकः कङ्कणः । रसना क्षुद्र-घण्टिका आदि-शब्देनाङ्गुलीयकादेः परिग्रहः एतैः परिष्कृतं शोभितम् ॥ क्र्द्च्_५।४१ ॥</p>
</details>
<hr>
<p>पुनः कीदृशं ?</p>
<p>हृत-विश्वम्भराभूरि-भारं मुदित-मानसम् ।<br>
शङ्ख-चक्र-गदा-पद्म-राजद्-भुज-चतुष्टयम् ॥ क्र्द्_५।४२ ॥</p>
<details open><summary>गोविन्द-भट्टाचार्यः</summary>
<p>हृतो ऽपनीतो विश्वम्भरायाः पृथ्व्या भूरि-भारो बृहद्-भारो ऽसुरादि-लक्षणो येन तम् । पुनः मुदितं हृष्टं मानसं यस्य तम् । पुनः शङ्ख-चक्र-गदा-पद्मैः शोभितं बाहु-चतुष्टयम् यस्य तम् ॥ क्र्द्च्_५।४२ ॥</p>
</details>
<hr>
<p>एवं ध्यात्वार्चयेन् मन्त्री तद्-अङ्गैः प्रथमावृतिम् ।<br>
द्वितीयां महिषीभिस् तु तृतीयायां समर्चयेत् ॥ क्र्द्_५।४३ ॥</p>
<details open><summary>गोविन्द-भट्टाचार्यः</summary>
<p>नारदं पर्वतं जिष्णुं निशठोद्धव-दारुकान् ।<br>
विश्वक्सेनं च सैनेयं दिक्ष्व् अग्रे विनता-सुतम् ॥ क्र्द्_५।४४ ॥</p>
<p>अत्र पूजायां अङ्गैः पूर्वोक्तैः पञ्चाङ्गैः प्रथमावरणं भवति । द्वितीयावरणं महिषीभिः रुक्मिण्य्-आदिभिः । तृतीयायाम् आवृतौ दिक्षु प्रवादि-दिक्षु वक्ष्यमाणान् नारदादीन् अग्रे च विनता-सुतं गरुडं पूजयेत् । पर्वत-नामा मुनि-विशेषः । जिष्णुर् अर्जुनः । निशठो यादव-विशेषः । उद्धवो ऽपि तथा । दारुकः कृष्ण-सारथिः । विश्वक्सेनः भाण्डागारिकः सैनेयः सात्यकिः ॥ क्र्द्च्_५।४३-४४ ॥</p>
</details>
<hr>
<p>लोकेशैस् तत्-प्रहरणैः पुनर् आवरण-द्वयम् ।<br>
इति सम्पूज्य विधिवत् पायसेन निवेदयेत् ॥ क्र्द्_५।४५ ॥</p>
<details open><summary>गोविन्द-भट्टाचार्यः</summary>
<p>लोकेशैर् इन्द्रादिभिर् एकम् आवरणम् । तत्-प्रहरणैस् तद्-आयुधैर् वज्रादिभिर् अपरावरणम् । एवं क्रमेणावरण-द्वयम् इत्य् अनेन प्रकारेण पञ्चावरणकेन सम्पूज्य विधिवद् दीक्षा-कथितं पायसं दद्यात् ॥ क्र्द्च्_५।४५ ॥</p>
</details>
<hr>
<p>तर्पण-प्रकारं जप-सङ्ख्यां च दर्शयति-</p>
<p>तर्पयित्वा खण्ड-मिश्रैर् दुग्ध-बुद्ध्या जलैर् हरिम् ।<br>
जपेद् अष्ट-शतं मन्त्री भावयन् पुरुषोत्तमम् ॥ क्र्द्_५।४६ ॥</p>
<details open><summary>गोविन्द-भट्टाचार्यः</summary>
<p>खण्डेन शर्करया विमिश्रं मिलितं यद् दुग्धं तद्-बुद्ध्या जलैः कृष्णं तर्पयित्वा पुरुषोत्तमं भावयन् ध्यायन् मन्त्री साधकः अष्टाधिक-शतं जपेत् । यद्यपि तर्पणस्य क्त्वा-प्रत्ययेन पूर्व-कालता प्रतीयते तथापि प्रथमं जपः तद् अनु तर्पणं कार्यं तथैवानुक्रमात् सम्प्रदायाच् चेति रुद्रधरः ॥ क्र्द्च्_५।४६ ॥</p>
</details>
<hr>
<p>पूजासु होमं सर्वासु कुर्यान् मध्यन्दिने ऽथवा ।<br>
आसनाद् अर्घ्य-पर्यन्तं कृत्वा स्तुत्वा नमेत् सुधीः ॥ क्र्द्_५।४७ ॥</p>
<details open><summary>गोविन्द-भट्टाचार्यः</summary>
<p>सर्वासु तिसृष्व् अपि पूजासु होमं कुर्यात् । पक्षान्तरम् आह-अथवेति । मध्यन्दिने मध्याह्न्-पूजायां वा होमं कुर्याद् इत्य् अर्थः । आसनाद् इति । आसन-मन्त्राद् आरभ्यार्घ्य-पर्यन्तं कृत्वा स्तुत्वा स्तवनं कृत्वा नमेत् दण्डवत् प्रणमेत् । अवसानार्घ्यम् अवशेषयित्वा मध्ये होमं कृत्वा ततः पूजाशेषार्घ्यम् अवसानार्घ्य-सञ्ज्ञकं पराङ्मुखार्घ्यापर-पर्यायं दद्याद् इत्य् अर्थः ॥ क्र्द्च्_५।४७ ॥</p>
</details>
<hr>
<p>समर्प्यात्मानम् उद्वास्य तत् स्वे हृत्-सरसीरुहे ।<br>
विन्यस्य तन्-मयो भूत्वा पुनर् आत्मानम् अर्चयेत् ॥ क्र्द्_५।४८ ॥</p>
<details open><summary>गोविन्द-भट्टाचार्यः</summary>
<p>आत्म-समर्पण-मन्त्रेण स्वात्मानं परमेश्वरे समर्प्य तत् परमेश्वर-तेजः पूजा-स्थानाद् उद्वास्य उद्वृत्त्य स्वकीय-हृदय-पद्मे विन्यस्य तन्-मयो भूत्वा पुनर् आत्मानम् पूजयेत् ॥ क्र्द्च्_५।४८ ॥</p>
</details>
<hr>
<p>सायाह्न-पूजा-फलम् आह-</p>
<p>सायाह्ने वासुदेवं यो नित्यम् एव यजेन् नरः ।<br>
सर्वान् कामान् अवाप्यान्ते स याति परमां गतिम् ॥ क्र्द्_५।४९ ॥</p>
<details open><summary>गोविन्द-भट्टाचार्यः</summary>
<p>यो नरः सायाह्ने वासुदेवं नित्यं सर्वदा एवं कथित-प्रकारेण यजेत् पूजा-तर्पण-होमादिभिः परितोषयेत् सर्वान् कामान् वाञ्छितान् अर्थान् अवाप्य देहावसाने परां गतिं विष्णु-सायुज्यं प्राप्नोति ॥ क्र्द्च्_५।४९ ॥</p>
</details>
<hr>
<p>रात्रौ चेन् मन्मथाक्रान्त-मानसं देवकी-सुतम् ।<br>
यजेद् रास-परिश्रान्तं गोपी-मण्डल-मध्यगम् ॥ क्र्द्_५।५० ॥</p>
<details open><summary>गोविन्द-भट्टाचार्यः</summary>
<p>चेद् यदि रात्रौ पूजा क्रियते तदा रासः क्रीडा-विशेषस् तेन परिश्रान्तं देवकी-नन्दनं यजेत् मन्मथेन आक्रान्तं मानसं हृदयं यस्य तम् । पुनः गोपीनां मण्डलं गोष्ठी-विशेषः तस्य मध्ये स्थितम् ॥ क्र्द्च्_५।५० ॥</p>
</details>
<hr>
<p>रास-क्रीडां दर्शयति-</p>
<p>पृथुं सुवृत्तं मसृणं वितस्ति-<br>
मात्रोन्नतं कौ विनिखन्य शङ्कुम् ।<br>
आक्रम्य पद्भ्याम् इतरेतरात्त-<br>
हस्तैर् भ्रमो ऽयं खलु रास-गोष्ठी ॥ क्र्द्_५।५१ ॥</p>
<details open><summary>गोविन्द-भट्टाचार्यः</summary>
<p>इतरेतरात्त-हस्तैः परस्पर-गृहीत-हस्तैः अयं भ्रमो भ्रमणं रास-गोष्ठी । किं कृत्वा ? कौ पृथिव्यां पृथुं स्थूलं सुवृत्तं वर्तुलाकारं मसृणं स्निग्धं वितस्ति-मात्रोत्थितं द्वादशाङ्गुल-प्रमाणेनोर्ध्वं स्थितं शङ्कु काष्ठ-खण्डं विनिखन्य । पुनः किं कृत्वा ? पद्भ्यां शङ्कुम् आक्रम्य नियन्त्र्य ॥ क्र्द्च्_५।५१ ॥</p>
</details>
<hr>
<p>ध्यानम् आह-</p>
<p>स्थल-नीरज-सून-पराग-भृता<br>
लहरी-कण-जाल-भरेण सता ।<br>
मरुता परितापहृताध्युषिते<br>
विपुले यमुना-पुलिने विमले ॥ क्र्द्_५।५२ ॥</p>
<details open><summary>गोविन्द-भट्टाचार्यः</summary>
<p>द्वादश-श्लोकान्तं कुलकम् । कल्याण-मय-स्वरूपम् अजं विचिन्त्य प्रथमोदित-पीठ-वरे पूर्वोक्त-दीक्षा-सम्बन्धि-पूजा-पीठ-श्रेष्ठे विधिवत् यथाविधि प्रयत्नेन पूजयेत् । कीदृशं ? यमुना-पुलिने यमुना-तटे इतरेतर-बद्ध-कर-प्रमदा-गण-कल्पित-रास-विहार-विधौ अन्योन्य-बद्ध-हस्त-स्त्री-समूह-परिकल्पित-क्रीडा-विशेष-विधौ मणि-शङ्कुगं मणिमय-शङ्कु-मध्य-गतम् । कीदृशे ? पुलिने वायुनाधुयुषिते आक्रान्ते । कीदृशेन ? स्थल-नीरजं स्थल-कमलं तं पुष्प-पराग-भृता तत्-केशर-सन्निकृष्ट-पुष्प-रजो-युक्तेन अनेन सौगन्ध्यं वर्णितं पुनः लहरी-तरङ्गस् तस्य कण-जालं बिन्दु-समूहः तस्य भरेण प्रकर्षेण सताम् । उत्कृष्टेन युक्तेनेति त्रिपाठिनः । अनेन शैत्यम् उक्तम् । पुनः<br>
परिताप-हृता खेद-विनाशकेन अनेन मान्द्यम् उक्तम् । पुनः कीदृशे पुलिने ? विपुले विस्तीर्णे पुनः विमले शुद्धे ॥ क्र्द्च्_५।५२ ॥</p>
</details>
<hr>
<p>पुनः कीदृशं ?<br>
अशरीर-निशात-शरोन्मथित-<br>
प्रमदा-शत-कोटिभिर् आकुलिते ।<br>
उडुनाथ-करैर् विशदीकृत-दिक्-<br>
प्रसरे विचरद्-भ्रमरी-निकरे ॥ क्र्द्_५।५३ ॥</p>
<details open><summary>गोविन्द-भट्टाचार्यः</summary>
<p>अशरीरः कामः तस्य यो निशात-शरस् तीक्ष्ण-बाणस् तेन उन्मथिता व्यग्रीकृता याः<br>
प्रमदास् तासां शत-कोटिभिर् आकुलितीकृते इतस् ततो ऽव्याप्तेः । पुनः कीदृशे ? उडुनाथश् चन्द्रस् तस्य करैः किरणैर् विशदीकृतः प्रकाशितो दिक्-<br>
प्रसरो दिग्-अवकाशो यत्र तस्मिन् । पुनः कीदृशे ? विचरन्ती भ्रमन्ती या भ्रमरी तस्या निकरः समूहो यत्र तस्मिन् ॥ क्र्द्च्_५।५३ ॥</p>
</details>
<hr>
<p>पुनः कीदृशं ?<br>
विद्याधर-किन्नर-सिद्ध-सुरैः<br>
गन्धर्व-भुजङ्गम-चारणकैः ।<br>
दारोपहितैः सुविमान-गतैः<br>
स्वस्थैर् अभिवृष्ट-सुपुष्प-चयैः ॥ क्र्द्_५।५४ ॥</p>
<details open><summary>गोविन्द-भट्टाचार्यः</summary>
<p>विद्याधर-प्रभृतयो यथा प्रसिद्धाः तथा भुजङ्गमः हस्त-पादादि-शरीरान्वितो नाग-लोक-स्थः सर्पः एतैर् दारोपहितैः सस्त्रीकैः शोभन-विमान-गतैः आकाश-निष्ठैः कृत-पुष्प-वृष्टि-समूहैः आकुलिते ॥ क्र्द्च्_५।५४ ॥</p>
</details>
<hr>
<p>पुनः कीदृशं कृष्णम् ?</p>
<p>इतरेतर-बद्ध-कर-प्रमदा-<br>
गण-कल्पित-रास-विहार-विधौ ।<br>
मणि-शङ्कु-गम् अप्य् अमुनावपुषा<br>
बहुधा विहित-स्वक-दिव्य-तनुम् ॥ क्र्द्_५।५५ ॥</p>
<details open><summary>गोविन्द-भट्टाचार्यः</summary>
<p>अमुना वपुषा अनेन मणि-शङ्कु-गअतेन शरीरेण नाना-प्रकार-कृत-स्वीय-दिव्य-शरीरम् ॥ क्र्द्च्_५।५५ ॥</p>
</details>
<hr>
<p>पुनः कीदृशं ?</p>
<p>सुदृशाम् उभयोः पृथग्-अन्तरगं<br>
दयिता-गण-बद्ध-भुज-द्वितयम् ।<br>
निज-सङ्ग-विजृम्भद्-अनङ्ग-शिखि-<br>
ज्वलिताङ्ग-लसत्-पुलकालि-युजाम् ॥ क्र्द्_५।५६ ॥</p>
<details open><summary>गोविन्द-भट्टाचार्यः</summary>
<p>सुदृशाम् कामिनीनाम् उभयोर् द्वयोः पृथक् द्वय-द्वय-क्रमेण अन्तरगं मध्य-गतम् । पुनः कीदृशं ? दयिता-गणेन नारी-समूहेन बद्धं स्व-हस्तेनान्यो ऽन्यं ग्रथितं भुज-द्वितयं यस्य तम् एतेनैतद् उक्तं भवति कामिन्योर् मध्ये कामिनीनाम् एव हस्तेन गृहीत-हस्तः परमेश्वर इति अपि समुच्चयेन केवलं शङ्कुगं कामिनीनाम् अपि अन्तरेण युक्तम् इति भावः । कीदृशाम् ? निज-सङ्गेन गोपाल-कृष्ण-सङ्गेन विजृम्भमाणः प्रज्वलितो यो अनङ्ग-शिखी कामाग्निस् तेन ज्वलितं प्रदीप्तं यद् आङ्गं तत्र लसन्ती शोभमाना या पुलकाली रोमाञ्च-पङ्क्तिस् तया युज्यन्ते इति तद्-युजस् तासाम् ॥ क्र्द्च्_५।५६ ॥</p>
</details>
<hr>
<p>पुनः कीदृशं ?</p>
<p>विविध-श्रुति-भिन्न-मनोज्ञतर-<br>
स्वर-सप्तक-मूर्च्छन-ताल-गणैः ।<br>
भ्रममाणम् अमूभिर् उदार-मणि-<br>
स्फुट-मण्डन-शिञ्जित-चारुतरम् ॥ क्र्द्_५।५७ ॥</p>
<details open><summary>गोविन्द-भट्टाचार्यः</summary>
<p>अमूभिर् गोपीभिः सह भ्रममाणम् भ्रमीकुर्वाणं । कैः ? विविधो नाना-प्रकारः श्रुतिर् नाम-स्वरारम्भकावयवः शब्द-विशेषः तेन भिन्नं सङ्गतं मनोज्ञतरम् अति-हृदय-ग्राहि यत् स्वर-सप्तकं निषादेत्य् आदि तस्य या मूर्च्छना एकविंशति-प्रकारिका भाग-तालाश्वताल-परितालादयः ऊन-पञ्चाशत् एतेषां गणैः समूहैः । पुनः कीदृशं ? उदार उदूढो यो मणिस् तस्य स्फुटं प्रव्यक्तं अतितेजस्वितया यन् मण्डनं तस्य शिञ्जितं शब्दितं तेन चारुतरं हृदयङ्गमम् ॥५७॥</p>
<hr>
<p>पुनः कीदृशं ?</p>
<p>इति भिन्न-तनुं मणिभिर् मिलितं<br>
तपनीय-मयिर् इव भारकतम् ।<br>
मणि-निर्मित-मध्यग-शङ्कु-लसद्-<br>
विपुलारुण-पङ्कज-मध्य-गतम् ॥ क्र्द्_५।५८ ॥</p>
<p>इति भिन्न-तनुम् । अनेन प्रकारेण गोपीभिर् मिलित-देहं गोपाल-कृष्णं कम् इव तपनीय-मयैः सुवर्ण-मयैः मणिभिर् मिलितं ग्रथितं मरकत-मणिम् इव । पुनः कीदृशं ? मणि-निर्मितो मध्य-गतो यः शङ्कुः तल् लग्नं लसद् देदीप्यमानं यद् विपुलं बृहद्-अरुण-पङ्कजं तस्य मध्य-गतम् ॥ क्र्द्च्_५।५८ ॥</p>
</details>
<hr>
<p>पुनः कीदृशं ?</p>
<p>अतसी-कुसुमाभ-तनुं तरुणं<br>
तरुणारुण-पद्म-पलाश-दृशम् ।<br>
नव-पल्लव-चित्र-सुगुच्छ-लसच्-<br>
छिखि-पिच्छ-पिनद्ध-कच-प्रचयम् ॥ क्र्द्_५।५९ ॥</p>
<details open><summary>गोविन्द-भट्टाचार्यः</summary>
<p>अतसी-प्रसिद्धा तस्याः कुसुमानीवाभा दीप्तिर् यस्यास् तनोस् तादृशी तनुर् यस्य तम् । पुनः कीदृशं ? तरुणेति नूतनारुण-पद्म-पत्र-सदृश-नेत्रम् । पुनः कीदृशं ? नवेति नूतन-पल्लव-नाना-विध-स्तवक-शोभमान-मयूर-पुच्छ-सम्बद्ध-केश-समूहम् ॥ क्र्द्च्_५।५९ ॥</p>
</details>
<hr>
<p>पुनः कीदृशं ?<br>
चटुल-भ्रुवम् इन्दु-समान-मुखं<br>
मणि-कुण्डल-मण्डित-गण्ड-युगम् ।<br>
शश-रक्त-सदृक्-दशन-च्छदनं<br>
मणि-राजद्-अनेक-विधाभरणम् ॥ क्र्द्_५।६० ॥</p>
<details open><summary>गोविन्द-भट्टाचार्यः</summary>
<p>चटुल-भ्रुवं चलद्-भ्रू-लताकम् । पुनः कीदृशं ? शुक्ल-पक्षीय-पूर्ण-चन्द्र-सदृशाननम् । पुनः कीदृशं ? मणि-मय-कुण्डल-शोभित-गण्ड-द्वयम् । पुअन्ः कीदृशं ? शश-शोणित-तुल्याधरम् । पुनः कीदृशं ? मणिना शोभमान-नाना-प्रकाराभरणम् ॥ क्र्द्च्_५।६० ॥</p>
</details>
<hr>
<p>पुनः कीदृशं ?<br>
असन-प्रसव-च्छदनोज्ज्वलसद्-<br>
वसनं सुविलास-निवास-भुवम् ।<br>
नव-विद्रुम-भद्र-कराङ्घ्रि-तलं<br>
भ्रमराकुल-दाम-विराजि-तनुम् ॥ क्र्द्_५।६१ ॥</p>
<details open><summary>गोविन्द-भट्टाचार्यः</summary>
<p>असनो वृक्ष-विशेषः तस्य प्रसवः पुष्पं तस्य छेदनं पत्रं च तद्वद् उज्ज्वलं शोभमानं मनोहरं वस्त्रं यस्य तम् । पुनः कीदृशं ? शोभन-क्रीडा-विचित्र-स्थानम् । पुनः कीदृशं ? नवो नूतनो यो विद्रुमः प्रवालस् तद्वत् भद्रं मनोहरं कराङ्घ्रि-तलं यस्य तम् । पुनः कीदृशं ? भ्रमरैर् आकुलं व्याप्तं यत् पुष्प-दाम-माला तेन विराजितं भुज-द्वयं यस्य तं यद् वा मालया विराजिता तनुर् यस्य तम् ॥ क्र्द्च्_५।६१ ॥</p>
</details>
<hr>
<p>पुनः कीदृशं ?<br>
तरुणी-कुच-युक्-परिरम्भ-मिलद्-<br>
घुसृणारुण-वक्षसम् उक्ष-गतिम् ।<br>
शिव-वेणु-समीरित-गान-परं<br>
स्मर-विह्वलितं भुवनैक-गुरुम् ॥ क्र्द्_५।६२ ॥</p>
<details open><summary>गोविन्द-भट्टाचार्यः</summary>
<p>युवतीनां स्तन-द्वयालिङ्गन-सम्बद्ध-कुङ्कुमारुणितम् उरः-स्थलं यस्य तम् । पुनः कीदृशं ? उक्ष-गतिं वृषभ-गतिम् । पुनः कीदृशं ? शिवः कल्याण-प्रदो यो वेणुर् वंशस् तेन समीरितं सम्पादितं यद् गानं गीतं तत्-परं तद्-आसक्तम् । पुनः कीदृशं ? स्मरेण कामेन विह्वलितम् अनायत्तम् । पुनः कीदृशं ? भुवन-त्रयस्य एकम् अद्वितीयं गुरुम् ॥ क्र्द्च्_५।६२ ॥</p>
</details>
<hr>
<p>प्रथमोदित-पीठ-वरे विधिवत्<br>
प्रयजेद् इति रूपम् अरूपम् अजम् ।<br>
प्रथमं परिपूज्य तद्-अङ्ग-वृत्तिं<br>
मिथुनानि यजेद् रसगानि ततः ॥ क्र्द्_५।६३ ॥</p>
<details open><summary>गोविन्द-भट्टाचार्यः</summary>
<p>इति रूपम् अजं प्रथमोदिते पीठ-वरे पूर्व-कथित-देवता-क्ल्प्त-पीठे यजेत् अरूपं निर्गुणम् । आवरणानि दर्शयति-प्रथमम् इति । तद्-अङ्ग-वृत्तिं पूर्वोक्ताङ्गावरणं प्रथमं परिपूज्य ततस् तद्-अनन्तरं मिथुनानि केशव-कीर्त्यादीनि रासगानि रास-क्रीडा-गतानि ॥ क्र्द्च्_५।६३ ॥</p>
</details>
<hr>
<p>दल-षोडशके स्वरम् ऊति-गणं<br>
सह-शक्तिकम् उत्तम-रास-गतम् ।<br>
सरमा-मदनम् स्व-कला-सहित-<br>
मिथुनाह्वम् अथेन्द्र-पवि-प्रमुखान् ॥ क्र्द्_५।६४ ॥</p>
<details open><summary>गोविन्द-भट्टाचार्यः</summary>
<p>दल-षोडशके षोडश-पत्रे पूजयेत्-मिथुनम् एव कथयति स्वर-मूर्ति-गणम् इति स्वर-भवा अकारादि-वर्ण-भवाः केशवादि-षोडश-मूर्तयः । स्वर-मूर्ति-गणं कीदृशं ? सह-शाक्तिकं कीर्त्यादि-शक्ति-सहितम् । पुनः कीदृशं ? उत्तमो यो रासः तत्र गतम् । क्वचिद् उत्तर-रास-गतम् इति पाठः । तत्र मध्य-रासे परमेश्वर-पूजा उत्तरादि-रासे केशवादिकं पूजयेत् ।</p>
<p>पुनः कीदृशं ? रमा श्री-बीजं मदनः काम-बीजं एताभ्यां सहितम् । पुनः कीदृशं ? स्वकीया याः कलाः षोडश-स्वराः तैः सहितम् । प्रयोगश् च-श्रीं क्लीं अं केशव-कीर्तिभ्यां नमः इत्य् आदि । पुनः कीदृशं ? मिथुनाह्वम् मिथुन-सञ्ज्ञकम् । अथानन्तरम् इन्द्र-पवि-प्रमुखान् इन्द्रादीन् वज्रादींश् च पूजयेद् इत्य् अर्थः ॥ क्र्द्च्_५।६४ ॥</p>
</details>
<hr>
<p>पूर्वोक्तावृति-सङ्ख्या-पूर्वकं नैवेद्यं कथयति-</p>
<p>इति सम्यग् अमुं परिपूज्य हरिं<br>
चतुरावृति-संवृतम् आर्द्र-मतिः ।<br>
रजतारचिते चषके स-सितं<br>
सुशृतं सुपयो ऽस्य निवेदयतु ॥ क्र्द्_५।६५ ॥</p>
<details open><summary>गोविन्द-भट्टाचार्यः</summary>
<p>अनेन प्रकारेण चतुरावरण-वेष्टितम् अमुं हरिं सम्यक् यथाविधि सम्पूज्य श्रद्धावान् रजता-रचिते रूप्य-निर्मिते चषके पात्रे अस्य हरेः स-सितं स-शर्करं स-घृतं घृत-सहितं पाठान्तरम् । सुशृतम् आवर्तितं पयो दुग्धं निवेदयतु ॥ क्र्द्च्_५।६५ ॥</p>
</details>
<hr>
<p>विभवे सति कांस्यमयेषु पृथक्<br>
चषकेषु तु षोडशसु क्रमशः ।<br>
मिथुनेषु निवेद्य पयः स-सितं<br>
विदधीत पुरोवद् अथो सकलम् ॥ क्र्द्_५।६६ ॥</p>
<details open><summary>गोविन्द-भट्टाचार्यः</summary>
<p>विभवे सति यदि तादृशम् ऐश्वर्यं भवति तदा कांस्य-घटितेषु पृथक् एकैकं षोडशस-चषकेषु क्रमेण मिथुन-गणेषु स-सितं पयो निवेद्य अथानन्तरं पुरोवत् निवेदयामि भगवते इत्य् आद्य्-उक्त-प्रकारेण सकलं पूजा-विशेषं समापयेत् ॥ क्र्द्च्_५।६६ ॥</p>
</details>
<hr>
<p>रास-पूजा-फलम् आह-<br>
सकल-भुवन-मोह्नं विधिं यो<br>
नियतम् अमुं निशि निश्य् उदार-चेताः ।<br>
भजति स खलु सर्व-लोक-पूज्यः<br>
श्रियम् अतुलां समवाप्य यात्य् अनन्तम् ॥ क्र्द्_५।६७ ॥</p>
<details open><summary>गोविन्द-भट्टाचार्यः</summary>
<p>अमुं विधिं रास-पूजा-प्रकारं सकल-भुवन-मोह्नं सकल-भुवन-वश्यकरं नियतम् अबाधेन यो निशि निशि प्रति-रजनि उदार-चेताः प्रसन्न-मनाः सन् सम्यक् भजति कुर्यात् स सर्व-लोक-पूज्यः सन् अतुलाम् अतिशयितां श्रियं समृद्धिं समवाप्य अनन्तं विष्णुं याति प्राप्नोति ॥ क्र्द्च्_५।६७ ॥</p>
</details>
<hr>
<p>निशि वा दिनान्त-समये<br>
प्रपूजयेन् नित्यशो ऽच्युतं भक्त्या ।<br>
सम-फलम् उभयं हि ततः<br>
संसाराब्धिं समुत्तितीर्षति यः ॥ क्र्द्_५।६८ ॥</p>
<details open><summary>गोविन्द-भट्टाचार्यः</summary>
<p>यः पुमान् संसार-सागरं तरितुम् इच्छति सो ऽच्युतं भक्त्या निशि वा दिनान्त-समये वा सन्ध्यायां पूजयेन् नित्यशः प्रत्यहं हि यतः उभय-निशा-सन्ध्या-पूजन-द्वयं सम-फलम् ततस् तस्माद् धेतोः निशि वा दिनान्ते वा पूजयेद् इत्य् अर्थः ॥ क्र्द्च्_५।६८ ॥</p>
</details>
______________________________  
<p>उक्तम् उपसंहरति-</p>
<p>इत्य् एवं मनु-विग्रहं मधु-रिपुं यो वा त्रिकालं यजेत्<br>
तस्यैवाखिल-जन्तु-जात-दयितस्याम्भोधिजा-वेश्मनः ।<br>
हस्ते धर्म-सुखार्थ-मोक्ष-तरवः सद्-वर्ग-सम्प्रार्थिताः<br>
सान्द्रानन्द-महा-रस-द्रव-मुचो येषां फल-श्रेणयः ॥ क्र्द्_५।६९ ॥</p>
<details open><summary>गोविन्द-भट्टाचार्यः</summary>
<p>इत्य् अमुना प्रकारेण यः पुमान् मन्त्र-शरीरं मधुसूदनं त्रि-कालं वा पूजयेत् तस्य नाना-विध-प्राणि-समूह-वल्लभस्य अम्भोधिजा-वेश्मनो लक्ष्मी-निवासस्य धर्मादि-पुरुषार्थ-चतुष्टय-वृक्षा हस्ते भवन्तीति शेषः । कीदृशाः ? सतां वर्गः समूहः तेन प्रार्थिताः । संसर्गीति पाठे ससर्गिभिर् निकटस्थैर् यद्यपि मोक्षस्य फलं नास्ति तथापि मोक्ष-पदेन तद्-धेतु-भूतं तत्त्व-ज्ञानम् उक्तं येषां वृक्षाणां फल-पङ्क्तयः नित्यानन्द-ब्रह्म स्वरूप-महा-रस-द्रवदाः ॥ क्र्द्च्_५।६९ ॥</p>
</details>
<hr>
<p>अथोच्यते पूर्व-समीरितानां<br>
पूजावसाने परम् अस्य पुंसः ।<br>
कल्पस् तु काम्येष्व् अपि तर्पणानां<br>
विनापि पूजां खलु यैः फलं तत् ॥ क्र्द्_५।७० ॥</p>
<details open><summary>गोविन्द-भट्टाचार्यः</summary>
<p>अथानन्तरं परमस्य पुंसः श्री-गोपाल-कृष्णस्य पूजावसाने पूजानन्तरं पूर्व-समीरितानां शीमन्-मुख-इत्य्-आदि-कथितानां नित्य-तर्पणानां कल्पः प्रकारः काम्येष्व् अपि तर्पणेषु प्रकार उच्यते यैस् तर्पणैः पूजां विनापि तत्-फलं पूजा-फलं प्राप्नोति यथा-पूजा तथैव तर्पणम् ॥ क्र्द्च्_५।७० ॥</p>
</details>
<hr>
<p>सन्तर्प्य पीठ-मन्त्रैः सकृत् प्रथमम् अच्युतं तत्र ।<br>
आवाह्य पूजयेत् तं तोयैर् एवाखिलैः समुपहारैः ॥ क्र्द्_५।७१ ॥</p>
<details open><summary>गोविन्द-भट्टाचार्यः</summary>
<p>प्रथमं पीठ-मन्त्रैर् आधार-शक्त्यादि-मन्त्रैः पीठाङ्ग-भूत-देवतां सकृत्-सकृद् एकैक-वारं सन्तर्प्य अनन्तरं तत्र तोय-मये पीठे अच्युतम् आवाह्य जलैर् एव गन्धादि-सकलोपचारात्मकैः पूजयेत् ॥ क्र्द्च्_५।७१ ॥</p>
</details>
<hr>
<p>बद्ध्वाथ धेनु-मुद्रां तोयैः सम्पाद्य तर्पण-द्रवम् ।<br>
तद् बुद्ध्याञ्जलिना तं सुवर्ण-चषकी-कृतेन तर्पयतु ॥ क्र्द्_५।७२ ॥</p>
<details open><summary>गोविन्द-भट्टाचार्यः</summary>
<p>ततो धेनु-मुद्रां बद्ध्वा तोयैस् तर्पणाढ्यं सम्पाद्य तद्-द्रव्य-रूपतया तोयं भावयित्वा तद्-बुद्ध्या तत्-कथित-द्रव्य-तर्पण-द्रव्य-बुद्ध्या तं कृष्णं तर्पयतु केनाञ्जलिना कीदृशेन सुवर्ण-चषकतया विचिन्तितेनेत्य् अर्थः ॥ क्र्द्च्_५।७२ ॥</p>
</details>
<hr>
<p>विंशतिर् अष्टोपेता काल-त्रय-तर्पणेषु सङ्ख्योक्ता ।<br>
भूयः स्वकाल-विहितान् सकऋत् तर्पयेच् च परिवारान् ॥ क्र्द्_५।७३ ॥</p>
<details open><summary>गोविन्द-भट्टाचार्यः</summary>
<p>काल-त्रय-तर्पणेषु त्रिकाल-तर्पणेषु एकस्मिन् काले ऽष्तोपेता अष्टाविंशतिः तर्पणस्य सङ्ख्योक्ता पुनः स्व-काल-विहितान् स्वस्मिन् प्रातर् मध्याह्नादौ ये ये विहिताः परिवारा आवरण-देवतास् तान् सकृद् एकैक-वारं सन्तर्पयेत् ॥ क्र्द्च्_५।७३ ॥</p>
</details>
<hr>
<p>काल-त्रयस्य तर्पण-द्रव्यम् आह-</p>
<p>प्रातर् दधि-गुड-मिश्रं मध्याह्ने पायसं स-नवनीतम् ।<br>
क्षीरं तृतीय-काले ससितोपलम् इत्य् उदीरितं द्रव्यम् ॥ क्र्द्_५।७४ ॥</p>
<details open><summary>गोविन्द-भट्टाचार्यः</summary>
<p>गुड-सहितं दधि प्रातः-काले नवनीत-सहितं पायसं मध्याह्ने ससितोपलम् शर्करा-विकार-सहितं क्षीरं तृतीय-काले इत्य् अमुना प्रकारेण द्रव्यं तर्पण-द्रव्यं कथितम् ॥ क्र्द्च्_५।७४ ॥</p>
</details>
<hr>
<p>तर्पण-मन्त्रम् आह-</p>
<p>तर्पयामि-पदं योज्यं मन्त्रान्ते स्वेषु नामसु ।<br>
द्वितीयान्तेषु तु ततः पूजाशेषं समापयेत् ॥ क्र्द्_५।७५ ॥</p>
<details open><summary>गोविन्द-भट्टाचार्यः</summary>
<p>मन्त्रान्ते मूल-मन्त्रावसाने स्वकीयानि तर्पणीय-देवतानां नामानि तेषु तत्-समीपेषु द्वितीयान्तेषु अमुक-देवताम् इत्य् आदि-रूपेषु तर्पयामीति-पदं योज्यम् अनन्तरं पूजाशेषं समापयेत् ॥ क्र्द्च्_५।७५ ॥</p>
</details>
<hr>
<p>उत्तर-कृत्यम् आह-</p>
<p>अभ्युक्ष्य तत्-प्रसादाद्भिर् आत्मानं प्रतिवेदपः ।<br>
तज् जप्त्वा तम् अथोद्वास्य तन्-मयः प्रजपेन् मनुम् ॥ क्र्द्_५।७६ ॥</p>
<details open><summary>गोविन्द-भट्टाचार्यः</summary>
<p>तत्-प्रसादाद्भिः परमेश्वर-प्रसाद-तत्-तर्पण-जलैः आत्मानं शरीरं सिक्त्वा तज् जप्त्वा मन्त्रं जप्त्वा अपः प्रपिबेत् । अथानन्तरं तं देवम् उद्वास्य स्व-हृदये संयोज्य तन्-मयः सन्-मन्त्रं जपेत् ॥ क्र्द्च्_५।७६ ॥</p>
</details>
<hr>
<p>स-प्रकारं स-द्रव्यं काम्यं तर्पणम् आह-</p>
<p>अथ द्रव्याणि काम्येषु वक्ष्यन्ते तर्पणेषु तु ।<br>
तानि प्रोक्त-विधानानाम् आश्रित्यान्यतरं भजेत् ॥ क्र्द्_५।७७ ॥</p>
<details open><summary>गोविन्द-भट्टाचार्यः</summary>
<p>अथानन्तरं काम्येषु तर्पणेषु यानि नारदादिभिः कथितानि द्रव्याणि तानि वक्ष्यन्ते प्रोक्त-विधानानाम् त्रिकालोक्त-विधानानाम् अनन्तरम् एकं विधानम् आश्रित्य काम्य-तर्पण-कर्म भजेत् ॥ क्र्द्च्_५।७७ ॥</p>
</details>
<hr>
<p>द्रव्यैः षोडशभिर् अमुं प्रतर्पयेद् एकशश् चतुर्-वारम् ।<br>
स चतुः-क्षीराद्य्-अन्तैः सकृज्-जलाद्य्-अन्तम् अच्युतं भक्त्या ॥ क्र्द्_५।७८ ॥</p>
<details open><summary>गोविन्द-भट्टाचार्यः</summary>
<p>षोडशभिर् द्रव्यैर् अमुं श्री-कृष्णम् एकशश् चतुर्-वारम् तद्-द्रव्य-बुद्ध्या जलैर् एव तर्पयेत् । कीदृशैः ? चत्वारि क्षीराणि आद्यं येषां तैः । षोडश-द्रव्याणाम् आदौ दुग्धाञ्जलि-चतुष्टयम् अन्ते च चतुष्टयम् इत्य् अर्थः । सकृज्-जलाद्य्-अन्तम् इति क्रिया-विशेषणम् । तथा च प्रथमम् एक-वारं जलेन ततश् चतुर्वारं ततः चतुर्वारं क्षीरैः ततः सकृज् जलेन इति पर्यवसन्नम् ॥ क्र्द्च्_५।७८ ॥</p>
</details>
<hr>
<p>षोडश-द्रव्याण्य् आह-पायसम् इति ।</p>
<p>पायस-दाधिक-कृसरं गौडान्नपयोदधीनि नवनीतम् ।<br>
आज्यं कदलीमोचारजस्वलाचोचमोदकापूपम् ॥ क्र्द्_५।७९ ॥</p>
<details open><summary>गोविन्द-भट्टाचार्यः</summary>
<p>पृथुकं लाजोपेतं द्रव्याणां कथितम् इह षोडशकम् ।<br>
लाजान्ते ऽन्त्य-क्षीरात् प्राक् समर्प्य सितोपला-पुञ्जैः ॥ क्र्द्_५।८० ॥</p>
<p>पायसं परमान्नम् । दाधिकं दध्ना परिष्कृतम् अन्नम् । कृसरं मुद्गौदनं गौडान्नं गुडोदक-पक्वम् अन्नम् । पयो दुग्धं दधि प्रसिद्धं नवनीतम् आज्यं घृतं कदली चम्पा-कदली मोचा स्वर्ण-कदली रजस्वला कदली-विशेषः । चोचो ऽपि कदली-विशेषः । मोदको लड्डुकः । अपूपम् पूलिका पृथक् चिपिटकं लाज-समेतं लाज-सहितम् इति द्रव्याणां षोडशकं कथितम् इह ग्रन्थेति लाजेति । लाज-तर्पणानन्तरम् अन्त्य-चतुः-क्षीर-तर्पणात् पूर्वं सितोपला-पुञ्जैः श्वेत-शर्करा-समूहैः भावनया तोय-भावापन्नैः सकृत् सन्तर्पयेत् ॥ क्र्द्च्_५।७९-८० ॥</p>
</details>
<hr>
<p>उक्त-काम्य-तर्पणस्य फलम् आह-</p>
<p>प्रगे चतुः-सप्तति-वारम् इत्य् अमुं<br>
प्रतर्पयेद् यो ऽनुदिनं नरो हरिम् ।<br>
अनन्यधीस् तस्य समस्त-सम्पदः<br>
करे स्थिता मण्डलतो ऽभिवाञ्छिताः ॥ क्र्द्_५।८१ ॥</p>
<details open><summary>गोविन्द-भट्टाचार्यः</summary>
<p>इत्य् अनेन प्रकारेण प्रगे प्रातः-काले चतुः-सप्तति-वारम् अमुं हरिं कृष्णं यो नरो ऽनुदिनं प्रत्यहम् अनन्य-धीः एकाग्र-चित्तः सन् सन्तर्पयेत् तस्य पुंसः मण्डलतः एकोनपञ्चाशद्-दिवसात् अर्वाग् इति त्रिपाठिनः अष्ट-चत्वारिंशद्-दिवसाभ्यन्तर इति लघु-दीपिका-कारः । पञ्चत्रिंशद्-दिवसाभ्यन्तर इति रुद्रधरः । अभिवाञ्छिता आकाङ्क्षिताः सकल-सिद्धि-समृद्धयः हस्त-स्थिता भवन्ति अत्र सितोपला-पुञ्जस्य गणना न कार्या ॥ क्र्द्च्_५।८१ ॥</p>
</details>
<hr>
<p>काम्य-तर्पणानन्तरम् आह-</p>
<p>धारोष्ण-पक्व-पयसी-दधि-नवनीते घृतं च दौग्धान्नम् ।<br>
मत्स्यण्डी-मध्व्-अमृतं द्वादशशः तर्पयेन् नवभिर् एभिः ॥ क्र्द्_५।८२ ॥</p>
<details open><summary>गोविन्द-भट्टाचार्यः</summary>
<p>धारोष्णं पयः तदानीन्तनम् एव निष्पादितं दुग्धं तथा पक्वम् पयः साधितं दुग्धं धारोष्ण-पक्वे च पयसी च अमू धारोष्ण-पक्व-पयसी । दधि प्रसिद्धं नवनीतं घृतं दौग्धान्नं पायसं मत्स्यण्डी शर्करा-विशेषः स-शर्करं विनष्ट-दुग्धम् इति त्रिपाठिनः । मधु प्रसिद्धम् अमृतम् एतैर् नवभिर् द्रव्यैर् द्वादशश-वारं तर्पयेत् ॥ क्र्द्च्_५।८२ ॥</p>
</details>
<hr>
<p>एतस्य फलम् आह-</p>
<p>तर्पण-विधिर् अयम् अपरः पूर्वोदित-सम-फलो ऽष्तश-सङ्ख्यः ।<br>
कार्मण-कर्मणि कीर्तौ जन-संवनने विशेषतो विहितः ॥ क्र्द्_५।८३ ॥</p>
<details open><summary>गोविन्द-भट्टाचार्यः</summary>
<p>अयं तर्पण-प्रकारः पूर्वोक्त-तर्पण-प्रकाराद् भिन्नः । कीदृशः ? पूर्व-कथित-तर्पण-फल-सम-फलः । पुनः कीदृशः ? अष्टोत्तर-शत-प्रमाणकः ततो नवभिर् द्रव्यैर् द्वादश-कृत्वा तर्पणेनाष्टोत्तर-सङ्ख्या भवति । पुनः कीदृशः ? कार्मण-कर्मणि वश्य-करण-कर्मणि तथा कीर्तौ सत्-कथायां जन-संवनने लोक-वशी-करणे लोक-प्रियत्वेन वा विशेषेण विहितः ॥ क्र्द्च्_५।८३ ॥</p>
</details>
<hr>
<p>तर्पणानन्तरम् आह-</p>
<p>सखण्ड-धारोष्ण-धियामुकुन्दं<br>
व्रजन् पुर-ग्रामम् अपि प्रतर्प्य ।<br>
लभेत भोज्यं सरसं स-भृत्यैर्<br>
वासांसि धान्यानि धनानि मन्त्री ॥ क्र्द्_५।८४ ॥</p>
<details open><summary>गोविन्द-भट्टाचार्यः</summary>
<p>सखण्ड-धारोष्ण-धियामुकुन्दं व्रजन् पुर-ग्रामम् अपि प्रतर्प्य लभेत भोज्यं सरसं स-भृत्यैर् वासांसि धान्यानि धनानि मन्त्री ॥ क्र्द्च्_५।८४ ॥</p>
</details>
<hr>
<p>तर्पणस्याशेष-फल-दातृतां तर्पणोत्तर-कृत्यं च दर्शयति-</p>
<p>यावत् सन्तर्पयेन् मन्त्री तावत्-सङ्ख्यं जपेन् मनुम् ।<br>
तर्पणेनैव कार्याणि साधयेद् अखिलान्य् अपि ॥ क्र्द्_५।८५ ॥</p>
<details open><summary>गोविन्द-भट्टाचार्यः</summary>
<p>अखिलानि समस्तानि कार्याणि वाञ्छितानि तर्पणेनैव विनापि पूजा-होमं साधयेत् । अत्र यावत्-सङ्ख्यं तर्पणं करोति तावत्-सङ्ख्यं मन्त्रं जपेत् ॥ क्र्द्च्_५।८५ ॥</p>
</details>
<hr>
<p>प्रयोगान्तरम् आह-</p>
<p>द्विजोभिक्षावृत्तिर् य इह दिनशो नन्द-तनयः<br>
स्वयं भूत्वा भिक्षाम् अटति विहरन् गोप-सुदृशाम् ।<br>
अमा चेतोभिः स्व्वैर् ललित-ललितैर् नर्म-विधिभिर्<br>
दधि-क्सीराज्याढ्यां प्रचुरतर-भिक्षां स लभते ॥ क्र्द्_५।८६ ॥</p>
<details open><summary>गोविन्द-भट्टाचार्यः</summary>
<p>भिक्षा-वृत्तिर् जीवनोपायो यस्य स द्विजो त्रैवर्णिको दिनशः प्रतिदिनं स्वयं नन्द-तनयो भूत्वा तद्-रूपेणात्मानं विचिन्त्य इह भिक्षाम् अटति याचते । किं कुर्वन् ? स्वकीयैर् ललित-ललितैः अतिमनोहरैः नर्म-विधिभिः क्रीडा-कर्मभिर् गोप-सुदृशां गोप-स्त्रीणां चेतोभिः सार्धं विहरन् अमा-शब्दः सहार्थे स-दधि-दुग्ध-घृत-प्रचुरां बहु-भिक्षां प्राप्नोति ॥ क्र्द्च्_५।८६ ॥</p>
</details>
<hr>
<p>मध्ये कोणेषु षट्स्व् अप्य् अनल-पुटस्यालिखेत् कर्णिकायां<br>
कन्दर्पं साध्य-युक्तं विवर-गत-षड्-अर्णं द्विशः केशरेषु<br>
शक्ति-श्री-पूर्वकानि द्वि-नव-लिपि-मनोर् अक्षराणि च्छदानां<br>
मध्ये वर्णान् दशानां दश-लिपि-मनु-वर्यस्य चैकेकशो ऽब्जम् ॥ क्र्द्_५।८७ ॥</p>
<details open><summary>गोविन्द-भट्टाचार्यः</summary>
<p>दश-दल-पद्मं विलिख्य कर्णिकायां षट्-कोणं वह्नि-गृहं विलिख्य वह्नि-गृह-युग्मस्य मध्ये षट्-कोणेषु विलिखेत् । लेखन-प्रकारम् आह-कर्णिकायां मध्ये साध्य-नाम-सहितम् अमुकस्यामुकं सिध्यत्व् इत्य् अनेन सहितं कन्दर्पं काम-बीजं विलिखेत् । तथा विवर-गतं षड्-अर्णं षट्-कोण-गत-वक्ष्यमाण-षड्-अक्षरं विलिखेत् तथा केशरेषु दश-दल-मूलेषु द्विशः द्वौ द्वौ कृत्वा द्वि-नव-लिपि-मनोर् अष्टादशाक्षर-मन्त्रस्य शक्ति-श्री-पूर्वकानि भुवनेश्वरी-बीज-श्री-बीजाद्यान्य् अक्षराणि विलिखेत् । तथा दशानां पात्राणां मध्ये दश-लिपि-मनु-वर्यस्य दशाक्षर-मन्त्र-श्रेष्ठस्य वर्णान् एकैकशो विलिखेत् ततो ऽब्जं पद्मम् ॥ क्र्द्च्_५।८७ ॥</p>
</details>
<p>भू-सद्मनाभिवृतम् अस्रगमन्मथेन<br>
गोरोचनाभिलिखितं तपनीय-सूच्या ।<br>
पट्टे हिरण्य-रचिते गुलिकी-कृतं तद्<br>
गोपाल-यन्त्रम् अखिलार्थदम् एतद् उक्तम् ॥ क्र्द्_५।८८ ॥</p>
<details open><summary>गोविन्द-भट्टाचार्यः</summary>
<p>भू-बिम्बेन चतुर्-अस्रेण वेष्टितं कुर्यात् । कीदृशेन ? भू-सद्मना अस्रग-मन्मथेन कोण-गत-काम-बीजेन एतद् अखिलार्थदं गोपाल-यन्त्रम् उक्तं कीदृशम् ? सुवर्ण-शलाकया गोरोचनादिना सुवर्ण-रचिते पट्टे लिखितम् । अनन्तरं वर्तुलीकृतम् ॥ क्र्द्च्_५।८८ ॥</p>
</details>
______________________________  
<p>सम्पात-सिक्तम् अभिजप्तम् इदं महद्भिर्<br>
धार्यं जगत्-त्रय-वशीकरणैक-दक्षम् ।<br>
रक्षा-यशः-सुत-मही-धन-धान्य-लक्ष्मी<br>
सौभाग्य-लिप्सुभिर् अजस्रम् अनर्घ्य-वीर्यम् ॥ क्र्द्_५।८९ ॥</p>
<details open><summary>गोविन्द-भट्टाचार्यः</summary>
<p>इदं मन्त्रं सम्पात-सिक्तम् आहूति-दान-शेष-पुरः-स्थित-घृत-सिक्तं तथा मन्त्रेणाभिमन्त्रितम् रक्षा-भय-निवारणं यशः सत्-कथा-प्रकाशः सुतः पुत्रः मही पृथिवी धनं सुवर्णादि लक्ष्मीः सर्व-सम्पत्तिः सौभाग्यं सर्व-जन-प्रियत्वम् एतत् प्राप्तुम् इच्छद्भिर् महद्भिः शौच-युक्तैः सततं धारणीयम् । अयम् अर्थः-यथोक्तं यन्त्रं सम्पाद्य प्राण-प्रतिष्ठां कृत्वा पञ्चामृतादिभिः अभिषिच्य अष्टोत्तर-शतं सहस्रं वा सम्पात-घृत-सिक्तं कृत्वा यथोक्त-सङ्ख्यं जप्त्वा धारयेद् इति कीदृशं ? जगत्-त्रय-वशीकरणैक-कुशलम् । पुनः अनर्घ्य-वीर्यं महा-प्रभावम् ॥ क्र्द्च्_५।८९ ॥</p>
</details>
<hr>
<p>यन्त्रस्य दर्शयति धारणाद् अन्यत्राप्य् उपयोगम्-</p>
<p>भूतोन्मादापस्मृति-विष-मूर्च्छा-विभ्रम-ज्वरार्तानाम् ।<br>
ध्यायन् शिरसि प्रजपेन् मन्त्रम् इमं झटिति शमयितुं विकृतिम् ॥ क्र्द्_५।९० ॥</p>
<details open><summary>गोविन्द-भट्टाचार्यः</summary>
<p>भूतः शम्शान-देश-वर्ती अदृश्य-रूपो ऽनिष्ट-कारी उन्मादश् चित्त-विभ्रमः अपस्मृतिर् अपस्मारण-योगः विषं मूर्छाकारि-स्थावरं जङ्गमं च मूर्च्छा अचेष्टा विभ्रमः प्रसादः ज्वरो रोग-विशेषः एतैर् आर्तानां पीडितानां शिरसि मस्तकोपरि इदं यन्त्र-रूपं ध्यायन् इमं गोपाल-मन्त्रं जपेत् किं कर्तुम् ? विकृतिं झटिति शीघ्रं शमयितुं नाशयितुम् ॥ क्र्द्च्_५।९० ॥</p>
</details>
<hr>
<p>यन्त्रे षड्-अक्षर-मन्त्रम् उद्धरति-</p>
<p>स्मर-त्रिविक्रमाक्रान्तश् चक्रीष्णाय-हृद् इत्य् असौ ।<br>
षड्-अक्षरो ऽयं सम्प्रोक्तः सर्व-सिद्धि-करो मनुः ॥ क्र्द्_५।९१ ॥</p>
<details open><summary>गोविन्द-भट्टाचार्यः</summary>
<p>स्मरः काम-बीजं त्रिविक्रमः ऋ-कारः तेन क्रान्तः सम्बद्धः चक्री क-कारः तथा कृ इति ष्णायेति स्वरूपं हृन् नमः इत्य् अनेन प्रकारेणासौ षड्-अक्षरो ऽयं मन्त्रः सम्प्रोक्तः सर्व-सिद्धि-करः अखिल-कामदः ॥ क्र्द्च्_५।९१ ॥</p>
</details>
<hr>
<p>शक्ति-बीजम् उद्धरति-</p>
<p>क्रोडो ऽग्नि-दीप्तो मायावी-लव-लाञ्छित-मस्तकः ।<br>
सैषा शक्तिः परा सूक्ष्मा नित्या संवित्-स्वरूपिणी ॥ क्र्द्_५।९२ ॥</p>
<details open><summary>गोविन्द-भट्टाचार्यः</summary>
<p>क्रोडो ह-कारः । कीदृशः ? अग्निना रेफेण दीप्तः । पुनः मायावी दीर्घ-ई-कारः तद्-युक्तः । पुनः लवेन बिन्दुना लाञ्छितं मस्तकं यस्य सः । तथा सानुस्वार इत्य् अर्थः । एषा शक्तिः परा उत्कृष्टा सूक्ष्मा मृणाल-तन्तु-सदृशी नित्या जन्म-नाश-रहिता संवित्-स्वरूपिणी स्व-प्रकाश-स्वरूपिणी ॥ क्र्द्च्_५।९२ ॥</p>
</details>
<hr>
<p>श्री-बीजम् उद्धरति-</p>
<p>अस्थ्य्-अग्नि-गोविन्द-लवैर् लक्ष्मी-बीजं समीरितम् ।<br>
आभ्याम् अष्टादश-लिपिः स्याद् विंशत्य् अक्षरो मनुः ॥ क्र्द्_५।९३ ॥</p>
<details open><summary>गोविन्द-भट्टाचार्यः</summary>
<p>अस्थि श-कारः अग्निः रेफः गोविन्दो दीर्घ-ई-कारः लवो बिन्दुः एतैः संयुक्तैः श्री-बीजं समीरितं कथितम् । आभ्याम् शक्ति-श्री-बीजाभ्यां सहितः पूर्वोक्ताष्टादशाक्षर-मन्त्रः विंशत्य् अक्षरो भवति ॥ क्र्द्च्_५।९३ ॥</p>
</details>
<hr>
<p>परमेश्वर-पूजा-स्थान-नियतिं दर्शयति-</p>
<p>शालग्रामे मणौ यन्त्रे मण्डले प्रतिमासु च ।<br>
नित्यं पूजा हरेः कार्या न तु केवल-भूतले ॥ क्र्द्_५।९४ ॥</p>
<details open><summary>गोविन्द-भट्टाचार्यः</summary>
<p>शालग्रामे प्रसिद्धे मणौ गोमेद-पद्मरागादौ यन्त्रे ऽस्मिन्न् एव गोपाल-यन्त्रे मण्डले सर्वतो-भद्रादौ सोम-सूर्याग्नि-मण्डले वेति रुद्रधरः । प्रतिमासु सुवर्णादि-गोपाल-प्रतिमायाम् । अत्र हरेर् नित्यं सर्वदा पूजा कार्या न तु केवलायां भूमौ ॥ क्र्द्च्_५।९४ ॥</p>
</details>
<hr>
<p>कथित-प्रकाराणां फलं दर्शयति-</p>
<p>इति जप-हुत-पूजा-तर्पणाद्यैर् मुकुन्दं<br>
य इह भजति मवोर् एकम् आश्रित्य नित्यम् ।<br>
स तु सुचिरम् अयत्नात् प्राप्य भोगान् विशेषान्<br>
पुनर् अमलतरन्तद्धाम विष्णोः प्रयाति ॥ क्र्द्_५।९५ ॥</p>
<details open><summary>गोविन्द-भट्टाचार्यः</summary>
<p>इति श्री-केशव-भट्टाचार्य-विरचितायां क्रम-दीपिकायां पञ्चमः पटलः ।</p>
<p>इति कथित-प्रकारैर् जप-होम-पूजा-तर्पणैः आदि-पदाद् अभिषेकादिना यो मुकुन्दं नित्यं सेवते । किं कृत्वा ? मन्वोर् दशाष्टादशाक्षरयोर् एकं गृहीत्वा इह लोके अयत्नात् सुचिरं सर्व-कालं सर्वान् भोगान् प्राप्य पुनर् अन्ते प्रसिद्धं निर्मलं तेजः प्राप्नोति तद्-धामाभवतीत्य् अर्थः ॥ क्र्द्च्_५।९५ ॥</p>
</details>
<p>इति श्री-विद्याविनोद-गोविन्द-भट्टाचार्य-विरचिते क्रम-दीपिकाया विवरणे<br>
पञ्चमः पटलः<br>
॥५॥</p>
<hr>
<p>(६)</p>

  </div>
</article>


        

        



    <aside class="card border noPrint" id="section-tree-item-nimbArka-sampradAyaH_kriyA_kesava-kashmIri-krama-dIpikA_05_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/nimbArka-sampradAyaH/kriyA/kesava-kashmIri-krama-dIpikA/05/">०५ </a>
            <a data-toggle="collapse" href="#section-tree-item-body-nimbArka-sampradAyaH_kriyA_kesava-kashmIri-krama-dIpikA_05_md" role="button" aria-expanded="false" aria-controls="section-tree-item-body-nimbArka-sampradAyaH_kriyA_kesava-kashmIri-krama-dIpikA_05_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-nimbArka-sampradAyaH_kriyA_kesava-kashmIri-krama-dIpikA_05_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०५</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2025 Sep 3 04:51:09 UTC. (<a href="http://google.com/search?q=04%3a51%3a09%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
