ಶ್ರೀಃ

ಶ್ರಿಯೈ ನಮಃ

“ನಾಲಾಯಿರ ದಿವ್ಯಪ್ರಬಂಧಂ”

\(ಮುದಲಾಯಿರಮ್\)

ಸಂಪುಟ: 5





**ತಿರುಚ್ಚನ್ದ ವಿರುತ್ತಮ್**

\(ತಮಿಳು ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ ಮತ್ತು ವಿವರಣೆಯೊಡನೆ\)ಸರಳಸೋಪಾನ-

ತಿರುಮೞಿಶೈ ಆೞ್ವಾರ್ 

ಎಂಬ

ಭಕ್ತಿಸಾರ ವಿರಚಿತ



ಶ್ರೀಃ

ಶ್ರಿಯೈ ನಮಃ

ತಿರುಚ್ಚನ್ದ ವಿರುತ್ತಮ್

\(ತಿರುಮೞಿಶೈ ಆೞ್ವಾರ್ ಎಂಬ ಭಕ್ತಿಸಾರ ವಿರಚಿತ\)

೧.ತರುಚ್ಚನ್ದ ಪ್ಪೊೞಿಲ್ ತೞುವು ತಾರಣಿಯಿನ್ ತುಯರ್ ತೀರ

ತ್ತಿರುಚ್ಚನ್ದ ವಿರುತ್ತಂಜೆಯ್ ತಿರುಮೞಿಶೈಪ್ಪರನ್ ವರುಮೂರ್

ಕರುಚ್ಚನ್ದುಙ್ಕಾರಹಿಲುಙ್ಗಮೞ್ ಕೋಙ್ಗುಮಣನಾಱುನ್

ತಿರುಚ್ಚನ್ದತ್ತುಡನ್ ಮರುವು ತಿರುಮೞಿಶೈವಳಮ್ ಪದಿಯೇ

ತರು=ಮರಗಳ, ಚನ್ದಮ್=ಸೊಬಗಿನಿಂದ ಕೂಡಿದ, ಪೊೞಿಲ್=ತೋಪುಗಳಿಂದ, ತೞುವು=ಸುತ್ತುವರಿದಿರುವ, ತಾರಿಣಿಯಿನ್=ಭೂಮಿಯ, ತುಯರ್=ಸಂಕಟಗಳು, ತೀರ=ತೀರುವಂತೆ, ತಿರುಚ್ಚನ್ದ ವಿರುತ್ತಮ್=”ತಿರುಚ್ಚಂದವಿರುತ್ತಮ್”ಗಳನ್ನು, ಶೆಯ್=ರಚಿಸಿದ, ತಿರುಮೞಿಶೈಪರನ್=ತಿರುಮಳಿಶೈಯ ಶ್ರೇಷ್ಠ ಪುರುಷನು, ವರುಮ್= ಹುಟ್ಟಿದ, ಊರ್=ಸ್ಥಳವೆಂದರೆ, ಕರುಚನ್ದುಮ್=ಪ್ರಸಿದ್ಧವಾದ ಕರಿಯ ಶ್ರೀಗಂಧದ ಮರಗಳನ್ನೂ, ಕಾರ್-ಕರಿಯ, ಅಹಿಲುಮ್=ಅಗರು ಮರಗಳನ್ನೂ, ಕಮೞ್=ಕಮಳುತ್ತಿರುವ \(ಪರಿಮಳಿಸುವ\), ಕೋಙ್ಗು=ಕೋಂಗು ಮರಗಳನ್ನೂ, ಮಣಮ್=ಸುಗಂಧವನ್ನು, ನಾಱುಮ್=ಬೀಸುವ, ಹರಡುವ, ತಿರು=ಶ್ರೀದೇವಿಯ, ಚನ್ದತ್ತುಡನ್=ಸೌಂದರ್ಯದೊಡನೆ, ಮರುವು=ಹೊಂದಿಕೊಂಡಿರುವ, ತಿರುಮೞೈಶೈ=ತಿರುಮಳಿಶೈ ಎಂಬ, ವಳಮ್=ಸಿರಿಸೊಬಗಿನ, ಪದಿಯೇ=ತಿರುಪತಿಯೇ ಅದು\!

ಅಂದವಾದ ಮರಗಳ ತೋಪುಗಳಿಂದ ಸುತ್ತುವರಿದಿರುವ ಭೂಮಿಯ ಸಂಕಟಗಳು ತೀರುವಂತೆ ತಿರುಚ್ಚಂದ ವೃತ್ತವನ್ನು ರಚಿಸಿದ ತಿರುಮಳಿಶೈಯ ಶ್ರೇಷ್ಠಪುರುಷನು ಹುಟ್ಟಿದ ಸ್ಥಳವೆಂದರೆ, ಪ್ರಸಿದ್ಧವಾದ ಶ್ರೀಚಂದನ ಮರಗಳನ್ನೂ, ಕರಿಯ ಅಗರುಮರಗಳನ್ನೂ ಕಮಳುತ್ತಿರುವ ಕೋಂಗು ಮರಗಳನ್ನೂ, ದಿವ್ಯಸುಗಂಧವನ್ನು ಬೀಸಿ ಹರಡುವ ಶ್ರೀದೇವಿಯ ಸೌಂದರ್ಯದೊಡನೆ ಹೊಂದಿಕೊಂಡಿರುವ ತಿರುಮಳಿಶೈ ಎಂಬ ಸಿರಿಸೊಬಗಿನ ತಿರುಪತಿಯೇ ಅದು\! \(೧\)

ಸೃಷ್ಟಿಯ ಸೊಬಗಿನಿಂದ ಮೆರೆಯುತ್ತಿರುವುದು ಈ ಭೂಮಂಡಲ. ಎತ್ತರವಾದ ವಿಶಾಲವಾದ ಸುಗಂಧವನ್ನು ಸೂಸುವ ಮರಗಳೂ;ಅವುಗಳ ತೋಪುಗಳೂ ಭೂಮಿಯಮೇಲೆ ಎಲ್ಲೆಲ್ಲೂ ಹರಡಿಕೊಂಡಿವೆ. ಸೌಂದರ್ಯಮಯವಾಗಿರುವ ಪ್ರಕೃತಿಯ ನಡುವೆ ವಾಸಿಸುವ ಮಾನವನು ಅಷ್ಟೇ ಸುಂದರವಾದ ಜೀವನವನ್ನು ನಡಸಬಾರದೇ? ಆದರೆ, ಮಾನವನ ಜೀವನವೆಲ್ಲ ಸಂಕಟಮಯವೇ. ಭೂಲೋಕದ ಸಂಕಟಗಳನ್ನು ತೀರಿಸುವುದಕ್ಕೆ ಎಡೆಯಿಲ್ಲವೇ? ಉಂಟು. ಮನುಷ್ಯನ ಎಲ್ಲ ಬಗೆಯ ದುಃಖ ಸಂಕಟಗಳನ್ನು

೨

ನೀಗಿಸುವ ದಿವ್ಯವಾದ, ಪವಿತ್ರವಾದ, ಸ್ಥಳಗಳು ಭೂಮಿಯ ಮೇಲೆ ಅಲ್ಲಲ್ಲಿವೆ. ಅವು ಭಗವಂತನ ನಿತ್ಯವಾಸಯೋಗ್ಯವಾಗಿ, ರಮ್ಯವಾಗಿ, ಪ್ರಕೃತಿಯ ಭವ್ಯತೆಯ ಸ್ಥಾನವಾಗಿ, ಭಕ್ತರಿಗೆ ಆಕರ್ಷಕವಾಗಿ ಭಗವಂತನ ಹಿರಿಮೆಗೆ ಪ್ರತ್ಯಕ್ಷ ನಿದರ್ಶನಗಳಾಗಿ ಮೆರೆಯುತ್ತವೆ. ಈ ಪವಿತ್ರ ಸ್ಥಳಗಳನ್ನು “ತಿರುಪತಿ”, “ದಿವ್ಯದೇಶ”, “ದಿವ್ಯಕ್ಷೇತ್ರ”, “ಪುಣ್ಯಕ್ಷೇತ್ರ”ಎಂದು ಬಗೆಬಗೆಯಾಗಿ ಕರೆಯುತ್ತಾರೆ.

ಭರತ ಖಂಡದಲ್ಲಿ ಈ ಬಗೆಯ ಪುಣ್ಯಕ್ಷೇತ್ರಗಳು ಅನೇಕವಿದೆ. ಒಂದೊಂದೂ ಒಂದು ತಿರುಪತಿಯೇ. ಒಂದೊಂದೂ ಶ್ರೇಷ್ಠತೆಗೆ ಆಕರ. ಒಂದೊಂದೂ ಚಿತ್ತಾಕರ್ಷಕ. ಒಂದೊಂದರಲ್ಲಿಯೂ ಒಂದೊಂದು ಬಗೆಯ ವೈಶಿಷ್ಟ್ಯ. ಯಾವುದೋ ಒಂದು ತಿರುಪತಿಯನ್ನು ಒಬ್ಬನು ನೋಡಿಬಂದನೆಂದ ಮಾತ್ರಕ್ಕೆ ಇನ್ನು ಬೇರೆ ಯಾವುದನ್ನೂ ನೋಡಬೇಕೆಂಬ ಹವ್ಯಾಸಕ್ಕೆ ಅವನು ಹೋಗಬೇಕಾದದ್ದಿಲ್ಲವೆಂದು ಕೈಕಟ್ಟಿ ಕುಳಿತುಕೊಳ್ಳುವಂತಿಲ್ಲ. ಒಂದಾಗುತಲೊಂದನ್ನು, ಎಂದರೆ ಎಲ್ಲವನ್ನೂ ದರ್ಶನ ಮಾಡಲೇಬೇಕು. ಅಲ್ಲಿಯ ಪವಿತ್ರತೀರ್ಥದಲ್ಲಿ ಮೀಯಲೇಬೇಕು; ಭಗವಂತನನ್ನು ಭಕ್ತಿಯಿಂದ ಸಂದರ್ಶಿಸಲೇಬೇಕು; ತನ್ನ ಸಂಕಟಗಳನ್ನು ಅವನ ಮುಂದೆ ತೋಡಿಕೊಳ್ಳಲೇಬೇಕು. ಆಗಲೇ ತೃಪ್ತಿ, ಆಗಲೇ ಸಂತೋಷ\!

“ತಿರುಮೞಿಶೈ” ಎಂಬುದು ಅಂಥ ಒಂದು ಪುಣ್ಯಕ್ಷೇತ್ರ. ಬಲುದೊಡ್ಡ ಶ್ರೀಗಂಧದ ಮರಗಳ, ಅಗರುಮರಗಳ ದೇವದಾರು ಮರಗಳ, ಸುವಾಸನೆಯನ್ನು ಬೀರುವ ಅನೇಕ ಮರಗಳ ದೊಡ್ಡದೊಡ್ಡ ತೋಪುಗಳಿಂದ ತುಂಬಿ ರಮಣೀಯವಾಗಿರುವುದು ಆ ತಿರುಮೞಿಶೈ ಕ್ಷೇತ್ರ. ಆ ಸುಗಂಧ ವೃಕ್ಷಗಳ ಪರಿಮಳವೊಂದೇ ಸಾಲದೇ? ಇದಕ್ಕೆ ಉತ್ತರವೋ ಎನ್ನುವಂತೆ, ಅಲ್ಲಿ ಭಗವಂತನೊಡನೆ ನಿತ್ಯವಾಸ ಮಾಡುತ್ತಿರುವ ಶ್ರೀದೇವಿಯ ದಿವ್ಯಪರಿಮಳವೂ, ದಿವ್ಯತೇಜೋಮಯವಾದ ಸೌಂದರ್ಯವೂ ಕೂಡಿಕೊಂಡು, ಚೇತೋಹಾರಿಯಾಗಿದೆ. ಆದ್ದರಿಂದಲೇ ತಿರುಮೞಿಶೈ ಕ್ಷೇತ್ರಕ್ಕೆ ಅಷ್ಟು ಹೆಚ್ಚಿನ ಹಿರಿಮೆ\!

ತಿರುಮೞಿಶೈ ಎಂಬುದು ಪುರಾಣಪ್ರಸಿದ್ಧವಾದ ಮಹೀಸಾರಕ್ಷೇತ್ರ. ಅಲ್ಲಿ ತಪಸ್ಸು ಮಾಡುತ್ತಿದ್ದ ಭಾರ್ಗವಮಹರ್ಷಿಗಳ ತಪಸ್ಸನ್ನು ಭಂಗಪಡಿಸಲು ಕನಕಾಂಗಿ ಎಂಬ ಅಪ್ಸರಕನ್ಯೆಯನ್ನು ದೇವೇಂದ್ರನು ಅಲ್ಲಿಗೆ ಕಳುಹಿಸಿದನಂತೆ. ಭಾರ್ಗವರ ತಪಸ್ಸು ಕೆಟ್ಟಿತು. ಅದರ ಫಲವಾಗಿ ಗಂಡುಮಗು ಜನಿಸಿತು. ಕನಕಾಂಗಿ ಅದನ್ನು ಅಲ್ಲಿಯೇ ಕಾಡಿನಲ್ಲಿಯೇ ಬಿಟ್ಟುಹೊರಟುಹೋದಳು. ಅಳುತ್ತಿದ್ದ ಮಗುವನ್ನು ಒಬ್ಬ ಗೋಪಾಲಕನು ಕಂಡನು. ಅದರ ವರ್ಚಸ್ಸನ್ನು ಕಂಡು ಆನಂದಿಸಿ, ಅದನ್ನು ತನ್ನ ಹೆಂಡತಿಗೆ ಒಪ್ಪಿಸಿದನು. ಅವಳಿಗೆ ಮಕ್ಕಳಿರಲಿಲ್ಲ. ಬಲುಸಂತೋಷದಿಂದ ಅದನ್ನು ಎತ್ತಿ, ತನ್ನ ಮಗುವಿನಂತೆಯೇ ಬೆಳೆಸಲು ಮೊದಲು ಮಾಡಿದಳು. ಆದರೆ, ಹುಟ್ಟಿದಾಗಿನಿಂದಲೂ ಆ ಮಗು ಸ್ತನ್ಯಪಾನವನ್ನು ಮಾಡಲೂ ಇಲ್ಲ; ಮಲಮೂತ್ರಗಳನ್ನು ವಿಸರ್ಜಿಸಲೂ ಇಲ್ಲ. ಹೀಗೆ, ವಿಚಿತ್ರರೀತಿಯಲ್ಲಿ ಅದು ಬಹಳ ಚೆನಾಗಿ ಬೆಳೆಯುತ್ತ ಬಂತು. ಮಗುವಿನ ಸಾಕುತಂದೆ ಒಬ್ಬ ಜ್ಞಾನಿಯನ್ನು ಕಂಡು, “ಅವನಲ್ಲಿ ಮಗುವು ಆಹಾರವನ್ನು ತೆಗೆದುಕೊಳ್ಳದೆಯೇ, ಮಲಮೂತ್ರಗಳಿಲ್ಲದೆಯೇ ಬೆಳೆಯುತ್ತಿದೆಯಲ್ಲಾ, ಇದು ಹೇಗೆ ಸಾಧ್ಯ”ಎಂದು ಕೇಳಿದನು. ಆ ಜ್ಞಾನಿಯು ಮಗುವಿಗೆ ಭಯಭಕ್ತಿಯಿಂದ ಸ್ವಲ್ಪ ಹಾಲನ್ನು ಅರ್ಪಿಸಿದನು. ಮಗು ಅದನ್ನು ಕುಡಿಯಿತು. ದಿನದಿನವೂ ಇದು ನಡೆಯಿತು. ಒಂದು ದಿನ, ಮಗು ಕುಡಿದ ಹಾಲಿನ ಶೇಷವನ್ನು ತನ್ನ ಸಾಕುತಾಯಿಗೆ ಕೊಟ್ಟು ಕುಡಿಸಿತು. ಅದರಿಂದ ಅವಳು ಗರ್ಭವತಿಯಾಗಿ ಗಂಡುಮಗುವನ್ನು ಹಡೆದಳು. ಆ ಮಗುವೇ ಕಣಿಕಣ್ಣನ್. ಅವನು ಮುಂದೆ “ಸಾಕುಮಗು”ವಿನ ಶಿಷ್ಯನಾಗಿ, ಮಹಾತ್ಮನಾದದ್ದು.

ಮಗುವಿಗೆ ಏಳುವರ್ಷಗಳ ವಯಸ್ಸು ಆದಾಗ, ಅವನು ತನ್ನ ಸಾಕು

೩

ತಂದೆತಾಯಿಗಳನ್ನು ಬಿಟ್ಟು, ದೇಶದ ಎಲ್ಲ ಯಾತ್ರಾಸ್ಥಳಗಳನ್ನು ಸಂದರ್ಶಿಸಲು ಹೊರಟನು. ಆ ಕಾಲಾವಧಿಯಲ್ಲಿಯೇ ಅವನು ಎಲ್ಲ ಬಗೆಯ ಧರ್ಮಗಳ ವೇದಾಂತವನ್ನೂ \(ಶಾಕ್ಯ, ನ್ಯಾಯ, ವೈಶೇಷಿಕ, ಸಾಂಖ್ಯ, ಪಾತಂಜಲ ಮತ್ತು ಕಾಪಾಲ\) ಅಧ್ಯಯನ ಮಾಡಿದನು. ಕಡೆಗೆ ಶೈವ ವೇದಾಂತವನ್ನು ದಿವ್ಯವಾಗಿ ವಿವರಿಸುವ ಶಿವಭಕ್ತನಾಗಿ, ಮೌನವನ್ನಾಚರಿಸತೊಡಗಿದನು.

ಅವನ ಹಿರಿಮೆಯನ್ನರಿತ ಪೇಯಾೞ್ವಾರ್ ಎಂಬುವರು ಅವನ ಮೌನವನ್ನು ಒಂದು ವಿಶಿಷ್ಟ ಪ್ರಯೋಗ ನಡಸಿ, ಮುರಿದರು. ಅವನಿರುವ ಸ್ಥಳಕ್ಕೆ ಹತ್ತಿರದಲ್ಲಿಯೇ ಅವನ ಕಣ್ಣೆದುರಿಗೇ ಒಂದು ಕೈತೋಟವನ್ನು ಮಾಡಿ, ಗಿಡಗಳನ್ನು ತಲೆಕೆಳಗಾಗಿ ನೆಟ್ಟು, ತೂತುಗಳಿರುವ ಮಡಕೆಯಲ್ಲಿ ನೀರುತುಂಬಿ ಅವಕ್ಕೆ ನೀರೆರೆಯತೊಡಗಿದರು. ಹೀಗೆ ಎಷ್ಟುದಿನ ಕಳೆಯಿತೋ\! ಮೌನಿಗೆ ನಗೆ ಬಂತು. ನಕ್ಕೂ, “ಏನಿದು ನಿನ್ನ ಹುಚ್ಚು? ಎಂದ. ಪೇಯಾೞ್ವಾರರಿಗೂ ಅವನಿಗೂ ಮಾತುಮುಂದುವರಿದು, ಅಂದಿನಿಂದ ಅವನು ವಿಷ್ಣುವಿನ ಅಚಲಭಕ್ತನಾದನು. ಆ ವಿಚಿತ್ರ ಮನುಷ್ಯನೇ” ತಿರುಮೞಿಶೈ ಪಿರಾನ್-\(ಎಂದರೆ, ತಿರುಮೞಿಶೈ ಹಿರಿಮೆಯವನು\). ಅವನೇ “ಭಕ್ತಿಸಾರ” ಎಂದು ಸುಪ್ರಸಿದ್ಧನಾದ ಆೞ್ವಾರರು. ಅವರೇ ತಿರುಮೞಿಶೈ ಆೞ್ವಾರರು.

ತಿರುಮೞಿಶೈ ಆೞ್ವಾರರು ರಚಿಸಿರುವ ಪ್ರಬಂಧಗಳು ಎರಡೇ. “ತಿರುಚ್ಚನ್ದ ವಿರುತ್ತಮ್”ಎಂಬುದು ಅವುಗಳಲ್ಲಿ ಎರಡನೆಯದು. ನಾಲಾಯಿರ ದಿವ್ಯಪ್ರಬಂಧದ ಮೊದಲಸಾವಿರದಲ್ಲಿ ಇದನ್ನು ಒಂದು ಪ್ರಧಾನವಾದ ಪ್ರಬಂಧವೆಂದು ಪರಿಗಣಿಸಲಾಗಿದೆ. ಹೆಸರು ಸೂಚಿಸುವಂತೆ ತಿರುಚ್ಚನ್ದ ವಿರುತ್ತಮ್ ಎಂಬುದು ನಾಲ್ಕುಪಾದಗಳ ಒಂದು ಸಮಪಾದ ವೃತ್ತ ವಿಶೇಷ. ವೃತ್ತಗಳ ರಚನೆಯಲ್ಲಿ ಅನುಸರಿಸಬೇಕಾದ ಎಲ್ಲ ಲಕ್ಷಣಗಳನ್ನೂ ಇಲ್ಲಿಯೂ ಅನುಸರಿಸಲಾಗಿದೆ. ಆದರೆ, ಇದು ಬಲುಸುಂದರವಾಗಿ, ಗಾನಯೋಗ್ಯವಾಗಿ, ರಸಮಯವಾಗಿ ವೇದಾಂತಪೂರ್ಣವಾಗಿಬಹಳ ಆಕರ್ಷಕವಾಗಿದೆ. ಆದ್ದರಿಂದ, ಅದೇ ಹೆಸರನ್ನೇ ಈ ಗ್ರಂಥಕ್ಕೂ ಅನ್ವಯಿಸಲಾಗಿದೆ.

ಈ ತನಿಯನ್ ನಲ್ಲಿ ಹೇಳಿರುವಂತೆ, ತಿರುಮೞಿಶೈಯನ್ನು ಆವರಿಸಿರುವ ಪ್ರಕೃತಿಯ ಪರಿಮಳಿಸುವ ಸೌಂದರ್ಯವೂ ಅಲ್ಲಿ ನೆಲೆಸಿರುವ ಶ್ರೀದೇವಿಯ ದಿವ್ಯಪರಿಮಳ ಸೌಂದರ್ಯವೂ ಕೂಡಿಕೊಂಡು ಹೇಗೆ ಅದನ್ನು ಆಕರ್ಷಕವನ್ನಾಗಿ ಮಾಡಿದೆಯೋ, ಹಾಗೆಯೇ ತಿರುಚ್ಚನ್ದ ವಿರುತ್ತ ಪ್ರಬಂಧದಲ್ಲಿ ಲಕ್ಷ್ಮೀದೇವಿಯ ಮತ್ತು ಲಕ್ಷ್ಮೀಪತಿಯ ಗುಣಗಾನದ ದಿವ್ಯಸೊಬಗು ಸಂಮಿಳಿತವಾಗಿ ಪ್ರಬಂಧದ ಹಿರಿಮೆಯನ್ನು ಹೆಚ್ಚಿಸಿದೆ.

ಇನ್ನೊಂದು ವಿಶೇಷ: ದಯಾಸ್ವರೂಪಳಾಗಿರುವ ಶ್ರೀದೇವಿಯೊಡನೆ ಭಗವಂತನು ನಿತ್ಯವಾಸ ಮಾಡುವ ಕ್ಷೇತ್ರ ಭೂಮಿಯಮೇಲೆ ಎಷ್ಟು ಹಿರಿಮೆಯದು ಎಂದು ಪುಣ್ಯಕ್ಷೇತ್ರವನ್ನು ಬಾಯಿತುಂಬ ಹೊಗಳುವುದು ಅದು. ಭಕ್ತಶ್ರೇಷ್ಠರಿಗೆ ಅವಕಾಶಕೊಟ್ಟು, ಆ ಕ್ಷೇತ್ರವೂ ಸಹ ಭಗವಂತನ ಸೇವೆಯಲ್ಲಿ ತೊಡಗಿರುತ್ತದೆಯಲ್ಲವೇ?

೪

೨.ಉಲಹು ಮೞಿಶೈಯು ಮುಳ್ಳುಣರ್ ನ್ದು ತಮ್ಮಿಱ್

ಪುಲವರ್ ಪುಹೞ್ ಕ್ಕೋಲಾಲ್ ತೂಕ್ಕ-ಉಲಹು ತನ್ನೈ

ವೈತ್ತೆಡುತ್ತ ಪಕ್ಕತ್ತುಮ್ ಮಾನೀರ್ ಮೞಿಶೈಯೇ

ವೈತ್ತೆಡುತ್ತ ಪಕ್ಕಮ್ ವಲಿದು

ಉಲಹುಮ್=ಎಲ್ಲಾ ಲೋಕಗಳನ್ನೂ, ಮೞಿಶೈಯುಮ್=ತಿರುಮೞಿಶೈಯನ್ನೂ, ತಮ್ಮೀಲ್=ತಮ್ಮಲ್ಲಿಯೇ, ಉಳ್=ಮನಸ್ಸಿನಲ್ಲಿ, ಉಣರ್ ನ್ದು=ಯೋಚಿಸಿ\(ಪರೀಕ್ಷಿಸಿ\), ಪುಲವರ್=ಚತುರ್ಮುಖ ಬ್ರಹ್ಮನು, ಪುಹೞ್ ಕೋಲಾಲ್=ಕೀರ್ತಿಯೆಂಬ ತ್ರಾಸಿನಲ್ಲಿ, ತೂಕ್ಕ=ತೂಗಲು, ಉಲಹುತನ್ನೈ=ಲೋಕಗಳನ್ನು, ವೈತ್ತು=ಇಟ್ಟು, ಎಡುತ್ತ=ಎತ್ತುವ, ಪಕ್ಕತ್ತುಮ್=ಕಡೆಗಿಂತಲೂ\(ತಟ್ಟೆಗಿಂತಲೂ\) ಮಾ=ಸಿರಿಸೊಬಗಿನ \(ಶ್ರೇಷ್ಠವಾದ\)ನೀರ್=ಸ್ಥಿತಿಯ \(ರಸ, ಗುಣ, ಸ್ವಭಾವ ಇತ್ಯಾದಿ\)ಮೞಿಶೈಯೇ=ತಿರುಮೞಿಶೈಯನ್ನೇ\(ಒಂದನ್ನೇ\), ವೈತ್ತ=ಇಟ್ಟು, ಎಡುತ್ತ ಪಕ್ಕಮ್=ಕಡೆಯೇ\(ತಟ್ಟೆಯೇ\), ವಲಿದು=ಹೆಚ್ಚು ಭಾರವುಳ್ಳದ್ದು.

ಎಲ್ಲಾ ಲೋಕಗಳನ್ನೂ ತಿರುಮೞಿಶೈಯನ್ನೂ ತಮ್ಮ ಮನಸ್ಸಿನಲ್ಲಿಯೇ ಪರೀಕ್ಷಿಸಿ ನೋಡಬೇಕೆಂದು ಯೋಚಿಸಿ, ಚತುರ್ಮುಖ ಬ್ರಹ್ಮನು ಕೀರ್ತಿಯೆಂಬ ತ್ರಾಸಿನಲ್ಲಿ ತೂಗಲು, ಲೋಕಗಳನ್ನಿಟ್ಟು ಎತ್ತುವ ಕಡೆಗಿಂತಲೂ, ತಿರುಮೞಿಶೈಯನ್ನಿಟ್ಟು ಎತ್ತುವ ಕಡೆಯೇ ಹೆಚ್ಚು ಭಾರದ್ದು.\(೨\)

ಸೃಷ್ಟಿಕರ್ತನಾದ ಬ್ರಹ್ಮನಿಗೆ ಒಂದು ವಿಚಿತ್ರವಾದ ಆಲೋಚನೆ ಮೂಡಿಬಂದಿತಂತೆ ತಿರುಮೞಿಶೈ ಕ್ಷೇತ್ರದ ಕೀರ್ತಿ ಎಷ್ಟು ಎಂದು ಕಂಡುಕೊಳ್ಳಬೇಕೆಂದು. ಅದಕ್ಕೆ ಬ್ರಹ್ಮನು ಒಂದು ಪ್ರಯೋಗ ನಡಸಿದನಂತೆ. ಒಂದು ತ್ರಾಸನ್ನು ಸಿದ್ಧಪಡಿಸಿಕೊಂಡನಂತೆ. ಅದರ ಒಂದು ತಟ್ಟೆಯಲ್ಲಿ ತಿರುಮೞಿಶೈಯ ಕೀರ್ತಿಯೊಂದನ್ನು ಮಾತ್ರವೇ ತುಂಬಿಟ್ಟನಂತೆ. ಆ ತ್ರಾಸಿನ ಇನ್ನೊಂದು ತಟ್ಟೆಯಲ್ಲಿ ಮಿಕ್ಕ ಎಲ್ಲಲೋಕಗಳ ಕೀರ್ತಿಯನ್ನೂ ತುಂಬಿಟ್ಟನಂತೆ. ತ್ರಾಸು ಎತ್ತಕಡೆಗೆ ಹೆಚ್ಚು ತೂಗುವುದು ಎಂದು ನೋಡಿ ಬ್ರಹ್ಮನಿಗೇ ಆಶ್ಚರ್ಯವಾಯಿತಂತೆ\! ಎಲ್ಲ ಲೋಕಗಳ ಕೀರ್ತಿಗಿಂತಲೂ ತಿರುಮೞಿಶೈಕ್ಷೇತ್ರದ ಕೀರ್ತಿಯೇ ಹೆಚ್ಚು ಎಂದು ತ್ರಾಸು ತೋರಿಸಿಕೊಟ್ಟಿತಂತೆ\!

ಎಂಥ ಸೊಗಸಾದ ರೂಪಕ ಇದು\! ವಸ್ತುವಿನ ತೂಕವನ್ನು ಅಳೆಯಲು ಸಾಧನ ತ್ರಾಸು. ಹಾಗೆಯೇ ವಸ್ತುವಿನ ಕೀರ್ತಿ, ಯೋಗ್ಯತೆ ಮುಂತಾದವನ್ನು ಅಳೆಯುವುದಕ್ಕೂ ಒಂದು ಸಾಧನ ಬೇಡವೇ? ಬ್ರಹ್ಮ ಅಂಥಾದ್ದೊಂದು ಸಾಧನವನ್ನು \(ಇಲ್ಲಿ “ತ್ರಾಸು”ಎಂದಿದ್ದಾರೆ\)ಎತ್ತಿಕೊಂಡು ತಿರುಮೞಿಶೈ ಕ್ಷೇತ್ರದ ಕೀರ್ತಿ ಎಲ್ಲಕ್ಕಿಂತಲೂ ಹೆಚ್ಚು ಎಂದುಕಂಡುಕೊಂಡದ್ದು.

ಪ್ರಯೋಗವನ್ನು ನಡಸಿದ ಬಳಿಕ, ಅದರ ಫಲಿತಾಂಶದ ವಿಷಯದಲ್ಲಿ ಕೂಲಂಕಷವಾಗಿ ಯೋಚಿಸಿ, ನಿರ್ಧಾರಕ್ಕೆ ಬರಬೇಕು. ಈ ಪ್ರಯೋಗದಲ್ಲಿ ತಿರುಮೞಿಶೈ ಕ್ಷೇತ್ರದ ಕೀರ್ತಿ ಏಕೆ ಅಷ್ಟು ಹೆಚ್ಚಾಯಿತು? ಇದು ಸಮಸ್ಯೆ.

೫

ಆ ದಿವ್ಯಕ್ಷೇತ್ರದಲ್ಲಿ ಭಗವಂತನೇ ಆಶೆಯಿಂದ ನೆಲಸಿದ್ದಾನೆ. ಜೊತೆಗೆ ಸಿರಿಯೂ ಸೊಬಗೂ ಎರಡೂ ಕೂಡಿಕೊಂಡು ಭಗವಂತನಿಗೆ ಅಲ್ಲಿ ಊಳಿಗ ನಡಸುತ್ತಿವೆ. ಅಂಥ ದಿವ್ಯಕ್ಷೇತ್ರ ಅದು\!

ತಿರುಮೞಿಶೈ ಕ್ಷೇತ್ರದ ಕೀರ್ತಿ ಅಷ್ಟು ಹೆಚ್ಚುವುದಕ್ಕೆ ಇನ್ನೊಂದು ಕಾರಣವನ್ನು ಕೊಡಬಹುದು ಎನ್ನಿಸುತ್ತದೆ. ಆ ಕ್ಷೇತ್ರದಲ್ಲಿ ಹುಟ್ಟಿ, ಬೆಳೆದು, ಭಗವಂತನ ಹಿರಿಮೆಯನ್ನೂ, ಶ್ರೀವೈಷ್ಣವ ತತ್ತ್ವಗಳನ್ನೂ ಸ್ವಚ್ಛಂದವಾಗಿ ತಿರುಚ್ಚನ್ದ ವೃತ್ತದ ಮೂಲಕ ಆೞ್ವಾರರು ಹೊಗಳಿ ಹಾಡಿದ್ದರಿಂದ ಅಲ್ಲವೇ ಅದರ ಕೀರ್ತಿ ಅಷ್ಟು ದೊಡ್ಡದಾಗಿ, ಎಲ್ಲ ಲೋಕಗಳಿಗೂ ಹರಡು ಬೆಳಗಿತಲ್ಲವೇ? ಅಷ್ಟುಕೀರ್ತಿಯೂ ಆ ತಿರುಮೞಿಶೈ ಆೞ್ವಾರರಿಂದಲೇ ಬಂದದ್ದು. ಅಷ್ಟೂ ಅವರಿಗೇ ಸಲ್ಲಬೇಕಲ್ಲವೇ?

೬

ಶ್ರೀಃ

ಶ್ರಿಯೈ ನಮಃ

ತಿರುಚ್ಚನ್ದ ವಿರುತ್ತಮ್

೧.ಪೂನಿಲಾಯವೈನ್ದುಮಾಯ್ ಪ್ಪುನಱ್ ಕಣಿನ್ಱನಾನ್ ಗುಮಾಯ್

ತೀನಿಲಾಯ ಮೂನ್ಱುಮಾಯ್ ಚ್ಚಿಱನ್ದಹಾಲಿರಣ್ಡುಮಾಯ್

ಮೀನಿಲಾಯದೊನ್ಱುಮಾಹಿ ವೇಱುವೇಱು ತನ್ಮೈಯಾಯ್

ನೀನಿಲಾಯವಣ್ಣನಿನ್ನೈಯಾರ್ ನಿನೈಕ್ಕವಲ್ಲರೇ

ಪೂ=ಭೂಮಿಯಲ್ಲಿ, ನಿಲಾಯ=ನೆಲಸಿರುವ, ಐನ್ದುಮ್=ಐದುಗುಣಗಳು, ಆಯ್=ಆಗಿ, ಪುನಲ್ ಕಣ್=ನೀರಿನಲ್ಲಿ, ನಿನ್ಱ=ಇರುವ, ನಾನ್ಗುಮ್ ಆಯ್=ನಾಲ್ಕು ಗುಣಗಳು ಆಗಿ, ತೀ=ಅಗ್ನಿಯಲ್ಲಿ, ನಿಲಾಯ=ನೆಲಸಿರುವ, ಮೂನ್ಱುಮ್ ಆಯ್=ಮೂರುಗುಣಗಳು ಆಗಿ, ಶಿಱನ್ದ=ಶ್ರೇಷ್ಠವಾದ, ಕಾಲ್=ವಾಯುವಿನಲ್ಲಿ, ಇರಣ್ಡುಮ್=ಎರಡು ಗುಣಗಳು, ಆಯ್=ಆಗಿ, ಮೀ=ಆಕಾಶದಲ್ಲಿ, ನಿಲಾಯದು=ನೆಲಸಿರುವುದು, ಒನ್ಱುಮ್=ಒಂದುಗುಣ, ಆಯ್=ಆಗಿ, ವೇಱುವೇಱು=ಬೇರೆ ಬೇರೆಯಾದ, ತನ್ಮೈ ಆಯ್=ಸ್ವಭಾವವುಳ್ಳದ್ದಾಗಿ, ನೀ=ನೀನು, ನಿಲಾಯ=ನೆಲಸಿರುವ, ವಣ್ಣಮ್=ಬಗೆಯನ್ನೂ, ನಿನ್ನೈ=ನಿನ್ನನ್ನೂ, ಯಾರ್=ಯಾರು, ನಿನೈಕ್ಕ ವಲ್ಲರ್=ನೆನೆಯ\(ಊಹಿಸಿಕೊಳ್ಳ\)ಬಲ್ಲರು?

ಭೂಮಿಯಲ್ಲಿ ನೆಲಸಿರುವ ಐದು ಗುಣಗಳಾಗಿ, ನೀರಿನಲ್ಲಿ ಇರುವ ನಾಲ್ಕುಗುಣಗಳಾಗಿ, ಅಗ್ನಿಯಲ್ಲಿ\(ತೇಜಸ್ಸು\)ಇರುವ ಮೂರುಗುಣಗಳಾಗಿ, ಶ್ರೇಷ್ಠವಾದ ವಾಯುವಿನಲ್ಲಿ ಇರುವ ಎರಡುಗುಣಗಳಾಗಿ, ಆಕಾಶದಲ್ಲಿ ಇರುವ ಒಂದೇ ಒಂದು ಗುಣವಾಗಿ, ಬೇರೆಬೇರೆಯಾದ ಸ್ವಭಾವಗಳುಳ್ಳದ್ದಾಗಿ, ನೀನು ನೆಲಸಿರುವ ವಿಧಾನವನ್ನೂ, ನಿನ್ನನ್ನೂ ಯಾರು ಊಹಿಸಿಕೊಳ್ಳಬಲ್ಲರು?\(೧\)

ಭೂಮಿ ಅಥವಾ ನೆಲ, ನೀರು, ಅಗ್ನಿ ಅಥವಾ ತೇಜಸ್ಸು, ವಾಯು, ಆಕಾಶ-ಈ ಐದನ್ನು “ಪಂಚಭೂತಗಳು”ಎನ್ನುತ್ತಾರೆ. ಸೃಷ್ಟಿಗೆ ಮುಖ್ಯವಾದ ಭೂತಗಳು ಇವು. ಭೂತಗಳಿಗೆ ಅನ್ವಯಿಸುವ ಗುಣಗಳೂ ಹಾಗೆಯೇ ಐದು. ಅವುಗಳನ್ನು “ತನ್ಮಾತ್ರ”ಗಳು ಎನ್ನುತ್ತಾರೆ. ಆಕಾಶದ ಮುಖ್ಯವಾದ ಗುಣ ಶಬ್ದವನ್ನು ತುಂಬಿಕೊಳ್ಳುವುದು. ಆದ್ದರಿಂದ ಆಕಾಶಕ್ಕೆ “ಶಬ್ದ”ಗುಣ ಎನ್ನುತ್ತಾರೆ. ವಾಯುವಿಗೆ “ಸ್ಪರ್ಶಗುಣ”. ಅದರಿಂದಲೇ ವಾಯುವಿನ ಅರಿವಾಗುವುದು. ತೇಜಸ್ಸಿಗೆ “ರೂಪ”ಗುಣ. ನೀರಿಗೆ “ರಸ” ಗುಣ. ಮತ್ತು ನೆಲಕ್ಕೆ “ಗಂಧ”ಗುಣ. ಹೀಗೆ, ಪಂಚಭೂತಗಳ ಐದು ಮುಖ್ಯಗುಣಗಳು ಎಂದರೆ-ಶಬ್ದ,ಸ್ಪರ್ಶ, ರೂಪ,ರಸ,ಗಂಧ.

೭

ಸೃಷ್ಟಿಯ ಕ್ರಮವನ್ನು ಉಪನಿಷತ್ತು ಹೇಳುತ್ತದೆ:ಆಕಾಶದಿಂದ ವಾಯು ಉಂಟಾಯಿತು; ವಾಯುವಿನಿಂದ ಅಗ್ನಿ\(ತೇಜಸ್ಸು\);ಅಗ್ನಿಯಿಂದ ನೀರು; ನೀರಿನಿಂದ ಭೂಮಿ; ಇತ್ಯಾದಿ. ಇದನ್ನು ಸ್ವಲ್ಪ ಯೋಚಿಸಿದರೆ, ಆಕಾಶಕ್ಕೆ ಒಂದೇ ಒಂದು ಗುಣವಿದೆ ಎಂದೂ, ಅದು ಆಕಾಶಕ್ಕೆ ಮೂಲಗುಣವಾದ “ಶಬ್ದವೆಂದೂ ತಿಳಿಯುತ್ತದೆ. ಆಕಾಶದಿಂದ ಬಂದ ವಾಯುವಿಗೆ ಆಕಾಶದಗುಣವೂ ತನ್ನ ಮೂಲಗುಣವೂ ಕೂಡಿಕೊಂಡಿರಬೇಕು. ಆದ್ದರಿಂದ ವಾಯುವಿನಲ್ಲಿ ಎರಡು ಗುಣಗಳು: ಶಬ್ದ ಮತ್ತು ಸ್ಪರ್ಶ. ವಾಯುವಿನಿಂದ ಬಂದ ಅಗ್ನಿಗೆ ವಾಯುವಿನ ಎರಡು ಗುಣಗಳ ಜೊತೆಗೆ ಅಗ್ನಿಯ ಮೂಲಗುಣವಾದ “ರೂಪ” \(ಕಣ್ಣಿಗೆ ಕಾಣಿಸಿಕೊಳ್ಳುವ, ಇತರ ವಸ್ತುಗಳನ್ನು ಕಾಣುವಂತೆ ಮಾಡುವ ಗುಣ\)ವೂ ಸೇರಿ ಮೂರು ಗುಣಗಳು:ಶಬ್ದ, ಸ್ಪರ್ಶ ಮತ್ತು ರೂಪ. ಅಗ್ನಿಯಿಂದ ಬಂದ ನೀರಿಗೆ ಅಗ್ನಿಯ ಮೂರುಗುಣಗಳ ಜೊತೆಗೆ ಅದರ ಮೂಲ ಗುಣವಾದ “ರಸ” \(ಹರಿಯುವ ಸ್ವಭಾವ\) ವೂ ಸೇರಿ ನಾಲ್ಕು ಗುಣಗಳು:ಶಬ್ದ,ಸ್ಪರ್ಶ,ರೂಪ ಮತ್ತು ರಸ. ಹೀಗೆಯೇ ನೀರಿನಿಂದ ಬಂದ ನೆಲಕ್ಕೆ ನೀರಿನ ನಾಲ್ಕು ಗುಣಗಳೂ, ನೆಲದ ಮೂಲಗುಣವಾದ “ಗಂಧ”\(ವಾಸನೆಯನ್ನು ಅಡಗಿಸಿಕೊಳ್ಳುವುದು; ಉಂಟುಮಾಡುವುದು\)ವೂ ಸೇರಿ ಐದುಗುಣಗಳೂ ಇವೆ. ಎಂದರೆ, ನೆಲಕ್ಕೆ ಶಬ್ದ,ಸ್ಪರ್ಶ, ರೂಪ,ರಸ,ಮತ್ತು ಗಂಧ. ಐದು ಭೂತಗಳಿಗೂ ಐದುಗುಣಗಳಿಗೂ ಹೀಗೆ ಸಂಬಂಧ ಕಂಡುಬಂದರೂ ಸಹ ಗುಣಗಳ ಬೆರಕೆಯಲ್ಲಿ ಒಂದರಲ್ಲಿ ಕಂಡ ಹಾಗೆ ಇನ್ನೊಂದರಲ್ಲಿಲ್ಲ. ಇದರ ವಿವರಣೆಯನ್ನು ಗಣಿತದ ರೀತಿಯಲ್ಲಿ ಪರಿಷ್ಕಾರವಾಗಿ ತಿಳಿಸುವ ಶಾಸ್ತ್ರಗಳಿವೆ. ಆದರೆ, ಇವುಗಳನ್ನು ಬೆರೆಸಿರುವ ವಿಧಾನವೇ ಒಂದು ಸೋಜಿಗ\!

ಅಲ್ಲದೆ, ಪಂಚಭೂತಗಳಿಗೂ, ಸೃಷ್ಟಿಯ ಎಲ್ಲ ವಸ್ತುಗಳಿಗೂ ಆಧಾರವಾಗಿ, ಅವುಗಳಲ್ಲೇ ಅಡಗಿದ್ದು, ಅವುಗಳು ನಿಯಮಕ್ಕೆ ಅನುಸಾರವಾಗಿ ನಡೆದುಕೊಳ್ಳುವಂತೆ ಮಾಡುವ ಒಂದು “ನಿಜ”ವಸ್ತುವಿದೆ. ಅದು ಇನ್ನೂ ಸೋಜಿಗದ್ದು\! ಎಲ್ಲಕ್ಕೂ ಮೂಲವಾದ್ದರಿಂದ, ಅದನ್ನು “ಭೂತಾದಿ”ಎನ್ನುತ್ತಾರೆ. ಅದೇ ಭಗವಂತ\!

ಈ ಪಾಶುರದ ಕ್ರಮದಲ್ಲಿ-

೧.ನೆಲದಲ್ಲಿರುವ ಐದುಗುಣಗಳು-ಗಂಧ\(ಮೂಲ\),ರಸ,ರೂಪ,ಸ್ಪರ್ಶ,ಶಬ್ದ

೨.ನೀರಿನಲ್ಲಿರುವ ನಾಲ್ಕು ಗುಣಗಳು-ಇಲ್ಲ- ರಸ\(ಮೂಲ\)ರೂಪ,ಸ್ಪರ್ಶ, ಶಬ್ದ

೩.ಬೆಂಕಿ \(ತೇಜಸ್ಸು\)ಯ ಮೂರು ಗುಣಗಳು-ಇಲ್ಲ; ಇಲ್ಲ; ರೂಪ\(ಮೂಲ\)ಸ್ಪರ್ಶ,ಶಬ್ದ

೪.ವಾಯುವಿನ ಎರಡು ಗುಣಗಳು-ಇಲ್ಲ;ಇಲ್ಲ;ಇಲ್ಲ;ಸ್ಪರ್ಶ\(ಮೂಲ\)ಶಬ್ದ

೫.ಆಕಾಶದ ಒಂದು ಗುಣ-ಇಲ್ಲ;ಇಲ್ಲ;ಇಲ್ಲ;ಇಲ್ಲ;ಇಲ್ಲ;ಶಬ್ದ\(ಮೂಲ\)

ಇದು ಉಪನಿಷತ್ತಿನ ವಿಷಯವನ್ನೇ ಇನ್ನೊಂದು ರೀತಿಯಲ್ಲಿ ವಿವರಿಸಿ ಹೇಳಿದೆ.

ಗುಣಗಳ ಸಂಖ್ಯೆಯಲ್ಲಿ,ಪ್ರಮಾಣದಲ್ಲಿ ವ್ಯತ್ಯಾಸ ಹೊಂದುವುದರಿಂದ ವಸ್ತುಗಳು ಬೇರೆಬೇರೆಯಾಗುವುದೂ, ಅವು ಬೇರೆಬೇರೆ ರೀತಿಯ ಕೆಲಸಗಳಲ್ಲಿ ತೊಡಗುವುದೂ ಎಂಥ ಸೋಜಿಗದ ವಿಷಯ\! ಸೃಷ್ಟಿಯ ವಿಷಯವೇ ಹೀಘೆ, ಸೋಜಿಗವೇ\! ತೊಡಕಿನಿಂದ ಕೂಡಿದ ಈ ವಿಷಯವನ್ನು ಅರಿಯಲು ಯತ್ನಿಸುವುದೂ, ಅವುಗಳಲ್ಲಿ ಸೃಷ್ಟಿಕರ್ತನಾಗಿ ಭಗವಂತನು ಸೇರಿಕೊಂಡು, ಅವುಗಳನ್ನು ಅವುಗಳ ಕ್ರಮದಲ್ಲಿ ಕೆಲಸಮಾಡುವಂತೆ ಮಾಡುವುದನ್ನು ಅರಿಯಲು ಯತ್ನಿಸುವುದೂ ಇನ್ನೂ ಸೋಜಿಗದ ಕೆಲಸವೇ\! ಆೞ್ವಾರರು ಹೇಳುತ್ತಾರೆ:”ಸ್ವಾಮೀ, ಸೃಷ್ಟಿಯಲ್ಲಿ ನೀನು ತೋರಿಸಿರುವ ಚಮತ್ಕಾರವನ್ನೂ, ಸೃಷ್ಟಿಸಿದ ವಸ್ತುಗಳೋಅ ಬೇರೆಬೇರೆ ಸ್ವಭಾವಗಳನ್ನೂ

೮

ಅವುಗಳಲ್ಲೆಲ್ಲಾ ನೀನೊಬ್ಬನೇ ಸೇರಿಕೊಂಡಿದ್ದು, ಅವುಗಳಿಗೆ ನಿಯಾಮಕನಾಗಿ ಅವುಗಳನ್ನು ಅವುಗಳ ಕೆಲಸದಲ್ಲಿ ತೊಡಗಿಸಿರುವುದನ್ನೂ ತಿಳಿದುಕೊಳ್ಳುವುದು ಸುಲಭವೇ? ಯಾರುತಾನೇ ಅದನ್ನು ಊಹಿಸಿ ಅರಿಯಬಲ್ಲರು?

೨.ಆಱುಮಾಱುಮಾರುಮಾಯ್ ಒರೈನ್ದುಮೈನ್ದುಮಾಯ್

ಏಱುಶೀರಿರಣ್ಡುಮೂನ್ಱುಮ್ ಏೞುಮಾಱುಮೆಟ್ಟುಮಾಯ್

ವೇಱುವೇಱು ಞಾನಮಾಹಿ ಮೆಯ್ಯಿನೋಡು ಪೊಯ್ಯುಮಾಯ್

ಊಱೊಡೋಶೈಯಾಯವೈನ್ದುಮ್ ಆಯವಾಯ ಮಾಯನೇ

ಆಱುಮ್=ಆರು\(ಕರ್ಮಗಳು\), ಆಱುಮ್=ಆರು\(ಋತುಗಳು\), ಆಱುಮ್=ಆರು \(ಯಾಗಗಳು\), ಆಯ್=ಆಗಿ, ಓರ್=ಒಂದು, ಐನ್ದುಮ್=ಐದು \(ಪ್ರಾಣಾಹುತಿಗಳು\)ಐನ್ದುಮ್=ಐದು ಅಗ್ನಿಗಳು, ಆಯ್=ಆಗಿ, ಏಱು ಶೀರು=ಬಹಳ ಅತಿಶಯವಾದ, ಇರಣ್ಡುಮ್=ಎರಡೂ \(ಜ್ಞಾನ, ವೈರಾಗ್ಯಗಳು\), ಮೂನ್ಱುಮ್=ಮೂರೂ\(ಸೃಷ್ಟಿ,ಸ್ಥಿತಿ,ಲಯಗಳು\), ಏೞುಮ್=ಏಳೂ\(ವಿವೇಕಾದಿ ಸಾಧನಗಳು\), ಆಱುಮ್=ಆರೂ\(ಗುಣಗಳು\)ಎಟ್ಟುಮ್=ಎಂಟೂ\(ಮುಮುಕ್ಷುವಿನ ಗುಣಗಳು\)ಆಯ್=ಆಗಿ, ವೇಱು ವೇಱು=ಬಗೆಬಗೆಯ, ಞಾನಮ್=ಜ್ಞಾನವು, ಆಹಿ=ಆಗಿ, ಮೆಯ್ಯಿನೋಡು=ಸತ್ಯದೊಡನೆ, ಪೊಯ್ಯುಮಾಯ್=ಮಿಥ್ಯೆಯೂ ಆಗಿ, ಊಱೊಡು=ಸ್ಪರ್ಶದೊಡನೆ, ಓಶೈ ಆಯ್=ಶಬ್ದವೂ ಆದ, ಅವೈನ್ದುಮ್ ಆಯ್=ಅವು \(ಐದೂ ಆದ, ಆಯ=ಗೋವಳನು, ಆಯ=ಆಗಿರುವ, ಮಾಯನೇ=ಅದ್ಭುತಕಾರಿಯೇ\(ಮಾಯಾವಿಯೇ\)ನೀನು\!

ಆರು\(ಕರ್ಮಗಳು\),ಆರು\(ಋತುಗಳು\),ಆರು\(ಯಾಗಗಳು\)ಆಗಿ, ಒಂದು, ಐದು \(ಪ್ರಾಣಗಳು\), ಐದು\(ಅಗ್ನಿಗಳು\),ಆಗಿ ಬಹಳ ಅತಿಶಯವಾದ ಎರಡೂ \(ಜ್ಞಾನವೈರಾಗ್ಯಗಳು\), ಮೂರೂ\(ಸೃಷ್ಟಿ,ಸ್ಥಿತಿ,ಲಯಗಳು\) ಏಳೂ\(ವಿವೇಕಾದಿ ಸಾಧನಗಳು\), ಆರೂ\(ಗುಣಗಳು\)ಎಂಟೂ\(ಮುಮುಕ್ಷುಗುಣಗಳು\) ಆಗಿ, ಬಗೆಬಗೆಯ ಜ್ಞಾನವಾಗಿ, ಸತ್ಯದೊಡನೆ ಮಿಥ್ಯೆಯೂ ಆಗಿ, ಸ್ಪರ್ಶದೊಡನೆ ಶಬ್ದವೂ ಆಗಿ, ಅವೈದೂ ಆಗಿ, ಗೋವಳನಾಗಿರುವ ಮಾಯಾವಿಯೇ ನೀನು\! \(೨\)

ಈ ಪಾಶುರದಲ್ಲಿ ಆೞ್ವಾರರು ಭಗವಂತನನ್ನು ಬಗೆಬಗೆಯಾಗಿ ವರ್ಣಿಸಲು ಯತ್ನಿಸಿದ್ದಾರೆ:

ಭಗವಂತ,ನೀನು ಆರು ಶ್ರೇಷ್ಠವಾದ ಕರ್ಮಸ್ವರೂಪನು. ಅವು ಯಾವುದೆಂದರೆ, ಯಜನ\(ಯಜ್ಞ ಮಾಡುವುದು\),ಯಾಜನ\(ಯಜ್ಞ ಮಾಡಿಸುವುದು\), ಅಧ್ಯಯನ \(ವೇದಗಳನ್ನು ಪಠಿಸುವುದು\), ಅಧ್ಯಾಪನ\(ವೇದಗಳನ್ನು ಇತರರಿಗೆ ಹೇಳಿಕೊಡುವುದು\)ದಾನ \(ಇತರರಿಗೆ ಭಕ್ತಿನಮ್ರತೆಗಳಿಂದ ನಿನ್ನಲ್ಲಿರುವುದರಲ್ಲಿ

೯

ನೀನು ಸಂಪಾದಿಸಿದ್ದರಲ್ಲಿ ಸ್ವಲ್ಪವನ್ನು ನೀಡುವುದು\) ಮತ್ತು ಪ್ರತಿಗ್ರಹ \(ಹಾಗೆಯೇ ಇತರರು ಭಕ್ತಿಯಿಂದ ನೀಡಿದ್ದನ್ನು ಸ್ವೀಕರಿಸುವುದು\)ಈ ಆರು ಕರ್ಮಗಳಿಗೆ ಯೋಗ್ಯವಾದ ವಸಂತ,ಗ್ರೀಷ್ಮ,ವರ್ಷ,ಶರತ್, ಹೇಮಂತ, ಶಿಶಿರ- ಎಂಬ ಆರು ಋತುಗಳೂ ನೀನೇ.

ನೀನು ಒಬ್ಬನೇ ಒಬ್ಬ. ನಿನಗೆ ಎಣೆ ಇಲ್ಲವೇ ಇಲ್ಲ. ಸಕಲ ಚರಾಚರಗಳಿಗೆಲ್ಲ ಪ್ರಾಣವೇ ನೀನು.

ಒಬ್ಬನೇ ಆಗಿರುವ ನೀನು ಪ್ರಾಣ,ಅಪಾನ,ಸಮಾನ,ಉಪಾನ ವ್ಯಾನ-ಎಂಬ ಪಂಚಪ್ರಾಣಗಳಾಗಿ ಒಡೆದು ಸೃಷ್ಟಿಯ ಒಂದೊಂದರಲ್ಲಿಯೂ ವ್ಯಾಪಿಸಿ, ಅವುಗಳ ಬಾಳ್ವೆಯನ್ನು ನಡಸುತ್ತೀಯೆ.

ನೀನು ತೇಜಸ್ಸ್ವರೂಪನು. ನೀನೇ ಆಹವನೀಯ, ಗಾರ್ಹಪತ್ಯ,ದಕ್ಷಿಣ,ಸಭ್ಯ ಮತ್ತು ಅವಸತ್ಯ ಎಂಬ ಪಂಚಾಗ್ನಿಗಳಾಗಿ ಬೆಳಗುತ್ತಿರುವವನು.

ನೀನು ಅತ್ಯಂತ ಅತಿಶಯವೂ ಅಪರೂಪವೂ ಆಶ್ಚರ್ಯಕರವೂ ಆದ ಜ್ಞಾನಸ್ವರೂಪನು ಮತ್ತು ವೈರಾಗ್ಯಸ್ವರೂಪನು.

ಸೃಷ್ಟಿ,ಸ್ಥಿತಿ ಲಯಗಳೆಂಬ ಮೂರುಮುಖ್ಯ ವ್ಯಾಪಾರಗಳಲ್ಲಿ ತೊಡಗಿರುವವನೇ ನೀನು.

ಮುಕ್ತಿಯನ್ನು ಬಯಸುವವನು ಅನುಸರಿಸಬೇಕಾದ ಏಳುಮೆಟ್ಟಿಲುಗಳೂ ನೀನೇ. ಅವುಗಳ ನಿರ್ವಾಹಕನೂ ನೀನೇ. ಆ ಸಾಧನಗಳು ಯಾವುವೆಂದರೆ: \(೧\)ಒಳ್ಳೆಯದು ಯಾವುದು, ಕೆಟ್ಟದ್ದು ಯಾವುದು ಎಂಬುದನ್ನು ತಿಳಿಯುವ ವಿವೇಚನಾಶಕ್ತಿಯೇ ವಿವೇಕ. \(೨\)ಆಶೆ,ದ್ವೇಷ, ಕೋಪಗಳನ್ನು ದೂರಮಾಡಿ ಮನಸ್ಸನ್ನು ನೆಮ್ಮದಿಗೊಳಿಸುವುದು ವಿಮೋಕ. \(೩\)ವಿವೇಕದಿಂದ ಪಡೆದುಕೊಂಡ ಜ್ಞಾನದ ಫಲವಾಗಿ ಸನ್ಮಾರ್ಗದಲ್ಲಿಯೇ ನಡೆಯಲು ಯತ್ನಿಸುವುದು ಅಭ್ಯಾಸ. \(೪\)ಸಂಪಾದಿಸಿ ಕೊಂಡ ಜ್ಞಾನವನ್ನು ಕಾರ್ಯಗತ ಮಾಡುವುದ್. ಒಳ್ಳೆಯದನ್ನೇ ಮಾಡಿಮಾಡಿ ಪಳಗುವುದು ಕ್ರಿಯೆ. \(೫\)ಸಕಲ ಭೂತಗಳಿಗೂ ಹಿತವನ್ನುಂಟು ಮಾಡುವುದಕ್ಕೆ ಎಲ್ಲವನ್ನೂ ನಡಸುವುದು ಕಲ್ಯಾಣ\(೬\) ಮರಣ ಮೊದಲಾದ ದುಃಖದ ವಿಷಯಗಳನ್ನು ಮನಸ್ಸಿಗೆ ಹೆಚ್ಚಿಕೊಳ್ಳದೆ ಇರುವುದು ಅವಸಾದನ \(೭\)ಸುಖಸಂತೋಷಗಳ ವಿಷಯಗಳನ್ನು ಮನಸ್ಸಿಗೆ ಹಚ್ಚಿಕೊಳ್ಳದೆ ಇರುವುದು ಅನುದ್ಧರ್ಷ. ಈ ಏಳು ಸಾಧನಗಳು ಒಳ್ಳೆಯದನ್ನು ಅರಿತುಕೊಂಡು, ಕೆಟ್ಟದ್ದನ್ನು ಬಿಟ್ಟುಕೊಟ್ಟು, ಸಕಲ ಪ್ರಾಣಿಗಳಿಗೆ ಹಿತವಾದ ಉತ್ತಮ ಕಾರ್ಯಗಳಲ್ಲಿಯೇ ತೊಡಗಿದ್ದು, ತನ್ನ ಸುಖದುಃಖಗಳಲ್ಲಿ ಯಾವುದನ್ನೂ ಮನಸ್ಸಿಗೆ ಹಚ್ಚಿಕೊಳ್ಳದೆ ಮನಸ್ಸಿನ ಸಮತ್ವವನ್ನು ಪಡೆಯುವುದಕ್ಕೆ ಸಹಾಯ ಮಾಡುತ್ತವೆ.

ಜ್ಞಾನ,ಬಲ, ಐಶ್ವರ್ಯ, ವೀರ್ಯ,ಶಕ್ತಿ, ತೇಜಸ್ಸು ಎಂಬ ವಿಶಿಷ್ಟವಾದ ದಿವ್ಯಗುಣಗಳುಳ್ಳವನು ನೀನೇ.

ನೀನು ಅಪಹತ ಪಾಪ್ಮನು- ಪಾಪದ ಸಂಪರ್ಕವೇ ಇಲ್ಲದ ಪರಿಶುದ್ಧ ಸ್ವರೂಪನು. ವಿಜರನು-ಮುದಿತನವೆಂಬುದೇ ಇಲ್ಲದ ನಿತ್ಯಯೌವನನು. ವಿಮೃತ್ಯುವು-ಮರಣವಿಲ್ಲದವನು. ವಿಶೋಕನು=ಶೋಕದುಃಖ ಸಂಪರ್ಕವಿಲ್ಲದವನು. ವಿಜಿಗೀಶನು-ಹಸಿವು ಇಲ್ಲದವನು, ಅವಿಪಾಶನು-ಬಾಯಾರಿಕೆ ಇಲ್ಲದವನು

೧೦

ಸತ್ಯಕಾಮನು-ಆಶ್ರಿತರಿಗೆ ಅನುಕೂಲಿಸುವ ಗುಣವಿಭೂತಿಗಳನ್ನುಳ್ಳವನು, ಸತ್ಯಸಂಕಲ್ಪನು-ತನ್ನ ಸಂಕಲ್ಪಗಳನ್ನು ತಪ್ಪದೆ ನಡಸತಕ್ಕವನು. ಹೀಗೆ ದಿವ್ಯವಾದ ವಿಶಿಷ್ಟಗುಣಗಳನ್ನುಳ್ಳ “ನಿಜವಸ್ತು” ಎಂಬವನು ನೀನೇ.

ಜಗತ್ತಿನ ಚೇತನರ ಉದ್ಧಾರಕ್ಕಾಗಿ ನೀನೇ ಪರ,ವ್ಯೂಃಅ, ವಿಭವ, ಹಾರ್ದ ಅರ್ಚ-ಎಂಬ ಐದು ರೂಪಗಳಾಗಿ ಅವುಗಳ ಅಂತರ್ಯಾಮಿಯಾಗಿ ಇದ್ದೀಯೆ.

ನೀಣುಸತ್ಯಸ್ವರೂಪನು –ಸಾಕಾರನು ಆದರೆ ನಿನ್ನನ್ನು “ಇಲ್ಲ, ಇಲ್ಲ, ಇದಲ್ಲ, ಇದಲ್ಲ”ಎಂದು ವರ್ಣಿಸುತ್ತಾ ಕಂಡುಕೊಳ್ಳಬಹುದಾದ ಮಿಥ್ಯಾಸ್ವರೂಪನೂ ನೀನು- ನಿರಾಕಾರನು.

ನೀನೇ ಇಂದ್ರಿಯಗಳಾಗಿಯೂ, ಅವುಗಳನ್ನು ಆಕರ್ಷಿಸುವ ಇಂದ್ರಿಯಾರ್ಥಗಳಾಗಿಯೂ ಅವುಗಳ ನಿರ್ವಾಹಕನಾಗಿಯೂ ಇದ್ದೀಯೆ.

ಗೋವಳನ ರೂಪವನ್ನು ಧರಿಸಿ, ದನಕಾಯುತ್ತಲೇ ನಡಸಿದ ನಿನ್ನ ದಿವ್ಯ ಅದ್ಭುತಸಾಹಸಗಳನ್ನು ಮರೆಯಲಾದೀತೇ?

ಭಗವಂತ, ನಿನ್ನನ್ನು ಹೇಗೆ ವರ್ಣಿಸಿ ತೃಪ್ತಿ ಪಡೆಯಲಿ?

ಎಲ್ಲವೂ ಭಗವಂತನೇ\! ಎಲ್ಲದರಲ್ಲಿಯೂ ಅವನೇ\! ಎಲ್ಲದರ ಮೇಲೆಯೂ ಅವನ ಒಡೆತನ\! ಅವನೊಬ್ಬನಿಗೆ ಮಾತ್ರವೇ ಈ ಅದ್ವಿತೀಯಸಾಮರ್ಥ್ಯ\! ಅವನಿಗೆ ಸಾಟಿಯೇ ಇಲ್ಲ\! ಎಲ್ಲ ಮಾರ್ಗಗಳ ಗುರಿಯೂ ಅವನೇ\! ಆ ಮಾರ್ಗಗಳೂ ಅವನೇ\! ಆ ಮಾರ್ಗಗಳಲ್ಲಿ ನಡಸುವವನೂ ಅವನೇ\! ಎಲ್ಲ ಕರ್ಮಗಳೂ ಅವನೇ\! ಆ ಕರ್ಮಗಳ ಫಲಗಳನ್ನು ಸ್ವೀಕರಿಸುವವನೂ ಅವನೇ\! ಜ್ಞಾನವೂ ಅವನೇ\! ಜ್ಞಾನಪ್ರದನೂ ಅವನೇ\! ಆದ್ದರಿಂದಲೇ ಅವನು “ಮಾಯನು”\!

೩.ಐನ್ದುಮೈನ್ದುಮೈನ್ದುಮಾಹಿ ಅಲ್ಲವಟ್ರುಳಾಯುಮಾಯ್

ಐನ್ದೂಮೂನ್ಱುಮೊನ್ಱು ಮಾಹಿ ನಿನ್ಱವಾದಿದೇವನೇ\!

ಐನ್ದುಮೈನ್ದುಮೈನ್ದುಮಾಹಿ ಅನ್ದರತ್ತಣೈನ್ದುನಿನ್ಱು

ಐನ್ದುಮೈನ್ದುಮಾಯನಿನ್ನೈ ಯಾವರ್ ಕಾಣವಲ್ಲರೇ

ಐನ್ದು=ಐದು ಭೂತಗಳೂ, ಐನ್ದುಮ್=ಐದು ಜ್ಞಾನೇಂದ್ರಿಯಗಳೂ, ಐನ್ದುಮ್=ಐದು ಕರ್ಮೇಂದ್ರಿಯಗಳೂ, ಆಹಿ=ಆಗಿ, ಐನ್ದುಮ್=ಐದು ತನ್ಮಾತ್ರಗಳೂ, ಮೂನ್ಱುಮ್=ಮೂರೂ, ಒನ್ಱುಮ್=ಒಂದೂ, ಆಹಿ=ಆಗಿ, ಅಲ್ಲವಟ್ರುಳಾಯುಮ್=ಇವೆಲ್ಲದರಲ್ಲಿಯೂ ಇರುವ ಅಂತರಾತ್ಮನು, ಆಯ್=ಆಗಿ, ನಿನ್ಱ=ಇರುವ, ಆದಿದೇವನೇ=ಎಲ್ಲಕ್ಕೂ ಮೊದಲನೆಯ ಸ್ವಾಮಿಯೇ, ಐನ್ದುಮ್=ಪಂಚಶಕ್ತಿಗಳು, ಐನ್ದುಮ್=ಪಂಚಜ್ಞಾನೇಂದ್ರಿಯಗಳು, ಐನ್ದುಮ್=ಪಂಚ ಕರ್ಮೇಂದ್ರಿಯಗಳು, ಆಹಿ=ಆಗಿ, ಅನ್ತರತ್ತು=ಅಂತರದಲ್ಲಿ\(ಪರಮಪದದಲ್ಲಿ\) ಅಣೈನ್ದು=ಆಧಾರವಾಗಿ, ನಿನ್ಱು=ನೆಲಸಿ, ಐನ್ದುಮ್=ಐದು ಭೋಗಗಳಾಗಿ \(ಇಂದ್ರಿಯ ವಿಷಯಗಳಾಗಿ\), ಐನ್ದುಮ್=ಭೋಗಸ್ಥಳಗಳು ಐದು, ಆಯ=ಆಗಿರುವ, ನಿನ್ನೈ=ನಿನ್ನನ್ನು

೧೧

ಯಾವರ್=ಯಾರು, ಕಾಣವಲ್ಲರೇ=ಕಾಣುವುದಕ್ಕೆ ಸಾಧ್ಯ\(ಕಾಣಬಲ್ಲರು\)?

ಐದು ಭೂತಗಳು, ಐದು ಜ್ಞಾನೇಂದ್ರಿಯಗಳು ಐದು ಕರ್ಮೇಂದ್ರಿಯಗಳು, ಐದು ತನ್ಮಾತ್ರಗಳು, ಮೂರು ಒಂದೂ ಆಗಿ ಇವುಗಳೆಲ್ಲದರಲ್ಲಿಯೂ ಅಂತರಾತ್ಮನಾಗಿ ನೆಲಸಿರುವ ಆದಿದೇವನೇ ಪಂಚಶಕ್ತಿಗಳು ಪಂಚಜ್ಞಾನೇಂದ್ರಿಯಗಳು ಪಂಚ ಕರ್ಮೇಂದ್ರಿಯಗಳು ಆಗಿ ಅಂತರದಲ್ಲಿ \(ಪರಮ ಪದದಲ್ಲಿ\) ಆಧಾರವಾಗಿ ನೆಲಸಿ ಐದು ಭೋಗಗಳು ೯ಇಂದ್ರಿಯ ವಿಷಯಗಳು\)ಐದು ಭೋಗಸ್ಥಳಗಳೂ ಆಗಿರುವ ನಿನ್ನನ್ನು ಯಾರು ಕಾಣಬಲ್ಲರು?\(೩\)

ಆೞ್ವಾರರು ಸ್ತೋತ್ರ ಮಾಡುತ್ತಾರೆ:ಭಗವಂತ, ಕಣ್ಣು,ಕಿವಿ,ಮೂಗು,ನಾಲಗೆ,ಚರ್ಮಗಳೆಂಬ ಐದು ಜ್ಞಾನೇಂದ್ರಿಯಗಳನ್ನೂ, ಬಾಯಿ,ಕೈ,ಕಾಲು,ಗುದ,ಜನನಾಂಗ ಎಂಬ ಐದು ಕರ್ಮೇಂದ್ರಿಯಗಳನ್ನೂ ಈ ಇಂದ್ರಿಯಗಳಿಗೆ ವಿಷಯಗಳಾದ ಶಬ್ದ,ಸ್ಪರ್ಶ,ರೂಪ,ರಸ,ಗಂಧಗಳನ್ನೂ \(ಎಂದರೆ ಐದು ತನ್ಮಾತ್ರಗಳನ್ನೂ\)ಮನಸ್ಸು,ಬುದ್ಧಿ,ಅಹಂಕಾರ ಎಂಬ ಮೂರನ್ನೂ ಮಹತ್ತು ಎಂಬ ಒಂದನ್ನೂ ಸೇರಿಸಿ ನೀನುಪ್ರಧಾನ ಅಥವಾ ಮೂಲಪ್ರಕೃತಿಯನ್ನು ಸೃಷ್ಟಿಸಿದೆ. ಅಲ್ಲದೆ, ನೀನು ಅದರಲ್ಲಿ ಪುರುಷ ಅಥವಾ ಅಂತರಾತ್ಮನಾಗಿ ನೆಲೆಸಿದ್ದೀಯೆ. ನೀನು ಎಲ್ಲಕ್ಕೂ ಆದಿ. ಎಲ್ಲಕ್ಕೂ ಒಡೆಯ. ಆದ್ದರಿಂದ ನೀನು ಆದಿದೇವನು. ಪ್ರಕೃತಿಯಿಂದ ಹೊರಗೆ ಇರುವ ನೀನು ಪರನು. ಪ್ರಕೃತಿಯಒಳಗಿರುವ “ಪುರುಷ”ನು.ಎಲ್ಲ ಕಾರ್ಯಗಳಿಂದಲೂ ದೂರವಾಗಿದ್ದುಕೊಂಡು, ಸೃಷ್ಟಿಕರ್ತನೂ ಆಗಿ,ಸರ್ವವೂ ಆಗಿರುವವನು ನೀನು. ಅಪ್ರಾಕೃತವಾದ ಪಂಚಶಕ್ತಿಗಳು ನಿನ್ನಲ್ಲಿವೆ. ಪ್ರಕೃತಿಗೆ ಸಂಬಂಧಪಡದ ಪಂಚ ಜ್ಞಾನೇಂದ್ರಿಯಗಳು,ಪಂಚ ಕರ್ಮೇಂದ್ರಿಯಗಳು, ಪಂಚ ಇಂದ್ರಿಯ ಭೋಗ್ಯಗಳು-ಇವುಗಳಿಗೆಲ್ಲ ನೀನೇ ಒಡೆಯನು, ನಿರ್ವಾಹಕನು. ನೀನು ಪರಮಪದದಲ್ಲಿ ನೆಲಸಿ ಅಮರರು, ಮುಕ್ತರು, ನಿತ್ಯಸೂರಿಗಳು-ಇವರುಗಳಿಗೆಲ್ಲ ಸ್ವಾಮಿ. ಹೀಗೆ ವಿಶಿಷ್ಟರಾದ ದಿವ್ಯಶಕ್ತಿಯನ್ನುಳ್ಳ ನಿನ್ನನ್ನು ಕಾಣುವುದು ಸುಲಭವೇ? ಯಾರು ಕಾಣಬಲ್ಲರು?

೪.ಮೂನ್ಱುಮುಪ್ಪದಾಱಿನೋಡು ಒರೈನ್ದುಮೈನ್ದು ಮೈನ್ದುಮಾಯ್

ಮೂನ್ಱುಮೂರ್ ತ್ತಿಯಾಹಿಮೂನ್ಱು ಮೂನ್ಱು ಮೂಣ್ಱುಮಾಯ್

ತೋನ್ಱುಶೋದಿಮೂನ್ಱುಮಾಯ್ ತ್ತುಳಕ್ಕಮಿಲ್ ವಿಳಕ್ಕಮಾಯ್

ಏನ್ ಱೆನಾವಿಯುಳ್ ಪುಹುನ್ದದು ಎನ್ ಕೊಲೋವೆಮ್ಮೀಶನೇ

ಮೂನ್ಱು ಮುಪ್ಪದು=ಮೂವತ್ತು ಮೂರೂ, ಆಱನೋಡು ಈರ್ ಐನ್ದುಮ್=ಆರರೊಡನೆ ಒಂದು ಐದೂ, ಐನ್ದುಮ್=ಐದೂ,ಆಯ್=ಆಗಿ, ಮೂನ್ಱು=ಮೂರು

೧೨

ಮೂರ್ ತ್ತಿ ಆಹಿ=ಮೂರ್ತಿಗಳು ಆಗಿ, ಮೂನ್ಱು ಮೂನ್ಱು ಮೂನ್ಱು ಮೂನ್ಱುಮ್ ಆಹಿ=ಮೂರುಮೂರು ಮೂರು ಮೂರೂ ಆಗಿ, ಮೂನ್ಱು=ಮೂರು, ತೋನ್ಱು=ಪ್ರತ್ಯಕ್ಷವಾದ, ಶೋದಿ=ಜ್ಯೋತಿ,ಆಯ್=ಆಗಿ, ತುಳಕ್ಕುಮ್ ಇಲ್=ಅಲುಗಾಟವಿಲ್ಲದ \(ನಿಶ್ಚಲವಾದ\), ವಿಳಕ್ಕುಮ್ ಆಯ್=ಬೆಳಕೂ ಆಗಿ, ಎನ್ಱು=ಎಂದೆಂದಿಗೂ, ಎನ್=ನನ್ನ, ಆವಿಯುಳ್=ಆತ್ಮನಲ್ಲಿ, ಪುಹುನ್ದದು=ಪ್ರವೇಶಿಸಿ ಇರುವುದು, ಎನ್ ಕೊಲೋ=ಎಂದಿಗೋ ಏನೋ, ಎಮ್ ಈಶನೇ=ನಮ್ಮ ಒಡೆಯನೇ.

ಮೂವತ್ತುಮೂರೂ, ಆರರೊಡನೆ ಐದೂ,ಐದೂ ಆಗಿ, ಮೂರು ಮೂರ್ತಿಗಳಾಗಿ ನಾಲ್ಕುಸಲ ಮೂರು ಆಗಿ, ಮೂರಾಗಿ ತೋರುವ ಜ್ಯೋತಿಯಾಗಿ, ನಿಶ್ಚಲವಾದ ಬೆಳಕಾಗಿ, ನಮ್ಮ ಒಡೆಯನೇ, ಎಂದೆಂದಿಗೂ ನನ್ನ ಆತ್ಮನಲ್ಲಿ \(ಪ್ರಾಣದಲ್ಲಿ\) ನೀನು ಪ್ರವೇಶಿಸಿ ಇರುವುದು-ಎಂದಿಗೋ ಏನೋ?\(೪\)

ಮೂವತ್ತು ಮೂರು ವ್ಯಂಜನಾಕ್ಷರಗಳು. ಆರರೊಡನೆ ಐದು ಎಂದರೆ ಹನ್ನೊಂದು ಸ್ವರಗಳು. ಐದು ಎಂದರೆ ಳ ಕಾರ ಮೊದಲಾದ ಐದು ಅಕ್ಷರಗಳು. ನಾಲ್ಕು ಸಲ ಮೂರು ಎಂಬುದು ಹನ್ನೆರಡು ಅಕ್ಷರಗಳ ಮಂತ್ರ\(ದ್ವಾದಶಾಕ್ಷರೀ\) ಮೂರು ಮೂರ್ತಿಗಳು ಎಂಬುದು ಮೂರು ವೇದಗಳು-ಋಕ್, ಯಜುಸ್,ಸಾಮ ವೇದಗಳು. ಮೂರಾಗಿ ಬೆಳಗುವ ಜ್ಯೋತಿ ಎಂಬುದು “ಓಂ”ಕಾರ \(ಅ-ಉ-ಮ್ ಗಳಿಂದ ಆದದ್ದು\) ನಿಶ್ಚಲವಾದ ಶಾಶ್ವತವಾದ ಬೆಳಕು ಎಂಬುದು ಅಕ್ಷರಗಳಿಗೆಲ್ಲ ಆದಿಯಾದ ಅ ಕಾರ.

ಸ್ವರ ಮತ್ತು ವ್ಯಂಜನಗಳಿಂದ ಆದದ್ದು “ಪದ”. ಪದಗಳಿಂದ ಆದದ್ದು ಭಾಷೆ. ಯಾವ ಭಾಷೆಯಲ್ಲಾದರೂ ಹೀಗೆಯೇ. ಭಾಷೆಗಳೆಲ್ಲಕ್ಕೂ ಸಾಮಾನ್ಯವಾಗಿರುವ ಈ ವಿಷಯವನ್ನು ಇಲ್ಲಿ ಹೇಳಲಾಗಿದೆ. ಭಗವಂತನನ್ನು ಭಾಷಾಸ್ವರೂಪನೆಂದೂ “ಶಬ್ದ”\(ನಾದ\)ಸ್ವರೂಪನೆಂದೂ ವರ್ಣಿಸುತ್ತಾರೆ.

ಅಕ್ಷರಗಳ ಸಂಯೋಜನೆಯಿಂದ ಬಂದದ್ದು ಮಾತು. ಮಾತಿನಿಂದ ಭಾಷೆ. ಭಾಷೆಯಿಂದ ವಿವರಣೆ. ಏನನ್ನು ವಿವರಿಸಬೇಕಾದರೂ ಭಾಷೆ ಬೇಕು. ವೇದಗಳು ಮಂತ್ರಗಳು, ಪ್ರಣವ-ಇವೆಲ್ಲವೂ “ಶಬ್ದ”ದಿಂದಲೇ. ಅಕ್ಷರಗಳಿಗೆಲ್ಲ ಆದಿ ಅ-ಕಾರ. ಅದು ಯಾವುದರೊಂದಿಗೆ ಕೂಡಿಕೊಂಡರೂ ಅದರ ರೂಪ ಕೆಡದು.

“ಮೂರು ಮೂರ್ತಿಗಳು”ಎಂಬುದು ವೇದದ ಮೂರು ರೂಪಗಳು-ಋಗ್ವೇದ, ಯಜುರ್ವೇದ,ಸಾಮವೇದ. ವೇದ ಭಗವಂತನ ಶರೀರ.

ಅ,ಉ,ಮ್ ಎಂಬ ಬಿಡಿಬಿಡಿಯಾದ ಮೂರು ಶಬ್ದಗಳು ಸೇರಿಕೊಂಡು ಒಂದು ಶಬ್ದವಾಗುತ್ತದೆ. “ಓಂ”ಎಂಬ ಆ ಶಬ್ದವೇ ಪ್ರಣವ., ಅದು ಭಗವತ್ಸ್ವರೂಪ.

ಭಗವಂತನು ಅಕ್ಷರನು. ನಾಶರಹಿತನು. ಅವನು ಎಲ್ಲಕ್ಕೂ ಆದಿ. ಆದ್ದರಿಂದ ಅವನು “ಅ” ಕಾರ ಸ್ವರೂಪನು.

ಈ ಎಲ್ಲ ಕಾರಣಗಳಿಂದಲೂ ಭಗವಂತನನ್ನು ಶಬ್ದಸ್ವರೂಪನೆನ್ನುವುದು. “ಸರ್ವ” ಎಂಬ ಪದ ಭಗವಂತನಿಗೆ ಮಾತ್ರವೇ ಅನ್ವಯಿಸುವುದೆಂದು ವರ್ಣಿಸಲಾಗಿದೆ.

ಹನ್ನೆರಡು ಅಕ್ಷರಗಳ ಮಂತ್ರ “ಓಂ ನಮೋ ಭಗವತೇ ವಾಸುದೇವಾಯ”. ಇದೇ ದ್ವಾದಶಾಕ್ಷರೀ”ಎಂಬುದು.

೧೩

ಆೞ್ವಾರರು ಹೇಳೂತ್ತಾರೆ: ಭಗವಂತ ನಿಶ್ಚಲವಾದ ಜ್ಯೋತಿಸ್ವರೂಪನೂ, ಶಬ್ದಸ್ವರೂಪನೂ ಆಗಿರುವ ನೀನು ನನ್ನ ಪ್ರಾಣವಾಯುವಿನಲ್ಲಿ ವ್ಯಾಪಿಸಿ, ನನ್ನ ಆತ್ಮನಲ್ಲಿ ಅಂತರಾತ್ಮನಾಗಿ, ಶಾಶ್ವತವಾಗಿ, ನೆಲಸುವುದು ಎಂದಿಗೋ? ಅದಕ್ಕಾಗಿಯೇ ನಾನು ಹಂಬಲಿಸುತ್ತಿದ್ದೇನೆ.

೫.ನಿನ್ಱಯಙ್ಗುಮೊನ್ಱಲಾ ಉರುಕ್ಕಡೋಱಮಾವಿಯಾಯ್

ಒನ್ಱಿಯುಳ್ ಕಲನ್ದು ನಿನ್ಱ ನಿನ್ನದನ್ಮೈಯಿನ್ನದೆನ್ಱು

ಎನ್ಱುಮ್ ಯಾರ್ ಕ್ಕೂಮೆಣ್ಣಿಱನ್ದ ಆದಿಯಾಯ್ ನಿನ್ಱುನ್ದಿವಾಯ್

ಅನ್ಱು ನಾನ್ ಮುಹಱ್ ಪಯನ್ದ ಆದಿದೇವನಲ್ಲೈಯೇ.

ನಿನ್ಱುಮ್=ಚಲಿಸದೆ ನಿಂತಿರುವುದಾಗಿಯೂ, ಇಯಙ್ಗುಮ್=ಚಲಿಸುವುವಾಗಿಯೂ, ಇರುವ, ಒನ್ಱು ಅಲಾ=ಒಂದು ಅಲ್ಲದ \(ಬಗೆಬಗೆಯಾದ\),ಉರುಕ್ಕಳ್=ದೇಹಗಳಾಗಿ, ತೋನ್ಱುಮ್=ಸ್ಟುಷ್ಟಿಯಾಗಿರುವ, ಎಲ್ಲದರಲ್ಲಿಯೂ, ಆವಿ ಆಯ್=ಆತ್ಮನಾಗಿ, ಒನ್ಱಿ=ಒಂಟಿಯಾಗಿ, ಉಳ್=ಒಂದೊಂದರ ಒಳಗೆ, ಕಲನ್ದು=ಕೂಡಿಕೊಂಡು, ನಿನ್ಱ=ನೆಲಸಿರುವ, ನಿನ್ನ=ನಿನ್ನ, ತನ್ಮೈ=ಸ್ವಭಾವವನ್ನು, ಇನ್ನದು=ಇಂಥಾದ್ದು, ಎನ್ಱು=ಎಂದು, ಎನ್ಱುಮ್=ಎಂದಿಗಾದರೂ \(ಯಾವ ಕಾಲದಲ್ಲಾದರೂ\), ಯಾರ್ ಕ್ಕುಮ್=ಯಾರಿಗೂ, ಎಣ್=ಚಿಂತಿಸಲು, ಇಱನ್ದ=ಸಾಧ್ಯವಾಗದಂಥ, ಆದಿಯಾಯ್=ಆದಿಯೇ, ಅನ್ಱು=ಅಂದು,ಆದಿಯಾಯ್=ಆದಿಯೇ, ಅನ್ಱು=ಅಂದು, ನಿನ್=ನಿನ್ನ, ಉನ್ದಿವಾಯ್=ನಾಭಿಯಲ್ಲಿ, ನಾನ್ ಮುಹನ್=ನಾಲ್ಮುಖನನ್ನು, ಪಯನ್ದ=ಪಡೆದ, ಆದಿದೇವನ್=ಆದಿದೇವನು, ಅಲ್ಲೈಯೇ=ಅಲ್ಲವೇ ನೀನು?

ಚಲಿಸದೆ ನಿಂತಿರುವ, ಚಲಿಸುತ್ತಿರುವ ನಾನಾ ವಿಧವಾದ ದೇಹಗಳಾಗಿ ಸೃಷ್ಟಿಯಾಗಿರುವ ಎಲ್ಲದರಲ್ಲಿಯೂ ಅಂತರಾತ್ಮನಾಗಿ ನೀನೊಬ್ಬನೇ, ಒಂದೊಂದರ ಒಳಗೆ ಕೂಡಿಕೊಂಡು ನೆಲಸಿರುವ ನಿನ್ನ ಸ್ವಭಾವವನ್ನು ಇಂಥಾದ್ದು ಎಂದು ನಿಶ್ಚಯವಾಗಿ ಯಾವ ಕಾಲದಲ್ಲೂ ಯಾರಿಗೂ ಚಿಂತಿಸಲು ಸಾಧ್ಯವಾಗದಂಥ ಆದಿಯೇ, ಅಂದು ನಿನ್ನ ನಾಭಿಯಲ್ಲಿ ನಾಲ್ಮುಖನನ್ನು ಪಡೆದ ಆದಿದೇವನು ನೀನಲ್ಲವೇ?\(೫\)

ಚಲಿಸದೆ, ನಿಂತಲ್ಲಿಯೇ ಬೆಳೆಯುವ ವಸ್ತುಗಳನ್ನು “ಅಚರ”ಎನ್ನುತ್ತಾರೆ. ಚಲಿಸುವ ಎಲ್ಲ ವಸ್ತುಗಳನ್ನೂ “ಚರ”ಎನ್ನುತ್ತಾರೆ. ಚರಾಚರಗಳು ಲೆಕ್ಕವಿಲ್ಲದಷ್ಟಿದೆ. ಅವುಗಳಲ್ಲಿ ಒಂದೊಂದರಲ್ಲಿಯೂ ಅಂತರಾತ್ಮನಾಗಿ ನೆಲಸಿದ್ದು ಅವುಗಳ ಬಾಳ್ವೆಯನ್ನು ನಿರ್ವಹಿಸುತ್ತಿರುವವನು ಭಗವಂತನೇ. ಭಗವಂತನ ಈ ವಿಸ್ಮಯಕಾರಕ ಸ್ವಭಾವ ಎಂಥಾದ್ದು ಎಂಬುದನ್ನು ಎಂಥ ಜ್ಞಾನಿ ಎನಿಸಿಕೊಂಡವನಿಗೂ ತಿಳಿದುಕೊಳ್ಳಲು ಸಾಧ್ಯವಿಲ್ಲ. ಚರಾಚರಗಳೆಲ್ಲಕ್ಕೂ ಭಗವಂತನೇ ಆದಿ. ಮಹಾಪ್ರಳಯವಾದ ಬಳಿಕ ಎಷ್ಟೋ ಕಾಲ ಭಗವಂತನು ಕ್ಷೀರಸಾಗರದಲ್ಲಿ ಯೋಗನಿದ್ರೆಯಲ್ಲಿದ್ದನಷ್ಟೆ. ಆಗ, ಅವನ ಸಂಕಲ್ಪದಿಂದ

೧೪

ಅವನ ನಾಭಿಯಿಂದ ಕಮಲವು ಉದ್ಭವಿಸಿತು. ಆ ಕಮಲದಲ್ಲಿ ಚತುರ್ಮುಖನು ಹುಟ್ಟಿದನು. ಆದ್ದರಿಂದ ಚತುರ್ಮುಖನಿಗೂ ಸೃಷ್ಟಿಗೂ ಮುಮ್ಚಿತವಾಗಿ ಇದ್ದವನು ದೇವಾಧಿದೇವನಾದ ಭಗವಂತನೇ ಅಲ್ಲವೇ?

೬.ನಾಹಮೇನ್ದುಮೇರುವೆಱ್ ಪೈನಾಹಮೇನ್ದುಮಣ್ಣಿನೈ

ನಾಹಮೇನ್ದುಮಾಹ ಮಾಹಮಾಹ ಮೇನ್ದುವಾರ್ ಪುನಲ್

ಮಾಹಮೇನ್ದುಮಙ್ಗುಲ್ ತೀಯೋರ್ ವಾಯುವೈನ್ದಮೈನ್ದು ಕಾತ್ತು

ಏಕಮೇನ್ದಿನಿನ್ಱ ನೀರ್ ಮೈ ನಿನ್ಹಣೇಯಿಯನ್ಱದೇ

ನಾಹಮ್=ಸ್ವರ್ಗಲೋಕವನ್ನು, ಏನ್ದು=ಧರಿಸಿರುವ, ಮೇರು ವೆಱ್ ಪೈ=ಮೇರುಪರ್ವತವನ್ನು, ನಾಹಮ್=ದಿಗ್ಗಜಗಳು, ಏನ್ದುಮ್=ಧರಿಸಿರುವ, ಮಣ್ಣಿನೈ=ಭೂಮಿಯನ್ನು, ನಾಹಮ್=ಆದಿಶೇಷನು, ಏನ್ದುಮ್ ಆಹ=ಧರಿಸಿರುವ, ಮಾಹಮ್=ಪರಮಪದವನ್ನು, ಮಾಹಮ್=ಆಕಾಶವು,ಏನ್ದುಮ್=ಧರಿಸಿರುವ, ವಾರ್ ಪುನಲ್=ದೇವಗಂಗೆಯನ್ನೂ, ಮಾಹಮ್=ಆಕಾಶದಲ್ಲಿ,ಏನ್ದುಮ್=ಧರಿಸಿರುವ, ಮಙ್ಗುಲ್=ಮೇಘಮಂಡಲವನ್ನು, ತೀ=ಅಗ್ನಿಯನ್ನು, ಓರ್=ಸಾಟಿಯಿಲ್ಲದ, ವಾಯು ಐನ್ದುಮ್=ಐದು ವಾಯುಗಳನ್ನೂ, ಅಮೈನ್ದು=ಒಟ್ಟಾಗಿ\(ಪರಸ್ಪರ ಹೊಮ್ದಿಸಿ\), ಕಾತ್ತು=ರಕ್ಷಿಸುತ್ತಾ, ಏಕಮ್=ಒಂದು ವಸ್ತುವೇ, ಏನ್ದಿ=ಧರಿಸಿ, ನಿನ್ಱ=ಇಂತಿರುವ\(ನೆಲೆಸಿರುವ\)ನೀರ್ ಮೈ=ಸ್ವಭಾವವು, ನಿನ್ಹಣೇ=ನಿನ್ನಲ್ಲಿಯೇ, ಇಯನ್ಱದೇ=ಇರುತ್ತದೆ ಅಲ್ಲವೇ?

ಸ್ವರ್ಗಲೋಕವನ್ನು ಧರಿಸಿರುವ ಮೇರುಪರ್ವತವನ್ನೂ, ಭೂಲೋಕವನ್ನು ಧರಿಸಿರುವ ದಿಗ್ಗಜಗಳನ್ನೂ, ಪರಮಪದವನ್ನು ಧರಿಸಿರುವ ಆದಿಶೇಷನನ್ನೂ, ಆಕಾಶವು ಧರಿಸಿರುವ ದೇವಗಂಗೆಯನ್ನೂ, ಮೇಘಮಂಡಲವನ್ನೂ,ಅಗ್ನಿಯನ್ನೂ,ಸಾಟಿಯಿಲ್ಲದ ಐದು ವಾಯುಗಳನ್ನೂ ಒಟ್ಟಾಗಿ\(ಪರಸ್ಪರ ಹೊಂದಿಸಿ\) ರಕ್ಷಿಸುತ್ತಾ ಒಂದೇವಸ್ತುವೇ\(ಧರಿಸಿ\) ಆಧಾರವಾಗಿ ನೆಲಸಿರುವ ಸ್ವಭಾವವು ನಿನ್ನಲ್ಲಿಯೇ ಇದೆಯಲ್ಲವೇ?\(೬\)

ಆೞ್ವಾರರು ಹೇಳುತ್ತಾರೆ:ಭಗವಂತ, ಸ್ವರ್ಗಾದಿ ಮೇಲಣಲೋಕಗಳಿಗೆ ಮೇರುಪರ್ವತ ಆಧಾರ. ಭೂಲೋಕಕ್ಕೆ ದಿಗ್ಗಜಗಳು ಆಧಾರ. ಎಲ್ಲ ಲೋಕಗಳಿಗೂ \(ಬ್ರಹ್ಮಾಂಡ\) ಆದಿಶೇಷನು ಆಧಾರ. ದೇವಗಂಗೆಗೆ, ಮೇಘಮಂಡಲಕ್ಕೆ,ಅಗ್ನಿಗೆ,ವಾಯುವಿಗೆ,ಆಧಾರ ಆಕಾಶ. ಈ ಆಧಾರಗಳು ಒಂದಕ್ಕೊಂದು ಸಂಬಂಧವಿಲ್ಲದವು. ಆದರೂ ಸಹ, ಇವುಗಳೆಲ್ಲವನ್ನೂ ಪರಸ್ಪರ ಹೊಂದಿಕೊಳ್ಳುವಂತೆ ಮಾಡಿರುವವನೂ,ಎಲ್ಲಕ್ಕೂ ಆಧಾರವಾಗಿರುವವನೂ,ಎಲ್ಲವನ್ನೂ ರಕ್ಷಿಸುವವನೂ ನೀನೊಬ್ಬನೇ\! ನಿನಗೆ ಮಾತ್ರವೇ ಈ

೧೫

ವಿಶಿಷ್ಟಗುಣಗಳಿರುವುದು. ನಿನ್ನ ಈ ದಿವ್ಯಸ್ವಭಾವವನ್ನು ನಾನುಹೇಗೆ ವರ್ಣಿಸಲಿ?

ಸೃಷ್ಟಿಯ ಹೊರಗೂ ಭಗವಂತ. ಅದರ ಒಳಗೂ ಭಗವಂತ.ಸೃಷ್ಟಿಯ ಒಂದೊಂದು ವಸ್ತುವಿನಲ್ಲೂ ಭಗವಂತ. ಇಡಿಯ ಸೃಷ್ಟಿಯನ್ನೇ ಕಾಪಾಡುವವನು ಭಗವಂತನೇ.

೭.ಒನ್ಱಿರಣ್ಡುಮೂರ್ ತ್ತಿಯಾಯ್ ಉಱಕ್ಕಮೋಡುಣರ್ ಚ್ಚಿಯಾಯ್

ಒನ್ಱಿರಣ್ಡುಕಾಲಮಾಹಿ ವೇಲೈಞಾಲಮಾಯಿನಾಯ್

ಒನ್ಱಿರಣ್ಡುತೀಯುಮಾಹಿ ಆಯನಾಯಮಾಯನೇ

ಒನ್ಱಿರಣ್ಡುಕಣ್ಣಿನಾನುಮ್ ಉನ್ನೈಯೇತ್ತವಲ್ಲನೇ

ಒನ್ಱು=ಒಂದು,ಇರಣ್ಡು=ಎರಡು,ಮೂರ್ ತ್ತಿ ಆಯ್=ಮೂರ್ತಿಗಳು ಆಗಿ, ಉಱಕ್ಕಮ್=ನಿದ್ದೆಯನ್ನು, ಓಡು=ದೂರಮಾಡುವ, ಉಣರ್ ಚ್ಚಿ ಆಯ್=ತಿಳಿವಳಿಕೆ ಆಗಿ, ಒನ್ಱು ಇರಣ್ಡು ಕಾಲಮ್ ಆಹಿ=ಒಂದುಕಾಲವು ಮತ್ತೆರಡಾಗಿ\(ಎಂದರೆ ಮೂರುಕಾಲಗಳಾಗಿ\), ವೇಲೈ=ಕಡಲಿಗೂ, ಞಾಲಮ್=ಭೂಮಿಗೂ, ಆಯಿನ್=\(ತಾಯಿ\)ತಂದೆ, ಆಯ್=ಆಗಿ, ಒನ್ಱು ಇರಣ್ಡು=ಒಂದುಮತ್ತು ಎರಡು\(ಮೂರು\), ತೀಯುಮ್ ಆಹಿ=ಅಗ್ನಿಗಳು ಆಗಿ, ಆಯನ್ ಆಯ=ಗೋಪಾಲನಾಗಿರುವ, ಮಾಯನೇ=ಮಾಯನೇ, ಒನ್ಱುಇರಣ್ಡು=ಮೂರು, ಕಣ್ಣಿನಾನುಮ್=ಕಣ್ಣಿನವನೂ, ಉನ್ನೈ=ನಿನ್ನನ್ನು, ಏತ್ತವಲ್ಲನೇ=ಸ್ತುತಿಸಲು ಸಮರ್ಥನೇ?

ಒಂದು ಮೂರ್ತಿಯಾದವನು ಇನ್ನೆರಡು ಮೂರ್ತಿಗಳಾಗಿ, ನಿದ್ದೆಯನ್ನು ದೂರಮಾಡುವ ತಿಳಿವಳಿಕೆಯಾಗಿ, ಮೂರು ಕಾಲಗಳಾಗಿ,ಕಡಲಿಗೂ ಭೂಮಿಗೂ ತಾಯಿ ತಂದೆಯಾಗಿ ಮೂರು ಅಗ್ನಿಗಳಾಗಿ, ಗೋಪಾಲನಾಗಿ ಇರುವ ಮಾಯನೇ, ಮುಕ್ಕಣ್ಣನಾದರೂ ನಿನ್ನನ್ನು ಸ್ತುತಿಸಲು ಸಮರ್ಥನೇ?\(೭\)

ಆೞ್ವಾರರು ಹೇಳುತ್ತಾರೆ:ಭಗವಂತ, ನೀನು ಒಂದೇ ಒಂದು ಮೂರ್ತಿ. ನೀನೇ ಬ್ರಹ್ಮ, ರುದ್ರ ಎಂಬ ಇನ್ನೆರಡು ಮೂರ್ತಿಗಳಾದೆ. ಇದರಿಂದ ನೀನು ತ್ರಿಮೂರ್ತಿಸ್ವರೂಪನು.

ನಿದ್ದೆ, ಮಂಕು ಮುಂತಾದವೆಲ್ಲ ಅಜ್ಞಾನ. ಅದನ್ನು ದೂರಮಾಡುವುದು ತಿಳಿವಳಿಕೆ. ಆದ್ದರಿಂದ ನೀನು ತಿಳಿವಳಿಕೆ ಅಥವಾ ಜ್ಞಾನ ಸ್ವರೂಪನು.

ಈಗ ನಡೆಯುತ್ತಿರುವ ಕಾಲವೇ ಮುಖ್ಯವಾದ ಕಾಲ. ಅದನ್ನು “ವರ್ತಮಾನ” ಕಾಲ ಎನ್ನುತ್ತಾರೆ. ಈ ವರ್ತಮಾನ ಕಾಲವೇ ಹಿಂದೆ ಆಗಿ ಹೋದ ಕಾಲವಾಗುತ್ತದೆ. ಅದನ್ನು “ಭೂತಕಾಲ”ಎನ್ನುತ್ತಾರೆ. ಈ ವರ್ತಮಾನ ಕಾಲವೇ ಮುಂದೆ ಆಗಲಿರುವ ಕಾಲವಾಗುತ್ತದೆ. ಅದನ್ನು “ಭವಿಷ್ಯತ್ತು”ಎನ್ನುತ್ತಾರೆ. ಭಗವಂತ ಕಾಲಸ್ವರೂಪನಾದ ನೀನು ಹೀಗೆ, ಭೂತ,ವರ್ತಮಾನ, ಭವಿಷ್ಯತ್ತು ಎಂಬ ಮೂರುಕಾಲಗಳ ಸ್ವರೂಪನಾಗಿದ್ದೀಯೆ.

ಕಡಲನ್ನು ಎಂದರೆ ನೀರನ್ನು ಸೃಷ್ಟಿಸಿದವನೂ ನೀನೇ. ನೆಲವನ್ನು ಸೃಷ್ಟಿಸಿದವನೂ ನೀನೇ. ಅವುಗಳ ನಿಯಾಮಕನೂ ನೀನೇ.

೧೬

ನೀನು ಅಗ್ನಿಸ್ವರೂಪನು. ನೀನೇ ಆಹವನೀಯ,ಗಾರ್ಹಪತ್ಯ,ದಕ್ಷಿಣಾಗ್ನಿ ಎಂಬ ಮೂರು ಅಗ್ನಿಗಳಾಗಿದ್ದೀಯೆ.

ಗೋಪಾಲನೂ ನೀನೇ ಎಂದರೆ, ಗೋಪಾಲನ ರೂಪವನ್ನು ಅಳವಡಿಸಿಕೊಂಡ ಪರಮಾತ್ಮನು ನೀನು.

ಬಗೆಬಗೆಯಾದ ಇವೆಲ್ಲ ಸ್ವರೂಪಗಳನ್ನೂ ಸ್ವಭಾವಗಳನ್ನೂ ಹೊಂದಿರುವ ನೀನು ಎಲ್ಲವನ್ನೂ ಎಲ್ಲ ರೀತಿಯಲ್ಲೂ ನಿರ್ವಹಿಸುತ್ತೀ. ಆದ್ದರಿಂದ, ನೀನು ವಿಸ್ಮಯಕಾರಿಯಾದ ಮಾಯನೇ ದಿಟ.

ನಿನ್ನ ಸ್ವರೂಪವನ್ನೂ ಸ್ವಭಾವವನ್ನೂ ಮುಕ್ಕಣ್ಣನಾದ ಈಶ್ವರನಿಂದಲೂ ವರ್ಣಿಸಲು ಸಾಧ್ಯವಾಗುವುದೇ?

೮.ಆದಿಯಾನ ವಾನವರ್ ಕ್ಕೂಮ್ ಅಣ್ಡಮಾಯವಪ್ಪುಱತ್ತು

ಆದಿಯಾನ ವಾನವರ್ ಕ್ಕುಮ್ ಆದಿಯಾನವಾದಿನೀ

ಆದಿಯಾನವಾನವಾಣರ್ ಅನ್ತಕಾಲನೀಯುರೈತ್ತಿ

ಆದಿಯಾನ ಕಾಲನಿನ್ನೈ ಯಾವರ್ ಕಾಣವಲ್ಲರೇ

ಆದಿಯಾನ=ಸೃಷ್ಟಿಯಲ್ಲಿ ಮೊದಲವರಾದ, ವಾನವರ್ ಕ್ಕೂಮ್=ಬ್ರಹ್ಮಾದಿದೇವತೆಗಳಿಗೂ, ಅಣ್ಡಮ್ ಆಯ=ಬ್ರಹ್ಮಾಂಡವೆಂಬೆ ಹೆಸರಿನ, ಅಪ್ಪುಱತ್ತು=ಅದರಿಂದ ಹೊರಗಿರುವ, ಆದಿಯಾನ=ಆದುಯೇ ಆಗಿರುವ, ವಾನವರ್ ಕ್ಕೂಮ್=ಮುಕ್ತರಿಗೂ, ಆದಿಯಾನ=ಆದಿಯಾಗಿರುವ, ಆದಿ=ಆದಿ, ನೀ=ನೀನು, ಆದಿಯಾನ=ಅಮರರಾಗಿರುವ, ವಾನಮ್ ವಾಣರ್=ಮೇಲಣ ಲೋಕಗಳಲ್ಲಿರುವವರ, ಅನ್ತಕಾಲಮ್=ಅಂತ್ಯಯಾವುದು ಎಂಬುದನ್ನು, ನೀ=ನೀನು, ಉರೈತ್ತಿ=ತಿಳಿಸಿ, ಆದಿಕಾಲಮ್ ಆನ=ಕಾಲಕ್ಕೇ ಆದಿಯಾದ, ನಿನ್ನೈ=ನಿನ್ನನ್ನು, ಯಾವರ್=ಯಾರು, ಕಾಣವಲ್ಲರೇ=ಅರಿತುಕೊಳ್ಳಲು ಸಾಧ್ಯ?

ಸೃಷ್ಟಿಯಲ್ಲಿ ಮೊದಲು ಎನಿಸಿಕೊಂಡ ಬ್ರಹ್ಮಾದಿ ದೇವತೆಗಳಿಗೂ, ಬ್ರಹ್ಮಾಂಡವೆಂಬ ಹೆಸರಿನ ಅದರಿಂದ ಹೊರಗೆ ಇರುವ ಆದಿಯೇ ಆಗಿರುವ ಮುಕ್ತರಿಗೂ ಆದಿಯಾಗಿರುವ ಆದಿ ನೀನು. ಅಮರರುಎನಿಸಿಕೊಂಡ ಮೇಲಣ ಲೋಕಗಳಲ್ಲಿರುವವರ ಅಂತ್ಯಕಾಲವನ್ನೂ ನೀನು ತಿಳಿಸಿದ, ಕಾಲಕ್ಕೇ ಆದಿಯಾಗಿರುವ ನಿನ್ನನ್ನು ಯಾರಿಂದ ಅರಿತುಕೊಳ್ಳಲು ಸಾಧ್ಯ?\(೮\)

ಆೞ್ವಾರರು ಹೇಳುತ್ತಾರೆ: ಭಗವಂತ, ಬ್ರಹ್ಮಾಂಡವೆಂಬ ನಿನ್ನ ಸೃಷ್ಟಿಯಲ್ಲಿ ಬ್ರಹ್ಮನೂ,ದೇವತೆಗಳೂ ಇತರ ಮೇಲಣಲೋಕವಾಸಿಗಳೂ ಮೊದಲು. ಭೂಲೋಕದಲ್ಲಿರುವ ಸ್ಥಾವರ ಜಂಗಮಗಳೇ ಆದಿಯಾದ ಎಲ್ಲ ವಸ್ತುಗಳ ಸೃಷ್ಟಿಯೂ ಅನಂತರ. ಅಧೋಲೋಕಗಳ ಸೃಷ್ಟಿಯೂ ಅನಂತರವೇ. ಬ್ರಹ್ಮಾಂಡದಿಂದ ಆಚೆಗೆ ಇರುವುದು ಪರಮಪದ. ಅದು ನಿನ್ನ ನಿತ್ಯವಾಸಸ್ಥಳ. ಅಲ್ಲಿ ಮುಕ್ತರೂ ನಿತ್ಯಸೂರಿಗಳೂ ದಿವ್ಯಾನಂದವನ್ನು ಅನುಭವಿಸುತ್ತಾರೆ. ಆದರೆ, ಬ್ರಹ್ಮಾಂಡಕ್ಕೂ, ಪರಮಪದದ ವಾಸಿಗಳಿಗೂ ಎಲ್ಲರಿಗೂ

೧೭

ನೀನೇ ಆದಿ. ಆದ್ದರಿಂದಲೇ, ನಿನ್ನನ್ನು “ಆದಿ”ಎಂತಲೇ ಕರೆಯುವುದು.

ಮೇಲಣ ಲೋಕಗಳಲ್ಲಿರುವವರನ್ನು “ಅಮರ”ರೆಂದು ಕರೆಯುತ್ತಾರೆ. ಬ್ರಹ್ಮಾದಿ ದೇವತೆಗಳೆಲ್ಲರೂ ಅಮರರು. ಈ ಅಮರರಿಗೂ ಮರಣ ಅಂತ್ಯವೆಂಬುದು ಇದೆ. ಈ ಅಂತ್ಯವನ್ನು ನಿರ್ಧರಿಸುವವನು \(ನಿರ್ಧರಿಸಿರುವವನು\) ನೀನೇ.

ಕಾಲ್ಸ್ವರೂಪನೇ ನೀನು ಎಂದರೂ ಸಹ, ನೀನು ಕಾಲಕ್ಕಿಂತಲೂ ಆದಿ. ಎಂದರೆ, ನೀನು “ಅನಾದಿ”-ಕಾಲಕ್ಕೆ ಆದಿ,ಅಂತ್ಯವಿದೆ. ನಿನಗೆ ಆದಿಯೂ ಇಲ್ಲ.ಅಂತ್ಯವೂ ಇಲ್ಲ.

ಇಂಥ ವಿಶಿಷ್ಟಗುಣವುಳ್ಳ ನಿನ್ನನ್ನು ಅರಿತುಕೊಳ್ಳುವ ಶಕ್ತಿ\(ಸಾಮರ್ಥ್ಯ\) ಯಾರಿಗಿದೆ?

೯.ತಾದುಲಾವುಕೊನ್ಱೈಮಾಲೈತುನ್ನು ಶೆಂಜಡೈಚ್ಚಿವನ್

ನೀದಿಯಾಲ್ ವಣಙ್ಗು ಪಾದ ನಿನ್ ಮಲಾ ನಿಲಾಯಶೀರ್

ವೇದವಾಣರ್ ಕೀತವೇಳ್ವಿ ನೀದಿಯಾನ ಕೇಳ್ವಿಯಾರ್

ನೀದಿಯಲ್ ವಣಙ್ಗುಹಿನ್ಱ ನೀರ್ಮೈನಿನ್ ಕಣಿನ್ಱದೇ

ತಾದು=ಪರಾಗವನ್ನು, ಉಲಾವು=ತುಂಬಿಕೊಂಡಿರುವ, ಕೊನ್ಱೈ=ಗೊಂಚಲು ಹಳದಿಹೂಗಳ\(ಕಕ್ಕೆ ಹೂಗಳ\), ಮಾಲೈ=ಮಾಲೆಯನ್ನು, ತುನ್ನು=ಒತ್ತಾಗಿ ಮುಡಿದಿರುವ, ಶೆಮ್ ಜಡೈ=ಕೆಂಜಡೆಯ, ಶಿವನ್=ಶಿವನು, ನೀದಿಯಾಲ್ =ನಿಯಮಕ್ಕೆ ಅನುಸಾರವಾಗಿ, ವಣಙ್ಗು=ಎರಗುವ, ಪಾದ=ಪಾದಗಳವನೇ, ನಿಮಲಾ=ನಿರ್ಮಲನೇ, ನಿಲಾಯ=ಬೆಳಗುವ, ಶೀರ್=ಸದ್ಗುಣಗಳುಳ್ಳ, ವೇದಮ್ ವಾಣರ್=ವೈದಿಕರು, ಗೀತಮ್ ವೇಳ್ವಿ=ಸಾಮವೇದ ಯಜ್ಞಗಳನ್ನು ಮಾಡುವವರು, ನೀತಿಯಾನ=ಕ್ರಮಬದ್ಧವಾದ, ಕೇಳ್ವಿಯಾರ್=ಜಿಜ್ಞಾಸುಗಳು, ನೀತಿಯಾಲ್=ಶಾಸ್ತ್ರಾನುಸಾರವಾಗಿ \(ವಿಧಿವತ್ತಾಗಿ\), ವಣಙ್ಗುಹಿನ್ಱ=ನಮಸ್ಕರಿಸುವ, ನೀರ್ ಮೈ=ದಿವ್ಯಸ್ವಭಾವವು, ನಿನ್ ಕಣ್ಣಿಱದೇ=ನಿನ್ನಲ್ಲಿರುವುದೇ.

ಪರಾಗವನ್ನು ತುಂಬಿಕೊಂಡಿರುವ ಗೊಂಚಲು ಹಳದಿಹೂಗಳ ಮಾಲೆಯನ್ನು ಒತ್ತಾಗಿ ಮುಡಿದಿರುವ ಕೆಂಜಡೆಯ ಶಿವನು ವಿಧಿವತ್ತಾಗಿ ಎರಗುವ ಪಾದಗಳುಳ್ಳವನೇ, ನಿರ್ಮಲನೇ, ತೇಜೋಮಯವಾದ ಸದ್ಗುಣಸಂಪನ್ನರಾದ ವೈದಿಕರೂ, ಸಾಮವೇದಯಜ್ಞಗಳನ್ನು ಮಾಡುವವರೂ, ನಿಯಮಕ್ಕೆ ಕಟ್ಟಿಬಿದ್ದಿರುವ ಜಿಜ್ಞಾಸುಗಳೂ ವಿಧಿವತ್ತಾಗಿ ನಮಸ್ಕರಿಸುವಂಥ ದಿವ್ಯಸ್ವಭಾವ ನಿನ್ನಲ್ಲಿರುವುದು ಖಂಡಿತ.\(೯\)

ವಿರಕ್ತಿಯನ್ನು ತೋರ್ಪಡಿಸುವುದರಲ್ಲಿ ಅಗ್ರಗಣ್ಯನಾದ ಭಸ್ಮಜಟಾಧಾರಿಯಾದ ಶಿವನೂ ಸಹ ನಿನ್ನ ದಿವ್ಯಪಾದಗಳಿಗೆ ವಿಧಿವತ್ತಾಗಿ ಎರಗುತ್ತಾನೆ. ಸದ್ಗುಣಗಳನ್ನೇಸಂಪತ್ತನ್ನಾಗಿ ಬೆಳಗಿಸುವವರು ವೈದಿಕರು. ನಿನ್ನನ್ನು ಮೈಮರೆತು ಆನಂದಿಂದ ಹಾಡುತ್ತಾ ಸ್ಮರಿಸುವವರು

೧೮

ಸಾಮವೇದಿಗಳು. ನಿನ್ನನ್ನು ಅರಿತುಕೊಳ್ಳುವುದಕ್ಕಾಗಿ, ಬಗೆಬಗೆಯ ಪ್ರಶ್ನೆಗಳನ್ನು ಕೇಳುತ್ತಾ ತಮ್ಮ ಅನುಮಾನಗಳನ್ನು ಬಗೆಹರಿಸಿಕೊಳ್ಳುವವರು ಜಿಜ್ಞಾಸುಗಳು. ಇವರುಗಳಲ್ಲಿ ತಮಗೆ ಪ್ರಯೋಜನಪಡೆಯತಕ್ಕವರು ಕೆಲವರು. ಸ್ವಾರ್ಥರಹಿತರಾಗಿ ನಿನ್ನನ್ನೇ ನಂಬಿರುವವರು ಕೆಲವರು.ಎಲ್ಲರೂ ನಿನಗೆ ಸಾಷ್ಟಾಂಗವೆರಗುತ್ತಾರೆ. ನೀನು ನಿರ್ಮಲನು. ಪರಿಶುದ್ಧನು. ಪರಿಪೂರ್ಣನು. ವಿಶಿಷ್ಟವಾದ ದಿವ್ಯಸ್ವಭಾವ ನಿನ್ನಲ್ಲಿ ಇರುವುದರಿಂದ ಅಲ್ಲವೇ ಬ್ರಹ್ಮರುದ್ರಾದಿಗಳು ಮೊದಲಾಗಿ ಎಲ್ಲರೂ ನಿನಗೆ ನಮಸ್ಕರಿಸುವುದು?-ಎನ್ನುತ್ತಾರೆ ಆೞ್ವಾರರು.

೧೦.ತನ್ನುಳೇ ತಿರೈತ್ತೆೞುಮ್ ತರಙ್ಗ ವೆಣ್ ತಡಙ್ಗಡಲ್

ತನ್ನುಳೇ ತಿರೈತ್ತೆೞುನ್ದು ಅಡಙ್ಗುಹಿನ್ಱತನ್ಮೈಪೋಲ್

ನಿನ್ನುಳೇ ಪಿಱನ್ದಿಱನ್ದು ನಿಱ್ ಪವುನ್ತಿರಿಬವುಮ್

ನಿನ್ನುಳೇ ಯಡಙ್ಗುಹಿನ್ಱ ನೀರ್ ಮೈ ನಿನ್ ಕಣಿನ್ಱದೇ

ತನ್ನುಳೇ=ತನ್ನಲ್ಲಿಯೇ, ತಿರೈತ್ತು=ಅಲೆಯಾಗಿ, ಎೞುಮ್=ಏಳುವ, ತರಙ್ಗಮ್=ಅಲೆಗಳಿರುವ, ವೆಳ್=ಬೆಳ್ಳನೆಯ, ತಡಮ್=ದಡಗಳುಳ್ಳ, ಕಡಲ್=ಸಮುದ್ರವು, ತನ್ನುಳೇ=ತನ್ನಲ್ಲಿಯೇ, ತಿರೈತ್ತು=ಅಲೆಗಳಾಗಿ, ಎೞುನ್ದು=ಎದ್ದು \(ವಿಸ್ತರಿಸಿ ಹರಡಿ\), ಅಡಙ್ಗುಹಿನ್ಱ=ಅಡಗಿ ಹೋಗುವ \(ಅಡಗಿಕೊಳ್ಳುವ\), ತನ್ಮೈ=ಸ್ವಭಾವದ, ಪೋಲ್=ಹಾಗೆ, ನಿನ್ನುಳೇ=ನಿನ್ನಲ್ಲಿಯೇ, ಪಿಱನ್ದು=ಹುಟ್ಟಿ, ಇಱನ್ದು=ಅಳಿಯುವ, ನಿಱ್ಪವುಮ್=ನಿಂತಿರುವ ವತ್ಸುಗಳೂ \(ಅಚರ ವಸ್ತುಗಳೂ\), ತಿರಿಬವುಮ್=ಚಲಿಸುವ ವಸ್ತುಗಳೂ\(ಚರಗಳೂ\), ನಿನ್ನುಳೇ-ನಿನ್ನಲ್ಲಿಯೇ, ಅಡಙ್ಗುಹಿನ್ಱ=ಅಡಗಿಕೊಳ್ಳುವ, ನೀರ್ ಮೈ=ದಿವ್ಯಸ್ವಭಾವವು, ನಿನ್ ಕಣ್=ನಿನ್ನಲ್ಲಿಯೇ, ನಿನ್ಱದೇ=ಇರುವುದೇ ಅಲ್ಲವೇ?

ತನ್ನಲ್ಲಿಯೇಅಲೆಗಳಾಗಿ ಮೂಡಿ ಅಲೆಗಳುಳ್ಳ ಕಡಲುಅ ಅ ಅಲೆಗಳನ್ನು ತನ್ನಲ್ಲಿಯೇ ಮೂಡಿಸಿ, ವಿಸ್ತಾರವಾಗಿ ಹರಡಿ, ತನ್ನಲ್ಲಿಯೇ ಅಡಗಿಸಿಕೊಳ್ಳುವ ಹಾಗೆ, ನಿನ್ನಲ್ಲಿಯೇ ಹುಟ್ಟಿ ಅಳಿಯುವ ಚರಾಚರವಸ್ತುಗಳೆಲ್ಲವನ್ನೂ ನಿನ್ನಲ್ಲಿಯೇ ಅಡಗಿಸಿಕೊಳ್ಳುವ ದಿವ್ಯಶಕ್ತಿ ನಿನ್ನಲ್ಲಿರುವುದೇ ಅಲ್ಲವೇ?\(೧೦\)

ಆೞ್ವಾರರು ಹೇಳುತ್ತಾರೆ:ಕಡಲು ನೀರಿನಿಂದ ತುಂಬಿ,ವಿಸ್ತಾರವಾಗಿ ಶಾಂತವಾಗಿ ಹರಡಿರುವುದು. ಅದರಲ್ಲಿ ಆಗಾಗ್ಗೆ ಅಲೆಗಳು ಉಂಟಾಗುತ್ತವೆ. ಆ ಅಲೆಗಳು ದೊಡ್ಡದಾಗಿ, ಎಲ್ಲೆಲ್ಲಿಯೂ ಹರಡಿ, ಕಡಲಿನ ಪ್ರಶಾಂತತೆಯನ್ನು ತೊಡೆದು ಹಾಕುತ್ತವೆ. ಮತ್ತೆ, ಆ ಅಲೆಗಳೇ ಕಡಮೆಯಾಗಿ, ಕಡಲಿನಲ್ಲಿಯೇ ಅಡಗಿಹೋಗುತ್ತವೆ. ಕಡಲಿನ ಸ್ವಭಾವ ಎಂಥಾದ್ದು? ಅಲೆಗಳನ್ನು ಹುಟ್ಟಿಸುವುದು, ಎಬ್ಬಿಸುವುದು ಹರಡುವುದು;ಮತ್ತೆ ಆ ಅಲೆಗಳನ್ನೆಲ್ಲಾ ತನ್ನಲ್ಲಿಯೇ ಅಡಗಿಸಿಕೊಂಡುಬಿಡುವುದು.

೧೯

ಭಗವಂತ, ಜಗತ್ತಿನಲ್ಲಿ ನಿಂತಿರುವ ವಸ್ತುಗಳು, ತಿರುಗಾಡುವ ವಸ್ತುಗಳು ಇವೆ. ಅವುಗಳೆಲ್ಲವೂ \(ನಿನ್ನಿಂದಲೇ\) ನಿನ್ನಲ್ಲಿಯೇ ಹುಟ್ಟಿದವು. ಅವುಗಳೆಲ್ಲವೂ ಕಡೆಗೆ ನಿನ್ನಲ್ಲಿಯೇ ಅಡಗಿಕೊಳ್ಳುತ್ತವೆ. ಅವುಗಳನ್ನು ಸೃಷ್ಟಿಸುವವನೂ ನೀನೇ. ಲಯಗೊಳಿಸುವವನೂ ನೀನೇ. ಆ ದಿವ್ಯಶಕ್ತಿ ನಿನ್ನಲ್ಲಿದೆ. ಎಂದರೆ ಸೃಷ್ಟಿಗೂ ಲಯಕ್ಕೂಕಾರಣನು ನೀನೇ\! ನಿನ್ನ ಸೃಷ್ಟಿಯಲ್ಲೇ ಒಂದಾಗಿರುವ ಕಡಲನ್ನು ನೋಡಿದರೆ ನಿನ್ನ ಸ್ವಭಾವವನ್ನು ಸ್ವಲ್ಪಮಟ್ಟಿಗೆ ಅದರಲ್ಲಿ ಕಾಣಬಹುದು;ಅದರಿಂದ ನಿನ್ನ ಸ್ವಭಾವವನ್ನು ಅರಿಯಬಹುದು, ಅಲ್ಲವೇ?

೧೧.ಶೊಲ್ಲಿನಾಟ್ರೊಡರ್ ಚ್ಚಿನೀ ಶೊಲಪ್ಪಡುಮ್ ಪೊರುಳುಮ್ ನೀ

ಶೊಲ್ಲಿನಾಱ್ ಶೊಲಪ್ಪಡಾದು ತೋನ್ಱುಹಿನ್ಱಶೋದಿನೀ

ಶೊಲ್ಲಿನಾಱ್ ಪಡೈಕ್ಕನೀ ಪಡೈಕ್ಕವನ್ದು ತೋನ್ಱಿನಾರ್

ಶೊಲ್ಲಿನಾಱ್ ಶುರುಙ್ಗ ನಿನ್ ಗುಣಙ್ಗಳ್ ಶೊಲ್ಲವಲ್ಲರೇ

ಶೊಲ್ಲಿನಾಲ್=ಮಾತಿನೊಡನೆ, ತೊಡರ್ ಚ್ಚಿ=ಸರಪಣಿಯಾಗಿ ಹೊಂದಿಕೊಂಡಿರುವವನು, ನೀ=ನೀನು, ಶೊಲ್ಲಪ್ಪಡುಮ್=ವಿವರಿಸುವ, ಪೊರುಳುಮ್=ವಸ್ತುವೂ, ನೀ=ನೀನು, ಶೊಲ್ಲಿನಾಲ್=ಮಾತಿನಿಂದ, ಶೊಲ್ಲಪ್ಪಡಾದು=ವರ್ಣಿಸಲಾಗದಂಥ, ತೋನ್ಱುಹಿನ್ಱ= ತೋರುತ್ತಿರುವ\(ಬೆಳಗುತ್ತಿರುವ\), ಶೋದಿ=ಜ್ಯೋತಿಯು, ನೀ=ನೀನು, ಶೊಲ್ಲಿನಾಲ್=ಮಂತ್ರದಿಂದ, ಪಡೈಕ್ಕ=ಪಡೆಯತಕ್ಕವನಾದ, ನೀ=ನೀನು\(ನಿನ್ನನ್ನು\), ಪಡೆಕ್ಕವನ್ದು=ಪಡೆಯಲು ಬಂದು, ತೋನ್ಱಿನಾರ್=\(ಅವರೇ\)ಸೃಷ್ಟಿಯಾದರು, ಶೊಲ್ಲಿನಾಲ್=ಸರಸ್ವತಿಯಿಂದಲೇ, ಶುರುಙ್ಗ=ಸೊರಗುವಂತಾಗುವ, ನಿನ್=ನಿನ್ನ, ಗುಣಙ್ಗಳ್=ಸಕಲ ಕಲ್ಯಾಣಗುಣಗಳನ್ನು, ಶೊಲ್ಲವಲ್ಲರೇ=ಯಾರು ಹೇಳಬಲ್ಲರು?

ಮಾತಿನೊಡನೆ ಸರಪಣಿಯಾಗಿ ಹೊಂದಿಕೊಂಡಿರುವವನು ನೀನು. ವೇದಗಳು ಹೇಳಿ ವಿವರಿಸುವ ನಿನವಸ್ತುವೂನೀನು. ಮಾತಿನಿಂದ ವರ್ಣಿಸಲಾಗದಂಥ ಪ್ರಕಾಶಿಸುತ್ತಿರುವ ಜ್ಯೋತಿಯೂ ನೀನು. ಮಂತ್ರದಿಂದ ಪಡೆಯತಕ್ಕವನಾದ ನಿನ್ನನ್ನು ಪಡೆಯಲು ಬಂದೆವರು ತಾವೇ ಸೃಷ್ಟಿಯಾದರು. ಸರಸ್ವತಿಯಿಂದಲೇ ಸೊರಗುವಂತಾಗುವ ನಿನ್ನ ಕಲ್ಯಾಣಗುಣಗಳನ್ನು ಯಾರುತಾನೇ ಹೇಳಬಲ್ಲರು?\(೧೧\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ವಾಕ್ ಸ್ವರೂಪನು. ಮಾತಿನಲ್ಲಿ ಅಡಕವಾಗಿರುವ ಅರ್ಥಸ್ವರೂಪವೂ ನೀನೇ. ಮಾತೂ ಅದರ ಅರ್ಥವೂ ಪರಸ್ಪರ ನಿಕಟವಾಗಿ ಹೊಂದಿಕೊಂಡಿರುವುದು. ಮಾತನ್ನು ಅರ್ಥದಿಂದ ಬೇರ್ಪಡಿಸುವುದಕ್ಕೆ ಸಾಧ್ಯವಿಲ್ಲ. ಮಾತಿನಲ್ಲಿ ಅಡಗಿರುವ ಅರ್ಥ ನೀನೇ. ವೇದಗಳನ್ನು “ವಾಙ್ಮಯ”ಎನ್ನುತ್ತಾರೆ. ವೇದಗಳು ವನಿಸತಕ್ಕ ಮುಖ್ಯವಸ್ತು ಅಥವಾ ನಿಜವಸ್ತು ನೀನೇ. ಇನ್ನು ಮಾತಿನಿಂದ ವರ್ಣಿಸಲು ಸಾಧ್ಯವೇ ಇಲ್ಲದಂಥ ಜ್ಯೋತಿಸ್ವರೂಪನು ನೀನು. ಅಲ್ಲದೆ, ನೀನು ಮಂತ್ರಗಳಿಗೆ ಒಡೆಯ. ಮಂತ್ರಗಳು ನಿನಗೆ ಪ್ರಿಯ. ಮಂತ್ರಗಳಿಂದ ನಿನ್ನನ್ನು ಪಡೆಯಲು ಸಾಧ್ಯ.

೨೦

ಹಾಗೆ ಮಂತ್ರದಿಂದಲೇ ನಿನ್ನನ್ನು ಪಡೆಯಬೇಕೆಂದು ಬಂದ ಬ್ರಹ್ಮ, ರುದ್ರಾದಿಗಳು ತಾವೇ ಸೃಷ್ಟಿಯಾರು. ಅನಂತರ ಅವರ ನಡಸಿದ ಸೃಷ್ಟಿಯೂ ಮಂತ್ರದಿಂದಲೇ. ಮಾತಿಗೆ ತಾಯಿಯಾದವಳು ಸರಸ್ವತಿ. ಭಾಷೆಗೆ\(ವಾಕ್ಕಿಗೆ\) ದೇವತೆ ಅವಳೇ. ಅವಳನ್ನು ವಾಗ್ದೇವಿಎಂದು ಕರೆಯುತ್ತಾರೆ. ಆ ಸರಸ್ವತಿಯಿಂದಲೇ ನಿನ್ನನ್ನು ಸಂಪೂರ್ಣವಾಗಿ ಹೊಗಳಲು ಸಾಧ್ಯವಿಲ್ಲ. ನಿನ್ನನ್ನು ಹೊಗಳಲು, ವರ್ಣಿಸಲು ಯತ್ನಿಸಿ ಅವಳೇ ಸೊರಗಿಹೋಗಿದ್ದಾಳೆ. ಅಂಥ ವಿಶಿಷ್ಟಕಲ್ಯಾಣಗುಣಗಳನ್ನು ವಿವರಿಸಲು ಯಾರಿಗೆ ತಾನೇ ಸಾಧ್ಯವಾದೀತು?

೧೨.ಉಲಹುತನ್ನೈ ನೀ ಪಡೈತ್ತಿ ಉಳ್ಳೊಡುಕ್ಕಿವೈತ್ತಿ,ಮೀ

ಣ್ಡುಲಹು ತನ್ನುಳೇಪಿಱತ್ತಿ ಓರಿಡತ್ತೈಯಲ್ಲೈಯಾಲ್

ಉಲಹುನಿನ್ನೊಡೊನ್ಱಿನಿಱ್ ಕ ವೇಱುನಿಟ್ರಿಯಾದಲಾಲ್

ಉಲಹಿಲ್ ನಿನ್ನೈಯುಳ್ಳಶೂೞಲ್ ಯಾವರುಳ್ಳವಲ್ಲರೇ

ಉಲಹು ತನ್ನೈ=ಲೋಕಗಳನ್ನು, ನೀ=ನೀನು, ಪಡೈತ್ತಿ=ಪಡೆಯುತ್ತೀಯೆ, ಉಳ್=ನಿನ್ನೊಳಗೆ, ಒಡುಕ್ಕಿವೈತ್ತಿ=ಅಡಗಿಸಿ ಇಟ್ಟುಕೊಳ್ಳುತ್ತೀಯೆ, ಮೀಣ್ಡುಮ್ಮತ್ತೆಯೂ, ಉಲಹು ತನ್ನುಳೇ=ಈ ಲೋಕದಲ್ಲಿಯೇ, ಪಿಱತ್ತಿ=ನೀನು ಅವತರಿಸುತ್ತೀಯೆ, ಓರ್ ಇಡತ್ತೈ=ಒಂದು ಸ್ಥಳದಲ್ಲೇ, ಅಲ್ಲಾಲ್=ಅಲ್ಲದವನಾಗಿರುತ್ತೀಯೆ, ಉಲಹು=ಲೋಕವನ್ನೆಲ್ಲಾ, ನಿನ್ನೋಡು=ನಿನ್ನೊಂದಿಗೆ, ಒನ್ಱಿ=ಒಂದಾಗಿ, ನಿಱ್ ಕ-ಇರಲಾಗಿ, ವೇಱು=ಬೇರೆಯಾಗಿಯೂ, ನಿಟ್ರಿ=ಇರುತ್ತೀಯೆ, ಆದಲಾಲ್=ಆದ್ದರಿಂದ, ಉಲಹಿಲ್=ಲೋಕದಲ್ಲಿ, ನಿನ್ನೈ=ನಿನ್ನನ್ನು, ಉಳ್ಳ=ಹೊಂದಿಕೊಂಡಿರುವ, ಶೂೞಲ್=ಅವತಾರಗಳನ್ನು, ಯಾವರ್=ಯಾರು, ಉಳ್ಳವಲ್ಲರೇ=ಅರಿತುಕೊಳ್ಳಬಲ್ಲರು?

ಲೋಕಗಳನ್ನು ನೀನು ಸೃಷ್ಟಿಸುತ್ತೀ. ಅವುಗಳನ್ನು ನಿನ್ನೊಳಗಡೆ ಅಡಗಿಸಿಟ್ಟುಕೊಳ್ಳೂತ್ತೀ. ಮತ್ತೆ, ಈ ಲೋಕದಲ್ಲಿಯೇ ನೀನು ಅವತಾರಗಳನ್ನು ಎತ್ತುತ್ತೀ. ಒಂದು ಸ್ಥಳದಲ್ಲೇ ನೀನು ಇರುವವನಲ್ಲ. ಲೋಕವನ್ನು ಒಟ್ಟಾಗಿ ನಿನ್ನೊಡನೆ ಸೇರಿಸಿಕೊಂಡಿರುತ್ತೀ. ಅದೇ ಕಾಲದಲ್ಲಿ ಲೋಕದಿಂದ ಬೇರೆಯಾಗಿಯೂ ಇರುತ್ತೀ.ಆದ್ದರಿಂದ ಲೋಕದಲ್ಲಿ ನೀನು ಪಡೆಯುವ ಅವತಾರಗಳನ್ನು ಯಾರು ತಾನೆ ಅರಿತುಕೊಳ್ಳಬಲ್ಲರು?\(೧೨\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನಿನ್ನ ಆಶ್ಚರ್ಯಕರವಾದ ಗುಣಸ್ವಭಾವಗಳನ್ನು ಅರಿತುಕೊಳ್ಳುವುದೇ ಬಹಳ ಕಷ್ಟ. ಲೋಕಗಳ ಸೄಷ್ಟಿಗೆಲ್ಲ ಕಾರಣನು ನೀನು\! ಎಂದರೆ, ಈರೇಳು ಲೋಕಗಳನ್ನೂ ಸೃಷ್ಟಿಸುವವನು ನೀನೇ. ಅವುಗಳನ್ನು ಲಯಗೊಳಿಸುವವನೂ ನೀನೇ ಅಲ್ಲವೇ? ಹಾಗೆಂದ ಮೇಲೆ, ಸೃಷ್ಟಿಯಾಗುವುದೇತಕ್ಕೆ? ಸೃಷ್ಟಿಯಾದ ಸುಂದರವಾದ ವಸ್ತುವನ್ನು ನಾಶಗೊಳಿಸುವುದಕ್ಕೇನು? ಅಥವಾ, ಸೃಷ್ಟಿಯಾಗುವುದೆಲ್ಲ

೨೧

ನಾಶಕ್ಕಾಗಿಯೇ ಎಂಬುದನ್ನು ತಿಳೀಯಪಡಿಸುವುದಕ್ಕೋ? ಎಂಥ ವಿಚಿತ್ರ\! ಅಲ್ಲದೆ, ನೀನೇ ಸೃಷ್ಟಿಸಿದ ಲೋಕದಲ್ಲಿ ನೀನುರೂಪಗಳನ್ನೆತ್ತುವುದೇ? ಅವತರಿಸುವುದೇ? ಇದಕ್ಕಿಂತ ವಿಚಿತ್ರವಿದೆಯೇ?

ಭಗವಂತ, ನಿನ್ನ ಅವತಾರವೆಲ್ಲ ಒಂದು ಸ್ಥಳಕ್ಕೆ ಮಾತ್ರವೇ ಸೇರಿದ್ದು ಎನ್ನಲಾದೀತೇ? ನೀನು ಯಾವ ಒಂದು ಸ್ಥಳಕ್ಕೂ ಅಂಟಿಕೊಳ್ಳುವವನಲ್ಲ. ಆದರೆ, ವಿಚಿತ್ರವೇನೆಂದರೆ, ಈರೇಳುಲೋಕಗಳನ್ನೂ ನೀನು ಇನ್ನ ಒಡಲನ್ನಾಗಿ ಮಾಡಿಕೊಂಡಿದ್ದೀ. ಹಾಗೆಯೇ ನೀನು ಈ ಲೋಕಗಳಿಂದ ಬೇರ್ಪಟ್ಟು, ಅವುಗಳಿಂದ ಆಚೆಗೆ, ನೀನು ನೆಲಸಿರುವೆಯಲ್ಲ\!

ಆದ್ದರಿಂದ ಭಗವಂತ, ಲೋಕದಲ್ಲಿ ನೀನುಪಡೆಯುವ ಅವತಾರಗಳ ವಿಶೇಷಗಳನ್ನೂ ವೈಚಿತ್ರ್ಯಗಳನ್ನೂ ಅವುಗಳ ಒಳಗುಟ್ಟನ್ನೂ, ಉದ್ದೇಶವನ್ನೂ ಯಾರು ತಾನೆ ಅರಿತುಕೊಳ್ಳಬಲ್ಲರು? ನೀನು ನಿನ್ನ ಕೃಪಾಕಟಾಕ್ಷವನ್ನು ಬೀರಿದರೆ ಮಾತ್ರವೇ ಅವುಗಳ್ಖ ಅರಿವಾಗಬಹುದೇನೋ? ಎಂಥ ವಿಚಿತ್ರಗುಣಸ್ವಭಾವ ನಿನ್ನದು ಸ್ವಾಮೀ\!

೧೩.ಇನ್ನೈಯೆನ್ಱುಶೊಲ್ಲಲಾವದು ಇಲ್ಲೈಯಾದುಮಿಟ್ಟಿಡೈ

ಪಿನ್ನೈಕೇಳ್ ವನೆನ್ಬರ್ ಉನ್ ಪಿಣಕ್ಕುಣರ್ ನ್ದ ಪೆಟ್ರಿಯೋರ್

ಪಿನ್ನೈಯಾಯಕೋಲಮೋಡು ಪೇರುಮೂರುಮಾದಿಯುಮ್

ನಿನ್ನೈಯಾರ್ ನಿನೈಕ್ಕವಲ್ಲರ್ ನೀರ್ ಮೈಯಾಲ್ ನಿನೈಕ್ಕಿಲೇ

ಇನ್ನೈ=ಹೀಗೆಯೇ, ಎನ್ಱು=ಎಂದು, ಶೊಲ್ಲಲಾವದು=ಹೇಳುವುದಾದರೂ, ಯಾದುಮ್=ಯಾವುದೂ, ಇಲ್ಲೈ=ಇಲ್ಲ, ಇಟ್ಟಿಡೈ=ಸೂಕ್ಷ್ಮವಾದ ನಡುವಿನ, ಪಿನ್ನೈ= ನಪ್ಪಿನ್ನೆಯ, ಕೇಳ್ವನ್=ಗಂಡನೆಂದು, ಎನ್ಬರ್=ಎನ್ನುತ್ತಾರೆ, ಉನ್=ನಿನ್ನ, ಪಿಣಕ್ಕೂ=ಅವತಾರಾದಿ ವಿಷಯಗಳಲ್ಲಿ, ಉಣರ್ ನ್ದ=ತಿಳಿವಳಿಕೆಯುಳ್ಳ, ಪೆಟ್ರಿಯೋರ್=ಸ್ವಭಾವವುಳ್ಳವರು, ಪಿನ್ನೈ=ತಮ್ಮನಾದ, ಆಯ=ಗೋವಳನ, ಕೋಲಮೋಡು=ವಿಲಕ್ಷಣ ಸೌಂದರ್ಯದೊಡನೆ, ಪೇರುಮ್=ಹೆಸರನ್ನೂ, ಊರುಮ್=ಸ್ಥಳವನ್ನೂ, ಆದಿಯುಮ್=ಹುಟ್ಟನ್ನೂ, ನೀರ್ ಮೈಯುಮ್=ಗುಣಸ್ವಭಾವಗಳನ್ನೂ, ನಿನೈಕ್ಕಿಲೇ=ನೆನೆಯದೆ, ನಿನ್ನೈ=ನಿನ್ನನ್ನು, ಯಾರ್=ಯಾರು, ನಿನೈಕ್ಕವಲ್ಲರ್=ನೆನೆಯಬಲ್ಲರು?

ಹೀಗೆಯೇ ಎಂದು ಹೇಳುವುದಾದರೂ ಯಾವುದೂ ಇಲ್ಲ. ನಪ್ಪಿನ್ನೈಯ ಗಂಡನೆನ್ನುವರು. ನಿನ್ನ ಅವತಾರಾದಿವಿಷಯಗಳಲ್ಲಿ ತಿಳಿವಳಿಕೆಯುಳ್ಳ ಒಳ್ಳೆಯ ಸ್ವಭಾವದವರು ತಮ್ಮನಾದ ಗೋವಳನ ವಿಲಕ್ಷಣಸೌಂದರ್ಯದೊಡನೆ ಹೆಸರನ್ನೂ ಊರನ್ನೂ ಹುಟ್ಟಿನ ವಿಶೇಷಗಳನ್ನೂ ಹೇಳುತ್ತಾರೆ. ನಿನ್ನ ಗುಣಸ್ವಭಾವಗಳನ್ನು ನೆನೆಯದೆ ನಿನ್ನನ್ನು ಬೆ ವಿಧಗಳಲ್ಲಿ ಯಾರು ತಾನೇ ನೆನೆಯಬಲ್ಲರು?\(೧೩\)

೨೨

ಆೞ್ವಾರರು ಹೇಳುತ್ತಾರೆ: ಭಗವಂತ, ನಿನ್ನನ್ನು ತಿಳಿದುಕೊಳ್ಳುವುದು ಹೇಗೆ? ನಿನ್ನ ರೂಪ ಇಂಥಾದ್ದೇ, ನಿನ್ನ ಸ್ವಭಾವ ಇಂಥಾದ್ದೇ, ನಿನ್ನ ಗುಣ ಇಂಥಾದ್ದೇ, ನಿನ್ನ ಹುಟ್ಟು ಪೂರ್ವೋತ್ತರಗಳು ಹೀಗೆಯೇ. ನೀನಿರುವ ಸ್ಥಳ ಇದೇ ಎಂದು ನಿರ್ದಿಷ್ಟವಾಗಿ ಹೇಳಿತಿಳಿಯುವುದಕ್ಕೆ ಅಂಥಾದ್ದು ಯಾವುದೂ ಇಲ್ಲ. ನೀನು ಶ್ರೀದೇವಿಯಗಂಡ ಎಂದು ಕೆಲವರು ಹೇಳೂತ್ತಾರೆ. ಶ್ರೀದೇವಿಯ ಮೂಲಕ ನಿನ್ನ ಪರಿಚರ ಮಾಡಿಕೊಳ್ಳಬಹುದೆಂದು ಅವರ ನಂಬಿಕೆ. ನಿನ್ನ ಅವತಾರಗಳ ವಿಷಯಗಳನ್ನು ತಿಳಿದುಕೊಂಡಿರುವವರು ತಿಳಿವಳಿಯುಳ್ಳವರು. ಅವರೆನ್ನುವುದು ನೀನು ಗೋವಳನೆಂದೂ, ಬಲರಾಮನ ತಮ್ಮನೆಂದೂ, ನಿನ್ನ ಹುಟ್ಟು ಪೂರ್ವೋತ್ತರಗಳು ಹೀಗೆಯೇ ಎಂದೂ. ನಿನ್ನ ಗುಣಸ್ವಭಾವಗಳನ್ನು ಬಿಟ್ಟು ಬೇರೆ ಏನನ್ನೂ ಹೇಳಿದರೂ ನಿನ್ನನ್ನುವಿವರಿಸಿದಂತೆ ಆಗುವುದಿಲ್ಲವಲ್ಲಾ\! ನಿನ್ನ ಕಲ್ಯಾಣಗುಣ ಸ್ವಭಾವಗಳ ಮೂಲಕವೇ ನಿನ್ನನ್ನು ಸ್ಮರಿಸಿಕೊಳ್ಳಲು ಸಾಧ್ಯ.

ಭಗವಂತನನ್ನು ಹೇಗೆಂದು ಕಂಡುಕೊಳ್ಳುವುದು? ಸಾಕಾರನೆಂದೇ ? ನಿರಾಕಾರನೆಂದೇ? ಸಗುಣನೆಂದೇ? ನಿರ್ಗುಣನೆಂದೇ? ಭಗವಂತನನ್ನು ಬಾಯಿತುಂಬ ಹೊಗಳುವ ವೇದಗಳಿಂದ ಅವನನ್ನು ತಿಳಿಯಲು ಆದೀತೇ? ವೇದಗಳು ವರ್ಣಿಸುವ ರೀತಿಯನ್ನು ಗಮನಿಸಿದರೆ, ಅವನು ನಿರ್ದಿಷ್ಟವಾಗಿ ಹೀಗೆಯೇ ಎಂದು ತಿಳಿದುಕೊಳ್ಳಲು ಸಾಧ್ಯವೇ ಇಲ್ಲ.

ಶ್ರೀದೇವಿಯನ್ನು ಆಶ್ರಯಿಸಿ, ಭಗವಂತನನ್ನು ಅರಿತುಕೊಳ್ಳಬಹುದು ಎಂದು ಹೇಳುವವರು ಇದ್ದಾರೆ. ತಾಯಿ ಸುಲಭಸಾಧ್ಯಳು. ಅವಳ ವಾತ್ಸಲ್ಯವನ್ನು ಬಲುಬೇಗ ಸಂಪಾದಿಸಿಕೊಳ್ಳಬಹುದು. ತಾಯಿ ಒಲಿದರೆ, ಅವಳ ಪತಿಯಾದ ಭಗವಂತನ ಒಲುಮೆತಪ್ಪದೆ ಲಭಿಸುವುದು ಎಂಬುದು ಅವರ ಮತ.

ಭಗವಂತನನ್ನು ನೇರವಾಗಿ ಅರಿತುಕೊಳ್ಳುವ ಗೋಜಿಗೆ ಹೋಗಬಾರದೆಂದೂ, ಅದಕ್ಕೆ ಬದಲಾಗಿ ಭಗವಂತನ ಅವತಾರಗಳನ್ನೂ ಅವುಗಳಲ್ಲಿನ ಮಾಳ್ಕೆಗಳನ್ನೂ ಅರಿತುಕೊಂಡರೆ ಆಯಿತು ಎನ್ನುತ್ತಾರೆ ಇನ್ನೂ ಕೆಲವರು. ಅವತಾರಗಳು ಅನೇಕವಿವೆ. ಅವುಗಳಲ್ಲಿ ಎಲ್ಲ ಬಗೆಯಲ್ಲೂ ಪೂರ್ಣಾವತಾರವೆಂಬುದು ಕೃಷ್ಣಾವತಾರ ಮಾತ್ರವೇ. ದಿವ್ಯಸುಂದರನಾದ, ಅದ್ಭುತಸಾಹಸಗಳಿಗೆ ಗಣಿಯಾದ, ಸದ್ಗುನಗಳಿಗೆ ಆಕರನಾದ ಶ್ರೀಕೃಷ್ಣನನ್ನೇ ಭಗವಂತನೆಂದು, ಸಾಕಾರನೆಂದು, ಆಶ್ರಯಿಸಿ ಎನ್ನುತ್ತಾರೆ ಕೆಲವರು.

ಆದರೆ, ಭಗವಂತನನ್ನು ಅರಿತುಕೊಳ್ಳುವುದಕ್ಕೆ ಮತ್ತು ಅವನನ್ನು ನೆನೆಯುವುದಕ್ಕೆ, ಮನದಲ್ಲಿ ನೆಲೆಗೊಳಿಸುವುದಕ್ಕೆ, ಭಗವಂತನ ಕಲ್ಯಾಣಗುಣ ಸ್ವಭಾವಗಳೇ ಸರ್ವೋತ್ತಮ ಎನ್ನುತ್ತಾರೆ, ಆೞ್ವಾರರು.

೧೪.ತೂಯ್ ಮೈಯೋಹಮಾಯಿನಾಯ್ ತುೞಾಯಲಙ್ಗಲ್ ಮಾಲೈಯಾಯ್

ಆಮೈಯಾಹಿಯಾೞ್ ಕಡಟ್ರುವಿನ್ಱ ಆದಿದೇವ, ನಿನ್

ನಾಮದೇಯಮಿನ್ನದೆನ್ನ ವಲ್ಲಮಲ್ಲವಾದಿಲುಮ್

ಶಾಮವೇದಗೀತನಾಯ ಚಕ್ರಪಾಣಿಯಲ್ಲೈಯೇ

೨೩

ತೂಯ್ ಮೈ=ಪರಿಶುದ್ಧವಾದ,ಯೋಹಮ್=ಧ್ಯಾನಸ್ವರೂಪನು, ಆಯಿನಾಯ್=ಆಗಿರುವವನೇ, ತುೞಾಯ್=ತುಲಸಿಯ, ಅಲಙ್ಗಲ್=ತೇಜೋಮಯವಾದ, ಮಾಲೈ ಆಯ್=ಮಾಲೆಯಾದವನೇ\(ಮಾಲೆಯನ್ನು ಧರಿಸಿದವನೇ\), ಆಮೈ ಆಹಿ=ಆಮೆಯ ಅವತರೈಯಾಗಿ, ಆೞ್ ಕಡಲ್=ಆಳವಾದ ಕಡಲಲ್ಲಿ, ತುಯಿನ್ಱ=ಯೋಗನಿದ್ದೆ ಮಾಡುವ, ಆದಿದೇವ=ಆದಿದೇವನೇ, ನಿನ್ ನಾಮದೇಯಮ್=ನಿನ್ನ ಹೆಸರು, ಇನ್ನದು=ಇಂಥಾದ್ದು, ಎನ್ನ=ಎನ್ನಲು, ವಲ್ಲಮ್=ಸಾಮರ್ಥ್ಯ, ಅಲ್ಲ=ಇಲ್ಲ, ಆಹಿಲುಮ್=ಆದಾಗ್ಯೂ, ಶಾಮವೇದ ಗೀತನ್=ಸಾಮವೇದದಿಂದ ಹಾಡಿಸಿಕೊಳ್ಳುವ, ಚಕ್ರಪಾಣಿ=ಚಕ್ರಪಾಣಿಯು, ಅಲ್ಲೈಯೇ=ನೀನಲ್ಲವೇ?

ಪರಿಶುದ್ಧವಾದ ಧ್ಯಾನಸ್ವರೂಪನಾಗಿರುವವನೇ, ತೇಜೋಮಯವಾದ ತುಲಸಿಯ ಹಾರವನ್ನು ಧರಿಸಿರುವವನೇ \(ನೀನು\)ಆಮೆಯ ಅವತಾರವೆತ್ತಿ ಆಳವಾದ ಕಡಲಲ್ಲಿ ಯೋಗನಿದ್ದೆಮಾಡುವ ಆದಿದೇವನೇ, ನಿನ್ನ ಹೆಸರು ಇಂಥಾದ್ದು ಎನ್ನಲು ಸಾಮರ್ಥ್ಯವಿಲ್ಲದಿದ್ದರೂ ಸಹ ಸಾಮವೇದಗಳಿಂದ ಸ್ತುತಿಸಲ್ಪಡುವವನೇ, ಚಕ್ರಪಾಣಿಯೇ ನೀನಲ್ಲವೇ?\(೧೪\)

ಆೞ್ವಾರರು ಹೇಳುತ್ತಾರೆ:ಭಗವಂತ, ಶುದ್ಧಮನದಿಂದ ಧ್ಯಾನಮಾಡುವವರ ಗುರಿಯಾದವನೇ ನೀನು. ಅವರ ಆಧ್ಯಾನರೂಪವೇ ನೀನು. ಅವರೊಂದಿಗೆ ಧ್ಯಾನ ಯೋಗರೂಪದಲ್ಲಿ ನೀನು ಒಂದಾಗಿದ್ದೀಯೆ. ನೀನು ಧರಿಸಿರುವ ತುಲಸಿಹಾರವು ಎಂದೆಂದಿಗೂ ಬಾಡದೆ ಇರುವಂಥಾದ್ದು. ತೇಜೋಮಯವಾದದ್ದು. ನೀನು ಎಲ್ಲಕ್ಕೂ ಆದಿಯಾಗಿರುವವನು. ಆದ್ದರಿಂದ ನೀನು ಆದಿದೇವನು. ಕೂರ್ಮಾವತಾರ ಅಥವಾ ಆಮೆಯ ಅವತಾರ ನಿನ್ನ ಅವತಾರ ವೈಭವಗಳಲ್ಲಿ ಒಂದು. ಅಪಾರವಾದ ಕಡಲಲ್ಲಿ ನೀರಿನಲ್ಲಿಆಳದಲ್ಲಿ ಆಗ, ನೀನು ನಿಂತೆ. ನಿನ್ನ ಬೆನ್ನಿನ ಮೇಲೆ ಮಂದರಪರ್ವತವನ್ನೇ ಎತ್ತಿಹಿಡಿದೆ. ಅದಕ್ಕೆ ಆಧಾರವಾಗಿ ನಿಂತೆ. ದೇವಾಸುರರು ಆ ಮಂದರಪರ್ವತವನ್ನು ಕಡಗೋಲಿನಂತೆ ಬಳಸಿ ಕಡಲನ್ನು ವೇಗವಾಗಿ ಕಡೆಯುತ್ತಿದ್ದಾಗ, ನೀನು ನಿಶ್ಚಿಂತನಾಗಿ ಯೋಗನಿದ್ದೆಯಲ್ಲಿದ್ದೆ. ಹೀಗೆ, ನೀನು ಅಂಟಿಯೂ ಅಂಟದವನು. ವೇದಗಳು ನಿನ್ನನ್ನು ಹೊಗಳಿಹಾಡತಕ್ಕವು. ಅವುಗಳೀಗೆ ನೀನೇ ನಿಜವಸ್ತು. ಅವಕ್ಕೆ ನಿನ್ನ ಗುಣಗಾನವನ್ನು ಪರಿಪೂರ್ಣವಾಗಿ ಮಾಡುವ ಇದೇ ನಿನ್ನ ಹೆಸರು ಎನ್ನುವ, ಇಷ್ಟೇ ನಿನ್ನ ವಿವರಣೆ ಎಂದು ವಿವರಿಸುವ ಸಾಮರ್ಥ್ಯವಿಲ್ಲ. ಆದರೂ, ಸಾಮವೇದ ನಿನ್ನನ್ನು ಮುಕ್ತಕಂಠದಿಂದ ಹೊಗಳುತ್ತದೆ. ದುಷ್ಟರನ್ನು ಶಿಕ್ಷಿಸುವುದೂ ಶಿಷ್ಟರನ್ನು ಕಾಪಾಡುವುದು ನಿನ್ನ ಕಾರ್ಯ. ಅದಕ್ಕಾಗಿಯೇ ನೀನು “ಚಕ್ರಪಾಣಿ”ಯಾಗಿ ಸದಾ ಸನ್ನದ್ಧನಾಗಿರುವೆಯಲ್ಲವೇ?

೧೫ಅಙ್ಗಮಾಱುಮ್ ವೇದನಾನ್ಗುಮ್ ಆಹಿನಿನ್ಱವಟ್ರುಳೇ

ತಙ್ಗುಹಿನ್ಱ ತನ್ಮೈಯಾಯ್ ತಡಙ್ಗಡಱ್ ಪಣತ್ತಲೈ

ಶೆಙ್ಗಣಾಕಣೈಕ್ಕಿಡನ್ದ ಶೆಲ್ವಮಲ್ಗುಶೀರಿನಾಯ್

ಶಙ್ಗವಣ್ಣಮನ್ನಮೇನಿ ಶಾರ್ಙ್ಗಪಾಣಿಯಲ್ಲೈಯೇ

೨೪

ಅಙ್ಗಮ್=ವೇದಾಂಗಗಳು, ಆಱುಮ್=ಆರೂ, ವೇಡಮ್=ವೇದಗಳು, ನಾನ್ಗುಮ್=ನಾಲ್ಕೂ, ಆಹಿ ನಿನ್ಱು=ಆಗಿ ಇರುತ್ತಾ, ಅವಟ್ರುಳೇ=ಅವುಗಳಲ್ಲಿಯೇ, ತಙ್ಗುಹಿನ್ಱ=ನೆಲೆಸಿರುವ, ತನ್ಮೈಯಾಯ್=ಸ್ವಭಾವದವನೇ, ತಡ=ವಿಸ್ತಾರವಾದ, ಕಡಲ್=ಕಡಲಲ್ಲಿ, ಪಣಮ್=ಹೆಡೆಗಳುಳ್ಳ, ತಲೈ=ತಲೆಗಳ, ಶೆಮ್ ಕಣ್=ಕೆಂಗಣ್ಣಿನ, ನಾಹ=ನಾಗನ, ಅಣೈ=ಹಾಸುಗೆಯಲ್ಲಿ, ಕಿಡನ್ದ=ಪವಡಿಸಿರುವ, ಶೆಲ್ವಮ್=ಐಶ್ವರ್ಯಾದಿಗುಣಗಳನ್ನು, ಮಲ್ಗು=ತುಂಬಿರುವ, ಶೀರಿನಾಯ್=ಕೀರ್ತಿಯುಳ್ಳವನೇ, ಶಙ್ಗ ವಣ್ಣಮ್ ಅನ್ನು=ಶಂಖದ ಬಣ್ಣದಂತೆ ಶುದ್ಧಬಿಳುಪಾದ, ಮೇನಿ=ದೇಹಕಾಂತಿಯುಳ್ಳವನಾದ, ಶಾರ್ಙ್ಗಪಾಣಿ=ಶಾರ್ಙ್ಗವನ್ನು ಹಿಡಿದವನು, ಅಲ್ಲೈಯೇ=ಅಲ್ಲವೇ?

ಆರುವೇದಾಂಗಗಳೂ ನಾಲ್ಕು ವೇದಗಳೂ ಆಗಿ ಇರುವ ನೀನು ಅವುಗಳಲ್ಲಿಯೇ ನೆಲೆಸಿರುವ ಸ್ವಭಾವದವನಾಗಿದ್ದೀಯೆ. ವಿಸ್ತಾರವಾದ ಕಡಲಲ್ಲಿ ಹೆಡೆಗಳುಳ್ಳ ಕೆಂಗಣ್ಣಿನ ನಾಗನ ಹಾಸುಗೆಯಲ್ಲಿ ಪವಡಿಸಿರುವ ಐಶ್ವರ್ಯಾದಿಗುಣಗಳನ್ನು ತುಂಬಿಕೊಂಡಿರುವವ್ ಕೀರ್ತಿಯನ್ನುಳ್ಳವನು ನೀನು. ಶಂಖದಂತೆ ಶುದ್ಧವಾದ ಬಿಳಿಯಬಣ್ಣದ ದೇಹಕಾಂತಿಯುಳ್ಳವನೂ ಶಾರ್ಙ್ಗಪಾಣಿಯೂ ನೀನೇ ಅಲ್ಲವೇ?\(೧೫\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ವೇದವೇದಾಂಗ ಸ್ವರೂಪನು. ಋಕ್, ಯಜುಸ್,ಸಾಮ, ಅಥರ್ವಣವೆಂಬ ನಾಲ್ಕು ವೇದಗಳೂ ನಿನ್ನನ್ನು ಹೊಗಳಿಹಾಡುತ್ತವೆ. ನಿನ್ನ ಸ್ವರೂಪಸ್ವಭಾವಗಳನ್ನು ವಿವರಿಸುತ್ತವೆ. ನೀನೇ ವೇದಗಳಿಗೆ ಮೂಲವಸ್ತು. ಶಿಕ್ಷಾ,ವ್ಯಾಕರಣ, ಛಂದಸ್ಸು, ನಿರುಕ್ತ,ಜ್ಯೋತಿಷ,ಕಲ್ಪ, ಎಂಬವು ಆರು ವೇದಾಂಗಗಳು. ವೇದಾಂಗಗಳು ವೇದದ ವಿಷಯವನ್ನೇ ವಿವರಿಸಿ ಹೇಳುತ್ತವೆ. ನೀನು ವೇದ ವೇದಾಂಗಗಳಲ್ಲಿಯೇ ಸ್ಥಿರವಾಗಿ ನೆಲೆಸಿದ್ದೀಯೆ.

ವಿಸ್ತಾರವಾದ ಪಾಲ್ಗಡಲಲ್ಲಿ ಹೆಡೆಗಳುಳ್ಳ ಶೇಷನ ಮೇಲೆ ನೀನು ಪವಡಿಸಿರುತ್ತೀ. ನಿನ್ನಲ್ಲಿ ಐಶ್ವರ್ಯ,ವೀರ್ಯ,ಜ್ಞಾನ,ಬಲ, ಶಕ್ತಿ,ತೇಜಸ್ಸು ಎಂಬ ಷಡ್ಗುಣಗಳು ತುಂಬಿವೆ. ಉತ್ತಮವಾದ ಬಿಳಿಯ ಶಂಖದ ಹಾಗೆ ನೀನು ಸ್ವಚ್ಛವಾದ ಬಿಳಿಯ ದೇಹಕಾಂತಿಯುಳ್ಳವನು. ನಿನ್ನ ಭಕ್ತರನ್ನು, ನಿನ್ನನ್ನು ನಂಬಿದವರನ್ನು ರಕ್ಷಿಸುವುದಕ್ಕಾಗಿ ನೀನು ಸದಾ ಶಾರ್ಙ್ಗವೆಂಬ ಬಿಲ್ಲನ್ನು ಹಿಡಿದು ಸನ್ನದ್ಧನಾಗಿರುವೆ. ನಿನ್ನ ಕಾರುಣ್ಯವನ್ನು ಎಷ್ಟೆಂದು ವರ್ಣಿಸಲಿ ಸ್ವಾಮಿ.

೨೫

೧೬.ತಲೈಕ್ಕಣತ್ತುಕಟ್ ಕುೞಮ್ಬು ಶಾದಿಶೋದಿತೋಟ್ರಮಾಯ್

ನಿಲೈಕ್ಕಣಙ್ಗಳ್ ಕಾಣವನ್ದು ನಿಟ್ರಿಯೇಲುಮ್ ನೀಡಿರುಮ್

ಕಲೈಕ್ಕಣಙ್ಗಳ್ ಶೊಱ್ ಪೊರುಳ್ ಕರುತ್ತಿನಾಲ್ ನಿನೈಕ್ಕೊಣಾ

ಮಲೈಕ್ಕಣಙ್ಗಳ್ ಪೋಲುಣರ್ ತ್ತುಮ್ ಮಾಟ್ ಚಿನಿನ್ಱನ್ ಮಾಟ್ಚಿಯೇ

ತಲೈಕ್ಕಣಮ್=ಉತ್ತಮಗುಣಗಳು\(ದೇವಗಣಗಳು\), ತುಹಳ್=ಧೂಳಿನಂತಿರುವ ಕೀಳುಗಣಗಳು, ಕುೞಮ್ಬು=ಮಿಶ್ರವಾದ, ಶಾದಿ=ಗಣಗಳೂ\(ಜಾತಿಗಳು\)ಇವುಗಳೆಲ್ಲದರಲ್ಲೂ, ಶೋದಿ=ಜ್ಯೋತಿಸ್ವರೂಪನಾಗಿ, ತೋಟ್ರಮ್ ಆಯ್=ಅವತರಿಸಿ, ನಿಲೈಕ್ಕಣಙ್ಗಳ್=ನಿಂತಿರುವ \(ಅಚರ\)ಗಣಗಳು, ಕಾಣ=ನೋಡಲೆಂದು\(ಅನುಭವಿಸಲೆಂದು\)ವನ್ದು=ಬಂದು, ನಿಟ್ರಿ ಏಲುಮ್=\(ಭೂಲೋಕದಲ್ಲಿ\)ನೆಲಸಿರುವೆಯಾದರೂ, ನೀಡು=ಶಾಶ್ವತವಾಗಿ, ಇರುಮ್=ಇರುವ, ಕಲೈಕಣಙ್ಗಳ್=ಕಲೆಗಳ ಸಮೂಹವು, ಶೊಲ್=ಹೇಳುವ\(ವಿವರಿಸುವ\), ಪೊರುಳ್=ನಿಜವಸ್ತುವಿನ, ಕರುತ್ತಿನಾಲ್=ವಿವರಣೆಯಿಂದ, ನಿನೈಕ್ಕ=ನೆನೆಯಲು, ಓಣಾ=ಸಾಧ್ಯವಾಗದ, ಮಲೈಕ್ಕಣಙ್ಗಳ್ ಪೋಲ್=ಪರ್ವತಸಮೂಹಗಳಂತೆ, ಉಣರ್ ತ್ತುಮ್=ತಿಳಿಸತಕ್ಕ, ಮಾಟ್ಚಿ=ಹಿರಿಮೆಯು, ನಿನ್ ತನ್=ನಿನ್ನ, ಮಾಟ್ಚಿಯೇ=ವೈಲಕ್ಷಣ್ಯವೇ ಅಲ್ಲವೇ?

ಉತ್ತಮಗಣಗಳೂ, ಕೀಳು ಗಣಗಳೂ, ಮಿಶ್ರಗಣಗಳೂ, ಇವುಗಳೆಲ್ಲವುಗಳಲ್ಲಿಯೂ ದಿವ್ಯಜ್ಯೋತಿಸ್ವರೂಪನಾಗಿ ಅವತರಿಸಿ, ಅಚರ ಗಣಗಳು ನೋಡಲೆಂದೂ ಅನುಭವಿಸಲೆಂದೂ ಭೂಲೋಕಕ್ಕೆ ಬಂದು ನೆಲಸಿರುವೆಯಾದರೂ, ಶಾಶ್ವತವಾದ ಕಲೆಗಳ ಗಣಗಳು ವಿವರಿಸುವ ನಿಜವಸ್ತುವಿನ ವಿವರಣೆಯಿಂದ ನೆನೆಯಲು ಸಾಧ್ಯವಾಗದ ಪರ್ವತಸಮೂಹಗಳಂತೆ ತಿಳಿಸತಕ್ಕ ಹಿರಿಮೆಯೆಲ್ಲಾ ನಿನ್ನ ವೈಲಕ್ಷಣ್ಯವೇ ಸರಿ.\(೧೬\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನಿನಗೆ ಸೃಷ್ಟಿಯ ಎಲ್ಲ ವಸ್ತುಗಳ ವಿಷಯದಲ್ಲೂ ಸಮತ್ವವಿದೆ. ಯಾವ ವಿಧವಾದ ಭೇದಭಾವವೂ ನಿನ್ನಲ್ಲಿಲ್ಲ. ಉತ್ತಮಗಣಗಳೆಂದು ದೇವಗಣವನ್ನು ನೀನೇ ಸೃಷ್ಟಿಸಿದ್ದೀ. ಧೂಳಿನಂತೆ ಅತಿಕೀಳಾದ ಗಣಗಳನ್ನೂ ನೀನೇ ಸೃಷ್ಟಿಸಿದ್ದೀ. ಮಿಶ್ರಗಣವೆಂಬ ಮಾನವಾದಿ ವಿವಿಧ ಜೀವರಾಹ್ಸಿಯನ್ನೂ ನೀನು ಸೃಷ್ಟಿಸಿದ್ದೀ. ಅವುಗಳಲ್ಲಿ ಒಂದೊಂದರಲ್ಲಿಯೂ ನೀನು ನೆಲಸಿದ್ದೀ. ಎಲ್ಲ ವಸ್ತುಗಳಲ್ಲೂ ಚರ,ಅಚರ ಎಂಬ ಎಲ್ಲದರಲ್ಲೂ ನೀನು ನೆಲಸಿದ್ದೀ. ನೀನು ಅವುಗಳಲ್ಲೆಲ್ಲಾ ನೆಲಸಿರುವುದು ದಿವ್ಯಜ್ಯೋತಿಯಾಗಿ. ದೊಡ್ಡದು ಚಿಕ್ಕದು, ಮೇಲುಕೀಳು, ಎನ್ನದಂತೆ ನಿನ್ನ ಸೃಷ್ಟಿಯ ಎಲ್ಲ ವಸ್ತುಗಳಲ್ಲೂ ನೀನಿರುವುದು ಒಂದೇ ರೀತಿಯಾಗಿ, ಒಂದೇ ರೂಪದಲ್ಲಿ ಅವುಗಳ ಅಂತರ್ಯಾಮಿಯಾಗಿ.

ಅಲ್ಲದೆ, ಸೃಷ್ಟಿಯ ಎಲ್ಲ ಜೀವಿಗಳೂ ಕಣ್ತುಂಬ ನೋಡಲೆಂದೂ, ಅನುಭವಿಸಲೆಂದೂ ನೀನೇ ಭೂಲೋಕಕ್ಕೆ ಇಳಿದುಬಂದು ಬೇರೆಬೇರೆ ರೂಪಗಳಲ್ಲಿ ನೆಲಸಿದ್ದೀ. ನೀನೆಷ್ಟು ಕೃಪಾಳು\! ನೀನೆಷ್ಟು ಸುಲಭನು\! ಎಲ್ಲ ಜೀವಿಗಳ ಎದುರಲ್ಲಿ ಅವಕ್ಕೆ ಅನುಭವಿಸಲು ಯೋಗ್ಯನಾಗಿದ್ದೀ\!

ನಿನ್ನ ಸ್ವರೂಪವನ್ನೂ ಸ್ವಭಾವವನ್ನೂ ವೇದಗಳು ಶಾಸ್ತ್ರಗಳು, ಇತಿಹಾಸಗಳು, ಪುರಾಣಗಳು

೨೬

ಇತ್ಯಾದಿ ವಿವಿಧ ಕಲೆಗಳು, ಒಂದೊಂದೂ ತನ್ನದೇ ಆದ ರೀತಿಯಲ್ಲಿ ವರ್ಣಿಸಿ ವಿವರಿಸುತ್ತವೆ, ಅವುಗಳನ್ನೆಲ್ಲಾ ಓದಿ, ತಿಳಿದುಕೊಳ್ಳಲು ಸಾಧ್ಯ. ಹಾಗೆ ಅವುಗಳನ್ನೆಲ್ಲಾ ಓದಿ ಅರ್ಥಮಾಡಿಕೊಂಡ ಮಾತ್ರಕ್ಕೇ ನಿನ್ನ ನಿಜಸ್ವರೂಪವೇನೆಂದು ತಿಳಿಯಲಾದೀತೇ? ಕಂಡುಕೊಳ್ಳಲದೀತೇ?

ಉದಾಹರಣೆಗಾಗಿ, ಭೂಮಿಯ ಮೇಲೆ ಪರ್ವತಸಮೂಹಗಳಿವೆ.ಅವುಗಳು ಎತ್ತರವಾಗಿ ವಿಸ್ತಾರವಾಗಿ ಬೆಳೆದುನಿಂತಿವೆ, ದಿಟ. ಅವುಗಳನ್ನು ಅರಿತುಕೊಳ್ಳುವುದು ಹೇಗೆ? ಅವುಗಳಿರುವ ಕಡೆಗೆ ಹೋಗಿ, ಪ್ರತ್ಯಕ್ಷವಾಗಿ ಅವುಗಳನ್ನು ನೋಡಿ, ಅನುಭವಿಸಿ,ತಿಳಿದುಕೊಳ್ಳುವುದು ಒಂದು ರೀತಿ. ಅವುಗಳನ್ನು ಕುರಿತು ಬಹಳ ಚೆನ್ನಾಗೊ ವಿವರವಾಗಿ ಪುಸ್ತಕಗಳಲ್ಲಿ ಹೇಳಿರುವುದನ್ನು ಓದಿ, ಆ ಪರ್ವತಗಳ ಸಮೂಹದ ರೂಪಲಕ್ಷಣಗಳನ್ನು ಅರಿತುಕೊಳ್ಳಲು ಯತ್ನಿಸುವುದು ಇನ್ನೊಂದು ರೀತಿ. ಈ ಎರಡುಮಾರ್ಗಗಳಲ್ಲಿ ಯಾವುದರಿಂದ ಪರ್ವತಗಳ ವಿಷಯ ಚೆನ್ನಾಗಿ ಸುಲಭವಾಗಿ ಅರಿವಾಗುವುದು?

ಹಾಗೆಯೇ, ನಿನ್ನ ವಿಷಯದಲ್ಲೂ ಸಹ. ನಿನ್ನ ಹಿರಿಮೆಯನ್ನು ಅರಿತುಕೊಳ್ಳುವುದಕ್ಕೆ ನೇರವಾದ ಸುಲಭವಾದ, ನಮ್ಮ ಇಂದ್ರಿಯಮನಸ್ಸುಗಳಿಂದ ತಿಳಿದುಕೊಳ್ಳುವಂಥ ಅವಕಾಶವನ್ನು ನೀನು ಕಲ್ಪಿಸಿಕೊಟ್ಟಿದ್ದೀಯೆ. ಶಾಸ್ತ್ರಾದಿಗಳ ಮೂಲಕವಾಗಿ ನಿನ್ನನ್ನು ಅರಿತುಕೊಳ್ಳುವುದಕ್ಕೆ ಅವಕಾಶವನ್ನು ಕಲ್ಪಿಸಿದ್ದೀಯೆ. ಇವುಗಳಲ್ಲಿ ಯಾವುದು ಹಿತವೆಂದು ಅರಿತುಕೊಳ್ಳುವುದಕ್ಕೆ ಅವಕಾಶವನ್ನೂ, ಸ್ವಾತಂತ್ರ್ಯವನ್ನೂ ಒದಗಿಸಿಕೊಟ್ಟಿದ್ದೀಯೆ. ಇದೆಲ್ಲ ನಿನ್ನ ಹಿರಿಮೆಯ ವೈಶಿಷ್ಟ್ಯವೇ ಅಲ್ಲವೇ?

೧೭.ಏಕಮೂರ್ ತ್ತಿ ಮೂನ್ಱುಮೂರ್ ತ್ತಿ ನಾಲು ಮೂರ್ ತ್ತಿ ನನ್ಮೈಶೇರ್

ಪೋಹಮೂರ್ ತ್ತಿ ಪುಣ್ಣಿಯತ್ತಿನ್ ಮೂರ್ ತ್ತಿಯೆಣ್ಣಿಲ್ ಮೂರ್ ತ್ತಿಯಾಯ್

ನಾಹಮೂರ್ತ್ತಿ ಶಯನಮಾಯ್ ನಲಙ್ಗಡಱ್ ಕಿಡನ್ದು, ಮೇಲ್

ಆಹಮೂರ್ ತ್ತಿಯಾಯವಣ್ಣಮ್ ಎನ್ಕೊಲಾದಿದೇವನೇ

ಆದಿದೇವನೇ=\(ಸರ್ವಕಾರಣಭೂತನಾದ\)ಸ್ವಾಮಿಯೇ, ಏಕಮೂರ್ ತ್ತಿ ಆಯ್=ಪರವಾಸುದೇವ ಎಂಬ ಹೆಸರಿನ ಒಂದೇ ಒಂದು ಮೂರ್ತಿಯೆನಿಸಿ ಮೂನ್ಱು ಮೂರ್ ತ್ತಿ ಆಯ್=ಸಂಕರ್ಷಣ, ಪ್ರದ್ಯುಮ್ನ, ಅನಿರುದ್ಧ ಎಂಬ ಮೂರುರೂಪಗಳನ್ನು ಧರಿಸಿ, ನಾಲು ಮೂರ್ ತ್ತಿ ಆಯ್=ನಾಲ್ಕು ಮೂರ್ತಿಗಳು ಆಗಿ, ನನ್ಮೈ ಶೇರ್=ಸಕಲ ಸದ್ಗುಣಸಂಪನ್ನನಾದ \(ಸಕಲ ಸದ್ಗುಣಗಳಿಂದ ಕೂಡಿರುವ\), ಪೋಹಮ್ ಮೂರ್ ತ್ತಿ=ಭೋಗಮೂರ್ತಿ ಆಗಿ, ಪುಣ್ಣಿಯತ್ತಿನ್ ಮೂರ್ ತ್ತಿ=ಪುಣ್ಯಸ್ವರೂಪನಾಗಿ, ಎಣ್ ಇಲ್ ಮೂರ್ ತ್ತಿ ಆಯ್=ಎಣಿಕೆಗೆ ಬರದಷ್ಟು ಮೂರ್ತಿಗಳಾಗಿ, ನಾಹಮ್ ಮೂರ್ ತ್ತಿ ಶಯನಂ ಆಯ್=ನಾಗನನ್ನು ಹಾಸುಗೆಯಾಗಿ, ನಲಮ್=ಉತ್ತಮವಾದ, ಕಡಲ್=ಕಡಲಿನಲ್ಲಿ, ಕಿಡನ್ದು=ಪವಡಿಸಿ, ಮೇಲ್=ಎಲ್ಲಕ್ಕಿಂತಲೂ ಹೆಚ್ಚಾಗಿ, ಆಹಮ್ ಮೂರ್ ತ್ತಿ ಆಯ್=ಹೃದಯಾಂತರ್ಯಾಮಿಯಾದ ಮೂರ್ತಿಯಾದ, ವಣ್ಣಮ್=ಬಗೆಯನ್ನು \(ವೈಶಿಷ್ಟ್ಯವನ್ನು\), ಎನ್ ಕೊಲೋ=ಏನೆನ್ನುವುದೋ?

೨೭

\(ಸರ್ವಕಾರಣಭೂತನಾದ\) ಆದಿದೇವನೇ, ನೀನೇ ಒಂದೇ ಒಂದು ಮೂರ್ತಿಯಾಗಿ, ಮೂರು ಮೂರ್ತಿಗಳಾಗಿ, ನಾಲ್ಕು ಮೂರ್ತಿಗಳಾಗಿ, ಸಕಲಸದ್ಗುಣಗಳಿಂದ ಕೂಡಿದ ಭೋಗಮೂರ್ತಿಯಾಗಿ, ಪುಣ್ಯಮೂರ್ತಿಯಾಗಿ, ಎಣಿಕೆಗೆ ಬಾರದಷ್ಟು ಮೂರ್ತಿಗಳಾಗಿ ಉತ್ತಮವಾದ ಕಡಲಿನಲ್ಲಿ ನಾಗನನ್ನು ಹಾಸುಗೆಯಾಗಿ ಮಾಡಿಕೊಂಡು ಪವಡಿಸಿ, ಎಲ್ಲಕ್ಕಿಂತಲೂ ಹೆಚ್ಚಾದ ಹೃದಯಾಂತರ್ಯಾಮಿಯಾಗಿರುವ ನಿನ್ನ ವೈಶಿಷ್ಟ್ಯವನ್ನು ಏನೆನ್ನುವುದೋ?\(೧೭\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಎಲ್ಲಕ್ಕೂ ಆದಿ, ಎಲ್ಲಕ್ಕೂ ಕಾರಣನು, ಎಲ್ಲಕ್ಕೂ ದೇವನು. ಆದ್ದರಿಂದಲೇನೀನಿ ಆದಿದೇವನು. ನೀನು ಒಂದೇ ಒಂದು ಮೂರ್ತಿಯಾಗಿ, ಪರವಾಸುದೇವನೆನಿಸಿಕೊಂಡು, ಪರಮಪದದಲ್ಲಿ ನೆಲಸಿರುವೆ. ಸಂಕರ್ಷಣ,ಪ್ರದ್ಯುಮ್ನ ಮತ್ತು ಅನಿರುದ್ಧನೆಂಬ ಮೂರು ಮೂರ್ತಿಗಳಾಗಿರುವವನೂ ನೀನೇ. ಪ್ರಳಯಕಾಲದಲ್ಲಿ ಎಲ್ಲ ಜೀವರಾಶಿಯನ್ನೂ ನಿನ್ನಲ್ಲಿಗೆ ಒಂದೇ ಬಾರಿಗೆ ಸೆಳೆದುಕೊಂಡುಬಿಡುವುದರಿಂದ ನೀನು ಸಂಕರ್ಷಣನು. ಎಂಥ ಶತ್ರುವೇ ಆದರೂ ಅವನು ಎಷ್ಟೇ ಬಲಿಷ್ಠನಾದರೂ, ನಿನ್ನನ್ನು ಅವನು ಎದುರಿಸಲಾರನು ಆದ್ದರಿಂದ ನೀನುಅನಿರುದ್ಧನು. ನೀನೇ ಸಕಲವಿಭೂತಿಗಳನ್ನೂ ಪಡೆದಿರುವ ಪ್ರದ್ಯುಮ್ನನು. ಹೀಗೆ, ನೀನು ಮೂರುವ್ಯೂಹ ರೂಪನು. ನೀನೇ ಪ್ರಧಾನ,ಪುರುಷ,ಅವ್ಯಕ್ತ, ಕಾಲ ಎಂಬ ನಾಲ್ಕು ನಾಲ್ಕು ಮೂರ್ತಿಗಳಾಗಿರುವವನು. ನೀನೇ ಸಕಲ ಸದ್ಗುಣಗಳಿಂದ ಕೂಡಿದ ಭೋಗಮೂರ್ತಿ. ನೀನೇ ಸಕಲ ಪುಣ್ಯಸ್ವರೂಪನು. ಹೀಗೆಯೇ ನೀನು ಎಣಿಕೆಗೆ ಎಟುಕದಷ್ಟು ಮೂರ್ತಿಗಳಾಗಿರುವವನು. ದಿವ್ಯಪರಿಶುದ್ಧವಾದ ಪಾಲ್ಗಡಲಲ್ಲಿ ಶೇಷಶಯನನಾಗಿ ಯೋಗನಿದ್ದೆಯಲ್ಲಿಪವಡಿಸಿರುವವನೂ ನೀನೇ. ಸೃಷ್ಟಿಯಲ್ಲಿರುವ ಒಂದೊಂದು ವಸ್ತುವಿನ ಹೃದಯದಲ್ಲಿಯೂ ಅಂತರ್ಯಾಮಿಯಾಗಿ ಇರುವವನೂ ನೀನೇ. ಹೀಗೆ ಒಬ್ಬನೇ ಆದ ನೀನು ಅನಂತರೂಪಗಳಾಗಿ, ಎಲ್ಲೆಲ್ಲಿಯೂ ತುಂಬಿಕೊಂಡಿರುವ ನಿನ್ನ ಗುಣಸ್ವಭಾವಗಳ ವೈಶಿಷ್ಟ್ಯವನ್ನು ಹೇಗೆಂದು ವರ್ಣಿಸಲು ಸಾಧ್ಯ?

ಭಗವಂತನಿಗೆ ವಾಸುದೇವ ಎಂಬುದು “ಪರ”ರೂಪ. ಸಂಕರ್ಷಣ,ಪ್ರದ್ಯುಮ್ನ, ಅನಿರುದ್ಧ ಎಂಬವು “ವ್ಯೂಹ”ರೂಪಗಳು. ಆದರೆ, ವಾಸುದೇವನನ್ನೂ ಸೇರಿಸಿಕೊಂಡು ಭಗವಂತನಿಗೆ ನಾಲ್ಕು ವ್ಯೂಹರೂಪಗಳು ಎನ್ನುತ್ತಾರೆ. ಮತ್ತು ಪ್ರಧಾನ,ಪುರುಷ,ಅವ್ಯಕ್ತ, ಕಾಲ ಎಂಬ ನಾಲ್ಕು ಭಗವಂತನ “ವಿಭವ”ರೂಪಗಳು. ಸಕಲ ಪ್ರಾಣಿಗಳ ಹೃದಯದಲ್ಲಿ ಅಂತರ್ಯಾಮಿಯಾಗಿ ನೆಲಸಿರುವ ಭಗವಂತನ ರೂಪವೇ “ಹಾರ್ದ” ರೂಪ. ಅಲ್ಲದೆ, ಭಗವಂತನನ್ನು ಕಂಡು, ಭಜಿಸಿ,ಪೂಜಿಸಿ, ಕೃತಾರ್ಥರಾಗಲೆಂದು ಭೂಲೋಕದಲ್ಲಿ ಅವನು ಅವತರಿಸಿ, ದಿವ್ಯಸೌಂದರ್ಯದಿಂದಲೂ, ಸಕಲ ಸದ್ಗುಣಗಳಿಂದಲೂ ಕೂಡಿ ಮೆರೆಯುವ ರೂಪವೇ ಭಗವಂತನ “ಅರ್ಚಾ”ರೂಪ. ಹೀಗೆ,ಭಗವಂತನು ಪರ,ವ್ಯೂಹ, ವಿಭವ,ಹಾರ್ದ, ಮತ್ತು ಅರ್ಚಾ ಎಂಬ ಐದು ರೂಪಗಳಲ್ಲಿದ್ದಾನೆ ಎನ್ನುತ್ತಾರೆ.

೧೮.ವಿಡತ್ತವಾಯೊರಾಯಿರಮ್ ಇರಾಯಿರಙ್ಗಣ್ ವೆನ್ದೞಲ್

ವಿಡ್ಶುತ್ತ ವೀೞ್ ವಿಲಾದಪೋಹಮ್ ಮಿಕ್ಕಶೋದಿದೊಕ್ಕಶೀರ್

ತೊಡುತ್ತುಮೇಲ್ ವಿತಾನಮಾಯ ಪೌವನೀರರಾವಣೈ

ಪಡುತ್ತಪಾಯಲ್ ಪಳ್ಳಿಕೊಳ್ವದು ಎನ್ ಕೊಲ್ ವೇಲೈವಣ್ಣನೇ

೨೮

ವಿಡತ್ತು=ವಿಷದ, ಒರು ಆಯಿರಮ್ ವಾಯ್=ಒಂದುಸಾವಿರ ಬಾಯಿಯ, ಇರು ಆಯಿರಮ್ ಕಣ್=ಎರಡು ಸಾವಿರಕಣ್ಣುಗಳ, ವೆಮ್ ತೞಲ್=ಸುಡುವ ಜ್ವಾಲೆಯನ್ನು, ವಿಡುತ್ತ=ಹೊರಡಿಸುತ್ತಿರುವ, ವೀೞ್ ವು ಇಲಾದ=ಬೀಳುವಿಕೆಯಿಲ್ಲದ, ಪೋಹಮ್=ಹೆಡೆಗಳ, ಮಿಕ್ಕ=ಅತಿಶಯವಾದ \(ಬಲುಹೆಚ್ಚಾದ\), ಶೋದಿ=ಜ್ಯೋತಿಯಿಂದ ಕೂಡಿ, ವಿತಾನಮ್ ಆಯ=ಮೇಲುಕಟ್ಟಾಗಿ, ಮೇಲ್=ಮೇಲೆ, ತೊಕ್ಕ=ಒಟ್ಟುಗೂಡಿಸಿರುವ, ಶೀರ್=ಸೌಂದರ್ಯವನ್ನು, ತೊಡುತ್ತು=ತೊಡಿಸಿ, ಪಾವಮ್=ಕಡಲಿನ, ನೀರ್=ನೀರಿನ ಮೇಲೆ, ಪಡುತ್ತ=ಹಾಸಿರುವ, ಅರಾ ಅಣೈಪಾಯಲ್=ಸರ್ಪಶಯನದ ಹಾಸುಗೆಯಲ್ಲಿ, ಪಳ್ಳಿಕೊಳ್ವದು=ಪವಡಿಸಿರುವುದು, ಎನ್ ಕೊಲ್=ಏತಕ್ಕಾಗಿಯೋ, ವೇಲೈವಣ್ಣನೇ=ಕಡಲಿನ ಬಣ್ಣದವನೇ?

ವಿಷದ ಒಂದುಸಾವಿರ ಬಾಯಿಯ, ಎರಡು ಸಾವಿರ ಕಣ್ಣುಗಳ, ಸುಡುವ ಜ್ವಾಲೆಯನ್ನು ಉಗುಳುವ, ಬೀಳುವಿಕೆಯಿಲ್ಲದ \(ಎತ್ತಿಹಿಡಿದಿರುವ\)ಹೆಡೆಗಳ ಬಲುಹೆಚ್ಚಾದ ಜ್ಯೋತಿಯಿಂದ ಕೂಡಿದ ಮೇಲುಕಟ್ಟಿನಂತೆ ಮೇಲುಗಡೆ ಒಟ್ಟುಗೂಡಿಸಿರುವ ಸೊಬಗಿನಿಂದ ಕಡಲಿನ ನೀರಿನ ಮೇಲೆ ಹಾಸಿರುವ ಸರ್ಪಶಯನದ ಹಾಸುಗೆಯಲ್ಲಿ ಪವಡಿಸಿರುವುದು ಏತಕ್ಕಾಗಿಯೋ, ಕಡಲಬಣ್ಣದವನೇ?\(೧೮\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಮಲಗಲು ಆರಿಸಿರುವ ಸ್ಥಳ ಕಡಲು. ನಿನ್ನ ಹಾಸುಗೆ ಶೇಷನು. ಶೇಷನು ತನ್ನ ದಿವ್ಯವಾದ ಪರಿಶುದ್ಧವಾದ ಮೆತ್ತನೆಯ ದೇಹವನ್ನು, ನೀನುಪವಡಿಸಲು ಯೋಗ್ಯವಾಗಿರುವಂತೆ ಕಡಲಿನ ಮೇಲೆ ಹರಡಿದ್ದಾನೆ. ಅವನ ಸಾವಿರ ಹೆಡೆಗಳನ್ನು ಬಿಚ್ಚಿ, ಎತ್ತಿಹಿಡಿದಿದ್ದಾನೆ. ಅವನ ಸಾವಿರಬಾಯಿಗಳಿಂದ ಹೊರಡುವ ಜ್ವಾಲೆಯೂ, ಎರಡುಸಾವಿರ ಕಣ್ಣುಗಳಿಂದ ಹೊರಡುವ ದಿವ್ಯವಾದ ಹೊಳಪೂ, ಹೆಡೆಗಳ ತಳಭಾಗದ ಶುದ್ಧವಾದ ಬಿಳುಪೂ ಎಲ್ಲವೂ ಕೂಡಿಕೊಂಡು, ಬಹಳ ಅಪರೂಪವಾದ ಸೌಂದರ್ಯವನ್ನುಂಟು ಮಾಡಿದೆ. ಅಲ್ಲದೆ, ಇದು ವಿಶಿಷ್ಟವಾದ ಸೊಬಗಿನ ಅಲಂಕಾರದ ಮೇಲುಕಟ್ಟಾಗಿದೆ. ಮೇಲುಗಡೆ ಈ ವಿಚಿತ್ರವಾದ ಹೊಳಪು. ಕೆಳಗಡೆ ವಿಸ್ತಾರವಾದ ಕಡಲಿನ ವಿಚಿತ್ರವಾದ ಹೊಳಪು. ಇವುಗಳ ನಡುವೆ ನೀನು ನಿನ್ನ ದಿವ್ಯದೇಹಕಾಂತಿಯಿಂದ ಮೆರೆಯುತ್ತಾ ಪವಡಿಸಿದ್ದೀಯೆ. ನಿನ್ನ ಮೈಬಣ್ಣವೂ ಕಡಲಿನ ಹೊಳಪಿನದೇ. ಹೀಗೆ, ಕಾಂತಿಮಯವಾದ ಸನ್ನಿವೇಶದಲ್ಲಿ ವಿಶಿಷ್ಟಕಾಂತಿಸ್ವರೂಪನಾಗಿ ನೀನು ಪವಡಿಸಿರುವುದು ಯಾವ ಕಾರಣದಿಂದಲೋ?

೧೯.ಪುಳ್ಳದಾಹಿವೇದನಾನ್ಗುಮ್ ಓದಿನಾಯ್ ಅದನ್ಱಿಯುಮ್

ಪುಳ್ಳಿನ್ ವಾಯ್ ಪಿಳನ್ದು ಪುಟ್ಕೊಡಿಪ್ಪಿಡಿತ್ತಪಿನ್ನರುಮ್

ಪುಳ್ಳೈಯೂರ್ ತಿಯಾದಲಾಲ್ ಅದೆನ್ಕೊಲ್ ಮಿನ್ಕೊಳ್ ನೇಮಿಯಾಯ್

ಪುಳ್ಳಿನ್ ಮೆಯ್ ಪ್ಪಹೈಕ್ಕಡಲ್ ಕಿಡತ್ತಲ್ ಕಾದಲಿತ್ತದೇ

ಪುಳ್=ಪಕ್ಷಿ, ಅದು ಆಹಿ=ರೂಪತಳೆದು, ವೇದಮ್ ನಾನ್ಗುಮ್ನಾಲ್ಕು ವೇದಗಳನ್ನು

೨೯

ಓದಿನಾಯ್=ಉಪದೇಶ ಮಾಡಿದೆ, ಅದು ಅನ್ಱಿಯುಮ್-ಅದೂ ಅಲ್ಲದೆ, ಪುಳ್ಳಿನ್=ಪಕ್ಷಿಯ ಕೊಡಿ=ಧ್ವಜವನ್ನು, ಪಿಡಿತ್ತ=ಹಿಡಿದ, ಪಿನ್ನರುಮ್=ಬಳಿಕಲೂ, ಆದಲಾಲ್=ಆದ್ದರಿಂದ, ಅದು ಎನ್ಕೊಲ್=ಅದು ಏನು ಕಾರಣವೋ, ಮಿನ್ ಕೊಳ್=ಮಿಂಚಿನಂತೆ ಹೊಳೆಯುವ, ನೇಮಿಯಾಯ್=ಚಕ್ರಧಾರಿಯಾಗಿ, ಪುಳ್ಳಿನ್=ಪಕ್ಷಿಯ, ಮೆಯ್ ಪಹೈ=ನಿಜಶತ್ರುವಿನ ಮೇಲೆ, ಕಿಡತ್ತಿಲ್=ಮಲಗಿರುವುದರ, ಕಾದಲಿತ್ತದು ಅದೇ=ಆಶೆಪಡುವುದು, ಅದಕ್ಕಾಗಿಯೇ.

ಪಕ್ಷಿಯ ರೂಪತಳೆದು ನಾಲ್ಕು ವೇದಗಳನ್ನು ಉಪದೇಶ ಮಾಡಿದೆ. ಅದೂ ಅಲ್ಲದೆ ಪಕ್ಷಿಯ ಬಾಯನ್ನು ಸೀಳಿ, ಪಕ್ಷಿಯ ಧ್ವಜವನ್ನು ಹಿಡಿದ ಬಳಿಕಲೂ ಆ ಪಕ್ಷಿಯನ್ನು ವಾಹನವಾಹೊ ಹೊಂದಿರುವೆ. ಆದ್ದರಿಂದ;ಏ ಏನೋ ಮಿಂಚಿನಂತೆ ಹೊಳೆಯುವ ಚಕ್ರಧಾರಿಯಾಗಿ ಪಕ್ಷಿಯ ನಿಜಶತ್ರುವಿನ ಮೇಲೆ ಮಲಗಿರುವುದರ ಆಶೆಪಡುವುದು ಅದಕ್ಕಾಗಿಯೇ.\(೧೯\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಹಂಸಪಕ್ಷಿಯ ರೂಪವನ್ನುತಳೆದು ನಾರದನಿಗೆ ನಾಲ್ಕು ವೇದಗಳನ್ನೂ ವಿಶ್ವಾಸದಿಂದ ಉಪದೇಶ ಮಾಡಿದೆ. ಅದೇ ನಿನ್ನ ಹಂಸಾವತಾರ ಎಂಬುದು.

ನಿನ್ನ ಕೃಷ್ಣಾವತಾರದ ಕಾಲದಲ್ಲಿ, ಬಾಲಕೃಷ್ಣನಾಗಿರುವಾಗಲೇ ಕಂಸನಿಂದ ಪ್ರೇರಿತನಾಗಿ ಬಕಾಸುರನು ಬಕಪಕ್ಷಿಯ ರೂಪದಲ್ಲಿ ಬಂದು, ನಿನ್ನನ್ನು ನುಂಗಲು ಯತ್ನಿಸಿದನು. ಆಗ ನೀನು ಬಕಾಸುರನ \(ಬಕಪಕ್ಷಿಯ\) ಕೊಕ್ಕನ್ನು ಹಿಡಿದು, ಸೀಳಿ,ಅವನನ್ನು ಕೊಂದುಹಾಕಿದೆ.

ನೀನುಗರುಡ ಪಕ್ಷಿಯನ್ನೇ ನಿನ್ನ ಧ್ವಜವನ್ನಾಗಿ ಮಾಡಿಕೊಂಡಿದ್ದೀಯೆ. ಅಲ್ಲದೆ, ಆ ಗರುಡನನ್ನೇ ವಾಹನನ್ನಾಗಿ ಮಾಡಿಕೊಂಡಿದ್ದೀಯೆ.

ನಿನ್ನ ಹಾಸುಗೆ ಸರ್ಪವು. ಗರುಡನೂ ಸರ್ಪವೂ ನಿಜಶತ್ರುಗಳು. ಗರುಡವಾಹನನಾಗಿ, ಗರುಡಧ್ವಜನಾಗಿ ಸರ್ಪದ ಮೇಲೆ ಮಲಗಿರಲು ಆಗುವುದೇ? ಅದಕ್ಕಾಗಿಯೇ ಏನೋ ನೀನುಚಕ್ರಧಾರಿಯಾಗಿ ಮಲಗಿರಲು ಆಶೆಪಡುವುದು\!

ಭಗವಂತನಿರುವೆಡೆಯಲ್ಲಿ ಶತ್ರುತ್ವಕ್ಕೆ ಎಡೆಯುಂಟೇ? ಎಲ್ಲರೂ ಮಿತ್ರರೇ ಆಗಿ, ಭಗವಂತನ ಸೇವಕರೇ ಆಗಿ, ಅವನ ಸೇವೆ ಮಾಡುವುದಕ್ಕೆ ಕಾತರಪಡುತ್ತಿರುವವರಾಗುತ್ತಾರೆ. ಹಾಗೆ ಇರುವವರು ಗರುಡನೂ ಸರ್ಪವೂ. ಇಬ್ಬರೂ ಸ್ವಭಾವತಃ ಶತ್ರುಗಳು ದಿಟ. ಆದರೆ, ಇಬ್ಬರೂ ಭಗವಂತನ ನಿತ್ಯಸೇವಕರಾಗಿ ಇರುವುದರಿಂದ ಇಬ್ಬರೂ ಅವರವರಿಗೆ ತಕ್ಕಸೇವೆಗಳನ್ನು ಸಲ್ಲಿಸುತ್ತಿರುತ್ತಾರೆ. ಅವರ ಶತ್ರುತ್ವವನ್ನು ತಡೆಯುವುದಕ್ಕಾಗಿ ಭಗವಂತನು ಚಕ್ರಧಾರಿಯಾಗಿ ಇರಬೇಕಾದ್ದಿಲ್ಲ. ಅವನು ಮಲಗುವಾಗಲೂ, ಈ ಎಚ್ಚರಿಕೆಯನ್ನು ವಹಿಸಿ, ಚಕ್ರವನ್ನು ಕೈಯಲ್ಲಿ ಹಿಡಿದೇ ಮಲಗಿರಬೇಕಾದ್ದೂ ಇಲ್ಲ. ಭಗವಂತನ ಚಕ್ರಾಯುಧವು ಅವನ ಭಕ್ತರ ರಕ್ಷಣೆಗಾಗಿಯೇ ಸಿದ್ಧವಾಗಿರುವುದು. ದುಷ್ಟರನ್ನು ಶಿಕ್ಷಿಸುವುದಕ್ಕಾಗಿಯೇ ಅದು\!

೩೦

೨೦.ಕೂಶಮೊನ್ಱು ಮಿನ್ಱಿ ಮಾಶುಣಮ್ ಪಡುತ್ತು ವೇಲೈನೀರ್

ಪೇಶನಿನ್ಱ ದೇವರ್ ವನ್ದುಪಾಡಮುನ್ ಕಿಡನ್ದದುಮ್

ಪಾಶನಿನ್ಱ ನೀರಿಲ್ ವಾೞುಮ್ ಆಮೈಯಾನ ಕೇಶವಾ

ಏಶವನ್ಱು ನೀ ಕಿಡನ್ದವಾಱು ಕೂಱುದೇಱವೇ

ಕೂಶಮ್=ನಾಚಿಕೆ \(ಸಂಕೋಚ\), ಒನ್ಱುಮ್=ಸ್ವಲ್ಪವೂ, ಇನ್ಱಿ=ಇಲ್ಲದೆ \(ಸ್ವಲ್ಪವೂ ಹಿಂದುಮುಂದು ನೋಡದೆ, ಸಂಕೋಚಪಡದೆ\), ಮಾಶುಣಮ್=ಸರ್ಪವನ್ನು, ಪಡುತ್ತು=ಹಾಸಿ, ವೇಲೈನೀರ್=ಕಡಲ ನೀರಿನ ಮೇಲೆ, ಪೇಶ=ಸ್ತುತಿಸಲು, ನಿನ್ಱ=ಸಿದ್ಧವಾಗಿ, ದೇವರ್=ದೇವಾಧಿದೇವತೆಗಳು, ವನ್ದು=ಬಂದು, ಪಾಡಮುನ್ನ=ಹಾಡುವುದಕ್ಕೆ ಮುಂಚಿತವಾಗಿಯೇ, ಕಿಡನ್ದದುಮ್=ಪವಡಿಸಿದುದನ್ನೂ, ಪಾಶಮ್=ಪಾಶಗಳು, ನಿನ್ಱ=ಇರುವ, ನೀರಿಲ್=ನೀರಿನಲ್ಲಿ, ವಾೞುಮ್=ಜೀವಿಸುವ, ಆಮೈ ಆನ=ಆಮೆಯರೂಪವನ್ನು ತಳೆದ, ಕೇಶವಾ=ಕೇಶವನೇ, ಅನ್ಱು=ಅಂದು, ಏಶ=ಕೀಳುನುಡಿ ನುಡಿಯುವಂತೆ, ನೀ=ನೀನು, ಕಿಡನ್ದವಾಱು=ಪವಡಿಸಿದ್ದ ರೀತಿಯನ್ನು, ತೇಱವೇ=ಚೆನ್ನಾಗಿ ಮನದಟ್ಟಾಗುವಂತೆ, ಕೂಱು=ಹೇಳು \(ವಿವರಿಸು\).

ಸ್ವಲ್ಪವೂ ಸಂಕೋಚಪಡದೆ ಕಡಲಿನ ನೀರಿನ ಮೇಲೆ ಸರ್ಪವನ್ನು ಹಾಸುಗೆಯಂತೆ ಹಾಸಿ, ದೇವಾದಿದೇವತೆಗಳು ನಿನ್ನ ಬಳಿಗೆ ಸ್ತುತಿಸಲು ಬರುವುದರ ಮುನ್ನವೇ ನೀನು ಪವಡಿಸಿದ್ದನ್ನೂ, ಪಾಶಗಳಿರುವ ನೀರಿನಲ್ಲಿ ಜೀವಿಸುವ ಆಮೆಯರೂಪವನ್ನು ತಳೆದ ಕೇಶವಾ, ಅಂದು ಕೀಳುನುಡಿ ನುಡಿಯುವಂತೆ ನೀನು ಪವಡಿಸಿದ ಬಗೆಯನ್ನೂ ಚೆನ್ನಾಗಿ ಮನಮುಟ್ಟುವ ಹಾಗೆ ವಿವರಿಸಿ ಹೇಳು.\(೨೦\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಮಾಡುವ ಕೆಲಸದಲ್ಲಿ ನೀನು ಸದಾ ನಿರ್ಲಿಪ್ತನು. ನಿನ್ನ ಕರ್ತವ್ಯವನ್ನು ನೀನು ತಪ್ಪದೆ ಕ್ರಮವರಿತು ನಡಸುತ್ತೀ. ನಿನಗೆ ಸೃಷ್ಟಿಕಾರ್ಯ ಹೇಗೋ ಹಾಗೆಯೇ ಲಯಕಾರ್ಯವೂ. ಸೃಷ್ಟಿಯ ಕಾರ್ಯದಲ್ಲಿ ನಿನಗೆ ಎಷ್ಟು ಉತ್ಸಾಹವೋ ಎಷ್ಟು ಸಂತೋಷವೋ ಅಷ್ಟೇ ಉತ್ಸಾಹ ಸಂತೋಷಗಳು ಲಯಕಾರ್ಯದಲ್ಲೂ ಇರುತ್ತದೆ. ನೀನೇ ಸೃಷ್ಟಿಸಿದ ಕೋಟ್ಯಂತರ ಜೀವಿಗಳನ್ನು ನಾಶಪಡಿಸಲು ನಿನಗೆ ದುಃಖವಾಗುವುದಿಲ್ಲವೇ? ಸೃಷ್ಟಿಯನ್ನು ನಾಶಗೊಳಿಸುವುದರಲ್ಲಿ ಸಂಕೋಚವಾಗುವುದಿಲ್ಲವೇ? ನಿಜವಾಗಿ ನಿನಗೆ ಯಾವ ಬಗೆಯ ಸಂಕೋಚವೂ ಇಲ್ಲ.ಲಯಕಾರ್ಯವನ್ನು ನೀನು ಮುಗಿಸಿ ನಿಶ್ಚಿಂತನಾಗಿ ಹಾವನ್ನುಹಾಸುಗೆಯಾಗಿ ಹಾಸಿಕೊಂಡು ಶಾಂತವಾಗಿ ಪವಡಿಸಿಯೋಗನಿದ್ದೆಯಲ್ಲಿ ತೊಡಗಿದೆಯಲ್ಲಾ\! ನಿನಗೆ ದೇವಾಧಿದೇವತೆಗಳ ಸ್ತುತಿಯೂ ಬೇಡ, ನಿನ್ನ ಕೆಲಸದಲ್ಲಿ ನಿನಗೆ ಕೀರ್ತಿಯೂ ಬೇಡ.

ಭಗವಂತ, ನೀನು ನಿರ್ಲಿಪ್ತನೂ ಹೌದು; ಮಹದುಪಕಾರಿಯೂ ಹೌದ್. ನೀನು ಮಾಡತಕ್ಕ ಕೆಲಸಕ್ಕೆ ಅನುಗುಣವಾದ ಸ್ವರೂಪವನ್ನು ನೀನು ತಳೆಯುತ್ತೀ. ಅದು ಮೇಲೇ ಕೀಳೇ

೩೧

ಎಂದು ನೀನು ಎಣಿಸುವುದಿಲ್ಲ. ದೇವಾಸುರರು ಪಾಲ್ಗಡಲನ್ನು ಕಡೆದು ಅಮೃತವನ್ನು ಪಡೆಯುವಂತೆ ನೀನು ಅವರಿಗೆ ಸಲಹೆಯಿತ್ತ ಬಳಿಕ, ಅದಕ್ಕೆ ಬೇಕಾದ್ದನ್ನೆಲ್ಲಾ ನೀನೇ ಅವರಿಗೆ ಒದಗಿಸಿಕೊಟ್ಟೆ. ಮಂದರಪರ್ವತವನ್ನು ಕಡೆಗೋಲಾಗಿ ಬೆಳೆಸಬೇಕೆಂದೆ. ಅದು ಬಹುಭಾರವಾದದ್ದು. ಅದನ್ನು ಸರಿಯಾದ ರೀತಿಯಲ್ಲಿ ಎತ್ತಿಹಿಡಿರಬೇಡವೇ? ಅದಕ್ಕಾಗಿ, ನೀನೇ ದೊಡ್ಡ ಆಮೆಯರೂಪವನ್ನು ತಳೆದೆ. ಆಮೆಗೆ ನೀರಿನಲ್ಲಿ ವಾಸಿಸಲು ಬಹಳ ಆಶೆ. ಹಾಗೆ ಆಶೆಯಿಂದ ನೀರಿನಲ್ಲಿರುವ ಆಮೆಯಾಗಿ, ನಿನ್ನ ಬೆನ್ನಮೇಲೆ ಪರ್ವತವನ್ನು ಏರಿಸಿಕೊಂಡು ಕಡೆಯಲು ಅನುಕೂಲವಾಗುವಂತೆ ಎತ್ತಿಹಿಡಿದೆ. ಭಾರವನ್ನು ಹೊತ್ತಿದ್ದರೂ ಕಡೆಯುವಾಗ ಪರ್ವತ ಬೆನ್ನಮೇಲೆ ಚಲಿಸುತ್ತಿದ್ದರೂ ನೀನು ನಿರ್ಲುಪ್ತನಾಗಿ ಯೋಗನಿದ್ದೆಯಲ್ಲಿ ತೊಡಗಿದೆ. ಈ ಎರಡು ಯೋಗನಿದ್ದೆಗಳ ಒಳಗುಟ್ಟನ್ನು ನನಗೆ ವಿವರವಾಗಿ ತಿಳಿಯಹೇಳುವೆಯಾ?

ಭಗವಂತ ಯೋಗನಿದ್ದೆಯಲ್ಲಿ ತೊಡಗಿದ್ದದ್ದು ಎರಡುಸಲ. ಮೊದಲ ಸಲದ ಒಳಗುಟ್ಟು “ಮಾಡಬೇಕಾದ ಕರ್ತವ್ಯವನ್ನು ತಪ್ಪದೆ, ಬಿಡದೆ ಮಾಡು. ಅದರ ಸುಖದುಃಖಗಳ ಅಂಟುಬೇಡ”ಎಂಬ ತತ್ತ್ವವನ್ನು ಪ್ರತಿಪಾದಿಸುವುದು. ಎರಡನೆಯ ಸಲದ ಒಳಗುಟ್ಟು “ಪರಹಿತಸಾಧನೆ ಮುಖ್ಯ” ಅದರಲ್ಲಿಯೂ, ಶಿಷ್ಟರ ಹಿತಸಾಧನೆ ಮುಖ್ಯ. ಅದರಲ್ಲಿಯೇ ಹಿತವಿದೆ, ಅದರಲ್ಲಿಯೇ ಆನಂದವಿದೆ”ಎಂಬ ತತ್ತ್ವವನ್ನು ಪ್ರಕಟಿಸುವುದು.

೨೧.ಅರಙ್ಗನೇ ತರಙ್ಗನೀರ್ ಕಲಙ್ಗವನ್ಱು ಕುನ್ಱುಶೂೞ್

ಮರಙ್ಗಳ್ ದೇಯಮಾನಿಲಙ್ಗುಲುಙ್ಗ ಮಾಶುಣಂಜುಲಾಯ್

ನೆರುಙ್ಗನೀ ಕಡೈನ್ದ ಪೋದು ನಿನ್ಱ ಶೂರರೆನ್ ಶೆಯ್ದಾರ್?

ಕುರಙ್ಗೈಯಾಳುಹನ್ದವೆನ್ದೈ ಕೂಱು ದೇಱ ವೇಱಿದೇ

ಅರಙ್ಗನೇ=ಶ್ರೀರಂಗನಾಥನೇ, ತರಙ್ಗಮ್ ನೀರ್=ಅಲೆಅಲೆಗಳಾಗಿ ಸಮುದ್ರದ ನೀರು, ಕಲಙ್ಗ=ಕಲಕಿ ಹೋಗಲು, ಅನ್ಱು=ಆ ದಿನ, ಕುನ್ಱು=ಪರ್ವತವನ್ನು, ಶೂೞ್=ಸುತ್ತುವರಿದಿರುವ, ಮರಙ್ಗಳ್=ಮರಗಳು, ತೇಯ=ತೇದು\(ಸವೆದು\)ಹೋಗಲು, ಮಾನಿಲಮ್=ಬಲುದೊಡ್ಡ ಭೂಮಿಯು, ಕುಲಙ್ಗ=ಅಲ್ಲಾಡಿ ಹೋಗಲು, ಮಾಶುಣಮ್=ವಾಸುಕಿಯೆಂಬ ಸರ್ಪವು, ನೆರುಙ್ಗ=ಒತ್ತಾಗಿ, ಶುಲಾಯ್=ನೀರಿನಲ್ಲಿ ಮುಳುಗಿಸಿ ಸುತ್ತಲು, ನೀ=ನೀನು, ಕಡೈನ್ದ ಪೋದು=ಕಡೆದಾಗ, ನಿನ್ಱ=ನಿಂತಿದ್ದ, ಶೂರರ್=ಶೂರರು, ಎನ್ ಶೆಯ್ದಾರ್=ಏನು ಮಾಡಿದರು? ಕುರಙ್ಗೈ=ಕಪಿಗಳನ್ನು, ವಾನರರನ್ನೂ, ಆಳು=ಆಳುವುದರಲ್ಲಿ, ಉಹನ್ದ=ಉತ್ಸಾಹತೋರಿದ, ಎನ್ದೈ=ಪ್ರಭುವೇ, ಇದೇ-ಇದನ್ನೇ, ವೇಱು=ವಿಶೇಷವಾಗಿ, ತೇಱ=ನನಗೆ ಚೆನ್ನಾಗಿ ತಿಳಿಯುವಂತೆ, ಕೂಱು=ವಿವರಿಸಿ ಹೇಳು.

೩೨

ಶ್ರೀರಂಗನಾಥನೇ ಅಂದು ನೀನು ಕಡೆದ ಕಾಲದಲ್ಲಿ, ಸಮುದ್ರದ ನೀರು ಅಲೆಅಲೆಗಳಾಗಿ ಕಲಕಿ ಹೋಗಲು, ಪರ್ವತವನ್ನು ಸುತ್ತುವರಿದ ಮರಗಳು ಸವೆದುಹೋಗಲು ಬಲುದೊಡ್ಡ ಭೂಮಿಯು ಕುಲುಕಿ ಹೋಗಲು, ವಾಸುಕಿಯು ಒತ್ತಾಗಿ ನೀರಿನಲ್ಲಿ ಮುಳುಗಿ ಸುತ್ತುತ್ತಿರಲು, ನಿಂತಿದ್ದ ಶೂರರು ಏನು ಮಾಡಿದರು? ವಾನರರನ್ನು ಆಳುವುದರಲ್ಲಿ ಆಸಕ್ತಿವಹಿಸಿದ್ದ ಪ್ರಭುವೇ, ಇದನ್ನೇ ನನಗೆ ವಿಶೇಷವಾಗಿ ಚೆನ್ನಾಗಿ ಅರಿವಾಗುವಂತೆ ತಿಳಿಯ ಹೇಳು. \(೨೧\)

ಆೞ್ವಾರರು ಹೇಳುತ್ತಾರೆ: ಅಂದು, ಸಮುದ್ರಮಥನ ಮಾಡುವಾಗ, ನಿನ್ನ ಸಲಹೆಯಂತೆಯೇ ಮಂದರಪರ್ವತಕ್ಕೆ ವಾಸುಕಿಯನ್ನು ಸುತ್ತಿ ಅದರ ಬಾಲವನ್ನು ದೇವತೆಗಳೂ, ತಲೆಯನ್ನು ಅಸುರರೂ ಹಿಡಿದು, ಬಿರುಸಾಗಿ ಎಳೆದು ಕಡೆಯತೊಡಗಿದರು. ಆಗ ನಡೆದದ್ದೇನು? ಸಮುದ್ರದ ನೀರೆಲ್ಲ ದೊಡ್ಡದೊಡ್ಡ ಅಲೆಗಳಾಗಿ ಕಲಕಿಹೋಯಿತು. ಮಂದರಪರ್ವತದ ಸುತ್ತಲೂ ಅದರ ತಪ್ಪಲಿನಲ್ಲಿ ಬೆಳೆದಿದ್ದ ಮರಗಳೆಲ್ಲಾ ಸವೆದುಹೋದವು. ಭೂಮಂಡಲವೇ ಕುಲುಕಿತು. ಪರ್ವತಕ್ಕೆ ಸುತ್ತಿಕೊಂಡಿದ್ದ ವಾಸುಕಿಯ ದೇಹ ನೆಗ್ಗಿ ನೀರಿನಲ್ಲಿ ಮುಳುಗಿತ್ತು. ಇದನ್ನೆಲ್ಲಾ ಮಾಡಲು ಆ “ಶೂರ”ರಿಂದ ಆಯಿತೇ? ಸಮುದ್ರಮಥನ ಮಾಡಲು ಆಯಿತೇ? ಮಂದರಪರ್ವತವನ್ನು ಕಡಗೋಲಿನಂತೆ ಕಡೆಯುವುದಕ್ಕೆ ಅನುಕೂಲಮಾಡಿಕೊಟ್ಟವನು ನೀನೇ ಅಲ್ಲವೇ? ನೀನು ಆಮೆಯ ಅವತಾರವನ್ನು ತಳೆದು ಮಂದರಪರ್ವತದ ತಳದಲ್ಲಿ ಅದಕ್ಕೆ ಆಧಾರವಾಗಿ ನಿಂತೆಯಲ್ಲವೇ? ಇದರಿಂದ ದೇವಾಸುರರಿಗೆ ಸಮುದ್ರವನ್ನು ಕಡೆಯಲು ಆಯಿತಲ್ಲವೇ? ಆದ್ದರಿಂದ ಸಮುದ್ರಮಥನ ಮಾಡಲು ನಿನ್ನಿಂದಲೇ ಸಾಧ್ಯವಾಯಿತಲ್ಲವೇ? ಕೀಳಾದ ಜನ್ಮದ ವಾನರರನ್ನುಆಳುವುದರಲ್ಲಿ ಆಸಕ್ತಿವಹಿಸಿದ ಶ್ರೀರಾಮಪ್ರಭುವೇ, ಆಗ ಶೂರರೆನಿಸಿಕೊಂಡಿದ್ದ ದೇವಾಸುರರು ಮಾಡಿದ್ದೇನು? ಈ ಒಳಗುಟ್ಟನ್ನು ನೀನೇ ನನಗೆ ಒಡೆದು ತಿಳಿಯಹೇಳುವೆಯಾ?

೨೨. ಪಣ್ಡುಮಿನ್ಱುಮೇಲುಮಾಯೋರ್ ಪಾಲನಾಹಿ ಞಾಲಮೇೞುಮ್

ಉಣ್ಡುಮಣ್ಡಿಯಾಲಿಲೈತ್ತುಯಿನ್ಱ ಆದಿದೇವನೇ

ವಣ್ಡುಕಿಣ್ಡು ತಣ್ಡುೞಾಯ್ ಅಲಙ್ಗಲಾಯ್ ಕಲನ್ದಶೀರ್

ಪುಣ್ಡರೀಕ ಪಾವೈಶೇರುಮಾರ್ಬಾ ಪೂಮಿನಾತನೇ

ಪಣ್ಡುಮ್=ಹಿಂದೆಯೂ, ಇನ್ಱುಮ್=ಈಗಲೂ, ಮೇಲುಮ್ ಆಯ್=ರಕ್ಷಕನಾಗಿ, ಓರ್=ಅಸದೃಶವಾದ, ಪಾಲನ್=ಬಾಲಕನು, ಆಹಿ=ಆಗಿ, ಞಾಲಮ್ ಏೞುಮ್=ಏಳುಲೋಕಗಳನ್ನೂ, ಉಣ್ಡು ಮಣ್ಡಿ=ಕಬಳಿಸಿ, ಆಲಿಲೈ=ಆಲದ ಎಲೆಯಲ್ಲಿ, ತುಯಿನ್ಱ=ಯೋಗನಿದ್ದೆ ಮಾಡುವ, ಆದಿದೇವನೇ=ಆದಿದೇವನೇ, ವಣ್ಡು=ದುಂಬಿಗಳು, ಕಿಣ್ಡು=ಮುಸುರುವ, ತಣ್=ತಂಪಾದ \(ಸುಖಕರವಾದ\), ತುೞಾಯ್=ತುಲಸಿಯ ಮಾಲೆಯನ್ನು

೩೩

ಅಲಙ್ಗಲಾಯ್=ಧರಿಸುರ್ವವನೇ, ಕಲನ್ದ ಶೀರ್=ಸೊಬಗುಗೂಡಿದ, ಪುಣ್ಡರೀಕ ಪಾವೈ=ಕಮಲದ ವಧುವು \(ಶ್ರೀದೇವಿಯು\), ಶೇರು=ನಿತ್ಯವಾಸ ಮಾಡುವ, ಮಾರ್ಬಾ=ವಕ್ಷಸ್ಥಲವುಳ್ಳವನೇ, ಪೂಮಿನಾತನೇ=ಭೂದೇವಿಯ ಒಡೆಯನೇ\!

ಹಿಂದೆಯೂ ಈಗಲೂ ರಕ್ಷಕನಾಗಿ ಅಸದೃಶನಾದ ಬಾಲಕನಾಗಿ ಏಳುಲೋಕಗಳನ್ನೂ ಕಬಳಿಸಿ, ಆಲದೆಲೆಯಲ್ಲಿ ಯೋಗನಿದ್ದೆಮಾಡುವ ಆದಿದೇವನೇ, ದುಂಬಿಗಳು ಮುಸುರುವ ಸುಖಕರವಾದ ತುಲಸಿಯ ಮಾಲೆಯನ್ನು ಧರಿಸಿರುವವನೇಏ ಸೊಬಗುಗೂಡಿದ ಕಮಲದ ವಧುವು \(ಶ್ರೀದೇವಿಯು\)ನಿತ್ಯವಾಸಮಾಡುವ ವಕ್ಷಸ್ಥಲವುಳ್ಳವನೇ, ಭೂದೇವಿಯ ಒಡೆಯನೇ\!\(೨೨\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಸರ್ವರಕ್ಷಕ. ಜಗದ್ರಕ್ಷಣೆಯ ಭಾರ ನಿನ್ನದು. ಎಲ್ಲ ಕಾಲಕ್ಕೂ ನೀನು ರಕ್ಷಕನು. ರಕ್ಷಣೆ ನಿನ್ನ ಒಂದು ಕರ್ತವ್ಯ. ಆದರೆ, ನಿನ್ನ ಇನ್ನೊಂದು ಕರ್ತವ್ಯವನ್ನು ನಿರ್ವಹಿಸಬೇಕಾದ ಕಾಲ ಒದಗಿದಕೂಡಲೇ ನೀನು ಈರೇಳು ಲೋಕಗಳನ್ನೂ ಒಂದೇ ಗುಕ್ಕಿಗೆ ನುಂಗಿಬಿಡುತ್ತೀ. ಅದನ್ನು ಲಯ ಎನ್ನುವುದು ದಿಟವೇ ಆದರೆ, ನೀನು ಸೃಷ್ಟಿಸಿದ ಎಲ್ಲ ಜೀವಕೋಟಿಯನ್ನೂ ಬೀಜರೂಪದಲ್ಲಿ ನಿನ್ನ ಉದರದಲ್ಲಿ ಭದ್ರವಾಗಿಟ್ಟುಕೊಂಡು ಕಾಪಾಡುತ್ತೀ. ಎಂಥ ಶಕ್ತಿ ನಿನ್ನದು\! ಪ್ರಳಯವಾದ ಬಳಿಕ ನೀನುಸಾಟಿಯಿಲ್ಲದ ಪುಟ್ಟಶಿಶುವಾಗಿ ಆಲದೆಲೆಯಲ್ಲಿ ಮಲಗಿ ನಿಶ್ಚಿಂತೆಯಿಮ್ದಲೂ, ನಿರ್ಲಿಪ್ತತೆಯಿಂದಲೂ ಯೋಗನಿದ್ದೆಯಲ್ಲಿ ತೊಡಗುತ್ತೀ. ನೀನು ಎಲ್ಲಕ್ಕೂ ಆದಿದೇವನಾಗಿ ಇರುವವನಲ್ಲವೇ? ಹಾಗೆಯೇ ನಿನಗೆ ಅಂತ್ಯವೂ ಇಲ್ಲ. ನೀನು ಧರಿಸಿರುವ ತುಲಸೀಮಾಲೆ ಎಂದಿಗೂ ಬಾಡದಿರುವುದು. ದುಂಬಿಗಳು ಮುಸುರಿಕೊಳ್ಳುವಂಥ ಪರಿಮಳವುಳ್ಳದ್ದು ಅದು. ಸೊಗಸಾದ ಕಮಲದಲ್ಲಿ ಹುಟ್ಟಿದವಳಾದ ಶ್ರೀದೇವಿಯನ್ನು ನಿನ್ನ ವಕ್ಷಸ್ಥಲದಲ್ಲೇ ಧರಿಸಿದ್ದೀ. ಭೂದೇವಿಗೆ ಒಡೆಯನು ನೀನು.

೨೩.ವಾನಿಱತ್ತೋರ್ ಶೀಯಮಾಯ್ ವಳೈನ್ದವಾಳೆಯಿಟ್ರವನ್

ಊನಿಱತ್ತುಹಿರ್ ತ್ತಲಮ್ ಅೞುತ್ತಿನಾಯುಲಾಯಶೀರ್

ನಾನಿಱತ್ತವೇದನಾವರ್ ನಲ್ಲಯೋಗಿನಾಲ್ ವಣಙ್ಗು

ಪಾನಿಱಕ್ಕಡಱ್ ಕಿಡನ್ದ ಪಱ್ಬನಾಬನಲ್ಲೈಯೇ

ವಾಲ್ ನಿಱತ್ತು=ಶುದ್ಧಬಿಳಿಯ ಬಣ್ಣದ, ಓರ್=ಸಾಟಿಯಿಲ್ಲದ, ಶೀಯಮ್=ಸಿಂಹ,ಆಯ್=ಆಗಿ, ವಳೈನ್ದ=ಬೆಳೆದು ಬಗ್ಗಿದ, ವಾಳ್=ಊಪಾದ, ಎಯಿಯ್ಟ್ರವನ್=ಕೋರೆಹಲ್ಲುಗಳವನ, ಊನ್=ಮಾಂಸಮಜ್ಜೆಗಳ ದೇಹದ, ನಿಱತ್ತು=ಮಧ್ಯಭಾಗದಲ್ಲಿ, ಉಹಿರ್ ತಲಮ್=ಉಗುರಿನ ತಳವನ್ನು, ಅೞುತ್ತಿನಾಯ್=ಅದ್ದಿದವನೇ\(ಬಗೆದು ಹಾಕಿದವನೇ\), ಉಲಾಯ=ವಿಸ್ತರಿಸಿಹರಡುವ, ಶೀರ್=ಕೀರ್ತಿಯನ್ನುಳ್ಳ, ನಾಲ್=ನಾಲ್ಕು, ನಿಱತ್ತ=ಬಣ್ಣಗಳ \(ಗುಣಗಳ\), ವೇದಮ್=ವೇದಗಳನ್ನು

೩೪

ನಾವರ್=ನಾಲಗೆಯಲ್ಲಿ ಉಳ್ಳವರು, ನಲ್ಲ=ಉತ್ತಮವಾದ, ಯೋಹಿನಾಲ್=ಯೋಗಿಗಳಿಂದ, ವಣಙ್ಗು=ಅಡ್ಡಬೀಳುವ, ಪಾಲ್ ನಿಱಕ್ಕಡಲ್=ಹಾಲಿನಬಣ್ಣದ ಕಡಲಿನಲ್ಲಿ, ಕಿಡನ್ದ-ಪವಡಿಸಿರುವ ಪಱ್ಬನಾಬನ್=ಪದ್ಮನಾಭನೇ, ಅಲ್ಲೈಯೇ=ನೀನು ಅಲ್ಲವೇ?

ಶುದ್ಧವಾದ ಬಿಳಿಯಬಣ್ಣದ ಸಿಂಹವಾಗಿ ಬೆಳೆದುಬಗ್ಗಿದ ಚೂಪಾದ ಕೋರೆಹಲ್ಲುಗಳವನ ಮಾಂಸಮಜ್ಜೆಗಳ ದೇಹದ ಮಧ್ಯಭಾಗದಲ್ಲಿ \(ನಿನ್ನ\)ಉಗುರಿನ ತಳವನ್ನು ಅದ್ದಿದವನೇ \(ಬಗೆದುಹಾಕಿದವನೇ\) ವಿಸ್ತರಿಸಿ ಹರಡುವ ಕೀರ್ತಿಯನ್ನುಳ್ಳ ನಾಲ್ಕುಬಣ್ಣಗಳ \(ಗುಣಗಳ\)ವೇದಗಳನ್ನು ನಾಲಗೆಯಲ್ಲಿ ಉಳ್ಳವರೂ ಉತ್ತಮವಾದ ಯೋಗಿಗಳೂ ಸಾಷ್ಟಾಂಗ ನಮಸ್ಕಾರ ಮಾಡುವ ಪಾಲ್ಗಡಿನಲ್ಲಿ ಪವಡಿಸಿರುವ ಪದ್ಮನಾಭವನೇ ನೀನು ಅಲ್ಲವೇ?

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಸಾಟಿಯಿಲ್ಲದ ನರಸಿಂಹನಾಗಿ ಅವತರಿಸಿ, ಹಿರಣ್ಯಕಶಿಪುವನ್ನು ನಿನ್ನ ಉಗುರುಗಳಿಂದಲೇ ಬಗೆದುಕೊಂದು, ದುಷ್ಟನಿಗ್ರಹ ಮಾಡಿದೆ. ನಿನ್ನನ್ನು ವೇದಗಳು ಬಗೆಬಗೆಯಾಗಿ ವರ್ಣಿಸುತ್ತವೆ. ವೇದವಿದ್ವಾಂಸರ ನಾಲಗೆಯಲ್ಲಿ ನಿನ್ನಸ್ಮರಣೆ ಯಾವಾಗಲೂ ನಡೆಯುತ್ತಿರುತ್ತದೆ. ಶ್ರೋತ್ರಿಯರಿಗೂ ಯೋಗಿಗಳಿಗೂ ನೀನೇ ಆರಾಧ್ಯದೈವ. ನೀನೇ ಗುರಿ. ಅವರು ನಿನ್ನನ್ನು ಭಜಿಸಿ,ಪೂಜಿಸಿ,ಸಾಷ್ಟಾಂಗವೆರಗುತ್ತಾರೆ. ಪಾಲ್ಗಡಲಲ್ಲಿ ನಿರ್ಲಿಪ್ತನಾಗಿ ಪವಡಿಸಿರುವ ಶ್ರೀಮನ್ನಾರಾಯಣನು ನೀನೇ. ಪದ್ಮನಾಭನೂ ನೀನೇ.

೨೪.ಕಙ್ಗೈನೀರ್ ಪಯನ್ದ ಪಾದಪಙ್ಗಯತ್ತೆಮ್ಮಾಣ್ಣಲೇ

ಅಙ್ಗೈಯಾೞಿಶಙ್ಗು ತಣ್ಡುವಿಲ್ಲುಮ್ ವಾಖುಮೇನ್ದಿನಾಯ್

ಶಿಙ್ಗಮಾಯದೇವದೇವ ತೇನುಲಾವು ಮೆನ್ ಮಲರ್

ಮಙ್ಗೆಮನ್ನಿವಾೞುಮಾರ್ಬ ಆೞಿಮೇನಿಮಾಯನೇ

ಕಙ್ಗೈನೀರ್=ಗಂಗೆಯ ನೀರನ್ನು, ಪಯನ್ದ=ಫಲವಾಗಿ ಮಾಡಿದ, ಪಾದಪಙ್ಗಯತ್ತು=ಪಾದಪಂಕಜದ, ಎಮ್ ಅಣ್ಣಲೇ=ನಮ್ಮ ಸ್ವಾಮಿಯೇ, ಅಮ್=ಸುಂದರವಾದ, ಕೈ=ಕೈಯಲ್ಲಿ, ಆೞಿ=ಚಕ್ರವನ್ನೂ, ಶಙ್ಗು=ಶಂಖವನ್ನೂ, ತಣ್ಡು=ಗದೆಯನ್ನೂ, ವಿಲ್ಲುಮ್=ಬಿಲ್ಲನ್ನೂ, ವಾಳುಮ್=ಖಡ್ಗವನ್ನೂ, ಏನ್ದಿನಾಯ್=ಧರಿಸಿದವನೇ, ಶಿಙ್ಗಮ್=ಸಿಂಹ, ಆಯ=ಆದ, ದೇವದೇವ=ದೇವದೇವನೇ, ತೇನ್=ಜೇನು,ಉಲಾವು=ತುಂಬಿ ಹರಡಿರುವ, ಮೆಲ್=ಕೋಮಲವಾದ, ಮಲರ್=ಹೂವಿನ, ಮಙ್ಗೈ=ಶ್ರೀದೇವಿಯು, ಮನ್ನಿ=ಶಾಶ್ವತವಾಗಿ, ವಾೞುಮ್=ಬಾಳುವ, ಮಾರ್ಬ=ವಕ್ಷವುಳ್ಳವನೇ,ಆೞಿ=ಕಡಲಿನ ಹಾಗೆ, ಮೇನಿ=ದೇಹವನ್ನುಳ್ಳವನೇ, ಮಾಯನೇ=ಮಾಯನೇ

೩೫

ಗಂಗಾಜಲವನ್ನು ಫಲವಾಗಿ ಪಡೆದ ಪಾದಪದ್ಮಗಳುಳ್ಳ ನಮ್ಮ ಸ್ವಾಮಿಯೇ, ಸುಂದರವಾದ ಕೈಯಲ್ಲಿ ಚಕ್ರವನ್ನೂ, ಶಂಖವನ್ನೂ,ಗದೆಯನ್ನೂ, ಬಿಲ್ಲನ್ನೂ ,ಖಡ್ಗವನ್ನೂ ಧರಿಸಿದವನೇ ನರಸಿಂಹನಾದ ದೇವದೇವನೇ ಜೇನುಸುರಿಸುವ ಕೋಮಲವಾದ ಹೂವಿನ ಶ್ರೀದೇವಿಯು ಶಾಶ್ವತವಾಗಿ ಬಾಳುವ ವಕ್ಷವುಳ್ಳವನೇ, ಕಡಲಿನಂತೆ ದೇಹಕಾಂತಿಯವನೇ ಮಾಯನೇ.\(೨೪\)

ಆೞ್ವಾರರು ಹೇಳುತ್ತಾರೆ:ಭಗವಂತ, ಹಿಮ್ದೆ ನೀನುತ್ರಿವಿಕ್ರಮನಾಗಿ ಅವತರಿಸಿದಾಗ, ನಿನ್ನ ಒಂದು ಪಾದದಿಂದಲೇ ನೀನು ಮೇಲಣಲೋಕಗಳೆಲ್ಲವನ್ನೂ ಆವರಿಸಿ ಅಳೆದೆ. ಆಗ ಚತುರ್ಮುಖ ಬ್ರಹ್ಮನು ಭಕ್ತಿಗೌರವಗಳಿಂದ ನಿನ್ನ ದಿವ್ಯಪಾದವನು ತೊಳೆದು ಪೂಜಿಸಿದನು. ಅದರ ಫಲವಾಗಿ ದೇವಗಂಗೆ ಉದ್ಭವವಾಯಿತು. ಅಂಥ ಪವಿತ್ರವಾದ ಪಾದಪಂಕಜಗಳು ನಿನ್ನವು. ನಿನ್ನ ಸುಂದರವಾದ ಕೈಗಳಲ್ಲಿ ಸುದರ್ಶನಚಕ್ರವನ್ನೂ,ಪಾಂಚಜನ್ಯಶಂಖವನ್ನೂ ಕೌಮೋದಕೀ ಗದೆಯನ್ನೂ ಶಾರ್ಙ್ಗಧನುವನ್ನೂ, ನಂದಕಖಡ್ಗವನ್ನೂ-ದಿವ್ಯಪಂಚಾಯುಧಗಳನ್ನು-ಧರಿಸಿರುವೆ. ಅಸದೃಶವಾದ ನಾರಸಿಂಹಾವತಾರ ನಿನ್ನದು. ದೇವಾಧಿದೇವನು ನೀನೇ. ನಿನ್ನ ವಕ್ಷದಲ್ಲಿ ಶ್ರೀದೇವಿ ನಿತ್ಯವಾಸಮಾಡುತ್ತಾಳೆ. ನೀನು ಕಡಲಿನಂತೆ ದಿವ್ಯದೇಹಕಾಂತಿಯುಳ್ಳವನು ಅತ್ಯಾಶ್ಚರ್ಯಕಾರಕನು.

೨೫.ವರತ್ತಿನಿಱ್ ಶಿರತ್ತೈಮಿಕ್ಕವಾಳೆಯಿಟ್ರುಮಟ್ರವನ್

ಉರತ್ತಿನಿಱ್ ಕರತ್ತೈವೈತ್ತು ಉಹಿರ್ ತ್ತಲತ್ತೈಯೂನ್ಱಿನಾಯ್

ಇರತ್ತಿನೀಯಿದೆನ್ನಪೊಯ್ ಇರನ್ದಮಣ್ ವಯಿಟ್ರುಳೇ

ಕರತ್ತಿ ಉನ್ ಕರುತ್ತೈಯಾವರ್ ಕಾಣವಲ್ಲರ್ ಕಣ್ಣನೇ

ವರತ್ತಿನಿಲ್=ವರದಿಂದ, ಶಿರತ್ತೈ=ಕೀರ್ತಿಯನ್ನು\(ಹಿರಿಮೆಯನ್ನು\), ಮಿಕ್ಕ=ಬಹಳ ಹೆಚ್ಚಿಸಿಕೊಂಡ, ವಾಳ್=ಕತ್ತಿಯಂತೆ ಹರಿತವಾದ, ಎಯಿಟ್ರು=ಕೋರೆಹಲ್ಲುಗಳು, ಅಟ್ರವನ್=ಅಂಥಾವನು, ಉರತ್ತಿನಿಲ್=ಎದೆಯಲ್ಲಿ, ಕರತ್ತೈ=ಕೈಯನ್ನು, ವೈತ್ತು-ಇಟ್ಟು, ಉಹಿರ್ ತಲತ್ತೈ=ಉಗುರಿನ ತಳವನ್ನು, ಊನ್ಱಿನಾಯ್=ಊರಿದೆ, ನೀ=ನೀನು, ಇರತ್ತಿ=ಯಾಚಕನಾದೆ, ಇದು ಎನ್ನ ಪೊಯ್=ಇದು ಎಷ್ಟು ಸುಳ್ಳು\! ಇರನ್ದ=ಯಾಚಿಸಿದ, ಮಣ್=ಲೋಕಗಳನ್ನು, ವಯಿಟ್ರುಳೇ=ಹೊಟ್ಟೆಯೊಳಗಡೆಯೇ, ಕರತ್ತಿ=ಅಡಗಿಸಿಟ್ಟು, ಮುಚ್ಚಿಟ್ಟು, ಕಣ್ಣನೇ=ಕೃಷ್ಣನೇ, ಉನ್=ನಿನ್ನ, ಕರುತ್ತೈ=ಅರ್ಥವನ್ನು, ಯಾವರ್=ಯಾರು, ಕಾಣವಲ್ಲರ್=ಅರಿಯಬಲ್ಲರು?

ವರದಿಂದ ಹಿರಿಮೆಯನ್ನು ಬಹಳವಾಗಿ ಹೆಚ್ಚಿಸಿಕೊಂಡ ಕತ್ತಿಯಂತೆ ಹರಿತವಾದ ಕೋರೆಹಲ್ಲುಗಳುಳ್ಳವನ ಎದೆಯಲ್ಲಿ ಕೈಯನ್ನಿಟ್ಟು ಉಗುರಿನ ತಳವನ್ನು ಊರಿದೆ. ನೀನುಯಾಚಕನಾದೆ-ಇದೆಂಥ ಸುಳ್ಳು\! ಯಾಚಿಸಿದ ಲೋಕಗಳನ್ನು ಹೊಟ್ಟೆಯೊಳಗಡೆಯೇ ಅಡಗಿಸಿಟ್ಟುಕೊಂಡ ಕೃಷ್ಣನೇ, ನಿನ್ನ ಅರ್ಥವನ್ನು

೩೬

ಉದ್ದೇಶವನ್ನು ಯಾರು ಅರಿಯಬಲ್ಲರು?

ಆೞ್ವಾರರು ಹೇಳುತ್ತಾರೆ: ಭಗವಂತ, ಬ್ರಹ್ಮನು ಕೊಟ್ಟ ವರಗಳ ಫಲವಾಗಿ ಹಿರಣ್ಯಕಶಿಪುವು ಕೊಬ್ಬಿಹೋದ. ತನ್ನ ಹಾವಳಿಯನ್ನು ಮಿತಿಮೀರಿ ನಡಸುತ್ತಾ ಹೋದ. ಕಡುಕ್ರೂರಿಯಾದ ಕತ್ತಿಯಷ್ಟೇ ಹರಿತವಾದ ಕೋರೆಹಲ್ಲುಗಳ ರಾಕ್ಷಸ ಅವನು. ಆ ಪ್ರಬಲನನ್ನು, ನೀನು ಯಾವ ಆಯುಧದ ಸಹಾಯವನೂ ಪಡೆಯದೆಯೇ ನಿಗ್ರಹಿಸಿ, ಕೊಂದೆ. ನಿನ್ನ ಕೈ ಉಗುರುಗಳೇ ನಿನಗೆ ಆಯುಧವಾಯಿತು. ಉಗುರುಗಳನ್ನು ಆ ರಾಕ್ಷಸನ ಎದೆಗೆ ಹಚ್ಚಿ, ಎದೆಯನ್ನು ಸೀಳಿ, ಹೊಟ್ಟೆಯನ್ನು ಬಗೆದೆ. ಮಹಾಪರಾಕ್ರಮಿ ನೀನು\! ಇಂಥವನು ನೀನು ಯಾಚಕನಾದೆಯಂತೆ\! ಇದೆಂಥ ಸುಳ್ಳು\! ನೀನು ಇಡಿಯ ಬ್ರಹ್ಮಾಂಡವನ್ನೇ ಹೊಟ್ಟೆಯಲ್ಲಿ ಅಡಗಿಸಿ ಇಟ್ಟುಕೊಂಡವನು\! ಶ್ರೀಕೃಷ್ಣನೇ ನೀನು\! ನಿನ್ನ ಉದ್ದೇಶವೇನು ಎಂಬುದನ್ನು ಅರಿತುಕೊಳ್ಳುವವರು ಯಾರು?

ಭಗವಂತ ನರಸಿಂಹಾವತಾರವನ್ನು ತಳೆದು ನಡಸಿದ್ದು ವಿಚಿತ್ರಾದ್ಭುತವೇ\! ಲೋಕಕಂಟಕನಾದ ಕಡುದುಷ್ಟನಾದ ಹಿರಣ್ಯಕಶಿಪುವನ್ನು ಸ್ವಾಮಿ ನಿಗ್ರಹಿಸಿದ್ದು ಎಷ್ಟು ಸುಲಭವಾಗಿ\! ಮೂರುಪುಟ್ಟ ಹೆಜ್ಜೆಗಳ ಭಿಕ್ಷೆ ಬೇಡಬೇಕೇ ಅವನು? ಅವನ ಹೊಟ್ಟೆಯಲ್ಲೇ ಇಡಿಯ ಬ್ರಾಹ್ಮಂದವಿದೆ\! ಏನು ಬೇಡಿದರೆ ಅದನ್ನು ನೀಡುವವನು ಭಗವಂತ\! ಅಂಥ ಸ್ವಾಮಿ ಯಾಚಕನಾಗುವುದೇ? ಇದನ್ನು ನಂಬುವುದಾದರೂ ಹೇಗೆ? ಆದ್ದರಿಂದ ಭಗವಂತನ ನಡೆನುಡಿಗಳ ಉದ್ದೇಶವೇನೆಂದು ಕಂಡುಕೊಳ್ಳುವುದು ಸುಲಭವೇ?-ಎನ್ನುತ್ತಾರೆ, ಆೞ್ವಾರರು.

೨೬.ಆಣಿನೋಡುಪೆಣ್ಣುಮಾಹಿ ಅಲ್ಲವೋಡುನಲ್ಲವಾಯ್

ಊಣೊಡೋಶೈಯೂಱುಮಾಹಿ ಒನ್ಱಲಾದಮಾಯೈಯಾಯ್

ಕಾಣಿಪೇಣುಮಾಯನಾಹಿ ಪ್ಪೊಯ್ಯಿನೋಡು ಮೆಯ್ಯುಮಾಯ್

ಕಾಣಿಪೇಣುಮಾಣಿಯಾಯ್ ಕ್ಕರನ್ದು ಶೆನ್ಱ ಕಳ್ವನೇ

ಆಣಿನೋಡು=ಗಂಡಿನೊಡನೆ, ಪೆಣ್ಣುಮ್=ಹೆಣ್ಣೂ,ಆಹಿ=ಆಗಿ, ಅಲ್ಲವೋಡು=ಅಲ್ಲ ಎಂಬುದರೊಡನೆ, ನಲ್ಲ ಆಯ್=ಸಮೃದ್ಧಿಯೂ ಆಗಿ, ಊಣೋಡು=ಆಹಾರದೊಡನೆ, ಓಶೈ=ಶಬ್ದವೂ, ಊಱುಮ್=ಸ್ಪರ್ಶವೂ, ಆಹಿ=ಆಗಿ, ಒನ್ಱು=ಒಂದೇ ಒಂದು, ಅಲಾದ=ಲ್ಲದ, ಮಾಯೈ ಆಹಿ=ಮಾಯೆಯಾಗಿ, ಪೂಣಿ=ಪಶುಗಳನ್ನು, ಪೇಣುಮ್=ರಕ್ಷಿಸುವ, ಆಯನ್ ಆಹಿ=ಗೋಪಾಲನಾಗಿ, ಪೊಯ್ಯಿನೋಡು=ಸುಳ್ಳಿ\(ಮಿಥ್ಯೆ\)ನೊಡನೆ, ಮೆಯ್ಯುಮಾಹಿ=ಸತ್ಯವೂ \(ನಿಜವೂ\)ಆಗಿ, ಕಾಣಿ=ನೆಲವನ್ನು, ಪೇಣುಮ್=ಆಶಿಸುವ, ಮಾಣಿ ಆಯ್=ವಟುವಾಗಿ, ಕರನ್ದು=ಕರಗಿ, ಶೆನ್ಱ=ಹೋಗುವ, ಕಳ್ವನೇ=ಕಳ್ಳನೇ.

ಗಂಡಿನೊಡನೆ ಹೆಣ್ಣೂ ಆಗಿ, “ಅಲ್ಲ”ಎಂಬುದರೊಡನೆ ಸಮೃದ್ಧಿಯೂ ಆಗಿ, ಆಹಾರ\(ರಸ\)ದೊಡನೆ ಶಬ್ದವೂ ಸ್ಪರ್ಶವೂ ಆಗಿ, ಒಂದು ಅಲ್ಲದ ಮಾಯೆಯಾಗಿ, ಹಸುಗಳನ್ನು ಪಾಲಿಸುವ ಗೋವಳನಾಗಿ ಮಿಥ್ಯೆಯೊಡನೆ ಸತ್ಯವೂ ಆಗಿ, ನೆಲವನ್ನು ಆಶಿಸುವ ವಟುವಾಗಿ, ಕರಗಿ ಮರೆಯಾಗುವ ಕಳ್ಳನೇ\!\(೨೬\)

೩೭

ಈ ಪಾಶುರದಲ್ಲಿ ಆೞ್ವಾರರು ಭಗವಂತನನ್ನು ಅವನ ಪರಸ್ಪರ ವಿರುದ್ಧವಾದ ವಿಶಿಷ್ಟಗುಣಗಳಿಂದ ಸೊಗಸಾಗಿ ವರ್ಣಿಸಿದ್ದಾರೆ.

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಆದಿಕಾರಣ,ಪರಮಪುರುಷ, ಪ್ರಕೃತಿಸ್ವರೂಪನೂ ನೀನೇ. ಹೀಗೆ ನೀನು ಗಂಡು ಆಗಿರುವೆ, ಹೆಣ್ಣೂ ಆಗಿರುವೆ. ಇದೇ ನಿನ್ನ ಸೃಷ್ಟಿಯ ವೈಶಿಷ್ಟ್ಯ.

ನಿನ್ನನ್ನು ಅರಸುವ ಜ್ಞಾನಿಗಳು ಸೃಷ್ಟಿಯ ಒಂದೊಂದು ವಸ್ತುವಿನಿಂದಲೂ ನಿನ್ನನ್ನು ಬೇರ್ಪಡಿಸುತ್ತಾ, “ಇದಲ್ಲ, ಇದಲ್ಲ, ಇದಲ್ಲ”ಎಂದು ಹೇಳುತ್ತಾ ಹೇಳುತ್ತಾ ನಿನ್ನನ್ನು ಕಂಡುಕೊಳ್ಳಲು ಯತ್ನಿಸುತ್ತಾರೆ. ಒಂದು ಪಂಗಡದವರು ಹೀಗೆ ನಡೆದರೆ, ಮತ್ತೊಂದು ಪಂಗಡದವರು, ಎಲ್ಲದರಲ್ಲಿಯೂ ನೀನೇ ಎಂದೂ ಸೃಷ್ಟಿಯ ಒಂದೊಂದು ವಸ್ತುವಿನಲ್ಲಿಯೂ ನೀನೇ ಎಂದೂ, “ಅಣು,ರೇಣು,ತೃಣ,ಕಾಷ್ಠ”ಗಳಲ್ಲೆಲ್ಲಾ ನೀನೇ ಎಂದೂ ನಿನ್ನ “ಸಮೃದ್ಧಿಗುಣವನ್ನು “ವಿಶ್ವವ್ಯಾಪಕತೆಯನ್ನು ಪ್ರತಿಪಾದಿಸುತ್ತಾರೆ. ಹಾಗೆಯೇ, ನಿನ್ನನ್ನು ಒಂದೊಂದರಲ್ಲಿಯೂ ಕಂಡುಕೊಳ್ಳಲು ಯತ್ನಿಸುತ್ತಾರೆ.

ನೀನು ಇಂದ್ರಿಯವಿಷಯಗಳಿಂದ ಶಬ್ದ,ಸ್ಪರ್ಶ,ರೂಪ,ರಸ,ಗಂಧಗಳ ರೂಪಿಯಾಗಿದ್ದೀ. ಅವುಗಳನ್ನು ಒಂದೊಂದೂ ಬೇರೆಬೇರೆಯಾಗಿ ತಿಳಿಯಲು, ಅನುಭವಿಸಲು ಸಾಧ್ಯವಾದರೂ ಒಂದನ್ನೊಂದರೊಡನೆ ಬೆರೆಸಿ, ಅವ್ಯಕ್ತವಾಗಿದ್ದುಕೊಂಡು, ನೀನು ಮೆರೆಯುತ್ತೀ. ಉದಾಹರಣೆಗೆ “ರಸ”ದಲ್ಲಿ ಶಬ್ದವೂ, ಸ್ಪರ್ಶವೂ, ರೂಪವೂ ಕಲೆತುಕೊಂಡಿದ್ದರೂ ರಸವೇ ಒಂದು ಸ್ವತಂತ್ರವಾದ ಗುಣ ಎಂಬಂತೆ ತೋರ್ಪಡಿಸತಕ್ಕವನು ನೀನೇ.

ದಿಟವಾಗಿ ನೀನುಒಬ್ಬನೇ. ಆದರೆ ನಿನ್ನನ್ನು ಒಬ್ಬನು ಎನ್ನುವುದಕ್ಕೆ ಅಸಾಧ್ಯವಾಗುವಂತೆ, ನಿನ್ನ ವಿಸ್ಮಯಕಾರಕ ಮಾಯೆಯನ್ನು ಹರಡಿ, ನೀನು ವ್ಯಾಪಿಸಿದ್ದೀ.

ನೀನು ನಿಜವಸ್ತು. ನೀನೊಬ್ಬನೇ ನಿಜವಸ್ತು. ನಿನ್ನ ಸೃಷ್ಟಿಯೆಲ್ಲವೂ ನಿಜವಸ್ತು ಎಂಬ ಭಾವನೆಯನ್ನು ಮೂಡಿಸುವಂತೆ ಚಮತ್ಕಾರ ಮಾಡಿದ್ದೀ. ಸುಳ್ಳಿನೊಳಗೆ ನೀನು ಸೇರಿಕೊಂಡು, ಆ ಸುಳ್ಳನ್ನೂ ನಿಜವೆಂಬ ಭ್ರಾಂತಿಯನ್ನುಂಟುಮಾಡುತ್ತೀ.

ನೀನು ವಿಶ್ವಕ್ಕೇ ಒದೆಯನಾಗಿ, ವಿಶ್ವನಿಯಾಮಕನಾಗಿ,ವಿಶ್ವರಕ್ಷಕನಾಗಿ, ಸರ್ವೇಶ್ವರನಾಗಿ ಇದ್ದರೂ ಸಹ ದನಕರುಗಳನ್ನು ಮೇಯಿಸುವ ಗೋವಳನ ರೂಪದಲ್ಲಿ ಮೆರೆದೆ. ನೀನು ಮೂರುಪುಟ್ಟ ಹೆಜ್ಜೆಗಳಷ್ಟು ನೆಲವನ್ನು ಯಾವಿಸುವ ವಾಮನವಟುವಾದೆ. ಕಣ್ಣೆದುರಿಗೇ ನೀನು ಇರುತ್ತಾ, ನಾನಾರೀತಿಯಲ್ಲಿ ನಿನ್ನ ಇರುವಿಕೆಯನ್ನು ನೀನು ತೋರಿಸುತ್ತಾ ಇದ್ದರೂ ಸಹ, ಕಂಡೂಕಾಣಿಸದಂತೆ ಚಲಿಸುವ ಕಳ್ಳನ ಹಾಗೆ, ನೀನು ಕಂಡಲ್ಲಿಯೇ ಕರಗಿ ಮರೆಯಾಗುವ ಮಾಯಾವಿಯೇ ಸರಿ\!

೨೭. ವಿಣ್ ಕಡನ್ದ ಶೋದಿಯಾಯ್ ವಿಳಙ್ಗುಞಾನಮೂರ್ ತ್ತಿಯಾಯ್

ಪಣ್ ಕಡನ್ದ ದೇಶಮೇವು ಪಾವನಾಹನಾತನೇ

ಎಣ್ ಕಡನ್ದ ಯೋಹಿನೋಡು ಇರನ್ದು ಶೆನ್ಱು ಮಾಣಿಯಾಯ್

ಮಣ್ ಕಡನ್ದವಣ್ಣನಿನ್ನೈಯಾರ್ ಮದಿಕ್ಕವಲ್ಲರೇ

ವಿಣ್=ಮೇಲಣ ಲೋಕಗಳೆಲ್ಲವನ್ನೂ, ಕಡನ್ದ=ದಾಟಿದ, ಶೋದಿ ಆಯ್=ಜ್ಯೋತಿಸ್ವರೂಪನೇ, ವಿಳಙ್ಗು=ಬೆಳಗುವ, ಞಾನಮೂರ್ ತ್ತಿಯಾಯ್=ಜ್ಞಾನಸ್ವರೂಪನೇ, ಪಣ್=ನಾದಸ್ವರೂಪವಾದ ವೇದಗಳನ್ನು

೩೮

ಕಡನ್ದ=ದಾಟಿದ, ದೇಶಮ್=ಪ್ರದೇಶದಲ್ಲಿ, ಮೇವು=ನೆಲಸಿರುವ, ಪಾವನಾಹ=ಪವಿತ್ರವಾದ ಪರಮಪದಕ್ಕೆ, ನಾತನೇ=ಒಡೆಯನೇ, ಎಣ್ ಕಡನ್ದ=ಎಣಿಕೆಗೆ ನಿಲುಕದ, ಯೋಹಿನೋಡು=ಯೋಗಶಕ್ತಿಯೊಡನೆ, ಇರನ್ದು ಶೆನ್ಱು=ಯಾಚನೆ ಮಾಡುವ, ಮಾಣಿಯಾಯ್=ವಟುವಾದವನೇ, ಮಣ್=ನೆಲವನ್ನು, ಭೂಮಿಯನ್ನು, ಕಡನ್ದ=ಅಲೆದುಕೊಂಡ, ವಣ್ಣ=ವಿಚಿತ್ರಸ್ವಭಾವದವನೇ, ನಿನ್ನೈ=ನಿನ್ನನ್ನು, ಯಾರ್=ಯಾರು, ಮದಿಕ್ಕವಲ್ಲರೇ=ಎಣಿಸಬಲ್ಲರು?

ಮೇಲಣ ಲೋಕಗಳೆಲ್ಲವನ್ನೂ ದಾಟಿದ ಜ್ಯೋತಿಸ್ವರೂಪನೇ, ಬೆಳಗುವ ಜ್ಞಾನಮೂರ್ತಿಯೇ, ನಾದಸ್ವರೂಪವಾದ ವೇದಗಳನ್ನು ದಾಟಿದ ಪ್ರದೇಶದಲ್ಲಿ ನೆಲಸಿರುವ ಪವಿತ್ರವಾದ ಪರಮಪದಕ್ಕೆ ಒಡೆಯನೇ, ಎಣಿಕೆಮಾಡಲಾರದಷ್ಟು ಯೋಗಶಕ್ತಿಯೊಡನೆ ಯಾಚನೆ ಮಾಡುವ ವಟುವಾದವನೇ, ನೀನು ನೆಲವನ್ನು ಅಳೆದುಕೊಂಡ ವಿಚಿತ್ರರೀತಿಯವನೇ, ನಿನ್ನನ್ನು ಯಾರು ಗಣಿಸಬಲ್ಲರು?\(೨೭\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನಿನ್ನ ಸೃಷ್ಟಿಯೇ ಆದ ಬ್ರಹ್ಮಾಂಡದಿಂದ ಹೊರಗೆ, ಆಚೆಗೆ ನೀನಿರುವುದು. ವರ್ಣಿಸಿ ಹೇಳಲು ಸಾಧ್ಯವಾಗದಂಥ ದಿವ್ಯಜ್ಯೀತಿಸ್ವರೂಪನು ನೀನು. ಅದೇ ರೀತಿಯಲ್ಲಿ ಪ್ರಜ್ವಲಿಸುವ ಜ್ಞಾನಮೂರ್ತಿಯೂ ನೀನೇ. ನಾದಸ್ವರೂಪವಾದ ವೇದಗಳು ನಿನ್ನನ್ನು ಪ್ರಧಾನವಸ್ತುವನ್ನಾಗಿ ಮಾಡಿಕೊಂಡು ಮುಕ್ತಕಂಠದಿಂದ ನಿನ್ನನ್ನು ಹೊಗಳಿಹಾಡುತ್ತವೆ. ಆದರೂ, ನೀನು ಆ ವೇದಗಳಿಗೇ ಎಟುಕದ ಪರಮ ಪವಿತ್ರವಾದ ಪರಮಪದದಲ್ಲಿ ನಿತ್ಯವಾಸಮಾಡುತ್ತೀ. ನಿನ್ನ ಯೋಗಶಕ್ತಿಯನ್ನು ಇಷ್ಟೆಂದು ನಿರ್ಧರಿಸಲು ಯಾರಿಂದಲೂ ಸಾಧ್ಯವಿಲ್ಲ. ಸರ್ವಶಕ್ತನಾದ ನೀನು ಯಾಚನೆಗೆಂದು ವಾಮನವಟುವಾಗಿ ಹೊರಟೆಯಲ್ಲ\! ಅನಂತರ, ನೀನು ದಾನವಾಗಿ ಪಡೆದ ಮೂರುಹೆಜ್ಜೆ ನೆಲವನ್ನು ನೀನು ಅಳೆದುಕೊಂಡ ರೀತಿ ಬಹಳ ವಿಚಿತ್ರವಾದದ್ದಲ್ಲ್ಲವೇ? ನಿನ್ನ ಸ್ವರೂಪವನ್ನೂ ಸ್ವಭಾವವನ್ನೂ ಶಕ್ತಿಯನ್ನೂ ಗುಣಾತಿಶಯಗಳನ್ನೂ ಯಾರಿಂದ ಪರಿಗಣಿಸಲು ಸಾಧ್ಯವಾದೀತು, ಆಶ್ಚರ್ಯಾದ್ಭುತ ಶಕ್ತಿಯುಳ್ಳವನೇ?

೨೮.ಪಡೈತ್ತಪಾರಿಡನ್ತಳನ್ದು ಅದುಣ್ಡುಮಿೞ್ ನ್ದು ಪೌವನೀರ್

ಪಡೈತ್ತಡೈತ್ತದಿಱ್ ಕಿಡನ್ದು ಮುನ್ ಕಡನ್ದ ಪೆಟ್ರಿಯೋಯ್

ಮಿಡೈತ್ತ ಮಾಲಿಮಾಲಿಮಾನ್ ವಿಲಙ್ಗುಕಾಲನೂರ್ ಪುಹ

ಪಡೈಕ್ಕಲಮ್ ವಿಡುತ್ತ ಪಲ್ ಪಡೈತ್ತಡಕ್ಕೈಮಾಯನೇ

ಪಡೈತ್ತ=ಸೃಷ್ಟಿಸಿದ, ಪಾರ್=ಭೂಮಿಯನ್ನು, ಇಡನ್ದು=ಉದ್ಧರಿಸಿ\(ಎತ್ತಿಹಿಡಿದು\), ಅಳನ್ದು=ಅದನ್ನು ಅಳೆದು, ಅದು=ಅದನ್ನು, ಉಣ್ಡು=ನುಂಗಿಬಿಟ್ಟು, ಉಮಿೞ್ ನ್ದು=ಉಗುಳಿ, ಪೌವನೀರ್=ಕಡಲನ್ನು, ಅಡೈತ್ತು=ಅಡಗಿಸಿ, ಮುನ್=ಹಿಂದೆ, ಒಂದು ಕಾಲದಲ್ಲಿ, ಅದಿಲ್=ಅದರಲ್ಲಿ

೩೯

ಕಿಡನ್ದು= ಮಲಗಿದ್ದು, ಕಡನ್ದ=ಅದನ್ನು ಕಡೆದ, ಪೆಟ್ರಿಯೋಯ್=ಹಿರಿಮೆಯವನೇ, ಮಿಡೈತ್ತ=ಸರಕ್ಕನೆ ಬಂದ, ಮಾಲಿ ಮಾಲಿಮಾನ್=ಮಾಲಿ ಮತ್ತು ಮಹಾಮಾಲಿ ಎಂಬ, ವಿಲಙ್ಗು=ಪಶುಸಮಾನರನ್ನು, ಕಾಲನೂರ್ ಪುಹ= ಯಮನ ಊರನ್ನು ಹೀಗುವಂತೆ, ಪಡೈಕ್ಕಲಮ್=ಆಯುಧಗಳನ್ನು ವಿಡುತ್ತ=ಪ್ರಯೋಗಿಸಿದ, ಪಲ್ ಪಡೈ=ಹಲವು ದಿವ್ಯಾಯುಧಗಳನ್ನುಳ್ಳ, ತಡ=ವಿಶಾಲವಾದ, ಕೈ=ಕೈಗಳುಳ್ಳ, ಮಾಯನೇ=ಮಾಯನೇ\!

ಸೃಷ್ಟಿಸಿದ ಭೂಮಿಯನ್ನು ಉದ್ಧರಿಸಿ \(ಎತ್ತಿಹಿಡಿದು\) ಅದನ್ನು ಅಳೆದು, ಅದನ್ನು ನುಂಗಿಬಿಟ್ಟು, ಮತ್ತೆ ಅದನ್ನು ಉಗುಳಿ, ಕಡಲನ್ನು ಅಡಗಿಸಿ, ಹಿಂದೆ ಒಂದು ಕಾಲದಲ್ಲಿ ಅದರಲ್ಲಿ ಮಲಗಿದ್ದು, ಅದನ್ನು ಕಡೆದ ಹಿರಿಮೆಯವನೇ, ತಟಕ್ಕನೆ ಬಂದು ಅಡ್ಡಿಪಡಿಸಿದ ಮಾಲಿ ಮತ್ತು ಮಹಾಮಾಲಿ ಎಂಬ ಪಶುಸಮಾನರನ್ನು ಯಮನ ಊರನ್ನು ಹೋಗುವಂತೆ ಅಸ್ತ್ರಗಳನ್ನು ಪ್ರಯೋಗಿಸಿದ ಹಲವು ದಿವ್ಯಾಯುಧಗಳನ್ನುಳ್ಳ ವಿಶಾಲವಾದ ಕೈಗಳುಳ್ಳ ಮಾಯನೇ\! \(ನಿನ್ನ ಅದ್ಭುತಶಕ್ತಿಯನ್ನು ಯಾರು ಪರಿಗಣಿಸಬಲ್ಲರು?\)\(೨೮\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಸೃಷ್ಟಿಸಿದ ಭೂಮಿಯನ್ನು ಹಿರಣ್ಯಾಕ್ಷನೆಂಬ ದುಷ್ಟರಾಕ್ಷಸನು ಕದ್ದುಸಮುದ್ರದೊಳಕ್ಕೆ ನುಗ್ಗಿ ಬಚ್ಚಿಟ್ಟುಕೊಂಡಾಗ, ನೀನುವರಾಹವಾತಾರವನ್ನೆತ್ತಿ ಸಮುದ್ರವನ್ನು ಹೊಕ್ಕೂ, ಆ ದುಷ್ಟನನ್ನು ಕೊಂದು, ಭೂಮಿಯನ್ನು ಉದ್ಧರಿಸಿ, ಅದರ ಸ್ಥಾನದಲ್ಲಿ ಅದನ್ನು ಇರಿಸಿದೆಯಲ್ಲ\!

ನೀನು ತ್ರಿವಿಕ್ರಮನಾಗಿ ಬೆಳೆದು, ಭೂಮಂಡಲವನ್ನು ಒಂದೇ ಹೆಜ್ಜೆಯಲ್ಲಿ ಅಳೆದುಬಿಟ್ಟೆಯಲ್ಲಾ\!

ಪ್ರಳಯಕಾಲಬಂದಾಗ ಭೂಮಿಯನ್ನು ಮತ್ತೆ ನುಂಗಿಬಿಟ್ಟೆ. ಅದನ್ನು ನಿನ್ನ ಹೊಟ್ಟೆಯಲ್ಲಿ ಭದ್ರವಾಗಿ ಅಡಗಿಸಿಟ್ಟುಕೊಂಡು ರಕ್ಷಿಸಿದೆ\!

ಮತ್ತೆ ಸೃಷ್ಟಿಯ ಕಾಲ ಒದಗಿದಾಗ, ಭೂಇಯನ್ನು ಮತ್ತೆ ಹೊರಹಾಕಿದೆ\!

ರಾಮಾವತಾರದಲ್ಲಿ ನೀನು ಕಡಲನ್ನು ಅಡಗಿಸಿ, ಸೇತುಬಂಧನ ಮಾಡಿದೆ. ಹಿಂದೆ, ಎಂದರೆ, ಮಹಾಪ್ರಳಯವಾದ ಬಳಿಕ, ಎಲ್ಲೆಲ್ಲೂ ನೀರೇ ಆಗಿದ್ದಾಗ, ನೀನು ಆ ಕಡಲಿನಲ್ಲಿ ಪುಟ್ಟಶಿಶುವಾಗಿ ಆಲದೆಲೆಯ ಮೇಲೆ ಮಲಗಿದ್ದೆ\!

ದೇವಾಸುರರರಿಂದ ಕಡಲನ್ನು ಕಡೆಯಿಸಿದಾಗ, ಕಡಗೋಲಾಗಿ ಉಪಯೋಗಿಸಿದ ಮಂದರಪರ್ವತದ ತಳದಲ್ಲಿ ನೀನು ಆಮೆಯಾಗಿ ಅದರ ತಳದಲ್ಲಿ ನಿಂತು, ಅದಕ್ಕೆ ಆಸರೆಕೊಟ್ಟು, ಕಡೆಯುವುದನ್ನು ಸುಸೂತ್ರಗೊಳಿಸಿದೆ\!

ತಟಕ್ಕನೆ ಅಡ್ಡಿಮಾಡಲುಬಂದ ಮಾಲಿ ಸುಮಾಲಿ \(ಅಥವಾ, ಮಹಾಮಾಲಿ\) ಎಂಬ ಪಶುಸಮಾನಾರಾದ ರಾಕ್ಷಸರನ್ನು ನೀನು ಸಂಹರಿಸಿದೆ\!

ನಿನ್ನ ವಿಶಾಲವಾದ ಕೈಗಳಲ್ಲಿ ದಿವ್ಯಾಸ್ತ್ರಗಳನ್ನು ಧರಿಸಿದೆ. ಅವುಗಳನ್ನು ಅದ್ಭುತಚಳಕದಿಂದ ದುಷ್ಟನಿಗ್ರಹ ಮಾಡಲು ಪ್ರಯೋಗಿಸುವ ಮಾಯನೇ ನೀನು\!

ನಿನ್ನ ಆಶ್ಚರ್ಯಾದ್ಭುತಶಕ್ತಿಗಳನ್ನು ಯಾರಿಂದ ಪರಿಗಣಿಸಲು ಸಾಧ್ಯವಾದೀತು?



೪೦

೨೯.ಪರತ್ತಿಲುಮ್ ಪರತ್ತೈಯಾದಿ ಪೌವನೀರಣೈಕ್ಕಿಡನ್ದು

ಉರತ್ತಿಲುಮೊರುತ್ತಿತನ್ನೈ ವೈತ್ತುಹನ್ದದನ್ಱಿಯುಮ್

ನರತ್ತಿಲುಮ್ ಪಿಱತ್ತಿನಾದ ಞಾನಮೂರ್ ತ್ತಿಯಾಯಿನಾಯ್

ಒರುತ್ತರುಮ್ ನಿನಾದು ತನ್ಮೈಯಿನ್ನದೆನ್ನವಲ್ಲರೇ

ಪರತ್ತಿಲುಮ್=ಪರದಲ್ಲಿಯೂ, ಪರತ್ತೈ=ಪರವನ್ನು, ಆದಿ=ಮೊದಲಲ್ಲಿ ಆಗಿ, ಪೌವನೀರ್=ಕಡಲಲ್ಲಿ, ಅಣೈಕ್ಕಿಡನ್ದು=ಪವಡಿಸಿ ಯೋಗನಿದ್ದೆಮಾಡಿ, ಉರತ್ತಿಲುಮ್=ವಕ್ಷಸ್ಥಲದಲ್ಲಿ, ಒರುತ್ತಿತನ್ನೈ=ಅಸದೃಶಳಾದವಳನ್ನು, ವೈತ್ತು=ಇಟ್ಟುಕೊಂಡು, ಉಹನ್ದು=ಸಂತೋಷಿಸುವುದು, ಅನ್ಱಿಯುಮ್=ಅಲ್ಲದೆಯೂ, ನರತ್ತಿಲುಮ್=ಮಾನವ ಕುಲದಲ್ಲೂ, ಪಿಱತ್ತಿ=ಜನ್ಮವೆತ್ತುತ್ತೂ, ಹುಟ್ಟುತ್ತೀ, ನಾದ=ನಾಥನೇ, ಞಾನಮೂರ್ ತ್ತಿಯಾಯಿನಾಯ್=ಜ್ಞಾನವೇ ಮೂರ್ತಿವೆತ್ತವನೇ, ಒರುತ್ತರುಮ್=ಯಾರೊಬ್ಬರೂ, ನಿನಾದು=ನಿನ್ನ, ತನ್ಮೈ=ಸ್ವಭಾವ, ಇನ್ನದು=ಇಂಥಾದ್ದು, ಎನ್ನವಲ್ಲರೇ=ಎನ್ನಬಲ್ಲರೇ?

ಪರಕ್ಕೂ ಪರನಾಗಿರುವ ಆದಿಯಾಗಿ, ಕಡಲಲ್ಲಿ ಪವಡಿಸಿ ಯೋಗನಿದ್ದೆ ಮಾಡಿ ವಕ್ಷಸ್ಥಲದಲ್ಲಿ ಅಸದೃಶಳಾದವಳನ್ನು ಇಟ್ಟುಕೊಂಡು ಸಂತೋಷಿಸುವುದು ಮಾತ್ರವಲ್ಲದೆ, ಒಂದೊಂದ ನರದೇಹದಲ್ಲಿಯೂ ಸೇರಿ ಹುಟ್ಟುತ್ತೀ, ನಾಥ, ಜ್ಞಾನವೇ ಮೂರ್ತಿವೆತ್ತವನೇ, ಯಾರೊಬ್ಬನಿಂದಲೂ ನಿನ್ನ ಸ್ವಭಾವ ಎಂಥಾದ್ದು ಎಂದು ಹೇಳಲಾದೀತೇ?\(೨೯\)

ಆೞ್ವಾರರು ಹೇಳುತ್ತಾರೆ: ಭಗವಂತ,ನೀನು ಪರಕ್ಕೂ ಪರನಾದ ಪರಾತ್ಮರನು ಹಾಲ್ಗಡಲಲ್ಲಿ ನೀನು ಶೇಷಶಯನದಲ್ಲಿ ಪವಡಿಸಿಯೋಗನಿದ್ದೆಯಲ್ಲಿ ತೊಡಗಿರುವವನು. ಅಸದೃಶಳಾದ ಶ್ರೀದೇವಿಗೆ ನಿನ್ನವಕ್ಷಸ್ಥಲದಲ್ಲಿ ಆಶ್ರಯಕೊಟ್ಟಿರುವೆ. ಅದರಿಂದ ನಿನಗೆ ಆಶ್ರಿತರಕ್ಷಕನೆಂಬ ಸಂತೋಷ. ಅಷ್ಟರಿಂದಲೇ ನೀನು ತೃಪ್ತನಾಗುವುದಿಲ್ಲ. ನಿರ್ಲಿಪ್ತನಾಗುರುವುದಿಲ್ಲ. ಒಂದೊಂದು ನರದೇಹದಲ್ಲೂ ನೀನು ಅಂತರಾತ್ಮನಾಗಿ ಸೇರಿಕೊಳ್ಳುತ್ತೀ. ಅವರ ಮಾಳ್ಕೆಗಳಿಗೆ ಸಾಕ್ಷಿಯಾಗಿರುತ್ತೀ. ನೀನು ಎಲ್ಲ ಜೀವಕೋಟಿಗೂ ನಾಥನು. ಜ್ಞಾನಮೂರ್ತಿಯೇ ನೀನು. ನಿನ್ನ ಸ್ವಭಾವ ಅತಿವಿಶಿಷ್ಟವಾದದ್ದು, ಅತಿಶಯವಾದದ್ದು, ಅಪರೂಫವಾದದ್ದು. ಅದರ ಹಿರಿಮೆ ಇಂಥಾದ್ದು ಎಂದು ಯಾವೊಬ್ಬನೂ ಹೇಳಲಾರ.



೪೧

೩೦. ವಾನಹಮುಮ್ ಮಣ್ಣಹಮುಮ್ ವೆಱ್ ಪುಮೋೞ್ ಕಡಲ್ ಹಳುಮ್

ಪೋನಹಂಜೆಯ್ದಾಲಿಲೈತ್ತುಯಿನ್ಱ ಪುಣ್ಡರೀಕನೇ

ತೇನಹಂಜೆಯ್ದಣ್ಣಱು ಮಲರ್ ತ್ತುೞಾಯ್ ನನ್ ಮಾಲೈಯಾಯ್

ಕೂನಹಂ ಪುಹತ್ತೆಱಿತ್ತ ಕೊಟ್ರವಿಲ್ಲಿಯಲ್ಲೈಯೇ



ವಾನಹಮುಮ್=ಮೇಲಣ ಲೋಕಗಳನ್ನೂ, ಮಣ್ಣಹಮುಮ್=ಭೂಲೋಕವನ್ನೂ, ಏೞ್ ವೆಱ್ ಪುಮ್=ಏಳುಕುಲಪರ್ವತಗಳನ್ನೂ, ಪೋನಹಂಜೆಯ್ದು=ಕಳೆದುಹೋದ ಲೋಕಗಳನ್ನಾಗಿ ಮಾಡಿ\(ನುಂಗಿಬಿಟ್ಟು\), ಆಲಿಲೈತ್ತುಯಿನ್ಱ=ಆಲದೆಲೆಯಲ್ಲಿ ಪವಡಿಸಿ ನಿದ್ರಿಸುವ, ಪುಣ್ಡರೀಕನೇ=ಪುಣ್ಡರೀಕನೇ, ತೇನ್ ಶೆಯ್ ಅಹಮ್=ಜೇನು ತುಂಬಿದ್ದೂ, ತಣ್=ತಂಪಾದದ್ದೂ \(ಮನೋಹರವಾದದ್ದೂ\), ನಱು=ಪರಿಮಲದಿಂದ ತುಂಬಿದ್ದೂ ಆದ, ಮಲರ್ ತುೞಾಯ್=ಅರಳಿದ ತುಲಸಿಯ, ನಲ್ ಮಾಲೈಯಾಯ್=ಶ್ರೇಷ್ಠವಾದ ಮಾಲೆಯನ್ನು ಧರಿಸಿದವನೇ, ಕೂನ್=ಬಗ್ಗಿದ,ಗೂನಾದ, ಅಹಮ್ ಪುಹ=ಅಹಂಕಾರವನ್ನು ಭೇದಿಸುವಂತೆ, ತೆಱಿತ್ತ=ಠೇಂಕಾರ ಮಾಡುವ, ಕೊಟ್ರವಿಲ್ಲಿ=ಜಯಗಳಿಸುವ ಬಿಲ್ಲಾಳು\(ಬಿಲ್ಲಿನ ನಿಪುಣನು\), ಅಲ್ಲೈಯೇ=ನೀನು ಅಲ್ಲವೇ\!

ಮೇಲಣ ಲೋಕಗಳನ್ನೂ ಭೂಲೋಕವನ್ನೂ ಏಳುಕುಲಪರ್ವತಗಳನ್ನೂ ಏಳು ಕಡಲುಗಳನ್ನೂ ನುಂಗಿಬಿಟ್ಟು ಆಲದೆಲೆಯಲ್ಲಿ ಪವಡಿಸಿ ಯೋಗನಿದ್ರೆ ಮಾಡುವ ಪುಂಡರೀಕನೇ, ಜೇನು ಸುರಿಸುವ ಮನೋಹರವಾದ ಪರಿಮಳಿಸುವ ಅರಳಿದ ಒಳ್ಳೆಯ ತುಲಸಿಯ ಮಾಲೆಯನ್ನು ಧರಿಸಿದವನೇ, ಮನದಲ್ಲಿ ಎಡೆಮಾಡಿಕೊಂಡಿರುವ ಅಹಂಕಾರವನ್ನು ಭೇದಿಸುವಂತೆ ಠೇಂಕಾರ ಮಾಡುವ ಜಯಗಳಿಸುವ ಬಿಲ್ಲಾಳೇ, ನೀನು ಅಲ್ಲವೇ? \(೩೦\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಅದ್ಭುತಕಾರಿಯಾದ ಲಯಕರ್ತ\! ನೀನುಸೃಷ್ಟಿಸಿದ್ದೆಲ್ಲವನ್ನೂ ಲಯಗೊಳಿಸಿ, ನಿರ್ಲಿಪ್ತನಾಗಿ ಆಲದೆಲೆಯಲ್ಲಿ ಪವಡಿಸಿ ಯೋಗನಿದ್ರೆಮಾಡುತ್ತೀ. ಅತ್ಯಂತ ಕೋಮಲ ಸುಂದರನು ನೀನು. ದಿವ್ಯಸೊಬಗು ಪರಿಮಳಗಳಿಂದ ಕೂಡಿದ ಮನೋಹರವಾದ ತುಲಸಿಯ ಹಾರವನ್ನು ಧರಿಸುತ್ತೀ. ಮನದಲ್ಲಿ ಸ್ಥಿರವಾಗಿ ಎಡೆಮಾಡಿಕೊಂಡಿರುವ ಅಹಂಕಾರವನ್ನು ಭೇದಿಸುವಂತೆ ನಿನ್ನ ಬಿಲ್ಲನ್ನು ಠೇಂಕಾರ ಮಾಡುತ್ತೀ. ನಿನ್ನ ಆ ಬಿಲ್ಲಿನಿಂದ ಜಯಗಳಿಸುವ ಆಶ್ಚರ್ಯಕಾರಕವಾದ ಬಿಲ್ಲಾಳು ನೀನು\!



೩೧. ಕಾಲನೇಮಿಕಾಲನೇ ಕಣಕ್ಕಿಲಾದ ಕೀರ್ತಿಯಾಯ್

ಞಾಲಮೇೞುಮುಣ್ಡುಪಣ್ಡು ಓರ್ ಪಾಲನಾಯ ಪಣ್ಬನೇ

ವೇಲೈ ವೇವವಿಲ್ ವಳೈತ್ತ ವೆಲ್ ಶಿನತ್ತ ವೀರ, ನಿನ್

ಪಾಲರಾಯಪತ್ತರ್ ಚಿತ್ತಮ್ ಮುತ್ತಿಶೆಯ್ಯು ಮೂರ್ತ್ತಿಯೇ



೪೨

ಕಾಲನೇಮಿ=ಕಾಲನೇಮಿಗೆ, ಕಾಲನೇ=ಯಮಸ್ವರೂಪನೇ,ಕಣಕ್ಕೂ ಇಲಾದ=ಲೆಕ್ಕ ಮಾಡಲಾಗದಷ್ಟು, ಕೀರ್ತ್ತಿಯಾಯ್=ಕೀರ್ತಿಯುಳ್ಳವನೇ, ಞಾಲಮ್=ಲೋಕಗಳು, ಏೞುಮ್=ಏಳನ್ನೂ, ಉಣ್ಡು=ಕಬಳಿಸಿ, ಪಣ್ಡು=ಹಿಂದೆ, ಓರ್=ಸಾಟಿಯಿಲ್ಲದ, ಪಾಲನ್ ಆಯ=ಬಾಲನಾದ, ಪಣ್ಬನೇ=ಆಶ್ಚರ್ಯಕಾರಿಯೇ, ವೇಲೈ=ಕಡಲನ್ನು, ವೇವ=ಕುದಿಯುವಂತೆ, ಬೆಂದು ಬತ್ತುವಂತೆ, ವಿಲ್ ವಿಳೈತ್ತ=ಬಿಲ್ಲನ್ನು ಬಗ್ಗಿಸಿದ, ವೆಲ್=ಎದುರಾಳಿಗಳನ್ನು ಗೆಲ್ಲುವ, ಶಿನತ್ತ=ರೋಷವುಳ್ಳ, ವೀರ=ವೀರನೇ, ನಿನ್=ನಿನ್ನ, ಪಾಲರ್ ಆಯ=ಬಾಲರೇ ಆಗಿರುವ, ಪತ್ತರ್=ಭಕ್ತರ, ಚಿತ್ತಮ್=ಚಿತ್ತವನ್ನು, ಮುತ್ತಿಶೆಯ್ಯುಮ್=ಮುಕ್ತಿಗೊಳಿಸುವ, ಮೂರ್ತ್ತಿಯೇ=ಮೂರ್ತಿಯೇ



ಕಾಲನೇಮಿಗೆ ಕಾಲಸ್ವರೂಪನೇ, ಲೆಕ್ಕಿಸಲಾಗದಷ್ಟು ಕೀರ್ತಿಯುಳ್ಳವನೇ, ಹಿಂದೆ ಏಳುಲೋಕಗಳನ್ನೂ ಕಬಳಿಸಿ ಸಾಟಿಯಿಲ್ಲದ ಬಾಲಕನಾದ ವಿಸ್ಮಯಕಾರಿಯೇ, ಕಡಲನ್ನು ಬೆಂದುಬತ್ತುವಂತೆ ಬಿಲ್ಲನ್ನು ಬಗ್ಗಿಸಿದ ಗೆಲ್ಲುವ ರೋಷವುಳ್ಳ ವೀರನೇ, ನಿನ್ನ ಮಕ್ಕಳೇ ಆಗಿರುವ ಭಕ್ತರ ಚಿತ್ತವನ್ನು ಮುಕ್ತಿಗೊಳಿಸುವ ಮೂರ್ತಿಯೇ\!\(೩೧\)



ಆೞ್ವಾರರು ಹೇಳುತ್ತಾರೆ: ಭಗವಂತ, ಕಾಲನೇಮಿ ಎಂಬ ರಾಕ್ಷಸನು ಕಪಟ ತಾಪಸಿಯ ವೇಷಧರಿಸಿ ಮುನಿಗಳ ನಡುವೆ ವಾಸಿಸುತ್ತಾ ಅವರ ತಪಸ್ಸು ಯಜ್ಞಾದಿ ಸತ್ಕರ್ಮಗಳಿಗೆ ಅಡ್ಡಿಪಡಿಸುತ್ತಿದ್ದ. ಅವನು ರಾವಣಾಸುರನಿಗೆ ಸೋದರಮಾವ. ಅವನು ತಾಟಕಿಯೊಡನೆ ದಂಡಕಾರಣ್ಯದಲ್ಲಿ ವಾಸವಾಗಿದ್ದ. ವಿಶ್ವಾಮಿತ್ರ ಮಹರ್ಷಿಗಳು, ನೀನು ಶ್ರೀರಾಮನಾಗಿ ಅವತರಿಸಿದಾಗ, ನಿನ್ನನ್ನು ಅವರೊಂದಿಗೆ ಕರೆದೊಯ್ದು, ತಾವು ನಡಸುತ್ತಿದ್ದ ಯಜ್ಞವನ್ನು ರಕ್ಷಿಸುವಂತೆ ನಿಯಮಿಸಿದರಲ್ಲವೇ? ಆಗ, ಅವರ ಹಿತಕ್ಕಾಗಿ, ಸತ್ಕರ್ಮಪಾಲನೆಗಾಗಿ, ತಾಟಕಿಯನ್ನೂ, ಅವಳ ಇತರ ರಾಕ್ಷಸ ಅನುಯಾಯಿಗಳನ್ನೂ ಕೊಂದೆಯಲ್ಲವೇ? ಆಗ, ಕಾಲನೇಮಿಯನ್ನು ಯಮಸದನಕ್ಕೆ ಅಟ್ಟಿದವನೂ ನೀನೇ.ನಿನ್ನ ರಾಮಾವತಾರದ ಮತ್ತು ಇತರ ಅವತಾರಗಳ ಕೀರ್ತಿ ಅಪಾರವಾದದ್ದು. ಅದನ್ನು ಲೆಕ್ಕಿಸಲು ಸಾಧ್ಯವೇ?

ನೀನು ಸೃಷ್ಟಿಯಾದದ್ದೆಲ್ಲವನ್ನೂ ಲಯಗೊಳಿಸಿದ ಬಳಿಕ ಸಾಟಿಯಿಲ್ಲದ ಮಗುವಾಗಿ ಕಡಲಲ್ಲಿ ಒಬ್ಬನೇ ನಿರ್ಲಿಪ್ತನಾಗಿ ಪವಡಿಸಿ, ವಿಸ್ಮಯಕಾರಿ ಎನಿಸಿಕೊಂಡೆ.

ನೀನು ಶ್ರೀರಾಮಾವತಾರಿಯಾದಾಗ, ನಿನ್ನ ಆಜ್ಞೆಯನ್ನು ಕಡಲು ಪಾಲಿಸಲಿಲ್ಲ. ನಿನ್ನ ಸೈನ್ಯಕ್ಕೂ ನಿನಗೂ ದಾರಿ ಕೊಡಲಿಲ್ಲ. ಆಗ ನೀನು ರೋಷಗೊಂಡು,. ನಿನ್ನ ಕೋದಂಡವನ್ನು ಹಿಡಿದು ಬಂದು ಬಾಣದಿಂದ ಕಡಲನ್ನೇ ಶೋಷಿಸಿಬಿಡುವುದಾಗಿ ಸಿದ್ಧವಾಗಿ ನಿಂತೆಯಲ್ಲವೇ?

ಆದರೆ, ನಿನ್ನ ಮಕ್ಕಳೇ ಆದ ನಿನ್ನ ಭಕ್ತರಲ್ಲಿ ನಿನಗೆ ಪರಮಪ್ರೇಮ. ಅವರ ಚಿತ್ತವನ್ನು ಶುದ್ಧಿಗೊಳಿಸಿ, ಅವರನ್ನು ಮುಕ್ತಿಗೊಯ್ಯುವಂಥ ಕಾರುಣ್ಯಮೂರ್ತಿ ನೀನಲ್ಲವೇ?



೪೩



೩೨.ಕುರಕ್ಕಿನಪ್ಪಡೈಕೊಡು ಕುರೈಕಡಲಿನ್ ಮೀದುಪೋಯ್

ಅರಕ್ಕರಙ್ಗರಙ್ಗ ವೆಂಜರನ್ದುರನ್ದವಾದಿ ನೀ

ಇರಕ್ಕಮಣ್ ಕೊಡುತ್ತವಱ್ ಕು ಇರುಕ್ಕವೊನ್ಱು ಮಿನ್ಱಿಯೇ

ಪರಕ್ಕವೈತ್ತಳನ್ದು ಕೊಣ್ಡ ಪಱ್ಬಪಾದನಲ್ಲೈಯೇ



ಕುರಙ್ಗು=ವಾನರರ, ಇನಮ್=ಸಮೂಹದ, ಪಡೈ=ಸೈನ್ಯವನ್ನು, ಕೊಡು=ತೆಗೆದುಕೊಂಡು, ಕುರೈ=ಘೋಷಿಸುತ್ತಿರುವ, ಕಡಲಿನ್=ಸಮುದ್ರದ, ಮೀದು=ಮೇಲೆ, ಪೋಯ್=ಹೋಗಿ, ಅಙ್ಗು=ಅಲ್ಲಿ, ಅರಕ್ಕರ್=ರಾಕ್ಷಸರು, ಅರಙ್ಗ=ನಾಶವಾಗುವಂತೆ, ವೆಮ್ ಶರಮ್=ತೀಕ್ಷ್ಣವಾದ ಬಾಣಗಳನ್ನು, ತುರನ್ದು=ಬಿಟ್ಟು\(ಪ್ರಯೋಗಿಸಿದ\), ಆದಿ=ಆದಿ ಪುರುಷನು, ನೀ=ನೀನೇ, ಇರಕ್ಕ=ಯಾಚಿಸಲು, ಮಣ್=ನೆಲವನ್ನು, ಕೊಡುತ್ತವಱ್ಕು=ದಾನವಾಗಿ ಕೊಟ್ಟವನಿಗೆ, ಇರುಕ್ಕ=ತಾನು ವಾಸಿಸಲು, ಒನ್ಱುಮ್=ಏನೊಂದೂ, ಇನ್ಱಿಯೇ=ಇಲ್ಲದಂತೆಯೇ, ಪರಕ್ಕ=ವಿಸ್ತಾರವಾಗಿ, ವೈತ್ತು=ಇಟ್ಟು, ಅಳನ್ದುಕೊಣ್ಡ=ಅಳೆದುಕೊಂಡ, ಪಱ್ಬಪಾದನ್=ಪದ್ಮಪಾದನು, ಅಲ್ಲೈಯೇ=ನೀನೇ ಅಲ್ಲವೇ?



ವಾನರ ಸಮೂಹದ ಪಡೆಯನ್ನು ತೆಗೆದುಕೊಂಡು ಘೋಷಿಸುವ ಕಡಲಿನ ಮೇಲೆ ಹೋಗಿ, ಅಲ್ಲಿ ರಾಕ್ಷಸರು ನಾಶವಾಗುವಂತೆ ತೀಕ್ಷ್ಣವಾದ ಬಾಣಗಳನ್ನು ಪ್ರಯೋಗಿಸಿದ ಆದಿಪುರುಷನು ನೀನೇ. ಯಾಚಿಸಿದಾಗ ನೆಲವನ್ನು ದಾನವಾಗಿಕೊಟ್ಟವನಿಗೆ ತಾನು ಇರಲು ಸಹ ಏನೊಂದೂ ಇಲ್ಲದಂತೆ ವಿಸ್ತಾರವಾಗಿ ಇಟ್ಟು ಅಳೆದುಕೊಂಡ ಪದ್ಮಪಾದನೂ ನೀನೇ ಅಲ್ಲವೇ? \(೩೨\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಆದಿಪುರುಷನು. ನೀನೇ ರಾಮಾವತಾರವನ್ನು ತಳೆದು, ಬಲುದೊಡ್ಡ ವಾನರಸೈನ್ಯದೊಡನೆ ಭೋರ್ಗರೆಯುವ ಕಡಲನ್ನು ದಾಟಿ ಲಂಕೆಗೆ ಹೋದೆ. ಅಲ್ಲಿ, ರಾವಣನೇ ಮೊದಲಾದ ರಾಕ್ಷಸರನ್ನೆಲ್ಲಾ ನಿನ್ನ ತೀಕ್ಷ್ಣವಾದ ಬಾಣಗಳಿಂದ ನಾಶಪಡಿಸಿದೆ. ಜಗತ್ತಿಗೆ ಅವರ ಕೋಟಲೆಯಿಲ್ಲದಂತೆ ಮಾಡಿದೆ.

ನೀನೇ ವಾಮನವಟುವಾಗಿಬಲಿಚಕ್ರವರ್ತಿಯನ್ನು ಮೂರುಹೆಜ್ಜೆ ನೆಲವನ್ನು ಯಾಚಿಸಿದೆ. ಅವನು ಅದನ್ನು ದಾನ ಮಾಡಿದ ಬಳಿಕ, ಅದನ್ನು ಅಳೆದುಕೊಳ್ಳುವುದಕ್ಕೆ ನೀನು ತ್ರಿವಿಕ್ರಮನಾಗಿ ಬೆಳೆದೆ. ದಾನಮಾಡಿದವನಿಗೇ ನಿಲ್ಲಲುಸ್ಥಳವಿಲ್ಲದಂತೆ ನಿನ್ನ ಪದ್ಮಪಾದವನ್ನು ವಿಸ್ತರಿಸಿ ಹರಡುತ್ತಾ ಇಡಿಯ ಭೂಮಂಡಲವನ್ನೆಲ್ಲ ನಿನ್ನ ಒಂದೇ ಹೆಜ್ಜೆಯಿಂದ ಅಳೆದುಬಿಟ್ಟವನು ನೀನೇ\!



೩೩.ಮಿನ್ನಿಱತ್ತೆಯಿಟ್ರರಕ್ಕನ್ ವೀೞ ವೆಂಜರನ್ತುರನ್ದು

ಪಿನ್ನವಱ್ ಕರುಳ್ ಪುರಿನ್ದು ಅರಶಳಿತ್ತ ಪೆಟ್ರಿಯೋಯ್

ನನ್ನಿಱತ್ತೊರಿನ್ ಶೊಲೇೞೈ ಪಿನ್ನೈಕೇಳ್ವ ಮುನ್ನುಶೀರ್

ಪೊನ್ನಿಱತ್ತ ವಣ್ಣನಾಯ ಪುಣ್ಡರೀಕನಲ್ಲೈಯೇ



ಮಿನ್ ನಿಱತ್ತು=ಮಿಂಚಿನಂತೆ ಹೊಳೆಯುವ , ಮಿಂಚಿನ ಬಣ್ಣದ, ಎಯಿಱು=ಹಲ್ಲುಗಳುಳ್ಳ, ಅರಕ್ಕನ್=ರಾಕ್ಷಸನು

೪೪

ವೀೞ=ಮಡಿಯುವಂತೆ, ವೆಮ್ ಶರಮ್=ತೀಕ್ಷ್ಣವಾದ ಬಾಣವನ್ನು, ತುರನ್ದು=ಪ್ರಯೋಗಿಸಿ, ಪಿನ್ನವಱ್ಕು=ಅವನ ತಮ್ಮನಿಗೆ, ಅರುಳ್ ಪುರಿನ್ದು=ಕೃಪೆತೋರಿ, ಅರಶು ಅಳಿತ್ತ=ಪಟ್ಟವನ್ನು ಕಟ್ಟಿದ, ಪೆಟ್ರಿಯೋಯ್=ಹಿರಿಮೆಯನ್ನುಳ್ಳವನೇ, ನಲ್ ನಿಱತ್ತು=ಆಕರ್ಷಕವಾದ ಬಣ್ಣದ, ಓರ್=ಸಾಟಿಯಿಲ್ಲದ, ಇನ್=ಮಧುರವಾದ, ಇನಿದಾದ, ಶೊಲ್=ಮಾತಿನ, ಏೞೈ=ಭಕ್ತಳಾದ, ಪಿನ್ನೈ=ನಪ್ಪಿನ್ನಿದೇವಿಯ, ಕೇಳ್ವ=ನಾಥನೇ, ಮನ್ನು=ಶಾಶ್ವತವಾದ, ಶೀರ್=ಕೀರ್ತಿಯುಳ್ಳವನೇ, ಪೊನ್ ನಿಱತ್ತ=ಚಿನ್ನದ ಬಣ್ಣದ, ವಣ್ಣನ್=ಬಣ್ಣದವನು, ಆಯ=ಆಗಿರುವ, ಪುಣ್ಡರೀಕನ್=ಪುಂಡರೀಕನು, ಅಲ್ಲೈಯೇ=ಅಲ್ಲವೇ\!



ಮಿಂಚಿನ ಬಣ್ಣದ ಹಲ್ಲುಗಳುಳ್ಳ ರಾಕ್ಷಸನು ಮಡಿಯುವಂತೆ ತೀಕ್ಷ್ಣವಾದ ಬಾಣವನ್ನು ಪ್ರಯೋಗಿಸಿ, ಅವನ ತಮ್ಮನಿಗೆ ಕೃಪೆತೋರಿ ಪಟ್ಟವನ್ನು ಕಟ್ಟಿದ ಹಿರಿಮೆಯುಳ್ಳವನೇ, ಸೊಬಗಿನ ಬಣ್ಣದ ಇನಿದಾದ ಸಾಟಿಯಿಲ್ಲದ ಮಾತಿನ ಭಕ್ತಳಾದ ನಪ್ಪಿನ್ನಿದೇವಿಯ ನಾಥನೇ, ಶಾಶ್ವತವಾದ ಕೀರ್ತಿಯುಳ್ಳವನೇ, ಹೊಂಬಣ್ಣದ ಪುಂಡರೀಕಾಕ್ಷನು ನೀನೇ ಅಲ್ಲವೇ?\(೩೩\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನಿನ್ನ ಹಿರಿಮೆ ಅತಿಶಯವಾದದ್ದು. ನೀನು ದುಷ್ಟರನ್ನು ನಿಗ್ರಹಿಸುವುದೂ ಶಿಷ್ಟರನ್ನು ರಕ್ಷಿಸುವುದೂ ನಿನ್ನ ಸೌಲಭ್ಯವೇ. ಕ್ರೌರ್ಯವನ್ನು ತೋರುವ ಕಡೆ ನೀನು ನಿಸ್ಸಂಕೋಚವಾಗಿ ಕ್ರೂರಿಯಾಗುತ್ತೀ. ಕೃಪೆತೋರುವ ಪ್ರಸಂಗಗಳಲ್ಲಿ ನಿನ್ನ ಕೃಪೆಯೂ ಮಿತಿಮೀರಿದ್ದು. ರಾವಣನನ್ನು ವಧಿಸುವಾಗ ನೀನು ನಡೆದುಕೊಂಡ ಬಗೆಯನ್ನೂ, ಅವನ ತಮ್ಮನಾದ ವಿಭೀಷಣನಿಗೆ ಪಟ್ಟುಕಟ್ಟುವಾಗ ನೀನು ತೋರಿಸಿದ ಕೃಪೆಯನ್ನೂ ನಿನ್ನ ಹಿರಿಮೆಗೆ ನಿದರ್ಶನವಾಗಿ ತೆಗೆದುಕೊಳ್ಳಬಹುದಲ್ಲವೇ?

ನಿನ್ನ ಕೀರ್ತಿ ಅಚಲವಾದದ್ದಿ, ಶಾಶ್ವತವಾದದ್ದು, ದಿವ್ಯಸುಂದರ ವಿಗ್ರಹನಾದ ಪುಂಡರೀಕಾಕ್ಷನೇ ನೀನು\!



೩೪.ಆದಿಯಾದಿಯಾದಿನೀ ಒರಣ್ಡಮಾದಿಯಾದಲಾಲ್

ಶೋದಿಯಾದ ಶೋದಿನೀ ಅದುಣ್ಮೈಯಿಲ್ ವಿಳಙ್ಗಿನಾಯ್

ವೇದಮಾಹಿ ವೇಳಿವಿಯಾಹಿ ವಿಣ್ಣಿನೋಡು ಮಣ್ಣುಮಾಯ್

ಆದಿಯಾಹಿಯಾಯನಯ ಮಾಯಮೆನ್ನಮಾಯಮೇ



ಆದಿ ಆದಿ ಆದಿ ನೀ=ನೀನು ಮೂರು ಬಗೆಯಲ್ಲೂ ಆದಿಯಾಗಿರುವೆ, ಓರ್=ಒಂದು, ಅಣ್ಡಮ್=ಅಂಡಕ್ಕೆ, ಆದಿ=ಆದಿ, ಆದಲಾಲ್=ಆದ್ದರಿಂದ, ಶೋದಿಯಾದ=ಪರೀಕ್ಷಿಸಿ ಕಂಡುಹಿಡಿಯಲಾಗದ, ಶೋದಿ ನೀ=ಜ್ಯೀತಿಸ್ವರೂಪನು ನೀನು, ಅದು=ಆ ವಿಷಯ\(ಜ್ಯೋತಿರೂಪವು\), ಉಣ್ಮೈಯಿಲ್=ಸತ್ಯವಾಗಿಯೂ, \(ಸತ್ಯವಾದ್ದರಿಂದ\), ವಿಳಙ್ಗಿನಾಯ್=ಬೆಳಗುತ್ತೀಯೆ, ವೇದಮ್ ಆಹಿ=ವೇದಸ್ವರೂಪನಾಗಿ, ವೇಳ್ವಿ ಆಹಿ=ಯಜ್ಞಗಖಾಗಿ, ವಿಣ್ಣಿನೋಡು=ಆಕಾಶದೊಡನೆ, ಮಣ್ಣುಮ್ ಆಯ್=ಭೂಮಿಯೂ ಆಗಿ, ಆದಿ ಆಹಿ=ಆದಿ ಆಗಿ, ಆಯನ್ ಆಯ=ಗೋವಳು ಆದ, ಮಾಯಮ್=ಆಶ್ಚರ್ಯವು, ಎನ್ನ ಮಾಯಮೇ=ಎಂಥ ಮಾಯೆಯೋ?



ನೀನು ಮೂರುಬಗೆಯಲ್ಲೂ ಆದಿ ಆಗಿ, ಒಂದು ಅಂಡಕ್ಕೇ ಆದಿ ಆದ್ದರಿಂದ ನಿನ್ನನ್ನು ಪರೀಕ್ಷಿಸಲಾಗದ ಜ್ಞಾನಜ್ಯೋತಿಯಾಗಿ, ಪ್ರತ್ಯಕ್ಷವಾಗಿಯೂ ಬೆಳಗುತ್ತೀ. ನೀನು ವೇದಸ್ವರೂಪನು, ಯಜ್ಞಸ್ವರೂಪನು ಆಗಿದ್ದೀ. ಆಕಾಶವೂ ಭೂಮಿಯೂ ಆಗಿದ್ದೀ. ಆದಿಯೂ ಆಗಿದ್ದೀ, ಗೋವಳನೂ ಆಗಿದ್ದೀ. ನಿನ್ನ ಈ ವಿಚಿತ್ರವನ್ನು ಎಂಥ ಮಾಯೆ ಎನ್ನಬೇಕೋ\!\(೩೪\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಸಂಕಲ್ಪ ಮಾಡುತ್ತೀ; ಸಂಕಲ್ಪಕ್ಕೆ ಕಾರಣನು ನೀನೇ; ಸಂಕಲ್ಪಿಸುವ ವಸ್ತುವೂ ನೀನೇ; ಅದನ್ನು ಮಾಡಿ ಮುಗಿಸುವವನೂ ನೀನೇ. ಆದ್ದರಿಂದ ನೀನು ಮೂರುರೀತಿಯಲ್ಲೂ ಆದಿಯೇ. ಇಡಿಯ ಬ್ರಹ್ಮಾಂಡಕ್ಕೆ ನೀನೇ ಕಾರಣ ಪುರುಷ. ಅಖಂಡವಾದ ಜ್ಞಾನಸ್ವರೂಪ ನೀನೇ. ಅನಂತರ, ಪ್ರತ್ಯಕ್ಷವಾದ ಜ್ಯೋತಿಸ್ವರೂಪನೂ ಆಗಿ-ಸೂರ್ಯದೇವನೇ ಆಗಿ ಬೆಳಗುತ್ತೀಯೆ.

ಭಗವಂತ, ನಿನ್ನನ್ನು ಬಗೆಬಗೆಯಾಗಿ ವರ್ಣಿಸಿ ವಿವರಿಸುವ ವೇದಗಳೂ ನೀನೇ. ನಿನ್ನನ್ನು ಪಡೆಯಲು ನಡಸುವ ಯಜ್ಞವೂ ನೀನೇ, ಆಕಾಶವೂ ನೀನೇ, ಭೂಮಿಯೂ ನೀನೇ. ಇಡಿಯ ಸೃಷ್ಟಿಯೇ ನೀನು. ಆ ಸೃಷ್ಟಿಗೆಲ್ಲ ಕಾರಣನೂ ನೀನೇ. ಬಾಲಕನಾಗಿ ದಿವ್ಯಾದ್ಭುತ ಸಾಹಸಗಳನ್ನೆಸಗಿದ ಗೋವಳನೂ ನೀನೇ. ಹೀಗೆ, ನಿನ್ನ ಸ್ವಭಾವ ಎಷ್ಟು ವಿಚಿತ್ರವೋ ಎಷ್ಟು ವಿಸ್ಮಯಕರವೋ\! ಅದನ್ನು ಎಂಥ ಮಾಯೆ ಎನ್ನಬೇಕು?



೩೫.ಅಮ್ಬುಲಾವು ಮೀನುಮಾಹಿ ಆಮೈಯಾಹಿ ಯಾೞಿಯಾರ್

ತಮ್ಬಿರಾನುಮಾಹಿ ಮಿಕ್ಕದನ್ಬು ಮಿಕ್ಕದನ್ಱಿಯುಮ್

ಕೊಮ್ಬರಾವುನುಣ್ ಮರುಙ್ಗುಲ್ ಆಯರ್ ಮಾದರ್ ಪಿಳ್ಳೈಯಾಯ್

ಎಮ್ಬಿರಾನುಮಾಯವಣ್ಣಮ್ ಎನ್ ಕೊಲೋ ವೆಮ್ಮೀಶನೇ



ಅಮ್ಬು=ನೀರಿನಲ್ಲಿ, ಉಲಾವು=ಹರಡಿರುವ, ಮೀನುಮ್=ಮೀನು, ಆಹಿ=ಆಗಿ, ಆಮೈ=ಆಮೆ, ಆಹಿ=ಆಗಿ, ಆೞಿಯಾರ್ ತಮ್=ಚಕ್ರಾಯುಧದ, ಪಿರಾನುಮ್ ಆಹಿ=ಒಡೆಯನೂ ಆಗಿ, ಮಿಕ್ಕದು=ಅತಿಶಯವಾದ, ಅನ್ಬುಮ್=ಪ್ರೇಮವೂ, ಮಿಕ್ಕದು=ಅತಿಶಯವಾದದ್ದು, ಅನ್ಱಿಯುಮ್=ಅಲ್ಲದೆಯೂ, ಕೊಮ್ಬು=ಬಿದಿರಿನಂತೆಯೂ, ಅರಾವು=ಹಾವಿನಂತೆಯೂ, ನುಣ್=ಸಣ್ಣನೆಯ \(ಸೂಕ್ಷ್ಮವಾದ\), ಮರುಙ್ಗುಲ್=ನಡುವಿನ, ಆಯರ್ ಮಾದರ್=ಗೊಲ್ಲತಿಯರ, ಪಿಳ್ಳೈ ಆಯ್=ಮಗನಾಗಿ, ಎಮ್ ಪಿರಾನುಮ್=ನಮ್ಮ ಸ್ವಾಮಿಯೂ, ಆಯ=ಆಗಿರುವವನ, ವಣ್ಣಮ್=ಸ್ವಭಾವವು , ರೀತಿಯು, ಎನ್ ಕೊಲೋ=ಎಂಥಾದ್ದೋ, ಎಮ್ ಈಶನೇ=ನಮ್ಮ ಈಶನೇ.

ನಮ್ಮ ಈಶನೇ, ನೀರಿನಲ್ಲಿ ವಿಸ್ತರಿಸಿ ಆಡುವ ಮೀನಾಗಿ, ಆಮೆಯಾಗಿ ಚಕ್ರಾಯುಧದ ಒಡೆಯನಾಗಿ, ಅತಿಶಯಪ್ರೇಮವಾಗಿ, ಯಾವ ಅತಿಶಯವೂ ಇಲ್ಲದ್ದಾಗಿ, ಬಿದಿರಿನಂತೆಯೂ ಹಾವಿನಂತೆಯೂ ಸಣ್ಣನೆಯ, ಸೂಕ್ಷ್ಮವಾದ ನಡುವಿನ ಗೊಲ್ಲಮಹಿಳೆಯರ ಮಗನಾಗಿ, ನಮ್ಮ ಸ್ವಾಮಿಯೂ ಆಗಿ ಇರುವ ನಿನ್ನ ಸ್ವಭಾವವೆಂಥಾದ್ದೋ?\(೩೫\)

ಆೞ್ವಾರರು ಹೇಳುತ್ತಾರೆ: ಭಗವಂತ, ಸರ್ವೇಶ್ವರನಾಗಿರುವ ನಿನ್ನ ಸ್ವಭಾವವನ್ನು ಹೀಗೆಯೇ ಎಂದು ಅರಿತುಕೊಳ್ಳುವುದಕ್ಕೆ ಸಾಧ್ಯವೇ ಇಲ್ಲವಲ್ಲ\! ನಿನ್ನ ಅವತಾರಗಳೆಂಥಾ

೪೬

ವಿಚಿತ್ರವಾದವು\! ನೀರಿನಲ್ಲಿ ಸುಳಿದಾಡಿಕೊಂಡು, ವಿಸ್ತರಿಸಿ ಆಡುವ ಮೀನು ಆಮೆಗಳ ರೂಪವನ್ನು ನೀನು ತಳೆದೆ. ಆದರೆ, ಆ ಪ್ರಾಣಿಗಳಿಂದ ಆಗದೆ ಇರುವ ಅದ್ಭುತಕಾರ್ಯಗಳನ್ನು ನಡಸಿ ತೋರಿಸಿದೆ. ಯಾರಿಂದಲೂ ಹಿಡಿದಿಟ್ಟುಕೊಳ್ಳಲಾಗದ ಮಹಾತೀಕ್ಷ್ಣವಾದ ಚಕ್ರಾಯುಧವನ್ನು ನಿನ್ನಸ್ವಾಧೀನಪಡಿಸಿಕೊಂಡು, ಅದಕ್ಕೆ ಒಡೆಯನೆನಿಸಿದೆ. ಅತಿಶಯವಾದ ಪ್ರೇಮಸ್ವರೂಪನಾಗಿ ಅವತರಿಸಿದೆ. ಸಾಮಾನ್ಯದಲ್ಲಿ ಅತ್ಯಂತಸಾಮಾನ್ಯವಾದೆ. ಸುಂದರಿಯರೂ ಯುವತಿಯರೂ ಆದ ಗೊಲ್ಲಮಹಿಳೆಯ ಮುದ್ದಿನಮಗನಾಗಿ ಬೆಳೆದೆ. ಹೀಗೆಲ್ಲ ವಿಚಿತ್ರ ವಿಚಿತ್ರವಾಗಿ ನಡೆದುಕೊಳ್ಳುವ ನಿನ್ನ ಸ್ವಭಾವವೆಂಥಾದ್ದೋ? ಅದನ್ನು ಕಂಡುಕೊಳ್ಳುವುದೆಂತೋ?



೩೬.ಆಡಹತ್ತಪೂಣ್ ಮುಲೈ ಅಶೋದೈಯಾಯ್ಚ್ಚಿ ಪಿಳ್ಳೆಯಾಯ್

ಶಾಡುಡೈತ್ತೋರ್ ಪುಳ್ಳದಾವಿ ಕಳ್ಳದಾಯ ಪೇಯ್ ಮಹಳ್

ವೀಡವೈತ್ತ ವೆಯ್ಯಕೊಙ್ಗೈ ಐಯಪಾಲಮುದುಶೆಯ್ದು

ಆಡಹಕ್ಕೈ ಮಾದರ್ ವಾಯ್ ಅಮುದಮುಣ್ಡದೆನ್ ಕೊಲೋ



ಆಡಹತ್ತ=ಚಿನ್ನದಿಂದ, ಪೂಣ್=ಸುತ್ತುವರಿದ, ಮುಲೈ=ಮೊಲೆಗಳ, ಅಶೋದೈ ಆಯ್ಚ್ಚಿ=ಯಶೋದೆ ಎಂಬ ಗೊಲ್ಲತಿಯ, ಪಿಳ್ಳೈ ಆಯ್=ಮಗನಾಗಿ, ಶಾಡು=ಶಕಟ\(ಬಂಡಿ\)ವನ್ನು, ಉದೈತ್ತು=ಒದೆದು, ಮುರಿದು, ಓರ್=ಒಂದು, ಪುಳ್ಳು=ಪಕ್ಷಿಯನ್ನು, ತಾವಿ=ನಾಶಪಡಿಸಿ, ಕಳ್ಳದು ಆಯ=ವಂಚಕಿ ಆಗಿರುವ, ಪೇಯ್ ಮಹಳ್=ರಾಕ್ಷಸಿಯ, ವೀಡ-ಹೊರಚೆಲ್ಲುವಂತೆ, ವೈತ್ತ=ಬಚ್ಚಿಟ್ಟಿರುವ, ವೈಯ=ಶಪಿಸತಕ್ಕ \(ದುಷ್ಟವಾದ\), ಕೊಙ್ಗೈ=ಮೊಲೆಯ, ಐಯಪಾಲ್=ಕೆಟ್ಟ ಹಾಲನ್ನು, ಅಮುದು ಶೆಯ್ದು=ಕುಡಿದು, ಆಡಹಮ್=ಚಿನ್ನದ, ಕೈ=ಕೈಯ, ಮಾದರ್=ಸುಂದರಿಯರ\(ನಾರಿಯರ\), ವಾಯ್ ಅಮುದಮ್=ಅಧರಾಮೃತವನ್ನು, ಉಣ್ಡದು=ನೀನು ಉಂಡದ್ದು, ಎನ್ ಕೊಲೋ=ಹೇಗೋ\(ಏನೆನ್ನುವುದೋ?\)

ಚಿನ್ನದಿಂದ ಸುತ್ತುವರಿದ ಮೊಲೆಗಳ ಯಶೋದೆಯೆಂಬ ಗೊಲ್ಲತಿಯ ಮಗನಾಗಿ,ಶಕಟವನ್ನು ಒದೆದು, ಒಂದು ಪಕ್ಷಿಯನ್ನು ನಾಶಪಡಿಸಿ, ವಂಚಕಿಯಾದ ರಾಕ್ಷಸಿ ತುಳುವಂತೆ ಬಚ್ಚಿಟ್ಟಿರುವ ವಿಷದ ಹಾಲನ್ನು ಕುಡಿದು, ನಾರಿಯರ ಅಧರಾಮೃತವನ್ನು ಉಂಡದ್ದು ಹೇಗೋ, ಏನೆನ್ನುವುದೋ?\(೩೬\)



ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಚಿನ್ನದ ಆಭರಣಗಳನ್ನು ತುಂಬ ಧರಿಸಿದ ಅದೃಷ್ಟವಂತಳಾದ ಯಶೋದೆಯೆಂಬ ಗೊಲ್ಲತಿಯ ಮಗನಾಗಿ ಬೆಳೆದೆ. ಆಗ, ನಿನ್ನ ಜನ್ಮಶತ್ರುವಾದ ಕಂಸನಿಂದ ಪ್ರೇರಿತನಾಗಿ ಬಂಡಿಯ ರೂಪವನ್ನು ತಳೆದು, ನಿನ್ನ ಮೇಲೆ ಹರಿದು ನಿನ್ನನ್ನು ಕೊಲ್ಲಲು ಬಂದ ಶಕಟಾಸುರನೆಂಬ ದುಷ್ಟರಾಕ್ಷಸನನ್ನು ನಿನ್ನಪುಟ್ಟ ಕಾಲಿನಿಂದಲೇ ಒದೆದು ಕೊಂದುಹಾಕಿದೆ. ಬಕಪಕ್ಷಿಯ ರೂಪವನ್ನು ತಳೆದು, ನಿನ್ನನ್ನು ನುಂಗಿಬಿಡಲೆಂದು ಬಂದ ಬಕಾಸುರನೆಂಬ ಇನ್ನೊಬ್ಬ ರಾಕ್ಷಸನ ಕೊಕ್ಕನ್ನು ಹಿಡಿದು ಸೀಳಿಕೊಂದು ಹಾಕಿದೆ. ಪೂತನಿ ಎಂಬ



೪೭

ವಂಚಕಿಯಾದ ರಾಕ್ಷಸಿಯು ಸುಂದರಿಯ ರೂಪವನ್ನು ತಳೆದುಬಂದಳು. ಅವಳು ತನ್ನ ಮೊಲೆಗಳಲ್ಲಿ ತುಳುಕುವಂತೆ ತುಂಬಿಟ್ಟುಕೊಂಡು ಬಂದಿದ್ದ ವಿಷದಹಾಲನ್ನು ಸಂತೋಷದಿಂದ ,ಆಶೆಯಿಂದ ಕುಡಿದು, ಅವಳ ಉಸಿರನ್ನ್ ಹೀರಿ ಕೊಂದುಹಾಕಿದೆ. ಗೋಕುಲದ ಎಲ್ಲ ನಾರಿಯರ ಮುದ್ದಿನಬಾಲಕನಾಗಿ, ಅವರ ಪ್ರೇಮವನ್ನು ಸೂರೆಗೊಂಡೆ. ಈ ನಿನ್ನ ಅದ್ಭುತಸಾಹಸಗಳನ್ನು ಹೇಗೆ ಮಾಡಿದೆಯೋ? ನಿನ್ನ ವಿಚಿತ್ರಶಕ್ತಿಯನ್ನು ಏನೆನ್ನುವುದೋ?



೩೭.ಕಾಯ್ ತ್ತ ನೀಳ್ ವಿಳಙ್ಗನಿಯುದಿರ್ತ್ತು ಎದಿರ್ ನ್ದ ಪೂಙ್ಗುರುನ್ದಮ್

ಶಾಯ್ ತ್ತು, ಮಾಪಿಳನ್ದಕೈತ್ತಲತ್ತ ಕಣ್ಣನೆನ್ಬರಾಲ್

ಆಯ್ ಚ್ಚಿ ಪಾಲೈಯುಣ್ಡು ಮಣ್ಣೈಯುಣ್ಡು ವೆಣ್ಣೈಯುಣ್ಡು, ಪಿನ್

ಪೇಯ್ ಚ್ಚಿ ಪಾಲೈಯುಣ್ಡು ಪಣ್ಡೋರೇನ ಮಾಯವಾಮನಾ

ಕಾಯ್ ತ್ತ=ಕಾಯಿಗಳು ತುಂಬಿ \(ಸಮೃದ್ಧಿಯಾಗಿ\) ನೀಳ್=ಎತ್ತರವಾಗಿ ಬೆಳೆದ, ವಿಳಙ್ಗನಿ=ಬೇಲದ ಹಣ್ಣುಗಳನ್ನು, ಉದಿರ್ ತ್ತು=ಉದುರಿಸಿ, ಎದಿರ್ ನ್ದ=ಎದುರುಬಿದ್ದ, ಪೂ=ಸುಂದರವಾದ, ಕುರುನ್ದಮ್=ಕಾಡುನಿಂಬೆಯಗಿಡದ ರಾಕ್ಷಸನನ್ನು, ಶಾಯ್ ತ್ತು=ಕೊಂದು, ಮಾ=ಕುದುರೆಯನ್ನು \(ಬಾಯನ್ನು\)ಪಿಳನ್ದ=ಸೀಳಿದ, ಕೊಂದ, ಕೈತ್ತಲತ್ತ=ಕೈಗಳನ್ನುಳ್ಳ, ಕಣ್ಣನ್ ಎನ್ಬರಾಲ್=ಕೃಷ್ಣ ಎಂಬವನಿಂದ, ಆಯ್ಚ್ಚಿ ಪಾಲೈ=ಗೊಲ್ಲತಿಯ ಹಾಲನ್ನು, ಉಣ್ಡು=ಉಣ್ಡು, ಮಣ್ಣೈ ಉಣ್ಡು=ಮಣ್ಣನ್ನು ತಿಂದು, ವೆಣ್ಣೆಯ್ ಉಣ್ಡು=ಬೆಣ್ಣೆಯನ್ನು ತಿಂದು, ಪಿನ್=ಅನಂತರ, ಪೇಯ್ ಚ್ಚಿ=ರಾಕ್ಷಸಿಯ, ಪಾಲೈ ಉಣ್ಡು=ಹಾಲನ್ನು ಕುಡಿದು, ಪಣ್ಡು=ಹಿಂದೆ, ಓರ್=ಅಸದೃಶವಾದ, ಎನಮ್=ವರಾಹನು, ಆಯ=ಆದ, ವಾಮನಾ=ವಾಮನನೇ.

ಕಾಯಿಗಳು ಸಮೃದ್ಧಿಯಾಗಿ ಎತ್ತರವಾಗಿ ಬೆಳೆದ ಬೇಲದ ಹಣ್ಣುಗಳನ್ನು ಉದುರಿಸಿ, ಎದುರುಬಿದ್ದ ಸುಂದರವಾದ ಕಾಡುನಿಂಬೆಯ ಗಿಡದ ರಾಕ್ಷಸನನ್ನು ಕೊಂದು, ಕುದುರೆಯ ಬಾಯನ್ನು ಸೀಳಿ ಕೊಂದ ಕೈಗಳನ್ನುಳ್ಳ ಕೃಷ್ಣನೆಂಬವನಿಂದ, ಗೊಲ್ಲತಿಯ ಹಾಲನ್ನುಂಡು, ಮಣ್ಣುಮುಕ್ಕಿ, ಬೆಣ್ಣೆಯನ್ನುಂಡು, ಅನಂತರ ರಾಕ್ಷಸಿಯ ಹಾಲನ್ನು ಕುಡಿದು, ಹಿಂದೆ ಅಸದೃಶವಾದ ವರಾಹನಾದ ವಾಮನನೇ.\(೩೭\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಕೃಷ್ಣನೆಂಬ ಹೆಸರಿನಿಂದ ಅವತರಿಸಿ ನಡಸಿದ ಅದ್ಭುತಸಾಹಸಗಳು ಅನೇಕವಿವೆ:

ಗೋವಳ ಬಾಲಕರ ಜೊತೆಯಲ್ಲಿ ನೀನು ದನಕರುಗಳ ಹಿಂದೆ ಕಾಡಿಗೆ ಹೋಗುತ್ತಿದ್ದಾಗ, ಒಂದು ಸಲ ಬೇಲದ ಮರಗಳ ತೋಪಿಗೆ ಬಂದಿರಿ. ಅಲ್ಲಿ, ಎತ್ತರವಾದ ಆ ಮರಗಳಲ್ಲಿ ಬೇಲದಹಣ್ಣು ಹಿಗಿದು ಬಿಟ್ಟಿತ್ತು. ಗೋವಳಬಾಲಕರಿಗೆ ಹಣ್ಣನ್ನು ತಿನ್ನಬೇಕೆಂದು ಆಶೆಯಾಯಿತು. ಆಗಲೇ, ವತ್ಸಾಸುರನೆಂಬ ರಾಕ್ಷಸನು ನಿನ್ನನ್ನು ಕೊಅಲ್ಲಬೇಕೆಂದು ಕರುವಿನ ರೂಪತಳೆದು ಅಲ್ಲಿಗೆ ಬಂದನು. ನೀನು, ಅವನನ್ನು ಅವನ ಹಿಂಗಾಲುಗಳಿಂದ



೪೮

ಹಿಡಿದು, ಗಿರಗಿರನೆ ತಿರುಗಿಸಿ, ಬಿರುಸಾಗಿ ಕವಣೆಯಂತೆ ಬೇಲದ ಮರಗಳ ಮೇಲಕ್ಕೆ ಎಸೆದುಬಿಟ್ಟೆ. ಇದರಿಂದ ಹಣ್ಣುಗಳು ಸಮೃದ್ಧಿಯಾಗಿ ಉದುರಿದುವಲ್ಲದೆ, ವತ್ಸಾಸುರನೂ ಸತ್ತುಹೋದನು. ಜೊತೆಗೆ, ಕಾಡು ನಿಂಬೆಯ ಗಿಡದಲ್ಲಿ ಅಡಗಿಹೊಂಚು ಕಾಯುತ್ತಿದ್ದ ಕಪಿತ್ಥಾಸುರನೂ ಸತ್ತನು.

ಇನ್ನೊಂದು ಸಲ. ಕೇಶಿ ಎಂಬ ರಾಕ್ಷಸನು ಕುದುರೆಯ ರೂಪವನ್ನು ತಳೆದು ನಿನ್ನನ್ನು ಕೊಲ್ಲಲೆಂದು ನಿನ್ನ ಮೇಲೆ ಬಾಯ್ತೆರೆದು ಬಂದನು. ನೀನು ಅವನ ಬಾಯನ್ನು ಹಿಡಿದು ಸೀಳಿ ಕೊಂದುಹಾಕಿದೆ.

ಈ ನಿದರ್ಶನಗಳು ನಿನ್ನ ಒಂದು ಬಗೆಯ ಸಾಹಸವನ್ನು ತೋರಿಸುತ್ತವೆ, ದಿಟ. ಆದರೆ, ನಿನ್ನ ಇನ್ನೊಂದು ಬಗೆಯ ವಿಸ್ಮಯಕಾರಕ ಸಾಹಸಗಳನ್ನು ಕೇಳು:

ನೀನು ನಂದಗೋಕುಲದಲ್ಲಿ ಯಶೋದೆಯ ಮಗನಾಗಿ, ಅವಳ ಹಾಲನ್ನುಂಡು ಬೆಳೆಯತೊಡಗಿದೆ. ಆಗಲೇ ನೀನು ಅಪಕೀರ್ತಿಗೆ ಗುರಿಯಾಗುವಂತೆ ಬೆಣ್ಣೆಯನ್ನುಂಡೆ. ಮಣ್ಣನ್ನುಂಡು ದೂರನ್ನು ತಂದೆ. ನಿನ್ನ ತಾಯಿ ಬೆದರಿಸಲು, ನೀನು ನಿನ್ನ ಬಾಯಿತೆರೆದು ಬಾಯೊಳಗಡೆ ಇಡಿಯ ಬ್ರಹ್ಮಾಂಡವನ್ನೇ ತೋರಿಸಿ ಅವಳಿಗೆ ಭಯವಿಸ್ಮಯಗಳನ್ನುಂಟು ಮಾಡಿದೆ. ವಂಚಕಿಯಾದ ಪೂತನಿಯ ವಿಷದ ಹಾಲನ್ನು ಕುಡಿದು, ಅವಳನ್ನೇ ಸಾಯಿಸಿದೆ.

ಕೃಷ್ಣಾವತಾರದ ನಿನ್ನ ವಿಸ್ಮಯಗಳು ಹೀಗಿರಲಾಗಿ, ಹಿಂದೆ ನೀನು ಅಸದೃಶವಾದ ವರಾಹನಾಗಿ ಹಿರಣ್ಯಾಕ್ಷನು ಕದ್ದೊಯ್ದ ಭೂಮಿಯನ್ನು ಉದ್ಧರಿಸಿದೆ. ವಾಮನವಟುವಾಗಿ ನೀನುಆಶ್ಚರ್ಯಕಾರಕನಾದೆ. ನಿನ್ನ ಈ ವಿಚಿತ್ರಗಳನ್ನು ಏನೆಂದು ತಿಳಿಯುವುದು? ಹೇಗೆಂದು ವರ್ಣಿಸುವುದು?



೩೮.ಕಡಙ್ಗಲನ್ದವನ್ ಕರಿ ಮರುಪ್ಪೊಶಿತ್ತೋರ್ ಪೊಯ್ ಹೈವಾಯ್

ವಿಡಙ್ಗಲನ್ದಪಾಮ್ಬಿನ್ ಮೇಲ್ ನಡಮ್ ಪಯಿನ್ಱನಾತನೇ

ಕುಡಙ್ಗಲನ್ದಕೂತ್ತನಾಯ ಕೊಣ್ಡಲ್ ವಣ್ಣತಣ್ಡುೞಾಯ್

ವಡಙ್ಗಲನ್ದ ಮಾಲೈಮಾರ್ಬ ಕಾಲನೇಮಿಕಾಲನೇ



ಕಡಮ್=ಮದಜಲದಿಂದ, ಕಲನ್ದ=ಕೂಡಿದ, ವನ್\(ವಲ್\)=ಬಲಶಾಯಿಯಾದ, ಕರಿ=ಆನೆಯ, ಮರುಪ್ಪು=ದಂತವನ್ನು, ಒಶಿತ್ತು=ಮುರಿದು, ಓರ್=ಒಂದು, ಪೊಯ್ ಹೈವಾಯ್=ಮಡುವಿನಲ್ಲಿ, ವಿಡಮ್=ವಿಷವನ್ನು, ಕಲನ್ದ=ಕೂಡಿಸಿದ, ಪಾಮ್ಬಿನ್ ಮೇಲ್=ಹಾವಿನ ಮೇಲೆ, ನಡಮ್=ನೃತ್ಯವನ್ನು, ವಯಿನ್ಱ=ನಡಸಿದ, ನಾಥನೇ=ಸ್ವಾಮಿಯೇ, ಕುಡಮ್ ಕಲನ್ದ=ಕೊಡದ ಜೊತೆಯಲ್ಲಿ, ಕೂತ್ತನಾಯ್=ಕುಣಿದವನೇ, ಕೊಣ್ಡಲ್=ಕಾರ್ಮುಗಿಲಿನ, ವಣ್ಣ=ಬಣ್ಣದವನೇ, ತಣ್ ತುೞಾಯ್=ಹಿತಕರವಾದ ತುಲಸಿಯೂ, ವಡಮ್ ಕಲನ್ದ=ಆಭರಣವೂ ಕೂಡಿದ, ಮಾಲೈ=ಮಾಲೆಯನ್ನು ಧರಿಸಿದ, ಮಾರ್ಬ=ಎದೆಯುಳ್ಳವನೇ, ಕಾಲನೇಮಿ ಕಾಲನೇ=ಕಾಲನೇಮಿಗೆ ಕಾಲಸ್ವರೂಪನೇ\!



ಮದಜಲದಿಂದ ಕೂಡಿದ ಬಲಿಷ್ಠವಾದ ಆನೆಯ ದಂತವನ್ನುಮುರಿದು. ಒಂದು ಮಡುವಿನಲ್ಲಿ



೪೯

ವಿಷವನ್ನು ಕೂಡಿಸಿದ ಹಾವಿನ ಮೇಲೆ ನೃತ್ಯವನ್ನು ನಡಸಿದ ನಾಥನೇ, ಕೊಡದ ಕುಣಿತವನ್ನಾಡಿದವನೇ, ಕಾರ್ಮುಗಿಲಿನ ಬಣ್ಣದವನೇ, ಹಿತಕರವಾದ ತುಲಸಿಯ ಮತ್ತು ಆಭರಣಗಳ ಮಾಲೆಯನ್ನು ಧರಿಸಿದ ವಕ್ಷವುಳ್ಳವನೇ, ಕಾಲನೇಮಿಗೆ ಕಾಲಸ್ವರೂಪನೇ\!\(೩೮\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಕೃಷ್ಣಾವತಾರವನ್ನು ತಳೆದಿದ್ದಾಗ ಇನ್ನೂ ಬಾಲಕನಾಗಿದ್ದಾಗಲೇ, ಮಧುರೆಗೆ ಹೋದಾಗ, ಹೆಬ್ಬಾಗಿಲಲ್ಲಿ ಕುವಲಯಾಪೀಡವೆಂಬ ಮದ್ದಾನೆಯನ್ನು ನೀನು ಎದುರಿಸಬೇಕಾಯಿತು. ಮದಜಲವನ್ನು ಸುರಿಸುತ್ತಾ ಇದ್ದ ಆ ಬಲಿಷ್ಠವಾದ ಆನೆಯ ದಂತವನ್ನು ಮುರಿದು, ಅದನ್ನೇ ಆಯುಧವಾಗಿ ಮಾಡಿಕೊಂಡುಆ ಆನೆಯನ್ನು ಕೊಂದೆಯಲ್ಲ\!



ಕಾಳಿಮ್ದಿ ಮಡುವಿನ ನೀರನ್ನೆಲ್ಲಾ ವಿಷಮಯವಾಗಿ ಮಾಡಿ, ಅದರಲ್ಲಿಯೇ ಸ್ವಚ್ಛಂದವಾಗಿ ವಾಸಿಸುತ್ತಿದ್ದ ಕಾಳೀಯನೆಂಬ ಕ್ರೂರಸರ್ಪವನ್ನು ನೀನು ಅಡಗಿಸಿದೆ. ಅದರ ತಲೆಯ ಮೇಲೇರಿ ನಾಟ್ಯವಾಡಿದೆಯಲ್ಲ\!

ಗೋವಳರಲ್ಲಿ ಪ್ರಸಿದ್ಧವಾದ ಕೌಶಲ ಪೂರ್ಣವಾದ ಕೊಡದ ಕುಣಿತವನ್ನು ಆಡಿಮೆಚ್ಚಿಸಿದೆಯಲ್ಲ\!

ಕಾರ್ಮುಗಿಲಿನ ಬಣ್ಣದವನಾಗಿ, ನೀನು ಬಹಳ ಆಕರ್ಷಕಸುಂದರನಾದೆ. ನಿನ್ನ ಎದೆಯಲ್ಲಿ ಸೊಗಸಾದ ತುಲಸಿಯ ಹಾರವನ್ನೂ,ಆಭರಣಗಳನ್ನೂ ಧರಿಸಿದೆ. ಕಾಲನೇಮಿಯೆಂಬ ರಾಕ್ಷಸನಿಗೆ ಯಮಸ್ವರೂಪನಾದೆ. ಸ್ವಾಮೀ\! ನಿನ್ನ ವಿಚಿತ್ರಗಳನ್ನೂ ಸಾಹಸಗಳನ್ನೂ ಹೇಗೆ ವರ್ಣಿಸುವುದು\!



೩೯.ವೆಱ್ ಪೆಡುತ್ತು ವೇಲೈನೀರ್ ಕಲಕ್ಕಿನಾಯದನ್ಱಿಯುಮ್

ವೆಱ್ ಪೆಡುತ್ತು ವೇಲೈನೀರ್ ವರಮ್ ಪುಹಟ್ಟಿ ವೇಲೈಶೂೞ್

ವೆಱ್ ಪೆಡುತ್ತ ವಿಂಜಿಂಜೂೞ್ ಇಲಙ್ಕೈಕಟ್ಟೞಿತ್ತನೀ

ವೆಱ್ ಪೆಡುತ್ತು ಮಾರಕಾತ್ತ ಮೇಹವಣ್ಣನಲ್ಲೈಯೇ



ವೆಱ್ ಪು=ಪರ್ವತವನ್ನು, ಎಡುತ್ತು=ಎತ್ತಿಹಿಡಿದು, ವೇಲೈನೀರ್=ಕಡಲಿನ ನೀರನ್ನು, ಕಲಕ್ಕಿನಾಯ್=ಕಲಕಿ ಹಾಕಿದೆ,\(ಹಾಕಿದವನೇ\), ಅದು ಅನ್ಱಿಯುಮ್=ಅದು ಅಲ್ಲದೆಯೂ, ವೇಲೈನೀರ್=ಕಡಲಿನ ನೀರನ್ನು, ವೆಱ್ ಪು=ಪರ್ವತವನ್ನು, ಎಡುತ್ತು=ಎತ್ತಿಹಿಡಿದು, ವೇಲೈನೀರ್=ಕಡಲಿನ ನೀರನ್ನು, ವರಮ್ಬು=ಅಣೆಕಟ್ಟನ್ನು, ಕಟ್ಟಿ=ಕಟ್ಟಿ, ವೇಲೈ ಶೂೞ್=ಕಡಲಿನಿಂದ ಸುತ್ತುವರಿದ, ವೆಱ್ಪು=ಪರ್ವತದಂತೆ, ಎಡುತ್ತ=ಎತ್ತರವಾಗಿ, ಇಂಜಿ=ಕೋಟೆಯಿಂದ, ಶೂೞ್=ಸುತ್ತುವರಿದ, ಇಲಙ್ಗೈ=ಲಂಕೆಯ, ಕಟ್ಟು=ಭದ್ರತೆಯನ್ನು, ಅೞಿತ್ತ=ನಾಶಪಡಿಸಿದ, ನೀ=ನೀನು, ವೆಱ್ ಪು=ಪರ್ವತವನ್ನು, ಎಡುತ್ತು=ಎತ್ತಿಹಿಡಿದು,ಮಾರಿಕಾತ್ತ=ಮಳೆಯನ್ನು ತಡೆದು ಕಾಪಾಡಿದ, ಮೇಹವಣ್ಣನ್=,ಮೇಘವಣ್ಣನು, ಅಲ್ಲೈಯೇ=ಅಲ್ಲವೇ?



ಬೆಟ್ಟವನ್ನು ಎತ್ತಿಹಿಡಿದು ಕಡಲಿನ ನೀರನ್ನು ಕಲಕಿ ಹಾಕಿದೆ. ಅಷ್ಟೇ ಅಲ್ಲದೆ ಬೆಟ್ಟವನ್ನು ಎತ್ತಿಹಿಡಿದು ಕಡಲಿನ ನೀರಿಗೆ ಅಣೆಕಟ್ಟನ್ನು ಕಟ್ಟಿ,ಕಡಲಿನಿಂದ ಸುತ್ತುವರಿದಿರುವ, ಬೆಟ್ಟಗಳ ಎತ್ತರವಾದ ಕೋಟೆಯಿಂದ ಸುತ್ತುವರಿದಿರುವ

೫೦

ಲಂಕೆಯ ಭದ್ರತೆಯನ್ನು ನಾಶಪಡಿಸಿದ ನೀನುಪರ್ವತವನ್ನು ಎತ್ತಿಹಿಡಿದು ಮಳೆಯನ್ನು ತಡೆದು ಕಾಪಾಡಿದ ಮೇಘವರ್ಣನೇ ಅಲ್ಲವೇ?\(೩೯\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನಿನ್ನ ಅವತಾರಗಳೆಲ್ಲವೂ ಸಾಹಸಪೂರ್ಣವಾಗಿವೆ. ನೀಣು ಆಮೆಯಾಗಿ ಅವತರಿಸಿದೆ. ಮಂದರಪರ್ವತವನ್ನು ಎತ್ತಿಹಿಡಿದು ಸಮುದ್ರ ಮಥನಕ್ಕೆ ಅನುಕೂಲ ಮಾಡಿಕೊಟ್ಟು ಮಹೋಪಕಾರ ಮಾಡಿದೆ. ಬೆಟ್ಟವನ್ನು ಎತ್ತಿಹಿಡಿದ ಸಾಹಸ ನಿನ್ನದಾಗಿತ್ತು. ಬೆಟ್ಟವನ್ನು ಎತ್ತಿ ಹಿಡಿಯುವುದು ಏನು ಸಾಮಾನ್ಯ ವಿಷಯವೇ\!

ನಿನ್ನ ರಾಮಾವತಾರದಲ್ಲಿ ಬೆಟ್ಟಗಳನ್ನೇ ವಿಪುಲವಾಗಿ ಬಳಸಿ, ಸಮುದ್ರಕ್ಕೆ ಸೇತುವೆ ಕಟ್ಟಿದೆ. ಅಲ್ಲದೆ, ಕಡಲಿನಿಮ್ದಲೂ ಬೆಟ್ಟಗಳ ಕೋಟೆಗಳಿಂದಲೂ ಸುತ್ತುವರಿದಿದ್ದ ಲಂಕೆಯ ಭದ್ರತೆಯನ್ನು ನಾಶಮಾಡಿದೆ. ಬೆಟ್ಟಗಳನ್ನು ಬಳಸಿದ ನಿನ್ನ ಇನ್ನೊಂದು ಬಗೆಯ ಸಾಹಸ ಇದು.



ಮತ್ತೆ ನಿನ್ನ ಕೃಷ್ಣಾವತಾರದಲ್ಲಿ, ಗೋವರ್ಧನ ಪರ್ವತವನ್ನು ನೀನು ಕೊಡೆಯಂತೆ ಎತ್ತಿಹಿಡಿದೆ. ಗೋಖುಲವನ್ನು ನಾಶಮಾಡಿಬಿಡುವುದಾಗಿ ದೇವೇಂದ್ರನು ಧಾರಾಕಾರವಾದ ಬಿರುಸು ಮಳೆಯನ್ನು ಏಳುದಿನಗಳ ಕಾಲ ಸುರಿಸಿದನು. ಆಗ, ನೀನು ಇಡಿಯ ಗೋಕುಲವಾಸಿಗಳನ್ನೂ, ದನಕರುಗಳನ್ನೂ ಗೋವರ್ಧನ ಪರ್ವತದ ಅಡಿಯಲ್ಲಿ ಕಾಪಾಡಿದೆ. ಇಂದ್ರನ ಅಹಂಕಾರವನ್ನು ಮುರಿದು “ಗೋವಿಂದ” ನೆನ್ನಿಸಿಕೊಂಡೆ. ಇದು ಬೆಟ್ಟವನ್ನು ಎತ್ತಿಹಿಡಿದ ಸಾಹಸದ ಇನ್ನೊಂದು ಉಪಯೋಗ.

ಭಗವಂತ, ಮೇಘವರ್ಣನಾಗಿ ಸುಂದರನಾಗಿ ಮನೋಹರನಾಗಿ, ಅದ್ಭುತಸಾಹಸಿಯಾಗಿ ಇರುವ ನಿನ್ನನ್ನು ಹೇಗೆಂದು ವರ್ಣಿಸಲಿ?



೪೦.ಆನೈಕಾತ್ತೊರಾನೈಕೊನ್ಱು ಅದನ್ಱಿಯಾಯರ್ ಪಿಳ್ಳೈಯಾಯ್

ಆನೈಮೇಯ್ ತ್ತಿ ಯಾನೆಯುಣ್ಡಿ ಅನ್ಱುಕುನ್ಱ ಮೊನ್ಱಿನಾಲ್

ಆನೈಕಾಟ್ಟುಮೈಯರಿಕ್ಕಣ್ ಮಾದರಾಲ್ ತಿಱತ್ತು, ಮುನ್

ಆನೈಯನ್ಱು ಶೆನ್ಱಡರ್ ತ್ತ ಮಾಯಮೆನ್ನ ಮಾಯಮೇ

ಆನೈ=ಆನೆಯನ್ನು, ಕಾತ್ತು=ಕಾಪಾಡಿ,ರಕ್ಷಿಸಿ, ಓರ್ ಆನೈ=ಒಂದು ಆನೆಯನ್ನು, ಕೊನ್ಱು=ಕೊಂದು, ಅದು ಅನ್ಱಿ=ಅದು ಅಲ್ಲದೆ, ಆಯರ್ ಪಿಳ್ಳೈ ಆಯ್=ಗೋವಳ ಬಾಲಕನಾಗಿ, ಆನೈ-ದನಕರುಗಳನ್ನು, ಮೇಯ್ ತ್ತಿ=ಮೇಯಿಸಿದೆ, ಆನೆಯ್=ಹಸುವಿನ ತುಪ್ಪವನ್ನು, ಉಣ್ಡಿ=ಉಂಡೆ, ಅನ್ಱು=ಅಂದು, ಕುನ್ಱುಮ್=ಬೆಟ್ಟವೆಂಬ, ಒನ್ಱಿ ನಾಲ್=ಒಂದರಿಂದ, ಆನೈಕಾತ್ತು=ದನಕರುಗಳನ್ನು ರಕ್ಷಿಸಿ, ಮೈ=ಕಾಡಿಗೆಯಿಡ್ಡ, ಅರಿಕಣ್=ಕೆಂಪಗೆ \(ಸೊಬಗಿನಿಂದ ಕೂಡಿದ\), ಕಣ್ಣುಗಳುಳ್ಳ, ಮಾದರಾರ್=ರಮಣಿಯ, ತಿಱತ್ತು=ಪರವಾಗಿ, ಅನ್ಱು=ಅಂದು, ಆನೈ ಮುನ್=ಗೂಳಿಗಳ ಮುಂದೆ, ಶೆನ್ಱು=ಹೋಗಿ, ಅಡರ್ ತ್ತ=ಅಡಗಿಸಿದ, ಮಾಯಮ್=ಸಾಹಸವು, ಎನ್ನ ಮಾಯಮೇ=ಏನು \(ಎಂಥ\)ವಿಚಿತ್ರ\(ಅದ್ಭುತ\)ಸಾಹಸವೋ ಅಲ್ಲವೇ?



ಆನೆಯನ್ನು ರಕ್ಷಿಸಿ, ಒಂದು ಆನೆಯನ್ನು ಕೊಂದು, ಅದೂ ಅಲ್ಲದೆ, ಗೋವಳ ಬಾಲಕನಾಗಿ ದನಕರುಗಳನ್ನು ಮೇಯಿಸಿದೆ. ಹಸುವಿನ ತುಪ್ಪವನ್ನುಂಡೆ. ಅಂದು ಬೆಟ್ಟವೆಂಬ

೫೧

ಒಂದರಿಂದ ದನಕರುಗಳನ್ನು ರಕ್ಷಿಸಿದೆ. ರಮಣಿಯೊಬ್ಬಳಿಗಾಗಿ ಅಂದು ಗೂಳಿಗಳ ಮುಂದೆ ಹೋಗಿ \(ಅವುಗಳನ್ನು\)ಅಡಗಿಸಿದ ಸಾಹಸವು ಎಂಥ ವಿಚಿತ್ರ\(ಅದ್ಭುತ\)ಸಾಹಸವೋ.\(೪೦\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಒಂದು ಆನೆಯನ್ನು ರಕ್ಷಿಸಿದೆ. ಒಂದು ಆನೆಯನ್ನು ಕೊಂದೆ. ಇದೇನು ವಿಚಿತ್ರ\!



ಮೊಸಳೆಯ್ ಬಾಯಿಗೆ ಗಜೇಂದ್ರನು ಸಿಕ್ಕಿಬಿದ್ದ. ಬಿಡಿಸಿಕೊಳ್ಳಲು ಸಾಧ್ಯವೇ ಇಲ್ಲವೆಂದು ಅದಕ್ಕೆ ತಿಳಿದಾಗ, ನಿನಗೆ ಶರಣಾಗಿ, ರಕ್ಷಿಸೆಂದು ನಿನಗೆ ಮೊರೆಯಿಟ್ಟಿತು. ಆಗ ನೀನು ಗರುಡಾರೂಢನಾಗಿ ಒಡನೆಯೇ ಅದರ ಬಳಿಗೆ ಧಾವಿಸಿ, ನಿನ್ನ ಚಕ್ರಾಯುಧದಿಂದ ಮೊಸಳೆಯನ್ನು ತುಂಡರಿಸಿ ಕೊಂದು, ಗಜೇಂದ್ರನನ್ನು ರಕ್ಷಿಸಿದೆ. ನಿನ್ನ ಕನಿಕರ ಎಷ್ಟು ಅಪಾರವಾದದ್ದು.



ನೀನು ಕಂಸನಿಂದ ಆಹ್ವಾನಿತನಾಗಿ ಮಧುರೆಗೆ ಹೋದಾಗ, ಹೆಬ್ಬಾಗಿಲಿನಲ್ಲೇ ನಿನ್ನನ್ನು ತುಳಿದು ಕೊಲ್ಲಲೆಂದು ಕಾದುನಿಂತಿದ್ದ ಕುವಲಯಾಪೀಡವೆಂಬ ಮದ್ದಾನೆಯನ್ನು ನೀಣು ಎದುರಿಸಿದೆ. ಅದರ ದಂತವನ್ನೇ ನೀನು ಮುರಿದು ಕೊಂಡೆ. ಅದರಿಂದಲೇ ಆ ಆನೆಯನ್ನು ಕೊಂದೆ. ಈ ಸಾಹಸವನ್ನು ಏನೆನ್ನುವುದು\!

ಅಲ್ಲದೆ, ನೀನು ಸಾಮಾನ್ಯನಾದ ಗೋವಳಬಾಲಕನಾಗಿ ಅವತರಿಸಿದೆ. ನಂದಗೋಕುಲದಲ್ಲಿ ಎಲ್ಲರಿಗೂ ಮುದ್ದಿನ ಮಗುವಾಗಿ ಬೆಳೆದೆ. ಆಗ ನೀನು ಹಸುವಿನ ಹಾಲು,ಬೆಣ್ಣೆ,ತುಪ್ಪವನ್ನು ಸಮೃದ್ಧಿಯಾಗಿ ಉಂಡೆ. ಇದೂಒಂದು ಬಗೆಯ ವಿಚಿತ್ರ ಸಾಹಸವೇ ಅಲ್ಲವೇ\!



ಒಮ್ಮೆ, ನೀನು ಗೋವರ್ಧನ ಎಂಬ ಬೆಟ್ಟವನ್ನೇ ಎತ್ತಿಹಿಡಿದು, ಅದರಡಿಯಲ್ಲಿ ದನಕರುಗಳನ್ನು ಸೇರಿಸಿಕೊಂಡು, ಸತತವಾದ ಏಳುದಿನಗಳ ಬಿರುಸುಮಳೆಯಿಂದ ಅವುಗಳನ್ನು ರಕ್ಷಿಸಿದೆ. ಇದೆಂಥ ಅದ್ಭುತಸಾಹಸ\!

ಭೀಷ್ಮಕನೆಂಬ ರಾಜನೊಬ್ಬ ಕೊಬ್ಬಿಸಿ ಬೆಳೆಸಿದ ಏಳುಗೂಳಿಗಳನ್ನು ದಿಟ್ಟತನದಿಂದ ಎದುರಿಸಿದೆ. ನೀನೊಬ್ಬನೇ ಅವುಗಳನ್ನು ಪಳಗಿಸಿದೆ.ಅದರಿಂದ, ಅದರ ವೀರ್ಯ ಶುಲ್ಕವಾದ “ಒಬ್ಬ ರಮಣಿ”ಯನ್ನು ಎಂದರೆ ಸತ್ಯೆ ಎಂಬವಳನ್ನು ನೀನು ಗೆದ್ದು ಅವಳ ಕೈಹಿಡಿದೆಯಲ್ಲ\!

ಭಗವಂತ, ನಿನ್ನ ವಿಚಿತ್ರಾದ್ಭುತಸಾಹಸಗಳನ್ನು ಹೇಗೆಂದು ವರ್ಣಿಸುವುದು?



೪೧.ಆಯನಾಹಿಯಾಯರ್ ಮಙ್ಗೈ ವೇಯದೋಳ್ ವಿರುಮ್ಬಿನಾಯ್

ಆಯನಿನ್ನೈಯಾವರ್ ವಲ್ಲರ್ ಅಮ್ಬರತ್ತೊಡಿಮ್ಬರಾಯ್

ಮಾಯಮಾಯಮಾಯೈಕೊಲ್ ಅದನ್ಱಿ ನೀ ವಹುತ್ತಲುಮ್

ಮಾಯಮಾಯಮಾಕ್ಕಿನಾಯ್ ಉನ್ಮಾಯಮುಟ್ರುಮಾಯಮೇ



ಆಯನ್ ಆಹಿ=ಗೋವಳ ಬಾಲಕನಾಗಿ, ಆಯರ್ ಮಙ್ಗೈ=ಗೊಲ್ಲತಿಯ, ವೇಯ=ಬಿದಿರಿನಂತೆ ಸರಳವಾದ, ತೋಳ್=ತೋಳನ್ನು, ವಿರುಮ್ಬಿನಾಯ್=ಆಶೆಪಟ್ಟೆ, ಆಯ=ಅಣುಸ್ವರೂಪನೇ, ನಿನ್ನೈ=ನಿನ್ನನ್ನು, ಅಮ್ಬರತ್ತೋಡು=ಮೇಲಣ ಲೋಕಗಳವರೊಡನೆ, ಇಮ್ಬರ್ ಆಯ್=ಈ ಲೋಕದವರೂ, ಯಾವರ್=ಯಾರು ತಾನೆ, ವಲ್ಲರ್=ತಿಳಿಯಬಲ್ಲರು, ಮಾಯ=ಮಾಯನೇ



೫೨

ಮಾಯ=ನಾಶವೂ, ಮಾಯೈಕೊಲ್=ಸೊಗಸೋ, ಅದನ್ಱಿ=ಅದಲ್ಲದೆ, ನೀ=ನೀನು, ವಹುತ್ತಲುಮ್=ಸೃಷ್ಟಿಸುವುದರಲ್ಲೂ, ನಿರ್ವಹಿಸುವುದರಲ್ಲೂ, ಮಾಯ=ಮಾಯೆಯೇ, ಮಾಯಮ್=ಮಾಯವನ್ನು, ಆಕ್ಕಿನಾಯ್=ಆಗಿಸಿದೆ, ಉನ್=ನಿನ್ನ, ಮಾಯಮ್=ಮಾಯೆಯು, ಮುಟ್ರುಮ್=ಸಂಪೂರ್ಣವಾಗಿ, ಮಾಯಮೇ=ಮಾಯೆಯೇ.

ಗೋವಳ ಬಾಲಕನಾಗಿ ಗೊಲ್ಲಸುಂದರಿಯ ಬಿದಿರಿನಂತೆ ಸರಳವಾದ ತೋಳಿಗೆ ಆಶೆಪಟ್ಟೆ. ಅಣುಸ್ವರೂಪನೇ, ನಿನ್ನನ್ನು ಮೇಲಣಲೋಕಗಳಾಗಲಿ ಈ ಲೋಕವಾಗಲಿ ಯಾರುತಾನೆ ತಿಳಿಯಬಲ್ಲರು? ಮಾಯನೇ, ನಾಶವೂ ಒಂದು ಸೊಗಸೋ? ಅದಲ್ಲದೆ, ನಿನ್ನ ಸೃಷ್ಟಿಯಲ್ಲೂ ನಿರ್ವಹಣೆಯಲ್ಲೂ ಮಾಯೆಯೇ,ಮಾಯೆಯನ್ನೇ ಸೃಷ್ಟಿಸಿದ್ದೀಯೆ. ನಿನ್ನ ಮಾಯೆಯೆಂಬುದೆಲ್ಲ ಸಂಪೂರ್ಣವಾಗಿ ಮಾಯೆಯೇ\!\(೪೧\)



ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಸಾಮಾನ್ಯ ಗೋವಳನಾಗಿ ಹುಟ್ಟಿದೆ, ಆದರೆ ವಿಚಿತ್ರಾದ್ಭುತ ಚೇತನನಾಗಿ ಬೆಳೆದೆ. ಆಗ, ಗೊಲ್ಲಸುಂದರಿಯಾದ ರಾಧೆಯು ಶುದ್ಧವಾದ ಮುಗ್ಧಪ್ರೇಮಕ್ಕೆ ಮನಸೋತೆ.



ನೀನು ಅಣುಸ್ವರೂಪನು, ಅಣುವಿನಲ್ಲಿ ಅಣುವಾಗಿರುವವನು ನೀನು. ಮೇಲಣ ಲೋಕದವರಾಗಲಿ, ಈ ಲೋಕದವರಾಗಲಿ, ಯಾರೇ ಆಗಲಿ ನಿನ್ನನ್ನು ನಿಜವಾಗಿ, ಯಥಾರ್ಥವಾಗಿ ಅರಿತುಕೊಳ್ಳಲು ಸಾಧ್ಯವಿಲ್ಲದಂಥ ಭ್ರಾಂತಿಸ್ವರೂಪನು ನೀನು. ಆದ್ದರಿಂದ, ನಿನ್ನ ಯಾರಿಂದಲಾದರೂ ತಿಳಿದುಕೊಳ್ಳಲು ಸಾಧ್ಯವಾದೀತೇ?



ಭಗವಂತ, ನಿನ್ನ ಲಯಕಾರ್ಯವೂ ಸೊಗಸೇ ಅಲ್ಲವೇ? ನಿನ್ನ ಸೄಷ್ಟಿಕಾರ್ಯವೂ ಮಾಯೆಯೇ. ನಿನ್ನ ನಿರ್ವಹಣೆಯೂ \(ರಕ್ಷಣೆಯ ಕಾರ್ಯವೂ\) ಮಾಯೆಯೇ, ಆದ್ದರಿಂದ ನೀನು ಮಾಯೆಯನ್ನೇ ಸೃಷ್ಟಿಸಿದೆ. ಈ ಮಾಯೆಯಿಂದಲೇ ನಿನ್ನ ಸೃಷ್ಟಿಯೆಲ್ಲವನ್ನೂ ಸುಂದರವಾಗಿ ಮುಸುಕಿದ್ದೀ. ನಿನ್ನ ಈ ಮಾಯೆ ಎಂಬುದೆಲ್ಲ ಸಂಪೂರ್ಣವಾಗಿ ಮಾಯೆಯೇ ಆಗಿದೆ.

ಜಗತ್ತು,ಜೀವನ-ಎಲ್ಲವೂ ಅನಿತ್ಯ. ಭಗವಂತನೊಬ್ಬನೇ ನಿತ್ಯ. ಅವನನ್ನು ನೆಚ್ಚಿ, ಅವನಡಿಗಳಲ್ಲಿ ಶರಣಾಗಿ, ಅನಿತ್ಯದಿಂದ ನಿತ್ಯವನ್ನು ಸೇರಲೇಬೇಕು. ಈ ಪಾಶುರದಲ್ಲಿ ಆೞ್ವಾರರ ಈ ಆಶಯದ ಧ್ವನಿಯಿದೆ ಎನ್ನಬಹುದಲ್ಲವೇ?



೪೨.ವೇಱಿಶೈನ್ದ ಶೆಕ್ಕರ್ ಮೇನಿನೀಱಣಿನ್ದ ಪುನ್ ಶಡೈ

ಕೀಱುತಿಙ್ಗಳ್ವ್ ವೈತ್ತವನ್ ಕೈವೈತ್ತವನ್ ಕಪಾಲ್ ಮಿಶೈ

ಊಱುಶೆಙ್ಗುರುತಿಯಾಲ್ ನಿಱೈತ್ತಕಾರಣನ್ ತನೈ

ಏಱುಶೆನ್ಱಡರ್ ತ್ತ ವೀಶಪೇಶುಕೂಶಮಿನ್ಱಿಯೇ

ವೇಱು=ಒಂಟಿಯಾಗಿರುವ, ಇಶೈನ್ದ=ಕೀರ್ತಿಕರವಾದ, ಶೆಕ್ಕರ್=ಸಂಜೆಗೆಂಪಿನ, ಮೇನಿ=ದೇಹಕಾಂತಿಯವನೂ, ನೀಱ್=ವಿಭೂತಿಯನ್ನು, ಅಣಿನ್ದ=ಧರಿಸಿದವನೂ, ಪುನ್ ಶಡೈ=ಪವಿತ್ರವಾದ ಜಡೆಯಲ್ಲಿ, ಕೀಱುತಿಙ್ಗಳ್=ಗೀರುಚಂದ್ರನನ್ನು, ವೈತ್ತವನ್=ಧರಿಸಿದವನೂ, ಕೈ=ಕೈಯಲ್ಲಿ, ಕಪಾಲ್=ಕಪಾಲದ, ಮಿಶೈ=ಮೇಲ್ಭಾಗವನ್ನು, ವೈತ್ತವನ್=ಇಟ್ಟುಕೊಂಡವನೂ, ಆದವನ ಕಪಾಲದಲ್ಲಿ, ಊಱು=ಊರುತ್ತಿರುವ, ಶೆಮ್=ಕೆಂಪಾದ



೫೩

ಕುರುದಿಯಾಲ್=ರಕ್ತದಿಂದ, ನಿಱೈತ್ತ=ತುಂಬಿದ, ಕಾರಣಮ್ ತನೈ=ಕಾರಣವನ್ನು, ಕೂಶಮ್ ಇನ್ಱಿಯೇ=ಸದ್ದಿಲ್ಲದಂತೆಯೇ, ಶೆನ್ಱು=ಹೋಗಿ, ಏಱು=ವೃಷಭವನ್ನು, ಅಡರ್ ತ್ತ=ಅಡಗಿಸಿದ, ಈಶ=ಈಶನೇ\(ಸ್ವಾಮಿಯೇ\)ಪೇಶು=ಹೇಳು.



ಒಂಟಿಯಾಗಿರುವ, ಕೀರ್ತಿಕರವಾದ ಸಂಜೆಗೆಂಪಿನ ದೇಹಕಾಂತಿಯವನೂ, ವಿಭೂತಿಯನ್ನು ಲೇಪಿಸಿಕೊಂಡವನೂ, ಪವಿತ್ರವಾದ ಜಡೆಯಲ್ಲಿ ಬಾಲಚಂದ್ರನನ್ನು ಧರಿಸಿದವನೂ, ಕೈಯಲ್ಲಿಕಪಾಲವನ್ನು \(ಬಟ್ಟಲಿನಂತೆ\) ಇಟ್ಟುಕೊಂಡವನೂ ಆದವನ ಕೈಕಪಾಲವನ್ನು ಊರುತ್ತಿರುವ ಕೆಂಪುರಕ್ತದಿಂದ ತುಂಬಿದ ಕಾರಣವನ್ನು, ಸದ್ದಿಲ್ಲದಂತೆಯೇ ಹೋಗಿ ವೃಷಭಗಳನ್ನು ಅಡಗಿಸಿದ ಸ್ವಾಮಿಯೇ, ಹೇಳು.\(೪೨\)

“ಸದ್ದಿಲ್ಲದೆ ಹೋಗಿ ವೃಷಭಗಳನ್ನು ಅಡಗಿಸಿದ ಸ್ವಾಮಿ”- ಭಗವಂತನೇ, ಕೃಷ್ಣಾವತಾರರೂಪಿಯಾಗಿ, “ಸತ್ಯೆ”ಎಂಬ ಕನ್ಯೆಯನ್ನು ಗೆಲ್ಲಲು ಫಣವಾಗಿಟ್ಟಿದ್ದ ಏಳುಕೊಬ್ಬಿದ ಗೂಳಿಗಳನ್ನು ,ಭಗವಂತನು ಸದ್ದಿಲ್ಲದಂತೆಯೇ ಶಾಂತವಾಗಿ ಹೋಗಿ, ಅಡಗಿಸಿದ್ದು ಅವನ ಹಿರಿಮೆ\!



ಪಾಶುರದ ಮಿಕ್ಕ ಭಾಗವೆಲ್ಲವೂ ಲಯಕರ್ತನಾದ ಈಶ್ವರನ ಸುಂದರವಾದ ವರ್ಣನೆಯೇ\! ಈಶ್ವರನು ಒಂಟಿಯಾಗಿ ನಿರ್ಜನಪ್ರದೇಶದಲ್ಲಿ ವಾಸಿಸುವ ಸ್ವಭಾವದವನು. ಅತಿಸುಂದರವಾದ ಸಂಜೆಗೆಂಪಿನ ದೇಹಕಾಂತಿಯುಳ್ಳವನು. ವಿರಕ್ತರಿಗೆಲ್ಲಾ ಮೇಲ್ಪಂಕ್ತಿಯಂತಿರುವವನು. ಮೈಗೆಲ್ಲಾ ಭಸ್ಮವನ್ನು ಲೇಪಿಸಿಕೊಂಡಿರುವವನು. ತಲೆಗೂದಲನ್ನು ಜಡೆಯನ್ನು ಕಟ್ಟಿರುವವನು. ಜಡೆಯಲ್ಲಿ ದೇವಗಂಗೆಯನ್ನು ತಡೆದಿಟ್ಟುಕೊಂಡು ಅದನ್ನೂ ತನ್ನನ್ನೂ ಪವಿತ್ರವನ್ನಾಗಿ ಮಾಡಿಕೊಂಡಿರುವವನು. ಬಾಲಚಂದ್ರನನ್ನು ಜಡೆಯಲ್ಲಿಟ್ಟುಕೊಂಡು ಸೊಬಗನ್ನು ಹೆಚ್ಚಿಸಿರುವವನು. ಕೈಯಲ್ಲಿ ಕಪಾಲವನ್ನು ಬಟ್ಟಲಿನಂತೆ ಹಿಡಿದಿರುವವನು.



ಇಂಥ ದಿವ್ಯಸುಂದರನೂ ವಿರಕ್ತಸರ್ವಾಭೌಮನೂ ಆದ ಈಶ್ವರನ ಎಂದಿಗೂ ತುಂಬದ ಕಪಾಲವನ್ನು ಭಗವಂತನು ತನ್ನ ಮೈಯರಕ್ತದಿಂದಲೇ ತುಂಬಿ, ಅದರ ಕೊರತೆಯನ್ನು ನಿರ್ಮೂಲಗೊಳಿಸಿದನು. ಇದು ಭಗವಂತನ ಅತಿಶಯವಾದ ಕೀರ್ತಿ\! ಆೞ್ವಾರರು ಅದನ್ನು ಇಲ್ಲಿ ವಿಶೇಷವಾಗಿ ಹೊಗಳುತ್ತಾರೆ.



೪೩.ವೆಂಜಿನತ್ತವೇೞವೆಣ್ ಮರುಪ್ಪೊಶಿತ್ತುರುತ್ತಮಾ

ಕಂಜನೈಕ್ಕಡಿನ್ದು ಮಣ್ಣಳನ್ದುಕೊಣ್ಡಕಾಲನೇ

ವಂಜನತ್ತುವನ್ದ ಪೇಯ್ ಚ್ಚಿ ಆವಿಪಾಲುಳ್ ವಾಙ್ಗಿನಾಯ್

ಅಂಜನತ್ತವಣ್ಣನಾಯ ಆದಿದೇವನಲ್ಲೈಯೇ

ವೆಮ್ ಶಿನತ್ತ=ಉಗ್ರಕೋಪದ, ವೇೞಮ್=ಆನೆಯ, ವೆಣ್=ಬಿಳುಪಾದ, ಮರುಪ್ಪು=ದಂತವನ್ನು, ಒಶಿತ್ತು=ಮುರಿದು, ಉರುತ್ತ=ಕೋಫಿಷ್ಠನಾದ, ಮಾ=ಬಲಿಷ್ಠನಾದ, ಕಂಜನೈ=ಕಂಸನನ್ನು, ಕಡಿನ್ದು=ವಧಿಸಿ, ವಂಜನತ್ತು=ವಂಚನೆಯಿಂದ, ವನ್ದ=ಬಂದ, ಪೇಯ್ ಚ್ಚಿ=ರಾಕ್ಷಸಿಯ



೫೪

ಆವಿ=ಉಸಿರನ್ನು, ಪಾಲುಳ್=ಹಾಲಿನಲ್ಲಿಯೇ, ವಾಙ್ಗಿನಾಯ್=ತೆಗೆದವನೇ, ಮಣ್=ಭೂಮಿಯನ್ನು, ಅಳನ್ದುಕೊಣ್ಡು=ಅಳೆದುಕೊಂಡ, ಕಾಲನೇ=ಕಾಲುಗಳವನೇ, ಅಂಜನತ್ತ=ಕಾಡಿಗೆಯ, ವಣ್ಣನಾಯ= ಬಣ್ಣದವನೇ, ಆದಿದೇವನ್=ಆದಿದೇವನು, ಅಲ್ಲೈಯೇ-ಅಲ್ಲವೇ?



ಉಗ್ರಕೋಫದ ಆನೆಯ ಬಿಳಿಯದಂತವನ್ನು ಮುರಿದು, ಕೋಪಿಷ್ಠನೂ ಬಲಿಷ್ಠನೂ ಆದ ಕಂಸನನ್ನು ವಧಿಸಿ, ವಂಚಿಸಲು ಬಂದ ರಾಕ್ಷಸಿಯ ಉಸಿರನ್ನು ಹಾಲಿನ ಮೂಲಕವೇ ತೆಗೆದವನೇ, ಭೂಮಿಯನ್ನು ಅಳೆದುಕೊಂಡ ಕಾಲುಗಳವನೇ, ಕಾಡಿಗೆಯ ಬಣ್ಣದವನೇ, ಆದಿದೇವನೇ ಅಲ್ಲವೇ?\(೪೩\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನಿನ್ನ ಕೃಷ್ಣಾವತಾರದ ಸಾಹಸಗಳೇನು ಸಾಮಾನ್ಯವಾದವೇ? ಸುಂದರಿಯ ರೂಪತಳೆದು ನಿನಗೆ ಮೊಲೆಯನ್ನೂಡಿಸಿ, ವಂಚಿಸಿ, ನಿನ್ನನ್ನು ಕೊಲ್ಲಬೇಕೆಂದು ಬಂದ ಪೂತನಿಯೆಂಬ ರಾಕ್ಷಸಿಯ ವಿಷದಹಾಲನ್ನು ಕುಡಿಯುವ ನೆಪದಲ್ಲಿಯೇ ಅವಳ ಪ್ರಾಣಹರಣ ಮಾಡಿದೆ. ಉಗ್ರಕೋಪದಿಂದ ನಿನ್ನಮೇಲೆ ನುಗ್ಗಿಬಂದು, ನಿನ್ನನ್ನು ತುಳಿದು ಕೊಲ್ಲಬೇಕೆಂದು ಮುಂದೆಬಂದ ಕುವಲಯಾಪೀಡವೆಂಬ ಮದ್ದಾನೆಯ ದಂತವನ್ನು ಮುರಿದು, ಅದನ್ನೇ ಸಾಯಿಸಿದೆ. ಕೋಪಿಷ್ಠನೂ ಬಲಿಷ್ಠನೂ ಆದ ಕಂಸನನ್ನು ವಧಿಸಿದೆ.



ತ್ರಿವಿಕ್ರಮನಾಗಿ ನೀನುನಿನ್ನಪಾದಗಳನ್ನು ಅತಿಶಯವಾಗಿ ಬೆಳೆಸಿ, ಭೂಲೋಕವನ್ನೆಲ್ಲಾ ಒಂದೇ ಹೆಜ್ಜೆಯಿಂದ ಅಳೆದುಕೊಂಡೆ.

ಕಾಡಿಗೆಯ ಬಣ್ಣದವನೆಂದೂ, ಆದಿದೇವನೆಂದೂ ಹೊಗಳಿಸಿಕೊಳ್ಳುವ ಕೀರ್ತಿ ನಿನ್ನದೇ ಅಲ್ಲವೇ?

೪೪.ಪಾಲಿನೀರ್ ಮೈಶೆಮ್ ಬೊನೀರ್ ಮೈ ಪಾಶಿಯಿನ್ ಪಶುಮ್ಬುಱಮ್

ಪೋಲುನೀರ್ ಮೈ ಪೊಱ್ ಪುಡೈತ್ತಡತ್ತು ವಣ್ಡುವಿಣ್ಡುಲಾಮ್

ನೀಲನೀರ್ ಮೈಯೆನ್ಱಿವೈ ನಿಱೈನ್ದಕಾಲ ನಾನ್ಗುಮಾಮ್

ಮಾಲಿನೀರ್ ಮೈವೈಯಹಮ್ ಮಱೈತ್ತದೆನ್ ನೀರ್ ಮೈಯೇ



ಪಾಲಿನ್=ಹಾಲಿನ, ನೀರ್ ಮೈ=ಗುಣಲಕ್ಷಣ, ಶೆಮ್ ಪೊನ್ ನೀರ್ ಮೈ=ಕೆಂಪುಹಳದಿ ಮಿಶ್ರಿತವಾದ ಚಿನ್ನದ ಗುಣಲಕ್ಷಣ, ಪಾಶಿಯಿನ್=ಪಾಚಿಯ, ಪಶುಮ್ಬುಱಮ್=ಹಸಿರುಹಳದಿ ಮಿಶ್ರಿತವಾದ ಬಣ್ಣವನ್ನು, ಪೋಲುಮ್ ನೀರ್ ಮೈ=ಹೋಲುವ ಬಣ್ಣ, ಪೊಱ್ಬು=ಸೊಬಗು, ಉಡೈ=ಉಳ್ಳ, ತಟತ್ತು=ಸರೋವರದ, ವಣ್ಡುವಿಣ್ಡು=ದುಂಬಿಗಳ ಹಿಂಡು, ಉಲಾಮ್=ಸಂಚರಿಸುವ, ನೀಲ್ ನೀರ್ ಮೈ=ಕಪ್ಪುನೀಲಿ ಮಿಶ್ರಿತವಾದ ಗುಣಲಕ್ಷಣ\(ಬಣ್ಣ\), ಎನ್ಱು=ಎಂಬ, ಇವೈ=ಇವುಗಳನ್ನು, ನಿಱೈನ್ದ=ತುಂಬಿದ, ಕಾಲಮ್=ಕಾಲವು, ನಾನ್ಗುಮ್=ನಾಲ್ಕೂ, ಮಾಲಿನ್-ಭಗವಂತನ, ನೀರ್ ಮೈ=ಗುಣ ಮತ್ತು ಸ್ವಭಾವವೂ, ವೈಯಹಮ್=ಭೂಲೋಕವನ್ನು, ಮಱೈತ್ತದು=ಮರೆಸಿರುವುದು, ಎನ್ನ ನೀರ್ ಮೈಯೇ=ಎಂಥ ದಿವ್ಯಸ್ವಭಾವ ಅದು\!



ಹಾಲಿನ ಗುಣಲಕ್ಷಣವನ್ನೂ, ಕೆಂಪುಚಿನ್ನದ ಗುಣಲಕ್ಷಣವನ್ನೂ, ಪಾಚಿಯ ಹಸಿರು ಹಳದಿಯ ಬಣ್ಣವನ್ನು ಹೋಲುವ ಗುಣಲಕ್ಷಣವನ್ನೂ ಸೊಬಗಿನಿಂದ ಕೂಡಿದ ಸರೋವರದ



೫೫

ದುಂಬಿಗಳ ಹಿಂಡು ಸಂಚರಿಸುತ್ತಾ ಹರಡುವ ಕಪ್ಪುನೀಲಿಮಿಶ್ರವಾದ ಗುಣಲಕ್ಷಣವನ್ನೂ ತುಂಬಿಕೊಂಡ ಕಾಲವು ನಾಲ್ಕೂ, ಭಗವಂತನ ಗುಣಸ್ವಭಾವವೂ ಭೂಲೋಕವನ್ನೇ ಮರೆಯುವಂತೆ ಮಾಡುವುದು ಎಂಥಾ ದಿವ್ಯಸ್ವಭಾವವದು\! \(೪೪\)



ಆೞ್ವಾರರು ಹೇಳುತ್ತಾರೆ: ಭಗವಂತ, ಕಾಲದ ಸ್ವಭಾವಾದಿಗುಣಲಕ್ಷಣಗಳಿಗೂ ಜೀವನಸ್ಥಿತಿಗೂ ಅನುಗುಣವಾಗಿ ಕಾಲವನ್ನು ನಾಲ್ಕುಯುಗಗಳಾಗಿ ವಿಂಗಡಿಸಿದ್ದಾರೆ. ಶುದ್ಧವಾಗಿ ಮತ್ತು ಶುಭ್ರವಾಗಿ ಹಾಲಿನಂತೆ ಬೆಳ್ಳಗೆ ಇರುವುದುಕೃತಯುಗ, ಮಿರುಗುವ ಕೆಂಪುಚಿನ್ನದಂತೆ ಆಕರ್ಷಕವಾಗಿ ಇರುವುದು ತ್ರೇತಾಯುಗ. ಹಸುರಾಗಿಯೂ, ಹಲದಿಯಾಗಿಯೂ ಈ ಎರಡುಬಣ್ಣದಳ ಮಿಶ್ರವಾಗಿಯೂ ಇರುವ ಪಾಚಿಯಂತೆ ಇರುವುದು ದ್ವಾಪರಯುಗ. ವಿಸ್ತಾರವಾದ ಹೂಗಳು ತುಂಬಿರುವ ಸರೋವರದಲ್ಲಿ ಹಿಂಡುಹಿಂಡಾಗಿ ಸಂಚರಿಸುವ ದುಂಬಿಗಳಂತೆ ಕಪ್ಪುನೀಲಿ ಬಣ್ಣದ್ದು ಕಲಿಯುಗ. ಇವುಗಳಲ್ಲಿ ಒಮ್ದೊಂದು ಯುಗವೂ ಸುಂದರವಾಗಿ, ಆಕರ್ಷಕವಾಗಿರುವುದು. ಯುಗಧರ್ಮಕ್ಕೆ ತಕ್ಕಂತೆ ಅವುಗಳ ಬಣ್ಣಗಳು ಅವಕ್ಕೆ ಒಪ್ಪುತ್ತವೆ. ಕಾಲಪುರುಷನಾಗಿ, ಕಾಲವನ್ನು ನಿರ್ವಹಿಸುವ ನಿನ್ನದಿವ್ಯಸುಂದರಗುಣ ಸ್ವಭಾವಗಳೂ, ಕಾಲದ ಲಕ್ಷಣಗಳೂ ಕೂಡಿಕೊಂಡು, ಭೂಲೋಕದ ಜೀವನವನ್ನೇ ಮರೆಸುವಷ್ಟು ಚಿತ್ತಾಕರ್ಷಕವಾಗಿವೆ\! ಅವುಗಳನ್ನು ಹೇಗೆಂದು ವರ್ಣಿಸುವುದು?



೪೫.ಮಣ್ಣುಳಾಯ್ ಕೊಲ್ ವಿಣ್ಣುಳಾಯ್ ಕೊಲ್ ಮಣ್ಣುಳೇ ಮಯಙ್ಗಿನಿನ್ಱು

ಎಣ್ಣುಮೆಣ್ಣಹಪ್ಪಡಾಯ್ ಕೊಲ್ ಎನ್ನಮಾಯೈ ನಿನ್ಱಮರ್

ಕಣ್ಣುಳಾಯ್ ಕೊಲ್ ಶೇಯೈಕೊಲ್ ಅನನ್ತನ್ ಮೇಲ್ ಕಿಡನ್ದವೆಮ್

ಪುಣ್ಣಿಯಾ, ಪುನನ್ದುೞಾಯಲಙ್ಗಲಮ್ ಪುನಿತನೇ



ಮಣ್ ಉಳಾಯ್ ಕೊಲ್= ಮಣ್ಣಿನಲ್ಲಿ ಇರುವೆಯೋ ಹೇಗೋ? ವಿಣ್ ಉಳಾಯ್ ಕೊಲ್=ಆಕಾಶದಲ್ಲಿ, ಇರುವೆಯೋ ಏನೋ? ಮಣ್ಣುಳೇ=ಮಣ್ಣಿನಲ್ಲಿಯೇ, ಮಯಙ್ಗಿ=ಅಡಗಿ ಮೈಮರೆತು, ನಿನ್ಱು=ಇರುತ್ತಾ, ಇದ್ದುಕೊಂಡು, ಎಣ್ಣುಮ್=ಯೋಚಿಸುವ, ಎಣ್=ಎಣಿಕೆಯೇ ಆಗಿ, ಅಹಪ್ಪಡಾಯ್ ಕೊಲ್=ಕಾಣಿಸುವುದಿಲ್ಲವೋ? ಎನ್ನ ಮಾಯೈ=ಎಂಥ ಮಾಯೆ ಇದು? ನಿನ್ ತಮರ್=ನಿನ್ನ ಸ್ವಂತದವರಿಗೆ, ಕಣ್ ಉಳಾಯ್ ಕೊಲ್=ಕಣ್ಣಮುಂದೆಯೇ ಇರುವೆಯೋ ಹೇಗೋ? ಶೇಯೈ ಕೊಲ್=ನಿಲುಕಲಾರದೆಯೇ ಇರುವೆಯೋ ಅನನ್ತನ್ ಮೇಲ್ ಕಿಡನ್ದ=ಅನಂತನ ಮೇಲೆ ಪವಡಿಸಿರುವ, ಎಮ್=ನಮ್ಮ, ಪುಣ್ಣಿಯಾ=ಪುಣ್ಯಸ್ವರೂಪನೇ, ಪುನಮ್=ಅತಿ ವಿಶಿಷ್ಟವಾದ \(ಬೆಟ್ಟದ\)ತಪ್ಪಲಿನಲ್ಲಿ\), ತುೞಾಯ್=ತುಲಸಿಯ, ಅಲಙ್ಗಲಮ್=ಹಾರದಿಂದ ಅಲಂಕೃತನಾದ, ಅಮ್=ದಿವ್ಯಸುಂದರನಾದ, ಪುನಿತನೇ=ಪರಮ ಪಾವನನೇ.

ಅನಂತನ ಮೇಲೆ ಪವಡಿಸಿರುವ ನಮ್ಮ ಪುಣ್ಯಸ್ವರೂಪನೇ, ಅತಿವಿಶಿಷ್ಟವಾದ ತುಲಸಿಯ ಹಾರದಿಂದ ಅಲಂಕೃತನಾದ ದಿವ್ಯಸುಂದರನಾದ ಪರಮಪಾವನನೇ, ನೀನು ಮಣ್ಣಿನಲ್ಲಿರುವೆಯೋ, ಬಾನಿನಲ್ಲಿರುವೆಯೋ, ಮಣ್ಣಿನಲ್ಲಿಯೇ ಅಡಗಿಕೊಂಡು ಇರುತ್ತಾ, ಎಣಿಸುವ ಎಣಿಕೆಯೇ ಆಗಿ, ಕಾಣಿಸದಂತೆ ಇರುವೆಯೋ? ಎಂಥ ಮಾಯೆಯೋ ನಿನ್ನದು\! ನಿನ್ನ



೫೬

ಸ್ವಂತದವರ ಕಣ್ಣಮುಂದೆಯೇ ಇರುವೆಯೋ? ಯಾರಿಗೂ ನಿಲುಕಲಾರದೆಯೇ ಇರುವೆಯೋ? \(೪೫\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಪಂಚಭೂತಗಳ ಐದುಗುಣಗಳನ್ನೂ ಹೊಂದಿರುವ ಮಣ್ಣಿನಲ್ಲಿ, ಆ ಐದುಗುಣಗಳ ರೂಪದಲ್ಲಿ, ಇರುವೆಯೋ, ಹೇಗೋ?

ಅಥವಾ, ಯಾವುದಕ್ಕೂ ಅಂಟದೆ, ಯಾವುದನ್ನೂ ಅಂಟಿಸಿಕೊಳ್ಳದೆ, ಎಲ್ಲದರಲ್ಲಿಯೂ, ಎಲ್ಲ ಕಡೆಗಳಲ್ಲಿಯೂ ವ್ಯಾಪಿಸಿರುವ ಬನೈನಲ್ಲಿ\(ಆಕಾಶದಲ್ಲಿ\)ಅದರ ಒಂದೇ ಒಂದು ಗುಣವಾದ ಶಬ್ದದರೂಪದಲ್ಲಿ ಇರುವೆಯೋ ಹೇಗೋ?

ಅಥವಾ, ಮಣ್ಣಿನಿಂದಲೇ ಆದ ಈ ಜಡದೇಹದಲ್ಲಿ ಅಡಗಿಕೊಂಡು, ಅದರ ಅಂತರಾತ್ಮನಾಗಿಯೇ, ಇರುವೆಯೋ, ಹೇಗೋ?

ಅಥವಾ ನಿನ್ನನ್ನು ಕುರಿತು ಚಿಂತಿಸುವವನಿಗೆ ಅವನ ಚಿಂತನೆಯ ವಸ್ತುವಾಗಿ ಅವನ ಚಿಂತನೆಯ ಅಥವಾ ಜ್ಞಾನದ ರೂಪದಲ್ಲಿಯೇ, ಅವನಲ್ಲಿಯೇ ಇರುವೆಯೋ ಹೇಗೋ?

ಇದೇನು ನಿನ್ನ ಮಾಯೆ? ನಿನ್ನ ಈ ಆಶ್ಚರ್ಯಕಾರಕ ಗುಣವನ್ನೂ ಅದರ ಮೂಲಕ ನಿನ್ನನ್ನೂ ತಿಳಿದುಕೊಳ್ಳುವುದಕ್ಕೆ ಸಾಧ್ಯವೇ? ಭಗವಂತ, ನಿನ್ನ ಸ್ವಂತಸೇವಕರಿಗೆ ನೀನು ಪ್ರಿಯನಾಗಿ, ಅವರಿಗೆ ಬಹಳ ಬೇಕಾದವನಾಗಿ, ಅವರ ಸೇವೆಯನ್ನು ಸ್ವೀಕರಿಸುತ್ತಾ, ಅವರ ಕಣ್ಣೆದುರಿಗೆ ದಿವ್ಯಸುಂದರನಾಗಿ ಕಾಣಿಸಿಕೊಳ್ಳುತ್ತಿರುವೆಯೋ ಹೇಗೋ?



ಅಥವಾ, ನೀನಿರುವುದು ಯಾರಿಗೂ ತಿಳಿಯದೆ ಇರುವ, ಯಾರಿಂದಲೂ ಊಹಿಸಲೂ ಅಸಾಧ್ಯವಾಗಿರುವ ಸ್ಥಳವೋ?

ನೀನಾದರೋ ಅನಂತನಿಗೆ ಪ್ರಸನ್ನನಾಗಿ, ಅವನಿಗೆ ಆಶ್ರಯಕೊಟ್ಟಿರುವೆ. ಅನಂತನನ್ನೇ ಹಾಸುಗೆಯಾಗಿ ಮಾಡಿಕೊಂಡು, ಅವನ ಮೇಲೆ ಪವಡಿಸಿ ಕೃಪೆ ಮಾಡಿರುವೆ. ಸರ್ವಶ್ರೇಷ್ಠವಾದ ಪುಣ್ಯಸ್ವರೂಪನೇ ನೀನು. ಅತಿವಿಶಿಷ್ಟವಾದ ಎಂದಿಗೂ ಬಾಡದೆ ಇರುವ ತುಲಸಿಯ ಹಾರವನ್ನು ಧರಿಸಿರುವೆ. ಪರಮ ಪಾವನನು ನೀನು\!

ನಿನ್ನನ್ನು ಕಂಡುಕೊಳ್ಳುವುದಾದರೂ ಹೇಗೆ? ನೀನಿರುವ ಸ್ಥಳವನ್ನು ಗುರುತಿಸುವುದಾದರೂ ಹೇಗೆ?

ಹಿಂದಿನ ಪಾಶುರದಲ್ಲಿ “ನಿನ್ನ ಗುಣಸ್ವಭಾವಗಳು ಭೂಲೋಕವನ್ನೇ ಮರೆಯುವಂತೆ ಮಾಡುತ್ತವೆ” ಎಂಬುದಾಗಿ ಭಗವಂತನನ್ನು ವಿವರಿಸಲಾಗಿತ್ತು. ಬಲುಸುಂದರವಾದ ಈ ಪಾಶುರದಲ್ಲಿ ಅದನ್ನೇ ಸ್ವಲ್ಪ ಹೆಚ್ಚಾಗಿ ವಿಸ್ತರಿಸಿ ಹೇಳಲಾಗುತ್ತದೆ.



ಭಗವಂತನನ್ನು ಹುಡುಕುವುದೆಲ್ಲಿ? ಅವನನ್ನು ಕಂಡುಕೊಳ್ಳುವುದು ಹೇಗೆ? ಯಾರಿಂದ ಅವನನ್ನು ಕಂಡುಕೊಳ್ಳಲು ಸಾಧ್ಯ? ಅವನಿಗೆ ಪ್ರಿಯರು ಯಾರು? ಇತ್ಯಾದಿ ವಿಷಯಗಳನ್ನು ಈ ಪಾಶುರದಲ್ಲಿ ಸರಳವಾಗಿ ಹೇಳಲಾಗಿದೆ. ಆದರೆ, ಹೇಳಿರುವುದೆಲ್ಲವೂ ಸಂಶಯವನ್ನು ಸೂಚಿಸಿಯೇ\! ಹೇಳಿರುವ ವಿಷಯಗಳ ವಿವರಣೆಯ ಮರ್ಮವನ್ನು ಕಂಡುಕೊಳ್ಳಲು ಯತ್ನಿಸಿದರೆ ನಮಗೆ ಬೇಕಾದ ಉತ್ತರ ತಪ್ಪದೆ ಲಭಿಸುತ್ತದೆ.



ಪಾಶುರ ವಿವರಿಸುತ್ತದೆ: ಭಗವಂತನು ಎಲ್ಲೆಲ್ಲೂ ಇದ್ದಾನೆ. ಪಂಚಭೂತಗಳಲ್ಲಿಯೂ ಅವನೇ. ಪಂಚಭೂತಗಳ ಗುಣಗಳೂ ಅವನೇ. ಸೃಷ್ಟಿಯೆಲ್ಲವೂ ಅವನೇ. ಸೃಷ್ಟಿಯ ಒಂದೊಂದು ವಸ್ತುವಿನಲ್ಲಿ ಅಂತರಾತ್ಮನಾಗಿ ಅಡಗಿಕೊಂಡಿರುವ ನಿರ್ವಾಹಕನೂ ಅವನೇ. ಜ್ಞಾನಿಯ ಚಿಂತನೆಯೇ ಅವನು. ಅವನು ಜ್ಞಾನಸ್ವರೂಪನು. ಭಕ್ತನ ಸೇವೆಯನ್ನು ಅವನು ಆದರದಿಂದ ಸ್ವೀಕರಿಸುತ್ತಾನೆ. ಭಗವಂತನು ಹೀಗೆ, ಅತಿಸುಲಭನು. ಅವನನ್ನು ಕಂಡುಕೊಂಡು, ಭಜಿಸಿ,,ಸೇವಿಸಿ, ಕೃತಾರ್ಥರಾಗಬೇಕು. ಆೞ್ವಾರರ ಸದಾಶಯ ಇದೇ.



೫೭



೪೬.ತೋಡುಪೆಟ್ರತಣ್ಡುೞಾಯ್ ಅಲಙ್ಗಲಾಡುಶೆನ್ನಿಯಾಯ್

ಕೋಡುಪಟ್ರಿಯಾೞಿಯೇನ್ದಿ ಅಂಜಿಱೈಪ್ಪುಳ್ಳುರ್ ತಿಯಾಲ್

ನಾಡುಪೆಟ್ರ ನನ್ ಮೈ ನಣ್ಣಮಿಲ್ಲೈಯೇನುನಾಯಿನೇನ್

ವೀಡುಪೆಟ್ರಿಱಪ್ಪೊಡುಮ್ ಪಿಱಪ್ಪಱುಕ್ಕೂಮಾಶೋಲೇ



ತೋಡು=ದಿವ್ಯವಾದ ಎಸಳುಗಳನ್ನು, ಪೆಟ್ರ=ಹೊಂದಿರುವ, ತಣ್=ತಂಪಾದ , ಹಿತಕರವಾದ, ತುೞಾಯ್=ತುಲಸಿಯ, ಅಲಙ್ಗಲ್=ಹಾರವು, ಆಡು=ತೂಗಾಡುತ್ತಿರುವ, ಶೆನ್ನಿಯಾಯ್=ಮುಡಿಯನ್ನುಳ್ಳವನೇ, ಕೋಡು=ಶಂಖವನ್ನು, ಪಟ್ರಿ=ಹಿಡಿದು, ಆೞಿ=ಚಕ್ರವನ್ನು, ಏನ್ದಿ=ಧರಿಸಿ, ಅಮ್=ಸುಂದರವಾದ, ಶಿಱೈ=ರೆಕ್ಕೆಗಳನ್ನುಳ್ಳ, ಪುಳ್=ಪಕ್ಷಿಯನ್ನು, ಊರ್ ತ್ತಿಯಾಲ್=ವಾಹನವಾಗಿ ಪಡೆದು, ನಾಡು=ಜಗತ್ತಿನಲ್ಲಿ, ಪೆಟ್ರ=ಪಡೆದ, ನನ್ ಮೈ=ಸದ್ಗುಣಗಳ ಹಿರಿಮೆಯನ್ನು, ನಣ್ಣುಮ್=ಸಮೀಪಿಸಲು, ಇಲ್ಲೈಯೇನುಮ್=ಇಲ್ಲದವನೇ, ಆಯಿನೇನ್=ಆಗಿದ್ದೇನೆ, ವೀಡುಪೆಟ್ರು= \(ಈ ಜೀವನದಿಂದ\) ಬಿಡುಗಡೆ ಹೊಂದಿ, ಇಱಪ್ಪೊಡುಮ್=ಮರಣ ಹೊಂದಿದೆ, ಪಿಱಪ್ಪು=ಹುಟ್ಟುವಿಕೆಯೂ, ಇಱಕ್ಕೂಮ್ ಆ=ಮರಣಿಸುವ ಹಾಗೆ, ಶೋಲೇ=ಹೇಳಲಾರೆಯಾ?



ದಿವ್ಯವಾದ ಎಸಳುಗಳನ್ನು ಹೊಂದಿರುವ ಹಿತಕರವಾದ ತುಲಸಿಯ ಹಾರವು ತೂಗಾಡುತ್ತಿರುವ ಮುಡಿಯುಳ್ಳವನೇ, ಶಂಖವನ್ನು ಹಿಡಿದು, ಚಕ್ರವನ್ನು ಧರಿಸಿ, ಸುಂದರವಾದ ರೆಕ್ಕೆಗಳನ್ನುಳ್ಳ ಪಕ್ಷಿಯನ್ನು ವಾಹನವಾಗಿ ಪಡೆದು ವಿಶ್ವಜಗತ್ತಿನಲ್ಲಿ ನೀನು ಸಂಪಾದಿಸಿದ ಹಿರಿಮೆಯನ್ನು ಸಮೀಪಿಸಲು ಸಾಧ್ಯವಿಲ್ಲದವನೇ ಆಗಿದ್ದೇನೆ. ಈ ಜೀವನದಿಂದ ಬಿಡುಗಡೆ ಹೊಂದಿ, ಮರಣದೊಂದಿಗೆ ಹುಟ್ಟುವಿಕೆಯೂ ಮರಣಿಸುವ ಹಾಗೆ ಹೇಳಲಾರೆಯಾ? \(೪೬\)



ಭಗವಂತ,ನೀನು ಸ್ವತಃಅ ಅದ್ವಿತೀಯಸುಂದರನು. ನೀನು ತಲೆಯಲ್ಲಿ ಮುಡಿದಿರುವ ತುಲಸಿಯ ಹಾರವು ಬಲುಸೊಗಸಾದ ಎಸಳುಗಳುಳ್ಳದ್ದು. ತಂಪಾಗಿ, ಪರಿಮಳಭರಿತವಾಗಿ, ಹಿತಕರವಾಗಿ,ಸುಖಕರವಾಗಿ ಇರತಕ್ಕದ್ದು. ಹೀಗೆ, ದಿವ್ಯವಾಗಿ ಅಲಂಕರಿಸಿಕೊಂಡು, ಶಂಖಚಕ್ರಧಾರಿಯಾಗಿ, ಗರುಡಾರೂಢನಾಗಿ ವಿಶ್ವಜಗತ್ತನ್ನು ಪರ್ಯಟನೆ ಮಾಡುತ್ತಾ, ಅಪರಿಮಿತವಾದ ಹಿರಿಮೆಯನ್ನು ಗಳಿಸಿಕೊಂಡು ಸರ್ವೇಶ್ವರನಾಗಿದ್ದೀ. ನಿನ್ನ ಆ ಮಹತ್ತರವಾದ ಹಿರಿಮೆಯನ್ನು ಸಮೀಪಿಸಲು ಸಹ ನನಗೆ ಯೋಗ್ಯತೆಯಿಲ್ಲ, ಮಹಾಮಹಿಮನೂ ದಯಾಮಯನೂ ಆಗಿರುವ ನಿನ್ನಲ್ಲಿ ನನ್ನ ನಮ್ರವಾದ ವಿಜ್ಞಾಪನೆಯೊಂದಿದೆ. ನನಗೆ ಈ ಸಂಸಾರದಿಂದ ಬಿಡುಗಡೆ ಬೇಕು. ನನಗೆ ಮರಣವುಂಟಾಗುವುದು ಸಹಜ. ಆದರೆ, ನನಗೆ ಭಗವಂತ, ಕಾರುಣ್ಯನಿಧಿಯಾದ ನೀನು ನನಗೆ ಒದಗುವ ಮೃತ್ಯುವಿನ ಮೂಲಕ ಅಮೃತವವನ್ನು ಪಡೆಯುವ ರೀತಿಯನ್ನು ಹೇಳಿಕೊಡಲಾರೆಯಾ?



೫೮

೪೭.ಕಾರೊಡೊತ್ತಮೇನಿನಙ್ಗಳ್ ಕಣ್ಣ ವಿಣ್ಣಿನಾತನೇ

ನೀರಿಡತ್ತರಾವಣೈಕ್ಕಿಡತ್ತಿಯೆನ್ ಪರನ್ಱಿಯುಮ್

ಓರಿಡತ್ತೈಯಲ್ಲೈ ಎಲ್ಲೈಯಿಲ್ಲೈಯೆನ್ಬರಾದಲಾಲ್

ಶೇರ್ ವಿಡತ್ತೈನಾಯಿನೇನ್ ತೆರಿನ್ದಿಱೈಂಜುಮಾಶೊಲೇ

ಕಾರೊಡು=ಕಾರ್ಮುಗಿಲಿನೊಡನೆ, ಒತ್ತ=ಹೋಲುವ, ಮೇನಿ=ದೇಹವನ್ನುಳ್ಳ, ನಙ್ಗಳ್=ನಮ್ಮ, ಕಣ್ಣ-ಕೃಷ್ಣನೇ, ವಿಣ್ಣಿನ್=ಮೇಲಣ ಲೋಕಗಳಿಗೆ, ನಾತನೇ=ಒದೆಯನೇ, ನೀರ್ ಇಡತ್ತು=ಕಡಲಲ್ಲಿ, ಅರಾ ಅಣೈ=ಶೇಷಶಯನದಲ್ಲಿ, ಕಿಡತ್ತಿ=ಪವಡಿಸಿರುವೆ, ಎನ್ಬರ್=ಎಂದು ಹೇಳುವರು, ಅನ್ಱಿಯುಮ್=ಅಲ್ಲದೆಯೂ, ಓರ್ ಇಡತ್ತೈ ಅಲ್ಲ=ಒಂದು ಕಡೆ \(ಸ್ಥಳ\)ಯಲ್ಲೇ ಇರುವವನಲ್ಲ, ಎಲ್ಲೈ=\(ನಿನ್ನ ಇರುವಿಕೆಗೆ\) ಮಿತಿ, ಇಲ್ಲೈ=ಇಲ್ಲ, ಎನ್ಬರ್=ಎನ್ನುತ್ತಾರೆ, ಆದಲಾಲ್=ಆದ್ದರಿಂದ, ಶೇರ್ ವು=ನಿನ್ನನ್ನು ಆಶ್ರಯಿಸುವುದಕ್ಕೆ, ವಿಡತ್ತೈ=ತಕ್ಕ ಸ್ಥಳವನ್ನು, ನಾಯಿನೇನ್=ದೀನನಾದ ನಾನು, ತೆರಿನ್ದು=ತಿಳಿದುಕೊಂಡು, ಇಱೈಂಜುಮ್ ಆ=ನಿನ್ನನ್ನು ಸ್ತುತಿಸುವಂತೆ, ಶೊಲೇ=ಹೇಳಲಾರೆಯಾ?



ಕಾರ್ಮುಗಿಲನ್ನು ಹೋಲುವ ದೇಹವುಳ್ಳ ನಮ್ಮ ಕೃಷ್ಣನೇ, ಮೇಲಣ ಲೋಕಗಳಿಗೆ ಒಡೆಯನೇ, ನೀನು ಕಡಲಲ್ಲಿ ಶೇಷಶಯನದಲ್ಲಿ ಪವಡಿಸಿರುವೆ ಎನ್ನುತ್ತಾರೆ. ಅಲ್ಲದೆ, ನೀನು ಒಂದು ಕಡೆಯಲ್ಲಿ \(ಸ್ಥಳದಲ್ಲಿ\) ಇರುವವನಲ್ಲ; ನಿನ್ನ ಇರುವಿಕೆಗೆ ಎಲ್ಲೆಯೇ ಇಲ್ಲ ಎನ್ನುತ್ತಾರೆ. ಆದ್ದರಿಂದ, ನಿನ್ನನ್ನು ಆಶ್ರಯಿಸುವುದಕ್ಕೆ ತಕ್ಕ ಸ್ಥಳವನ್ನು ದೀನನಾದ ನಾನು ತಿಳುದುಕೊಂಡು ನಿನ್ನನ್ನು ಸ್ತುತಿಸುವಂತೆ ನನಗೆ ಹೇಳಲಾರೆಯಾ?\(೪೭\)



ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಕಾರ್ಮುಗಿಲಿನ ಬಣ್ಣದ ದೇಹವುಳ್ಳವನು. ನಮಗೆ ಪ್ರಿಯನಾದ ಕೃಷ್ಣನು. ಅಮರರೆಲ್ಲರಿಗೂ ಒಡೆಯನು. ದೇವಾಧಿದೇವನು. “ನೀನು ಪಾಲ್ಗಡಲಲ್ಲಿ ಶೇಷಶಯನದಲ್ಲಿ ಪವಡಿಸಿದ್ದೀ”ಎಂತಲೂ “ನೀನು ಇರುವುದು ಒಂದು ಸ್ಥಳವೇ? ಅದಕ್ಕೆ ಎಲ್ಲೆ ಇದೆಯೇ?” ಎಂತಲೂ ತಿಳಿದವರು ಹೇಳುತ್ತಾರೆ. ನಾನಾದರೋ ಎಲ್ಲ ಬಗೆಯಲ್ಲೂ ಅಕಿಂಚನನು. ದೀನನು. ಜ್ಞಾನದರಿದ್ರನು. ನೀನಿರುವ ಸ್ಥಳವನ್ನು ತಿಳಿದುಕೊಳ್ಳಬೇಕೆಂದೂ, ನಿನ್ನನ್ನು ಆಶ್ರಯಿಸಿ ನಿನ್ನ ಸೇವೆ ಮಾಡಬೇಕೆಂದೂ ನನಗೆ ಬಹಳ ಆಶೆ. ಆದ್ದರಿಂದ, ನಾನು ನಿನ್ನನ್ನು ಎಲ್ಲಿ ಪಡೆಯಬೇಕು? ಹೇಗೆ ನಿನ್ನ ಪ್ರಸನ್ನತೆಯನ್ನು ಸಂಪಾದಿಸಿಕೊಳ್ಳಬೇಕು? ಹೇಗೆ ನಿನ್ನನ್ನು ಸ್ತುತಿಸಬೇಕು? ಕೃಪೆಮಾಡಿ ಇದನ್ನು ನನಗೆ ತಿಳಿಯ ಹೇಳುವೆಯಾ?



೪೮. ಕುನ್ಱಿ ನಿನ್ಱು ವಾನಿರುನ್ದು ನೀಳ್ ಕಡಱ್ ಕಿಡನ್ದು, ಮ

ಣ್ಣೊನ್ಱು ಶೆನ್ಱದೊನ್ಱೈಯುಣ್ಡು ಅದೊನ್ಱಿಡನ್ದು ಪನ್ಱಿಯಾಯ್

ನನ್ಱು ಶೆನ್ಱ ನಾಳವಟ್ರುಳ್ ನಲ್ಲುಯಿರ್ ಪಡೈತ್ತವರ್ ಕ್ಕೂ

ಅನ್ಱು ದೇವಮೈತ್ತಳಿತ್ತ ಆದಿದೇವನಲ್ಲೈಯೇ



ಕುನ್ಱಿಲ್=ಬೆಟ್ಟದಲ್ಲಿ, ನಿನ್ಱು=ನೆಲಸಿ, ವಾನ್=ಪರಮಪದದಲ್ಲಿ



೫೯

ಇರುನ್ದು=ನೆಲೆಸಿ, ನೀಳ್=ವಿಸ್ತಾರವಾದ, ಕಡಲ್=ಕಡಲಲ್ಲಿ, ಕಿಡನ್ದು=ಪವಡಿಸಿ, ಮಣ್ ಒನ್ಱು ಶೆನ್ಱು=ಒಂದು ಸಲ, ಅದೈ=ಅದನ್ನು, ಉಣ್ಡು=ಕಬಳಿಸಿ, ಒನ್ಱು=ಒಂದು ಸಲ, ಅದು-ಅದನ್ನು, ಪನ್ಱಿ ಆಯ್=ಹಂದಿಯಾಗಿ, ಇಡನ್ದು=ಉದ್ಧರಿಸಿ \(ಎತ್ತಿಹಿಡಿದು\), ನನ್ಱು=ಒಳ್ಳೆಯದಾಗಿ, ಶೆನ್ಱ=ನಡೆಯುವ, ನಾಳ್=ಕಾಲದಲ್ಲಿ, ಅವಟ್ರುಳ್=ಆ ದೇಶಗಳಲ್ಲಿ\(ಕಾಲಗಳಲ್ಲಿ\), ನಲ್=ಉತ್ತಮವಾದ, ಉಯಿರ್=ಜನ್ಮವನ್ನು, ಪಡೈತ್ತವರ್ ಕ್ಕೂ=ಪಡೆದವರಿಗೆ, ಅನ್ಱು=ಅಂದು, ದೇವು=ದೇವತ್ವವನ್ನು, ಅಮಿತ್ತು=ಕೊಟ್ಟು, ಅಳಿತ್ತ=ಕೃಪೆಮಾಡಿದ, ಆದಿದೇವನ್=ಆದಿದೇವನು, \(ನೀನು\),ಅಲ್ಲೈಯೇ=ಅಲ್ಲವೇ?



ಬೆಟ್ಟದಲ್ಲಿ ನೆಲಸಿ, ಪರಮಪದದಲ್ಲಿ ನೆಲಸಿ ವಿಸ್ತಾರವಾಗಿ ಕಡಲಲ್ಲಿ ಪವಡಿಸಿ, ಒಂದು ಸಲ ಭೂಮಿಯನ್ನೆಲ್ಲಾ ಅಳೆದು, ಒಂದು ಸಲ ಅದನ್ನು ಕಬಳಿಸಿ, ಒಂದು ಸಲ ಅದನ್ನು ಹಂದಿಯರೂಪದಲ್ಲಿ ಎತ್ತಿಹಿಡಿದು, ಒಳ್ಳೆಯದಾಗಿ ನಡೆಯುವ ಕಾಲದಲ್ಲಿ ಆಗ ಉತ್ತಮ ಜನ್ಮಪಡೆದವರಿಗೆ ದೇವತ್ವವನ್ನು ಕೊಟ್ಟು ಕೃಪೆಮಾಡಿದ ಆದಿದೇವನೇ ನೀನು ಅಲ್ಲವೇ? \(೪೮\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಕೃಷ್ಣಾವತಾರಿಯಾದಾಗ, ನಿನ್ನ ಒಂದು ವಿಸ್ಮಯಕಾರಕ ಲೀಲೆಯಾಗಿ ಬೆಟ್ಟದಲ್ಲಿ ನೆಲಸಿರುವುದನ್ನು ತೋರಿಸಿದೆ. ಆಗ, ಗೋವಳರೆಲ್ಲ ದೇವೇಂದ್ರನ ಪೂಜೆ ಮಾಡಿ ವರ್ಷಕ್ಕೊಮ್ಮೆ ಅವನಿಗೆ ಏದೆಮಾಡುವ ಪದ್ಧತಿಯನ್ನು ನಡಸುತ್ತಿದ್ದರು. ನೀನು ದೇವೇಂದ್ರನಿಗೆ ಬದಲಾಗಿ ಗೋವಳರ ಸಮೀಪದಲ್ಲಿದ್ದು ಅವರಿಗೆ ಒತ್ತಾಸೆಕೊಡುವ ಗೋವರ್ಧನಗಿರಿಯನ್ನೇ ಪೂಜಿಸುವಂತೆ ಪ್ರೋತ್ಸಾಹಿಸಿದೆ. ಅವರು ಹಾಗೆಯೇ ಮಾಡಿದರು. ಅದನ್ನೇ ಪೂಜಿಸಿ, ಅದಕ್ಕೇ ಎಡೆಮಾಡಿದರು. ಆಗ ನೀನು ಬೆಟ್ಟದಿಂದಲೇ ಮೂಡಿಬಂದು, ಅವರು ಇಟ್ಟ ಎಡೆಯನ್ನು ಸ್ವೀಕರಿಸಿದೆ. ಅವರನ್ನು ಹರಸಿದೆ. ಇದಲ್ಲದೆ, ನೀನು ಪವಿತ್ರವಾದ ಬೆಟ್ಟಗಳ ಶಿಖರಗಳಲ್ಲಿ ದೇವಾಲಯಗಳಲ್ಲಿ ಅರ್ಚಾಮೂರ್ತಿಯಾಗಿ ನೆಲಸಿ, ಭಕ್ತರಿಂದ ಪೂಜೆಗೊಳ್ಳುತ್ತಾ ಅವರ ಇಷ್ಟಾರ್ಥಗಳನ್ನು ತೀರಿಸುತ್ತೀಯೆ. ನೀನು ಪರಮಪದದಲ್ಲೂ ನೆಲಸಿದ್ದೀ. ಪಾಲ್ಗಡಲಲ್ಲೂ ನೆಲಸಿದ್ದೀ.



ಹಿಂದೆ, ನೀನು ತ್ರಿವಿಕ್ರಮನಾದಾಗ, ಭೂಮಂಡಲವನ್ನೆಲ್ಲಾ ಒಂದೇ ಒಂದು ಹೆಜ್ಜೆಯಿಂದ ಅಳೆದುಬಿಟ್ಟೆ. ಲಯಕಾಲ ಬಂದಾಗ ಭೂಮಂಡಲವನ್ನು ನಿನ್ನ ಉದರದಲ್ಲಿಟ್ಟು ಕಾಪಾಡಿದೆ. ಭೂಮಿಯನ್ನು ಕದ್ದೊಯ್ದು ಹಿರಣ್ಯಾಕ್ಷನನ್ನು ಮಹಾವರಾಹನಾಗಿ ಅವತರಿಸಿ, ಕೊಂದು, ಭೂಮಿಯನ್ನು ಉದ್ಧರಿಸಿದೆ.



ರಾಮಾವತಾರ ಕಾಲದಲ್ಲಿ ಸನ್ಮಾರ್ಗದಲ್ಲಿ ನಡೆಯುವ ಅಯೋಧ್ಯೆಯ ಸತ್ಪ್ರಜೆಗಳಿಗೆಲ್ಲರಿಗೂ ನೀನು ದೇವತ್ವ \(ಅಮರತ್ವ\)ವನ್ನು ಕೊಟ್ಟು ಕೃಪೆಮಾಡಿದೆ. ಕರುಣಾ ಸಾಗರನಾದ ಆದಿದೇವನೇ ನೀನಲ್ಲವೇ?



೬೦

೪೯.ಕೊಣ್ಡೈ ಕೊಣ್ಡ ಕೋದೈಮೀದು ತೇನುಲಾವುಕೂನಿಕೂನ್

ಉಣ್ಡೈಕೊಣ್ಡರಙ್ಗವೋಟ್ಟಿ ಉಳ್ ಮದಿೞ್ ನ್ದನಾದನೂರ್

ನಣ್ಡೈಯುಣ್ಡು ನಾರೈಪೇರ ವಾಳೈಪಾಯನೀಲಮೇ

ಅಣ್ಡೈಕೊಣ್ಡು ಕೆಣ್ಡೈಮೇಯುಮ್ ಅನ್ದಣೀರರಙ್ಗಮೇ

ಕೊಣ್ಡೈ ಕೊಣ್ಡ=ಹೂವಿನ ಗೊಂಡೆಯಾಗಿ ಮಾಡಿಕೊಂಡ, ಕೋದೈ ಮೀದು=ಹೂ ಮಾಲೆಯಲ್ಲಿ\(ಮಾಲೆಯ ಮೇಲೆ\), ತೇನ್=ಜೇನು, ಉಲಾವು=ಹರಡಿಕೊಂಡಿರುವ, ಕೂನಿ=ಗೂನಿಯಾದವಳ, ಕೂನ್=ಗೂನನ್ನು, ಉಣ್ಡೈಕೊಣ್ಡು=ಉಂಡೆಯಾಗಿ, ಅರಙ್ಗಿ ಒಟ್ಟಿ=ಅದನ್ನು ಒತ್ತಿ, ಉಳ್=ಮನಸ್ಸಿನಲ್ಲಿ, ಮಹಿೞ್ ನ್ದ=ಹರ್ಷಗೊಂಡ, ನಾತನ್=ನಾಥನ, ಊರ್=ಸ್ಥಳವು, ನಾರೈ=ಬಕಪಕ್ಷಿಯು\(ಕೊಕ್ಕರೆಯು\), ನಣ್ಡೈ=ಏಡಿಯನ್ನು, ಉಣ್ಡು=ತಿಂದು, ಪೇರ=ಚಲಿಸುತ್ತಾ ಬರಲು, ವಾಳೈ=ಬಾಳೆಮೀನು, ಪಾಯ=ನುಣುಚಿಕೊಂಡು ಚಲಿಸುತ್ತಿರಲು, ಕೊಣ್ಡೈ=ಕೊಣ್ಡೆಮೀನು, ನೀಲಮ್=ಕನ್ನೈದಿಲೆಯ, ಅಣ್ಡೈಕೊಣ್ಡು=ಸಮೀಪವನ್ನು ಸೇರಿ, ಮೇಯುಮ್=\(ನಿರ್ಭೀತವಾಗಿ\) ಮೇಯುತ್ತಿರುವಂಥ, ಅಮ್=ಸುಂದರವಾದ, ತಣ್=ತಂಪಾದ, ನೀರ್=ನೀರಿನಿಂದ ಕೂಡಿದ, ಅರಙ್ಗಮೇ=ಶ್ರೀರಂಗವೆಂಬುದೇ.



ಗೊಂಡೆಯಾಗಿ ಮುಡಿದ ಹೂವಿನ ಮೇಲೆ ದುಂಬಿಗಳು ಮುತ್ತುತ್ತಿರುವ ಗೂನಿಯಾದವಳ ಗೂನನ್ನು ಒಟ್ಟಾಗಿ ಒತ್ತಿ ಮನಸ್ಸಿನಲ್ಲಿ ಹರ್ಷಗೊಂಡ ನಾಥನ ಸ್ಥಳವು, ಕೊಕ್ಕರೆಯು ಏಡಿಯನ್ನು ನುಂಗಿ ಮೆಲ್ಲಗೆ ಚಲಿಸುತ್ತಾ ಬರುವಾಗ, ಬಾಳೆಮೀನು ನುಸುಳಿಕೊಂಡು ಚಲಿಸಲು, ಕೊಂಡೆಮೀನು ಕನ್ನೈದಿಲೆಯ ಸಮೀಪವನ್ನು ಸೇರಿ ಭಯವಿಲ್ಲದಂತೆ ಮೇಯುತ್ತಿರುವಂಥ ಸುಂದರವಾದ ತಂಪಾದ ನೀರಿನಿಂದ ಕೂಡಿದ ಶ್ರೀರಂಗವೆಂಬುದೇ. \(೪೯\)



ಆೞ್ವಾರರು ಹೇಳುತ್ತಾರೆ:ಸೊಗಸಾಗಿ ಅಲಂಕರಿಸಿಕೊಂಡು, ತಲೆಗೆ ಗೊಂಡೆಕಟ್ಟಿ ಅದಕ್ಕೆ ಮಧುರವಾದ ಪರಿಮಳತುಂಬಿದ ಹೂವನ್ನು ಮುಡಿದಿದ್ದವಳು ಗೂನಿಯಾದವಳು. ಅವಳ ಗೂನು ಅವಳ ಸೌಂದರ್ಯಕ್ಕೂ ಯೌವನಕ್ಕೂ ಸತ್ ಸ್ವಭಾವಕ್ಕೂ ಅಡ್ಡಿಯಾಗಿತ್ತು. ಭಗವಂತ, ನೀನು ಕೃಷ್ಣಾವತಾರಿಯಾಗಿ, ಅವಳ ಮೇಲೆ ಕೃಪೆಮಾಡಿದೆ. ಅವಳ ಗೂನನ್ನು ನೀನು ಒಟ್ಟೀಗೆ ಒತ್ತಿ, ಮನಸ್ಸಿನಲ್ಲಿ ಹರ್ಷಿಸಿದೆ. ನಿನ್ನ ಅನುಗ್ರಹದಿಂದ ಅವಳ ಗೂನು ಮಾಯವಾಗಿ, ಸುರಸುಂದರಿಯಂತಾದಳು.

ಕರುಣಾಮಯನೂ ಭಕ್ತವತ್ಸಲನೂ ಆದ ನೀನು ನೆಲಸಿರುವ ಸ್ಥಳವೆಲ್ಲಿದೆ ಎಂಬ ಪರದಾಟವೇಕೆ? ತಂಪಾದ ಹಿತಕರವಾದ ನೀರಿನಿಂದ ಸುತ್ತುವರಿದು, ಕೊಕ್ಕರೆ ವಿಧವಿಧವಾದ ಜಲಚರಗಳು ವಾಸಿಸಲು, ನಿರಾತಂಕವಾಗಿ ಜೀವನ ನಡಸಲು ಅನುಕೂಲಿಸುವಂತೆ, ಸೊಬಗಿನ ಕನ್ನೈದಿಲೆಗಳಿಂದ ಎಲ್ಲೆಲ್ಲೂ ಶೋಭಿಸುವ ಪ್ರಕೃತಿ ಸುಂದರವಾದ ಶ್ರೀರಂಗವೇ ಅದು\!



ಹಿಂದಿನ ಪಾಶುರದಲ್ಲಿ ವೆಂಕಟಾಚಲವೇ ಮುಂತಾದ ಪವಿತ್ರವಾದ ಪರ್ವತಶಿಖರದಲ್ಲಿ ಭಗವಂತನುಶಾಶ್ವತವಾಗಿ ನೆಲೆಗೊಂಡಿದ್ದಾನೆ, ಎಂದು ಹೇಳಲಾಗಿತ್ತು. ಈ ಪಾಶುರದಲ್ಲಿ ಇನ್ನೊಂದು “ದಿವ್ಯದೇಶ”ದ ವರ್ಣನೆಯಿದೆ. ಭಗವಂತನು ಎಲ್ಲಿದ್ದಾನೆ ಎಂದು ಹುಡುಕಿಕೊಂಡು ಹೋಗುವುದೇತಕ್ಕೆ? ಭಕ್ತರಿಗೆ ಅನುಗ್ರಹಿಸುವುದಕ್ಕೋಸ್ಕರವಾಗಿಯೇ



೬೧

ಭಗವಂತನು ತಾನೇ ಧರೆಗಿಳಿದು ಬಂದಿದ್ದಾನೆ. ಕೆಲವು ಪವಿತ್ರವಾದ ಪುಣ್ಯಕ್ಷೇತ್ರಗಳಲ್ಲಿ ಶಾಶ್ವತವಾಗಿ ನೆಲೆಗೊಂಡಿದ್ದಾನೆ. ಭಕ್ತರು ಅಲ್ಲಿಗೆ ಹೋಗಬೇಕು, ಭಗವಂತನ ದರ್ಶನಲಾಭವನ್ನು ಪಡೆಯಬೇಕು, ಮತ್ತು ಕೃತಾರ್ಥರಾಗಬೇಕು.



೫೦.ವೆಣ್ಡಿರೈಕ್ಕರುಙ್ಗಡಲ್ ಶಿವನ್ದು ವೇವಮುನ್ನೊರ್ ನಾಳ್

ತಿಣ್ಡಿಱಱ್ ಶಿಲೈಕ್ಕೈವಾಳಿ ವಿಟ್ಟವೀರರ್ ಶೇರುಮೂರ್

ಎಣ್ಡಿಶೈಕ್ಕಣಙ್ಗಳುಮ್ ಇಱೈಂಜಿಯಾಡು ತೀರ್ ತ್ತನೀರ್

ವಣ್ಡಿರೈತ್ತ ಶೋಲೈವೇಲಿ ಮನ್ನುಶೀರರಙ್ಗಮೇ

ವೆಣ್ ತಿರೈ=ಬೆಳ್ಳಗಿರುವ ಅಲೆಗಳುಳ್ಳ, ಕರುಕಡಲ್=ಕಪ್ಪುಸಮುದ್ರವು, ಶಿವನ್ದು=ಕೆಂಪಗೆ, ವೇವ=ಬೆಂದುಹೋಗುವಂತೆ, ಮುನ್=ಮೊದಲು, ಒರುನಾಳ್=ಒಂದು ದಿನ, ತಿಣ್=ಬಹಳ, ತಿಱಲ್=ಬಲಿಷ್ಠವಾದ, ಶಿಲೈ=ಬಿಲ್ಲುಹಿಡಿದ, ಕೈ=ಕೈಯಿಂದ, ವಾಳಿ=ಅಂಬುಗಳನ್ನು, ವಿಟ್ಟ=ಪ್ರಯೋಗಿಸಿದ, ವೀರರ್=ಪರಾಕ್ರಮಿಯು, ಶೇರುಮ್=ನೆಲಸುವ, ಊರ್=ಊರು ಎಂದರೆ, ಎಣ್ಡಿಶೈ= ಎಂಟು ದಿಕ್ಕುಗಳಿಂದಲೂ, ಕಣಙ್ಗಳುಮ್=ಭಕ್ತಸಮೂಹಗಳು, ಇಱೈಂಜಿ=ಎರಗು ಸ್ತುತಿಸಿ, ಆಡು=ಮಿಂದು ಆಡುವ\(ನಲಿದಾಡುವ\), ತೀರ್ ತ್ತಮ್ ನೀರ್=ಪುಣ್ಯತೀರ್ಥವನ್ನುಳ್ಳದ್ದಾದ, ವಣ್ಡು=ದುಂಬಿಗಳು, ಇರೈತ್ತ=ಹಾಡುವ, ಶೋಲೈ=ತೋಪುಗಳನ್ನು, ವೇಲಿ=ಬೇಲಿಯಾಗಿ ಉಳ್ಳ, ಮನ್ನು=ಶಾಶ್ವತವಾದ, ಶೀರ್=ಕೀರ್ತಿಯುಳ್ಳ, ಅರಙ್ಗಮೇ=ಶ್ರೀರಂಗವೇ.



ಬಿಳಿಯ ಅಲೆಗಳುಳ್ಳ ಕಪ್ಪುಕಡಲು ಕೆಂಪಗೆ ಬೆಂದು ಹೋಗುವ ಹಾಗೆ ಹಿಂದೆ ಒಂದು ಸಲ ಬಹಳ ಪ್ರಬಲವಾದ ಬಿಲ್ಲನ್ನು ಹಿಡಿದ ಕೈಯಿಂದ ಅಂಬುಗಳನ್ನು ಪ್ರಯೋಗಿಸಿದ ಪರಾಕ್ರಮಿಯು ನೆಲಸುವ ಊರು ಎಂದರೆ, ಎಂಟು ದಿಕ್ಕುಗಳಿಂದಲೂ ಭಕ್ತಸಮೂಹಗಳು ಎರಗಿ,ಸ್ತುತಿಸಿ, ಮಿಂದು,ನಲಿದಾಡುವ ಪುಣ್ಯತೀರ್ಥಗಳನ್ನುಳ್ಳ, ದುಂಬಿಗಳು ಹಾಡುವ ಉಪವನಗಳನ್ನು ಬೇಲಿಯಂತೆ ಸುತ್ತಲೂ ಉಳ್ಳ, ಶಾಶ್ವತಕೀರ್ತಿಯನ್ನುಳ್ಳ, ಶ್ರೀರಂಗವೇ\! \(೫೦\)



ಆೞ್ವಾರರು ಹೇಳುತ್ತಾರೆ: ಭಗವಂತ, ಹಿಂದೆ, ನೀನು ರಾಮಾವತಾರವನ್ನು ತಳೆದು, ಲಂಕೆಗೆ ದಂಡೆತ್ತಿ ಹೋಗಲು ನಿನಗೆ ದಾರಿಕೊಡಲಿಲ್ಲವೆಂದು ಕೋಪಗೊಂಡು, ಕೈಯಲ್ಲಿ ಬಿಲ್ಲನ್ನು ಹಿಡಿದು ಸಮುದ್ರವನ್ನು ಶೋಷಿಸಿಬಿಡುವೆನೆಂದು ಶರಸನ್ನದ್ಧನಾದೆಯಲ್ಲವ್? ಅನಂತರ, ರಾವಣನನ್ನು ವಧಿಸಿ, ವಿಭೀಷಣನಿಗೆ ಪಟ್ಟವನ್ನು ಕಟ್ಟಿದ ಬಳಿಕ, ಸೀತಾದೇವಿಯೊಡನೆ ನೀನುಹ್ ಇಂತಿರುಗಿ ಬರುವಾಗ, ಪುಣ್ಯತೀರ್ಥಗಳಿಮ್ದಲೂ, ಸುಂದರವಾದ ಉಪವನಗಳಿಂದಲೂ ಸುತ್ತುವರಿದಿರುವ, ದುಂಬಿಗಳು ಮಾಡುವ ಸತತವಾದ ಝೇಂಕಾರದಿಂದ ಮಂಜುಳವಾಗಿರುವ ಶ್ರೀರಂಗವೇ ನಿನಗೆ ನೆಲೆಸಲು, ಭಕ್ತರಿಗೆ ಅನುಗ್ರಹ ಮಾಡಲು ಇಷ್ಟವಾದ ಊರಾಯಿತಲ್ಲವೇ?



೬೨



೫೧.ಶರಙ್ಗಳೈಇತ್ತುರನ್ದು ವಿಲ್ ವಳೈತ್ತಿಲಙ್ಕೈಮನ್ನವನ್

ಶಿರಙ್ಗಳ್ ಪತ್ತಱುತ್ತುದಿರ್ ತ್ತ ಶೆಲ್ವರ್ ಮನ್ನು ಪೊನ್ನಿಡಮ್

ಪರನ್ದುಪೊನ್ನಿರನ್ದುನುನ್ದಿ ವನ್ದಲೈಕ್ಕುಮ್ ವಾರ್ ಪುನಲ್

ಅರಙ್ಗಮೆನ್ಬರ್ ನಾಅನ್ ಮುಹತ್ತಯನ್ ಪಣಿನ್ದ ಕೋಯಿಲೇ



ವಿಲ್ ಅಳೈತ್ತು=ಬಿಲ್ಲನ್ನು ಬಗ್ಗಿಸಿ, ಶರಙ್ಗಳೈ=ಬಾಣಗಳನ್ನು, ತುರನ್ದು=ಪ್ರಯೋಗಿಸಿ, ಇಲಙ್ಕೈ ಮನ್ನವನ್=ಲಂಕೆಗೆ ಒಡೆಯನ, ಶಿರಙ್ಗಳ್=ತಲೆಗಳು, ಪತ್ತು=ಹತ್ತನ್ನು, ಅಱುತ್ತು=ಕತ್ತರಿಸಿ, ಉದಿರ್ ತ್ತ=ಉದುರಿಸಿದ, ಶೆಲ್ವರ್=ಸಿರಿವಂತನು, ಮನ್ನು=ಶಾಶ್ವತವಾಗಿ ನೆಲಸಿದ, ಪೊನ್ ಇಡಮ್=ಚಿನ್ನದಂಥ ಸ್ಥಳವೆಂದರೆ, ಪರನ್ದು=ವಿಸ್ತಾರವಾಗಿ ಹರಡಿ, ನಿರನ್ದು=ತುಂಬಿಕೊಂಡು, ನುನ್ದಿ=ಕೊಬ್ಬಿ, ವನ್ದು=ಬಂದು, ಅಲೈಕ್ಕೂಮ್=ಅಲೆಗಳನ್ನೆಬ್ಬಿಸುವ, ವಾರ್=ಉದ್ದನಾದ, ಪುನಲ್=ಪ್ರವಾಹವಾದ, ಪೊನ್ನಿ=ಕಾವೇರಿಯೂ, ನಾನ್ ಮುಹತ್ತು=ನಾಲ್ಕು ಮುಖದ, ಅಯನ್=ಬ್ರಹ್ಮನೂ, ಪಣಿನ್ದ=ಆಶ್ರಯಿಸುವ, ಕೋಯಿಲೇ=ದೇವಾಲಯವೇ, ಅರಙ್ಗಮ್=ಶ್ರೀರಂಗ, ಎನ್ಬರ್=ಎನ್ನುವರು.



ಬಿಲ್ಲನ್ನು ಬಗ್ಗಿಸಿ, ಬಾಣಗಳನ್ನು ಪ್ರಯೋಗಿಸಿ ಲಂಕೆಗೆ ಒಡೆಯನ ಹತ್ತುತಲೆಗಳನ್ನು ಕತ್ತರಿಸಿ ಉದುರಿಸಿದ \(ಕೆಡಹಿದ\) ಸಿರುವಂತನು ಶಾಶ್ವತವಾಗಿ ನೆಲಸಿರುವ ಚಿನ್ನದಂಥ ಸ್ಥಳವೆಂದರೆ, ವಿಸ್ತಾರವಾಗಿ ಹರಡಿ \(ಚಿನ್ನದಂಥ ನೀರನ್ನು\) ತುಂಬಿಕೊಂಡು ಕೊಬ್ಬಿ ಬಂದು ಅಲೆಗಳನ್ನೆಬ್ಬಿಸುವ ಉದ್ದನಾದ ಪ್ರವಾಹವಾದ ಕಾವೇರಿಯೂ, ನಾಲ್ಕುಮುಖಗಳ ಬ್ರಹ್ಮನೂ ಆಶ್ರಯಿಸುವ ದೇವಾಲಯವೇ ಶ್ರೀರಂಗ ಎನ್ನುವುದು.\(೫೧\)



ಆೞ್ವಾರರು ಶ್ರೀರಂಗದ ಹಿರಿಮೆಯನ್ನು ಮುಂದುವರಿಸುತ್ತಿದ್ದಾರೆ. ಲಂಕೆಗೆ ಒಡೆಯನಾದ ರಾವಣನ ಹತ್ತುತಲೆಗಳನ್ನೂ, ತನ್ನ ಕೋದಂಡದ ಬಾಣಗಳಿಂದ ಕಡಿದು ಕೆಡವಿದವನು ಶ್ರೀರಾಮ. ಅವನು ಭಗವಂತನ ಅವತಾರರೂಪಿಯಾಗಿ ಭೂಲೋಕದಲ್ಲಿ ಶಾಶ್ವತವಾಗಿ ನೆಲಸಿರುವ ಚಿನ್ನದಂಥ ಸ್ಥಳವೇ ಶ್ರೀರಂಗ. ಅಲ್ಲಿಗೆ ಚತುರ್ಮುಖ ಬ್ರಹ್ಮನೂ ಬಂದು, ಭಗವಂತನನ್ನು ಆಶ್ರಯಿಸಿ, ಸೇವೆ ಮಾಡುವನು. ಚಿನ್ನದಂಥ ನೀರನ್ನು ಬೆಟ್ಟಗಳ ಪ್ರದೇಶದಿಂದ ತುಂಬಿಕೊಂಡು, ಕೊಬ್ಬಿಬಂದು, ವಿಸ್ತಾರವಾಗಿಯೂ ಉದ್ದನಾಗಿಯೂ ಹರಡಿ ಹರಿಯುವ ಕಾವೇರಿನದಿಯಂತು ಭಗವಂತನ ಪಾದಗಳನ್ನು ತನ್ನ ಅಲೆಗಳಿಂದ ಸದಾ ತೊಳೆಯುತ್ತಲೇ ಅವನಿಗೆ ಸೇವೆ ಸಲ್ಲಿಸುತ್ತದೆ. ಶ್ರೀರಂಗ ಅಷ್ಟು ಪವಿತ್ರವಾದ ದಿವ್ಯಸ್ಥಳ.



೫೨. ಪೊಟ್ರೈಯುಟ್ರಮುಟ್ರಲ್ ಯಾನೈ ಪೋರೆದಿರ್ ನ್ದು ವನ್ದದೈ

ಪಟ್ರಿಯುಟ್ರುಮಟ್ರದನ್ ಮರುಪ್ಪೊಶಿತ್ತಪಾಕನೂರ್

ಶಿಟ್ರೈಯಿಟ್ರು ಮುಟ್ರಲ್ ಮೂಙ್ಗಿಲ್ ಮೂನ್ಱುತಣ್ಡೊನ್ಱಿನರ್

ಅಟ್ರಪಟ್ರರ್ ಶುಟ್ರಿವಾೞುಮ್ ಅನ್ದಣೀರರಙ್ಗಮೇ



೬೩

ಪೊಟ್ರೈ=ಆನೆಗಳಲ್ಲಿ, ಉಟ್ರ=ಬಹಳ, ಮುಟ್ರಲ್=ಬಲಿಷ್ಠವಾದ ಆನೆಯು, ಪೋರ್=ಹೋರಾಟಕ್ಕೆ, ಎದಿರ್ ನ್ದು=ಎದುರಿಸಿ, ವನ್ದದೈ=ಬಂದದ್ದನ್ನು, ಉಟ್ರಪ್ಪಟ್ರಿ=ಬಲವಾಗಿ ಹಿಡಿದು, ಅದನ್=ಅದರ, ಮರುಪ್ಪು=ದಂತವನ್ನು, ಒಶಿತ್ತ=ಮುರಿದು ನಾಶಪಡಿಸಿದ, ಪಾಕನ್=ಸಮರ್ಥನ, ಊರ್=ಊರು ಎಂದರೆ, ಶಿರು ಎಯಿಱು=ಸಣ್ಣಸಣ್ಣ ಗೆಣ್ಣುಗಳುಳ್ಳ, ಮುಟ್ರಲ್=ಬಲಿತ, ಮೂಙ್ಗಿಲ್=ಬಿದಿರಿನ, ಮೂನ್ಱು ತಣ್ಡರ್=ಮೂರು ದಂಡಗಳನ್ನು ಹಿಡಿದವರು, ಒನ್ಱಿನರ್=ಒಂದು ದಂದಹಿಡಿದವರು, ಅಟ್ರಪಟ್ರರ್= ತ್ಯಾಗ ಮಾರ್ಗವನ್ನು ಹಿಡಿದವರು\( ವಿರಕ್ತರು\) ಶುಟ್ರಿ=ಸುತ್ತಿಕೊಂಡು, ವಾೞುಮ್=ಬಾಳುವ, ಅಮ್=ಸೊಗಸಾದ, ತಣ್-ಹಿತಕರವಾದ, ನೀರ್=ತೀರ್ಥಗಳುಳ್ಳ, ಅರಙ್ಗಮೇ=ಶ್ರೀರಂಗವೇ.



ಆನೆಗಳಲ್ಲೆಲ್ಲಾ ಬಹಳ ಬಲಿತಿರುವ ಆನೆಯು ಹೋರಾಡಲು ಎದುರಿಸಿ ಬಂದದ್ದನ್ನು ನೀನು ಬಲವಾಗಿ ಹಿಡಿದುಕೊಂಡು ಅದರ ದಂತವನ್ನು ಮುರಿದು ನಾಶಪಡಿಸಿದ ಸಮರ್ಥನ ಊರು ಎಂದರೆ, ಸಣ್ಣಸಣ್ಣ ಗೆಣ್ಣುಗಳುಳ್ಳ ಬಲಿತ ಬಿದಿರಿನ ಮೂರುದಂಡಗಳನ್ನು ಹಿಡಿದವರೂ, ಒಂದು ದಂಡವನ್ನು ಹಿಡಿದವರೂ, ವಿರಕ್ತರೂ \(ತ್ಯಾಗಿಗಳೂ\), ಸುತ್ತಿಕೊಂಡು ಬಾಳುವಾ ಸೊಗಸಾದ ಹಿತಕರವಾದ ತೀರ್ಥಗಳುಳ್ಳ ಶ್ರೀರಂಗವೇ\! \(೫೨\)

ಶ್ರೀರಂಗದ ಹಿರಿಮೆ ಇನ್ನೂ ಮುಂದುವರಿಯುತ್ತದೆ. ಆನೆಗಳಲ್ಲೆಲ್ಲಾ ಬಹಳ ಬಲಿಷ್ಠವಾದ ಆನೆ ಕುವಲಯಾಪೀಡವೆಂಬ ಮದ್ದಾನೆ. ಅದನ್ನು ಎದುರಿಸಿ, ಅದರ ದಂತವನ್ನು ಮುರಿದು ಅದನ್ನು ಕೊಂದವನು ಬಾಲಕೃಷ್ಣನಾಗಿದ್ದ ಭಗವಂತ. ಅವನು ಶಾಶ್ವತವಾಗಿ ಭೂಲೋಕದಲ್ಲಿ ನೆಲ್ಸಿರುವ ದಿವ್ಯಕ್ಷೇತ್ರವೇ ಶ್ರೀರಂಗ. ಶ್ರೀರಂಗದ ಸುತ್ತಲೂ ಸೊಗಸಾದ ಹಿತಕರವಾದ ಪುಣ್ಯತೀರ್ಥಗಳಿವೆ. ಈ ತೀರ್ಥಗಳ ಸುತ್ತಲೂ ತ್ರಿದಂಡ ಸನ್ಯಾಸಿಗಳೂ ಏಕದಂಡ ಸನ್ಯಾಸಿಗಳೂ, ತ್ಯಾಗಿಗಳೂ ವಿರಕ್ತರೂ ಇರುತ್ತಾರೆ. ಆದ್ದರಿಂದ ಶ್ರೀರಂಗದಲ್ಲಿ ಬಹುಪವಿತ್ರವಾದ ವಾತಾವರಣವಿದೆ.



೫೩.ಮೋಡಿಯೋಡಿಲಜ್ಜೈಯಾಯ ಶಾಯಮೆಯ್ದಿ ಮುಕ್ಕಣಾನ್

ಕೂಡುಶೇನೈಮಕ್ಕಳೋಡು ಕೊಣ್ಡುಮಣ್ಡಿ ವೆಂಜಮತ್ತು

ಓಡವಾಣನಾಯಿರಙ್ಗರಙ್ಗೞಿತ್ತವಾದಿಮಾಲ್

ಪೀಡುಕೋಯಿಲ್ ಕೂಡುನೀರ್ ಅರಙ್ಗಮೆನ್ಱಪೇರದೇ



ಮೋಡಿಯೋಡು=ದುರ್ಗಾದೇವಿಯೊಡನೆ, ಇಲಜ್ಜೈ ಆಯ=ಲಜ್ಜಾಸ್ಪದವಾದ, ಶಾಯಮ್=ಗುಣವನ್ನು, ಎಯ್ದಿ=ಹೊಂದಿದ, ಮುಕ್ಕಣಾನ್=ಮುಕ್ಕಣ್ಣನು\(ಶಿವನು\) ಕೂಡು=ಕೂಡಿಕೊಂಡ, ಶೇನೈ=ಸೇನೆಯ, ಮಕ್ಕಳೋಡು=ಸೈನಿಕರೊಡನೆ, ಕೊಣ್ಡು=ಕೂಡಿಕೊಂಡು, ವೆಮ್=ಭಯಂಕರವಾದ, ಶಮತ್ತು=ಯುದ್ಧಭೂಮಿಯಿಂದ, ಮಣ್ಡಿ=ಸೋತು, ಓಡ=ಓಡಿಹೋಗಲು, ವಾಣನ್=ಬಾಣಾಸುರನ, ಆಯಿರಮ್ ಕರಮ್=ಸಾವಿರ ತೋಳುಗಳನ್ನು, ಕೞಿತ್ತ=ಕಡಿದು ಹಾಕಿದ, ಆದಿಮಾಲ್=ಆದಿಸೇವನ



೬೪

ಪೀಡು=ಹಿರಿಮೆಯ, ಕೋಯಿಲ್=ದೇವಾಲಯವು, ನೀರ್ ಕೂಡು=ಕಾವೇರಿ ನದಿಯೊಡನೆ ಕೂಡಿರುವ, ಅರಙ್ಗಮ್=ಶ್ರೀರಂಗ, ಎನ್ಱ=ಎಂಬ, ಪೇರ್=ಹೆಸರು, ಅದು=ಅದು



ದುರ್ಗಾದೇವಿಯೊಡನೆ ಲಜ್ಜಾಸ್ಪದವಾದ ಸ್ವಭಾವವನ್ನು ಹೊಂದಿರುವ ಮುಕ್ಕಣ್ಣನು ಕಲೆತಿರುವ ಸೈನಿಕರೆಲ್ಲರೊಡನೆ ಭಯಂಕರವಾದ ಯುದ್ಧಭೂಮಿಯಿಂದ ಸೋತು ಓಡಿಹೋಗಲು, ಬಾಣಾಸುರನ ಸಾವಿರತೋಳುಗಳನ್ನು ಕಡಿದು ಹಾಕಿದ ಆದಿದೇವನ ಹಿರಿಮೆಯ ದೇವಾಲಯವು ಕಾವೇರಿನದಿಯೊಡನೆ ಕೂಡಿರುವ ಶ್ರೀರಂಗ ಎಂಬ ಹೆಸರು ಅದು. \(೫೩\)

ಶ್ರೀರಂಗ ಕ್ಷೇತ್ರದ ಹಿರಿಮೆಯನ್ನು ಇಲ್ಲಿಯೂ ಹೇಳಲಾಗಿದೆ. ದುರ್ಗಾದೇವಿಯೊಡನೆ ಎಡೆಬಿಡದೆ ಕೂಡಿಕೊಂಡಿರುವ ಲಜ್ಜಾಸ್ಪದವಾದ ಸ್ವಭಾವದವನೆಂದು ಮುಕ್ಕಣ್ಣನು ಒಂದು ಬಗೆಯ ತೆಗಳಿಕೆಗೆ ಗುರಿಯಾದವನು.ಆ ಮುಕ್ಕಣ್ಣನು ತನ್ನ ನೆಚ್ಚಿನ ಭಕ್ತನಾದ ಬಾಣಾಸುರನ ಒಟ್ಟುಗೂಡಿ ನೆರೆದ ಸೈನಿಕರೊಡನೆ ಭಯಂಕರವಾದ ಯುದ್ಧಭೂಮಿಯಲ್ಲಿ ಶ್ರೀಕೃಷ್ಣನನ್ನು ಎದುರಿಸಿ ಹೋರಾಡಲಾರದೆ ಲಜ್ಜಾಸ್ಪದವಾಗಿ ಸೋತಿ ಓಡಿಹೋಗಬೇಕಾಯಿತು. ಭಕ್ತನಾದ ಬಾಣನನ್ನು ಕೊಲ್ಲಬಾರದೆಂದು ಅವನು ಶ್ರೀಕೃಷ್ಣನನ್ನು ಬೇಡಿಕೊಂಡನು. ಹಾಗೆಯೇ ಶ್ರೀಕೃಷ್ಣನು ಬಾಣನನ್ನು ಕೊಲ್ಲದೆ, ಅವನ ಸಾವಿರತೋಳುಗಳನ್ನು ಕತ್ತರಿಸಿಹಾಕಿದನು. ಪರಾಕ್ರಮಿಯೂ ಸಮರ್ಥನೂ ಶ್ರೀಕೃಷ್ಣರೂಪಿಯೂ ಆದ ಆದಿದೇವನು ಭೂಲೋಕದಲ್ಲಿ ಭಕ್ತರನ್ನು ಅನುಗ್ರಹಿಸುವುದಕ್ಕಾಗಿಯೇ ನೆಲೆಗೊಂಡಿದ್ದಾನೆ. ಭಗವಂತನು ನೆಲಸಿರುವ ಪವಿತ್ರ ದೇವಾಲಯಕ್ಕೂ ಅದನ್ನು ಸುತ್ತುವರಿದಿರುವ ಕಾವೇರಿನದಿಗೂ ಒಟ್ಟಾಗಿ “ಶ್ರೀರಂಗ” ಎಂದೇ ಹೆಸರಾಗಿದೆ.



೫೪. ಇಲೈತ್ತಲೈಶ್ಶರನ್ದುರನ್ದು ಇಲಙ್ಗೈಕಟ್ಟೞಿಇತ್ತವನ್

ಮಲೈತ್ತಲೈಪ್ಪಿಱನ್ದಿೞುನ್ದು ವನ್ದುನುನ್ದುಶನ್ದನಮ್

ಕುಲೈತ್ತಲೈತ್ತಿಱುತ್ತೆಱಿನ್ದ ಕುಙ್ಗುಮಕ್ಕೂೞಮ್ ಬಿನೋಡು

ಅಲೈತ್ತೊೞುಹುಕಾವಿರಿ ಅರಙ್ಗಮೇಯವಣ್ಣಲೇ



ಇಲೈ ತಲೈ=ಎಲೆಯ ಹಾಗೆ ತಲೆ ಇರುವ, ಶರಮ್=ಬಾಣಗಳನ್ನು ತುರನ್ದು=ಪ್ರಯೋಗಿಸಿ, ಇಲಙ್ಗೈ=ಲಂಕೆಯ, ಕಟ್ಟು=ಭದ್ರತೆಯನ್ನು, ಅೞಿತ್ತವನ್=ನಾಶಪಡಿಸಿದವನು, ಮಲೈತಲೈ=ಬೆಟ್ಟದ ತುದಿಯಲ್ಲಿ, ಪಿಱನ್ದು=ಹುಟ್ಟಿ, ಇೞನ್ದು=ಇಳಿದು, ವನ್ದು=ಮೈದಾನಕ್ಕೆ ಬಂದು, ನುನ್ದು ಶನ್ದನಮ್=ಶ್ರೀಗಂಧದ ಮರಗಳನ್ನು, ಕುಲೈತ್ತು=ಸಡಿಲಗೊಳಿಸಿ, ಅಲೈತ್ತು=ಅಲುಗಿಸಿ, ಇಱುತ್ತು=ಮುರಿದು, ಎರಿನ್ದ=ಬಿಸುಡಿದ, ಕುಙ್ಕುಮಮ್=ಕೆಂಪನೆಯ, ಕುಲುಮ್ ಬಿನೋಡು=ಗಂಧದೊಡನೆ, ಅಲೈತ್ತು=ಅಲೆಗಳನ್ನು ಕಳುಹಿಸುತ್ತಾ, ಒೞುಹು=ಹರಿಯುವ, ಕಾವಿರಿ=ಕಾವೇರಿಯ ನಡುವಣ, ಅರಙ್ಗಮೇ=ಶ್ರೀರಂಗದಲ್ಲಿ, ಮೇಯ=ನೆಲಸಿರುವ, ಅಣ್ಣಲೇ=ಸ್ವಾಮಿಯೇ



೬೫

ಎಲೆಯ ಹಾಗೆ ತಲೆ ಇರುವ ಬಾಣಗಳನ್ನು ಪ್ರಯೋಗಿಸಿ ಲಂಕೆಯ ಭದ್ರತೆಯನ್ನು ನಾಶಪಡಿಸಿದವನು ಬೆಟ್ಟದ ತುದಿಯಲ್ಲಿ ಹುಟ್ಟಿ, ತಪ್ಪಲಿನಲ್ಲಿ ಇಳಿದು, ಮೈದಾನಕ್ಕೆ ಬಂದು, ಕೊಬ್ಬಿ ಶ್ರೀಗಂಧದ ಮರಗಳನ್ನು ಸಡಿಲಿಸಿ, ಅಲುಗಿಸಿ, ಮುರಿದು, ಬಿಸುಡಿದ ಕೆಂಪನೆಯ ಗಂಧದೊಡನೆ ಅಲೆಗಳನ್ನು ಕಳುಹಿಸುತ್ತಾ ಹರಿಯುವ ಕಾವೇರಿಯ ನಡುವಣ ಶ್ರೀರಂಗದಲ್ಲಿ ನೆಲಸಿರುವ ಸ್ವಾಮಿಯೇ\! \(೫೪\)



ಶ್ರೀರಂಗದ ಹಿರಿಮೆಯನ್ನೂ ಅದರ ಜೊತೆಗೆ ಕಾವೇರಿನದಿಯ ಶ್ರೇಷ್ಠತೆಯನ್ನೂ ವಿವರಿಸಿ ಹೇಳುವ ಪಾಶುರವಿದು. ಕಾವೇರಿನದಿಯು ಸಹ್ಯಾದ್ರಿಪರ್ವತದಲ್ಲಿ ಹುಟ್ಟುತ್ತದೆ. ಅಲ್ಲಿಂದ ಹರಿದು ಬೆಟ್ಟದ ತಪ್ಪಲಿನಲ್ಲಿ ಇಳಿದು, ಇತರ ಹೊಳೆಗಳನ್ನು ಕೂಡಿಸಿಕೊಳ್ಳುತ್ತಾ, ಕೊಬ್ಬಿ, ವಿಸ್ತಾರವಾಗಿಯೂ ರಭಸದಿಂದಲೂ ಮೈದಾನದಲ್ಲಿ ಹರಿಯುತ್ತದೆ. ನದಿಯ ದಡಗಳಲ್ಲಿ ಬೆಟ್ಟದ ತಪ್ಪಲಿನಲ್ಲಿ, ಬೆಳೆದ ಶ್ರೀಗಂಧದ ಮರಗಳನ್ನೂ ಬೇರು ಸಡಿಲಿಸಿ ಮುರಿದು, ಉರುಡಿಸುತ್ತದೆ. ಆಗ ಕೆಂಪನೆಯ ಶ್ರೀಗಂಧದ ರಸವೂ ನೀರಿನಲ್ಲಿ ಬೆರೆಯುವುದರಿಂದ, ನೀರು ಸುವಾಸನೆಯಿಂದ ಕೂಡಿರುತ್ತದೆ. ಕಾವೇರಿಯು ಹೀಗೆ ಪುಣ್ಯನದಿಯಾಗಿ ಹರಿಯುತ್ತಾ ಶ್ರೀರಂಗವನ್ನು ಸುತ್ತುವರಿದು, ಅನಂತರ ಮುಂದಕ್ಕೆ ಹರಿಯುತ್ತದೆ. ಆ ನಡುಗಡ್ಡೆಯಲ್ಲಿ, ಬಾಣಪ್ರಯೋಗ ಮಾಡಿಯೇ ಲಂಕೆಯನ್ನು ಗೆದ್ದ ಮಹಾವೀರನಾದ ಶ್ರೀರಾಮಾವತಾರಿಯಾದ ಭಗವಂತನು ಭಕ್ತಕೋಟಿಗೆ ಅನುಗ್ರಹಿಸುವುದಕ್ಕಾಗಿಯೇ ಶಾಶ್ವತವಾಗಿ ನೆಲಸಿದ್ದಾನೆ.



ಈ ಪಾಶುರದ ಇನ್ನೊಂದು ವೈಶಿಷ್ಟ್ಯವೆಂದರೆ, ಶ್ರೀವೈಷ್ಣವರು ಈ ಪಾಶುರವನ್ನು ಹೇಳಿಕೊಂಡು ಕಾವೇರಿನದಿಯಲ್ಲಿ ಮೀಯುವುದು ಒಂದು ಸಂಪ್ರದಾಯವಾಗಿರುವುದೇ.



೫೫.ಮನ್ನುಮಾಮಲರ್ ಕ್ಕಿೞತ್ತಿ ವೈಯಮಙ್ಗೈಮೈನ್ದನಾಯ್

ಪಿನ್ನುಮಾಯರ್ ಪಿನ್ನೈತೋಳ್ ಮಣಮ್ ಪುಣರ್ ನ್ದದನ್ಱಿಯುಮ್

ಉನ್ನಪಾದಮೆನ್ನಶಿನ್ತೈ ಮನ್ನವೈತ್ತುನಲ್ ಹಿನಾಯ್

ಪೊನ್ನಿಶೂೞರಙ್ಗ ಮೇಯಪುಣ್ಡರೀಕನಲ್ಲೈಯೇ



ಮಾ=ದಿವ್ಯಸುಂದರವಾದ, ಮಲರ್=ಹೂವಿನಲ್ಲಿ, ಮನ್ನು=ನೆಲಸಿರುವ, ಕಿೞತ್ತಿ=ಶ್ರೀದೇವಿಯ, ವೈಯಮ್ ಮಙ್ಗೈ=ಭೂದೇವಿಯ, ಮೈನ್ದನ್ ಆಯ್=ಪತಿಯಾಗಿ, ಪಿನ್ನುಮ್=ಅನಂತರವೂ, ಆಯರ್ ಪಿನ್ನೈ=ಗೊಲ್ಲತಿಯಾದ ನಪ್ಪಿನ್ನೈ\(ನೀಳಾ\)ದೇವಿಯ, ತೋಳ್=ತೋಳನ್ನು, ಮಣಮ್ ಪುಣರ್ ನ್ದು=ಮದುಮೆ ಮಾಡಿಕೊಂಡು, ಅದು ಅನ್ಱಿಯುಮ್=ಅದು ಅಲ್ಲದೆಯೂ, ಉನ್ನ=ನಿನ್ನ, ಪಾದಮ್=ಪಾದಗಳನ್ನು, ಎನ್ನ=ನನ್ನ, ಶಿನ್ತೈ=ಮನದಲ್ಲಿ, ಮನ್ನ=ದೃಢವಾಗಿ, ವೈತ್ತು=ಇಟ್ಟುಕೊಂಡು, ನಲ್ ಹಿನಾಯ್=ಕೃಪೆ ಮಾಡಿರುವವನೇ, ಪೊನ್ನಿ=ಕಾವೇರಿಯಿಂದ, ಶೂೞ್=ಸುತ್ತುವರಿದಿರುವ, ಅರಙ್ಗಮ್=ದೇವಾಲಯದಲ್ಲಿ, ಮೇವು=ನೆಲಸಿರುವ, ಪುಣ್ಡರೀಕನ್=ಪುಂಡರೀಕನು \(ತಾವರೆಯಂತೆ ಸುಂದರವೂ ಕೋಮಲವೂ ಆದ ಅವಯವಗಳುಳ್ಳವನು\), ಅಲ್ಲೈಯೇ=ಅಲ್ಲವೇ?



೬೬

ದಿವ್ಯಸುಂದರವಾದ ಹೂವಿನಲ್ಲಿ ನೆಲಸಿರುವ ಶ್ರೀದೇವಿಯ ಮತ್ತು ಭೂದೇವಿಯ ಪತಿಯಾಗಿ, ಆಮೇಲೆ ಗೊಲ್ಲತಿಯಾದ ನಪ್ಪಿನ್ನೈ\(ನೀಳಾ\)ದೇವಿಯ ತೋಳನ್ನು ಮದುವೆಯಾಗಿ, ಅದೂ ಅಲ್ಲದೆ, ನಿನ್ನ ಪಾದಗಳನ್ನು ನನ್ನ ಚಿತ್ತದಲ್ಲಿಟ್ಟು ಕೃಪೆಮಾಡಿರುವವನೇ, ಕಾವೇರಿಯಿಂದ ಸುತ್ತುವರಿದಿರುವ ದೇವಾಲಯದಲ್ಲಿನೆಲಸಿರುವ ಪುಂಡರೀಕನು ನೀನಲ್ಲವೇ? \(೫೫\)



ಆೞ್ವಾರರು ಹೇಳುತ್ತಾರೆ:ಭಗವಂತ, ಹಿಂದೆ ದೇವಾಸುರರು ಸಮುದ್ರಮಥನ ಮಾಡುವುದಕ್ಕೆ ನೀನು ಎಲ್ಲಬಗೆಯಲ್ಲೂ ನಿರ್ವಾಹಕನಾಗಿ ನಿಂತು ಆಗ, ಕ್ಷೀರಸಾಗರದಲ್ಲಿ ಉದಿಸಿದ ದಿವ್ಯಸುಂದರವಾದ ತಾವರೆಹೂವಿನಲ್ಲಿ ನೆಲಸಿದ ಶ್ರೀದೇವಿಗೆ ಒಲಿದು ಪತಿಯಾದೆ. ಹಿರಣ್ಯಾಕ್ಷನು ಕದ್ದೊಯ್ದು ಭೂದೇವಿಯನ್ನು ನೀನೇ ಉದ್ಧರಿಸಿ, ಅನುಗ್ರಹಿಸಿ ಅವಳಿಗೆ ಪತಿಯಾದೆ. ಆಮೇಲೆ, ಏಳುಗೂಳಿಗಳನ್ನು ಗೆದ್ದುದರ ಫಲವಾಗಿ ಕೃಷ್ಣಾವತಾರಿಯಾಗಿ ನೀನು ನೀಳಾದೇವಿಯನ್ನು ಕೈಹಿಡಿದೆ. ಹೀಗೆ, ಶ್ರೀ,ಭೂ,ನೀಳಾದೇವಿಗಳಿಗೆ ಪ್ರಿಯತಮನಾಗಿದ್ದರೂ ಸಹ, ಯಾವ ವಿಧದಲ್ಲೂ ಎಣಿಕೆಗೆ ಬಾರದ ಪಾಮರನಾದ ನನ್ನನ್ನೂ ನೀನು ಮರೆಯಲಿಲ್ಲ. ನನ್ನ ಚಿತ್ತದಲ್ಲಿ ನಿನ್ನ ದಿವ್ಯಪಾದಗಳನ್ನು ಶಾಶ್ವತವಾಗಿ ಇಟ್ಟು, ನನಗೆ ನೀನು ಅಪಾರವಾದ ಕೃಪೆಮಾಡಿದ್ದೀ. ಇಷ್ಟೇ ಅಲ್ಲದೆ, ನಿನ್ನನ್ನು ಆಶ್ರಯಿಸುವ ಭಕ್ತಕೋಟಿಗೂ ಕೃಪೆದೋರಲೆಂದು ನೀನು ಕಾವೇರಿಯಿಂದ ಸುತ್ತುವರಿದಿರುವ ಶ್ರೀರಂಗದ ದೇವಾಲಯದಲ್ಲಿಯೇ ಭವ್ಯವಾದ ಅರ್ಚಾಮೂರ್ತಿಯಾಗಿ ನೆಲಸಿದ್ದೀ. ತಾವರೆ ಹೂವಿನಂತೆ ಸುಂದರವೂ ಕೋಮಲವೂ ಆದ ಅವಯವಗಳನ್ನುಳ್ಳವನು ನೀನು\! ಸರ್ವಜನಸೇವ್ಯನಾಗಿ ನೀನು ಇಲ್ಲಿ ನೆಲಸಿರುವುದು ಎಂಥ ಮಹೋಪಕಾರ\!



೫೬.ಇಲಙ್ಗೈಮನ್ನನೈನ್ದೊಡೈನ್ದು ಪೈನ್ದಲೈನಿಲತ್ತುಹ

ಕಲಙ್ಗವನ್ಱು ಶೆನ್ಱು ಕೊನ್ಱು ವೆನ್ಱಿಕೊಣ್ಡವೀರನೇ

ವಿಲಙ್ಗುನೂಲರ್ ವೇದನಾವರ್ ನಿದಿಯಾನ ಕೇಳ್ವಿಯಾರ್

ವಲಙ್ಗೊಳಕ್ಕೂಡನ್ದೈಯುಳ್ ಕಿಡನ್ದಮಾಲುಮಲ್ಲೈಯೇ

ಇಲಙ್ಗೈ ಮನ್ನನ್=ಲಂಕೆಯ ರಾಜನ, ಐನ್ದೊಡು ಐನ್ದು=ಐದರೊಡನೆ ಐದು \(ಎಂದರೆ ಹತ್ತು\), ಪೈತಲೈ=ಸೊಗಸಾದ ತಲೆಗಳು, ನಿಲತ್ತು=ನೆಲದಲ್ಲಿ ಬೀಳಲು, ಉಹ=ಆಶಿಸುವಂತೆ, ಕಲಙ್ಗ=ಅವನ ಮನಸ್ಸು ಕಲಕಿಹೋಗುವಂತೆ, ಅನ್ಱು=ಅಂದು, ಶೆನ್ಱು=ಹೋಗಿ, ಕೊನ್ಱು=ಕೊಂದು, ವೆನ್ಱಿಕೊಣ್ಡ=ಜಯಗಳಿಸಿದ, ವೀರನೇ=ಪರಾಕ್ರಮಿಯೇ, ವಿಲಙ್ಗುನೂಲರ್=ಶಾಸ್ತ್ರಗಳನ್ನೋದಿದವರು, ವೇದನಾವರ್=ವೇದಗಳನ್ನು ನಾಲಗೆಯ ತುದಿಯಲ್ಲಿ ಉಳ್ಳವರು, ನಿದಿಯಾನ=ಸಾರವಾದ\(ಅರ್ಥವತ್ತಾದ\), ಕೇಳ್ವಿಯಾರ್=ಪ್ರಶ್ನೆ ಕೇಳುವವರೂ, ವಲಮ್ ಕೊಳ=ಪ್ರದಕ್ಷಿಣೆ ಮಾಡಲು\(ಪೂಜಾದಿಗಳನ್ನು ನಡಸಲು\), ಕುಡನ್ದೈಯುಳ್=ಕುಂಭಕೋಣದಲ್ಲಿ, ಕಿಡನ್ದ=ನೆಲಸಿರುವ, ಮಾಲುಮ್=ಸರ್ವೇಶ್ವರನೂ, ಅಲ್ಲೈಯೇ=ಅಲ್ಲವೇ\!



ಲಂಕೆಯ ರಾಜನ ಸೊಗಸಾದ ಹತ್ತುತಲೆಗಳು ನೆಲದಲ್ಲಿ ಬೀಳಲು ಆಶಿಸುವಂತೆ ಅವನ ಮನಸ್ಸು ಕಲಕಿಹೋಗುವಂತೆ, ಅಂದು ಹೋಗಿ ಕೊಂದು ಜಯಗಳಿಸಿದ ವೀರನೇ,



೬೭

ಶಾಸ್ತ್ರಗಳನ್ನೋದಿದವರೂ, ವೇದಗಳನ್ನು ನಾಲಗೆಯ ತುದಿಯಲ್ಲಿ ಉಳ್ಳವರೂ ಸಾರವತ್ತಾದ ಅರ್ಥಪೂರ್ಣವಾದ ಪ್ರಶ್ನೆಗಳನ್ನು ಕೇಳುವವರೂ ಪೂಜಾದಿಗಳನ್ನು ನಡಸಲು ಕುಂಭಕೋಣದಲ್ಲಿ ನೆಲಸಿರುವ ಸರ್ವೆಶ್ವರನೂ ನೀನೇ ಅಲ್ಲವೇ?\(೫೬\)

ಇದುವರೆಗೆ ಆೞ್ವಾರರು ಶ್ರೀರಂಗಕ್ಷೇತ್ರದ ಹಿರಿಮೆಯನ್ನು ವಿವರಿಸಿ ಹೇಳಿದರು. ಈ ಪಾಶುರದಲ್ಲಿ ಅವರು ಇನ್ನೊಂದು ಪುಣ್ಯಕ್ಷೇತ್ರವಾದ ಕುಂಭಕೋಣದ ಹಿರಿಮೆಯನ್ನು ಹೇಳುತ್ತಾರೆ.



ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಶ್ರೀರಾಮಾವತಾರಿಯಾಗಿ ಲಂಕೆಯ ರಾಜನಾದ ರಾವಣನು ಭಯಪಟ್ಟು ನಡುಗುವಂತೆ ಅಲ್ಲಿಗೆ ದಂಡೆತ್ತಿಹೋಗಿ, ಅವನ ಹತ್ತುತಲೆಗಳನ್ನು ನೆಲಕ್ಕೆ ಉರುಳಿಸಿ ಜಯಗಳಿಸಿದೆ. ನೀನು ಸರ್ವೇಶ್ವರನು. ಅಮಿತಪರಾಕ್ರಮಿ. ಈಗ ನೀನು ದಯಾಳುವಾಗಿ ಕುಂಭಕೋಣದಲ್ಲಿ “ಆರಾವಮದು”ಎಂಬ ದಿವ್ಯವಾದ ಹೆಸರಿನ ಅರ್ಚಾವತಾರಿಯಾಗಿ ನೆಲಸಿರುವೆ. ಇದರಿಂದ ವಿದ್ವಾಂಸರಿಗೂ, ವೇದಾಂತಿಗಳಿಗೂ, ಶಾಸ್ತ್ರವೇತ್ತಿಗಳೂ, ವೇದವಿತ್ತುಗಳೂ, ವೈದಿಕಜನರೂ, ಜನ್ಮ ಜನ್ಮಾಂತರಗಳ ವಿಷಯದಲ್ಲಿ ಸಾರವತ್ತಾದ ಮತ್ತು ಅರ್ಥಪೂರ್ಣವಾದ ಬಗೆಬಗೆಯ ಪ್ರಶ್ನೆಗಳನ್ನು ಕೇಳತಕ್ಕವರೂ ನಿನ್ನನ್ನು ಪೂಜಿಸಿ ಆನಂದಿಸುವುದಕ್ಕೆ ಬಹಳ ಅನುಕೂಲವಾಗಿದೆ.

೫೭.ಶಙ್ಗುತಙ್ಗುಮುನ್ ಕೈನಙ್ಗೈ ಕೊಙ್ಗೈತಙ್ಗಲುಟ್ರವನ್

ಅಙ್ಗಮಙ್ಗವನ್ಱು ಶೆನ್ಱು ಅಡರ್ ತ್ತೆಱಿನ್ದವಾೞಿಯಾನ್

ಕೊಙ್ಗುತಙ್ಗುವಾರ್ ಕುೞಲ್ ಮಡನ್ದೈಮಾರ್ ಕುಡನ್ದನೀರ್

ಪೊಙ್ಗು ತಣ್ ಕುಡನ್ದೈಯುಳ್ ಕಿಡನ್ದಪುಣ್ಡರೀಕನೇ




ಶಙ್ಗು=ಶಂಖಗಳು, ತಙ್ಗು=ಇರುವ, ಮುನ್ ಕೈ=ಮುಂಗೈಯ, ನಙ್ಗೈ=ಸಿರಿವಂತಳ, ಕೊಙ್ಗೈತಙ್ಗಲ್=ಸ್ತನಗಳಲ್ಲಿ, ಉಟ್ರವನ್=ಆಸಕ್ತಿಯುಳ್ಳವನ, ಅಙ್ಗಮ್=ದೇಹವನ್ನು, ಮಙ್ಗ=ನಾಶಪಡಿಸಲು, ಅನ್ಱು=ಅಂದು, ಶೆನ್ಱು=ಹೋಗಿ, ಅಡರ್ ತ್ತು=ನಾಶಪಡಿಸಿದ, ಎಱಿನ್ದ=ಬಿಸುಟ, ಆೞಿಯಾನ್=ಸಾಗರದಂತೆ ಗಂಭೀರನು, ಕೊಙ್ಗು=ಪರಿಮಳವು, ತಙ್ಗು=ತುಂಬಿರುವ, ವಾರ್=ಉದ್ದನಾದ, ಕುೞಲ್=ತಲೆಗೂದಲಿನ, ಮಡನ್ದೈಮಾರ್=ಸುಂದರಿಯರು, ಕುಡೈನ್ದ=ಮಜ್ಜನ ಮಾಡುವ, ನೀರ್=ನೀರು, ಪೊಙ್ಗು=ಉಕ್ಕುವಂಥ, ತಣ್=ತಂಪಾದ \(ಹಿತಕರವಾದ\), ಕುಡನ್ದೈಯುಳ್=ಕುಂಭಕೋಣದಲ್ಲಿ, ಕಿಡನ್ದ=ನೆಲಸಿರುವ, ಪುಣ್ಡರೀಕನೇ=ಪುಂಡರೀಕನೇ ಅವನು\!

ಶಂಖಗಳುಳ್ಳ ಮುಂಗೈಯ ಸಿರಿವಂತಳ ಸ್ತನಗಳಲ್ಲಿ ಬಹಳ ಆಸಕ್ತಿಗೊಂಡವನ ದೇಹವನ್ನು ನಾಶಪಡಿಸಲು ಅಂದು ಹೋಗಿ ನಾಶಪಡಿಸಿ ಬಿಸುಟ ಸಾಗರಗಂಭೀರನು,ಪರಿಮಳವು ತುಂಬಿರುವ ಉದ್ದನಾದ ತಲೆಗೂದಲಿನ ಸುಂದರಿಯರು ಮಜ್ಜನಮಾಡಲು ನೀರು ಉಕ್ಕುವಂಥ ಹಿತಕರವಾದ ಕುಂಭಕೋಣದಲ್ಲಿ ನೆಲಸಿರುವ ಪುಂಡರೀಕನೇ ಅವನು\! \(೫೭\)

ಆೞ್ವಾರರು ಹೇಳುತ್ತಾರೆ: ಶಂಖಗಳನ್ನು ಕೆತ್ತಿದ ಬಳೆಗಳನ್ನು ಮುಂಗೈಯಲ್ಲಿ ಧರಿಸಿದವಳು ಸೀತಾದೇವಿ. ಅವಳಿಗಾಗಿ ಆಶೆಪಟ್ಟು ಅವಳನ್ನು ಕಪಟದಿಂದ ಅಪಹರಿಸಿಕೊಂಡು ಲಂಕೆಗೆ






೬೮

ಹೋದವನು ರಾವಣಾಸುರ. ಶ್ರೀರಾಮನು ಅವನ ಮೇಲೆ ದಂಡೆತ್ತಿ ಹೋಗಿ, ಅವನನ್ನು ಕೊಂದು, ರಾಕ್ಷಸ ಕುಲವನ್ನೇ ನಾಶಪಡಿಸಿದನು. ಆ ಶ್ರೀರಾಮನೇ ತಂಪಾದ ತೀರ್ಥಗಳುಳ್ಳ ಕುಂಭಕೋಣದಲ್ಲಿ ನೆಲಸಿದ್ದಾನೆ. ಅಲ್ಲಿ ಅರ್ಚಾಮೂರ್ತಿಯಾಗಿದ್ದುಕೊಂಡು ಭಕ್ತರನ್ನು ಉದ್ಧರಿಸುತ್ತಾನೆ.

೫೮.ಮರಙ್ಗಿಡನಡನ್ದಡರ್ ತ್ತು ಮತ್ತಯಾನೈಮತ್ತಕತ್ತು

ಉರಙ್ಗಿಡಪ್ಪುಡೈತ್ತು ಓರ್ಕೊಮ್ಬೊಶಿತ್ತುಹನ್ದವುತ್ತಮಾ

ತುರಙ್ಗಮ್ ವಾಯ್ ಪಿಳನ್ದು ಮಣ್ಣಳನ್ದಪಾದ, ವೇದಿಯರ್

ವರಙ್ಕೊಳಕ್ಕುಡನ್ದೈಯುಳ್ ಕಿಡನ್ದಮಾಲು ಮಲ್ಲೈಯೇ

ಮರಮ್=\(ಎರಡು\)ಮರಗಳು, ಕೆಡ=ಬೀಳುವಂತೆ, ನಡನ್ದು=ನಡೆದು, ಮತ್ತಯಾನೈ=ಮದ್ದಾನೆಯನ್ನು, ಅಡರ್ ತ್ತು=ಅಡಗಿಸಿ, ಮತ್ತಕತ್ತು=ತಲೆಯ, ಉರಮ್=ಮೆದುಳು, ಕೆಡ=ನಾಶವಾಗುವಂತೆ, ಪುಡೈತ್ತು=ಹೊಡೆದು, ಓರ್ ಕೊಮ್ಬು=ಒಂದು ದಂತವನ್ನು, ಒಶಿತ್ತು=ಮುರಿದು, ಉಹನ್ದ=ಸಂತೋಷಿಸಿದ, ಉತ್ತಮಾ=ಉತ್ತಮನೇ, ತುರಙ್ಗಮ್=ಕುದುರೆಯ, ವಾಯ್=ಬಾಯನ್ನು, ಪಿಳನ್ದು=ಸೀಳಿ, ಮಣ್=ಭೂಮಿಯನ್ನು, ಅಳನ್ದ=ಅಳೆದ, ಪಾದಗಳನ್ನುಳ್ಳವನೇ, ವೇದಿಯರ್=ವೈದಿಕರು, ವರಮ್=ವರಗಳನ್ನು, ಕೊಳ=ಪಡೆದುಕೊಳ್ಳಲು, ಕುಡನ್ದೈಯುಳ್=ಕುಂಭಕೋಣದಲ್ಲಿ, ಕಿಡನ್ದ=ನೆಲಸಿರುವ, ಮಾಲುಮ್=ದೈವವೂ, ಅಲ್ಲೈಯೇ=ಅಲ್ಲವೇ\!

ಮರಗಳು ಬೀಳುವಂತೆ ನಡೆದು, ಮದ್ದಾನೆಯನ್ನು ಅಡಗಿಸಿ, ತಲೆಯ ಮೆದುಳು ನಾಶವಾಗುವಂತೆ ಹೊಡೆದು, ಒಂದು ದಂತವನ್ನು ಮುರಿದು ಸಂತೋಷಿಸಿದ ಉತ್ತಮನೇ, ಕುದುರೆಯ ಬಾಯನ್ನು ಸೀಳಿ, ಭೂಮಿಯನ್ನು ಅಳೆದ ಪಾದವುಳ್ಳವನೇ, ವೈದಿಕರು ವರಗಳನ್ನು ಪಡೆದುಕೊಳ್ಳಲು ಕುಂಭಕೋಣದಲ್ಲಿ ನೆಲಸಿರುವ ದೈವವೂ ನೀನೇ ಅಲ್ಲವೇ\! \(೫೮\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಕೃಷ್ಣರೂಪಿಯಾಗಿ, ಎಳೆಯ ಮಗುವಾಗಿದ್ದಾಗ, ನಿನ್ನ ವಿಚಿತ್ರಚೇಷ್ಟೆಗಳನ್ನು ತಡೆಯಲಾರದೆ, ನಿನ್ನನ್ನು ಕಟ್ಟಿಹಾಕಿದ್ದ ಒರಳಿನ ಸಹಿತವಾಗಿ ಅಂಬೆಗಾಲಿಟ್ಟುಕೊಂಡು ನಡೆಯುತ್ತಾ ನಡೆಯುತ್ತಾ ನೀನು ಎರಡು ಮರಗಳ ನಡುವೆ ನುಸುಳಿಹೋದೆ. ನಿನ್ನ ಕಡೆಗೆ ಆ ಒರಳನ್ನೂ ಎಳೆದುಕೊಳ್ಳುವ ನೆಪದಲ್ಲಿ ದೊಡ್ಡ ಆ ಎರಡು ಮರಗಳನ್ನೂ ಮುರಿದುಹಾಕಿದೆ.

ಮಧುರೆಯಲ್ಲಿ, ನಿನ್ನನ್ನು ಎದುರಿಸಿ, ತುಳಿದು ಕೊಂದು ಬಿಡಲೆಂದು ನುಗ್ಗಿಬಂದ ಕುವಲಯಾಪೀಡವೆಂಬ ಮದ್ದಾನೆಯನ್ನು ನೀನು ಕ್ಷಣಮಾತ್ರದಲ್ಲಿ ಅಡಗಿಸಿದೆ. ಅದರ ತಲೆಯಮೇಲೆ ಏರಿದೆ. ತಲೆಯಲ್ಲಿ ತುಂಬಿರುವ ಮತ್ತು ಅಡಗುವಂತೆ ಅದನ್ನು ಗುದ್ದಿದೆ. ಅದರ ಒಮ್ದು ದಂತವನ್ನೂ ಮುರಿದು ಹಾಕಿ, ಸಂತೋಷಿಸಿದೆ.

ಕುದುರೆಯ ರೂಪದಲ್ಲಿ ನಿನ್ನನ್ನು ಕೊಲ್ಲಲು ಬಂದ ಕೇಶಿಯೆಂಬ ರಾಕ್ಷಸನ ಬಾಯನ್ನು ಹಿಡಿದು ಸೀಳಿ, ಕೊಂದುಹಾಕಿದೆ.

ತ್ರಿವಿಕ್ರಮನಾಗಿ ಅವತರಿಸಿ ನೀನು ಭೂಮಂಡಲವನ್ನೆಲ್ಲಾ ಒಂದೇ

೬೯

ಹೆಜ್ಜೆಯಿಂದ ಅಳೆದುಕೊಂಡೆ.

ಭಗವಂತ, ನೀನು ಸರ್ವೋತ್ತಮನು, ಸರ್ವೇಶ್ವರನು. ವೈದಿಕರೆಲ್ಲರೂ ತಮ್ಮತಮ್ಮ ಕೋರಿಕೆಗಳನ್ನು ಪಡೆದುಕೊಳ್ಳಲೆಂದು ನೀನೀಗ ಕುಂಭಕೋಣದಲ್ಲಿ ಅರ್ಚಾರೂಪಿಯಾಗಿ ನೆಲಸಿದ್ದೀ. ಎಂಥ ಸುಲಭಸಾಧ್ಯನು ನೀನು\!

೫೯.ಶಾಲಿವೇಲಿ ತಣ್ ವಯಲ್ ತಡಙ್ಗಿಡಙ್ಗು ಪೂಮ್ಬೊೞಿಲ್

ಕೋಲಮಾಡ ನೀಡು ತಣ್ ಕುಡನ್ದೈಮೇಯ ಕೋವಲಾ

ಕಾಲನೇಮಿ ವಕ್ಕರನ್ ಕರನ್ ಮುರನ್ ಶಿರಮವೈ

ಕಾಲನೋಡುಕೂಡವಿಲ್ ಕುನಿತ್ತವಿಱ್ ಕೈವೀರನೇ

ಶಾಲಿ=ಬತ್ತದ ಗದ್ದೆಗಳನ್ನು \(ಬತ್ತದ ಪಯಿರನ್ನು\), ವೇಲಿ=ಬೇಲಿಯಾಗಿಯೂ, ತಣ್=ತಂಪಾದ, ವಯಲ್=ಗದ್ದೆಗಳನ್ನೂ, ತಡ=ವಿಸ್ತಾರವಾದ, ಕಿಡಙ್ಗು=ಕಂದಕಗಳನ್ನೂ, ಪೂ=ಹೂವಿನ, ಪೊೞಿಲ್=ತೋಪು\(ಉಪವನ\)ಗಳನ್ನೂ, ಕೋಲಮ್=ಸೊಗಸಾದ, ನೀಡು=ಎತ್ತರವಾದ, ಮಾಡಮ್=ಮಹಡಿಮನೆಗಳನ್ನೂ ಉಳ್ಳ, ತಣ್-ಹಿತಕರವಾದ, ಕುಡನ್ದೈ=ಕುಂಭಕೋಣದಲ್ಲಿ, ಮೇಯ=ನೆಲಸಿರುವ, ಕೋವಲಾ=ಗೋವಳನೇ, ಕಾಲನೇಮಿ=ಕಾಲನೇಮಿಯನ್ನೂ, ವಕ್ಕರನ್=ದಂತವಕ್ರನನ್ನೂ, ಕರನ್=ಖರನನ್ನೂ, ಮುರನ್=ಮುರನನ್ನೂ, ಶಿರಮ್ ಅವೈ=ಆ ತಲೆಗಳನ್ನೂ, ಕಾಲನೋಡು ಕೂಡ=ಯಮನೊಡನೆ ಸೇರಲು, ವಿಲ್=ಬಿಲ್ಲನ್ನು, ಕುನಿತ್ತ=ಬಗ್ಗಿಸಿದ, ವಿಲ್ ಕೈ=ಬಿಲ್ ಗೈಯವನಾದ, ವೀರನೇ=ವೀರನೇ.

ಬತ್ತದ ಪಯಿರನ್ನು ಬೇಲಿಯಾಗಿಯೂ, ತಂಪಾದ ಗದ್ದೆಗಳನ್ನೂ, ವಿಸ್ತಾರವಾದ ಕಂದಕಗಳನ್ನೂ, ಹೂತೋಟಗಳನ್ನು ಸೊಗಸಾದ ಎತ್ತರವಾದ ಮಹಡಿಮನೆಗಳನ್ನೂ ಉಳ್ಳ ಹಿತಕರವಾದ ಕುಂಭಕೋಣದಲ್ಲಿ ನೆಲಸಿರುವ ಗೋವಳನೇ, ಕಾಲನೇಮಿ ದಂತವಕ್ರ, ಖರ, ಮುರ-ಇವರ ತಲೆಗಳು ಯಮನೊಡನೆ ಕೂಡಿಕೊಳ್ಳುವಂತೆ ಬಿಲ್ಲನ್ನು ಬಗ್ಗಿಸಿದ ಬಿಲ್ಗೈಯವನಾದ ಬಿಲ್ಲಾಳು.

ಕಾಲನೇಮಿ ಮತ್ತು ಖರ ಎಂಬ ರಾಕ್ಷಸರನ್ನು ರಾಮಾವತಾರಿಯಾಗಿ ಕೊಂದದ್ದು. ದಂತವಕ್ರ ಮತ್ತು ಮುರ ಎಂಬವರನ್ನು ಕೃಷ್ಣಾವತಾರಿಯಾಗಿ ಕೊಂದದ್ದು. ಅವತಾರಗಳು ಯಾವುದಾದರೇನು, ಅಲ್ಲಿ ನಡಸಿದ ರಕ್ಷಣೆಯ ಕಾರ್ಯವೇ ಭಗವಂತನಿಗೆ ಸೇರಿದ ಹಿರಿಮೆ. ಅದನ್ನು ಅರಿತುಕೊಳ್ಳಬೇಕು, ಅದನ್ನೇ ಹೊಗಳಿ ಹಾಡಬೇಕು. ಆೞ್ವಾರರು ಮಾಡುತ್ತಿರುವುದು ಇದನ್ನೇ.

೭೦

೬೦.ಶೆೞುಙ್ಗೊೞುಮ್ ಪೆರುಮ್ ಪನಿಪೊೞಿನ್ದಿಡ ಉಯರ್ ನ್ದವೇಯ್

ವಿೞುನ್ದುಲರ್ ನ್ದೆೞುನ್ದು ವಿಣ್ಝ್ ಪುಡೈಕ್ಕೂಮ್ ವೇಙ್ಗಡತ್ತುಳ್ ನಿನ್ಱು

ಎೞುನ್ದಿರುನ್ದು ತೇನ್ ಪೊರುನ್ದು ಪೂಮ್ ಪೊೞಿಟ್ರೞೈಕ್ಕೊೞುಮ್

ಶೆೞುನ್ದಡಙ್ಗುಡನ್ದೈಯುಳ್ ಕಿಡನ್ದಮಾಲುಮಲ್ಲೈಯೇ

ಶೆೞುಮ್ ಕೊೞುಮ್=ಚೆನ್ನಾಗಿವೃದ್ಧಿ ಹೊಂದಿದ, ಪೆರುಮ್ ಪನಿ=ದೊಡ್ಡದೊಡ್ಡ ಮಳೆಹನಿಗಳು, ಪೊೞಿನ್ದಿಡ=ಮಳೆಯಾಗಿ ಸುರಿಯಲು ಉಯರ್ ನ್ದ=ಎತ್ತರವಾಗಿ ಬೆಳೆದ, ವೇಯ್=ಬಿದಿರಿನ ಗಿಡಗಳು\(ಮೆಳೆಗಳು\), ವಿೞುನ್ದು=ನೆಲವನ್ನು ಮುಟ್ಟಿ, ಉಲರ್ ನ್ದು=ಒಣಗಿ, ಎೞುನ್ದು=ಮತ್ತೆ ನೆಟ್ಟಗೆ ಬೆಳೆದು, ವಿಣ್=-ಆಕಾಶವನ್ನು, ಪುಡೈಕ್ಕೂಮ್=ಮುಟ್ಟುವಂತೆ ಬೆಳೆಯುವ, ವೇಙ್ಗಡತ್ತುಳ್=ವೆಂಕಟಾಚಲದಲ್ಲಿ, ನಿನ್ಱು=ನೆಲೆಸಿ, ತೇನ್=ದುಂಬಿಗಳು, ಎೞುನ್ದು=ಮೇಲೆಮೇಲಕ್ಕೆ ಹತ್ತಿ, ಇರುನ್ದು=ಅಲ್ಲಿಯೇ ಇದ್ದು, ಪೊರುನ್ದು=ಹಿತವಾಗಿರುವಂತೆ, ಪೂ=ಹೂಗಳ ಪೊೞಿಲ್=ಉಪವನದಲ್ಲಿ, ಹೂದೋಟದಲ್ಲಿ, ತೞೈಕೊೞುಮ್=ಹಸುರೆಲೆಗಳು ತೂಗಾಡುತ್ತಿರಲು, ಶೆೞುಮ್ ತಡಮ್=ಜಲಸಮೃದ್ಧವಾದ ತಟಾಕಗಳಿಂದ ಕೂಡಿರುವ, ಕುಡನ್ದೈಯುಳ್=ಕುಂಭಕೋಣದಲ್ಲಿ, ಕಿಡನ್ದ=ನೆಲಸಿರುವ, ಮಾಲುಮ್=ಸರ್ವೇಶ್ವರನೂ, ಅಲ್ಲೈಯೇ=ಅಲ್ಲವೇ\!

ಚೆನ್ನಾಗಿ ವೃದ್ಧಿಹೊಂದಿದ ದೊಡ್ಡದೊಡ್ಡ ಮಳೆಹನಿಗಳು ಮಳೆಯಾಗಿ ಸುರಿಯಲು, ಎತ್ತರವಾಗಿ ಬೆಳೆದ ಬಿದಿರಿನ ಮೆಳೆಗಳು ನೆಲವನ್ನು ಮುಟ್ಟಿ, ಒಣಗಿ, ಮತ್ತೆ ನೆಟ್ಟಗೆ ಬೆಳೆದು ಆಕಾಶವನ್ನು ಮುಟ್ಟುವ ಹಾಗೆ ಬೆಳೆದುನಿಂತಿರುವ ವೆಂಕಟಾಚಲದಲ್ಲಿ ನೆಲೆಸಿ, ದುಂಬಿಗಳು ಮೇಲೆಮೇಲಕ್ಕೆ ಹತ್ತಿ ಅಲ್ಲಿಯೇ ಹಿತಕರವಾಗಿರುವಂತೆ ಹೂದೋಟಗಳಲ್ಲಿ ಹಸುರೆಲೆಗಳು ತೂಗಾಡುತ್ತಿರಲು, ಜಲಸಮೃದ್ಧವಾದ ತಟಾಕಗಳಿಂದ ಕೂಡಿರುವ ಕುಂಭಕೋಣದಲ್ಲಿ ನೆಲಸಿರುವ ಸರ್ವೇಶ್ವರನೂ ನೀನೇ ಅಲ್ಲವೇ\! \(೬೦\)

೬೧.ನಡನ್ದಕಾಲ್ ಹಳ್ ನೊನ್ದವೋ ನಡುಙ್ಗಞಾಲಮೇನಮಾಯ್

ಇಡನ್ದಮೆಯ್ ಕುಲುಙ್ಗವೋ ವಿಲಙ್ಗುಮಾಲ್ ವರೈಚ್ಚುರಮ್

ಕಡನ್ದಕಾಲ್ ಪರನ್ದ ಕಾವಿರಿಕ್ಕರೈಕ್ಕೂಡನ್ದೈಯುಳ್

ಕಿಡನ್ದವಾಱೆೞುನ್ದಿರುನ್ದು ಪೇಶುವಾೞಿಕೇಶನೇ

ನಡನ್ದ ಕಾಲ್ ಹಳ್=ನಡೆದ ಕಾಲುಗಳು, ನೊನ್ದವೋ=ನೊಂದವೋ, ಞಾಲಮ್=ಭೂದೇವಿಯು, ನಡುಙ್ಗ=ನಡುಗಲು, ಏನಮ್ ಆಯ್=ವರಾಹನಾಗಿ, ಇಡನ್ದ=ಉದ್ಧರಿಸಿದ, ಮೆಯ್=ಗುಡ್ಡಗಳು, ಮಾಲ್=ಬೆಟ್ಟಗಳು, ವರೈ=ಬಂಡೆಗಳು,

೭೧

ಶುರಮ್=ಮರುಭೂಮಿ\(ಇವುಗಳನ್ನೆಲ್ಲಾ\), ಕಡನ್ದ=ದಾಟಿ, ಕಾಲ್ ಪರನ್ದ=ಕಾಲುವೆಗಳಲ್ಲಿ ಹರಿದು ಹರಡಿದ, ಕಾವಿರಿ=ಕಾವೇರಿ ನದಿಯಮ್ ಕರೈ=ದಡದಲ್ಲಿರುವ, ಕುಡನ್ದೈಯುಳ್=ಕುಂಭಕೋಣದಲ್ಲಿ, ಕಿಡನ್ದ-ಪವಡಿಸಿರುವ, ಆಱು=ಹಾಗೆ, ಎೞುನ್ದಿರುನ್ದು=ಕೃಪೆಮಾಡಿ, ಪೇಶು=ಮಾತನಾಡು, ಕೇಶನೇ=ಕೇಶವನೇ, ವಾೞಿ=ನಿನ್ನ ಕೀರ್ತಿ ಶಾಶ್ವತವಾಗಿರಲಿ\!

ಕೇಶವನೇ, ನಡೆದ ಕಾಲುಗಳು ನೊಮ್ದವೋ, ಭೂದೇವಿಯು ನಡುಗಲು ವರಾಹನಾಗಿ ಉದ್ಧರಿಸಿದ ದೇಹವು ಕುಲುಕಿತೋ, ಗುಡ್ಡ,ಬೆಟ್ಟ,ಬಂಡೆ, ಮರುಭೂಮಿ ಇವುಗಳನ್ನೆಲ್ಲಾ ದಾಟಿ ಕಾಲುವೆಗಳಲ್ಲಿ ಹರಿದು ಹರಡಿದ ಕಾವೇರಿನದಿಯ ದಡದಲ್ಲಿರುವ ಕುಂಭಕೋಣದಲ್ಲಿ ಪವಡಿಸಿರುವ ಹಾಗೆಯೇ ಕೃಪೆಮಾಡಿ ಮಾತನಾಡು. ನಿನ್ನ ಕೀರ್ತಿ ಶಾಶ್ವತವಾಗಿರಲಿ\! \(೬೧\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ದಿವ್ಯಸುಂದರವಾದ ತಲೆಗೂದಲನ್ನುಳ್ಳ ಕೃಷ್ಣನೇ ಅಲ್ಲವೇ\! ಹಿಂದೆ, ನೀನು ತ್ರಿವಿಕ್ರಮನಾಗಿ ಬೆಳೆದು ಇಡಿಯಭೂಮಂಡಲವನ್ನು ನಿನ್ನ ಒಂದೇ ಹೆಜ್ಜೆಯಿಂದ ಅಳೆದುಕೊಂಡೆ. ಇನ್ನೊಂದು ಹೆಜ್ಜೆಯಿಂದ ಮೇಲಣಲೋಕಗಳನ್ನೆಲ್ಲಾ ಅಳೆದೆ. ಈ ಅದ್ಭುತವಾದ ನಡಗೆಯಿಂದ ನಿನ್ನ ಕಾಲುಗಳು ಎಷ್ಟು ನೊಂದವೋ? ಭೂದೇವಿಯು ಹಿರಣ್ಯಾಕ್ಷನ ಸೆರೆಯಾಳಾಗಿ, ಕಡಲಿನ ಅಡಿಯಲ್ಲಿ ಬಿದ್ದಿದ್ದು, ತನ್ನನ್ನು ರಕ್ಷಿಸುವವರು ಯಾರೂ ಇಲ್ಲವಲ್ಲಾ ಎಂದು ನಡುಗಿದಾಗ, ಕೃಪಾಳುವಾದ ನೀನುವರಾಹ ರೂಪವನ್ನು ತಳೆದು, ಕಡಲನ್ನು ಹೊಕ್ಕೂ, ಭೂದೇವಿಯನ್ನು ಉದ್ಧರಿಸಿದೆ. ಆಗ, ನಿನ್ನ ದೇಹವೆಲ್ಲ ಎಷ್ಟು ಕುಲುಕಿಹೋಯಿತೋ? ನಿನಗೆ ಬಹಳ ಆಯಾಸವಾಗಿರಬಹುದು ಎಲ್ಲವೇ? ಗುಡ್ಡ,ಬೆಟ್ಟ,ಕಲ್ಲು,ಬಂಡೆ,ಮರಳೂ ನೆಲ ಮೊದಲಾದುವುಗಳ ಮೇಲೆಲ್ಲಾ ವೇಗವಾಗಿ ಹರಿದು, ಅವುಗಳನ್ನು ದಾಟಿ, ಕಾಲುವೆಗಳ ಮೂಲಕ ಹರಡಿ ಹರಿಯುವ ಕಾವೇರಿಯ ದಡದಲ್ಲಿ, ನೀನು ಆಯಾಸಪರಿಹಾರಕ್ಕೆಂದು, ಕುಂಭಕೋಣ ಕ್ಷೇತ್ರದಲ್ಲಿ ಮಲಗಿರಬಹುದಲ್ಲವೇ? ಭಗವಂತ, ನೀನುಪವಡಿಸಿರುವ ಹಾಗೆಯೇ, ಎಚ್ಚರಗೊಂಡು, ಕೃಪೆಮಾಡಿ ನನ್ನೊಡನೆ ಮಾತನಾಡು ಪ್ರಭುವೇ\! ನಿನ್ನ ಕೀರ್ತಿ ಶಾಶ್ವತವಾಗಿ ಬೆಳಗಲಿ\! 

ಆೞ್ವಾರರಿಗೆ ಭಗವಂತನ ವಿಷಯದಲ್ಲಿ ಎಷ್ಟು ಗಾಢವಾದ ಅನುಕಂಪ\! ಭಗವಂತನ ಹಿಂದಿನ ಅವತಾರಗಳನ್ನು ಅವರು ಸ್ಮರಿಸಿ ವಿವರಿಸುವ ಪರಿಯಲ್ಲಿ ಅದನ್ನು ಕಾಣಬಹುದು. ಭಗವಂತನೇನು ಅವರಿಗೆ ಅನ್ಯನೇ? ಆತ್ಮೀಯನೇ ಅಲ್ಲವೇ? ಭಕ್ತಿಯ ಸ್ವಾರಸ್ಯವೇ ಹೀಗೆ.

೬೨.ಕರಣ್ಡಮಾಡುಪೊಯ್ ಹೈಯುಳ್ ಕರುಮ್ಪನೈಪ್ಪೆರುಮ್ ಪೞಮ್

ಪುರಣ್ಡು ವೀೞವಾಳೈಪಾಯ್ ಕುಱುಙ್ಗುಡಿ ನೆಡುನ್ದಕಾಯ್

ತಿರಣ್ಡದೋಳಿರಣಿಯನ್ ಶಿನಙ್ಗೊಳಾಹಮೊನ್ಱೈಯುಮ್

ಇರಣ್ಡುಕೂಱುಶೆಯ್ದು ಕನ್ದ ಶಿಙ್ಗಮೆನ್ಬದುನ್ನೈಯೇ

ಕರಣ್ಡಮ್=ನೀರುಕಾಗೆಗಳು, ಆಡು=ಆಡುವಂಥ, ಪೊಯ್ ಹೈಯುಳ್=ಸರೋವರಗಳಲ್ಲಿ, ಕರು=ಕರಿಯ, ಪನೈ=ತಾಳೆಯ, ಪೆರು=ದೊಡ್ಡ, ಪೞಮ್=ಹಣ್ಣು, ಪುರಣ್ಡು=ಹೊರಳಿ

೭೨

ವೀೞ=ಬೀಳಲು, ವಾೞೈ=ಬಾಳೆಮೀನು, ಪಾಯ್=ಬೇಗ ಹಾದುಹೋಗಲು, ಕುಱುಙ್ಗುಡಿ=ಕುರುಂಗುಡಿ ಎಂಬ ಪುಣ್ಯಕ್ಷೇತ್ರದಲ್ಲಿ ಇರುವ, ನೆಡುನ್ದಕಾಯ್=ಮಹಾನುಭಾವನೇ, ತಿರಣ್ಡು=ಬಲಯುಕ್ತವಾದ, ತೋಳ್=ತೋಳುಗಳನ್ನುಳ್ಳ, ಇರಣಿಯನ್=ಹಿರಣ್ಯಕಶಿಪುವಿನ, ಶಿನಮ್ ಕೊಳ್=ಕೋಪವನ್ನು ಬೆಳಗಿಸುವ, ಆಹಮ್=ಬಲಿಷ್ಠವಾದ ಸ್ವರೂಪವನ್ನು, ಒನ್ಱೈ=ಒಂದನ್ನು, ಇರಣ್ಡು=ಎರಡು, ಕೀಊಱು=ಸೀಳುಗಳನ್ನಾಗಿ, ಶೆಯ್ದು=ಸೀಳಿ, ಉಹನ್ದ=ಸಂತೋಷಗೊಂಡ, ಶಿಙ್ಗಮ್=ಸಿಂಹ, ಎನ್ಬದು=ಎಂಬುದು, ಉನ್ನೈಯೇ=ನಿನ್ನನ್ನೇ.

ನೀರುಕಾಗೆಗಳು ಆಡುವಂಥ ಸರೋವರಗಳಲ್ಲಿ ತಾಳೆಯದೊಡ್ಡದಾದ ಕರಿಯಹಣ್ಣುಹೊರಳಿ ಬೀಳಲು ಬಾಳೆಮೀನು ಬೇಗ ಹಾದುಹೋಗುವಂಥ ಕುರುಂಗುಡಿ ಎಂಬ ಪುಣ್ಯಕ್ಷೇತ್ರದಲ್ಲಿ ನೆಲಸಿರುವ ಮಹಾನುಭಾವನೇ, ಬಲಯುತವಾದ ತೋಳುಗಳುಳ್ಳ ಹಿರಣ್ಯಕಶಿಪುವಿನ ಕೋಪವನ್ನು ಬೆಳಗಿಸುವಂತೆ ಬಲಿಷ್ಠವಾದ ಸ್ವರೂಪವೊಂದನ್ನು ತಳೆದು ಎರಡು ಸೀಳುಗಳನ್ನಾಗಿ ಸೀಳಿ ಸಂತೋಷಗೊಂಡ”ಸಿಂಹ”ಎಂಬುದು ನಿನ್ನನ್ನೇ.

ಈ ಪಾಶುರದಲ್ಲಿ ಮತ್ತೊಂದು ಪುಣ್ಯಕ್ಷೇತ್ರವಾದ ಕುರುಂಗುಡಿ ಎಂಬುದನ್ನು ಆೞ್ವಾರರು ನೆನಪಿಗೆ ತರುತ್ತಾರೆ. ವಾನಮಾಮಲೆ ಸ್ಟೇಷನ್ ಗೆ ಇದು ಎಂಟುಮೈಲಿಗಳ ದೂರ. ದಕ್ಷಿಣಭಾರತದ ಒಂಬತ್ತು “ತಿರುಪತಿ”ಗಳಲ್ಲಿ ಇದು ಒಂದು. ಆದ್ದರಿಂದಲೇ ಇದರ ಹೊಗಳಿಕೆ. ಈ ಪಾಶುರದಲ್ಲಿ ಇನ್ನೊಂದು ವಿಷಯ ಎಂದರೆ ಭಗವಂತನ ನರಸಿಂಹಾವತಾರದ ವಿವರಣೆ.

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ತಿರುಕ್ಕುರುಂಗುಡಿಯಲ್ಲಿ ನೆಲಸಿರುವ ಮಹಾನುಭಾವನೇ. ನೀನು ನೆಲಸಿರುವ ಕ್ಷೇತ್ರದಲ್ಲಿ ಶಾಂತಿಯು ತಾಂಡವವಾಡುತ್ತಿದೆ. ಅಲ್ಲಿ ಸುಂದರವಾದ ಸರೋವರಗಳಿವೆ. ಅವುಗಳಲ್ಲಿ ಸ್ವೇಚ್ಛೆಯಿಂದ ಆಡುವ ನೀರುಕಾಗೆಗಳು, ಬಾಳೆಮೀನುಗಳೂ ಹೇರಳವಾಗಿವೆ. ಸರೋವರಗಳ ದಡದಲ್ಲಿ ಬೆಳೆದ ತಾಳೆಯ ಮರಗಳಿಂದ ದೊಡ್ಡದಾದ ಕರಿಯ ತಾಳೆಯಹಣ್ಣು ಆಕಸ್ಮಿಕವಾಗಿ ಜಾರಿನೀರಿನೊಳಕ್ಕೆ ಬಿದ್ದಾಗ ಮಾತ್ರವೇ ಆ ಜಲಚರಗಳಿಗೆ ಸ್ವಾತಂತ್ರ್ಯಕೆಡುವುದು. ಆಗ ನೀರುಕಾಗೆಗಳು ಹಾರಿಹೋಗುತ್ತವೆ. ಬಾಳೆಮೀನು ಬೇಗ ಹೊರಳಿ ಹಾದುಹೋಗುತ್ತವೆ.

ತಿರುಕ್ಕುರುಂಗುಡಿಯಲ್ಲಿ ನೆಲೆಸಿರುವ ನೀನು ಬಲಶಾಲಿಯಾದ ಹಿರಣ್ಯಕಶಿಪುವಿನ ಕೋಪವನ್ನು ಬೆಳಗಿಸಲು ಅಸದೃಶವಾದ ಬಲಿಷ್ಠರೂಪವೊಂದನ್ನು ತಳೆದು, ಆ ರಕ್ಕಸನನ್ನು ಎರಡು ಸೀಳುಗಳಾಗಿ ಸೀಳಿದೆ. ಆ ನಿನ್ನನ್ನು “ಸಿಂಹ”ಎಂದಲ್ಲವೇ ಎನ್ನುವುದು?

೬೩.ನನ್ಱಿರುನ್ದುಯೋಗನೀದಿ ನಣ್ಣುವಾರ್ಹಳ್ ಶಿನ್ತೈಯುಳ್

ಶೆನ್ಱಿರುನ್ದು ತೀವಿನೈಹಳ್ ತೀರ್ ತ್ತದೇವದೇವನೇ

ಕುನ್ಱಿರುನ್ದ ಮಾಡನೀಡುಪಾಡಹತ್ತು ಮೂರಕತ್ತುಮ್

ನಿನ್ಱಿರುನ್ದು ವೆಕ್ ಕಣಿಕ್ಕಿಡನ್ದದು ಎನ್ನನೀರ್ ಮೈಯೇ

೭೩

ನನ್ಱು=ಚೆನ್ನಾಗಿ, ಇರುನ್ದು=ಇದ್ದುಕೊಂಡು, ಯೋಹಮ್=ಯೋಗದ, ನೀತಿ=ಕ್ರಮವನ್ನು, ನಣ್ಣುವಾರ್ಹಳ್=ಹಿಡಿದು ಅನುಸರಿಸುವವರ, ಶಿನ್ದೈಯುಳ್-ಚಿಂತನೆಯಲ್ಲಿ, ಮನದಲ್ಲಿ, ಶೆನ್ಱು=ಹೋಗಿ, ಇರುನ್ದು=ನೆಲಸಿ, ತೀ ವಿನೈಹಳ್=ಕೆಟ್ಟಕಾರ್ಯಗಳನ್ನು\(ಪಾಪಕರ್ಮಗಳನ್ನು\), ತೀರ್ ತ್ತ=ತೀರಿಸಿದ, ದೇವದೇವನೇ=ದೇವದೇವನೇ, ಕುನ್ಱು=ಬೆಟ್ಟಗಳು, ಇರುನ್ದ=ಇರುವಂತೆ ಇರುವ, ನೀಡುಮಾಡಮ್-ಉನ್ನತವಾದ ಮಹಡಿಮನೆಗಳು ಇರುವ, ಪಾಡಹತ್ತುಮ್=ತಿರುಪ್ಪಾಡಹದಲ್ಲೂ ಊರಹತ್ತುಮ್=ತಿರುವೂರಹದಲ್ಲೂ, ನಿನ್ಱು ಇರುನ್ದು=ನೆಲಸಿರುವುದಲ್ಲದೆ, ವೆಕ್ ಕಣೈ=ತಿರುವೆಕ್ಕಾವಿಲುವಿನಲ್ಲಿಯೂ, ಕಿಡನ್ದದು=ನೆಲಸಿರುವುದು, ಎನ್ನ ನೀರ್ಮೈಯೇ=ಎಂಥ ಸೌಜನ್ಯವೋ\!

ಚೆನ್ನಾಗಿ ಇದ್ದುಕೊಂಡು ಯೋಗದ ಕ್ರಮವನ್ನು ಹಿಡಿದು ಅನುಸರಿಸುವವರ ಚಿಂತನೆಯಲ್ಲಿ ಹೋಗಿ ನೆಲಸಿ, ಅವರ ಪಾಪಕರ್ಮಗಳನ್ನು ತೀರಿಸಿದದೇವದೇವನೇ, ಬೆಟ್ಟಗಳಂತೆ ಇರುವ ಉನ್ನತವಾದ ಮಹಡಿಮನೆಗಳಿರುವ ತಿರುಪ್ಪಾಡಹದಲ್ಲೂ, ತಿರುವೂರಹದಲ್ಲ್ಲೂ, ನೀನು ನೆಲಸಿರುವುದಲ್ಲದೆ ತಿರುವೆಕ್ಕಾವಿಲುನಲ್ಲಿಯೂ ನೆಲಸಿರುವುದು ನಿನ್ನದು ಎಂಥ ಸೌಜನ್ಯವೋ\(೬೩\)

ಆೞ್ವಾರರು ಹೇಳುತ್ತಾರೆ: ಭಗವಂತ, ಕ್ರಮಬದ್ಧವಾಗಿ ಯೋಗಾಸನದಲ್ಲಿ ದೃಢವಾಗಿ ಕುಳಿತು, ಯೋಗದ ಪದ್ಧತಿಯಂತೆ ಧ್ಯಾನಮಾಡುವವರ ಚಿಂತನೆಯಲ್ಲಿ ನೀನು ಸೇರಿಕೊಳ್ಳುತ್ತೀ. ಅಲ್ಲಿಯೇ ನೆಲಸಿ ಅವರನ್ನು ಅನುಗ್ರಹಿಸುತ್ತೀ. ಅವರ ಪಾಪಕರ್ಮಗಳನ್ನೆಲ್ಲಾ ತೊಳೆದುಹಾಕುತ್ತೀ. ಅವರ ಚಿತ್ತವನ್ನು ಶುದ್ಧಿಮಾಡುತ್ತೀ. ನೀನು ಕೃಪಾಸಾಗರನಾದ ದೇವದೇವನೇ\! ಅಲ್ಲದೆ, ನೀನು ತಿರುಪ್ಪಾಡಹದಲ್ಲೂ, ತಿರುವೂರಹದಲ್ಲೂ, ತಿರುವೆಕ್ಕಾಲುವಿನಲ್ಲೂ ಅರ್ಚಾಮೂರ್ತಿಯಾಗಿ ನೆಲಸಿ ಭಕ್ತರಿಗೆ ಕೃಪೆದೋರುತ್ತೀ. ನಿನ್ನದು ಎಂಥ ಸೌಜನ್ಯ\! ಅದು ಎಷ್ಟು ಅಪಾರವಾದದ್ದು\!

ಭಕ್ತನು ಯಾವಯಾವ ದಾರಿಯನ್ನು ಹಿಡಿದು ಭಗವಂತನನ್ನು ಒಲಿಸಿಕೊಳ್ಳಲು ಯತ್ನಿಸಿದರೆ, ಅದೇ ದಾರಿಯಲ್ಲಿ ಆಯಾ ಭಕ್ತರಿಗೆ ಭಗವಂತನು ಅನುಗ್ರಹಿಸುವನು. ಧ್ಯಾನಮಾರ್ಗವನ್ನು ಹಿಡೀದವರ ಚಿಂತನೆಯಲ್ಲಿ ಸೇರಿ ಭಗವಂತನು ನಿರಾಕಾರಪರಂಜ್ಯೋತಿಯಾಗಿ ಅವರ ಚಿತ್ತದಲ್ಲಿಯೇ ನೆಲಸಿ ಅನುಗ್ರಹಿಸುತ್ತಾನೆ. ಭಗವಂತನನ್ನು ಸಾಕಾರರೂಪಿಯಾಗಿ ಯಾವುದಾದರೂ ವಿಗ್ರಹರೂಪದಲ್ಲಿ ಭಾವಿಸಿಕೊಂಡು ಅವನನ್ನು ಅಲಂಕರಿಸಿ, ಅರ್ಚಿಸಿ,ಪೂಜಿಸಿ,ಹೊಗಳಿ,ಹಾಡಿ,ಕಣ್ತುಂಬ ನೋಡಿ ನಲಿಯಬೇಕೆನ್ನುವ ಭಕ್ತರಿಗೆ ಭಗವಂತನು ಹಾಗೆಯೇ ಕೆಲವು ದಿವ್ಯಕ್ಷೇತ್ರಗಳಲ್ಲಿ ಅರ್ಚಾಮೂರ್ತಿಯಾಗಿ ನೆಲಸಿ ಅನುಗ್ರಹಿಸುತ್ತಾನೆ.

ಈ ಪಾಶುರದಲ್ಲಿ ತಿರುಪ್ಪಾಡಗ, ತಿರುವೂರಹ, ತಿರುವೆಕ್ಕಾವಿಲು ಎಂಬ ಮೂರುಪುಣ್ಯಕ್ಷೇತ್ರಗಳನ್ನು ಉದಾಹರಣೆಯಾಗಿ ಹೇಳಲಾಗಿದೆ. ಭಗವಂತನು ಸಾಕಾರನೂ ಹೌದು ನಿರಾಕಾರನೂ ಹೌದು. ಹೇಗೆ ಭಾವಿಸಿಕೊಂಡರೆ ಹಾಗೆ ಅವನು\!

೭೪

೬೪.ನಿನ್ಱದೆನ್ದೈಯೂರಹತ್ತು ಇರುನ್ದದೆನ್ದೈ ಪಾಡಹತ್ತು

ಅನ್ಱು ವೆಕ್ ಕಣೈಕ್ಕಿಡನ್ದದು ಎನ್ನಿಲಾದ ಮುನ್ನೆಲಾಮ್

ಅನ್ಱುನಾನ್ ಪಿಱನ್ದಿಲೇನ್ ಪಿಱನ್ದಪಿನ್ ಮಱನ್ದಿಲೇನ್

ನಿನ್ಱದು ಮಿರುನ್ದದುಮ್ ಕಿಡನ್ದದುಮೆನ್ನೆಂಜುಳೇ

ಎನ್ದೈ=ನನ್ನ ತಂದೆಯೇ, ಊರಹತ್ತು=ತಿರುವೂರಹದಲ್ಲಿ, ನಿನ್ಱದು=ನೆಲಸಿರುವುದೂ, ಪಾಡಹತ್ತು=ತಿರುಪ್ಪಾಡಹದಲ್ಲಿ, ಇರುನ್ದದು=ಇರುವುದೂ, ಎನ್ ಇಲಾದ=ನಾನು ಇಲ್ಲದ, ಮುನ್=ಮುಂಚಿನ, ಎಲಾಮ್=ಕಾಲದಲ್ಲೇ, ಅನ್ಱು=ಆಗ, ನಾನ್ ಪಿಱನ್ದಿಲೇನ್=ನಾನು ಹುಟ್ಟಿರಲಿಲ್ಲ, ಪಿಱನ್ದಪಿನ್-ಹುಟ್ಟಿದ ಬಳಿಕ, ಮಱನ್ದಿಲೇನ್=ಮರೆಯಲಿಲ್ಲ, ನಿನ್ಱದುಮ್=ತಿರುವೂರಹದಲ್ಲಿ ನೆಲಸಿರುವುದು, ಇರುನ್ದದುಮ್-ತಿರುಪ್ಪಾಡಹದಲ್ಲಿ ಇರುವುದೂ, ಕಿಡನ್ದದುಮ್-ತಿರುವೆಕ್ಕಣೈಯಲ್ಲಿ \(ತಿರುವೆಕ್ಕಾವಿಲ್ ನಲ್ಲಿ\) ನಿತ್ಯವಾಸಮಾಡುವುದೂ, ಎನ್ ನೆಂಜುಳೇ=ನನ್ನ ಚಿತ್ತದಲ್ಲಿಯೇ.

ನನ್ನ ತಂದೆಯೇ, ತಿರುವೂರಹದಲ್ಲಿ ನೀನು ನೆಲಸಿದ್ದೂ, ತಿರುಪ್ಪಾಡಹದಲ್ಲಿ ಇರುವುದೂ, ತಿರುವೆಕ್ಕಾವಿಲ್ ನಲ್ಲಿ ನಿತ್ಯವಾಸಮಾಡುವುದೂ ನಾನು ಇಲ್ಲದೆ ಇದ್ದ ಮುಂಚಿನ ಕಾಲದಲ್ಲಿ\(ನಡೆದ ಪ್ರಸಂಗಗಳು\). ಅಂದು ನಾನು ಹುಟ್ಟಿರಲಿಲ್ಲ. ಹುಟ್ಟಿದ ಬಳಿಕ ಮರೆಯಲಿಲ್ಲ. ತಿರುವೂರಹದಲ್ಲಿ ನೀನು ನೆಲಸಿದ್ದೂ, ತಿರುಪ್ಪಾಡಹದಲ್ಲಿ ನೀನು ಇರುವುದೂ, ತಿರುವೆಕ್ಕಾವಿಲ್ ನಲ್ಲಿ ನೀನು ನಿತ್ಯವಾಸಮಾಡುವುದೂ ನನ್ನ ಚಿತ್ತದಲ್ಲಿಯೇ ನಡೆದ ಪ್ರಸಂಗಗಳು. \(೬೪\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಭಕ್ತರ ಮನಸ್ಸಿಗೆ ಅನುಗುಣವಾಗಿ ಅವರ ಭಕ್ತಿಯ ಗಾಢತೆಗೆ ಅನುಗುಣವಾಗಿ, ಅವರ ಸೇವೆಯ ಕಾತರಕ್ಕೆ ಅನುಗುಣವಾಗಿ, ನೀನು ಅವರ ನಡುವೆ ಸ್ವಲ್ಪಕಾಲವೇ ಇರುವುದು.ಇದೆಲ್ಲ ಅಲ್ಲಿರುವ ಭಕ್ತರ ಮನಸ್ಸನ್ನೂ ಭಕ್ತಿಯನ್ನೂ ಪಳಗಿಸುವುದಕ್ಕಾಗಿ. ಉದಾಹರಣೆಗೆ, ನೀನು ತಿರುವೂರಹದಲ್ಲಿ ನಿಂತಿದ್ದೀ, ತಿರುಪ್ಪಾರಹದಲ್ಲಿ ತಾತ್ಕಾಲಿಕವಾಗಿ ತಂಗಿದ್ದೀ, ಮತ್ತು ತಿರುವೆಕ್ಕಾಲಿನಲ್ಲಿ ಶಾಶ್ವತವಾಗಿ ನೆಲಸಿದ್ದೀ. ಈ ಕಾರ್ಯಗಳೆಲ್ಲ ಬಹಳ ವರ್ಷಗಳ ಹಿಂದೆಯೇ ನಡೆದವು. ಆಗ ನಾನು ಹುಟ್ಟಿಯೇ ಇರಲಿಲ್ಲ. ನಾನು ಹುಟ್ಟಿದ ಬಳಿಕ ನಾನು ನಿನ್ನನ್ನು ಮರೆತಿಲ್ಲ. ನೀನು “ನಿಂತ, “ಇದ್ದ”, “ನೆಲಸಿದ” ಕಾರ್ಯಗಳೆಲ್ಲವೂ ನನ್ನ ಚಿತ್ತದಲ್ಲಿಯೇ ನಡೆದ ಪ್ರಸಂಗಗಳು.

“ನಿನ್ಱದು”, “ಇರುನ್ದದು”, “ಕಿಡನ್ದದು”-ಎಂಬ ಪದಗಳಿಗೆ ಒಂದೇ ಅರ್ಥವನ್ನು \(ನೆಲಸಿರುವುದು\) ಕೊಡುವುದರ ಬದಲಾಗಿ, “ಅಲ್ಪ ಕಾಲ ಇರುವುದು”, “ಹೆಚ್ಚು ಕಾಲ ಇರುವುದು”, “ಶಾಶ್ವತವಾಗಿ ಇರುವುದು”ಎಂದು ಅರ್ಥಮಾಡಿದರೆ, ಸ್ವಾರಸ್ಯವಾದ ಅರ್ಥ ಕಂಡುಬರುತ್ತದೆ ಎಂಬುದನ್ನು ಗಮನಿಸಬಹುದು. ಹೊಸಬನೊಬ್ಬ ನಮ್ಮ ಮನೆಗೆ ಬಂದಾಗ, ನಾವು ಅವನನ್ನು ಎಷ್ಟೇ ಚೆನ್ನಾಗಿ ಆದರಿಸಿದರೂ, ಅವನು ನಮ್ಮೊಡನೆ ಇರುವುದು ಸ್ವಲ್ಪಕಾಲ ಮಾತ್ರವೇ. ಅವನು ಬಂದುಹೋಗಿ ಸ್ವಲ್ಪಸಲಿಗೆ ಹೆಚ್ಚಾದ ಬಳಿಕ ನಮ್ಮೊಡನೆ ಕೆಲವು ದಿನಗಳು ಇರಲು ಸಮ್ಮತಿಸುತ್ತಾನೆ. ಚೆನ್ನಾಗಿ ಪಳಗಿ, ನಮ್ಮನ್ನು ಅವನು ಚೆನ್ನಾಗಿ ಅರಿತುಕೊಂಡನೆಂದರೆ ಆಗ ಅವನು ನಮ್ಮೊಡನೆಯೇ ಒಂದಾಗಿ ಇರುವುದಕ್ಕೆ ಹಿಂದುಮುಂದು ನೋಡುವುದಿಲ್ಲ. ಆದರವೇ ಇಲ್ಲದ ಕಡೆಯಲ್ಲಿ ಒಂದು ಕ್ಷಣವೂ ಇರಲು ಸಾಧ್ಯವಿಲ್ಲ. ಆದರ ಸ್ವಲ್ಪಮಟ್ಟಿಗೆ

೭೫

ಕಂಡುಬಂದ ಕಡೆ, ಒಂದೆರಡು ದಿನ ಇರಲು ಸಾಧ್ಯ. ಪರಮಾದರವಿರುವ ಕಡೆ ಒಂದುಗೂಡಿಬಾಳಲು ಆತಂಕವೇನು?

ಇದೇ ರೀತಿಯಲ್ಲಿ ಭಗವಂತನೂ. ಭಕ್ತನ ಹೃದಯದ ಹದವನ್ನು ಅರಿತು, ಅದಕ್ಕೆ ಅನುಗುಣವಾಗಿ ಅವನ ಸೇವೆಯನ್ನು ಸ್ವೀಕರಿಸುತ್ತಾನೆ. ತಿರುವೂರಹದಲ್ಲು ಭಕ್ತರುನಡಸುವ ಕೆಲವು ಗಂಟೆಗಳ ಕಾಲದ ಕೈಂಕರ್ಯವನ್ನು ಸ್ವೀಕರಿಸಲು ಭಗವಂತನು ಅಲ್ಲಿ ನಿಂತಿರುತ್ತಾನೆ. ತಿರುಪ್ಪಾರಹದಲ್ಲಿ ಕೆಲವು ದಿನಗಳು ತಂಗಿದ್ದು, ಭಕ್ತರ ಅಷ್ಟುದಿನಗಳ ಸೇವೆಯನ್ನು ಸ್ವೀಕರಿಸಿ ಸಂತೋಷಿಸುತ್ತಾನೆ. ತಿರುವೆಕ್ಕಾವಿಲಿನಲ್ಲಿಯಾದರೀ ಭಕ್ತರು ಎಡೆಬಿಡದೆ ಸೇವೆ ನಡಸುತ್ತಿರುವಾಗ ಅದನ್ನೆಲ್ಲಾ ಸ್ವೀಕರಿಸಲು ಭಗವಂತನು ಅಲ್ಲಿ ಶಾಶ್ವತವಾಗಿ ನೆಲಸಿಯೇ ನೆಲಸಬೇಕು.

ಹೀಗೆಯೇ ಆೞ್ವಾರರ ಅನುಭವವೂ. ಭಗವಂತನ ವಿಷಯದಲ್ಲಿ ಜ್ಞಾನವು ಅಂಕುರಿಸುವುದರ ಮೊದಲು, ಭಕ್ತಯಿಂದ ಭಗವಂತನ ಸೇವೆ ಮಾಡಬೇಕೆಂಬ ಆಶೆಹುಟ್ಟುವ ಮೊದಲು ಆೞ್ವಾರರ ಹೃದಯ ಶೂನ್ಯವಾಗಿತ್ತು. ಭಕ್ತಿಜ್ಞಾನಗಳು ಚಿತ್ತದಲ್ಲಿ ಸೇರಲು ಮೊದಲಾದಾಗ, ಅವುಗಳ ಅಳವಿಗೆ ತಕ್ಕಂತೆ ಭಗವಂತನು ಆೞ್ವಾರರ ಹೃದಯದಲ್ಲಿ ಕ್ಷಣಕಾಲ “ನಿಂತು”ಇರುತ್ತಿದ್ದನು. ಬರಬರುತ್ತ ಆೞ್ವಾರರ ಚಿತ್ತದಲ್ಲಿ ಭಗವಂತನಲ್ಲಿಪ್ರೇಮ ತುಂಬುತ್ತ ಬಂತು. ಅದಕ್ಕೆ ತಕ್ಕಂತೆ ಭಗವಂತನೂ ಕ್ರಮಕ್ರಮವಾಗಿ ಅವರ ಚಿತ್ತದಲ್ಲಿ ಸ್ವಲ್ಪಹೆಚ್ಚುಕಾಲ “ಇದ್ದು”ಆನಂದಪಡಿಸುತ್ತಿದ್ದನು. ಆೞ್ವಾರರ ಭಕ್ತಿಯು ಪರಿಪಕ್ವವಾದದ್ದನ್ನು ಕಂಡಾಗ ಭಗವಂತನು ಅವರ ಚಿತ್ತದಲ್ಲಿ “ನೆಲಸಿದನು”. ಆದ್ದರಿಂದಲೇ, ಆೞ್ವಾರರು ತಮ್ಮ ಅನುಭವದಿಂದ ಕಂಡುಕೊಂಡ ಭಗವಂತನ ಲೀಲೆಯಾದ “ನಿಂತು”, “ಇದ್ದು”, “ನೆಲಸಿ”ದ್ದನ್ನು “ನನ್ನ ಚಿತ್ತದಲ್ಲಿಯೇ ನಡೆದ ಪ್ರಸಂಗಗಳು”ಎಂದು ಹೇಳಿದ್ದಾರೆ. ಸ್ವಂತ ಅನುಭವದಿಂದಲೇ ಭಗವಂತನನ್ನು ಅರಿತುಕೊಳ್ಳುವುದು ಭಗವಂತನನ್ನು ಶಾಶ್ವತವಾಗಿ ಚಿತ್ತದಲ್ಲಿಟ್ಟುಕೊಳ್ಳುವ ಕ್ರಮ ಎಂದು ಹೇಳಿದಂತೆಯೇ\!

೬೫.ನಿಱ್ ಪದುಮೋರ್ ವೆಱ್ ಪಹತ್ತು ಇರುಪ್ಪು ವಿಣ್ ಕಿಡಪ್ಪದುಮ್

ನಱ್ ಪೆರುನ್ದಿರೈಕ್ಕಡಲುಳ್ ನಾನಿಲಾದಮುನ್ನೆಲಾಮ್

ಅಱ್ ಪುದನನನ್ತಶಯನನ್ ಆದಿಪೂತನ್ ಮಾದವನ್

ನಿಱ್ಪದು ಮಿರುಪ್ಪದುಮ್ ಕಿಡಪ್ಪದು ಮೆನ್ನೆಂಜುಳೇ

ನಿಱ್ಪದುಮ್=ನಿಂತಿರುವುದು, ಓರ್=ಒಂದು ಅಪರೂಪವಾದ,\(ಅಸದೃಶವಾದ\), ವೆಱ್ಪು=ಪರ್ವತದ, ಅಹತ್ತು=ಮನೆಯಲ್ಲಿ,\(ಸ್ಥಳದಲ್ಲಿ\), ಇರುಪ್ಪದು=ಇರುವುದು, ವಿಣ್=ಆಕಾಶದಲ್ಲಿ \(ಪರಮ ಪದದಲ್ಲಿ\), ಕಿಡಪ್ಪದುಮ್=ನೆಲಸಿರುವುದು, ನಲ್=ಒಳ್ಳೆಯ \(ಹೆಚ್ಚಾದ\)ಪೆರು=ದೊಡ್ಡ, ತಿರೈ=ಅಲೆಗಳುಳ್ಳ, ಕಡಲುಳ್=ಕಡಲಲ್ಲಿ, ನಾನ್=ನಾನು, ಇಲಾದ=ಇಲ್ಲದ, ಮುನ್=ಮುಂಚೆಯೇ, ಎಲಾಮ್=ಆಯಿತು, ಅಱ್ಪುತನ್=ಅದ್ಭುತನೂ, ಅನನ್ತಶಯನನ್=ಅನಂತಶಯನನೂ, ಆದಿಪೂತನ್=ಆದಿಭೂತನೂ, ಮಾದವನ್=ಮಾಧವನೂ, ನಿಱ್ಪದುಮ್-ನಿಂತುಕೊಳ್ಳುವುದೂ, ಇರುಪ್ಪದುಮ್=ಇರುವುದೂ, ಕಿಡಪ್ಪದುಮ್=ನೆಲಸಿರುವುದೂ, ಎನ್ ನೆಂಜುಳೇ=ನನ್ನ ಚಿತ್ತದಲ್ಲಿಯೇ.

೭೬

ಅದ್ಬುತನೂ, ಅನನ್ತಶಯನನೂ, ಆದಿಭೂಟನೂ, ಮಾಧವನೂ ಆದವನು ನಿಂತಿರುವುದು ಒಂದು ಅಸದೃಶವಾದ ಪರ್ವತದ ಶಿಖರದಲ್ಲಿ, ಇರುವುದು ಆಕಾಶದಲ್ಲಿ \(ಪರಮಪದದಲ್ಲಿ\) ನೆಲಸಿರುವುದು ಬಹಳ ದೊಡ್ಡ ಅಲೆಗಳುಳ್ಳ ಕಡಲಲ್ಲಿ. ನಾನು ಇಲ್ಲದ ಮುಂಚೆಯೇ ಇವೆಲ್ಲಾ ಆಯಿತು. ಅವನೀಗ ನಿಂತಿರುವುದೂ, ಇರುವುದೂ, ನೆಲಸಿರುವುದೂ ನನ್ನ ಚಿತ್ತದಲ್ಲಿಯೇ.\(೬೫\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ನಿಂತಿದ್ದು ಸೇವೆಯನ್ನು ಸ್ವೀಕರಿಸುವುದು ಉನ್ನತವಾದ ಮತ್ತು ಪ್ರಕೃತಿಸಂಪನ್ನವಾದ ವೆಂಕಟಾಚಲದ ಶಿಖರದಲ್ಲಿ. ನೀನು ತಂಗಿರುವುದು ಆಕಾಶದಲ್ಲಿ, ಪರಮಪದದಲ್ಲಿ\(ಮತ್ತು ಎಲ್ಲೆಲ್ಲೂ\), ನೀನು ಶಾಶ್ವತವಾಗಿ ನೆಲಸಿರುವುದು ಬಲುದೊಡ್ಡ ಅಲೆಗಳು ಏಳುತ್ತಿರುವ, ತಳಮಳಗೊಳ್ಳುತ್ತಿರುವ ಪಾಲ್ಗಡಲಲ್ಲಿ. ನಿನ್ನ ಒಂದೊಂದು ಬಗೆಯ ಕೃಪಾವಿಧಾನವೂ ಒಂದೊಂದು ಕಡೆಯಲ್ಲಿ. ಒಂದಕ್ಕೊಂದು ಸಂಬಂಧವಿಲ್ಲದ ಹಾಗೆ ನಾನು ಹುಟ್ಟುವುದಕ್ಕೆ ಮುಂಚೆಯೇ ನಡೆದ ಕಾರ್ಯಗಳು ಇವು. “ನಾನು”ಹುಟ್ಟಿದ ಬಳಿಕ, ಎಂದರೆ ಜನನ-ಮರಣದ ಸುಳಿಯಲ್ಲಿ ನಾನು ಸಿಕ್ಕಿಬಿದ್ದಿರುವೆನೆಂದೂ,. ಅದರಿಂದ ತಪ್ಪಿಸಿಕೊಳ್ಳುವುದಕ್ಕೆ ಇರುವ ಒಂದೇ ಮಾರ್ಗವೆಂಬುದು ನಿನ್ನನ್ನು ಆಶ್ರಯಿಸುವುದೇ ಎಂದೂ ನನಗೆ ಜ್ಞಾನೋದಯವಾದ ಬಳಿಕ, ನೀನು ನನ್ನ ಚಿತ್ತದಲ್ಲಿ ಬಂದುನಿಂತೆ. ನನ್ನ ಚಿತ್ತದಲ್ಲೇ ತಂಗಿದೆ. ಮತ್ತು ನನ್ನ ಚಿತ್ತದಲ್ಲೇ ಶಾಶ್ವತವಾಗಿ ನೆಲಸಿದ್ದೀಯೆ. ಭಗವಂತ, ನಿನ್ನ ಅನುಗ್ರಹ ನನ್ನ ಮೇಲೆ ಎಷ್ಟು ಅಪಾರವಾಗಿದೆ\!

೬೬.ಇನ್ಱು ಶಾದನಿನ್ಱುಶಾದಲ್ ಅನ್ಱಿಯಾರುಮ್ ವೈಯಹತ್ತು

ಒನ್ಱಿನಿನ್ಱು ವಾೞ್ ದಲಿನ್ ಮೈಕಣ್ಡುಮ್ ನೀಚರೆನ್ ಕೊಲೋ

ಅನ್ಱು ಪಾರಳನ್ದ ಪಾದಪೋದೈಯುನ್ನಿವಾ ನಿನ್ ಮೇಲ್

ಶೆನ್ಱು ಶೆನ್ಱು ತೇವರಾಯ್ ಇರುಕ್ಕಿಲಾದ ವಣ್ಣಮೇ

ಇನ್ಱು=ಇಂದು, ಶಾದಲ್=ಸಾವು, ನಿನ್ಱು=ಸ್ವಲ್ಪಕಾಲದ ಬಳಿಕ, ಶಾದಲ್=ಸಾವು, ಅನ್ಱಿ=ಅಲ್ಲದೆ, ಯಾರುಮ್=ಯಾರೊಬ್ಬರೂ, ವೈಯಹತ್ತು=ಭೂಲೋಕದಲ್ಲಿ, ಒನ್ಱಿ=ಒಂಟಿಯಾಗಿ, ನಿನ್ಱು=ಉಳಿದು, ವಾೞ್ ದಲ್=ಬಾಳುವುದು, ಇನ್ ಮೈ=ಇಲ್ಲದ್ದನ್ನು, ಕಣ್ಡುಮ್=ನೋಡಿಯೂ, ನೀಚರ್=ಕೀಳು ಮನುಷ್ಯರು, ಎನ್ ಕೊಲೋ=ಏನು ಎನ್ನುವುದೋ, ಅನ್ಱು=ಅಂದು, ಪಾರ್=ಭೂಮಂಡಲವನ್ನೇ, ಅಳನ್ದ=ಅಳೆದ, ಪಾದ=ಪಾದದ, ಪೋದೈ=ಸುಜ್ಞಾನವನ್ನು, ಉನ್ನಿ=ಚಿಂತಿಸಿ, ವಾನಿನ್ ಮೇಲ್ ಶೆನ್ಱು=ಪರಮಪದವನ್ನು ಸೇರಿ, ತೇವರ್ ಆಯ್=ನಿತ್ಯಸೂರಿಗಳಾಗಿ\(ಅಮರರಾಗಿ\), ಇರುಕ್ಕಿಲಾದ=ಇಲ್ಲದ\(ಇರಲಾರದ\) ವಣ್ಣಮೇ=ರೀತಿಯೇ.

ಇಂದು ಸಾವು, ಸ್ವಲ್ಪಕಾಲದ ಬಳಿಕ ಸಾವು, ಇವೆರಡನ್ನುಳಿದು, ಯಾರೊಬ್ಬರೂ ಭೂಲೋಕದಲ್ಲಿ ಉಳಿದು ಬಾಳುವುದು ಇಲ್ಲದ್ದನ್ನು ನೋಡಿಯೂ, ಕೀಳುಮನುಷ್ಯರು ಅಂದು ಭೂಮಂಡಲವನ್ನೇ ಅಳೆದ ಪಾದದ ಸುಜ್ಞಾನವನ್ನು ಚಿಂತಿಸಿ, ಆಕಾಶದ ಮಾರ್ಗದಲ್ಲಿ ಚಲಿಸಿ, ಪರಮಪದವನ್ನು ಸೇರಿ, ಅಮರರಾಗಿ ಇರಲಾರದ ರೀತಿಯನ್ನು ಏನೆನ್ನುವುದು?

ಆೞ್ವಾರರು ಹೇಳುತ್ತಾರೆ: ಭಗವಂತ, ಹುಟ್ಟಿದ ಕೂಡಲೇ ಸಾಯುವುದು, ಹುಟ್ಟಿದ ದಿನವೇ ಸಾಯುವುದು ಇವೆರಡೂ “ಇಂದು ಸಾಯುವುದಾಗುತ್ತದೆ. ಹುಟ್ಟಿ ಕೆಲಕಾಲ ಬೆಳೆದು. ಭೂಮಿಯಮೇಲಿದ್ದು ಕಷ್ಟಸುಖಗಳನ್ನು ಅನುಭವಿಸಿ, ಬಳಿಕ ಸಾಯುವುದು-ಇದು “ಸ್ವಲ್ಪಕಾಲದ 

೭೭

ಬಳಿಕ ಸಾಯುವುದಾಗುತ್ತದೆ. ಇವೆರಡೂ ಸತ್ಯ. ಎಲ್ಲರಿಗೂ ತಿಳಿದ ವಿಷಯ. ಈ ಎರಡು ರೀತಿಯನ್ನು ಉಳಿದು ಬೇರೆಯಾವ ರೀತಿಯ ಜೀವನವೂ ಇಲ್ಲ. ಈ ಜಗತ್ತಿನಲ್ಲಿ ಯಾರೊಬ್ಬನೂ ಒಂಟಿಯಾಗಿ, ಚಿರಂಜೀವಿಯಾಗಿ ಬಾಳುವುದನ್ನು ಕಾಣುವುದು ಸಾಧ್ಯವೇ ಇಲ್ಲ. ಅಜ್ಞಾನಿಗಳಿಗೆ ಈ ವಿಷಯ ತಿಳಿಯದೆ ಇಲ್ಲ. ಅವರಿಗೂ ಗೊತ್ತು ಹುಟ್ಟಿದ ಬಳಿಕ ಇಂದೋಮುಂದೆಯೋ ಸಾಯಲೇಬೇಕು ಎಂಬ ಸತ್ಯಾಂಶ. ಆದರೂ ಅವರು ಅದನ್ನು ಮರೆತುಬಿಡುತ್ತಾರೆ. ಇಹಲೋಕದ ಜೀವನವೇ ತಮ್ಮ ಸರ್ವಸ್ವವೆಂದು ಅವರು ಭಾವಿಸುತ್ತಾ, ಅದಕ್ಕೇ ಅಂಟಿಕೊಂಡು, ಕ್ಷಣಿಕವಾದ ಜೀವನವನ್ನು ಶಾಶ್ವತವಾದದ್ದು ಎಂಬಂತೆ ಬಾಳುತ್ತಾರಲ್ಲಾ\! ಅವರ ಅಜ್ಞಾನವನ್ನು ಏನೆನ್ನಬೇಕು?

ಭೂಮಿಯಲ್ಲಿ ಹುಟ್ಟಿದ ಮೇಲೆ ಸಾವು ತಪ್ಪದು. ಹಿಂದೆ ತ್ರಿವಿಕ್ರಮನಾಗಿ ಅವತರಿಸಿದ ನಿನ್ನ ಒಂದೇ ಹೆಜ್ಜೆಯಿಂದ ಇಡಿಯ ಭೂಮಂಡಲವನ್ನೆಲ್ಲಾ ಅಳೆದುಕೊಂಡೆಯಲ್ಲ\! ನಿನ್ನ ದಿವ್ಯಾದ್ಭುತವಾದ ಪಾದಗಳ ಹಿರಿಮೆಯನ್ನು ಅರಿತುಕೊಂಡು, ಅವುಗಳನ್ನು ಆಶ್ರಯಿಸಿ, ಅವುಗಳ ಕೀರ್ತಿಯನ್ನೇ ಸದಾ ಚಿಂತಿಸುತ್ತಾ, ಸಾತ್ವಿಕಜೀವನವನ್ನು ನಡಸಿ ಮರಣಿಸುವವನು ಸದ್ಗತಿಯನ್ನು ಪಡೆಯುತ್ತಾನೆ. ಆ ಮಾರ್ಗವನ್ನು ಹಿಡಿದು ಹೋಗುತ್ತಾನೆ. ಮತ್ತು ಪರಮಪದವನ್ನೇ ಸೇರುತ್ತಾನೆ. ಅವನು ಅಮರತ್ವವನ್ನು ಪಡೆಯುತ್ತಾನೆ. ನಿತ್ಯಸೂರಿಯಾಗಿ ನಿತ್ಯಾನಂದವನ್ನು ಅನುಭವಿಸುತ್ತಿರುತ್ತಾನೆ. ಈ ಸುಂದರವಾದ ಸತ್ಯಾಂಶ ಆ ಅಜ್ಞಾನಿಗಳಿಗೆ ಅರಿವಾಗಲಿಲ್ಲವಲ್ಲಾ\!

ಮರಣಿಸಿದ ಬಳಿಕ ಜೀವನು ನಡೆಯುವುದು ಅರ್ಚಿರಾದಿ ಮಾರ್ಗ, ಧೂಮ್ರಾದಿಮಾರ್ಗ ಎಂಬ ಎರಡು ಮಾರ್ಗಗಳ ಪೈಕಿ ಒಂದರಲ್ಲಿ. ಅವುಗಳಲ್ಲಿ ಅಱಿರಾದಿ ಮಾರ್ಗದಲ್ಲಿ ನಡೆದು ಹೋಗುವವನು ಪರಮಪದವನ್ನು ಸೇರುತ್ತಾನೆ ಎನ್ನುತ್ತಾರೆ. ಅದು ಸರಳವಾದ ಬೆಳಕಿನ ಮಾರ್ಗ. ಧೂಮ್ರಾದಿಮಾರ್ಗ ಬಹಳ ಕಷ್ಟದ್ದು. ಕತ್ತಲಲ್ಲಿ ರಾತ್ರಿಗಳಲ್ಲಿ ಮಾಡುವ ಸಂಚಾರ. ಆ ಮೂಲಕ ನಡೆಯುವವನು ಯಮಸದನವನ್ನು ಸೇರಲೇಬೇಕು ಎನ್ನುತ್ತಾರೆ. ಈ ವಿಷಯ ಬಹಳ ವಿವರಣೆಯಿಂದ ಕೂಡಿರುವುದು. ವಿವರಿಸುವ ಗೋಜಿಗೆ ಹೋಗುವುದಿಲ್ಲ.

೬೭.ಚಣ್ಡಮಣ್ಡಲತ್ತಿನೂಡು ಶೆನ್ಱುವೀಡು ಪೆಟ್ರುಮೇಲ್

ಕಣ್ಡುವೀಡಿಲಾದ ಕಾದಲ್ ಇನ್ಬನಾಳು ಮೆಯ್ದುವೀರ್

ಪುಣ್ಡರೀಕಪಾದ ಪುಣ್ಯಕೀರ್ ತ್ತಿ ನುಂಜೆವಿಮಡುತ್ತು

ಉಣ್ಡು, ನುಮ್ಮುಱುವಿನೈತ್ತುಯರುಳ್ ನೀಙ್ಗಿಯುಯ್ ಮ್ಮಿನೇ

ಚಣ್ಡನ್ ಮಣ್ಡಲತ್ತಿನ್=ಸೂರ್ಯಮಂಡಲದ, ಊಡು=ನಡುವೆ, ಶೆನ್ಱು=ಹೋಗಿ, ವೀಡು=ಮನೆಯನ್ನು \(ಪರಮಪದವನ್ನು\) ಪೆಟ್ರು=ಪಡೆದು, ಮೇಲ್ ವೀಡು ಇಲಾದ=ಉತ್ತಮವಾದ, ಅಳಿವಿಲ್ಲದ, ಕಾದಲ್=ಭಕ್ತಿಯ ಫಲವಾದ, ಇನ್ಬಮ್=ಸುಖವನ್ನು, ನಾಳುಮ್=ಎಡೆಬಿಡದೆ, ಎಯ್ದುವೀರ್=ಪಡೆಯುತ್ತೀರಿ, ಪುಣ್ಡರೀಕಪಾದನ್=ತಾವರೆಹೂವಿನಂತೆ ಕೋಮಲವಾದ ಪಾದಗಳನ್ನುಳ್ಳವನ, ಪುಣ್ಯಕೀರ್ ತ್ತಿ=ಪರಿಶುದ್ಧವಾದ ಕೀರ್ತಿಯನ್ನು, ನುಮ್=ನಿಮ್ಮ, ಶೆವಿ=ಕಿವಿಯಲ್ಲಿ, ಮಡುತ್ತು=ನುಗ್ಗಿಸಿ\(ಕೇಳಿ\) ಉಣ್ಡು=ಉಂಡು ಅನುಭವಿಸಿ, ನುಮ್=ನಿಮ್ಮ, ಉಱು=ಬಹಳ ಹೆಚ್ಚಾದ, ವಿನೈ=ಪಾಪಗಳ, ತುಯರುಳ್=ಕಡುದುಃಖದಲ್ಲಿರುವುದನ್ನು, ನೀಙ್ಗಿ=ನೀಗಿ, ಉಯ್ ಮ್ಮಿನೇ=ಉಜ್ಜೀವನಗೊಳ್ಳಿರಿ.

೭೮

ಸೂರ್ಯಮಂಡಲದ ನಡುವೆ ಹೋಗಿ ಮನೆಯನ್ನು\(ಪರಮ ಪದವನ್ನು\)ಸೇರಿ, ಉತ್ತಮವಾದ ಅಳಿವಿಲ್ಲದ ಭಕ್ತಿಯ ಫಲವಾದ ಸುಖವನ್ನು ಎಡೆಬಿಡದೆ ಪಡೆಯುತ್ತೀರಿ. ತಾವರೆಹೂವಿನಂತೆ ಕೋಮಲವಾದ ಪಾದಗಳುಳ್ಳವನ ಪರಿಶುದ್ಧವಾದ ಕೀರ್ತಿಯನ್ನು ನಿಮ್ಮ ಕಿವಿಗಳಲ್ಲಿ ತುಂಬಿಸಿ, ಉಂಡು ಅನುಭವಿಸಿ, ನಿಮ್ಮ ಬಹಳ ಹೆಚ್ಚಾದ ಪಾಪಗಳ ಫಲವಾದ ಕಡುದುಃಖವನ್ನು ಕಳೆದು, ಉಜ್ಜೀವನಗೊಳ್ಳುತ್ತೀರಿ. \(೬೭\)

ಆೞ್ವಾರರಿಗೆ ಸಾಂಸಾರಿಕರ ವಿಷಯದಲ್ಲಿ ಕನಿಕರವುಂಟಾಗಿ, ಈ ಪಾಶುರದಲ್ಲಿ ಅವರು ಅವರಿಗೆ ಹಿತನುಡಿಯನ್ನು ಹೇಳುತ್ತಾರೆ:

ಸಂಸಾರಿಗಳೇ, ನೀವು ಇಹಲೋಕದ ಕ್ಷಣಿಕವಾದ ಸುಖಕ್ಕೆ ಅಂಟಿಕೊಳ್ಳಬೇಡಿ. ಅದೇ ನಿಮ್ಮ ಪುರುಷಾರ್ಥವೆಂದು ಭಾವಿಸಬೇಡಿ. ಶಾಶ್ವತವಾದ ಸುಖವನ್ನು ಪಡೆಯುವುದಕ್ಕಾಗಿ ಈಗಿನಿಂದಲೇ ಶ್ರಮಿಸಿ. ಅನನ್ಯವಾದ ಭಕ್ತಿಯಿಂದ ಭಗವಂತನ ಪಾದಗಳಿಗೆ ಶರಣಾಗಿ, ಅವುಗಳನ್ನು ಪಟ್ಟಾಗಿ ಹಿಡಿದು, ಅವನ ಕೋಮಲಪಾದಗಳ ದಿವ್ಯಾದ್ಭುತ ಕೀರ್ತಿಯನ್ನು ಕಿವಿಯಾರ ಕೇಳುತ್ತಾ, ಮನಸಾರ ಅನುಭವಿಸುತ್ತಾ, ಇಹಲೋಕ ಯಾತ್ರೆಯನ್ನು ಸಾಗಿಸಿ. ಜನ್ಮಜನ್ಮಾಂತರಗಳಿಮ್ದಲೂ ನೀವು ಕೂಡಿರುತ್ತಾ ಬಂದಿರುವ ಪಾಪರಾಶಿಯ ಫಲವಾದ ಕಡುದುಃಖದಿಂದ ಪಾರಾಗುತ್ತೀರಿ. ಪರಿಶುದ್ಧರಾಗುತ್ತೀರಿ. ನಿಮ್ಮ ಬಾಳು ಉಜ್ಜೀವನಗೊಳ್ಳುತ್ತದೆ. ಹೀಗೆ ಬಾಳುತ್ತಾ ನೀವು ಮರಣಿಸಿದಿರಾದರೆ, ತೊಡಕಿಲ್ಲದ ಸರಳವಾದ ಬೆಳಕಿನ ಮಾರ್ಗವನ್ನು ಹಿಡಿಯುತ್ತೀರಿ. ಅದು ನಿಮ್ಮನ್ನು ಸೂರ್ಯಮಂಡಲದ ಮಧ್ಯದಿಂದ ಕರೆದೊಯ್ಯುತ್ತದೆ. ನೇರವಾಗಿ ನಿಮ್ಮನ್ನು ನಿಮ್ಮ ಶಾಶ್ವತ ನೆಲೆಯಾದ ಪರಮಪದಕ್ಕೇ ಕರೆದೊಯ್ಯುತ್ತದೆ. ಅಲ್ಲಿ ನೀವು ಅಮರರಾಗಿ ಶಾಶ್ವತವಾದ ಆನಂದವನ್ನು ಅನುಭವಿಸುತ್ತೀರಿ.

೬೮.ಮುತ್ತಿಱತ್ತುವಾಣಿಯತ್ತು ಇರಣ್ಡಿಲೊನ್ಱು ನೀಚರ್ ಹಳ್

ಮತ್ತರಾಯ್ ಮಯಙ್ಗುಹಿನ್ಱದು ಇಟ್ಟದಿಲಿಱನ್ದು ಪೋನ್ದು

ಎತ್ತಿಱತ್ತು ಮುಯ್ವದೋರ್ ಉಪಾಯಮಿಲ್ಲೈಯುಯ್ ಹೂಱಿಲ್

ತೊತ್ತಿಱುತ್ತ ತಣ್ಡುೞಾಯ್ ನನ್ ಮಾಲೈ ವಾೞ್ ತ್ತಿವಾೞ್ ಮಿನೋ

ಮುತ್ತಿಱತ್ತು=ಮೂರುವಿಧದ, ವಾಣಿಯತ್ತು=ಬಾಳ್ವೆಗಳಲ್ಲಿ, ಇರಣ್ಡಿಲ್=ಎರಡರಲ್ಲಿ, ಒನ್ಱು=ಒಂದಾಗಿ ಬಾಳುವ\(ಹೊಂದಿಕೊಳ್ಳುವ\), ನೀಚರ್ಹಳ್=ಕೀಳುಜನರು, ಮತ್ತರ್ ಆಯ್=ಮತ್ತರಾಗಿ, ಮಯಙ್ಗುಹಿನ್ಱದು=ಮೈಮರೆತು ಇರುವುದು, ಇಟ್ಟ=ಇಷ್ಟವಾದ, ಅದಿಲ್=ಅದರಲ್ಲಿಯೇ, ಇಱನ್ದು=ಮರಣಿಸಿ, ಪೋನ್ದು=\(ಭೂಲೋಕಕ್ಕೆ\)ಬಂದು, ಎತ್ತಿಱತ್ತುಮ್=ಯಾವ ರೀತಿಯಲ್ಲೂ, ಉಯ್ವದು=ಉಜ್ಜೀವನಗೊಳ್ಳುವ, ಓರ್ ಉಪಾಯಮ್ ಇಲ್ಲೈ=ಉಪಾಯವೊಂದೂ ಇಲ್ಲ, ಉಯ್ ಹುಱಿಲ್=ಉಜ್ಜೀವಿಸಬೇಕಾದರೆ ತೊತ್ತು=ಗೊಂಚಲುಗೊಂಚಲಾಗಿ, ಇಱುತ್ತ=ಒತ್ತಾಗಿ ಕಟ್ಟಿದ, ತಣ್ ತುೞಾಯ್=ಹಿತಕರವಾದ ತುಲಸಿಯನ್ನು ಧರಿಸಿರುವ, ನಲ್ ಮಾಲೈ=ಪುರುಷೋತ್ತಮನನ್ನು, ವಾೞ್ ತ್ತಿ=ಸ್ತುತಿಸಿ, ವಾೞ್ ಮಿನೋ=ಬಾಳಿರಿ.

ಮೂರುವಿಧದ ಬಾಳ್ವೆಗಳಲ್ಲಿ ಎರಡರಲ್ಲಿ ಹೊಂದಿಕೊಳ್ಳುವ ಕೀಳುಜನರು ಮತ್ತರಾಗಿ ಮೈಮರೆತಿರುವುದು, ಇಷ್ಟವಾದ ಅದರಲ್ಲಿಯೇ ಮರಣಿಸಿ ಮತ್ತೆ ಭೂಲೋಕಕ್ಕೆ ಬಂದು, ಯಾವರೀತಿಯಲ್ಲೂ ಉಜ್ಜೀವನಗೊಳ್ಳುವ ಉಪಾಯವನ್ನು

೭೯

ಕಾಣುವುದಿಲ್ಲ. ಉಜ್ಜೀವಿಸಬೇಕಾದರೆ ಗೊಂಚಲುಗೊಂಚಲಾಗಿ ಒತ್ತಾಗಿ ಕಟ್ಟಿದ ಹಿತಕರವಾದ ತುಲಸಿಯನ್ನು ಧರಿಸಿರುವ ಪುರುಷೋತ್ತಮನನ್ನು ಸ್ತುತಿಸಿ ಬಾಳಿರಿ. \(೬೮\)

ಆೞ್ವಾರರು ತಮ್ಮ ಹಿತನುಡಿಯನ್ನು ಮುಂದುವರಿಸುತ್ತಾರೆ: ಸಂಸಾರಿಗಳೇ, ಇಹಲೋಕದಲ್ಲಿ ಸಾತ್ವಿಕ, ರಾಜಸ, ತಾಮಸ ಎಂಬ ಮೂರು ರೀತಿಯ ಬಾಳ್ವೆಯಲ್ಲಿ, ಸಾತ್ವಿಕ ಮಾರ್ಗವನ್ನು ತ್ಯಜಿಸಿ, ಮಿಕ್ಕ ಎರಡಕ್ಕೇ ಹೊಂದಿಕೊಂಡಿರುವವರು ಕೀಳುಜನರು. ಅವರು ಆ ಜೀವನದಲ್ಲಿಯೇ ಮತ್ತರಾಗಿರುತ್ತಾರೆ. ಅದರಲ್ಲಿಯೇ ಮೈಮರೆತಿರುತ್ತಾರೆ. ಅದೇ ಅವರಿಗೆ ಬಹಳ ಇಷ್ಟವಾದದ್ದು. ಅದರಲ್ಲಿಯೇ ಅವರು ಮರಣಿಸುತ್ತಾರೆ. ಅದರ ಫಲವಾಗಿ ಮತ್ತೆ ಭೂಲೋಕದಲ್ಲಿಯೇ ಹುಟ್ಟುತ್ತಾರೆ. ಹೀಗೆ, ಅವರು ಜನನ-ಮರಣದ ಸುಳಿಯಲ್ಲಿ ಸಿಕ್ಕಿಕೊಂಡು ತೊಳಲುತ್ತಿರುತ್ತಾರೆ. ಅದರಿಂದ ಬಿಡಿಸಿಕೊಳ್ಳುವುದಕ್ಕೆ ಅವರಿಗೆ ಯಾವ ಉಪಾಯವೂ ತಿಳಿಯದು\!

ಆದ್ದರಿಂದ, ಸಂಸಾರಿಗಳೇ ಮರಣವೆಂಬುದರಿಂದ ಸಂಪೂರ್ಣವಾಗಿ ಶಾಶ್ವತವಾಗಿ ಬಿಡುಗಡೆ ಹೊಂದಬೇಕಾದರೆ, ಇಮಗೆ ಇರುವುದು ಒಂದೇ ಮಾರ್ಗ\! ಒಂದೇ ಸದುಪಾಯ\! ಎಂದೆಂದಿಗೂ ಬಾಡದೆ ಇರುವ ಪರಿಮಳವನ್ನು ಸೂಸುವ ಹಿತಕರವಾದ ಸೊಬಗಿನ ತುಲಸಿಯ ಮಾಲೆಯನ್ನು ಧರಿಸಿರುವ ಪುರುಷೋತ್ತಮನನ್ನು ಎದೆಬಿದದೆ ಭಜಿಸಿ,ಪೂಜಿಸಿ, ಸ್ತುತಿಸಿ,ನುತಿಸಿ,ಸಾತ್ವಿಕರಾಗಿ ಬಾಳಿರಿ.

೬೯.ಕಾಣಿಲುಮುರುಪ್ಪೊಲಾರ್ ಶೆವಿಕ್ಕಿನಾದ ಕೀರ್ ತ್ತಿಯಾರ್

ಪೇಣಿಲುಮ್ ವರನ್ದಾ ಮಿಡುಕ್ಕಿಲಾದ ದೇವರೈ

ಆಣಮೆನ್ಱಡೈನ್ದು ವಾೞುಮ್ ಆದರ್ಹಾಳೆಮ್ಮಾ ಪಾಲ್

ಪೇಣಿನುಮ್ ಪಿಱಪ್ಪೆನುಮ್ ಪಿಣಕ್ಕಱುಕ್ಕಕಿಟ್ರಿರೇ

ಕಾಣಿಲುಮ್=ನೋಟಕ್ಕೆ, ಉರು ಪೊಲಾರ್=ವಿಕಾರವಾದ ರೂಪವುಳ್ಳವರು, ಶೆವಿಕ್ಕೂ=ಕಿವಿಗೆ, ಇನಾದ=ಹಿತವಲ್ಲದ, ಕೀರ್ ತ್ತಿಯಾರ್=ಕೀರ್ತಿಯುಳ್ಳವರು, ಪೇಣಿಲುಮ್=ಆಶ್ರಯಿಸಿದರೂ ಸಹ, ವರಮ್ ತಾ=ಇಷ್ಟಾರ್ಥವನ್ನು ಕೊಡಲು, ಮಿಡುಕ್ಕೂ=ಶಕ್ತಿ, ಇಲಾದ=ಇಲ್ಲದ, ದೇವರೈ=ದೇವತೆಗಳನ್ನು, ಆಣಮ್=ಶರಣುಎನ್ಱು=ಎಂದು, ಅಡೈನ್ದು=ಅವರನ್ನು ಆಶ್ರಯಿಸಿ, ವಾೞುಮ್=ಬಾಳುವ, ಆದರ್ಹಾಳ್=ಕುರುಡರೇ\! ಎಮ್=ನಮ್ಮ, ಆದಿ=ಆದಿಯೂ, ಪಾಲ್=ಸಾರಭೂತನೂ ಆದ ಭಗವಂತನನು\(ಸರ್ವೇಶ್ವರನನ್ನು\), ಪೇಣಿ=ಆಶ್ರಯಿಸಿ, ನುಮ್=ನಿಮ್ಮ, ಪಿಱಪ್ಪು ಎನ್ನುಮ್=ಹುಟ್ಟು ಎಂಬ, ಪಿಣಕ್ಕು=ದಟ್ಟವಾದ ಪೊದೆಯನ್ನು, ಅಱುಕ್ಕಕಿಟ್ರಿರೇ=ಕಡಿದುಹಾಕಬಲ್ಲರಾಗಿರಿ.

ನೋಟಕ್ಕೆ ವಿಕಾರವಾದ ರೂಪವುಳ್ಳವರು. ಕಿವಿಗೆ ಹಿತವಲ್ಲದ ಕೀರ್ತಿಯುಳ್ಳವರು, ಆಶ್ರಯಿಸಿದರೂ ಸಹ ಇಷ್ಟಾರ್ಥಗಳನ್ನು ಸಲ್ಲಿಸಲು ಶಕ್ತಿಯಿಲ್ಲದವರು ಆದ ದೇವತೆಗಳನ್ನು ಶರಣು ಎಂದು ಆಶ್ರಯಿಸಿ ಬಾಳುವ ಕುರುಡರೇ, ಆದಿಯೂ ಸಾರಭೂಟನೂ ಆದ ನಮ್ಮೆಲ್ಲರ ಸರ್ವೇಶ್ವರನನ್ನು ಆಶ್ರಯಿಸಿ ನೀವು ನಿಮ್ಮ ಹುಟ್ಟು ಎಂಬ ದಟ್ಟವಾದ ಪೊದೆಯನ್ನು ಕತ್ತರಿಸಿಹಾಕಬಲ್ಲವರಾಗಿರಿ. \(೬೯\)

ಅೞ್ವಾರರು ತಮ್ಮ ಹಿತವಚನವನ್ನು ಮುಂದುವರಿಸುತ್ತಾರೆ: ಸಂಸಾರಿಗಳಲ್ಲಿ ಅಜ್~ಝಾನಿಗಳು, ಕುರುಡರು ಇದ್ದಾರೆ. ಅವರು ಕೆಲವು ದೇವತೆಗಳನ್ನು ಆಶ್ರಯಿಸುತ್ತಾರೆ. ಆ ದೇವತೆಗಳ ರೂಪವಾಗಲಿ, ಸ್ವಭಾವವಾಗಲಿ, ಶಕ್ತಿಸಾಮರ್ಥ್ಯಗಳಾಗಲಿ ಅವರಿಗೆ

೮೦

ತಿಳಿಯದು. ಆ ದೇವತೆಗಳ ರೂಪವಾದರೋ ವಿಕಾರ. ಅವರ ಹೆಸರು ಕಿವಿಗೆ ಹಿತವಲ್ಲದ್ದು. ಅವರಿಗೆ ಶರಣು ಬಂದವರ ಇಷ್ಟಾರ್ಥಗಳನ್ನು ಸಲ್ಲಿಸಲು ಅವರಿಗೆ ಶಕ್ತಿಯಿಲ್ಲ. ಇಂಥ ದೇವತೆಗಳನ್ನು ಆಶ್ರಯಿಸುವುದರಿಂದ ಆ ಅಜ್ಞಾನಿಗಳಿಗೆ ಬರುವುದಾದರೂ ಏನು? ಮನುಷ್ಯನಾಗಿ ಹುಟ್ಟಿದವನಿಗೆ ಬೇಕಾದದ್ದೆಲ್ಲಾ ಒಂದೇ ಒಂದು\! ಅವನಿಗೆ ಪುನರ್ಜನ್ಮವಿಲ್ಲದಂತಾಗಬೇಕು\! ಅವನು ಅಮರನಾಗಬೇಕು\! ಮೃತ್ಯುವಿನಿಂದ ಬಿಡುಗಡೆ ಹಿಂದಿ ಅಮರತ್ವವನ್ನು ಪಡೆಯಬೇಕು\! ಆದಿಕಾರಣನೂ ಸಾರಭೂತನೂ ಆಗಿರುವ ಸರ್ವೇಶ್ವರನಾಗಿರುವ ಸ್ವಾಮಿಯನ್ನು ಆಶ್ರಯಿಸಿದರೆ ಮಾತ್ರವೇ ಜೀವನದ ಮುಖ್ಯಗುರಿಯನ್ನು ಸಾಧಿಸಲು ಆಗುವುದು\! ಆದ್ದರಿಂದ, ಜನರೇ ಇದನ್ನು ಚೆನ್ನಾಗಿ ಅರಿಯಿರಿ. ಪರಮಪುರುಷನನ್ನು ಶರಣುಹೋಗಿ, ಅವನ ಕೃಪೆಯಿಂದ ಹುಟ್ಟು ಎಂಬ ದಟ್ಟವಾದ ಪೊದೆಯನ್ನು ಕತ್ತರಿಸಿ ಹಾಕಿ. ಬಿಡುಗಡೆಯನ್ನೂ ಅಮರತ್ವವನ್ನೂ ಸಂಪಾದಿಸಿಕೊಳ್ಳಿ.

೭೦.ಕುನ್ದಮೋಡು ಶೂಲಮ್ ವೇಲ್ ಕಳ್ ತೋಮರಙ್ಗಳ್ ತಣ್ಡುವಾಳ್

ಪನ್ದಮಾನ ದೇವರ್ಗಳ್ ಪ\(ಱ\)ರನ್ದುವಾನಹಮುಱ

ವನ್ದವಾಣನೀರೈ ಞ್ ಞಾಱು ತೋಳ್ ಹಳೈತ್ತುಣಿತ್ತನಾಳ್

ಅನ್ದವನ್ದವಾಕುಲಮ್ ಅಮರರೇಯಱಿವರೇ

ಕುನ್ದಮೋಡು=ಈಟಿಯೊಡನೆ, ಶೂಲಮ್=ಶೂಲ, ವೇಲ್ ಹಳ್=ವೇಲಾಯುಧಗಳು, ತೋಮರಙ್ಗಳ್=ಕಬ್ಬಿಣದ ಒನಕೆಗಳು, ತಣ್ಡು=ಗದೆಗಳು, ವಾಳ್-ಕತ್ತಿ,ಖಡ್ಗ, ಮುಂತಾದವುಗಳು\(ಇವುಗಳನ್ನೆಲ್ಲಾ ಹಿಡಿದ\), ಪನ್ದಮ್ ಆನ=ಗುಂಪುಗುಂಪುಗಳಾಗಿರುವ, ದೇವರ್ಹಳ್= ದೇವತೆಗಳು, ಪ\(ಱ\)ರನ್ದು=\(ಹಾರಿ\) ಹರಡಿ, ವಾನ್ ಅಹಮ್=ದೇವಲೋಕವನ್ನು, ಉಱ=ಸೇರಲು, ವನ್ದ ವಾಣನ್=ಎದುರಿಸಲು ಬಂದ ಬಾಣಾಸುರನ, ಈರ್ ಐನೂಱು=ಎರಡು ಐನೂರು, ತೋಳ್ ಹಳೈ=ತೋಳುಗಳನ್ನು, ತುಣಿತ್ತನಾಳ್=ತುಂಡರಿಸಿದ ದಿನ, ಅನ್ದ ಅನ್ದ ಆಕುಲಮ್=ವಿವರಿಸಿ ಹೇಳಲಾರದ ಆಯಾ ಸಂಕಟಗಳನ್ನು, ಅಮರರೇ=ಆ ದೇವತೆಗಳೇ, ಅಱಿವರೇ=ತಿಳಿದವರೇ ಆಗಿದ್ದಾರೆ.

ಈಟಿಗಳು,ಭರ್ಜಿಗಳು,ಶೂಲಗಳು, ತ್ರಿಶೂಲಗಳು, ವೇಲಾಯುಧಗಳು, ಕಬ್ಬಿಣದ ಒನಕೆಗಳು, ಗದೆಗಳು, ಕತ್ತಿಗಳು, ಖಡ್ಗಗಳು, ಮುಂತಾದ ನಾನಾ ಆಯುಧಗಳನ್ನು ಹಿಡಿದಿದ್ದ ಗುಂಪುಗುಂಪುಗಳಾದ ದೇವತೆಗಳ ಸಮೂಹವು\(ಹಾರಿ\) ಹರಡಿ ದೇವಲೋಕವನ್ನು ಸೇರಲು, ಎದುರಿಸಲು ಬಂದ ಬಾಣಾಸುರನ ಒಂದುಸಾವಿರ ತೋಳುಗಳನ್ನು ತುಂಡರಿಸಿದ ದಿನ ವಿವರಿಸಲಾರದ ಆಯಾ ಸಂಕಟಗಳನ್ನು ಆ ದೇವತೆಗಳೇ ಅರಿತವರಾಗಿದ್ದಾರೆ.\(೭೦\)

ಹಿಂದಿನ ಪಾಶುರದಲ್ಲಿ “ವರನ್ದಾ ಮಿಡುಕ್ಕಿಲಾದ ದೇವರೈ”-ಇಷ್ಟಾರ್ಥಗಳನ್ನು ಸಲ್ಲಿಸಲಾರದ ದೇವತೆಗಳನ್ನು” ಎಂದು ದೇವತೆಗಳನ್ನು ಹಳಿದಂತೆ ಆೞ್ವಾರರು ನುಡಿದರು. ತಾವು ಆಡಿದ್ದಕ್ಕೆ “ನಿದರ್ಶನವನ್ನು ಕೊಡುತ್ತೇನೆ, ಕೇಳಿ: ಬೇಕಾದರೆ, ನಿಮ್ಮ ತೃಪ್ತಿಗಾಗಿ, ಆ ದೇವತೆಗಳನ್ನೇ ಕೇಳಿ ತಿಳಿಯಿರಿ” ಎಂಬಂತೆ ಈ ಪಾಶುರದಲ್ಲಿ ಒಂದು ನಿದರ್ಶನವನ್ನೂ ಕೊಟ್ಟು, ತಮ್ಮ ಮಾತಿಗೆ ಸತ್ಯತೆ ಇದೆ ಎಂದು ತೋರಿಸಿಕೊಟ್ಟಿದ್ದಾರೆ.

೮೧

ಹಿಂದೆ, ಬಾಣಾಸುರನೆಂಬ ರಾಕ್ಷಸನು ರುದ್ರನನ್ನು ಒಲಿಸಿಕೊಂಡು ಅನೇಕ ವರಗಳನ್ನು ಪಡೆದುಕೊಂಡಿದ್ದನು. ದೇವತೆಗಳೆಲ್ಲರೂ ಅವನಿಗೆ ಸೈನಿಕರೂ ಊಳಿಗದವರೂ ಆಗಿದ್ದರು. ಸಾಕ್ಷಾತ್ ರುದ್ರನೇ ಅವನ ಪಟ್ಟಣಕ್ಕೆ ಕಾವಲುಗಾರನಾಗಿ, ಅವನಿಗೆ ರಕ್ಷಕನಾಗಿದ್ದನು. ಇದರಿಂದ ಬಾಣಾಸುರನ ಅಹಂಕಾರಕ್ಕೆ ಮಿತಿಯಿಲ್ಲದಾಯಿತು. ಬಾಣಾಸುರನ ಮಗಳಾದ ಉಷೆ ಎಂಬವಳು ಶ್ರೀಕೃಷ್ಣನ ಮಗನಾದ ಪ್ರದ್ಯುಮ್ನನನ್ನು ಮೋಹಿಸಿ, ಮಾಯೆಯಿಂದ ತನ್ನ ಅರಮನೆಗೆ ಬರಮಾಡಿಕೊಂಡು ಅವನನ್ನು ಮದುವೆಯಾದಳು. ಬಾಣಾಸುರನಿಗೆ ಇದು ಸರಿಬೀಳಲಿಲ್ಲ. ಪ್ರದ್ಯುಮ್ನನನ್ನು ಸೆರೆಮಾಡಿದನು. ಈ ಸಂಗತಿ ಕೃಷ್ಣನಿಗೆ ತಿಳಿಯಿತು. ಶ್ರೀಕೃಷ್ಣನು ತನ್ನ ಸೈನ್ಯದೊಡನೆ ಬಂದು ಬಾಣಾಸುರನ ಪಟ್ಟಣವಾದ ಶೋಣಿತಪುರವನ್ನು ಮುತ್ತಿದನು. ಯುದ್ಧವು ಭೀಕರವಾಗಿ ನಡೆಯಿತು. ದೇವತೆಗಳೆಲ್ಲರೂ ಶ್ರೀಕೃಷ್ಣನನ್ನು ಎದುರಿಸಲಾರದೆ, ದಿಕ್ಕಪಾಲಾಗಿ, ದೇವಲೋಕಕ್ಕೆ ಓಡಿಹೋದರು. ಬಾಣಾಸುರನೇ ಶ್ರೀಕೃಷ್ಣನನ್ನು ಎದುರಿಸಬೇಕಾಯಿತು. ಅವನನ್ನು ರಕ್ಷಿಸುವುದಾಗಿ ಭರವಸೆ ಕೊಟ್ಟಿದ್ದ ರುದ್ರನೂ ಅಸಹಾಯಕನಾಗಿ ದೂರಸರಿಯುವ ಮುನ್ನ ಅವನನ್ನು ಕೊಲ್ಲದೆ ಉಳಿಸಬೇಕೆಂದು ಶ್ರೀಕೃಷ್ಣನನ್ನು ಪ್ರಾರ್ಥಿಸಿದನು. ಹಾಗೆಯೇ ಕೃಷ್ಣನು, ಬಾಣನನ್ನು ಕೊಲ್ಲದೆಯೇ ಉಳಿಸಿ, ಅವನ ಸಾವಿರ ತೋಳುಗಳನ್ನೂ ತುಂಡರಿಸಿ ಹಾಕಿದನು. ಆಗ, ದೇವತೆಗಳೂ, ರುದ್ರನೂ ಅಸಹಾಯಕರಾಗಿ ನಿಂತುನೋಡುತ್ತಲೇ ಇದ್ದರು.

ಆೞ್ವಾರರು ಹೇಳುತ್ತಾರೆ: ಅವರೆಲ್ಲರೂ ಬಾಣನಿಗೆ ಯಥೇಷ್ಟವಾಗಿ ವರಗಳನ್ನು ನೀಡಿರಲಿಲ್ಲವೇ? ಅವುಗಳನ್ನು ಪೂರೈಸುವ ಶಕ್ತಿ ಅವರಿಗಿತ್ತೇ? ಕಡೆಗೆ ಬಾಣನು ತೋಳುಗಳನ್ನು ಕಳೆದುಕೊಂಡಾಗ, ಅವರೇ ನೋಡುತ್ತ ನಿಂತಿರಲಿಲ್ಲವೇ? ನನ್ನ ಮಾತಿನಲ್ಲಿ ನಂಬುಗೆಯಿಲ್ಲವಾದರೆ, ಆ ದೇವತೆಗಳನ್ನೇ ಕೇಳಿ, ತಿಳಿದುಕೊಳ್ಳಿ.ಆದ್ದರಿಂದ, ನಿಮ್ಮ ಜೀವನದ ಮುಖ್ಯಗುರಿಯಾದ ಅಮರತ್ವವನ್ನು ಯಾರಿಂದ ಪಡೆಯಲು ಸಾಧ್ಯವೋ, ಆ ಪರಮಪುರುಷನೊಬ್ಬನನ್ನೇ ಶರಣು ಹೊಕ್ಕೂ, ಅವನ ಅನುಗ್ರಹಕ್ಕೆ ಪಾತ್ರರಾಗಿ, ನೀವು ಅಮರರೇ ಆಗಿರಿ.

೭೧.ವಣ್ಡುಲಾವುಕೋದೈಮಾದರ್ ಕಾರಣತ್ತಿನಾಲ್ ವೆಹುಣ್ಡು

ಇಣ್ಡವಾಣನೀರೈಞ್ ಞಾಱು ತೋಳ್ ಹಳೈತ್ತುಣಿತ್ತನಾಳ್

ಮುಣ್ಡನೀಱನ್ ಮಕ್ಕಳ್ ವೆಪ್ಪು ಮೋಡಿಯಙ್ಗಿಯೋಡಿಡ

ಕ್ಕಣ್ಡು, ನಾಣೀವಾಣನುಕ್ಕಿರಙ್ಗಿನಾನ್ ಎಮ್ಮಾಯನೇ

ವಣ್ಡು=ದುಂಬಿಗಳು, ಉಲಾವು=ಮುತ್ತುತ್ತಿರುವ, ಕೋದೈ=ತಲೆಗೂದಲಿನ, ಮಾದರ್=ಹೆಂಗಸಿನ, ಕಾರಣತ್ತಿನಾಲ್=ಕಾರಣದಿಂದ, ವೆಹುಣ್ಡು=ಕೋಪಗೊಂಡು, ಇಣ್ಡ=ನುಗ್ಗಿಬಂದ, ವಾಣನ್=ಬಾಣಾಸುರನು, ಈರ್ ಐನೂಱು=ಎರಡು ಐನೂರು, ತೋಳ್ ಹಳೈ=ತೋಳುಗಳನ್ನು, ತುಣಿತ್ತನಾಳ್=ತುಂಡರಿಸಿ ಹಾಕಿದ ದಿವಸ, ಮುಣ್ಡನ್ ನೀಱನ್=ತಲೆಯನ್ನು ಬೋಳು ಮಾಡಿಕೊಂಡವನೂ ಭಸ್ಮಧಾರಿಯೂ ಆದ ರುದ್ರನೂ, ಮಕ್ಕಳ್=ಅವನ ಪರಿವಾರದವರೂ, ವೆಪ್ಪು=ಜ್ವರದೇವತೆಯೂ, ಮೋಡಿ=ಗ್ರಾಮದೇವತೆಯೂ, ಅಙ್ಗಿ=ಅಗ್ನಿಯೂ, ಓಡಿಡ=ಓಡಿಹೋಗಲು, \(ಅದನ್ನು\) ಕಣ್ಡು=ನೋಡಿ, ನಾಣೀ=ನಾಚಿದ, ವಾಣನುಕ್ಕೂ=ಬಾಣಸುರನಿಗೆ

೮೨

ಇರಙ್ಗಿನಾನ್=ಕೃಪೆತೋರಿದವನು, ಎಮ್ ಆಯನೇ=ನಮ್ಮ ಶ್ರೀಕೃಷ್ಣನೇ \(ಎಮ್ಮಾಯನೇ=ನಮ್ಮ ವಿಸ್ಮಯಕಾರಿಯಾದ ಭಗವಂತನೇ\)

ದುಂಬಿಗಳುಮುತ್ತುತ್ತಿರುವ ತಲೆಗೂದಲಿನ ಹೆಂಗಸಿನ ಕಾರಣದಿಂದ ಕೋಪಗೊಂಡು ನುಗ್ಗಿಬಂದ ಬಾಣಾಸುರನ ಐನೂರು ಜೊತೆ ತೋಳುಗಳನ್ನು ತುಂಡರಿಸಿ ಹಾಕಿದ ದಿವಸ ತಲೆಬೋಳಾದ ಭಸ್ಮಧಾರಿಯಾದ ರುದ್ರನೂ ಅವನ ಪರಿವಾರದವರೂ ಜ್ವರದೇವತೆಯೂ ಗ್ರಾಮದೇವತೆಯೂ ಅಗ್ನಿಯೂ ಓಡಿಹೋಗುವುದನ್ನು ಕಂಡು ಆಚಿದ ಬಾಣಾಸುರನಿಗೆ ಕೃಪೆದೋರಿದವನನ್ನು ನಮ್ಮ ವಿಸ್ಮಯಕಾರಿಯಾದ ಶ್ರೀಕೃಷ್ಣರೂಪಿಯಾದ ಭಗವಂತನೇ. \(೭೧\)

ಆೞ್ವಾರರು ಬಾಣಾಸುರನ ನಿದರ್ಶನವನ್ನೇ ಮತ್ತೆ ಹೇಳುತ್ತಾರೆ: ದುಂಬಿಗಳು ಮುತ್ತುವಂಥ ಪರಿಮಳ ತುಂಬಿದ ಹೂಗಳನ್ನು ಮುಡಿದ ಚೆಲುವಾದ ತಲೆಗೂದಲಿನ ಉಷೆಯ ಕಾರಣದಿಂದ ಅಲ್ಲವೇ ಬಾಣನು ಕೋಪಗೊಂಡು ಯುದ್ಧಕ್ಕೆ ಮುನ್ನುಗ್ಗಿದುದು? ಶ್ರೀಕೃಷ್ಣನ ಸಾಮರ್ಥ್ಯವನ್ನು ಎದುರಿಸಲಾರದೆ, ಬಾಣನ ಸೈನಿಕರೂ, ರುದ್ರನೂ, ಅವನ ಪರಿವಾರವೂ ಜ್ವರದೇವತೆಯೂ ಗ್ರಾಮದೇವತೆಯೂ, ಅಗ್ನಿಯೂ ಓಡಿದ್ದನ್ನು ಬಾಣನು ಕಂಡುನಾಚಿದನು. ಅವನು ತನ್ನ ಐನೂರುಜೊತೆ ತೋಳುಗಳನ್ನು ಕಳೆದುಕೊಂಡ ಬಳಿಕ, ಅವನಿಗೆ ಶ್ರೀಕೃಷ್ಣನೇ ಕನಿಕರ ತೋರಿಸಿದನಲ್ಲವೇ?

ಅಂಥ ಕೃಪಾಳುವಾದ ಭಗವಂತನನ್ನು ಆಶ್ರಯಿಸಿ ಅಮರತ್ವವನ್ನು ಪಡೆದುಕೊಳ್ಳಬೇಕು, ಇತರ ದೇವತೆಗಳನ್ನಲ್ಲ-ಎನ್ನುತ್ತಾರೆ ಆೞ್ವಾರರು.

೭೨.ಪೋದಿನ್ ಮಙ್ಗೈ ಪೂತಲಕ್ಕಿೞತ್ತಿ ದೇವಿಯನ್ಱಿಯುಮ್

ಪೋದುತಙ್ಗು ನಾನ್ ಮುಹನ್ ಮಕನವನ್ ಮಹನ್ ಶೊಲ್ಲಿ

ಮಾತುತಙ್ಗು ಕೂಱನ್ ಏಅಊರ್ ತಿಯೆನ್ಱು ವೇದನೂಲ್

ಓದುಹಿನ್ಱದುಣ್ಮೈಯಲ್ಲಿದಿಲ್ಲೈ ಮಟ್ರುರೈಕ್ಕಿಲೇ

ಪೋದಿನ್ ಮಙ್ಗೈ=ಹೂವಿನಲ್ಲಿರುವ ಸಿರಿಯೂ, ಪೂತಲಮ್ ಕಿೞತ್ತಿ=ಭೂದೇವಿಯೂ, ದೇವಿ=ದೇವಿಯರು, ಅನ್ಱಿಯುಮ್=ಅಲ್ಲದೆಯೂ, ಪೋದುತಙ್ಗು=ಹೂವಿನಲ್ಲಿರುವ, ನಾನ್ ಮುಹನ್=ನಾಲ್ಮುಖನು, ಮಹನ್=ಮಗನು, ಅವನ್ ಮಹನ್ ಶೊಲ್ಲಿ=ಅವನ ಮಗನನ್ನು ಹೇಳುವುದಾದರೆ, ಮಾದು=ಸುಂದರಿಯು, ತಙ್ಗು=ನೆಲಸಿರುವ, ಕೂಱನ್ =\(ದೇಹ\)ಭಾಗವನ್ನುಳ್ಳವನೂ, ಏಱು ಅದು=ವೃಷಭವನ್ನು, ಊರ್ ತ್ತಿ=ವಾಹನವನ್ನಾಗಿ ಉಳ್ಳವನೂ, ಎನ್ಱು=ಎಂದು, ವೇದನೂಲ್=ವೇದಶಾಸ್ತ್ರಗಳು, ಓದುಹಿನ್ಱದು=ವಿವರಿಸುತ್ತಿರುವುದು, ಉಣ್ಮೈ=ಸತ್ಯ, ಅಲ್ಲದಿಲ್ಲೈ=ಅಲ್ಲದೆ ಉಂಟೆ? ಮಟ್ರು=ಬೇರೆ ಯಾವ ರೀತಿಯಲ್ಲೂ, ಉರೈಕ್ಕಿಲೇ=ಹೇಳುವುದಕ್ಕಿಲ್ಲ.

ಹೂವಿನಲ್ಲಿರುವ ಸಿರಿಯೂ, ಭೂದೇವಿಯೂ ದೇವಿಯರು. ಅಲ್ಲದೆ, ಹೂವಿನಲ್ಲಿರುವ ನಾಲ್ಮುಖನು ಮಗನು. ಅವನ ಮಗನನ್ನು ಹೇಳುವುದಾದರೆ ಸುಂದರಿಯನ್ನು ರತ್ನ್ನ ಅರ್ಧದೇಹವಾಗಿಯೂ ವೃಷಭವನ್ನು ವಾಹನವಾಗಿಯೂ ಉಳ್ಳವನು ಎಂದು ವೇದಗಳೂ ಶಾಸ್ತ್ರಗಳೂ ವಿವರಿಸುವುದು ಸತ್ಯವಲ್ಲದೆ ಉಂಟೆ? ಬೇರೆ ಯಾವ ರೀತಿಯಲ್ಲೂ ಹೇಳುವುದಕ್ಕಿಲ್ಲ. \(೭೨\)

ಆೞ್ವಾರರು ಭಗವಂತನ “ಸಂಸಾರ”ವನ್ನು ಇಲ್ಲಿ ಸೂಚಿಸುತ್ತಾರೆ: ಭಗವಂತನಿಗೆ ಶ್ರೀದೇವಿ,ಭೂದೇವಿ ಎಂಬ ಇಬ್ಬರು ಹೆಂಡತಿಯರು. ಅವನ ನಾಭಿಕಮಲದಲ್ಲೇ ಜನಿಸಿದ ಕಮಲದಲ್ಲಿ ಹುಟ್ಟಿದ ಬ್ರಹ್ಮ\(ನಾಲ್ಮುಖ\)ನು ಮಗ. ಅವನ ಮಗನೇ ರುದ್ರನು. ರುದ್ರನ ಅರ್ಧ

೮೩

ದೇಹವಾಗಿ ನಿತ್ಯಸುಂದರಿಯಾದ ಪಾರ್ವತಿದೇವಿಯಿದ್ದಾಳೆ. ಅವನು ವೃಷಭವಾಹನನು. ಹೀಗೆಂದು ವೇದಗಳೂ ಶಾಸ್ತ್ರಗಳೂ ವರ್ಣಿಸುತ್ತವೆ. ಇದು ಸತ್ಯವಲ್ಲದೆ ಉಂಟೇ? ಬೇರೆ ಯಾವ ರೀತಿಯಲ್ಲಾದರೂ ಹೇಳುವುದಕ್ಕಾದೀತೇ?

೭೩.ಮರಮ್ ಪೊದಚ್ಚರನ್ತುರನ್ದು ವಾಲಿವೀೞಮುನ್ನೋರ್ ನಾಳ್

ಉರಮ್ ಪೊದಚ್ಚರನ್ತುರನ್ದ ಉಮ್ ಬರಾಳಿ ಯೆಮ್ ಪಿರಾನ್

ವರಙ್ಗುಱಿಪ್ಪಿಲ್ ವೈತ್ತವರ್ ಕ್ಕಲಾದು ವಾನಮಾಳಿಲುಮ್

ನಿರಮ್ಬುನೀಡು ಪೋಹಮ್ ಎತ್ತಿಱತ್ತುಮ್ ಯಾರ್ ಕ್ಕೂಮಿಲ್ಲೈಯೇ

ಮರಮ್=ಮರಗಳು, ಪೊದ=ರಂಧ್ರವಾಗುವಂತೆ, ಶರಮ್=ಬಾಣವನ್ನು, ತುರನ್ದು=ಬಿಟ್ಟು, ವಾಲಿವೀೞ=ವಾಲಿಯು ಬೀಳುವಂತೆ, ಮುನ್ ಓರ್ ನಾಳ್=ಹಿಂದೆ ಒಂದು ದಿನ, ಉರಮ್=ಎದೆಯು, ಪೊದ=ತೂತಾಗುವಂತೆ, ಶರಮ್=ಬಾಣವನ್ನು, ತ್ರನ್ದ=ಬಿಟ್ಟ, ಉಮ್ಬರ್=ದೇವತೆಗಳ ಸಮೂಹಕ್ಕೆ, ಒಡೆಯನಾದ, ಎಮ್ ಪಿರಾನ್ =ನಮ್ಮ ಸ್ವಾಮಿಯು, ವರಮ್=ವರವನ್ನು, ಕುಱಿಪ್ಪಿಲ್=ಗುರುತಿಟ್ಟು ನೀಡುವುದಾದರೆ, ವೈತ್ತವರ್ ಕು=ಗುರುತಿಟ್ಟವರಿಗೆ, ಅಲಾದು=ಅಲ್ಲದೆ, ವಾನಮ್=ಸ್ವರ್ಗಾದಿ ಲೋಕಗಳನ್ನು, ಆಳಿಲುಮ್=ಆಳುತ್ತಿದ್ದರೂ ಸಹ, ನಿರಮ್ಬು=ಪೂರ್ಣವಾದ, ನೀಡು=ಶಾಶ್ವತವಾದ, ಪೋಹಮ್=ಸೇವಾಸುಖವನ್ನು\(ಭೋಗವನ್ನು\) ಎತ್ತಿಱತ್ತುಮ್=ಯಾವ ವಿಧದಲ್ಲೂ, ಯಾರ್ ಕ್ಕೂಮ್-ಯಾರಿಗೂ, ಇಲ್ಲೈಯೇ=ಇಲ್ಲವೇ ಇಲ್ಲ.

ಹಿಂದೆ ಒಂದು ದಿನ, ಮರಗಳು ತೂರಿಹೋಗುವಂತೆ ಬಾಣವನ್ನು ಪ್ರಯೋಗಿಸಿ, ವಾಲಿಬೀಳುವಂತೆ ಅವನ ಎದೆಯಲ್ಲಿ ತೂರಿಹೋಗುವಂತೆ ಬಾಣ ಪ್ರಯೋಗ ಮಾಡಿದ ದೇವಾಧಿದೇವನಾದ ನಮ್ಮ ಸ್ವಾಮಿಯು ವರವನ್ನು ಯಾರಿಗೆ ನೀಡಲೆಣಿಸುವನೋ ಅವನಿಗಲ್ಲದೆ ಸ್ವರ್ಗಾದಿ ಲೋಕಗಳನ್ನು ಆಳುತ್ತಿದ್ದರೂ ಸಹ, ಸಂಪೂರ್ಣವಾದ ಮತ್ತು ಶಾಶ್ವತವಾದ ಸೇವಾಸುಖವನ್ನು\(ಭೋಗವನ್ನು\)ಬೇರೆ ಯಾರಿಗೂ ಕೊಡುವುದೇ ಇಲ್ಲ. \(೭೩\)

ಹಿಂದಿನ ಪಾಶುರಗಳಲ್ಲಿ ಆೞ್ವಾರರು ಇತರ ದೇವತೆಗಳನ್ನು ನೆಚ್ಚಿದರೆ ಫಲವಿಲ್ಲವೆಂಬುದನ್ನು ಮನಮುಟ್ಟುವಂತೆ ಹೇಳಿದರು. ಈ ಪಾಶುರದಲ್ಲಿ ಭಗವಂತನ ದೇವಾಧಿದೇವನ ಹಿರಿಮೆಯೇನೆಂಬುದನ್ನು ನಿದರ್ಶನ ಪೂರ್ವಕವಾಗಿ ವಿವರಿಸುತ್ತಾರೆ.

ಆೞ್ವಾರರು ಹೇಳುತ್ತಾರೆ: ಹಿಂದೆ, ಭಗವಂತನು ರಾಮಾವತಾರಿಯಾಗಿದ್ದಾಗ, ಒಂದು ದಿನ ಸುಗ್ರೀವನಿಗೆ ತನ್ನ ಬಿಲ್ಲಾಳುತನವನ್ನು ತೋರಿಸುವುದಕ್ಕಾಗಿ, ಒಂದೇ ಒಂದು ಬಾಣವು ಏಳುತಾಳೆಯ ಮರಗಳನ್ನು ತೂರಿಕೊಂಡು ಹೋಗುವಂತೆ ಪ್ರಯೋಗಿಸಿದನು.ಅ ದರಿಂದ ಸುಗ್ರೀವನಿಗೆ ಶ್ರೀರಾಮನ ಸಾಮರ್ಥ್ಯದ ಅರಿವಾಯಿತು. ಅದೇ ರೀತಿಯಲ್ಲಿ ಶ್ರೀರಾಮನು ಸುಗ್ರೀವನ ಕಡುಶತ್ರುವಾಗಿದ್ದ ವಾಲಿಯ ಎದೆಯನ್ನು ಭೇದಿಸಿ ತೂರಿಕೊಂಡು ಹೋಗುವಂತೆಯೂ, ವಾಲಿಯು ಮಡಿದು ಬೀಳುವಂತೆಯೂ ಬಾಣಪ್ರಯೋಗಮಾಡಿದನು. ನಮ್ಮ ಸ್ವಾಮಿಯು ದೇವಾಧಿದೇವನು. ಅವನು ಯಾರಿಗೆ ಒಲಿಯುವನೋ ಅವನನ್ನು ಸಂಪೂರ್ಣವಾಗಿ ಅನುಗ್ರಹಿಸುವನು. ಯಾರನ್ನು ತನ್ನ ಕೃಪೆಗೆ ಪಾತ್ರನನ್ನಾಗಿ ಮಾಡಿಕೊಳ್ಳುವನೋ ಅವನಿಗಲ್ಲದೆ ಬೇರೆ ಯಾರಿಗೂ ಅವನು ಸ್ವರ್ಗಾದಿಲೋಕಗಳಿಗೆ ಒಡೆಯನಾಗಿದ್ದರೂ ಸಹ, ಸಂಪೂರ್ಣವೂ ಶಾಶ್ವತವೂ ಆದ

೮೪

ಭಗವತ್ಸೇವಾ ಸುಖವನ್ನು ಅವನು ಕರುಣಿಸುವುದಿಲ್ಲ. ಆದ್ದರಿಂದ ಸಂಸರೈಗಳೇ, ನೀವು ಆ ಪರಮಪುರುಷನನ್ನೇ ಆಶ್ರಯಿಸಿ., ಅವನ ಕರುಣೆಗೆ ಪಾತ್ರರಾಗಿ. ಅವನಿಂದ ಶಾಶ್ವತವಾದ ಭೋಗವನ್ನು ಪಡೆದುಕೊಳ್ಳಿ. ಅದನ್ನು ನಿರಂತರವೂ ಅನುಭವಿಸುವ ಅಮರರಾಗಿ.

೭೪.ಅಱಿನ್ದಱಿನ್ದು ವಾಮನನ್ ಅಡಿಯಿಣೈವಣಙ್ಗಿನಾಲ್

ಶೆಱಿನ್ದೆೞುನ್ದಞಾನಮೋಡು ಶೆಲ್ ವಮುಂಜೆಱನ್ದಿಡುಮ್

ಮಱಿನ್ದೆೞುನ್ದ ದೆಣ್ಡಿರೈಯುಳ್ ಮನ್ನುಮಾಲೈವಾೞ್ ತ್ತಿನಾಲ್

ಪಱಿನ್ದೆೞುನ್ದು ತೀವಿನೈಹಳ್ ಪಟ್ರಱುತ್ತಲ್ ಪಾನ್ಮೈಯೇ

ಅಱಿನ್ದು ಅಱಿನ್ದು=ಅರಿತು ಅರಿತು, ವಾಮನನ್=ವಾಮನಾವತಾರಿಯ, ಅಡಿ ಇಣೈ=ಎರಡು ಪಾದಗಳನ್ನು, ವಣಙ್ಗಿನಾಲ್=ಭಕ್ತಿಯಿಂದ\(ಶರಣಾದರೆ\) ನಮಸ್ಕರಿಸಿದರೆ, ಶೆಱಿನ್ದು=ಪರಮ ಶ್ಲಾಘನೀಯವಾಗಿ, ಎೞುನ್ದ=ಮೂಡಿದ, ಞಾನಮೋಡು=ಸುಜ್ಞಾನದೊಡನೆ, ಶೆಲ್ವಮುಮ್=ಅಭ್ಯುದಯವೂ, ಶೆಱಿನ್ದಿಡುಮ್=ಸಮೃದ್ಧಿಗೊಳ್ಳುವುದು, ಮಱಿನ್ದು=ವಿಸ್ತಾರವಾಗಿ ಹರಡಿ, ಎೞುನ್ದ=ಏಳುತ್ತಿರುವ, ತೆಳ್=ಶುದ್ಧವಾದ, ತಿರೈಯುಳ್=ಅಲೆಗಳ ನಡುವೆ, ಮನ್ನು=ಶಾಶ್ವತವಾಗಿರುವ, ಮಾಲೈ=ಭಗವಂತನನ್ನು \(ಸರ್ವೇಶ್ವರನನ್ನು\) ವಾೞ್ ತ್ತಿನಾಲ್=ಸ್ತುತಿಸಿದರೆ, ಪಱಿನ್ದು=ಬೇರುಸಹಿತ ಕಿತ್ತು, ಎೞುನ್ದು=ಎದ್ದು, ತೀವಿನೈಹಳ್=ಪಾಪಕರ್ಮಗಳೆಲ್ಲವುಗಳ, ಪಟ್ರು=ಹಿಡಿತವನ್ನು, ಅಱುತ್ತಲ್=ಕತ್ತರಿಸುವುದು, ಪಾನ್ಮೈಯೇ=ಸಹಜವಲ್ಲವೇ?

ಅರಿತು ಅರಿತು ವಾಮನನ ಎರಡು ಪಾದಗಳನ್ನು \(ಹಿಡಿದು\) ಭಕ್ತಿಯಿಂದ ನಮಸ್ಕರಿಸಿದರೆ ಪರಮ ಶ್ಲಾಘನೀಯವಾಗಿ ಮೂಡಿದ ಸುಜ್ಞಾನದೊಡನೆ ಅಭ್ಯುದಯವೂ ವಿಪುಲಗೊಳ್ಳುವುದು. ವಿಸ್ತಾರವಾಗಿ ಹರಡಿ ಎತ್ತರವಾಗಿ ಏಳುತ್ತಿರುವ ಪರಿಶುದ್ಧವಾದ ಅಲೆಗಳ ನಡುವೆ ಶಾಶ್ವತವಾಗಿ ನೆಲಸಿರುವ ಸರ್ವೇಶ್ವರನನ್ನು ಸ್ತುತಿಸಿದರೆ, ಪಾಪಕರ್ಮಗಳೆಲ್ಲವುಗಳ ಹಿಡಿತವು ಬೇರುಸಹಿತ ಕಿತ್ತು ಎದ್ದು ಕತ್ತರಿಸಿ ಬೀಳುವುದುಸಹಜವೇ ಅಲ್ಲವೇ?\(೭೪\)

“ಅರಿತಿ ಅರಿತು” ಎಂದು ಹೇಳಿರುವುದು ಏತಕ್ಕೇ? ಆೞ್ವಾರರು ಹೇಳುತ್ತಾರೆ: ಜೀವನದ ಧ್ಯೇಯ ಯಾವುದು? ಅದನ್ನು ಗಳಿಸುವುದು ಹೇಗೆ? ಭಗವಂತನನ್ನು ಸೇರುವುದೇ ಧ್ಯೇಯ. ಅದನ್ನು ಗಳಿಸುವುದಕ್ಕೆ ಭಗವಂತನೇ ಉಪಾಯ. ಈ ವಿಷಯವನ್ನು ದೃಢವಾಗಿ ತಿಳಿದು, ವಾಮನವಟುವಾಗಿ ಅವತರಿಸಿದ ಸರ್ವೇಶ್ವರನ ದಿವ್ಯಪಾದಗಳನ್ನು ಪಟ್ಟಾಗಿ ಹಿಡಿದು, ಭಕ್ತಿಯಿಂದ ನಮಸ್ಕರಿಸುತ್ತಾ ಬಂದರೆ, ಭಗವಂತನ ಹಿರಿಮೆಯ ವಿಷಯದಲ್ಲಿ ಶ್ಲಾಘನೀಯವಾದ ಸುಜ್ಞಾನ ಮೂಡುತ್ತದೆ. ಭಕ್ತಿಜ್ಞಾನಗಳ ಸಂಮಿಳಿತದ ಫಲವಾಗಿ, ಬಾಳಿನ ಅಭ್ಯುದಯವು ವಿಪುಲಗೊಳ್ಳುತ್ತದೆ. ಪ್ರಾಪಂಚಿಕ ಜೀವನದಲ್ಲಿ ಆತ್ಮವಂಚನೆ ಮಾಡುವ ಇಂದ್ರಿಯಗಳೂ ಶಬ್ದಾದಿ ವಿಷಯಗಳೂ ಮನುಷ್ಯನನ್ನು ತಮ್ಮ ವಹ್ಸಮಾಡಿಕೊಂಡು ಹೇಳತೀರದಷ್ಟು ಪಾಪಕರ್ಮಗಳನ್ನು ಮಾಡಿಸುತ್ತಲೇ ಬರುತ್ತವೆ.

೭೫

ಪರಿಶುದ್ಧವಾದ ದೊಡ್ಡದೊಡ್ಡ ಅಲೆಗಳಿಂದ ಕೂಡಿದ ಪಾಲ್ಗಡಲಿನಲ್ಲಿ ಶಾಶ್ವತವಾಗಿ ನೆಲಸಿರುವ ಸರ್ವೇಶ್ವರನನ್ನು ಮನಸಾರ ಸ್ತುತಿಸುವುದರಿಂದ ಮನುಷ್ಯನ ಪಾಪಗಳೆಲ್ಲವೂ ಬೇರುಸಹಿತ ಕಿತ್ತುಹೋಗುತ್ತವೆ. ಆದ್ದರಿಂದ, ಸಂಸಾರಿಗಳೇ ಭಗವಂತನನ್ನು ಸೇರುವ ಧ್ಯೇಯವನ್ನು ಮುಂದಿಟ್ಟು, ಅವನನ್ನು ಎಡೆಬಿಡದೆ ಆಶ್ರಯಿಸಿ, ಭಜಿಸಿ, ಮುಕ್ತರಾಗಿ.

೭೫.ಒನ್ಱಿ ನಿನ್ಱು ನಟ್ರವಂಜೆಯ್ದು ಊೞಿಯೂೞಿದೋಱೈಲಾಮ್

ನಿನ್ಱು ನಿನ್ಱವನ್ ಕುಣಙ್ಗಳ್ ಉಳ್ಳಿಯುಳ್ಳನ್ದೂಯರಾಯ್

ಶೆನ್ಱು ಶೆನ್ಱು ದೇವದೇವರ್ ಉಮ್ಬರುಮ್ಬರಾಯ್

ಅನ್ಱಿ ಯೆಙ್ಗಳ್ ಶೆಙ್ಗಣ್ ಮಾಲೈಯಾವರ್ ಕಾಣವಲ್ಲರೇ

ಒನ್ಱಿ=ನೆಟ್ಟ ಮನದಿಂದ, ನಿನ್ಱು=ನಿಂತು, ನಲ್=ಶ್ರೇಷ್ಠವಾದ, \(ಉಗ್ರವಾದ\), ತವಮ್ ಶೆಯ್ದು=ತಪಸ್ಸು ಮಾಡಿ, ಊೞಿ ಊೞಿ=ಜನ್ಮಜನ್ಮಾಂತರಗಳಿಂದ , ತೋಱು=ಕಂಡುಬರುವ, ಎಲಾಮ್ ಶೆಯ್ದು=ಎಲ್ಲವನ್ನೂ ಅನುಷ್ಠಾನ ಮಾಡಿ, ಅವನ್=ಭಗವಂತನ, ಗುಣಙ್ಗಳ್-=ಕಲ್ಯಾಣಗುಣಗಳನ್ನು, ಉಳ್ಳಿ=ಮನನ ಮಾಡಿ, ಉಳ್ಳಮ್=ಮನಸ್ಸನ್ನು\(ಅಂತರಂಗವನ್ನು\), ತೂಯರ್ ಆಯ್=ಪರಿಶುದ್ಧವಾಗಿಸಿ, ಶೆನ್ಱು ಶೆನ್ಱು=ಮೇಲಮೇಲಂಅ ಅಂತಸ್ತುಗಳನ್ನು ನಿಲುಕಿ, ಉಮ್ಬರ್ ಉಮ್ಬರ್ ಉಮ್ಬರ್ ಆಯ್=ವಿಧವಿಧವಾದ ಮೇಲಣ ಲೋಕವಾಸಿಗಳಾಗಿ, ಅನ್ಱಿ=ಅಲ್ಲದೆ, ದೇವರ್ ದೇವರ್=ಅಮರರಾದ ದೇವತೆಗಳಾಗಿ ಇದ್ದರೂ ಸಹ, ಎಙ್ಗಳ್=ನಮ್ಮ, ಶೆಮ್ ಕಣ್ ಮಾಲೈ=ಕೆಂದಾವರೆಯಂತೆ ಸುಂದರವಾದ ಕಣ್ಣುಗಳ ಸ್ವಾಮಿಯನ್ನು, ಯಾವರ್=ಯಾರು, ಕಾಣವಲ್ಲರೇ=ಕಾಣಲು ಸಾಧ್ಯವೇ?

ನೆಟ್ಟ ಮನಸ್ಸಿನಿಂದ ನಿಂತು ಶ್ರೇಷ್ಠವಾದ \(ಉಗ್ರವಾದ\) ತಪಸ್ಸು ಮಾಡಿ, ಜನ್ಮಜನ್ಮಾಂತರಗಳಿಂದ ಕಂಡುಬರುವ ಎಲ್ಲವನ್ನೂ ಅನುಷ್ಠಾನ ಮಾಡಿ, ಭಗವಂತನ ಕಲ್ಯಾಣಗುಣಗಳನ್ನು ಮನನ ಮಾಡಿ, ಅಂತರಂಗವನ್ನು ಪರಿಶುದ್ಧಗೊಳಿಸಿ, ಮೇಲಮೇಲಣ ಅಂತಸ್ತುಗಳನ್ನು ನಿಲುಕಿ, ವಿಧವಿಧವಾದ ಮೇಲಣ ಲೋಕವಾಸಿಗಳಾಗಿ, ಅಮರರಾದ ದೇವತೆಗಳೇ ಆದರೂ ನಮ್ಮ ಸ್ವಾಮಿಯನ್ನು ಅವರು ಯಾರಾದರೂ ಕಾಣಬಲ್ಲರೇ?\(೭೫\)

ಭಗವಂತನನ್ನು ನೋಡಿನಲಿಯುತ್ತಾ, ಅವನ ಪಾದಸೇವೆ ಸಲ್ಲಿಸುತ್ತಾ, ಆನಂದದಿಂದ ಇರಬಲ್ಲವರು ಎಂದರೆ ಅವನನ್ನೇ ಅನನ್ಯವಾಗಿ ಶರಣುಹೊಂದಿ, ಭಕ್ತಿಯಿಂದ ಭಜಿಸತಕ್ಕವರೇ\! ಮನಸ್ಸನ್ನು ಏಕಾಗ್ರಗೊಳಿಸಿ, ದೇಹವನ್ನು ದಂಡಿಸಿ, ಉಗ್ರತಪಸ್ಸನ್ನು ಮಾಡುತ್ತಾ, ಚಿತ್ತಶುದ್ಧಿಗೊಳಿಸಿಕೊಳ್ಳುವವರಲ್ಲ. ಅವರು ತಮ್ಮ ಜೀವನವನ್ನು ಉತ್ತಮಗೊಳಿಸಿಕೊಳ್ಳುತ್ತಾರೆ. ಮೇಲಣಮಟ್ಟಗಳಿಗೆ ಏರುತ್ತಾರೆ. ಅಮರರೂ ಆಗುತ್ತಾರೆ. ದೇವತೆಗಳೂ ಆಗುತ್ತಾರೆ. ಆದರೆ, ಸರ್ವೇಶ್ವರನನ್ನೂ ಅವನ ವೈಭವವನ್ನೂ ಕಣ್ಣಾರ ಕಾಣಬಲ್ಲರೇ?

೭೬.ಪುನ್ ಪುಲವೞಿಯಡೈತ್ತು ಅರಕ್ಕಿಲಚ್ಚಿನೈಶೆಯ್ದು

ನನ್ ಪುಲವೞಿತಿಱನ್ದು ಞಾನನಱ್ ಶುಡರ್ ಕೊಳೀ ಇ

ಎನ್ ಬಿಲೆಳ್ ಹಿ ನೆಂಜುರುಹಿ ಉಳ್ ಕನಿನ್ದೆೞುನ್ದ ದೋರ್

ಅನ್ಬಿಲನ್ಱಿಯಾೞಿಯಾನೈ ಯಾವರ್ ಕಾಣವಲ್ಲರೇ

೮೬

ಪುಲ್=ಹುಲ್ಲಿನಂಥ, ಪುಲನ್=ಇಂದ್ರಿಯಗಳ, ವೞಿ=ದಾರಿಯನ್ನು, ಅಡೈತ್ತು=ಅಡಗಿಸಿ, ಅರಕ್ಕೂ=ಅರಗಿನ, ಇಲಚ್ಚಿನೈ=ಮುದ್ರೆಯನ್ನು, ಶೆಯ್ದು=ಮಾಡಿ, ನಲ್ ಪುಲನ್ ವೞಿ=ಉತ್ತಮವಾದ ಇಂದ್ರಿಯಗಳ ಮಾರ್ಗವನ್ನು, ತಿಱನ್ದು=ತೆರೆದು, ಞಾನಮ್=ಜ್ಞಾನವೆಂಬ, ನಲ್ ಶುಡರ್-ಉತ್ತಮವಾದ ಜ್ಯೋತಿಯನ್ನು, ಕೊಳೀ ಇ=ಹೊತ್ತಿಸಿ, ಎನ್ಬು=ಎಲುಬುಗಳ, ಇಲ್=ಮನೆಯನ್ನು, ಎಳ್ ಹಿ= ತುಚ್ಛೀಕರಿಸಿ, ನೆಂಜು=ಅಂತರಂಗವನ್ನು, ಉರುಹಿ=ಕರಗಿಸಿ, ಉಳ್=ಮನಸ್ಸನ್ನು, ಕನಿನ್ದು=ಹಣ್ಣುಮಾಡಿ, ಎೞುನ್ದ ಅದು=ಮೂಡಿಬಂದಂಥ, ಓರ್=ಅಸದೃಶವಾದ, ಅನ್ಬಿಲ್ ಅನ್ಱಿ=ಪ್ರೇಮದಿಂದ ಅಲ್ಲದೆ, ಆೞಿಯಾನೈ=ಚಕ್ರಧಾರಿಯನ್ನು, ಯಾವರ್=ಯಾರಾದರೂ ಕಾಣವಲ್ಲರೇ=ಕಾಣಬಲ್ಲರೇ?

ಹುಲ್ಲಿನಂಥ ಇಂದ್ರಿಯಗಳ ದಾರಿಯನ್ನು ಅಡಗಿಸಿ, ಅರಗಿನ ಮುದ್ರೆಯನ್ನೊತ್ತಿ, ಉತ್ತಮವಾದ ಇಂದ್ರಿಯಗಳ ಮಾರ್ಗವನ್ನು ತೆರೆದು ಜ್ಞಾನವೆಂಬ ಶ್ರೇಷ್ಠವಾದ ಜ್ಯೋತಿಯನ್ನು ಹೊತ್ತಿಸಿ, ಎಲುಬುಗಳ ಮನೆಯನ್ನು ತುಚ್ಛೀಕರಿಸಿ, ಅಂತರಂಗವನ್ನು ಕರಗಿಸಿ, ಮನಸ್ಸನ್ನು ಹಣ್ಣುಮಾಡಿ ಮೂಡಿಬಂದಂಥ ಅಸದೃಶವಾದ ಪ್ರೇಮದಿಂದ ಅಲ್ಲದೆ ಚಕ್ರಾಯುಧಧಾರಿಯನ್ನು ಯಾರಾದರೂ ಕಾಣಬಲ್ಲರೇ?\(೭೬\)

ಹಿಂದಿನ ಪಾಶುರದಿಂದ ಆೞ್ವಾರರು ಭಗವಂತನನು ಕಾಣುವುದು ಹೇಗೆ ಎಂಬುದನ್ನು ವಿವರಿಸುತ್ತಿದ್ದಾರೆ. ಭಕ್ತಿಯಿಂದ ಮಾತ್ರವೇ ಅದು ಸುಲಭ ಎಂದು ಹಿಂದಿನ ಪಾಶುರ ಹೇಳಿತು. ಈ ಪಾಶುರ ಭಕ್ತಿಯ ರೀತಿಯೇನು ಎಂಬುದನ್ನು ಹೇಳುತ್ತದೆ.

ಆೞ್ವಾರರು ಹೇಳುತ್ತಾರೆ: ಇಂದ್ರಿಯಗಳಿಗೆ ಎರಡು ಬಗೆಯ ದಾರಿಯಿದೆ. ಒಂದು ಕೀಳುದಾರಿ. ಇನ್ನೊಂದು ಉತ್ತಮವಾದ ಶ್ರೇಷ್ಠವಾದ ದಾರಿ. ಕೀಳುದಾರಿ ಮನುಷ್ಯನನ್ನು ಅಧೋಗತಿಗೆ ತಳ್ಳುತ್ತದೆ. ಅವನನು ಪಾಪಕರ್ಮಗಳಲ್ಲಿ ತೊಡಗಿಸುತ್ತದೆ. ಕಡುಪಾಪಿಯನ್ನಾಗಿ ಮಾಡುತ್ತದೆ. ಇಂದ್ರಿಯಗಳು ಇಂದ್ರಿಯ ವಿಷಯಗಳಾದ ಶಬ್ದಾದಿವಿಷಯಗಳಲ್ಲಿ ಸೇರಿಕೊಂಡು ಮನುಷ್ಯನನ್ನು ಆತ್ಮಘಾತಕವಾದ ಮಾರ್ಗದಲ್ಲಿ ಕೊಂಡೊಯ್ಯುತ್ತವೆ.

ಇಂದ್ರಿಯಗಳ ಉತ್ತಮವಾದ ಮಾರ್ಗವೆಂದರೆ, ಕೀಳಾದ ಪ್ರಾಪಂಚಿಕ ಜೀವನಕ್ಕೆ ಮನುಷ್ಯನು ಮನಸೋಲದಂತೆ ಮಾಡುವುದು ಮತ್ತು ಭಗವಂತನನ್ನು ಸೇರುವುದಕ್ಕೆ ಪ್ರಯತ್ನ ನಡಸುವುದು. ಇದಕ್ಕೆ ಮೊದಲನೆಯ ಹಂತವೆಂದರೆ, ಪ್ರಾಪಂಚಿಕ ಜೀವನಕ್ಕೆ ಮನಸ್ಸು ಸೋಲದಂತೆ ಅದನ್ನು ತಡೆಹಿಡಿಯುವುದು. ಕ್ಷುದ್ರವಾದ ತೃಣಸಮಾನವಾದ ವಿಷಯಗಳನ್ನು ಹಿಡಿದು ಓಡುವ ಇಂದ್ರಿಯಗಳನ್ನು ಬಿಗಿಹಿಡಿಯಬೇಕು. ಅವುಗಳನ್ನೆಲ್ಲ ಭದ್ರವಾಗಿ ಕಟ್ಟಿಟ್ಟು ಮುದ್ರೆಯೊತ್ತಿ ಮತ್ತೆ ಅದು ಬಿಚ್ಚಿಕೊಳ್ಳದಂತೆ. ತಲೆಯೆತ್ತದಂತೆ ಮಾಡುವುದು. ಇದಾದ ಬಳಿಕ, ಭಗವಂತನ ವಿಷಯದಲ್ಲಿ ಜ್ಞಾನವನ್ನು ಹೆಚ್ಚಿಸಿಕೊಳ್ಳುವುದು.ಭಗವಂತನ ಸ್ವರೂಪ,ಸ್ವಭಾವ, ಗುಣ,ವಿಭೂತಿಗಳ ವಿಶಹ್ಯವಾಗಿ ಹೆಚ್ಚೆಚ್ಚಾಗಿ ತಿಳಿಯಲು ಯತ್ನಿಸುವುದು. ಇದೇ ಶ್ರೇಷ್ಠವಾದ ಜ್ಞಾನಜ್ಯೋತಿ. ಇದನ್ನು ಹೃದಯಾಂತರಾಳದಲ್ಲಿ ಹೊತ್ತಿಸಿಡಬೇಕು. ಜೊತೆಗೆ, ಎಲುಬಿನ ಮನೆಯಾಗಿರುವ ಈ ದೇಹದ ಪೋಷಣೆಗೆ, ಅದರ ಸುಖಸಂತೋಷಾದಿಗಳಿಗೆ ಗಮನವನ್ನು ಕಡಮೆ ಮಾಡಬೇಕು. ದೇಹದ ಸುಖಸಂತೋಷಗಳನ್ನು ತುಚ್ಛವಾಗಿ ಎಣಿಸಬೇಕು. ಭಗವಂತನ ಅದ್ಭುತಲೀಲೆಗಳನ್ನೂ, ವಿಸ್ಮಯಕಾರಕ ಸಾಹಸಗಳನ್ನೂಮೇಲಿಂದ ಮೇಲೆ ಕೇಳುತ್ತಾ, ಹೇಳುತ್ತಾ, ಹಾಡುತ್ತಾ,ಹೊಗಳುತ್ತಾ ಅವುಗಳನ್ನು ಅನುಭವಿಸುತ್ತಾ ಬರುವುದರಿಂದ ಅಂತರಂಗದಲ್ಲಿ ಭಕ್ತಿಭಾವ ತುಂಬುತ್ತದೆ ದೈವಿಕವಾದ ವಿಷಯಗಳ ಚಿಂತನೆಯಲ್ಲಿಯೇ ಮನಸ್ಸನ್ನು ಹಣ್ಣುಮಾಡಬೇಕು. ಆಗ ದೈವಿಕ ವಿಷಯಗಳು ಕಿವಿಗೆ ಬಿದ್ದಕೂಡಲೇ ಅಂತರಂಗವು ಕರಗುತ್ತದೆ. ಭಕ್ತಿಯ ಇತರ ಚೇಷ್ಟೆಗಳೆಲ್ಲವೂ

೮೭

ಅಂಕುರಿಸುತ್ತದೆ. ಇವುಗಳೆಲ್ಲದರ ಫಲವಾಗಿ ಬರುವುದೇ ಉತ್ತಮವಾದ ಪರಿಶುದ್ಧವಾದ ನಿಸ್ಸ್ವಾರ್ಥವಾದ ಪ್ರೇಮ. ಇಂಥ ಅಸದೃಶವಾದ ಪ್ರೇಮದಿಂದ ಮಾತ್ರವೇ ಚಕ್ರಾಯುಧಧಾರಿಯಾದ ಭಗವಂತನು ಗೋಚರಿಸುವುದು.

೭೭.ಎಟ್ಟಿ ಮೆಟ್ಟುಮೆಟ್ಟುಮಾಯ್ ಓರೇೞುಮೇೞುಮೇೞುಮಾಯ್

ಎಟ್ಟುಮೂನ್ಱುಮೊನ್ಱುಮಾಹಿ ನಿನ್ಱವಾದಿದೇವನೈ

ಎಟ್ಟಿನಾಯ ಪೇದಮೋಡು ಇಱೈಂಜಿನಿನ್ಱವನ್ ಪೆಯರ್

ಎಟ್ಟೆೞುತ್ತು ಮೋದುವರ್ಹಳ್ ವಲ್ಲರ್ ವಾನಮಾಳವೇ

ಎಟ್ಟುಮ್ ಎಟ್ಟುಮ್ ಎಟ್ಟುಮ್ ಆಯ್=ಎಂಟೂ ಎಂಟೂ ಎಂಟೂ ಆಗಿ, ಓರ್=ಅಸದೃಶವಾದ, ಏೞು ಏೞುಮ್ ಏೞು ಆಯ್= ಏಳೂ ಏಳೂ ಏಳೂ ಆಗಿ, ಎಟ್ಟುಮ್ ಮೂನ್ಱುಮ್ ಒನ್ಱು ಆಹಿ=ಎಂಟೂ ಮೂರೂ ಒಂದೂ ಆಗಿ, ನಿನ್ಱ=ಇರುವ, ಆದಿದೇವನೈ=ಆದಿದೇವನನ್ನು, ಎಟ್ಟಿನಾಯ=ಎಂಟಾದ, ಪೇದಮೋಡು=ವಿಧಗಳಿಂದ, ಇಱೈಂಜಿ ನಿನ್ಱ=ನಮಸ್ಕರಿಸುವ, ಅವನ್=ಭಗವಂತನ, ಪೆಯರ್=ಹೆಸರಿನ, ಎಟ್ಟು ಎೞುತ್ತುಮ್=ಎಂಟು ಅಕ್ಷರಗಳನ್ನೂ, ಓದುವಾರ್ ಹಳ್=ಅನುಸಂಧಾನ ಮಾಡುವವರು, ವಾನಮ್=ಪರಮಪದವನ್ನು, ಆಳವೇ=ಆಳುವುದನ್ನೇ, ವಲ್ಲರ್=ಬಲ್ಲರು.

ಎಂಟೂ ಎಂಟೂ ಎಂಟೂ ಆಗಿ, ಅಸದೃಶವಾದ ಏಳೂ ಏಳೂ ಏಳೂ ಆಗಿ, ಎಂಟೂ ಮೂರು ಒಂದೂ ಆಗಿ ಇರುವ ಆದಿದೇವನನ್ನು ಎಂಟುವಿಧಗಳಿಂದ ನಮಸ್ಕರಿಸುವ ಭಗವಂತ ಹೆಸರಿನ ಎಂಟು ಅಕ್ಷರಗಳನ್ನೂ ಜಪಿಸುವವರು ಪರಮಪದವನ್ನೇ ಆಳಬಲ್ಲರು.\(೭೭\)

“ಎಂಟೂ ಎಂಟೂ ಎಂಟೂ”-ಎಂದರೆ ಇಪ್ಪತ್ತು ನಾಲ್ಕು. ಸೃಷ್ಟಿಯೆಲ್ಲವೂ ಇಪ್ಪತ್ತು ನಾಲ್ಕು ತತ್ವಗಳಿಂದ ಆದದ್ದು. ಪಂಚಭೂತಗಳು \(ನೆಲ,ನೀರಿ,ಬೆಂಕಿ,ವಾಯು,ಆಕಾಶ\) ಪಂಚತನ್ಮಾತ್ರಗಳು\(ಗಂಧ,ರಸ,ರೂಪ,ಸ್ಪರ್ಶ, ಚರ್ಮ\), ಪಂಚಜ್ಞಾನೇಂದ್ರಿಯಗಳು\(ಕಣ್ಣು,ಕಿವಿ,ಮೂಗು,ನಾಲಿಗೆ,ಚರ್ಮ\)., ಪಂಚ ಕರ್ಮೇಂದ್ರಿಯಗಳು \(ಕೈ,ಕಾಲು, ಮಾತು,ಗುದದ್ವಾರ, ಜನನದ್ವಾರ\) ಮನಸ್ಸು, ಅಹಂಕಾರ, ಮಹತ್ತು, ಬುದ್ಧಿ-ಇವು ಇಪ್ಪತ್ತು ನಾಲ್ಕು ತತ್ತ್ವಗಳು. ಇವುಗಳೆಲ್ಲದರ ನಿರ್ವಾಹಕನು ಭಗವಂತ.

“ಅಸದೃಶವಾದ ಏಳೂ ಏಳೂ ಏಳೂ”-ಎಂದರೆ ಏಳುಕುಲ ಪರ್ವತಗಳು. ಏಳುಸಾಗರಗಳು ಮತ್ತು ಏಳು ದ್ವೀಪಗಳು. ಇವುಗಳೆಲ್ಲಕ್ಕೂ ನಿರ್ವಾಹಕನು ಭಗವಂತ.

“ಎಂಟೂ ಮೂರೂ ಒಂದೂ”-ಎಂದರೆ ಹನ್ನೆರಡು. ಹನ್ನೆರಡು ಮಂದಿ ಆದಿತ್ಯರು. ಸೂರ್ಯನ ಹೆಸರು ಪ್ರತಿತಿಂಗಳೂ ಬದಲಾಯಿಸುತ್ತಾ ಹನ್ನೆರಡು ತಿಂಗಳಿಗೆ ಹನ್ನೆರಡು ಆದಿತ್ಯರಾದರು.

“ಎಂಟು ವಿಧ \(ಭೇದ\)ಗಳಿಂದ ನಮಸ್ಕಾರ”-ಎಂದರೆ ಸಾಷ್ಟಾಂಗ ನಮಸ್ಕಾರ. ಅಷ್ಟಾಂಗಗಳಿಂದ ಕೂಡಿದ ನಮಸ್ಕಾರ. ತಲೆ,ಕಣ್ಣು, ಬಾಯಿ, ಕೈಗಳು, ಎದೆ, ತೊಡೆಗಳು, ಪಾದಗಳು, ಮನಸ್ಸು-ಈ ಎಂಟೂ ಅಷ್ಟಾಂಗಗಳು. ಇವುಗಳೆಲ್ಲವುಗಳಿಂದಲೂ ಕೂಡಿದ ನಮಸ್ಕಾರ.

೮೮

ಭಗವಂತನ ಹೆಸರಿನ ಎಂಟು ಅಕ್ಷರಗಳು”ಎಂದರೆ, “ಓಂ ನಮೋ ನಾರಾಯಣಾಯ” ಎಂಬ ಎಂಟು ಅಕ್ಷರಗಳ ಮಂತ್ರ. ಎಂದರೆ, ಅಷ್ಟಾಕ್ಷರೀ ಮಂತ್ರ.

ಆೞ್ವಾರರು ಹೇಳುತ್ತಾರೆ: ಇಪ್ಪತ್ತು ನಾಲ್ಕು ತತ್ತ್ವಗಳಿಂದ ಉಂಟಾದ ಸೃಷ್ಟಿಗೂ ಸಪ್ತಕುಲಪರ್ವತಗಳಿಗೂ, ಸಪ್ತದ್ವೀಪಗಳಿಗೂ, ಸಪ್ತಸಾಗರಗಳಿಗೂ, ದ್ವಾದಶಾದಿತ್ಯರಿಗೂ ನಿರ್ವಾಹಕನಾಗಿರುವ ಸರ್ವೇಶ್ವರನ ಹೆಸರಿನ “ಓಂ ನಮೋ ನಾರಾಯಣಾಯ”ಎಂಬ ಅಷ್ಟಾಕ್ಷರೀ ಮಂತ್ರವನ್ನು ಚಿಂತನ, ಧ್ಯಾನ, ಮನನ ಮಾಡುವವನು ಪರಮಪದವನ್ನೇ ಆಳಬಲ್ಲನು.

ಭಗವಂತನನ್ನು ಒಲಿಸಿಕೊಳ್ಳುವುದಕ್ಕೆ ಸುಲಭೋಪಾಯವೇ ಅಷ್ಟಾಕ್ಷರೀ ಮಂತ್ರದ ಎಡೆಬಿಡದ ಚಿಂತನ,ಮನನ,ಧ್ಯಾನ.

೭೮.ಶೋರ್ ವಿಲಾದ ಕಾದಲಾಲ್ ತೊಡಕ್ಕಱಾಮನತ್ತರಾಯ್

ನೀರರಾವಣೈಕ್ಕಿಡನ್ದು ನಿನ್ ಮಲನಲಙ್ಗೞಲ್

ಆರ್ ವಮೋಡಿಱೈಂಜಿನಿನ್ಱು ಅವನ್ ಪೆಯರೆಟ್ಟೆೞುತ್ತುಮ್

ವಾರಮಾಹವೋದುವಾರ್ಹಳ್ ವಲ್ಲರ್ ವಾನಮಾಳವೇ

ಶೋರ್ ವು=ಮರೆವು ಅಸಡ್ಡೆಗಳು, ಇಲಾದ=ಇಲ್ಲದ, ಕಾದಲಾಲ್=ಪ್ರೇಮದಿಂದ, ತೊಡಕ್ಕೂ=ತೊಂದರೆ, ತೊಡಕುಗಳೂ, ಅಱಾ=ಕತ್ತರಿಸಸ, ಮನತ್ತರಾಯ್=ಮನದವರಾಗಿ, ನೀರ್=ಕಡಲಿನಲ್ಲಿ, ಅರಾ=ಸರ್ಪದ, ಅಣೈ=ಹಾಸುಗೆಯಲ್ಲಿ, ಕಿಡನ್ದು=ಪವಡಿಸಿರುವ, ನಿನ್ ಮಲನ್=ನಿರ್ಮಲನ, ನಲಮ್ ಕೞಲ್=ಸುಖಾನಂದವನ್ನು ತರುವ ಪಾದಗಳನ್ನು, ಆರ್ವಮೋಡು=ಅತ್ಯಾದರದಿಂದ, ಇಱೈಂಜಿನಿನ್ಱು=ದೃಢವಾಗಿ ಆಶ್ರಯಿಸಿ, ಅವನ್ ಪೆಯರ್=ಅವನ ಹೆಸರಿನ, ಎಟ್ಟೆೞುತ್ತುಮ್=ಎಂಟಕ್ಷರಗಳನ್ನೂ, ವಾರಮ್ ಆಹ=\(ಒಳಕ್ಕೆ ಸೇರಿಸುವ\)ಬಾಗಿಲು ಎಂದು, ಓದುವಾರ್ಹಳ್=ಅನುಸಂಧಾನ ಮಾಡುವವರು, ವಾನಮ್=ಪರಮಪದವನ್ನು, ಆಳವೇ=ಆಳುವುದನ್ನೇ, ವಲ್ಲರ್=ಬಲ್ಲವರು.

ಮರೆವು ಅಸಡ್ಡೆಗಳಿಲ್ಲದ ಪ್ರೇಮದಿಂದ ತೊಂದರೆ ತೊಡಕುಗಳನ್ನು ಕತ್ತರಿಸಿದ ಮನಸ್ಸಿನವರಾಗಿ, ಕಡಲಿನಲ್ಲಿ ಸರ್ಪದ ಹಾಸುಗೆಯಲ್ಲಿ ಪವಡಿಸಿರುವ ನಿರ್ಮಲನ ಆನಂದಕೊಡುವ ಪಾದಗಳನ್ನು ದೃಢವಾಗಿ ಆಶ್ರಯಿಸಿ, ಅವನ ಹೆಸರಿನ ಎಂಟಕ್ಷರಗಳನ್ನೂ ಒಳಕ್ಕೆ ಸೇರಿಸುವ ಬಾಗಿಲೆಂದು ನಂಬಿ ಅನುಸಂಧಾನಮಾಡುವವರು ಪರಮಪದವನ್ನೇ ಆಳಬಲ್ಲವರಾಗುತ್ತಾರೆ. \(೭೮\)

ಆೞ್ವಾರರು ಹೇಳುತ್ತಾರೆ: ಅಷ್ಟಾಕ್ಷರೀಮಂತ್ರವನ್ನು ಅನುಸಂಧಾನ ಮಾಡುವುದಕ್ಕೆ ಮೊದಲು ಬೇಕಾದ ಸಿದ್ಧತೆಗಳಿವೆ. ಅನುಸಂಧಾನಕ್ಕೆ ಬೇಕಾದದ್ದು ಪ್ರೇಮತುಂಬಿದ ಮನಸ್ಸು. ಭಗವಂತನಲ್ಲಿ ಇಟ್ಟಿರುವ ಪ್ರೇಮದಲ್ಲಿಕಳಂಕವಿರಬಾರದು. ಅದರಲ್ಲಿ ತೊಡಕು ತೊಂದರೆಗಳು ಬರಬಾರದು. ಮರೆವು ಮತ್ತು ಅಸಡ್ಡೆಗೆ ಅವಕಾಶವಿರಬಾರದು. ಪರಿಶುದ್ಧವಾಗಿ, ಒಂದೇ ಎಳೆಯಂತೆ, ನಿರಂತರವಾಗಿ, ಸತತವಾಗಿ ಹರಿಯುತ್ತಿರುವ ಪೂರ್ಣ ಪ್ರೇಮವನ್ನು ತುಂಬಿಕೊಂಡಿರುವಂತೆ ಮನಸ್ಸನ್ನು ಹದಗೊಳಿಸಿಕೊಳ್ಳಬೇಕು. ಇದು ಮೊಟ್ಟಮೊದಲನೆಯ ಸಿದ್ಧತೆ. ಪಾಲ್ಗಡಲಲ್ಲಿ ಶಾಶ್ವತವಾಗಿ ಸರ್ಪಶಯನದಲ್ಲಿ ಪವಡಿಸಿರುವ ಪರಮ ನಿರ್ಮಲನಾದ ಸರ್ವೇಶ್ವರನ ಎಣೆಯಿಲ್ಲದ ಸುಖಾನಂದಗಳನ್ನು ನೀಡುವ ದಿವ್ಯಪಾದಗಳನ್ನು ಪಟ್ಟಾಗಿ ಹಿಡಿಯಬೇಕು. ಮತ್ತು ಅವನ ಹೆಸರಿನ ಎಂಟಕ್ಷರಗಳ ಮಂತ್ರವೇ ಮನುಷ್ಯನನ್ನು

೮೯

ಪರಮಪದದೊಳಕ್ಕೆ ಸೇರಿಸುವ ಹೆಬ್ಬಾಗಿಲು ಎಂಬುದನ್ನು ದೃಢವಾಗಿ ನಂಬಬೇಕು. ಹೀಗೆ, ಮನಸ್ಸನ್ನು ಹದಗೊಳಿಸಿಕೊಂಡು, ಸರ್ವೇಶ್ವರನ ಅಡಿಗಳನ್ನಾಶ್ರಯಿಸಿ, ಅವನ ಹೆಸರಿನ ಪವಿತ್ರವಾದ ಅಷ್ಟಾಕ್ಷರಿಯನ್ನು ನಂಬಿ, ಅದನ್ನು ಚಿಂತಿಸುತ್ತಾ, ಮನನ ಮಾಡುತ್ತಾ, ಧ್ಯಾನಿಸುತ್ತಾ ಇರುವವನಿಗೆ ಪರಮಪದ ಲಭಿಸುವುದು ಖಂಡಿತ.

೭೯.ಪತ್ತಿನೋಡುಪತ್ತುಮಾಯ್ ಒರೇೞಿನೋಡೊರೊನ್ಬದಾಯ್

ಪತ್ತಿನಾನ್ಱಿಶೈಕ್ಕಣಿನ್ಱ ನಾಡುಪೆಟ್ರನನ್ ಮೈಯಾಯ್

ಪತ್ತಿನಾಯದೋಟ್ರಮೋಡು ಒರಾಟ್ರಲ್ ಮಿಕ್ಕವಾದಿಪಾಲ್

ಪತ್ತರಾಮವರ್ ಕ್ಕಲ್ಲಾದು ಮುತ್ತಿಮುಟ್ರಲಾಹುಮೇ

ಪತ್ತಿನೋಡು=ಹತ್ತುದಿಕ್ಕುಗಳೊಡನೆ, ಪತ್ತುಮ್=ಹತ್ತು ದಿಕ್ಪಾಲಕರೂ, ಆಯ್=ಆಗಿ, ಓರ್ ಏೞಿನೋಡು=ಅಸದೃಶವಾದ ಸಪ್ತಸ್ವರಗಳೊಡನೆ, ಓರ್ ಒನ್ಬದು ಆಯ್=ಅದ್ವಿತೀಯವಾದ ನವರಸಗಳೂ ಆಗಿ, ಪತ್ತಿನಾಲ್=ಹದಿನಾಲ್ಕು, ದಿಶೈ ಕಣ್ ನಿನ್ಱ=ರೀತಿಯಲ್ಲಿರುವ, ನಾಡು=ಲೋಕಗಳು, ಪೆಟ್ರ=ಪಡೆದ, ನನ್ ಮೈ ಆಯ್=ಸದ್ಗುಣ \(ಒಳ್ಳೆಯತನ\)ಆಗಿ, ಪತ್ತಿನ್ ಆಯ=ಹತ್ತು ಆದ, ತೋಟ್ರಮೋಡು=ಅವತಾರಗಳಿಂದ, ಓರ್ ಆಟ್ರಲ್=ಅಸದೃಶವಾದ \(ಅಪರೂಪವಾದ\) ಶಕ್ತಿಸಾಮರ್ಥ್ಯ ತಾಳ್ಮೆಗಳಿಂದ, ಮಿಕ್ಕ=ಪೂರ್ಣನಾದ, ಆದಿ=ಸರ್ವೇಶ್ವರನ, ಪಾಲ್=ವಿಷಯದಲ್ಲಿ, ಪತ್ತರ್-ಭಕ್ತರು, ಆಮವರ್ ಕ್ಕೂ=ಆದವರಿಗೆ, ಅಲ್ಲಾದು=-ಅಲ್ಲದೆ, ಮುತ್ತಿ=ಮೋಕ್ಷವು, ಮುಟ್ರಲ್ ಆಹುಮೇ=ಪರಿಪಕ್ವವಾದೀತೇ?

ಹತ್ತು ದಿಕ್ಕುಗಳಿಗೂ ಅವುಗಳ ಪಾಲಕರಿಗೂ ನಿರ್ವಾಹಕನಾದ ಅಸದೃಶವಾದ ಸಪ್ತಸ್ವರಗಳೊಡನೆ ಅದ್ವಿತೀಯವಾದ ನವರಸಗಳೂ ಆಗಿ, ಹದಿನಾಲ್ಕು ರೀತಿಗಳಲ್ಲಿರುವ ಲೋಕಗಳು ಪಡೆದ ಒಳ್ಳೆಯ ತನವಾಗಿ, ಹತ್ತು ಅವತಾರಗಳಿಂದ ಅಪರೂಪವಾದ ಶಕ್ತಿಸಾಮರ್ಥ್ಯ ತಾಳ್ಮೆಗಳಿಂದ ಪೂರ್ಣನಾದ ಆದಿದೇವನ ವಿಷಯದಲ್ಲಿ ಭಕ್ತರಾದವರಿಗಲ್ಲದೆ ಮೋಕ್ಷವು ಪರಿಪಕ್ವವಾದೀತೇ? \(೭೯\)

೮೦.ವಾಶಿಯಾಹಿ ನೇಶಮಿನ್ಱಿ ವನ್ದೆದಿರ್ ನ್ದ ದೇನುಕನ್

ನಾಶಮಾಹಿ ನಾಳುಲಪ್ಪನನ್ಮೈ ಶೇರ್ ಪನಙ್ಗನಿಕ್ಕೂ

ವೀಶಿಮೇಲ್ ನಿಮಿರ್ ನ್ದತೋಳಿನ್ ಇಲ್ಲೈಯಾಕ್ಕಿನಾಯ್ ಕೞಱ್ ಕು

ಆಶೈಯಾಮವರ್ ಕ್ಕಲಾಲ್ ಅಮರರಾಹಲಾಹುಮೇ

ವಾಶಿ ಆಹಿ=ಕತ್ತೆಯರೂಪದಲ್ಲಿ, ನೇಶಮ್ ಇನ್ಱಿ=ಪ್ರೇಮವಿಲ್ಲದೆಯೇ

೯೦

ವನ್ದು=ಬಂದು, ಎದಿರ್ ನ್ದ=ಎದುರಿಸಿದ, ದೇನುಕನ್=ಧೇನುಕಾಸುರನು, ನಾಶಮ್ ಆಹಿ=ನಾಶವಾಗಿ, ನಾಳ್ ಉಲಪ್ಪ=ಆಯುಸ್ಸು ಮುಗಿಯುವಂತೆ, ನನ್ಮೈ ಶೇರ್=ಬಹಳ ಒಳ್ಳೆಯ, ಪನಙ್ಗನಿಕ್ಕು=ತಾಳೆಯಹಣ್ಣಿಗೆ, ವೀಶಿ=ಬೀಸಿ, ಮೇಲ್=ಮೇಲಕ್ಕೆ, ನಿಮಿರ್ ನ್ದ=ಎತ್ತಿದ, ತೋಳಿನ್=ತೋಳಿನಿಂದ, ಇಲ್ಲೈ ಆಕ್ಕಿನಾಯ್=ಇಲ್ಲವೆನ್ನಿಸಿದವನ, ಕೞಱ್ ಕು=ಪಾದಗಳಿಗೆ, ಆಶೈ ಆಮ್ ಅವರ್ ಕ್ಕೂಅಲಾಲ್=ಆಶೆಪಡುವವರಿಗಲ್ಲದೆ, ಅಮರರ್=ಅಮರರು, ಆಹಲ್=ಆಗುವುದು \(ಆಗುವಿಕೆಯು\) ಆಹುಮೆ=ಸಾಧ್ಯವಾಗುವುದೇ?

ಕತ್ತೆಯ ರೂಪದಲ್ಲಿ ದ್ವೇಷಪೂರ್ಣವಾಗಿ ಬಂದು ಎದುರಿಸಿದ ಧೇನುಕಾಸುರನು ನಾಶವಾಗಿ ಆಯುಸ್ಸು ಮುಗಿಯುವಂತೆ ಬಹಳ ಒಳ್ಳೆಯ ತಾಳೆಯಹಣ್ಣಿಗೆ ಬೀಸಿ ಮೇಲಕ್ಕೆ\(ಅವನನ್ನು\) ಎತ್ತಿದ ತೋಳಿನಿಂದ ಇಲ್ಲವಾಗಿಸಿದವನ ಪಾದಗಳೀಗೆ ಆಶೆಪಡುವವರಿಗಲ್ಲದೆ, ಅಮರತ್ವವು ಸಾಧ್ಯವಾಗುವುದೇ? \(೮೦\)

ಹಿಂದಿನ ಪಾಶುರದಲ್ಲಿ ಆೞ್ವಾರರು ಅಮರತ್ವ ಬೇಕೆನ್ನುವನು ಭಗವಂತನ ಗುಣಾತಿಶಯಗಳನ್ನು ಯೋಚಿಸಬೇಕು. ಅವುಗಳಲ್ಲಿ ಆಸಕ್ತಿ ವಹಿಸಬೇಕು. ಭಗವಂತನ ಪಾದಗಳನ್ನು ಹಿಡಿದು ಪೂಜಿಸಬೇಕು; ಎಂದು ಹೇಳಿದರು.

ಈ ಪಾಶುರದಲ್ಲಿ ದುಷ್ಟರನ್ನು ಶಿಕ್ಷಿಸಬಲ್ಲ ಸಮರ್ಥನಾದ ಭಗವಂತನ ಪಾದಗಳಲ್ಲಿ ಆಸಕ್ತರಾದವರಿಗೆ ಅಮರತ್ವವು ಲಭಿಸುವುದು. ಅದಕ್ಕೆ ಒಂದು ದೃಷ್ಟಾಂತವಾಗಿ ಕೃಷ್ಣಾವತಾರಿಯಾದಾಗ, ಕಂಸನಿಂದ ಪ್ರೇರಿತನಾದ ಧೇನುಕನೆಂಬ ರಾಕ್ಷಸನ ನಿದರ್ಶನವನ್ನು ಕೊಡಲಾಗಿದೆ. ಧೇನುಕನು ಕತ್ತೆಯರೂಪದಲ್ಲಿ ಶತ್ರುವಾಗಿ ಬಂದು, ಬಾಲಕೃಷ್ಣನನ್ನು ಎದುರಿಸಿದಾಗ, ಅವನ ಹಿಂಗಾಲುಗಳನ್ನು ಬಲವಾಗಿ ಹಿಡಿದು, ಅವನನ್ನುಗಿರಗಿರನೆ ತಿರುಗಿಸಿ, ಕವಣೆಯ ಕಲ್ಲಿನಂತೆ ದೂರದಲ್ಲಿರುವ ತಾಳೆಯವನದ ಮರಗಳ ಮೇಲಕ್ಕೆ ಎಸೆಯುವುದಕ್ಕೆ ಬಾಲಕನಾದ ಕೃಷ್ಣರೂಪಿಯಾದ ಭಗವಂತನಿಗೆ ತೋಳಿನಸಾಮರ್ಥ್ಯ ಎಷ್ಟು ಹೆಚ್ಚಾಗಿರಬೇಕು\! ದೇನುಕನ ದೇಹವು ತಾಳೆಯ ಮರಗಳಿಂದ ಕಳಿತ ತಾಳೆಯಹಣ್ಣುಗಳನ್ನು ಸಮೃದ್ಧಿಯಾಗಿ ಉದುರಿಸಿದ್ದಲ್ಲದೆ, ಅದೂ ಹೆಣವಾಗಿ ಕೆಳಕ್ಕೆಬಿತ್ತು. ಅಂಥ ಸಮರ್ಥನಾದ ಭಗವಂತನ ಪಾದಗಳನ್ನು ಅವಲಂಬಿಸಿ ಮೋಕ್ಷವನ್ನು ಸಾಧಿಸಬೇಕು, ಎನ್ನುತ್ತಾರೆ.

೮೧.ಕಡೈನ್ದಪಾಱ್ ಕಡಱ್ ಕಿಡನ್ದು ಕಾಲನೇಮಿಯೈಕ್ಕಡಿನ್ದು

ಉಡೈನ್ದವಾಲಿತನ್ದನುಕ್ಕು ಉದವವನ್ದಿರಾಮನಾಯ್

ಮಿಡೈನ್ದ ವೇೞ್ ಮರಙ್ಗಳುಮ್ ಅಡಙ್ಗವೆಯ್ದು ವೇಙ್ಗಡಮ್

ಅಡೈನ್ದಮಾಲ ಪಾದಮೇ ಅಡೈನ್ದುನಾಳುಮುಯ್ ಮ್ಮಿನೋ

ಕಡೈನ್ದ=ಕಡೆದ, ಪಾಲ್ ಕಡಲ್=ಹಾಲ್ಗಡಿನಲ್ಲಿ, ಕಿಡನ್ದು=ಪವಡಿಸಿ, ಕಾಲನೇಮಿಯೈ=ಕಾಲನೇಮಿಯನ್ನು, ಕಡಿನ್ದು=ಕಡಿದು ಹಾಕಿ, ಉಡೈನ್ದ=ಭಯಸಂಕಟಗಳಿಗೊಳಗಾದ, ವಾಲಿ ತನ್ದನುಕ್ಕು=ವಾಲಿಯ ತಮ್ಮನಿಗೆ, ಉದವ=ಸಹಾಯ ಮಾಡಲೆಂದು, ವನ್ದ=ಬಂದ, ಇರಾಮನಾಯ್=ಶ್ರೀರಾಮನಾಗಿ, ಮಿಡೈನ್ದ=ಬಲಿಷ್ಠವಾಗಿ ಬೆಳೆದಿದ್ದ, ಏೞ್=ಏಳು, ಮರಙ್ಗಳುಮ್=ಮರಗಳನ್ನೂ, ಅಡಙ್ಗ=ನಾಶವಾಗುವಂತೆ

೯೧

ಎಯ್ದು=ಬಾಣಪ್ರಯೋಗ ಮಾಡಿ, ವೇಙ್ಗಡಮ್-ವೆಂಕಟಾಚಲವನ್ನು, ಅಡೈನ್ದ=ಸೇರಿದ, ಮಾಲ=ಸರ್ವೇಶ್ವರನ, ಪಾದಮೇ=ಪಾದಗಳನ್ನೇ, ಅಡೈನ್ದು=ಆಶ್ರಯಿಸಿ ಪಡೆದು, ನಾಳುಮ್=ಅನವರತವೂ, ಉಯ್ ಮ್ಮಿನೋ=ಉತ್ತಮವಾಗಿ ಬಾಳಿರಿ.

ಕಡೆದ ಹಾಲ್ಗಡಿನಲ್ಲಿ ಪವಡಿಸಿ, ಕಾಲನೇಮಿಯನ್ನು ಕಡಿದಿಟ್ಟು, ಭಯಸಂಕಟಗಳಿಗೊಳಗಾದ ವಾಲಿಯ ತಮ್ಮನಿಗೆ ಒತ್ತಾಸೆ ಮಾಡಲೆಂದು ಬಂದ ಶ್ರೀರಾಮನಾಗಿ, ಬಲಿಷ್ಠವಾಗಿ ಬೆಳೆದಿದ್ದ ಏಳುಮರಗಳನ್ನೂ ಅವು ನಾಶವಾಗುವಂತೆ ಬಾಣಪ್ರಯೋಗ ಮಾಡಿ, ವೆಂಕಟಾಚಲವನ್ನು ಸೇರಿದ ಸರ್ವೇಶ್ವರನ ಪಾದಗಳನ್ನೇ ಅನವರತವೂ ಆಶ್ರಯಿಸಿ ಉತ್ತಮವಾಗಿ ಬಾಳಿರಿ. \(೮೧\)

ಆೞ್ವಾರರು ಹೇಳುತ್ತಾರೆ: ಹಿಂದೆ, ದೇವಾಸುರರು ಪಾಲ್ಗಡಲನ್ನು ಕಡೆದಾಗ, ಅವರ ಕೆಲಸಕ್ಕೆ ಸಹಾಯಕನಾಗಿ ಕಡೆಗೋಲಾದ ಮಂದರಪರ್ವತವನ್ನು ಎತ್ತಿಹಿಡಿಯುವುದಕ್ಕಾಗಿ ಭಗವಂತನು ಕೂರ್ಮಾವತಾರವನ್ನು ತಳೆದನು. ಪ್ರಶಾಂತವಾದ ಪಾಲ್ಗಡಲಲ್ಲಿ ತಾನೇ ನಿರ್ಲಿಪ್ತನಾಗಿ ಪವಡಿಸಿದನು. ವಾಲಿಯ ತಮ್ಮನಾದ ಸುಗ್ರೀವನ ಭಯಸಂಕಟಗಳನ್ನು ನೀಗಿಸುವುದಕ್ಕಾಗಿ ಶ್ರೀರಾಮಾವತಾರವನ್ನು ಎತ್ತಿದನು. ಬಲಿಷ್ಠವಾಗಿ ಬೆಳೆದಿದ್ದ ಏಳುತಾಳೆಯ ಮರಗಳನ್ನೂ ಒಂದೇ ಬಾಣದಿಂದ ಕಡಿದು ಹಾಕಿದನು. ಕಾಲನೇಮಿಯೆಂಬ ವಂಚಕನಾದ ರಾಕ್ಷಸನನ್ನು ಕೊಂದನು. ಈಗ, ಆ ಸರ್ವೇಶ್ವರನೇ ವೆಂಕಟಾಚಲದ ಮೇಲೆ ನೆಲಸಿದ್ದಾನೆ ಅವನ ಸಮರ್ಥಪಾದಗಳನ್ನು ಸದಾ ಹಿಡಿಯಬೇಕು. ಅದೇ ದೃಢಭಕ್ತಿಯಿಂದ ಉತ್ತಮವಾಗಿ ಬಾಳಿ, ಅಮರತ್ವವನ್ನು ಪಡೆಯಬೇಕು.

೮೨.ಎತ್ತಿಱತ್ತುಮೊತ್ತುನಿನ್ಱು ಉಯರ್ ನ್ದುಯರ್ ನ್ದ ಪೆಟ್ರಿಯೋಯ್

ಮುತ್ತಿಱತ್ತು ಮೂರಿನೀರ್ ಅರಾವಣೈತ್ತುಯಿನ್ಱ, ನಿನ್

ಪತ್ತುಱುತ್ತ ಚಿನ್ತೈಯೋಡು ನಿನ್ಱು ಪಾಶಮ್ ವಿಟ್ಟವರ್ ಕ್ಕು

ಎತ್ತಿಱತ್ತು ಮಿನ್ಬಮ್ ಇಙ್ಗುಮಙ್ಗು ಮೆಙ್ಗುಮಾಹುಮೇ

ಎತ್ತಿಱತ್ತುಮ್=ಯಾವ ಬಗೆಯಿಂದಲೂ\(ಎಲ್ಲ ರೀತಿಯಲ್ಲೂ\), ಒತ್ತು=ಹೊಂದಿಕೊಂಡು, ನಿನ್ಱು=ಇರುತ್ತಾ, ಉಯರ್ ನ್ದು ಉಯರ್ ನ್ದ=ಹೆಚ್ಚುಹೆಚ್ಚಾದ, ಪೆಟ್ರಿಯೋಯ್=ಪ್ರಭಾವವನ್ನುಳ್ಳವನೇ, ಮುತ್ತಿಱತ್ತು=ಮೂರು ಬಗೆಯ, ಮೂರಿ=ಸಾಮರ್ಥ್ಯವನ್ನು, ನೀರ್=ಬೆಳಗಿಸುವ, ಸ್ವಭಾವದವನೇ, ಅರಾ ಅಣೈ=ಸರ್ಪದ ಹಾಸುಗೆಯಲ್ಲಿ, ತುಯಿನ್ಱ=ನಿದ್ರಿಸುವ, ನಿನ್=ನಿನ್ನ, ಉಱುತ್ತ=ಅತಿಶಯವಾದ \(ಬಹಳ ಹೆಚ್ಚಿನ\) ಪತ್ತು=ಭಕ್ತಿಯ, ಚಿನ್ತೈಯೋಡು=ಚಿಂತನೆಯಿಂದಲೇ, ನಿನ್ಱು=ಕೂಡಿ, ಪಾಶಮ್=ಆಕರ್ಷಣೆಯನ್ನು, ವಿಟ್ಟವರ್ ಕ್ಕು=ಬಿಟ್ಟೀರುವವರಿಗೆ, ಎತ್ತಿಱತ್ತು=ಎಲ್ಲಾ ವಿಧವಾದ, ಎನ್ಬಮ್=ಸುಖವು, ಇಙ್ಗುಮ್=ಇಲ್ಲಿಯೂ, ಅಙ್ಗುಮ್=ಅಲ್ಲಿಯೂ, ಎಙ್ಗುಮ್=ಮತ್ತೆಲ್ಲಿಯಾದರೂ \(ಎಲ್ಲ ಕಡೆಯೂ\)

೯೨

ಆಹುಮೇ=ಉಂಟಾಗುವುದು ಖಂಡಿತ.

ಎಲ್ಲಾ ರೀತಿಯಲ್ಲೂ ಹೊಂದಿಕೊಂಡಿರುತ್ತಾ ಹೆಚ್ಚುಹೆಚ್ಚಿನ ಪ್ರಭಾವವನ್ನು ಬೀರುವವನೇ, ಮೂರುಬಗೆಯ ಸಾಮರ್ಥ್ಯವನ್ನು ಬೆಳಗಿಸುವ ಸ್ವಭಾವದವನೇ, ಶೇಷನ ಹಾಸುಗೆಯಲ್ಲಿ ಪವಡಿಸಿರುವ ನಿನ್ನನ್ನು ಕುರಿತ ಬಹಳ ಹೆಚ್ಚಿನ ಭಕ್ತಿಚಿಂತನೆಯಿಂದಲೇ ಕೂಡಿ, ಪ್ರಾಪಂಚಿಕವಾದ ಆಕರ್ಷಣೆಯನ್ನು ಬಿಟ್ಟಿರುವವರಿಗೆ ಎಲ್ಲಾ ವಿಧವಾದ ಸುಖಸಂತೋಷಗಳು ಇಲ್ಲಿಯೂ ಅಲ್ಲಿಯೂ ಎಲ್ಲೆಲ್ಲಿಯೂ ದೊರೆಯುವುದು ಖಂಡಿತ. \(೮೨\)

ಆೞ್ವಾರರು ಹೇಳುತ್ತಾರೆ: ಭಗವಂತ, ಸೃಷ್ಟಿಯಲ್ಲಿ ಬೇರೆಬೇರೆ ವಿಧಗಳಾದ ದೇವತೆಗಳು, ಮಾನವರು, ಮೃಗಗಳು, ಕೀಳುಜಂತುಗಳು, ಚರಗಳು, ಅಚರಗಳು ಆದ ಎಲ್ಲವುಗಳೊಂದಿಗೆ ಹೊಂದಿಕೊಳ್ಳುವಂತೆ, ಅವುಗಳ ಅಂತರ್ಯಾಮಿಯಾಗಿ ಇದ್ದುಕೊಂಡು, ಅವುಗಳ ಮೇಲೆಯೂ, ಇಡಿಯ ಸೃಷ್ಟಿಯ ಮೇಲೆಯೂ ನೀನು ಹೆಚ್ಚುಹೆಚ್ಚಿನ ಪ್ರಭಾವವನ್ನು ಬೀರುತ್ತೀ. ನಿನಗೆ ಮೂರುಬಗೆಯ ಸಾಮರ್ಥ್ಯವಿದೆ-ಸೃಷ್ಟಿಸುವುದು, ರಕ್ಷಿಸುವುದು,ನಾಶ ಮಾಡುವುದು. ಒಂದಕ್ಕೊಂದು ಭಿನ್ನವಾದದ್ದು. ಇಂಥ ಅಪರೂಪವಾದ ಭಿನ್ನವಾದ ಸಾಮರ್ಥ್ಯಗಳಿಂದ ಬೆಳಗುವವನು ನೀನು. ಅದು ನಿನ್ನ ವಿಶಿಷ್ಟವಾದ ಸ್ವಭಾವ. ಆದರೂ ನೀನು ನಿರ್ಲಿಪ್ತ. ಪಾಲ್ಗಡಲಲ್ಲಿ ಶೇಷತಲ್ಪದಲ್ಲಿ ಪವಡಿಸಿ ಯೋಗನಿದ್ರೆ ಮಾಡುತ್ತೀ. ಈ ಬಗೆಯ ನಿನ್ನನ್ನು ಕುರಿತು ಭಕ್ತಿಯಿಂದ ನಿಲುಕಡೆಯಿಲ್ಲದಂತೆ ಚಿಂತಿಸುತ್ತಾ, ಪ್ರಾಪಂಚಿಕವಾದ ಆಶೆಆಸಕ್ತಿಗಳನ್ನು ಬಿಟ್ಟಿರುವ ಭಕ್ತರಿಗೆ ನೀನು ಸುಖಸಂತೋಷಗಳನ್ನು ಈ ಜನ್ಮದಲ್ಲೂ, ಮತ್ತು ಎಲ್ಲೆಲ್ಲಿಯೂ ಅನುಭವಿಸುವಂತೆ ದಯೆನೀಡುತ್ತೀ.

ಈ ಬಾಳಿನಲ್ಲಿಪ್ರಾಪಂಚಿಕವಾದ ಆಶೆ,ಕೋಪ,ದ್ವೇಷಗಳಿಗೆ ಅಂಟಿಕೊಳ್ಳದೆ ಅವುಗಳನ್ನು ಮೆಲ್ಲಮೆಲ್ಲಗೆ ಬಿಟ್ಟುಬಿಡುವುದು. ಸಾತ್ವಿಕ ಜೀವನವನ್ನು ನಡಸುವುದು, ಭಗವಂತನ ಸ್ವರೂಪವನ್ನೂ ಸ್ವಭಾವವನ್ನೂ ಗುಣಗಳನ್ನೂ ಶಕ್ತಿಸಾಮರ್ಥ್ಯಗಳನ್ನೂ ಎಡೆಬಿಡದೆ ಚಿಂತಿಸುತ್ತಿರುವುದು-ಹೀಗೆ ಮಾಡುತ್ತಾ ಬರುವುದರಿಂದ ಭಕ್ತಿಯು ನಿರಂತರವಾಗುವುದು. ಭಗವಂತನ ಕೃಪೆಯುಂಟಾಗುವುದು. ಇದರಿಂದ ಭಕ್ತನಿಗೆ ಈ ಬಾಳಿನಲ್ಲಿ ಸುಖಸಂತೋಷಗಳು ಉಂಟಾಗುವವು. ಮುಂದೆ, ಅವನಿಗೆ ಅಮರತ್ವ ದೊರೆತು, ನಿರಂತರವಾದ ಆನಂದವು ದೊರೆಯುವುದು.

೮೩.ಮಟ್ಟುಲಾವು ತಣ್ಡುೞಾಯ್ ಅಲಙ್ಗಲಾಯ್ ಪುಲನ್ ಕೞಲ್

ವಿಟ್ಟುವೀೞ್ ವಿಲಾದ ಪೋಹಮ್ ವಿಣ್ಣಿಲ್ ನಣ್ಣಿಯೇಱಿನುಮ್

ಎಟ್ಟಿನೋಡಿರಣ್ಡೆನುಙ್ಗಯಿಟ್ರಿನಾಲ್ ಮನನ್ ತನೈ

ಕ್ಕಟ್ಟಿ, ವೀಡಿಲಾದು ವೈತ್ತ ಕಾದಲಿನ್ಬ ಮಾಹುಮೇ

ಮಟ್ಟು=ದುಂಬಿಗಳು, ಉಲಾವು=ಮುತ್ತುವ, ತಣ್=ಹಿತಕರವಾದ, ತುೞಾಯ್=ತುಲಸಿಯನ್ನು, ಅಲಙ್ಗಳ್ ಆಯ್=ಅಲಂಕರಿಸಿಕೊಂಡಿರುವವನೇ, ಪುಲನ್=ಪ್ರತ್ಯಕ್ಷವಾದ\(ನಿನ್ನ\), ಕೞಲ್=ಪಾದಗಳನ್ನು, ವಿಟ್ಟು=ಬಿಟ್ಟು, ವೀೞ್ ವು=ಬೀಳುವಿಕೆ, ಇಲಾದ=ಇಲ್ಲದ, ಪೋಹಮ್=ಭೋಗವನ್ನು, ವಿಣ್ಣಿಲ್=ಪರಮಪದದಲ್ಲಿ, ಏಱಿ=ಸೇರಿ, ನಣ್ಣಿನುಮ್=ಪಡೆದರೂ, ಎಟ್ಟಿನೋಡು=ಎಂಟರೊಡನೆ, ಇರಣ್ಡು=ಎರಡು, ಎನ್ನುಮ್=ಎಂಬ, ಕಯಿಟ್ರಿನಾಲ್=ಹಗ್ಗದಿಂದ, 

೯೩

ಮನಮ್ ತನ್ನೈ=ಮನಸ್ಸನ್ನು ಕಟ್ಟಿ=ಕಟ್ಟಿ ಹಾಕಿ, ವೀಡು=ಅಗಲಿಕೆ, ಇಲಾದ-ಇಲ್ಲದ ಹಾಗೆ, ವೈತ್ತ=ಇಟ್ಟಿರುವ, ಕಾದಲ್=ಪ್ರೇಮದಿಂದ, ಇನ್ಬಮ್=ಸುಖಾನಂದ, ಆಹುಮೇ=ಉಂಟಾಗುವುದು ಖಂಡಿತ.

ದುಂಬಿಗಳು ಮುತ್ತುತ್ತಿರುವ ತಂಪಾದ ಹಿತಕರವಾದ ತುಲಸಿಯ ಹಾರದಿಂದ ಅಲಂಕರಿಸಿಕೊಂಡಿರುವವನೇ, ಪ್ರತ್ಯಕ್ಷವಾದ ನಿನ್ನ ಪಾದಗಳನ್ನು ಬಿಟ್ಟು, ಬೀಳುವಿಕೆಯಿಲ್ಲದ ಭೋಗವನ್ನು ಪರಮಪದದಲ್ಲಿ ಸೇರಿ, ಪಡೆದರೂ ಸಹ, ಎಂಟರೊಡನೆ ಎರಡು ಎಂಬ ಹಗ್ಗದಿಂದ ಮನಸ್ಸನ್ನು ಕಟ್ಟಿಹಾಕಿ, ಅಗಲಿಕೆಯಿಲ್ಲದ ಹಾಗೆ ಇಟ್ಟಿರುವ ಪ್ರೇಮದಿಂದ ಸುಖಾನಂದವುಂಟಾಗುವುದು. \(೮೩\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಪರಿಮಳತುಂಬಿರುವ, ದುಂಬಿಗಳು ಮುತ್ತುತ್ತಿರುವ ತಂಪಾದ, ಹಿತಕರವಾದ ಎಂದೆಂದಿಗೂ ಬಾಡದ, ತುಲಸಿಯ ಹಾರವನ್ನು ಧರಿಸಿರುವೆ. ನಿನ್ನ ದಿವ್ಯಪಾದಗಳು ನನ್ನ ಕಣ್ಣೆದುರಿಗೇ ಇವೆ. ಈ ನಿನ್ನ ಪಾದಗಳನ್ನು ಬಿಟ್ಟುಬಿಡಲೇ? ಇವುಗಳನ್ನು ಮರೆತುಬಿಡಲೇ? ಸ್ವರ್ಗಾದಿ ಸುಖಭೋಗಗಳು ಶಾಶ್ವತವಲ್ಲ. ಪರಮಪದದ ಸುಖಾನಂದವು ಶಾಶ್ವತವಾದದ್ದು ದಿಟ. ಪರಮಪದವನ್ನು ಸೇರುವುದು, ಅಲ್ಲಿಯ ಸುಖಾನುಭವದಲ್ಲಿ ಓಲಾಡುವುದು ನನಗೆ ಒಂದುವೇಳೆ ಒದಗಿಬರುತ್ತದೆ ಎಂದರೂ ಸಹ, ಆ ಸುಖಭೋಗಗಳಲ್ಲೇ ನಾನು ಮೈಮರೆತಿರುವುದು ನನಗೆ ರುಚಿಸುವುದೇ ಇಲ್ಲ. ನಿನ್ನ ಪಾದಗಳನ್ನು ಹಿಡಿದಿರುವುದೇ ನನಗೆ ಆನಂದ. ಎಂಟುದಿಕ್ಕುಗಳೊಡನೆ, ಮೇಲೆ ಕೆಳಗೆ ಎಂಬ ಎರಡು ದಿಕ್ಕುಗಳನ್ನೂ ಒಟ್ಟುಗೂಡಿಸಿದರೆ ಅದು ಎಲ್ಲ ಕಡೆಗಳೂ ಆಗುತ್ತದೆ. ಹೀಗೆ, ಎಲ್ಲಾ ಕಡೆಗಳಿಂದಲೂ ಮನಸ್ಸನ್ನು ಹರಿಯಗೊಡದೆ ಭದ್ರವಾಗಿ ಕಟ್ಟಿಹಾಕಿ, ನಿನ್ನ ದಿವ್ಯಪಾದಗಳನ್ನು ಅದುಬಿಟ್ಟೂ ಅಗಲದಂತೆ ಮಾಡಿ, ಅವುಗಳನ್ನು ಹಿಡಿದು ಆಶ್ರಯಿಸಿರುವ ಭಕ್ತಿಯೊಂದರಿಂದಲೇ ನನಗೆ ಮಿತಿಮೀರಿದ ಆನಂದವುಂಟಾಗುತ್ತದೆ. ಭಗವಂತ, ನನಗೆ ಈ ಬಗೆಯ ಸುಖವನ್ನು ಆನಂದವನ್ನು ದಯೆನೀಡು.

ಪರಮಪದದಲ್ಲಿ ನಿತ್ಯಾನಂದವನ್ನು ಅನುಭವಿಸುತ್ತಾ ಮೈಮರೆತು ಇರುವುದರ ಬದಲಾಗಿ ಎಡೆಬಿಡದೆ ಭಗವತ್ಸೇವೆಯಲ್ಲಿಯೇ ನಿತ್ಯಾನಂದವನ್ನನುಭವಿಸುವುದು ಹಿರಿದು. ಇದರಲ್ಲಿಯೇ ನಿಜವಾದ ಪರಮಾನಂದವಿರುವುದು\!

೮೪.ಪಿನ್ ಪಿಱಕ್ಕವೈತ್ತನನ್ ಕೊಲ್ ಅನ್ಱಿನಿನ್ಱು ತನ್ ಕೞಱ್ ಕು

ಅನ್ಬುಱೈಕ್ಕವೈತ್ತನಾಳ್ ಅಱಿನ್ದನನ್ ಕೊಲಾೞಿಯಾನ್

ತನ್ ತಿಱತ್ತೊರನ್ಬಿಲಾ ಅಱಿ ವಿಲಾದನಾಯಿನೇನ್

ಎನ್ ತಿಱತ್ತಿಲೆನ್ ಕೊಲ್ ಎಮ್ಬಿರಾನ್ ಕುಱಿಪ್ಪಿಲ್ ವೈತ್ತದೇ

ಪಿನ್=ಮತ್ತೆ,ಪಿಱಕ್ಕ ವೈತ್ತನನ್=ಹುಟ್ಟುವಂತೆ ಸಂಕಲ್ಪಿಸಿದನೋ, ಕೊಲ್=ಹೇಗೋ? ಅನ್ಱಿ=ಅಲ್ಲದೆ, ನಿನ್ಱು=ದೃಢವಾಗಿ, ತನ್ ಕೞಱ್ ಕು= ತನ್ನ ಪಾದಗಳಲ್ಲಿ, ಅನ್ಬು=ಪ್ರೇಮವನ್ನು, ಉಱೈಕ್ಕವೈತ್ತು=ಊರುವಂತೆ \(ಊರ್ಜಿತವಾಗುವಂತೆ\), ಸಂಕಲ್ಪಿಸಿ, ಅನ್ನಾಳ್=ಆ ಒಂದು ದಿನವನ್ನು, ಅಱಿನ್ದನನ್ ಕೊಲ್=ಅರಿತಿದ್ದಾನೋ ಏನೋ? ಆೞಿಯಾನ್=ಚಕ್ರಪಾಣಿಯಾದವನು\!

೯೪

ತನ್ ತಿಱತ್ತು=ತನ್ನ ವಿಷಯದಲ್ಲಿ, ಓರ್ ಅನ್ಬು ಇಲಾ=ಸ್ವಲ್ಪವೂ ಪ್ರೇಮವಿಲ್ಲದವನೂ, ಅಱಿವಿಲಾದನ್=ವಿವೇಕವೂ ಇಲ್ಲದವನೂ, ಆಯಿನೇನ್=ಆಗಿದ್ದೇನೆ, ಎನ್ ತಿಱತ್ತು=ನನ್ನ ವಿಷಯದಲ್ಲಿ, ಎಮ್ಬಿರಾನ್=ಸರ್ವೇಶ್ವರನು, ಎನ್ ಕೊಲ್=ಏನು ಕಾಣೆನೋ, ಎಱಿಪ್ಪಿಲ್ ವೈತ್ತದು=ಮನಸ್ಸಿನಲ್ಲಿಟ್ಟುಕೊಂಡಿರುವುದು

ಚಕ್ರಪಾಣಿಯಾದ ಸ್ವಾಮಿಯು, ನನ್ನನ್ನು ಮತ್ತೆಮತ್ತೆ ಹುಟ್ಟುವಂತೆ ಸಂಕಲ್ಪಿಸಿದ್ದಾನೋ, ಅಥವಾ ತನ್ನ ಪಾದಗಳಲ್ಲಿ ದೃಢವಾಗಿ ಊರ್ಜಿತವಾಗುವಂತೆ ಸಂಕಲ್ಪಿಸಿ ಆ ಶುಭದಿನವನ್ನು ಅತ್=ರಿತಿದ್ದಾನೋ ಹೇಗೋ? ಅಥವಾ, ತನ್ನ ವಿಷಯದಲ್ಲಿ ನಾನು ಸ್ವಲ್ಪವೂ ಪ್ರೇಮವಿಲ್ಲದವನೂ ವಿವೇಕವಿಲ್ಲದವನೂ ಆಗಿದ್ದೇನೋ? ನನ್ನ ವಿಷಯದಲ್ಲಿ ಸರ್ವೇಶ್ವರನು ತನ್ನ ಮನಸ್ಸಿನಲಿಟ್ಟುಕೊಂಡಿರುವುದು \(ಸಂಕಲ್ಪಿಸಿರುವುದು\)ಏನೋ ಕಾಣೆನೇ? \(೮೪\)

ಆೞ್ವಾರರು ಹೇಳುತ್ತಾರೆ: ಭಗವಂತನ ಸಂಕಲ್ಪವಿಲ್ಲದೆ ಏನೊಂದೂ ನಡೆಯದಲ್ಲಾ\! ನನ್ನ ವಿಷಯದಲ್ಲಿ ಭಗವಂತನು ಹೇಗೆ ಸಂಕಲ್ಪಿಸಿದ್ದಾನೋಕಾಣೆ. ನನ್ನದೇನು ಜನನ-ಮರಣದಲ್ಲಿ ತೊಳಲುತ್ತಿರುವಂತೆಯೇ ಸಂಕಲ್ಪಿಸಿದ್ದಾನೋ? ಇಲ್ಲವೆ, ನನ್ನ ಈ ಜನ್ಮದಲ್ಲಿ ಯಾವುದೋ ಒಂದು ದಿನವನ್ನು ಗೊತ್ತುಮಾಡಿ, ಅಂದು ನನ್ನ ಹೃದಯದಲ್ಲಿ ದೃಢಭಕ್ತಿ ಅಂಕುರಿಸುವಂತೆಯೂ ನಾನು ಭಗವಂತನ ಪಾದಗಳನ್ನು ಪಟ್ಟಾಗಿ ಆಶ್ರಯಿಸುವಂತೆಯೂ, ಬರಬರುತ್ತಾ ನನ್ನಲ್ಲಿ ಅವನ ಮೇಲಣ ಭಕ್ತಿ ವೃದ್ಧಿಗೊಳ್ಳುತ್ತಾ ಊರ್ಜಿತವಾಗಿರುವಂತೆ ಸಂಕಲ್ಪಿಸಿದ್ದಾನೋ? ಇಲ್ಲಚೆ, ನಾನೊಬ್ಬ ಅಜ್ಞಾನಿಯೆಂದೂ ಅವಿವೇಕಿಯೆಂದೂ, ಪ್ರೇ,ಅವೆಂಬುದನ್ನೇ ತಿಳಿದವನಲ್ಲವೆಂದೂ ನಾನು ಹಾಗೆಯೇ ಇರತಕ್ಕದ್ದೆಂದೂ ಸಂಕಲ್ಪಿಸಿದ್ದಾನೋ? ಭಗವಂತನ ಮನಸ್ಸಾದರೂ ಕಂಡುಕೊಳ್ಳುವ ಬಗೆಹೇಗೆ? ಅವನು ನನ್ನಲ್ಲಿ ಪ್ರಸನ್ನನಾದನೆಂದು ತಿಳಿಯುವುದು ಹೇಗೆ?

ಭಗವಂತನ ಸಂಕಲ್ಪದ ಜೊತೆಗೆ ಅವನ ಪೂರ್ಣಾನುಗ್ರಹವೂ ಬೇಕು. ಇಲ್ಲವಾದರೆ, ಮನುಷ್ಯನ ಆಧ್ಯಾತ್ಮಿಕ ಪ್ರಗತಿ ಸಾಗುವುದೇ ಇಲ್ಲ.

೮೫.ನಚ್ಚರಾವಣೈಕ್ಕಿಡನ್ದ ನಾದಪಾದಪೋದಿನಿಲ್

ವೈತ್ತಚಿನ್ತೈವಾಙ್ಗುವಿತ್ತು ನೀಙ್ಗುವಿಕ್ಕನೀಯಿನಮ್

ಮೆಯ್ ತ್ತನ್ ವಲ್ಲೈಯಾದಲಾಲ್ ಅಱಿನ್ದನನ್ ನಿನ್ ಮಾಯಮೇ

ಉಯ್ ತ್ತು ನಿನ್ ಮಯಕ್ಕಿನಿಲ್ ಮಯಕ್ಕಲೆನ್ನೈಮಾಯನೇ

ನಂಜು=ವಿಷದ, ಅರಾ=ಸರ್ಪದ, ಅಣೈ=ಹಾಸುಗೆಯಲ್ಲಿ, ಕಿಡನ್ದ=ಪವಡಿಸಿರುವ, ನಾಥ=ಒಡೆಯನೇ, ಪಾದಪೋದಿನಿಲ್=ಪಾದಕಮಲಗಳಲ್ಲಿ, ವೈತ್ತ=ಇಟ್ಟಿರುವ, ಚಿನ್ತೈ=ಚಿಂತೆಯನ್ನು \(ಚಿಂತನೆಯನ್ನು\)ವಾಙ್ಗುವಿತ್ತು=ಅದರಲ್ಲಿಯೇ ನಿಲ್ಲುವಂತೆ ಮಾಡಿ, ನೀಙ್ಗುವಿಕ್ಕ=ಇತರ ಪ್ರಾಪಂಚಿಕ ವಿಷಯಗಳಲ್ಲಿ\(ಅದು ನಿಲ್ಲದಂತೆ\) ಹೋಗಿಸುವ, ನೀ=ನೀನು, ಇನಮ್=ಬಾಂಧವ್ಯವನ್ನು, ಮೆಯ್ ತ್ತನ್=ಸತ್ಯವಾಗಿಯೇ, ವಲ್ಲೈ=ಬಲ್ಲೆ, ಆದಲಾಲ್=ಆದ್ದರಿಂದ, ಅಱಿನ್ದನನ್=ತಿಳಿದಿದ್ದೇನೆ, ನಿನ್=ನಿನ್ನ, ಮಾಯಮೇ=ಮಾಯೆಯನ್ನೇ, ಉಯ್ ತ್ತು=ವೃದ್ಧಿ ಹೊಂದಿಸಿ \(ಬೆಳೆಸಿ\) ನಿನ್=ನಿನ್ನ, ಮಯಕ್ಕಿನಿಲ್=ಸಂಮೋಹನದಲ್ಲಿಯೇ, ಮಯಕ್ಕಿಲ್=ಮರೆವನ್ನುಂಟು ಮಾಡಬೇಡ \(ಮಂಕು ಮಾಡಬೇಡ\), ಎನ್ನೈ=ನನ್ನನ್ನು, ಮಾಯನೇ=ಮಾಯಾವಿಯೇ.

೯೫

ವಿಷದ ಸರ್ಪದ ಹಾಸುಗೆಯಲ್ಲಿ ಪವಡಿಸಿರುವ ನಾಥನೇ, ನಿನ್ನ ಪಾದಕಮಲಗಳಲ್ಲಿ ನಾನು ಇಟ್ಟಿರುವ ಚಿಂತನೆಯನ್ನು ಅದರಲ್ಲಿಯೇ ದೃಢಪಡಿಸಿ, ಇತರ ಪ್ರಾಪಂಚಿಕ ವಿಷಯಗಳಿಂದ ಅದನ್ನು ದೂರವಾಗಿಸುವ ನೀನು \(ನಮ್ಮ\)ಬಾಂಧವ್ಯವನ್ನು ಸತ್ಯವಾಗಿಯೇ ಬಲ್ಲೆ. ಆದ್ದರಿಂದ ನಾನು ಅರಿತುಕೊಂಡಿದ್ದೇನೆ. ಮಾಯನೇ, ನೀನು ನಿನ್ನ ಮಾಯೆಯನ್ನೇ ಬೆಳೆಸಿ ನಿನ್ನ ಸಂಮೋಹನದಲ್ಲಿಯೇ ನನ್ನನ್ನು ಮಂಕುಗೊಳಿಸಬೇಡ. \(೮೫\)

ಆೞ್ವಾರರು ಹೇಳುತ್ತಾರೆ: ನಂಜಿನ ಸರ್ಪದ ಹಾಸುಗೆಯಲ್ಲಿ ಪವಡಿಸಿರುವ ಸ್ವಾಮಿಯೇ, ನಾನು ನಿನ್ನ ಪಾದಕಮಲಗಳನ್ನೇ ಎಡೆಬಿಡದೆ ಚಿಂತಿಸುತ್ತೇನೆ. ಆ ನನ್ನ ಚಿಂತನೆಯನ್ನು ಆ ಪಾದಗಳಲ್ಲಿಯೇ ದೃಢಪಡಿಸು. ಪ್ರಾಪಂಚಿಕ ವಿಷಯಗಳಲ್ಲಿ ನನ್ನ ಚಿಂತನೆಯನ್ನು ದೂರಮಾಡತಕ್ಕವನು ನೀನೇ. ನಿನ್ನ ನನ್ನ ಬಾಂಧವ್ಯವೇನೆಂಬುದನ್ನು ನೀನೇ ಬಲ್ಲೆ. ನೀನು ನನ್ನ ಸ್ವಾಮಿ. ನಾನು ನಿನ್ನ ಪಾದಸೇವಕ. ನೇನೇ ನನ್ನ ಸರ್ವಸ್ವ. ನಿನ್ನನ್ನುಳಿದು ನನಗೆ ಬೇರೆ ಉಪಾಯವೇ ಇಲ್ಲ. ಆದರೆ, ನೀನು ಮಾಯಾವಿ\! ನಿನ್ನ ಮಾಯೆಯನ್ನು ಹರಡಿ ಅದರಲ್ಲಿ ಎಲ್ಲರೂ ಮತ್ತರಾಗಿರುವಂತೆಯೂ, ನಿನ್ನನ್ನ್ ಮರೆತುಬಿಡುವಂತೆಯೂ ಮಾಡತಕ್ಕ ಸಂಮೋಹನಕಾರಿ ನೀನು\! ನಾನು ಇದನ್ನು ಚೆನ್ನಾಗಿ ಅರಿತುಕೊಂಡಿದ್ದೇನೆ. ಭಗವಂತ, ನೀನು ನಿನ್ನ ಮಾಯೆಯನ್ನು ನನ್ನಮೇಲೂ ಬೀಸಿ, ಅದನ್ನುಬೆಳೆಸಿ, ನನಗೆ ಮಂಕು ಕವಿಸಬೇಡ. ನಿನ್ನ ಪಾದಕಮಲಗಳು ನನ್ನ ಮನದಿಂದ ಜಾರುವಂತೆ ಮಾಡಬೇಡ.

ಹಿಂದಿನ ಪಾಶುರದಲ್ಲಿ ಆೞ್ವಾರರು ಶಂಕೆಯನ್ನುವ್ಯಕ್ತಪಡಿಸಿದರು. ಭಗವಂತನ ಸಂಕಲ್ಪದಲ್ಲಿ ಏನಿದೆಯೋ? ಅದರಿಂದ ಅವರಿಗೆ ಹಿತವುಂಟಾಗುವುದೋ ಇಲ್ಲವೋ? ಒಂದು ವೇಳೆ ಭಗವಂತನು ಅವರನ್ನು ನಿರ್ಲಕ್ಷಿಸಿದರೆ ಏನುಗತಿ?-ಇದೆಲ್ಲ ಅವರ ಶಂಕೆ. ಈ ಪಾಶುರದಲ್ಲಿ ಆೞ್ವಾರರು ತಮಗೆ ಯಾವುದು ಹಿತ, ಯಾವುದು ಅಹಿತ ಎಂಬುದನ್ನು ಭಗವಂತನಲ್ಲಿ ಗುರುತಿಟ್ಟು ಅರಿಕೆ ಮಾಡಿಕೊಳ್ಳುತ್ತಿದ್ದಾರೆ.

೮೬.ಶಾಡುಶಾಡುಪಾದನೇ ಶಲಙ್ಗಲನ್ದ ಪೊಯ್ ಹೈವಾಯ್

ಆಡರವಿನ್ ವನ್ ಪಿಡರ್ ನಡಮ್ ಪಯನ್ಱ ನಾತನೇ

ಕೋಡುನೀಡುಕೈಯ ಶೆಯ್ಯಪಾದ ನಾಳುಮುಳ್ಳಿನಾಲ್

ವೀಡನಾಹಮೆಯ್ ಶೆಯಾದ ವಣ್ಣಮೆನ್ ಕೊಲ್ ಕಣ್ಣನೇ

ಶಾಡು ಶಾಡು ಪಾದನೇ=ಶಕಟಾಸುರನು ಸಾಯುವಂತೆ ಒದೆದ ಪಾದವುಳ್ಳವನೇ, ಶಲಮ್ ಕಲನ್ದ=ನೀರನ್ನು ಅಶುದ್ಧಮಾಡಿದ, ಪೊಯ್ ಹೈವಾಯ್=ಮಡುವಿನಲ್ಲಿ, ಆಡು ಅರವಿನ್=ಸ್ವೇಚ್ಛೆಯಾಗಿ ವಿಹರಿಸುತ್ತಿದ್ದ ಸರ್ಪದ, ವನ್=ಬಲಿಷ್ಠವದ, ಪಿಡರ್=ಹೆಡೆಯ ಮೇಲೆ, ನಡಮ್ ಪಯಿನ್ಱ=ನಟನವನ್ನು ಮಾಡಿದ, ನಾತನೇ=ಸ್ವಾಮಿಯೇ, ಕೋಡು=ಶಂಖವನ್ನು, ನೀಡು=ಹಿಡಿದಿರುವ, ಕೈಯ=ಕೈಯುಳ್ಳವನೇ, ಶೆಯ್ಯ ಪಾದಮ್=ಕೆಂದಾವರೆಯಂತಿರುವ ಪಾದಗಳನ್ನು, ನಾಳುಮ್=ಯಾವಾಗಲೂ, ನಿರಂತರವಾಗಿ, ಉಳ್ಳಿನಾಲ್=ಧ್ಯಾನಿಸುತ್ತಿರಕಾಗಿ, ವೀಡನ್ ಆಹ=\(ನಿನ್ನ\)ಮನೆಯವನನ್ನಾಗಿ, ಮೆಯ್=ಯಥಾರ್ಥವನ್ನು, ಶೆಯಾದ=ಮಾಡದೆ ಇರುವ, ವಣ್ಣಮ್=ರೀತಿಯುಮ್ ಎನ್ ಕೊಲ್ ಕಣ್ಣನೇ=ಏನೋ? ಕೃಷ್ಣನೇ\!

ಶಕಟಾಸುರನು ಸಾಯುವಂತೆ ಝಾಡಿಸಿದ್ದ ಪಾದವುಳ್ಳವನೇ, ಕೃಷ್ಣನೇ, ನೀರನ್ನು ವಿಷಮಯವನ್ನಾಗಿ ಮಾಡಿದ ಮಡುವಿನಲ್ಲಿ ಸ್ವೇಚ್ಛೆಯಾಗಿ ವಿಹರಿಸುತ್ತಿದ್ದ ಬಲಿಷ್ಠವಾದ

೯೬

ಸರ್ಪದ ಹೆಡೆಯ ಮೇಲೆ ನಾಟ್ಯವಾಡಿದ ಸ್ವಾಮಿಯೇ, ಶಂಖವನ್ನು ಹಿಡಿದಿರುವ ಕೈಯವನೇ, ನಿನ್ನ ಕೆಂದಾವರೆಯಂತಿರುವ ಪಾದಗಳನ್ನು ನಿರಂತರವಾಗಿ ಧ್ಯಾನಿಸುತ್ತಿರಲಾಗಿ, ನನ್ನನ್ನು ನಿನ್ನ ಮನೆಯವನನ್ನಾಗಿ ನಿಜವಾಗಿ ಮಾಡದೆ ಇರುವ ನಿನ್ನ ರೀತಿಯೇನೋ?\(೮೬\)

ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ಕೃಷ್ಣನಾಗಿ ಅವತರಿಸಿದಾಗ, ನೀನಿನ್ನೂ ಪುಟ್ಟಮಗುವಾಗಿದ್ದಾಗಲೇ. ನಿನ್ನ ಮೇಲೆ ಹರಿದು ಬಂದು ನಿನ್ನನ್ನು ಕೊಲ್ಲಲು ಬಂದ ಶಕಟಾಸುರನನ್ನು ಅವನು ನುಚ್ಚು ನುರಿಯಾಗಿ ಸಾಯುವಂತೆ ಒದೆದ ಸಮರ್ಥವಾದ ಪಾದವುಳ್ಳವನೇ, ಮಡುವಿನ ನೀರನ್ನು ವಿಷಮಯವಾಗಿ ಮಾಡಿ ಅದರಲ್ಲಿ ಸ್ವೇಚ್ಛೆಯಾಗಿ ವಿಹರಿಸುತ್ತಿದ್ದ ಕಾಳೀಯನೆಂಬ ಸರ್ಪದ ಹೆಡೆಯ ಮೇಲೇರಿ, ಅಲ್ಲಿ ಕುಣಿಕುಣಿದಾಡಿ ಆನಂದಿಸಿದ ಸಮರ್ಥವಾದ ಕಾಲುಗಳುಳ್ಳವನೇ, ಶತ್ರುವಿನ ಹೃದಯವನ್ನು ಭೇದಿಸುವಂತೆ ಮೊಳಗುವ ಪಾಂಚಜನ್ಯವೆಂಬ ಶಂಖವನ್ನು ಹಿಡಿದವನೇ, ಸಮರ್ಥವೂ ಕೆಂದಾವರೆಯಂತೆ ಕೋಮಲವೂ ಆದ ನಿನ್ನ ಪಾದಗಳನ್ನು ಆಶ್ರಯಿಸಿದ್ದೇನೆ. ಅವುಗಳನ್ನು ನಿರಂತರವಾಗಿ ಧ್ಯಾನಿಸುತ್ತಿದ್ದೇನೆ. ನನಗೆ ನಿನ್ನ ಮನೆಯಲ್ಲಿ ಎಡೆಕೊಡಬಾರದೇ? ನಾನು ನಿನ್ನ ಮನೆಗೆ ಸೇರಿದವನೆಂಬುದನು ನಿಜವೆನ್ನಿಸದೆ ಇರುವ ನಿನ್ನ ವೈಖರಿ ಎಂಥಾದ್ದೋ?

ಭಗವಂತನ ಪಾದಗಳನ್ನು ಪಟ್ಟಾಗಿ ಹಿಡಿದು, ಎಡೆಬಿಡದೆ ಅನುಸಂಧಾನ ಮಾಡುವವನಿಗೆ ಭಗವಂತ ಮನೆಯಾದ ಪರಮಪದವೇ ತಪ್ಪದೆ ಲಭಿಸುವುದು. ಈ ವಿಷಯವನ್ನು ಪಾಶುರದಲ್ಲಿ ಬೇರೊಂದು ರೀತಿಯಲ್ಲಿ ವಿವರಿಸಿ ಹೇಳಿದ್ದಾರೆ.

೮೭.ನೆಟ್ರಿಪೆಟ್ರಕಣ್ಣನ್ ವಿಣ್ಣಿನಾದ ನೋಡು ಪೋದಿನ್ ಮೇಲ್

ನಟ್ರವತ್ತನಾದನೋಡು ಮಟ್ರುಮುಳ್ಳವಾನವರ್

ಕಟ್ರಪೆಟ್ರಿಯಾಲ್ ವಣಙ್ಗುಪಾದ ನಾದವೇದ, ನಿನ್

ಪಟ್ರಲಾಲೋರ್ ಪಟ್ರುಮಟ್ರದುಟ್ರಿಲೇನುರೈಕ್ಕಿಲೇ

ನೆಟ್ರಿ=ಹಣೆಯಲ್ಲಿ, ಪೆಟ್ರ=ಇಟ್ಟಿರುವಮ್ ಕಣ್ಣನ್=ಕಣ್ಣುಳ್ಳವನೂ, ವಿಣ್ಣಿನ್ ನಾದನೋಡು=ಸ್ವರ್ಗಾಧಿಪತಿಯೊಡನೆ, ಪೋದಿನ್ ಮೇಲ್=ಕಮಲದ ಹೂವಿನ ಮೇಲೆ, ನಲ್=ಉತ್ತಮವಾದ, ತವತ್ತಾನೋಡು=ತಪಸ್ಸನ್ನು ಮಾಡಿದವನೊಡನೆ, ಮಟ್ರುಮ್=ಬೇರೆ, ಉಳ್ಳ=ಇರುವ, ವಾನವರ್=ದೇವತೆಗಳೂ, ಕಟ್ರ=ತಾವುಕಲಿತ, ಪೆಟ್ರಿಯಾಲ್=ರೀತಿಯಲ್ಲಿ, ವಣಙ್ಗು=ನಮಸ್ಕರಿಸುವ, ಪಾದ=ಪಾದಗಳುಳ್ಳವನೇ, ನಾದವೇದ=ನಾದಭರಿತವಾದ ವೇದಸ್ವರೂಪನೇ, ನಿನ್=ನಿನ್ನ, ಪಟ್ರು=ಆಶ್ರಯ, ಅಲಾಲ್=ಅಲ್ಲದೆ, ಮಟ್ರದು=ಬೇರೆ, ಓರ್ ಪಟ್ರು=ಒಂದು ಆಶ್ರಯವನ್ನು, ಉಟ್ರಿಲೇನ್=ಸ್ಮರಿಸುವುದಿಲ್ಲ, ಉರೈಕ್ಕಿಲೇ=ಹೇಳುವುದೂ ಇಲ್ಲ.

ಹಣೆಗಣ್ಣನೂ ಸ್ವರ್ಗಾಧಿಪತಿಯೂ, ಕಮಲದ ಹೂವಿನ ಮೇಲೆ ಉತ್ತಮವಾದ ತಪಸ್ಸನ್ನು ಮಾಡಿದವನೂ, ಬೇರೆ ಎಲ್ಲಾ ದೇವತೆಗಳೂ, ತಾವು ತಾವು ಕಲಿತ ರೀತಿಯಲ್ಲಿ ನಮಸ್ಕರಿಸತಕ್ಕ ಪಾದಗಳುಳ್ಳವನೇ, ನಾದಭರಿತವಾದ ವೇದಸ್ವರೂಪನೇ, ನಿನ್ನ ಆಶ್ರಯವೊಂದನ್ನಲ್ಲದೆ ಬೇರೊಂದು ಆಶ್ರಯವನ್ನು ಸ್ಮರಿಸುವುದೂ ಇಲ್ಲ, ಹೇಳುವುದೂ ಇಲ್ಲ. \(೮೭\)

೯೭

ಆೞ್ವಾರರು ಹೇಳುತ್ತಾರೆ:ಭಗವಂತ, ಹಣೆಗಣ್ಣನಾದ ಪರಶಿವನೂ, ಸ್ವರ್ಗಕ್ಕೆ ಒಡೆಯನಾದ ದೇವೇಂದ್ರನೂ, ಕಮಲದ ಹೂವಿನಲ್ಲಿ ಹುಟ್ಟಿದವನಾಗಿ, ಅದರಲ್ಲಿಯೇ ಕುಳಿತು ಶ್ರೇಷ್ಠವಾದ ರೀತಿಯಲ್ಲಿ ನಿನ್ನನ್ನೇ ಕುರಿತು ತಪಸ್ಸು ಮಾಡಿದ ಚತುರ್ಮುಖ ಬ್ರಹ್ಮನೂ, ಸ್ವರ್ಗದಲ್ಲಿ ಮತ್ತು ಮೇಲಣ ಲೋಕಗಳಲ್ಲಿ ವಾಸಿಸುವ ಇತರ ಎಲ್ಲಾ ದೇವತೆಗಳೂ, ತಾವು ತಾವು ಕಲಿತ ರೀತಿಯಲ್ಲಿ ನಿನಗೆ ತಮ್ಮ ತಮ್ಮ ಭಕ್ತಿಗೌರವಗಳನ್ನು ಸಲ್ಲಿಸುತ್ತಾರೆ. ನಿನ್ನ ಪೂಜ್ಯಪಾದಗಳಿಗೆ ಎರಗುತ್ತಾರೆ. ನಾದಭರಿತವಾದ ವೇದಸ್ವರೂಪನೇ ನೀನು. ನಿನ್ನನ್ನೇ ನಾನು ಅನನ್ಯರೀತಿಯಲ್ಲಿ ಆಶ್ರಯಿಸಿದ್ದೇನೆ. ನೀನಲ್ಲದೆ ನನಗೆ ಬೇರೆ ಯಾರೂ ಆಶ್ರಯದಾತರಿಲ್ಲ. ನಾನು ಬೇರೆ ಯಾರನ್ನೂ ಸ್ಮರಿಸುವುದಿಲ್ಲ. ಯಾರ ಹೆಸರನ್ನೂ ಹೇಳುವುದಿಲ್ಲ.

ದೇವಾಧಿದೇವತೆಗಳೆಲ್ಲರೂ ನಿನ್ನನ್ನು ಆಶ್ರಯಿಸಿದ್ದಾರೆ. ಅವರನ್ನು ಎಲ್ಲ ಕಾಲಗಳಲ್ಲೂ ಎಲ್ಲ ಬಗೆಯ ಕಷ್ಟಗಳಲ್ಲೂ ರಕ್ಷಿಸುವವನುನೀನು. ಅವರ ಭಕ್ತಿಯನ್ನು ನೀನು ಸ್ವೀಕರಿಸುತ್ತೀ. ಅವರವರ ರೀತಿಯಲ್ಲಿ ಅವರು ನಿನ್ನಲ್ಲಿ ಅವರ ಭಕ್ತಿಗೌರವಗಳನ್ನು ತೋರಿಸುತ್ತಾರೆ. ಬೇರೆಬೇರೆ ರೀತಿಯವರಾದರೂ ಅವರ ನಮಸ್ಕಾರವನ್ನು ನೀನು ಆದರದಿಂದ ಸ್ವೀಕರಿಸಿ ಅವರಿಗೆ ಅನುಗ್ರಹಿಸುವಾಗ, ಸಾಮಾನ್ಯ ಮನುಷ್ಯನಾದ ನನ್ನ ರೀತಿಯ ಭಕ್ತಿಗೌರವಗಳನ್ನೂ ನೀನು ಸ್ವೀಕರಿಸಿ ನನಗೆ ಕೃಪೆಮಾಡಲಾರೆಯಾ? ಅಲ್ಪನೆಂದು ನಿರ್ಲಕ್ಷಿಸುವುದಿಲ್ಲವಷ್ಟೆ? ಕೃಪೆಮಾಡು; ನಿರ್ಲಕ್ಷಿಸಬೇಡ ಪ್ರಭೂ.

೮೮.ವೆಳ್ಳೈವೇಲೈ ವೆಱ್ ಪುನಾಟ್ಟಿ ವೆಳ್ಳೆಯಿಟ್ರರಾವಳಾಯ್

ಅಳ್ಳಲಾಕ್ಕಡೈನ್ದ ವನ್ಱು ಅರುವರೈಕ್ಕೊರಾಮೈಯಾಯ್

ಉಳ್ಳನೋಯ್ ಹಳ್ ತೀರ್ ಮರುನ್ದು ವಾನವರ್ ಕ್ಕಳಿತ್ತ, ಎಮ್

ವಳ್ಳಲಾರೈಯನ್ಱಿ ಮಟ್ರೋರ್ ದೆಯ್ವನಾನ್ ಮದಿಪ್ಪನೇ

ವೆಳ್ಳೈ ವೇಲೈ=ಬಿಳಿಯ ಕಡಲಲ್ಲಿ, ವೆಱ್ ಪು=ಬೆಟ್ಟವನ್ನು, ನಾಟ್ಟಿ=ನಾಟಿ, ವೆಳ್=ಬಿಳಿಯ, ಎಯಿಱು=ಹಲ್ಲುಗಳ, ಅರಾ=ಸರ್ಪವನ್ನು, ಅಳಾಯ್=ಹಗ್ಗವಾಗಿ ಮಾಡಿ, ಅಳ್ಳಲ್ ಆ=ಅಲೆಗಳು ಏಳುವಂತೆ, ಕಡೈನ್ದು=ಕಡೆದು, ಅನ್ಱು=ಅಂದು, ಅರು=ಅಪರೂಪವಾದ\(ಅದ್ಭುತವಾದ\), ವರೈಕ್ಕೂ=ಪರ್ವತಕ್ಕೆ, ಓರ್=ಅದ್ವಿತೀಯವಾದ, ಆಮೈ ಆಯ್=ಆಮೆಯಾಗಿ, ಉಳ್ಳ=ಏರ್ಪಟ್ಟ, ನೋಯ್ ಹಳ್=ಸಂಕಟಗಳು, ತೀರ್=ತೀರುವ, ಮರುನ್ದು=ದಿವ್ಯೌಷಧಿಯನ್ನು, ವಾನವರ್ ಕ್ಕೂ=ದೇವತೆಗಳಿಗೆ, ಅಳಿತ್ತ=ಕೊಟ್ಟ, ಎಮ್=ನಮ್ಮ, ವಳ್ಳಲಾರೈ=ಪರಮ ಉದಾರಿಯನ್ನು, ಅನ್ಱಿ=ಅಲ್ಲದೆ, ಮಟ್ರು ಓರ್ ದೆಯ್ವಮ್=ಬೇರೆ ಒಬ್ಬ ದೈವನನ್ನು, ನಾನ್=ನಾನು, ಮದಿಪ್ಪನೇ=ಪರಿಗಣಿಸುವುದಿಲ್ಲ.

೯೮

ಬಿಳಿಯ ಕಡಲಲ್ಲಿ ಬೆಟ್ಟವನ್ನು ಇಳಿಸಿ, ಬಿಳಿಯ ಹಲ್ಲುಗಳ ಸರ್ಪವನ್ನು ಹಗ್ಗವನ್ನಾಗಿ ಮಾಡಿ, ಅಲೆಗಳು ಏಳುವಂತೆ ಕಡೆದಂದು, ಆ ಅದ್ಭುತವಾದ ಪರ್ವತವನ್ನು ಎತ್ತಿಹಿಡಿಯುವುದಕ್ಕೆಂದು ಅದ್ವಿತೀಯವಾದ ಆಮೆಯಾಗಿ, ದೇವತೆಗಳಿಗೆ ಏರ್ಪಟ್ಟ ಸಂಕಟಗಳು ತೀರುವಂತೆ ಅವರಿಗೆ ದಿವ್ಯೌಷಧಿಯನ್ನು ಕೊಟ್ಟ ಪರಮ ಉದಾರಿಯನ್ನು ಅಲ್ಲದೆ ಬೇರೊಬ್ಬ ದೈವನನ್ನು ನಾನು ಪರಿಗಣಿಸುವುದಿಲ್ಲ. \(೮೮\)

ಇಲ್ಲಿ ಸಮುದ್ರ ಮಥನದ ಕತೆಯನ್ನು ಹೇಳುವುದರ ಮುಖ್ಯ ಉದ್ದೇಶ, ಭಗವಂತನ ಪರಮ ಔದಾರ್ಯವನ್ನು ತಿಳಿಸುವುದಕ್ಕಾಗಿ. ಅಸುರರಿಂದ ಹಿಂದೆ ದೇವತೆಗಳಿಗೆ ಕಡುಕಷ್ಟ ಸಂಕಟಗಳು ಒದಗಿಬಂದವು. ಅದನ್ನು ನೀಗಿಸಲು ಭಗವಂತನೇ ಬೇಕಾಯಿತು. ಭಗವಂತನ ಸಲಹೆಯಂತೆ ದೇವಾಸುರರು ಪಾಲ್ಗಡಲನ್ನು ಕಡೆಯಬೇಕಾಯಿತು. ಅದಕ್ಕೆ ಮಂದರಪರ್ವತವೇ ಕಡಗೋಲಾಯಿತು. ವಾಸುಕಿಯೆಂಬ ಸರ್ಪವೇ ಅದಕ್ಕೆ ಸುತ್ತಿದ ಹಗ್ಗ. ಮಂದರಪರ್ವತವೇನು ಸಾಮಾನ್ಯವೇ? ಅದು ಅದ್ಭುತವಾದ ಬಹಳ ಭಾರವಾದ ಪರ್ವತ\! ಅದು ಕಡಗೋಲಿನಂತೆ ಕಡಲಲ್ಲಿ ತೇಲುತ್ತಿರಬೇಕಲ್ಲ\! ಅದಕ್ಕಾಗಿ, ಭಗವಂತನೇ ಅದ್ವಿತೀಯವಾದ ಆಮೆಯಾಗಿ, ನೀರಿನಲ್ಲಿ ಪರ್ವತದ ತಳದಲ್ಲಿ ಸೇರಿ, ಅದಕ್ಕೆ ಆಸರೆಯಾಗಿದ್ದು ಕಡಲನ್ನು ಕಡೆಯುವುದಕ್ಕೆ ಸೌಕರ್ಯವನ್ನುಂಟು ಮಾಡಿದ. ಸಮುದ್ರಮಥನದಿಂದ ಹುಟ್ಟಿದ್ದು ಅಮೃತ-ದಿವ್ಯೌಷಧಿ. ಅದನ್ನು ದೇವತೆಗಳಿಗೆ ಮಾತ್ರವೇ ಒದಗಿಸಿಕೊಟ್ಟು, ಅವನನ್ನು ಅಮರರನ್ನಾಗಿಸುವುದಕ್ಕೆ ಒತ್ತಾಸೆ ಮಾಡಿದವನೂ ಭಗವಂತನೇ. ಅವನ ಔದಾರ್ಯವನ್ನು ಎಷ್ಟೆಂದು ವರ್ಣಿಸುವುದು\!

ಆೞ್ವಾರರು ಹೇಳುತ್ತಾರೆ: ಭಗವಂತ, ನಿನ್ನನನ್ನಲ್ಲದೆ ಬೇರೆ ಯಾವ ದೈವವನ್ನೂ ನಾನು ಆಶ್ರಯಿಸೆನು. ದೇವತೆಗಳನ್ನು ಹೇಗೆ ಅಮರರನ್ನಾಗಿ ಮಾಡಿ ಸಲಹಿದೆಯೋ ಅದೇ ಔದಾರ್ಯದಿಂದ ನನ್ನನ್ನೂ ಕೈಬಿಡದೆ ಉದ್ಧರಿಸು.

೮೯.ಪಾರ್ ಮಿಹುತ್ತಪಾರಮುನ್ ಒೞಿಚ್ಚುವಾನರುಚ್ಚುನನ್

ತೇರ್ ಮಿಹುತ್ತು ಮಾಯಮಾಕ್ಕಿನಿನ್ಱು ಕೊನ್ಱು ವೆನ್ಱಿಶೇರ್

ಮಾರತರ್ ಕ್ಕೂವಾನ್ ಕೊಡುತ್ತು ವೈಯಮೈವರ್ ಪಾಲತಾಮ್

ಶೀರ್ ಮಿಹುತ್ತನಿನ್ನಲಾಲೋರ್ ದೆಯ್ವಮ್ ನಾನ್ ಮದಿಪ್ಪನೇ

ಮುನ್=ಹಿಂದೆ, ಪಾರ್=ಭೂಮಿಯ ಮೇಲೆ, ಮಿಹುತ್ತ=ಬಹಳ ಹೆಚ್ಚಾದ, ಪಾರಮ್=ಭಾರವನ್ನು, ಒಳಿಚ್ಚುವಾನ್=ನಾಶಮಾಡುವುದಕ್ಕೆ, ಅರುಚ್ಚುನನ್=ಅರ್ಜುನನ, ತೇರ್=ತೇರನ್ನು, ಮಿಹುತ್ತು=ಬಹಳ ಹೆಚ್ಚಾದ, ಮಾಯಮ್=ವಿಸ್ಮಯಕಾರಕ ಕೆಲಸಗಳನ್ನು, ಆಕ್ಕಿ=ಉಂಟುಮಾಡಿ, ನಿನ್ಱು=ಇದ್ದು, ಕೊನ್ಱು=ಕೊಂದು, ವೆನ್ಱಿಶೇರ್=ಜಯಗಳಿಸುವ, ಮಾರತರ್ ಕ್ಕೂ=ಮಹಾರಥರಿಗೆ, ವಾನ್ ಕೊಡುತ್ತು=ವೀರಸ್ವರ್ಗವನ್ನು ಕೊಟ್ಟು, ವೈಯಮ್=ಭೂಮಿಯನ್ನು, ಐವರ್ ಪಾಲದು ಆಮ್=ಐವರ ಪಾಲನ್ನಾಗಿ ಮಾಡಿದ, ಶೀರ್ ಮಿಹುತ್ತ=ಅತಿಶಯವಾದ ಕೀರ್ತಿಯುಳ್ಳ, ನಿನ್=ನಿನ್ನನ್ನು, ಅಲಾಲ್=ಅಲ್ಲದೆ, ಓಎ ದೆಯ್ವಮ್=ಬೇರೆ ದೈವವನ್ನು, ನಾನ್=ನಾನು, ಮದಿಪ್ಪನೇ=ಲಕ್ಷಿಸುವುದಿಲ್ಲ.

೯೯

ಹಿಂದೆ, ಬಹಳ ಹೆಚ್ಚಿದ ಭೂಭಾರವನ್ನು ಇಳಿಸುವುದಕ್ಕಾಗಿ ಅರ್ಜುನನ ತೇರಿನಲ್ಲಿದ್ದ ಬಹಳ ಅತಿಶಯವಾದ ವಿಸ್ಮಯಕಾರಕ ಕೆಲಸಗಳನ್ನುಂಟು ಮಾಡಿ, ಕೊಂದು ಜಯಗಳಿಸುವ ಮಹಾರಥರಿಗೆ ವೀರಸ್ವರ್ಗವನ್ನು ಕೊಟ್ಟು, ಭೂಮಿಯನ್ನು ಐವರ ಪಾಲನ್ನಾಗಿ ಮಾಡಿದ ಅತಿಶಯವಾದ ಕೀರ್ತಿಯುಳ್ಳ ನಿನ್ನನ್ನಲ್ಲದೆ ಬೇರೆ ದೈವವನ್ನು ನಾನು ಲಕ್ಷಿಸುವುದಿಲ್ಲ.\(೮೯\)

ಆೞ್ವಾರರು ಹೇಳುತ್ತಾರೆ: ಭಗವಂತ, ಹಿಂದೆ ಭೂಭಾರವು ಮಿತಿಮೀರಿದಾಗ, ಅದನ್ನು ಇಳಿಸುವ ಕಾರಣದಿಂದ ನೀನು ಮಹಾಭಾರತ ಯುದ್ಧದಲ್ಲಿ ಅರ್ಜುನನಿಗೆ ಸಾರಥಿಯಾಗಿದ್ದುಕೊಂಡು, ಆಶ್ಚರ್ಯಕಾರಕ ಕೆಲಸಗಳನ್ನು ಮಾಡಿದೆ. ಅರ್ಜುನನನ್ನು ಎದುರಿಸಿ ನಿಂತ ಅತಿರಥ ಮಹಾರಥರನ್ನು ಅವರವರ ಸೈನ್ಯಗಳ ಸಮೇತವಾಗಿ ವೀರಸ್ವರ್ಗಕ್ಕೆ ಕಳುಹಿಸಿಕೊಟ್ಟೆ. ಅನಂತರ, ಭೂಮಿಯ ಒಡೆತನವನ್ನು ಪಾಂಡವರಿಗೆ ಕೊಟ್ಟೆ. ನೀನೇ ನನಗೆ ಶರಣ್ಯನು. ನೀನೇ ಗತಿ. ನಿನ್ನನ್ನು ಹೊರತು ಬೇರೆ ಯಾವ ದೈವವನ್ನೂ ನಾನು ಲಕ್ಷಿಸುವುದಿಲ್ಲ. ನನ್ನನ್ನು ಕೈಬಿಡದೆ ಕಾಪಾಡು.

೯೦.ಕುಲಙ್ಗಳಾಯವೀರಿರಣ್ಡಿಲ್ ಒನ್ಱಿಲುಮ್ ಪಿಱನ್ದಿಲೇನ್

ನಲಙ್ಗಳಾಯ ನಱ್ ಕಲೈಹಳ್ ನಾಲಿಲುಮ್ ನವಿನ್ಱಿಲೇನ್

ಪುಲಙ್ಗಳೈನ್ದುಮ್ ವೆನ್ಱಿಲೇನ್ ಪೊಱಿಯಿಲೇನ್ ಪುನಿತ, ನಿನ್

ಇಲಙ್ಗುಪಾದ ಮುನ್ಱಿ ಮಟ್ರೋರ್ ಪಟ್ರಿಲೇನೆಮ್ಮೀಶನೇ

ಕುಲಙ್ಗಳ್ ಆಯ=ಕುಲಗಳು ಆಗಿರುವ, ಈರ್ ಇರಣ್ಡಿಲ್=ನಾಲ್ಕರಲ್ಲಿ, ಒನ್ಱಲುಮ್=ಒಂದರಲ್ಲಿಯೂ, ಪಿಱನ್ದು ಇಲೇನ್=ಹುಟ್ಟಲಿಲ್ಲ, ನಲಙ್ಗಳ್ ಆಯ=ಉತ್ತಮಬೋಧನೆಗಳಾದ, ನಲ್=ಒಳ್ಳೆಯ, ಕಲೈಹಳ್=ವಿದ್ಯೆಯಾದ, ನಾಲಿಲುಮ್=ನಾಲ್ಕು ವೇದಗಳಲ್ಲೂ, ನವಿನ್ಱು ಇಲೇನ್=ಪರಿಣತನಲ್ಲ \(ಅಭ್ಯಾಸ ಮಾಡಿದವನಲ್ಲ\), ಪುಲನ್ ಹಳ್=ಇಂದ್ರಿಯಗಳು, ಐನ್ದುಮ್=ಐದನ್ನೂ, ವೆನ್ಱು ಇಲೇನ್=ಜಯಿಸಿಲ್ಲ, ಪೊಱಿ ಇಲೇನ್=ವಿವೇಕವಿಲ್ಲ, ಪುನಿತ=ಪರಿಶುದ್ಧನೇ, ನಿನ್=ನಿನ್ನ, ಇಲಙ್ಗು=ಬೆಳಗುವ, ಪಾದಮ್=ಪಾದಗಳನ್ನು, ಅನ್ಱಿ=ಹೊರತು, ಮಟ್ರು ಓರ್=ಬೇರೊಂದು, ಪಟ್ರು ಇಲೇನ್=ಆಶ್ರಯವಿಲ್ಲದವನು ನಾನು, ಎಮ್ ಈಶನೇ=ನಮ್ಮ ಪ್ರಭುವೇ.

ನಾಲ್ಕು ಕುಲಗಳಲ್ಲಿ ಒಂದರಲ್ಲಿಯೂ ನಾನು ಹುಟ್ಟಲಿಲ್ಲ. ಶ್ರೇಷ್ಠವಾದ ಬೋಧನೆಯೂ ಒಳ್ಳೆಯ ವಿದ್ಯೆಯೂ ಆದ ನಾಲ್ಕು ವೇದಗಳಲ್ಲಿ ಅಭ್ಯಾಸ ಮಾಡಿದವನಲ್ಲ. ಐದು ಇಂದ್ರಿಯಗಳನ್ನೂ ಜಯಿಸಲಿಲ್ಲ. ವಿವೇಕವನ್ನು ಪಡೆದಿಲ್ಲ. ಪುನೀತನೇ, ನಿನ್ನ ಬೆಳಗುವ ಪಾದಗಳು ಹೊರತು ಬೇರೊಂದು ಆಶ್ರಯವನ್ನು ನಾನು ಪಡೆದಿಲ್ಲ, ನಮ್ಮ ಪ್ರಭುವೇ. \(೯೦\)

ಭಗವಂತನನ್ನು ಆಶ್ರಯಿಸುವುದಕ್ಕೆ ಜಾತಿ, ಕುಲ,ವರ್ಣ,ಆಶ್ರಮಗಳ ಆವಶ್ಯಕತೆಯಿದೆಯೇ? ವೇದಗಳನ್ನೂ ಶಾಸ್ತ್ರಗಳನ್ನೂ ಚೆನ್ನಾಗಿ ಅಭ್ಯಾಸ ಮಾಡಬೇಕೇ? ಇಂದ್ರಿಯಗಳನ್ನು ಜಯಿಸಬೇಕೇ? ಮನಸ್ಸನ್ನು ಏಕಾಗ್ರಗೊಳಿಸಬೇಕೇ? ತಪಸ್ಸನ್ನಾಚರಿಸಬೇಕೇ? ಹೀಗೆ ಪ್ರಶ್ನೆಗಳು ವಿಧವಿಧವಾಗಿ ಮೂಡಿಬರುತ್ತವೆ. ಅದು ಸಹಜವೇ. ಆೞ್ವಾರರು ಈ ಪಾಶುರದಲ್ಲಿ ಹೇಳಿರುವುದು ಈ ಪ್ರಶ್ನೆಗಳಿಗೆಲ್ಲ ಸಮಂಜಸವಾದ ಉತ್ತರವಾಗಬಹುದೇ?

೧೦೦

ಆೞ್ವಾರರು ಹೇಳುತ್ತಾರೆ: ಪ್ರಭುವೇ, ನನಗೆ ಕುಲವಿಲ್ಲ, ಬ್ರಾಹ್ಮಣ,ಕ್ಷತ್ರಿಯ, ವೈಶ್ಯ,ಶೂದ್ರ ಎಂಬ ನಾಲ್ಕು ವರ್ಣಗಳು, ಗುಣಕರ್ಮಗಳಿಗೆ ಅನುಗುಣವಾಗಿ ಸೃಷ್ಟಿಯಾದವು ಮತ್ತು ಪುರಾತನ ಕಾಲದಿಂದಲೂ ನಡೆದು ಬಂದವು. ಆದರೆ, ನಾನು ಯಾವ ವರ್ಣದಲ್ಲೂ ಹುಟ್ಟಲಿಲ್ಲ. ನನ್ನ ಜನ್ಮದಿಂದಲೂ, ಹುಟ್ಟಿದ ವರ್ಣದಿಂದಲೂ ಯಾವ ಸಂಸ್ಕಾರವೂ ನನಗೆ ಬಂದಿಲ್ಲ. ಬೋಧನೆಯಲ್ಲಿ ಅತಿಶ್ರೇಷ್ಠವಾದದ್ದೂ, ವಿದ್ಯೆಗಳಲ್ಲಿ ಅತ್ಯುತ್ತಮವಾದ ಆತ್ಮವಿದ್ಯೆಯನ್ನು ಬೋಧಿಸುವುದೂ ಆದ ವೇದಗಳನ್ನು ಅಭ್ಯಾಸ ಮಾಡಿಲ್ಲ. ನಾನು ಇಂದ್ರಿಯಗಳನ್ನು ಜಯಿಸಿ ಜಿತೇಂದ್ರಿಯನೆನೆಸಿಕೊಂಡಿಲ್ಲ. ನನಗೆ ವಿವೇಕವಿಲ್ಲ. ಪರಮಪವಿತ್ರವಾದ ಬೆಳಗುವ ನಿನ್ನ ಪಾದಗಳ ಹೊರತು ನನಗೆ ಬೇರೆ ಆಶ್ರಯವೇ ಇಲ್ಲ. ಪುನೀತನೇ, ನೀನೇ ನನ್ನನ್ನು ಕೈಬಿಡದೆ ಕಾಪಾಡಬೇಕು.

“ಸ್ವಾಮೀ, ನೀನೇ ಗತಿ” ಎಂದು ಭಕ್ತಿಯಿಂದ ಭಗವಂತನ ಪಾದಗಳನ್ನು ದೃಢವಾಗಿ ಆಶ್ರಯಿಸಿದರೆ ಸಾಕು\! ಭಗವಂತನನ್ನು ಪಡೆಯಲು ಅದೊಂದೇ ಅತಿಸುಲಭವಾದ ಉಪಾಯ\!

“ಪೊಱಿ”- ಎಂಬುದಕ್ಕೆ “ಗುರುತು, ಚಿಹ್ನೆ, ಲಾಂಛನ, ಅದೃಷ್ಟ, ಇಂದ್ರಿಯಗಳು, ಇಂದ್ರಿಯ ವಿಷಯಗಳು, ಮನಸ್ಸು, ವಿವೇಕ, ಅರಿವು, ಸಾಧನ, ಕಿರೀಟ, ಭಾಗ್ಯ, ಪೂರ್ವಾರ್ಜಿತ ಕರ್ಮ”-ಎಂದೆಲ್ಲ ಅರ್ಥವಾಗುತ್ತದೆ. ಅವುಗಳಲ್ಲಿ ಒಂದನ್ನು ಅರ್ಥಕ್ಕಾಗಿ ಆರಿಸಿಕೊಳ್ಳಲಾಗಿದೆ.

೯೧.ಪಣ್ಣುಲಾವು ಮೆನ್ ಮೊೞಿಪ್ಪಡೈತ್ತಡಙ್ಗಣಾಳ್ ಪೊರುಟ್ಟು

ಎಣ್ಣಿಲಾವರಕ್ಕರೈ ನೆರುಪ್ಪಿನಾಲ್ ನೆರುಕ್ಕಿನಾಯ್

ಕಣ್ಣಲಾಲೋರ್ ಕಣ್ಣಿಲೇನ್ ಕಲನ್ದ ಶುಟ್ರಮಟ್ರಿಲೇನ್

ಎಣ್ಣಿಲಾದ ಮಾಯನಿನ್ನೈ ಎನ್ನುಳ್ ನೀಕ್ಕಲೆನ್ಱುಮೇ

ಪಣ್=ಹಣ್ಣು, ಉಲಾವು=ಕೂಡಿರುವ, ತುಂಬಿರುವ, ಮೆಲ್=ಮೃದುವಾದ, ಮೊೞಿ=ಮಾತಿನ, ಪಡೈ=ಆಯುಧದಂತೆ ಹೊಳೆಯುವ, ತಡಮ್=ವಿಶಾಲವಾದ, ಕಣಾಳ್=ಕಣ್ಣಿನವಳಾದ, ಪೊರುಟ್ಟು=ದೇವಿಗಾಗಿ, ಎಣ್ ಇಲಾ=ಎಣಿಕೆಯಿಲ್ಲದ, ಅರಕ್ಕರೈ=ರಾಕ್ಷಸರನ್ನು , ನೆರುಪ್ಪಿನಾಲ್=ಬಾಣಗಳ ಬೆಂಕಿಯಿಂದ \(ಬೇಗೆಯಿಂದ\), ನೆರುಕ್ಕಿನಾಯ್=ಕಡಿದು ಹಾಕಿದವನೇ, ಕಣ್=ನಿನ್ನ ಕೃಪಾದೃಷ್ಟಿ, ಅಲಾಲ್=ಅಲ್ಲದೆ, ಓರ್ ಕಣ್ =ಬೇರೊಂದು ನೋಟವನ್ನು, ಇಲೇನ್=ಇಲ್ಲದವನಾಗಿದ್ದೇನೆ, ಕಲನ್ದ=ಕೂಡಿಕೊಂಡಿರುವ, ಶುಟ್ರು=ಆಸಕ್ತಿಗಳು, ಮಟ್ರು=ಬೇರೆ ಯಾವುದೂ, ಇಲೇನ್=ಇಲ್ಲದವನಾಗಿದ್ದೇನೆ, ಎಣ್=ಎಣಿಕೆ ಇಲಾದ=ಇಲ್ಲದ, ಮಾಯ=ಮಾಯೆಯುಳ್ಳವನೇ, ನಿನ್ನೈ=ನಿನ್ನನ್ನು, ಎನ್ಱುಮೇ=ಎಂದೆಂದಿಗೂ, ಎನ್ನುಳ್=ನನ್ನ ಮನದಿಂದ, ನೀಕ್ಕಲ್=ಅಗಲಿಸಬೇಡ.

ರಸಭರಿತವಾದ ಮೃದುನುಡಿಯ, \(ಆಯುಧದಂತೆ\) ಹೊಳೆಯುವ ವಿಶಾಲವಾದ ಕಣ್ಣುಗಳುಳ್ಳ ದೇವಿಗಾಗಿ ಎಣಿಕೆಯಿಲ್ಲದಷ್ಟು ರಾಕ್ಷಸರನ್ನು ಬಾಣಗಳ ಬೇಗೆಯಿಂದ ಕತ್ತರಿಸಿ \(ಸುಟ್ಟು\)ಹಾಕಿದವನೇ, ನಿನ್ನ ಕೃಪಾದೃಷ್ಟಿಯ ಹೊರತು ನಾನು ಬೇರೊಂದು ನೋಟವನ್ನು ಅರಿಯೆನು. ನಿನ್ನನ್ನು ಹೊರತು ಮನಸ್ಸಿನಲ್ಲಿ ಕೂಡಿಕೊಂಡಿರುವ ಆಶೆ ಆಸಕ್ತಿಗಳು ಬೇರೆ ಯಾವುದನ್ನೂ ಅರಿಯೆನು. ಅಸಂಖ್ಯಾತವಾದ ಮಾಯೆಯನ್ನುಳ್ಳವನೇ ನಿನ್ನನ್ನು ನನ್ನ ಮನದಿಂದ ಎಂದೆಂದಿಗೂ ಅಗಲಿಸಬೇಡ. \(೯೧\)

೧೦೧

ಆೞ್ವಾರರು ಹೇಳುತ್ತಾರೆ: ಭಗವ್ತ, ನಿನ್ನ ಕೃಪೆಗೆ ಪಾತ್ರರಾದವರು ಯಾರೇ ಆಗಲಿ, ಅವರ ದುಃಖಸಂಕಟಗಳನ್ನು ತಪ್ಪದೆ ನೀಗಿಸುವವನು ನೀನು. ಹಿಂದೆ, ನೀನು ರಾಮಾವತಾರಿಯಾದಾಗ ರಾವಣನಿಂದ ಕದ್ದೊಯ್ಯಲ್ಪಟ್ಟವಳಾಗಿ, ನಿನ್ನನ್ನಗಲಿ ರಾವಣನ ಸೆರೆವಾಸವನ್ನು ಅನುಭವಿಸುತ್ತಾ ಕಡುದುಃಖಪಡುತ್ತಿದ್ದ ಸೀತಾದೇವಿಯ ಸಂಕಟವನ್ನು ನೀಗಿಸುವುದಕ್ಕಾಗಿ, ನೀನು ಎಣಿಕೆಯಿಲ್ಲದಷ್ಟು ಮಂದಿ ರಾಕ್ಷಸರನ್ನು ಕೊಂದುಹಾಕಿದೆಯಲ್ಲ\! ನಿನ್ನ ಕೃಪೆ ಅಪಾರವಾದದ್ದು. ನನ್ನ ಮೇಲೆಯೂ ನಿನ್ನ ಕೃಪಾದೃಷ್ಟಿಯನ್ನು ಬೀರಿದ್ದೀ. ನಿನ್ನ ಕಟಾಕ್ಷ ನನ್ನ ಮೇಲಿದೆ ಎಂಬುದು ನನಗೆ ಗೊತ್ತಿದೆ. ಅದೊಂದೇ ನನಗೆ ತಿಳಿದಿರುವ ನೋಟ\! ನಿನ್ನನ್ನು ಬಿಟ್ಟು ನನಗೆ ಬೇರೆ ಯಾವ ಆಶೋತ್ತರಗಳೂ ಇಲ್ಲ. ನನ್ನ ಮನಸ್ಸಿನಲ್ಲಿ ನೀನೊಬ್ಬನೇ ತುಂಬಿರುವುದು. ನಿನ್ನ ಮಾಯೆಯನ್ನು ಹೇಳಲು ಸಾಧ್ಯವೇ ಇಲ್ಲ. ನನ್ನ ಮೇಲೆಯೂ ಅದನ್ನು ಬೀರಿನನ್ನಿಂದ ನೀನು ಅಗಲಬೇಡ. ಕೃಪೆಮಾಡಿ ನನ್ನ ಮನದಿಂದ ಅಗಲಿ ಹೋಗಬಾರದೆಂದು ಪ್ರಾರ್ಥಿಸುತ್ತೇನೆ.

೯೨.ವಿಡೈಕ್ಕೂಲಙ್ಗಳೇೞಡರ್ ತ್ತು ವೆನ್ಱಿವೇಱ್ ಕಣ್ ಮಾದರಾರ್

ಕಡಿಕ್ಕಲನ್ದದೇಳ್ ಪುಣರ್ ನ್ದ ಕಾಲಿಯಾಯ ವೇಲೈನೀರ್

ಪಡೈತ್ತಡೈತ್ತದಿಱ್ ಕಿಡನ್ದು ಮುನ್ ಕಡೈನ್ದು ನಿನ್ಱನಕ್ಕೂ

ಅಡೈಕ್ಕಲಮ್ ಪುಹುನ್ದವೆನ್ನೈ ಅಂಜಲೆನ್ನವೇಣ್ಡುಮೇ

ವಿಡೈ=ವೃಷಭಗಳ, ಕುಲಙ್ಗಳ್=ಬಗೆಗಳ, ಏೞ್=ಏಳನ್ನೂ, ಅಡರ್ ತ್ತು=ಅಡಗಿಸಿ, ವೆನ್ಱಿ=ಜಯಿಸಿದ, ವೇಲ್=ವೇಲಾಯುಧದಂತೆ ವಿಶಾಲವಾದ, ಕಣ್=ಕಣ್ಣುಗಳುಳ್ಳ, ಮಾದರಾರ್=ಸುಂದರಿಯ, ಕಡಿ ಕಲನ್ದ ತೋಳ್=ಸೊಂಟಕ್ಕೆ ಕೂಡಿಸಿ ತೋಳನ್ನು, ಪುಣರ್ ನ್ದ=ಬಂಧಿಸಿದ, ಕಾಲಿಯಾಯ=ಗೋಪಾಲನೇ, ವೇಲೈನೀರ್=ಕಡಲಿನ ನೀರನ್ನು, ಪಡೈತ್ತು=ಸೃಷ್ಟಿಸಿ, ಅಡೈತ್ತು=ಅದನ್ನು ಅಡಗಿಸಿ, ಅದಿಲ್ ಕಿಡನ್ದು=ಅದರಲ್ಲಿ ಪವಡಿಸಿ, ಮುನ್=ಹಿಂದೆ, ಕಡೈನ್ದು=ಕಡೆದ, ನಿನ್ ತನಕ್ಕೂ=ನಿನಗೆ, ಅಡೈಕ್ಕಲಮ್=ಶರಣು, ಪುಹುನ್ದ=ಹೊಕ್ಕಿರುವ, ಎನ್ನೈ=ನನ್ನನ್ನು, ಅಂಜಲ್=ಅಂಜದಿರು, ಎನ್ನವೇಣ್ಡುಮೇ=ಎನ್ನಲೇಬೇಕು.

ಬಗೆಬಗೆಯ ಏಳು ವೃಷಭಗಳನ್ನೂ ಅಡಗಿಸಿ, ವೇಲಾಯುಧದಂತೆ ವಿಶಾಲವಾದ ಕಣ್ಣುಗಳುಳ್ಳ ಸುಂದರಿಯನ್ನು ಜಯಿಸಿ, ಅವಳ ಸೊಂಟಕ್ಕೆ ತೋಳನ್ನು ಕೂಡಿಸಿ \(ಪ್ರೇಮದಿಂದ\) ಬಂಧಿಸಿದ ಗೋಪಾಲನೇ, ಬಹಳ ಹಿಂದೆ ಕಡಲಿನ ನೀರನ್ನು ಮೊದಲು ಸೃಷ್ಟಿಸಿ, ಅದನ್ನೇ ಅಡಗಿಸಿ, ಅದರಲ್ಲಿ ಪವಡಿಸಿ, ಅದನ್ನುಕಡೆದ ನಿನಗೆ ಶರಣು ಹೊಕ್ಕಿರುವ ನನ್ನನ್ನು ಅಂಜಬೇಡ ಎನ್ನಲೇಬೇಕು. \(೯೨\)

ಆೞ್ವಾರರು ಹೇಳುತ್ತರೆ: ಭಗವಂತ, ನೀನು ಕೃಷ್ಣಾವತಾರಿಯಾದಾಗ, ಸತ್ಯೆ ಎಂಬ ಒಬ್ಬ ಸುಂದರಿಗೋಸ್ಕರ ಬಗೆಬಗೆಯ ಏಳು ಗೂಳಿಗಳನ್ನು ಒಬ್ಬನೇ ನಿಂತು ಅಡಗಿಸಿದೆ. ಅವುಗಳನ್ನು ಅಡಗಿಸಿದ್ದರ ಫಲವಾಗಿ, ಸಾಹಸದ ಫಣವಾಗಿದ್ದ

೧೦೨

ಸತ್ಯೆಯನ್ನೇ ಮದುವೆಯಾದೆ. ಅವಳನ್ನು ನಿನ್ನ ಅಷ್ಟಮಹಿಷಿಯರಲ್ಲಿ ಒಬ್ಬಳನ್ನಾಗಿ ಮಾಡಿಕೊಂಡೆ.

ಸೃಷ್ಟಿಯ ಆದಿಯಲ್ಲಿ ನೀನು ಮೊಟ್ಟಮೊದಲು ಸೃಷ್ಟಿಸಿದ್ದು ಕಡಲಿನ ನೀರನ್ನು. 

ಶ್ರೀರಾಮನಾಗಿ ನೀನು ಬಂದಾಗ, ಅದೇ ಕಡಲು ನಿನ್ನನ್ನುಲಕ್ಷಿಸದೆ ಹೋದದ್ದರಿಂದ, ನೀನೇ ಅದಕ್ಕೆ ಸೇತುವೆ ಕಟ್ಟಿ ಅದನ್ನು ಅಡಗಿಸಿದೆ. ಪ್ರಳಯದ ನಂತರ ಕಡಲಿನಲ್ಲೇ ನೀನು ಪವಡಿಸಿದೆ. ಅದೇ ಕಡಲನ್ನು ಕಡೆದು ದೇವತೆಗಳಿಗೆ ಅಮೃತವನ್ನು ಒದಗಿಸಿಕೊಟ್ಟೆ.

ಭಗವಂತ, ನೀನು ಅದ್ವಿತೀಯ ಸಮರ್ಥನು. ನಿನ್ನಲ್ಲಿ ಶರಣು ಬಂದಿದ್ದೇನೆ. ನೀನು ನನಗೆ ಅಭಯವನ್ನು ನೀಡಲೇಬೇಕು. “ಅಂಜದಿರು, ನಾನಿದ್ದೇನೆ ನಿನಗೆ ರಕ್ಷಕನಾಗಿ”ಎಂದು ಹೇಳಿ ನನ್ನೆದೆಯಲ್ಲಿ ಧೈರ್ಯವನ್ನು ತುಂಬಲೇಬೇಕು.

೯೩.ಶುರುಮ್ ಪರಙ್ಗು ತಣ್ಡುೞಾಯ್ ತುದೈನ್ದಲರ್ ನ್ದ ಪಾದಮೇ

ವಿರುಮ್ಬಿ ನಿನ್ಱಿಱೈಂಜುವೇಱ್ ಕು ಇರಙ್ಗರಙ್ಗವಾಣನೇ

ಕರುಮ್ಬಿರುನ್ದ ಕಟ್ಟಿಯೇ ಕಡಱ್ ಕಿಡನ್ದಕಣ್ಣನೇ

ಇರುಮ್ಬರಙ್ಗವೆಂಜರನ್ದುರನ್ದ ವಿಲ್ಲಿರಾಮನೇ

ಶುರುಮ್ಬು=ದುಂಬಿಗಳು, ಅರಙ್ಗು=ಮುತ್ತುತ್ತಿರುವ, ತಣ್=ಹಿತಕರವಾದ, ತುೞಾಯ್=ತುಲಸಿಯನ್ನು, ತುದೈನ್ದು=ಒತ್ತಾಗಿ ಕೂಡಿಕೊಂಡು, ಅಲರ್ ನ್ದ=ಅರಳಿರುವ, ಪಾದಮೇ=ತಿರುವಡಿಗಳನ್ನೇ, ವಿರುಮ್ಬಿ=ಆಶೆಯಿಂದ, ನಿನ್ಱು=ಕೂಡಿ, ಇಱೈಂಜವೇಱ್ ಕು=ಸ್ತುತಿಸಿ ನಮಸ್ಕರಿಸುವವರಲ್ಲಿ, ಇರಙ್ಗು=ಕೃಪೆದೋರು, ಅರಙ್ಗವಾಣನೇ=ದೇವಾಲಯದಲ್ಲಿ ವಾಸಿಸುವವನೇ, ಕರುಮ್ಬು=ಕಬ್ಬಿನಲ್ಲಿ, ಇರುನ್ದ=ಇರುವ ರಸದ, ಕಟ್ಟಿಯೇ=ಉಂಡೆಯೇ, ಕಡಲ್=ಕಡಲಲ್ಲಿ, ಕಿಡನ್ದ=ಪವಡಿಸಿದ, ಕಣ್ಣನೇ=ವಿಲಕ್ಷಣವಾದ ಸ್ವಾಮಿಯೇ, ಇರುಮ್ಬು=ಕಬ್ಬಿಣದ ಹಾಗೆ \(ಇರುವವರನ್ನು\)ಅರಙ್ಗ=ಅಳಿಯುವಂತೆ, ವೆಮ್=ತೀಕ್ಷ್ಣವಾದ, ಶರಮ್=ಬಾಣಗಳನ್ನು, ತುರನ್ದ=ಪ್ರಯೋಗಿಸಿದ, ವಿಲ್=ಧನುರ್ಧಾರಿಯಾದ \(ಬಿಲ್ಲಿನ\), ಇರಾಮನೇ=ಶ್ರೀರಾಮನೇ\!

ದುಂಬಿಗಳು ಮುತ್ತುತ್ತಿರುವ ತಂಪಾದ ತುಲಸಿಯನ್ನು ಒತ್ತಾಗಿ ಕೂಡಿಸಿಕೊಂಡು ಅರಳಿರುವ \(ನಿನ್ನ\)ತಿರುವಡಿಗಳನ್ನೇ ಆಶೆಯಿಂದ ಸ್ತುತಿಸಿ ನಮಸ್ಕರಿಸುವವರಲ್ಲಿ ಕೃಪೆತೋರು, ದೇವಾಲಯವಾಸಿಯೇ, ಕಬ್ಬಿನ ರಸದ ಉಂಡೆಯೇ, ಕಡಲಲ್ಲಿ ಪವಡಿಸಿದ ವಿಲಕ್ಷಣಸ್ವರೂಪನೇ, ಕಬ್ಬಿಣದ ಹಾಗೆ ಇರುವ ರಾಕ್ಷಸರು ಅಳಿಯುವಂತೆ ತೀಕ್ಷ್ಣವಾದ ಬಾಣಗಳನ್ನು ಪ್ರಯೋಗಿಸಿದ ಬಿಲ್ಲಿನ ಶ್ರೀರಾಮನೇ\! \(೯೩\)

ಆೞ್ವಾರರು ಹೇಳುತ್ತಾರೆ: ದುಂಬಿಗಳು ಮುತ್ತುತ್ತಿರುವಂಥ, ಸುಗಂಧದಿಂದ ತುಂಬಿದ, ನಿನಗೆ ಬಹಳ ಇಷ್ಟವಾದ ತುಲಸಿಯಿಂದ ನಿನ್ನ ದಿವ್ಯವಾದ ಪಾದಕಮಲಗಳನ್ನು ಆಶ್ರಯಿಸಿ, ಅರ್ಚಿಸಿ, ಪೂಜಿಸಿ,ನಮಸ್ಕರಿಸುವವರಿಗೆ ನೀನು ಕೃಪೆದೋರುತ್ತೀ. ಭಕ್ತರಿಗೆ ಕೃಪೆದೋರಲೆಂದೇ ನೀನು ದೇವಾಲಯದಲ್ಲಿ ನೆಲಸಿದ್ದೀ. ನೀನು ಬೆಲ್ಲದ ಉಂಡೆಯಂತೆ ಮಧುರವಾಗಿ ಸುಲಭವಾಗಿ ಕರಗತಕ್ಕವನು. ಕಡಲಿನ ಬಣ್ಣವನ್ನೇ ತಳೆದು ಆ ಕಡಲಿನಲ್ಲಿಯೇ ಪವಡಿಸುವ

೧೦೩

ವಿಲಕ್ಷಣಸ್ವರೂಪನು ನೀನು. ಶ್ರೀರಾಮನಾಗಿ ಅವತರಿಸಿದ ನೀನು ಕಬ್ಬಿಣದಂತೆ ಕಠಿಣರೂ, ಬಲಿಷ್ಠರೂ, ಪರಾಕ್ರಮಿಗಳೂ ಆದ ರಾಕ್ಷಸರನ್ನೆಲ್ಲಾ ನಿನ್ನ ಕ್ರೂರವಾದ ಹರಿತವಾದ ಬಾಣಗಳಿಂದ ನಾಶಪಡಿಸಿದ ಅಮಿತಪರಾಕ್ರಮಿ ನೀನು. ನಿನ್ನ ಇತರ ಭಕ್ತರಿಗೆ ನೀನು ಹೇಗೆ ನಿನ್ನ ಕೃಪಾಶ್ರಯವನ್ನು ದಯೆ ನೀಡಿದೆಯೋ ಹಾಗೆಯೇ ನಿನ್ನ ವಿನಮ್ರಪಾದಸೇವೆಕನಾದ ನನಗೂ ಅದೇ ಕೃಪಾಶ್ರಯವನ್ನುಕರುಣಿಸು ಪ್ರಭೂ.

೯೪.ಊನಿನ್ ಮೇಯವಾವಿನೀ ಉಱಕ್ಕಮೋಡುಣರ್ ಚ್ಚಿನೀ

ಆನಿನ್ ಮೇಯವನ್ದು ನೀ ಅವಟ್ರುಣಿನ್ಱತೂಯ್ ಮೈ ನೀ

ವಾನಿನೋಡು ಮಣ್ಣುನೀ ವಳಙ್ಗಡಱ್ ಪಯನು ನೀ

ಯಾನುನೀ ಯದನ್ಱಿ ಯೆಮ್ ಪಿರಾನುಮ್ ನೀಯಿರಾಮನೇ

ಊನಿನ್=ಶರೀರದಲ್ಲಿ,, ಮೇಯ=ಪೋಷಣೆಗೊಳ್ಳುವ, ಆವಿ=ಉಸಿರೂ\(ಪ್ರಾಣವೂ\) ನೀ=ನೀನು, ಉಱಕ್ಕಮೋಡು=ನಿದ್ದೆಯೊಡನೆ, ಉಣರ್ ಚ್ಚಿ=ಎಚ್ಚರವೂ, ನೀ=ನೀನು, ಆನಿನ್=ಹಸುಗಳಲ್ಲಿ, ಮೇಯ=ಪೋಷಣೆಗೊಳ್ಳುವ, ಐನ್ದುಮ್=ಐದು ವಸ್ತುಗಳೂ, ನೀ=ನೀನು, ಅವಟ್ರುಳ್=ಅವುಗಳಲ್ಲಿನ, ತೂಯ್ ಮೈ=ಪರಿಶುದ್ಧತೆ, ನೀ=ನೀನು, ವಾನಿನೋಡು=ಆಕಾಶದೊಂದಿಗೆ, ಮಣ್ಣು=ಭೂಮಿಯೂ, ನೀ=ನೀನು, ವಳಮ್-ನೀರಿನಿಂದ ತುಂಬಿದ, ಕಡಲ್=ಕಡಲೂ, ಪಯನ್=ಅದರ ರಸತ್ವವೂ, ನೀ=ನೀನು, ಯಾನುಮ್=ನಾನೂ ಸಹ, ನೀ=ನೀನು, ಅದು ಅನ್ಱಿ-ಅದೂ ಅಲ್ಲದೆ, ಎಮ್=ನಮ್ಮ, ಪಿರಾನುಮ್=ಸ್ವಾಮಿಯೂ, ನೀ=ನೀನು, ಇರಾಮನೇ=ರಾಮನೇ\!



ಶ್ರೀರಾಮನೇ, ಶರೀರದಲ್ಲಿ ಪೋಷಣೆಗೊಳ್ಳುವ ಉಸಿರೂ ನೀಣು, ನಿದ್ದೆಯೊಡನೆ ಎಚ್ಚರವೂ ನೀನು, ಹಸುವಿನಲ್ಲಿ ಒದಗುವ ಐದು ವಸ್ತುಗಳೂ ನೀನು, ಆ ವಸ್ತುಗಳಲ್ಲಿರುವ ಪಾರಿಶುದ್ಧ್ಯವೂ ನೀನು, ಆಕಾಶದೊಡನೆ ಭೂಮಿಯೂ ನೀನು, ಕಡಲಿನ ನೀರೂ ಅದರ ರಸವೂ ನೀನು, ನಾನೂ ಸಹ ನೀನು, ಅದೂ ಅಲ್ಲದೆ, ನಮ್ಮ ಸ್ವಾಮಿಯೂ ನೀನು\!\(೯೪\)



ಆೞ್ವಾರರು ಹೇಳುತ್ತಾರೆ: ಭಗವಂತ, ಪಂಚಭೂತಗಳಿಂದಾದ ದೇಹವು ನೀನೇ. ಆ ದೇಹದಲ್ಲಿದ್ದುಕೊಂಡು ಅದನ್ನು ಪೋಷಿಸುವ ಉಸಿರೂ, ಎಂದರೆ, ಪ್ರಾಣವಾಯುವೂ ನೀನೇ. ಪ್ರಾಣಿಗಳ ಅವಸ್ಥೆಗಳಲ್ಲಿ ನಿದ್ದೆಯೂ ನೇನೇ, ಎಚ್ಚರಿಕೆಯೂ ನೀನೇ. ಹಸುಗಳಲ್ಲಿ ಉತ್ಪತ್ತಿಯಾಗುವ ಶುದ್ಧಿಮಾಡುವ ಐದು ವಸ್ತುಗಳೂ ನೀನೇ. ಮತ್ತು ಆ ವಸ್ತುಗಳು ಉಂಟುಮಾಡುವ ಶುದ್ಧಿಯೂ ನೀನೇ. ಪಂಚಭೂತಗಳಲ್ಲಿ ಬಾನೂನೀನೇ, ಮಣ್ಣೂ ನೀನೇ. ಕಡಲಿನ ನೀರೂ ನೀನೇ. ಪಂಚಭೂತಗಳೆಲ್ಲವೂ ನೀನೇ. ನೀರಿನ ಗುಣವಾದ ರಸವೂ ನೀನೇ. ಪಂಚಭೂತಗಳ ಗುಣಗಳೂ ನೀನೇ. ನಾನೂ ನೀನೇ. ನನ್ನ ಸ್ವಾಮಿಯೂ ನೀನೇ.



ಸೃಷ್ಟಿಯೆಲ್ಲವೂ ಭಗವಂತನೇ. ಸೃಷ್ಟಿಯ ಒಂದೊಂದು ವಸ್ತುವೂ ಅವನೇ. ಅದರಲ್ಲಿ ಅಡಗಿದ್ದು ಅದನ್ನು ನಿರ್ವಹಿಸುವವನೂ ಅವನೇ. ಪ್ರಕೃತಿಯೂ ಅವನೇ, ಪುರುಷನೂ ಅವನೇ. ಕ್ಷೇತ್ರವೂ ಅವನೇ, ಕ್ಷೇತ್ರಜ್ಞನೂ ಅವನೇ. ವಸ್ತುವೂ ಅವನೇ, ಅದರ ಗುಣವೂ ಅವನೇ.



ಪರಸ್ಪರ ವಿರುದ್ಧ ಗುಣಗಳಾದ ನಿದ್ದೆ ಎಚ್ಚರಗಳು ಒಂದನ್ನೊಂದು ಹೊಂದಿಕೊಂಡಿರುವ ಹಾಗೆ ನಿರ್ವಹಿಸುವವನು ಭಗವಂತನೇ. ಆ ಅವಸ್ಥೆಗಳೂ ಅವನೇ.

ಹಸುವಿನಲ್ಲಿ ಉತ್ಪತ್ತಿಯಾಗುವುದು ಹಾಲು,ಮೊಸರು,ತುಪ್ಪ, ಗಂಜಳ,ಸಗಣಿ



೧೦೪

ಈ ಐದು ವಸ್ತುಗಳನ್ನು ತಕ್ಕ ರೀತಿಯಲ್ಲಿ ಶಾಸ್ತ್ರವಿಧಿಯಂತೆ ಮಂತ್ರಪೂರಿತವಾಗಿ ಬೆರೆಸಿದರೆ, ಅದು "ಪಂಚಗವ್ಯ"ಎಂದು ಆಗುತ್ತದೆ. ದೇಹಶುದ್ಧಿಗಾಗಿ, ಪಾಪ ಪರಿಹಾರಕ್ಕಾಗಿ ಪಂಚಗವ್ಯವನ್ನು ತೆಗೆದುಕೊಳ್ಳುತ್ತಾರೆ. ಪಂಚಗವ್ಯದ ವಸ್ತುಗಳೆಲ್ಲವೂ ಭಗವಂತನೇ, ಅವುಗಳ ಶುದ್ಧಿಕಾರಕ ಗುಣವೂ ಭಗವಂತನೇ.



ನೆಲ,ನೀರು,ಬೆಂಕಿ,ಗಾಳಿ,ಬಾನು- ಇವು ಪಂಚಭೂತಗಳು. ಗಂಧ,ರಸ,ರೂಪ,ಸ್ಪರ್ಶ, ಶಬ್ದ-ಇವು ಕ್ರಮವಾಗಿ ಆ ಪಂಚಭೂತಗಳ ಗುಣಗಳು. ಆ ಪಂಚಭೂತಗಳೂ ಅವುಗಳ ಗುಣಗಳೂ ಭಗವಂತ.



"ನಾನು" ಎಂದರೆ "ಆತ್ಮ". "ನನ್ನ ಸ್ವಾಮಿ"ಎಂದರೆ "ಪರಮಾತ್ಮ". ಪರಮಾತ್ಮನ ಒಂದು ಅಂಶವೇ ಆತ್ಮ. ಆದ್ದರಿಂದ, "ನಾನು" ಮತ್ತು "ನನ್ನ ಸ್ವಾಮಿ" ಎರಡೂ ಭಗವಂತನೇ.



೯೫.ಅಡಕ್ಕರುಮ್ ಪುಲನ್ ಹಳೈನ್ದಡಕ್ಕಿ ಆಶೈಯಾಮವೈ

ತುಡಕ್ಕಱುತ್ತು ವನ್ದು ನಿನ್ದೊೞಿಱ್ ಹಣಿನ್ಱ ವೆನ್ನೈ ನೀ

ವಿಡಕ್ಕರುದಿಮೆಯ್ ಶೆಯಾದು ಮಿಕ್ಕೋರಾಶೈಯಾಕ್ಕಿಲುಮ್

ಕಡಱ್ ಕಿಡನ್ದ ನಿನ್ನಲಾಲೋರ್ ಕಣ್ಣಿಲೇ ನೆಮ್ಮಾಣ್ಣಲೇ



ಅಡಕ್ಕ=ಅಡಗಿಸಲು, ಅರು=ಅಸಾಧ್ಯವಾದ, ಪುಲನ್ ಹಳ್=ಇಂದ್ರಿಯಗಳು, ಐನ್ದುಮ್=ಐದನ್ನೂ, ಅಡಕ್ಕಿ=ಅಡಗಿಸಿ, ಆಶೈ ಆಮ್=ಆಶೆಯೇ ಮೊದಲಾದ, ಅವೈ=ಅವುಗಳ, ತುಡಕ್ಕೂ\+ತೊಡಕುಗಳನ್ನು, ಅಱುತ್ತು=ಕತ್ತರಿಸಿ ಹಾಕಿ, ವನ್ದು=ಬಂದು, ನಿನ್=ನಿನ್ನ, ತೊೞಿಲ್ ಕಣ್=ಸೇವೆಯಲ್ಲಿಯೇ, ನಿನ್ಱ=ಇರುವ, ಎನ್ನೈ=ನನ್ನನ್ನು, ನೀ=ನೀನು, ವಿಡಕ್ಕರುದಿ=ಕೈಬಿಡುವಂತೆ ಇಷ್ಟಪಟ್ಟು, ಮೆಯ್ ಶೆಯಾದು=ಅದನ್ನುನಿಜವಾಗಿಸದೆ, ಮಿಕ್ಕ=ಬಲುಹೆಚ್ಚಿನ, ಓರ್=ಒಂದು ಅಪರೂಪವಾದ, ಆಶೈ=ಆಶೆಯನ್ನು, ಆಕ್ಕಿಲುಮ್=ಉಂಟಾಗಿಸಿದರೂ ಸಹ, ಕಡಲ್=ಕಡಲಲ್ಲಿ, ಕಿಡನ್ದ=ಪವಡಿಸಿರುವ, ನಿ=ನಿನ್ನನ್ನು, ಅಲಾಲ್=ಅಲ್ಲದೆ, ಓರ್ ಕಣ್=ಬೇರೊಬ್ಬ ಸ್ವಾಮಿಯಲ್ಲಿ, ಇಲೇನ್=ಹೊಂದಿಲ್ಲ, ಎಮ್ ಅಣ್ಣಲೇ=ನಮ್ಮ ಸ್ವಾಮಿಯೇ.



ಅಡಗಿಸಲು ಅಸಾಧ್ಯವಾದ ಪಂಚೇಂದ್ರಿಯಗಳನ್ನೂ ಅಡಗಿಸಿ ಆಶೆಯೇ ಮೊದಲಾದ ತೊಡಕುಗಳನ್ನು ಕಡಿದುಹಾಕಿ, ಬಂದುನಿನ್ನ ಸೇವೆಯಲ್ಲಿಯೇ ನಿಂತಿರುವ ನನ್ನನ್ನು ನೀನು ಕೈಬಿಡಬೇಕೆಂದು ಇಷ್ಟಪಟ್ಟು ಬೇರೊಂದು ಅಪರೂಪವಾದ ಬಲುಹೆಚ್ಚಿನ ಆಶೆಯನ್ನು ಮುಂದಿಟ್ಟರೂ ಸಹ, ಕಡಲಲ್ಲಿ ಪವಡಿಸಿರುವ ನಿನ್ನನ್ನಲ್ಲದೆ ಬೇರೊಬ್ಬ ಸ್ವಾಮಿಯಲ್ಲಿ ಸೇವೆಮಾಡುವುದಿಲ್ಲ, ನಮ್ಮ ಸ್ವಾಮಿಯೇ.\(೯೫\)



ಆೞ್ವಾರರು ಹೇಳುತ್ತಾರೆ: ಭಗವಂತ, ಇಂದ್ರಿಯಗಳನ್ನು ಅಡಗಿಸ್ವುದು ಸುಲಭವಲ್ಲ. ಅದು ದುಸ್ಸಾಧ್ಯವೆಂತಲೇ ಹೇಳಬೇಕು. ಅತಿ ಪ್ರಬಲವಾದ ಇಂದ್ರಿಯಗಳನ್ನು ನಾನು ಅಡಗಿಸಿಟ್ಟಿದ್ದೇನೆ. ಆಶೆ,ಕೋಪ,ದ್ವೇಷ-ಇವುಗಳು ಮನುಷ್ಯನ ಕಡುಕ್ರೂರ ಶತ್ರುಗಳು. ಅವುಗಳು ಮನುಷ್ಯನನ್ನು ಅಧೋಗತಿಗೆ ತಳ್ಳುತ್ತವೆ. ಆಧ್ಯಾತ್ಮಿಕ ಅಭಿವೃದ್ಧಿಗೆ ಅವು ಬಹಳ ಪ್ರಬಲವಾದ ತೊಡಕುಗಳು. ನಾನು ಅವುಗಳನ್ನು ಕಡಿದು ಹಾಕಿದ್ದೇನೆ. ನನ್ನ ಭಕ್ತಿಯ ದಾರಿಯನ್ನು ಸುಗಮವಾಗಿ



೧೦೫

ಮಾಡಿಕೊಂಡಿದ್ದೇನೆ. ನೆಟ್ಟ ಮನಸ್ಸಿನಿಂದ, ನಿನ್ನ ಸೇವೆಯೊಂದರಲ್ಲಿಯೇ ನಾನು ನಿರತನಾಗಿದ್ದೇನೆ. ನನಗೆ ಬೇರೆ ಆಸಕ್ತಿಗಳು ಯಾವುವೂ ಇಲ್ಲ. ನನ್ನನ್ನು ನೀನು ಕೈಬಿಡುವುದು ಒಳಿತೇ? ಹಾಗೆ ನೀನು ಇಚ್ಛಿಸಿ ನನ್ನ ಮನಸ್ಸನ್ನು ಬೇರೆ ಕಡೆಗೆ ತಿರುಗಿಸುವುದಕ್ಕಾಗಿ, ಬಹಳ ಅಪರೂಪವಾದ ಬಲುಹೆಚ್ಚಿನ ಪ್ರಾಪಂಚಿಕ ಲಾಭವನ್ನು ತರುವ ಬೇರೊಂದು ಆಶೆಯನ್ನು ನನ್ನ ಮುಂದೆ ನೀನೇ ಒಡ್ಡಿದರೂ ಸಹ, ಅದನ್ನು ನಿರ್ದಾಕ್ಷಿಣ್ಯವಾಗಿ ನಿರಾಕರಿಸುವೆನು. ಪಾಲ್ಗಡಲಲ್ಲಿ ನಿರ್ಲಿಪ್ತನಾಗಿ ಪವಡಿಸಿರುವ ನಿನಗೇ ನಾನು ಶರಣು ಬಂದಿರುವುದು\! ಬೇರೆ ಯಾರನ್ನೂ ಸ್ವಾಮಿಯಾಗಿ ನಾನುಗಣಿಸುವುದಿಲ್ಲ. ಬೇರೊಬ್ಬನ ಸೇವೆಯನ್ನುಕೈಗೊಳ್ಳುವುದಿಲ್ಲ. ಆದ್ದರಿಂದ, ಸರ್ವೇಶ್ವರನೇ ನನ್ನನ್ನು ಕೈಬಿಡದೇ, ಉದ್ಧರಿಸು.



೯೬.ವರಮ್ಬಿಲಾದ ಮಾಯಮಾಯ ವೈಯಮೇೞುಮ್ ಮೆಯ್ ಮ್ಮೈಯೇ

ವರಮ್ಬಿಲೂೞಿ ಯೇತ್ತಿಲುಮ್ ವರಮ್ಬಿಲಾದ ಕೀರ್ ತ್ತಿಯಾಯ್

ವರಮ್ಬಿಲಾದ ಪಲ್ ಪಿಱಪ್ಪು ಅಱುತ್ತು ವನ್ದುನಿನ್ ಕೞಲ್

ಪೊರುನ್ದುಮಾದಿರುನ್ದನೀ ವರಂಜೆಯ್ ಪುಣ್ಡರೀಕನೇ



ವರಮ್ಬು=ಮಿತಿ, ಇಲಾದ=ಇಲ್ಲದ, ಮಾಯಮ್=ಅದ್ಭುತ ಆಶ್ಚರ್ಯಗಳನ್ನುಳ್ಳ, ಆಯ=ಗೋವಳರೂಪನೇ, ವೈಯಮ್=ಲೋಕಗಳು, ಏೞುಮ್=ಏಳೂ, ಮೆಯ್ ಮೆಯ್ಯೇ=ಸತ್ಯವಾಗಿಯೂ, ವರಮ್ಬು ಇಲ್=ಮಿತಿಯಿಲ್ಲದ, ಊೞಿ=ಯುಗಗಳು, ಏತ್ತಿಲುಮ್=ಸ್ತುತಿಸಿದರೂ, ಅವರ್ಮ್ಬಿಲಾದ=ಮಿತಿಯಿಲ್ಲದ, ಕೀರ್ ತ್ತಿಯಾಯ್=ಕೀರ್ತಿಯುಳ್ಳವನೇ, ವರಮ್ಬು ಇಲಾದ=ಮಿತಿಯಿಲ್ಲದ, ಪಲ್=ಹಲವಾರು, ಪಿಱಪ್ಪು=ಜನ್ಮಗಳನ್ನು, ಅಱುತ್ತು=ಕತ್ತರಿಸಿ, ವನ್ದು=ಬಂದು, ನಿನ್=ನಿನ್ನ, ಕೞಲ್=ಪಾದಗಳನ್ನು, ಪೊರನ್ದುಮ್=ಸೇರುವ ಹಾಗೆ, ತಿರುನ್ದ=ಸರಿಯಾಗಿರುವ \(ಯೋಗ್ಯತೆಯನ್ನುಳ್ಳ\), ಹಾಗೆ, ನೀ=ನೀನು, ವರಮ್ ಶೆಯ್=ಅನುಗ್ರಹಿಸು, ಪುಣ್ಡರೀಕನೇ=ಕೋಮಲವಾದ ಅವಯವಗಳನ್ನುಳ್ಳವನೇ.



ಮಿತಿಯಿಲ್ಲದ ಅದ್ಭುತಾಶ್ಚರ್ಯಗಳನ್ನುಳ್ಳ ಗೋವಳ ರೂಪನೇ, ಏಳು ಲೋಕಗಳೂ ಸತ್ಯವಾಗಿಯೂ ಮಿತಿಯಿಲ್ಲದಷ್ಟು ಯುಗಗಳ ಕಾಲ ನಿನ್ನನ್ನು ಸ್ತುತಿಸಿದರೂ ಮುಗಿಯದಷ್ಟು ಅಪರಿಮಿತವಾದ ಕೀರ್ತಿಯುಳ್ಳವನೇ, ಲೆಕ್ಕವಿಲ್ಲದಷ್ಟು ಹಲವಾರು ಜನ್ಮಗಳನ್ನು ಕತ್ತರಿಸಿಬಂದು, ನಿನ್ನ ಪಾದಗಳನ್ನು ಸೇರುವ ಹಾಗೆ ಸರಿಯಾಗಿ ನೀನು ಅನುಗ್ರಹಿಸು, ಕೋಮಲವಾದ ಅವಯವಗಳುಳ್ಳವನೇ. \(೯೬\)



ಆೞ್ವಾರರು ಹೇಳುತ್ತಾರೆ: ಭಗವಂತ, ಬೇರೆಬೇರೆ ಅವತಾರಗಳನ್ನೆತ್ತಿ ನೀನು ನಡಸಿರುವ ಅದ್ಭುತಕಾರ್ಯಗಳನ್ನೂ, ವಿಸ್ಮಯಕಾರಕ ಸಾಹಸಗಳನ್ನೂ ಹೇಳಿ ಮುಗಿಸುವುದಕ್ಕೆ ಸಾಧ್ಯವೇ ಇಲ್ಲ. ಏಳು ಲೋಕದವರೂ ಅದನ್ನು ಹೊಗಳಬೇಕೆಂದು ಪ್ರಾರಂಭಿಸಿದರೆ, ಮಿತಿಯಿಲ್ಲದಷ್ಟು ಯುಗಗಳ ಕಾಲವಾದರೂ ಸಹ ಅವರು ಅದನ್ನು ಮುಗಿಸಲಾರರು. ಅಷ್ಟು ಅಪರಿಮಿತ ನಿನ್ನ ಕೀರ್ತಿ\! ಹಾಗೆಯೇ, ನನ್ನ ಜನ್ಮಗಳೂ ಅಪರಿಮಿತವಾಗಿ, ಕೊನೆಮೊದಲಿಲ್ಲದಂತೆ, ಬೆಳೆದು ಬಂದಿವೆ. ನಿನ್ನ ಕೃಪೆಯಿಂದ ನೀನು ನನಗೆ ರಕ್ಷಕನೆಂಬುದನ್ನು ತಿಳಿದುಕೊಂಡಿದ್ದೇನೆ. ಆದರೆ, ನನ್ನ ಸಂಸಾರ ತಾಪತ್ರಯವೇನೂ ತಪ್ಪಲಿಲ್ಲ. ಈ ಜನನ-ಮರಣದ ಸುಳಿಯಿಂದ ನಾನುತಪ್ಪಿಸಿಕೊಳ್ಳಲೇಬೇಕು. ನಿನ್ನ ಪಾದಗಳನ್ನು ಸೇರಲೇಬೇಕು.



೧೦೬

ನಿನ್ನ ಪಾದಸೇವೆಗೆ ನನಗೆ ಅವಕಾಶ ದೊರೆಯಬೇಕು. ಭಗವಂತ, ನನ್ನ ಅಪೇಕ್ಷೆ ಫಲಿಸುವಂತೆ ನೀನು ಸರಿಯಾಗಿ ನನ್ನನ್ನು ಅನುಗ್ರಹಿಸು.



೯೭.ವೆಯ್ಯವಾೞಿಶಙ್ಗುತಣ್ಡು ವಿಲ್ಲುಮ್ ವಾಳುಮೇನ್ದು ಶೀರ್

ಕ್ಕೈಯ, ಶೆಯ್ಯಪೋದಿಲ್ ಮಾದು ಶೇರುಮಾರ್ಬ ನಾತನೇ

ಐಯಿಲಾಯ ವಾಕ್ಕೈನೋಯ್ ಅಱುತ್ತು ವನ್ದು ನಿನ್ನಡೈನ್ದು

ಉಯ್ವದೋರುಪಾಯಮ್ ನೀಯೆನಕ್ಕೂನಲ್ ಹವೇಣ್ಡುಮೇ



ವೆಯ್ಯ=ಕ್ರೂರವಾದ, ಆೞಿ=ಚಕ್ರಾಯುಧವನ್ನು, ಶಙ್ಗು=ಶಂಖವನ್ನು, ತಣ್ಡು=ಗದೆಯನ್ನು, ವಿಲ್ಲುಮ್=ಧನುಸ್ಸನ್ನು, ವಾಳುಮ್=ಖಡ್ಗವನ್ನು, ಏನ್ದು=ಧರಿಸತಕ್ಕ, ಶೀರ್=ಶ್ರೇಷ್ಠವಾದ, ಕೈಯ=ಕೈಗಳುಳ್ಳವನೇ, ಶೆಯ್ಯಪೋದಿಲ್=ಕೆಂದಾವರೆ ಹೂವಿನಲ್ಲಿ, ಮಾದು=ಹುಟ್ಟಿದ ಮಾತೆಯು, ಶೇರುಮ್=ನೆಲಸುವ, ಮಾರ್ಬ=ವಕ್ಷವುಳ್ಳವನೇ, ನಾತನೇ=ಒಡೆಯನೇ \(ರಕ್ಷಕನೇ\)ಐಯಿಲ್=ಶ್ಲೇಷ್ಮದಲ್ಲಿ, ಆಯ=ಉಂಟಾದ, ಆಕ್ಕೈ=ಶರೀರದ, ನೋಯ್=ಸಂಕಟಗಳನ್ನು, ಅಱುತ್ತು ವನ್ದು=ತೊಲಗಿಸಿ ಬಂದು, ನಿನ್-ನಿನ್ನನ್ನು, ಅಡೈನ್ದು-ಸೇರಿ, ಉಯ್ವದು=ಅಭ್ಯುದಯ ಹೊಂದುವ, ಓರ್ ಉಪಾಯಮ್=ಒಂದು ಉಪಾಯವನ್ನು, ಎನಕ್ಕೂ=ನನಗೆ, ನೀ=ನೀನು, ನಲ್ ಹವೇಣ್ಡುಮ್=ಕರುಣಿಸಬೇಕು.



ಕ್ರೂರವಾದ ಚಕ್ರಾಯುಧವನ್ನು ಶಂಖವನ್ನು, ಗದೆಯನ್ನು, ಧನುಸ್ಸನ್ನು, ಖಡ್ಗವನ್ನು ಧರಿಸತಕ್ಕ ಶ್ರೇಷ್ಠವಾದ ಕೈಗಳುಳ್ಳವನೇ, ಕೆಂದಾವರೆಯಲ್ಲಿ ಹುಟ್ಟಿದ ಶ್ರೀದೇವಿಯು ನೆಲಸುವ ವಕ್ಷವುಳ್ಳವನೇ, ರಕ್ಷಕನಾದ ಒಡೆಯನೇ, ಶ್ಲೇಷ್ಮಾದಿಗಳಲ್ಲಿ ಉಂಟಾದ ದೇಹದ ಸಂಕಟಗಳನ್ನು ತೊಲಗಿಸಿ, ನಿನ್ನನ್ನು ನಾನು ಸೇರಿ ಅಭ್ಯುದಯ ಹೊಂದುವ ಉಪಾಯವೊಂದನ್ನು ನನಗೆ ನೀನು ಕರುಣಿಸಬೇಕು. \(೯೭\)



ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನು ದಿವ್ಯವಾದ ಪಂಚಾಯುಧಗಳನ್ನು ಧರಿಸಿದ್ದೀ. ಶ್ರೀದೇವಿಯನ್ನೇ ನಿನ್ನ ವಕ್ಷದಲ್ಲಿ ಇರಿಸಿಕೊಂಡಿದ್ದೀ. ನೀನೇ ಸರ್ವರಕ್ಷಕನು, ನೀನೇ ಸರ್ವೇಶ್ವರನು. ಮನುಷ್ಯನ ದೇಹದ ಎಲ್ಲ ಸಂಕಟಗಳೂ ವಾತ,ಪಿತ್ಥ,ಶ್ಲೇಷ್ಮಗಳೆಂದ ತ್ರಿದೋಷಗಳಿಂದಲೇ ಉಂತಾಗುವುವು. ಅವುಗಳಿಂದ ಬರುವ ಬಾಧೆಗಳನ್ನು ನೀನೊಬ್ಬನೇ ಸಂಪೂರ್ಣವಾಗಿ ತೊಲಗಿಸಬಲ್ಲವನು. ಭಗವಂತ, ನನ್ನ ದೇಹಕ್ಕೆ ಅಂಟಿರುವ ಸಂಕಟಗಳನ್ನೆಲ್ಲಾ ಕಳೆದುಬಿಡಬೇಕು. ನಿನ್ನನ್ನು ನಾನು ಸೇರಲೇಬೇಕು. ನನ್ನ ಅಭ್ಯುದಯವನ್ನು ಸಾಧಿಸಲೇಬೇಕು. ಇದಕ್ಕೆ ತಕ್ಕದಾದ ಸುಲಭವಾದ ಒಳ್ಳೆಯ ಉಪಾಯವನ್ನು ನೀನೇ ನನಗೆ ಕರುಣಿಸಬೇಕು.



ಭಗವಂತನ ಕೃಪೆಯ ಹೊರತು ಮನುಷ್ಯನಿಗೆ ಸುಖವೂ ಇಲ್ಲ, ಬಿಡುಗಡೆಯೂ ಇಲ್ಲ. ಅವನನ್ನು ಬೇಡಿಕೊಂಡ ಹೊರತು ಅವು ದೊರೆಯುವುದಿಲ್ಲ. ಅದಕ್ಕೆ ಅವನೇ ಮಾರ್ಗದರ್ಶನವ್ಚನ್ನು ಮಾಡಬೇಕು. ಅವನೇ ಮನುಷ್ಯನನ್ನು ಆ ದಾರಿಯಲ್ಲಿ ಕರೆದೊಯ್ಯಬೇಕು. ಆೞ್ವಾರರು ಬೇಡುವುದು ಈ ಕಾರಣದಿಂದಲೇ.



೧೦೭

ಸುದರ್ಶನ ಚಕ್ರ, ಪಾಂಚಜನ್ಯ ಶಂಖ, ಕೌಮೋದಕೀ ಗದೆ, ಶಾರ್ಙ್ಗ ಧನುಸ್ಸು, ನಂದಕ ಖಡ್ಗ, ಈ ಐದೂ ಭಗವಂತನ ಪಂಚಾಯುಧಗಳು. ಒಂದೊಂದೂ ಭಗವಂತನ ವಿಜಯದಲ್ಲಿ ಹೆಸರಾಂತದ್ದು; ಕೀರ್ತಿಯನ್ನು ಹೆಚ್ಚಿಸಿದ್ದು.



೯೮.ಮಱನ್ದುಱನ್ದು ವಂಜಮಾಟ್ರಿ ಐಮ್ಬುಲನ್ ಹಳಾಶೈಯುಮ್

ತುಱನ್ದು ನಿನ್ ಕಣಾಶೈಯೇ ತೊಡರ್ ನ್ದು ನಿನ್ಱನಾಯಿನೇನ್

ಪಿಱನ್ದಿಱತ್ತು ಪೇರಿಡರ್ ಚ್ಚುೞಿಕ್ಕಣಿನ್ಱು ನೀಙ್ಗುಮ್

ಮಱನ್ದಿಡಾದು ಮಟ್ರೆನಕ್ಕೂ ಮಾಯನಲ್ ಹುವೇಣ್ಡುಮೇ



ಮಱಮ್=ಕೋಪವನ್ನು, ತುಱನ್ದು=ಬಿಟ್ಟು, ತೊರೆದು, ವಂಜಮ್=ವಂಚನೆಯನ್ನು, ಮಾಟ್ರಿ=ತೊಲಗಿಸಿ, ಐಮ್ ಪುಲನ್ ಹಳ್=ಪಂಚೇಂದ್ರಿಯಗಳ, ಆಶೈಯುಮ್=ಆಶೆಯನ್ನೂ, ತುಱನ್ದು=ತೊರೆದು, ನಿನ್ ಕಣ್=ನಿನ್ನಲ್ಲಿಯ, ಆಶೈಯೇ=ಆಶೆಯನ್ನೇ, ತೊಡರ್ ನ್ದು=ತೊಟ್ಟು, ನಿನ್ಱನಾಯಿನೇನ್=ಇರುವವನಾಗಿದ್ದೇನೆ, ಪಿಱನ್ದು=ಹುಟ್ಟುವಿಕೆ, ಇಱನ್ದು=ಸಾವು, ಇವುಗಳ, ಪೇರ್=ಬಲುದೊಡ್ಡ, ಇಡರ್=ಸಂಕಟದ, ಚುೞಿಕ್ಕಣ್ ನಿನ್ಱುಮ್=ಸುಳಿಯ ನಡುವಿನಿಂದ, ನೀಙ್ಗುಮ್ ಆ= ಪಾರಾಗುವುದನ್ನು, ಮಱನ್ದಿಡಾದು=ಮರೆತುಬಿಡದಂತೆ, ಮಟ್ರು=ಮತ್ತೆ, ಎನಕ್ಕೂ\+ನನಗೆ, ಮಾಯ=ಆಶ್ಚರ್ಯಕಾರಕನೇ, ಮಾಯನೇ, ನಲ್ ಹುವೇಣ್ಡುಮ್=ಕರುಣಿಸಬೇಕು.



ಕೋಪವನ್ನು ತೊರೆದು, ವಂಚನೆಯನ್ನು ತೊಲಗಿಸಿ, ಪಂಚೇಂದ್ರಿಯಗಳ ಆಶೆಯನ್ನೆಲ್ಲಾ ತೊರೆದು, ನಿನ್ನಲ್ಲಿಯ ಆಶೆಯಲ್ಲಿಯೇ ತೊಡಗಿದ್ದವನಾಗಿದ್ದೇನೆ. ಹುಟ್ಟು ಸಾವುಗಳ ಬಲುದೊಡ್ಡ ಸಂಕಟದ ಸುಳಿಯಮಧ್ಯದಿಂದ ಪಾರಾಗುವುದನ್ನು ಮರೆತುಬಿಡದಂತೆ ಮಾಯನೇ, ನನಗೆ ಮತ್ತೆ ಕರುಣಿಸಬೇಕು.\(೯೮\)



ಆೞ್ವಾರರು ಹೇಳುತ್ತಾರೆ: ಭಗವಂತ, ನನ್ನನ್ನು ದುರ್ಗತಿಗೆ ಎಳೆದೊಯ್ಯುವ ದುರ್ಗುಣಗಳನ್ನು ಬಿಟ್ಟುಕೊಟ್ಟಿದ್ದೇನೆ. ಅವುಗಳನ್ನು ಅಡಗಿಸಿದ್ದೇನೆ. ಬೇರುಸಹಿತ ಕಿತ್ತುಹಾಕಿದ್ದೇನೆ. ನನಗೆ ಕೋಪವಿಲ್ಲ. ವಂಚನೆ,ಕಪಟ,ಮೋಸ,ಸುಳ್ಳು ಮೊದಲಾದವನ್ನು ನನ್ನ ಮನಸ್ಸಿನಿಂದ ತೊಲಗಿಸಿದ್ದೇನೆ. ಪಂಚೇಂದ್ರಿಯಗಳ ಆಶೆಗಳನ್ನೆಲ್ಲಾ ತೊಲಗಿಸಿದ್ದೇನೆ. ನನ್ನ ಮನಸ್ಸನ್ನು ಶುದ್ಧಿಪಡಿಸಿದ್ದೇನೆ. ನನ್ನಲ್ಲಿ ಈಗ ಇರುವುದು ಒಂದು ಆಶೆ ಮಾತ್ರವೇ. ಅದು ನಿನ್ನನ್ನು ಪಡೆಯುವ ಆಶೆಯೊಂದೇ. ನಿನ್ನ ಕೃಪೆಯಿಂದ ನಿನ್ನನ್ನು ನಾನು ಪಡೆಯುತ್ತೇನೆ ಎಂದು ನನಗೆ ನಂಬಿಕೆಯಿದೆ.



ಹುಟ್ಟು-ಸಾವುಗಳ ನಡುವಣ ಅಲ್ಪಕಾಲದ ಬಾಳಿನಲ್ಲಿ ಇರುವುದೆಲ್ಲ ಕಷ್ಟ, ದುಃಖ, ಸಂಕಟಗಳೇ. ಹುಟ್ಟು-ಸಾವುಗಳೂ ಕೊನೆಯೇ ಇಲ್ಲದಂತೆ ಬರುತ್ತಲೇ ಇರುತ್ತವೆ. ಹುಟ್ಟು-ಸಾವುಗಳ ಈ ಪುನರಾವರ್ತಿ ಒಂದು ಭಯಂಕರವಾದ ಸುಳಿಯೇ ಸರಿ. ಈ ಸುಳಿಯಲ್ಲಿ ಸಿಕ್ಕಿಬಿದ್ದ ಬಳಿಕ, ಇದರಿಂದ ಬಿಡಿಸಿಕೊಳ್ಳುವುದು ಸುಲಭವೇನಲ್ಲ.



೧೦೮

ಈ ಸಂಕಟದಿಂದ ಪಾರಾಗುವುದಕ್ಕೆ ನಾನು ಸತತವಾಗಿ ಪ್ರಯತ್ನಿಸುತ್ತಿದ್ದೇನೆ. ಜನನ-ಮರಣದ ಸುಳಿಯಿಂದ ಬಿಡಿಸಿಕೊಳ್ಳುವುದೇ ಜೀವನದ ಗುರಿ ಅಲ್ಲವೇ? ಅದನ್ನು ಸಾಧಿಸಲು, ಭಗವಂತ ನಿನ್ನ ಕೃಪೆಯಿರಬೇಕು. ನಾನು ನನ್ನ ಗುರಿಯನ್ನು ಸಾಧಿಸಿಕೊಳ್ಳುವಂತೆಯೂ ಅದನ್ನ್ ಮರೆಯದೆ ಇರುವಂತೆಯೂ ನೀನು ನನಗೆ ಮತ್ತೆಮತ್ತೆ ಕರುಣಿಸು.



೯೯.ಕಾಟ್ಟಿನಾನ್ ಶೆಯ್ವಲ್ ವಿನೈಪ್ಪಯನ್ಱನಿಲ್ ಮನನ್ ತನೈ

ನಾಟ್ಟಿವೈತ್ತುನಲ್ಲವಲ್ಲ ಶೆಯ್ಯವೆಣ್ಣಿನಾರೆನ

ಕೇಟ್ಟದನ್ಱಿಯೆನ್ನ ತಾವಿ ಪಿನ್ನೈಕೇಳ್ವನಿನ್ನೊಡುಮ್

ಪೂಟ್ಟಿವೈತ್ತವೆನ್ನೈನಿನ್ನುಳ್ ನೀಕ್ಕಲ್ ಪೂವೈವಣ್ಣನೇ



ನಾನ್=ನಾನು, ಶೆಯ್=ಮಾಡಿದ, ವಲ್ ವಿನೈ=ಕ್ರೂರ ಪಾಪಗಳನ್ನು, ಕಾಟ್ಟಿ=ತೋರಿಸಿ, ಪಯನ್ ತನಿಲ್=ಫಲದಲ್ಲಿ, ಮನಮ್ ತನೈ=ಮನಸ್ಸನ್ನು, ನಾಟ್ಟಿವೈತ್ತು=ನೆಟ್ಟು ಇರಿಸಿ, ನಲ್ಲ ಅಲ್ಲೈ=ಕೆಟ್ಟ ಹಿಂಸೆಗಳನ್ನು, ಶೆಯ್ಯ=ಕೊಡಲು, ಎಣ್ಣಿನಾರ್=ಎಣಿಸಿದ್ದಾರೆ, ಎನ್=ಎಂದು, ಕೇಟ್ಟದು ಅನ್ಱಿ=ಕೇಳಿರುವುದು ಅಲ್ಲದೆ, ಎನ್ನದು ಆವಿ= ನನ್ನ ಪ್ರಾಣವನ್ನು, ಪಿನ್ನೈ ಕೇಳ್ವ=ನಪ್ಪಿನ್ನೈದೇವಿಯ ಪತಿಯೇ, ನಿನ್ನೊಡುಮ್=ನಿನ್ನೊಡನೆ, ಪೂಟ್ಟಿವೈತ್ತ=ಬೀಗಮುದ್ರೆ ಮಾಡಿ ಇಟ್ಟಿರುವ, ಎನ್ನೈ=ನನ್ನನ್ನು, ನಿನ್ನುಳ್=ನಿನ್ನೊಳಗಿನಿಂದ, ನೀಕ್ಕಲ್=ತೊಲಗಿಸಿಬಿಡಬೇಡ, ಪೂವೈ ವಣ್ಣನೇ= ಅಗಸೆಯ ಹೂವಿನ ಬಣ್ಣದವನೇ.



ನಾನು ಮಾಡಿದ ಮಹಾಪಾಪಗಳನ್ನು ತೋರಿಸಿ, ಅವುಗಳ ಫಲದಲ್ಲಿ ಮನಸ್ಸನ್ನು ನೆಟ್ಟಿರಿಸಿ, ಕಡುಕ್ರೂರ ಹಿಂಸೆಗಳನ್ನು ಕೊಡಲು ಎಣಿಸಿದ್ದಾರೆ ಎಂದು ಕೇಳಿದ್ದಲ್ಲದೆ, ನನ್ನ ಪ್ರಾಣವನ್ನು ನಿನ್ನೊಡನೆ ಬೀಗಮುದ್ರೆ ಮಾಡಿ ಇಟ್ಟಿರುವ ನನ್ನನ್ನು ನಿನ್ನೊಳಗಿನಿಂದ ತೊಲಗಿಸಿಬಿಡಬೇಡ, ನಪ್ಪಿನ್ನೈದೇವಿಯ ಪತಿಯೇ, ಅಗಸೆಯ ಹೂವಿನ ಬಣ್ಣದವನೇ\! \(೯೯\)



ಆೞ್ವಾರರು ಹೇಳುತ್ತಾರೆ: ಭಗವಂತ, ನಾನು ಎಣಿಕೆಯಿಲ್ಲದಷ್ಟು ಪಾಪಗಳನ್ನು ಮಾಡಿದ್ದೇನೆ. ನಾನು ಮಾಡಿದ ಪಾಪಗಳನ್ನು ನಾನು ಮರೆಯದೆ ಇರುವಂತೆ ನನಗೆ ನೆನಪು ಕೊಡುವುದಲ್ಲದೆ, ಆ ಪಾಪಗಳನ್ನು ಒಂದೊಂದಾಗಿ ನನ್ನ ಮುಂದೆ ಹಿಡಿದಿಟ್ಟು, ಅವುಗಳ ಸಲುವಾಗಿ ನಾನು ಅನುಭವಿಸಬೇಕಾದ ಶಿಕ್ಷೆಗಳನ್ನು ವಿವರಿಸಿ ಹೇಳಲಾಗಿದೆ. ಇದರಿಂದ ನನಗೆ ಬಹಳ ಭಯವುಂಟಾಗಿ, ಆ ಕ್ಷಣವೇ ನಿನ್ನನ್ನು ಆಶ್ರಯಿಸಿ, ನಿನ್ನನ್ನು ಭದ್ರವಾಗಿ ಹಿಡಿದುಕೊಂಡಿದ್ದೇನೆ. ನಿನ್ನಿಂದ ಅಗಲದಂತೆ ನಾನು ಬಿಗಿಸಿಟ್ಟುಕೊಂಡಿದ್ದೇನೆ. ಭಗವಂತ, ನನ್ನನ್ನು ನಿನ್ನಿಂದ ಅಗಲಿಸಬೇಡ, ದೂರಮಾಡಿಬಿಡಬೇಡ. ಕೃಪೆಮಾಡಿ ಕೈಬಿಡದೆ ಉದ್ಧರಿಸು.



ಪ್ರಾಪಂಚಿಕ ಜೀವನದಲ್ಲಿ ಪಾಪಮಾಡುವುದು ಅನಿವಾರ್ಯ. ಪಾಪಕ್ಕೆ ಫಲವಿದ್ದೇ ಇದೆ. ಈ ಜನ್ಮದಲ್ಲೇ ಅದನ್ನು ಅನುಭವಿಸಿ, ಕಳೆಯಬಹುದು. ಹಾಗಲ್ಲದೆ, ಪಾಪದ ಹೊರೆಗೆ ಅನುಗುಣವಾಗಿ ಈ ಜನ್ಮದಲ್ಲೇ ಸವೆಯದ ಪಾಪಗಳನ್ನು ಮತ್ತೆ ಜನ್ಮವೆತ್ತಿ ತೀರಿಸಬೇಕಾಗುವುದು. ಹೀಗೆ ಜನ್ಮಗಳಲ್ಲಿ ಮಾಡಿದ ಪಾಪಗಳ ಫಲವಾಗಿ, ಪುನರ್ಜನ್ಮಗಳೂ ಮತ್ತೆ ಪಾಪಗಳೂ ಹೆಚ್ಚುತ್ತಲೇ ಹೋಗುತ್ತವೆ. ಅವುಗಳು ಬೆಟ್ಟದ ಹಾಗೆ ಬೆಳೆಯುತ್ತಿರಲಾಗಿ,



೧೦೯

ಅವುಗಳನ್ನು ಸವೆಸುವ ಮಾರ್ಗವೆಂತು? ಜನ್ಮಾಂತರಗಳನ್ನು ಪಡೆಯುತ್ತಲೇ ಇದ್ದರೆ, ಅದಕ್ಕೆ ನಿಲುಕಡೆ ಬರುವುದು ಯಾವಾಗ? ಆೞ್ವಾರರು ಈ ವಿಷಯವನ್ನು ಎತ್ತಿಕೊಂಡು ಪರೋಕ್ಷವಾಗಿ, ಸೂಕ್ಷ್ಮವಾಗಿ ಪರಿಹಾರವನ್ನು ಸೂಚಿಸಿದ್ದಾರೆ. ಭಗವಂತನನ್ನುಪಟ್ಟಾಗಿ ಆಶ್ರಯಿಸಿ "ನೀನೇ ನನ್ನನ್ನು ಉದ್ಧರಿಸು" ಎಂದು ಶರಣಾಗುವುದರಿಂದ, ಪರಮಕೃಪಾಳುವಾದ ಭಗವಂತನು, ಎಷ್ಟೇ ಪಾಪಿಯಾದರೂ, ಶರಣುಬಂದ ತನ್ನ ಭಕ್ತನನ್ನು ಕೈಬಿಡದೆ ಕಾಪಾಡುತ್ತಾನೆ. ಅದೊಂದೇ ಸುಲಭವಾದ ನೇರವಾದ ಮಾರ್ಗ, ಎನ್ನುತ್ತಾರೆ.



೧೦೦.ಪಿಱಪ್ಪಿನೋಡು ಪೇರಿಡರ್ ಚ್ಚುೞಿಕ್ಕಣಿನ್ಱು ನೀಙ್ಗುಮ ಕ್ದು

ಇಱಪ್ಪವೈತ್ತಞಾನ ನೀಚರೈಕ್ಕರೈಕ್ಕೊಡೇಟ್ರುಮಾ

ಪೆಱಱ್ ಕರಿಯನಿನ್ನ ಪಾದ ಪತ್ತಿಯಾನ ಪಾಶನಮ್

ಪೆಱಱ್ ಕರಿಯಮಾಯನೇ ಯೆನಕ್ಕೂ ನಲ್ ಹವೇಣ್ಡುಮೇ



ಪಿಱಪ್ಪಿನೋಡು=ಹುಟ್ಟಿನೊಡನೆ, ಪೇರ್=ದೊಡ್ಡ, ಇಡರ್=ಸಂಕಟಗಳ, ಶುೞಿಕಣ್=ಸುಳಿಯಲ್ಲಿ, ನಿನ್ಱು=ಬಿದ್ದಿದ್ದು, ನೀಙ್ಗುಮ್=ನೀಗಿ ಕಳೆಯಬಹುದಾದ, ಅಕ್ದು=ಅದನ್ನು \(ಹುಟ್ಟು ಸಂಕಟ ಎಂಬುದನ್ನು\), ಇಱಪ್ಪವೈತ್ತು=ಮರೆತು ನಾಶಗೊಳಿಸಿದ, ಞಾನನೀಚರೈ=ಜ್ಞಾನದಲ್ಲಿ ಕೀಳಾದವರನ್ನು, ಕರೈಕೊಡು=ದಡಕ್ಕೆ ಕೊಂಡೊಯ್ದು, ಏಟ್ರುಮ್ ಆ=ಸೇರಿಸುವ ಹಾಗೆ, ಪೆಱಱ್ ಕು=ಪಡೆಯುವುದಕ್ಕೆ, ಅರಿಯ=ಅಸಾಧ್ಯವಾದ, ನಿನ್ನ ಪಾದಪತ್ತಿ ಆನ=ನಿನ್ನ ಪಾದಗಳಲ್ಲಿ ಭಕ್ತಿ ಎಂಬ \(ಆಗಿರುವ\), ಪಾಶನಮ್=ನಾವೆಯನ್ನು, ಪೆಱಱ್ ಕು=ಪಡೆಯುವುದಕ್ಕೆ, ಅರಿಯ=ಸುಲಭನಲ್ಲದ, ಮಾಯನೇ=ಆಶ್ಚರ್ಯಕಾರಕನೇ, ಮಾಯನೇ, ಎನಕ್ಕೂ=ನನಗೆ, ನಲ್ ಹವೇಣ್ಡುಮ್=ಕರುಣಿಸಬೇಕು.



ಪಡೆಯುವುದಕ್ಕೆ ಸುಲಭನಲ್ಲದ ಮಾಯನೇ, ಹುಟ್ಟಿನೊಡನೆ ಬರುವ ದೊಡ್ಡ ಸಂಕಟಗಳ ಸುಳಿಯಲ್ಲಿ ಬಿದ್ದಿದ್ದು, ನೀಗಿ ಕಳೆಯಬಹುದಾದ ಅದನ್ನು ಮರೆತು ನಾಶಗೊಳಿಸಿದ ಜ್ಞಾನಹೀನರನ್ನೂ \(ಕೀಳುಜನರನ್ನೂ\) ದಡಕ್ಕೆ ಕೊಂಡೊಯ್ದು ಸೇರಿಸುವ ಹಾಗೆಯೇ, ಪಡೆಯುವುದಕ್ಕೆ ಅಸಾಧ್ಯವಾದ ನಿನ್ನ ಪಾದಗಳಲ್ಲಿಯ ಭಕ್ತಿ ಎಂಬ ನೌಕೆಯನ್ನು ನನಗೆ ಕರುಣಿಸಬೇಕು. \(೧೦೦\)



ಆೞ್ವಾರರು ಹೇಳುತ್ತಾರೆ: ಭಗವಂತ, ಹುಟ್ಟಿನೊಡನೆ ಅನೇಕ ದೊಡ್ಡ ದೊಡ್ಡ ಸಂಕಟಗಳು ಬಂದೊದಗುವುವು. ಅವುಗಳಲ್ಲೆಲ್ಲಾ ಸಾವು ಬಲುದೊಡ್ಡ ಸಂಕಟ. ಅದು ಮತ್ತೆ ಹುಟ್ಟನ್ನು ಉಂಟುಮಾಡುತ್ತದೆ. ಈ ಹುಟ್ಟು ಸಾವುಗಳ ಗೊಂದಲ ತಡೆಬಡೆಯಿಲ್ಲದಂತೆ ನಡೆಯುತ್ತಲೇ ಇರುತ್ತದೆ. ಈ ಹುಟ್ಟು ಸಾವುಗಳ ನಿಲುಕಡೆಯಿಲ್ಲದ ಪರಿವರ್ತನೆಯನ್ನು ಭಯಂಕರವಾದ ಸುಳಿಗೆ ಹೋಲಿಸುತ್ತಾರೆ. ಪ್ರವಾಹದ ಸುಳಿಯಲ್ಲಿ ಸಿಕ್ಕಿಬಿದ್ದರೆ ಅದರಿಂದ ಬಿಡಿಸಿಕೊಳ್ಳುವುದಾಗಲಿ, ಬದುಕಿ ದಡವನ್ನು ಸೇರುವುದಾಗಲಿ ಬಹಳ ಕಷ್ಟ.



೧೧೦

ಅದು ಅಪರೂಪವೆಂದೇ ಹೇಳಬೇಕು. ಹಾಗೆಯೇ ಈ ಹುಟ್ಟು-ಸಾವುಗಳ ಸುಳಿಯೂ. ಇದರಿಂದ ತಪ್ಪಿಸಿಕೊಳ್ಳುವುದಕ್ಕೆ ಸಾಧ್ಯವಿದೆ. ಅದಕ್ಕೆ ನಿರ್ದಿಷ್ಟವಾದ ಮಾರ್ಗವಿದೆ. ಆದರೆ, ಅಜ್ಞಾನಿಗಳಾದ ಕೀಳುಜನರು ಆ ಮಾರ್ಗವನ್ನು ತಿಳಿಯಲು ಆಶಿಸುವುದಿಲ್ಲ. ತಿಳಿದರೂ ಅದನ್ನು ಹಿಡಿಯುವುದಿಲ್ಲ. ಅದನ್ನು ಅವರು ಮರೆತು, ಜನನ-ಮರಣದ ಸುಳಿಯಲ್ಲೇ ಬಿದ್ದು ತೊಳಲುತ್ತಿರುತ್ತಾರೆ.



ಭಗವಂತ, ನೀನು ಸುಲಭವಾಗಿ ಕೈಗೆ ಸಿಕ್ಕದವನು. ಆದ್ದರಿಂದಲೇ ನಿನ್ನನ್ನು "ಮಾಯ"ಎನ್ನುವುದು\! ಆದರೂ, ನೀನು ಪರಮ ಕೃಪಾಳು\! ನಿನ್ನ ಕೃಪೆ ಜ್ಞಾನಹೀನರ ಮೇಲೆಯೂ ಹರಿಯುತ್ತದೆ. ಅಂಥವರನ್ನೂ ಸಹ ನೀನು ಜನನ-ಮರಣದ ಸುಳಿಯಿಂದ ತಪ್ಪಿಸಿ, ದಡವನ್ನು ಸೇರಿಸುತ್ತೀ.



ನಾನೂ ಸಹ ಈ ಹುಟ್ಟು-ಸಾವುಗಳಿಂದ ಪಾರಾಗಬೇಕು. ನಿನ್ನ ಪಾದಗಳನ್ನು ಆದರದಿಂದ ಹಿಡಿದು, ಆ ಮೂಲಕ ನಿನ್ನನ್ನು ಸೇರಬೇಕೆಂದರೆ. ನಿನ್ನ ಪಾದಗಳನ್ನು ಪಡೆಯುವುದೇ ದುಸ್ತರವಾಗಿದೆ.ಪ್ರವಾಹದ ಸುಳಿಯಿಂದ ತಪ್ಪಿಸಿ ದಡವನ್ನು ಸೇರಿಸುವುದಕ್ಕೆ ನೌಕೆ ಹೇಗೆ ಸಹಕಾರಿಯಾಗುವುದೋ, ಹಾಗೆಯೇ ಈ ಸಂಸಾರವೆಂಬ ಘೋರಸಾಗರದಲ್ಲಿರುವ ಹುಟ್ಟು-ಸಾವುಗಳ ಭಯಂಕರವಾದ ಸುಳಿಯಿಂದ ತಪ್ಪಿಸುವುದಕ್ಕೆ ದೃಢಭಕ್ತಿಯೊಂದೇ ಸಹಾಯಕಾರಿ. ಭಗವಂತ, ನನಗೆ ಭಕ್ತಿಯೆಂಬ ನೌಕೆಯನ್ನು ಕೃಪೆಮಾಡಿ ಕರುಣಿಸಿ, ನಿನ್ನನ್ನು ಸಮೀಪಿಸುವುದಕ್ಕೂ ನಿನ್ನ ಪಾದಗಳನ್ನು ಆಶ್ರಯಿಸುವುದಕ್ಕೂ ಅವಕಾಶವನ್ನುಂಟು ಮಾಡಿ, ನನ್ನನ್ನು ಉದ್ಧರಿಸು.



೧೦೧.ಇರನ್ದುರೈಪ್ಪದುಣ್ಡುವಾೞಿ ಎಮನೀರ್ ನಿಱತ್ತಮಾ

ವರನ್ದರುನ್ದಿಕುಱಿಪ್ಪಿಲ್ ವೈತ್ತಪಾಹಿಲ್ ಮನ್ನುಶೀರ್

ಪರನ್ದಶಿನ್ದೈಯೊನ್ಱಿ ನಿನ್ಱು ನಿನ್ನಪಾದಪಙ್ಗಯಮ್

ನಿರನ್ದರಮ್ ನಿನೈಪ್ಪದಾಹ ನೀನಿನೈಕ್ಕವೇಣ್ಡುಮೇ



ಇರನ್ದು=ಯಾಚಿಸಿ\(ಬೇಡಿ\), ಉರೈಪ್ಪದು=ಹೇಳುವುದು, ಉಣ್ಡು=ಇದೆ, ವಾೞಿ=\(ನಿನಗೆ\)ಮಂಗಳವಾಗಲಿ, ಎಮಮ್ ನೀರ್ ನಿಱತ್ತು=ಕಡಲಿನ\(ಅಗಾಧವಾದ ನೀರಿನ\) ಬಣ್ಣದ, ಅಮಾ=ಸ್ವಾಮಿಯೇ, ವರಮ್=ವರವನ್ನು, ತರುಮ್=ಕರುಣಿಸಬೇಕೆಂಬ, ತಿರು ಕುಱಿಪ್ಪಿಲ್=ಶ್ರೇಷ್ಠವಾದ ಗುರಿಯಲ್ಲಿ\(ಲಕ್ಷ್ಯದಲ್ಲಿ\), ವೈತ್ತದು ಆಹಿಲ್=ಇಟ್ಟುಕೊಂಡಿರುವುದಾದರೆ, ಮನ್ನು=ಶಾಶ್ವತವಾದ, ಶೀರ್=ಉತ್ಕೃಷ್ಟವಾದದ್ದು \(ಏನೆಂದರೆ\), ಪರನ್ದ=ಅಲೆದಾಡುವ, ಶಿನ್ದೈ=\(ನನ್ನ\)ಮನಸ್ಸು, ಒನ್ಱಿ ನಿನ್ಱು=ಸ್ಥಿರವಾಗಿ ನಿಂತು, ನಿನ್ನ=ನಿನ್ನ, ಪಾದಪಙ್ಗಯಮ್=ಪಾದಕಮಲಗಳನ್ನು, ನಿರನ್ದರಮ್=ನಿರಂತರವೂ, ನಿನೈಪ್ಪದಾಹ=ನೆನೆಯುವ ಹಾಗೆ, ನೀ=ನೀನು, ನಿನೈಕ್ಕವೇಣ್ಡುಮ್=ಮನಸ್ಸಿನಲ್ಲಿ ತಂದುಕೊಳ್ಳಬೇಕು.



೧೧೧



ಬೇಡಿ ಹೇಳಿಕೊಳ್ಳುವುದು ಇದೆ, ನಿನಗೆ ಮಂಗಳವಾಗಲಿ, ಕಡಲಿನ ಬಣ್ಣದ ಸ್ವಾಮಿಯೇ, ನನಗೆ ವರವನ್ನು ಕರುಣಿಸಬೇಕೆಂಬ ಉತ್ತಮಲಕ್ಷ್ಯದಲ್ಲಿ ನನ್ನನ್ನು ಇಟ್ಟುಕೊಂಡಿರುವುದಾದರೆ, ಶಾಶ್ವತವೂ ಉತ್ಕೃಷ್ಟವೂ ಆದದ್ದು ಎಂದರೆ, ಅಲೆದಾಡುವ ನನ್ನ ಮನಸ್ಸು ಸ್ಥಿರವಾಗಿ ನಿಂತು, ನಿನ್ನ ಪಾದಪಂಕಜಗಳನ್ನೇ ನಿರಂತರವೂ ನೆನೆಯುವ ಹಾಗೆ ನೀನು ನಿನ್ನ ಮನಸ್ಸಿಗೆ ತಂದುಕೊಳ್ಳಬೇಕು.\(ವರವನ್ನು ಯೋಚಿಸಬೇಕು\).\(೧೦೧\)



ಆೞ್ವಾರರು ಹೇಳುತ್ತಾರೆ: ಭಗವಂತ ನಾನು ನಿನ್ನಲ್ಲಿ ಯಾಚಿಸುವ ವಿಷಯವಿದೆ. ನನ್ನನ್ನು ಕುರಿತು ಹೇಳಿಕೊಳ್ಳುವುದೂ ಇದೆ. ನಿನ್ನ ಉತ್ತಮವಾದ ಲಕ್ಷ್ಯವನ್ನು ನನ್ನ ಕಡೆಗೆ ನೀನು ತಿರುಗಿಸಿದೆಯಾದರೆ, ನನಗೆ ಶಾಶ್ವತವಾದ ಶ್ರೇಷ್ಠವಾದ ವರವನ್ನು ಕರುಣಿಸಬೇಕೆಂದು ಮನಸ್ಸು ಮಾಡಿದೆಯಾದರೆ, ಭಗವಂತ, ಮೊದಲು ನನ್ನ ಚಂಚಲವಾದ ಮನಸ್ಸನ್ನು ನೆಲೆಗೊಳಿಸು. ಅದು ನಿನ್ನ ಪಾದಪಂಕಜಗಳನ್ನೇ ನಿರಂತರವೂನೆನೆಯುತ್ತಿರುವಂತೆ ಮಾಡು. ಈ ವಿಷಯವನ್ನು ನಿನ್ನ ಮನಸ್ಸಿಗೆ ತಂದುಕೊಂಡು ನನಗೆ ಕೃಪೆಮಾಡು. ನಾನು ಯಾಚಿಸುವುದು ಇಷ್ಟನ್ನು ಮಾತ್ರವೇ ಭಗವಂತ, ನಿನಗೆ ಮಂಗಳವಾಗಲಿ.



೧೦೨.ವಿಳ್ ವಿಲಾದ ಕಾದಲಾಲ್ ವಿಳಙ್ಗುಪಾದಪೋದಿಲ್ ವೈತ್ತು

ಉಳ್ಳುವೇನದೂನನೋಯ್ ಒೞಿಕ್ಕೂಮಾದೆೞಿಕ್ಕೂನೀರ್

ಪಳ್ಳಿಮಾಯ ಪನ್ಱಿಯಾಯ ವೆನ್ಱಿ ವೀರಕುನ್ಱಿನಾಲ್

ತುಳ್ಳುನೀರ್ ವರಮ್ಬುಶೆಯ್ದು ದೋನ್ಱಲೊನ್ಱು ಶೊಲ್ಲಿಡೇ



ವಿಳ್ ವು=ಒಡಕು, ಇಲಾದ=ಇಲ್ಲದ, ಕಾದಲಾಲ್=ಪ್ರೇಮದಿಂದ, ವಿಳ್ಙ್ಗು=ಬೆಳಗುವ, ಪಾದಪೋದಿಲ್=ಪಾದಪಂಕಜಗಳಲ್ಲಿ, ವೈತ್ತು-ಇರಿಸಿ, ಉಳ್ಳುವೇನದು=ಚಿಂತನೆ ಮಾಡುತ್ತಿರುವ ನನ್ನ, ಊನಮ್ ನೋಯ್=ದೇಹಸಂಬಂಧವಾದ ಬಾಧೆಗಳನ್ನು, ಒೞಿಕ್ಕೂಮ್ ಆ=ಪೂರ್ತಿಯಾಗಿ ನೀಗಿಸುವಂತೆ, ತೆೞಿಕ್ಕೂ ನೀರ್=ಗೊಂದಲಿಸುವ ಕಡಲಲ್ಲಿ, ಪಳ್ಳಿ=ಪವಡಿಸಿರುವ, ಮಾಯ=ಮಾಯನೇ, ಪನ್ಱಿ ಆಹ-ಹಂದಿಯಾದ, ವೆನ್ಱಿ ವೀರ=ಜಯಗಳಿಸಿದ ವೀರನೇ, ಕುನ್ಱಿನಾಲ್=ಬೆಟ್ಟಗಳಿಂದ, ತುಳ್ಳುಮ್ ನೀರ್=ಭೋರ್ಗರೆಯುವ ಕಡಲಲ್ಲಿ, ವರಮ್ಬು ಶೆಯ್ದ=ಅಣೆಕಟ್ಟಿದ\(ಸೇತುವೆ ಕಟ್ಟಿದ\), ತೋನ್ಱ=ಸ್ವಾಮಿಯೇ, ಒನ್ಱು=ಒಂದನ್ನು, ಶೊಲ್ಲಿಡು=ಕೃಪೆ ಮಾಡಿ ತಿಳಿಸು.



ಗೊಂದಲಿಸುವ ಕಡಲಲ್ಲಿ ಪವಡಿಸಿರುವ ಮಾಯನೇ, ಹಂದಿಯ ರೂಪತಳೆದು ಜಯಗಳಿಸಿದ ವೀರನೇ, ಭೋರ್ಗರೆಯುವ ಕಡಲಲ್ಲಿ ಬೆಟ್ಟಗಳಿಂದ ಸೇತುವೆ ಕಟ್ಟಿದ ಸ್ವಾಮಿಯೇ, ಒಡಕು ಬರದ ಪ್ರೇಮದಿಂದ ನಿನ್ನ ಬೆಳಗುವ ಪಾದಾರವಿಂದಗಳನ್ನು ಚಿಂತಿಸುತ್ತಿರುವ ನನ್ನ ದೇಹಸಂಬಂಧವಾದ ಬಾಧೆಗಳನ್ನು ಪೂರ್ತಿಯಾಗಿ ನೀಗಿಸುವಂತೆ ಒಂದನ್ನುಕೃಪೆ ಮಾಡಿ ತಿಳಿಸು. \(೧೦೨\)



ಆೞ್ವಾರರು ಹೇಳುತ್ತಾರೆ: ಭಗವಂತ, ನಿನ್ನ ಪಾದಾರವಿಂದಗಳಲ್ಲಿಯೇ ನೆಟ್ಟಮನಸ್ಸುಳ್ಳವನಾಗಿದ್ದೇನೆ. ಒಂದೇ ಧಾರೆಯಾಗಿರುವ ಪ್ರೇಮದಿಂದ ನಿನ್ನ ದಿವ್ಯಪಾದಗಳನ್ನು ಕುರಿತು ನಿರಂತರವಾಗಿ ಚಿಂತಿಸುತ್ತೇನೆ. ಈ ನನ್ನ ಚಿಂತನೆಗೂ ನನ್ನ ಪ್ರೇಮಕ್ಕೂ



೧೧೨

ಒಡಕು ತರುವುದಕ್ಕೆ ನನ್ನ ದೇಹವೇ ಅಡ್ಡಿಯಾಗಬಹುದು. ದೇಹದಲ್ಲಿ ಹುಟ್ಟಿ ಅದಕ್ಕೆ ಬಾಧೆಕೊಡುವ ರೋಗ, ಕಷ್ಟ,ದುಃಖ, ಸಂಕಟಗಳು ಮೇಲಿಂದಮೇಲೆ ಒದಗಿಬಂದು ತೊಂದರೆ ಪಡಿಸುತ್ತಲೇ ಇರಬಹುದು. ನಿನ್ನ ಪಾದಪದ್ಮಗಳನ್ನೇ ಎಡಬಿಡದೆ ಚಿಂತಿಸುವುದಕ್ಕೆ ನನಗೆ ಸ್ವಲ್ಪವೂ ಅಡ್ಡಿಯಾಗದಂತೆ, ಈ ನನ್ನ ದೇಹ ಬಾಧೆಗಳೆಲ್ಲವೂ ಪೂರ್ತಿಯಾಗಿ ನಾಶವಾಗುವಂತೆ ನನಗೆ ಒಂದು ಗುಟ್ಟನ್ನು ಕೃಪೆಮಾಡಿ ತಿಳಿಸು.



ದೇಹಕ್ಕೆ ಬರುವ ಬಾಧೆಗಳು ರೋಗಾದಿ ಸಂಕಟಗಳು ಮಾತ್ರವಲ್ಲ.ಹುಟ್ಟು,ಮುಪ್ಪು,ಸಾವುಗಳೂಇ ವೆ. ಈ ಬಾಧೆಗಳೆಲ್ಲವೂ ಪೂರ್ತಿಯಾಗಿ ನಾಶವಾಗುವುದು ಮನುಷ್ಯನು ಮರಣವನ್ನು ಜಯಿಸಿದಾಗಲೇ; ಅಮರತ್ವವನ್ನು ಪಡೆದಾಗಲೇ. ಆದ್ದರಿಂದ, ಮರಣವನ್ನು ಜಯಿಸುವುದು ಹೇಗೆ, ಅಮರತ್ವವನ್ನು ಪಡೆಯುವುದು ಹೇಗೆ ಎಂಬುದನ್ನೇ ಆೞ್ವಾರರು "ಗುಟ್ಟು"ಎನ್ನುತ್ತಾರೆ.



೧೦೩.ತಿರುಕ್ಕಲನ್ದು ಶೇರುಮಾರ್ಬ ದೇವದೇವದೇವನೇ

ಇರುಕ್ಕಲನ್ದ ವೇದನೀದಿ ಆಹಿನಿನ್ಱ ನಿನ್ ಮಲಾ

ಕರುಕ್ಕಲನ್ದ ಕಾಳಮೇಹ ಮೇನಿಯಾಯ ನಿನ್ ಪೆಯರ್

ಉರುಕ್ಕಲನ್ದೊೞಿವಿಲಾದು ಉರೈಕ್ಕೂಮಾಱುರೈಶೆಯೇ



ತಿರು=ಶ್ರೀದೇವಿಯು, ಕಲನ್ದು=ಕೂಡಿ, ಶೇರುಮ್=ವಾಸಿಸುವ, ಮಾರ್ಬ=ವಕ್ಷವುಳ್ಳವನೇ, ದೇವದೇವ ದೇವನೇ=ದೇವ,ದೇವ,ದೇವನೇ, ಇರುಕ್ಕೂ=ಋಕ್ಕುಗಳು, ಕಲನ್ದ=ಕೂಡಿದ, ವೇದ=ವೇದಗಳಿಂದ, ನೀದಿ=ಪ್ರತಿಪಾದಿಸಿದ ಸ್ವಭಾವದವನು, ಆಹಿ=ಆಗಿ, ನಿನ್ಱ=ಇರುವ, ನಿ ಮಲಾ=ನಿರ್ಮಲನೇ, ಕರು=ಕಪ್ಪು, ಕಲನ್ದ=ಕೂಡಿದ, ಕಾಳಮೇಹ=ಕಾರ್ಮುಗಿಲಿನ, ಮೇನಿ=ದೇಹಕಾಂತಿಯುಳ್ಳವನೇ, ಆಯ=ಗೋವಳನೇ, ನಿನ್=ನಿನ್ನ, ಪೆಯರ್=ಹೆಸರನ್ನು, ಉರು=\(ನಿನ್ನ\)ಸ್ವರೂಪದೊಡನೆ, ಕಲನ್ದು=ಕೂಡಿಸಿ, ಒೞಿವು ಇಲಾದ=ಕೊನೆಯಿಲ್ಲದಂತೆ \(ನಿಲುಕಡೆಯಿಲ್ಲದಂತೆ\), ಉರೈಕ್ಕೂಮ್ ಆಱು=ಚಿಂತಿಸುವ ಹಾಗೆ, ಉರೈಶೆಯೇ=ಅನುಗ್ರಹಿಸಬೇಕು.



ಶ್ರೀದೇವಿಯು ನಿನ್ನೊಡನೆ ಕಲೆತು ನಿತ್ಯವಾಸ ಮಾಡುವ ವಕ್ಷವುಳ್ಳವನೇ, ದೇವದೇವದೇವನೇ, ಋಕ್ಕುಗಳಿಂದಾದ ವೇದಗಳಿಂದ ಪ್ರತಿಪಾದಿಸಿದ ಸ್ವಭಾವದವನಾದ ನಿರ್ಮಲನೇ, ಕಪ್ಪುಮಿಶ್ರಿತವಾದ ಕಾರ್ಮುಗಿಲಿನ ದೇಹಕಾಂತಿಯುಳ್ಳವನೇ, ಗೋವಳನೇ, ನಿನ್ನ ಹೆಸರನ್ನು ಸ್ವರೂಪದೊಡನೆ ಕೂಡಿಸಿಕೊಂಡು ನಿಲುಕಡೆಯಿಲ್ಲದಂತೆ ಚಿಂತಿಸುವ ಹಾಗೆ ಅನುಗ್ರಹಿಸಬೇಕು.\(೧೦೩\)



ಆೞ್ವಾರರು ಹೇಳುತ್ತಾರೆ: ಭಗವಂತ, ಶ್ರೀದೇವಿಯನ್ನು ನಿನ್ನ ವಕ್ಷದಲ್ಲಿಯೇ ಶಾಶ್ವತವಾಗಿ ಇರಿಸಿಕೊಂಡಿದ್ದೀ. ಎಲ್ಲಾ ಬಗೆಯ ಐಶ್ವರ್ಯಗಳಿಗೂ ಆಕರಳಾಗಿರುವ ಶ್ರೀದೇವಿ ನಿನ್ನ ಆಜ್ಞನುವರ್ತಿನಿಯಾಗಿರುವುದರಿಂದ, ನಿನ್ನ ಕೊಡುಗೆಯ ಸಾಮರ್ಥ್ಯವನ್ನು ಎಷ್ಟು ಅಪರಿಮಿತವಾದದ್ದು\! ವೇದಗಳು ಋಕ್ಕುಗಳಿಂದ ಆಗಿವೆ. ನಿನ್ನ ಗುಣಸ್ವಭಾವಗಳನ್ನು ಹೊಗಳಿ ಹಾಡತಕ್ಕವು ಋಕ್ಕುಗಳು, ವೇದಗಳು, ಆದ್ದರಿಂದ, ನಿನ್ನನ್ನು ಕುರಿತ



೧೧೩

ಜ್ಞಾನವನ್ನುಂಟು ಮಾಡುವುದಲ್ಲದೆ, ನಿನ್ನ ದಿವ್ಯವಾದ ಸ್ವರೂಪವನ್ನೂ ಸ್ವಭಾವವನ್ನೂ ತಿಳಿಸುತ್ತವೆ. ಕಾರ್ಮುಗಿಲು ಕಪ್ಪುಬಣ್ಣವನ್ನು ಕೂಡಿಸಿಕೊಂಡಿದ್ದರೂ ಸಹ, ಅದು ಬಲುಸುಂದರವೂ ಆಕರ್ಷಕವೂ ಆಗಿರುತ್ತದೆ. ಅದು ನಿನ್ನ ದಿವ್ಯಸುಂದರ ದೇಹಕಾಂತಿಯನ್ನು ನೆನಪಿಗೆ ತರುತ್ತದೆ. ಭಗವಂತ, ನೀನು ಸಿರಿವಂತ, ದಿವ್ಯಸುಂದರ ಮತ್ತು ದಿವ್ಯಸ್ವಭಾವದವನು. ಇದಲ್ಲದೆ, ನೀನು ದೇವಾಧಿದೇವನು, ನಿರ್ಮಲನು. ನೀನೇ ಗೋವಳನಾಗಿ ಅವತರಿಸಿ ಅದ್ಭುತಾಶ್ಚರ್ಯ ಸಾಹಸಗಳನ್ನೆಸಗಿದ ಮಾಯನು\! ನಾನು ನಮ್ರನಾಗಿ ನಿನ್ನಲ್ಲಿ ಬೇಡುವುದು ಸಿರಿಸಂಪತ್ತುಗಳಲ್ಲ, ಪದವಿಯಲ್ಲ, ಶಕ್ತಿಸಾಮರ್ಥ್ಯಗಳಲ್ಲ, ನಾನು ಬೇಡುವುದೆಲ್ಲ ನಿನ್ನ ಪವಿತ್ರಹೆಸರಿನೊಡನೆ ನಿನ್ನ ಸುಂದರರೂಪವನ್ನು ಕೂಡಿಸಿಕೊಂಡು, ನಿಲುಕಡೆಯಿಲ್ಲದಂತೆ, ನಿನ್ನನ್ನು ಚಿಂತಿಸಿ ಆನಂದಿಸುವುದೊಂದನ್ನೇ\! ಭಗವಂತ, ನೀನು ಕೃಪೆಮಾಡಿ ಅದನ್ನು ನನಗೆ ಅನುಗ್ರಹಿಸು.



೧೦೪.ಕಡುಙ್ಗವನ್ದನ್ ವಕ್ಕರನ್ ಕರನ್ ಮುರನ್ ಶಿರಮವೈ

ಇಡನ್ದುಕೂಱು ಶೆಯ್ದಪಲ್ ಪಡೈತ್ತ ಡಕ್ಕೈಮಾಯನೇ

ಕಿಡನ್ದಿರುನ್ದು ನಿನ್ಱಿಯಙ್ಗು ಪೋದುಮ್ ನಿನ್ನ ಪೊಱ್ ಕೞಲ್

ತೊಡರ್ ನ್ದು ವೀಳ್ ವಿಲಾದ ದೋರ್ ತೊಡರ್ ಚ್ಚಿನಲ್ ಹು ವೇಣ್ಡುಮೇ



ಕಡು=ಕ್ರೂರವಾದ, ಕವನ್ದನ್=ಕಬಂಧನ, ವಕ್ಕರನ್=ದಂತವಕ್ರನ, ಕರನ್-ಖರನ, ಮುರನ್=ಮುರನ, ಶಿರಮ್ ಅವೈ=ತಲೆಗಳನ್ನು,ಇಡನ್ದು=ಕತ್ತರಿಸಿ, ಕೂಱು ಶೆಯ್ದ=ಚೂರುಚೂರು ಮಾಡಿದ, ಪಲ್ ಪಡೈ=ಹಲವಾರು ಆಯುಧಗಳನ್ನು ಹಿಡಿದಿರುವ, ತಡ ಕೈ=ವಿಶಾಲವಾದ ಕೈಗಳುಳ್ಳ, ಮಾಯನೇ=ಮಾಯನೇ, ಕಿಡನ್ದು=ಮಲಗಿರುವ, ಇರುನ್ದು=ಕುಳಿತಿರುವ, ನಿನ್ಱು=ನಿಂತಿರುವ, ಇಯಙ್ಗು=ಓಡಾಡುವ, ಪೋದುಮ್=ಕಾಲದಲ್ಲೆಲ್ಲಾ, ನಿನ್ನ=ನಿನ್ನ, ಪೊನ್ ಕೞಲ್=ಚಿನ್ನದಂಥ ಪಾದಗಳನ್ನೇ, ತೊಡರ್ ನ್ದು=ಹಿಡಿದು \(ಅನುಭವಿಸುತ್ತಾ\), ವೀೞ್ ವು ಇಲಾದದು=ಒಡಕು ಇಲ್ಲದ, ಓರ್ ತೊಡರ್ ಚ್ಚಿ=ಅಪರೂಪವಾದ ಬಂಧನವನ್ನು, ನಲ್ ಹುವೇಣ್ಡುಮೇ=ಕರುಣಿಸಬೇಕು. 



ಕ್ರೂರನಾದ ಕಬಂಧನ,ದಂತವಕ್ರನ,ಖರನ,ಮುರನ, ತಲೆಗಳನ್ನು ಕತ್ತರಿಸಿ ಚೂರುಚೂರು ಮಾಡಿದ ಹಲವಾರು ಆಯುಧಗಳನ್ನು ಹಿಡಿದಿರುವ ವಿಶಾಲವಾದ ಕೈಗಳುಳ್ಳ ಮಾಯನೇ, ಮಲಗಿರುವ,ಕುಳಿತಿರುವ,ನಿಂತಿರುವ, ಓಡಾಡುವ \(ನಡೆಯುವ\) ಕಾಲಗಳಲ್ಲೆಲ್ಲಾ ನಿನ್ನ ಚಿನ್ನದಂಥ ಪಾದಗಳನ್ನು ಹಿಡಿದು ಅನುಭವಿಸುತ್ತಾ ಇರುವ, ಒಡಕಿಲ್ಲದ ಅಪರೂಪವಾದ ಬಂಧನವನ್ನು ನನಗೆ ಕರುಣಿಸಬೇಕು. \(೧೦೪\)



ಆೞ್ವಾರರು ಹೇಳುತ್ತಾರೆ: ಮಹಾಪರಾಕ್ರಮಿಯೂ ಅಮಿತಸಾಹಸಿಯೂ ಆದ ಭಗವಂತ, ನೀನು ಶ್ರೀರಾಮನಾಗಿ ಅವತರಿಸಿ ಕಬಂಧ,ಖರ ಮೊದಲಾದ ಕಡುದುಷ್ಟ ರಾಕ್ಷಸರನ್ನು ಸಂಹಾರ ಮಾಡಿದೆ. ಶ್ರೀಕೃಷ್ಣನಾಗಿ ಅವತರಿಸಿ ದಂತವಕ್ರ,ಮುರ ಮೊದಲಾದ ರಾಕ್ಷಸರನ್ನು ನಾಶಗೊಳಿಸಿದೆ. ದುಷ್ಟಶಿಕ್ಷಣಕ್ಕೆ ತಕ್ಕ ಹಾಗೆ ಹಲವಾರು ಆಯುಧಗಳನ್ನು ನಿನ್ನ ಬಲಿಷ್ಠವಾದ ಕೈಗಳಲ್ಲಿ ಧರಿಸಿದ್ದೀ. ನನಗೆ ಒಂದು ಬಂಧನವನ್ನು ಮಾತ್ರ ದಯೆ ನೀಡು.



೧೧೪

ನಾನು ಕುಳಿತಿರಲಿ, ನಿಂತಿರಲಿ, ನಡೆಯುತ್ತಿರಲಿ, ಮಲಗಿರಲಿ- ನಾನು ಯಾವ ಅವಸ್ಥೆಯಲ್ಲೇ ಇರಲಿ, ನನಗೆ ನಿನ್ನ ಚಿನ್ನದಂಥ ಅಮೂಲ್ಯವಾದ ಪಾದಗಳನ್ನು ದೃಢವಾಗಿ ಹಿಡಿದಿರುವಂತೆ ಅನುಭವವಾಗುತ್ತಿರಬೇಕು. ಈ ಅನುಭವಜ್ಜೆ ಯಾವರೀತಿಯ ತಡೆಯಾಗಲಿ, ಒಡಕಾಗಲಿ ಬರಬಾರದು. ಇದು ನಿರಂತರವಾಗಿ ನಾನು ಅನುಭವಿಸುತ್ತಲೇ ಇರಬೇಕು. ಭಗವಂತ, ಕೃಪೆಮಾಡಿ ನನಗೆ ಇಂಥ ಬಂಧನವನ್ನು ಕರುಣಿಸು.



೧೦೫.ಮಣ್ಣೈಯುಣ್ಡುಮಿೞ್ ನ್ದು ಪಿನ್ನಿರನ್ದುಕೊಣ್ಡನ್ದು ಮಣ್

ಕಣ್ಣುಳಲ್ಲದಿಲ್ಲೈಯೆನ್ಱು ವೆನ್ಱಿಕಾಲ ಮಾಯಿನಾಯ್

ಪಣ್ಣೈವೆನ್ಱವಿನ್ ಶೊಲ್ ಮಙ್ಗೈ ಕೊಙ್ಗೈತಙ್ಗು ಪಙ್ಕಯ

ಕ್ಕಣ್ಣ, ನಿನ್ನವಣ್ಣಮಣ್ಣದಿಲ್ಲೈಯೆಣ್ಣುಮ್ ವಣ್ಣಮೇ



ಮಣ್ಣೈ ಉಣ್ಡು=ಜಗತ್ತನ್ನು ನುಂಗಿ, ಉಮಿೞ್ ನ್ದು=ಮತ್ತೆ ಹೊರಕೆಡಗಿ\(ಉಗುಳಿ\), ಪಿನ್=ಮತ್ತೆ, ಇರನ್ದು=ಯಾಚಿಸಿ, ಕೊಣ್ಡು=ಪಡೆದು, ಅಳನ್ದು=ಅಳೆದುಕೊಂಡು, ಮಣ್=ಜಗತ್ತು, ಕಣ್ಣುಳ್=ಕಣ್ಣೆದುರಿಗೆ, \(ಕಣ್ಣಲ್ಲಿ\)ಅಲ್ಲದು ಇಲ್ಲೈ=ಅಲ್ಲದ್ದು ಇಲ್ಲ, ಎನ್ಱು=ಎಂದು, ವೆನ್ಱ=ಗೆದ್ದ, ಕಾಲಮ್=ಕಾಲಪುರುಷನೇ\(ಕಾಲಸ್ವರೂಪನೇ\)ಆಯಿನಾಯ್=ಆಗಿ ಇರುವವನೇ, ಪಣ್ಣೈ=ಹಣ್ಣುಗಳನ್ನು, ವೆನ್ಱ=ಸೋಲಿಸುವ, ಇನ್=ಮಧುರವಾದ, ಶೊಲ್=ಮಾತನ್ನುಳ್ಳ, ಮಙ್ಗೈ=ಶ್ರೀದೇವಿಯ, ಕೊಙ್ಗೈ ತಙ್ಗು=ಸ್ತನ ಮಂಡಲದಲ್ಲಿ ತಂಗಿರುವ, ಪಙ್ಕಯಕ್ಕಣ್ಣ=ಪಂಕಜಲೋಚನನೇ \(ತಾವರೆಯಂತೆ ಕಣ್ಣುಗಳನ್ನುಳ್ಳವನೇ\), ನಿನ್ನ=ನಿನ್ನ, ವಣ್ಣಮ್ ಅಲ್ಲದು=ಸ್ವರೂಪ ಸ್ವಭಾವಗಳ ಸೊಬಗಲ್ಲದೆ, ಎಣ್ಣುಮ್=ಎಣಿಸುವ, ವಣ್ಣಮೇ ಇಲ್ಲೈ=ಬೇರೊಂದು ರೂಪವೇ ಇಲ್ಲ.



ಜಗತ್ತನ್ನು ಉಂಡು, ಮತ್ತೆ ಉಗುಳಿ, ಮತ್ತೆ ಬೇಡಿಪಡೆದು ಅಳೆದು, ಜಗತ್ತು ಕಣ್ಣೆದುರಿಗೆ ಅಲ್ಲದ್ದು \(ಕಣ್ಣಲ್ಲಿ ಅಲ್ಲದ್ದು\) ಇಲ್ಲ ಎಂದು ಗೆದ್ದ ಕಾಲಸ್ವರೂಪನೇ ಆಗಿ ಇರುವವನೇ, ಹಣ್ಣನ್ನು ಸೋಲಿಸುವ ಮಧುರವಾದ ಮಾತಿನ ಶ್ರೀದೇವಿಯ ಸ್ತನಮಂಡಲದಲ್ಲಿ ತಂಗಿರುವ ಪಂಕಜಲೋಚನನೇ, ನಿನ್ನ ರೂಅ \(ಸ್ವರೂಪ,ಸ್ವಭಾವ\)ದ ಸೊಬಗನ್ನಲ್ಲದೆ ಲಕ್ಷಿಸಲು ಬೇರೊಂದು ರೂಪವೇ ಇಲ್ಲ. \(೧೦೫\)



ಆೞ್ವಾರರು ಹೇಳುತ್ತಾರೆ: ಭಗವಂತ, ಪ್ರಳಯ ಬಂದಾಗ ನೀನು ಜಗತ್ತನ್ನೆಲ್ಲ ನುಂಗಿಬಿಡುತ್ತೀ. ಸೃಷ್ಟಿ ಬಂದಾಗ, ಅದನ್ನು ಉಗುಳಿ, ಹೊರಕ್ಕೆ ತರುತ್ತೀ. ಇದು ಹೀಗಿರುವಲ್ಲಿ, ನೀನು ಜಗತ್ತಿನ ಅತ್ಯಲ್ಪ ಭಾಗಕ್ಕಾಗಿ ಯಾಚಿಸಿದೆಯಲ್ಲ\! ಅದನ್ನು ಪಡೆದ ಬಳಿಕ, ಅಷ್ಟನ್ನು ಮಾತ್ರ ಅಳೆದುಕೊಳ್ಳುವ ಬದಲಾಗಿ ಇಡಿಯ ಜಗತ್ತನ್ನೇ ಅಳೆದುಕೊಂಡುಬಿಟ್ಟೆಯಲ್ಲ\! ನಿನಗೆ ಗೋಚರವಾಗದ ಜಗತ್ತು ಎಂಬುದೇ ಇಲ್ಲ. ನಿನ್ನ ಕಣ್ಣಲ್ಲಿಯೇ ನಿನ್ನ ಲಕ್ಷ್ಯದಲ್ಲಿಯೇ ಅದು ಇದ್ದು ಬೆಳಗಬೇಕು. ಹಾಗೆಯೇ, ಅದು ಇಲ್ಲವಾಗಬೇಕಾದದ್ದೂ ಸಹ. ಇದಿಷ್ಟನ್ನೂ ತೋರಿಸಿಕೊಡುವ ಕಾಲಸ್ವರೂಪನೇ ನೀನು\! ನಿನ್ನನ್ನು



೧೧೫

ಗೆಲ್ಲುವುದಕ್ಕೆ ಯಾರಿಂದಲೂ ಸಾಧ್ಯವಿಲ್ಲ. ಅಪ್ರತಿಮಮಾಯನೇ ನೀನು\! ಅತ್ಯಂತ ರುಚಿಕರವಾದ ಹಣ್ಣಿಗಿಂತಲೂ ಮಧುರವಾದ ಮಾತಿನ ಶ್ರೀದೇವಿಯ ಹೃದಯವೇ ನೀನು\! ನಿನ್ನ ರೂಪದ ಸೊಬಗನ್ನು ವರ್ಣಿಸಿ ಹೇಳುವುದಕ್ಕೆ ಸಾಧ್ಯವಿಲ್ಲ. ಅದಕ್ಕೆ ಸಮನಾದದ್ದು ಬೇರೊಂದಿಲ್ಲ.



"ಕಾಣಿಸುವ ಜಗತ್ತೆಲ್ಲವೂ ನನ್ನ ಕೃಪೆಯಿಂದಲೇ ನೆಲೆಗೊಂಡದ್ದು. ಅದರ ಹೊರತು ಜಗತ್ತಿಗೆ ಉಳಿವೇ ಇಲ್ಲ. ನನ್ನ ಕೃಪೆಯನ್ನು ಬಯಸುವವರು ದಯಾಸ್ಬರೂಪಳಾದ ಶ್ರೀದೇವಿಯನ್ನು ಮೊದಲು ಒಲಿಸಿಕೊಳ್ಳಬೇಕು. ನನ್ನ ಕೃಪಾದೃಷ್ಟಿಯೆಲ್ಲಾ ದೇವಿಯ ಮೂಲಕವೇ ಹರಿಯುವುದು"-ಈ ಎರಡು ತತ್ತ್ವಗಳನ್ನು ಇಲ್ಲಿ ಆೞ್ವಾರರು ನುಡಿಯುತ್ತಿದ್ದಾರೋ, ಎನ್ನಿಸುತ್ತದೆ.



ಈ ಪಾಶುರದ ಇನ್ನೊಂದು ವಿಷಯವೆಂದರೆ, ಆೞ್ವಾರರು ಭಗವಂತನಲ್ಲಿ ಬೇಡುವ "ಬಂಧನ". ಬಿಡುಗಡೆಗಾಗಿ ಎಲ್ಲರೂ ಸಹಜವಾಗಿ ಬೇಡಿದರೆ, ಆೞ್ವಾರರ ಬೇಡಿಕೆ, ಒಂದು ವಿಚಿತ್ರವೇ ಅಲ್ಲವೇ? ಇದೆಂಥ ಬೇಡಿಕೆ?



೧೦೬.ಕಱುತ್ತೆದಿರ್ ನ್ದ ಕಾಲನೇಮಿ ಕಾಲನೋಡು ಕೂಡವನ್ಱು

ಅಱುತ್ತವಾೞಿಶಙ್ಗುತಣ್ಡು ವಿಲ್ಲುಮ್ ವಾಳುಮೇನ್ದಿನಾಯ್

ತೊಱುಕ್ಕಲನ್ದವೂನಮಕ್ದು ಒೞಿಕ್ಕವನ್ಱುಕುನ್ಱಮುನ್

ಪೊಱುತ್ತನಿನ್ ಪುಹೞ್ ಕ್ಕಲಾಲೋರ್ ನೇಶಮಿಲ್ಲೈ ನೆಂಜಮೇ.



ಕಱುತ್ತು=ಕೋಪಗೊಂಡು, ಎದಿರ್ ನ್ದ=ಎದುರಿಸಿದ, ಕಾಲನೇಮಿ=ಕಾಲನೇಮಿ ಎಂಬ ರಾಕ್ಷಸನು,ಕಾಲನೋಡು=ಯಮನೊಡನೆ, ಕೂಡ=ಕೂಡಿಕೊಳ್ಳುವಂತೆ, ಅನ್ಱು=ಅಂದು, ಅಱುತ್ತ=ಅವನ ತಲೆಯನ್ನು ಕತ್ತರಿಸಿದ, ಆೞಿ=ಚಕ್ರಾಯುಧವನ್ನೂ, ಶಙ್ಗು=ಶಂಖವನ್ನೂ, ತಣ್ಡು=ಗದೆಯನ್ನೂ, ವಿಲ್ಲುಮ್=ಬಿಲ್ಲನ್ನೂ, ವಾಳುಮ್=ಕತ್ತಿಯನ್ನೂ, ಏನ್ದಿನಾಯ್=ಧರಿಸಿದವನೇ, ತೊಱು=ತುರುಗಳಿಗೆ \(ಹಸುಗಳಿಗೆ\), ಕಲನ್ದ=ಉಂಟಾದ, ಊನಮ್=ತೊಂದರೆಗಳು, ಅಕ್ದು=ಅವುಗಳನ್ನು, ಒೞಿಕ್ಕ=ತೀರಿಸಲು, ಅನ್ಱು=ಅಂದು, ಕುನ್ಱಮ್=ಬೆಟ್ಟವನ್ನು, ಮುನ್=ಅಂದು, ಒಂದು ದಿನ, ಪೊಱುತ್ತ=ಎತ್ತಿಹಿಡಿದ, ನಿನ್=ನಿನ್ನ, ಪುಹೞ್ ಕ್ಕೂ=ಸ್ತೋತ್ರಕ್ಕೆ, ಅಲಾಲ್=ಅಲ್ಲದೆ, ನೆಂಜಮ್=ಮನಸ್ಸಿಗೆ, ಓರ್=ಸ್ವಲ್ಪವೂ, ನೇಶಮ್=ಆಶೆ, ಇಲ್ಲೈ=ಇಲ್ಲ.



ಕೋಪಗೊಂಡು ಎದುರಿಸಿದ ಕಾಲನೇಮಿ ಎಂಬ ರಾಕ್ಷಸನು ಕಾಲನೊಡನೆ ಕೂಡಿಕೊಳ್ಳುವಂತೆ ಅಂದು, ಅವನ ತಲೆಯನ್ನು ಕತ್ತರಿಸಿದ ಚಕ್ರಾಯುಧವನ್ನೂ, ಶಂಖವನ್ನೂ, ಗದೆಯನ್ನೂ, ಬಿಲ್ಲನ್ನೂ, ಕತ್ತಿಯನ್ನೂ ಕೈಗಳಲ್ಲಿ



೧೧೬

ಧರಿಸಿದವನೇ, ತುರುಗಳೀಗೆ \(ದನಕರುಗಳಿಗೆ\) ಒದಗಿಬಂದ ತೊಂದರೆಯನ್ನು ತೀರಿಸಲು, ಅಂದು, ಒಂದುದಿನ, ಬೆಟ್ಟವನ್ನು ಎತ್ತಿಹಿಡಿದ ನಿನ್ನ ಹೊಗಳಿಕೆಗಲ್ಲದೆ ನನ್ನ ಮನಸ್ಸಿಗೆ ಬೇರೆ ಯಾವೊಂದು ಆಶೆಯೂ ಇಲ್ಲ.



ಆೞ್ವಾರರು ಹೇಳುತ್ತಾರೆ: ಭಗವಂತ, ನನಗೆ ಪ್ರಾಪಂಚಿಕವಾದ ಆಶೆ ಸ್ವಲ್ಪವೂ ಇಲ್ಲ. ದುಷ್ಟನಾದ ಕಾಲನೇಮಿಯನ್ನು ನಿನ್ನ ಸಾಮರ್ಥ್ಯದಿಂದ ಸಂಹರಿಸಿದೆ. ಹಾಗೆಯೇ ದನಕರುಗಳನ್ನು ಕಷ್ಟದಿಂದ ಪಾರುಮಾಡಲು ಅಪಾರವಾದ ಕರುಣೆಯನ್ನು ತೋರಿಸಿದೆ. ಹಿಂದೆ, ನೀನು ಕೃಷ್ಣಾವತಾರಿಯಾಗಿ, ಇಂದ್ರನ ಕೋಪದ ಪರಿಣಾಮವಾದ ಸತತವಾದ ಬಿರುಸುಮಳೆಯಿಂದ ದನಕ್ರುಗಳನ್ನು ರಕ್ಷಿಸುವುದಕ್ಕಾಗಿ, ಗೋವರ್ಧನ ಪರ್ವತವನ್ನೇ ಎತ್ತಿಹಿಡಿದೆ. ನಿನ್ನ ಕೀರ್ತಿಯನ್ನು ಹೊಗಳುತ್ತಾ ಕಾಲಕಳೆಯಬೇಕೆಂಬುದೇ ನನ್ನ ಮನದಾಶೆ.



೧೦೭.ಕಾಯ್ ಶಿನತ್ತಕಾಶಿಮನ್ನನ್ ವಕ್ಕರನ್ ಪವುಣ್ಡಿರನ್

ಮಾಶಿನತ್ತಮಾಲಿಮಾ ಶುಮಾಲಿ ಕೇಶಿದೇನುಕನ್

ನಾಶಮುಟ್ರುವೀೞ ನಾಳ್ ಕವರ್ ನ್ದ ನಿನ್ ಕೞಱ್ ಕಲಾಲ್

ನೇಶಪಾಶಮೆತ್ತಿಱತ್ತುಮ್ ವೈತ್ತಿಡೇನೆಮ್ಮೀಶನೇ



ಕಾಯ್ ಶಿನತ್ತ=ಮಹಾಕೋಪಿಷ್ಠನಾದ, ಕಾಶಿ ಮನ್ನನ್=ಕಾಶಿರಾಜನೂ, ವಕ್ಕರನ್=ದಂತವಕ್ರನೂ, ಪವುಣ್ಡಿರನ್=ಪೌಂಡ್ರ ವಾಸುದೇವನೂ, ಮಾ ಶಿನತ್ತ ಮಾಲಿ=ಮಹಾಕೋಪಿಷ್ಠನಾದ ಮಾಲಿಯೂ, ಮಾ ಶುಮಾಲಿ=ಮಹಾಸುಮಾಲಿಯೂ, ಕೇಶಿ=ಕೇಶಿಯೂ, ದೇನುಕನ್=ಧೇನುಕನೂ, ನಾಶಮ್ ಉಟ್ರು=ಪೂರ್ತಿಯಾಗಿ ನಾಶವಾಗಿ, ವೀೞ=ಮಡಿಯಲು, ನಾಳ್ ಕವರ್ ನ್ದ=ಅವರವರ ಆಯುಸ್ಸನ್ನು ಕಬಳಿಸಿದ, ನಿನ್=ನಿನ್ನ, ಕೞಲ್ ಹಳ್ ಅಲ್ಲಾಲ್=ಪಾದಗಳಲ್ಲದೆ, ನೇಶಪಾಶಮ್=ಆಶೆಯೆಂಬ ಪಾಶವನ್ನು, ಎತ್ತಿಱತ್ತುಮ್=ಯಾವ ರೀತಿಯದನ್ನೂ, ವೈತ್ತಿಡೇನ್=ಇಟ್ಟದಿಲ್ಲ, ಎಮ್ ಈಶನೇ=ನನ್ನ ಒಡೆಯನೇ.



ನನ್ನೊಡೆಯಾ, ಮಹಾಕೋಪಿಷ್ಠನಾದ ಕಾಶಿರಾಜನೂ, ದಂತವಕ್ರನೂ, ಪೌಂಡ್ರವಾಸುದೇವನೂ, ಕಡುಕೋಪಿಯಾದ ಮಾಲಿಯಾ, ಮಹಾಸುಮಾಲಿಯೂ, ಕೇಶಿಯೂ ಧೇನುಕನೂ ಪೂರ್ತಿಯಾಗಿ ನಾಶವಾಗಿ ಮಡಿದು ಬೀಳಲು ಅವರವರ ಆಯುಸ್ಸನ್ನು ಕಬಳಿಸಿದ ನಿನ್ನ ಪಾದಗಳನ್ನಲ್ಲದೆ ಬೇರೆ ಯಾವ ಬಗೆಯ ಆಶೆಯ ಪಾಶವನ್ನೂ ಇಟ್ಟಿಕೊಂಡಿಲ್ಲ. \(೧೦೭\)



ಆೞ್ವಾರರು ಹೇಳುತ್ತಾರೆ: ಪ್ರಭುವೇ, ನಿನ್ನನ್ನು ದ್ವೇಷಿಸಿ, ಎದುರಿಸಿನಿಂತವರು ಯಾರೂ ಉಳಿದಿಲ್ಲ. ಅವರು ಎಷ್ಟೇ ಬಲಿಷ್ಠರಾದರೂ ಅವರೆಲ್ಲ ನಿನ್ನ ಒಂದಲ್ಲದೊಂದು ದಿವ್ಯಾಯುಧಕ್ಕೆ ತುತ್ತಾದವರೇ. ಪೌಂಡ್ರವಾಸುದೇವನೂ ಅವನ ಮಿತ್ರನಾದ ಕಾಶಿರಾಜನೂ ನಿನ್ನ ಖಡ್ಗದಿಂದಲೂ ಚಕ್ರಾಯುಧದಿಂದಲೂ ಮಡಿದರು. ಮಾಲಿಯೂ ಸುಮಾಲಿಯೂ ನಿನ್ನ ಬಿಲ್ಲಿನಿಂದಲೇ ಪರಾಜಯ ಹೊಂದಿದರು. ಮಾಲಿ ಮಡಿದನು. ಸುಮಾಲಿ ಪಾತಾಳಲೋಕಕ್ಕೆ ತಳ್ಳಲ್ಪಟ್ಟನು. ದಂತವಕ್ರನು ನಿನ್ನ ಗದೆಗೆ ತುತ್ತಾದನು. ಕೇಶಿಯೂ ಧೇನುಕನೂ ನಿನ್ನ ತೋಳಿನ ಸಾಮರ್ಥ್ಯದಿಂದಲೇ ಸತ್ತುಹೋದರು. ಆ ರಾಕ್ಷಸರೆಲ್ಲರ ಆಯುಸ್ಸನ್ನು ಕಬಳಿಸಿದ ನಿನ್ನ



೧೧೭

ಸಮರ್ಥ ಪಾದಗಳ ಹೊರತು ನನಗೆ ಬೇರೆ ಯಾವುದರ ಮೇಲೂ ಆಶೆಯಿಲ್ಲ. ನನ್ನನ್ನು ಉದ್ಧರಿಸು.



ಪೌಂಡ್ರವಾಸುದೇವನೂ ಕಾಶಿರಾಜನೂ ಗೆಳೆಯರು, ಜೊತೆಗಾರರು. ಪೌಂಡ್ರವಾಸುದೇವನು, ಶಂಖಚಕ್ರಗಳನ್ನು ಧರಿಸಿ, "ನಾನೇ ವಾಸುದೇವನು" ಎಂದು ಹೆಮ್ಮೆಯಿಂದ ಬೀಗುತ್ತಿದ್ದನು. ಶ್ರೀಕೃಷ್ಣನು ವಸುದೇವನ ಮಗನಾದ್ದರಿಂದ ಅವನಿಗೆ ವಾಸುದೇವನೆಂಬ ಹೆಸರಿತ್ತು. ಪೌಂಡ್ರನಿಗೆ ಯೋಚನೆ ಬಂತು ಇನ್ನುಮುಂದೆ ತಾನೊಬ್ಬನೇ "ವಾಸುದೇವ" ನಾಗಿರಬೇಕು"ಎಂದು. ಒಡನೆಯೇ ಅವನು ಕೃಷ್ಣನ ಬಳಿಗೆ ತನ್ನ ದೂತನನ್ನು ಕಳುಹಿಸಿದನು. ಒಡೆಯನ ಮಾತನ್ನು ದೂತನು ಕೃಷ್ಣನಿಗೆ ಹೇಳಿದನು- "ಇನ್ನು ಮುಂದೆ ನೀನು ಶಂಖಚಕ್ರಗಳನ್ನು ಧರಿಸಕೂಡದು. ವಾಸುದೇವ ಎಂದು ಕರೆಸಿಕೊಳ್ಳಕೂಡದು. ಇದಕ್ಕೆ ನೀನು ಒಪ್ಪದೆ ಹೋದರೆ, ನನ್ನೊಡನೆ ಯುದ್ಧಕ್ಕೆ ಬರಬೇಕು". ಕಾಲು ಕೆರೆದು ಹೀಗೆ ಜಗಳಕ್ಕೆ ಕರೆದ ಪೌಂಡ್ರನ ಮೇಲೆ ಕೃಷ್ಣನು ಯುದ್ಧಮಾಡಿ, ತನ್ನ ಖಡ್ಗದಿಂದ ಪೌಂಡ್ರನ ತಲೆಯನ್ನು ಕತ್ತರಿಸಿದನು.



ಪೌಂಡ್ರನು ಸತ್ತಸುದ್ದಿ ಕಾಶಿರಾಜನಿಗೆ ತಿಳಿಯಿತು. ಅವನು ಕಡುಕೋಪಗೊಂಡು, ಕೃಷ್ಣ ಬಲರಾಮರನ್ನೂ, ದ್ವಾರಕಾಪಟ್ಟಣವನ್ನೂ ನಾಶಮಾಡಿಬಿಡುವುದಾಗಿ ಫಣತೊಟ್ಟನು. ಒಡನೆಯೇ ತನ್ನ ಶಕ್ತಿಯಿಂದ ಒಂದು ಪಿಶಾಚಿಯನ್ನು ಸೃಷ್ಟಿಸಿ, ದ್ವಾರಕೆಯ ಮೇಲೆ ಕಳುಹಿಸಿಕೊಟ್ಟನು. ಅದು ದ್ವಾರಕೆಯಲ್ಲಿ ಜನಕ್ಕೆ ತೊಂದರೆ ಕೊಡುವುದಕ್ಕೆ ಮೊದಲುಮಾಡಿತು. ಕೃಷ್ಣನಿಗೆ ಈ ವಿಷಯ ತಿಳಿಯಿತು. ತನ್ನ ಚಕ್ರಾಯುಧವನ್ನು ಅದರ ಮೇಲೆ ಪ್ರಯೋಗಿಸಿದನು. ಚಕ್ರಾಯುಧವು ಪಿಶಾಚಿಯನ್ನು ಅಟ್ಟಿಕೊಂಡು ಕಾಶಿಪಟ್ಟಣಕ್ಕೇ ಹೋಯಿತು. ಅಲ್ಲಿ,ಆ ಪಿಶಾಚಿಯನ್ನೂ ಅದರ ಕೈಕೆಳಗಿನ ಪರಿವಾರಗಣಗಳನ್ನೂ ಚಕ್ರಾಯುಧವು ತರಿದು ಹಾಕಿದ್ದಲ್ಲದೆ, ಕಾಶಿರಾಜನನ್ನೂ ಕತ್ತರಿಸಿ ಹಾಕಿತು.



ಮಾಲಿ, ಸುಮಾಲಿ ಮಾಲ್ಯವಂತ ಎಂಬವರು ಮೂವರು ಸೋದರರು. ಸುಕೇಶಿ ಎಂಬ ರಾಕ್ಷಸನ ಮಕ್ಕಳು. ಅವರು ಲಂಕೆಯಲ್ಲಿದ್ದುಕೊಂಡು ದೇವತೆಗಳಿಗೆ ಕಾಟ ಕೊಡುತ್ತಿದ್ದರು. ದೇವತೆಗಳು ಅವರ ಕಾಟವನ್ನು ತಡೆದುಕೊಳ್ಳಲಾರದೆ ಶ್ರೀಮನ್ನಾರಾಯಣನನ್ನು ಮರೆಹೊಕ್ಕರು. ಭಗವಂತನು ಗರುಡಾರೂಢನಾಗಿ ಧರೆಗೆ ಬಂದು, ಅವರೊಡನೆ ಯುದ್ಧಮಾಡಿ, ತನ್ನ ಅಂಬಿನಿಂದ ಮಾಲಿಯನ್ನು ಕೊಂದನು. ಸುಮಾಲಿಯನ್ನು ಮಾಲ್ಯವಂತನನ್ನೂ ಪಾತಾಳಲೋಕಕ್ಕೆ ಅಟ್ಟಿಬಿಟ್ಟನು.



ದಂತವಕ್ರನು ಕೃಷ್ಣನಿಗೆ ಬಂಧುವೇ. ಕಂಸನ ಕಡೆಯವನಾಗಿ ಕೃಷ್ಣನ ಕಡುವೈರಿಯಾಗಿದ್ದನು. ರುಕ್ಮಿಣಿ ಕೃಷ್ಣರ ವಿವಾಹದ ನಂತರ, ಅವಳ ಅಣ್ಣ ರುಕ್ಮಿ, ಶಿಶುಪಾಲ, ಸಾಲ್ವಮೊದಲಾದ ಶೂರರೆಲ್ಲರೂ ಕೃಷ್ಣನೊಡನೆ ಹೋರಾಡಿ, ಸತ್ತರು. ಕೃಷ್ಣನ ಸೋದರತ್ತೆಯ ಮಗನಾದ ದಂತವಕ್ರನು ಇದನ್ನು ತಿಳಿದು, ತಾನು ಕೃಷ್ಣನನ್ನು ಕೊಂದುಬಿಡುವುದಾಗಿ ಗದೆಯನ್ನೆತ್ತಿಕೊಂಡು ಬಂದನು. ಕೃಷ್ಣನು ಅವನನ್ನೆದುರಿಸಿ, ತನ್ನ ಗದೆಯ ಒಂದೇ ಏಟಿನಿಂದ ಅವನನ್ನು ಕೊಂದು ಹಾಕಿದನು.



ಇನ್ನು ಕೇಶಿ ಮತ್ತು ಧೇನುಕರ ವಿಷಯ. ಇಬ್ಬರೂ ಕಂಸನ ಕಡೆಯ ರಾಕ್ಷಸರು. ಕೇಶಿಯು ಕುದುರೆಯ ರೂಪವನ್ನು ತಳೆದು ಕೃಷ್ಣನನ್ನು ಕೊಲ್ಲಲು ಬಂದನು. ತನ್ನ ಬಾಯನ್ನು ಅಗಲಿಸಿ, ಕೃಷ್ಣನನ್ನು ಕಚ್ಚಿಕೊಂದು ಬಿಡುವುದಾಗಿ ಯೋಚಿಸಿದ್ದನು. ಕೃಷ್ಣನು ತನ್ನ ತೋಳನ್ನು ಬಾಯೊಳಕ್ಕೆ ಸೇರಿಸಿ, ಬಾಯನ್ನು 



೧೧೮

ಹಿಡಿದು ಅಗಲಿಸಿ, ದೇಹವನ್ನು ಸೀಳಿ, ಕೇಶಿಯನ್ನು ಕೊಂದನು.

ಧೇನುಕನು ಕತ್ತೆಯ ವೇಷತಳೆದು ಬಂದ ರಾಕ್ಷಸ. ತಾಳೆಯ ವನದ ಬಳಿಯಲ್ಲಿ ದನಕರುಗಳನ್ನು ಮೇಯಿಸುತ್ತಿದ್ದ ಗೋವಳರ ಜೊತೆಯಲ್ಲಿದ್ದ ಕೃಷ್ಣನನ್ನು ಕೊಲ್ಲಬೇಕೆಂದು ಧೇನುಕನು ಕತ್ತೆಯಾಗಿ ಬಂದು ತನ್ನ ಹಿಂಗಾಲುಗಳಿಂದ ಅವನನ್ನು ಒದೆದು ಕೊಲ್ಲಬೇಕೆಂದು ಯತ್ನಿಸಿದನು. ಕೃಷ್ಣನು ಆ ಉದ್ದೇಶವನ್ನು ತಿಳಿದು ಕತ್ತೆಯ ಹಿಂಗಾಲುಗಳನ್ನು ಹಿಡಿದು ಅದನ್ನೆತ್ತಿ ಗಿರಗಿರನೆ ತಿರುಗಿಸಿ, ತಾಳೆಯ ಮರಗಳ ಮೇಲಕ್ಕೆ ಎಸೆದುಬಿಟ್ಟನು. ಧೇನುಕನೂ ಸತ್ತುಬಿದ್ದನು. ಸಮೃದ್ಧಿಯಾಗಿ ಕಳಿತ ತಾಳೆಹಣ್ಣುಗಳೂ ಉದುರಿದವು. ಗೋವಳರು ಅದನ್ನೆಲ್ಲ ತಿಂದು ತೃಪ್ತಿಗೊಂಡರು.



೧೦೮.ಕೇಡಿಲ್ ಶೀರ್ ವರತ್ತನಾಙ್ಗೆಡುಮ್ ವರತ್ತಯನರನ್

ನಾಡಿನೋಡು ನಾಟ್ಟ ಮಾಯಿರತ್ತನ್ ನಾಡುನಣ್ಣಿನುಮ್

ವೀಡದಾನ ಪೋಹಮೆಯ್ದಿ ವೀಟ್ರಿರುನ್ದ ಪೋದಿಲುಮ್

ಕೂಡುಮಾಶೈಯಲ್ಲ ದೊನ್ಱು ಕೊಳ್ವನೋ ಕುಱಿಪ್ಪಿಲೇ



ಕೇಡು ಇಲ್=ನಾಶವಿಲ್ಲದ, ಶೀರ್=ಶ್ರೇಷ್ಠ, ವರತ್ತನ್ ಆಮ್=ವರದವನಾದ, ಅಯನ್=ಚತುರ್ಮುಖಬ್ರಹ್ಮನ, ಕೆಡುಮ್=ನಾಶಹೊಂದುವ, ವರತ್ತು=ವರದ, ಅರನ್=ಹರನ, ನಾಡಿನೋಡು=ಲೋಕಗಳೊಡನೆ, ನಾಟ್ಟಮ್=ಕಣ್ಣುಗಳು, ಆಯಿರತ್ತನ್=ಸಾವಿರದವನ, ನಾಡು=ಲೋಕವನ್ನು, ನಣ್ಣಿನುಮ್=ಪಡೆಯುವುದಾದರೂ, ವೀಡು ಅದು ಆನ=ಬಿಡುಗಡೆಯೆನಿಸಿದ ಅದರ, ಪೋಹಮ್=ಭೋಗವನ್ನು, ಎಯ್ದಿ=ಪಡೆದು \(ಅನುಭವಿಸಿ\)ವೀಟ್ರಿರುನ್ದ ಪೋದಿಲುಮ್=ನೆಲಸಿರುವುದಾದರೂ, ಕೂಡುಮ್=ಭಗವಂತ \(ಸರ್ವೇಶ್ವರ\)ನನ್ನು ಸೇರುವ, ಆಶೈ=ಆಶೆಯ, ಅಲ್ಲದು=ಹೊರತು, ಒನ್ಱು=ಬೇರೇನೂ, ಕುಱಿಪ್ಪಿಲ್=ಮನಸ್ಸಿನಲ್ಲಿ\(ದೃಢವಾಗಿ\)ಕೊಳ್ವನೋ=ಇಟ್ಟುಕೊಳ್ಳುವೆನೇ

ನಾಶವಿಲ್ಲದ ಶ್ರೇಷ್ಠವರಗಳನ್ನು ಕೊಡುವವನಾದ ಚತುರ್ಮುಖಬ್ರಹ್ಮನ ಮತ್ತು ನಾಶಹೊಂದುವ ವರಗಳನ್ನು ಕೊಡುವ ಹರನ ಲೋಕಗಳನ್ನೋ, ಸಾವಿರ ಕಣ್ಣಿನವನ ಲೋಕವನ್ನೋ ಪಡೆಯುವುದಾದರೂ , ಬಿಡುಗಡೆ ಎನಿಸಿದ ಅದರ ಭೋಗವನ್ನು ಪಡೆದು ಅನುಭವಿಸುತ್ತಾ ನೆಲಸಿರುವುದಾದರೂ ಸಹ, ಸರ್ವೇಶ್ವರನನ್ನು ಸೇರುವ ಆಶೆಯೊಂದನ್ನಲ್ಲದೆ ಬೇರೇನನ್ನೂ ಮನಸ್ಸಿನಲ್ಲಿ \(ದೃಢವಾಗಿ ನೆನೆಯುವೆನೇ? \(೧೦೮\)



ಆೞ್ವಾರರು ಹೇಳುತ್ತಾರೆ: ಭಗವಂತ, ಜೀವನದಲ್ಲಿ ವೃದ್ಧಿಹೊಂದತಕ್ಕ ವರಗಳನ್ನು ಕೊಡತಕ್ಕವನು ಚತುರ್ಮುಖಬ್ರಹ್ಮ. ಲಯವನ್ನು ಪರ್ಯವಸಾನವಾಗಿ



೧೧೯

ಇಟ್ಟುಕೊಂಡು ವರಗಳನ್ನು ನೀಡುವವನು ಹರನು. ಸಾವಿರ ಕಣ್ಣುಗಳವನು ದೇವೇಂದ್ರ. ಬ್ರಹ್ಮನ ಲೋಕವನ್ನು ಬ್ರಹ್ಮಲೋಕ ಎನ್ನುತ್ತಾರೆ. ಹರನ ಲೋಕವನ್ನು ಶಿವಲೋಕ ಎನ್ನುತ್ತ್ತಾರೆ. ದೇವೇಂದ್ರನ ಲೋಕವನ್ನು ದೇವಲೋಕ ಅಥವಾ ಸ್ವರ್ಗಲೋಕ ಎನ್ನುತ್ತಾರೆ. ಭೂಲೋಕದಲ್ಲಿ ಗಳಿಸಿದ ಪುಣ್ಯರಾಶಿಗೆ ಅನುಗುಣವಾಗಿ ಈ ಲೋಕಗಳನ್ನು ಪಡೆಯಬಹುದು. ಸ್ವರ್ಗದ, ಶಿವಲೋಕದ, ಬ್ರಹ್ಮಲೋಕದ ಜೀವನವನ್ನು ಒಂದು ಬಗೆಯ "ಮುಕ್ತಿ" ಎಂದು ಕರೆಯಬಹುದಾದರೂ, ಅಲ್ಲಿಯ ಭೋಗಗಳನ್ನೂ ಒಂದು ರೀತಿಯಲ್ಲಿ ಮುಕ್ತನ ಭೋಗಗಳೇ ಎಂದು ಕರೆಯಬಹುದಾದರೂ ಆ ಭೋಗಾದಿಗಳೂ ಅಲ್ಲಿಯ "ಮುಕ್ತ"ಜೀವನವೂ ಶಾಶ್ವತವಾದವಲ್ಲ. ಸರ್ವೇಶ್ವರನಾದ ನಿನ್ನನ್ನು ಸೇರುವುದೇ ನಿಜವದ ಮುಕ್ತಿ. ಅದೇ ಶಾಶ್ವತವಾದ ಅಮರತ್ವ. ಭಗವಂತ, ನನಗೆ ಅದೊಂದೇ ಆಶೆ. ಆ ಆಶೆಯನ್ನಲ್ಲದೆ ಬೇರೆ ಯಾವ ಆಶೆಯನ್ನೂ ನನ್ನ ಮನಸ್ಸು ನೆನೆಯುವುದಿಲ್ಲ.



ಬೇರೆ ಯಾವಯಾವ ಮೇಲಣ ಲೋಕಗಳನ್ನು ಸೇರಬಹುದಾದರೂ ಅವೆಲ್ಲ ಶಾಶ್ವತವಲ್ಲ. ಅವು ಜನನ-ಮರಣದ ಪುನರಾವರ್ತಿಯನ್ನು ತಪ್ಪಿಸಲಾರವು. ಸರ್ವೇಶ್ವರನನ್ನು ಸೇರುವುದೇ ನಿಜವಾದ ಶಾಶ್ವತವಾದ ಮುಕ್ತಿ. ಅದರಿಂದ ಪುನರಾವರ್ತಿಯಿಲ್ಲ. ಅದನ್ನು ಪಡೆಯಲೆಂದೇ ಆೞ್ವಾರರ ಹಂಬಲ.



"ಕೇಡು"-ಎಂಬುದಕ್ಕೆ "ಅಳಿವು, ನಾಶ,ಬಡತನ, ನಷ್ಟ, ಕೆಡುಕು, ಮರಣ"ಎಂದೆಲ್ಲ ಅರ್ಥ ಬರುತ್ತದೆ. "ಕೇಡು ಇಲ್ಲದ ಶ್ರೇಷ್ಠ ವರಗಳನ್ನು ಕೊಡುವ ಚತುರ್ಮುಖ ಬ್ರಹ್ಮ"- ಎಂಬುದಕ್ಕೂ "ಕೇಡು ತರುವ ವರಗಳನ್ನು ಕೊಡುವ ಹರ"-ಎಂಬುದಕ್ಕೂ ಹೇಗೆ ಸಮಂಜಸವಾಗಿ ಅರ್ಥವಿವರಣೆಯನ್ನು ಕೊಡಬೇಕೆಂಬುದು ಒಂದು ಸಮಸ್ಯೆಯೇ\!



೧೦೯.ಶುರುಕ್ಕವಾರೈಯಿನ್ಱಿಯೇ ಶುರುಙ್ಗಿನಾಯ್ ಶುರುಙ್ಗಿಯುಮ್

ಪೆರುಕ್ಕೂವಾರೈಯಿನ್ಱಿಯೇ ಪೆರುಕ್ಕಮೆಯ್ದು ಪೆಟ್ರಿಯೋಯ್

ಶೆರುಕ್ಕೂವಾರ್ಹಳ್ ತೀಕ್ಕೂಣಙ್ಗಳ್ ತೀರ್ ತ್ತದೇವದೇವನೆನ್ಱು

ಇರುಕ್ಕೂವಾಯ್ ಮುನಿಕ್ಕಣಙ್ಗಳೇತ್ತ ಯಾನುಮೇತ್ತಿನೇನ್



ಶುರುಕ್ಕ ವಾರೈ=ಕುಗ್ಗಿಸುವುವು, ಇನ್ಱಿಯೇ-ಇಲ್ಲದೆಯೇ, ಶುರುಙ್ಗಿನಾಯ್=ಕುಗ್ಗಿದೆ, ಶುರುಙ್ಗಿಯುಮ್=\(ಹಾಗೆ\)ಕುಗ್ಗಿದ ಬಳಿಕವೂ, ಪೆರುಕ್ಕವಾರೈ=ಹಿಗ್ಗಿಸುವುವು, ಇನ್ಱಿಯೇ=ಇಲ್ಲದೆಯೇ, ಪೆರುಕ್ಕಮ್=ಬೆಳವಣಿಗೆಯನ್ನು, ಎಯ್ದು=ಹೊಂದಿದ, ಪೆಟ್ರಿಯೋಯ್=ಸ್ವಾಮಿಯೇ, ಶೆರುಕ್ಕೂವಾರ್ಹಳ್=ಅಹಂಕಾರ ಪಡುವವರ, ತೀಕ್ಕುಣಙ್ಗಳ್=ಕೆಟ್ಟ ಗುಣಗಳನ್ನು, ತೀರ್ ತ್ತ=ತೀರಿಸಿದ, ದೇವದೇವನ್=ದೇವದೇವನು. ಎನ್ಱು=ಎಂದು, ಇರುಕ್ಕುವಾಯ್=ಋಕ್ಕುಗಳ ಮೂಲಕ, ಮುನಿಕ್ಕಣಙ್ಗಳ್=ಮುನಿಗಣಗಳು, ಏತ್ತ=ಸ್ತುತಿಸುತ್ತ ಇರುವಂತೆಯೇ, ಯಾನುಮ್=ನಾನೂ ಸಹ, ಏತ್ತಿನೇನ್=ಸ್ತುತಿಸಿದೆನು.



೧೨೦

ಕುಗ್ಗಿಸುವುದು ಇಲ್ಲದೆಯೇ \(ನೀನು\)ಕುಗ್ಗಿದೆ. ಕುಗ್ಗಿದ ಬಳಿಕ ಹಿಗ್ಗಿಸುವುದು ಇಲ್ಲದೆಯೇ ಬೆಳೆದ ಸ್ವಾಮಿಯೇ, ಅಹಂಕಾರಿಗಳ ಕೆಟ್ಟಗುಣಗಳನ್ನು ತೀರಿಸಿದ ದೇವದೇವನು ನೀನು ಎಂದು ಋಕ್ಕುಗಳ ಮೂಲಕ ಮುನಿಗಣಗಳು ಸ್ತುತಿಸುವಂತೆಯೇ ನಾನೂ ಸ್ತುತಿಸಿದೆನು. \(೧೦೯\)



ಆೞ್ವಾರರು ಹೇಳುತ್ತಾರೆ: ಭಗವಂತ, ನಿನ್ನ ರೂಪ,ಸೌಂದರ್ಯ, ಗುಣಗಳು ಸಾಮರ್ಥ್ಯ ಮೊದಲಾದವನ್ನು ನಾನೇ ವರ್ಣಿಸಿ ಹೇಳಲು ಸಾಧ್ಯವೇ ಇಲ್ಲ. ನಾನು ಹಾಗೆ ಸ್ತುತಿಸಿರುವುದು ನನ್ನ ಕಲ್ಪನೆಯೇನಲ್ಲ. ವೇದವನ್ನು ತಮ್ಮ ಬಾಯಲ್ಲಿಯೇ ಇಟ್ಟಿರುವ, ವೇದಪಾರಂಗತರಾದ ಮಹರ್ಷಿಗಳು ಋಕ್ಕುಗಳ ಮೂಲಕ ನಿನ್ನನ್ನು ಹೇಗೆಹೇಗೆ ಹೊಗಳಿ ಹಾಡಿದ್ದಾರೋ, ಹಾಗೆಯೇ ಅವರ ಮಾತುಗಳನ್ನೇ ಆನೂ ಮತ್ತೆ ಹೇಳಿದ್ದೇನೆ ಅಷ್ಟೆ. ನಿನ್ನದು ಅದ್ಭುತ ಶಕ್ತಿ\! ನಿನ್ನ ರೂಪ ಆಕಾರಗಳನ್ನು ಕುಗ್ಗಿಸಿ ಅತಿಸೂಷ್ಮವಾಗಿ ಮಾಡುವುದಕ್ಕೂ, ಅದನ್ನು ಬೆಳೆಸಿ ಹಿಗ್ಗಿಸಿ ಅಗಾಧವಾಗಿ ಮಾಡುವುದಕ್ಕೂ ಬೇರೆ ಯಾವ ಸಹಾಯವೂ ಬೇಡ. ನಿನಗೆ ನೀನೇ ಕುಗ್ಗಿ, ಬಲುಸಣ್ಣದಾಗಿ, ಅಣುವಿನಲ್ಲಿ ಅಣುವಾಗಿ ಬಿಡಬಲ್ಲೆ\! ಹಾಗೆಯೇ ಉಳಿಯದಂತೆ, ನೀನು ಬೇಕೆಂದು ಯೋಚಿಸಿದಾಗ, ಅಪರಿಮಿತವಾಗಿ ಬೆಳೆದು ಮಹತ್ತಿನಲ್ಲಿ ಮಹತ್ತಾದ ವಸ್ತುವಾಗಲೂ ಬಲ್ಲೆ. ನಿನ್ನ ಮಾವನ, ತ್ರಿವಿಕ್ರಮ ರೂಪಗಳೇ ಸಾಲವೇ ಇದಕ್ಕೆ ನಿದರ್ಶನವಾಗಿ? ನಿನ್ನ ಹಿರಿಮೆ ಇನ್ನೊಂದು ಬಗೆಯಲ್ಲಿಯೂ ಬೆಳಗುತ್ತದೆ. ಭಕ್ತರ ಕೆಟ್ಟಗುಣಗಳನ್ನು ತೊಡೆದು ಹಾಕಿ, ಅವರನ್ನು ಸನ್ಮಾರ್ಗಕ್ಕೆ ಕೊಂಡೊಯ್ಯುತ್ತೀ. ಇದಕ್ಕೆ ಬಲಿಚಕ್ರವರ್ತಿಯ ನಿದರ್ಶನವಿಲ್ಲವೇ?



೧೧೦.ತೂಯನಾಯುಮನ್ಱಿಯುಮ್ ಶುರುಮ್ಬುಲಾವು ತಣ್ಡುೞಾಯ್

ಮಾಯನಿನ್ನೈನಾಯಿನೇನ್ ವಣಙ್ಗಿವಾೞ್ ತ್ತು ಮೀದೆಲಾಮ್

ನೀಯುನಿನ್ ಕುಱಿಪ್ಪಿನಿಲ್ ಪೊಱುತ್ತು ನಲ್ಹು ವೇಲೈನೀರ್

ಪಾಯಲೋಡು ಪತ್ತರ್ ಶಿತ್ತಮ್ ಮೇಯವೇಲೈವಣ್ಣನೇ



ತೂಯನಾಯುಮ್=ಪರಿಶುದ್ಧನಾಗಿಯೋ, ಅನ್ಱಿಯುಮ್=ಹಾಗಿಲ್ಲದೆಯೋ, ನಾಯಿನೇನ್=ಕೀಳಾಗಿರುವ ನಾನು \(ದಾಸನು\) ನಿನ್ನೈ=ನಿನಗೆ, ವಣಙ್ಗಿ=ನಮಸ್ಕರಿಸಿ, ವಾೞ್ ತ್ತುಮ್=ಸ್ತುತಿಸಬೇಕಾದ, ಈದು ಎಲಾಮ್=ಇದೆಲ್ಲವನ್ನೂ, ನೀಯುಮ್=ನೀನೂ ಸಹ, ನಿನ್=ನಿನ್ನ, ಕುಱಿಪ್ಪಿನಿಲ್=ಮನಸ್ಸಿನಲ್ಲಿ \(ಗಮನದಲ್ಲಿ\)ಟ್ಟುಕೊಂಡು, ಪೊಱುತ್ತು=ಕ್ಷಮಿಸಿ, ನಲ್ಹು=ಅನುಗ್ರಹಿಸು, ಶುರುಮ್ಬು=ದುಂಬಿಗಳು, ಉಲಾವು=ಮುತ್ತುತ್ತಿರುವ, ತಣ್=ತಂಪಾದ, ತುೞಾಯ್=ತುಲಸಿಯನ್ನು ಧರಿಸಿದವನೇ, ಮಾಯ-,ಆಯನೇ, ವೇಲೈನೀರ್=ಕಡಲನ್ನೇ , ಪಾಯಲೋಡು=ಹಾಸುಗೆಯಾಗಿ ಉಳ್ಳವನೇ



೧೨೧

ಪತ್ತರ್ ಶಿತ್ತಮ್=ಭಕ್ತರ ಚಿತ್ತದಲ್ಲಿ, ಮೇಯ=ವಾಸಿಸುವವನೇ, ವೇಲೈವಣ್ಣನೇ=ಕಡಲಿನ ಬಣ್ಣದವನೇ\!



ದುಂಬಿಗಳು ಮುತ್ತುತ್ತಿರುವ ತಂಪಾದ ತುಲಸಿಯನ್ನು ಧರಿಸಿದವನೇ, ಮಾಯನೇ, ಕಡಲನ್ನೇ ಹಾಸುಗೆಯಾಗಿ ಉಳ್ಳವನೇ, ಭಕ್ತರ ಚಿತ್ತದಲ್ಲಿ ನೆಲಸಿರುವವನೇ, ಕಡಲ ಬಣ್ಣದವನೇ, ಕೀಳಾದವನಾದ\(ನಿನ್ನ ದಾಸನಾದ\) ನಾನು ಪರಿಶುದ್ಧನಾಗಿಯೋ ಇಲ್ಲದೆಯೋ ನಿನಗೆ ನಮಸ್ಕರಿಸಿ ಸ್ತುತಿಸಬೇಕಾದ ಇದೆಲ್ಲವನ್ನೂ ನೀನೂ ಸಹ ನಿನ್ನ ಗಮನದಲ್ಲಿಟ್ಟು, ಕ್ಷಮಿಸಿ, ಅನುಗ್ರಹಿಸು. \(೧೧೦\)



ಹಿಂದಿನ ಪಾಶುರದಲ್ಲಿ "ಭಕ್ತರ ಕೆಟ್ಟ ಗುಣಗಳನು ತೊಡೆದುಹಾಕಿ, ಅವರನ್ನು ಸನ್ಮಾರ್ಗದಲ್ಲಿ ಕೊಂಡೊಯ್ಯುತ್ತೀ"ಎಂದು ಭಗವಂತನನ್ನು ಆೞ್ವಾರರು ಕೊಂಡಾಡಿದ್ದರು. ಈ ಪಾಶುರದಲ್ಲಿ ಅದನ್ನು ತಮಗೆಯೇ ಅನ್ವಯಿಸಿಕೊಂಡು ಭಗವಂತನಲ್ಲಿ ಬೇಡಿಕೆಯನ್ನು ಸಲ್ಲಿಸುತ್ತಿದ್ದಾರೆ.



ಆೞ್ವಾರರು ಹೇಳುತ್ತಾರೆ: ಭಗವಂತ, ನಿನ್ನ ಭಕ್ತರಲ್ಲಿ ನಾನು ಅಧಮಾಧಮನು. ಅತ್ಯಂತ ಕೀಳುದರ್ಜೆಯಲ್ಲಿರುವವನು. ನಿನಗೆ ನಮಸ್ಕರಿಸುತ್ತೇನೆ. ನಿನ್ನನ್ನು ಸ್ತುತಿಸುತ್ತಿರುತ್ತೇನೆ. ಈ ಕೆಲಸಗಳನ್ನು ನಾನು ಶುದ್ಧನಾಗಿಯೇ ಮಾಡುತ್ತೇನೋ ಇಲ್ಲವೋ ನಾನರಿಯೆ. ನನ್ನ ಬಾಹ್ಯ, ಅಂತರ,ಶುದ್ಧಿಗಳಲ್ಲಿ ಯಾವ ಯಾವ ನ್ಯೂನತೆಗಳು ಬರುತ್ತವೆಯೋ ನನಗೆ ಅರಿವಾಗುವುದಿಲ್ಲ. ಭಗವಂತ, ನೀನು ಪರಮ ನಿರ್ಮಲನು. ಸರ್ವೋತ್ತಮನು. ಕೃಪೆಮಾಡಿ ನನ್ನ ಕಾರ್ಯಗಳನ್ನು ಗಮನಿಸು. ಅವುಗಳಲ್ಲಿ ನ್ಯೂನತೆಗಳಿವೆ, ಖಂಡಿತ. ಅವುಗಳನ್ನುಲೆಕ್ಕಿಸದೆ, ನನ್ನನ್ನು ಮನ್ನಿಸು. ಅಲ್ಲದೆ, ಅವುಗಳು ನನ್ನ ಕಾರ್ಯದಲ್ಲಿ ಮತ್ತೆ ಮೂಡಿಬರದಂತೆ ನನ್ನನ್ನು ತಿದ್ದಿ, ಅನುಗ್ರಹಿಸು.



೧೧೧.ವೈದುನಿನ್ನೈವಲ್ಲವಾ ಪೞಿತ್ತವರ್ ಕ್ಕೂಮಾಱಿಲ್ ಪೋರ್

ಶೆಯ್ದು ನಿನ್ನ ಶೆಟ್ರತ್ತೀಯಿಲ್ ವೆನ್ದವರ್ ಕ್ಕೂಮ್ ವನ್ದುನೈ

ಎಯ್ದಲಾಹುಮೆನ್ಬರ್ ಆದಲಾಲೆಮ್ಮಾಯ, ನಾಯಿನೇನ್

ಶೆಯ್ದ ಕುಟ್ರಮ್ ನಟ್ರಮಾಹವೇಕೊಳ್ ಞಾಲನಾಥನೇ



ನಿನ್ನೈ=ನಿನ್ನನ್ನು, ವೈದು=ಬೈದು, ವಲ್ಲ ಆ=ಬಲ್ಲ ಹಾಗೆಲ್ಲಾ\(ಮನಸ್ಸಿಗೆ ಬಂದ ಹಾಗೆ\), ಪೞಿತ್ತವರ್ ಕ್ಕೂಮ್=ನಿಂದಿಸಿ, ದೂಷಿಸಿ, ಅಪವಾದವನ್ನು ಹೊರಿಸಿದವರಿಗೂ, ಮಾಱು ಇಲ್=ಸರಿಸಮನಾಗಿ\(ಅಸದೃಶವಾಗಿ\), ಪೋರ್ ಶೆಯ್ದು=ಯುದ್ಧಮಾಡಿ, ನಿನ್ನ=ನಿನ್ನ, ಶೆಟ್ರಮ್ ತೀಯಿಲ್=ಕೋಪಾಗ್ನಿಯಲ್ಲಿ, ವೆನ್ದವರ್ ಕ್ಕೂಮ್=ಬೆಂದುಹೋದವರಿಗೂ, ಉನೈ=ನಿನ್ನನ್ನು, ವನ್ದು=ಬಂದು, ಎಯ್ದಲಾಹುಮ್=ಸೇರುವುದಕ್ಕೆ ಸಾಧ್ಯವಾಗುತ್ತದೆ, ಎನ್ಬರ್=ಎನ್ನುತ್ತಾರೆ, ಆದಲಾಲ್=ಆದ್ದರಿಂದ, ಎಮ್ ಮಾಯ=ನನ್ನ ಮಾಯನೇ, ನಾಯಿನೇನ್=ಈ ಅಧಮಾಧಮನು, ಶೆಯ್ದ=ಮಾಡಿದ, ಕುಟ್ರಮ್=ತಪ್ಪುಗಳನ್ನು, ಅಪರಾಧಗಳನ್ನು,ದೋಷಗಳನ್ನು ನಟ್ರಮ್=ಒಪ್ಪುಗಳಾಗಿಯೇ\(ಗುಣವಾಗಿಯೇ\)



೧೨೨

ಕೊಳ್=ಎಣಿಸಿ, ಸ್ವೀಕರಿಸು, ಞಾಲನಾಥನೇ=ಭೂದೇವಿಯ ರಮಣನೇ.



ನಿನ್ನನ್ನು ಬೈದು, ಬಲ್ಲ ಹಾಗೆಲ್ಲಾ\(ಮನಸ್ಸಿಗೆ ಬಂದ ಹಾಗೆಲ್ಲಾ\) ನಿಂದಿ,ದೂಷಿಸಿ, ಅಪವಾದವನ್ನು ಹೊರಿಸಿದವರಿಗೂ, ನಿನಗೆ ಸರಿಸರಿಯಾಗಿ \(ಅಸದೃಶವಾಗಿ\) ಯುದ್ಧಮಾಡಿ ನಿನ್ನ ಕೋಪಾಗ್ನಿಯಲ್ಲಿ ಬೆಂದುಹೋದವರಿಗೂ ನಿನ್ನನ್ನು ಸೇರುವುದಕ್ಕೆ ಸಾಧ್ಯವಾಗುತ್ತದೆ ಎನುತ್ತಾರೆ. ಆದ್ದರಿಂದ, ಮಾಯ, ಭೂರಮಣಾ, ಈ ಅಧಮದಾಸನು ಮಾಡಿದ ತಪ್ಪುಗಳನ್ನು ಒಪ್ಪುಗಳೆಂದೇ ಎಣಿಸಿ, ಸ್ವೀಕರಿಸು. \(೧೧೧\)



ಆೞ್ವಾರರು ಹೇಳುತ್ತಾರೆ: ಭಗವಂತ, ನಿನ್ನನ್ನು ಮನಸ್ಸಿಗೆ ಬಂದ ಹಾಗೆ ಬೈದವರನ್ನೂ ನಿನ್ನನ್ನು ನಿಂದಿಸಿ, ದೂಷಿಸಿದವರನ್ನೂ, ನಿನ್ನ ಮೇಲೆ ಇಲ್ಲದ ಸಲ್ಲದ ಅಪವಾದಗಳನ್ನು ಹೊರಿಸಿದವರನ್ನೂ, ನಿನ್ನಲ್ಲಿ ವೈರವನ್ನು ಸಾಧಿಸಿದವರನ್ನೂ, ನಿನ್ನೊಡನೆ ಸರಿಸರಿಯಾಗಿ ನಿಂತು ಹೋರಾಡಿದ ಕಡುಶತ್ರುಗಳನ್ನೂ ನೀನು ಕ್ಷಮಿಸುತ್ತೀ; ಅವರಿಗೆ ಅನುಗ್ರಹಿಸುತ್ತೀ ಎಂದು ತಿಳಿದವರು ಹೇಳುತ್ತಾರೆ. ಅದಕ್ಕೆ ನಿದರ್ಶನಗಳೂ ಇವೆ. ನಿನ್ನನ್ನು ಮನಸ್ಸಿಗೆ ತೋರಿದ ಹಾಗೆ ಹಳಿದು, ನಿಂದಿಸಿ, ತುಂಬಿದ ಸಭೆಯಲ್ಲಿ ಅಗ್ರ ತಾಂಬೂಲಕ್ಕೆ ನೀನು ಅರ್ಹನಲ್ಲವೆಂದು ಅಪಮಾನಪಡಿಸಿದ ಶಿಶುಪಾಲನನ್ನು ನೀನು ಅನುಗ್ರಹಿಸಿದೆಯಲ್ಲ\! ನಿನಗೆ ಸರಿಸರಿಯಾಗಿ ಎದುರುನಿಂತು ನಿನ್ನೊಡನೆ ಹೋರಾಡಲು ಬಂದ ದಂತವಕ್ರನನ್ನು ಅನುಗ್ರಹಿಸಿದೆಯಲ್ಲ\! ಇಂಥ ನಿದರ್ಶನಗಳು ಹೇಳತೀರದಷ್ಟಿವೆ. ಭಗವಂತ, ನೀನು ಭೂದೇವಿಯ ರಮಣ. ಕ್ಷಮಾಗುಣದಲ್ಲಿ ಭೂದೇವಿಗೆ ಸರಿಸಮಾನರು ಯಾರೂ ಕಾಣೆ. ನೀನು ಭೂದೇವಿಯ ಪತಿಯಾಗಿರುವುದು ಎಷ್ಟು ಸಜಹಜವಾಗಿದೆ\! ನಿನ್ನ ದಾಸರಲ್ಲಿ ಅಧಮಾಧಮನಾದ ನಾನು ಅನೇಕ ತಪ್ಪುಗಳನ್ನು ಮಾಡಿದ್ದೇನೆ. ನನ್ನಲ್ಲಿ ದೋಷಗಳು ಹೇರಳವಾಗಿವೆ. ಭಗವಂತ, ನೀನು ನನ್ನ ತಪ್ಪುಗಳನ್ನು ಒಪ್ಪುಗಳಾಗಿಯೇ ಎಣಿಸು. ನನ್ನ ದೋಷಗಳನ್ನು ಗುಣಗಳನ್ನಾಗಿಯೇ ಸ್ವೀಕರಿಸು. ಈ ದಾಸನನ್ನೂ ಅನುಗ್ರಹಿಸು.



೧೧೨.ವಾಳ್ ಹಳಾಹಿ ನಾಳ್ ಹಳ್ ಶೆಲ್ಲನೋಯ್ ವೈಕುನ್ಱಿಮೂಪ್ಪೆಯ್ದಿ

ಮಾಳುನಾಳದಾದಲಾಲ್ ವಣಙ್ಗಿ ವಾೞ್ ತ್ತೆನ್ ನೆಂಜಮೇ

ಆಳದಾಹು ನನ್ ಮೈಯೆನ್ಱು ನನ್ ಗುಣರ್ ನ್ದದನ್ಱಿಯುಮ್

ಮೀಳ್ ವಿಲಾದ ಪೋಹಮ್ ನಲ್ಹುವೇಣ್ಡುಮಾಲಪಾದಮೇ

ವಾಳ್ ಹಳ್ ಆಹಿ=ಕತ್ತಿಗಳಾಗಿ, ನಾಳ್ ಹಳ್=ದಿನಗಳು, ಶೆಲ್ಲ=ಕಳೆಯಲು, ನೋಯ್ ಮೈ=ರೋಗಾದಿ ಬಾಧೆಗಳು, ಕುನ್ಱಿ=ಕುಗ್ಗಿವಿಕೆಯು, ಮೂಪ್ಪು=ಮುದಿತನ, ಎಯ್ದಿ=\(ಇವುಗಳನ್ನು\)ಪಡೆದು, ಮಾಳುಮ್=ಮರಣ ಹೊಂದುವ, ನಾಳ್ ಅದು=ಕಾಲವು, ಆದಲಾಲ್=ಆಗುವುದರಿಂದ, ವಣಙ್ಗಿ=ನಲಸ್ಕರಿಸಿ, ವಾೞ್ ತ್ತು=ಸ್ತುತಿಸಿ, ಎನ್ ನೆಂಜಮೇ=ನನ್ನ ಮನಸ್ಸೇ, ಆಳದು=ಆಳಾಗಿ ಸೇವೆಮಾಡುವುದು, ಆಹುಮ್=ಆಗುವುದು, ನನ್ ಮೈ=ಒಳ್ಳೆಯದು \(ಶ್ರೇಯಸ್ಕರ\), ಎನ್ಱು=ಎಂದು, ನನ್ ಹು=ಚೆನ್ನಾಗಿ, ಉಣರ್ ನ್ದು=ಅಭ್ಯಾಸಮಾಡಿ \(ಅರಿತು\), ಅನ್ಱಿಯುಮ್=ಅಲ್ಲದೆ, ಮೀಳ್ ವು =ಪುನರ್ಜನ್ಮ, ಇಲಾದ=ಇಲ್ಲದ, ಪೋಹಮ್=ಭೋಗವನ್ನು



೧೨೩

ನಲ್ ಹು ವೇಣ್ಡುಮ್=ಕರುಣಿಸಬೇಕು, ಮಾಲಪಾದಮೇ=ಸರ್ವೇಶ್ವರನ ತಿರುವಡಿಗಳೇ.



ಬಾಳಿನ ದಿನಗಳು ಕತ್ತಿಗಳಾಗಿ ಕಳೆಯಲು, ರೋಗಾದಿ ಬಾಧೆಗಳನ್ನೂ ದೇಹದ \(ಜೀವನದ\) ಕುಗ್ಗುವಿಕೆಯನ್ನೂ ಮುದಿತನವನ್ನೂ ಪಡೆದು ಮರಣಹೊಂದುವ ಸಮಯವಾಗುವುದರಿಂದ, ನನ್ನ ಮನಸ್ಸೇ ಸರ್ವೇಶ್ವರನಿಗೆ ಆಳಾಗಿ ಸೇವೆ ಮಾಡುವುದು ಶ್ರೇಯಸ್ಕರ ಎಂದು ಚೆನ್ನಾಗಿ ತಿಳಿದು, ಅಲ್ಲದೆ ಪುನರ್ಜನ್ಮವಿಲ್ಲದ ಭೋಗವನ್ನು ಕರುಣಿಸಬೇಕು, ಸರ್ವೇಶ್ವರನ ಪಾದಗಳೇ. \(೧೧೨\)



ಬಾಳಿನ ಒಂದೊಂದು ದಿನವೂ ಒಂದೊಂದು ಕತ್ತಿ ಇದ್ದಂತೆಯೇ. ಒಂದುದಿನ ಕಳೆಯಿತೆಂದರೆ, ಆಯುಸ್ಸಿನಲ್ಲಿ ಒಂದುದಿನ ಕತ್ತರಿಸಿಹೋದಂತೆ. ಆಯುಸ್ಸಿನಲ್ಲಿ ಒಂದುದಿನ ಕಡಮೆಯಾಗುತ್ತದೆ. ಹೀಗೆ, ಮನುಷ್ಯನಿಗೆ ಅರಿವಿಲ್ಲದೆಯೇ ದಿನಗಳು ಕಳೆದುಹೋಗುತ್ತಾ, ಆಯುಸ್ಸನ್ನು ಮೊಟಕುಮಾಡುತ್ತಾ ಹೋಗುತ್ತವೆ. ಬಾಳಿನ ಉದ್ದಕ್ಕೂ ಅವನು ಕಷ್ಟ,ದುಃಖ, ಸಂಕಟ,ರೋಗ ಮೊದಲಾದ ಹಲವಾರು ಬಾಧೆಗಳನ್ನು ಅನುಭವಿಸಬೇಕಾಗುತ್ತದೆ. ದೇಹದ ಶಕ್ತಿ ಕುಂದುತ್ತಾ ಹೋಗುತ್ತದೆ. ಜೊತೆಗೆ ದೇಹದ ಅವಯವಗಳು ಕುಗ್ಗಿ ಬಗ್ಗಿ ಹೋಗುತ್ತವೆ. ಮುದಿತನವೂ ಬರುತ್ತದೆ. ಅದರ ಅವಸ್ಥೆಗಳೂ ಜೊತೆಯಲ್ಲೇ ಬರುತ್ತವೆ. ಕಡೆಗೆ ಬರುವುದು ಸಾವು. ಮರಣದ ಬಳಿಕ ಮತ್ತೆ ಹುಟ್ಟು; ಮತ್ತೆ ಬಾಳಿನ ಎಲ್ಲ ಅವಸ್ಥೆಗಳೂ ಒದಗಿಬರುತ್ತವೆ. ಮತ್ತೆ ಸಾವು;ಮತ್ತೆ ಹುಟ್ಟು. ಹೀಗೆ ಹುಟ್ಟು-ಸಾವುಗಳ ಲೆಕ್ಕವಿಲ್ಲದಷ್ಟು ಪರಿವರ್ತನೆ, ನಡೆಯುತ್ತಾ ಹೋಗುತ್ತದೆ. ಹುಟ್ಟು,ಬಾಲ್ಯ,ಕೌಮಾರ, ಯೌವನ, ಮುಪ್ಪು,ಸಾವು-ಇವುಗಳಲ್ಲಿ ಯಾವುದೂ ತಪ್ಪಿದ್ದಲ್ಲ. ಮನುಷ್ಯನು ಎಲ್ಲವನ್ನೂ ಅನುಭವಿಸಿಯೇ ಆಗಬೇಕು. ಆದರೆ, ಹುಟ್ಟು-ಸಾವುಗಳ ಪುನರಾವರ್ತನೆ ಇಲ್ಲದಂತೆ ಮಾಡುವುದಕ್ಕೆ ಸಾಧ್ಯವಿದೆ. ಈ ಜನ್ಮದಲ್ಲಿಯೇ ಸರ್ವೇಶ್ವರನ ಪವಿತ್ರವಾದ ತಿರುವಡಿಗಳನ್ನು ದೃಢವಾಗಿ ಹಿಡಿದು, ನಮಸ್ಕರಿಸುವುದು, ಅವನನ್ನು ಸ್ತುತಿಸುವುದು, ಅವನ ಸೇವೆ ನಡಸುವುದು. ಇದೊಂದೇ ಮುಖ್ಯವಾದ, ಸುಲಭವಾದ ಉಪಾಯ.



ಆೞ್ವಾರರು ಹೇಳುತ್ತಾರೆ: ಎಲೆ ನನ್ನ ಮನಸ್ಸೇ, ವಿಷಯವನ್ನು ಚೆನ್ನಾಗಿ ಅರಿತುಕೋ. ಜೀವನ ಅಸ್ಥಿರ. ಹುಟ್ಟುಸಾವಿಗಳ ಕೋಟಲೆಗೆ ಕೊನೆಯಿಲ್ಲ. ಇದರಿಂದ ಬಿಡುಗಡೆ ಹೊಂದುವುದಕ್ಕೆ ಭಗವಂತನ ತಿರುವಡಿಗಳನ್ನು ಹಿಡಿದು ಪುನರ್ಜನ್ಮವಿಲ್ಲದ ಶಾಶ್ವತವಾದ ಅವನ ಪಾದಸೇವೆಯ ಭೋಗವನ್ನು ಕರುಣಿಸುವಂತೆ ಸರ್ವೇಶ್ವರನನ್ನು ಬೇಡಿಕೋ. ಇದೇ ನಿನಗೆ ಶ್ರೇಯಸ್ಕರ.



೧೧೩.ಶಲಙ್ಗಲನ್ದ ಶೆಂಜಡೈಕ್ಕಱುತ್ತಕಣ್ಡನ್ ವೆಣ್ಡಲೈ

ಪುಲನ್ ಕಲಙ್ಗವುಣ್ಡಪಾದಹತ್ತನ್ ವನ್ದುಯರ್ ಕೆಡ

ಅಲಙ್ಗನ್ ಮಾರ್ವಿಲ್ ವಾಶನೀರ್ ಕೊಡುತ್ತವನ್ನಡುತ್ತ ಶೀರ್

ನಲಙ್ಗೊಳ್ ಮಾಲೈನಣ್ಣುಮ್ ವಣ್ಣಮ್ ಎಣ್ಣುವಾೞಿ ನೆಂಜಮೇ



ಶಲಮ್=ನೀರಿನಿಂದ ಕಲನ್ದ=ಕೂಡಿರುವ, ಶೆಮ್=ಕೆಂಪಾದ, ಜಡೈ=ಜಡೆಯುಳ್ಳವನೂ, ಕಱುತ್ತ=ಕಪ್ಪಾಗಿರುವ



೧೨೪

ಕಣ್ಡನ್=ಕಂಠವನ್ನುಳ್ಳವನೂ, ಪುಲನ್=ಇಂದ್ರಿಯಗಳು, ಕಲಙ್ಗ=ಕಲಕಿಹೋಗುವಂತೆ, ವೆಣ್=ಬಿಳಿಚಿಕೊಂಡ, ತಲೈ=ತಲೆಯಲ್ಲಿ\(ಬುರುಡೆಯಲ್ಲಿ\), ಉಣ್ಡ=ಬೇಡಿ ಜೀವಿಸುವ, ಪಾತಕತ್ತನ್=ಪಾಪ ಮಾಡಿದವನು, ವನ್=ಬಲಿತ, ತುಯರ್-ದುಃಖವು, ಕೆಡ=ನೀಗುವಂತೆ, ಅಲಙ್ಗಲ್=ತುಲಸಿಯ ಮಾಲೆಯನ್ನು ಧರಿಸಿದ, ಮಾರ್ವಿಲ್=ಹೃದಯದಿಂದ, ವಾಶಮ್ ನೀರ್=ಪರಿಮಳಿಸುವ ತೀರ್ಥವನ್ನು, ಕೊಡುತ್ತವನ್=ಕೊಟ್ಟವನ,ಅಡುತ್ತಶೀರ್=ನಿರಂತರವಾದ ಕಲ್ಯಾಣಗುಣಗಳನ್ನುಳ್ಳ , ನಲಮ್ ಕೊಳ್=ಆನಂದಮಯನಾದ, ಮಾಲೈ=ಸ್ವಾಮಿಯನ್ನು, ವಾೞಿ=ಸ್ತುತಿಸಿ, ನಣ್ಣುಮ್=ಸೇರುವ, ವಣ್ಣಮ್=ವಿಧಾನವನ್ನು, ಎಣ್ಣು=ಅಭ್ಯಾಸ ಮಾಡು, ನೆಂಜಮೇ=ಮನವೇ.



ನೀರಿನಿಂದ ಕೂಡಿರುವ ಕೆಂಜಡೆಯವನೂ, ಕಪ್ಪನೆಯ ಕಂಠದವನೂ, ಇಂದ್ರಿಯಗಳು ಕಲಕಿ ಹೋಗುವಂತೆ ಬಿಳಿಚಿಕೊಂಡ ತಲೆಬುರುಡೆಯಲ್ಲಿ ಬೇಡಿ ಜೀವಿಸುವ ಪಾಪಮಾಡಿದವನ ಬಲುಹೆಚ್ಚಿನ ಸಂಕಟವು ನೀಗುವಂತೆ ತುಲಸಿಯ ಹಾರವನ್ನು ಧರಿಸಿದ ಹೃದಯದಿಂದ ಪರಿಮಳಿಸುವ ತೀರ್ಥವನ್ನು ಕೊಟ್ಟವನೂ ನಿರಂತರವಾದ ಕಲ್ಯಾಣಗುಣಗಳನ್ನುಳ್ಳವನೂ ಆನಂದಮಯನೂ ಆದ ಸ್ವಾಮಿಯನ್ನು ಸ್ತುತಿಸಿ ಸೇರುವ ವಿಧಾನವನ್ನು ಅಭ್ಯಾಸಮಾಡು ಮನಸ್ಸೇ\! \(೧೧೩\)



ಶಿವನದು ಕೆಂಜಡೆ. ಜಡೆಯಲ್ಲಿ ರಭಸದಿಂದ ಇಳಿದುಬಂದ ದೇವಗಂಗೆಯನ್ನು ತಡೆದು ಕಟ್ಟಿಹಾಕಿದ್ದರಿಂದ ಅದು ನೀರಿನಿಂದ ತೊಯ್ದಿರುವ ಜಡೆ. ಸಮುದ್ರಮಥನದಲ್ಲಿ ಮೊಟ್ಟಮೊದಲು ಹೊರಬಂದದ್ದು ಹಾಲಾಹಲವೆಂಬ ವಿಷ. ಅದನ್ನು ಧರಿಸಿ ಅಗರಿಸಿಕೊಳ್ಳುವವರು ಇಲ್ಲದೆ ಹೋಗಿದ್ದರೆ ಅದು ಪ್ರಳಯಕಾರಿಯಾಗುತ್ತಿತ್ತು. ಶಿವನು ಮುಂದೆಬಂದು ಅದನು ನುಂಗಿ, ತನ್ನ ಕಂಠದಲ್ಲಿಯೇ ಉಳಿಸಿಕೊಂಡು, ವಿಷಕಂಠನೆನಿಸಿಕೊಂಡು, ಉಪಕಾರಮಾಡಿದನು. ಇಂದ್ರಿಯಗಳು ಕಲಕಿ ಹೋಗುವಂತೆ ಶಿವನ ಕೈಯಲ್ಲಿ ಬ್ರಹ್ಮಕಪಾಲ\! ಕೈಗೇ ಅದು ಅಂಟಿಕೊಂಡು, ಎಂದಿಗೂ ತುಂಬದೆ ಇರುವ ಆ ಕಪಾಲದಲ್ಲಿಯೇ ಭಿಕ್ಷೆಬೇಡಿ ಉಣ್ಣುತ್ತಿದ್ದವನ ಕಡುದುಃಖವನ್ನು ನೀಗಿಸಲು ಸರ್ವೇಶ್ವರನು ತನ್ನ ಕೈಯಿಂದ ರಕ್ತವನ್ನು ಹರಿಸಿ, ಕಪಾಲವನ್ನು ತುಂಬಿಸಿ, ಅದು ಶಿವನ ಕೈಯಿಂದ ಕಳಚಿಬೀಳುವಂತೆ ಮಾಡಿ, ಅನಂತರ ತನ್ನ ಹೃದಯದಿಂದಲೇ ಪರಿಮಳಿಸುವ ದಿವ್ಯತೀರ್ಥವನ್ನು ಎರೆದು ಶಿವನ ಕೈಯನ್ನು ತೊಳೆದು, ಅವನ ಪಾಪವನ್ನು ತೊಳೆದುಹಾಕಿದನು.



ಆೞ್ವಾರರು ಹೇಳುತ್ತಾರೆ" ಎಲೇ ನನ್ನ ಮನಸ್ಸೇ, ಸರ್ವೇಶ್ವರನು ಸಕಲಕಲ್ಯಾಣಗುಣಸಂಪನ್ನನು. ಆನಂದಮಯನು. ಆ ಸ್ವಾಮಿಯನ್ನು ಸ್ತುತಿಸಿ, ಅವನನ್ನು ಸೇರುವ ಬಗೆಯನ್ನು ಅಭ್ಯಾಸಮಾಡು.



೧೨೫

೧೧೪.ಈನಮಾಯ ವೆಟ್ಟು ನೀಕ್ಕಿ ಏದಮಿನ್ಱಿ ಮೀದು ಪೋಯ್

ವಾನಮಾಳ ವಲ್ಲೈಯೇಲ್ ವಣಙ್ಗಿವಾೞ್ ತ್ತೆನ್ನೆಂಜಮೇ

ಞಾನಮಾಹಿ ಞಾಯಿಱಾಹಿ ಞಾಲಮುಟ್ರುಮೋರೆಯಿಟ್ರು

ಏನಮಾಯಿಡನ್ದ ಮೂರ್ ತ್ತಿ ಯೆನ್ದೈಪಾದಮೆಣ್ಣಿಯೇ



ಈನಮ್ ಆಯ=ಹೀನವಾದ, ಎಟ್ಟುಮ್=ಎಂಟನ್ನೂ, ನೀಕ್ಕಿ=ನೀಗಿ\(ತೊಲಗಿಸಿ\), ಏದಮ್ ಇನ್ಱಿ=ದುಃಖಗಿಲ್ಲದಂತೆ ಮೀದು ಪೋಯ್=ಮೇಲೆ ಹೋಗಿ, ವಾನಮ್=ಪರಮಪದದಲ್ಲಿ, ಆಳವಲ್ಲೈಯೇಲ್=ಅನುಭವಿಸಬೇಕೆಂಬುದಾದರೆ, ಎನ್ ನೆಂಜಮೇ=ನನ್ನ ಮನಸ್ಸೇ, ಞಾನಮ್ ಆಹಿ=ಜ್ಞಾನವುಳ್ಳವನಾಗಿ, ಞಾಯಿಱು ಆಹಿ=ಸೂರ್ಯನಾಗಿ, ಞಾಲಮ್ ಮುಟ್ರುಮ್=ಇಡಿಯ ಭೂಮಂಡಲವನ್ನೇ, ಓಎ ಎಯಿಱು =ಅಸದಳವಾದ ಕೋರೆಹಲ್ಲುಗಳಿಂದ, ಏನಮ್ ಆಯ್=ವರಾಹನಾಗಿ, ಇಡನ್ದು=ಎತ್ತಿ ಕಾಪಾಡಿದ, ಮೂರ್ ತ್ತಿ ಎನ್ದೈ=ದಿವ್ಯಸುಂದರ ಮೂರ್ತಿಯಾದ ಭಗವಂತನ, ಪಾದಮ್=ಪಾದಗಳನ್ನು, ಎಣ್ಣಿಯೇ=ಚಿಂತಿಸುತ್ತಲೇ, ವಣಙ್ಗಿ=ನಮಸ್ಕರಿಸಿ, ವಾೞ್ ತ್ತು=ಸ್ತುತಿಸು.



ಹೀನವಾದ ಎಂಟನ್ನೂ ನೀಗಿ\(ತೊಲಗಿಸಿ\), ದುಃಖವಿಲ್ಲದಂತೆ ಮೇಲೆಹೋಗಿ, ಪರಮಪದವನ್ನು ಅನುಭವಿಸಬೇಕೆಂದು ಬಯಸುವುದಾದರೆ, ನನ್ನ ಮನಸ್ಸೇ ಜ್ಞಾನವಾಗಿ,ಸೂರ್ಯನಾಗಿ, ಇಡಿಯ ಭೂಮಂಡಲವನ್ನು ಅಸದಳವಾದ ಕೋರೆಹಲ್ಲುಗಳಿಂದ ವರಾಹನಾಗಿ ಎತ್ತಿ ಕಾಪಾಡಿದ ದಿವ್ಯಸುಂದರ ಮೂರ್ತಿಯಾದ ಭಗವಂತನ ಪಾದಗಳನ್ನು ಚಿಂತಿಸುತ್ತಲೇ, ನಮಸ್ಕರಿಸಿ ಸ್ತುತಿಸು.



ಕಾಮ,ಕ್ರೋಧ,ಲೋಭ,ಮೋಹ,ಮದ,ಮಾತ್ಸರ್ಯ-ಈ ಆರೂ ಮನುಷ್ಯನನ್ನು ಹೊಂದಿಕೊಂಡಿರುವ ಕೆಟ್ಟಗುಣಗಳು. ಮನುಷ್ಯನ ಉನ್ನತಿಗೆ ಶತ್ರುಗಳು. ಆದ್ದರಿಂದ ಇವನ್ನು ಅರಿಷಡ್ವರ್ಗಗಳು ಎನ್ನುತ್ತಾರೆ.ಇವುಗಳ್ ಜೊತೆ ಅಜ್ಞಾನ ಮತ್ತು ಅಸೂಯೆಗಳು ಸೇರಿಕೊಂಡರೆ ಮನುಷ್ಯನನ್ನು ಅಧೋಗತಿಗೆ ತಪ್ಪದೆ ತಳ್ಳುತ್ತವೆ. ಈ ಎಂಟು ಹೀನವಾದ ಗುಣಗಳನ್ನು ಮೊದಲು ತೊಲಗಿಸಬೇಕು. ಈ ಗುಣಗಳು ಕಡಮೆಯಾದಷ್ಟೂ ಸಾಂಆರಿಕ ದುಃಖಗಳು ಕಡಮೆಯಾಗುತ್ತವೆ. ಇವುಗಳನ್ನು ನೀಗಿಸುವುದು ಒಂದು ಕೆಲಸವಾದರೆ ಆತ್ಮ-ಪರಮಾತ್ಮ ಜ್ಞಾನವನ್ನು ಸಂಪಾದಿಸಿಕೊಳ್ಳುವುದು ಇನ್ನೊಂದು ದೊಡ್ಡ ಕೆಲಸ. ಭಗವಂತನ ವಿಷಯವಾದ ಜ್ಞಾನವನ್ನು ಹೆಚ್ಚು ಹೆಚ್ಚು ತಿಳಿಯುತ್ತಾ ಬರಬೇಕು. ಆತ್ಮನಿಗೂ ಪರಮಾತ್ಮನಿಗೂ ನಡುವಣ ಸಂಬಂಧವನ್ನು ಅರಿತುಕೊಳ್ಳಬೇಕು. ಭಗವಂತನನ್ನು ಕೂಡಿಕೊಳ್ಳುವುದೇ ಆತ್ಮನ ಗುರಿ ಎಂಬುದನ್ನು ಮನಗಾಣಬೇಕು. ಹೀಗೆ ಅಜ್ಞಾನಾದಿ ಕತ್ತಲೆಯನ್ನು ಓಡಿಸುವ ಜ್ಞಾನಸೂರ್ಯನೇ ಜ್ಞಾನಸ್ವರೂಪನಾದ ಭಗವಂತನ ಬೆಳಗುವ ಪಾದಗಳನ್ನು ಎಡೆಬಿಡದೆ ಚಿಂತಿಸುತ್ತಾ,ನಮಸ್ಕರಿಸುತ್ತಾ, ಸ್ತುತಿಸುತ್ತಾ, ಗತಿಸಿದವನೂ ಸೂರ್ಯಮಂಡಲದ ಮೂಲಕ ಇರುವ ಅರ್ಚಿರಾದಿ ಮಾರ್ಗದಲ್ಲಿ ಚಲಿಸಿ, ನೇರವಾಗಿ ಪರಮಪದವನ್ನು ಸೇರುತ್ತಾನೆ. ಮತ್ತು ಅಲ್ಲಿನ ಶಾಶ್ವತವಾದ, ನಿಲುಕಡೆಯಿಲ್ಲದ ಭೋಗಾದಿಗಳನ್ನು ಅನುಭವಿಸುತ್ತಾನೆ.



ಆೞ್ವಾರರು ಹೇಳುತ್ತಾರೆ: ಎಲೆ ನನ್ನ ಮನಸ್ಸೇಮ್ ಈ ವಿಷಯವನ್ನು ಗ್ರಹಿಸಿ, ಭಗವಂತನನ್ನೇ ಚಿಂತಿಸುತ್ತಾ, ನಮಸ್ಕರಿಸುತ್ತಾ, ಸ್ತುತಿಸುತ್ತಾ, ಇರು. ನಿನಗೆ ಕಡೆಯಲ್ಲಿ ಸದ್ಗತಿ ದೊರೆಯುವುದು ನಿಶ್ಚಯ. ಅದರಿಂದ ನಿರಂತರವಾದ ಶಾಂತಿ ಲಭಿಸುವುದು.



೧೨೬



೧೧೫.ಅತ್ತನಾಹಿಯನ್ನೈಯಾಹಿ ಆಳುಮೆಮ್ ಪಿರಾನುಮಾಯ್

ಒತ್ತೊವ್ವಾದ ಪಲ್ ಪಿಱಪ್ಪೊೞಿತ್ತು ನಮ್ಮೈಯಾಟ್ ಕೊಳ್ವಾನ್

ಮುತ್ತನಾರ್ ಮುಹುನ್ದನಾರ್ ಪುಹುನ್ದು ನಮ್ಮುಳ್ ಮೇವಿನಾರ್

ಎತ್ತಿನಾಲಿಡರ್ ಕ್ಕಡಱ್ ಕಿಡತ್ತಿಯೇೞೈನೆಂಜಮೇ

ಅತ್ತನ್ ಆಹಿ=ತಂದೆಯಾಗಿ, ಅನ್ನೈ ಆಹಿ=ತಾಯಿಯೂ ಆಗಿ, ಆಳುಮ್=ನಮ್ಮನ್ನಾಳುವ, ಎಮ್=ನಮ್ಮ, ಪಿರಾನುಮ್ ಆಯ್=ಒಡೆಯನೂ \(ಸ್ವಾಮಿಯೂ\)ಆಗಿ, ಒತ್ತು=ಸಮನೂ, ಒವ್ವಾದ=ಹೊಂದಿಕೆಯೂ ಇಲ್ಲದ, ಪಲ್=ಹಲವಾರು, ಪಿಱಪ್ಪು=ಹುಟ್ಟುಗಳನ್ನು, ಒೞಿತ್ತು=ಬೆಳಗಿಸಿ, ನಮ್ಮೈ=ನಮ್ಮ, ಆಟ್ಕೊಳ್ವಾನ್=ಸೇವೆಯನ್ನು ಸ್ವೀಕರಿಸುವುದಕ್ಕಾಗಿ, ಮುತ್ತನಾರ್=ಸಂಸಾರದಲ್ಲಿ ಯಾವ ಬಗೆಯ ಸಂಬಂಧವನ್ನೂ ಇಲ್ಲದವನಾಗಿ, ಮುಕುನ್ದನಾರ್=ಮುಕ್ತಿಯನ್ನು ಕೊಡುವವನಾಗಿ, ಪುಹುನ್ದು=ಒಳಹೊಕ್ಕೂ, ನಮ್ಮೂಳ್=ನಮ್ಮ ಅಂತರಂಗದಲ್ಲಿ, ಮೇವಿನಾರ್=ವಾಸಿಸುತ್ತಾನೆ, ಏೞೈನೆಂಜಮೇ=ಅಜ್ಞಾನದ ಮನಸ್ಸೇ\(ಬಡ ಮನಸ್ಸೇ\), ಎತ್ತಿನಾಲ್=ಏತಕ್ಕಾಗಿ, ಇಡರ್=ದುಃಖದ, ಕಡಲ್=ಕಡಲಲ್ಲಿ, ಕಿಡತ್ತಿ=ಬಿದ್ದು ತೊಳಲುತ್ತಿದ್ದೀ?



ತಂದೆಯೂ ಆಗಿ, ತಾಯಿಯೂಆಗಿ ನಮ್ಮನ್ನಾಳುವ ನಮ್ಮ ಸ್ವಾಮಿಯೂ ಆಗಿ, ಸಮನೂ ಹೊಂದಿಕೆಯೂ ಇಲ್ಲದ ಹಲವಾರು ಹುಟ್ಟುಗಳನ್ನು ಬೆಳಗಿಸಿ, ನಮ್ಮ ಸೇವೆಯನ್ನು ಸ್ವೀಕರಿಸುವುದಕ್ಕಾಗಿ, ಸಂಸಾರದಲ್ಲಿ ಯಾವ ಸಂಬಂಧವೂ ಇಲ್ಲದಂತೆಯೂ ಮುಕ್ತಿಯನ್ನು ಕೊಡೂವವನೂ ಆಗಿ, ಒಳಹೊಕ್ಕೂ ನಮ್ಮ ಅಂತರಂಗದಲ್ಲಿ ನೆಲಸಿದ್ದಾನೆ. ಜ್ಞಾನವಿಲ್ಲದ ಬಡಮನಸ್ಸೇ, ನೀನು ಏತಕ್ಕಾಗಿ ದುಃಖದ ಕಡಲಲ್ಲಿ ಬಿದ್ದು ತೊಳಲುತ್ತಿದ್ದೀ? \(೧೧೫\)



ಈ ಪಾಶುರದಲ್ಲಿ ಭಗವಂತನು ಅಪಾರವಾದ ಕೃಪೆಯುಳ್ಳವನು ಮತ್ತು ವಾತ್ಸಲ್ಯವುಳ್ಳವನು ಎಂಬುದನ್ನು ಸುಂದರವಾಗಿ ಆೞ್ವಾರರು ವಿವರಿಸಿ ಹೇಳುತ್ತಾರೆ.ಅಲ್ಲದೆ, ಸಂಸಾರವೆಂಬ ದುಃಖಸಾಗರದಲ್ಲಿ ಬಿದ್ದುತೊಳಲುವ ಮನುಷ್ಯನಿಗೆ ಅತ್ಯುತ್ತಮ ರೀತಿಯಲ್ಲಿ ಧೈರ್ಯವನ್ನೂ ಭರವಸೆಯನ್ನೂ ಕೊಡುತ್ತಾರೆ.

ಭಗವಂತನೇ ನಮಗೆ ತಂದೆ. ಅವನೇ ನಮಗೆ ತಾಯಿಯೂ. ಸಾಮಾನ್ಯವಾಗಿ ರೂಢಿಯಲ್ಲಿ, ತಂದೆತಾಯಿಗಳಿಬ್ಬರೂ ತಮ್ಮ ಮಕ್ಕಳ ಮೇಲಣ ತಮ್ಮ ವಾತ್ಸಲ್ಯದಲ್ಲಿ ಒಬ್ಬರನ್ನೊಬ್ಬರು ಮೀರಿಸುವವರೇ. ತಂದೆಯೂ ತಾಯಿಯೂ ಆದ ಭಗವಂತನಿಗೆ ತಾನೇ ಸೃಷ್ಟಿಸಿದ ತನ್ನ ಮಕ್ಕಳ ಮೇಲೆ ಎಷ್ಟು ಗಾಢವಾದ ವಾತ್ಸಲ್ಯವಿರಬೇಕು\!



ಭಗವಂತನು ನಮ್ಮನ್ನಾಳುವ ಸ್ವಾಮಿಯೂ ಹದು. ನಮ್ಮಿಂದ ಪರಿಶುದ್ಧವಾದ ಭಕ್ತಿಯ ಸೇವೆಯನ್ನು ಸ್ವೀಕರಿಸುವುದರಲ್ಲಿ ಅವನಿಗೆ ಆಶೆ. ಆದ್ದರಿಂದ, ನಾವು ದಾರಿಬಿಟ್ಟು ಹೋಗದಂತೆ, ಅವನನ್ನೇ ಅವಲಂಬಿಸುವಂತೆ ಸನ್ಮಾರ್ಗದಲ್ಲಿ ನಮ್ಮನ್ನು ಒಯ್ಯುವವನೂ ಅವನೇ. ಆದ್ದರಿಂದ,ಅವನ ಕೃಪೆ ನಮ್ಮ ಮೇಲೆ ಎಷ್ಟಿರಬೇಕು\!



ತನ್ನ ಸ್ವಭಾವದ, ಪರಾಕ್ರಮದ, ಸಾಹಸದ, ಗುಣಗಳ ಹಿರಿಮೆಯಷ್ಟೆಂದು ನಮಗೆ ತಿಳಿವಳಿಕೆ ಕೊಡುವುದಕ್ಕಾಗಿ ಭಗವಂತನು ಬೇರೆಬೇರೆ ಅವತಾರಗಳನ್ನು



೧೨೭

ತಳೆದಿದ್ದಾನೆ. ಭಗವಂತನು ತಳೆದ ಒಂದು ಅವತಾರಕ್ಕೂ ಮತ್ತೊಂದು ಅವತಾರಕ್ಕೂ ಸಂಬಂಧವಿಲ್ಲ; ಹೊಂದಿಕೆಯೂ ಇಲ್ಲ. ಒಂದೊಂದು ಒಂದೊಂದು ಬಗೆ\! ಒಂದೊಂದರ ಉದ್ದೇಶವೂ ಬೇರೆ. ಅದನ್ನು ಆ ಅವತಾರದಲ್ಲಿ ಸಾಧಿಸಿಕೊಳ್ಳುವವರೆಗೆ ಮೈದೋರಿ, ಮೆರೆದು, ಮಾಯವಾಗುತ್ತಾನೆ.



ಹೀಗೆ, ನಾನಾ ಅವತಾರಗಳನ್ನು ಜಗತ್ತಿನಲ್ಲಿ ಬೆಳಗಿಸಿದ ಭಗವಂತನೇ ನಮ್ಮ ಸೇವೆಯನ್ನು ಸ್ವೀಕರಿಸಲೆಂದು, ನಮ್ಮ ಒಳಹೊಕ್ಕೂ, ನಮ್ಮ ಅಂತರಂಗದಲ್ಲಿ ನೆಲಸಿದ್ದಾನೆ. ನಮ್ಮಲ್ಲಿ ಸೇರಿಕೊಂಡಿದ್ದರೂ ಸಹ, ನಮ್ಮ ಸಂಸಾರ ತಾಪತ್ರಯಗಳಿಗೆ ಅವನು ಅಂಟುವವನಲ್ಲ. ಅದಕ್ಕೆ ಅವನು ಒಳ್ಪಡುವವನಲ್ಲ. ನಮ್ಮ ಒಳಗಡೆ ಸೇರಿಕೊಂಡು, ನಮಗೆ ನಿಯಾಮಕನಾಗಿ, ನಮ್ಮನ್ನು ಮುಕ್ತಿಗೆ ಒಯ್ಯುವ ದಿವ್ಯಸಾಮರ್ಥ್ಯವುಳ್ಳವನು ಭಗವಂತ.



ಆೞ್ವಾರರು ಹೇಳುತ್ತಾರೆ: ಎಲೆ ಮನಸ್ಸೇ, ನೀನು ಇಹಲೋಕದ ಜೀವನದಲ್ಲಿ ಬಿದ್ದು ತೊಳಲುತ್ತಿರುವೆ. ಈ ಜೀವನ ಬಹಳ ದುಃಖ ಕಷ್ಟಗಳಿಂದ ಕೂಡಿದ್ದು. ಅದರಿಂದ ಬಿಡಿಸಿಕೊಳ್ಳುವುದಕ್ಕೆ ಅದು ಸುಲಭವಾಗಿ ಅವಕಾಶ ಕೊಡುವುದಿಲ್ಲ. ನಿನಗೆ ಪಾರಮಾರ್ಥಿಕ ವಿಷಯದಲ್ಲಿ ಜ್ಞಾನದ ಬಡತನವಿದೆ. ನಾನು ಹೇಳಿದ ವಿಷಯವನ್ನು ಚೆನ್ನಾಗಿ ತಿಳಿದುಕೋ. ಪಾರಮಾರ್ಥಿಕ ಜ್ಞಾನವನ್ನು ಹೆಚ್ಚುಮಾಡಿಕೋ. ಭಗವಂತನು ನಿನ್ನೊಳಗೇ ನೆಲಸಿದ್ದಾನೆ. ಅವನನ್ನು ಕುರಿತು ಚಿಂತಿಸು; ಅವನಿಗೆ ಎರಗು, ಅವನ ಸೇವೆ ಮಾಡು. ಮುಕ್ತನಾಗು. ದುಃಖಸಾಗರದಲ್ಲಿಯೇ ಏಕೆ ತೊಳಲುತ್ತೀ?



೧೧೬.ಮಾಱುಶೆಯ್ದವಾಳರಕ್ಕನ್ ನಾಳುಲಪ್ಪವನ್ಱಿಲಙ್ಗೈ

ನೀಱುಶೆಯ್ದು ಶೆನ್ಱುಕೊನ್ಱು ವೆನ್ಱಿಕೊಣ್ಡವೀರನಾರ್

ವೇಱುಶೆಯ್ದು ತಮ್ಮುಳೆನ್ನೈವೈತ್ತಿಡಾಮೈಯಾಲ್ ನಮನ್

ಕೂಱುಶೆಯ್ದುಕೊಣ್ಡು ಇಱನ್ದಕುಟ್ರಮೆಣ್ಣವಲ್ಲನೇ



ಮಾಱು ಶೆಯ್ದ=ಎದುರುನಿಂತ, ವಾಳ್ ಅರಕ್ಕನ್=ಆಯುಧಪಾಣಿಯಾದ ರಕ್ಕಸನ, ನಾಳ್ ಉಲಪ್ಪ=ಆಯುಸ್ಸು ಮುಗಿಯುವಂತೆ, ಅನ್ಱು=ಅಂದು, ಇಲಙ್ಗೈ ಶೆನ್ಱು=ಲಂಕೆಗೆ ಹೋಗಿ, ನೀಱು ಶೆಯ್ದು=ಸುಟ್ಟುಬೂದಿ ಮಾಡಿ, ಕೊನ್ಱು=ಕೊಂದು, ವೆನ್ಱಿಕೊಣ್ಡ=ಜಯವನ್ನು ಪಡೆದ, ವೀರನಾರ್=ವೀರನಾದ ಸ್ವಾಮಿಯು, ತಮ್ಮುಳ್=ತಮ್ಮಿಂದ, ವೇಱು ಶೆಯ್ದು=ಬೇರ್ಪಡಿಸಿ, ವೈತ್ತಿಡಾಮೈಯಾಲ್=ಇಡದೆ ಇರುವುದರಿಂದ, ನಮ=ಯಮನು, ಕೂಱುಶೆಯ್ದು=ತನ್ನ ಅಧಿಕಾರವನ್ನು ಬಳಸಿಕೊಂಡು, ತೊಣ್ಡು=ನನ್ನನ್ನು ಹಿಡಿದುಕೊಂಡು, ಇಱನ್ದ=ನಾಶಪಡಿಸಿದ, ಕುಟ್ರಮ್=ದೋಷ\(ಪಾಪ\)ಗಳನ್ನು, ಎಣ್ಣವಲ್ಲನೇ=ಎಣಿಸಬಲ್ಲನೇ?



೧೨೮

ಎದುರು ನಿಂತ ಆಯುಧಪಾಣಿಯಾದ ರಾಕ್ಷಸನ ಆಯುಸ್ಸ್ಸು ಮುಗಿಯುವಂತೆ ಅಂದು ಲಂಕೆಗೆ ಹೋಗಿ ಸುಟ್ಟುಬೂದಿ ಮಾಡಿ, ಕೊಂದು ಜಯಗಳಿಸಿದ ವೀರನಾದ ಸ್ವಾಮಿಯು ನನ್ನನ್ನು ತಮ್ಮಿಂದ ಬೇರ್ಪಡಿಸದೆ ಇರುವುದರಿಂದ ಯಮನು ತನ್ನ ಅಧಿಕಾರವನ್ನು ಬಳಸಿಕೊಂಡು, ನನ್ನನ್ನು ಹಿಡಿದು ನಾನು ಮಾಡಿದ ಹಿಂದಿನ ಪಾಪಗಳನ್ನೆಲ್ಲಾ ಎಣಿಕೆ ಮಾಡಬಲ್ಲನೇ?\(೧೧೬\)



ಶ್ರೀರಾಮನಾಗಿ ಅವತರಿಸಿದ ಮಹಾಪರಾಕ್ರಮಿಯಾದ ಭಗವಂತನು ತನಗೆ ಎದುರುನಿಂತ ರಾವಣಾಸುರನ ಆಯುಸ್ಸು ಮುಗಿಯುವಂತೆ ಲಂಕೆಗೆ ಧಾಳಿ ನಡಸಿ, ಅದನ್ನು ಸುಟ್ಟುಬೂದಿ ಮಾಡಿ, ರಾವಣನನ್ನು ಕೊಂದು, ಜಯವನ್ನು ಗಳಿಸಿದನಲ್ಲವೇ? ಆ ಸ್ವಾಮಿಯು ನನ್ನನ್ನು ತನ್ನಿಂದ ಬೇರ್ಪಡಿಸದಂತೆ ಇಟ್ಟುಕೊಂಡಿದ್ದಾನೆ. ಅದರಿಂದ, ಯಮನಿಗೆ ತನ್ನ ಅಧಿಕಾರವನ್ನು ನನ್ನ ಮೇಲೆ ಪ್ರಯೋಗಿಸುವುದಕ್ಕೆ ಆಗುವುದಿಲ್ಲ. ಅವನು ನನ್ನನ್ನು ಯಮಪುರಿಗೆ ಎಳೆದುಕೊಂಡು ಹೋಗಲಾರ. ನಾನು ಮಾಡಿದ ಪಾಪಗಳಿಗೆಲ್ಲ ತಕ್ಕ ಶಿಕ್ಷೆಯನ್ನು ವಿಧಿಸುವ ಹಾಗೆ ಇಲ್ಲವೇ ಇಲ್ಲ.



ಭಗವಂತನನ್ನು ಹೃದಯದಲ್ಲಿ ನೆಲೆಗೊಳಿಸಿ, ಎಡೆಬಿಡದೆ ಚಿಂತಿಸುತ್ತಾ ಸೇವೆಮಾಡುತ್ತಾ ಇರುವವನಿಗೆ ಯಮನ ಭಯವೆಂಬುದು ಸ್ವಲ್ಪವಾದರೂ ಇಲ್ಲವೇ ಇಲ್ಲ ಎನ್ನುತ್ತಾರೆ ಆೞ್ವಾರರು.



೧೧೭.ಅಚ್ಚನೋಯೊಡಲ್ಲಲ್ ಪಲ್ ಪಿಱಪ್ಪವಾಯ ಮೂಪ್ಪಿವೈ

ವೈತ್ತಚಿನ್ದೈವೈತ್ತವಾಕ್ಕೈ ಮಾಟ್ರಿವಾನಿಲೇಟ್ರುವಾನ್

ಅಚ್ಚುತನನ್ದಕೀರ್ ತ್ತಿ ಆದಿಯನ್ದಮಿಲ್ಲವನ್

ನಚ್ಚುನಾಹಣೈಕ್ಕಿಡನ್ದ ನಾತನ್ ವೇದಗೀತನೇ



ಅಚ್ಚಮ್-ಅಂಜಿಕೆಯು, ನೋಯೊಡು=ರೋಗಗಳಿಂದ ಕೂಡಿದ ಯಾತನೆ, ಅಲ್ಲಲ್=ಮನೋರೋಗ, ಅವಾಯಮ್=ಅಪಾಯ, ಮೂಪ್ಪು=ಮುಪ್ಪು, ಪಲ್ ಪಿಱಪ್ಪು=ಹಲವಾರು ಜನಗಳು, ಇವೈ=ಇವುಗಳಲ್ಲಿ, ವೈತ್ತ=ಇಟ್ಟಿರುವ, ಚಿನ್ದೈ=ಯೋಚನೆಯನ್ನೂ, ವೈತ್ತ=ಇಟ್ಟಿರುವ, ಆಕ್ಕೈ=ದೇಹವನ್ನು, ಮಾಟ್ರಿ=ಹೋಗಲಾಡಿಸಿ, ವಾನಿಲ್=ಪರಮಪದದಲ್ಲಿ, ಏಟ್ರುವಾನ್=ಏರಿಸುವವನು, ಅಚ್ಚುತನ್=ನಾಶವಿಲ್ಲದವನು, ಅನನ್ತಕೀರ್ ತ್ತಿ=ಅಮಿತ ಕೀರ್ತಿಯವನೂ, ಆದಿ ಅನ್ತಮ್ ಇಲ್ಲವನ್=ಮೊದಲು ಕೊನೆ ಇಲ್ಲದವನೂ, ನಂಜು=ವಿಷದ, ನಾಹ=ನಾಗನ, ಅಣೈ=ಹಾಸುಗೆಯಲ್ಲಿ, ಕಿಡನ್ದ=ಪವಡಿಸಿರುವ,. ನಾತನ್=ಸ್ವಾಮಿಯೂ, ವೇದಗೀತನೇ=ವೇದದಿಂದ ಹಾಡಲ್ಪಡುವವನೇ.



೧೨೯

ಅಂಜಿಕೆ,ರೋಗಗಳು, ಮನೋರೋಗ, ಅಪಾಯ,ಮುಪ್ಪು, ಹಲವಾರು ಪುನರ್ಜನ್ಮಗಳು-ಇವುಗಳಲ್ಲಿ ಇಟ್ಟಿರುವ ಚಿಂತೆಯನ್ನೂ \(ಇವುಗಳಲ್ಲಿ ಇಟ್ಟಿರುವ\) ದೇಹವನ್ನೂ ತೊಲಗಿಸಿ ಪರಮಪದದಲ್ಲಿ ಸೇರಿಸುವವನು ನಾಶವಿಲ್ಲದವನೂ ಮಿತಿಯಿಲ್ಲದ ಕೀರ್ತಿಯುಳ್ಳವನೂ,ಆದಿ ಅಂತಗಳನ್ನು ಇಲ್ಲದವನೂ, ವಿಷದ ಹಾವಿನ ಹಾಸುಗೆಯಲ್ಲಿ ಪವಡಿಸಿರುವ ಸ್ವಾಮಿಯೂ, ವೇದಗಳಿಂದ ಹಾಡಿ ಹೊಗಳಲ್ಪಡುವವನೇ. \(೧೧೭\)



ಇಹಲೋಕದ ಜೀವನವೆಂದರೆ ಭಯ,ರೋಗ,ಅಪಾಯ,ಮುಪ್ಪು, ಪುನರ್ಜನ್ಮಗಳು. ಇವುಗಳಲ್ಲಿ ಒಂದೊಂದೂ ದೇಹದಲ್ಲಿ ಸಂಕಟವನ್ನೂ ಮನಸ್ಸಿನಲ್ಲಿ ಚಿಂತೆಯನ್ನೂ ಉಂಟುಮಾಡುತ್ತವೆ. ಶಾರೀರಿಕ ಮತ್ತು ಮಾನಸಿಕವಾದ ಬಾಧೆಗಳನ್ನೆಲ್ಲಾ ಪರಿಹರಿಸುವವನು ಭಗವಂತನೇ. ಅವನೇ ಪುನರ್ಜನ್ಮದ ಕೋಟಲೆಯನ್ನು ತೊಲಗಿಸುವವನು. ಅವನೇ ಪರಮಪದವನ್ನು ಕರುಣಿಸುವವನೂ. ಅವನು ಅಚ್ಯುತನು, ಎಂದರೆ, ನಾಶವಿಲ್ಲದವನು. ತನ್ನಿಂದ ತನ್ನ ಭಕ್ತರನ್ನು ಎಂದೆಂದಿಗೂ ಬೇರ್ಪಡಿಸದಂತೆ ಇಟ್ಟುಕೊಂಡಿರುವವನು. ಅವನ ಕೀರ್ತಿಗೆ ಮಿತಿಯೇ ಇಲ್ಲ. ಅವನಿಗೆ ಮೊದಲು ಎಂಬುದಿಲ್ಲ. ಆದ್ದರಿಂದ ಅವನು ಆದಿ ಮತ್ತು ಅನಾದಿ. ಅವನಿಗೆ ಕೊನೆಯೂ ಇಲ್ಲ. ಆದ್ದರಿಂದ ಅವನು ಅನಂತ. ಅವನ ಹಾಸುಗೆ ನಂಜಿನ ನಾಗನೇ. ವೇದಗಳು ಮುಕ್ತಕಂಠದಿಂದ ಹೊಗಳುವುದು ಅವನನ್ನೇ. ಆದ್ದರಿಂದ, ಭಗವಂತನಿಂದ ಎರಡು ಮುಖ್ಯವಾದ ಪ್ರಯೋಜನಗಳು: ಪುನರ್ಜನ್ಮವನ್ನು ತೊಡೆದು ಹಾಕುವುದು; ಅಮರತ್ವವನ್ನೂ ಪರಮಪದವನ್ನೂ ಪಡೆಯುವುದು.



೧೧೮.ಶೊಲ್ಲಿನುಮ್ ತೊೞಿಱ್ ಕಣುಮ್ ತೊಡಕ್ಕಱಾದ ವನ್ಬಿನುಮ್

ಅಲ್ಲುನನ್ ಪಹಲಿನೋಡುಮ್ ಆನಮಾಲೈಕಾಲೈಯುಮ್

ವಲ್ಲಿನಾಣ್ ಮಲರ್ ಕ್ಕಿೞತ್ತಿನಾತಪಾದ ಪೋದಿನೈ

ಪುಲ್ಲಿಯುಳ್ಳಮ್ ವೀೞ್ ವಿಲಾದು ಪೂಣ್ಡು ಮೀಣ್ಡದಿಲ್ಲೈಯೇ



ಶೊಲ್ಲಿನುಮ್=ಮಾತಿನಿಂದಲೂ, ತೊೞಿಲ್ ಕಣುಮ್=ಕೆಲಸದಿಂದಲೂ, ತೊಡಕ್ಕೂ=ಬಂಧನವು, ಅಱಾದ=ಕಡಿದು ಹೋಗದ, ಅನ್ಬಿನುಮ್=ಪ್ರೇಮದಿಂದಲೂ, ಅಲ್ಲು=ರಾತ್ರಿಯು, ನಲ್=ಒಳ್ಳೆಯ, ಪಹಲಿನೋಡುಮ್=ಹಗಲಿನೊಡನೆ\(ಕೂಡಿಕೊಂಡು\), ಆನ=ಉಂಟಾದ, ಮಾಲೈಕಾಲೈಯುಮ್=ಸಂಜೆ ಬೆಳಗುಗಳಲ್ಲಿಯೂ, ವಲ್ಲಿ=ಅರಳಿದ, ನಾಳ್=ಆಗ ತಾನೆ\(ಹೊಸದಾಗಿ\), ಮಲರ್=ತಾವರೆ ಹೂವಿನಲ್ಲಿ ಕಿೞತ್ತಿ=ಮೂಡಿಬಂದವಳ, ನಾತ=ನಾಥನೇ, ಪಾದ ಪೋದಿನೈ=ನಿನ್ನ ಪಾದಕಮಲಗಳನ್ನು, ಪುಲ್ಲಿ=ಅಪ್ಪಿಕೊಂಡು, ಉಳ್ಳಮ್=ನನ್ನ ಮನಸ್ಸು, ವೀೞ್ ವು ಇಲಾದು=ಒಡಕು ಬರದಂತೆ \(ಇಲ್ಲದಂತೆ\), ಪೂಣ್ಡು=ತಲೆಯಮೇಲೆ ಇರಿಸಿಕೊಂಡು\(ಧರಿಸಿ\) ಮೀಣ್ಡದು ಇಲ್ಲೈಯೇ=ಮತ್ತೆ ಅಗಲದಂತೆ ಸ್ಥಿರವಾಗಿ ಇಟ್ಟುಕೊಂಡಿರುತ್ತದೆ.



೧೩೦ಹೊಸದಾಗಿ ಅರಳಿದ ತಾವರೆ ಹೂವಿನಲ್ಲಿ ಮೂಡಿಬಂದವಳ ನಾಥನೇ, ರಾತ್ರಿ ಹಗಲುಗಳಲ್ಲಿಯೂ ಅವುಗಳು ಕೂಡಿ ಉಂಟಾಗುವ ಬೈಗು\(ಸಂಜೆ\)ಬೆಳಗುಗಳಲ್ಲಿಯೂ ನನ್ನ ಮನಸ್ಸು ನಿನ್ನ ಪಾದಕಮಲಗಳನ್ನು ಅಪ್ಪಿಕೊಂಡು, ಮಾತಿನಿಂದಲೂ ಕೆಲಸದಿಂದಲೂ ಬಂಧನವು ಕಡಿದುಹೋಗದ ಪ್ರೇಮದಿಂದಲೂ ಅದನ್ನು ತಲೆಯಲ್ಲಿ ಧರಿಸಿ, ಒಡಕು ಬರದಂತೆಯೂ ಮತ್ತೆ ಅಗಲದಂತೆಯೂ ಸ್ಥಿರವಾಗಿ ಇಟ್ಟುಕೊಂಡಿರುತ್ತದೆ.\(೧೧೮\)



ಹೊಸದಾಗಿ ಅರಳಿದ ತಾವರೆಹೂವಿನಲ್ಲಿ ಮೂಡಿಬಂದವಳು ಲಕ್ಷ್ಮೀದೇವಿ. ಆದ್ದರಿಂದ ಭಗವಂತನು ಲಕ್ಷ್ಮೀನಾಥ, ಶ್ರೀಪತಿ.



ಹಗಲು,ರಾತ್ರಿ, ಹಗಲು ರಾತ್ರಿಗಳ ನಡುವೆ ಬರುವ ಬೈಗು\(ಸಂಜೆ\)ಮತ್ತು ರಾತ್ರಿ ಹಗಲುಗಳ ನಡುವೆ ಬರುವ ಬೆಳಗು-ಹೀಗೆ ದಿನವನ್ನು ನಾಲ್ಕು ಭಾಗವಾಗಿ ಇಲ್ಲಿ ವಿಂಗಡಿಸಿದ್ದಾರೆ. ಎಲ್ಲವೂ ಸೇರಿದರೆ, ದಿನದ ಎಲ್ಲಾ ಕಾಲಗಳಲ್ಲಿಯೂ ಎಂದಾಗುತ್ತದೆ.



ಮನಸ್ಸು,ಮಾತು,ಕೆಲಸ-ಮೂರೂ ಒಂದೇ ಆಗಿ ಕೆಲಸ ಮಾಡಿದರೆ ಅದು ಉತ್ತಮವಾದ ಕೆಲಸ. ಸಜ್ಜನರ ಕೆಲಸ ಹೀಗೆ-ಮನಸ್ಸಿನಲ್ಲಿ ಬಂದ ಯೋಚನೆಯೇ ಮಾತಿನಲ್ಲಿ ಕಾರ್ಯದಲ್ಲಿಯೂ ವ್ಯಕ್ತವಾಗುವುದು.



ಆೞ್ವಾರರು ಹೇಳುತ್ತಾರೆ: ಭಗವಂತ, ನನ್ನ ಮನಸ್ಸು ಬಹಳ ಆದರದಿಂದ ನಿನ್ನ ಪಾದಕಮಲಗಳನ್ನು ಅಪ್ಪಿಕೊಳ್ಳುತ್ತದೆ. ಆದರದ ಸ್ತೋತ್ರಗಳಿಂದ, ಪ್ರೀತಿಯ ಮಾತುಗಳಿಂದಲೂ, ನಮಸ್ಕಾರ ಮೊದಲಾದ ಸೇವೆಯ ಕಾರ್ಯಗಳಿಂದಲೂ, ಅವಿಚ್ಛಿನ್ನವಾದ ಪ್ರೇಮದಿಂದಲೂ ಅವುಗಳನ್ನು ತಲೆಯಮೇಲೆ ಧರಿಸುತ್ತದೆ. ಮತ್ತು ಅಗಲದಂಥ ಒಡಕು ಬರದಂಥ ಬಂಧನದಿಂದ ಅವುಗಳನ್ನು ತಲೆಯಲ್ಲಿಟ್ಟುಕೊಳ್ಳುತ್ತದೆ.



ಭಗವಂತನಲ್ಲಿ ಮಾಡಬೇಕಾದ ಭಕ್ತಿಯ ರೀತಿಯೇನು ಎಂಬುದನ್ನು ಇದು ಸ್ವಚ್ಛವಾಗಿ ಸೂಚಿಸುತ್ತದೆ.



೧೧೯.ಪೊನ್ನಿಶೂೞರಙ್ಗಮೇಯ ಪೂವವಣ್ಣಮಾಯಕೇಳ್

ಎನ್ನದಾವಿಯೆನ್ನುಮ್ ವಲ್ ವಿನೈಯಿನುಟ್ಕೊೞುನ್ದೊೞುನ್ದು

ಉನ್ನಪಾದಮೆನ್ನ ನಿನ್ಱ ಒಣ್ ಶುಡರ್ ಕ್ಕೊೞುಮಲರ್

ಮನ್ನವನ್ದು ಪೂಣ್ಡು ವಾಟ್ಟಮಿನ್ಱಿಯೆಙ್ಗುಮ್ ನಿನ್ಱದೇ

ಪೊನ್ನಿ ಶೂೞ್=ಕಾವೇರಿಯಿಂದ ಸುತ್ತುವರಿದ, ಅರಙ್ಗಮ್=ಶ್ರೀರಂಗದಲ್ಲಿ, ಮೇಯ=-ನೆಲಸಿರುವ, ಪೂವೈವಣ್ಣ=ಅಗಸೆಹೂವಿನ ಬಣ್ಣದವನೇ, ಮಾಯ=ಮಾಯನೇ, ಕೇಳ್=ಕೇಳು, ಎನ್ನದು=ನನ್ನ, ಆವಿ ಎನ್ನುಮ್=ಆತ್ಮನು, ವಲ್ ವಿನೈಯಿನುಳ್=ಕಡುಪಾಪದಲ್ಲಿ, ಕೊೞುನ್ದು ಎೞುನ್ದು=ಸುಟ್ಟು ಎದ್ದು, ಉನ್ನ=ನಿನ್ನ, ಪಾದಮ್ಮ ಎನ್ನ=ಪಾದಗಳು ಎಂಬ, ನಿನ್ಱ=ಇರುವ, ಒಣ್=ಅಸದೃಶವಾದ, ಶುಡರ್=ತೇಜಸ್ಸಿನ, ಕೊೞುಮಲರ್=ಅತಿಶಯವಾದ, ಹೂವಿನಲ್ಲಿ, ಮನ್ನು=ನೆಲೆಸಲು, ವನ್ದು=ಬಂದು, ಪೂಣ್ಡು=ಹಿಡಿದು, ವಾಟ್ಟಮ್ ಇನ್ಱಿ=ಕೊರತೆಯಿಲ್ಲದಂತೆ, ಎಙ್ಗುಮ್=ಯಾವಾಗಲೂ



೧೩೧

ನಿನ್ಱದೇ=ನಿಂತಿರುವುದೇ \(ಇರುವುದು\)



ಕಾವೇರಿಯಿಂದ ಸುತ್ತುವರಿದಿರುವ ಶ್ರೀರಂಗದಲ್ಲಿ ನೆಲಸಿರುವ ಅಗಸೆಹೂವಿನ ಬಣ್ಣದವನೇ, ಮಾಯನೇ, ಕೇಳು-ನನ್ನ ಆತ್ಮನೆಂಬುದು ಕಡುಪಾಪದಲ್ಲಿ ಸುಟ್ಟು ಎದ್ದು ನಿನ್ನ ಪಾದಗಳು ಎಂಬ ಅಸದೃಶವಾದ ದಿವ್ಯತೇಜಸ್ಸಿನ ಹೂವಿನಲ್ಲಿ ನೆಲೆಸಲು ಬಂದು, ದೃಢವಾಗಿ ಹಿಡಿದು, ಯಾವ ಕೊರತೆಯೂ ಇಲ್ಲದಂತೆ, ಯಾವಗಲೂ ಇದೆ. \(ಸಿದ್ಧವಾಗಿ ನಿಂತಿದೆ\). \(೧೧೯\)



ಆೞ್ವಾರರು ಹೇಳುತ್ತಾರೆ: ಭಗವಂತ, ನನ್ನ ಬಿನ್ನಹವನ್ನು ಕೇಳು. ನನ್ನ ಆತ್ಮ ಎಂಬುದು ದೇಹದೊಡನೆ ಕಲೆತುಕೊಂಡಿದ್ದಾಗ, ದೇಹವು ನಡಸಿದ ಕಡುಪಾತಕಗಳಲ್ಲಿ ಭಾಗಿಯಾಗಿತ್ತು. ನಿನ್ನದು ಏನು ಅದ್ಭುತಮಾಯೆಯೋ ಕಾಣೆ. ದಿವ್ಯತೇಜಸ್ಸಿನಿಂದ ಬೆಳಗುವ ಅಸದೃಶವಾದ ನಿನ್ನ ಪಾದಕಮಲಗಳ ದರ್ಶನವಾಯಿತು. ನಿನ್ನ ದಿವ್ಯಕೃಪಾಕಟಾಕ್ಷದ ಮಹಿಮೆಯ ಅರಿವಾಯಿತು. ಆದ್ದರಿಂದ, ನನ್ನ ಆತ್ಮವು ಶುದ್ಧಿಗೊಂಡು, ಸಾಟಿಯಿಲ್ಲದ ನಿನ್ನ ಪಾದಗಳನ್ನು ದೃಢವಾಗಿ ಹಿಡಿದು, ಯಾವ ಕೊರತೆಯೂ ಇಲ್ಲದಂತೆ, ಅಲ್ಲಿಯೇ ಶಾಶ್ವತವಾಗಿ ನೆಲೆಸಲು ಸಿದ್ಧವಗೈ ನಿಂತಿದೆ. 



೧೨೦.ಇಯಕ್ಕಱಾದ ಪಲ್ ಪಿಱಪ್ಪಿಲ್ ಎನ್ನೈ ಮಾಟ್ರಿಯಿನ್ಱುವನ್ದು

ಉಯಕ್ಕೊಣ್ ಮೇಹವಣ್ಣನಣ್ಣಿ ಯೆನ್ನಿಲಾಯ್ ತನ್ನುಳೇ

ಮಯಕ್ಕಿನಾನ್ ತನ್ ಮನ್ನುಶೋದಿ ಆದಲಾಲೆನ್ನಾವಿತಾನ್

ಇಯಕ್ಕೆಲಾಮಱುತ್ತು ಅಱಾದ ವಿನ್ ವೀಡು ಪೆಟ್ರದೇ



ಇಯಕ್ಕು=ಕರ್ಮ ಮಾಡುವುದನ್ನು, ಅಱಾದ=ಕಡಿದು ಹಾಕದ, ಪಲ್=ಅನೇಕ, ಪಿಱಪ್ಪಿಲ್=ಜನ್ಮಗಳಿಂದ, ಎನ್ನೈ=ನನ್ನನ್ನು, ಮಾಟ್ರಿ=ಬದಲಾಯಿಸಿ, ಇನ್ಱು=ಇಂದು, ವನ್ದು=ಬಂದು, ಉಯಕ್ಕೊಳ್=ಉಜ್ಜೀವನಗೊಳಿಸುವವನಾದ, ಮೇಹವಣ್ಣನ್=ಮೇಘವರ್ಣನು, ನಣ್ಣಿ=ಕೂಡಿಕೊಂಡು, ಎನ್ನಿಲ್ ಆಯ್=ನನ್ನಲ್ಲಿಯೇ ಆಗಿರುವ, ತನ್ನುಳೇ=ತನ್ನಲ್ಲಿಯೇ, ತನ್=ತನ್ನ, ಮನ್ನು=ಶಾಶ್ವತವಾದ, ಶೋದಿ=ಜ್ಯೋತಿಯನ್ನು, ಮಯಕ್ಕಿನಾನ್=ಒಂದುಗೂಡಿಸಿದನು, ಆದಲಾಲ್=ಆದ್ದರಿಂದ, ಎನ್ ಆವಿತಾನ್=ನನ್ನ ಆತ್ಮವೇ, ಇಯಕ್ಕೂ=ಕರ್ಮಬಂಧನವನ್ನು, ಎಲಾಮ್=ಎಲ್ಲವನ್ನೂ, ಅಱುತ್ತು=ಕಡಿದು ಹಾಕಿ, ಆಅಱಾದ=ಎಂದೆಂದಿಗೂ ತೃಪ್ತಿತಾರದ \(ಮುಗಿಯದ\), ಇನ್ಬಮ್=ಪ್ರೇಮದಮ್ ವೀಡು=ಬೀಡನ್ನು \(ವಾಸಸ್ಥಳವನ್ನು\) ಪೆಟ್ರದೇ=ಪಡೆಯಿತಲ್ಲ\!



ಕರ್ಮಬಂಧನವನ್ನು ಕಡಿದು ಹಾಕಲಾರದ ಅನೇಕ ಜನ್ಮಗಳಿಂದ ನನ್ನನ್ನು ಮಾರ್ಪಡಿಸಿ, ಆತ್ಮದ ಉಜ್ಜೀವನಗೊಳಿಸುವವನಾದ ಕಾರ್ಮುಗಿಲಿನ ಬಣ್ಣದವನು \(ಭಗವಂತನು\)



೧೩೨

ಇಂದು ಬಂದು ನನ್ನಲ್ಲಿ ಕೂಡಿಕೊಂಡು, ನನ್ನಲ್ಲಿಯೇ ಇರುವ ತನ್ನಲ್ಲಿಯೇ ತನ್ನ ಶಾಶ್ವತವಾದ ದಿವ್ಯಜ್ಯೋತಿಯನ್ನು ಒಂದುಗೂಡಿಸಿದನು. ಆದ್ದರಿಂದ ನನ್ನ ಆತ್ಮವು ಎಲ್ಲ ಬಗೆಯ ಕರ್ಮಬಂಧನವನ್ನೂ ಕಡಿದು ಹಾಕಿ, ಎಂದೆಂದಿಗೂ ಮುಗಿಯದ ಪ್ರೇಮಾನಂದದ ಬೀಡನ್ನು ಪಡೆಯಿತಲ್ಲ\! \(೧೨೦\)



ಆೞ್ವಾರರು ಹೇಳುತ್ತಾರೆ: ನಾನು ಇಹಲೋಕದ ಕರ್ಮಬಂಧನ ತೊಡಕಿನಲ್ಲಿ ಸಿಕ್ಕಿಕೊಂಡು ತೊಳಲುತ್ತಿದ್ದೆ. ಅದರಿಂದ ಬಿಡಿಸಿಕೊಳ್ಳಲು ನನಗೆ ದಾರಿಯೇ ತಿಳಿದಿರಲಿಲ್ಲ. ಕರ್ಮಗಳನ್ನು ಮಾಡುತ್ತಾ ಮಾಡುತ್ತಾ, ಪಾಪರಾಶಿಯನ್ನು ಹೆಚ್ಚಿಸುತ್ತಾ, ನಾನು ಅನೇಕಾನೇಕ ಜನ್ಮಗಳನ್ನೆತ್ತಿ ಬಾಧೆಪಡುತ್ತಿದ್ದೆ. ಕಾರ್ಮುಗಿಲಿನ ಬಣ್ಣದವನೂ, ಮಾಯನೂ ಆದ ಸರ್ವೇಶ್ವರನು ನನ್ನಲ್ಲಿ ಕೃಪೆಮಾಡಿದ. ನನ್ನ ತೊಳಲಾಟವನ್ನು ಕಂಡು ಮರುಗಿದ. ನನ್ನ ಅಭ್ಯುದಯವನ್ನು ಕೋರಿ, ನನ್ನ ಬಂಧನವನ್ನು ಕಡಿದು ಹಾಕಿದ. ಅನಂತರ, ಅವನೇ ಬಂದು, ನನ್ನ ಅಂತರಂಗವೆಂದು ಹೇಳುವ ತನ್ನೊಳಗೇ ಸೇರಿದ. ಸಾಟಿಯಿಲ್ಲದ ತನ್ನ ದಿವ್ಯಜ್ಯೋತಿಯನ್ನು ನನ್ನ ಆತ್ಮನೊಂದಿಗೆ ಒಂದುಗೂಡಿಸಿದ. ಅಲ್ಲದೆ, ಅಲ್ಲಿಯೇ ಮೈಮರೆತು ಶಾಶ್ವತವಾಗಿ ನೆಲಸಿದ. ಇದರ ಫಲವಾಗಿ, ನನ್ನ ಆತ್ಮನಿಗೆ ಕರ್ಮಬಂಧನ ತಪ್ಪಿತು. ಆತ್ಮನು ಶುದ್ಧಿಗೊಂಡು, ಎಂದೆಂದಿಗೂ ಮುಗಿಯದ ಪ್ರೇಮಾನಂದಗಳ ಬೀಡಾದ ಪರಮಪದವನ್ನೇ ಪಡೆದನಲ್ಲ\! ನನ್ನನ್ನು ಉದ್ಧರಿಸಿದ ಸರ್ವೇಶ್ವರನ ವಾತ್ಸಲ್ಯ ಎಷ್ಟು ಅಪಾರವಾದದ್ದು\!



ಆೞ್ವಾರರು ತಮಗೆ ಕೃಪೆತೋರಿದ ಭಗವಂತನ ಹಿರಿಮೆಯನ್ನೇ ಹೊಗಳಿ, ತಮ್ಮ ಸಾಹಿತ್ಯವಾದ "ತಿರುಚ್ಚಂದವಿರುತ್ತ"ವನ್ನು ಮುಗಿಸಿದ್ದಾರೆ. ಅವರ ಈ ಸಾಹಿತ್ಯದ ವಿಷಯವೆಲ್ಲ ಭಗವಂತನ ಹಿರಿಮೆ, ಅವನ ಅಸದೃಶವಾದ ಕೃಪೆ, ಅಪಾರವಾದ ವಾತ್ಸಲ್ಯ. ಇವುಗಳ ಜೊತೆಗೆ ದನಿಗೂಡಿಸಿರುವುದು ಹುಟ್ಟು-ಸಾವುಗಳ ಸುಳಿಯಿಂದ ಬಿಡಿಸಿಕೊಳ್ಳುವುದು ಸಾಧ್ಯವೇ ಎಂಬುದು. ಆೞ್ವಾರರು, ತಾವೇ ಸ್ವತಃ ಕಂಡುಕೊಂಡ ಅತ್ಯಂತ ಸುಲಭವೂ ಸರಳವೂ ಆದ ಉಪಾಯವನ್ನೂ ಬಯಲು ಮಾಡಿದ್ದಾರೆ. ಅಷ್ಟೆ. "ನೀವೂ ಹೀಗೆಯೇ ಮಾಡಿ"ಎಂದು ಯಾರಿಗೂ ಆದೇಶ ನೀಡಲಿಲ್ಲ. "ಇದೇ ಇದರ ಫಲಶ್ರುತಿ" ಎಂದು ಹೇಳಿಲ್ಲ. "ಭಗವಂತನ ಕೃಪೆಯಿಂದ ವಾತ್ಸಲ್ಯದಿಂದ ನಾನು ದಿವ್ಯಾನಂದವನ್ನು ಪಡೆದೆ" ಎಂದು ಮಾತ್ರವೇ ಹೇಳಿ, ವಿಷಯವನ್ನು ಮುಗಿಸಿದ್ದಾರೆ.



ಭಕ್ತಿಸಾರರು ನಡೆದ ದಾರಿ ಸರಿಯೆಂದು ಒಪ್ಪಿಗೆಯಾದರೆ, ಹಾಗೆಯೇ ನಡೆದುಕೊಂಡರೆ, ಅವರಿಗೆ ಲಭಿಸಿದ ಪರಮಾನಂದವು. ಎಲ್ಲರಿಗೂ ಲಭಿಸುವುದು ಎನ್ನುವುದರಲ್ಲಿ ಸಂಶಯವೇ ಇಲ್ಲ.



