**ಪುಸ್ತಕದ ಸಂಖ್ಯೆ - ೩೧**



**ಶ್ರೀಃ**



**ಶ್ರಿಯೈ ನಮಃ**



**ದಿವ್ಯಪ್ರಬನ್ದಮ್**



**\[ಮೂರನೆಯ ಸಾವಿರ – ಮೂನ್ ಱಾವದಾಯಿರಮ್\]**



**ಇರಾಮಾನುಜ ನೂಟ್ರನ್ದಾದಿ**



**\(ತಮಿಳಿನಲ್ಲಿ ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ ತಾತ್ಪರ್ಯ ಮತ್ತು ವಿವರಣೆಯೊಡನೆ\]**



**ಸಂಪುಟ: ೧೫**









**ಶ್ರೀಃ**



**ದಿವ್ಯಪ್ರಬನ್ದಮ್ – ಮೂರನೆಯ ಸಾವಿರ – ಇರಾಮಾನುಜನೂಟ್ರನ್ದಾದಿ**



**ತನಿಗಳು**



೧. ಮುನ್ನೈ ವಿನೈಯಹಲ ಮೂಙ್ಗಿಱ್ ಕುಡಿಯಮುದನ್

ಪೊನ್ನಙ್ಗೞಱ್ ಕಮಲಪ್ಪೋದಿರಣ್ಡುಮ್ – ಎನ್ನುಡೈಯ

ಶೆನ್ನಿಕ್ಕಣಿಯಾಹ ಚ್ಚೇರ್ ತ್ತಿನೇನ್ ತೆನ್ ಪುಲತ್ತಾರ್ ಕ್ಕೂ

ಎನ್ನುಕ್ಕಡವುಡೈಯೇನ್ ಯಾನ್. 



ಮುನ್ನೈ = ಹಿಂದಿನ, ವಿನೈ = ಪಾಪಗಳು, ಅಹಲ = ಅಗಲಿ ಹೋಗುವುದಕ್ಕೆಂದು, ಮೂಙ್ಗಿಲ್ ಕುಡಿ ಅಮುದನ್ = ’ಮೂಙ್ಗಿಲ್ ಕುಡಿ’ ಕುಲದ ತಿರುವರಙ್ಗತ್ತಮುದನ, ಪೊನ್ = ಚಿನ್ನದಂಥ, ಅಮ್ = ಸುಂದರವಾದ, ಕೞಲ್ = ಪಾದಗಳೆಂಬ, ಕಮಲಪ್ಪೋದು ಇರಣ್ಡುಮ್ = ಕಮಲಪುಷ್ಪಗಳು ಎರಡನ್ನು, ಎನ್ನುಡೈಯ = ನನ್ನ, ಶೆನ್ನಿಕ್ಕೂ = ತಲೆಗೆ, ಅಣಿಆಹ = ಭೂಷಣವಾಗಿ, ಶೇರ್ ತ್ತಿನೇನ್ = ತೊಟ್ಟಿದ್ದೇನೆ, ತೆನ್ ಪುಲತ್ತಾರ್ ಕ್ಕೂ = ದಕ್ಷಿಣದ ಕಿಂಕರರಿಗೆ, ಎನ್ನುಕ್ಕೂ = ಏತಕ್ಕಾಗಿ, ಕಡವು ಉಡೈಯೇನ್ = ಪ್ರಾಪ್ತನಾಗುತ್ತೇನೆ, ಯಾನ್ = ನಾನು? 



ಹಿಂದಿನ ಪಾಪಗಳೆಲ್ಲವೂ ತೊಲಗಿ ಹೋಗುವುದಕ್ಕೆಂದು ’ಮೂಙಿಲ್ ಕುಡಿ’ ಕುಲದ ತಿರುವರಙ್ಗತ್ತಮುದನ ಚಿನ್ನದಂಥ ಸುಂದರವಾದ ಎರಡು ಪಾದಕಮಲಗಳನ್ನು ನನ್ನ ತಲೆಗೆ ಭೂಷಣವಾಗಿ ಮುಡಿದಿದ್ದೇನೆ. ದಕ್ಷಿಣದ ಕಿಂಕರರಿಗೆ ನಾನೇತಕ್ಕೆ ಪ್ರಾಪ್ತನಾಗುತ್ತೇನೆ? 



’ತಿರುವರಙ್ಗತ್ತಮುದರ್’ – ಇವರ ಮೊದಲ ಹೆಸರು ’ಪೆರಿಯ ಕೋಯಿಲ್ ’ನಂಬಿ’ ಎಂಬುದು. ಒಂದು ಫಾಲ್ಗುನ ಮಾಸದ ಹಸ್ತಾನಕ್ಷತ್ರದಲ್ಲಿ ಇವರು ’ಮೂಙಿಲ್ ಕುಡಿ’ ಎಂಬ ವಂಶದಲ್ಲಿ ಜನಿಸಿದರು. ಅದೊಂದು ಉತ್ತಮ ವರ್ಗದ ವಂಶ. ತಲೆತಲಾಂತರದಿಂದ ಶ್ರೀರಂಗದ ಮಹಾಮಂದಿರದಲ್ಲಿಯೇ ಇದ್ದುಕೊಂಡು ಪೌರೋಹಿತ್ಯವನ್ನು ನಡೆಸುತ್ತಾ ಬಂದ ಈ ವಂಶದವರಿಗೆ ’ಪೆರಿಯ ಕೋಯಿಲ್ ನಂಬಿ’ ಎಂದು ಹೆಸರಾಯಿತು. ಅದರಂತೆ, ಇವರಿಗೂ ಅದೇ ಹೆಸರಿತ್ತು. ಚಿಕ್ಕವಯಸ್ಸಿನಲ್ಲೇ ಇವರು ಸಕಲಶಾಸ್ತ್ರಪಾರಂಗತರಾದರು. ಅಲ್ಲದೆ, ತಮ್ಮ ಕುಲದ ಕಸುಬಾದ ಪೌರೋಹಿತ್ಯವನ್ನೂ, ಪುರಾಣಪಠನವನ್ನೂ ನಡೆಸುತ್ತಾ ಬಂದರು. ಭಗವದ್ರಾಮಾನುಜರ ಆಪ್ತಶಿಷ್ಯರಾದ ಕೂರತ್ತಾಳ್ವಾರರು ಇವರನ್ನು ತಮ್ಮ ಆಚಾರ್ಯರಲ್ಲಿ ಶಿಷ್ಯರಾಗಿ ಸೇರಿಸಿದರು. ಇವರ ಪ್ರತಿಭೆಯನ್ನು ಕಂಡ ಆಚಾರ್ಯರು ಕೊಡಬೇಕಾದ ಗುರುದಕ್ಷಿಣೆಯನ್ನು ತಮ್ಮ ಮೆಚ್ಚುಗೆಯ ಗುರುಗಳನ್ನು ಕುರಿತು ನೂರ ಎಂಟು ಪಾಶುರಗಳ ಅಂತಾದಿಯೊಂದನ್ನು ರಚಿಸಿದರು. ಆಳ್ವಾರರುಗಳನ್ನೂ, ಅವರು ಸುಳಿದಾಡಿ, ಸೇವೆಮಾಡಿ, ಪಾಶುರಗಳನ್ನು ಹಾಡಿದ ದಿವ್ಯದೇಶಗಳನ್ನೂ, ತಮ್ಮ ಆಚಾರ್ಯರ ಹಿರಿಮೆಯನ್ನೂ ಕುರಿತು ಅಂತಾದಿ ವಿವರಿಸುತ್ತದೆ. ಬಳಿಕ, ಇವರು ತಮ್ಮಕೃತಿಯನ್ನು ತಮ್ಮ ಆಚಾರ್ಯರ ಸಮ್ಮುಖದಲ್ಲಿ ಪಠಿಸಿದರು. ಅದನ್ನು ಸಮಗ್ರವಾಗಿ ಕೇಳಿ ಹರ್ಷಿಸಿದ ಆಚಾರ್ಯರು ಅಮೃತಪ್ರಾಯವಾದ ಬರವಣಿಗೆಯನ್ನು ಕೊಟ್ಟ ಇವರಿಗೆ ’ಅಮುದನ್’ ಎಂದು ವಾತ್ಸಲ್ಯದಿಂದ ಕರೆದರು. ಅಂದಿನಿಂದ ಇವರ ಹೆಸರು ’ತಿರುವರಙ್ಗತ್ತಮುದನ್’ ಎಂದು ಪ್ರಸಿದ್ಧಿಯಾಯಿತು. 



ತನಿ ಹೇಳುತ್ತದೆ: ತಿರುವರಙ್ಗತ್ತಮುದನ್ರ ಪಾದಪದ್ಮಗಳನ್ನು ನನ್ನ ತಲೆಯ ಮೇಲೆ, ಭೂಷಣವಾಗಿ, ಮುಡಿದಿದ್ದೇನೆ. ಇದರಿಂದ ನನ್ನ ಪಾಪಕರ್ಮಗಳೆಲ್ಲವೂ ನಾಶವಾಗುವುವು. ಇನ್ನು ನನಗೆ ಯಮಕಿಂಕರರ ಭಯವೇ ಇಲ್ಲ\! ಅವರ ಕೈಗೆ ನಾನೇಕೆ ಸಿಕ್ಕೇನು? 



೨. ನಯನ್ತರು ಪೇರಿನ್ ಬಮೆಲ್ಲಾಮ್ ಸೞುದೆನ್ ಱು ನಣ್ಣಿನರ್ ಪಾಲ್

ಶಯನ್ತರು ಕೀರ್ ತ್ತಿ ಯಿರಾಮಾನುಜಮುನಿ ತಾಳಿಣೈಮೇಲ್

ಉಯರ್ ನ್ದ ಕುಣತ್ತು ತ್ತಿರುವರಙ್ಗತ್ತಮುದೋಙ್ಗು ಮನ್ ಪಾಲ್

ಇಯಮ್ಬುಙ್ಕಲಿತ್ತುಱೈಯನ್ದಾದಿ ಯೋದ ವಿಶೈನೆಂಜಮೇ. 



ನಯಮ್ = ಅಗ್ಗವಾದ \(ಅಲ್ಪವಾದ\) ಫಲವನ್ನು, ತರು = ತರುವ, ಪೇರ್ ಇನ್ಬಮ್ ಎಲ್ಲಾಮ್ = ಅಲ್ಪಪ್ರೇಮ \(ಭಕ್ತಿ\)ಯೆಲ್ಲವೂ, ಪೞುದು ಎನ್ ಱು = ಪ್ರಯೋಜನವಿಲ್ಲದ್ದು \(ವ್ಯರ್ಥ\) ಎಂದು, ನಣ್ಣಿನರ್ ಪಾಲ್ = \(ನಂಬಿ\) ಆಶ್ರಯಿಸಿದವರ ವಿಷಯದಲ್ಲಿ, ಶಯಮ್ = ಜಯವನ್ನು, ತರು = ತರುವ, ಕೀರ್ ತ್ತಿ = ಕೀರ್ತಿಯನ್ನುಳ್ಳ, ಇರಾಮಾನುಜಮುನಿ= ಶ್ರೀರಾಮನುಜಮುನಿಯ, ತಾಳ್ ಇಣೈ ಮೇಲ್ = ಶ್ರೀರಾಮಾನುಜಮುನಿಯ, ತಾಳ್ ಇಣೈ ಮೇಲ್ = ಎರಡು ಪಾದಗಳ ವಿಷಯದಲ್ಲಿ, ಉಯರ್ ನ್ದ = ಶ್ರೇಷ್ಠವಾದ, ಕುಣತ್ತು = ಗುಣಗಳ, ತಿರುವರಙ್ಗತ್ತು ಅಮುದು = ತಿರುವರಙ್ಗತ್ತಮುದನಾರ್ \(ಶ್ರೀರಂಗದ ಅಮೃತಸಮಾನರು\), ಓಙ್ಗುಮ್ ಅನ್ಬಾಲ್ = ಉಕ್ಕಿ ಉಕ್ಕಿ ಹರಿಯುತ್ತಿರುವ \(ಉನ್ನತವಾದ\) ಭಕ್ತಿಯಿಂದ, \(ಹೊರಬಿದ್ದ\) ಇಯಮ್ಬುಮ್ = ಮಾತುಗಳಾದ, ಕಲಿತ್ತುಱೈ ಅನ್ದಾದಿ = ’ಕಲಿ, ತುರೈ’ ಎಂಬ ಕಟ್ಟುಪಾಡಿನ ಅಂತಾದಿಯನ್ನು, ಓದ = ಪಠಿಸಲು, ಇಶೈ = ಸಮ್ಮತಿಸು, ನೆಂಜಮೇ = ಮನಸ್ಸೇ. 



ಅಗ್ಗವಾದ ಫಲವನ್ನು ತರುವ ಅಲ್ಪಪ್ರೇಮವೆಲ್ಲವೂ ವ್ಯರ್ಥವಾದದ್ದು ಎಂದು ನಂಬಿ, ಆಶ್ರಯಿಸಿದವರ ವಿಷಯದಲ್ಲಿ ಜಯವನ್ನುಂಟುಮಾಡುವ ಕೀರ್ತಿಯನ್ನುಳ್ಳ ಶ್ರೀರಾಮಾನುಜಮುನಿಯ ಎರಡು ಪಾದಗಳ ವಿಷಯದಲ್ಲಿ ಅತ್ಯುತ್ತಮಗುಣಗಳುಳ್ಳ ತಿರುವರಙ್ಗತ್ತಮುದನಾತರ ಅತಿಶಯವಾದ ಭಕ್ತಿಯಿಂದ ಹೊರಬಿದ್ದ ’ಕಲಿತುರೈ’ ಎಂಬ ಕಟ್ಟುಪಾಡಿನ ಅಂತಾದಿಯನ್ನು, ಮನಸ್ಸೇ, ಪಠಿಸಲು ಸಮ್ಮತಿಸು. 



’ನಯನ್ತರು ಪೇರಿನ್ಬಮೆಲ್ಲಾಮ್ ಪೞುದು” – ತಾತ್ಕಾಲಿವಾದ ಅಲ್ಪಫಲಗಳನ್ನು ಕೊಡತಕ್ಕವು ಇಂದ್ರಿಯಗಳು. ಅವುಗಳಿಂದ ಶಾಶ್ವತವಾದ ಸುಖವೆಂಬುದನ್ನು ಕಾಣಲಾರೆವು. ಇಂದ್ರಿಯಗಳಿಗೆ ಆಳಾಗಿ, ಸಂಸಾರ ಬಂಧನದಲ್ಲಿ ಸಿಕ್ಕಿಬಿದ್ದು, ಪಾಪಗಳನ್ನು ಮಾಡುತ್ತಲೇ ಬರುವುದು ಮನುಷ್ಯನ ಸಾಮಾನ್ಯ ಸ್ವಭಾವ, ಸಂಸಾರಬಂಧನದಿಂದ ಬಿಡುಗಡೆ ಹೊಂದಬೇಕು. ಅದಿಲ್ಲದೆ, ಇಂದ್ರಿಯಗಳ ವಶವಾಗುವ ಜೀವನ ವ್ಯರ್ಥಜೀವನವೆಂದು ತಿಳಿಯುವುದು ವಿವೇಕ. ಅನುಭವ, ಸತ್ಸಂಗ, ಸಜ್ಜನಸೇವೆ – ಇದನ್ನುಂಟುಮಾಡುತ್ತದೆ. 



“ಕಲಿ-ತುಱೈ” – ಕನ್ನಡದ ಸಮವಾದ ವೃತ್ತಗಳ ಹಾಗೆಯೇ, ತಮಿಳಿನ ನಾಲ್ಕುಪಾದಗಳ ವೃತ್ತಗಳಲ್ಲಿ ಹಲವು ಬಗೆಗಳಿವೆ. ಅವುಗಳ ರಚನೆಗೆ ಕಟ್ಟುಪಾಡುಗಳು ಇವೆ. “ಕಲಿ-ತುಱೈ” ಎಂಬುದು ಅವುಗಳಲ್ಲಿ ಒಂದು ವಿಶಿಷ್ಟರೀತಿಯದು. 



“ಅಂತಾದಿ” – ಒಂದು ಪಾಶುರದ ಕಡೆಯ ಪದವನ್ನೊ, ಪದದಭಾಗವನ್ನೋ ಅದರ ಮುಂದಿನ ಪಾಶುರದ ಮೊದಲ ಪದವಾಗಿ \(ಭಾಗವಾಗಿ\) ಮಾಡಿಕೊಂಡು \(ವೃತ್ತವನ್ನು\) ಪಾಶುರವನ್ನು ರಚಿಸುತ್ತಾ ಹೋದರೆ ಅದು ಅಂತಾದಿ ರಚನೆಯಾಗುತ್ತದೆ. 



ತನಿ ಹೇಳುತ್ತದೆ: ಮನಸ್ಸೇ, ಇಂದ್ರಿಯಗಳು ನೀಡುವ ಅಲ್ಪಫಲವೆಲ್ಲ ವ್ಯರ್ಥವೆಂದು ತಿಳಿದು, ಸಂಸಾರ ಬಂಧನದಿಂದ ಬಿಡುಗಡೆ ಹೊಂದುವ ಮಾರ್ಗವನ್ನು ತೋರಿಸಿದ ಶ್ರೀರಾಮಾನುಜರ ತಿರುವಡಿಗಳನ್ನು ಆಶ್ರಯಿಸಿದ್ದ ಮಹಾಗುಣವಂತನಾದ ತಿರುವರಂಗತ್ತಮುದರ್ ಅಂತಾದಿ ಪಾಶುರಗಳನ್ನು ಭಕ್ತಿಯಿಂದ ಓದುವುದಕ್ಕೆ ಸಮ್ಮತಿಸು. 



೩. ಶೊಲ್ಲಿನ್ ತೊಹೈಕೊಣ್ಡುನದಡಿ ಪ್ಪೋದುಕ್ಕೂತ್ತೊಣ್ಡು ಶೆಯ್ಯುಮ್

ನಲ್ಲನ್ಬರೇತ್ತು ಮುನ್ ನಾಮಮೆಲ್ಲಾ ಮೆನ್ ಱನ್ ನಾವಿನುಳ್ಳೇ

ಅಲ್ಲುಮ್ ಪಹಲು ಮಮರುಮ್ಬಡಿ ನಲ್ ಹರುಶಮಯಮ್

ವೆಲ್ಲುಮ್ ಪರಮ ವಿರಾಮಾನುಜ ವೀದೆನ್ ವಿಣ್ಣಪ್ಪಮೇ. 



ಅಡಿ ಪ್ಪೋದಕ್ಕೂ = ನಿನ್ನ ಪಾದಪದ್ಮಗಳಿಗೆ ತೊಣ್ಡು ಶೆಯ್ಯುಮ್ = ಸೇವೆ ಮಾಡುವ, ನಲ್ ಅನ್ಬರ್ = ಉತ್ತಮ ಭಕ್ತರು. ಏತ್ತುಮ್ = ಸ್ತುತಿಸುವ, ಉನ್ ನಾಮಮ್ ಎಲ್ಲಾಮ್ = ನಿನ್ನ ನಾಮಗಳೆಲ್ಲವೂ, ಎನ್ ತನ್ = ನನ್ನ, ನಾವಿನುಳ್ಳೇ = ನಾಲಗೆಯಲ್ಲಿ, ಅಲ್ಲುಮ್ = ರಾತ್ರಿಯೂ, ಪಹಲುಮ್ = ಹಗಲೂ, ಅಮರುಮ್ ಪಡಿ = ಸ್ಥಿರವಾಗಿರುವಂತೆ \(ನೆಲೆ ನಿಲ್ಲುವಂತೆ\), ಅಱುಶಮಯಮ್ = ಸಿದ್ಧವಾದ \(ಆರು\) ಮತಗಳನ್ನು, ವೆಲ್ಲುಮ್ = ಗೆಲ್ಲುವ \(ಗೆದ್ದಂಥ\), ಪರಮ = ಶ್ರೇಷ್ಠನೇ, ಇರಾಮಾನುಜ = ರಾಮಾನುಜ, ಈದು = ಇದೇ, ಎನ್ ವಿಣ್ಣಪ್ಪಮೇ = ನನ್ನ ಬಿನ್ನಹ. 



ತುಂಬ ಮಾತುಗಳನ್ನು ಬಳಸಿಕೊಂಡು, ನಿನ್ನ ಪಾದಪದ್ಮಗಳಿಗೆ ಸೇವೆ ನಡೆಸುವ ಉತ್ತಮ ಭಕ್ತರು ಸ್ತುತಿಸುವ ನಿನ್ನ ಎಲ್ಲಾ ನಾಮಗಳೂ ನನ್ನ ನಾಲಗೆಯಲ್ಲಿ ಎಡೆಬಿಡದಂತೆ \(ಹಗಲೂ ರಾತ್ರಿಯು\) ನೆಲೆನಿಲ್ಲುವಂತೆ, ಸಿದ್ಧವಾದ \(ಆರು\) ಮತಗಳನ್ನು ಗೆದ್ದಂಥ ಶ್ರೇಷ್ಠನೇ, ರಾಮಾನುಜ, ಇದೇ ನನ್ನ ಬಿನ್ನಹ. 



ಭಗವದ್ರಾಮಾನುಜರ ಹಿರಿಮೆಯೇನೆಂಬುದನ್ನು ಈ ತನಿ ಹೇಳುತ್ತದೆ. ಅವರ ಕಾಲದಲ್ಲಿ ಪ್ರಚಾರದಲ್ಲಿದ್ದ “ಶೈವ, ವೈಷ್ಣವ, ಶಾಕ್ತೇಯ, ಗಾಣಾಪತ್ಯ, ಕಾಪಾಲಿ” ಎಂಬ ಆರು ಮತಗಳನ್ನು ಖಂಡಿಸಿ, ವಿಶಿಷ್ಟಾದ್ವೈತ ಮತವನ್ನು ಪ್ರತಿಪಾದಿಸಿದವರು ಅವರು. ಅವರನ್ನು ಅನುಸರಿಸಿದ ಭಕ್ತರು ಅವರ ತಿರುವಡಿಗಳನ್ನು ನಾನಾರೀತಿಯಲ್ಲಿ ಹೊಗಳಿ ಹಾಡಿದರು. ಹಾಗೂ ತಿರುವಡಿಗಳ ಸೇವೆಯನ್ನೂ ನಡೆಸಿದರು. 



ತನಿ ಹೇಳುತ್ತದೆ: ಪ್ರಚಾರದಲ್ಲಿದ್ದ ಆರು ಮತಗಳನ್ನು ಜಯಿಸಿದ ಶ್ರೇಷ್ಠನೇ, ರಾಮಾನುಜನೇ, ನಿನ್ನ ಸದ್ಭಕ್ತರು ನಿನ್ನನ್ನು ಹೊಗಳಿ ಹಾಡಿನ ನಿನ್ನ ಎಲ್ಲಾ ತಿರುನಾಮಗಳೂ ನನ್ನ ನಾಲಗೆಯಲ್ಲಿ ಎಡೆಬಿಡದಂತೆ ನಿಂತಿರುವಂತೆ ಅನುಗ್ರಹಿಸು. ಇದೇ ನನ್ನ ಬಿನ್ನಹ. 



ಈ ಬಿನ್ನಹ ರಾಮಾನುಜ ಪಂಥದ ಪ್ರತಿಭಕ್ತನಿಗೂ ಒಪ್ಪುತ್ತದೆ ಎನಿಸುತ್ತದೆ. 



ಮೇಲೆ ಹೇಳಿದ ಮೂರು ತನಿಗಳೇ ಈ ನೂಟ್ರಂದಾದಿಯಲ್ಲಿ ಹೆಚ್ಚು ಬಳಕೆಯಲ್ಲಿರ ತಕ್ಕವು. ಆದರೆ, ಮುಂದೆ ಹೇಳಲಿರುವ ಇನ್ನೊಂದು ತನಿಯನ್ನೂ ಕೆಲವು ಕಡೆ ಬಳಸಲಾಗುತ್ತದೆ. 



೪. ಇನಿಯೆನ್ ಕುಱೈ ನಮಕ್ಕೆಮ್ಬೆರುಮಾನಾರ್ ತಿರುನಾಮತ್ತಾಲ್

ಮುನಿತನ್ದ ನೂಟ್ರೆಟ್ಟು ಚ್ಚಾವಿತ್ತಿರಿಯೆನ್ನು ನುಣ್ ಪೊರುಳೈ

ಕ್ಕನಿತನ್ದ ಶೆಂಜೊಱ್ ಕಲಿತ್ತುಱೈಯನ್ದಾದಿ ಪಾಡಿತ್ತನ್ದಾನ್

ಪುನಿದನ್ ತಿರುವರಙ್ಗತ್ತಮುದಾಹಿಯ ಪುಣ್ಣಿಯನೇ. 



ಇನಿ = ಇನ್ನು, ಎನ್ ಕುಱೈ = ಏನು ಕೊರತೆ \(ಏನು ಕಡಿಮೆ\), ನಮಕ್ಕು = ನಮಗೆ, ಎಮ್ಬೆರುಮಾನಾರ್ = ಭಗವದ್ರಾಮಾನುಜರ, ತಿರುನಾಮತ್ತಾಲ್ = ಪವಿತ್ರನಾಮದಿಂದ, ಮುನಿ ತನ್ದ = ವಿಶ್ವಮಿತ್ರಮಹರ್ಶಿಕೊಟ್ಟ \(ಚತುರ್ಮುಕ ಬ್ರಹ್ಮಕೊಟ್ಟ\), ನೂಟ್ರೆಟ್ಟು = ನೂರಎಂಟು, ಶಾವಿತ್ತಿರಿಎನ್ನುಮ್ = ಸಾವಿತ್ರಿ ಎಂಬ \(ಗಾಯತ್ರಿ ಎಂಬ\), ನುಣ್ ಪೊರುಳೈ = ಅತ್ಯುತ್ತಮವಾದ ಮಂತ್ರವನ್ನು, ಕನಿ ತನ್ದ = ಫಲ ತರುವ, ಶೆಮ್ಶೊಲ್ = ಸುಂದರವಾದ ಮಾತುಗಳ, ಕಲಿತ್ತುಱೈ ಅನ್ದಾದಿ = ’ಕಲಿ-ತುರೈ’ ಎಂಬ ಕಟ್ಟುಪಾಡಿನ ಅಂತಾಡಿಯನ್ನು, ಪಾಡಿ ತನ್ದಾನ್ = ಹಾದಿಕೊಟ್ಟವನು, ಪುನಿದನ್ = ಪವಿತ್ರವಾದ \(ಪುನೀತನಾಡ\), ತಿರುವರಙ್ಗತ್ತಮುದು ಆಹಿಯ = ಶ್ರೀರಂಗದ ಅಮೃತವೇ ಆಗಿರುವ \(ತಿರುವರಂಗತ್ತ ಮುದು ಎಂಬ\), ಪುಣ್ಣಿಯನೇ = ಪುಣ್ಯಾತ್ಮನೇ. 



ಇನ್ನು ನಮಗೆ ಕೊರತೆಯೇನು? ಭಗವದ್ರಾಮಾನುಜರ ಪವಿತ್ರವಾದ ನಾಮದಿಂದ ಚತುರ್ಮುಖಬ್ರಹ್ಮನು ವಿಶ್ವಮಿತ್ರಮುನಿಗೆ ಕೊಟ್ಟ ನೂರ ಎಂಟು ’ಸಾವಿತ್ರಿ’ \(ಗಾಯತ್ರಿ\) ಎಂಬ ಅತ್ಯುತ್ತಮವಾದ ಮಂತ್ರವನ್ನು ಫಲತರುವ ಸುಂದರವಾದ ಮಾತುಗಳ ’ಕಲಿತುರೈ’ ಕಟ್ಟುಪಾಡಿನ ಅಂತಾಡಿಯನ್ನು ಹಾದಿ ಕರುಣಿಸಿದವನು ಪುನೀತನಾದ ತಿರುವರಂಗತ್ತಮುದು ಎಂಬ ಪುಣ್ಯಾತ್ಮನು. 



ಸರ್ವೇಶ್ವರನಾದ ಭಗವಂತನು ಆದಿಯಲ್ಲಿ ಸೃಷ್ಟಿಯ ಸಂಕಲ್ಪ ಮಾಡಿದನು. ಮತ್ತು ಚತುರ್ಮುಖ ಬ್ರಹ್ಮನನ್ನು ಪಡೆದನು. ಅವನಿಗೆ ’ಸಾವಿತ್ರಿ’ \(ಗಾಯತ್ರಿ\) ಎಂಬ ಅತಿಶ್ರೇಷ್ಠವಾದ ಮಂತ್ರವನ್ನು ಉಪದೇಶಿಸಿದನು. ಅದರ ಉಪಾಸನಾ ಬಲದಿಂದ ಚತುರ್ಮುಖನು ಎಲ್ಲವನ್ನೂ ಸೃಷ್ಟಿಸಲು ಸಾಧ್ಯವಾಯಿತು. ಈ ಮಂತ್ರವನ್ನೇ ಚತುರ್ಮುಖನ ವಿಶ್ವಮಿತ್ರಮಹರ್ಷಿಗೆ ಉಪದೇಶಿಸಿದ್ದು. ಅದರ ಪ್ರಭಾವವೇನೆಂದು ವಿಶ್ವಮಿತ್ರನ ಕತೆಯಿಂದ ತಿಳಿದುಬರುತ್ತದೆ. 



ಈಗ, ’ತಿರುವರಂಗತ್ತಮುದು’ ಎಂಬ ಪರಮಶ್ರೇಷ್ಠನಾದ ಪುಣ್ಯಾತ್ಮನು ಭಗವದ್ರಾಮಾನುಜರ ಹೆಸರೆಂಬ ’ಸಾವಿತ್ರಿ’ಯನ್ನು ನಮ್ಮ ಉದ್ಧಾರಕ್ಕೆಂದು ನೂರ ಎಂಟು ಕಲಿ-ತುರೈ ಕಟ್ಟುಪಾಡಿನ ತಮಿಳು ವೃತ್ತಗಳ ರೂಪದಲ್ಲಿ ನಮಗೆ ಅನುಗ್ರಹಿಸಿದ್ದಾನೆ. 



“ಇರಾಮಾನುಜನೂಟ್ರಂದಾದಿ” ಯನ್ನು “ಪ್ರಬಂಧ ಗಾಯತ್ರಿ” “ಪ್ರಬಂಧ ಸಾವಿತ್ರಿ” ಎಂದು ಭಕ್ತಿಯಿಂದ ಕರೆಯುವುದಕ್ಕೆ ಕಾರಣವನ್ನು ಈ ತನಿ ವಿವರಿಸುತ್ತದೆ. ಇದರೆ ಬೆಲೆ ಎಷ್ಟೆಂಬುದನ್ನೂ ಈ ರೂಪಕದ ಮೂಲಕ ಹೇಳಲಾಗುತ್ತದೆ. 



\*\*\*\*\*\*\*\*\*\*\*\*\*\*\*\*





**ದಿವ್ಯಪ್ರಬನ್ದಮ್ – ಮೂರನೆಯ ಸಾವಿರ – ಇರಾಮಾನುಜನೂಟ್ರನ್ದಾದಿ**



೧. ಪೂಮನ್ನುಮಾದು ಪೊರುನ್ದಿಯ ಮಾರ್ ವನ್, ಪುಹಳ್ ಮಲಿನ್ದ 

ಪಾಮನ್ನುಮಾಱ ನಡಿ ಪಣಿನ್ದುಯ್ ನ್ದವನ್, ಪಲ್ ಕಲೈಯೋರ್

ತಾಮ್ ಮನ್ನ ವನ್ದ ವಿರಾಮಾನುಜನ್ ಚರಣಾರ ವಿನ್ದಮ್

ನಾಮ್ ಮನ್ನಿವಾೞಿ, ನೆಂಜೇ ಶೊಲ್ಲುವೋ ಮವನ್ ನಾಮಙ್ಗಳೇ. 



ಪೂ ಮನ್ನು = ಹೂವಿನಲ್ಲಿ ನೆಲಸಿದ, ಮಾದು = ತಾಯಿಯು ಪೊರುನ್ದಿಯ = ನೆಲಸಿರುವ, ಮಾರ್ ವನ್ = ವಕ್ಷಸ್ಥಳವನ್ನುಳ್ಳವನ, ಪುಹಳ್ ಮಲಿನ್ದ = ಕೀರ್ತಿತುಂಬಿದ, ಪಾ ಮನ್ನು = ಪಾಶುರಗಳನ್ನು ಶ್ರುತಪಡಿಸಿದ, ಮಾಱನ್ = ಮಾರ್‍ಅನ \(ನಮ್ಮಾಳ್ವಾರರ\), ಆದಿಪಣಿನ್ದು = ತಿರುವಡಿಗಳನ್ನು ಆಶ್ರಯಿಸಿ, ಉಯ್ ನ್ದವನ್ = ಉಜ್ಜೀವನಗೊಂಡವನೂ, ಪಲ್ ಕಲೈಯೋರ್ = ಅನೇಕ ಶಾಸ್ತ್ರಗಳನ್ನುಅಭ್ಯಸಿಸಿದವರು, ತಾಮ್ ಮನ್ನ ವನ್ದ = ಶಾಶ್ವತರಾಗಿರುವುದಕ್ಕಾಗಿ ಅವತರಿಸಿದ, ಇರಾಮಾನುಜನ್ = ಶ್ರೀರಾಮಾನುಜನ, ಚರಣಾರವಿನ್ದಮ್ = ಪಾದಪದ್ಮಗಳನ್ನು, ನಾಮ್ = ನಾವು, ಮನ್ನಿ = ಆಶ್ರಯಿಸಿ, ವಾೞ = ಬಾಳುವುದಕ್ಕಾಗಿ, ನೆಂಜೇ = ಮನಸ್ಸೇ, ಶೊಲ್ಲುವೋಮ್ = ಹೇಳೋಣ \(ಅನುಸಂಧಾನ ಮಾಡೋಣ\), ಅವನ್ ನಾಮಙ್ಗಳೇ = ಅವನ ತಿರುನಾಮಗಳನ್ನೇ. 



ಹೂವಿನಲ್ಲಿ ನೆಲಸಿದ ತಾಯಿಯು ನೆಲಸಿರುವ ವಕ್ಷಸ್ಥಳವುಳ್ಳವನ ಕೀರ್ತಿಯನ್ನು ತುಂಬಿದ ಪಾಶುರಗಳನ್ನು ಶ್ರುತಪಡಿಸಿದ ಮಾರನ \(ನಮ್ಮಾಳ್ವಾರರ\) ತಿರುಅಡಿಗಳನ್ನಾಶ್ರಯಿಸಿ ಉಜ್ಜೀವಿಸಿದವನೂ, ಅನೇಕ ಶಾಸ್ತ್ರಗಳನ್ನಭ್ಯಸಿಸಿದವರು ಶಾಶ್ವತವಾಗಿ ಇರುವುದಕ್ಕಾಗಿ \(ಅವರನ್ನು ನೆಲೆಗೊಳಿಸುವುದಕ್ಕಾಗಿ\) ಅವತರಿಸಿದ ಶ್ರೀರಾಮಾನುಜನ ಪಾದಪದ್ಮಗಳನ್ನು ನಾವು ಆಶ್ರಯಿಸಿ ಬಾಳುವುದಕ್ಕಾಗಿ, ಮನಸ್ಸೇ, ಅವನ ತಿರುನಾಮಗಳನ್ನೇ ಅನುಸಂಧಾನ ಮಾಡೋಣ. 



“ಪೂ ಮನ್ನು ಮಾದು ಪೊರುನ್ದಿಯ ಮಾರ್ ವನ್” – ಹೂವಿನಲ್ಲಿ ಹುಟ್ಟಿ ಅದನ್ನೇ ಆಶ್ರಯಿಸಿದ್ದ ಶ್ರೀದೇವಿ ಸರ್ವೇಶ್ವರನಾದ ಶ್ರೀಮನ್ನಾರಾಯಣನ ವಕ್ಷಸ್ಥಲವೇ \(ಹೃದಯಕಮಲವೇ\) ತನಗೆ ದೃಢವಾದ ನೆಲೆ ಎಂದು ಕಂಡುಕೊಂಡಕಾರಣ, ತನ್ನಮೊದಲ ಆಶ್ರಯವನ್ನು ತೊರೆದು, ಶಾಶ್ವತಾನಂದವನ್ನು ನೀಡುವ ಭಗವಂತನ ವಕ್ಷದಲ್ಲಿ ನೆಲಸಿದಳು. ಸಕಲೈಶ್ವರ್ಯಕ್ಕೂ ಒಡೆಯಳಾದ ಶ್ರೀದೇವಿಯನ್ನೇ ಭಗವಂತನು ತನ್ನ ಎದೆಯಲ್ಲಿ ನೆಲೆಗೊಳಿಸಿಕೊಂಡನಷ್ಟೆ. ಭಗವಂತನನ್ನು ಆಶ್ರಯಿಸುವುದರ ಹಿರಿಮೆಯೇ ಇದು. 



“ಪುಹೞ್ ಮಲಿನ್ದ ಮಾಱನ್” – ಅಂಥ ಸರ್ವೇಶ್ವರನ ಗುಣಸ್ವಭಾವಾದಿ ವಿಶೇಷಗಳನ್ನೆಲ್ಲಾ ವಿವರಿಸಿ, ತಿರುವಾಯ್ ಮೊೞಿ ಮುಂತಾದ ದಿವ್ಯಪ್ರಬಂಧಗಳಿಂದ ಬಾಯ್ತುಂಬ ಹೊಗಲಿ ಹಾಡಿದವರು ನಮ್ಮಾಳ್ವಾರರು. ’ಮಾಱನ್’ ಎಂಬುದು ಆತನಿಗೆ ಜನ್ಮವಿತ್ತ ತಂದೆತಾಯಿಗಳು ಕೊಟ್ಟ ಹೆಸರು. 



“ಪಲ್ ಕಲೈಯೋರ್ ತಾಮ್ ಮನ್ನ ವನ್ದ” – ನಾನಾಶಾಸ್ತ್ರಗಳನ್ನೋದಿ ಪ್ರಾವೀಣ್ಯತೆಯನ್ನು ಪಡೆದಿದ್ದ ಅನೇಅ ಮಹನೀಯರು ಬಂದು ಆಶ್ರಯಿಸಿದ್ದು, ತಮ್ಮ ಉಜ್ಜೀವನಕ್ಕೆ ಸುಲಭವಾದ ಮತ್ತು ದೃಢವಾದ ಉಪಾಯವನ್ನು ಕಂಡುಕೊಂಡದ್ದು ಭಗವದ್ರಾಮಾನುಜರಲ್ಲಿ. 



ಅಮುದರ್ ಹೇಳುತ್ತಾರೆ: ಮನಸ್ಸೇ, ಶ್ರೀದೇವಿಯನ್ನು ತನ್ನ ವಕ್ಷದಲ್ಲಿರಿಸಿಕೊಂಡಿರುವ ಸರ್ವೇಶ್ವರನಾದ ಶ್ರೀಮನ್ನಾರಾಯಣನ ಗುಣಕಥನ ಮಾಡಿದ ನಮ್ಮಾಳ್ವಾರರ ತಿರುವಡಿಗಳನ್ನಾಶ್ರಯಿಸಿ, ನಾನಾಶಾಸ್ತ್ರ ಪಾರಂಗತರಾದ ಅನೇಕ ಮಹನೀಯರಿಗೆ ಉಜ್ಜೀವನಗೊಳ್ಳಲು ಮಾರ್ಗದರ್ಶನ ಮಾಡಿದ ಶ್ರೀರಾಮಾನುಜರ ನಾಮಸಂಕೀರ್ತನೆ ಮಾಡುತ್ತಾ ನಾವೂ ಸಹ ಶಾಶ್ವತವಾದ ಬಾಳ್ವೆಯನ್ನು ತಂದುಕೊಳ್ಳೋಣ. 



ನಮ್ಮಾಳ್ವಾರರನ್ನು ಆಶ್ರಯಿಸಿ ಉಜ್ಜೀವನಗೊಂಡವರು ಮಧುರ ಕವಿ ಆಳ್ವಾರರು. ಹಾಗೆಯೇ ಶ್ರೀರಾಮಾನುಜರು. 



ನಾನಾಶಾಸ್ತ್ರಪಾರಂಗತರಾದ ಆೞ್ ವಾನ್, ಆಣ್ಡಾನ್, ಎಂಬಾರ ಮೊದಲಾದ ಎಪ್ಪತ್ತು ನಾಲ್ಕು ಮಹನೀಯರು ಭಗವದ್ರಾಮಾನುಜರ ಪರಮಶಿಷ್ಯರಾಗಿ ವಿಶಿಷ್ಟಾದ್ವೈತ ಅನುಷ್ಠಾನ ಮಾಡಿ ಪ್ರಸಾರ ಮಾಡಿ, ಪ್ರಖ್ಯಾತರಾದರು. 



೨. ಕಳ್ಳಾರ್ ಪೊೞಿಲ್ ತೆನ್ನರಙ್ಗನ್, ಕಮಲಪ್ಪದಙ್ಗಳ್ ನೆಂಜಲ್

ಕೊಳ್ಳಾಮನಿಶರೈ ನೀಙ್ಗಿ, ಕುಱೈಯಲ್ಪಿರಾನಡಿಕ್ಕೀವ್,

ವಿಳ್ಳಾದವನ್ ಪನಿರಾಮಾನುಜನ್ ಮಿಕ್ಕ ಶೀಲಮಲ್ಲಾಲ್

ಉಳ್ಳಾದೆನ್ ನೆಂಜು, ಒನ್ ಱಱಿಯೇನೆನಕ್ಕುಟ್ರ ಪೇರಿಯಲ್ ವೇ. 



ಕಳ್ ಆರ್ = ಜೇನು ತುಂಬಿರುವ, ಪೊೞಿಲ್ = ತೋಪುಗಳಿಂದ ಶೋಭಿಸುವ, ತೆನ್ ಅರಙ್ಗನ್ = ದಿವ್ಯಸುಂದರನಾದ ಶ್ರೀರಂಗನಾಥನ ಕಮಲ ಪದಙ್ಗಳ್ = ಪಾದಪದ್ಮಗಳನ್ನು \(ಕಮಲದಂತೆ ಕೋಮಲವಾದ ತಿರುವಡಿಗಳನ್ನು\), ನೆಂಜಿಲ್ = ಮನಸ್ಸಿನಲ್ಲಿ, ಕೊಳ್ಳಾ = ಎಡೆಬಿಡದಂತೆ ಇಟ್ಟುಕೊಳ್ಳದ, ಮನಿಶರೈ = ಮನುಷ್ಯರನ್ನು, ನೀಙ್ಗಿ = ತ್ಯಜಿಸಿ, ಕುಱೈಯಲ್ ಪಿರಾನ್ = ಕೊರತೆಯನ್ನು ನೀಗಿಸುವ ಸರ್ವೇಶ್ವರನ, ಅಡಿಕ್ಕೀೞ್ = ತಿರುವಡಿಗಳ ಬಳಿಯನ್ನು, ವಿಳ್ಳಾದ = ಅಗಲದ, ಅನ್ ಬನ್ = ಪರಮಭಕ್ತನಾದ, ಇರಾಮಾನುಜನ್ = ಶ್ರೀರಾಮಾನುಜನ, ಮಿಕ್ಕ ಶ್ರೇಷ್ಠವಾದ \(ಅತಿಶಯವಾದ\), ಶೀಲಮ್ ಅಲ್ಲಾಲ್ = ಗುಣಸ್ವಭಾವಗಳಲ್ಲದೆ, ಉಳ್ಳಾದು = ನೆನೆಯದು, ಎನ್ ನೆಂಜು = ನನ್ನ ಮನಸ್ಸು, ಒನ್ ಱುಮ್ ಅಱಿಯೇನ್ = ಬೇರೇನನ್ನೂ ಅರಿಯದ, ಎನಕ್ಕು = ನನಗೆ, ಉಟ್ರ ಪೇರ್ = ಸತ್ಯವಾದ \(ಸಿದ್ಧಿಸಿದ\), ಮಹತ್ತರವಾದ, ಇಯಲ್ ವೇ = ಸ್ವಭಾವವೇ. 



ಜೇನು ತುಂಬಿರುವ ತೋಪುಗಳಿಂದ ಶೋಭಿಸುವ ದಿವ್ಯಸುಂದರವಾದ ಶ್ರೀರಂಗನಾಠನ ಕಮಲದಂತಿರುವ ಕೋಮಲವಾದ ಪಾದಗಳನ್ನು ಮನಸ್ಸಿನಲ್ಲಿ ಸ್ಥಿರವಾಗಿ ಇಟ್ಟುಕೊಳ್ಳದ ಮನುಷ್ಯರನ್ನು ತ್ಯಜಿಸಿ, ಕೊರತೆಯನ್ನು ನೀಗಿಸುವ ಸರ್ವೇಶ್ವರನ ತಿರುವಡಿಗಳ ಸೇವೆಯನ್ನು ಬಿಟ್ಟಗಲದ ಪರಮಭಕ್ತನಾದ ಶ್ರೀರಾಮಾನುಜನ ಅತ್ಯತಿಶಯವಾದ ಗುಣವನ್ನಲದೆ ನನ್ನ ಮನಸ್ಸು ಬೇರೇನನ್ನೂ ನೆನೆಯದು. ಏನೂ ಅರಿಯದ ನನಗೆ ಸಿದ್ಧಿಸಿದ ಸತ್ಯವಾದ ಮಹತ್ತರವಾದ ಸ್ವಭಾವವೇ ಇದರಿಂದಾದದ್ದು. 



ಹಿಂದಿನ ಪಾಶುರದಲ್ಲಿ, ಶ್ರೀರಾಮಾನುಜರನ್ನು ಬಿಡದೆ ಆಶ್ರಯಿಸಿ, ಅವರ ನಾಮಸಂಕೀರ್ತನೆ ಮಾಡುತ್ತಾ, ಉಜ್ಜೀವನಗೊಳ್ಳಬೇಕೆಂದು ಹೇಳಲಾಯಿತು. ಈ ಪಾಶುರದಲ್ಲಿ ಶ್ರೀರಾಮಾನುಜರ ’ಶೀಲ’ವೆಂಥಾದ್ದು ಎಂದು ಹೇಳಲಾಗುತ್ತದೆ. 



“ಕುಱೈಯಲ್ ಪಿರಾನ್” – ಎಂದರೆ, ’ತಿರುಮಂಗೈ ಆಳ್ವಾರರು” ಎಂದು ಬಲ್ಲವರು ಹೇಳುತ್ತಾರೆ. ನಮ್ಮಾಳ್ವಾರರ ಹಾಗೆಯೇ ಅವರೂ ಸಹ ಸುಪ್ರಸಿದ್ಧರಷ್ಟೆ. ನಮ್ಮಾಳ್ವಾರರು ನಾಲ್ಕು ವೇದಗಳನ್ನು ತಮಿಳಿನ ನಾಲ್ಕು ದಿವ್ಯಪ್ರಬಂಧಗಳಾಗಿ ರಚಿಸಿ ಕೀರ್ತಿವಂತರಾದರು. ಹಾಗೆಯೇ, ತಿರುಮಂಗೈ ಆಳ್ವಾರರು ನಮ್ಮಾಳ್ವಾರರ ನಾಲ್ಕು ತಮಿಳಿನಲ್ಲಿ ರಚಿಸಿ ಪ್ರಸಿದ್ಧರಾದರು. ಶ್ರೀರಾಮಾನುಜರು, ನಮ್ಮಾಳ್ವಾರರನ್ನು ಆಶ್ರಯಿಸಿದ ಹಗೆಯೇ ತಿರುಮಂಗೈ ಆಳ್ವಾರರನ್ನೂ ಆಶ್ರಯಿಸಿ, ದಿವ್ಯಪ್ರಬಂಧಗಳನ್ನು ಪರಿಷ್ಕಾರವಾಗಿ ಅರಿತುಕೊಂಡರು. ಆದ್ದರಿಂದ, ಇಲ್ಲಿ ಬಳಸಿರುವ “ಕುಱೈಯಲ್ ಪಿರಾನ್” ಎಂಬುದಕ್ಕೆ “ತಿರುಮಂಗೈ ಆಳ್ವಾರರು – ತಿರುವಾಲಿ ತಿರುನಗರಿಯ ಒಡೆಯ” ಎಂದು ವಿವರಣೆ ಕೊಡುತ್ತಾರೆ. ತಿರುಮಂಗೈ ಆಳ್ವಾರರ ಅವತಾರಸ್ತುತಿಯನ್ನು “ತಿರುಕ್ಕೂಱೈಯಲೂರ್” ಎನ್ನುತ್ತಾರೆ. 



ಅಮುದರು ಹೇಳುತ್ತಾರೆ: ಭಗವಂತನನ್ನು ಸ್ಮರಿಸದೆ, ಕೀಳು ಮಾನವನಾಗಿ ವರ್ತಿಸುತ್ತಿದ್ದ ನನ್ನನ್ನು ಉತ್ತಮ ಮಟ್ಟಕ್ಕೆ, ನಾನು ಉಜ್ಜೀವನಗೊಳ್ಳುವಂತೆ, ತಂದದ್ದೂ, ಎಲ್ಲ ರೀತಿಯಲ್ಲೂ ಅಜ್ಞಾನಿಯಾದ ನನಗೆ ಸಿದ್ಧಿಸಿದ ಸತ್ಯವಾದ ಈ ಉತ್ತಮಸ್ವಭಾವ ಬಂದದ್ದೂ ದಿವ್ಯಸುಂದರನಾದ ಶ್ರೀರಂಗನಾಥನ ತಿರುವಡಿಗಳನ್ನು ಎಡೆಬಿಡದಂತೆ ಆಶ್ರಯಿಸಿರುವ ಶ್ರೀರಾಮಾನುಜರ ಶೀಲದಿಂದಲೇ, ಆದ್ದರಿಂದ, ಅವರ ಸದ್ಗುಣವನ್ನಲ್ಲದೆ ನನ್ನ ಮನಸ್ಸು ಬೇರೇನನ್ನೂ ಚಿಂತಿಸುವುದೇ ಇಲ್ಲ. 



೩. ಪೇರಿಯಲ್ ನೆಂಜೇ ಅಡಿಪಣಿನ್ದೇನುನ್ನೈ, ಪೇಯ್ ಪ್ಪಿಱವಿ

ಪ್ಪೂರಿಯರೋಡುಳ್ಳ ಶುಟ್ರಮ್ ಪುಲರ್ ತ್ತಿ, ಪೊರುವರುಂಜೀರ್

ಆರಿಯನ್ ಶೆಮ್ಮೈ ಯಿರಾಮಾನುಜಮುನಿಕ್ಕನ್ಬು ಶೆಯ್ಯುಮ್

ಶೀರಿಯ ಪೇಱುಡೈಯಾರ್ ಅಡಿಕ್ಕೀೞ್ ನ್ನೈ ಚ್ಚೇರ್ ತ್ತದಱ್ ಕೇ. 



ಪೇರ್ ಇಯಲ್ ನೆಂಜೇ = ಬಲು ದೊಡ್ಡ ಸ್ವಭಾವದ ಮನಸ್ಸೇ \(ಮಹಾಗಂಭೀರವಾದ ಮನಸ್ಸೇ\), ಅಡಿಪಣಿನ್ದೇನ್ ಉನ್ನೈ = ನಿನಗೆ ನಮಸ್ಕರಿಸುತ್ತೇನೆ, ಪೇಯ್ ಪಿಱವಿ = ಅಸುರಗುಣದ ಜನ್ಮದವರ. ಪೂರಿಯರೋಡು = ಕೀಳುಜನರೊಡನೆ, ಉಳ್ಳ = ಇರುವ, ಶುಟ್ರಮ್ = ಸಂಬಂಧವನ್ನು, ಪುಲರ್ ತ್ತಿ = ನೀಗಿಸಿ, ಪೊರುವು = ಉನ್ನತವಾದ, ಅರು ಶೀರ್ = ದೈವಿಕಗುಣಗಳುಳ್ಳ, ಆರಿಯನ್ = ಅನುಷ್ಠಾನ ತತ್ಪರನಾದ, \(ಆರ್ಯನಾದ\), ಶೆಮ್ಮೈ = ದೈವಸಮಾನನಾಡ, ಇರಾಮಾನುಜ ಮುನಿಕ್ಕು = ರಾಮಾನುಜ ಮುನಿಯಲ್ಲಿ, ಅನ್ಬುಶೆಯ್ಯುಮ್ = ಭಕ್ತಿ ಮಾಡುವ, ಶೀರಿಯ = ಶ್ರೇಷ್ಠವಾದ, ಪೇಱುಡೈಯಾರ್ = ಪುಣ್ಯವಂತ \(ಪುರುಷಾರ್ಥವುಳ್ಳವರ\) = ಅಡಿಕ್ಕೀಳ್ = ತಿರುವಡಿಗಳ ಬಳಿಯಲ್ಲಿ, ಎನ್ನೈ = ನನ್ನನ್ನು, ಶೇರ್ ತ್ತದಱ್ ಕು = ಸೇರಿಸಿದ್ದಕ್ಕಾಗಿ. 



ಬಲುದೊಡ್ಡ ಸ್ವಭಾವದ ಮನಸ್ಸೇ, ನಿನಗೆ ನಮಸ್ಕರಿಸುತ್ತೇನೆ, ಆಸುರೀ ಸ್ವಭಾವದವರಾದ ಕೀಳುಜನರೊಡನೆ ನನಗೆ ಇರುವ ಸಂಬಂಧವನ್ನು ನೀಗಿಸಿ, ಅತ್ಯುತ್ತಮವಾದ ದೈವೀಗುಣಗಳುಳ್ಳ ಆರ್ಯನಾದ \(ಅನುಷ್ಠಾನ ತತ್ಪರನಾದ\) ದೈವಸಮಾನನಾದ ರಾಮಾನುಜ ಮುನಿಯಲ್ಲಿ ಭಕ್ತಿಯುಳ್ಳ ಶ್ರೇಷ್ಠ ಪುಣ್ಯವಂತರ ತಿರುವಡಿಗಳ ಬಳಿಯಲ್ಲಿ ನನ್ನನ್ನು ಸೇರಿಸಿದ್ದಕ್ಕಾಗಿ.



ಹಿಂದಿನ ಪಾಶುರದಲ್ಲಿ ಭಗವದ್ರಾಮಾನುಜರ ಗುಣಸಂಕೀರ್ತನೆಯಲ್ಲೇ ತಮ್ಮ ಮನಸ್ಸು ನಿರತವಾಗಿದೆಯೆಂದೂ, ಅದಕ್ಕೆ ಶ್ರೀರಾಮಾನುಜರ ’ಶೀಲ’ ಗುಣವೇ ಕಾರಣವೆಂದೂ ಅಮುದರು ಹೇಳಿದರು. ಅವರ ಅಭಿಪ್ರಾಯದಲ್ಲಿ, ಶ್ರೀರಾಮಾನುಜರು ಕೀಳು ಪ್ರವೃತ್ತಿಯ ಮನುಷ್ಯರೊಡನೆ ಕಲೆತು ಅವರನ್ನು ಉತ್ತಮರನ್ನಾಗಿ ಪರಿವರ್ತಿಸುಅ ’ಶೀಲ’ವಂತರಾದ್ದರಿಂದಲೇ ತಮಗೆ ಅವರನ್ನು ನುತಿಸುವ ಸದ್ಗುಣವುಂಟಾಯಿತೆಂದೂ, ಅದಕ್ಕಾಗಿ, ಶ್ರೀರಾಮಾನುಜರ ನಾಮ, ಗುಣ, ಸಂಕೀರ್ತನೆ ಮಾಡುತ್ತಾ ಅವರಿಗೆ ತಮ್ಮ ಕೃತಜ್ಞತೆಯನ್ನು ತೋರುತ್ತಿರುವುದಾಗಿಯೂ ಹೇಳಿದರು. 



ಈ ಪಾಶುರದಲ್ಲಿ ತಮ್ಮ ಪರಿವರ್ತನೆಗೆ ತಮ್ಮ ಮನಸ್ಸೇ ಕಾರಣವಾದ್ದರಿಂದ ಆ ತಮ್ಮ ಮನಸ್ಸಿಗೆ ತಾವು ಕೃತಜ್ಞತೆಯನ್ನು ಅರ್ಪಿಸುತ್ತಿದ್ದಾರೆ. 



ಅಮುದರು ಹೇಳುತ್ತಾರೆ: ಮನಸ್ಸೇ, ನಿನ್ನದು ಬಲುದೊಡ್ಡ ಸ್ವಭಾವ. ಕೀಳು ಸ್ವಭಾವದ ಜನರಲ್ಲಿನ ನನ್ನ ಸಂಗವನ್ನು ಬಿಡಿಸಿದೆ. ಅಲ್ಲದೆ, ದೈವೀಗುಣಸಂಪನ್ನರಾದ, ಅನುಷ್ಠಾನ ತತ್ಪರರಾದ, ದೈವಸಮಾನರೇ ಆದ ಶ್ರೀರಾಮಾನುಜಮುನಿಯ ಆಪ್ತ ಶಿಷ್ಯರ ಬಳಿಯಲ್ಲಿ, ಅವರ ಸಂಗವನ್ನು ಮತ್ತು ಸೇವೆಯನ್ನು ನಾನು ಮಾಡುವಂತೆ ಮಾಡಿದ್ದೀ. ಆದ್ದರಿಂದ ನಾನು ನಿನಗೆ ಚಿರಋಣಿಯಾಗಿದ್ದೇನೆ. 



೪. ಎನ್ನೈಪ್ಪುವಿಯಿಲೊರು ಪೊರುಳಾಕ್ಕಿ, ಮರುಳ್ ಶುರನ್ದ

ಮುನೈಪ್ಪಱೈವಿನೈ ವೇರಱುತ್ತು, ಊೞಿ ಮುದಲ್ ವನೈಯೇ

ಪನ್ನಪ್ಪಣಿತ್ತ ವಿರಾಮಾನುಜನ್ ಪರನ್ ಪಾದಮುಮೆನ್

ಶೆನ್ನಿತ್ತರಿಕ್ಕ ವೈತ್ತಾನ್, ಎನಕ್ಕೇದುಂಜಿತೈವಿಲೈಯೇ. 



ಎನ್ನೈ = ನನ್ನನ್ನು, ಪುವಿಯಿಲ್ = ಭೂಮಿಯಲ್ಲಿ, ಒರು ಪೊರುಳ್ ಆಕ್ಕಿ = ಒಂದು ವಸ್ತುವನ್ನಾಗಿ ಮಾಡಿ, ಮರುಳ್ = ಅಜ್ಞಾನವು, ಶುರನ್ದ = ಸುರಿಸಿದ, ಮುನ್ನೈ = ಬಲು ಹಿಂದಿನಿಂದಲೂ ಮಾಡಿದ, ಪಱೈ = ಹಳೆಯ, ವಿನೈ = ಪಾಪಗಳ, ವೇರು ಅೞತ್ತು = ಬೇರನ್ನು ಕತ್ತರಿಸಿ, ಊೞಿ ಮುದಲ್ ವನೈಯೇ = ಕಾಲಕ್ಕೇ ಕಾರಣಭೂತನಾದ ಸರ್ವೇಶ್ವರನನ್ನೇ, ಪನ್ನ = ಹೊಗಳಿ ಹಾಡುವಂತೆ, ಪಣಿತ್ತ = ತೊಡಗಿಸಿದ \(ಕೃಪೆ ಮಾಡಿದ\), ಇರಾಮಾನುಜನ್ = ಶ್ರೀರಾಮಾನುಜನೆಂಬ, ಪರನ್ = ಪರಮಶ್ರೇಷ್ಠಪುರುಷನ, ಪಾದಮುಮ್ = ತಿರುವಡಿಗಳನ್ನು, ಎನ್ = ನನ್ನ, ಶೆನ್ನಿ= ತಲೆಯಮೇಲೆ \(ನೆತ್ತಿಯಲ್ಲಿ\), ತರಿಕ್ಕವೈತ್ತಾನ್ = ಧರಿಸಲು ಅವಕಾಶಕೊಟ್ಟನು, ಎನಕ್ಕು = ನನಗೆ, ಏದುಮ್ = ಯಾವ ಬಗೆಯ, ಶಿದೈವು ಇಲ್ಲೈಯೇ = ಕೆಡಕೂ ಇಲ್ಲವಲ್ಲ\! 



ಭೂಮಿಯಲ್ಲಿ ನನ್ನನ್ನು ಒಂದು ವಸ್ತುವನ್ನಾಗಿಸಿ, ಅಜ್ಞಾನವು ಸುರಿಸಿದ ಬಲು ಹಿಂದಿನ ಹಳೆಯ ಪಾಪಗಳ ಬೇರನ್ನು ಕತ್ತರಿಸಿ, ಕಾಲಕ್ಕೆ ಕಾರಣಭೂತನಾದ ಸರ್ವೇಶ್ವರನನ್ನೇ ಹೊಗಳಿ ಹಾಡುವಂತೆ ತೊಡಗಿಸಿ ಕೃಪೆ ಮಾಡಿದ ಶ್ರೀರಾಮಾನುಜನೆಂಬ ಪರಮಶ್ರೇಷ್ಠಪುರುಷನು ತನ್ನ ತಿರುವಡಿಗಳನ್ನು ನನ್ನ ನೆತ್ತಿಯಲ್ಲಿ ಧರಿಸಲು ಅವಕಾಶಕೊಟ್ಟನು. ನನಗೆ ಇನ್ನು ಯಾವ ಬಗೆಯ ಕುಂದಕವೂ \(ಕೊರತೆಯೂ\) ಇಲ್ಲವಲ್ಲ\! 



ಹಿಂದಿನ ಪಾಶುರದಲ್ಲಿ ತಮ್ಮನ್ನು ಸರಿಯಾದ ದಾರಿಯಲ್ಲಿ ತಂದದ್ದಕ್ಕಾಗಿ ಅಮುದರು ತಮ್ಮ ಮನಸ್ಸನ್ನು ಮೆಚ್ಚಿಕೊಂಡರು. ತಮ್ಮ ಮನಸ್ಸು ಹಾಗೆ ಉತ್ತಮ ಸ್ಥಿತಿಗೆ ಬರಲು ಕಾರಣರಾದ ಭಗವದ್ರಾಮಾನುಜರನ್ನು ಇಲ್ಲಿ ಕೃತಜ್ಞತಾ ಪೂರ್ವಕವಾಗಿ ಸ್ಮರಿಸುತ್ತಿದ್ದಾರೆ. 



ಅಮುದರು ಹೇಳುತ್ತಾರೆ: ಭಗವದ್ರಾಮಾನುಜರ ಹಿರಿಮೆಯೆಷ್ಟೆಂದು ಹೇಳಲಿ? ನನ್ನ ಅಪಾರ್‍ಅವಾದ ಅಜ್ಞಾನವನ್ನು ನಿರ್ಮೂಲಗೊಳಿಸಿದರು. ಆ ಮೂಲಕ ಅನಾದಿಕಾಲದಿಂದಲೂ ನನಗೆ ಅಂಟಿಕೊಂಡು ಬಂದಿದ್ದ ನನ್ನ ಪಾಪಕರ್ಮಗಳನ್ನು ಬೇರುಸಹಿತ ಕಿತ್ತೊಗೆದರು. ಕಾಲಕ್ಕೆ ಕಾರಣನಾದ \(ಎಲ್ಲಕ್ಕೂ ಆದಿಕಾರಣನಾದ\) ಸರ್ವೇಶ್ವರನನ್ನೇ ಎಡೆಬಿಡದಂತೆ ಹೊಗಳಿ ಹಾಡುವಂತೆ ನನಗೆ ಉಪದೇಶವಿತ್ತು ನನ್ನನ್ನು ಅದರಲ್ಲಿ ತೊಡಗಿಸಿದರು. ಪರಮಪುರುಷಶ್ರೇಷ್ಠರಾದ ಆಚಾರ್ಯರಾಗಿ, ಅವರು ತಮ್ಮ ತಿರುವಡಿಗಳನ್ನು ನಾನು ನನ್ನ ತಲೆಯ ಮೇಲೆ ಹೊತ್ತಿರುವಂತೆ, ಅವರನ್ನು ಸದಾ ಆಶ್ರಯಿಸಿ ಉಜ್ಜೀವನಗೊಳ್ಳುವಂತೆ ಮಾಡಿದರು. ಆದ್ದರಿಂದ ನನಗಿನ್ನು ಯಾವ ಕೊರತೆಯೂ ಇಲ್ಲ. 



೫. ಎನಕ್ಕೂಟ್ರ ಶೆಲ್ವ ಮಿರಾಮಾನುಜನೆನ್ ಱು, ಇಶೈಯ ಹಿಲ್ಲಾ

ಮನಕ್ಕುಟ್ರಮಾನ್ದರ್ ಪೞಿಕ್ಕಿಲ್ ಪುಹೞ್, ಅವನ್ ಮನ್ನಿಯ ಶೀರ್ 

ತನಕ್ಕೂಟ್ರವನ್ ಪರವನ್ ತಿರುನಾಮಙ್ಗಳ್ ಶಾಟ್ರುಮ್, ಎನ್ ಬಾ

ವಿನಕ್ಕೂಟ್ರಙ್ಕಾಣಹಿಲ್ಲಾರ್, ಪತ್ತಿಯೇನ್ದ ವಿಯಲ್ವಿದೆನ್ ಱೇ. 



ಎನಕ್ಕು = ನನಗೆ, ಉಟ್ರ = ಉತ್ಕೃಷ್ಟವಾದ, \(ತಕ್ಕದ್ದಾದ\) ಶೆಲ್ವಮ್ = ಸಂಪತ್ತು, ಇರಾಮಾನುಜನ್ ಎನ್ ಱು = ಶ್ರೀರಾಮಾನುಜರು ಎಂದು, ಇಶೈಯಹಿಲ್ಲಾ = ಹಾಡದೆ ಇರುವ, ಮನಕ್ಕುಟ್ರಮ್ = ಮನದ ಕೊರತೆಯುಳ್ಳ, ಮಾನ್ದರ್ = ಮಾನವರು, ಪೞಿಕ್ಕಿಲ್ = ತೆಗಳಿದರೂ, \(ಅದು\), ಪುಹೞ್ = ಹೊಗಳಿಕೆಯೇ ಆಗುವುದು, ಅವನ್ = ಅವನ \(ಅವರ\), ಮನ್ನಿಯಶೀರ್ತನಕ್ಕೂ = ದೃಢವಾದ \(ಶಾಶ್ವತವಾದ\) ಸದ್ಗುಣಗಳಿಗೆ, ಉಟ್ರ = ತಕ್ಕದ್ದಾದ, ಅನ್ಬರ್ = ಪ್ರೀತಿ ವಿಶ್ವಾಸಗಳನ್ನುಳ್ಳವರು, ಅವನ್ = ಅವನ \(ಅವರ\), ತಿರುನಾಮಙ್ಗಳ್ = ಪವಿತ್ರನಾಮಗಳನ್ನು, ಶಾಟ್ರುಮ್ = ಸಾಋವ, ಎನ್ = ನನ್ನ, ಪಾ ಇನಮ್ = ಪಾಶುರಗಳ ಮಾಲೆಯಲ್ಲಿ, ಕುಟ್ರಮ್ = ದೋಷಗಳನ್ನು, ಕಾಣಹಿಲ್ಲಾರ್ = ಕಾಣುವುದಿಲ್ಲ, ಪತ್ತಿ ಏನ್ದ = ಭಕ್ತಿಯನ್ನುಳ್ಳ, ಇಯಲ್ ವು ಇದು ಎನ್ ಱೇ = ಸ್ವಭಾವವು ಇದು ಎಂತಲೇ. 



ನನಗೆ \(ತಮಗೆ\) ತಕ್ಕದ್ದಾದ \(ಉತ್ಕೃಷ್ಟವಾದ\) ಸಂಪತ್ತು ಶ್ರೀರಾಮಾನುಜರು ಎಂದು ಹಾಡದೆ ಇರುವ ಮನದ ಕೊರತೆಯುಳ್ಳ ಮಾನವರು ತೆಗಳಿದರೂ ಅದು ಹೊಗಳಿಕೆಯೇ ಆಗುವುದು. ಅವನ \(ಶ್ರೀರಾಮಾನುಜರ\) ಶಾಶ್ವತವಾದ ಸದ್ಗುಣಗಳಿಗೆ ತಕ್ಕದ್ದಾದ ಪ್ರೀತಿವಿಶ್ವಾಸವುಳ್ಳವರು ಅವರ ತಿರುನಾಮಗಳನ್ನು ಸಾರುವ ನನ್ನ ಪಾಶುರಮಾಲೆಯಲ್ಲಿ ದೋಷವನ್ನು ಕಾಣುವುದಿಲ್ಲ. ಭಕ್ತಿಯನ್ನುಳ್ಳವರ ಸ್ವಭಾವ ಇದು ಎಂತಲೇ. 



ಇಲ್ಲಿ ಅಮುದರು ತಮ್ಮ ಪಾಶುರಮಾಲೆಯನ್ನು ಕುರಿತು ಹೇಳುತ್ತಿದ್ದಾರೆ. 



ಅಮುದರು ಹೇಳುತ್ತಾರೆ: ಲೋಕದಲ್ಲಿ ಎರಡು ಬಗೆಯ ಮನುಷ್ಯರಿದ್ದಾರೆ. ಒಂದು ಬಗೆಯು ಜನ, ಯಾರು ಯಾರ ವಿಷಯದಲ್ಲಿ ಯಾವುದನ್ನು ಹಾಡಿದರೂ ಅದರಲ್ಲಿ ತಪ್ಪುಗಳನ್ನೂ ಹುಳುಕುಗಳನ್ನೂ ಹುಡುಕುತ್ತಾ, ಬರೆಹಕಾರರನ್ನು ತೆಗಳುತ್ತಾ ಇರುತ್ತಾರೆ. ಆದರೆ ಅವರ ದೂಷಣೆಯೆಲ್ಲವೂ ನಮಗೆ ಒಂದು ಬಗೆಯ ಹೊಗಳಿಕೆಯೇ ಆಗುತ್ತದೆ. ಬೇರೊಂದು ಬಗೆಯ ಜನ ಬರವಣಿಗೆಯಲ್ಲಿನ ಸದ್ಗುಣಗಳನ್ನು ಕಂಡುಕೊಂಡು ಆನಂದಿಸಿ, ಬರೆಹಕಾರನನ್ನು ಕೊಂಡಾಡುವರು. ಶ್ರೀರಾಮಾನುಜರ ವಿಷಯದಲ್ಲಿರುವ ದೃಢವಾದ ಭಕ್ತಿವಿಶ್ವಾಸವುಳ್ಳವರ ಸ್ವಭಾವವೇ ಇದಲ್ಲವೇ? 



ಶ್ರೀರಾಮಾನುಜರನ್ನು ಒಪ್ಪದ ಜನ ಅವರನ್ನು ಕುರಿತ ಯಾವುದನ್ನಾದರೂ ತೆಗಳುವುದೇ. ಅದೇ ಅವರಿಗೆ ಹಿತ. ಅದೂ ಒಂದು ಬಗೆಯ ಸ್ತುತಿ \(ನಿಂದಾಸ್ತುತಿ\)ಯಾಗುತ್ತದೆಯೆಂದು ಅವರಿಗೆ ಅರಿವಾಘದೋ ಹೇಗೋ\! ಆದರೆ, ಶ್ರೀರಾಮಾನುಜರ ಸದ್ಗುಣಗಳಿಗೆ ಮಾರುಹೋದ ಜನಕ್ಕೆ ಅವರ ಶ್ರೀರಾಮಾನುಜರ ಬಗೆಗೆ ಏನನ್ನು ಬರೆದರೂ ಸಹ, ಅದರಲ್ಲಿ ಶ್ರೀರಾಮಾನುಜರ ಸದ್ಗುಣಗಳನ್ನೇ ಹುಡುಕಿ, ಅದನ್ನು ಸ್ಮರಿಸುತ್ತಾ, ಆನಂದಿಸುತ್ತಾರೆ. ಅಡಿಗಡಿಗೆ ಅದನ್ನು ಕುರಿತು ಚಿಂತಿಸುತ್ತಾರೆ. ನನ್ನ ಪಾಶುರಮಾಲೆಯ ವಿಷಯ ಅಂಥಾದ್ದು. 



೬. ಇಯಲುಮ್ ಪೊರುಳು ಮಿಶೈಯತ್ತೊಡುತ್ತು, ಈನ್ ಕವಿಹಳನ್ಬಾಲ್

ಮಯಲ್ ಕೊಣ್ಡು ವಾೞ್ ತ್ತು ಮಿರಾಮಾನುಜನೈ, ಮದಿಯಿನ್ಮೈಯಾಲ್

ಪಯಿಲುಮ್ ಕವಿಹಳಿಲ್ ಪತ್ತಿಯಿಲ್ಲಾದ ವೆನ್ ಪಾವಿನೆಂಜಾಲ್

ಮುಯಲ್ ಹಿನ್ ಱನನ್, ಅವನ್ ಱನ್ ಪೆರುಙ್ಕೀರ್ ತ್ತಿ ಮೊೞಿನ್ದಿಡವೇ. 



ಇಯಲುಮ್ = ಮಾತನ್ನೂ, ಪೊರುಳುಮ್ = ಅರ್ಥವನ್ನೂ, ಇಶೈಯ = ಹೊಂದಿಸಿ, ತೊಡುತ್ತು = ಸೇರಿಸಿ, ಈನ್ ಕವಿಹಳ್ = ಉತ್ತಮರಾದ ಕವಿಗಳು, ಅನ್ಬಾಲ್ = ಪ್ರೀತಿಯಿಂದ, ಮಯಲ್ ಕೊಣ್ಡು = ಮಹದಾಶೆಯ ಮೂಲಕ, ವಾೞ್ ತ್ತುಮ್ = ಸ್ತುತಿಸುವ, ಇರಾಮಾನುಜನೈ = ಶ್ರೀರಾಮಾನುಜರನ್ನು, ಮದಿ ಇನ್ಮೈಯಾಲ್ = ಬುದ್ಧಿಯಿಲ್ಲದೆ, ಪಯಿಲು, = ಮಾತನಾಡುವ, ಕವಿಹಳಿಲ್ = ಕವಿಗಳಲ್ಲಿ, ಪತ್ತಿಯಿಲ್ಲಾದ = ಭಕ್ತಿಯಿಲ್ಲದ, ಎನ್ = ನನ್ನಪಾವಿನೆಂಜಾಲ್ = ಭಕ್ತಿಯಿಲ್ಲದ, ಎನ್ = ನನ್ನ, ಪಾವಿನೆಂಜಾಲ್ = ಪಾಪಿಷ್ಠಮನದಿಂದ, ಮುಯಲ್ ಹಿನ್ ಱನನ್ = ಪ್ರಯತ್ನಿಸುತ್ತಿದ್ದೇನೆ, ಅವನ್ ತನ್ = ಅವನ, ಪೆರುಕೀರ್ತ್ತಿ = ಅಪಾರವಾದ ಕೀರ್ತಿಯನ್ನು, ಮೊೞಿನ್ದಿಡವೇ = ವಿವರಿಸಿ ಬಿಡುವುದಾಗಿ. 



ಉತ್ತಮರಾದ ಕವಿಗಳು ಮಾತನ್ನೂ ಅರ್ಥವನ್ನೂ ಸರಿಯಾಗಿ ಹೊಂದಿಸಿ ಕೂಡಿಸಿ ಪ್ರೀತಿಯಿಂದಲೂ ಮಹದಾಶೆಯಿಂದಲೂ ಸ್ತುತಿಸುವ ಶ್ರೀರಾಮಾನುಜರನ್ನು ಬುದ್ಧಿಯಿಲ್ಲದೆ ಮಾತನಾಡುವ ಕವಿಗಳಲ್ಲಿ ಭಕ್ತಿಯಿಲ್ಲದ ಪಾಪಿಷ್ಠಮನದಿಂದ ಅವನ \(ಶ್ರೀರಾಮಾನುಜರ\) ಅಪಾರಕೀರ್ತಿಯನ್ನು ವಿವರಿಸಿ ಬಿಡುವುದಾಗಿ ಪ್ರಯತ್ನಿಸುತ್ತಿದ್ದೇನೆ. 



ಹಿಂದಿನ ಪಾಶುರದಲ್ಲಿ, ಶ್ರೀರಾಮಾನುಜರನ್ನು ದೂಷಿಸುವ ಇಲ್ಲವೇ ಭೂಷಿಸುವ ಎರಡು ಬಗೆಯ ಜನರನ್ನು ಕುರಿತು ಹೇಳಲಾಯಿತು. ಭೂಷಿಸುವ ಜನರಂತು ಅವರಲ್ಲಿ ಭಕ್ತಿ ವಿಶ್ವಾಸಗಳಿಂದ ಉತ್ತಮ ಕವಿಗಳು ಕೊಂಡಾಡುವಾಗ, ಮಾತನ್ನೂ ಅರ್ಥವನ್ನೂ ಸರಿಯಾಗಿ ಹೊಂದಿಸಿ ಒಳ್ಳೆಯ ಕವನಗಳನ್ನು ಹೆಣೆಯುತ್ತಾರೆ. ನಾನಾದರೋ ಬುದ್ಧಿಯಿಲ್ಲದವನು. ನನಗೆ ಶ್ರೀರಾಮಾನುಜರಲ್ಲಿ ಭಕ್ತಿಯೂ ಇಲ್ಲ. ನನ್ನದು ಪಾಪ ತುಂಬಿದ ಮನಸ್ಸು. ಇಂಥ ನಾನು ಶ್ರೀರಾಮಾನುಜರ ಅಪಾರಕೀರ್ತಿಯನ್ನು ಬಿಡಿಸಿಬಿಡಿಸಿ ಹಾಡಬೇಕೆನ್ನುವ ಪ್ರಯತ್ನ ಎಷ್ಟು ನಗೆಪಾಟಲಿನದು\! 



ತನ್ನನ್ನು ಅಲ್ಪನೆಂದೂ, ಅಜ್ಞನೆಂದೂ, ಪಾಪಿಯೆಂದೂ ಹೇಳಿಕೊಳ್ಳುವುದೂ ತಾನು ಕೀರ್ತಿಸಲಿರುವ ಮಹನೀಯರು ಎಷ್ಟು ಹಿರಿಯರೆಂದೂ ವಿವರಿಸುವುದು ಪ್ರಪತ್ತಿಯ ಒಂದು ಲಕ್ಷಣ. 



೭. ಮೊೞಿಯೈಕ್ಕಡಕ್ಕುಮ್ ಪೆರುಮ್ ಪುಹೞಾನ್, ವಂಜಮುಕ್ಕುಱುಮ್ಬಾಮ್

ಕುೞಿಯೈಕ್ಕಡಕ್ಕೂಮ್ ನಮ್ ಕೂರತ್ತಾಳ್ವಾನ್ ಶರಣ್ ಕೂಡಿಯ ಪಿನ್,

ಪೞಿಯೈ ಕ್ಕಡತ್ತು ಮಿರಾಮಾನುಜನ್ ಪುಹೞ್ ಪಾಡಿ ಅಲ್ಲಾ

ವೞಿಯೈಕ್ಕಡತ್ತಲ್, ಎನಕ್ಕಿನಿ ಯಾದುಮ್ ವರುತ್ತಮನ್ ಱೇ. 



ಮೊೞಿಯೈ = ಮಾತನ್ನು, ಕಡಕ್ಕೂಮ್ = ದಾಟಿರುವ, ಪೆರು ಉಹಳಾನ್ = ಮಹತ್ಕೀರ್ತಿಯುಳ್ಳವರಾದ, ವಂಜಮ್ = ವಂಚಿಸುವಂಥ, ಮುಕ್ಕುಱುಮ್ಬು ಆಮ್ = ಮೂರು ಪ್ರತಿಷ್ಠೆಗಳ, ಕುೞಿಯೈ = ಕೂಪವನ್ನು, ಕಡಕ್ಕೂಮ್ = ದಾಟಿಸುವ, ನಮ್ = ನಮ್ಮ, ಕೂರತ್ತಾಳ್ವಾನ್ =ಕೂರತ್ತಾಳ್ವಾರರ, ಶರಣ್ = ಚರಣಗಳನ್ನು, ಕೂಡಿಯ ಪಿನ್ = ಆಶ್ರಯಿಸಿದ ಬಳಿಕ, ಪೞಿಯೈ ಕಡತ್ತುಮ್ = \(ಎಲ್ಲ\) ದೋಷಗಳನ್ನೂ ದಾಟಿಸುವ, ಇರಾಮಾನುಜನ್ = ಶ್ರೀರಾಮಾನುಜರ, ಪುಹೞ್ ಪಾದಿ = ಕೀರ್ತಿಯನ್ನು ಹಾಡಿ, ಅಲ್ಲಾ ವೞಿಯೈ = ಅಲ್ಲದ ದಾರಿಯನ್ನು \(ಕೇಡನ್ನು ತರುವ ಮಾರ್ಗವನ್ನು\), ಕಡತ್ತಲ್ = ದಾಟುವುದು, ಎನಕ್ಕು = ನನಗೆ, ಇನಿ= ಇನ್ನು, ಯಾದುಮ್ ಯಾವ ಬಗೆಯಲ್ಲೂ, ವರುತ್ತಮ್ ಅನ್ ಱೇ = ಚಿಂತೆಗೆ ಎಡೆಯಿಲ್ಲ \(ಚಿಂತೆಯಿಲ್ಲ\). 



ಮಾತಿಗೆ ಮೀರಿದಮಹತ್ಕೀರ್ತಿಯುಳ್ಳವರಾದ, ವಂಚಿಸುವಂಥ ಮೂರು ಪ್ರತಿಷ್ಠೆಗಳ ಕೂಪವನ್ನು ದಾಟಿಸುವ ನಮ್ಮಕೂರತ್ತಾಳ್ವಾರರ ಚರಣಗಳನ್ನು ಆಶ್ರಯಿಸಿದ ಬಳಿಕ, ಎಲ್ಲ ದೋಷಗಳನ್ನೂ ನಿವಾರಿಸುವ ಶ್ರೀರಾಮಾನುಜರ ಕೀರ್ತಿಯನ್ನು ಹಾಡಿ, ಸಲ್ಲದ ಮಾರ್ಗವನ್ನು ದಾಟುವುದು ನನಗಿನ್ನು ಯಾವ ಬಗೆಯಲ್ಲೂ ಚಿಂತೆಯಿಲ್ಲ. 



ಹಿಂದಿನ ಪಾಶುರದಲ್ಲಿ ಹೇಳಿಕೊಂಡ ತಮ್ಮ ಅಜ್ಞತೆಯನ್ನೂ ತೊಡೆದು ಹಾಕುವ ಮತ್ತು ತಾವು ಉಜ್ಜೀವನಗೊಳ್ಳುವ ಉಪಾಯವನ್ನು ತಾವು ಈಗ ಕಂಡುಕೊಂಡಿರುವುದಾಗಿ ಆಳ್ವಾರರು ಇಲ್ಲಿ ಹೇಳುತ್ತಾರೆ. 



“ವಂಜಿ ಮುಕ್ಕಱುಮ್ಬು” – ಎಂದರೆ, ಆತ್ಮವಂಚಕವಾದ, ಮನುಷ್ಯನ ಉದ್ಧಾರಕ್ಕೆ ಅಡ್ಡಿಯಾಗುವ ಮೂರು ಪ್ರತಿಷ್ಠೆ ಅಥವಾ ಮದಗಳು – ಅವು ಕುಲಮದ, ಸಿರಿಮದ ಮತ್ತು ವಿದ್ಯಾಮದಗಳು. ಆದರೆ, ವಾಸ್ತವವಾಗಿ ಈ ಮದಗಳು ಐದು: ಕುಲ, ರೂಪ, ಯೌವನ, ವಿದ್ಯೆ, ಧನ, ಇವುಗಳಿಂದಾದ ಮದಗಳು. ಇಲ್ಲಿ ರೂಪ, ಯೌವನಗಳನ್ನು ಬಿಟ್ಟುಬಿಡಲಾಗಿದೆ. 



ಕೂರತ್ತಾಳ್ವಾರರು: ಇವರು ಭಗವದ್ರಾಮಾನುಜರ ಅತ್ಯಂತ ಆಪ್ತಶಿಷ್ಯರು. ಅವರಿಗೆ ಕುಲವೂ, ಸಿರಿಯೂ, ವಿದ್ಯೆಯೂ ಪುಷ್ಕಳವಾಗಿದ್ದಾಗ್ಗೂ, ಅವುಗಳನ್ನು ಜಯಿಸಿ, ತಮ್ಮ ಗುರುಗಳಾದ ಭಗವದ್ರಾಮಾನುಜರಲ್ಲಿ ಸೇವೆ ಮಾಡಿಕೊಂಡು, ಅವರನ್ನು ಮರಣದ ಕುತ್ತದಿಂದ ತಪ್ಪಿಸುವುದಕ್ಕಾಗಿ, ಅವರಂತೆಯೇ ಮಾತು ವೇಷಗೊಂಡು, ಅವರಿಗಾಗಿ ಅಸುನೀಗಿದ ಮಹಾತ್ಯಾಗಿಯಾದ ಮಹಾಪುರುಷರು. 



ಅಮುದರು ಹೇಳುತ್ತಾರೆ: ಕೂರತ್ತಾಳ್ವಾರರ ಕೀರ್ತಿ ಮಾತಿಗೆ ಮೀರಿದ್ದು. ಅದನ್ನು ಸುಲಭವಾಗಿ ಮಾತಿನಿಂದ ವಿವರಿಸಿ ತಿಳಿಸಲು ಸಾಧ್ಯವೇ ಇಲ್ಲ. ಅವರ ತಿರುವಡಿಗಳನ್ನು ನಾನು ಆಶ್ರಯಿಸಿದ್ದರಿಂದ, ಮನುಷ್ಯನ ಬುದ್ಧಿಯನ್ನು ಕೆಡಿಸುವ ಮೂರು ಪ್ರತಿಷ್ಠೆಗಳಿಂದ ನನ್ನನ್ನು ಅವರು ದಾಟಿಸಿದ್ದಾರೆ. ಈಗ, ಎಲ್ಲ ಬಗೆಯ ದೋಷಗಳನ್ನೂ ನಿವಾರಿಸುವ ಭಗವದ್ರಾಮಾನುಜರ ಗುಣಗಾನ ಮಾಡುತ್ತ, ಅಧೋಗತಿಗೆ ನನ್ನನ್ನು ಒಯ್ಯುವ ಮಾರ್ಗವನ್ನು ತೊರೆದು, ಉಜ್ಜೀವನಗೊಳ್ಳುವುದಕ್ಕೆ ನನಗೆ ಯಾವ ಬಗೆಯ ಚಿಂತೆಯಾಗಲಿ ಅಡ್ಡಿಯಾಗಲಿ ಇಲ್ಲ. 



ಮನುಷ್ಯನ ಉಜ್ಜೀವನಕ್ಕೆ ಗುರುವಿನ ಕೃಪಾಶ್ರಯಬೇಕು. ಅದರಲ್ಲಿ ಉತ್ತಮಗುರುವಿನ ಆಶ್ರಯದೊರೆತರಂತು, ಅವನ ಪುಣ್ಯಪರಿಪಾಕವೇ ಅದು. 



೮. ವರುತ್ತಮ್ ಪುಱವಿರುಳ್ ಮಾಟ್ರ, ಎಮ್ ಪೊಯ್ ಹಪ್ಪಿರಾನ್ ಮಱೈಯಿನ್

ಕುರುತ್ತಿನ್ ಪೊರುಳೈಯುಮ್ ಶೆನ್ದಮಿಳ್ತನ್ಮೈಯ್ಯುಙ್ಕಾಟ್ಟಿ, ಒನ್ ಱ

ತ್ತಿರಿತ್ತನ್ ಱೆರಿತ್ತ ತಿರುವಿಳಕ್ಕೈತ್ತನ್ ತಿರುವುಳ್ಳತ್ತೇ

ಯಿರುತ್ತುಮ್ ಪರಮನ್, ಇರಾಮಾನುಜನೆಮ್ ಮಿಱೈಯವನೇ. 



ವರುತ್ತುಮ್ = ಕಷ್ಟದುಃಖಗಳನ್ನುಂಟುಮಾಡುವ, ಪುಱಮ್ ಇರುಳ್ = ಹೊರಗಿನ ಅಜ್ಞಾನವೆಂಬ ಕತ್ತಲೆಯನ್ನು, ಮಾಟ್ರ = ಹೋಗಿಸಲು, ಎಮ್ ಪೊಯ್ ಹೈಪ್ಪಿರಾನ್ = ನಮ್ಮ ಪೊಯ್ ಹೈಆಳ್ವಾರರು, ಮಱೈಯಿನ್ = ವೇದಗಳ, ಕುರುತ್ತಿನ್ = ಸೂಕ್ಷ್ಮಗಳ ವಿಷಯಗಳ, ಪೊರುಳೈಯುಮ್ = ಅರ್ಥವನ್ನೂ, ಶೆನ್ದಮಿಳ್ ತನ್ನೈಯುಮ್ = ಶ್ರೇಷ್ಠವಾದ \(ಶುದ್ಧವಾದ\) ತಮಿಳಿನ ಮಾತುಗಳನ್ನೂ, ಕೂಟ್ಟಿ = ಕೂಡಿಸಿ, ಒನ್ ಱ ತಿರುತ್ತು = ಒಂದಾದ ರೀತಿಯಲ್ಲಿ ಅಣಿ ಮಾಡಿ, ಅನ್ ಱು = ಹಿಂದೆ \(ಅಕಾಲದಲ್ಲಿ\), ಏರಿತ್ತ = ಹೊತ್ತಿಸಿದ, ತಿರುವಿಳಕ್ಕೈ = ಪವಿತ್ರವಾದ ದೀಪವನ್ನು, ತನ್ ತಿರು ಉಳ್ಳತ್ತೇ = ತನ್ನ ಅರಿಶುದ್ಧವಾದ ಮನಸ್ಸಿನಲ್ಲಿ, ಇರುತ್ತಮ್ = ಇಟ್ಟುಕೊಂಡಿರುವ, ಪಾಮನ್ = ಮಹಾಶ್ರೇಷ್ಠನಾದ, ಇರಾಮಾನುಜನ್ = ಶ್ರೀರಾಮಾನುಜನು, ಎಮ್ = ನಮ, ಇಱೈಯವನೇ = ರಕ್ಷಕನಾದ ಸ್ವಾಮಿಯೇ. 



ಕಷ್ಟದುಃಖಗಳನ್ನುಂಟುಮಾಡುವ ಹೊರಗಿನ ಅಜ್ಞಾನವೆಂಬ ಕತ್ತಲೆಯನ್ನು ಹೋಗಿಸಲು ನಮ್ಮ ಪೊಯ್ ಹೈ ಆಳ್ವಾರರು ವೇದಗಳ ಸೂಕ್ಷ್ಮವಿಷಯಗಳ ಅರ್ಥವನ್ನೂ ಶುದ್ಧವಾದ ತಮಿಳಿನ ವಾಕ್ಯಗಳನ್ನೂ ಒಟ್ಟುಗೂಡಿಸಿ, ಒಂದಾಗಿ ಅಣಿಮಾಡಿ, ಹಿಂದಿನ ಕಾಲದಲ್ಲಿ ಹೊತ್ತಿಸಿದ ಪವಿತ್ರವಾದ ದೀಪವನ್ನು ತನ್ನ ಪರಿಶುದ್ಧವಾದ ಮನಸ್ಸಿನಲ್ಲಿಟ್ಟುಕೊಂಡಿರುವ ಮಹಾಶ್ರೇಷ್ಠನಾದ ಶ್ರೀರಾಮಾನುಜನು ನಮ್ಮ ರಕ್ಷಕನಾದ ಸ್ವಾಮಿಯೇ\! 



ಹಿಂದಿನ ಪಾಶುರದಲ್ಲಿ ಶ್ರೀರಾಮಾನುಜಾ ನಿಕಟವರ್ತಿಯಾದ ಮತ್ತು ಆಪ್ತಶಿಷ್ಯರಾದ ಕೂರತ್ತಾಳ್ವಾರನ್ನು ಪ್ರಶಂಸಿಸಲಾಯಿತು. ಈಗ, ಶ್ರೀರಾಮಾನುಜರಿಗೆ ಜ್ಞಾನದೀವಿಗೆಯನ್ನು ನೀಡಿದ ಪೂರ್ವಾಚಾರ್‍ಯರಾದ ಪೊಯ್ ಹೈ ಆಳ್ವಾರರನ್ನು ಕುರಿತು ಹೇಳಲಾಗುತ್ತದೆ. 



“ವರುತ್ತಮ್ ಪುಱವಿರುಳ್ ಮಾಟ್ರ ಎಮ್ ಪೊಯ್ ಐಪ್ಪಿರಾನ್” – ಕಷ್ಟದುಃಖಗಳನ್ನು ತಂದು ತುಂಬುವುವು ಹೊರಗಿನ ವಿಷಯಗಳು. ಅವು ಇಂದ್ರಿಯಗಳಿಂದ ಉಂಟಾದವು. ಮೊದಮೊದಲು ಕ್ಷಣಿಕವಾದ ಸುಖಸಂತೋಷಗಳನ್ನು ನೀಡುವಂತೆ, ಕಂಡರೂಕಡೆಯಲ್ಲಿ ಅವು ಅಪಾರವಾದ ದುಃಖಕ್ಕೂ ಸಂಕಟಕ್ಕೂ ಎಡೆಮಾಡಿ ಕೊಡತಕ್ಕವು. ಅದಕ್ಕೇ ಇವನ್ನು ಅಜ್ಞಾನದ ಕತ್ತಲೆ’ ಎನ್ನಲಾಗಿದೆ. ಇಂಥ ಬಾಹ್ಯವಿಷಯಗಳನ್ನು ದುಃಖಸಂಕಟಗಳನ್ನೂ ನೀಗಿಸುವುದಕ್ಕಾಗಿ ಅವತರಿಸಿದವರು ಪೋಯ್ ಹೈ ಆಳ್ವಾರರು.



“ಮಱೈಯಿನ್ ಕುರುತ್ತಿನ್ ಪೊರುಳೈಯುಮ್ ಶೆನ್ದಮಿಳ್ ತನ್ನೈಯುಮ್ ಕೂಟ್ಟಿ, ಒನ್ ಱತ್ತಿರುತ್ತು ಎರಿತ್ತ ತಿರುವಿಳಕ್ಕೈ.................” 



’ಪೂರ್ವಾಚಾರ್ಯರು’ ಎಂದು ಹೆಸರಾಂತ ಆಳ್ವಾರರು ಮೂವರು. ಅವರನ್ನು ’ಮೊದಲ ಆಳ್ವಾರರು’ ಎಂದು ಕರೆಯುತ್ತಾರೆ. ಅವರೇ ಪೊಯ್ ಹೈ ಆಳ್ವಾರರು, ಪೂದತ್ತಾಳ್ವಾರರು, ಮತ್ತು ಪೇಯಾಳ್ವಾರರು. ಮೂವರೂ ಸಮಕಾಲೀನರು ಮತ್ತು ಭಗವದ್ವಿಷಯಾನುಭವದಲ್ಲಿ ಆಳಕ್ಕೆ ಮುಳುಗಿ ಆನಂದಿಸುತ್ತಿದ್ದವರು. ಒಂದು ಕತ್ತಲು ರಾತ್ರಿಯಲ್ಲಿ, ಭಾರಿ ಗುಡುಗುಮಿಂಚು, ಮಳೆಯಲ್ಲಿ, ಒಬ್ಬರಾಗುತಲೊಬ್ಬರು, ಒಂದು ಮನೆಯ ಜಗುಲಿಯ ಮೇಲಣ ಸಣ್ಣಕೊಠಡಿಯಲ್ಲಿ ಮೂವರೂ ಬಂದು ಸೇರಿದರು. ಅಲ್ಲಿ ಒಬ್ಬರಿಗೆ ಮಲಗುವಷ್ಟು, ಇಬ್ಬರಿಗೆ ಕೂತಿರುವಷ್ಟು, ಮತ್ತು ಮೂವರಿಗೆ ನಿಂತಿರುವಷ್ಟು ಸ್ಥಳ ಮಾತ್ರವೇ ಇದ್ದದ್ದು. ಕಗ್ಗತ್ತಲೆಯ ಮಳೆಯು ರಾತ್ರಿಯನ್ನು ಹೇಗೋ ಕಳೆಯಬೇಕಲ್ಲ\! ಹೇಗೊ ಕಳೆಯಬೇಕಲ್ಲ\! ಅದಕ್ಕಾಗಿ ಇದ್ದದ್ದು. ಕಗ್ಗತ್ತಲೆಯ ಮಳೆಯ ರಾತ್ರಿಯನ್ನು ಹೇಗೋ ಕಳೆಯಬೇಕಲ್ಲ\! ಅದಕ್ಕಾಗಿ ಅವರು ಒಬ್ಬೊಬ್ಬರಾಗಿ ಭಗವದ್ವಿಷಯವಾದ ನೂರು ಪಾಶುರಗಳ ಒಂದೊಂದು ತಿರುವನ್ದಾದಿಯನ್ನು ಹಾಡುತ್ತಾ ಹೊತ್ತು ಕಳೆದರು. ಬಾಹ್ಯವಿಷಯಗಳ ದುಃಖಸಂಕಟಗಳನ್ನೂ, ಅವುಗಳನ್ನು ನೀಗಿಸುವ ಭಗವದ್ವಿಷಯವಾದ ಅಂತರಂಗ ವಿಷಯಗಳ ಶಾಶ್ವತಾನಂದದ ಪರಿಣಾಮವನ್ನೂ ವಿವರಿಸುವ ಪಾಶುರಗಳು ವಿಷಯಗಳ ಶಾಶ್ವತಾನಂದದ ಪರಿಣಾಮವನ್ನೂ ವಿವರಿಸುವ ಪಾಶುರಗಳು ಅವು. ವೇದಗಳಲ್ಲಿನ ಅಂತರಾರ್ಥವನ್ನೂ, ಶುದ್ಧವಾದ ತಮಿಳಿನ ಸದ್ವಾಕ್ಯಗಳನ್ನೂ ಒಟ್ಟುಗೂಡಿಸಿ ಆ ಆಳ್ವಾರರು ಹಾಡಿ, ಬಾಹ್ಯವಿಷಯವೆಂಬ ಕಗ್ಗತ್ತಲೆಯಲ್ಲಿ ದಿಕ್ಕು ಕಾಣದೆ ತೊಳಲಾಡುವ ಜನಸಾಮಾನ್ಯರು ಉಜ್ಜೀವಗೊಳ್ಳುವುದಕ್ಕೆ ಯೋಗ್ಯವಾದ ದಾರಿಯನ್ನು ತೋರಿಸುವ ಜ್ಞಾನದೀವಿಗೆಯನ್ನು ಹೊತ್ತಿಸಿದರು. 



ಅಮುದರು ಹೇಳುತ್ತಾರೆ: ಬಾಹ್ಯವಿಷಯಗಳಿಂದ ಬರುವ ಕಷ್ಟಸಂಕಟಗಳನ್ನು ನೀಗಿಸುವುದಕ್ಕಾಗಿ, ಬಲು ಹಿಂದೆಯೇ, ಪೂರ್ವಾಚಾರ್ಯರಾದ ಪೊಯ್ ಹೈ ಆಳ್ವಾರರು ವೇದಗಳ ಗೂಡಾರ್ಥವನ್ನೂ ಶುದ್ಧ ತಮಿಳಿನ ಸದ್ವಾಕ್ಯಗಳನ್ನೂ ಒಟ್ಟುಗೂಡ್ಸಿ, ಜನಸಾಮಾನ್ಯರ ಉದ್ಧಾರಕ್ಕೆಂದು ಅಂತಾದಿ ಪಾಶುರಗಳನ್ನುರಚಿಸಿ ಹಾಡಿದರು. ಅವುಗಳನ್ನೆಲ್ಲಾ ಚೆನ್ನಾಗಿ ಅರಿತುಕೊಂಡು, ಅವರು ಹೊತ್ತಿಸಿದ ಜ್ಞಾನದೀವಿಗೆಯನ್ನು ಹೃದಯದಲ್ಲಿಟ್ಟುಕೊಂಡಿರುವ ಪರಮಪವಿತ್ರರಾದವರು ಶ್ರೀರಾಮಾನುಜರು. ಅವರೇ ನಮಗೆ ರಕ್ಷಕರಾದ ಸ್ವಾಮಿ. 



೯. ಇಱೈವನೈಕ್ಕಾಣು ಮಿದಯತ್ತಿರುಳ ಕೆಡ, ಞಾನಮೆನ್ನುಮ್

ನಿಱೈವಿಳಕ್ಕೇಟ್ರ್‍ಇಯ ಪೂದತ್ತಿರುವಡಿ ತಾಳ್ ಹಳ್, ನೆಂಜ

ತ್ತುಱೈಯ ವೈತ್ತಾಳು ಮಿರಾಮಾನುಜನ್ ಪುಹಳೋದುಮ್ ನಲ್ಲೋರ್

ಮಱೈಯಿನೈಕ್ಕಾತ್ತು, ಇನ್ದ ಮಣ್ಣಹತ್ತೇ ಮನ್ನ ವೈಪ್ಪವರೇ. 



ಇಱೈವನೈ = ಸರ್ವರಕ್ಷಕನಾದ ಭಗವಂತನನ್ನು, ಕಾಣುಮ್ = ನೋಡಬಯ್ಸುವ, ಇದಯತ್ತು = ಹೃದಯದ, ಇರುಳ್ = \(ಅಜ್ಞಾನವೆಂಬ\) ಕತ್ತಲೆಯು, ಕೆಡ = ನಾಶವಾಘುವುದಕ್ಕಾಗಿ, ಞಾನಮ್ ಎನ್ನುಮ್ = ಜ್ಞಾನ ಎಂಬ, ನಿಱೈ = ಪೂರ್ಣವಾದ, ವಿಳಕ್ಕು ಏಟ್ರಿಯ = ದೀಪವನ್ನು ಹೊತ್ತಿಸಿದ, ಪೂದತ್ತಿರುವಡಿ = ಪೂದತ್ತಾಳ್ವಾರರ, \(ಭೂತಮುನಿಯ\), ತಾಳ್ ಹಳ್ = ತಿರುವಡಿಗಳನ್ನು, ನೆಂಜತ್ತು = ಮನಸ್ಸಿನಲ್ಲಿ, ಉಱೈಯ ವೈತ್ತು = ದೃಢವಾಗಿಟ್ಟುಕೊಂಡು, ಆಳುಮ್ = ಅನುಭವಿಸುತ್ತಿರುವ, ಇರಾಮಾನುಜನ್ = ಶ್ರೀರಾಮಾನುಜಾ, ಪುಹೞ್ = ಕೀರ್ತಿಯನ್ನು, ಓದುಮ್ = ಬಿಡದೆ ಪಠಿಸುವ, ನಲ್ಲೋರ್ = ಸಜ್ಜನರು, ಮಱೈಯಿನೈ = ವೇದಗಳನ್ನು, ಕಾತ್ತು = ರಕ್ಷಿಸುತ್ತಾ, ಇನ್ದ ಮಣ್ ಅಹತ್ತೇ = ಈ ಭೂಲೋಕದಲ್ಲಿ, ಮನ್ನ = ಸ್ಥಿರವಾಗಿ, ವೈಪ್ಪಾರೇ = ಇರಿಸಿಕೊಂಡುವವರೇ. 



ಸರ್ವರಕ್ಷಕನಾದ ಭಗವಂತನನ್ನು ನೋಡಬಯಸುವ ಹೃದಯದ ಅಜ್ಞಾನವೆಂಬ ಕತ್ತಲೆಯು ನಾಶಗೊಳ್ಳುವುದಕ್ಕಾಗಿ, ಜ್ಞಾನವೆಂಬ ತುಂಬಿ ದೀಪವನ್ನು ಹೊತ್ತಿಸಿದ ಪೂದತ್ತಾೞ್ವಾರರ ತಿರುವಡಿಗಳನ್ನು ಮನಸ್ಸಿನಲ್ಲಿ ದೃಢವಾಗಿ ನಿಲಿಸಿಕೊಂಡು ಅನುಭವಿಸುತ್ತಿರುವ ಶ್ರೀರಾಮಾನುಜರ ಕೀರ್ತಿಯನ್ನು ಬಿಡದೆ ಪಠಿಸುವ ಸಜ್ಜನರು ವೇದಗಳನ್ನು ರಕ್ಷಿಸಿ, ಈ ಭೂಲೋಕದಲ್ಲಿ \(ಅವುಗಳನ್ನು\) ಶಾಶ್ವತವಾಗಿ ಇರಿಸಿಕೊಂಡವರೇ. 



ಹಿಂದಿನ ಪಾಶುರದಲ್ಲಿ ಪೊಯ್ ಹೈ ಆಳ್ವಾರರ ಪ್ರಶಂಸೆ ನಡೆಯಿತು. ಅವರು “ಭೂಮಿಯನ್ನೇ ಹಣತೆಯನ್ನಾಗಿಯೂ, ಅದನ್ನಾಶ್ರಯಿಸಿರುವ ಕಡಲಿನ ನೀರನ್ನೇ ತುಪ್ಪವನ್ನಾಗಿಯೂ ಮಾಡಿಕೊಂಡು ಪ್ರಜ್ವಲಿಸುವ ಸೂರ್ಯನನ್ನೇ ಹಣತೆಯ ಬತ್ತಿಯನ್ನಾಗಿಸಿಕೊಂಡು, ಜ್ಞಾನದೀವಿಗೆಯನ್ನು ಹೊತ್ತಿಸಿ, ಭೂಮಂಡಲದ ಜನಸಾಮಾನ್ಯರು ಉಜ್ಜೀವನಗೊಳ್ಳುವ ಮಾರ್ಗವನ್ನು ತಮ್ಮ ತಿರುವಂದಾದಿಯಲ್ಲಿ ತೋರಿಸಿಕೊಟ್ಟರು. ಅವರಿಗೆ ಇಡಿಯ ಸೃಷ್ಟಿಯೇ ಭಾಗವತ್ಸ್ವರೂಪ. ಪಂಚಭೂತಗಳಿಂದಾದ ಇವೆಲ್ಲವೂ ಭಗವಂತನ ಹಿರಿಮೆಯನ್ನು ಕೊಂಡಾಡತಕ್ಕವು. ಈ ತೆರನಾದ ಜ್ಞಾನದಿಂದ ಸೃಷ್ಟಿಯನ್ನು ಕಂಡರೆ ಅಲ್ಲಿ ಗೋಚರವಾಗುವುದು ಭಗವಂತನೇ. 



ಪೂದತ್ತಾಳ್ವಾರರು “ಭಗವಂತನ ಮೇಲಣ ಪ್ರೇಮವನ್ನು ಹಣತೆಯಾಗಿಯೂ, ಭಗವಂತನನ್ನು ಪಡೆದುಕೊಳ್ಳಬೇಕೆಂಬ ದೃಢವಾದ ಮನದಾಶೆಯನ್ನು ಅದಕ್ಕೆ ತುಪ್ಪವನ್ನಾಗಿಯೂ, ಮನಸ್ಸನ್ನು ಕರಗಿಸುವಂಥ ಭಗವಚ್ಚಿಂತನೆಯನ್ನು ಅದರ ಬತ್ತಿಯನ್ನಾಗಿಯೂ ಮಾಡಿಕೊಂಡು, ಆತ್ಮವೂ ಸಹ ಕರಗಲು ಶ್ರೀಮನ್ನಾರಾಯಣನಿಗೆ ಜ್ಞಾನಜ್ಯೋತಿಯನ್ನು ಹೊತ್ತಿಸಿದರು. ಅವರು ಭಕ್ತಿಸಾಮ್ರಾಜ್ಯವನ್ನೇ ಸೂರೆಗೊಂಡವರು. ಈ ಪಾಶುರದಲ್ಲಿ ಪೂದತ್ತಾಳ್ವಾರರ ಪ್ರಶಂಸೆ ಬರುತ್ತದೆ.



ಶ್ರೀರಾಮಾನುಜರು ವೇದಗಳನ್ನು ಚೆನ್ನಾಗಿ ತಿಳಿದವರು. ಹಾಗೆಯೇ ತಮಿಳಿನ ದಿವ್ಯಪ್ರಬಂಧಗಳನ್ನೂ ಚೆನ್ನಾಗಿ ತಿಳಿದುಕೊಂಡರು. ಆದ್ದರಿಂದ ಅವರನ್ನು ಉಭಯವೇದಾಂತ ಸಾರಜ್ಞರೆನ್ನಲಾಗುತ್ತದೆ. 



ಅಮುದರು ಹೇಳುತ್ತಾರೆ: ಭಗವಂತನನ್ನು ಸಾಕ್ಷಾತ್ಕರಿಸಿಕೊಳ್ಲಬೇಕೆಂಬ ಮಹದಾಶೆಯನ್ನು ಹೃದಯದಲ್ಲಿ ತುಂಬಿಕೊಂಡು, ಅಲ್ಲಿರುವ ಅಜ್ಞಾನವೆಂಬ ಕಗ್ಗತ್ತಲೆಯನ್ನು ನೀಗಿಸುವುದಕ್ಕಾಗಿ, ಪೂದತ್ತಾಳಾರರು ಉತ್ತಮವಾದ ಉಪಕರಣಗಳನ್ನು ಬಳಸಿಕೊಂಡು ಜ್ಞಾನದೀವಿಗ್ಯನ್ನು ಹೊತ್ತಿಸಿದರು. ಅವರ ಮಾರ್ಗವನ್ನು ಸ್ಪಷ್ಟವಾಗಿ ಅರಿತುಕೊಂಡು, ಮನಸ್ಸಿನಲ್ಲಿ ಅದನ್ನು ದೃಢವಾಗಿ ನಿಲ್ಲಿಸಿಕೊಂಡು, ಬಿಡದೆ ಅನುಷ್ಠಾನ ಮಾಡುತ್ತ ಬಂದ ಶ್ರೀರಾಮಾನುಜರ ಕೀರ್ತಿಯನ್ನು ಹರಡಿದ ಸಜ್ಜನವರ್ಗವೇ ವೇದಗಳನ್ನು ಭೂಮಿಯಲ್ಲಿ ಶಾಶ್ವತವಾಗಿ ನಿಲ್ಲಿಸಿಕೊಳ್ಳಲು ಕಾರಣರಾದರು. 



ಶ್ರೀರಾಮಾನುಜರಿಗೆ ಮುಂಚೆ ವೇದಗಳನ್ನು ಅಲ್ಲಗಳೆಯುವ ಮತಗಳು ವಿಪುಲವಾಗಿ ಪ್ರಚಾರಗೊಂಡಿದ್ದವು. ಅವುಗಳನ್ನು ಪ್ರಮಾಣಪೂರ್ವಕವಾಗಿ ಖಂಡಿಸಿ, ವೈದಿಕ ಮತವನ್ನು ಸ್ಥಿರಗೊಳಿಸಿದ ಕೀರ್ತಿರಾಮಾನುಜರಿಗೆ ಸೇರಿದ್ದು ಎಂಬುದನ್ನು ಇಲ್ಲಿ ಸ್ಮರಿಸಿಕೊಳ್ಳಬಹುದಾಗಿದೆ. 



ಭಕ್ತಿಯಲ್ಲಿ ಮೂರು ಅಂಗಗಳೆನ್ನುತ್ತಾರೆ. ಭಗವಂತನನ್ನು ಕಾಣಲೇ ಬೇಕೆಂಬ ಮತ್ತು ಪಡೆದುಕೊಳ್ಳಲೇಬೇಕೆಂಬ ಮಹದಾಶೆ ಮೊದಲನೆಯದು. ಅದನ್ನು ’ಪರಭಕ್ತಿ’ ಎನ್ನುತ್ತಾರೆ. ಅವನನ್ನು ಸಾಕ್ಷಾತ್ಕರಿಸಿಕೊಳ್ಳುವ ಕ್ರಮಕ್ಕೆ ’ಪರಜ್ಞಾನ’ ಎನ್ನುತ್ತಾರೆ. ಮತ್ತು ಅವನಿಂದ ಎಂದೆಂದಿಗೂ ಬೇರ್ಪಡದಂತೆ ಅವನ ತಿರುವಡಿಗಳನ್ನನ್ನುಭವಿಸುತ್ತ, ಸೇವೆ ಮಾಡುತ್ತ ಇರುವುದನ್ನು ’ಪರಮಭಕ್ತಿ’ ಎನ್ನುತ್ತಾರೆ. 



೧೦. ಮನ್ನಿಯ ಪೇರಿರುಳ್ ಮಾಣ್ಡಪಿನ್, ಕೋವಲುಳ್ ಮಾಮಲರಾಳ್

ತನ್ನೊಡು ಮಾಯನೈಕ್ಕಣ್ಡಮೈ ಕಾಟ್ಟುಮ್, ತಮಿಳ್ ತ್ತಲೈವನ್

ಪೊನ್ನಡ್ ಪೋಟ್ರು ಮಿರಾಮಾನುಜಱ್ ಕನ್ಬು ಪೂಣ್ಡವರ್ ತಾಳ್

ಶೆನ್ನಿಯಿಱ್ ಶೂಡುಮ್, ತಿರುವುಡೈಯಾ ರೆನ್ ಱುಮ್ ಶೀರಿಯರೇ. 



ಮನ್ನಿಯ = ದೃಢವಾಗಿ, ನೆಲಸಿದ್ದ, ಪೇರ್ ಇರುಳ್ = ಕಗ್ಗತ್ತಲೆಯು, ಮಾಣ್ಡಪಿನ್ = ನೀಗಿದ ಬಳಿಕ,ಕೋವಲುಳ್ = ತಿರುಕ್ಕೋವಲೂರಿನಲ್ಲಿ \(ದೇವಮಂದಿರದಲ್ಲಿ\), ಮಾಮಲರಾಳ್ ತನ್ನೊಡು = ಶ್ರೀದೇವಿಯೊಡನೆ, ಮಾಯನೈಕ್ಕಾಟ್ಟುಮ್ = ಆಶ್ಚರ್ಯಕಾರಿಯಾದ ಭಗವಂತನನ್ನು ತೋರಿಸುವ, ತಮಿೞ್ ತಲೈವನ್ = ತಮಿಳಿಗೆ ಒಡೆಯನಾದ, ಪೇಯಾಳ್ವಾರರ, ಪೊನ್ನಡಿ = ದಿವ್ಯವಾದ ತಿರುವಡಿಗಳನ್ನು, ಪೋಟ್ರುಮ್ = ಸ್ತುತಿಸುವ, ಇರಾಮಾನುಜಱ್ ಕು = ಶ್ರೀರಾಮಾನುಜರಿಗೆ, ಅನ್ಬು ಪೂಣ್ಡವರ್ ತಾಳ್ = ಭಕ್ತಿ ಮಾಡುವವರ ತಿರುವಡಿಗಳನ್ನು, ಶೆನ್ನಿಯಿಲ್ = ತಲೆಯಲ್ಲಿ \(ನೆತ್ತಿಯ ಮೇಲೆ\), ಶೂಡುಮ್ = ಮುಡಿಯುವ, ತಿರುವುಡೈಯಾರ್ = ಭಾಗ್ಯವನ್ನುಳ್ಳವರು. ಎನ್ ಱುಮ್ = ಎಲ್ಲ ಕಾಲಕ್ಕೂ, ಶೀರಿಯರೇ = ಶ್ರೇಷ್ಠರೇ \(ಶ್ರೀಮಂತರೇ\).



ದೃಡವಾಗಿ ನೆಲಸಿದ್ದ ಕಗ್ಗತ್ತಲೆಯು ನೀಗಿದ ಬಳಿಕ, ತಿರುಕ್ಕೋವಲೂರಿನಲ್ಲಿ ಶ್ರೀದೇವಿಯೊಡನೆ ಪರಮಾಶ್ಚರ್ಯಕಾರಿಯಾದ ಭಗವಂತನನ್ನು ತೋರಿಸುವ ತಮಿಳಿಗೆ ಒಡೆಯನಾದ ಪೇಯಾಳ್ವಾರರ ದಿವ್ಯವಾದ ತಿರುವಡಿಗಳನ್ನು ಸ್ತುತಿಸುವ ಶ್ರೀರಾಮಾನುಜರಲ್ಲಿ ಭಕ್ತಿಮಾಡುವವರ ತಿರುವಡಿಗಳನ್ನು ತಲೆಯಲ್ಲಿ ಮುಡಿಯುವ ಭಾಗ್ಯವಂತರು ಎಲ್ಲ ಕಾಲಕ್ಕೂ ಶ್ರೇಷ್ಠರೇ, ಶ್ರೀಮಂತರೇ.



ಈ ಪಾಶುರದಲ್ಲಿ ಭಗವಂತನಲ್ಲಿ ಭಕ್ತಿಮಾಡುವುದು ಹೇಗೋ, ಅವನ ಭಕ್ತರಾದ ಭಾಗವತರಲ್ಲಿ ಭಕ್ತಿಮಾಡುವುದೂ ಶ್ರೇಷ್ಠ ಮತ್ತು ಶ್ರೇಯಸ್ಕರ ಎಂದು ಹೇಳಲಾಗುತ್ತದೆ. 



ಹಿಂದಿನ ಎರಡು ಪಾಶುರಗಳಲ್ಲಿ ಪೊಯ್ ಹೈ ಆಳ್ವಾರರ, ಮತ್ತು ಪೂದತ್ತಾಳ್ವಾರರ ವಿಷಯವನ್ನು ಕುರಿತು ಹೇಳಲಾಯಿತು. ಅವರಿಬ್ಬರೂ ಮಾನವ ಹೃದಯದಲ್ಲಿ ತುಂಬಿಕೊಂಡಿರುವ ಅಜ್ಞಾನವೆಂಬ ಕಗ್ಗತ್ತಲೆಯನ್ನು ನೀಗಿಸತಕ್ಕ ಜ್ಞಾನದೀವಿಗೆಯನ್ನು ತಮ್ಮ ಪ್ರಬಂಧಗಳ ಮೂಲಕ ಹೊತ್ತಿಸಿದರು. 



ಪೂರ್ವಾಚಾರ್ಯರಲ್ಲಿ ಮೂರನೆಯವರಾದ ಪೇಯಾಳ್ವಾರರು ತಿರುಕ್ಕೋವಲೂರಿನಲ್ಲಿ \(ಮೂವರು ಆಳ್ವಾರರುಗಳು ಆ ಭಯಂಕರವಾದ ಕತ್ತಲ ರಾತ್ರಿಯಲ್ಲಿ\) ಒಂದು ಸಣ್ಣ ಕೊಠಡಿಯಲ್ಲಿ ಸೇರಿದ ಊರು, ಅಂದಿನ ಭಯಂಕರವಾದ ಸುರಿಮಳೆಯ ಕತ್ತಲರಾತ್ರಿಯಲ್ಲಿ, ಅಕಸ್ಮಿತವಾಗಿ ಮಿಂಚುಮಿಂಚಿದಾಗ ತಮ್ಮ \(ಆ ಮೂವರ\) ನಡುವೆಯೇ, ಲಕ್ಷ್ಮೀಸಮೇತನಾದಶ್ರೀಮನ್ನಾರಾಯಣನನ್ನೇ ಪ್ರತ್ಯಕ್ಷವಾಗಿ ಕಂಡರು. ಅದನ್ನು ಅವರು ತಮ್ಮ ಪ್ರಬಂಧಗಳಲ್ಲಿ ಹೊಗಳಿಹಾಡಿದರು. 



ಶ್ರೀರಾಮಾನುಜರು ಆ ಮೂವರು ಆಳ್ವಾರರ ದಿವ್ಯಪ್ರಬಂಧಗಳನ್ನು ಚೆನ್ನಾಗಿ ಓದಿ ಅರಿತುಕೊಂಡರು. ಮೊದಲ ಇಬ್ಬರು ಹೊತ್ತಿಸಿದ ಜ್ಞಾನದೀವಿಗೆಯಲ್ಲಿ, ಮೂರನೆಯವರು ತೋರಿಸಿದ ಶ್ರೀಲಕ್ಷ್ಮೀನಾರಾಯಣರನ್ನು ಕಂಡು ಅರಿತುಕೊಂಡರು. 



ಅಮುದರು ಹೇಳುತ್ತಾರೆ: ಭಗವಂತನನ್ನು ಭಕ್ತಿಮಾರ್ಗದಿಂದ ಕಂಡುಕೊಂಡ ಜ್ಞಾನವಂತರಾದ ಮೂವರು ಆಳ್ವಾರರ ದಿವ್ಯಪ್ರಬಂಧಗಳನ್ನು ಪಠಿಸಿ ತಾವೂ ಜ್ಞಾನಭಕ್ತಿಗಳನ್ನು ದೃಢಗೊಳಿಸಿಕೊಂಡ ಶ್ರೀರಾಮಾನುಜರ ಭಕ್ತರಾದವರ ತಿರುವಡಿಗಳನ್ನು ಎಡೆಬಿಡದಂತೆ ತಮ್ಮ ತಲೆಯ ಮೇಲೆ ಭೂಷಣವಾಗಿ ಮುಡಿಯುವವರೂ ಭಾಗ್ಯವಂತರೇ. ಎಲ್ಲ ಕಾಲಕ್ಕೂ ಅವರು ಶ್ರೀಮಂತರೇ. 



೧೧. ಶೀರಿಯನಾನ್ ಮಱೈ ಚ್ಚೆಮ್ ಪೊರುಳ್, ಶೆನ್ದಮಿಳಾಲಳಿತ್ತ

ಪಾರಿಯಲುಮ್ ಪುಹಳ್ ಪಾಣ್ ಪೆರುಮಾಳ್, ಶರಣಾಮ್ ಪದುಮ

ತ್ತಾರಿಯಲ್ ಶೆನ್ನಿ ಯಿರಾಮಾನುಜನ್ ತನ್ನೈಚ್ಚಾರ್ ನ್ದವರ್ ತಮ್

ಕಾರಿಯ ವಣ್ಮೈ, ಎನ್ನಾಲ್ ಶೊಲ್ಲೊಣಾದಿ ಕ್ಕಡಲಿಡತ್ತೇ. 



ಶೀರಿಯ = ಶ್ರೇಷ್ಠವಾದ, ನಾಲ್ ಮಱೈ = ನಾಲ್ಕುವೇದಗಳ, ಶೆಮ್ ಪೊರುಳ್ = ಸುಂದರವಾದ ವಿಷಯಗಳನ್ನು, ಶೆಮ್ ತಮಿೞಾಲ್ = ಶುದ್ಧವಾದ ತಮಿಳಿನಲ್ಲಿ ಆಳಿತ್ತ = ಹೇಳಿದ \(ಕೃಪೆ ಮಾಡಿದ\), ಪಾರ್ ಇಯಲುಮ್ = ಭೂಮಂಡದಲ್ಲೇ ಶಾಶ್ವತವಾಗಿರುವ, ಪುಹಳ್ = ಕೀರ್ತಿಯುಳ್ಳ, ಪಾಣ್ ಪೆರುಮಾಳ್ = ತಿರುಪ್ಪಾಣಾಳ್ವಾರರ, ಶರಣ್ ಆಮ್ = ಶರಣ್ಯವಾದ, ಪದುಮಮ್ = ಪದ್ಮಗಳ, ತಾರ್ ಇಯಲ್ = ಹಾರದಿಂದ ಬೆಳಗುವ, ಶೆನ್ನಿ = ತಲೆಯನ್ನುಳ್ಳವರಾದ, ಇರಾಮಾನುಜನ್ ತನ್ನೈ = ಶ್ರೀರಾಮಾನುಜರನ್ನು, ಶಾರ್ ನ್ದವರ್ ತಮ್ = ಆಶ್ರಯವಾಗಿ ಹಿಡಿದ್ವರ, ಕಾರಿಯಮ್ = ಅನುಷ್ಠಾನ ಕಾರ್ಯಗಳ ವಣ್ಣ = ವೈಶಿಷ್ಟ್ಯವನ್ನು, ಎನ್ನಾಲ್ = ನನ್ನಿಂದ, ಶೊಲ್ಲ ಒಣ್ಣಾದು = ಹೇಳಲು ಸಾಧ್ಯವಿಲ್ಲ. ಇಕ್ಕದಲಿಡತ್ತೇ = ಈ ಕಡಲಿಂದ ಸುತ್ತುವರಿದ ಭೂಮಂಡಲದಲ್ಲಿಯೇ. 



ಶ್ರೇಷ್ಠವಾದ ನಾಲ್ಕು ವೇದಗಳ ಸುಂದರವಾದ ವಿಷಯ\(ಅರ್ಥ\)ಗಳನ್ನು ಶುದ್ಧವಾದ ತಮಿಳಿನಲ್ಲಿ ಹೇಳಿ ಕೃಪೆಮಾಡಿದ, ಭೂಮಂಡಲದಲ್ಲೇ ಶಾಶ್ವತವಾದ ಕೀರ್ತಿಯನ್ನುಳ್ಳ ತಿರುಪ್ಪಾಣಾಳ್ವಾರರ ಶರಣ್ಯವಾಗಿರುವ ಪದ್ಮಗಳ ಹಾರದಿಂದ ಬೆಳಗುವ ತಲೆಯುಳ್ಳವರಾದ ಶ್ರೀರಾಮಾನುಜರನ್ನು ಆಶ್ರಯಿಸಿದವರ ಅನುಷ್ಠಾನ ಕಾರ್ಯಗಳ ವೈಶಿಷ್ಟ್ಯವನ್ನು, ಕಡಲು ಸುತ್ತುವರಿದಿರುವ ಈ ಭೂಮಂಡಲದಲ್ಲೇ ನನ್ನಿಂದ ಹೇಳಲು ಸಾಧ್ಯವಿಲ್ಲ. 



ಇಲ್ಲಿ ತಿರುಪ್ಪಾಣಾಳ್ವಾರರ ಹಿರಿಮೆಯನ್ನು ವರ್ಣಿಸಲಾಗಿದೆ. ಅವರು ಕೃಪೆಮಾಡಿದ ’ಅಮಲನಾದಿ ಪಿರಾನ್’ ಎಂದು ಮೊದಲಾದ ಶುದ್ಧತಮಿಳಿನ ಪಾಶುರಗಳು ನಾಲ್ಕು ವೇದಗಳ ಅಂತರಾರ್ಥವನ್ನು ಸಂಗ್ರಹಿಸಿ ಹೇಳತಕ್ಕಾದ್ದಾಗಿದೆ. 



ಅಮುದರು ಹೇಳುತ್ತಾರೆ: ಪವಿತ್ರವಾದ ನಾಲ್ಕುವೇದಗಳ ದಿವ್ಯವಾದ ವಿಷಯಗಳನ್ನು ಶುದ್ಧವಾದ ತಮಿಳಿನಲ್ಲಿ ತಿರುಪ್ಪಾಣಾಳ್ವಾರರು ಹಾಡಿ ಕೃಪೆಮಾಡಿದರು. ಅದನ್ನೆಲ್ಲಾ ಸ್ಪಷ್ಟವಾಗಿ ಅರಿತುಕೊಂಡು, ಅವರನ್ನು ಬಿಡದೆ ಆಶ್ರಯಿಸಿದ ಶ್ರೀರಾಮಾನುಜರನ್ನು ಆಶ್ರಯಿಸಿದ ಸಜ್ಜನರು ನಡೆಸುವ ಅನುಷ್ಠಾನ ಕಾರ್ಯಗಳ ವೈಶಿಷ್ಟ್ಯವನ್ನು ಹೇಳುವುದಕ್ಕೆ ಸಾಧ್ಯವಿಲ್ಲ. 



೧೨. ಇಡಾಙ್ಕೊಣ್ಡ ಕೀರ್ ತ್ತಿ ಮೞಿಶೈಕ್ಕಿಱೈವನ್, ಇಣೈಯಡಿಪ್ಪೋ

ದಡಙ್ಗುಮಿದಯತ್ತಿರಾಮಾನುಜನ್,ಅಮ್ ಪೊಱ್ ಪಾದ ಮೆನ್ ಱುಮ್

ಕಡಾಙ್ಕೊಣ್ಡಿಱೈಂಜುಮ್ ತಿರುಮುನಿವರ್ ಕ್ಕನ್ ಱಿಕ್ಕಾದಲ್ ಶೆಯ್ಯಾ

ತ್ತಿಡಾಙ್ಕೊಣ್ಡ ಞಾನಿಯರ್ ಕ್ಕೇ, ಅಡಿಯೇನನ್ಬು ಶೆಯ್ವದುವೇ. 



ಇಡಮ್ ಕೊಣ್ಡ = ಶಾಶ್ವತವಾಗಿ ನೆಲಸಿರುವ \(ವ್ಯಾಪಿಸಿರುವ\) ಕೀರ್ತಿಯುಳ್ಳ, ಮೞಿಶೈಕ್ಕೂ ಇಱೈವನ್ = ತಿರುಮೞಿಶೈ ಆಳ್ವಾರರ, ಇಣಿ ಅಡಿ ಪೋದು = ಎರಡು ಪಾದಪದ್ಮಗಳನ್ನು, ಅಡಙ್ಗುಮ್ = ಅಡಗಿಸಿಟ್ಟುಕೊಂಡಿರುವ, ಇದಯತ್ತು = ಹೃದಯದ, ಇರಾಮಾನುಜನ್ = ಶ್ರೀರಾಮಾನುಜರ, ಅಮ್ = ಸುಂದರವಾಡ, ಪೊನ್ ಪಾದಮ್= ಚಿನ್ನದಂಥ ಪಾದಗಳನ್ನು, ಎನ್ ಱುಮ್ = ಎಲ್ಲ ಕಾಲಕ್ಕೂ, ಕಡಮ್ ಕೊಣ್ಡು = ತಮ್ಮ ಕರ್ತವ್ಯವೆಂದು ತಿಳಿದು, ಇಱೈಂಜುಮ್ = ಸ್ತುತಿಸುವ, ತಿರುಮುನಿವರ್ ಕ್ಕೂ ಅನ್ ಱಿ = ಆ ಒಳ್ಲೆಯ ಸಹೃದಯರಿಗಲ್ಲದೆ, \(ಬೇರೆಯವರಿಗೆ\) ಕಾದಲ್ ಶೆಯ್ಯಾ = ಭಕ್ತಿ ಮಾಡದ, ತಿಡಮ್ ಕೊಣ್ಡ, = ದೃಢವನ್ನುಳ್ಳ, ಞಾನಿಯ್ರ್ ಕ್ಕೇ = ಜ್ಞಾನಿಗಳಿಗೇ, ಅಡಿಯೇನ್ = ದಾಸನಾದ ನಾನು, ಅನ್ಬು ಶೆಯ್ವದುವೇ = ಭಕ್ತಿ ಮಾಡುವುದು. 



ಶಾಶ್ವತವಾಗಿ ನೆಲಸಿರುವ \(ವ್ಯಾಪಿಸಿರುವ\) ಕೀರ್ತಿಯುಳ್ಳ ತಿರುಮಳಿಶೈ ಆಳ್ವಾರರ ಎರಡು ಪಾದಪದ್ಮಗಳನ್ನು ಅಡಗಿಸಿಟ್ಟುಕೊಂಡಿರುವ ಹೃದಯವುಳ್ಳ ಶ್ರೀರಾಮಾನುಜರ ಸುಂದರವಾದ ಚಿನ್ನದಂಥ ಪಾದಗಳನ್ನು ಎಲ್ಲ ಕಾಲಕ್ಕೂ ತಮ್ಮ ಕರ್ತವ್ಯವೆಂದು ತಿಳಿದು ಸ್ತುತಿಸುವ ಆ ಒಳ್ಳೆಯ ಸಹೃದಯರಿಗಲ್ಲದೆ ಬೇರೆ ಯಾರಿಗೂ ಭಕ್ತಿ ಮಾಡೆವು ಎಂಬ ಜ್ಞಾನಿಗಳಿಗೇ ದಾಸನದ ನಾನು ಭಕ್ತಿಮಾಡುವುದು. 



ಹಿಂದಿನ ಪಾಶುರದಲ್ಲಿ, ತಿರುಪಾಣಾಳ್ವಾರರ ದಿವ್ಯಪ್ರಬಂಧಗಳನ್ನು ಚೆನ್ನಾಗಿ ತಿಳಿದ ಶ್ರೀರಾಮಾನುಜರ ಪಾದಾರವಿಂದಗಳನ್ನೇ ತಮಗೆ ಸೇವ್ಯವಾದ ವಸ್ತುವನ್ನಾಗಿ ತಿಳಿದು ಅನುಷ್ಠಿಸುವ ಸದ್ಭಕ್ತರ ಹಿರಿಮೆಯನ್ನು ಕೂತು ಹೇಳಲಾಯಿತು. 



ಇಲ್ಲಿ ತಿರುಮೞಿ ಆಳ್ವಾರರ ಪ್ರಬಂಧಗಳ ಬಗೆಗೂ, ಅವರ ಹಿರಿಮೆಯ ಬಗೆಗೂ, ಅವರ ಶಿಷ್ಯರಾದ ಶ್ರೀರಾಮಾನುಜರ ಬಗೆಗೂ, ಅವರ ಶಿಷ್ಯರಾದ ಭಕ್ತರ ಬಗೆಗೆ ಹೇಳಲಾಗುತ್ತದೆ. 



ಅಮುದರು ಹೇಳುತ್ತಾರೆ: ತಮ್ಮ ದಿವ್ಯಪ್ರಬಂಧಗಳ ಮೂಲಕ ಲೋಕಪ್ರಸಿದ್ಧರಾದವರು ತಿರುಮೞಿಶೈ ಆಳ್ವಾರರು. ಅವರನ್ನು ತಮ್ಮ ಗುರುಗಳಾಗಿ ಭಾವಿಸಿ, ಅವರ ದಿವ್ಯಪಾದಕಮಲಗಳನ್ನು ತಮ್ಮ ಹೃದಯದಲ್ಲಿ ನೆಲೆಗೊಳಿಸಿಕೊಂಡವರು ಶ್ರೀರಾಮಾನುಜರು. ಅವರನ್ನು ಎಲ್ಲಕಾಲಕ್ಕೂ ಗುರುವಾಗಿ ಭಾವಿಸಿ, ಅವರನ್ನು ಸ್ತುತಿಸುವ ಭಕ್ತ ಬಹುಮಂದಿ. ಅವರೆಲ್ಲರೂ ಜ್ಞಾನಿಗಳು. ಅವರನ್ನು ಭಕ್ತಿಯಿಂದ ಸ್ತುತಿಸುವವನು ನಾನು. ಎಂದರೆ, ಶ್ರೀರಾಮಾನುಜರ ನಿಜಭಕ್ತರಾದ ಭಾಗವತ್ತೋಮರ ಪಾದಸೇವಕನು ನಾನು ಎಂದಂತೆ. 



೧೩. ಶೆಯ್ಯುಮ್ ಪಶುನ್ತುಳಾವತ್ತೆೞಿನ್ ಮಾಲೈಯುಮ್, ಶೆನ್ದಮಿಱಿಱ್

ತ್ತೆಯನ್ ಕವಿಱ್ ಕಣಿಯುಮ್ ಪರನ್ ತಾಳನ್ ಱಿ ಆದರಿಯಾ

ಮೆಯ್ಯನ್, ಇರಾಮಾನುಜನ್ ಶರಣೇಗತಿ ವೇಱೆನಕ್ಕೇ. 



ಶೆಯ್ಯುಮ್ = ತಮ್ಮ ಕೃತಿಯಾದ, ಪಶುಮ್ = ಹಸುರಾದ, ತುಳವತ್ತು = ತುಲಸಿಯ, ಎೞಿಲ್ = ಸುಂದರವಾದ, ಮಾಲೈಯುಮ್ = ಹಾರವನ್ನೂ, ಶೆಮ್ ತಮಿೞಿಲ್ = ಸುಂದರವಾದ ತಮಿಳಿನಲ್ಲಿ, ಪೆಯ್ಯುಮ್ = ಸುರಿಸುವ \(ಉಂಟುಮಾಡುವ\), ಮಱೈ = ವೇದಸಮಾನವಾದ, ತಮಿಳ್ ಮಾಲೈಯುಮ್ = ತಮಿಳಿನ ಪಾಶುರಮಾಲೆಯನ್ನು, ಪೇರಾದ ಶ್ರೀ = ನಿತ್ಯಪ್ರಸಿದ್ಧವಾದ \(ಕಡಮೆಯಾಗದ ಕೀರ್ತಿಯುಳ್ಳ\), ಅರಙ್ಗತ್ತು ೯ಐಯನ್ = ಶ್ರೀರಂಗದ ಸ್ವಾಮಿಯ, ಕೞಿಲ್ ಕು = ತಿರುವಡಿಗಳಿಗೆ ಅಣಿಯುಮ್ = ಮುಡಿಸಿದ, ಪರನ್ = ಪರಮಶ್ರೇಷ್ಠನಾದವನ \(ತೊಂಡರಪ್ಪೊಡಿ ಆಳ್ವಾರರ\), ಆದರಿಯಾ = ಆಶ್ರಯಿಸದ, ಮೆಯ್ಯನ್ = ಸತ್ಯವಂತನಾದ, ಇರಾಮಾನುಜನ್ = ಶ್ರೀರಾಮಾನುಜನ, ಶರಣೇ = ತಿರುವಡಿಗಳೇ, ಗತಿ ವೇಱು = ಪರಿಪೂರ್ಣವಾದ ಗತಿ, ಎನಕ್ಕೇ = ನನಗೆ. 



ತಮ್ಮ ಕೃತಿಯಾದ ಸುಂದರವಾದ ತುಲಸಿಯ ಹಾರವನ್ನು, ಸುಂದರವಾದ ತಮಿಳಿನಲ್ಲಿ ಸುರಿಸುವ ವೇದಸಮಾನವಾದ ತಮಿಳಿನಪಾಶುರಮಾಲೆಯನ್ನು ಎಂದಿಗೂ ಕಡಿಮೆಯಾಗದ ಕೀರ್ತಿಯುಳ್ಳ ಶ್ರೀರಂಗದ ಸ್ವಾಮಿಯ ತಿರುವಡಿಗಳಿಗೆ ಮುಡಿಸಿದ \(ಅರ್ಪಿಸಿದ\) ಪರಮಶ್ರೇಷ್ಠನಾದ ಆಳ್ವಾರರ \(ತೊಂಡರಡಿಪ್ಪೊಡಿ ಆಳ್ವಾರರ\) ತಿರುವಡಿಗಳನ್ನಲ್ಲದೆ ಬೇರೆ ಯಾವುದನ್ನೂ ಆಶ್ರಯಿಸದ ಸತ್ಯವಂತನಾದ ಶ್ರೀರಾಮಾನುಜನ ತಿರುಅಡಿಗಳೇ ನನಗೆ ಪರಿಪೂರ್ಣವಾದ ಗತಿ. 



ಇಲ್ಲಿ ತೊದರಡಿಪ್ಪೊಡಿ ಆಳ್ವಾರರ ಹಿರಿಮೆಯನ್ನು ಕೀರ್ತಿಸಲಾಗಿದೆ. ಹಾಗೆಯೇ ಅವನನ್ನಾಸ್ಶ್ರಯಿಸ ಶ್ರೀರಾಮಾನುಜರನ್ನೂ ಕೀರ್ತಿಸಲಾಗಿದೆ. 



ಅಮುದರು ಹೇಳುತ್ತಾರೆ: ಶಾಶ್ವತವಾದ ಕೀರ್ತಿಯುಳ್ಳದ್ದು ಶ್ರೀರಂಗಕ್ಷೇತ್ರ. ಅಲ್ಲಿ ತೊಂಡರಡಿಪ್ಪೊಡಿ ಆಳ್ವಾರರು ತಮ್ಮ ಸೇವೆಯೆಂಬ ಕಾರ್ಯದ ಅಂದವಾದ ತುಲಸಿಯ ಹಾರವನ್ನೂ, ವೇದಕ್ಕೆ ಸಮನಾದ ಸುಂದರವಾದ ತಮಿಳಿನಲ್ಲಿ ತಾವು ರಚಿಸಿ ಹಾಡಿದ ’ತಿರುಮಾಲೈ’ಯನ್ನೂ ಶ್ರೀರಂಗನಾಥನ ದಿವ್ಯಪಾದಾರವಿಂದಗಳಿಗೆ ಅರ್ಪಿಸಿ ಆನಂದಿಸಿದರು. ಆಳ್ವಾರರನ್ನು ಆಶ್ರಯಿಸಿ, ಅವರ ಕೃತಿ ಸೇವೆಗಳನ್ನು ಚೆನ್ನಾಗಿ ಅರಿತು ತನ್ಮೂಲಕ ಜ್ಞಾನಭಕ್ತಿಗಳನ್ನು ಪಡೆದುಕೊಂಡರು ಶ್ರೀರಾಮಾನುಜರು. ನನಗೆ ಅವರ ತಿರುವಡಿಗಳೇ ಗತಿ. ಬೇರೆ ಯಾವುದನ್ನೂ ನಾನು ಯೋಚಿಸುವುದಿಲ್ಲ. ಇಚ್ಛಿಸುವುದೂ ಇಲ್ಲ. 



೧೪. ಕದಿಕ್ಕೂಪ್ಪದಱಿ, ವೆಙ್ಗೂನಮುಙ್ಗಲ್ಲುಙ್ಕಡಲು ಮೆಲ್ಲಾಮ್ 

ಕೊದಿಕ್ಕತ್ತವಂಜೆಯುಙ್ಕೊಳ್ ಹೈಯಟ್ರೇನ್, ಕೊಲ್ಲಿ ಕಾವಲನ್ ಶೊಲ್

?ದಿಕ್ಕೂಙ್ಗಲೈಕ್ಕವಿಪಾಡುಮ್ ಪೆರಿಯವರ್ ಪಾದಙ್ಗಳೇ

ತುತಿಕ್ಕೂಮ್ ಪರಮನ್, ಇರಾಮಾನುಜ ನೆನ್ನೈ ಶ್ಶೋರ್ ವಿಲನೇ



ಕದಿಕ್ಕೂ = ಬಿಡುಗಡೆಗಾಗಿ, ಪದೞಿ = ಆತುರಪಟ್ಟು, ವೆಮ್ ಕಾನಮುಮ್ = ಭಯಂಕರವಾದ ಕಾಡನ್ನೂ, ಕಲ್ಲುಮ್ = ಬೆಟ್ಟವನ್ನೂ, ಕಡಲುಮ್ = ಕಡಲನ್ನೂ, ಎಲ್ಲಾಮ್ = ಎಲ್ಲವನ್ನೂ, ಕೊದಿಕ್ಕ = ಕುದಿಯುವಂತೆ, ತವಮ್ ಶೆಯ್ಯುಮ್ = ತಪಸ್ಸನ್ನು ಮಾಡುವ, ಕೊಳ್ ಹೈ = ಕಾರ್ಯವನ್ನು \(ಪ್ರಯತ್ನವನ್ನು\), ಅಟ್ರೇನ್ = ಬಿಟ್ಟುಬಿಟ್ಟಿದ್ದೇನೆ, ಕೊಲ್ಲಿ ಕಾವಲನ್ = ಕೊಲ್ಲಿಯ ಒಡೆಯನ \(ಕುಲಶೇಖರಾಳ್ವಾರರ\), ಶೊಲ್ = ಮಾತುಗಳಲ್ಲಿ ಪದಿಕ್ಕೂಮ್ = ಹುದುಗಿರುವ, ಕಲೈ = ಶಾಸ್ತ್ರಗಳ, ಕವಿ = ಸಾಹಿತ್ಯದ ಕವನಗಳನ್ನು, ಪಾಡುಮ್ = ಹಾಡುವ, ಪೆರಿಯವರ್ = ಹಿರಿಯವರ, ಪಾದಙ್ಗಳೇ = ತಿರುವಡಿಗಳನ್ನೇ, ತುತಿಕ್ಕೂಮ್ = ಸ್ತುತಿಸುವ, ಪರಮನ್ = ಪರಮಶ್ರೇಷ್ಠನಾದ, ಇರಾಮಾನುಜನ್ = ಶ್ರೀರಾಮಾನುಜನು, ಎನ್ನೈ = ನನ್ನನ್ನು, ಶೋರ್ ವಿಲನೇ = ಅಲಕ್ಷಿಸನಲ್ಲ\! 



ಬಿಡುಗಡೆಗಾಗಿ ಆತುರಪಟ್ಟು, ಭಯಂಕರವಾದ ಕಾಡನ್ನೂ, ಬೆಟ್ಟವನ್ನೂ, ಕಡಲನ್ನೂ, ಎಲ್ಲವನ್ನೂ ಕುದಿಯುವಂತೆ ತಪಸ್ಸುಮಾಡುವ ಪ್ರಯತ್ನವನ್ನು ಬಿಟ್ಟುಬಿಟ್ಟಿದ್ದೇನೆ. ಕೊಲ್ಲಿಯ ಒಡೆಯನ \(ಕುಲಶೇಖರಾಳ್ವಾರರ\) ಮಾತುಗಳಲ್ಲಿ ಹುದುಗಿರುವ ಶಾಸ್ತ್ರಗಳ ಮತ್ತು ಸಾಹಿತ್ಯದ ಕವನಗಳನ್ನು ಹಾಡವ ಹಿರಿಯವರ ತಿರುವಡಿಗಳನ್ನೇ ಸ್ತುತಿಸುವ ಪರಮಶ್ರೇಷ್ಠನಾದ ಶ್ರೀರಾಮಾನುಜನು ನನ್ನನ್ನು ಅಲಕ್ಷಿಸನಲ್ಲ\! 



ಬಿಡುಗಡೆಗೆ ಇಲ್ಲಿ ಎರಡು ಮಾರ್ಗಗಳನ್ನು ಸೂಚಿಸಲಾಗಿದೆ. ಒಂದು ಬಲು ಕಠಿಣವಾದದ್ದು. ಭಯಂಕರವಾದ ಕಾಡಿನಲ್ಲೋ, ಬೆಟ್ಟದ ಗುಹೆಗಳಲ್ಲೋ, ಕಡಲಿನ ಬಳಿಯೋ, ಅದರಲ್ಲಿಯೇ ಇದ್ದುಕೊಂಡೋ, ಹೇಗೋ, ದೇಹವನ್ನು ಬಹುವಿಧದಲ್ಲಿ ದಂಡಿಸಿ, ಇಂದ್ರಿಯಗಳಿಂದ ಅದನ್ನು ದೂರಮಾಡಿ, ಭಯಂಕರವಾಡ ತಪಸ್ಸನ್ನಾಚರಿಸುವುದು ಆ ಮಾರ್ಗ. ಎಲ್ಲರಿಗೂ ಇದು ಅಬ್ಬತಕ್ಕದಲ್ಲ. ಮತ್ತೊಂದು ಬಲು ಸರಳವಾದದ್ದು. ಉತ್ತಮರಾದ ಜ್ಞಾನಿಗಳು ಸದ್ಭಕ್ತರೂ ಆದವರ ಕೃತಿಗಳನ್ನು ಪಡೆದುಕೊಂಡು, ಅವುಗಳನ್ನು ಓದಿ ಚೆನ್ನಾಗಿ ಅರ್ಥಮಾಡಿಕೊಂಡು, ಅವರು ಹೇಳುವ ಮಾರ್ಗದಲ್ಲಿ ನಡೆಯುವುದು. 



ಇಲ್ಲಿ ಸೂಚಿಸಿರುವ ಕುಲಶೇಖರ ಆಳ್ವಾರರ ಮಾರ್ಗವೆಂದರೆ – ಭಗವಂತನಲ್ಲಿ ಒಮ್ಮನದಿಂದ ಶರಣುಹೊಕ್ಕು ಅವನ ತಿರುವಡಿಗಳನ್ನು ಎಡೆಬಿಡದಂತೆ ಸ್ಮರಿಸುವುದು. ಮತ್ತು ಭಗವಂತನ ಭಕ್ತರ, ಭಕ್ತರ, ಭಕ್ತನಾಗಿ ಅವರ ಸೇವೆಯಿಂದ ಸದ್ಗತಿ ಕಾಣುವುದು. \(ಭಗವದ್ಭಕ್ತಿ, ಭಾಗವತಭಕ್ತಿಗಳು ಮುಖ್ಯ ಎಂಬುದು ಇದರ ಸಾರ\) 



ಅಮುದರು ಹೇಳುತ್ತಾರೆ: ಕುಲಶೇಖರಾಳ್ವಾರರು ರಚಿಸಿರುವ ಕೃತಿಗಳಲ್ಲಿ ಶಾಸ್ತ್ರಗಳ ಸಾರ ತುಂಬಿದೆ. ಅಲ್ಲದೆ, ಅವುಗಳ ಸಾಹಿತ್ಯದ ಪೂರ್ಣಸೌಂದರ್ಯವಿದೆ. ಅವುಗಳನ್ನೋದಿ, ಚೆನ್ನಾಗಿ ಅರ್ಥಮಾಡಿಕೊಳ್ಳುವುದರಿಂದ ಮನಸ್ಸು ಹದಗೊಳ್ಳುತ್ತದೆ. ಭಕ್ತಿ ತುಂಬುತ್ತದೆ. ಅವರ ಕೃತಿಗಳನ್ನು ಬಿಡದೆ ಅನುಷ್ಠಾನ ಮಾಡುವ ಹಿರಿಯರು \(ಜ್ಞಾನವೃದ್ಧರು\) ಅನೇಕರು. ಅವರೆಲ್ಲರೂ ಭಗವದ್ಭಕ್ತರೇ. ಅಂಥ ಹಿರಿಯರಾದ ಭಾಗವತರ ತಿರುವಡಿಗಳನ್ನು ಭಜಿಸುವವರು ಶ್ರೀರಾಮಾನುಜರು. ಅವರನ್ನಾಶ್ರಯಿಸಿದವರನ್ನು ಅವರು ಎಂದಿಗೂ ಕೈಬಿಡುವುದಿಲ್ಲವೆಂಬ ಭರವಸೆಯಿಂದ ಅವರನ್ನೇ ದೃಢವಾಗಿ ಆಶ್ರಯಿಸಿದ್ದೇನೆ. ಕಾಡೂ ಬೆಟ್ಟವೂ ಕಡಲೂ, ಎಲ್ಲವೂ ತಲ್ಲಣಿಸಿ ಹೋಗುವಂಥ ಘೋರತಪಸ್ಸನ್ನಾಚರಿಸುವ ಪ್ರಯತ್ನಕ್ಕೆ ನಾನೆಂದೂ ಕೈಹಚ್ಚುವುದಿಲ್ಲ. 



೧೫. ಶೋರಾದ ಕಾಡಲ್ ಪೆರುಂಜುೞಿಪ್ಪಾಲ್, ತೊಲ್ಲೈಮಾಲೈಯೆನ್ ಱುಮ್

ಪಾರಾದವನೈ ಪ್ಪಲ್ಲಾಣ್ಡಿನ್ ಱು ಕಾಪ್ಪಿಟ್ಟು, ಪಾನ್ಮೈಯನ್ ತಾಳ್

ಪೇರಾದ ವುಳ್ಳತ್ತಿ ರಾಮಾನುಜನ್ ಱನ್ ಪಿಱಙ್ಗಿಯ ಶೀರ್

ಶಾರಾಮನಿಶರೈಚ್ಚೇರೇನ್, ಎನಕ್ಕೆನ್ನ ತಾಳ್ ವಿನಿಯೇ. 



ಶೋರಾದ = ಎಂದಿಗೂ ಕಡಮೆಯಾಗದ, ಕಾದಲ್ = ಭಗವದ್ಭಕ್ತಿಯೆಂಬ \(ದಿವ್ಯ ಪ್ರೇಮವೆಂಬ\), ಪೆರು ಶುೞಿಪ್ಪಾಲ್ = ಮಹತ್ತಾದ ಸುಳಿಯಲ್ಲಿ ಸಿಕ್ಕಿಬಿದ್ದು, ತೊಲ್ಲೈ = ಅನಾದಿಯಾದ, ಮಾಲೈ = ಸರ್ವೇಶ್ವರನನ್ನು, ಎನ್ ಱುಮ್ = ಎಂದಿಗೂ, ಪಾರಾದ = ನೋಡದ, ಅವನೈ = ಆ ಸ್ವಾಮಿಯನ್ನು \(ನೋಡಿ\), ಪಲ್ಲಾಣ್ಡು ಎನ್ ಱು = ಪಲ್ಲಾಂಡು ಎಂದು, ಕಾಪ್ಪಿಟ್ಟು = ರಕ್ಷೆಯಿಟ್ಟು, ಹೊಗಳಿದ ಪಾನ್ಮೈಯನ್= ಸದ್ಗುಣವಂತನ, ತಾಳ್ = ತಿರುವಡಿಗಳನ್ನು, ಪೇರಾದ = ಅಗಲದ, ಉಳ್ಳತ್ತು = ಮನಸ್ಸುಳ್ಳ, ಇರಾಮಾನುಜನ್ ತನ್ = ಶ್ರೀರಾಮಾನುಜರ, ಪಿಱಙ್ಗಿಯ ಶೀರ್ = ಅತ್ಯತಿಶಯವಾದ ಸದ್ಗುಣ ಸತ್ಸ್ವಭಾವಗಳನ್ನು \(ಹಿರಿಮೆಯನ್ನು\), ಶಾರಾ = ಸೇರದ \(ಅನುಸರಿಸದ\) ಮನಿಶರೈ = ಮನುಷ್ಯರನ್ನು, ಶೇರೇನ್ = ನಾನು ಸೇರುವುದಿಲ್ಲ \(ಸಹವಾಸಮಾಡುವುದಿಲ್ಲ\), ಎನಕ್ಕೂ = ನನಗೆ, ಎನ್ನ ತಾೞ್ ವು =ಏಣು ಕೊರತೆ, ಎನಿಯೇ = ಇನ್ನೂ. 



ಎಂದಿಗೂ ಕಡಮೆಯಾಗದ ಭಗವದ್ಭಕ್ತಿಯೆಂಬ ಮಹತ್ತರವಾದ ಸುಳಿಯಲ್ಲಿ ಸಿಕ್ಕಿಬಿದ್ದಿದ್ದು, ಅನಾದಿಯಾದ ಸರ್ವೇಶ್ವರನನ್ನು ಎಂದಿಗೂ ನೋಡದ ಆ ಸ್ವಾಮಿಯನ್ನು \(ನೋಡಿ\) ’ಪಲ್ಲಾಂಡು’ ಎಂದು ರಕ್ಷೆಯನ್ನಿಟ್ಟು ಹೊಗಳಿದ ಸದ್ಗುಣವಂತನ ತಿರುವಡಿಗಳನ್ನು ಅಗಲದ ಮನಸ್ಸುಳ್ಳ ಶ್ರೀರಾಮಾನುಜರ ಅತಿಶಯವಾದ ಸದ್ಗುಣ ಸತ್ಸ್ವಭಾವಗಳನ್ನು \(ಹಿರಿಮೆಯನ್ನು\) ಅನುಸರಿಸದ ಮನುಷ್ಯರ ಸಹವಾಸವನ್ನು ನಾನು ಮಾಡುವುದಿಲ್ಲ. ನನಗಿನ್ನು ಏನು ಕೊರತೆ? 



ಈ ಪಾಶುರ ’ಪೆರಿಯಾಳ್ವಾರ್’ ಎಂಬ ಕೀರ್ತಿಯನ್ನು ಪಡೆದಿದ್ದ ಶ್ರೀವಿಷ್ಣುಜಿತ್ತರನ್ನು ಕುರಿತದ್ದು. 



ಅವರ ಕಾಲದಲ್ಲಿ ಆಳುತ್ತಿದ್ದ ಪಾಂಡ್ಯರಾಜನು ಏರ್ಪಡಿಸಿದ್ದ ದೊಡ್ಡ ವಿದ್ವತ್ಸಭೆಯಲ್ಲಿ “ಸರ್ವೇಶ್ವರನಾದ ಶ್ರೀಮಹಾವಿಷ್ಣುವೇ \(ಶ್ರೀಮನ್ನಾರಾಯಣನೇ\) ಪರತತ್ತ್ವ” ಎಂದು ಶಾಸ್ತ್ರಾಧಾರಗಳಿಂದ ಸಿದ್ಧಾಂತಗೊಳಿಸಿದವರು ಶ್ರೀವಿಷ್ಣುಚಿತ್ತರು. ಪಾಂಡ್ಯರಾಜನು ಅದಕ್ಕಾಗಿ ಇರಿಸಿದ್ದ ವಿದ್ಯಾಶುಲ್ಕದ ಗಂಟನ್ನೂ ಅವರು ಗೆದ್ದುಕೊಂಡರು. ಆಗ ಪಾಂಡ್ಯರಾಜನು ಅವರನ್ನು ಆನೆಯ ಮೇಲೆ ಕುಳ್ಳಿರಿಸಿ ಅದ್ದೂರಿಯ ಮೆರವಣಿಗೆಯನ್ನು ಆ ಊರಿನ ಬೀದಿಬೀದಿಯಲ್ಲೂ ಮಾಡಿಸಿದನು. ವಿಷ್ಣುಚಿತ್ತರು ಇದನ್ನು ಸ್ವಲ್ಪವೂ ಗಮನಿಸದಂತೆ, ಭಗವಂತನಾದ ಶ್ರೀಮನ್ನಾರಾಯಣನಿಗೆ ತಮ್ಮ ಕೃತಜ್ಞತೆಯನ್ನು ಸಲ್ಲಿಸುತ್ತಿದ್ದರು. ಆಗಲೇ, ಭಗವಂತನು ಶ್ರೀಭೂನೀಳಾಸಮೇತನಾಗಿ ಗರುಡಾರೂಢನಾಗಿ ಅವರಿಗೆ ಆಕಾಶದಲ್ಲಿ ಕಾಣಿಸಿಕೊಂಡದ್ದು. ವಿಷ್ಣುಚಿತ್ತರು ನಮ್ರತೆಯಿಂದ, ಭಕ್ತಿಪರವಶರಾಗಿ, “ಪಲ್ಲಾಂಡು, ಪಲ್ಲಾಂಡು, ಪಲ್ಲಾಯಿರತ್ತಾಂಡು........” ಎಂದು ಮುಂತಾಗಿ ಬಾಯ್ತುಂಬ ಭಗವಂತನನ್ನು ಹೊಗಳಿ ಮಂಗಳಾಶಾಸನವನ್ನು ಹಾಡಿದರು. ಅಲ್ಲದೆ, ತಮ್ಮ ಸಾಕು ಮಗಳಾದ ಗೋದಾದೇವಿಯನ್ನು ಶ್ರೀರಂಗದ ಶ್ರೀರಂಗನಾಥಸ್ವಾಮಿಗೆ ಕೊಟ್ಟು ಮದುವೆ ಮಾಡಿದರು. ಭಗವಂತನ ಪೂಜೆಗೆಂದು ದಿನವಹಿ ಅವರು ಸ್ವಕಷ್ಟದಿಂದ ಬೆಳೆಸಿದ ಹೂ ಮತ್ತು ತುಲಸಿಯ ಮಾಲೆಗಳನ್ನು ಅರ್ಪಿಸಿ ಸಂತೋಷಪಡುತ್ತಿದ್ದವರು. ಹೀಗೆ ಅನನ್ಯಭಕ್ತಿಯ ಸುಳಿಯಲ್ಲಿ ಸಿಕ್ಕಿಬಿದ್ದಿದ್ದ ಮಹಾನುಭಾವರೇ ಈ ವಿಷ್ಣುಚಿತ್ತರು. 



ಅಮುದರು ಹೇಳುತ್ತಾರೆ: ಒಂದೇ ಸಮನಾದ ಭಕ್ತಿಭಾವದಿಂದ ಹೂ. ತುಲಸಿ ಹಾರಗಳನ್ನು ಭಗವಂತನಿಗಾಗಿ ಪ್ರತಿದಿನವೂ ಸಿದ್ಧಪಡಿಸಿ ಅರ್ಪಿಸುತ್ತಿದ್ದ ಶ್ರೀವಿಷ್ಣುಚಿತ್ತರ ತಿರುವಡಿಗಳನ್ನು ದೃಢವಾಗಿ ಆಶ್ರಯಿಸಿದ್ದ ಅತ್ಯತಿಶಯವಾದ ಹಿರಿಮೆಯುಳ್ಳ ಶ್ರೀರಾಮಾನುಜರನ್ನು ಅನುಸರಿಸದ ಜನರ ಸಹವಾಸ ನನಗೆ ಬೇಡವೇ ಬೇಡ. ಅದರಿಂದ ನನಗೆ ಯಾವ ಬಗೆಯ ಕೊರತೆಯೂ ಉಂಟಾಗದು. ಶ್ರೀರಾಮಾನುಜರನ್ನು ಆಶ್ರಯಿಸುವುದರಿಂದ ನನ್ನ ಆತ್ಮೋದ್ಧಾರವಾಗುವುದು ಸ್ವತಃಸಿದ್ಧ. 



೧೬. ತಾೞ್ ವೊನ್ ಱಿಲ್ಲಾ ಮಱೈತಾೞ್ ನ್ದು, ತಲಮುೞುದುಮ್ ಕಲಿಯೇ

ಆಳ್ ಹಿನ್ ಱನಾಳ್ ವನ್ದಳಿತ್ತವನ್ ಕಾಣ್ಮಿನ್, ಅರಙ್ಗರ್ಮೌಲಿ

ಶೂೞ್ ಹಿನ್ ಱ ಮಾಲೈಯೈ ಚ್ಚೂಡಿಕ್ಕೊಡುತ್ತವಳ್, ತೊಲ್ಲರುಳಾಲ್

ವಾಳ್ ಹಿನ್ ಱವಳ್ಳಲ್, ಇರಾಮಾನುಜನೆನ್ನುಮ್, ಮಾಮುನಿಯೇ. 



ತಾಳ್ ವು = ಕೊರತೆ \(ನ್ಯೂನತೆ\), ಒನ್ ಱು = ಒಂದೂ \(ಸ್ವಲ್ಪವೂ\), ಇಲ್ಲಾ = ಇಲ್ಲದ, ಮಱೈ = ವೇದಗಳು, ತಾೞ್ ನ್ದು = ಅಸಡ್ಡೆಗೊಂಡು, ತಲಮ್ = ಭೂಮಿಯಲ್ಲೆಲ್ಲೆಲ್ಲೂ, ಕಲಿಯೇ = ಕಲಿಪುರುಷನೇ, ಆಳ್ ಹಿನ್ ಱ ನಾಳ್ = ಆಳುತ್ತಿರುವ ಕಾಲದಲ್ಲಿ, ವನ್ದು = ಅವತರಿಸಿ, ಅಳಿತ್ತವನ್ = \(ಅವುಗಳನ್ನು\) ರಕ್ಷಿಸಿದವನನ್ನು, ಕಾಣ್ಮಿನ್ = ಕಾಣಿರಿ, ಅರಙ್ಗರ್ ಮೌಲಿ = ಶ್ರೀರಂಗನಾಥರ ತಲೆಯಲ್ಲಿ \(ಮುಡಿಯಲ್ಲಿ\), ಶೂೞ್ ಹಿನ್ ಱಿ = ಸುತ್ತಿಕೊಂಡಿರತಕ್ಕ, ಮಾಲೈಯೈ = ಹೂ, ತುಲಸಿಯ ಮಾಲೆಯನ್ನು, ಶೂಡಿಕೊಡುತ್ತವಳ್ = \(ತಾನು ಮೊದಲು\) ಮುಡಿದುಕೊಟ್ಟವಳ, ತೊಲ್ ಅರುಳಾಲ್ = ಶಾಶ್ವತವಾದ ಕೃಪೆಯಿಂದ, ವಾಳ್ ಹಿನ್ ಱ = ಬಾಳುತ್ತಿರುವ, ವಳ್ಳಲ್ = ಪರಮ ಉದಾರಿಯಾದ, ಇರಾಮಾನುಜನ್ ಎನ್ನುಮ್ = ಶ್ರೀರಾಮಾನುಜ ಎಂಬ, ಮಾಮುನಿಯೇ = ಮಹಾಮುನಿಯೇ. 



ಯಾವ ಬಗೆಯ ನ್ಯೂನತೆಯೂ ಇಲ್ಲದ ವೇದಗಳು ಅಸಡ್ಡೆಗೊಂಡು, ಭೂಮಂಡಲದಲ್ಲಿ ಎಲ್ಲೆಲ್ಲೂ ಕಲಿಪುರುಷನೇ ಆಳುತ್ತಿರುವ ಕಾಲದಲ್ಲಿ, ಅವತರಿಸಿ, \(ಅವುಗಳನ್ನು\) ರಕ್ಷಿಸಿದವನನ್ನು ಕಾಣಿರಿ\! ಶ್ರೀರಂಗನಾಥನ ತಲೆಯಲ್ಲಿ ಸುತ್ತಿಕೊಂಡಿರತಕ್ಕ ಹೂತುಲಸಿಯ ಮಾಲೆಯನ್ನು \(ತಾನು ಮೊದಲು\) ಮುಡಿದುಕೊಟ್ಟವಳ ಶಾಶ್ವತವಾದ ಕೃಪೆಯಿಂದ ಬಾಳುತ್ತಿರುವ ಪರಮ ಉದಾರಿಯಾದ ಶ್ರೀರಾಮಾನುಜ ಎಂಬ ಮಹಾಮುನಿಯೇ. 



ಈ ಪಾಶುರ ಮತ್ತೊಬ್ಬ ಆಳ್ವಾರರಾದ ಗೋದಾದೇವಿಯ ಹಿರಿಮೆಗೆ ಮೀಸಲಾದದ್ದು. ವಿಷ್ಣುಚಿತ್ತರ ಸಾಕುಮಗಳಾಗಿ, ಶ್ರೀರಂಗನಾಥನನ್ನಲ್ಲದೆ ಬೇರೆ ಯಾರನ್ನೂ ಮದುವೆಯಾಗುವುದಿಲ್ಲವೆಂದು ಫಣತೊಟ್ಟು, ಅನುಪಮ ಪ್ರೇಮದಿಂದ, ತನ್ನ ಸಾಕುತಂದೆಯು ಶ್ರೀರಂಗನಾಥನಿಗಾಗಿ ದಿನದಿನವೂ ಕಟ್ಟಿ ಅರ್ಪಿಸುತ್ತಿದ್ದ ಹೂ, ತುಲಸಿಯ ಮಾಲೆಯನ್ನು, ತಾನೇ \(ಗೋದಾದೇವಿಯೇ\) ಮೊದಲು ಮುಡಿದು, ಭಗವಂತನಿಗೆ ತಕ್ಕ ಸುಂದರಿ ತಾನು ಹೌದೇ ಎಂದು ಕನ್ನಡಿಯು ಮುಂದೆ ನಿಂತು, ಯಾರಿಗೂ ತಿಳಿಯದಂತೆ, ಪರೀಕ್ಷಿಸಿಕೊಳ್ಳುತ್ತಿದ್ದಳು. ಆಕೆಯ ’ತಪ್ಪು’ ಅರ್ಚಕರಿಗೆ ಒಂದು ದಿನ ತಿಳಿಯಿತು. ಅಂದು ಹಾರವನ್ನು ಭಗವಂತನಿಗೆ ಅರ್ಪಿಸಲಿಲ್ಲ. ಅಂದು ರಾತ್ರಿಯೇ ಭಗವಂತನು ಅರ್ಚಕರ ಕನಸಿನಲ್ಲಿ ಕಂಡು, ಆಕೆ ಮುಡಿದ ಮಾಲೆಯೇ ತನಗೆ ಪ್ರಿಯವೆಂದೂ, ಅದನ್ನು ತಪ್ಪದೆ ತನಗೆ ಅರ್ಪಿಸಬೇಕೆಂದೂ ತಿಳಿಸಿದನು. ಅಂದಿನಿಂದ, ಗೋದಾದೇವಿಯು ’ಶೂಡಿಕೊಡುತ್ತ ನಾಚ್ಚಿಯಾರ್’, ’ಆಂಡಾಳ್’ ಎಂಬ ಬಿರುದನ್ನಾಂತಳು. ಇದು ಇಲ್ಲಿಯ ವೈಶಿಷ್ಟ್ಯ. 



ಅಮುದರು ಹೇಳುತ್ತಾರೆ: ಒಂದು ಕಾಲದಲ್ಲಿ ವೇದಗಳಿಗೆ ಮರ್ಯಾದೆಯಿಲ್ಲವಾಯಿತು. ಅವುಗಳನ್ನು ಅಸಡ್ಡೆಯಿಂದ ಕಾಣಲಾಯಿತು. ಕಲಿಯ ಪ್ರಾಬಲ್ಯ ಹೆಚ್ಚಿತ್ತು. ಆಗ ಅವತರಿಸಿದವರು ಶ್ರೀರಾಮಾನುಜರು. ಔದಾರ್ಯಪೂರ್ಣರಾದ ಅವರು ಶೂಡಿಕೊಡುತ್ತ ನಾಚ್ಚಿಯಾರ್ ಎಂಬ ಗೋದಾದೇವಿಯ ಶಾಶ್ವತ ಕೃಪೆಗೆ ಪಾತ್ರರಾಗಿ ಬಾಳುತ್ತಿದ್ದವರು. ಅವರೇ ’ಮಹಾಮುನಿ’ ಎನಿಸಿಕೊಂಡವರು. 



೧೭. ಮುನಿಯಾರ್ ತುಯರಙ್ಗಳ್ ಮುನ್ದಿಲುಮ್, ಇನ್ಬಙ್ಗಳ್ ಮೊಯ್ ತ್ತಿಡಿಲುಮ್

ಕನಿಯಾರ್ ಮನಮ್ ಕಣ್ಣಮಂಗೈ ನಿನ್ ಱಾನೈ, ಕಲೈಪರವುಮ್

ತನಿಯಾನೈಯೈತ್ತಣ್ಡಮಿಳ್ ಶೆಯ್ದ ನೀಲನ್ ಱನಕ್ಕೂಲಹಿ

ಲಿನಿಯಾನೈ, ಎಙ್ಗಳಿರಾಮಾನುಜನೈ ವನ್ದೆಯ್ದಿನರೇ. 



ಮುನಿಯಾರ್ = ವ್ಯಥೆಪಡುವುದಿಲ್ಲ, ತುಯರಙ್ಗಳ್ = ದುಃಖಗಳು \(ಕಷ್ಟಗಳು, ಸಂಕಟಗಳು\), ಮುನ್ದಿಲುಮ್ = ಮುನ್ನುಗ್ಗಿ ಅಂದರೂ, ಇನ್ಬಙ್ಗಳ್ = ಸುಖಗಳು \(ಸಂತೋಷಗಳು\), ಮೊಯ್ ತ್ತಿಡಿಲುಮ್ = ತುಂಬಿ ಬಂದರೂ, ಕನಿಯಾರ್ = ಕರಗಿಸರು, ಮನಮ್ = ಮನಸ್ಸನ್ನು, ಕಣ್ಣಮಙ್ಗೈನಿನ್ ಱಾನೈ = ಕಣ್ಣಮಂಗೈ ಕ್ಷೇತ್ರದಲ್ಲಿ ನೆಲಸಿರುವವನನ್ನು, ಕಲೈ = ಶಾಸ್ತ್ರಗಳನ್ನು, ಪರವುಮ್ = ಹರಡುವ, ತನಿ ಆನೈಯೈ = ಒಂಟಿಯಾದ ಸಲಗವನ್ನು, ತಣ್ ತಮಿಳ್ ಶೆಯ್ದ = \(ಸೊಗಸಾದ\) ಹಿತಕರವಾದ ತಮಿಳಿನಲ್ಲಿ ರಚಿಸಿದ, ನೀಲನ್ ತನಕ್ಕೂ = ’ನೀಲ’ನೆಂಬ ಹೆಸರುಳ್ಳ ತಿರುಮಂಗೈ ಆಳ್ವಾರರಿಗೆ, ಉಅಹಿಲ್ = ಲೋಕದಲ್ಲಿ, ಇನಿಯಾನೈ = ಪ್ರಿಯನಾದವನನ್ನು, ಇರಾಮಾನುಜನೈ = ಶ್ರೀರಾಮಾನುಜರನ್ನು, ವನ್ದು = ಬಂದು, ಎಯ್ದಿನವೇ = ಆಶ್ರಯಿಸಿದವರೇ. 



ಕಣ್ಣಮಂಗೈ ಕ್ಷೇತ್ರದಲ್ಲಿ ನೆಲಸಿರುವವನಾದ, ಶಾಸ್ತ್ರಗಳನ್ನು ಹರಡುವಂಥ ಒಂಟಿಸಲಗದಂಥ, ಹಿತಕರವಾದ ತಮಿಳಿನಲ್ಲಿ ಪಾಶುರಗಳನ್ನು ರಚಿಸಿದವನಾದ ’ನೀಲನ್’ ಎಂಬ ಹೆಸರಿನ ತಿರುಮಂಗೈ ಆಳ್ವಾರರಿಗೆ ಲೋಕದಲ್ಲಿ ಅತ್ಯಂತ ಪ್ರಿಯನಾದ ಶ್ರೀರಾಮಾನುಜನನ್ನು ಬಂದು ಆಶ್ರಯಿಸಿದವರು ಕಷ್ಟ ದುಃಖಗಳು ಮುನ್ನುಗ್ಗಿ ಬಂದರೆ ವ್ಯಥೆಪಡುವುದಿಲ್ಲ. ಸುಖಸಂತೋಷಗಳು ಕೂಡಿ ಬಂದರೆ ಮನಸ್ಸನ್ನು ಕರಗಿಸುವುದಿಲ್ಲ. 



ಇಲ್ಲಿ ಎರಡು ವಿಷಯಗಳನ್ನು ತೆಗೆದುಕೊಳ್ಳಲಾಗಿದೆ: ತಿರುಮಂಗೈ ಆಳ್ವಾರರ ಹಿರಿಮೆ ಮತ್ತು ಲೋಕ ವಿಖ್ಯಾತಿ. ಎರಡನೆಯದು, ಅವರನ್ನಾಶ್ರಯಿಸಿದ ಶ್ರೀರಾಮಾನುಜರನ್ನು ಆಶ್ರಯಿಸಿದ ಭಕ್ತರಿಗೆ ಬರುವ ಸ್ಥಿತಪ್ರಜ್ಞತ್ವ. 



 ಅಮುದರು ಹೇಳುತ್ತಾರೆ: ತಿರುಕ್ಕಣ್ಣಪುರದಲ್ಲಿ ನೆಲಸಿರುವ ಸರ್ವೇಶ್ವರನನ್ನು ಅನನ್ಯವಾಗಿ ಭಜಿಸುವವರು ತಿರುಮಂಗೈಆಳ್ವಾರರು. ಅವರು ಭಗವತ್ಕೃಪೆಯಿಂದ ಸಕಲ ಶಾಸ್ತ್ರಗಳ ಸಾರವನ್ನೂ ಸುಂದರವೂ ಹಿತಕರವೂ ಆದ ತಮಿಳಿನಲ್ಲಿ ಪಾಶುರಗಳ ಮೂಲಕ ಹಾಡಿದ ಶ್ರೇಷ್ಠಕವಿ. ಅವರಿಗೆ ಅತ್ಯಂತ ಪ್ರಿಯಶಿಷ್ಯರೆಂದರೆ ಶ್ರೀರಾಮಾನುಜರು. ಅವರು ತಿರುಮಂಗೈ ಆಳ್ವಾರರ ಪ್ರಬಂಧಗಳನ್ನೆಲ್ಲಾ ಚೆನ್ನಾಗಿ ಅರಿತುಕೊಂಡು ಅನುಭವ ಪಡೆದವರು. ಆದ್ದರಿಂದ ಶ್ರೀರಾಮಾನುಜರನ್ನು ಬಿಡದೆ ಆಶ್ರಯಿಸಿದ ನಿಜಭಕ್ತರುಸುಖ ಬಂದಾಗ ಹಿಗ್ಗುವುದಿಲ್ಲ. ದುಃಖಸಂಕಟಬಂದಾಗ ಕುಗ್ಗುವುದಿಲ್ಲ. ಯೋಗಿಗಳಂತೆ ಅವರು ಮನಸ್ಸಿನ ಸಮಸ್ಥಿತಿಯನ್ನು ಹೊಂದುತ್ತಾರೆ. 



೧೮. ಎಯ್ ದ ಱ್ ಕರಿಯ ಮಱೈಹಳೈ, ಆಯಿರ ಮಿನ್ ದ ಮಿಳಾಱ್

ಶೆಯ್ದ ಱ್ ಕುಲಹಿಲ್ ವರುಂಜಡಹೋಪನೈ, ಶಿನ್ದೈಯುಳ್ಳೇ

ಪೆಯ್ ದ ಱ್ ಕಿಶೈಯುಮ್ ಪೆರಿಯವರ್ ಶೀರೈಯುಯಿರ್ ಹಳೆಲ್ಲಾಮ್

ಉಯ್ ದಱ್ ಕುದವುಮ್, ಇರಾಮಾನುಜನೆಮ್ ಉಱುದುಣೈಯೇ. 



ಎಯ್ ದಱ್ ಕು = ಪಡೆದುಕೊಳ್ಳುವುದಕ್ಕೆ, ಅರಿಯ = ಅಸಾಧ್ಯವಾದ, ಮಱೈಹಳೈ= ವೇದಗಳನ್ನು, ಆಯಿರಮ್ = ಒಂದು ಸಾವಿರ, ಎನ್ = ಇನಿದಾದ \(ಮಧುರವಾದ, ತಮಿೞಾಲ್ = ತಮಿಳಿನಲ್ಲಿ, ಶೆಯ್ ದಱ್ ಕು = ಕೃಪೆಮಾಡುವುದಕ್ಕಾಗಿ, ಉಲಹಿಲ್ = ಲೋಕದಲ್ಲಿ, ವರುಮ್ = ಅವತರಿಸಿದ, ಶಡಹೋಪನೈ= ಶಠಗೋಪನನ್ನು, ಶಿನ್ದೈ ಉಳ್ಳೇ = ತಮ್ಮ ಚಿಂತನದಲ್ಲಿ, ಪೆಯ್ ದಱ್ ಕು =ಹೊಂದಿರುವುದಕ್ಕೆ, ಇಶೈಯುಮ್ = ತವಕಗೊಂಡ, ಪೆರಿಯವರ್ = ಹಿರಿಯರಾದ \(ಜ್ಞಾನವೃದ್ಧರಾದ\), ಮಧುರಕವಿಆಳ್ವಾರರ, ಶೀರೈ = ಹಿರಿಮೆಯನ್ನು, ಉಯಿರ್ ಹಳೆಲ್ಲಾಮ್ = ಜೀವಿಗಳೆಲ್ಲರೂ, ಉಯ್ ದ ಱ್ ಕು = ಉಜ್ಜೀವನಗೊಳ್ಳುವುದಕ್ಕೆ, ಉದವುಮ್ = ಒದಗುವಂಥ, ಇರಾಮಾನುಜನ್ = ಶ್ರೀರಾಮಾನುಜರು, ಎಮ್ = ನಮ್ಮ, ಉಱು ತುಣೈಯೇ = ಶ್ರೇಷ್ಠ ಸಹಕಾರಿ. 



ಪಡೆದುಕೊಳ್ಳುವುದಕ್ಕೆ ಅಸಾಧ್ಯವಾದ ವೇದಗಳನ್ನು ಒಂದು ಸಾವಿರ ಮಧುರವಾದ ತಮಿಳಿನಲ್ಲಿ ಕೃಪೆಮಾಡುವುದಕ್ಕೆ ಲೋಕದಲ್ಲಿ ಅವತರಿಸಿದ ಶಠಗೋಪರನ್ನು ತಮ್ಮ ಚಿಂತನೆಯಲ್ಲಿ ಇಟ್ಟುಕೊಂಡಿರುವುದಕ್ಕೆ ತವಕಪಡುವ ಹಿರಿಯರಾಅ \(ಜ್ಞಾನವೃದ್ಧರಾಡ\) ಮಧುರಕವಿ ಆಳ್ವಾರರ ಹಿರಿಮೆಯನ್ನು ಜೀವಿಗಳೆಲ್ಲವೂ ಉಜ್ಜೀವನಗೊಳ್ಳುವುದಕ್ಕೆ ಒದಗುವಂಥ ಶ್ರೀರಾಮಾನುಜರು ನಮ್ಮ ಶ್ರೇಷ್ಠಸಹಕಾರಿ.



ಇಲ್ಲಿ ಮಧುರಕವಿ ಆಳ್ವಾರರ ಹಿರಿಮೆಯನ್ನು ಕುರಿತು ಹೇಳಲಾಗಿದೆ. 



ಅನಾದಿಕಾಲದಿಂದಲೂ ಪ್ರಸಿದ್ಧಿಗೊಂಡಿರುವ ವೇದಗಳನ್ನು ಚೆನ್ನಾಗಿ ಪರಿಪೂರ್ಣವಾಗಿ ಅರಿತುಕೊಳ್ಳುವುದು ಸುಲಭಸಾಧ್ಯವಲ್ಲ. ಅವು ಸಂಸ್ಕೃತದಲ್ಲಿರತಕ್ಕವು. ಅಂಥ ಕಠಿಣವಾದ ವೇದಗಳ ಸಾರವನ್ನು ಒಂದು ಸಾವಿರ ಮಧುರವಾದ ತಮಿಳು ಪಾಶುರಗಳ ಮೂಲಕ ಜನತೆಗೆ ಕೃಪೆಮಾಡಿದವರು ಶಠಗೋಪರು ಎಂಬ ನಮ್ಮಾಳ್ವಾರರು. ಅವರನ್ನು ತಮ್ಮ ಗುರು, ದೇವ, ಸರ್ವಸ್ವವನ್ನಾಗಿ ಮಾಡಿಕೊಂಡು ಉಜ್ಜೀವನಗೊಂಡವರು ಮಧುರಕವಿ ಆಳ್ವಾರರು. ಶ್ರೀರಾಮಾನುಜರಾದರೋ ಆ ಮಧುರಕವಿಗಳನ್ನು ತಮ್ಮ ಆದರ್ಶವಾಗಿ ಮಾಡಿಕೊಂಡವರು. ಮತ್ತು ಚೇತನರೆಲ್ಲರೂ ಉಜ್ಜೀವನಗೊಳ್ಳುವಂತೆ ವಿಪುಲವಾಗಿ ಪ್ರಚಾರ ಮಾಡಿದರು. ಹಿರಿಯರಾದ ನಮ್ಮಾಳ್ವಾರರನ್ನು ತಮ್ಮ ಎಡೆಬಿಡದ ಚಿಂತನೆಯಲ್ಲಿ ನಿಲ್ಲಿಸಿಕೊಂಡ ಮಧುರಕವಿ ಆಳ್ವಾರರು ಚಿಕ್ಕವರೇ ಆದರೂ ಇನ್ನೂ ಹಿರಿಯರೇ ಆದಂತೆ ಶ್ರೀರಾಮಾನುಜರ ಭಾವನೆ. ಅಂಥ ರಾಮಾನುಜರೇ ನಮಗೆಲ್ಲ ಶ್ರೇಷ್ಠ ಒತ್ತಾಸೆಕೊಡುವವರು ಎನ್ನುತ್ತಾರೆ ಅಮುದರು. 



೧೯. ಉಱುಪೆರುಂ ಜೆಲ್ವಮುನ್ತನ್ದೈಯುನ್ತಾಯುಮ್, ಉಯರ್ ಕುರುವುಮ್

ವೆಱಿತರು ಪೂಮಹಳ್ ನಾದನುಮ್, ಮಾಱನ್ ವಿಳಙ್ಗಿಯ ಶೀರ್

ನೆಱಿತರುಂಜೆನ್ದಮಿೞಾರಣಮೇ ಯೆನ್ ಱಿನ್ನೀಣಲತ್ತೋರ್

ಅಱಿತಾನಿನ್ ಱ, ಇರಾಮಾನುಜ ನೆನಕ್ಕಾರಮುದೇ. 



ಉಱುಪೆರು ಶೆಲ್ ವಮುಮ್ = ಬಲುಹಿಚ್ಚಿನ \(ಅಪಾರವಾದ\) ಸಂಪತ್ತೂ, ತನ್ದೈಯುಮ್ ತಾಯುಮ್ = ತಂದೆಯೂ ತಾಯಿಯು, ಉಯರ್ ಕುರುವುಮ್ = ಅತಿಶ್ರೇಷ್ಠಗುರುವೂ, ವೆಱೆ ತರು = ಪರಿಮಳ ತುಂಬಿದ, ಪೂ = ಹೂವಿನ, ಮಹಳ್ = ಮಗಳಾದ ಶ್ರೀದೇವಿಯ, ನಾದನುಮ್ = ನಾಥನೂ ಎಲ್ಲವೂ ಆದಮಾಱಿನ್ = ನಮ್ಮಾಳ್ವಾರರು, ವಿಳಙ್ಗಿಯ = ವಿವರಿಸಿದ \(ಬೆಳಗಿಸಿದ\), ಶೀರ್ = ಶ್ರೇಷ್ಠವಾದ, ನೆಱಿತರುಮ್ = \(ಉಜ್ಜೀವನ\) ಮಾರ್ಗವನ್ನು ತರುವ, ಶೆಮ್ ತಮಿಱ್ = ಸುಂದರವಾದ \(ಶುದ್ಧವಾದ\) ತಮಿಳಿನ, ಆರಣಮೇ ಎನ್ ಱು = ವೇದಗಳೇ ಎಂದು, ಇನೀಳ್ ನಿಲತ್ತೋರ್ =ಈ ವಿಶಾಲವಾದ ಭೂವಾಸಿಗಳು, ಅಱಿದಾ ನಿನ್ ಱ = ಅರಿತುಕೊಳ್ಳುವಂತೆ ಮಾಡಿದ, ಇರಾಮಾನುಜನ್ = ಶ್ರೀರಾಮಾನುಜರು, ಎನಕ್ಕೂ = ನನಗೆ, ಆರ್ ಅಮುದೇ = ಪರಿಪೂರ್ಣವಾದ ಅಮೃತವೇ. 



ಬಲುಹೆಚ್ಚಿನ \(ಅಪಾರವಾಡ\) ಸಂಪತ್ತೂ, ತಂದೆಯೂ, ತಾಯಿಯೂ, ಶ್ರೇಷ್ಠಗುರುವೂ, ಲಕ್ಷ್ಮೀನಾಥನೂ ಎಲ್ಲವೂ ಆದ ಮಾರನ್ \(ನಮ್ಮಳ್ವಾರರು\) ಬೆಳಗಿಸಿದ ಶ್ರೇಷ್ಠವಾದ ಉಜ್ಜೀವನ ಮಾರ್ಗವನ್ನು ತರುವ ಶುದ್ಧವಾದ \(ಸುಂದರವಾದ\) ತಮಿಳಿನ ವೇದಗಳೇ ಎಂದು ಈ ಭೂಲೋಕವಾಸಿಗಳು ಅರಿತುಕೊಳ್ಳುವಂತೆ ಮಾಡಿದ ಶ್ರೀರಾಮಾನುಜರು ನನಗೆ ಪರಿಪೂರ್ಣವಾದ ಅಮೃತವೇ. 



ಇಲ್ಲಿ ನಮ್ಮಾಳ್ವಾರರ ಹಿರಿಮೆಗೆ ಪ್ರಾಧಾನ್ಯತೆ ಕೊಡಲಾಗಿದೆ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರು ನಮ್ಮಾಳ್ವಾರರನ್ನು ತಂದೆ, ತಾಯಿ, ಬಂಧು, ಗುರು, ಸಾಕ್ಷಾತ್ ಸರ್ವೇಶ್ವರನೇ ಎಂದು ದೃಢಭಕ್ತಿಯಿಂದ ಆಶ್ರಯಿಸಿದರು. ಮತ್ತು ಅವರು ರಚಿಸಿ ಹಾಡಿದ ಮಧುರವಾದ ಶುದ್ಧವಾದ ತಮಿಳಿನ ಎಲ್ಲ ಕೃತಿಗಳನ್ನೂ ಅವುಗಳ ಮೂಲಕ ಭೂಲೋಕವಾಸಿಗಳಿಗೆ ಉಜ್ಜೀವನ ತರುವ ಶ್ರೇಷ್ಠವಾದ ಮಾರ್ಗವನ್ನೂ ಜನತೆಗೆ ಬೋಧಿಸಿದರು. ನಮ್ಮಾಳ್ವಾರರ ರಚನೆಯನ್ನೆಲ್ಲಾ ’ತಮಿಳು ವೇದಗಳು’ ಎಂದು ಹೊಗಳಿ ಪ್ರಕಟಿಸಿದರು, ಮತ್ತು ಬಳಕೆಗೆ ತಂದರು. ಆದ್ದರಿಂದ ಅವರು ನನಗೆ ಮೃತ್ಯುವಿನಿಂದ ಬಿಡುಗಡೆಗೆ ಒಯ್ಯುವ ದಿವ್ಯಾಮೃತವೇ.



೨೦. ಆರಪ್ಪೊೞಿಲ್ ತೆನ್ ಕುರುಹೈಪ್ಪಿರಾನ್, ಅಮುದತ್ತಿರುವಾಯ್

ಈರತ್ತಮಿೞಿ ನಿಶೈಯುಣರ್ ನ್ದೋರ್ ಕಟ್ಕು, ಇನಿಯವರ್ತಮ್

ಶೀರೈಪ್ಪಯಿನ್ ಱುಯ್ಯುಮ್ ಶೀಲಙ್ಗೊಳ್ ನಾದಮುನಿಯೈ ನೆಂಜಾಲ್

ವಾರಿಪ್ಪರುಹುಮ್, ಇರಾಮಾನುಜನೆನ್ ಱನ್ ಮಾನಿದಿಯೇ. 



ಆರಮ್ = ಶ್ರೀಗಂಧದ, ಪೊೞಿಲ್ = ತೋಪುಗಳುಳ್ಳ, ತೆನ್ ಕುರುಹೈ ಪಿರಾನ್ = ಸುಂದರವಾದ ತಿರುಕ್ಕುರೂಹೂರಿನ ಮಹೋಪಕಾರಿಯ, ಅಮುದಮ್ = ಅಮೃತದಂಥ, ತಿರುವಾಯ್ = ಪವಿತ್ರವಾದ ಬಾಯಿಂದ ಹೊರಬಿದ್ದ, ಈರಮ್ = ತಂಪಾದ, ತಮಿೞ್ ಇಶೈ = ತಮಿಳಿನ ಪಾಶುರ \(ಹಾಡು\)ಗಳನ್ನಿ, ಉಣರ್ ನ್ದೋರ್ ಕಟ್ಕು= ಅರಿತುಕೊಂಡವರಿಗೆ, ಇನಿಯವರ್ ತಮ್ = ಹಿತವಂತರಾಗಿರುವವರ, ಶೀರೈ = ಸದ್ಗುಣಗಳನ್ನು, ಪಯಿನ್ ಱು = ಅಭ್ಯಾಸಮಾಡಿ, ಉಯ್ಯುಮ್ = ಉಜ್ಜೀವನಗೊಳ್ಳುವ, ಶೀಲಮ್ ಕೊಳ್ = ಉತ್ತಮಸ್ವಭಾವವನ್ನುಳ್ಳ, ನಾದಮುನಿಯೈ = ನಾಥಮುನಿಗಳನ್ನು, ನೆಂಜಾಲ್ = ಮನಸ್ಸಿನಿಂದ, ವಾರಿಪರುಹುಮ್ = ಪರಿಪೂರ್ಣವಾಗಿ ಅನುಭವಿಸುವ \(ಆಶೆಯಿಂದ ಕುಡಿಯುವ\), ಇರಾಮಾನುಜನ್ = ಶ್ರೀರಾಮಾನುಜರು, ಎನ್ ತನ್ = ನನ್ನ, ಮಾ ನಿದಿಯೇ = ಮಹತ್ತಾದ ನಿಧಿಯೇ. 



ಶ್ರೀಗಂಧದದ ತೋಪುಗಳಿಂದ ಕೂಡಿದ ಸುಂದರವಾದ ತಿರುಕ್ಕೂರುಹೂರಿನ ಮಹೋಪಕಾರಿಯ \(ಮಹನೀಯನ\) ಅಮೃತದಂಥ ಪವಿತ್ರವಾದ ಬಾಯಿಂದ ಹೊರಬಿದ್ದ ತಂಪಾದ ತಮಿಳಿನ ಹಾಡು \(ಪಾಶುರ\)ಗಳನ್ನು ಅರಿತುಕೊಂಡವರಿಗೆ ಹಿತವಂತರಾಗಿರುವವರ ಸದ್ಗುಣಗಳನ್ನು ಅಭ್ಯಾಸಮಾಡಿ ಉಜ್ಜೀವನಗೊಳ್ಳುವ ಉತ್ತಮ ಸ್ವಭಾವವನ್ನುಳ್ಳ ಶ್ರೀನಾಥಮುನಿಗಳನ್ನು ಮನಸ್ಸಿನ ಮೂಲಕ ಪರಿಪೂರ್ಣವಾಗಿ ಅನುಭವಿಸುವ ಶ್ರೀರಾಮಾನುಜರು ನನ್ನ ಮಹಾಭಾಗ್ಯನಿಧಿಯೇ. 



ಇಲ್ಲಿ ಶ್ರೀರಾಮಾನುಜರ ಸದ್ಗುಣಸ್ವಭಾವಗಳನ್ನು ಕುರಿತು ಹೇಳಲಾಗುತ್ತದೆ. 



’ತಿರುಕ್ಕೂರುಹೂರಿನ ಮಹನೀಯ’ – ಎಂದರೆ, ನಮ್ಮಾಳ್ವಾರರು.



ಅವರ ಪವಿತ್ರವಾದ ಬಾಯಿಂದ ಹೊರಬಿದ್ದ ಅಮೃತದಂಥ ತಮಿಳು ಪಾಶುರಗಳು’ – ಎಂದರೆ, ಅವರು ರಚಿಸಿ ಹಾಡಿರುವ ’ತಿರುವಾಯ್ ಮೊೞಿ’ ಎಂಬ ದಿವ್ಯಪ್ರಬಂಧ. 



ಶ್ರೀನಾಥಮುನಿ: ಇವರು ಆಳ್ವಾರರು ಎಲ್ಲರೂ ಆಗಿ ಹೋದ ಬಳಿಕ ಅವತರಿಸಿದವರು. ಇವರ ಕಾಲದಲ್ಲಿ ಆಳ್ವಾರರುಗಳು ರಚಿಸಿದ್ದ ದಿವ್ಯಪ್ರಬಂಧಗಳೆಲ್ಲವೂ ಖಿಲವಾಗಿ ಹೋಗಿದ್ದವು. ಯೋಗದಲ್ಲಿದ್ದ ನಾಥಮುನಿಗಳಿಗೆ ನಮ್ಮಾಳ್ವಾರರು ಕಾಣಿಸಿಕೊಂಡು, ಅವರಿಗೆ ’ತಿರುವಾಯ್ ಮೊೞಿ’ ಯನ್ನೂ ಇನ್ನಿತರ ದಿವ್ಯಪ್ರಬಂಧಗಳನ್ನೂ ಬೋಧಿಸಿ ಅನುಗ್ರಹಿಸಿದರು. ಅವುಗಳನ್ನೆಲ್ಲಾ ನಾಥಮುನಿಗಳು ಶೇಖರಿಸಿ, ತಮ್ಮ ಅನುಷ್ಠಾನದಲ್ಲಿ ತಂದರು. \(ಅವರ ಸದ್ಗುಣಗಳನ್ನುಅಭ್ಯಾಸ ಮಾಡಿ ತಮ್ಮ ಅನುಭವದಲ್ಲಿ ತಂದುಕೊಂಡು, ಆ ಮೂಲಕ ಎಲ್ಲ ಜನರೂ ಉಜ್ಜೀವನಗೊಳ್ಳುವಂತೆ ಮಾಡಿದವರು ಶ್ರೀರಾಮಾನುಜರು\) 



ಅಮುದರು ಹೇಳುತ್ತಾರೆ: ತಿರುಕ್ಕೂರುಹೂರಿನ ಮಹನೀಯರಾದ ನಮ್ಮಾಳ್ವಾರರು ರಚಿಸಿ ಹಾಡಿದ ’ತಿರುವಾಯ್ ಮೊೞಿ’ ಯನ್ನು ಶ್ರೀನಾಥಮುನಿಗಳು ಅರಿತುಕೊಂಡು, ಅನುಭವಿಸಿ, ಸದುಗ್ಣವಂತಾರದರು. ಶ್ರೀನಾಥಮುನಿಗಳ ಸದ್ಗುಣಗಳನ್ನು ಅಭ್ಯಾಸಮಾಡಿ, ತಮ್ಮ ಅನುಭವದಲ್ಲಿ ತಂದುಕೊಂಡು, ಆ ಮೂಲಕ ಎಲ್ಲರೂ ಉಜ್ಜೀವನಗೊಳ್ಳುವಂತೆ ದಾರಿಯನ್ನು ತೋರಿಸಿದವರು ಶ್ರೀರಾಮಾನುಜರು, ಅವರೇ ನಮ್ಮ ಅಕ್ಷಯವಾದ ನಿಧಿ. 



೨೧. ನಿದಿಯೈಪ್ಪೊೞಿಯುಮ್ ಮುಹಿಲೆನ್ ಱು, ನೀಚರ್ ತಮ್ ವಾಶಲ್ ಪಟ್ರಿ

ತ್ತುದಿಕಟ್ರುಲಹಿಟ್ರುವಳ್ ಹಿನ್ ಱಿಲೇನಿನಿ, ತೂಯ್ ನೆಱಿ ಶೇರ್

ಎದಿಕಟ್ಕಿಱೈವನ್ ಯಮುನೈತ್ತುಱೈವನಿಣೈಯಡಿಯಾಮ್

ತದಿಪೆಟೃಡೈಯ, ಇರಾಮಾನುಜ ನಿನ್ನೈ ಕಾತ್ತವನೇ. 



ನಿದಿಯೈ = ನಿಧಿಯನ್ನು, ಪೊೞಿಯುಮ್ = ಸುರಿಸುವ, ಮುಹಿಲ್ ಎನ್ ಱು= ಮುಗಿಲು ಎಂದು, ನೀಚರ್ ತಮ್ = ನೀಚಜನರ, ವಾಶಲ್ ಪಟ್ರಿ = ಬಾಗಿಲನ್ನು ಹಿಡಿದು, ತುದಿ ಕಟ್ರು = ಸ್ತುತಿಸಲು ಕಲಿತು, ಉಲಹಿಲ್ = ಲೋಕದಲ್ಲಿ, ತುವಳ್ ಹಿನ್ ಱಿಲೇನ್ = ಸಂಕಟಪಡುವಿದಿಲ್ಲ, ಇನಿ = ಇನ್ನು ಮುಂದೆ, ತೂಯ್ ನೆಱಿಶೇರ್ = ಪರಿಶುದ್ಧವಾದ ನೀತಿಮಾರ್ಗದಲ್ಲಿ ವರ್ತಿಸುವ, ಎತಿಕಟ್ಕು = ಯತಿಗಳಿಗೆ, ಇಱೈವನ್ = ಯಜಮಾನನಾದ, ಯಮುನೈತ್ತುಱೈವನ್ = \(ಯಮುನಾನದಿಯವನ\) ಯಾಮುನಾಚಾರ್ಯನ, ಇಣೈ ಅಡಿ = ಎರಡು ಪಾದಗಳು, ಆಮ್ ಕದಿ = ಗತಿಯಾಗಿ, ಪೆಟ್ರು ಉಡೈಯ = ಪಡೆದಿರುವ, ಇರಾಮಾನುಜನ್ = ಶ್ರೀರಾಮಾನುಜನು, ಎನ್ನೈ = ನನ್ನನ್ನು, ಕಾತ್ತನನೇ = ರಕ್ಷಿಸತಕ್ಕವನೇ. 



ಇನ್ನು ಮೇಲೆ ’ನಿಧಿಯನ್ನು ಸುರಿಸುವ ಮುಗಿಲೇ’ ಎಂದು ನೀಚಜನರ ಬಾಗಿಲನ್ನು ಹಿಡಿದು, ಸ್ತುತಿಸಲು ಕಲಿತು, ಲೋಕದಲ್ಲಿ ಸಂಕಟಪಡುವುದಿಲ್ಲ. ಪರಿಶುದ್ಧವಾದ ನೀತಿಮಾರ್ಗದಲ್ಲಿ ವರ್ತಿಸುವ ಯತಿಗಳಿಗೆ ಒಡೆಯನಾದ ಯಾಮುನಾಚಾರ್ಯನ ಎರಡು ಪಾದಗಳನ್ನುಗತಿಯಾಗಿ ಪಡೆದಿರುವ ಶ್ರೀರಾಮಾನುಜನು ನನ್ನನ್ನುರಕ್ಷಿಸತಕ್ಕವನು. 



ಹಿಂದಿನ ಪಾಶುರದಲ್ಲಿ ನಾಥಮುನಿಗಳ ವಿಷಯ ಬಂತು. ಇಲ್ಲಿ ಅವರ ಮೊಮ್ಮಗನಾದ ಯಾಮುನಾಚಾರ್ಯರ ಹಿರಿಮೆಯ ವಿಷಯವಿದೆ. ಯಾಮುನಾಚಾರ್ಯರ ಕಾಲದಲ್ಲಿ ರಾಜಗುರುವಿಗೆ ಆ ರಾಜ್ಯದ ಪ್ರತಿಯೊಬ್ಬ ಪಂಡಿತನೂ ಕಪ್ಪವನ್ನು ಕೊಡಬೇಕಾದ ಆಜ್ಞೆಯಿತ್ತು. ಯಾಮುನಾಚಾರ್ಯರು ಅದನ್ನು ತಿರಸ್ಕರಿಸಿದರು. ಅವರನ್ನು ರಾಜನ ಆ ಸ್ಥಾನಕ್ಕೆ ಕರೆಸಲಾಯಿತು. ರಾಜಗುರುವಿಗೆ ತಲೆಬಾಗಿ ಅವನ ಆಣತಿಯಂತೆ ನಡೆದುಕೊಳ್ಳುತ್ತಿದ್ದ ಬಹುಮಂದಿ ಪಂಡಿತರು ನೆರೆದ ಸಭೆಯಲ್ಲಿ, ಆ ರಾಜಗುರುವನ್ನು ಯಾಮುನಾಚಾರ್ಯರು ವಾದದಲ್ಲಿ ಸೋಲಿಸಿದರು. ಅಂದಿನಿಂದ ಆ ರಾಜಗುರುವೂ ಸೇರಿ ಯತಿಗಳ ಕೂಟವೇ ಅವರ ಶಿಷ್ಯರಾದರು. ರಾಜ ರಾಣಿಯರು ಬಹಳ ಸಂತೋಷಪಟ್ಟರು. ಅತಿಶಯವಾದ ಪ್ರೇಮಾದರದಿಂದ ರಾಣಿಯು ಅವರನ್ನು “ಆಳವಂದಾರ್” ಎಂದು ಕರೆದರು. ಹೀಗೆ ಅವರು ಯತಿಗಳಿಗೆ ಒಡೆಯರು. 



ಅಮುದರು ಹೇಳುತ್ತಾರೆ: ಇದುವರೆಗೆ ನನ್ನ ಅಜ್ಞಾನದ ಕಾರಣದಿಂದ ನೀಚಜನರ ಬಾಗಿಲ ಬಳಿ ನಿಂತು “ಮಹದೈಶ್ವರ್ಯವನ್ನು ಸುರಿಸುವ ಮುಗಿಲೇ” ಎಂದು ಮುಂತಾಗಿ ಸುಳ್ಳಿನ ಸುರಿಮಳೆಯಿಂದ ಅವರನ್ನು ಹೊಗಳಿ, ಲೋಕದಲ್ಲಿ ಸಂಕಟವನ್ನು ಅನುಭವಿಸುತ್ತಿದ್ದೆ. ಈಗ, ಶಾಶ್ವತವಾದ ರಕ್ಷಕರೊಬ್ಬರನ್ನು ನಾನು ಕಂಡುಕೊಂಡಿದ್ದೇನೆ. ಪರಿಶುದ್ಧವಾದ ಮಾರ್ಗದಲ್ಲಿ ಅನುಷ್ಠಾನ ಮಾಡುತ್ತಲಿರುವ ಯತಿಗಳ ಕೂಟಕ್ಕೇ ಒಡೆಯರೆನಿಸಿದ ಯಾಮುನಾಚಾರ್ಯರ ಎರಡು ಪಾದಗಳನ್ನುಆಶ್ರಯಿಸಿರುವ ಶ್ರೀರಾಮಾನುಜರೇ ಆ ನನ್ನ ದೃಢ ರಕ್ಷಕರು. 



೨೨. ಕಾರ್ ತ್ತಿಹೈಯಾನುಙ್ಕರಿಮುಹತ್ತನುಮ್, ಕನಲುಮ್ ಮುಕ್ಕಣ್

ಮೂರ್ ತ್ತಿಯುಮ್ ಮೋಡಿಯುಮ್ ವೆಪ್ಪುಮ್ ಮುದುಹಿಟ್ಟು,

ಪೂತ್ತವನೇ ಯೆನ್ ಱುಪೋಟ್ರಿಡ ವಾಣನ್ ಪಿಱೈಪೊರುತ್ತ

ಶೀರ್ ತ್ತನೈ ಯೇತ್ತುಮ್ ಇರಾಮಾನುಜನೆನ್ಱನ್ ಶೇಮವೈಪ್ಪೇ. 



ಕಾರ್ ತ್ತಿಹೈಯಾನುಮ್ = ಕಾರ್ತಿಕೇಯನು \(ಸುಬ್ರಹ್ಮಣ್ಯನೂ\), ಕರಿಮುಕನುಮ್ = ಗಣಪತಿಯೂ \(ಗಜಮುಖನೂ\) ಕನಲುಮ್ = ಅಗ್ನಿಯೂ, ಮುಕ್ಕಣ್ ಮೂರ್ ತ್ತಿಯುಮಾ = ಶಿವನೂ\(ಮುಕ್ಕಣ್ಣನೂ\), ಮೋಡಿಯುಮ್ = ದುರ್ಗೆಯೂ, ವೆಪ್ಪುಮ್ = ಜ್ವರಾಧಿದೇವತೆಯೂ, ಮದುಹು ಇಟ್ಟು = ಬೆನ್ನು ತೋರಿಸಿ \(ಓಡಿಹೋಗಲು\), ಮೂ ಉಲಹುಮ್ = ಮೂರುಲೋಕಗಳನ್ನೂ, ಪೂತ್ತವನೇ = ಸೃಷ್ಟಿಸಿದವನೇ, ಎನ್ ಱು =ಎಂದು, ಪೋಟ್ರಿಡ = ಸ್ತುತಿಸಲು, ವಾಣನ್ = ಬಾಣಾಸುರಾ, ಪಿೞೈ = ತಪ್ಪುಗಳನ್ನು, ಪೊರುತ್ತ = ಕ್ಷಮಿಸಿದ, ತೀರ್ ತ್ತನೈ = ಪಾವನನಾದ ಸರ್ವೇಶ್ವರನನ್ನು, ಏತ್ತುಮ್ = ಸ್ತುತಿಸುವ, ಇರಾಮಾನುಜ = ಶ್ರೀರಾಮಾನುಜರು, ಎನ್ ತನ್ = ನನ್ನ, ಶೇಮಮ್ ವೈಪ್ಪೇ = ಆಪದ್ಧನವೇ. 



ಕಾರ್ತಿಕೇಯನೂ, ಕರಿಮುಖನೂ, ಅಗ್ನಿಯೂ, ಮುಕ್ಕಣ್ಣನೂ, ದುರ್ಗೆಯೂ, ಜ್ವರಾಧಿದೇವತೆಯೂ ಬೆನ್ನು ತೋರಿಸಿ ಓಡಿಹೋಗಲು, ಬಾಣಾಸುರನು “ಮೂರು ಲೋಕಗಳನ್ನೂ ಸೃಷ್ಟಿಸಿದವನೇ” ಎಂದು ಸ್ತುತಿಸಲು, ಅವನ ತಪ್ಪುಗಳನ್ನು ಮನ್ನಿಸಿದ ಪಾವನನಾದ ಸರ್ವೇಶ್ವರನನ್ನು \(ಎಡೆಬಿಡದಂತೆ\) ಸ್ತುತಿಸುವ ಶ್ರೀರಾಮಾನುಜರುನನ್ನ ಆಪದ್ಧನವೇ. 



ಹಿಂದಿನ ಪಾಶುರದ ವಿಷಯವನ್ನೇ ಬಾಣಾಸುರನ ನಿದರ್ಶನದ ಮೂಲಕ ಇಲ್ಲಿ ಸ್ಥಿರಪಡಿಸಲಾಗುತ್ತದೆ. 



ಹರಿಭಕ್ತನಾದ ಪ್ರಹ್ಲಾದನ ಮೊಮ್ಮಗನೇ ಬಾಣಾಸುರ. ಅವನು ಶಿವಭಕ್ತ. ಶಿವನು ತಾಂಡವ ನೃತ್ಯನಾಡುವಾಗ, ಬಾಣನು ತನ್ನೆರಡು ಕೈಗಳಿಂದಲೇ ಮದ್ದಲೆಯನ್ನು ಬಲುಸ್ವಾರಸ್ಯವಾಗಿ ಬಾರಿಸಿ, ಶಿವನನ್ನು ಮೆಚ್ಚಿಸಿದನು. ಮತ್ತು ತನ್ನ ಭೂತಗಣಗಳೊಡನೆ ಅವನಿಗೆ ಕಾವಲಾಗಿದ್ದುಕೊಂಡು ಅವನನ್ನು ರಕ್ಷಿಸುವುದಾಗಿ ಆಶ್ವಾಸನೆಯಿತ್ತನು. ಹಾಗೆಯೇ ಮನ್ಮಥಸುಂದರನಾದ ಅನಿರುದ್ಧನನ್ನು ತನ್ನ ಸಖಿಯಾದ ಚಿತ್ರಲೇಖೆಯ ಸಹಾಯದಿಂದ ತನ್ನಲ್ಲಿಗೆ ಬರಮಾಡಿಕೊಂಡು ಅವನೊಡನೆ ಅಂತಃಪುರದಲ್ಲಿ ಆನಂದದಿಂದ ಕಾಲಕಳೆಯಲು ಮೊದಲು ಮಾಡಿದಳು. ಈ ವಿಷಯ ಬಾಣನಿಗೆ ತಿಳಿಯಿತು. ತನ್ನ ಕಡುಶತ್ರುವಾದ ಶ್ರೀಕೃಷ್ಣನ ಮೊಮ್ಮಗನಾದ ಅನಿರುದ್ಧನೊಡನೆ ತನ್ನ ಮಗಳು ಸಹವಾಸಮಾಡುವುದೇ? ಬಾಣನು ಅನಿರುದ್ಧನನ್ನು ಸೆರೆಯಲ್ಲಿಟ್ಟನು. ವಿಷಯ ಕೃಷ್ಣನಿಗೆ ತಿಳಿಯಿತು. ಅವನು ತನ್ನ ಸೇನಾಬಲದೊಡನೆ ಬಾಣನ ಪಟ್ಟಣವಾದ ಪ್ರಾಗ್ಜ್ಯೋತಿಷ ಪುರವನ್ನು ಮುತ್ತಿದನು. ಬಾಣನಿಗೆ ಬೆಂಬಲಿಗರಾಗಿದ್ದ ಷಣ್ಮುಖ, ಗಣೇಶ, ಅಗ್ನಿ, ದುರ್ಗೆ, ಜ್ವರಾಧಿದೇವತೆ – ಮತ್ತು ಭೂತಗಣಗಳ ಸಹಿತನಾದ ಮುಕ್ಕಣ್ಣನೂ ಶ್ರೀಕೃಷ್ಣನನ್ನು ಎದುರಿಸಲಾರದೆ ಹಿಮ್ಮೆಟ್ಟಿದರು. ಆಗ ಬಾಣನೇ ಯುದ್ಧಕ್ಕೆ ಬರಬೇಕಾಯಿತು. ಶ್ರೀಕೃಷ್ಣನು ಬಾಣನ ಸಾವಿರತೋಳುಗಳನ್ನು ಒಂದೊಂದಾಗಿ ತುಂಡರಿಸುತ್ತ ಬಂದನು. ಆಗ, ಶಿವನು ತನ್ನ ಭಕ್ತನನ್ನು ಉಳಿಸೆಂದು ಶ್ರೀಕೃಷ್ಣನಲ್ಲಿ ಬೇಡಿದನು. ಅದಕ್ಕೆ ತಕ್ಕಂತೆ ಶ್ರೀಕೃಷ್ಣನೂ ಅವನನ್ನು ಮನ್ನಿಸಿ, ಕರುಣಿಸಿದನು. ಕೃತಜ್ಞತೆಯ ಪ್ರತ್ಯುಪಕಾರವೆಂಬಂತೆ, ಬಾಣನು ಅನಿರುದ್ಧನಿಗೆ ತನ್ನ ಮಗಳಾದ ಉಷೆಯನ್ನು ಕೊಟ್ಟು ವಿಜೃಂಬಣೆಯಿಂದ ವಿವಾಹವೆಸಗಿ ಎಲ್ಲರನ್ನೂ ತಕ್ಕ ಮರ್ಯಾದೆಗಳೊಡನೆ ದ್ವಾರ್‍ಅಕೆಗೆ ಕಳುಹಿಸಿಕೊಟ್ಟನು. 



ಅಮುದರು ಹೇಳುತ್ತಾರೆ: ಬಾಣಾಸುರನಿಗೆ ಬೆಂಬಲಿಗರಾಗಿ ನಿಂತಿದ್ದವರೆಲ್ಲರೂ ಶ್ರೀಕೃಷ್ಣಾವತಾರಿಯಾದ ಸರ್ವೇಶ್ವರನನ್ನು ಯುದ್ಧದಲ್ಲಿ ಎದುರಿಸಲಾರದೆ ಹಿಮ್ಮೆಟ್ಟಲು, ಬಾಣನೂ ಅಸಹಾಯಕನಾಗಿ ತನ್ನ ತೋಳುಗಳನ್ನು ಕಳೆದುಕೊಳ್ಳುತ್ತಿರುವ ಸ್ಥಿತಿಯಲ್ಲಿ, ಶಿವನ ಬೇಡಿಕೆಯಂತೆ, ಬಾಣನನ್ನು ಭಗವಂತನು ಉಳಿಸಿದಾಗ, ಬಾಣನೂಸಹ ಅವನನ್ನು ತನ್ನ ಬಾಯ್ತುಂಬ ಹೊಗಳಬೇಕಾಯಿತು. ಆ ಸರ್ವೇಶ್ವರನನ್ನು ಎಡೆಬಿಡದಂತೆ ಸ್ತುತಿಸುವ ಶ್ರೀರಾಮಾನುಜರನು ನಾನು ಆಶ್ರಯಿಸುವುದರಿಂದ, ಅವರು ನನ್ನ ಆಪತ್ಕಾಲದಲ್ಲಿ ತಪ್ಪದೆ ನನಗೆ ಒದಗಿ ಬರತಕ್ಕ ಮಹದೈಶ್ವರ್ಯವೇ ಆಗುತ್ತಾರೆ. ನಮ್ಮ ಬಿಡುಗಡೆಗೆ ತಪ್ಪದೆ ಸಹಾಯಮಾಡುತ್ತಾರೆ. 



೨೩. ವೈಪ್ಪಾಯ ವಾನ್ ಪೊರುಳೆನ್ ಱು, ನಲ್ಲನ್ಬರ್ ಮನತ್ತಹತ್ತೇ

ಎಪ್ಪೋದುಮ್ ವೈಕ್ಕು ಮಿರಾಮಾನುಜನೈ, ಇರುನಿಲತ್ತಿಲ್

ಒಪ್ಪಾರಿಲಾದ ಉಱುವಿನೈಯೇನ್ ವಂಜ ನೆಂಜಿಲ್ ವೈತ್ತು

ಮುಪ್ಪೋದುಮ್ ವಾಳ್ ತ್ತುವನ್, ಎನ್ನಾಮಿದುವವನ್ ಮೊಯ್ ಪುಹೞ್ ಕ್ಕೇ. 



ವೈಪ್ಪು ಆಯ = ಆಪದ್ಧನವಾಗಿರುವ, ವಾನ್ ಪೊರುಳ್ ಎನ್ ಱು = ಅಮೃತವಸ್ತುವೆಂದು, ನಲನ್ಬರ್ = ಶ್ರೇಷ್ಠಭಕ್ತರು, ಮನತ್ತು ಅಹತ್ತೇ = ಹೃದಯಾಂತರಾಳದಲ್ಲಿ \(ಮನಸ್ಸೆಂಬ \[ಹೃದಯವೆಂಬ\] ಮನೆಯಲ್ಲಿ\), ಎಪ್ಪೋದುಮ್ ಎಲ್ಲ ಕಾಲದಲ್ಲೂ \(ಎಡೆಬಿಡದಂತೆ\), ವೈಕ್ಕೂಮ್ = ಇಟ್ಟುಕೊಂಡಿರುವ, ಇರಾಮಾನುಜನೈ = ಶ್ರೀರಾಮಾನುಜರನ್ನು, ಇರು ನಿಲತ್ತಿಲ್ = ವಿಶಾಲವಾದ ಭೂಮಂಡಲದಲ್ಲಿ, ಒಪ್ಪಾರ್ = ಸರಿಸಾಟಿಯಾದ, ಇಲಾದ = ಇಲ್ಲದ, ಉಱು ವಿನೈಯೇನ್ = ಮಹಾಪಾಪಿಯಾದ, ನನ್ನ, ವಂಜಮ್ = ವಂಚಕವಾದ, ನೆಂಜಿಲ್ = ಮನಸ್ಸಿನಲ್ಲಿ, ವೈತ್ತು = ಇಟ್ಟುಕೊಂಡು, ಮುಪ್ಪೋದುಮ್ = ಎಲ್ಲ ಕಾಲದಲ್ಲೂ, ವಾಳ್ ತ್ತುವನ್ = ಸ್ತುತಿಸುತ್ತೇನೆ, ಎನ್ ಆಮ್ = ಏನಾಗುತ್ತದೆ, ಇದು = ಇದು ಅವನ್ = ಅವರ, ಮೊಯ್ ಪುಹೞ್ ಕ್ಕೇ = ಉತ್ತಮವಾದ ಕೀರ್ತಿಗೇಯೇ? 



ಆಪದ್ಧನವಾಗಿರುವ ಅಮೃತವಸ್ತುವೆಂದು ಉತ್ತಮ ಭಕ್ತರು ತಮ್ಮ ಮನಸ್ಸಿನ ಅಂತರಂಗದಲ್ಲಿ ಎಡೆಬಿಡದಂತೆ ಇಟ್ಟುಕೊಂಡಿರುವ ಶ್ರೀರಾಮಾನುಜರನ್ನು ವಿಶಾಲವಾದ ಈ ಭೂಮಂಡಲದಲ್ಲಿ ಸರಿಸಾಟಿಯಿಲ್ಲದ ಮಹಾಪಾಪಿಯಾದ ನನ್ನ ವಂಚಕ ಮನಸ್ಸಿನಲ್ಲಿಟ್ಟುಕೊಂಡು ಎಲ್ಲ ಕಾಲದಲ್ಲೂ ಸ್ತುತಿಸುತ್ತೇನೆ. ಇದರಿಂದ ಅವರ ಉತ್ತಮ ಕೀರ್ತಿಗೇಯೇ ಏನಾಗುವುದೋ? 



ಹಿಂದಿನ ಪಾಶುರದಲ್ಲಿ ಶ್ರೀರಾಮಾನುಜರನ್ನು ’ಆಪದ್ಧನ’ ಎಂದು ವರ್ಣಿಸಿ ಹೇಳಲಾಯಿತು. ಹಾಗೆ ಹೇಳುವವರು ಯಾರು, ಅವರೆಂಥವರು ಎಂದು ಇಲ್ಲಿ ವರ್ಣಿಸಿ ಹೇಳಲಾಗುತ್ತದೆ.



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರನ್ನು ’ಆಪದ್ಧನ’ ’ಅಮೃತವಸ್ತು’ ಎಂದು ಮುಂತಾಗಿ ಅವರ ಅತ್ಯಂತ ಆತ್ಮೀಯ ಭಕ್ತರು ಹೊಗಳುವುದು ಮಾತ್ರವಲ್ಲ. ಅವರನ್ನು ತಮ್ಮ ಹೃದಯಾಂತರಾಳದಲ್ಲಿ ಎಡೆಬಿಡದಂತೆ ನೆಲೆಗೊಳಿಸಿಕೊಂಡಿದ್ದಾರೆ. ನಾನಾದರೋ, ಈ ವಿಶಾಲವಾದ ಭೂಮಂಡಲದಲ್ಲಿ ನೀಚರಲ್ಲಿ ನೀಚ, ಅಲ್ಪರಲ್ಲಿ ಅಲ್ಪ. ನಾನೂ ಅವರನ್ನು ಎಡೆಬಿಡದಂತೆ ಅದೇ ಮಾತುಗಳಿಂದ ಹೊಗಳುತ್ತೇನಲ್ಲ\! ಕಡುಪಾಪಿಯಾದ ನನ್ನ ವಂಚಕ ಮನಸ್ಸಿನ ಹೊಗಳಿಕೆಯಿಂದ ಪವಿತ್ರವಾದ ಅವರ ಕೀರ್ತಿಗೆ ಕಳಂಕವುಂಟಾಗುವುದೋ ಹೇಗೋ? 



ತನ್ನನ್ನು ನೀಚನೆಂದೂ, ಅಲ್ಪನೆಂದೂ, ಪಾಪಿಯೆಂದೂ ಹಳಿದುಕೊಳ್ಳುವುದೂ, ಶ್ರೀರಾಮಾನುಜರನ್ನು ಅತಿಶ್ರೇಷ್ಠವಾದ ಅಪರೂಪ ವಸ್ತುವೆಂದು ಹೊಗಳುವುದೂ ಪ್ರಪತ್ತಿ ಧರ್ಮದ ಒಂದು ಅಂಗ. ಗುರುವಾದ ಶ್ರೀರಾಮಾನುಜರಲ್ಲಿ ಅಮುದರು ಪ್ರಪತ್ತಿ ಮಾಡುತ್ತಾರೆಂಬುದನ್ನು ಇಲ್ಲಿ ಕಾಣಬಹುದು. 



೨೪. ಮೊಯ್ ತ್ತ ವೆನ್ದೀವಿನೈಯಾಲ್ ಪಲ್ಲುಡಲ್ ತೊಱುಮ್ ಮೂತ್ತು. ಅದನಾಲ್

ಎಯ್ ತ್ತೊೞಿನ್ದೇನ್ ಮುನನಾಲ್ ಹಳೆಲ್ಲಾಮ್, ಇನ್ ಱುಕಣ್ಡುಯರ್ ನ್ದೇನ್

ಪೊಯ್ ತ್ತವಮ್ ಪೋಟ್ರುಮ್ ಪುಲೈಚ್ಚಮಯಙ್ಗಳ್ ನಿಲತ್ತವಿಯ

ಕ್ಕೈತ್ತಮೆಯ್ ಞಾನತ್ತು ಇರಾಮಾನುಜನೆನ್ನುಮ್ ಕಾರ್ ತ್ತನ್ನೈಯೇ. 



ಮೊಯ್ ತ್ತ = ಕೂಡಿಕೊಂಡುಬಂದ, ವೆಮ್ = ಕ್ರೂರವಾದ,ತೀ = ಕೆಟ್ಟ\(ಭಯಂಕರವಾದ\), ವಿನೈಯಾಲ್ = ಪಾಪಗಳಿಂದ \(ಪಾಪಕರ್ಮಗಳಿಂದ\), ಪಲ್ ಉಡಲ್ ತೊಱುಮ್ = ಹಲವಾರು ಜನ್ಮಗಳ ಮೂಲಕ, ಮೂತ್ತು = ಪಳಗಿದವನಾಗಿ, ಅದನಾಲ್ = ಅದರಿಂದ, ಎಯ್ ತ್ತು = ಉದ್ಧಾರವನ್ನು, ಒೞಿನ್ದೇನ್ = ಕಳೆದುಕೊಂಡಿದ್ದೇನೆ, ಮನನಾಳ್ಹಳ್ ಎಲ್ಲಾಮ್ = ಹಿಂದಿನ ಕಾಲವನ್ನೆಲ್ಲಾ, ಇನ್ ಱು = ಇರದು, ಕಣ್ಡು = ಕಂಡುಕೊಂಡು, ಉಯರ್ ನ್ದೇನ್ = ಉಜ್ಜೀವನಗೊಂಡೆನು. ಪೊಯ್ ತವಮ್ = ಅಸತ್ಯವಾದ \(ಸುಳ್ಳಾದ\) ತಪಸ್ಸನ್ನೂ, ಪೋಟ್ರುಮ್ = ಸ್ತುತಿಯನ್ನೂ, ಕೂಡಿದ, ಪುಲೈ = ಅಸತ್ಯವಾದ \(ನಿಜವಲ್ಲದ\), ಸಮಯಙ್ಗಳ್ = ಧರ್ಮಗಳು, ನಿಲತ್ತು = ಈ ಭೂಮಿಯಲ್ಲಿ, ಅವಿಯ = ನಾಶವಾಗುವಂತೆ, ಕೈತ್ತ = ಸಿದ್ಧಪಡಿಸಿದ \(ಉಣಿಸಿದ\), ಮೆಯ್ ಞಾನತ್ತು = ನಿಜವಾದ ಜ್ಞಾನದ, ಇರಾಮಾನುಜನ್ ಎನ್ನುಮ್ = ಶ್ರೀರಾಮಾನುಜ ಎಂಬ, ಕಾರ್ ತ್ತನ್ನೈಯೇ = ಕಾರ್ಮುಗಿಲನ್ನೇ. 



ಹಿಂದಿನ ಕಾಲದಿಂದಲೂ ಕೂಡಿಕೊಂಡು ಬಂದ ಕ್ರೂರವೂ ಭಯಂಕರವೂ ಆದ ಪಾಪಕರ್ಮಗಳಿಂದ ಹಲವಾರು ಜನ್ಮಗಳ ಮೂಲಕ ಪಳಗಿದವನಾಗಿ, ಅದರಿಂದ ಉದ್ಧಾರವನ್ನು ಕಳೆದುಕೊಂಡಿದ್ದೇನೆ, ಸುಳ್ಳು ತಪಸ್ಸನ್ನೂ ಸ್ತುತಿಯನ್ನೂ ಕೂಡಿದ ನಿಜವಲ್ಲದ ಧರ್ಮಗಳು ಈ ಭೂಮಿಯಲ್ಲಿ ನಾಶವಾಗುವಂತೆ ಸಿದ್ಧಪಡಿಸಿದ ನಿಜವಾದ ಜ್ಞಾನದ ಶ್ರೀರಾಮಾನುಜ ಎಂಬ ಕಾರ್ಮುಗಿಲನ್ನೇ ಇಂದು ಕಂಡುಕೊಂಡಿದ್ದೇನೆ. 



ಈ ಪಾಶುರದಲ್ಲಿ ಶ್ರೀರಾಮಾನುಜರ ಔದಾರ್ಯವನ್ನೂ ಅದರಿಂದ ಒದಗುವ ಒಳ್ಳೆಯದನ್ನೂ ಹೇಳಲಾಗುತ್ತದೆ. 



ಶ್ರೀರಾಮಾನುಜರನ್ನು ಇಲ್ಲಿ ಕಾರ್ಮುಗಿಲಿಗೆ ಹೋಲಿಸಲಾಗಿದೆ. ಕಾರ್ಮುಗಿಲು ಯಾವ ಪ್ರತಿಫಲಾಪೇಕ್ಷೆಯೂ ಇಲ್ಲದೆಯೆ ಸಮುದ್ರದಿಂದ ನೀರನ್ನು ತುಂಬಿಕೊಂಡು ಆಕಾಶದಲ್ಲಿ ಮೆಲ್ಲಮೆಲ್ಲಗೆ ಸಂಚರಿಸುತ್ತಾ, ನೆಲದ ಮೇಲಕ್ಕೆ ತನ್ನಲ್ಲಿರುವ ನೀರನ್ನು ಸುರಿಸಿ ಸಸ್ಯಸಮೃದ್ಧವಾಗುವಂತೆ ಮಾಡುತ್ತದೆ. ಶ್ರೀರಾಮಾನುಜರೂ ಹಾಗೆಯೇ, ಯಾವ ಪ್ರತಿಫಲಾಪೇಕ್ಷೆಯೂ ಇಲ್ಲದಂತೆ, ನೆಲದ ಮೇಲಣ ಎಲ್ಲ ಜನರೂ ಉದ್ಧಾರಗೊಳ್ಳುವಂತೆ ನಿಜವಾದ ಜ್ಞಾನಭೋಧೆಯನ್ನೂ ಮಾಡಿದರು. 



ಅಮುದರು ಹೇಳುತ್ತಾರೆ: ಬಲು ಹಿಂದಿನ ಕಾಲದಿಂದಲೂ ನಾನು ಸಂಸಾರದಲ್ಲಿ ಬಿದ್ದು ತೊಳಲುತ್ತಾ, ಅನೇಕ ಜನ್ಮಗಳ ಮೂಲಕ ಕ್ರೂರವಾದ ಪಾಪರಾಶಿಯನ್ನು ಕೂಡಿಟ್ಟುಕೊಂಡು ಬಂದಿದ್ದೇನೆ. ಪ್ರಯೋಜನಕ್ಕೆ ಬಾರದ ಮಂತ್ರಗಳನ್ನೂ ಅರ್ಥವಿಲ್ಲದ ಸ್ತುತಿಗಳನ್ನೂ ಬೋಧಿಸುತ್ತ ಬಂದ ಇತರ ಧರ್ಮಗಳನ್ನು ಹಿಡಿದು ಜನ ತಮ್ಮ ಉದ್ಧಾರವನ್ನೇ ತಿಳಿಯದಾಗಿದ್ದರು. ಈಗ ಕಾರ್ಮುಗಿಲಂತೆ ಔದಾರ್ಯದಿಂದ ಕೂಡಿದ ಶ್ರೀರಾಮಾನುಜರ ಮೂಲಕ ನಾನು ಉದ್ಧಾರಗೊಳ್ಳತಕ್ಕ ನಿಜವಾದ ಜ್ಞಾನವೇನೆಂಬುದನ್ನು ಕಂಡುಕೊಂಡಿದ್ದೆನೆ. 



ಶ್ರೀರಾಮಾನುಜರು ಬೋಧಿಸುವ ಧರ್ಮ ಎಲ್ಲ ಜನರೂ ಉದ್ಧಾರಗೊಳ್ಳುವಂಥ ಸರಳವಾದ, ನಿಜವಾದ, ಉದಾರವಾದ ಧರ್ಮ ಎಂದಂತೆ. 



೨೫. ಕಾರೇಯ್ ಕರುಣೈಯಿರಾಮಾನುಜ, ಇಕ್ಕಡಲಿಡತ್ತಿಲ್

ಆರೇಯರಿಬವರ್ ನಿನ್ನರುಳಿನ್ ತನ್ಮೈ, ಅಲ್ಲಲುಕ್ಕು

ನೇರೇಯುಱೈವಿಡಮ್ ನಾನ್ ವನ್ದು ನೀಯೆನ್ನೈಯುಟ್ರಪಿನುನ್

ಶೀರೇಯುಯಿರ್ ಕ್ಕೂಯಿರಾಯ್, ಅಡಿಯೇಱ್ ಕಿನ್ ಱುತಿತ್ತಿಕ್ಕೂಮೇ. 



ಕಾರ್ ಏಯ್ = ಕಾರ್ಮುಗಿಲಿಗೆ ಸಾಟಿಯಾದ, ಕರುಣೈ = ಕರುಣೆಯನ್ನುಳ್ಳ, ಇರಾಮಾನುಜ = ಶ್ರೀರಾಮಾನುಜರೇ, ಇ ಕಡಲ್ ಇಡತ್ತಿಲ್ = ಸಮುದ್ರದಿಂದ ಸುತ್ತುವರಿದ ಈ ಭೂಮಿಯಲ್ಲಿ, ಆರೇ ಅರಿಬವರ್ = ಯಾರಿದ್ದಾರೆ ತಿಳಿದುಕೊಳ್ಳುವವರು, ನಿನ್ ಅರುಳಿನ್ = ನಿನ್ನ ಕೃಪೆಯ, ತನ್ಮೈ = ಸ್ವಭಾವವನ್ನು\(ಗುಣವನ್ನು\), ಅಲ್ಲಲುಕ್ಕು = ದುಃಖಕ್ಕೆ, ನೇರೇ = ನೇರವಾಗಿ, ಉಱೈವು ಇಡಮ್ = ವಾಸಸ್ಥಾನವಾಗಿರುವವನು, ನಾನ್ = ನಾನು, ವನ್ದು= ಬಂದುನೀ = ನೀನು ಎನ್ನೈ = ನನ್ನನ್ನು, ಉಟ್ರಪಿನ್ = = ಉದ್ಧರಿಸಿದ ಬಳಿಕ, ಉನ್ = ನಿನ್ನ, ಶೀರೇ = ಸದ್ಗುಣಗಳೇ, ಉಯರ್ ಕ್ಕೂ ಉಯಿರ್ ಆಯ್ = ಪ್ರಾಣಕ್ಕೆ ಪ್ರಾಣವಾಗಿ \(ಆತ್ಮಕ್ಕೆ ಧಾರಕವಾಗಿ\), ಅಡಿಯೇ ಱ್ಕು = ಈ ಪಾದಸೇವಕನಿಗೆ, ಇನ್ ಱು = ಇಂದು, ತಿತ್ತಿಕ್ಕೂಮೇ = ಮಧುರವಾಗಿ ಸವಿಯುವಂತಿರುವುದಲ್ಲ\! 



ಕಾರ್ಮುಗಿಲನ್ನು ಹೋಲುವ ಕರುಣೆಯುಳ್ಳ ಶ್ರೀರಾಮಾನುಜ, ಕಡಲಿನಿಂದ ಸುತ್ತುವರಿದಿರುವ ಈ ಭೂಮಿಯಲ್ಲಿ ನಿಮ್ಮ ಕೃಪೆಯ ಗುಣಸ್ವಭಾವವನ್ನು ಅರಿಯುವವರು ಯಾರಿದ್ದಾರೆ\! ದುಃಖಕ್ಕೆ ನೇರವಾಗಿ ವಾಸಸ್ಥಳವಾದವನು ನಾನು. ನನ್ನ ಬಳಿಗೆ ಬಂದು ನನ್ನನ್ನು ಉದ್ಧರಿಸಿದ ಬಳಿಕ ನಿಮ್ಮ ಸದ್ಗುಣಗಳೇ ಪ್ರಾಣಕ್ಕೆ ಪ್ರಾಣವಾಗಿ \(ಆತ್ಮಧಾರಕವಾಗಿ\) ಈ ಪಾದಸೇವಕನಿಗೆ ಇಂದು \(ಈಗ\) ಮಧುರವಾಗಿ ಸವಿಯುವಂತಿರುವುದಲ್ಲ\!



ಹಿಂದಿನ ಪಾಶುರದಲ್ಲಿ ಕಂಡ ಕಾರ್ಮುಗಿಲಿನ ಹೋಲಿಕೆ ಇಲ್ಲಿಯೂ ಮುಂದುವರಿಯುತ್ತದೆ. 



ಹಳ್ಳ, ತಿಟ್ಟು, ಕಾಡು, ಮೇಡು, ಕಲ್ಲು, ನೀರು – ಎಂಬ ಯಾವುದನ್ನೂ ಗಣಿಸದೆ, ಸರ್ವಸಮನಾಗಿ, ತಾನು ಹೊತ್ತುತಂದ ನೀರನ್ನು ಸುರಿಸುವುದು ಕಾರ್ಮುಗಿಲು, ಹಾಗೆಯೇ ಶ್ರೀರಾಮಾನುಜರೂ ಸಹ, ತಮ್ಮ ಕಾರುಣ್ಯ ಔದಾರ್ಯಗಳಿಂದ, ಯಾವ ಬಗೆಯ ವ್ಯತ್ಯಾಸವೂ ಇಲ್ಲದಂತೆ, ಎಲ್ಲ ಜನರೂ ಉದ್ಧಾರಗೊಳ್ಳಬೇಕೆಂಬ ಉದ್ದೇಶದಿಂದ, ಅವರೆಲ್ಲರ ದುಃಖನಿವಾರಣೆಯಾಗುವ ಮಾರ್ಗವನ್ನು ತೋರಿಸಿ, ಅವರೆಲ್ಲರ ಆತ್ಮೋದ್ಧಾರಕ್ಕೆ ಕಾರಣರಾದರು. 



ಅಮುದರು ಹೇಳುತ್ತಾರೆ: ಕಾರುಣ್ಯ ಔದಾರ್ಯಗಳಿಂದ ತುಂಬಿದ ಶ್ರೀರಾಮಾನುಜರೇ, ನಿಮ್ಮ ಸದ್ಗುಣಗಳನ್ನು ಈ ಜಗತ್ತಿನಲ್ಲಿ ಎಲ್ಲರೂ ತಿಳಿಯಲೇಬೇಕು. ದುಃಖಕ್ಕೆ ಎಡೆಯಾದ ದಿಕ್ಕು ಕಾಣದ ನನ್ನನ್ನುದ್ಧರಿಸಿದ ಬಳಿಕ, ನಿಮ್ಮ ಸದ್ಗುಣಗಳನ್ನು ಕೀರ್ತಿಸುವುದೂ, ಅವುಗಳನ್ನು ಸ್ಮರಿಸುತ್ತಿರುವುದೂ ನನಗೆ ಅತ್ಯಂತ ಮಧುರವೂ ಆತ್ಮಧಾರಕವೂ ಆಗಿದೆ. 



೨೬. ತಿಕ್ಕೂಟ್ರ ಕೀರ್ತಿ ಯಿರಾಮಾನುಜನೈ, ಎನ್ ಶೆಯ್ವಿನೈಯಾಮ್

ಮೆಯ್ಕ್ಕೂಟ್ರಮ್ ನೀಕ್ಕಿ ವಿಳಙ್ಗಿಯ ಮೇಹತ್ತೈ, ಮೇವುಮ್ ನಲ್ಲೋರ್

ಎಕ್ಕುಟ್ರವಾಳ ರೆದುಪಿಱಪ್ಪೇದಿಯಲ್ ವಾಹನಿನ್ ಱೋರ್

ಅಕ್ಕುಟ್ರಮಪ್ಪಿಱಪ್ಪು, ಅವ್ವಿಯಲ್ವೇ ನಮ್ಮೈಯಾಟ್ಕೊಳ್ಳುಮೇ. 



ತಿಕ್ಕು ಉಟ್ರ = ಎಲ್ಲಾ ದಿಕ್ಕುಗಳಲ್ಲೂ ಪ್ರಸರಿಸಿರುವ, ಕೀರ್ತ್ತಿ = ಕೀರ್ತಿಯನ್ನುಳ್ಳ, ಇರಾಮಾನುಜನೈ = ಶ್ರೀರಾಮಾನುಜರನ್ನು, ಎನ್ = ನನ್ನಿಂದ, ಶೆಯ್ = ಮಾಡಲ್ಪಟ್ಟ, ವಿನೈ ಆಮ್ = ಪಾಪಗಳಾಗಿರುವ, ಮೆಯ್ ಕುಟ್ರಮ್ = ದೇಹದ ದೋಷವನ್ನು \(ದೇಹಗಳನ್ನು ಧರಿಸುವ – ಜನ್ಮಗಳನ್ನೆತ್ತುವ \(ದೋಷವನ್ನು\), ನೀಕ್ಕಿ = ನೀಗಿಸಿ, ವಿಳಙ್ಗಿಯ = ಬೆಳಗುವ, ಮೇಹತ್ತೈ = ಮೇಘವನ್ನು \(ಉದಾರಿಯನ್ನು\) ಮೇವುಮ್ = ಆಶ್ರಯಿಸುವ, ನಲ್ಲೋರ್ = ಸಜ್ಜನರು, ಎಕ್ಕುಟ್ರವಾಳಾರ್ = ಎಂಥ ದೋಷವುಳ್ಳವರಾದರೂ, ಎದು ಪಿೞಪ್ಪು = ಯಾವ ಜನ್ಮದವರಾದರೂ \(ಎಲ್ಲಿ ಹುಟ್ಟಿದವರಾದರೂ\), ಪದು ಇಯಲ್ ವು ಆಹ = ಯಾವ ಸ್ವಭಾವದವರಾದರೂ, ಆಗಿ, ನಿನ್ ಱೋರ್ = ಎದುರಿಗೆ ಇರುವವರಾದರೂ, ಅಕ್ಕುಟ್ರಮ್ = ಆ ದೋಷವೂ, ಅಪ್ಪಿಱಪ್ಪು = ಆ ಹುಟ್ಟೂ, ಅವ್ವಿಯಲ್ ವು = ಆ ಹುಟ್ಟೂ, ಅವ್ವಿಯಲ್ ವು= ಆ ಸ್ವಭಾವವೂ, ನಮ್ಮೈ= ನಮ್ಮನ್ನು, ಆಳ್ ಕೊಳ್ಳುಮೇ = ದಾಸರನ್ನಾಗಿ ಮಾಡುತ್ತೇವೆ. 



ಎಲ್ಲಾ ದಿಕ್ಕುಗಳಲ್ಲೂ ಪ್ರಸರಿಸಿರುವ ಕೀರ್ತಿಯನ್ನುಳ್ಳವರಾದ ರಾಮಾನುಜರನ್ನು, ನನ್ನಿಂದಾದ ಪಾಪಗಳಾಗಿರುವ ದೇಹದ ದೋಷವನ್ನು ನೀಗಿಸಿ ಬೆಳಗುವ ಕಾರ್ಮುಗಿಲನ್ನು, ಆಶ್ರಯಿಸುವ ಸಜ್ಜನರು ಎಂಥ ದೋಷವುಳ್ಳವರಾದರೂ, ಯಾವ ಹುಟ್ಟಿನವರಾದರೂ, ಯಾಅ ಸ್ವಭಾವದವರಾದರೂ, ಅವರ ಆ ದೋಷವೂ, ಆ ಹುಟ್ಟೂ, ಆ ಸ್ವಭಾವವೂ ನಮ್ಮನ್ನು ದಾಸರನ್ನಾಗಿ ಮಾಡುತ್ತವೆ. 



ಶ್ರೀರಾಮಾನುಜರ ಕೀರ್ತಿಯು ಎಲ್ಲಾ ದಿಕ್ಕುಗಳಲ್ಲೂ ಹರಡಿರುವುದಕ್ಕೆ ಕಾರಣವೇನೆಂದು ಇಲ್ಲಿ ವಿವರಿಸಲಾಗಿದೆ. 



ಅಮುದರು ಹೇಳುತ್ತಾರೆ: ನನ್ನ ಪಾಪಕರ್ಮಗಳ ಫಲವಾದ ಹುಟ್ಟು. ಸಾವುಗಳ ದೋಷವನ್ನು ಶ್ರೀರಾಮಾನುಜರು ನೀಗಿಸಿ ನನ್ನನ್ನು ಉಜ್ಜೀವನಗೊಳಿಸಿದರು ಎಂಬುದಲ್ಲ ಮುಖ್ಯ. ತಮ್ಮನ್ನು ಆಶ್ರಯಿಸುವವರು ಯಾವ ಜಾತಿಯವರೇ ಆಗಿರಲಿ, ಎಂಥ ದೋಷಗಳನ್ನೇ ಉಳ್ಳವರಾಗಿರಲಿ, ಯಾವ ಸ್ವಭಾವದವರೇ ಆಗಿರಲಿ, ಶ್ರೀರಾಮಾನುಜರು ಅವರನ್ನು ಒಂದೇ ಸಮನಾದ ಔದಾರ್ಯದಿಂದ ಉಜ್ಜೀವನಗೊಳಿಸಿದರು. ಆ ಸರ್ವಸಮನಾದ ಔದಾರ್ಯವೇ ನಮ್ಮನ್ನು ಅವರ ದಾಸರನ್ನಾಗಿ ಮಾಡಿರುವುದು. 



೨೭. ಕೊಳ್ಳಕ್ಕುಱೈವಟ್ರಿಲಙ್ಗಿ, ಕೊಮಿನ್ದು ವಿಟ್ಟೋಙ್ಗಿಯವುನ್

ವಳ್ಳಟ್ರನತ್ತಿನಾಲ್ ವಲ್ ವಿನೈಯೇನ್ ಮನಮ್ ನೀ ಪುಹುನ್ದಾಯ್,

ವೆಳ್ಲೈ ಚ್ಚುಡರ್ ವಿಡು ಮುನ್ ಪೆರುಮೇನ್ಮೈಕ್ಕಿಳುಕ್ಕಿದೆನ್ ಱು

ತಳ್ಳುಟ್ರಿರಙ್ಗುಮ್, ಇರಾಮಾನುಜವೆನ್ ತನಿ ನೆಂಜಮೇ. 



ಕೊಳ್ಳ = ಬಳಸಿದ ಹಾಗೆಲ್ಲಾ, ಕುಱೈವು = ಕಡಮೆ, ಅಟ್ರು = ಇಲ್ಲದಂತೆ, ಇಲಙ್ಗಿ = ಬೆಳಗಿ, ಕೊಳುನ್ದು ವಿಟ್ಟು = ಹೆಚ್ಚು ಹೆಚ್ಚಾಗಿ, ಸುಭದ್ರವಾಗಿ \(ಕೊಬ್ಬಿ\), ಓಙ್ಗಿಯ = ಎತ್ತರಕ್ಕೆ ಬೆಳೆದ, ಉನ್ ವಳ್ಳಲ್ = ನಿನ್ನ ಔದಾರ್ಯವೆಂಬ, ತನತ್ತಿನಾಲ್ = ಧನದಿಂದ \(ಸದ್ಗುಣ ಸಂಪತ್ತಿನಿಂದ\), ವಲ್ ವಿನೈಯೇನ್ = ಕಡುಪಾಪಿಯಾದ ನನ್ನ, ಮನಮ್ = ಮನಸ್ಸನ್ನು, ನೀ =ನೀನು, ಪುಹುನ್ದಾಯ್ = ಪ್ರವೇಶಿಸಿದೆ. ವೆಳ್ಳೈ = ಪರಿಶುದ್ಧವಾದ, ಶುಡರ್ ವಿಡುಮ್ = ಪ್ರಕಾಶವನ್ನು ಹರಿಸುತ್ತಿರುವ, ಉನ್ = ನಿನ್ನ, ಪೆರು ಮೇನ್ಮೈಕ್ಕು = ಉನ್ನತವಾದ ಕೀರ್ತಿಗೆ \(ದೊಡ್ಡ ಹಿರಿಮೆಗೆ\) ಇೞ್ಕ್ಕೂ = ಆಕರ್ಷಣೆ, ಇದು ಎನ್ ಱು = ಇದು ಎಂದು, ತಳ್ಳುಟ್ರು = ಮರೆಯದಂತೆ \(ಮರೆವು ಬರದಂತೆ\), ಇರಙ್ಗುಮ್= ಕರಗಿ ಹೋಗುತ್ತದೆ \(ಕನಿಕರಗೊಳ್ಳುತ್ತದೆ\). ಇರಾಮಾನುಜ = ಶ್ರೀರಾಮಾನುಜ, ಎನ್ ತನಿ ನೆಂಜಮೇ = ನನ್ನ ಒಂಟಿಯಾದ ಮನಸ್ಸು. 



ಬಳಸಿದ ಹಾಗೆಲ್ಲಾ ಕಡಮೆಯಾಗದಂತೆ ಬೆಳಗುತ್ತಾ ಹೆಚ್ಚುಹೆಚ್ಚಾಗಿ ಸುಭದ್ರವಾಗಿ ಎತ್ತರಕ್ಕೆ ಬೆಳೆದ ನಿನ್ನ ಔದಾರ್ಯವೆಂಬ ಸದ್ಗುಣಸಂಪತ್ತಿನಿಂದ ಕಡುಪಾಪಿಯಾದ ನನ್ನ ಮನಸ್ಸನ್ನು ನೀನು ಪ್ರವೇಶಿಸಿದೆ. ಪರಿಶುದ್ಧವಾದ ಬೆಳಕನ್ನು ಹರಡುತ್ತಿರುವ ನಿನ್ನ ಉನ್ನತ ಕೀರ್ತಿಗೆ \(ದೊಡ್ಡ ಹಿರಿಮೆಗೆ\) ಆಕರ್ಷಣೆ ಇದು ಎಂದು ಮರೆಯದ ಹಾಗೆ ಶ್ರೀರಾಮಾನುಜ, ನನ್ನ ಒಂಟಿಯಾದ ಮನಸ್ಸು ಕರಗಿಹೋಗುತ್ತದೆ \(ಕನಿಕರಗೊಳ್ಳುತ್ತದೆ\). 



ಇಲ್ಲಿ ಶ್ರೀರಾಮಾನುಜರ ಔದಾರ್ಯಗುಣವನ್ನೂ ಅದರಿಂದ ಒದಗಿ ಬರುವ ಸತ್ಫಲವನ್ನೂ ಹೇಳಲಾಗುತ್ತದೆ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜ, ನಿಮ್ಮ ಔದಾರ್ಯವೆಂಬ ಸದ್ಗುಣಸಂಪತ್ತಿನ ಹಿರಿಮೆಯೆಷ್ಟೆನ್ನಲಿ\! ಅದನ್ನು ಎಷ್ಟೆಷ್ಟು ಬಳಸಿಕೊಂಡರೂ ಅದರ ಕೀರ್ತಿಕಡಮೆಯಾಗುವುದೇ ಇಲ್ಲ. ಅದಕ್ಕೆ ಬದಲಾಗಿ, ಅದು ಇನ್ನು ಹೆಚ್ಚುಹೆಚ್ಚಾಗಿ ಬೆಳೆಯುತ್ತಲೇ ಹೋಗುತ್ತದೆ. ಆದ್ದರಿಂದಲೇ ಅದು ಕಡುಪಾಪಿಯಾದ ನನ್ನ ಅಂತರಂಗವನ್ನು ಪ್ರವೇಶಿಸಿತು. ಅದನ್ನು ನಾನು ಮರೆಯದ ಹಾಗೆ ನನ್ನ ಒಂಟಿಯಾದ ಮನಸ್ಸನ್ನು ಕಾಗಿಸಿ, ಕನಿಕರಗೊಳ್ಳುವಂತೆ ಮಾಡಿತು. 



೨೮. ನೆಂಜಿಲ್ ಕಱೈಕೊಣ್ಡ ಕಂಜನೈ ಕ್ಕಾಯ್ ನ್ದ ನಿಮಲನ್, ನಙ್ಗಳ್

ಪಂಜಿತ್ತಿರುವಡಿಪ್ಪಿನ್ನೈ ತನ್ ಕಾದಲನ್, ಪಾದಮ್ ನಣ್ಣಾ

ವಂಜರ್ ಕ್ಕರಿಯ ವಿರಾಮಾನುಜನ್ ಪುಹಳಿನ್ ಱಿ ಯೆನ್ ವಾಯ್



ನೆಂಜಿಲ್ = ಮನಸ್ಸಿನಲ್ಲಿ, ಕಱೈಕೊಣ್ಡ = ಕಲ್ಮಷವನ್ನು ತುಂಬಿಕೊಂಡ, ಕಂಜನೈ = ಕಂಸನನ್ನು, ಕಾಯ್ ನ್ದ = ಕೊಂದ, ನಿಮಲನ್ = ನಿರ್ಮಲನೂ\(ಪರಿಶುದ್ಧನೂ\), ನಙ್ಗಳ್ = ನಮ್ಮ, ಪಂಜಿ = ಹತ್ತಿಯಂತೆ ಕೋಮಲವಾದ, ತಿರುವಡಿ = ತಿರುವಡಿಯನ್ನುಳ್ಳ, ಪಿನ್ನೈತನ್ = ನಪ್ಪಿನ್ನೈ ದೇವಿಯ, ಕಾದಲನ್ = ಪ್ರಿಯನೂ \(ಆದ ಭಗವಂತನ: ಶ್ರೀಕೃಷ್ಣನ\), ಪಾದಮ್ = ತಿರುವಡಿಗಳನ್ನು, ನಣ್ಣಾ = ಆಶರ್ಯಿಸದ, ವಂಜರ್ ಕ್ಕು = ವಂಚಕರಿಗೆ, ಅರಿಯ = ಅಸಾಧ್ಯನಾದ, ಇರಾಮಾನುಜನ್ ಶ್ರೀರಾಮಾನುಜರ, ಪುಹೞ್ ಅನ್ ಱಿ = ಕೀರ್ತಿಯನ್ನಲ್ಲದೆ, \(ಬೇರೆನನ್ನೂ\), ಎನ್ ವಾಯ್ = ನನ್ನ ಬಾಯಿ, ಕೊಂಜಿ = ಪ್ರೀತಿಪೂರ್ವಕವಾಗಿ, ಪರವಹಿಲ್ಲಾಡು = ಪ್ರಚಾರಮಾಡುವುದಿಲ್ಲ, ಎನ್ನ= ಎಂಥಶ್ರೇಷ್ಠವಾದ, ವಾೞ್ ವು = ಬಾಳ್ವೆಯು, ಇನ್ ಱು = ಇಂದು\(ಈಗ\), ಕೂಡಿಯದೇ = ಕೂಡಿ ಬಂದಿದೆಯಲ್ಲ\! 



ಮನಸ್ಸಿನಲ್ಲಿ ಕಲ್ಮಷವನ್ನು ತುಂಬಿಕೊಂಡಿದ್ದ ಕಂಸನನ್ನು ಕೊಂದ ಪರಿಶುದ್ಧನೂ \(ನಿರ್ಮಲನೂ\), ಹತ್ತಿಯಂತೆ ಕೋಮಲವಾದ ತಿರುವಡಿಯನ್ನುಳ್ಳ ನಮ್ಮ ನಪ್ಪಿನ್ನೈದೇವಿಯಪ್ರಿಯನೂಆದ ಶ್ರೀಕೃಷ್ಣಾವತಾರಿಯಾದ ಭಗವಂತನ ತಿರುವಡಿಗಳನ್ನು ಆಶ್ರಯಿಸದ ವಂಚಕರಿಗೆ ಅಸಾಧ್ಯರಾದ ಶ್ರೀರಾಮಾನುಜರ ಕೀರ್ತಿಯನ್ನಲ್ಲದೆ \(ಬೇರೇನನ್ನೂ\) ನನ್ನ ಬಾಯಿ ಪ್ರೀತಿಪೂರ್ವಕವಾಗಿ ಪ್ರಚಾರಮಾಡುವುದಿಲ್ಲ. ಇಂದು ನನಗೆ ಎಂಥ ಶ್ರೇಷ್ಠವಾದ ಬಾಳೆವ್ಯು ಕೂಡಿಬಂದಿದೆಯಲ್ಲ\! 



ಶ್ರೀರಾಮಾನುಜರು ಭಗವದ್ಭಕ್ತರಿಗೆ ಪ್ರಿಯರು ಎಂಬುದನ್ನು ಇಲ್ಲಿ ಹೇಳಲಾಗುತ್ತಿದೆ. 



“ನೆಂಜಿಲ್ ಕಱೈ ಕೊಣ್ಡ ಕಂಜನೈಕಾಯ್ದ ನಿಮಲನ್” – ಶ್ರೀಕೃಷ್ಣಾವತಾರಿಯಾದ ಭಗವಂತನನ್ನು ಕುರಿತ ಪ್ರಸಂಗ ಇದು. ದೇವಕಿಯ ಮಗನಾಗಿ ಹುಟ್ಟಿ, ಯಶೋದೆಯ ಮಗನಾಗಿ ಬೆಳೆಯುತ್ತಿರುವ ಮೃತ್ಯುಸ್ವರೂಪಿಯಾದ ಶ್ರೀಕೃಷ್ಣನ ಬಗೆಗೆ ತಿಳಿದ ಕಂಸನು, ಅವನನ್ನು ಕೊಲ್ಲಿಸಲು ಮಾಡಿದ ನಾನಾ ಪ್ರಯತ್ನಗಳು ಫಲಿಸದೆ ಹೋದವು. ಬದಲಾಗಿ, ಎಲ್ಲ ಕಡೆಯೂ ಶತ್ರುನಾಶವಾಗಿ ಕೃಷ್ಣನಿಗೇ ಜಯ ಲಭಿಸಿತು. ಕಡೆಗೆ, ಧನುರ್ಯಾಗವೆಂಬ ನೆಪದಿಂದ ಬಾಲಕೃಷ್ಣನನ್ನು ಕಂಸನು ಮಧುರೆಗೆ ಬರಮಾಡಿಕೊಂಡನು. ಅಲ್ಲಿಯೂ ನಾನಾಬಲೆಗಳನ್ನೊಡ್ಡಿ ಅವನನ್ನು ಕೊಲ್ಲಿಸಲು ಯತ್ನಿಸಿದನು. ಯಾವುದೂ ಫಲಕಾರಿಯಾಗಲಿಲ್ಲ. ದುಷ್ಟನಾದ ಕಂಸನನ್ನು ತುಂಬು ಸಭೆಯಲ್ಲಿ ಬಾಲಕೃಷ್ಣನೇ ಗದ್ದುಗೆಯಿಂದ ಕೆಳಕ್ಕೆಳೆದು ಅವನನ್ನು ಕೊಂದು ಹಾಕಿದನು. ದುಷ್ಟನಿಗ್ರಹಮಾಡುವುದೇ ಭಗವಂತ ಒಂದು ಕಾರ್ಯ\! 



ನಙ್ಗಳ್ ಪಂಜಿತ್ತಿರುವಡಿಪ್ಪಿನ್ನೈತನ್ ಕಾದಲನ್” – ಶ್ರೀಕೃಷ್ಣಾವತಾರದ ಮತ್ತೊಂದು ಪ್ರಸಂಗವನ್ನು ಇದು ನೆನಪಿಗೆ ತರುತ್ತದೆ. ನಪ್ಪಿನ್ನೈದೇವಿಯ ತಂದೆ ಗೋವಳನಾಯಕನು. ಪರಮಸುಂದರಿಯಾದ ತನ್ನ ಮಗಳನ್ನು ಕೈಹಿಡಿಯತಕ್ಕವನು ತಾನು ಕೊಬ್ಬಿಸಿ ಬೆಳೆಸಿದ ಏಳು ಗೂಳಿಗಳನ್ನು ಒಂಟಿಯಾಗಿ ಎದುರಿಸಿ ಕಟ್ಟಿಹಾಕತಕ್ಕ ಸಮರ್ಥನಾಗಿರಬೇಕು ಎಂದು ಫಣತೊಟ್ಟಿದ್ದನು. ಶ್ರೀಕೃಷ್ಣನು ಆ ಕೆಲಸವನ್ನು ತೃಪ್ತಿಕರವಾಗಿ ನಡೆಸಿ, ನಪ್ಪಿನ್ನೈದೇವಿಯನ್ನು ಮದುವೆಯಾದನು.



ಇನ್ನು “ನಙ್ಗಳ್..................ನಪ್ಪಿನ್ನೈ” – ಎಂಬುದರ ವಿಷಯ. ಯಾರನ್ನು ಮೊದಲು ಆಶ್ರಯಿಸಿ, ಆಕೆಯು ಕೃಪೆಯನ್ನು ಪಡೆದುಕೊಂಡು, ಆಕೆಯ ಸಿಪಾರಸಿನ ಮೂಲಕ ಭಗವತ್ಕುಪೆಯನ್ನು ಪಡೆಯಬಹುದೋ ಆ ’ನಪ್ಪಿನ್ನೈ’ ’ನಮ್ಮವಳು’ ಆಗುವವರೆಗೆ ಮೊದಲು ಆಕೆಯನ್ನು ಆಶ್ರಯಿಸಬೇಕು. ಆಕೆಯ ಮೂಲಕ ಭಗವಂತನ ಬಳಿಕ ಸಾರಬೇಕೆಂಬುದು ಇಲ್ಲಿನ ತತ್ತ್ವ. 



ಅಮುದರು ಹೇಳುತ್ತಾರೆ: ದುಷ್ಟ ಕಂಸನ ಇಂಗಿತವನ್ನರಿತುಕೊಂಡು, ಅವನನ್ನು ಕೊಂದುಹಾಕಿದ ಮತ್ತು ದುಷ್ಟಶಕ್ತಿಯನ್ನು ನಿಗ್ರಹಿಸಿ ನಪ್ಪಿನ್ನೈದೇವಿಯನ್ನು ಮದುವೆಯಾದ ಶ್ರೀಕೃಷ್ಣಾವತಾರಿಯಾದ ಭಗವಂತನ ತಿರುವಡಿಗಳನ್ನು ಆಶ್ರಯಿಸಿರುವ ಭಕ್ತರಿಗೆ ಶ್ರೀರಾಮಾನುಜರು ಅತ್ಯಂತ ಸುಲಭರು. ನಾನು ಅವರ ಕೀರ್ತಿಯನ್ನಲ್ಲದೆ ಬೇರೇನನ್ನೂ ಉಚ್ಚರಿಸುವುದಿಲ್ಲ. ಅವರ ಕೃಪೆಯಿಂದ ನನಗೆ ಲಭಿಸಿರುವ ಒಳ್ಳೆಯ ಬಾಳ್ವೆಯೇ ಇದಲ್ಲವೇ\! 



೨೯. ಕೂಟ್ಟುಮ್ ವಿದಿಯೆನ್ ಱು ಕೂಡುಙ್ಕೊಲೋ? ತೆನ್ ಕುರುಹೈಪ್ಪಿರಾನ್

ಪಾಟ್ತೆನ್ ಱುಮ್ ವೇದಪ್ಪಶುನ್ದಮಿೞ್ ತನ್ನೈ, ತ್ತನ್ ಪತ್ತಿಯೆನ್ಱುಮ್

ವೀಟ್ಟಿನ್ ಕಣ್ ವೈತ್ತ ವಿರಾಮಾನುಜನ್ ಪುಹೞ್ ಮೆಯ್ಯುಣರ್ ನ್ದೋ

ರೀಟ್ಟಙ್ಗಳ್, ತನ್ನೈ, ಎನ್ನಾಟ್ಟಙ್ಗಳ್ ಕಣ್ಡಿನ್ಬಮೆಯ್ ದಿಡವೇ. 



ಕೂಟ್ಟುಮ್ = ಕೂಡಿಸುವ ಅದೃಷ್ಟವು \(ಭಾಗ್ಯವು\), ಎನ್ ಱು = ಎಂದು, ಕೂಡುಮ್ ಕೊಲೋ = ಕೂಡಿ ಬರುವುದೋ? ತೆನ್ ಕುರುಹೈ ಪಿರಾನ್ = ಸುಂದರವಾದ ತಿರುಕ್ಕೂರು ಹೂರಿನ ಮಹನೀಯನ \(ನಮ್ಮಾಳ್ವಾರರ\), ಪಾಟ್ಟು = ಹಾಡು, ಎನ್ ಱು = ಎಂದು, \(ಪ್ರಸಿದ್ಧವಾದ\), ವೇದಮ್ = ವೇದವೆನ್ನಿಸಿಕೊಳ್ಳುವ, ಪಶುಮ್ ತಮಿೞ್ ತನ್ನೈ = ಶುದ್ಧವಾದ ತಮಿಳನ್ನು, ತನ್ = ತಮ್ಮ, ಪತಿ = ಭಕ್ತಿ, ಎನ್ ಱುಮ್ = ಎಂಬ, ವೀಟ್ಟಿನ್ ಕಣ್ = ಮಂದಿರದಲ್ಲಿ, ವೈತ್ತ = ಸ್ಥಾಪಿಸಿಕೊಂಡ, ಇರಾಮಾನುಜನ್ = ಶ್ರೀರಾಮಾನುಜರ, ಪುಹಳ್ = ಕೀರ್ತಿಯನ್ನು, ಮೆಯ್ = ವಾಸ್ತವವಾಗಿ, ಉಣರ್ ನ್ದೋರ್ = ಅರಿತುಕೊಂಡವರ, ಈಟ್ಟಙ್ಗಳ್ ತನ್ನೈ = ಕೂಟಗಳನ್ನು, ಎನ್ ನಾಟ್ಟಙ್ಗಳ್ = ನನ್ನ ಕಣ್ಣುಗಳು, ಕಣ್ಡು = ಕಂಡು, ಇನ್ಬಮ್ = ಸಂತೋಷವನ್ನು, ಎಯ್ದಿಡವೇ = ಪಡೆದುಕೊಳ್ಳುವುದಕ್ಕೆ. 



ಸುಂದರವಾದ ತಿರುಕ್ಕೂರುಹೂರಿನ ಮಹನೀಯನ ಹಾಡು ಎಂದ ಪ್ರಸಿದ್ಧಿಗೊಂಡ ’ವೇದ’ ಎನ್ನಿಸಿಕೊಳ್ಳುವ ಶುದ್ಧವಾದ ತಮಿಳನ್ನು ತಮ್ಮ ಭಕ್ತಿಯೆಂಬ ಮಂದಿರದಲ್ಲಿ ಸ್ಥಾಪಿಸಿಕೊಂಡ ಶ್ರೀರಾಮಾನುಜರ ಕೀರ್ತಿಯನ್ನು ವಾಸ್ತವವಾಗಿ ಅರಿತುಕೊಂಡವರ ಕೂಟಗಳನ್ನು ನನ್ನ ಕಣ್ಣುಗಳು ಕಂಡು ಹರ್ಷಿಸುವ ಭಾಗ್ಯವನ್ನು ಕೂಡಿಸುವುದು ಎಂದು ಕೂಡಿಬರುವುದೋ\! 



ಇಲ್ಲಿ ಶ್ರೀರಾಮಾನುಜರ ಉಭಯವೇದಾಂತ ಪ್ರತಿಭೆಯನ್ನು ಸ್ಮರಿಸಿಕೊಳ್ಳಲಾಗುತ್ತದೆ. ಅಲ್ಲದೆ, ಅಮುದರ ಆಶೆಯೊಂದನ್ನುಭಕ್ತಿ ಹೇಳುತ್ತದೆ. 



ಸಂಸ್ಕೃತದ ವೇದಗಳನ್ನು ಅಧ್ಯಯನಮಾಡಿದ ಬಳಿಕ, ತಮಿಳಿನ ವೇದಗಳೆಂಬ ತಿರುವಾಯ್ ಮೊೞಿಯನ್ನು ಶ್ರೀರಾಮಾನುಜರು ಭಕ್ತಿಯಿಂದ ಅಧ್ಯಯನ ಮಾಡಿದರು. ಅವುಗಳ ಸಾರವನ್ನೇ ತಮ್ಮ ವಿಶಿಷ್ಟಾದ್ವೈತ ಮಾರ್ಗದಲ್ಲಿ ಸಾರಿರುವುದು. ಆ ಮಾರ್ಗವನ್ನು ಅನುಸರಿಸುವ ಭಕ್ತಕೂಟಗಳು ಶ್ರೀರಾಮಾನುಜರ ದಿವ್ಯಗುಣಗಳನ್ನು ಹೊಗಳಿಹಾಡುತ್ತವೆ. 



ಅಮುದರು ಹೇಳುತ್ತಾರೆ: ನಮ್ಮಾಳ್ವಾರರು ಶುದ್ಧವಾದ ತಮಿಳಿನಲ್ಲಿ ರಚಿಸಿರುವ ’ತಮಿಳುವೇದ’ಗಳೆಂದು ಪ್ರಸಿದ್ಧಿಗೊಂಡ ತಿರುವಾಯ್ ಮೊೞಿಯನ್ನು ಭಕ್ತಿಯಿಂದ ಶ್ರೀರಾಮಾನುಜರು ತಮ್ಮ ಅಂತರಂಗದಲ್ಲಿ ನೆಲೆಗೊಳಿಸಿಕೊಂಡರು. ಅವರ ಸದ್ಗುಣಗಳನ್ನು ಯಥಾವತ್ತಾಗಿ ಅರಿತುಕೊಂಡು, ಅವರ ಕೀರ್ತಿಯನ್ನು ಹಾಡುವ ಭಕ್ತಮಹನೀಯರ ಕೂಟಗಳನ್ನು ನನ್ನ ಕಣ್ಣುಗಳು ಕಂಡು ಹರ್ಷಿಸುವ ಭಾಗ್ಯವು ನನಗೆ ಎಂದಿಗೆ ಕೂಡಿಬರುವುದೋ\!



೩೦. ಇನ್ಬನ್ತರು ಪೆರುವೀಡು ವನ್ದೆಯ್ದಿಲೆನ್? ಎಣ್ಣಿಱನ್ದ

ತುನ್ಬನ್ತರು ನಿರಯಮ್ ಪಹಶೂೞಿಲೆನ್? ತೊಲ್ಲುಲಹಿಲ್

ಮನ್ ಪಲ್ಲುಯಿರ್ ಕಟ್ಕಱೈಯವನ್ ಮಾಯನೆನ ಮೊೞಿನ್ದ

ಅನ್ಬನನಹನ್, ಇರಾಮಾನುಜ ನೆನ್ನೈಯಾಣ್ಡನನೇ. 



ಇನ್ ಬಮ್ = ಆನಂದವನ್ನು, ತರು = ಕೊಡುವ, ಪೆರುವೀಡು = ದಿವ್ಯವಾದ \(ಶ್ರೇಷ್ಠವಾದ\) ಬಿಡುಗಡೆಯು, ವನ್ದು ಎಯ್ದಿಲ್ ಎನ್ = ಬಂದು ಕೈಸೇರಿದರೆ ಏನು? ಎಣ್ = ಎಣಿಕೆಯನ್ನು, ಇಱನ್ದ = ಮಾಡದಷ್ಟು \(ಮೀರಿದ\), ತುನ್ಬಮ್ = ದುಃಖ ಸಂಕಟಗಳನ್ನು, ತರು = ಕೊಡುವ, ನಿರಯಮ್ = ದುರ್ಗತಿಯು, ಪಲ = ಹಲವಾರು, ಶೂೞಿಲ್ ಎನ್ = ಸುತ್ತಿಕೊಂಡರೆ ಏನು? \(ಬಂದು ಮುಸುರಿದರೆ ಏನು?\), ತೊಲ್ ಉಲಹಿಲ್ = ಅನಾದಿಯಾದ \(ಪುರಾತನವಾದ\) ಈ ಲೋಕದಲ್ಲಿ, ಮನ್ = ನಿತ್ಯವಾದ, ಪಲ್ ಉಯಿರ್ ಕಟ್ಕು = ನಾನಾಜೀವಿಗಳಿಗೆ, ಇಱೈಯವನ್ = ಒಡೆಯನಾದವನು, ಮಾಯನ್ = ಆಶ್ಚರ್ಯಕಾರಿಯಾದ ವಿಷ್ಣುವು, ಎನ್ = ಎಂದು, ಮೊೞಿನ್ದ = ಪ್ರಕಟಿಸಿದ, ಅನ್ಬನ್ = ವಿಶ್ವಾಸಿಯೂ \(ಕಾರುಣಿಕನೂ\), ಅನಹನ್ = ಪವಿತ್ರನೂ \(ದೋಷರಹಿತನೂ\), ಆದ, ಇರಾಮಾನುಜನ್ = ಶ್ರೀರಾಮಾನುಜರು. ಎನ್ನೈ = ನನ್ನನ್ನು, ಆಣ್ಡನನೇ = ಆಳುತ್ತಿರುವನಲ್ಲ\! 



ನಿತ್ಯಾನಂದವನ್ನು ತರುವ ಶ್ರೇಷ್ಠವಾದ ಬಿಡುಗಡೆಯು ಬಂದು ಕೈಸೇರಿದರೆ ಏನು? ಲೆಕ್ಕವಿಲ್ಲದಷ್ಟು ದುಃಖಸಂಕಟಗಳನ್ನು ಕೊಡುವ ದುರ್ಗತಿಯು ಬಂದು ಸುತ್ತಿಕೊಂಡರೆ ಏನು? ಪುರಾತನವಾದ ಈ ಲೋಕದಲ್ಲಿ ನಿತ್ಯವಾದ ನಾನಾ ಜೀವಿಗಳಿಗೆ ಒಡೆಯನಾದವನು ಆಶ್ಚರ್ಯಕಾರಿಯಾದ ಮಹಾವಿಷ್ಣುವೇ \(ಶ್ರೀಮನ್ನಾರಾಯಣನೇ\) ಎಂದು ಪ್ರಕಟಿಸಿದ ವಿಶ್ವಾಸಿಯೂ ದೋಷರಹಿತನೂ ಆದ ಶ್ರೀರಾಮಾನುಜನು ನನ್ನನ್ನು ಆಳುತ್ತಿರುವನಲ್ಲ\! \(ದಾಸನನ್ನಾಗಿ ಮಾಡಿಕೊಂಡಿರುವನಲ್ಲ\!\)



ಹಿಂದಿನ ಪಾಶುರದಲ್ಲಿ “ಶ್ರೀರಾಮಾನುಜರನ್ನೂ, ಅವರು ಬೋಧಿಸಿದ ಮಾರ್ಗವನ್ನೂ ಕೀರ್ತಿಸಿ ಪಾಲಿಸುವ ಭಕ್ತರ ಕೂಟಗಳನ್ನು ನಾನು ಕಣ್ತುಂಬ ನೋಡಿ ಹರ್ಷಿಸಬಯಸುತ್ತೇನೆ’ ಎನ್ನಲಾಯಿತು. ಎಂದರೆ, ಶ್ರೀರಾಮಾನುಜರ ದಿವ್ಯಬೋಧೆಯು ಅಷ್ಟು ವಿಸ್ತಾರವಾಗಿ ಪ್ರಕಟಗೊಳ್ಳಬೇಕು ಎಂದ ಹಾಗೆ. ಅದಕ್ಕೆ ಅಷ್ಟು ಪ್ರಾಮುಖ್ಯತೆ ಕೊಡಲು ಕಾರಣವೇನು ಎಂಬುದನ್ನು ಇಲ್ಲಿ ತಿಳಿಸಲಾಗುತ್ತದೆ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರು ಸಕಲ ಜೀವಕೋಟಿಗೂ ರಕ್ಷನು ಶ್ರೀಮನ್ನಾರಾಯಣನೇ ಎಂದು ಸಾರಿ ಹೇಳಿದರು. ಈ ಲೋಕದಲ್ಲಿ ನನಗೆ ಅವರ ದಾಸನಾಗುವ ಭಾಗ್ಯ ದೊರೆತಿದೆ. ಇದಕ್ಕಿಂತಲೂ ನನಗೆ ಹೆಚ್ಚಿನದೇನೂ ಕಾಣೆ. ಇನ್ನು ನನಗೆ ನಿತ್ಯಾನಂದವನ್ನು ತರುವ ಮೋಕ್ಷವು ಲಭಿಸಿದರೇನು? ಅನಂತವೂ ದುಃಖಭಾಜನವೂ ಆದ ಸಂಸಾರವೆಂಬ ದುರ್ಗತಿ ಬಂದರೇನು? 



ಶ್ರೀರಾಮಾನುಜರನ್ನೂ ಅವರ ಮಾರ್ಗವನ್ನೂ ತಪ್ಪದೆ ಅನುಸರಿಸಿದರೆ ಎಂದಿಗೂ ದುರ್ಗತಿಯಿಲ್ಲ. ಅವರು ಸಂಸಾರದಿಂದ ಬಿಡುಗಡೆ ಹೊಂದಿ, ನಿತ್ಯಾನಂದದಾಯಕವಾದ ಮೋಕ್ಷವನ್ನು ಅನುಭವಿಸುವುದು ಸ್ವತಃಸಿದ್ಧ ಎಂದಂತೆ. 



೩೧. ಆಣ್ಡುಹಳ್ ನಾಳ್ ತಿಙ್ಗಳಾಯ್, ನಿಹೞ್ ಕಾಲಮೆಲ್ಲಾಮ್ ಮನಮೇ

ಈಣ್ಡು ಪಲ್ ಯೋನಿಹಳ್ ತೋಱುೞಲ್ ವೋಮ್, ಇನ್ ಱೋ ರೆಣ್ಣಿನ್ ಱಿಯೇ

ಕಾಣ್ಡಹು ತೋಳಣ್ಣನ್ ತೆನ್ನತಿಯೂರರ್ ಕೞಲಿಣೈಕ್ಕೀಳ್

ಪ್ಪುಣ್ಡವನ್ಬಾಳನ್, ಇರಾಮಾನುಜನೈ ಪ್ಪೊರುನ್ದಿನಮೇ. 



ಆಣ್ಡುಹಳ್ = ವರ್ಷಗಳು, ನಾಳ್ = ದಿನಗಳು, ತಿಙ್ಗಳ್ ಆಯ್ = ತಿಂಗಳು ಆಗಿ,  ನಿಹಳ್ = ಈಗ ನಡೆಯುವ, ಕಾಲಮ್ ಎಲ್ಲಾಮ್ = ಕಾಲವನ್ನೆಲ್ಲಾ, ಮನಮೇ = ಮನಸ್ಸೇ, ಈಣ್ಡು = ಕೂಡಿಕೊಂಡು, ಪಲ್ = ಹಲವಾರು, ಯೋನಿಹಳ್ ತೋಱುಮ್ = ಯೋನಿಗಳ ಮೂಲಕ, ಉೞಲ್ ವೋಮ್ = ಅಲೆದಾಡಿದ ನಾವು, ಇನ್ ಱು = ಇಂದು, ಓರ್ = ಯಾವೊಂದು, ಎಣ್ = ಎಣಿಕೆಯೂ \(ಲೆಕ್ಕವೂ\), ಇನ್ ಱಿಯೇ = ಇಲ್ಲದಂತೆಯೇ, ಕಾಣ್ ತಹು = ಕಾಣತಕ್ಕ, ತೋಳ್ = ತೋಳುಗಳ \(ಸಾಮರ್ಥ್ಯವುಳ್ಳ\), ಅಣ್ಣಲ್ = ಸ್ವಾಮಿಯಾದ, ತೆನ್ ಅತ್ತಿಯೂರರ್ = \(ಸುಂದರವಾದ ಅತ್ತಿಯೂರಿನ\) ಅತ್ಯಂತ ಕೃಪಾಪೂರ್ಣರ, ಕೞಲ್ ಇಣೈ ಕೀೞ್ = ತಿರುವಡಿಗಳ ತಲದಲ್ಲಿ, ಪೂಣ್ಡ ಅನ್ಬು ಆಳನ್ = ಭಕ್ತಿಯನ್ನುಳ್ಳವನಾದ, ಇರಾಮಾನುಜನೈ = ಶ್ರೀರಾಮಾನುಜರನ್ನು, ಪೊರುನ್ದಿನಮೇ = ಹೊಂದಿರುವೆವಲ್ಲ \(ಆಶ್ರಯಿಸಿರುವೆಲ್ಲ\!\)



ಮನಸ್ಸೇ, ದಿನಗಳು, ತಿಂಗಳು, ವರ್ಷಗಳು ಮೊದಲಾಗಿ ಈಗ ನಡೆಯುತ್ತಿರುವ ಕಾಲವನ್ನೆಲ್ಲಾ ಕೂಡಿಕೊಂಡು ಹಲವಾರು ಯೋನಿಗಳ ಮೂಲಕ ತೊಳಲಾಡಿದ ನಾವು ಇಂದು ಯಾವೊಂದು ಎಣಿಕೆಯೂ ಇಲ್ಲದಂತೆಯೇ ಕಾಣತಕ್ಕ ತೋಳುಗಳುಳ್ಲ \(ಸಾಮರ್ಥ್ಯವುಳ್ಳ\) ಸುಂದರವಾದ ಅತ್ತಿಯೂರಿನ ಸ್ವಾಮಿಯ ಎರಡು ತಿರುವಡಿಗಳಲ್ಲಿ ಭಕ್ತಿಯನ್ನುಳ್ಳ ಶ್ರೀರಾಮಾನುಜರನ್ನು ಪಡೆದುಕೊಂಡೆವಲ್ಲ\! 



ಅಮುದರು ಹೇಳುತ್ತಾರೆ: ಮನಸ್ಸೇ, ನಾವು ಇದುವರೆಗೆ ಲೆಕ್ಕವಿಲ್ಲದಷ್ಟು ಕಾಲವನ್ನು ಕಳೆದೆವು. ನಾನಾಯೋನಿಗಳ ಮೂಲಕ ಹುಟ್ಟಿ ಎಲ್ಲ ಬಗೆಯ ತೊಳಲಾಟವನ್ನೂ ಅನುಭವಿಸಿದೆವು. ಆದರೆ ಈಗ ನಮ್ಮ ಅದೃಷ್ಟವನ್ನು ಕಂಡೆಯಾ\! ಯಾವ ಬಗೆಯ ಕಷ್ಟವೂ ಇಲ್ಲದಂತೆ, ಅತ್ಯಂತ ಸುಲಭವಾಗಿ, ಸುಂದರವಾದ ಅತ್ತಿಯೂರಿನ \(ಹಸ್ತಿಶೈಲದ\) ಸ್ವಾಮಿಯಾದ ಶ್ರೀಮನ್ನಾರಾಯಣನ ತಿರುವಡಿಗಳಲ್ಲಿ ಭಕ್ತಿಯನ್ನುಳ್ಳ ಶ್ರೀರಾಮಾನುಜರನ್ನು ಪಡೆದುಕೊಂಡೆವಲ್ಲ\! 



ಈಗ ನಾವು ಶ್ರೀರಾಮಾನುಜರನ್ನು ಆಶ್ರಯಿಸಿ, ಅವರ ಮಾರ್ಗವನ್ನು ಅನುಸರಿಸುವುದರಿಂದ ಇನ್ನು ಮುಂದೆ ನಮಗೆ ಪುನರ್ಜನ್ಮವೂ ಇಲ್ಲ, ಜನ್ಮಜನ್ಮಗಳ ತೊಳಲಾಟವೂ ಇಲ್ಲ ಎಂದಂತೆ. 



೩೨. ಪೊರುನ್ದಿಯತೇಶುಮ್ ಪೊಱೈಯುನ್ತಿಱಲುಮ್ ಪುಹೞುಮ್, ನಲ್ಲ

ತಿರುನ್ದಿಯ ಞಾನಮುಮ್ ಜೆಲ್ವಮುಮ್ ಜೇರುಮ್, ಶೆಱುಕಲಿಯಾಲ್

ವರುನ್ದಿಯ ಞಾಲತ್ತೈ ವಣ್ಮೈಯಿನಾಲ್ ವನ್ದೆಡುತ್ತಳಿತ್ತ

ಅರುನ್ದವನ್, ಎಙ್ಗಳಿರಾಮಾನುಜನೈ ಯಡೈಬವರ್ ಕ್ಕೇ. 



ಪೊರುನ್ದಿಯ ತೇಶುಮ್ = ತಕ್ಕದ್ದಾದ ತೇಜಸ್ಸೂ, ಪೊಱೈಯುಮ್ = ಕ್ಷಮಾಗುಣವೂ, ಶಿಱಲುಮ್ = \(ಇಂದ್ರಿಯಗಳನ್ನು ಜಯಿಸುವ\) ಸಾಮರ್ಥ್ಯವೂ, ಪುಹೞುಮ್ = ಕೀರ್ತಿಯೂ, ನಲ್ಲ = ಉತ್ತಮವಾದ, ತಿರುನ್ದಿಯ = ಸತ್ಯಪೂರ್ಣವಾದ, ಞಾನಮುಮ್ = ಜ್ಞಾನವೂ, ಶೆಲ್ವಮುಮ್ = \(ಭಕ್ತಿಯೆಂಬ\) ಸಂಪತ್ತೂ, ಶೇರುಮ್ = ಕೂಡುವುದು, ಶೆಱಿ = ದುಷ್ಟ, ಕಲಿಯಾಲ್ = ಕಲಿಯಿಂದ, ವರುನ್ದಿಯ = ಸಂಕಟಪಡುವ, ಞಾಲತ್ತೈ = ಈ ಲೋಕವನ್ನು, ವಣ್ಮೈಯಿನಾಲ್ = ಸತ್ ಸ್ವಭಾವದಿಂದ, ವನ್ದು = ಬಂದು, ಎಡುತ್ತು = ಉದ್ಧರಿಸಿ, ಅಳಿತ್ತ = ಕಾಪಾಡಿದ, ಅರುಮ್ ತವನ್ = ಅಸಾಧಾರಣವಾದ ತಪಸ್ಸಿನ, ಎಙ್ಗಳ್ = ನಮ್ಮ, ಇರಾಮಾನುಜನೈ = ಶ್ರೀರಾಮಾನುಜರನ್ನು, ಅಡೈಬವರ್ ಕ್ಕೇ = ಆಶ್ರಯಿಸಿದವರಿಗೇ 



ದುಷ್ಟಕಲಿಯಿಂದ ಸಂಕಟಪಡುವ ಈ ಲೋಕವನ್ನು ಸತ್ ಸ್ವಭಾವದಿಂದ ಬಂದು \(ಅವತರಿಸಿ\) ಉದ್ಧರಿಸಿ ರಕ್ಷಿಸಿದ ಅಸಾಧಾರಣವಾದ ತಪಸ್ಸಿನ ನಮ್ಮ ಶ್ರೀರಾಮಾನುಜರನ್ನು ಆಶ್ರಯಿಸಿದವರಿಗೆ ತಕ್ಕ ತೇಜಸ್ಸೂ, ಕ್ಷಮಾಗುಣವೂ, ಸಾಮರ್ಥ್ಯವೂ, ಕೀರ್ತಿಯೂ, ಉತ್ತಮವಾದ ಸತ್ಯಪೂರ್ಣವಾದ ಜ್ಞಾನವೂ, \(ಭಕ್ತಿಯು\) ಸಂಪತ್ತೂ ಕೂಡಿ ಬರುವುದು. 



ಶ್ರೀರಾಮಾನುಜರನ್ನು ಪಡೆದುಕೊಂಡದ್ದರ ಫಲವೇನು ಎಂಬುದನ್ನು ಇಲ್ಲಿ ವಿವರಿಸಲಾಗುತ್ತದೆ. 



ಅಮುದರು ಹೇಳುತ್ತಾರೆ: ಕಲಿಯ ಪ್ರಾಬಲ್ಯ ಹೆಚ್ಚಿ ಜನರು ಧರ್ಮಮಾರ್ಗವನ್ನು ದೂರಮಾಡಿ, ಎಲ್ಲ ಬಗೆಯಲ್ಲೂ ಭ್ರಷ್ಠರಾಗಿದ್ದಾಗ ಶ್ರೀರಾಮಾನುಜರು ಅವತರಿಸಿದರು. ಮತ್ತು ಅಧೋಗತಿಗೆ ಇಳಿದಿದ್ದ ಈ ಲೋಕದ ಜನರನ್ನು ತಮ್ಮ ಸತ್ ಸ್ವಭಾವದಿಂದ ಉದ್ಧರಿಸಿ ಕಾಪಾಡಿದರು. ಅಂಥ ಅಸಾಧಾರಣ ತಪಶ್ಶಕ್ತಿ ಅವರದು. ಅವರನ್ನು ಆಶ್ರಯಿಸಿದವರಿಗೆ ತೇಜಸ್ಸೂ, ಕ್ಷಮೆಯೂ, ಜಿತೇಂದ್ರಿಯತ್ವವೂ, ಕೀರ್ತಿಯೂ, ಉತ್ತಮವಾದ ಸತ್ಯಪೂರ್ಣವಾದ ಜ್ಞಾನವೂ, ಭಕ್ತಿಯೂ ಕೂಡಿಬರುವುದು. 



೩೩. ಅಡೈಯಾರ್ ಕಮಲತ್ತಲರ್ ಮಹಳ್ ಕೇಳ್ವನ್, ಕೈಯಾೞಿಯೆನ್ನುಮ್

ಪಡೈಯೋಡು ನಾನ್ ದಹಮುಮ್ ಪಡರ್ ತಣ್ಡುಮ್, ಒಣ್ ಶಾರ್ ಙ್ಗವಿಲ್ಲುಮ್

ಪುಡೈಯಾರ್ ಪುರಿಶಙ್ಗಮು ಮಿನ್ದ ಪ್ಪೂತಲಮ್ ಕಾಪ್ಪದಱ್ ಕೆನ್ ಱು

ಇಡೈಯೇ ಯಿರಾಮಾನುಜ ಮುನಿಯಾಯಿನ ವಿನ್ನಿಲತ್ತೇ. 



ಅಡೈ = ದಳಗಳು, ಆರ್ = ತುಂಬಿರುವ, ಕಮಲತ್ತು = ಕಮಲದ, ಅಲರ್ ಮಹಳ್ = ಹೂವಿನ ಮಗಳಾದ ಶ್ರೀದೇವಿಯ, ಕೇಳ್ವನ್ = ಪತಿಯು, ಕೈ = ಕೈಯಲ್ಲಿ, ಆೞಿ ಎನ್ನುಮ್ = ಚಕ್ರ ಎನ್ನುವ, ಪಡೈಯೋಡು = ದಿವ್ಯಾಯುಧದೊಡನೆ, ನಾನ್ದಹಮುಮ್ = ನಂದಕವೂ, ಪಡರ್ ತಣ್ಡುಮ್ = ಹರಡಿರುವ \(ವಿಸ್ತರಿಸಿರುವ\) ಗದೆಯೂ, ಒಣ್ ಶಾರ್ಙ್ಗಮ್ ವಿಲ್ಲುಮ್ = ಸಾಟಿಯಿಲ್ಲದ \(ಸುಂದರವಾದ\) ಶಾರ್ಙ್ಗವೆಂಬ ಬಿಲ್ಲೂ, ಪುಡೈ = ಮಗ್ಗುಲಲ್ಲಿ, ಆರ್ = ತುಂಬಿ ಶೋಭಿಸುವ, ಪುರಿ ಶಙ್ಗಮುಮ್ = ಬಲಮುರಿ ಶಂಖವೂ, ಇನ್ದ ಪೂತಲಮ್ = ಈ ಭೂಮಂಡಲವನ್ನು, ಕಾಪ್ಪದಱ್ ಕು ಎನ್ ಱು = ರಕ್ಷಿಸುವುದಕ್ಕೆ ಎಂದು, ಇಡೈಯೇ = ಇವುಗಳ ಜೊತೆಯಲ್ಲೇ, ಇರಾಮಾನುಜಮುನಿ ಆಯಿನ = ಶ್ರೀರಾಮಾನುಜಮುನಿ ಆದರು, ಇನ್ನಿಲತ್ತೇ = ಈ ಭೂಮಿಯಲ್ಲೇ. 



ದಳಗಳು ತುಂಬಿರುವ ಕಮಲದ ಹೂವಿನ ಮಗಳಾದ ಶ್ರೀದೇವಿಯ ಪತಿಯ ಕೈಯಲ್ಲಿ ಚಕ್ರಾಯುಧದ ಜೊತೆಯಲ್ಲಿ ನಂದಕವೂ, ವಿಸ್ತರಿಸಿರುವ ಗದೆಯೂ, ಸುಂದರವಾದ ಸಾಟಿಯಿಲ್ಲದ ಶಾಙ್ಗವೆಂಬ ಬಿಲ್ಲೂ, ಮಗ್ಗುಲಲ್ಲಿ ತುಂಬಿ ಶೋಭಿಸುವ ಬಲಮುರಿಶಂಖವೂ ಈ ಭೂಮಂಡಲವನ್ನು ರಕ್ಷಿಸುವುದಕ್ಕೆಂದು ಇವುಗಳ ಜೊತೆಯಲ್ಲೇ, ಈ ಭೂಮಿಯಲ್ಲೇ ಶ್ರೀರಾಮಾನುಜ ಮುನಿಯೂ ಆದರು \(ಅವತರಿಸಿದರು\). 



ಶ್ರೀರಾಮಾನುಜರನ್ನು ಆಶ್ರಯಿಸಿದವರಿಗೆ ಎಲ್ಲ ಸದ್ಗುಣಗಳು ಕೂಡಿ ಬರುತ್ತವೆ ಎಂದು ಹೇಳಿದ್ದು ಹಿಂದಿನ ಪಾಶುರ. ಅವರಿಗೆ ಇಂಥ ಹಿರಿಮೆಯುಂಟಾದದ್ದು ಹೇಗೆ ಎಂಬುದು ಈ ಪಾಶುರದಲ್ಲಿ. 



ಅಮುದರು ಹೇಳುತ್ತಾರೆ: ಭಗವಂತನಾದ ಶ್ರೀಮನ್ನಾರಾಯಣನಿಗೆ ಅವನ ಕೈಯಲ್ಲಿ ಶಂಖ, ಚಕ್ರ, ಗದೆ, ಖಡ್ಗ ಮತ್ತು ಬಿಲ್ಲು ಎಂಬ ಪಂಚ ದಿವ್ಯಾಯುಧಗಳಿವೆ. ಅವುಗಳಿಗೆಲ್ಲ ಈ ಭೂಮಂಡಲದಲ್ಲಿ ದುಷ್ಟಾನಿಗ್ರಹ, ಶಿಷ್ಟ ಸಂರಕ್ಷಣೆಯ ಕೆಲಸ. ಈ ಭೂಮಂಡಲದಲ್ಲಿ ಆ ಕೆಲಸವನ್ನು ಮಾಡುವುದಕ್ಕಾಗಿ ಅವು ಶ್ರೀರಾಮಾನುಜಮುನಿಯಾಗಿ ಅವತರಿಸಿವೆ. 



ಪಂಚಾಯುಧಗಳು ಮಾಡುವ ಕೆಲಸದ ಜೊತೆಗೆ ಧರ್ಮಸಂರಕ್ಷಣೆ ಮಾಡುವುದಕ್ಕಾಗಿ ಶ್ರೀರಾಮಾನುಜರೆಂಬ ಹೆಸರಿನಲ್ಲಿ ಮತ್ತೊಂದು ದಿವ್ಯಶಕ್ತಿ ಅವುಗಳ ನಡುವೆಯೇ ಉಂಟಾಯಿತು ಎಂದೂ ಎನ್ನಬಹುದು. 



೩೪. ನಿಲತ್ತೈ ಶೆಱುತ್ತುಣ್ಣುಮ್ ನೀಚಕ್ಕಲಿಯೈ, ನಿನೈಪ್ಪರಿಯ

ಪೆಲತ್ತೈ ಚ್ಚೆಱುತ್ತುಮ್ ಪಿಱಙ್ಗಿಯದಿಲ್ಲೈ, ಎನ್ ಪೆಯ್ ವಿನೈತೆನ್

ಪುಲತ್ತಿಲ್ ಪೊಱಿತ್ತ ವಪ್ಪುತ್ತಹಚ್ಚುಮೈ ಪೆಱುಕ್ಕಿಯ ಪಿನ್

ನಲತ್ತೈ ಪ್ಪೊಱುತ್ತದು, ಇರಾಮಾನುಜನ್ ತನ್ ನಯಪ್ಪುಹಱೇ. 



ನಿಲತ್ತೈ = ಭೂಲೋಕವನ್ನು, ಶೆಱುತ್ತು = ಸಂಕಟಗೊಳಿಸಿ, ಉಣ್ಣುಮ್ = ಉಣ್ಣುವ, ನೀಚಕಲಿಯೈ = ನೀಚನಾದ ಕಲಿಯನ್ನು, ನಿನೈಪ್ಪು = ಸ್ಮರಿಸುವುದೂ ಸಹ, ಅರಿಯ = ಅಸಾಧ್ಯವಾಗುವಂಥ, ಪೆಲತ್ತೈ = ಪರಾಕ್ರಮವನ್ನು, ಶೆಱುತ್ತುಮ್ = ನಾಶಪಡಿಸುವುದರಲ್ಲಿ, ಪಿಱಙ್ಗಿಯದು = ಬೆಳಗುವುದು, ಇಲ್ಲೈ = ಇಲ್ಲ, ಎನ್ = ನನ್ನ, ಪೆಯ್ ವಿನೈ = ಒಟ್ಟುಗೂಡಿದ ಪಾಪಗಳ \(ಪಾಪರಾಶಿಯ\), ತೆನ್ ಪುಲತ್ತಿಲ್ = ಯಮಲೋಕಾಲ್ಲಿ \(ದಕ್ಷಿಣದ ಲೋಕದಲ್ಲಿ\), ಪೊಱಿತ್ತ = ಬರೆದಿಟ್ಟ, ಅಪ್ಪುತ್ತಹ ಚ್ಚುಮೈ = ಆ ಪುಸ್ತಕಗಳ ಹೊರೆಯನ್ನು, ಪೆಱುಕ್ಕಿಯ ಪಿನ್ = ಭಸ್ಮಮಾಡಿದ ಬಳಿಕ, ನಲತ್ತೈ = ಕೆಂಬಣ್ಣವನ್ನು \(ಪ್ರಕಾಶವನ್ನು\), ಪೊಱುತ್ತದು = ಪಡೆಯಿತು, ಇರಾಮಾನುಜನ್ ತನ್ = ಶ್ರೀರಾಮಾನುಜರ, ನಯಮ್ ಪುಹಱೇ = ಭಕ್ತಿಯ ಕೀರ್ತಿಯು \(ಹಿರಿಮೆಯು\). 



ಶ್ರೀರಾಮಾನುಜರ ಭಕ್ತಿಯ ಹಿರಿಮೆಯು ಭೂಲೋಕವನ್ನು ಸಂಕಟಗೊಳಿಸಿ ಉಣ್ಣುವ ನೀಚಕಲಿಯನ್ನು ಸ್ಮರಿಸುವುದೂ ಅಸಾಧ್ಯವಾಗುವಂಥ \(ಅವನ\) ಸತ್ತ್ವವನ್ನು ನಾಶಪಡಿಸುವುದರಲ್ಲಿ ಬೆಳಗುವುದು ಮಾತ್ರವಲ್ಲ: ಯಮಲೋಕದಲ್ಲಿ ನನ್ನ ಪಾಪರಾಶಿಯನ್ನು ಬರೆದಿಟ್ಟ ಆ ಪುಸ್ತಕಗಳ ಹೊರೆಯನ್ನು ಭಸ್ಮಮಾಡಿದ ಬಳಿಕ ಅದು \(ಕೆಂಬಣ್ಣವನ್ನು\) ಪ್ರಕಾಶವನ್ನು ಪಡೆಯಿತು. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರ ಭಕ್ತಿ ವೈರಾಗ್ಯ ಮುಂತಾದ ಸದ್ಗುಣಗಳ ಹಿರಿಮೆಯನ್ನು ಎಷ್ಟೆಂದು ಹೇಳುವುದು\! ಭೂಲೋಕವನ್ನು ಸಂಕಟಪಡಿಸುವ ನೀಚಕಲಿಯ ಬಲು ದುಷ್ಟಸತ್ತ್ವವನ್ನು ಅದು ನಾಶಗೊಳಿಸುವುದು ಮಾತ್ರವಲ್ಲ: ನಾನು ಮಾಡಿದ ಪಾಪರಾಶಿಯನ್ನು ಬರೆದಿಟ್ಟಿರುವ ಪುಸ್ತಕದ ಹೊರೆಯನ್ನೇ ಯಮಲೋಕದಲ್ಲಿ ಭಸ್ಮಮಾಡಿ ಬಿಟ್ಟಿತು, ಕಂಡಿರಾ\! 



೩೫. ನಯವೇನೊರು ದೆಯ್ ವಮ್ ನಾನಿಲತ್ತೇ, ಶಿಲಮಾನಿಡತ್ತೈ

ಪ್ಪುಯಿಲೇ ಯೆನಕ್ಕವಿ ಪೋಟ್ರಿಶೆಯ್ಯೇನ್, ಪೊನ್ನರಙ್ಗಮೆನ್ನಿಲ್

ಮಯಲೇಪೆರುಹು ಮಿರಾಮಾನುಜನ್ ಮನ್ನು ಮಾಮಲರ್ ತ್ತಾ

ಳಯರೇನ್, ಅರುವಿನೈಯೆನ್ನೈ ಯೆವ್ವಾಱಿನ್ ಱಡರ್ ಪ್ಪದುವೇ. 



ನಯವೇನ್ = ಆಶ್ರಯಿಸೆನು, ಒರು ದೆಯ್ ವಮ್ = ಬೇರೊಂದು ದೈವವನ್ನು, ನಾಲ್ ನಿಲತ್ತೇ = ಈ ಭೂಮಂಡಲದಲ್ಲಿ ಶಿಲ ಮಾನಿಡತ್ತೈ = ಅಲ್ಪರಾದ ಹಲವು ಮಾನವರನ್ನು, ಪುಯಿಲೇ = \(ಉದಾರಿಯಾದ\) ಮುಗಿಲೇ, ಎನ = ಎಂದು, ಕವಿ ಪೋಟ್ರಿ = ಕವಿತೆಯ ಸ್ತೋತ್ರವನ್ನು, ಶೆಯ್ಯೇನ್ = ಮಾಡೆನು, ಪೊನ್ ಅರಙ್ಗಮ್ ಎನ್ನಿಲ್ = ಸುಂದರವಾದ \(ಬಂಗಾರದಂತ\) ಶ್ರೀರಂಗವೆಂದ ಕೂಡಲೇ, ಮಯಲೇ = ವ್ಯಾಮೋಹವೇ \(ಅಪಾರವಾದ ಭಕ್ತಿಯೇ\), ಪೆರುಹುಮ್ = ಹರಿಯುವಂಥ, ಇರಾಮಾನುಜನ್ = ಶ್ರೀರಾಮಾನುಜರ, ಮನ್ನುಮ್ = ದೃಢವಾದ, ಮಾಮಲರ್ ತಾಳ್ = ಶ್ರೇಷ್ಠವಾದ ಪಾದಕಮಲಗಳನ್ನು, ಅಯರೇನ್ = ಮರೆಯುವುದಿಲ್ಲ, ಅರುವಿನೈ = ಕ್ರೂರವಾದ ಪಾಪಗಳು, ಎನ್ನೈ = ನನ್ನನ್ನು, ಇನ್ ಱು = ಇಂದು ಮೊದಲಾಗಿ, ಎವ್ವಾಱು = ಯಾವ ರೀತಿಯಲ್ಲಿ, ಅಡರ್ ಪ್ಪದುವೇ = ಆಕ್ರಮಿಸಿಕೊಳ್ಳಬಲ್ಲವು? 



ಈ ಭೂಮಂಡಲದಲ್ಲಿ ನಾನು ಬೇರೆ ಯಾವ ದೈವವನ್ನೂ ಆಶ್ರಯಿಸುವುದಿಲ್ಲ. ಅಲ್ಪರಾದ ಹಲವು ಮಾನವರನ್ನು \(ಉದಾರಿಯಾದ\) ’ಮುಗಿಲೇ’ ಎಂದು ಕವಿತೆಯ ಸ್ತೋತ್ರವನ್ನು ಮಾಡೆನು. ಚಿನ್ನದಂಥ ’ಶ್ರೀರಂಗ’ ಎಂದ ಕೂಡಲೇ ಅಪಾರವಾದ ಭಕ್ತಿಯನ್ನು ಹರಿಸುವ ಶ್ರೀರಾಮಾನುಜರ ಶ್ರೇಷ್ಠವಾದ ಪಾದಕಮಲಗಳನ್ನು ಮರೆಯುವುದಿಲ್ಲ. ಕ್ರೂರವಾದ ಪಾಪಗಳು ನನ್ನನ್ನು ಇಂದು ಮೊದಲಾಗಿ ಯಾವ ರೀತಿಯಲ್ಲಿ ಆಕ್ರಮಿಸಿಕೊಳ್ಳಬಲ್ಲವು? 



ಶ್ರೀರಾಮಾನುಜರ ಬೋಧೆಯನ್ನೂ, ಅವರ ಮೇಲ್ಮಂಕ್ತಿಯನ್ನೂ ಬಿಡದೆ ಅನುಷ್ಠಿಸುವುದರಿಂದ ಮೋಕ್ಷ ಸ್ವತಃಸಿದ್ಧವಾದಂತೆಯೇ. ಆದ್ದರಿಂದ, ಅಧೋಗತಿಗೂ ಪಾಪಭೀತಿಗೂ ಎಡೆಯಿಲ್ಲದಂತಾಗುವುದು – ಎಂಬ ದೃಢನಂಬಿಕೆಯನ್ನು ಇಲ್ಲಿ ವ್ಯಕ್ತಪಡಿಸಲಾಗಿದೆ. 



ಅಮುದರು ಹೇಳುತ್ತಾರೆ: ಇನ್ನು ನನಗೆ ಯಾವ ದೈವದ ಆಶ್ರಯವೂ ಬೇಡ. ಅಲ್ಪಮನುಷ್ಯರನ್ನು ಕುರಿತು ಮುಖಸ್ತುತಿ ಮಾಡುವುದೂ ಬೇಡ. ’ಶ್ರೀರಂಗ’ ಎಂದ ಕೂಡಲೇ ಭಕ್ತಿಪರವಶರಾಗುವ ಶ್ರೀರಾಮಾನುಜರ ದಿವ್ಯವಾದ ಪಾದಕಮಲಗಳನ್ನು ನಾನು ಮರೆಯುವುದೇ ಇಲ್ಲ. ಇನ್ನು ನನಗೆ ಕ್ರೂರವಾದ ಪಾಪಗಳ ಭಯವೆಲ್ಲಿಯದು? 



ದೈವಕ್ಕಿಂತಲೂ ದೈವದತ್ತ ಮಾರ್ಗದರ್ಶನ ಮಾಡುವ ಸದ್ಗುರುವನ್ನು ತಪ್ಪದೆ ಆಶ್ರಯಿಸುವುದರಿಂದ ದೈವ ಲಭಿಸುವುದಾದರೆ, ಇನ್ನು ದೈವದ ಆಶ್ರಯವೇಕೆ? 



೩೬. ಅಡಲ್ ಕೊಣ್ಡ ನೇಮಿಯನಾರುಯಿರ್ ನಾದನ್, ಅನ್ ಱಾರಣಚ್ಚೊಱ್

ಕಡಲ್ ಕೊಣ್ಡ ವೊಣ್ ಪೊರುಳ್ ಕಣ್ಡಳಿಪ್ಪ, ಪಿನ್ನಙ್ಗೂ ಶಿನಿಯೋರ್

ಇಡಾರಿನ್ ಕಣ್ ವೀಳ್ ನ್ದಿಡತ್ತಾನು ಮವ್ವೊಣ್ ಪೊರುಳ್ ಕೊಣ್ಡವರ್ ಪಿನ್

ಪಡರುಙ್ಗುಣನ್, ಎಮ್ಮಿರಾಮಾನುಜನ್ ತನ್ ಪಡಿಯಿದುವೇ. 



ಅಡಲ್ ಕೊಣ್ಡ = ಶಕ್ತಿತುಂಬಿದ, ನೇಮಿಯನ್ = ಚಕ್ರಾಯುಧವನ್ನು ಹಿಡಿದವನೂ, ಆರ್ ಉಯಿರ್ = ಸಕಲ ಜೀವಗಳ, ನಾದನ್ = ನಾಥನೂ, ಆದ ಭಗವಂತನು, ಅನ್ ಱು = ಅಂದು, ಆರಣಚ್ಚೊಲ್ ಕಡಲ್ = ವೇದಗಳೆಂಬ ಮಾತಿನ ಕಡಲಲ್ಲಿ, ಕೊಣ್ಡ = ಸೇರಿಕೊಂಡ, ಒಣ್ ಪೊರುಳ್ = ಶ್ರೇಷ್ಠವಾದ ಅರ್ಥವನ್ನು, ಕಣ್ಡು = ಬಿಡಿಸಿ \(ವಿವರಿಸಿ\), ಅಳಿಪ = ಉಪದೇಶಿಸಿದ, ಪಿನ್ನುಮ್ = ಮತ್ತು, ಕಾಶಿನಿಯೋರ್ = ಭೂಮಿಯ ಮೇಲಿನವರು \(ಜನರ\), ಇಡರಿನ್ ಕಣ್ = ಸಂಸಾರ ಸಂಕಟದಲ್ಲಿ, ವೀಳ್ ನ್ದಿಡ = ಬಿದ್ದು ತೊಳಲಾಡುತ್ತಿರಲು, ತಾನುಮ್ = ತಾನು, ಆ ವೊಣ್ ಪೊರುಳ್ ಕೊಣ್ಡು= ಆ ದಿವ್ಯವಾಡ ಅರ್ಥವನ್ನು ತೆಗೆದುಕೊಂಡು, ಅವರ್ ಪಿನ್ = ಅವರ ಹಿಂದೆ, ಪಡರುಮ್ = ಅನುಭವಿಸುವ, ಗುಣನ್ = ಗುಣ\(ಸ್ವಭಾವ\)ವನ್ನುಳ್ಳ, ಎಮ್ ಇರಾಮಾನುಜನ್ ತನ್ = ಅಮ್ಮ ಶ್ರೀ ರಾಮಾನುಜರ, ಪಡಿ = ಸ್ವಭಾವ, ಇದುವೇ = ಇದೇ. 



ಶಕ್ತಿಪೂರ್ಣವಾದ ಚಕ್ರಾಯುಧವನ್ನು ಹಿಡಿದವನಾದ, ಸಕಲ ಜೀವಗಳ ನಾಥನಾದ ಭಗವಂತನು, ಅಂದು, ವೇದಗಳೆಂಬ ಮಾತಿನ ಕಡಲಲ್ಲಿ ಸೇರಿಕೊಂಡಿರುವ ಶ್ರೇಷ್ಠವಾದ ಅರ್ಥವನ್ನು ಬಿಡಿಸಿ ಉಪದೇಶಿಸಿದ ಬಳಿಕ ಭೂಮಿಯ ಮೇಲಿರುವವರು ಸಂಸಾರಸಂಕಟದಲ್ಲಿ ಬಿದ್ದು ತೊಳಲಾಡುತ್ತಿರಲು, ತಾನೂ ಆ ದಿವ್ಯವಾದ ಅರ್ಥವನ್ನು ಸ್ವೀಕರಿಸಿ, ಅವರೊಡನೆ ಅನುಭವಿಸುವ ಗುಣವನ್ನುಳ್ಳ ನಮ್ಮ ಶ್ರೀರಾಮಾನುಜರ ಸ್ವಭಾವ ಇದೇಯೇ. 



ಶ್ರೀರಾಮಾನುಜರ ಕನಿಕರ ಸ್ವಭಾವದ ಫಲವೇನು ಎಂದು ಇಲ್ಲಿ ವಿವರಿಸಲಾಗುತ್ತದೆ. 



ಅಮುದರು ಹೇಳುತ್ತಾರೆ: ಹಿಂದೆ, ಮಹಾಭಾರತಯುದ್ಧ ತೊಡಗಿದ ಕಾಲದಲ್ಲಿ, ಶಕ್ತಿಪೂರ್ಣವಾದ ಚಕ್ರಾಯುಧವನ್ನು ಹಿಡಿದಿರುವ ಶ್ರೀಕೃಷ್ಣಾವತಾರಿಯಾದ ಭಗವಂತನು ಅರ್ಜುನನಿಗೆ ಸಾರಥ್ಯವನ್ನು ನಡೆಸಿದರು. ವೇದಗಳೆಂಬ ಮಾತಿನ ಅರಣ್ಯದಲ್ಲಿ ಹುದುಗಿ ಹೋಗಿರುವ ದಿವ್ಯವಾದ ಅರ್ಥವನ್ನು ಆರಿಸಿ, ಆ ಯುದ್ಧರಂಗದಲ್ಲೇ ಸ್ವಾಮಿಯು ಅರ್ಜುನನಿಗೆ ಭಗವದ್ಗೀತೆಯ ರೂಪದಲ್ಲಿ ಉಪದೇಶಿಸಿದನು. ಆ ಉಪದೇಶ ಅರ್ಜುನನಿಗೆ ಮಾತ್ರವಲ್ಲ; ಸಕಲಜೀವರಿಗೂ ಉದ್ಧಾರಕವಾಗಬೇಕೆಂಬ ಉದ್ದೇಶದಿಂದ, ಸಂಸಾರದಲ್ಲಿ ಬಿದ್ದುತೊಳಲುವವರ ಹಾಗೆಯೇ ತಾವೂ ಕೂಡಿಕೊಂಡು, ಶ್ರೀರಾಮಾನುಜರು ಆ ಭಗವದ್ಗೀತೆಗೆ ಉತ್ತಮವಾದ ಭಾಷ್ಯವನ್ನು ಬರೆದು ಉಪಕಾರ ಮಾಡಿದರು. ಶ್ರೀರಾಮಾನುಜರ ಸತ್ ಸ್ವಭಾವವೆಂದರೆ ಇದೇ\! 



೩೭. ಪಡಿಕೊಣ್ಡ ಕೀರ್ ತ್ತಿಯಿರಾಮಾಯಣಮೆನ್ನುಮ್ ಪತ್ತಿವೆಳ್ಳಮ್,

ಕುಡಿಕೊಣ್ಡ ಕೋಯಿಲಿರಾಮಾನುಜನ್ ಕುಣಙ್ಗ್ಕೂಱುಮ್, ಅನ್ಬರ್

ಕಡಿಕೊಣ್ಡ ಮಾಮಲರ್ ತ್ತಾಳ್ ಕಲನ್ದುಳ್ಳ ಜ್ಞಾನಿಯುಮ್ ನಲ್ಲೋ

ರಡಿಕಣ್ಡು ಕೊಣ್ಡುಹನ್ದು, ಎನ್ನೈಯು ಮಾಳವರ್ ಕ್ಕಾಳ್ಕಿನರೇ.



ಪಡಿಕೊಣ್ಡ = ಲೋಕದಲ್ಲೆಲ್ಲಾ ಹರಡಿರುವ, ಕೀರ್ ತ್ತಿ = ಕೀರ್ತಿಯುಳ್ಳ, ಇರಾಮಾಯಣಮ್ ಎನ್ನುಮ್ = ರಾಮಾಯಣವೆಂಬ, ಪತ್ತಿ ವೆಳ್ಳಮ್ = ಭಕ್ತಿಯ ಕಡಲು, ಕುಡಿಕೊಣ್ಡ = ನೆಲಸಿರುವ, ಕೋಯಿಲ್ = ದಿವ್ಯಮಂದಿರವಾಗಿರುವ, ಇರಾಮಾನುಜನ್ = ಶ್ರೀರಾಮಾನುಜರ, ಕುಣಮ್ ಕೂಱುಮ್ = ಗುಣವನ್ನು ಹೇಳುವ, ಅನ್ಬರ್ = ಭಕ್ತರ, ಕಡಿಕೊಣ್ಡ = ಪರಿಮಳಿಸುವ, ಮಾಮಲರ್ ತಾಳ್ = ದಿವ್ಯಪಾದಪದ್ಮಗಳನ್ನು, ಕಲನ್ದು = ಆಶ್ರಯಿಸಿ, \(ಕೂಡಿಕೊಂಡು\), ಉಳ್ಳಮ್ = ಅಂತರಂಗವನ್ನು, ಕನಿಯುಮ್ = ಮಾಗಿಸುವಂಥ, ನಲ್ಲೋರ್ = ಸಜ್ಜನರ, ಅಡಿ = ತಿರುವಡಿಗಳನ್ನು, ಕಣ್ಡುಕೊಣ್ಡು = ಕಂಡುಕೊಂಡು, ಉಹನ್ದು = ಹರ್ಷಿಸಿ, ಎನ್ನೈಯುಮ್ = ನನ್ನನ್ನೂ, ಅವರ್ ಕ್ಕೂ= ಅವರಿಗೆ ಆಳ್ ಆಕ್ಕಿನರೇ = ದಾಸನನ್ನಾಗಿ ಮಾಡಿದರಲ್ಲ. 



ಲೋಕದಲ್ಲೆಲ್ಲಾ ಹರಡಿರುವ ಕೀರ್ತಿಯುಳ್ಳ ರಾಮಾಯಣವೆನ್ನುವ ಭಕ್ತಿಯ ಕಡಲು ನೆಲಸಿರುವ ದಿವ್ಯಮಂದಿರವಾಗಿರುವ ಶ್ರೀರಾಮಾನುಜರ ಗುಣವನ್ನು ಹೇಳುವ ಭಕ್ತರ ಪರಿಮಳಿಸುವ ದಿವ್ಯಪಾದಪದ್ಮಗಳನ್ನು \(ಕೂಡಿಕೊಂಡು\) ಆಶ್ರಯಿಸಿ ಅಂತರಂಗವನ್ನು ಮಾಗಿಸುವಂಥ ಸಜ್ಜನರ ತಿರುವಡಿಗಳನ್ನು ಕಂಡುಕೊಂಡು ಹರ್ಷಿಸಿ, ನನ್ನನ್ನೂ ಅವರಿಗೆ ದಾಸನನ್ನಾಗಿ ಮಾಡಿದರಲ್ಲ\! 



ತಾವೊಬ್ಬರೇ ಉದ್ಧಾರಗೊಳ್ಳುವುದರ ಜೊತೆಗೆ, ತಮ್ಮಂತೆಯೇ ಭಕ್ತರದಾಸ್ಯಕ್ಕಾಗಿ ಪರಿತಪಿಸುವ ಇತರರನ್ನೂ ಉದ್ಧರಿಸ ಯತ್ನಿಸುವ ಶ್ರೀರಾಮಾನುಜರ ಔದಾರ್ಯ ಗುಣವನ್ನು ಇಲ್ಲಿ ಸ್ತುತಿಸಲಾಗುತ್ತದೆ. 



ಅಮುದರು ಹೇಳುತ್ತಾರೆ: ಶ್ರೀಮದ್ರಾಮಾಯಣವೆಂಬುದು ಜಗತ್ಪ್ರಸಿದ್ಧವಾದದ್ದು. ಭಕ್ತಿಯ ಕಡಲೇ ಅದು\! ಅದನ್ನು ಶ್ರೀರಾಮಾನುಜರು ತಮ್ಮ ಹೃದಯ ಮಂದಿರದಲ್ಲಿ ನೆಲೆಗೊಳಿಸಿಕೊಂಡರು. ಅದರಲ್ಲಿ ವಿವರಿಸಲಾಗಿರುವ ಭಕ್ತಸಹೃದಯ ಪಾದಪದ್ಮಗಳನ್ನು ಆಶ್ರಯಿಸಿದರು. ಭಕ್ತಿಭಾವದಲ್ಲಿ ಪಳಗಿಸಿ, ಅಂತರಂಗವನ್ನು ಅದರಲ್ಲಿ ಮುಳುಗಿಸಿಡುವಂಥ ಅವರ ಭಕ್ತಿಯ ಮೂಲವನ್ನು ಕಂಡುಕೊಂಡರು. ಎಂಥಾದ್ದು ನಿಜವಾದ ಅನನ್ಯಭಕ್ತಿ ಎಂಬುದನ್ನು ಚೆನ್ನಾಗಿ ತಿಳಿದು, ತಾವು ಅದನ್ನು ಅನುಷ್ಠಾನಕ್ಕೆ ತಂದುಕೊಂಡು ಉದ್ಧಾರಗೊಂಡರು. ಅಷ್ಟರಿಂದ ತೃಪ್ತರಾಗದೆ ನನ್ನನ್ನೂ ಸಹ ಆ ಸಜ್ಜನರ ದಾಸರನ್ನಾಗಿ ಮಾಡಿದರು. ಅವರ ಔದಾರ್ಯ ಎಷ್ಟು ಮಟ್ಟಿನದು ಕಂಡಿರಾ\! 



೩೮. ಆಕ್ಕಿಯಡಿಮೈ ನಿಲೈಪ್ಪಿತ್ತನೈ ಯೆನ್ನೈಯಿನ್ ಱು, ಅವಮೇ

ಪೋಕ್ಕಿ ಪ್ಪುಱತ್ತಿಟ್ಟ ದೆನ್ ಪೊರುಳಾಮುನ್ಬು? ಪುಣ್ಣೀಯರ್ ತಮ್

ವಾಕ್ಕಿಱ್ಪಿರಿಯಾ ವಿರಾಮಾನುಜ ನಿನ್ನರುಳಿನ್ ವಣ್ಣಮ್

ನೋಕ್ಕಿಟ್ರೇರಿ ಏರಿದಾಲ್, ಉರೈಯಾಯಿನ್ದ ನುಣ್ ಪೊರುಳೇ. 



ಆಕ್ಕಿ ಅಡಿಮೈ = ದಾಸನನ್ನಾಗಿ ಮಾಡಿ, ನಿಲೈಪ್ಪಿತ್ತನೈ = ನೆಲೆಗೊಳಿಸಿದಿರಿ, ಎನ್ನೈ = ನನ್ನನ್ನು, ಇನ್ ಱು = ಇಂದು, ಅವಮೇ ಪೋಕ್ಕಿ = ನಿಷ್ಪ್ರಯೋಜನತೆಯನ್ನು ನೀಗಿಸಿ, ಪುಱತ್ತು = ಹೊರ ವಿಷಯಗಳಲ್ಲಿ, ಇಟ್ಟದು = ಇಟ್ಟಂಥಾ \(ಪ್ರವೇಶಿಸಿದಂಥ\), ಎನ್ ಪೊರುಳಾ = ನನ್ನ ಕಾರಣವಾಗಿಯೇ, ಮುನ್ಬು = ಮೊದಲಲ್ಲಿ? ಪುಣ್ಣಿಯರ್ ತಮ್ = ಪುಣ್ಯಾತ್ಮರು, ವಾಕ್ಕಿಲ್ ಪಿರಿಯಾ = ಮಾತಿನಲ್ಲಿ ಕದಲದಂತೆ \(ಆಡಿದಂತೆಯೇ\) ಇರುವ, ಇರಾಮಾನುಜ = ಶ್ರೀರಾಮಾನುಜರೇ, ನಿನ್ ಅರುಳಿನ್ = ನಿಮ್ಮ ಕೃಪೆಯ, ವಣ್ಣಮ್ = ಸ್ವಭಾವವನ್ನು, ನೋಕ್ಕಿಲ್ = ನೋಡಿದರೆ, ತೆರಿವು ಅರಿದಾಲ್ = ತಿಳಿವಿಗೆ ಅಸಾಧ್ಯವಾದ್ದರಿಂದ, ಉರೈಯಾಯ್ = ಹೇಳಿರಿ, ಇನ್ದ ನುಣ್ ಪೊರುಳೇ = ಈ ಸೂಕ್ಷ್ಮವಿಷಯವನ್ನು. 



ದಾಸನನ್ನಾಗಿ ಮಾಡಿ ಇಂದು ನನ್ನನ್ನು ನೆಲೆಗೊಳಿಸಿದಿರಿ. ಮೊದಲಲ್ಲಿ ನಿಷ್ಪ್ರಯೋಜನತೆಯನ್ನು ನೀಗಿಸಿ, ಹೊರ ವಿಷಯಗಳಲ್ಲಿ ಪ್ರವೇಶಿಸಿದಂಥ ನನ್ನ ಕಾರಣವಾಗಿಯೇ? ಪುಣ್ಯಾತ್ಮರಾಗಿ ಆಡಿದಂತೆಯೇ ನಡೆದುಕೊಳ್ಳುವ ನಿಮ್ಮ ಕೃಪೆಯ ಸ್ವಭಾವವನ್ನು ನೋಡಿದರೆ, ನನ್ನ ತಿಳಿವಳಿಕೆಗೆ ಅಸಾಧ್ಯವಾದ್ದರಿಂದ, ಶ್ರೀರಾಮಾನುಜರೇ, ನೀವೇ ಈ ಸೂಕ್ಷ್ಮವಿಷಯವನ್ನು ಹೇಳಿರಿ.



ಇಲ್ಲಿ ಶ್ರೀರಾಮಾನುಜರ ಕೃಪಾಗುಣದ ಹಿರಿಮೆಯ ಗುಟ್ಟೇನು ಎಂಬುದನ್ನು ವಿವರಿಸಲಾಗುತ್ತದೆ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರೇ, ನಿಮ್ಮ ಕೃಪಾವೈಶಿಷ್ಟ್ಯವನ್ನು ನಾನು ಅರಿತುಕೊಳ್ಳಲಾರದವನಾಗಿದ್ದೇನೆ. ಮೊದಲು ನನ್ನ ಜೀವನ ವ್ಯರ್ಥವಾಗಿತ್ತು. ಕೆಲಸಕ್ಕೆ ಬಾರದ ಪಶುವಿನ ಹಾಗೆ ನಾನು ವರ್ತಿಸುತ್ತಿದೆ. ನನ್ನ ಇಂದ್ರಿಯಗಳು ಬಾಹ್ಯ ವಿಷಯಗಳಲ್ಲಿ, ತೊಡಗಿ, ಪಾಪಕರ್ಮಗಳನ್ನು ಮಾಡುತ್ತಲೇ ಇದ್ದವು. ಅಂಥ ನನ್ನನ್ನು ತಾವು ತಿದ್ದಿದಿರಿ. ನನ್ನ ಮನಸ್ಸನ್ನು ನಿಮ್ಮ ಕಡೆಗೆ ಸೆಳೆದುಕೊಂಡಿರಿ. ಆ ಮೂಲಕ ಭಗವಂತನ ಕಡೆಗೆ ಅದನ್ನು ಸೆಳೆದಿರಿ. ಮತ್ತು ನನ್ನನ್ನು ನಿಮ್ಮ ಮತ್ತು ಭಗವಂತನ ದಾಸನನ್ನಾಗಿ ನೆಲೆಗೊಳಿಸಿದಿರಿ. ಪತಿತಜನರನ್ನು ಉದ್ಧಾರಮಾಡುವೆನೆಂಬ ನಿಮ್ಮ ಮಾತಿನಂತೆ ನೀವು ನಡೆದುಕೊಂಡಿರಿ. ಈ ಬಗೆಯ ನಿಮ್ಮ ಕೃಪಾ ವಿಶೇಷಕ್ಕೆ ಕಾರಣವೇನು? ಅದರಿಂದ ನಿಮಗೆ ಬರುವ ಫಲವಾದರೂ ಏನು? ಇದೆಲ್ಲ ನನಗೆ ತಿಳಿಯದ ಹಾಗಿದೆ. ಆದ್ದರಿಂದ ನಿಮ್ಮ ಕೃಪೆಯ ಗುಟ್ಟನ್ನು ದಯಮಾಡಿ ನನಗೆ ತಿಳಿಸುವಿರಾ? 



ತನ್ನನ್ನು ಮಾತ್ರವೇ ಉದ್ಧಾರ ಮಾಡಿಕೊಂಡು ಮುಕ್ತನಾಗುವುದಕ್ಕೆ ಬದಲಾಗಿ ಎಲ್ಲ ಜೀವರನ್ನೂ ಉದ್ಧರಿಸಿ, ಮುಕ್ತರನ್ನಾಗಿಸಲು ಶ್ರೀರಾಮಾನುಜರು ತಮಗೆ ಗುಟ್ಟಾಗಿ ತಿರುಮಂತ್ರವನ್ನು ಉಪದೇಶಿಸಿದ ಗುರುಗಳ ಮಾತನ್ನು ಅರಿತುಕೊಂಡು, ತಾವೊಬ್ಬರು ನರಕಕ್ಕೆ ಹೋದರೂ ಚಿಂತೆಯಿಲ್ಲವೆಂದೂ, ತಿರುಮಂತ್ರವನ್ನು ಅರಿತ ಎಲ್ಲರಿಗೂ ಮೋಕ್ಷದೊರೆಯಲೆಂದು ದೇವಾಲಯದ ಗೋಪುರದ ತುದಿಯಿಂದ ತಿರುಮಂತ್ರವನ್ನು ಪ್ರಕಟಪಡಿಸಿದರಲ್ಲ\! ಹಾಗೆ ಮಾಡಿ ಗುರುಗಳ ಕೋಪಕ್ಕೆ ಪಾತ್ರರಾದರಲ್ಲ. ಇದಲ್ಲವೇ ಕೃಪೆಯ ಸೂಕ್ಷ್ಮ\!



೩೯. ಪೊರುಳುಮ್ ಪ್ರದಲ್ ವರುಮ್ ಪೂಮಿಯುಮ್, ಪೂಙ್ಗುೞಲಾರುಮೆನ್ ಱೇ

ಮರುಳ್ ಕೊಣ್ಡಿಳೈಕ್ಕೂಮ್ ನಮಕ್ಕು ನೆಂಜೇ, ಮಟ್ರುಳಾರ್ ತಾಮೋ? 

ಇರುಳ್ ಕೊಣ್ಡ ವೆನ್ದುಯರ್ ಮಾಟ್ರಿತ್ತ ನ್ನೀಱೆಲ್ ಪೆರುಮ್ ಪುಹೞೇ

ತೆರುಳುನ್ದೆರುಳ್ ತನ್ದು, ಇರಾಮಾನುಜನ್ ಶೆಯ್ಯುಮ್ ಶೇಮಙ್ಗಳೇ. 



ಪೊರುಳುಮ್ = ಸಂಪತ್ತನ್ನೂ, ಪುದಲ್ ವರುಮ್ = ಮಕ್ಕಳನ್ನೂ, ಪೂಮಿಯುಮ್ = ಭೂಮಿಯನ್ನೂ, ಪೂಕುೞಲಾರುಮ್ = ಸುಂದರವಾದ ಮುಂಗುರುಳುಳ್ಳವರನ್ನೂ, ಎನ್ ಱೇ = ಎಂತಲೇ, ಮರುಳ್ ಕೊಣ್ಡು = ಭ್ರಮೆಗೊಂಡು, ಇಳೈಕ್ಕೂಮ್ = ಸಂಕಟಪಡುವ, ನಮಕ್ಕೂ = ನಮಗೆ, ನೆಂಜೇ = ಮನಸ್ಸೇ, ಮಟ್ರು ಉಳಾರ್ ತಾಮೋ = ಬೇರೆ ಯಾರಾದರೂ ಇದ್ದಾರೆಯೇ? ಇರುಳ್ ಕೊಣ್ಡ = ಅಜ್ಞಾನ ತುಂಬಿದ, ವೆಮ್ ತುಯಯ್ = ಕಡುದುಃಖವನ್ನು, ಮಾಟ್ರಿ = ಹೋಗಲಾಡಿಸಿ, ತನ್ = ತನ್ನ, ಈಱು ಇಲ್ = ಅಪಾರವಾದ \(ಮಿತಿಯಿಲ್ಲದ\), ಪೆರು ಪುಹಱೇ = ಮಹಾಕೀರ್ತಿಯನ್ನು, ತೆರುಳುಮ್ = ಚೆನ್ನಾಗಿ ಚಿಂತಿಸತಕ್ಕ, ತೆರುಳ್ = ಜ್ಞಾನವನ್ನು, ತನ್ದು = ಒದಗಿಸಿಕೊಟ್ಟು, ಇರಾಮಾನುಜನ್ = ಶ್ರೀರಾಮಾನುಜರು, ಶೆಯ್ಯುಮ್ = ಮಾಡುವ, ಶೇಮಙ್ಗಳೇ = ಹಿತರಕ್ಷಣೆಯೆಂಬುದು. 



ಮನಸ್ಸೇ, ಸಂಪತ್ತನ್ನೂ, ಮಕ್ಕಳನ್ನೂ, ಭೂಮಿಯನ್ನೂ, ಸುಂದರವಾದ ಮುಂಗುರುಳುಳ್ಳವರನ್ನೂ, ಎಂತಲೇ, ಭ್ರಮೆಗೊಂಡು ಸಂಕಟಪಡುವ ನಮಗೆ \(ರಕ್ಷಕರು\) ಬೇರೆ ಯಾರಾದರೂ ಇದ್ದಾರ್‍ಎಯೇ? ಅಜ್ಞಾನತುಂಬಿದ ಕಡುದುಃಖವನ್ನು ಹೋಗಲಾಡಿಸಿ, ತನ್ನ ಮಿತಿಯಿಲ್ಲದ ಮಹಾಕೀರ್ತಿಯನ್ನೇ ಕುರಿತು ಚೆನ್ನಾಗಿ ಚಿಂತಿಸತಕ್ಕ ಸುಜ್ಞಾನವನ್ನು ಒದಗಿಸಿಕೊಟ್ಟು, ಶ್ರೀರಾಮಾನುಜರು ಮಾಡುವ ಹಿತರಕ್ಷಣೆಯೆಂಬುದು. 



ಹಿಂದಿನ ಪಾಶುರದ ವಿಷಯವನ್ನೇ ಇಲ್ಲಿ ಮುಂದುವರಿಸಲಾಗುತ್ತದೆ. 



ಅಮುದರು ಹೇಳುತ್ತಾರೆ: ಮನಸ್ಸೇ, ಮಡದಿ, ಮಕ್ಕಳು, ಸಂಪತ್ತು, ಭೂಮಿ, ಎಂದು ಮುಂತಾಗಿ ಎಡೆಬಿಡದಂತೆ ಆಲೋಚಿಸುತ್ತಾ, ಅವುಗಳ ಚಿಂತನೆಯಲ್ಲಿಯೇ ಕಾಲಕಳೆಯುತ್ತಾ ಕಡು ಸಂಕಟಪಡುವ ನಮ್ಮನ್ನು ರಕ್ಷಿಸುವವರು ಬೇರೆ ಯಾರಾದರೂ ಇದ್ದಾರೆಯೇ? ಶ್ರೀರಾಮಾನುಜರಾದರೋ ಇಹಜೀವನವನ್ನು ಕುರಿತು ನಮ್ಮ ಅಜ್ಞಾನವನ್ನು ನಮಗೆಒದಗಿಸಿಕೊಟ್ಟಿದ್ದಾರೆ. ಅದೇ ಅಲ್ಲವೇ ನಮ್ಮ ಬಗೆಗೆ ಅವರು ಮಾಡುವ ಹಿತರಕ್ಷಣೆ? 





೪೦. ಶೇಮನಲ್ ವೀಡುಮ್ ಪೊರುಳುನ್ದರುಮಮುಮ್, ಶೀರಿಯನಱ್

ಕಾಮಮುಮೆನ್ ಳಿವೈ ನಾನ್ ಹೆನ್ಬರ್, ನಾನ್ ಹಿಲುಙ್ಕಣ್ಣ ನುಕ್ಕೇ

ಆಮದುಕಾಮ ಮಱಮ್ ಪೊರುಳ್ ವೀಡಿದಱ್ ಕೆನ್ ಱುರೈತ್ತಾನ್

ವಾಮನನ್ ಶೀಲನ್, ಇರಾಮಾನುಜ ನಿನ್ದ ಮಣ್ ಮಿಶೈಯೇ. 



ಶೇಮಮ್ = ಕ್ಷೇಮರೂಪವಾದ, ನಲ್ ವೀಡು = ಒಳ್ಳೆಯ ಮೋಕ್ಷವೆಂಬುದೂ, ಪೊರುಳುಮ್ = ಸಂಪತ್ತು \(ಅರ್ಥವೂ\), ದರುಮಮುಮ್ = ಧರ್ಮವೂ,ಶೀರಿಯ = ಶ್ರೇಷ್ಠವಾದ ನಲ್ = ಪರಿಶುದ್ಧವಾದ, ಕಾಮಮುಮ್ = ಕಾಮವೂ, ಎನ್ ಱು ಇವೈ = ಎಂಬ ಇವು. ನಾನ್ ಹು ಎನ್ ಬರ್ = ನಾಲ್ಕು \(ಪುರುಷಾರ್ಥಗಳು\) ಎನ್ನುತ್ತಾರೆ, ನಾನ್ ಹಿಲುಮ್ = ಈ ನಾಲ್ಕರಲ್ಲೂ, ಕಣ್ಣನುಕ್ಕೇ = ಭಗವಂತನಿಗೆ \(ಶ್ರೀಕೃಷ್ಣರೂಪಿಗೆ\), ಆಮದು = ಬೇಕಾಗುವುದು, ಕಾಮಮ್ = ಕಾಮವೆಂಬ ಪುರುಷಾರ್ಥ, ಅಱಮ್, ಪೊರುಳ್, ವೀಡು = ಧರ್ಮ, ಅರ್ಥ, ಮೋಕ್ಷಗಳು, ಇದಱ್ ಕು = ಇದಕ್ಕಾಗಿಯೇ \(ಇದಕ್ಕೆ ದಾಸ್ಯ ಮಾದುವುವು\), ಎನ್ ಎ಼ಉ = ಎಂದು, ಉರೈತ್ತಾನ್ = ಹೇಳಿದವರು, ವಾಮನನ್ = ಪರಿಶುದ್ಧಸ್ವರೂಪನೂ, \(ವಾಮನನಿಗೆ ಸಮನಾದವನೂ\) ಶೀಲನ್ = ಶ್ರೇಷ್ಠವಾದ ಶೀಲವನ್ನುಳ್ಳವನೂ, ಆದ, ಇರಾಮಾನುಜನ್ = ಶ್ರೀರಾಮಾನುಜರು, ಇನ್ದ ಮಣ್ ಮಿಶೈಯೇ = ಈ ಭೂಲೋಕದಲ್ಲಿಯೇ. 



ಕ್ಷೇಮರೂಪವಾದ ಒಳ್ಳೆಯ ಮೋಕ್ಷವೂ, ಅರ್ಥವೂ, ಧರ್ಮವೂ ಶ್ರೇಷ್ಠವಾದ ಪರಿಶುದ್ಧವಾದ ಕಾಮವೂ ಎಂಬ ಇವೇ ನಾಲ್ಕು ಪುರುಷಾರ್ಥಗಳು ಎನ್ನುತ್ತಾರೆ. ಈ ನಾಲ್ಕರಲ್ಲೂ ಶ್ರೀಕೃಷ್ಣರೂಪಿಯಾದ ಭಗವಂತನಿಗೆ ಬೇಕಾದದ್ದು \(ಬಹಳ ಪ್ರಿಯವಾದದ್ದು\) ಕಾಮಪುರುಷಾರ್ಥವೇ. ಧರ್ಮ, ಅರ್ಥ, ಮೋಕ್ಷಾಳು ಇದಕ್ಕೆ ಅಡಿಯಾಳು ಎಂದು ಈ ಭೂಲೋಕದಲ್ಲಿಯೇ ಹೇಳಿದವರು ವಾಮನನಂತೆ ಪರಿಶುದ್ಧಸ್ವಭಾವವನ್ನೂ ಶ್ರೇಷ್ಠವಾದ ಶೀಲವನ್ನೂ ಉಳ್ಳ ಶ್ರೀರಾಮಾನುಜರು. 



ನಾಲ್ಕು ಪುರುಷಾರ್ಥಗಳಲ್ಲಿ ಒಂದನ್ನು ಇನ್ನೊಂದು ಕ್ರಮವರಿತು ಹಿಂಬಾಲಿಸಿ ಮುನ್ನಡೆಯುತ್ತದೆ ಎನ್ನಲಾಗುತ್ತದೆ. ಧರ್ಮ, ಅರ್ಥ, ಕಾಮಗಳು ಇಹಲೋಕಕ್ಕೆ ಸೇರಿದವೆಂದೂ, ಇವುಗಳನ್ನು ಪರಿಶುದ್ಧಗೊಳಿಸಿಕೊಂಡಾಗಲೇ, ಇವುಗಳು ಕಡೆಯದಾದ ಮೋಕ್ಷಪುರುಷಾರ್ಥಕ್ಕೆ ಎಡೆಮಾಡಿಕೊಡುತ್ತವೆ ಮತ್ತು ತಕ್ಕ ಒತ್ತಾಸೆ ನೀಡುತ್ತವೆ. ಆದರೆ, ಇಲ್ಲಿ, ಅಮುದರು ಶ್ರೀರಾಮಾನುಜರ ಬಗೆಗೆ ಹೇಳುತ್ತಾ, ಅವರು ಕಾಮಪುರುಷಾರ್ಥವನ್ನೇ ಎಲ್ಲಕ್ಕಿಂತಲೂ ಮುಖ್ಯವೂ ಶ್ರೇಷ್ಠವೂ ಆದದ್ದೆಂದು ಹೇಳುತ್ತಾರೆನ್ನುತ್ತಾರೆ. ಪರಿಶುದ್ಧವಾದ ’ಕಾಮ’ದಿಂದ ಭಗವಂತನನ್ನು ಒಲಿಸಿಕೊಳ್ಳಬಹುದೆಂದೂ, ಮೋಕ್ಷವೂ ಸಹ ಅದಕ್ಕೆ ಸರಿಸಾಟಿಯಿಲ್ಲವೆಂದೂ ಹೇಳಲಾಗುತ್ತದೆ. ಶ್ರೀಕೃಷ್ಣನಿಗೆ ಬಹಳ ಪ್ರಿಯವಾದದ್ದು ಕಾಮಪುರುಷಾರ್ಥವೇ\! ಆದ್ದರಿಂದ, ಅದನ್ನೇ ಮುಖ್ಯವಾಗಿ ಮಾಡಿಕೊಂಡು, ಆ ಮೂಲಕವೇ ಭಗವತ್ಸಾನ್ನಿಧ್ಯವನ್ನು ಪಡೆಯಬಹುದೆಂದೂ, ಮೋಕ್ಷಾನಂದಕ್ಕಿಂತಲೂ ಭಗಾತ್ಸಾನ್ನಿಧ್ಯ ಮತ್ತುಭಾಗವತ್ಕೈಂಕರ್ಯ ಹೆಚ್ಚು ಆನಂದಕರವೆಂದೂ ಶ್ರೀರಾಮಾನುಜರು ಭೂಲೋಕದಲ್ಲಿ ಸಾರಿದರೆಂದು ಹೇಳಲಾಗಿದೆ. 



೪೧. ಮಣ್ ಮಿಶೈ ಯೋನಿಗಳ್ ತೋಱುಮ್ ಪಿಱನ್ದು, ಎಙ್ಗಳ್ ಮಾದವನೇ

ಕಣ್ಣುಱನಿಱ್ ಕಿಲುಮ್ ಕಾಣಹಿಲ್ಲಾ, ಉಲಹೋರ್ ಹಳೆಲ್ಲಾಮ್ 

ಅಣ್ಣಲಿರಾಮಾನುಜನ್ ವನ್ದು ತೋನ್ ಱಿಯ ವಪ್ಪೊೞುದೇ

ನಣ್ನರು ಞಾನಮ್ ತಲೈಕ್ಕಟ್ಟುಣ್ಡು, ನಾರಣಱ್ ಕಾಯಿನರೇ. 



ಮಣ್ ಮಿಶೈ ಯೋನಿಹಳ್ ತೋಱುಮ್ = ಭೂಲೋಕದಲ್ಲಿನ ಬಗೆಬಗೆಯ ಯೋನಿಗಳ ಮೂಲಕ, ಪಿಱನ್ದು = ಹುಟ್ಟಿ, ಎಙ್ಗಳ್ ಮಾದವನೇ = ನಮ್ಮ \(ಸರ್ವೇಶ್ವರನಾದ\) ಲಕ್ಷ್ಮೀನಾಥನೇ, ಕಣ್ ಉಱ = ಕಣ್ಣುಗಳ ಮುಂದೆ ಚೆನ್ನಾಗಿ, ನಿಱ್ಕುಲುಮ್ = \(ಎಲ್ಲರೂ ಕಾಣುವಂತೆ\) ನಿಂತರೂ \(ಪ್ರತ್ಯಕ್ಷನಾದರೂ\), ಕಾಣಹಿಲ್ಲಾ = ಕಂಡುಕೊಳ್ಳಲಾರದ \(ಕಾಣಲಾರದ\), ಉಲಹೋರ್ ಹಳೆಲ್ಲಾಮ್ = ಲೋಕದ ಜನರೆಲ್ಲಾ, ಅಣ್ಣಲ್ = ಸ್ವಾಮಿಯಾದ \(ದೇವರಂಥ\), ಇರಾಮಾನುಜನ್ = ಶ್ರೀರಾಮಾನುಜರು, ವನ್ದು ತೋನ್ ಱಿಯ = ಬಂದು ತೋರಿದ \(ಭೂಲೋಕದಲ್ಲಿ ಅವತರಿಸಿದ\), ಅಪ್ಪೊಳುದೇ = ಆಗಲೇ, ನಣ್ಣ ಅರು = ಪಡೆದುಕೊಳ್ಳುವುದಕ್ಕೆ ಅಸಾಧ್ಯವಾದ, ಞಾನಮ್ = ಜ್ಞಾನವನ್ನು, ತಲೈಕ್ಕಟ್ಟುಣ್ಡು = ಅಧಿಕಾರಪೂರ್ವಕವಾಗಿ ಅರಿತುಕೊಂಡು, ನಾರಾಯಣಱ್ ಕು = ಶ್ರೀಮನ್ನಾರಾಯಣನಿಗೆ, ಆಯಿನರೇ = ದಾಸರಾದರು. 



ಭೂಲೋಕದಲ್ಲಿನ ಬಗೆಬಗೆಯ ಯೋನಿಗಳ ಮೂಲಕ ನಮ್ಮ \(ಸರ್ವೇಶ್ವರನಾದ\) ಲಕ್ಷ್ಮೀನಾಥನೇ ಎಲ್ಲರೂ ಕಾಣುವಂತೆ ಎಲ್ಲರ ಕಣ್ಣುಗಳ ಮುಂದೆ ಬಂದು ನಿಂತರೂ ಕಂಡುಕೊಳ್ಳಲಾರದ ಲೋಕದ ಜನರೆಲ್ಲರೂ ದೇವರಂಥ \(ಸ್ವಾಮಿಯಾದ\) ರಾಮಾನುಜರು ಭೂಲೋಕದಲ್ಲಿ ಅವತರಿಸಿದಾಗಲೇ ಪಡೆದುಕೊಳ್ಳುವುದಕ್ಕೆ ಅಸಾಧ್ಯವಾದ ಜ್ಞಾನವನ್ನು ಅಧಿಕಾರಪೂರ್ವಕವಾಗಿ ಅರಿತುಕೊಂಡು ಶ್ರೀಮನ್ನಾರಾಯಣನಿಗೆ ದಾಸರಾದರು. 



ಶ್ರೀರಾಮಾನುಜರು ಉಪದೇಶಿಸಿದ ತತ್ತ್ವ, ಹಿತ, ಪುರುಷಾರ್ಥಗಳ ಹಿರಿಮೆಯನ್ನೂ, ಅವುಗಳಿಂದ ಭೂಲೋಕವಾಸಿಗಳಾದ ಜನರಿಗೆ ಉಂಟಾದ ಪ್ರಯೋಜನವನ್ನೂ ಇಲ್ಲಿ ಹೇಳಲಾಗುತ್ತದೆ. 



ಅಮುದರು ಹೇಳುತ್ತಾರೆ: ಭಗವಂತನಾದ ಶ್ರೀಮನ್ನಾರಾಯಣನೇ ಸ್ವತಃ ನಾನಾ ಅವತಾರಗಳ ಮೂಲಕ ಭೂಲೋಕದಲ್ಲಿ ಅವತರಿಸಿ, ಎಲ್ಲರ ಕಣ್ಣಮುಂದೆ ನಡೆದುಬಾಳಿದರೂ ಸಹ ಭೂಲೋಕವಾಸಿಗಳು ಸ್ವಾಮಿಯ ಹಿರಿಮೆಯನ್ನೂ ತಾವು ಅವನಿಗೆ ದಾಸ್ಯನಡೆಸುವ ವಿಷಯವನ್ನೂ ಅರಿತುಕೊಳ್ಳಲಿಲ್ಲ. ಅಷ್ಟು ಮೂಢರಾಗಿದ್ದರು ಅವರು. ಆದರೆ, ಶ್ರೀರಾಮಾನುಜರು ಭೂಲೋಕದಲ್ಲಿ ಅವತರಿಸಿದ ಕೂಡಲೇ ಸರ್ವೇಶ್ವರನಾದ ಶ್ರೀಮನ್ನಾರಾಯಣನಿಗೆ ದಾಸ್ಯವನ್ನು ನಡೆಸುವ ಜ್ಞಾನವನ್ನು ಅರಿತುಕೊಂಡರು ಮತ್ತು ಅವನಿಗೆ ದಾಸರಾದರು. ಅಧಿಕೃತವಾಗಿ ತಿಳಿದ ಈಜ್ಞಾನ ಅವರಿಗೆ ರಾಮಾನುಜರಿಂದ ಬಂದದ್ದು, ಕಂಡಿರಾ\! 



೪೨. ಆಯಿೞೈಯಾರ್ ಕೊಙ್ಗೈ ತಙ್ಗುಮ್, ಅಕ್ಕಾದಲಳಟ್ರಮಿನ್ದಿ

ಮಾಯುಮೆನ್ನಾವಿಯೈ ವನ್ದೆಡುತ್ತಾ ನಿನ್ ಱು, ಮಾಮಲರಾಳ್,

ನಾಯಹನೆಲ್ಲಾ ವುಯಿರ್ ಕಟ್ಕುಮ್ ನಾದನರಙ್ಗನೆನ್ನುನ್

ತೂಯವನ್, ತೀತಿಲಿರಾಮಾನುಜನ್ ತೊಲ್ಲರುಳ್ ಶುರನ್ದೇ. 



ಆಯ್ = ಸುಂದರವಾದ, ಇೞೈಯಾರ್ = ಆಭರಣಗಳನ್ನು ಧರಿಸಿದ ಸ್ತ್ರೀಯರ, ಕೊಙ್ಗೈ = ಸ್ತನಗಳ ಬಳಿ, ತಙ್ಗುಮ್ = ನೆಲೆನಿಲ್ಲುವ, ಅಕ್ಕಾದಲ್ = ಆ ಪ್ರೇಮವೆಂಬ, ಅಳಱು = ಕೆಸರಿನಲ್ಲಿ, ಅೞುನ್ದಿ = ಹುದುಗಿ ಹೋಗಿ, ಮಾಯುಮ್ = ನಾಶವಾಗುವ, ಎನ್ ಆವಿಯೈ = ನನ್ನ ಜೀವನನ್ನು, ವನ್ದು = ಅವತರಿಸಿ, ಎಡುತ್ತಾನ್ ಇನ್ ಱು = ಇಂದು \(ನನ್ನನ್ನು\) ಉದ್ಧರಿಸಿದನು. ಮಾಮಲರಾಳ್ = ಲಕ್ಷ್ಮೀದೇವಿಯ, ನಾಯಹನ್ = ನಾಯಕನು, \(ಪತಿಯು\), ಎಲ್ಲಾ ಉಯಿರ್ ಕಟ್ಕುಮ್ = ಎಲ್ಲಾ ಜೀವರಿಗೂ, ನಾದನ್ = ಒಡೆಯನು \(ರಕ್ಷಕನು\), ಅರಙ್ಗನ್ = ಶ್ರೀರಂಗನಾಥನು, ಎನ್ನುಮ್ = ಎಂದು ಹೇಳುವ, ತೂಯವನ್ = ಪರಿಶುದ್ಧನೂ, ತೀದುಇಲ್ = ಯಾವ ಬಗೆಯ ಕೆಟ್ಟ ಸ್ವಭಾವವೂ ಇಲ್ಲದವನೂ, ಆದ, ಇರಾಮಾನುಜನ್ = ಶ್ರೀರಾಮಾನುಜನು, ತೊಲ್ ಅರುಳ್ ಶುರನ್ದು= ಸಹಜವಾದ ಕೃಪೆಯನ್ನು \(ನನ್ನ ಮೇಲೆ\) ಸುರಿಸಿ. 



ಸುಂದರವಾದ ಆಭರಣಗಳನ್ನು ಧರಿಸಿದ ಸ್ತ್ರೀಯಸ್ತನಗಳ ಬಳಿ ನೆಲೆನಿಲ್ಲುವ ಆ ಪ್ರೇಮವೆಂಬ ಕೆಸರಿನಲ್ಲಿ ಹುದುಗಿ ಹೋಗಿ ನಾಶವಾಗುವ ನನ್ನ ಜೀವವನ್ನು ಅವತರಿಸಿ ಬಂದು ಇಂದು ಉದ್ಧರಿಸಿದವನು, ಲಕ್ಷ್ಮೀದೇವಿಯಪತಿಯೂ, ಎಲ್ಲಾ ಜೀವಗಳಿಗೂ ರಕ್ಷಕನೂ ಆದ ಶ್ರೀರಂಗನಾಥನು ಎಂದು ಪರಿಶುದ್ಧನೂ ಯಾವ ಬಗೆಯ ಕೆಡಕೂ ಇಲ್ಲದವನಾದ ಶ್ರೀರಾಮಾನುಜನು ತನ್ನ ಸಹಜವಾದ ಕೃಪೆಯನ್ನು ನನ್ನಮೇಲೆ ಹರಿಸಿಯೇ. 



ಅಮುದರು ಹೇಳುತ್ತಾರೆ: ಪ್ರಾಪಂಚಿಕ ಪ್ರೇಮವೆಂಬ ಕೆಸರಿನಲ್ಲಿ ಸಿಕ್ಕಿಬಿದ್ದು ಉದ್ಧಾರಗೊಳ್ಳುವ ಬಗೆಯನ್ನು ಕಾಣದೆ, ನಾನು ನಾಶವಾಗಿ ಹೋಗುತ್ತಿದ್ದೆ. ಶ್ರೀರಾಮಾನುಜರು ಬಂದು ನನ್ನನ್ನು ತಮ್ಮ ಸಹಜವಾದ ಕೃಪೆಯಿಂದ ಉದ್ಧರಿಸಿದರು. ಅವರು ಪರಿಶುದ್ಧರು, ಯಾವ ಬಗೆಯ ಕೆಟ್ಟಸ್ವಭಾವವನ್ನೂ ಹೊಂದಿರದವರು. ಅವರು ಉಪದೇಶಮಾಡಿದ್ದು – ಲಕ್ಷ್ಮೀಪತಿಯಾದ ಶ್ರೀಮನ್ನಾರಾಯಣನೇ ಸರ್ವೇಶ್ವರನು, ಸರ್ವರಕ್ಷಕನು. ಅವನೇ ಶ್ರೀರಂಗದಲ್ಲಿ ಅರ್ಚಾವತಾರಿಯಾಗಿರುವವನೂ.



೪೩. ಶುರಕ್ಕುನ್ತಿರುವುಣರ್ ವುಮ್, ಶೊಲಪ್ಪುಹಿಲ್ ವಾಯಮುದಮ್

ಪರಕ್ಕು ಮಿರುವಿನೈ ಪಟ್ರವೋಡುಮ್, ಪಡಿಯಿಉಳ್ಳೀರ್ \!

ಉರೈಕ್ಕಿನ್ ಱನ ನುಮಕ್ಕಿಯಾನಱಂಜೀಱು ಮುಱುಕಲಿಯೈ

ತ್ತುರಕ್ಕೂಮ್ ಪೆರುಮೈ, ಇರಾಮಾನುಜನೆನ್ ಱು ಶೊಲ್ಲುಮಿನೇ. 



ಶುರಕ್ಕೂಮ್ = ಪ್ರವಹಿಸುವುದು, ತಿರು ಉಣರ್ ವುಮ್ = ಭಕ್ತಿಯೆಂಬ ಸಂಪತ್ತೂ ಪವಿತ್ರವಾದ ಜ್ಞಾನವೂ, ಶೊಲ ಪುಹಿಲ್ = ಹೇಳುತ್ತಾ ಹೋದರೆ, ವಾಯ್ = ಬಾಯಲ್ಲಿ, ಅಮುದಮ್ = ಅಮೃತವು, ಪರಕ್ಕೂಮ್ = ವ್ಯಾಪಿಸುತ್ತದೆ, ಇರುವಿನೈ = ಕ್ರೂರಪಾಪಗಳು, ಪಟ್ರು ಅಱ ಓಡುಮ್ = ಸಡಿಲತಪ್ಪಿ ಪೂರ್ತಿಯಾಗಿ ಓಡಿಹೋಗುವುವು \(ನಾಶವಾಗುವುವು\), ಪಡಿಯಿಲ್ ಉಳ್ಳೀರ್ = ಭೂಲೋಕವಾಸಿಗಳೇ, ಉರೈಕ್ಕಿನ್ ಱನನ್ = ಹೇಳುತ್ತಿದ್ದೇನೆ, ಉಮಕ್ಕು = ನಿಮಗೆ, ಯಾನ್ = ನಾನು, ಅಱಮ್ = ಧರ್ಮವನ್ನು, ಶೀಱುಮ್ =ನಾಶಪಡಿಸುಅ, ಉಱುಕಲಿಯೈ = ಪ್ರಬಲವಾದ ಕಲಿಯನ್ನು, ತುರಕ್ಕೂಮ್ = ತೊಲಗಿಸುವ \(ಓಡಿಸುವ\), ಪೆರುಮೈ = ಹಿರಿಮೆಯುಳ್ಳವನು, ಇರಾಮಾನುಜನ್ = ಶ್ರೀರಾಮಾನುಜರು, ಎನ್ ಱು ಶೊಲ್ಲುಮಿನೇ = ಎಂದು ಹೇಳಿರಿ. 



ಭೂಲೋಕವಾಸಿಗಳೇ, ನಿಮಗೆ ನಾನು ಹೇಳುತ್ತಿದ್ದೇನೆ; ಹೇಳುತ್ತಾ ಹೋದರೆ ಬಾಯಲ್ಲಿ ಅಮೃತವು ವ್ಯಾಪಿಸುವುದು. ಭಕ್ತಿಸಂಪತ್ತೂ ಪವಿತ್ರಜ್ಞಾನವೂ ಹರಿಯತೊಡಗುವುದು. ಕ್ರೂರವಾದ ಪಾಪಗಳು ಸಡಿಲತಪ್ಪಿ ಪೂರ್ತಿಯಾಗಿ ನಾಶವಾಗುವುವು. ಧರ್ಮವನ್ನು ನಾಶಪಡಿಸುವ ಪ್ರಬಲವಾದ ಕಲಿಯನ್ನು ತೊಲಗಿಸಿ ಬಿಡುವ ಹಿರಿಮೆಯುಳ್ಳವನು ಶ್ರೀರಾಮಾನುಜನೆಂದು ಹೇಳಿರಿ. 



ಇಹಲೋಕದ ಜನರಿಗೆ ಅಮುದರು ಇಲ್ಲಿ ಹಿತವಾನ ನುಡಿಯುತ್ತಿದ್ದಾರೆ.



ಅಮುದರು ಹೇಳುತ್ತಾರೆ: ಭೂಲೋಕವಾಸಿಗಳೇ, ನಿಮಗೆ \(ರಾಮಾನುಜ\) ಎಂಬ ಒಂದು ಮಾತನ್ನು ಹೇಳುತ್ತಿದ್ದೇನೆ. ನಾನು ಅದನ್ನು ಉಚ್ಚರಿಸುತ್ತಾ ಹೋದರೆ, ನನ್ನ ಬಾಯಲ್ಲಿ ಅಮೃತವು ತುಂಬುವುದು. ಭಕ್ತಿಸಂಪತ್ತೂ ಶ್ರೇಷ್ಠಜ್ಞಾನವೂ ಬಾಯಿಂದ ಹರಿಯತೊಡಗುವುದು. ಮಹಾಪಾಪಗಳೆಲ್ಲವ್ಲೂ ನಾಶವಾಗುವುವು. ಧರ್ಮಕ್ಕೆ ಶತ್ರುವಾದ ಕಲಿಯ ಪ್ರಾಬಲ್ಯವು ನಾಶವಾಗುವುದು. ಆದ್ದರಿಂದ ’ಶ್ರೀರಾಮಾನುಜ’ ಎಂಬ ಮಾತನ್ನು ನೀವೂ ಹೇಳಿರಿ. ಅವರ ಹಿರಿಮೆಯನ್ನು ಕೊಂಡಾಡಿರಿ. 



೪೪. ಶೊಲ್ಲಾರ್ತಮಿಳೊರುಮೂನ್ಱುಮ್, ಶುರುದಿಹಳ್ ನಾನ್ ಹುಮೆಲ್ಲೈ

ಯಿಲ್ಲಾ ವಱನೆಱಿಯಾವುನ್ತೆರಿನ್ದವನ್, ಎಣ್ಣರುಂಜೀರ್

ನಲ್ಲಾರ್ ಪರವು ಮಿರಾಮುನಜನ್ ಱಿರುನಾಮಮ್ ನಮ್ಬಿ

ಕ್ಕಲ್ಲಾರ ಕಲಿಡತ್ತೋರ್, ಎದುಪೇಱಿನ್ ಱು ಕಾಮಿಪ್ಪರೇ. 



ಶೊಲ್ ಆರ್ = ಮಾತುಗಳಿಂದ ತುಂಬಿರುವ, ತಮಿಳ್ = ತಮಿಳಿನ, ಒರು = ಸಾಟಿಯಿಲ್ಲದ, ಮೂನ್ ಱುಮ್ = ಮೂರನ್ನು, ಶುರುದಿಹಳ್ = ಶ್ರುತಿಗಳು, ನಾನ್ ಹುಮ್ = ನಾಲ್ಕನ್ನೂ, ಎಲ್ಲೈ ಇಲ್ಲಾ = ಎಲ್ಲೆಯಿಲ್ಲದ, ಅಱನೆಱಿ = ಶಾಸ್ತ್ರ ಮತ್ತು ಕಟ್ಟಳೆಗಳು, ಯಾವುಮ್ = ಎಲ್ಲವನ್ನೂ, ತೆರಿನ್ದವನ್ = ತಿಳಿದವನು, ಎಣ್ ಅಱು ಶೀರ್ = ಲೆಕ್ಕವಿಲ್ಲದ ಸದ್ಗುಣಗಳನ್ನುಳ್ಳವನು, ನಲ್ಲಾರ್ \(ನಲ್ ಆರ್\) = ಒಳ್ಳೆಯದನ್ನೇ ತುಂಬ, ಪಾವುಮ್ = ಪ್ರಸಾರಮಾಡುವ \(ಹಾಡುವ\), ಇರಾಮಾನುಜನ್ = ಶ್ರೀರಾಮಾನುಜರ, ತಿರುನಾಮಮ್ = ಪವಿತ್ರವಾದ ಹೆಸರನ್ನು \(ನಾಮವನ್ನು\) ನಮ್ಬಿ = ನಂಬಿ, ಕಲ್ಲಾರ್ = ಕಲಿಯದವರು, ಅಹಲ್ ಇಡತ್ತೋರ್ = ಈ ಭೂಲೋಕದವರು, ಎದು ಪೇಱು = ಯಾವುದು ಆಶ್ರಯ \(ಯಾವುದರಿಂದ ಲಾಭ\), ಎನ್ ಱು = ಎಂದು, ಕಾಮಿಪ್ಪರೇ = ಕೇಳುತ್ತಾರಲ್ಲ \(ಆಶಿಸುತ್ತಾರಲ್ಲ\!\) 



ಮಾತುಗಳಿಂದ ತುಂಬಿರುವ ತಮಿಳಿನ ಸಾಟಿಯಿಲ್ಲದ ಮೂರನ್ನೂ, ನಾಲ್ಕುಶೃತಿಗಳನ್ನೂ, ಎಲ್ಲೆಯಿಲ್ಲದ ಶಾಸ್ತ್ರ ಮತ್ತು ಕಟ್ಟಳೆಗಳನ್ನೂ ಎಲ್ಲವನ್ನೂ ತಿಳಿದಿರುವವನೂ, ಲೆಕ್ಕವಿಲ್ಲದಷ್ಟು ಸದ್ಗುಣಗಳುಳ್ಳವನ್ನೂ, ಒಳ್ಳೆಯದನ್ನೇ ತುಂಬ ಹರಡುವವನೂ \(ಪ್ರಸಾರಮಾಡುವವನೂ\) ಆದ ಶ್ರೀರಾಮಾನುಜರ ಪವಿತ್ರವಾದ ನಾಮವನ್ನು ನಂಬಿ ಕಲಿಯದ ಭೂಲೋಕದವರು ಯಾವುದರಿಂದ ಪ್ರಯೋಜನ ಎಂದು ಆಶಿಸುತ್ತಾರಲ್ಲ\!



’ಶೊಲ್ಲಾರ್ ತಮಿೞೊರು ಮೂನ್ ಱುಮ್’ – ತಮಿಳುಭಾಷೆಯಲ್ಲಿ ಸಾಟಿಯಿಲ್ಲದಂಥ ಮೂರು ಕಲೆಗಳು ಎಂದರೆ, ಸಾಹಿತ್ಯ, ಸಂಗೀತ, ನಾಟಕಗಳು. ಅವುಗಳಲ್ಲಿ ಬಳಸಿರುವ ಮಾತೂ, ವಾಕ್ಯಗಳೂ, ಭಾಷಾಸ್ವಾರಸ್ಯವೂ, ಕಟ್ಟುಪಾಡೂ, ಅರ್ಥಪೂರ್ಣವಾಗಿ, ಚುರುಕಾಗಿ, ಸ್ವಾರಸ್ಯವಾದವು. ಮೂರನ್ನೂ ಸಾಂಗವಾಗಿ ಕಲಿತವನೆಂದರೆ ಆತ ಘನಪಂಡಿತನೇ. 



’ಶುರುದಿಹಳ್ ನಾನ್ ಹುಮ್’ – ಅಱಮ್ – ಧರ್ಮಶಾಸ್ತ್ರಗಳು, ನೆಱಿ – ಸ್ಮೃತಿಗಳು – ವಿಧಿಗಳು. 



ಹಿಂದಿನ ಪಾಶುರದಲ್ಲಿ ಶ್ರೀರಾಮಾನುಜರ ಹಿರಿಮೆಯನ್ನು ತಿಳಿಸಿ, ಅವರ ಪವಿತ್ರನಾಮವನ್ನು ಕೀರ್ತಿಸುತ್ತಾ, ಅವರನ್ನಾಶ್ರಯಿಸಿ, ಉದ್ಧಾರಗೊಳ್ಳಬೇಕೆಂದು ಹೇಳಲಾಯಿತು. ಅದೇ ವಿಷಯವನ್ನು ಇಲ್ಲಿಯೂ ಮುಂದುವರಿಸಲಾಗಿದೆ.



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರು ಸಂಸ್ಕೃತದಲ್ಲೂ ತಮಿಳಿನಲ್ಲೂ ಅದ್ವಿತೀಯ ಪಂಡಿತರು. ಸಂಸ್ಕೃತದ ಶೃತಿ, ಸ್ಮೃತಿ, ಇತಿಹಾಸ, ಪುರಾಣ, ಮುಂತಾದವೆಲ್ಲವನ್ನೂ, ಮತ್ತು ತಮಿಳಿನ ದಿವ್ಯಪ್ರಬಂಧಾದಿಗಳನ್ನೂ ಖೇನ ಸಾಂಗವಾಗಿ ಅಧ್ಯಯನ ಮಾದಿ ನುರಿತವರು. ಸತ್ತ್ವಗುಣಪರಿಪೂರ್ಣರು ಯಾವಾಗಲೂ ಲೋಕಹಿತವನ್ನೇ ಚಿಂತಿಸುತ್ತಾ, ಸಾರುತ್ತಾ ಇರುವವರು ಅಂಥ ಮಹನೀಯರನ್ನು ಆಶ್ರಯಿಸದೆ, ಅವರ ಬೋಧನೆಯನ್ನು ಅನುಸರಿಸಿ ಇರುವ ಈ ಲೋಕದ ಜನರು “ಯಾವುದನ್ನು ಆಶ್ರಯಿಸಿ ನಾವು ಉದ್ಧಾರಗೊಳ್ಳಬಹುದು? ಎಂದು ಆಶಿಸಿ, ಕೇಳುತ್ತಾರಲ್ಲ\! ಏನನ್ಯಾಯ\! 



೪೫. ಪೇಯೊನ್ ಱು ಮಟ್ರಿಲ್ಲೈ ನಿನ್ ಶರಣನ್ ಱಿ, ಅಪ್ಪೇಱಳಿತ್ತಱ್

ಕಾಱೊನ್ ಱು ಮಿಲ್ಲೈ ಮಟ್ರಚ್ಚರಣನ್ ಱಿ, ಎನ್ ಱಿಪ್ಪೊರುಳೈ

ತ್ತೇಱುಮವರ್ ಕ್ಕೂ ಮೆನಕ್ಕು ಮುನೈತ್ತನ್ದ ಶೆಮ್ಮೈಶೊಲ್ಲಾಲ್

ಕೂಱುಮ್ ಪರಮನ್ ಱು, ಇರಾಮಾನುಜ\! ಮೆಯ್ ಮ್ಮೈ ಕೂಱಿಡಿಲೇ



ಪೇಱು ಒನ್ ಱು = ಯಾವೊಂದು ಮಾರ್ಗವೂ, ಮಟ್ರು = ಬೇರೆ, ಇಲ್ಲೈ = ಇಲ್ಲ, ನಿನ್ = ನಿಮ್ಮ, ಶರಣ್ ಅನ್ ಱಿ = ಚರಣಗಳಲ್ಲದೆ, ಅಪ್ಪೇಱು = ಆ ಮಾರ್ಗವನ್ನು, ---- = ಕೃಪೆ ಮಾಡುವುದಕ್ಕೆ, ಆಱು = ಉಪಾಯಮ್ ಇಲ್ಲೈ = ಯಾವುದೂ ಇಲ್ಲ, ಮಟ್ರು = ------ ಅಚ್ಚರಣನ್ ಱಿ = ಆಚರಣಗಲೇ ಅಲ್ಲದೆ, ----- ಎಂಬ ಇ-ಪೊರುಳೈ = ಈ ವಿಷಯದ ಅರ್ಥವನ್ನು, ತೇರ್ ಅವರ್ ಕ್ಕುಮ್ = ತಿಳಿದುಕೊಂಡವರಿಗೂ, ಎನಕ್ಕು = ನನಗೂ, ಉನೈ = ನಿಮ್ಮನ್ನು, ತನ್ದ = --ಕೊಟ್ಟ, ಶೆಮ್ಮೈ = ಸದ್ಗುಣವು \(ಹಿರಿಮೆಯು\), ಶೊಲ್ಲಾಲ್ = ಬಾಯಿಂದ, \(ಮಾತಿನಿಂದ\), ಕೂಱುಮ್ ಪರಮ್ ಅನ್ ಱು = ಬಾಯಿಂದ \(ಮಾತಿನಿಂದ\), ಕೂಱುಮ್ ಪರಮ್ ಅನ್ ಱು= ಹೇಳಿ ಮುಗಿಸುವುದಲ್ಲ, ಇರಾಮಾನುಜ = ಶ್ರೀರಾಮಾನುಜರೇ, ಮೆಯ್ ಮ್ಮೈ = ನಿಜವನ್ನು, ಕೂಱಿ--- ಹೇಳಿಬಿಡುವುದಾದರೆ. 



ಶ್ರೀರಾಮಾನುಜರೇ, ನಿಜವನ್ನು ಹೇಳಿಬಿಡುವುದಾದರೆ, ನಿಮ್ಮ ಚರಣನ್ನು ಆಶ್ರಯಿಸುವುದಲ್ಲದೆ ಬೇರೆ ಯಾವೊಂದು ಮಾರ್ಗವೂ ಇಲ್ಲ, ಆ ಮಾರ್ಗದ ಕೃಪೆ ಮಾಡುವುದಕ್ಕೂ ನಿಮ್ಮ ಚರಣಗಳ ಆಶ್ರಯಿಸುವುದೇ ಮಾರ್ಗ ಎಂದು ತಿಳಿದುಕೊಂಡವರಿಗೂ ನನಗೂ ನಿಮ್ಮನ್ನು ತೋರಿಸಿಕೊಟ್ಟ ನಿಮ್ಮ ಹಿರಿಮೆಯನ್ನು ಬಾಯಿಂದ ಹೇಳಿ ಮುಗಿಸುವುದಲ್ಲ. 



“ಯಾವುದನ್ನು ನಂಬೋಣ? ಯಾರನ್ನು ಆಶ್ರಯಿಸೋಣ? ನಾವು ಉದ್ಧಾರಗೊಳ್ಳುವುದು ಹೇಗೆ?” – ಎಂಬುದು ತಿಳಿವಳಿಕೆಯಿಲ್ಲದವರ ಪ್ರಶ್ನೆಗಳೆಂದು ಹಿಂದಿನ ಪಾಶುರದಲ್ಲಿ ಹೇಳಲಾಯಿತು. ಅದಕ್ಕೆ ಉತ್ತರವಾಗಿದೆ ಈ ಪಾಶುರದ ವಿಷಯ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರ ಸಜ್ಜನಿಕೆ ಎಷ್ಟು ಹಿರಿದು\! ಅವರನ್ನು ಗುರುವೆಂದು ನಂಬಿ, ಅವರ ತಿರುವಡಿಗಳನ್ನು ಆಶ್ರಯಿಸುವ ಮಾರ್ಗವೊಂದೇ ಉದ್ಧಾರಕ್ಕೆ ಉಪಾಯ. ಬೇರೆ ಯಾವುದೂ ಇಲ್ಲ ಮತ್ತು ಆ ತಿರುವಡಿಗಳನ್ನು ಆಶ್ರಯಿಸುವುದನ್ನು ತೋರಿಸಿಕೊಟ್ಟವರೂ ಅವರೇ. ವಾಸ್ತವವಾಗಿ, ಈವಿಷಯವನ್ನು ಬಾಯಿ ಮಾತಿನಿಂದ ಹೇಳಿ ಮುಗಿಸುವುದಲ್ಲ. ವಿಷಯವನ್ನು ಅರಿತುಕೊಂಡು ಹಾಗೆಯೇ ಅನುಸರಿಸುವುದು ಉದ್ಧಾರ್‍ಅಕ್ಕೆ ತಳಹದಿಯಾದಂತೆ. 



ಶ್ರೀರಾಮಾನುಜರೇ ಮಾರ್ಗ \(ಉಪಾಯ\): ಅವರೇ ಗುರಿ \(ಉಪೇಯ\) ಎಂದು ಒತ್ತಿ ಹೇಳಲಾಗುತ್ತಿದೆ.



೪೬. ಕೂಱುಂಜಮಯಙ್ಗಳಾಱುಮ್ ಕುಲೈಯ, ಕುವಲಯತ್ತೇ

ಮಾಱನ್ ಪಣಿತ್ತ ಮಱೈಯುಣರ್ ನ್ದೋನೈ, ಮದಿಯಿಲಿಯೇನ್

ತೇಱು ಮ್ಬಡಿಯೆನ್ ಮಾನಮ್ ಪುಹುನ್ದಾನೈತ್ತಿಶೈಯನೈತ್ತುಮ್

ಏಱುಙ್ಗುಣನೈ, ಇರಾಮಾನುಜನೈ ಯಿಱೈಂಜನಮೇ.



ಕೂಱುಮ್ = ಹೇಳುವ, ಸಮಯಙ್ಗಳ್ = ಮರಗಳು, ಆಱುಮ್ = ಆರೂ ಸಹ, ಕುಲೈಯ = ತಲೆತಗ್ಗಿಸುವಂತೆ, ಕುವಲಯತ್ತೇ= ಭೂಮಂಡಲದಲ್ಲಿ, ಮಾಱನ್ = ’ಮಾರ’ನೆಂಬ ಹೆಸರಿನ ನಮ್ಮಾಳ್ವಾರರು, ಪಣಿತ್ತ = ರಚಿಸಿದ, ಮಱೈ = \(ತಮಿಳಿನ\) ವೇದಗಳನ್ನು, ಉಣರ್ ನ್ದೋನೈ = ಅರಿತುಕೊಂಡವರನ್ನು ಮದಿಯಿಲಿಯೇನ್ = ಅಜ್ಞಾನಿಯಾದ ನನ್ನನ್ನು, ತೇಱುಮ್ಬಡಿ = ಉದ್ಧಾರಗೊಳ್ಳುವಂತೆ, ಎನ್ಮನಮ್ = ನನ್ನ ಮನಸ್ಸನ್ನು, ಪುಹುನ್ದಾನೈ = ಪ್ರವೇಶಿಸಿದವರನ್ನು, ತಿಶೈಆನೈತ್ತುಮ್ = ಎಲ್ಲಾ ದಿಕ್ಕುಗಳಲ್ಲಿಯೂ, ಏಱುಮ್ ಗುಣನೈ = ವ್ಯಾಪಿಸಿರುವ ಗುಣಗಳುಳ್ಳವರನ್ನೂ, ಇರಾಮಾನುಜ ನೈ = ಶ್ರೀರಾಮಾನುಜರನ್ನು, ಇಱೈಂಜಿನ ಮೇ = ನಮಸ್ಕರಿಸುತ್ತೇವೆ. 



ಹೇಳುವ ಮತಗಳು ಆರೂ ಸಹ ತಲೆ ತಗ್ಗಿಸುವಂತೆ ಭೂಮಂಡಲದಲ್ಲಿ ನಮ್ಮಾಳ್ವಾರರು ರಚಿಸಿದ ತಮಿಳು ವೇದಗಳನ್ನು ಅರಿತುಕೊಂಡವರನ್ನು, ಅಜ್ಞಾನಿಯಾದ ನಾನು ಉಜ್ಜೀವನಗೊಳ್ಳುವಂತೆ ನನ್ನ ಮನಸ್ಸನ್ನು ಪ್ರವೇಶಿಸಿದವರನ್ನು, ಎಲ್ಲಾ ದಿಕ್ಕುಗಳಲ್ಲಿಯೂ ವ್ಯಾಪಿಸಿರುವ ಗುಣಗಳನ್ನುಳ್ಳವರನ್ನು, ಶ್ರೀರಾಮಾನುಜರನ್ನು ನಮಸ್ಕರಿಸುತ್ತೇವೆ. 



“ಕೂಱುಮ್ ಸಮಯಙ್ಗಳಾರುಮ್ ಕುಲೈಯ” – ಶ್ರೀರಾಮಾನುಜರ ಕಾಲದಲ್ಲಿ, ವೇದಗಳನ್ನು ಬದಿಗೊತ್ತಿ ಅವುಗಳ ಪ್ರಾಮಾಣ್ಯವನ್ನು ಅಂಗೀಕರಿಸದ ಮತಗಳು ಪ್ರಚಾರದಲ್ಲಿದ್ದವು. ’ದೇಹತ್ಮವಾದಿ’ ಮತ, ’ದೇಹ ಪರಿಣಾಮವಾದಿ’ ಮತ, ’ ವಿಜ್ಞಾನಾತ್ಮವಾದಿ’ ಮತ, ’ಶೂನ್ಯವಾದಿ’ಮತ, ’ಅದವೈತವಾದಿ’ಮತ, ಮತ್ತು ’ಶಿವಪರತ್ವವಾದಿ’ ಮತ ಎಂಬವು ಅವುಗಳಲ್ಲಿ ಪ್ರಧಾನವಾದವು. ಇವುಗಳಲ್ಲದೆ, ಬೌದ್ಧಮತ, ಜೈನ ಮತಗಳೂ ಪ್ರಸಾರದಲ್ಲಿದ್ದವು. ಶ್ರೀರಾಮಾನುಜರು ತಮ್ಮ ಆಳವಾದ ಪಾಂಡಿತ್ಯದ ಪರಿಣಾಮವಾಗಿ, ಅತಿಸರಳವಾಗಿ ಪ್ರಕಟಗೊಳಿಸಿದ ಪರಿಣಾಮವಾಗಿ ಮೇಲ್ಕಂಡ ಎಲ್ಲ ಮತಗಳೂ ತಲೆತಗ್ಗಿಸಿದವು. 



’ಮಾಱನ್ ಪಣಿತ್ತ ಮಱೈ” – ಆಳ್ವಾರರಲ್ಲಿ ಮುಖ್ಯರಾದ ’ನಮ್ಮಳ್ವಾರ್’ ರೆಂದು ಪ್ರಸಿದ್ಧರಾದ ಶ್ರೀಶಠಗೋಪರಿಗೆ ಹುಟ್ಟು ಹೆಸರು ’ಮಾರನ್’ ಎಂಬುದು. ಅವರು ನಾಲ್ಕು ವೇದಗಳ ಸಾರವನ್ನು ನಾಲ್ಕುವೇದಗಳ ಸಾರವನ್ನು ನಾಲ್ಕು ದಿವ್ಯಪ್ರಬಂಧಗಳಲ್ಲಿ ರಚಿಸಿದರು. ಅವಕ್ಕೆ “ದ್ರಾವಿಡಾಮ್ನಾಯ’ – ತಮಿಳುವೇದ – ಎಂಬ ಹೆಸರು. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರು ತಮ್ಮ ಕಾಲದಲ್ಲಿ ಪ್ರಬಲಗೊಂಡಿದ್ದ ವೇದಬಾಹಿರವಾದ ಮರಗಳನ್ನು ವಿಧಿವತ್ತಾಗಿ ಖಂಡಿಸಿದರು. ನಮ್ಮಾಳ್ವಾರರ ದ್ರಾವಿಡಾಮ್ನಾಯವನ್ನು ಸಾಂಗವಾಗಿ ಅಧ್ಯಯನ ಮಾಡಿ ಅರಿತುಕೊಂಡರು. ಇವುಗಳ ಪರಿಣಾಮವಾದ ’ಉಭಯ ವೇದಾಂತ’ ಎಂದರೆ, ವೇದೋಪನಿಷತ್ತು, ಬ್ರಹ್ಮಸೂತ್ರಗಳು, ಮತ್ತು ಭಗವದ್ಗೀತೆಗಳಲ್ಲಿ ಬರುವ ವೇದಾಂತವನ್ನೂ, ದ್ರಾವಿಡ ಪ್ರಬಂಧಗಳಲ್ಲಿ ಕಾಣುವ ವೇದಾಂತವನ್ನೂ, ಒಟ್ಟುಗೂಡಿಸಿ, ಅತಿ ಸರಳವಾದ ರೀತಿಯಲ್ಲಿ ತಮ್ಮ ಪಂಥವನ್ನು ಪ್ರಚಾರಮಾಡಿದರು. ನನ್ನಂಥಾಜ್ಞಾನಿಗೂ ಅರಿವಾಗುವಂತೆಯೂ ಉಜ್ಜೀವನಗೊಳ್ಳುವಂತೆಯೂ ಅವರು ಬೋದಿಸಿದರು. ಇದರಿಂದ ಅವರ ಗುಣಕೀರ್ತಿಗಳು ಎಲ್ಲೆಲ್ಲೂ ವ್ಯಾಪಿಸುವಂತಾಯಿತು. ಅಂಥ ಗುಣವಂತರಾದ ಶ್ರೀರಾಮಾನುಜರನ್ನು ನಾನು ನಮಸ್ಕರಿಸುತ್ತೇನೆ.



೪೭. ಇಱೈಂಜಪ್ಪಡುಮ್ ಪರನೀಶನರಙ್ಗನೆನ್ ಱು, ಇವ್ವುಲಹ

ತ್ತಱುಮ್ ಶೆಪ್ಪುಮಣ್ಣಲಿರಾಮಾನುಜನ್, ಎನ್ನುರುವಿನೈಯಿನ್

ತಿಱಂಜೆಟ್ರ್‍ಇರವುಮ್ ಪಹಲುಮ್ ವೀಡಾದೆನ್ ಱನ್ ಶಿನ್ದೈಯುಳ್ಳೇ

ನಿಱೈನ್ದೊಪ್ಪಱವಿರುನ್ದಾನ್, ಎನಕ್ಕಾರುಮ್ ನಿಹರಿಲ್ಲೈಯೇ. 



ಇಱೈಂಜಪುಡುಮ್ = ನಮಸ್ಕರಿಸಲ್ಪಡತಕ್ಕವನೂ, ಪರಮ್ = ಪರದೈವವೂ, ಈಶನ್ = ಸರ್ವೇಶ್ವರನೂ, ಅರಙ್ಗನ್ = ಶ್ರೀರಂಗನಾಠನೇ, ಎನ್ ಱು = ಎಂದು, ಇಉಲಹತ್ತು = ಈ ಲೋಕದಲ್ಲಿ, ಅಱಮ್ ಶೆಪ್ಪುಮ್ = ಧರ್ಮವನ್ನು ಬೋಧಿಸುವ, ಅಣ್ಣಲ್ = ಸ್ವಾಮಿಯಾದ, ಇರಾಮಾನುಜನ್ ಎನ್ = ನನ್ನ, ಅರು ವಿನೈಯಿನ್ = ಘೋರಪಾಪಗಳ, ತಿಱಮ್ = ಸಮೂಹವನ್ನು, ಶೆಟ್ರು = ನಾಶಪಡಿಸಿ, ಇರವುಮ್ ಪಹಲುಮ್ = ರಾತ್ರಿಯೂ ಹಗಲೂ, ವೀಡಾದು = ಬಿಡದೆ, ಎನ್ ತನ್ = ನನ್ನ, ಶಿನ್ದೈಯುಳ್ಳೇ = ಚಿಂತನೆಯಲ್ಲಿಯೇ, ನಿಱೈನ್ದು = ತುಂಬಿ, ಒಪ್ಪು ಅಱ = ಸಾಟಿಯಿಲ್ಲದಂತೆ, ಇರುನ್ದಾರ್ = ನೆಲಸಿ ಇದ್ದಾರೆ, ಎನಕ್ಕು= ನನಗೆ, ಆರುಮ್ = ಯಾರೂ, ನಿಹರ್ ಇಲ್ಲೈ = ಸಮಾನರಿಲ್ಲ.



’ನಮಸ್ಕರಿಸಲ್ಪಡತಕ್ಕವನು ಪರದೈವವೂ ಸರ್ವೇಶ್ವರನೂ ಆದ ಶ್ರೀರಂಗನಾಥನೇ’ ಎಂದು ಈ ಲೋಕದಲ್ಲಿ ಧರ್ಮವನ್ನು ಬೋಧಿಸುವ ಸ್ವಾಮಿಯಾದ ಶ್ರೀರಾಮಾನುಜರು ನನ್ನ ಘೋರ ಪಾಪಗಳ ಸಮೂಹವನ್ನು ನಾಶಪಡಿಸಿ, ಹಗಲೂ ರಾತ್ರಿಯೂ ಬಿಡದಂತೆ ನನ್ನ ಚಿಂತನೆಯಲ್ಲಿಯೇ ತುಂಬಿಕೊಂಡು ಸಾಟಿಯಿಲ್ಲದಂತೆ ಇದ್ದಾರೆ. ನನಗೆ ಸಮಾನರೆಂದರೆ ಯಾರೂ ಇಲ್ಲವೇ ಇಲ್ಲ. 



ಅಮುದರು ಹೇಳುತ್ತಾರೆ: ಶ್ರೀರಂಗನೇ ಪರದೈವ ಮತ್ತು ಸರ್ವೇಶ್ವರ. ಅವನನ್ನೇ ನಮಸ್ಕರಿಸಬೇಕಾದದ್ದು – ಎಂಬ ಧರ್ಮಮಾರ್ಗವನ್ನು ಭೂಲೋಕದಲ್ಲಿ ಪ್ರಕಟಗೊಳಿಸಿದ್ದಲ್ಲದೆ, ಶ್ರೀರಾಮಾನುಜರು ನನ್ನ ಪಾಪರಾಶಿಯನ್ನು ತೊಲಗಿಸಿ, ನನ್ನ ಮನಸ್ಸಿನಲ್ಲಿ ಎಡೆಬಿಡದಂತೆ ತುಂಬಿಕೊಂಡು, ನನ್ನ ಚಿಂತನೆಯಲ್ಲಿ ಸಾಟಿಯಿಲ್ಲದವರಾಗಿ ಇದ್ದಾರ್‍ಎ. \(ನಾನೇ ಧನ್ಯ\) ನನಗೆ ಸರಿಸಮಾನರು ಯಾರೂ ಕಾಣೆ. 



೪೮. ನಿಹರಿನ್ ಱಿನಿನ್ ಱ ವೆನ್ ನೀಚತೈಕ್ಕೂ, ನಿನ್ನರುಳಿನ್ ಕಣನ್ ಱಿ

ಪ್ಪುಹಲೊನ್ ಱು ಮಿಲ್ಲೈ ಯರುಟ್ಕು ಮಹ್ ದೇ ಪುಹಲ್, ಪುನ್ಮೈಯಿಲೋರ್

ಪಹರುಮ್ ಪೆರುಮೈಯಿರಾಮಾನುಜ ವಿನಿ ನಾಮ್ ಪೞುದೇ

ಅಹಲುಮ್ ಪೊರುಳೆನ್, ಪಯನಿರುವೋಮುಕ್ಕುಕ್ಕೂಮಾನಪಿನ್ನೇ.



ನಿಹರ್ ಇನ್ ಱಿ = ಸರಿಸಾಟಿಯಿಲ್ಲದಂತೆ, ನಿನ್ ಱ = ನೆಲಸಿರುವ, ಎನ್ = ನನ್ನ, ನೀಚತೈಕ್ಕೂ = ನೀಚತೆಗೆ, ನಿನ್ = ನಿನ್, ಅರುಳಿನ್ ಕಣ್ = ಕೃಪೆಯ ನಡುವೆ, ಅನ್ ಱಿ= ಅಲ್ಲದೆ, ಪುಹಲ್ = ಪ್ರವೇಶಿಸಲು, ಒನ್ ಱುಮ್ = ಇಲ್ಲೈ = ಬೇರೊಂದು ಸ್ಥಳವೂ \(ಬೇರೆಯಲ್ಲಿಯೂ\) ಇಲ್ಲ, ಅರುಟ್ಕುಮ್ = ನಿನ್ನ ಕೃಪೆಗೂ, ಅಹ್ ದೇ = ಆ ನಿನ್ನ ನೀಚತ್ವವೇ, ಪುಹಲ್ = ಶರಣಾಗುವ ಸ್ಥಳ, ಪುನ್ಮೈಯಿಲೋರ್ = \(ನೀಚತವಿಲ್ಲದವರು\) ಪರಿಶುದ್ಧರಾದವರು \(ಮಹನೀಯರು\), ಪಹರುಮ್ = ಕೀರ್ತಿಸತಕ್ಕ, ಪೆರುಮೈ = ಹಿರಿಮೆಯನ್ನುಳ್ಳ, ಇರಾಮಾನುಜ = ಶ್ರೀರಾಮಾನುಅಜ್ರೇ, ಇನಿ = ಇನ್ನು, ನಾಮ್ = ನಾವು, ಪೞುದೇ = ವ್ಯರ್ಥವಾಗಿ, ಅಹಲುಮ್ = ಅಗಲುವ, ಪೊರುಳ್ ಎನ್ = ಅರ್ಥವಾದರೂ ಏನು, ಪಯನ್ = ಫಲವು, ಇರುವೋಮುಕ್ಕು = ಇಬ್ಬರಿಗೂ, ಆನ ಪಿನ್ನೇ = ಆದಬಳಿಕ? 



ಸರಿಸಾಟಿಯಿಲ್ಲದಂತೆ ನೆಲಸಿರುವ ನನ್ನ ನೀಚತನೆಗೆ ನಿನ್ನ ಕೃಪೆಯ ನಡುವೆಯಲ್ಲದೆ ಪ್ರವೇಶಿಸಲು ಬೇರೊಂದು ಸ್ಥಳವಿಲ್ಲ. ನಿನ್ನ ಕೃಪೆಗೂ ಸಹ ಆ ನನ್ನ ನೀಚತ್ವವೇ ಶರಣಾಗುವ ಸ್ಥಳ. ಮಹನೀಯರು ಕೀರ್ತಿಸತಕ್ಕ ಹಿರಿಮೆಯನ್ನುಳ್ಳ ಶ್ರೀರಾಮಾನುಜರೇ, ಇನ್ನು ನಾವು ವ್ಯರ್ಥವಾಗಿ ಅಗಲಬೇಕೆಂಬುದರಲ್ಲಿ ಅರ್ಥವಾದರೂ ಏನು, ಇಬ್ಬರಿಗೂ ಫಲವುಂಟಾದ ಬಳಿಕ? 



ಇಲ್ಲಿ ನೈಚ್ಯಾನುಸಂಧಾನ ಬರುತ್ತದೆ. ಭಕ್ತನಾದವನು \(ಗುರುವನ್ನು, ಭಗವಂತನನ್ನು ಆಶ್ರಯಿಸಬಯಸುವವನು\) ತನ್ನನ್ನು ಕಡುನೀಚನೆಂದು ಪರಿಗಣಿಸಿ, ಹಳಿದುಕೊಳ್ಳುವುದೂ, ತಾನು ಆಶ್ರಯಿಸಬೇಕೆನ್ನುವವರು ಮಹನೀಯರೆಂದೂ ಪರಮ ಪವಿತ್ರರೆಂದೂ, ಕೃಪಾಸಿಂಧುವೆಂದೂ, ಕರುಣಾಸಾಗರರೆಂದೂ ಹೊಗಳುವುದು – ಆ ನೈಚ್ಯಾನುಸಂಧಾನವೆಂಬುದು. ಪ್ರಪತ್ತಿಯ ಒಂದು ಮುಖ್ಯ ಅಂಶ ಇದು. ಈ ವಿಷಯವನ್ನು ಈ ಪಾಶುರದಲ್ಲಿ ಸ್ವಾರಸ್ಯವಾಗಿ ವಿವರಿಸಲಾಗಿದೆ. 



ಅಮುದರು ಹೇಳುತ್ತಾರೆ: ಮಹಾಮಹಿಮರಾದ ಶ್ರೀರಾಮಾನುಜರೇ, ನಿಮ್ಮನ್ನು ಮಹನೀಯರು, ಉತ್ತಮಭಕ್ತರು, ಕೀರ್ತಿಸುತ್ತಾರೆ. ಅದಕ್ಕೆ ಕಾರಣವೆಲ್ಲ ಅತ್ಯಂತ ಕೆಳಮಟ್ಟದಲ್ಲಿರುವ ಮತ್ತು ಅಧೋಗತಿಗೆ ಜಾರುತ್ತಿರುವ ಕಡು ಪಾಪಿಗಳನ್ನು ಉದ್ಧರಿಸುವ ನಿಮ್ಮ ಕೃಪಾಕಾರುಣ್ಯಗಳು. ಅಂಥ ಪತಿತರಿಗಾಗಿಯೇ ಕಾದಿರುವವರು ನೀವು. ನಾನಾದರೋ ಪರಮನೀಚ. ನನ್ನ ನೀಚತೆಗೆ ಸರಿಯೂ ಇಲ್ಲ, ಸಾಟಿಯೂ ಇಲ್ಲ. ನನ್ನೀ ಕಡುನೀಚತ್ವವೇ ನಿಮ್ಮ ಕೃಪಾಶ್ರಯಕ್ಕೆ ತಕ್ಕದ್ದು. ನೀಚನಾದ ನನ್ನನ್ನುಉದ್ಧರಿಸುವುದು ನಿಮಗೆ ಸೇರಿದ್ದು. ಕೃಪಾಳುವಾದ ನಿಮ್ಮನ್ನು ಬಿಡದೆ ಶರಣಾಗುವುದು ನನ್ನ ಕರ್ತವ್ಯ. ಹೀಗಿರುವಾಗ, ನಾವಿಬ್ಬರೂ ಅಗಲಿ ಹೋಗುವುದಕ್ಕೆ ಅವಕಾಶವೆಲ್ಲಿಯದು? ಪರಸ್ಪರ ನಾವಿಬ್ಬರೂ ನಮನಮಗೆ ತಕ್ಕ ಫಲವನ್ನು ಪಡೆದುಕೊಳ್ಳುವುದಕ್ಕೆ ಇಲ್ಲಿ ಅವಕಾಶವಿರುವಾಗ, ನಾವೆಂದಿಗೂ ಅಗಲಲೇಬಾರದು. 



೪೯. ಆನದು ಶೆಮ್ಮೈಯಱನೆಱಿ, ಪೊಯ್ ಮ್ಮೈಯಱು ಶಮಯಮ್

ಪೋನದು ಪೊನ್ ಱಿಇಱನ್ದದು ವೆಙ್ಗಲಿ, ಪೂಙ್ಗಮಲ

ತ್ತೇನದಿಪಾಯ್ ವಯಲ್ ತೆನ್ನರಙ್ಗನ್ ಕೞಲ್ ಶೆನ್ನಿವೈತ್ತು

ತ್ತಾನದಿಲ್ ಮನ್ನುಮ್, ಇರಾಮಾನುಜನಿತ್ತಲತ್ತುದಿತ್ತೇ. 



ಆನದು = ವೃದ್ಧಿಹೊಂದಿದ್ದು, ಶೆಮ್ಮೈ ಅಱನೆಱಿ = ಋಜುವಾದ ಧರ್ಮನೀತಿಗಳು, ಪೊಯ್ ಮ್ಮೈ = ಸುಳ್ಳು ತುಂಬಿದ \(ಅಸತ್ಯಮಯವಾದ\), ಅಱು ಸಮಯಮ್ = ನಾಶಹೊಂದಬೇಕಾದ ಮತಗಳು. ಪೋನದು = ಹೋಯಿತು, ಪೊನ್ ಱಿ = ಸೋತು, ಇಱನ್ದದು = ನಾಶವಾಯಿತು, ವೆಮ್ ಕಲಿ = ಕ್ರೂರವಾದ ಕಲಿಯು, ಪೂ ಕಮಲಮ್ = ಸುಂದರವಾದ ಕಮಲದ ಹೂವಿನ, ತೇನ್ = ಮಕರಂದದ \(ಮಧುರವಾದ\), ನದಿ ಪಾಯ್ = ನದಿಯು ಹರಿಯುವ, ವಯಲ್ = ಗದ್ದೆ ಬಯಲುಗಳ, ತೆನ್ ಅರಙ್ಗನ್ = ಸುಂದರವಾದ ಹರಿಯುವ, ವಯಲ್ = ಗದ್ದೆ ಬಯಲುಗಳ, ತೆನ್ ಅರಙ್ಗನ್ = ಸುಂದರವಾದ ಶ್ರೀರಂಗನಾಠನ, ಕೞಲ್ = ತಿರುವಡಿಗಳನ್ನು, ಶೆನ್ನಿ ವತ್ತು = ತಲೆಯ ಮೇಲಿಟ್ಟುಕೊಂಡು, ತಾನ್ = ತಾನು, ಅದಿಲ್ = ಅದರಲ್ಲಿಯೇ, ಮನ್ನುಮ್ = ಮಗ್ನರಾಗಿರುವ, ಇರಾಮಾನುಜನ್ = ಶ್ರೀರಾಮಾನುಜರು, ಇ ತಲತ್ತು = ಈ ಲೋಕದಲ್ಲಿ \(ಈ ಸ್ಥಳದಲ್ಲಿ\), ಉದಿತ್ತೇ = ಅವತರಿಸಿದ್ದರಿಂದಲೇ. 



ಋಜುವಾದ \(ಸತ್ಯಪೂರ್ಣವಾಡ\) ಧರ್ಮನೀತಿಗಳು ವೃದ್ಧಿಗೊಂಡವು. ನಾಶಹೊಂದಬೇಕಾದ ಅಸತ್ಯಮಯವಾದ ಮತಗಳೆಲ್ಲ ಹೋದವು. ಕ್ರೂರಕಲಿಯೂ ಸೋತು ನಾಶಹೊಂದಿತು. ಸುಂದರವಾದ ಕಮಲಗಳಿಂದ ಕೂಡಿಮಧುರವಾಗಿ ಹರಿಯುವ ನದಿಯ, ಗದ್ದೆ ಬಯಲುಗಳ ಸುಂದರವಾದ ಶ್ರೀರಂಗದಸ್ವಾಮಿಯ ತಿರುವಡಿಗಳನ್ನು ತಲೆಯ ಮೇಲಿಟ್ಟುಕೊಂಡು, ಅದರಲ್ಲಿಯೇ ತಾವು ಲೀನಗೊಂಡ ರಾಮಾನುಜರು ಈ ಸ್ಥಳದಲ್ಲಿ ಅವತರಿಸಿದ್ದರಿಂದಲೇ. 



ಶ್ರೀರಾಮಾನುಜರು ಅವತರಿಸಿದ್ದು ಏತಕ್ಕೆ? ಅವರ ಅವತಾರದಿಂದ ಯಾವ ಪ್ರಯೋಜನವುಂಟಾಯಿತು? ಈ ಎರಡು ಪ್ರಶ್ನೆಗಳಿಗೆ ಉತ್ತರ ರೂಪವಾಗಿದೆ ಈ ಪಾಶುರದ ವಿಷಯ.



ಅಮುದರು ಹೇಳುತ್ತಾರೆ: ಈ ಭೂಮಿಯಲ್ಲಿ ಶ್ರೀರಾಮಾನುಜರು ಅವತರಿಸಿದರು. ಸುಂದರವಾದ ಕಮಲದ ಹೂಗಳಿಂದಲೂ, ಮಧುರವಾದ ಕಾವೇರಿನದಿಯಿಂದಲೂ, ಸೊಗಸಾದ ಗದ್ದೆ ಬಯಲುಗಳಿಂದಲೂ ಶೋಭಿಸುವ ಶ್ರೀರಂಗದ ಸ್ವಾಮಿಯಾದ ಸರ್ವೇಶ್ವರನ ತಿರುವಡಿಗಳನ್ನು ಆಶ್ರಯಿಸಿ, ಅವರು ಪರಮಭಕ್ತರಾದರು. ಅವರ ಬರುವಿಕೆಯಿಂದ \(ಅವತಾರದಿಂದ\) ಸತ್ಯಪೂರ್ಣವಾದ ಧರ್ಮನೀತಿಗಳು ಸುಭದ್ರವಾಗಿ ವೃದ್ಧಿಗೊಂಡವು. ಅಸತ್ಯಮಯವಾದ ಮತಗಳೆಲ್ಲ ನಶಿಸಿದವು. ಕಲಿಯ ಕ್ರೂರಪ್ರಾಬಲ್ಯವೂ ನಾಶವಾಯಿತು. 



ಕಲಿಯ ಹಿಡಿತಕ್ಕೆ ಸಿಕ್ಕಿ ಅಧೋಗತಿಗೆ ಜಾರುತ್ತಿರುವವರ ಉದ್ಧಾರಕ್ಕಾಗಿಯೂ, ಅಸತ್ಯಮಯವಾದ ಧರ್ಮನೀತಿಗಳ ಪ್ರಾಬಲ್ಯವನ್ನು ಕುಗ್ಗಿಸಿ, ಹೋಗಲಾಡಿಸಿ, ಸತ್ಯಪೂರ್ಣವಾದ ಧರ್ಮನೀತಿಗಳನ್ನು ವೃದ್ಧಿಗೊಳಿಸಿ, ಜನರು ಸುಲಭವಾಗಿ ಭಗವಂತನ ತಿರುವಡಿಗಳನ್ನಾಶ್ರಯಿಸಿ ಉಜ್ಜೀವನಗೊಳ್ಳುವುದಕ್ಕೆ ಉಪಾಯವನ್ನು ಬೋಧಿಸುವುದು – ಇವು ಶ್ರೀರಾಮಾನುಜರ ಅವತಾರದ ಉದ್ದೇಶ. 



೫೦. ಉದಿಪ್ಪನವುತ್ತಮರ್ ಶಿನ್ದೈಯುಳ್, ಒನ್ನಲರ್ ನೆಂಜಮಂಜಿ

ಕ್ಕೊದಿಟ್ಟಿದ ಮಾಱಿನಡಪ್ಪನ, ಕೊಳ್ಳೈವನ್ ಕುಟ್ರಮೆಲ್ಲಾಮ್

ಪದಿತ್ತವೆನ್ ಪುನ್ ಕವಿಪ್ಪಾವಿನಮ್ ಪೂಣ್ಡನಾರವುದೊಲ್ ಶೀರ್

ಎದಿತ್ತಲೈನಾದನ್, ಇರಾಮಾನುಜನ್ಱನ್ನಿಣೈಯಡಿಯೇ



ಉದಿಪ್ಪನ = ಮೂಡುತ್ತವೆ, ಉತ್ತಮರ್ = ಉತ್ತಮರ \(ಸಾಟ್ವಿಕಗುಣಗಳುಳ್ಳವರ\), ಶಿನ್ದೈಯುಳ್ = ಚಿಂತನೆಯಲ್ಲಿ, ಒನ್ನಲರ್ = \(ಅವರ\) ವಿರೋಧಿಗಳ, ನೆಂಜಮ್ = ಹೃದಯವು, ಅಂಜಿ = ಅಂಜಿಕೆಯಿಂದ, ಕೊದಿತ್ತಿಡ = ತಳಮಳಿಸುವಂತೆ, ಮಾಱಿ = ವ್ಯತ್ಯಾಸಗೊಂಡು, ನಡಪ್ಪನ = ನಡೆದುಕೊಳ್ಳುತ್ತವೆ, ಕೊಳ್ಳೈ= ಅಪಾರವಾದ, ವನ್ ಕುಟ್ರಮ್ = ಕ್ರೂರವಾದ ಪಾಪಗಳು, ಎಲ್ಲಾಮ್ = ಎಲ್ಲವೂ, ಪದಿತ್ತ = ಹುದುಗಿಕೊಂಡಿರುವ \(ಬೇರೂರಿಕೊಂಡಿರುವ\), ಎನ್ = ನನ್ನ, ಪುನ್ ಕವಿ = ಕ್ಷುದ್ರವಾದ ಕವಿತೆಯು, ಪಾ ಇನಮ್ ಪೂಣ್ಡನ = ಹಾಡಿಗೆ \(ಸ್ತೋತ್ರಕ್ಕೆ\) ಸಮನಾಗಿ ರಚಿತವಾದವು, ಪರವು = ಹರಡಿಕೊಂಡಿರುವ, ತೊಲ್ ಶೀರ್ = ಶ್ರೇಷ್ಠವಾದ ಸದ್ಗುಣಗಳುಳ್ಳ, ಎದಿ ತಲೈನಾದನ್ = ಯತಿಗಳಿಗೆಲ್ಲಾ ಒಡೆಯನಾಗಿರುವ, ಇರಾಮಾನುಜನ್ ತನ್ = ಶ್ರೀರಾಮಾನುಜನರ, ಇಣೈ ಅಡಿಯೇ = ಎರಡು ತಿರುವಡಿಗಳೇ. 



ಶ್ರೀರಾಮಾನುಜರ ಎರಡು ತಿರುವಡಿಗಳು ಸಾತ್ತ್ವಿಕ ಗುಣಗಳುಳ್ಳ ಉತ್ತಮರ ಚಿಂತನೆಯಲ್ಲಿ ಮೂಡುತ್ತವೆ. ಅವರ ವಿರೋಧಿಗಳ ಹೃದಯವು, ಅಂಜಿ, ತಳಮಳಿಸಿ, ವ್ಯತ್ಯಾಸಗೊಂಡು, ನಡೆದುಕೊಳ್ಳುತ್ತವೆ. ಅಪಾರವಾದ ಕ್ರೂರಪಾಪಗಳೆಲ್ಲವೂ ಬೇರೂರಿಕೊಂಡಿರುವ ನನ್ನ ಕ್ಷುದ್ರವಾದ ಕವಿತೆಯು ಸ್ತೋತ್ರಕ್ಕೆ ಸಮನಾದ ಹಾಡಾಗಿ ರಚಿತವಾಗುತ್ತವೆ. 



ಶ್ರೀರಾಮಾನುಜರನ್ನು ಆಶ್ರಯಿಸುವುದರ ಪರಿಣಾಮವೇನು ಎಂಬುದನ್ನು ಇಲ್ಲಿ ಹೇಳಲಾಗುತ್ತದೆ. 



ಅಮುದರು ಹೇಳುತ್ತಾರೆ: ಸಾತ್ತ್ವಿಕಗುಣಸ್ವಭಾವದವರು ಶ್ರೀರಾಮಾನುಜರನ್ನು ಆಶ್ರಯಿಸುವುದರಿಂದ ಅವರಿಗೆ ಗುರುಕೃಪೆಯು ಪರಿಪೂರ್ಣವಾಗಿ ಲಭಿಸುತ್ತದೆ. ಅದು ಅವರ ಚಿಂತನೆಯಲ್ಲಿ ಸದಾ ನೆಲಸಿ, ಅವರನ್ನು ಉಜ್ಜೀವನದ ಮಾರ್ಗದಲ್ಲಿಯೇ ನಡೆಸುತ್ತ ಹೋಗುತ್ತದೆ. ಅವರ ವಿರೋಧಿಗಳ ಹೃದಯಕಲ್ಮಷವನ್ನು ತೊಡೆದುಹಾಕುತ್ತದೆ ಮತ್ತು ಅವರನ್ನು ಸಜ್ಜನರನ್ನಾಗಿ ಮಾರ್ಪಡಿಸಿ, ಅವರೂ ಸಹ ಉಜ್ಜೀವನಗೊಳ್ಳುವಂತೆ ಮಾಡುತ್ತದೆ. ಕಡುಪಾಪಿಯಾದ ನಾನು ಅವರನ್ನಾಶ್ರಯಿಸಿದರ ಪರಿಣಾಮವಾಗಿ, ನನ್ನ ಕ್ರೂರಪಾಪರಾಶಿಯೆಲ್ಲ ನಾಶಗೊಂಡು, ಅವರ ಹಿರಿಮೆಯನ್ನು ಮುಕ್ತಕಂಠದಿಂದ ಸ್ತುತಿಸಲು ಅನುಕೂಲವಾಯಿತು. ಆದ್ದರಿಂದಲೇ ಕೆಲಸಕ್ಕೆ ಬಾರದೆಂಬ ನನ್ನ ಕವನವೂ ಸ್ತೋತ್ರಕ್ಕೆ ಸಮನಾದ ಪಾಶುರಗಳಾಗಿ ಪರಿಗಣಿಸಲಾಗುತ್ತಿರುವುದು. 



೫೧. ಅಡಿಯೈತ್ತೊಡರ್ ನ್ದೆೞು ಮೈವರ್ ಕಟ್ಕಾಯ್, ಅನ್ ಱು ಪಾರದಪ್ಪೋರ್

ಮುಡಿಯಪ್ಪರಿನೆಡುನ್ದೇರ್ ವಿಡುಙ್ಗೊನೈ, ಮುೞುದುರಣ್ ನ್ದ

ಅಡಿಯರ್ ಕ್ಕಮುದ ಮಿರಾಮಾನುಜನೆನ್ನೈಯಾಳವನ್ದಿ

ಪ್ಪಡಿಯಿಱ್ ಪಿಱನ್ದದು, ಮಟ್ರಿಲ್ಲೈ ಕಾರ್‍ಅಣಮ್ ಪಾರ್ ತ್ತಿಡಿಲೇ



ಅಡಿಯೈ = ತಿರುವಡಿಯನ್ನು, ತೊಡರ್ ನ್ದು = ಆಶ್ರಯಿಸಿ, ಎೞುಮ್ = ಉದ್ಧಾರಗೊಳ್ಳಬೇಕೆಂಬ, ಐವರ್ ಕಟ್ಕು = ಐವರಿಗೆ, ಆಯ್ = ಒದಗಿ ಬಂದು, ಅನ್ ಱು = ಅಂದು, ಪಾರದಮ್ ಪೋರ್ = ಮಹಾಭಾರತಯುದ್ಧವು, ಮುಡಿಯ = ಮುಗಿಸುವಂತೆ, \(ಮುಗಿಸಲು\), ಪರಿನೆಡುತೇರ್ = ಕುದುರೆಗಳ ಉನ್ನತವಾದ ರಥವನ್ನು, ವಿಡುಮ್ = ನಡೆಸುವ, ಕೋನೈ = ಸರ್ವೇಶ್ವರನನ್ನು, ಮುೞುದು = ಪೂರ್ತಿಯಾಗಿ, ಉಣರ್ ನ್ದ = ಅರಿತುಕೊಂಡ, ಅಡಿಯರ್ ಕ್ಕು = ಭಕ್ತರಿಗೆ, ಅಮುದಮ್ = ಅಮೃತಸಮಾನನಾದ, ಇರಾಮಾನುಜನ್ = ಶ್ರೀರಾಮಾನುಜರು, ಎನ್ನೈ = ನನ್ನನ್ನು, ಆಳ = ದಾಸನನ್ನಾಗಿ ಮಾಡಿಕೊಳ್ಳಲು, ವನ್ದು = ಬಂದು, ಇಪ್ಪಡಿಯಿಲ್ = ಈ ಭೂಮಿಯ ಮೇಲೆ, ಪಿಱನ್ದದು = ಹುಟ್ಟಿದ್ದು, ಮಟ್ರು ಇಲ್ಲೈ = ಬೇರೆ ಇಲ್ಲ, ಕಾರಣಮ್ = ಕಾರಣವು, ಪಾರ್ ತ್ತಿಡಿಲೇ = ಗಮನಿಸಿ ನೋಡಿದರೆ, 



ತಿರುವಡಿಯನ್ನು ಆಶ್ರಯಿಸಿ ಉದ್ಧಾರಗೊಳ್ಳಬೇಕೆಂಬ ಐವರಿಗೆ ಒದಗಿ ಬಂದು, ಅಂದು, ಭಾರತಯುದ್ಧವು ಮುಗಿಯುವಂತೆ ಕುದುರೆಗಳ ಉನ್ನತವಾದ ರಥವನ್ನು ನಡೆಸಿದ ಸರ್ವೇಶ್ವರನನ್ನು ಪರಿಪೂರ್ಣವಾಗಿ ಅರಿತುಕೊಂಡ ಭಕ್ತರಿಗೆ ಅಮೃತಸಮಾನನಾದ ಶ್ರೀರಾಮಾನುಜರು ನನ್ನನ್ನು ದಾಸನನ್ನಾಗಿ ಮಾಡಿಕೊಳ್ಳಲು ಒಂದು ಈ ಭೂಮಿಯಲ್ಲಿ ಅವತರಿಸಿದ್ದು ಗಮನಿಸಿ ನೋಡಿದರೆ ಬೇರೇನೂ ಕಾರಣವಿಲ್ಲ. 



ಶ್ರೀರಾಮಾನುಜರ ಅವತಾರಕ್ಕೆ ಕಾರಣವೇನು ಎಂಬುದನ್ನುಇಲ್ಲಿ ಹೇಳಲಾಗುತ್ತದೆ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರು ಭಗವದ್ಭಕ್ತರಿಗೆ ಅಮೃತಪ್ರಾಯರು. ಅವರು ಈ ಭೂಲೋಕದಲ್ಲಿ ಅವತರಿಸಿದ್ದು ನನ್ನ ಉದ್ಧಾರಕ್ಕಾಗಿಯೇ\! ಬೇರಾವ ಕಾರಣಕ್ಕೂ ಅಲ್ಲ\! 



ಇಲ್ಲಿ ಹೇಳಿರುವ ’ನಾನು’ ’ನನ್ನ ಉದ್ಧಾರ’ ಎಂಬುದು ಕೇವಲ ಅಮುದರನ್ನು ಉದ್ಧರಿಸುವುದು ಮಾತ್ರವೇ ಅಲ್ಲ. ಮಹಾಪಾಪಿಗಳಾದ ಲೋಕದ ಎಲ್ಲ ಜನರಿಗೂ ಅನ್ವಯವಾಗುತ್ತದೆ. ಶ್ರೀರಾಮಾನುಜರ ಅವತಾರದ ಉದ್ದೇಶವೇ ತಮ್ಮ ಧರ್ಮಮಾರ್ಗದ ಬೋಧನೆಯ ಮೂಲಕ ಎಲ್ಲ ಪತಿತರ ಉದ್ಧಾರಕಾರ್ಯ\! 



೫೨. ಪಾರ್ ತ್ತಾನಱುಸಮಯಙ್ಗಳ್ ಪಡೈಪ್ಪ, ಇಪ್ಪಾರ್ ಮುೞುದುಮ್

ಪೋರ್ ತ್ತಾನ್ಪುಹೞ್ ಕೊಣ್ಡು ಪುನ್ಯೈಯಿನೇನಿಡೈತ್ತಾನ್ ಪುಹುನ್ದು,

ತೀರ್ ತ್ತಾನಿರುವಿನೈ ತೀರ್ ತ್ತ ರಙ್ಗನ್ ಶೆಯ್ಯ ತಾಳಿಣೈಯೋ

ಡಾರ್ ತ್ತಾನ್, ಇವೈಯೆಮ್ಮಿರಾಮಾನುಜನ್ ಶೆಯ್ಯುಮಱ್ ಬುದಮೇ. 



ಪಾರ್ ತ್ತಾನ್ = ನೋಡಿದನು \(ಗಮನಿಸಿದನು\), ಅಱು = ಆರು, ಸಮಯಙ್ಗಳ್ = ಮರಗಳು, ಪದೈಯ = ನಡುಗುವಂತೆ, ಇಪಾರ್ = ಈ ಭೂಮಿಯನ್ನು, ಮುಱುದುಮ್ = ಪೂರ್ತಿಯಾಗಿ, ಪೋರ್ ತ್ತನ್ = ಮುಚ್ಚಿದನು, ಪುಹೞ್ ಕೊಣ್ಡು = ತನ್ನಕೀರ್ತಿಯಿಂಅ, ಪುನ್ಮೈಯಿನೇನ್ = ನೀಚನಾದನನ್ನ, ಇಡೈ = ಮಗ್ಗುಲಲ್ಲಿ, ತಾನ್ ಪುಹುನ್ದು = ತಾನು ಸೇರಿ, ತೀರ್ ತ್ತಾನ್ = ನಾಶಗೊಳಿಸಿದನು \(ಮುಗಿಸಿದನು\), ಇರುವಿನೈ= ಅಪಾರವಾದ ಪಾಪಗಳನ್ನು, ತೀರ್ ತ್ತು = ಹೀಗೆ, ಪರಿಶುದ್ಧಗೊಳಿಸಿ \(ಪಾಪಗಳನ್ನು ತೊಲಗಿಸಿ\), ಅರಙ್ಗನ್ = ಶ್ರೀರಂಗನಾಥನ, ಶೆಯ್ಯ = ಸೊಬಗಿನ, ತಾಳ್ ಇಣೈಯೋಡು = ಎರಡು ತಿರುಅಡಿಗಳೊಡನೆ, ಆರ್ ತ್ತಾನ್ = ಕೂಡಿಸಿದನು, ಇವೈ = ಇವುಗಳು, ಎಮ್ ಇರಾಮಾನುಜನ್ = ನಮ್ಮ ಶ್ರೀರಾಮಾನುಜರು, ಶೆಯ್ಯುಮ್ = ಮಾಡಿದ, ಅಱ್ ಬುದಮೇ = ಅದ್ಭುತಕಾರ್ಯಗಳು. 



ಆರು ಮತಗಳು ನಡುಗುವಂತೆ ಗಮನಿಸಿದನು. ತನ್ನ ಕೀರ್ತಿಯಿಂದ ಈ ಭೂಮಿಯನ್ನೆಲ್ಲಾ ಮುಚ್ಚಿದನು. ನೀಚನಾದ ನನ್ನ ಬಳಿ ಸೇರಿ, ಅಪಾರವಾದ ನನ್ನ ಪಾಪಗಳನ್ನೆಲ್ಲಾ ಮುಗಿಸಿದನು. ಅಲ್ಲದೆ, ಶ್ರೀರಂಗನಾಥನ ಸೊಬಗಿನ ಎರಡು ತಿರುವಡಿಗಳೊಡನೆ ನನ್ನನ್ನು ಕೂಡಿಸಿದನು. ಇವುಗಳೇ ನಮ್ಮ ರಾಮಾನುಜರು ನಡೆಸಿದ ಅದ್ಭುತಗಳು. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರು ಭೂಮಿಯ ಮೇಲೆ ಅವತರಿಸಿ ಅದ್ಭುತಗಳನ್ನು ನಡೆಸಿದರು. ಮೊಟ್ಟಮೊದಲನೆಯದು ಆರುಮರಗಳ ಅಸತ್ಯಪೂರ್ಣವಾದ ಪ್ರಚಾರವನ್ನು ತಡೆಗಟ್ಟಿ, ಸತ್ಯಪೂರ್ಣವಾದ ತಮ್ಮ ಸಿದ್ಧಾಂತವನ್ನು ಹೊರಗಟ್ಟಿದ್ದು. ಇದರಿಂದ ಅವಾ ಕೀರ್ತಿಯು ಭೂಮಂಡಲವನ್ನೆಲ್ಲಾ ತುಂಬಿ ಹರಡಿತು. ನನ್ನಂತೆ ಪಾಪಿಯೂ ಪತಿತರೂ ಆದವರನ್ನು ಶ್ರೀರಂಗನಾಥಸ್ವಾಮಿಯ ಸನ್ನಿಧಿಯಲ್ಲಿ ಸೇರಿಸಿ, ಸ್ವಾಮಿಯ ತಿರುವಡಿಗಳನ್ನು ಆಶ್ರಯಿಸಿ, ಅವರು ಜನ್ಮಜನ್ಮಾಂತರಗಳಿಂದಲೂ ಕೂಡಿಟ್ಟುಕೊಂಡು ಬಂದ ಪಾಪರಾಶಿಯನ್ನು ನಾಶಗೊಳಿಸಿಕೊಳ್ಳುವಂತೆಯೂ, ಉದ್ಧಾರಗೊಳ್ಳುವಂತೆಯೂ ಮಾಡಿ ಪರಮೋಪಕಾರಮಾಡಿದರು.



ಶ್ರೀರಾಮಾನುಜರ ಅಪಾರವಾದ ಕರುಣೆಯನ್ನೂ ಔದಾರ್ಯವನ್ನೂ ಇವು ತೋರಿಸುವುವು. 



೫೩. ಅಱ್ ಪ್ಪದನ್ ಶೆಮ್ಮೈಯಿರಾಮಾನುಜನ್, ಎನ್ನೈಯಾಳವನ್ದ

ಕಱ್ ಪಹಙ್ಗಟ್ರವರ್ ಕಾಮುಱುಶೀಲನ್, ಕರುದರಿಯ

ಪಱ್ ಪಲ್ಲುಯಿರ್ ಹಳುಮ್ ಪಲ್ಲುಲಹಿಯಾವುಮ್ ಪರನದೆನ್ನುಮ್

ನಱ್ ಪೊರುಳ್ ತನ್ನೈ, ಇನ್ನಾನಿಲತ್ತೇ ವನ್ದು ನಾಟ್ಟಿವನೇ. 



ಅಱ್ ಪುದನ್ = ಆಶ್ಚರ್ಯಕಾರಿಯೂ, ಶೆಮ್ಮೈ = ಋಜುಮಾರ್ಗಪ್ರವರ್ತಕರೂ, ಇರಾಮಾನುಜನ್ = ಶ್ರೀರಾಮಾನುಜರು, ಎನ್ನೈ = ನನ್ನನ್ನು, ಆಳವನ್ದ = ದಾಸನನ್ನಾಗಿ ಮಾಡಿಕೊಳ್ಳಲು ಬಂದ, ಕಱ್ ಪಹಮ್ = ಕಲ್ಪವೃಕ್ಷ, ಕಟ್ರವರ್ = ಕಲಿತವರು \(ಜ್ಞಾನಿಗಳು, ಕಾಮುಱು ಶೀಲನ್ = ಆಶಿಸುವಂಥವರು, ಶ್ರೇಷ್ಠಶೀಲಸ್ವಭಾವಾದಿ ಗುಣಗಳುಳ್ಳವನು, ಕರುದು ಅರಿಯ = ಯೋಚಿಸಲಸಾಧ್ಯವಾದ, ಅಲ್ ಪಲ್ ಉಯಿರ್ ಹಳುಮ್ = ಅನೇಕಾನೇಕ ಜೀವರುಗಳೂ, ಪಲ್ ಉಲಹಿ ಯಾವುಮ್ = ನಾನಾಲೋಕಗಳೂ, ಪಾನದು = ಸರ್ವೇಶ್ವರನದು, ಎನ್ನುಮ್ = ಎಂಬ, ನಲ್ ಪೊರುಳ್ ತನ್ನೈ = ಒಳ್ಳೆಯ ವಿಷಯವನ್ನು, ಇನಾನಿಲತ್ತೇ = ಈ ಭೂಮಂಡಲದಲ್ಲಿ: ವನ್ದು = ಬಂದು, ನಾಟ್ಟಿನನೇ = ಸ್ಥಿರಗೊಳಿಸಿದರು. 



ಅದ್ಭುತನೂ \(ಆಶ್ಚರ್ಯಕಾರಿಯೂ\), ಋಜುಮಾರ್ಗಪ್ರವರ್ತಕರೂ, ಆದ ಶ್ರೀರಾಮಾನುಜರು ನನ್ನನ್ನು ದಾಸನನ್ನಾಗಿ ಮಾಡಿಕೊಳ್ಳಲು ಬಂದ ಕಲ್ಪವೃಕ್ಷ, ಜ್ಞಾನಿಗಳು ಆಶಿಸುವಂಥ ಶ್ರೇಷ್ಠವಾದ ಶೀಲಸ್ವಭಾವಾದಿಗಳುಳ್ಳವನು, ಯೋಚಿಸಲಸಾಧ್ಯವಾದ ಅನೇಕಾನೇಕ ಜೀವರುಗಳೂ, ನಾನಾಲೋಕಗಳೂ ಸರ್ವೇಶ್ವರನದೇ ಎಂಬ ಒಳ್ಳೆಯ ವಿಷಯವನ್ನು ಈ ಭೂಮಂಡಲದಲ್ಲಿ ಒಂದು ಸ್ಥಿರಗೊಳಿಸಿದರು. 



ಹಿಂದಿನ ಪಾಶುರದ ವಿಷಯವಾದ ಶ್ರೀರಾಮಾನುಜರ ಕಾರ್ಯಸಾಧನೆಯನ್ನು ಕುರಿತು ಇಲ್ಲಿಯೂ ಮುಂದುವರಿಸಲಾಗಿದೆ. 



ಅಮುದರು ಹೇಳುತ್ತಾರೆ: ಸತ್ಯ ಮತ್ತು ಧರ್ಮಮಾರ್ಗದಲ್ಲಿಯೇ ನಡೆಯುತ್ತಿರುವ ಶ್ರೀರಾಮಾನುಜರು ಕಲ್ಪವೃಕ್ಷದಂತೆ ಪರಮ ಉದಾರಿಗಳು. ಜ್ಞಾನಿಗಳು ಆಶಿಸುವಂಥ ಅತ್ಯುತ್ತಮವಾದ ಶೀಲಸ್ವಭಾವಾದಿ ಸದ್ಗುಣಪೂರ್ಣರು. ಇತರ ಮತಗಳು ಬೋಧಿಸುತ್ತಿದ್ದ ಎಲ್ಲ ವಿಷಯಗಳನ್ನೂ ಅವರು ಆಧಾರಪೂರ್ಣವಾದ ತಮ್ಮ ಸಿದ್ಧಾಂತಗಳ ಮೂಲಕ ಖಂಡಿಸಿ, ಎಲ್ಲ ಜೀವರೂ ಎಲ್ಲ ಲೋಕಗಳೂ ಸರ್ವೇಶ್ವರನಾದ ಭಗವಂತನದೇ ಎಂದು ಸ್ಥಿರಪಡಿಸಿದರು. ಅಂಥ ಮಹನೀಯರು ನನ್ನಮೇಲೆ ಕೃಪೆಮಾಡಿ ನನ್ನನ್ನು ದಾಸನನ್ನಾಗಿ ಮಾಡಿಕೊಂಡರಲ್ಲ\! ಅವರ ಔದಾರ್ಯವನ್ನೇಕೆಂದು ಹೇಳೋಣ\!



೫೪. ನಾಟ್ಟಿಯ ನೀಚಮುಚ್ಚಮಯಙ್ಗಳ್ ಮಾಣ್ಡನ, ನಾರಣನೈ

ಕ್ಕಾಟ್ಟಿಯ ವೇದಮ್ ಕಳಿಪ್ಪುಟ್ರದು, ತೆನ್ ಕುರುಹೈವಳ್ಳಲ್

ವಾಟ್ಟಮಿಲಾ ವಣ್ಡೞುೞ್ ಮಱೈವಾಳ್ ನ್ದದು ಮಣ್ಣುಲಹಿಲ್

ಈಟ್ಟಿಯ ಶೀಲತ್ತು, ಇರಾಮಾನುಜನ್ ತನ್ನಿಯಲ್ ವು ಕಣ್ಡೇ. 



ನಾಟ್ಟಿಯ = ಬೇರೂರಿದ್ದ, ನೀಚ ಸಮಯಙ್ಗಳ್ = ನೀಚಮತಗಳು, ಮಾಣ್ಡನ = ಅಳಿದು ಹೋದವು, ನಾರಣನೈ = ಶ್ರೀಮನ್ನಾರಾಯಣನನ್ನು, ಕಾಟ್ಟಿಯ = ತೋರಿಸಿಕೊಟ್ಟ, ವೇದಮ್ = ಸಂಸ್ಕೃತ ವೇದಗಳು, ಕಳಿಪ್ಪುಉಟ್ರದು = \(ಮತ್ತೆ\) ಕಳೆಗೊಂಡವು, ತೆನ್ ಕುರುಹೈ ವಳ್ಳಲ್ = ಸುಂದರವಾದ ಕುರುಹೂರಿನ ಉದಾರಿಯ \(ನಮ್ಮಳ್ವಾರರ\), ವಾಟ್ಟಮ್ ಇಲಾ = ಯಾವ ಬಗೆಯ ಕೊರತೆಯೂ ಇಲ್ಲದ, ವಣ್ತಮಿಳ್ = ಶುದ್ಧವಾದ ತಮಿಳಿನ, ಮಱೈ = ವೇದಗಳು, ವಾಳ್ ನ್ದದು = ಬಾಳುವಂತಾಯಿತು, ಮಣ್ ಉಲಹಿಲ್ = ಭೂಲೋಕಾಲ್ಲಿ, ಈಟ್ಟಿಯ = ಶಕ್ತಿಪೂರ್ಣವಾದ, ಶೀಲತ್ತು = ಶೀಲಸ್ವಭಾವಗಳ, ಇರಾಮಾನುಜನ್ ತನ್ = ಶ್ರೀರಾಮಾನುಜರ, ಇಯಲ್ವಕಣ್ಡೇ = ಸತ್ ಸ್ವಭಾವವನ್ನು ಕಂಡದ್ದರಿಂದಲೇ.



ಭೂಲೋಕದಲ್ಲಿ ಶಕ್ತಿಪೂರ್ಣವಾದ ಶೀಲಸ್ವಭಾವಗಳ ಶ್ರೀರಾಮಾನುಜರ ಸತ್ ಸ್ವಭಾವವನ್ನು ಕಂಡುದರಿಂದಲೇ ಬೇರೂರಿದ್ದ ನೀಚಮತಗಳು ಅಳಿದುಹೋದವು. ಶ್ರೀಮನ್ನಾರಾಯಣನನ್ನೇ ತೋರಿಸಿಕೊಟ್ಟ ಸಂಸ್ಕೃತ ವೇದಗಳು ಮತ್ತೆ ಕಳೆಗೊಂಡವು. ಸುಂದರವಾದ ತಿರುಕ್ಕೂರುಹೂರಿನ ಉದಾರಿಯು ಯಾವೊಂದು ಕೊರತೆಯೂ ಇಲ್ಲದ ಶುದ್ಧವಾದ ತಮಿಳಿನ ವೇದಗಳು ಬಾಳುವಂತಾಯಿತು. 

“ನಾಟ್ಟಿಯ ನೀಚ ಸಮಯಙ್ಗಳ್ ಮಾಣ್ಡನ” – ಶ್ರೀರಾಮಾನುಜರಿಗೆ ಮುಂಚಿತವಾಗಿ ಕೆಲವು ಮತಗಳು ಪ್ರಚಾರದಲ್ಲಿದ್ದವು. ಅವುಗಳೆಲ್ಲ ವೇದಬಾಹಿರಮತಗಳು. ಪ್ರಬಲಗೊಂಡಿದ್ದ ಆ ಮತಗಳು ವೇದವನ್ನು ಅಲ್ಲಗಳೆದಿದ್ದವು. ಶ್ರೀರಾಮಾನುಜರು ಅವತರಿಸಿ, ತಮ್ಮ ಸಿದ್ಧಾಂತಗಳನ್ನು ನೆಲೆಗೊಳಿಸಿದರು. ಅಂದಿನಿಂದ ವೇದಗಳಿಗೆ ಮತ್ತೆ ಪ್ರಾಶಸ್ತ್ಯವುಂಟಾಯಿತು ಮತ್ತು ವೇದಬಾಹಿರಮತಗಳು ಖಿಲವಾಗಿ ಹೋದವು.



“ನಾರಣನೈಕ್ಕಾಟ್ಟಿಯ ವೇದಮ್ ಕಳಿಪ್ಪುಟ್ರದು” – ಶ್ರೀಮನ್ನಾರಾಯಣನೇ ಸರ್ವೇಶ್ವರನೆಂದೂ, ಅವನೇ ಪರತತ್ತ್ವವೆಂದೂ, ಅವನನ್ನೇ, ಅವನನ್ನೇ ಆಶ್ರಯಿಸತಕ್ಕದ್ದೆಂದೂ ಸಾರಿಹೇಳುವುವು ಆರ್ಷೇಯವಾದ ಸಂಸ್ಕೃತವೇದಗಳು. ಶ್ರೀರಾಮಾನುಜರಿಗೆ ಮುಂಚೆ ಕಳೆಗುಂದಿದ್ದ ಆ ವೇದಗಳಿಗೆ ರಾಮಾನುಜರ ಕಳೆತಂದರು.



“ತೆನ್ ಕುರುಹೈವಳ್ಳಲ್ ವಾಟ್ಟಮಿಲಾ ವಣ್ಡಮಿಳ್ ಮಱೈ ವಾೞ್ ನ್ದದು” – ವೇದಗಳನ್ನು ಶುದ್ಧವಾದ ತಮಿಳಿನಲ್ಲಿ ರಚಿಸಿದವರು ತಿರುಕ್ಕೂರುಹೂರಿನ ಮಹನೀಯರಾದ ನಮ್ಮಾಳ್ವಾರರು. ವೇದಗಳನ್ನೇ ನಂಬದ ಕಾಲದಲ್ಲಿ ತಮಿಳುವೇದಗಳಿಗೆ ಪ್ರಾಶಸ್ತ್ಯವುಂಟಾಗುವುದಾದರೂ ಹೇಗೆ? ಶ್ರೀರಾಮಾನುಜರು ಅವತರಿಸಿದ ಬಳಿಕಲೇ ಈ ತಿರುವಾಯ್ ಮೊೞಿ ಮುಂತಾದ ತಮಿಳುವೇದಗಳಿಗೆ ಮತ್ತೆ ಕಳೆಬಂತು.



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರ ಅವತಾರವಾದ ಬಳಿಕ, ಅವರ ಉತ್ತಮವಾದ ಶೀಲಸ್ವಭಾವಗಳನ್ನು ಕಂಡೇ, ಅದುವರೆಗೆ ಬೇರೂರಿದ್ದ ಕೀಳುಮತಗಳೆಲ್ಲ ಅಳಿದುಹೋದವು. ಆರ್ಷೇಯವಾದ ವೇದಕ್ಕೆ ಮತ್ತೆ ಶಕ್ತಿ ಬಂತು. ನಮ್ಮಾಳ್ವಾರರ ತಮಿಳು ವೇದಗಳು ಬಾಳುವಂತಾದವು. 



೫೫. ಕಣ್ಡವರ್ ಶಿನ್ದೈಕಾರುಮ್ ಕಡಿಪೊೞಿಲ್ ತೆನ್ನರಙ್ಗನ್,

ತೊಣ್ಡರ್ ಕುಲಾವು ಮಿರಾಮಾನುಜನೈ, ತೊಹೈಯಿಱನ್ದ

ಪಣ್ಡು ವೇದಙಳ್ ಪಾರ್ ಮೇಲ್ ನಿಲವಿಡ ಪ್ಪಾರ್ ತ್ತರುಳುಮ್

ಕೊಣ್ಡಲೈ ಮೇವಿತ್ತೊೞುಮ್, ಕುಡಿಯಾ ಮೆಙ್ಗಳ್ ಕೋಕುಲಮೇ



ಕಣ್ಡವರ್ = ನೋಡಿದವರ, ಶಿನ್ದೈ= ಮನಸ್ಸನ್ನು, ಕವರುಮ್ = ಆಕರ್ಷಿಸುವ, ಕಡಿ ಪೊೞಿಲ್ = ಪರಿಮಳ ತುಂಬಿದ ತೋಪುಗಳಿಂದ ಕೂಡಿದ, ತೆನ್ ಅರಙ್ಗನ್ = ಸುಂದರವಾದ ಶ್ರೀರಂಗನಾಥನಿಗೆ, ತೊಣ್ಡರ್ = ದಾಸರಾದವರಿಂದ, ಕುಲಾವುಮ್ = ಕೊಂಡಾಡಿಸಿಕೊಳ್ಳುವಂಥ, ಇರಾಮಾನುಜನೈ = ಶ್ರೀರಾಮಾನುಜರನ್ನು, ತೊಹೈ ಇಱನ್ದ = ಲೆಕ್ಕವಿಲ್ಲದ, ಪಣ್ ತರು = ಸ್ವರಪ್ರಧಾನವಾದ, ವೇದಙ್ಗಳ್ = ವೇದಗಳು, ಪಾರ್ ಮೇಲ್ = ಈ ಭೂಮಿಯ ಮೇಲೆ, ನಿಲವಿಡ = ಸ್ಥಿರವಾಗಿ ನಿಲ್ಲುವಂತೆ, ಪಾರ್ ತ್ತು = ಮಾಡಿಕೃಪೆಮಾಡಿದ, ಕೊಣ್ಡಲೈ = ಪರಮ ಉದಾರಿಯನ್ನು, ಮೇವಿ = ಆಶ್ರಯಿಸಿ, ತೊೞುಮ್ = ಪೂಜಿಸುವ, ಕುಡಿ ಆಮ್ = ವಶವಾಗುವುದು, ಎಙ್ಗಳ್ = ನಮ್ಮ ಕೋಕುಲಮೇ = ಗೋಕುಲವು \(ವಂಶವು\). 



ನೋಡಿದವರ ಮನಸ್ಸನ್ನಾಕರ್ಷಿಸುವ ಪರಿಮಳತುಂಬಿದ ತೋಪುಗಳಿಂದ ಕೂಡಿದ ಸುಂದರವಾದ ಶ್ರೀರಂಗನಾಠನಿಗೆ ದಾಸರಾದವರಿಂದ ಕೊಂಡಾದಿಸಿಕೊಳ್ಳುವಂಥ ಶ್ರೀರಾಮಾನುಜರನ್ನು, ಲೆಕ್ಕವಿಲ್ಲದ ಸ್ವರಪ್ರಧಾನವಾದ ವೇದಗಳು ಭೂಮಿಯ ಮೇಲೆ ಸ್ಥಿರವಾಗಿ ನಿಲ್ಲುವಂತೆ ಮಾಡಿ ಕೃಪೆಮಾಡಿದ ಪರಮ ಉದಾರಿಯನ್ನು, ಆಶ್ರಯಿಸಿ ಪೂಜಿಸುವ ವಂಶವೇ ನಮ್ಮ ಗೋಕುಲ ವಂಶ. 



ಅಮುದರು ಹೇಳುತ್ತಾರೆ: ಚಿತ್ತಾಕರ್ಷಕವಾದ ಶ್ರೀರಂಗದಲ್ಲಿ ನೆಲೆಸಿರುವ ಶ್ರೀರಂಗನಾಥಸ್ವಾಮಿಯ ದಾಸರಾಗಿರುವ ಭಕ್ತರಾದ ಸಜ್ಜನರಿಂದ ಶ್ರೀರಾಮಾನುಜರು ಕೊಂಡಾಡಿಸಿಕೊಳ್ಳತಕ್ಕವರು. ಅವರು ಖಿಲವಾಗಿ ಹೋಗುತ್ತಿದ್ದ ಅಪಾರವಾದ ವೇದಸಂಪತ್ತನ್ನು ಭೂಮಿಯ ಮೇಲೆ ದೃಢಗೊಳಿಸಿದರು. ಅವರನ್ನಾಶ್ರಯಿಸಿ ಪೂಜಿಸುವ ನಂದಗೋಕುಲಾಂಥ ಪವಿತ್ರವಾದ ಕುಲವೇ ನಮ್ಮ ಕುಲ. 



ಶ್ರೀರಾಮಾನುಜರ ಶಿಷ್ಯ ಪೀಳಿಗೆಯ ವಂಶವೆಂದರೆ ಶ್ರೀವೈಷ್ಣವ ಮತವೆಂದು ಅರ್ಥವಾಗುತ್ತದೆ. ಶ್ರೀರಾಮಾನುಜರನ್ನು ಗುರುವೆಂದು ಆಶ್ರಯಿಸಿ, ಅವರ ಮಾರ್ಗದರ್ಶನದಂತೆ ನಡೆದುಕೊಳ್ಳುವವರು ಅವರು.



೫೬. ಕೋಕ್ಕೂಲಮನ್ನರೈ ಮೂವೆೞುಕಾಲ್, ಒರುಕೂರ್ ಮೞುವಾಲ್

ಪೋಕ್ಕಿಯ ದೇವನೈ ಪ್ಪೋಟ್ರುಮ್ ಪುನಿದನ್, ಪುವನಮೆಙ್ಗು

ಮಾಕ್ಕಿಯ ಕೀರ್ತ್ತಿ ಯಿರಾಮಾನುಜನೈಯಡೈನ್ದಪಿನ್, ಎನ್ 

ವಾಕ್ಕೂರೈಯಾದು, ಎನ್ ಮನಮ್ ನಿನೈಯಾದಿನಿ ಮಟ್ರೊನ್ ಱೈಯೇ. 



ಕೋಕ್ಕೂಲಮ್ ಮನ್ನರೈ = ಕ್ಷತ್ರಿಯ ರಾಜರನ್ನು, ಮೂ ಎೞು ಕಾಲ್ = ಇಪ್ಪತ್ತೊಂದು ಸಲ, ಒರು ಕೂರ್ ಮಳುವಾಲ್ = ಹರಿತವಾದ ಒಂದು ಕೊಡಲಿಯಿಂದ, ಪೋಕ್ಕಿಯ = ನಾಶಪಡಿಸಿದ, ದೇವನೈ = ಸ್ವಾಮಿಯನ್ನು, ಪೋಟ್ರುಮ್ = ಸ್ತುತಿಸುವ, ಪುನಿದನ್ = ಪರಮಪವಿತ್ರನೂ, ಪುವನಮ್ ಎಙ್ಗುಮ್ = ಲೋಕದಲ್ಲೆಲ್ಲಾ, ಆಕ್ಕಿಯ = ಉಂಟುಮಾಡಿದ \(ಆಗ ಮಾಡಿಸಿದ\), ಕೀರ್ ತ್ತಿ = ಕೀರ್ತಿಯುಳ್ಳ, ಇರಾಮಾನುಜನೈ = ಶ್ರೀರಾಮಾನುಜರನ್ನು, ಅಡೈನ್ದ ಪಿನ್ = ಆಶ್ರಯಿಸಿದ ಬಳಿಕ, ಎನ್ ವಾಕ್ಕು = ನನ್ನ ಮಾತುಗಳು, ಉರೈಯಾದು = \(ಬೇರೇನನ್ನೂ\) ಹೇಳದು, ಎನ್ ಮನಮ್ = ನನ್ನಮನಸ್ಸು, ನಿನೈಯಾದು= ನೆನೆಯದು, ಇನಿ ಮಟ್ರು ಒನ್ ಱೈಯೇ = ಇನ್ನು ಬೇರೊಂದನ್ನೂ.



ಕ್ಷತ್ರಿಯ ರಾಜರನ್ನು, ಇಪ್ಪತ್ತೊಂದು ಸಲ, ಹರಿತವಾದ ಒಂದುಕೊಡಲಿಯಿಂದ ನಾಶಪಡಿಸಿದ ಸ್ವಾಮಿಯನ್ನು ಸ್ತುತಿಸುವ ಪರಮಪವಿತ್ರವಾದ ಲೋಕದಲ್ಲೆಲ್ಲಾ ಕೀರ್ತಿಯನ್ನು ಹರಡಿದ ಶ್ರೀರಾಮಾನುಜರನ್ನು ಆಶ್ರಯಿಸಿದ ಬಳಿಕ \(ಸೇರಿದ ಬಳಿಕ\) ನನ್ನ ಮಾತುಗಳು ಬೇರೇನನ್ನೂ ಹೇಳುವುದಿಲ್ಲ. ನನ್ನ ಮನಸ್ಸು ಇನ್ನು ಬೇರೊಂದನ್ನೂ ಸ್ಮರಿಸುವುದಿಲ್ಲ. 



“ಕೋಕ್ಕೂಲ ಮನ್ನರೈ ಮೂವೆೞುಕಾಲ್ ಒರುಕೂರ್ ಮೞುವಾಲ್ ಪೋಕ್ಕಿಯ ದೇವನೈ”- ಇದು ಭಗವಂತನ ಪರಶುರಾಮಾವತಾರವನ್ನು ಕುರಿತು ಹೇಳುತ್ತದೆ. ಭೂಲೋಕದಲ್ಲಿ ಕ್ಷತ್ರಿಯರು ತಮ್ಮ ತೋಳ್ಬಲದಿಂದ ಕೊಬ್ಬಿ ಮದಾಂಧರಾಗಿ ವರ್ತಿಸುತ್ತಿದ್ದರು. ತಮ್ಮನ್ನು ಜಯಿಸುವವರೇ ಇಲ್ಲವೆಂದು ಬೀಗುತ್ತಿದ್ದರು. ಇದಕ್ಕೆ ತಕ್ಕಂತೆ, ಕಾರ್ತವೀರ್ಯನೆಂಬ ಬಲಿಷ್ಠರಾಜನು ತನ್ನ ದೊಡ್ಡ ಪರಿವಾರದೊಡನೆ ಜಮದಗ್ನಿ ಮಹರ್ಷಿಗಳ ಆಶ್ರಮಕ್ಕೆ ಬಂದನು. ಅವನನ್ನು ಜಮದಗ್ನಿಗಳು ತಕ್ಕ ರೀತಿಯಲ್ಲಿ ಮರ್ಯಾದೆಯಿಂದ ಆದರಿಸಿ ಸತ್ಕಾರನಡೆಸಿದರು. ಕಾಡಿನಲ್ಲಿರುವವರಿಗೆ ಇಷ್ಟು ಭಾರಿ ಸತ್ಕಾರ ನಡೆಸಲು ಸಾಧ್ಯವಾದದ್ದು ಹೇಗೆ ಎಂದು ಕಾರ್ತವೀರ್ಯನಿಗೆ ಆಶ್ಚರ್ಯವಾಯಿತು. ಅದನ್ನು ಕುರಿತು ಮಹರ್ಷಿಗಳನ್ನು ಕೇಳಿದನು. ಅವರು ತಮ್ಮಲ್ಲಿರುವ ಹೋಮಧೇನುವನ್ನು ತೋರಿಸಿದರು. ಕಾರ್ತವೀರ್ಯನಿಗೆ ಆಶೆ ಬಂತು. ಆ ಹೋಮಧೇನುವನ್ನು ತನ್ನೊಡನೆ ಬಲವಂತದಿಂದ ಸೆಳೆದೊಯ್ದನು. ಆ ವೇಳೆಗೆ ಪರಶುರಾಮನೆಂಬ ಹೆಸರಿನಿಂದ ಅವರ ಮಗನಾದಿ ಅವತರಿಸಿದ ಭಗವಂತನು ಆಶ್ರಮಕ್ಕೆ ಬಂದು, ವಿಷಯವನ್ನೆಲ್ಲಾ ತಿಳಿದನು. ಆ ಕೂಡಲೇ ಅವನು ಕಾರ್ತವೀರ್ಯನ ಮೇಲೆ ದಂಡೆತ್ತಿಹೋಗಿ, ಅವನನ್ನು ಅವನ ಮಕ್ಕಳನ್ನೂ ಕೊಂದು, ಹೋಮಧೇನುವನ್ನು ತಮ್ಮ ತಂದೆಗೆತಂದುಕೊಟ್ಟನು. ಆ ಬಳಿಕ ಕೊಬ್ಬಿದ ಕ್ಷತ್ರಿಯರನ್ನು ಬುಡಮಟ್ಟನಾಶಮಾಡಿಬಿಡುವುದಾಗಿ ಫಣತೊಟ್ಟು, ಪರಶುರಾಮನ ಭೂಮಂಡಲವನ್ನು ಇಪ್ಪತ್ತೊಂದು ಸಲ ದಂಡೆತ್ತಿ, ಕಂಡಕಂಡ ಕ್ಷತ್ರಿಯರನ್ನೆಲ್ಲಾ ನಾಶಮಾಡಿದನು. ಕಡೆಗೆ, ತನ್ನ ಧರ್ಮಸ್ಥಾಪನೆಯ ಕಾರ್ಯವನ್ನು ಮಾಡಲು ಬಂದ ದಶರಥರಾಮನಿಗೆ ಆ ಭಾರವನ್ನು ವಹಿಸಿ, ತಾನು ತಪಸ್ಸು ಮಾಡಲು ಹೋದನು. 



ಅಮುದರು ಹೇಳುತ್ತಾರೆ: ದುಷ್ಟಸ್ವಭಾವವನ್ನು ಜಯಿಸಿ, ಧರ್ಮಸಂಸ್ಥಾಪನೆಗೆ ಮಾಡುವುದರಲ್ಲೇ ನಿರತನಾಗಿರುವ ಪರಮಪವಿತ್ರನಾದ ಭಗವಂತನನ್ನು ಪೂಜಿಸಿ ಸ್ತುತಿಸುವ \(ಆರಾಧಿಸುವ ಪರಿಶುದ್ಧರಾದ ಶ್ರೀರಾಮಾನುಜರ ಕೀರ್ತಿ ದೇಶದಲ್ಲೆಲ್ಲಾ ಹರಡಿದೆಯಷ್ಟೆ. ನಾನು ಅವರ ಆಶ್ರಯವನ್ನು ಪಡೆದಬಳಿಕ ಬೇರೇನನ್ನೂ ಸ್ಮರಿಸುವ, ಆಡುವ ಗೊಡವೆಗೆ ಹೋಗುವುದಿಲ್ಲ. 



೫೭. ಮಟ್ರೆರು ಪೇಱು ಮದಿಯಾದು, ಅರಙ್ಗನ್ ಮಲರಡಿಕ್ಕಾ

ಳಾಟ್ರ್‍ಆವರೇಶನಕ್ಕುಟ್ರವರಾಕ್ಕೊಳ್ಳುಮುತ್ತಮನೈ,

ನಟ್ರವರ್ ಪೋಟ್ರು ಮಿರಾಮಾನುಜನೈ ಇನ್ನಾನಿಲತ್ತೇ

ಪೆಟ್ರನನ್, ಪೆಟ್ರಪಿನ್ ಮಟ್ರಱಿಯೋನೊರು ಪೇದೈಮೈಯೇ. 



ಮಟ್ರು ಒರು ಪೇಱು = ಬೇರೊಂದು ಹೆಸರನ್ನು, ಮದಿಯಾದು = ಗಮನಿಸದೆ \(ಲೆಕ್ಕಿಸದೆ\), ಅರಙ್ಗನ್ = ಶ್ರೀರಂಗನಾಥನ, ಮಲರ್ ಅಡಿಕ್ಕೂ = ಪಾದಪದ್ಮಗಳಿಗೆ, ಆಳುಟ್ರವರೇ = ದಾಸರಾದವರೇ, ತನಕ್ಕೂ = ತಮಗೆ, ಉಟ್ರವರ್ ಆ = ಆತ್ಮಬಂಧುಗಳೆಂದು, ಕೊಳ್ಳುಮ್ = ಭಾವಿಸುವ, ಉತ್ತಮನೈ = ಶ್ರೇಷ್ಠಪುರುಷನನ್ನು, ನಲ್ ತವರ್ = ಉತ್ತಮ ಭಕ್ತರಿಂದ, ಪೋಟ್ರುಮ್ = ಸ್ತುತಿಸಲ್ಪಡುವ, ಇರಾಮಾನುಜನೈ = ಶ್ರೀರಾಮಾನುಜರನ್ನು, ಇನಾನಿಲತ್ತೇ = ಈ ವಿಶಾಲವಾದ ಭೂಮಿಯಲ್ಲಿ, ಪೆಟ್ರನನ್ = \(ನಾನು\) ಪಡೆದುಕೊಂಡಿದ್ದೇನೆ, ಪೆಟ್ರಪಿನ್ = ಹಾಗೆ ಪಡೆದುಕೊಂಡ ಬಳಿಕ ಮಟ್ರು ಅಱಿಯೇನ್ = ಬೇರೆ ಅರಿಯೆನು, ಒರು ಪೇದೈಮೈಯೇ = ಯಾವ ಬಗೆಯ ಅಜ್ಞಾನವನ್ನೂ \(ಯಾವ ಬಗೆಯ ಬಡತನವನ್ನೂ\).



ಬೇರೊಂದು ಹೆಸರನ್ನು ಲೆಕ್ಕಿಸದೆ, ಶ್ರೀರಂಗನಾಠನ ಪಾದಪದ್ಮಗಳ ದಾಸರಾಗಿರುವವರೇ ತಮಗೆ ಆತ್ಮಬಂಧುಗಳೆಂದು ಭಾವಿಸುವ ಶ್ರೇಷ್ಠಪುರುಷನನ್ನು, ಉತ್ತಮಭಕ್ತರಿಂದ ಸ್ತುತಿಸಲ್ಪಡುವ ಶ್ರೀರಾಮಾನುಜರನ್ನು ಈ ವಿಶಾಲವಾದ ಭೂಲೋಕದಲ್ಲೇ ನಾನು ಪಡೆದುಕೊಂಡಿದ್ದೇನೆ. ಹಾಗೆ ಪಡೆದುಕೊಂಡ ಬಳಿಕ ನಾನು ಬೇರಾವ ಬಡತನವನ್ನೂ \(ಅಜ್ಞಾನವನ್ನೂ\) ಅರಿಯೆನು. 



ಅಮುದರು ಹೇಳುತ್ತಾರೆ: ಶ್ರೀರಂಗನಾಥನನ್ನೇ ಪರದೈವವೆಂದು ನೆರೆನಂಬಿ, ಅವನ ಪಾದಪದ್ಮಗಳಿಗೆ ದಾಸರಾಗಿರುವವರೆಲ್ಲ ತಮ್ಮ ಆತ್ಮಬಂಧುಗಳೆಂದು ಶ್ರೀರಾಮಾನುಜರು ನಂಬಿದ್ದಾರೆ. ಉತ್ತಮಭಕ್ತರೆಂದು ಅವರನ್ನೂ ಒಳ್ಳೆಯ ಭಕ್ತರು ಸ್ತುತಿಸುತ್ತಾರೆ. ಅಂಥ ಶ್ರೀರಾಮಾನುಜರನ್ನು ಈ ಲೋಕದಲ್ಲೇ ನಾನು ಪಡೆದುಕೊಂಡೆ. ಅವರನ್ನಾಶ್ರಯಿಸಿದ ನನಗೆ ಇನ್ನಾವ ಬಡತನವೂ\(ಕೊರತೆಯೂ\) ಇಲ್ಲ. ಅವರೇ ನನಗೆ ಎಲ್ಲ ಬಗೆಯ ಸಂಪತ್ತು. ಅವರೇ ನನಗೆ ಜ್ಞಾನದೀಪ. 



೫೮. ಪೇದೈಯರ್ ವೇದಪ್ಪೊರುಳಿದೆನ್ ಱುನ್ನಿ, ಪಿರಮನನ್ ಱೆನ್ 

ಱೋದಿ ಮಟ್ರೆಲ್ಲಾ ವುಯಿರುಮಹ್ದೆನ್ಱು, ಉಯಿರ್ ಹಳ್ ಮೆಯ್ ವಿ

ಟ್ಟಾದಿ ಪ್ಪರನೋಡೊನ್ ಱಾಮೆನ್ ಱು ಶೊಲ್ಲುಮವ್ವಲಲ್ಲಲೆಲ್ಲಾಮ್

ವಾದಿಲ್ ವೆನ್ ಱಾನ್, ಎಮ್ಮಿರಾಮಾನುಜನ್ ಮೆಯ್ ಮ್ಮದಿಕ್ಕಡಲೇ. 



ಪೇದೈಯರ್ = ಅಜ್ಞಾನಿಗಳು \(ಬಡಪಾಯಿಗಳು, ಅವಿವೇಕಿಗಳು\), ವೇದಪ್ಪೊರುಳ್ = ವೇದಾರ್ಥವು, ಇದು ಎನ್ ಱು = ಇದು ಎಂದು, ಉನ್ನಿ = ಯೋಚಿಸಿ, ಪಿರಮಮ್= ಪರಬ್ರಹ್ಮವನ್ನು, ನನ್ ಱು = ಒಳ್ಳೆಯದು ಎನ್ ಱು ಓದಿ= ಎಂದು ಹೇಳಿ, ಮಟ್ರು ಎಲ್ಲಾ ಉಯಿರುಮ್ = ಇತರ ಎಲ್ಲಾ ಜೀವಗಳು, ಆಹ್ ದು ಎನ್ ಱು = ಅದೇ \(ಆ ಬ್ರಹ್ಮನೇ\) ಎಂದೂ, ಉಯಿರ್ ಹಳ್ = ಜೀವರು, ಮೆಯ್ ವಿಟ್ಟು = ದೇಹವನ್ನು ಬಿಟ್ಟು, ಆದಿ ಪರನೋಡು = ಅನಾದಿಯೂ, ಪರನೂ ಆಗಿರುವ ಪರಬ್ರಹ್ಮನೊಡನೆ, ಒನ್ ಱಾಮ್ ಎನ್ ಱು = ಒಂದಾಗಿ ಹೋಗುತ್ತದೆ ಎಂದು, ಶೊಲ್ಲುಮ್ = ಹೇಳುವ, ಅ ಅಲ್ಲಲ್ ಎಲ್ಲಾಮ್ = ಆ ಸಲ್ಲದ ಮಾತುಗಳನ್ನೆಲ್ಲಾ, ವಾದಿಲ್= ವಾದದಲ್ಲಿ, ವೆನ್ ಱಾನ್ = ಜಯಿಸಿದರು. ಎಮ್ ಇರಾಮಾನುಜನ್ = ನಮ್ಮ ಶ್ರೀರಾಮಾನುಜರು, ಮೆಯ್ ಮದಿ ಕಡಲೇ = ಸತ್ಯವಾದ ಜ್ಞಾನದ ಕಡಲೇ. 



ಅಜ್ಞಾನಿಗಳು ಇದೇ ವೇದಾರ್ಥ ಎಂದು ಯೋಚಿಸಿ ಪರಬ್ರಹ್ಮವನ್ನು ’ಒಳ್ಳೆಯದು’ ಎಂದು ಹೇಳಿ ಇತರ ಎಲ್ಲಾ ಜೀವರುಗಳೂ ಆ ಬ್ರಹ್ಮನೇ ಎಂದೂ, ಜೀವರು ದೇಹವನ್ನು ಬಿಟ್ಟು ಅನಾದಿಯೂ \(ಆದಿ ಕಾರಣನೂ\) ಪರನೂ ಆಗಿರುವ ಆ ಪರಬ್ರಹ್ಮನೊಡನೆ ಕಲೆತು ಹೋಗುತ್ತದೆಯೆಂದೂ ಹೇಳುವ ಆ ಸಲ್ಲದ ಮಾತುಗಳನ್ನೆಲ್ಲಾ ವಾದದಲ್ಲಿ ಜಯಿಸಿದರು ಸತ್ಯವಾದ ಜ್ಞಾನದ ಕಡಲೇ ಆಗಿರುವ ನಮ್ಮ ರಾಮಾನುಜರು. 



ಶ್ರೀರಾಮಾನುಜರು ಖಂಡಿಸಿದ ವಾದಗಳಲ್ಲಿ ಒಂದನ್ನು ಇಲ್ಲಿ ಹೇಳುತ್ತಿದ್ದಾರೆ. ಅವರ ಎದುರಾಳಿಗಳ ತತ್ತ್ವ ಹೀಗಿದೆ: ’ಪರಬ್ರಹ್ಮ’ ಎಂಬುದು ಸರ್ವವಿಲಕ್ಷಣವಾದ ನಿಜವಸ್ತು. ಎಲ್ಲಾ ಜೀವರುಗಳೂ ಆ ಪರಬ್ರಹ್ಮನ ಅಂಶವೇ. ಅವು ತಮ್ಮ ದೇಹವನ್ನು ಕಳೆದುಕೊಂಡ ಬಳಿಕ ಎಲ್ಲ ಜೀವರೂ ಆ ಪರಬ್ರಹ್ಮನಲ್ಲಿ ಐಕ್ಯಹೊಂದುತ್ತಾರೆ. 



ಶ್ರೀರಾಮಾನುಜರ ಸಿದ್ಧಾಂತ ಹೀಗಿದೆ: ಚಿತ್, ಅಚಿತ್, ಈಶ್ವರ ಎಂಬುದು ಮೂರುವಸ್ತುಗಳಿವೆ. ಆ ಮೂರೂ ಸತ್ಯ ಮತ್ತು ನಿತ್ಯ, ಚಿತ್, ಅಚಿತ್ ಗಳು ಕರ್ಮಸಂಬಂಧದಿಂದ ತಮ್ಮ ನಿಜಸ್ವರೂಪ ಸ್ವಭಾವಗಳನ್ನು ಮರೆತು ನಾನಾಜನ್ಮಗಳನ್ನೆತ್ತಿ ತೊಳಲಾಡುತ್ತಿರುತ್ತವೆ. ಭಗವಂತನಾದ ಸರ್ವೇಶ್ವರನ ಕೃಪೆಯಿಂದ ಅವು ಕರ್ಮಬಾಧೆಯಿಂದ ವಿಮುಕ್ತರಾಗಿ ಮತ್ತೆ ಸ್ವಸ್ವರೂಪಜ್ಞಾನವನ್ನು ಪಡೆದುಕೊಳ್ಳುತ್ತವೆ. ಆಗ ಅವು ಪರಮಪದವನ್ನು ಸೇರಿ, ಭಗವಂತನಲ್ಲಿ ನಿತ್ಯಕೈಂಕರ್ಯ ಮಾಡುತ್ತಾ ಮೋಕ್ಷಾನಂದವನ್ನು ಅನುಭವಿಸುತ್ತಾ ಇರುತ್ತವೆ. 



ಅಮುದರು ಹೇಳುತ್ತಾರೆ: ಅವಿವೇಕಿಗಳಾದ ಕೆಲವರುತಾವು ವಿವರಿಸಿ ಹೇಳುವುದೇ ನಿಜವಾದ ವೇದಾರ್ಥವೆಂದೂ, ಅದರಂತೆ ಎಲ್ಲಾ ಜೀವರೂ ಪರಬ್ರಹ್ಮನ ಅಂಶವೇ ಎಂದೂ, ಅವು ತಮ್ಮ ದೇಹವನ್ನು ಕಳೆದುಕೊಂಡ ಬಳಿಕ ಮತ್ತೆ ಪರಬ್ರಹ್ಮನಲ್ಲಿ ಐಕ್ಯರಾಗುತ್ತಾರೆಂದೂ ವಾದಿಸುತ್ತಿದ್ದರು. ನಮ್ಮ ರಾಮಾನುಜರು ಅವತರಿಸಿ, ತಮ್ಮ ವಾದವನ್ನು ಮುಂದಿಟ್ಟು, ಅವರ ಪೊಳ್ಳುನಾದವನ್ನು ಖಂಡಿಸಿ, ಮೆರೆದರು. ಅವರ ತತ್ತ್ವ ವಿವರಣೆಯೇ ಸತ್ಯವಾದ ಜ್ಞಾನದಿಂದ ಕೂಡಿದ್ದು. ಆದ್ದರಿಂದ ಶ್ರೀರಾಮಾನುಜರು ನಿಜವಾಗಿಯೂ ಜ್ಞಾನದಕಡಲೇ\! 



೫೯. ಕಡಲಳವಾಯ ತಿಶೈಯೆಟ್ಟಿನುಳ್ಳುಮ್, ಕಲಿಯಿರುಳೇ

ಮಿಡೈತರುಕಾಲತ್ತಿರಾಮಾನುಜನ್, ಮಿಕ್ಕನಾನ್ ಮಱೈಯಿನ್

ಶುಡರೊಳಿಯಾಲ್ ಅವ್ವಿರುಳೈತ್ತುರನ್ದಿಲನೇಲ್, ಉಯಿರೈ

ಯುಡೈಯವನ್ ನಾರಣನೆನ್ ಱಱಿವಾರಿಲ್ಲೈ ಯುಟ್ರುಣರ್ ನ್ದೇ. 



ಕಡಲ್ ಅಳವು ಆಯ = ಕಡಲುಗಳನ್ನು ಮೇರೆಯಾಗಿ ಉಳ್ಳ, ತಿಶೈ ಎಟ್ಟಿನುಳ್ಳುಮ್ = ಎಂಟು ದಿಕ್ಕುಗಳ ಒಳಗಿರುವ ಸ್ಥಳದಲ್ಲೆಲ್ಲಾ, ಕಲಿ ಇರುಳೇ = ಕಲಿಯೆಂಬ ಕಗ್ಗತ್ತಲೆಯನ್ನು, ಮಿಡೈತರು = ತುಂಬಿರುವ, ಕಾಲತ್ತು = ಕಾಲದಲ್ಲಿ, ಇರಾಮಾನುಜನ್ = ಶ್ರೀರಾಮಾನುಜರು, ಬಂದು, ಮಿಕ್ಕ = ಅತಿಶಯವಾದ, ನಾನ್ಮಱೈಯಿನ್ = ನಾಲ್ಕು ವೇದಗಳ, ಶುಡರ್ = ಜ್ಞಾನದ, ಒಳಿಯಾಲ್ = ಬೆಳಕಿನಿಂದ, ಅವ್ವಿರುಳೈ = ಆ ಕಗ್ಗತ್ತಲೆಯನ್ನು, ತುರನ್ದಿಲನ್ ಏಲ್ = ಓಡಿಸದಿದ್ದರೆ, ಉಯಿರೈ = ಜೀವಾತ್ಮರನ್ನು, ಉಡೈಯವನ್ = ಉಳ್ಳವನು \(ಶೇಷಿಯಾದವನು\), ನಾರಣನ್ ಎನ್ ಱು = ಶ್ರೀಮನ್ನಾರಾಯಣನು, ಎಂದು ಅಱಿವಾರ್ = ತಿಳಿಯುವವರು, ಇಲ್ಲೈ = ಇಲ್ಲ, ಉಟ್ರ ಉಣರ್ ನ್ದು = ಚೆನ್ನಾಗಿ ತಿಳಿದು \(ಯೋಚಿಸಿ ತಿಳಿದು\).



ಕಡಲುಗಳನ್ನು ಎಲ್ಲೆಯಾಗಿ, ಎಂಟುದಿಕ್ಕುಗಳ ನಡುವೆ ಇರುವ ಎಲ್ಲಾ ಸ್ಥಳದಲ್ಲೂ ಕಲಿಯೆಂಬ ಕಗ್ಗತ್ತಲೆ ತುಂಬಿಕೊಂಡಿರುವ ಕಾಲದಲ್ಲಿ ಶ್ರೀರಾಮಾನುಜರು ಬಂದು ನಾಲ್ಕು ವೇದಗಳ ಅತಿಶಯವಾದ ಜ್ಞಾನದ ಬೆಳಕಿನಿಂದ ಆ ಕಗ್ಗತ್ತಲೆಯನ್ನು ಓಡಿಸದೆ ಹೋಗಿದ್ದರೆ, ಜೀವಾತ್ಮರನ್ನೆಲ್ಲಾ ಉಳ್ಳವನು ಶ್ರೀಮನ್ನಾರಾಯಣನ ಎಂದು ಚೆನ್ನಾಗಿ ಚಿಂತಿಸಿ ತಿಳಿಯುವವರು ಇರುತ್ತಿರಲಿಲ್ಲ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರು ಅವತರಿಸುವುದಕ್ಕೆ ಮುಂದೆ ಕಲಿಯ ಪ್ರಾಬಲ್ಯ ಎಲ್ಲೆಲ್ಲೂ ವಿಪರೀತವಾಗಿತ್ತು. ವೇದಗಳ ಆರ್ಷೇಯ ಜ್ಞಾನವು ಮರೆಯಾಗಿ ಹೋಗಿತ್ತು. ವಿಪರೀತಜ್ಞಾನದ ಕಗ್ಗತ್ತಲೆ ಹರಡಿಹೋಗಿತ್ತು, ತುಂಬಿಕೊಂಡಿತ್ತು. ಅವರು ಅಂಥ ಕಾಲದಲ್ಲಿ ಅವತರಿಸಿ, ಶ್ರೀಮನ್ನಾರ್‍ಆಯಣನೇ ಪರತತ್ತ್ವವೆಂದೂ ಅವನೇ ಎಲ್ಲ ಜೀವಾತ್ಮರಿಗೂ ಒಡೆಯನೂ ರಕ್ಷಕನೂ ಆಗಿದ್ದಾನೆಂದೂ ತಿಳಿಸುವ ನಿಜವಾದ ಜ್ಞಾನವನ್ನು ಚೆನ್ನಾಗಿ ತಿಳಿಯಹೇಳುವವರಿರಲಿಲ್ಲ. 



೬೦. ಉಣರ್ ನ್ದ ಮೆಯ್ ಞ್ಞಾನಿಯರ್ ಯೋಹತ್ತೊಱುಮ್, ತಿರುವಾಯ್ ಮೊೞಿಯಿನ್

ಮಣನ್ದರುಮಿನ್ನಿಶೈ ಮನ್ನುಇಡನ್ದೋಱುಮ್, ಮಾಮಲರಾಳ್

ಪುಣರ್ ನ್ದ ಒನ್ ಮಾರ್ ವನ್ ಪೊರುನ್ದುಮ್ ಪದಿದೊಱುಮ್ ಪುಕ್ಕು ನಿಱ್ ಕುಮ್

ಕುಣನ್ದಿಹಳ್ ಕೊಣ್ಡಲ್, ಇರಾಮಾನುಜನೆಙ್ಗುಲಕ್ಕೊೞುನ್ದೇ. 



ಉಣರ್ ನ್ದ = ಕಲಿತು ಅರಿತುಕೊಂಡ, ಮೆಯ್ಞ್ಞಾನಿಯರ್ = ಸತ್ಯವಾದ ಜ್ಞಾನಿಗಳ, ಯೋಹಮ್ ತೋಱುಮ್ = ಕೂಟಗಳಲ್ಲಿಯೂ, ತಿರುವಾಯ್ ಮೊೞಿಯಿನ್ = ತಿರುವಾಯ್ ಮೊೞಿಯ, ಮಣಮ್ ತರುಮ್ = ಪರಿಮಳವನ್ನು ಹರಡುವ, ಇನ್ ಇಶೈ = ಇನಿದಾದ ಹಾಡು, ಮನ್ನುಮ್ = ನೆಲಸಿರುವ, ಇಡಮ್ ತೋಱುಮ್ = ಸ್ಥಳಗಳಲ್ಲಿಯೂ, ಮಾಮಲರಾಳ್ = ಶ್ರೀದೇವಿಯು, ಪುಣರ್ ನ್ದ = ಸೇರಿಕೊಂಡಿರುವ, ಪೊನ್ ಮಾರ್ ವನ್ = ಸುಂದರವಾದ ವಕ್ಷವುಳ್ಳವನು, ಪೊರುನ್ದುಮ್ = ನೆಲಸಿರುವ, ಪದಿತೋಱುಮ್ = ತಿರುಪತಿಗಳಲ್ಲಿಯೂ, ಪುಕ್ಕೂ = ಪ್ರವೇಶಿಸಿ, ನಿಱ್ ಕುಮ್ = ಸ್ಥಿರವಾಗಿ ನೆಲಸುವ, ಕುಣಮ್ತಿಹೞ್ = ಸದ್ಗುಣಗಳು ಬೆಳಗುವ, ಕೊಣ್ಡಲ್ = ಕಾರ್ಮುಗಿಲಂತೆ ಉದಾರಿಯಾದ, ಇರಾಮಾನುಜನ್ = ಶ್ರೀರಾಮಾನುಜರು, ಎಮ್ ಕುಲಮ್ = ನಮ್ಮ ಕುಲದ, ಕೊೞುನ್ದೇ = ಯಜಮಾನರು. 



ಕಲಿತು ಅರಿತುಕೊಂಡ ಸತ್ಯವಾದ ಜ್ಞಾನಿಗಳ ಕೂಟಗಳಲ್ಲಿಯೂ, ತಿರುವಾಯ್ ಮೊೞಿಯ ಪರಿಮಳವನ್ನು ಇನಿದಾದಗಾನವು ನೆಲಸಿರುವ ಸ್ಥಳಗಳಲ್ಲೂ, ಶ್ರೀದೇವಿಯು ನಿತ್ಯವಾಸ ಮಾಡುವ ಸುಂದರವಾದ ವಕ್ಷಸ್ಥಳವುಳ್ಳವನು ನೆಲಸಿರುವ ತಿರುಪತಿಗಳಲ್ಲಿಯೂ ಪ್ರವೇಶಿಸಿ, ಸ್ಥಿರವಾಗಿ ನೆಲಸುವ ಸದ್ಗುಣಗಳನ್ನು ಬೆಳಗಿಸುವ ಕಾರ್ಮುಗಿಲಂತೆ ಉದಾರಿಯಾದ ಶ್ರೀರಾಮಾನುಜರು ನಮ್ಮ ಕುಲದ ಯಜಮಾನರು.



ಶ್ರೀರಾಮಾನುಜರ ಕೀರ್ತಿ ಯಾವಯಾವ ಸ್ಥಳಗಳಲ್ಲಿ ಬೆಳಗುತ್ತಿದೆ ಎಂಬುದನ್ನು ಇಲ್ಲಿ ತಿಳಿಸಲಾಗುತ್ತದೆ. 



ಅಮುದರು ಹೇಳುತ್ತಾರೆ: ನಿಜವಾದ ತತ್ತ್ವಜ್ಞಾನವುಳ್ಳ ಜ್ಞಾನಿಗಳ ಕೂಟಗಳಲ್ಲೂ, ಇರುವಾಯ್ ಮೊೞಿಯನ್ನು ಸ್ವಾರಸ್ಯ ಪೂರ್ಣವಾಗಿ ಹಾಡುವ ಸ್ಥಳಗಳಲ್ಲೂ, ಶ್ರೀದೇವಿಯನ್ನು ತನ್ನ ವಕ್ಷದಲ್ಲಿರಿಸಿಕೊಂಡಿರುವ ಶ್ರೀಮನ್ನಾರಾಯಣನು ನೆಲಸಿರುವ ಎಲ್ಲಾ ಪವಿತ್ರಸ್ಥಳಗಳಲ್ಲೂ, ಶ್ರೀರಾಮಾನುಜರ ಔದಾರ್ಯವೂ ಸದ್ಗುಣಗಳ ಕೀರ್ತಿಯೂ ಬೆಳಗುವುದು. ಅವರೇ ನಮ್ಮ ಶ್ರೀವೈಷ್ಣವಕುಲಕ್ಕೆ ಪೂಜ್ಯರು \(ಯಜಮಾನರು\). 



೬೧. ಕೊೞುನ್ದುವಿಟ್ಟೋಡಿಪ್ಪಡರುಮ್ ವೆಙ್ಗೋಳ್ ವಿನೈಯಾಲ್, ನಿರಯ

ತ್ತೞುನ್ದಿಯಿಟ್ಟೇನೈ ವನ್ದಾಟ್ಕೊಣ್ಡ ಪಿನ್ನು, ಅರುಮುನಿವರ್

ತೊೞುನ್ದವತ್ತೋನೆಮ್ಮಿರಾಮಾನುಜನ್ ತೊಲ್ ಪುಹೞ್ ಶುಡರ್ ಮಿ

ಕ್ಕೆಮಿನ್ದದು, ಅತ್ತಾಲ್ ನಲ್ಲತಿಶಯಙ್ಕಣ್ಡ ತಿರುನಿಲಮೇ. 



ಕೊೞುನ್ದುವಿಟ್ಟು = ಮೇಲಿಂದ ಮೇಲೆ ಹೆಚ್ಚಿ, ಓಡಿರ್ಯಾ = ಬೆಳೆದು, ಪಡರುಮ್ = ಹರಡುವ, ವೆಮ್ ಕೋಳ್ ವಿನೈಯಾಲ್ = ಕ್ರೂರವಾದ ಮತ್ತು ಪ್ರಬಲವಾದ ಪಾಪಕರ್ಮಗಳಿಂದ, ನಿರಯತ್ತು = ನರಕದಲ್ಲಿ, ಅೞುನ್ದಿಯಿಟ್ಟೆನೈ = ಮುಳುಗಿದ್ದ ನನ್ನನ್ನು, ವನ್ದು = ಬಂದು, ಆಟ್ಕೊಣ್ಡ ಪಿನ್ನುಮ್ = ದಾಸನನ್ನಾಗಿ ಮಾಡಿಕೊಂಡ ಬಳಿಕಲೂ, ಅರುಮುನಿವರ್ = ಶ್ರೇಷ್ಠಮುನಿಗಳು, ತೊೞುಮ್ = ಪೂಜಿಸುವ, ತವತ್ತೋನ್= ತಪಸ್ಸನ್ನುಳ್ಳವನು, ಎಮಿರಾಮಾನುಜನ್ = ನಮ್ಮ ಶ್ರೀರಾಮಾನುಜರು, ತೊಲ್ ಪುಹೞ್ = ಶಾಶ್ವತವಾದ ಕೀರ್ತಿಯು, ಶುಡರ್ = ಜ್ಯೋತಿಯು, ಮಿಕ್ಕು= ಅತಿಶಯವಾಗಿ ಎೞುನ್ದು = ಎದ್ದು, ಅತ್ತಾಲ್ = ಅದರಿಂದ, ನಲ್ = ಒಳ್ಳೆಯ, ಅತಿಶಯಮ್ ಕಣ್ಡದು = ಅತಿಶಯವನ್ನು ಕಂಡಿತು, ಇರು ನಿಲತ್ತೇ = ವಿಶಾಲವಾದ ಭೂಮಂಡಲದಲ್ಲಿ. 



ಮೇಲಿಂದ ಮೇಲೆ ಹೆಚ್ಚಿ, ಬೆಳೆದು, ಹರಡುವ ಕ್ರೂರವಾದ ಮತ್ತು ಪ್ರಬಲವಾದ ಪಾಪಕರ್ಮಗಳಿಂದ ನರಕದಲ್ಲಿ ಮುಳುಗಿದ್ದ ನನ್ನನ್ನು ಬಂದು ದಾಸನನ್ನಾಗಿ ಮಾಡಿಕೊಂಡ ಬಳಿಕಲೂ ಶ್ರೇಷ್ಠರಾದ ಮುನಿಗಳು ಪೂಜಿಸುವ ತಪಸ್ಸನ್ನುಳ್ಳವನ ನಮ್ಮ ಶ್ರೀರಾಮಾನುಜರ ಶಾಶ್ವತವಾದ ಕೀರ್ತಿಯ ಜ್ಯೋತಿಯು ಅತಿಶಯವಾಗಿ ಎದ್ದು ಅದರಿಂದ ಒಳ್ಳೆಯ ಅತಿಶಯವನ್ನು ಈ ಭೂಮಂಡಲದಲ್ಲಿ ಕಂಡಿತು. 



ಶ್ರೀರಾಮಾನುಜರ ಕೀರ್ತಿ ಹೇಗೆ ಬೆಳೆಯಿತೆಂದು ಇಲ್ಲಿ ವಿವರಿಸಲಾಗಿದೆ. ಮಹನೀಯರಾದ ಜ್ಞಾನಿಗಳು ತಮಗೆ ಸರಿಸಮರಾದ ಜ್ಞಾನಿಗಳೊಡನೆಯೇ ಬೆರೆತಿರುವುದು ಸರ್ವಸಾಮಾನ್ಯ ವಿಷಯ. ಆದರೆ ಮಹಾತಪಸ್ವಿಗಳು ಜ್ಞಾನಿಗಳು ಆದ ಶ್ರೀರಾಮಾನುಜರು ಹಾಗೆ ಮಾಡದೆ, ಕಡುಪಾಪಿಗಳು ಪತಿತರೂ ಆದ ಜನರೊಡನೆ ಬೆರೆತು ಅವರನ್ನು ಉದ್ಧರಿಸುವುದರಲ್ಲೇ ತಮ್ಮ ಕಾಲವನ್ನು ಕಳೆದರು. ಇದರಿಂದ ಕೀರ್ತಿ ಅಪಾರವಾಗಿ ಬೆಳೆಯಿತು. 



ಅಮುದರು ಹೇಳುತ್ತಾರೆ: ನನ್ನ ಪಾಪಗಳು ಮೇಲಿಂದ ಮೇಲೆ ಬೆಳೆಯುತ್ತಾ ನಾನು ನರಕದಲ್ಲಿ ಮುಳುಗಿಹೋಗುವಂತೆ ಮಾಡಿದ್ದವು. ಮಹನೀಯರಿಂದ ಪೂಜಿಸಲ್ಪಡತಕ್ಕವರೂ ಮಹಾತಪಸ್ವಿಗಳೂ ಆದ ಶ್ರೀರಾಮಾನುಜರು ಅವತರಿಸಿ ಬಂದು ನನ್ನನ್ನು ಉದ್ಧರಿಸಿದರು. ಆ ಬಳಿಕಲೂ ಅವರ ಕೀರ್ತಿಯ ಜ್ಯೋತಿ ಭೂಮಂಡಲದಲ್ಲಿ ಅತಿಶಯವಾಗಿ ಬೆಳಗುತ್ತಾ ಆಶ್ಚರ್ಯವನ್ನುಂಟುಮಾಡುತ್ತಿದೆ. 



೬೨. ಇರುನ್ದೇನಿರುವಿನೈಪ್ಪಾಶಙ್ಗೞಟ್ರಿ, ಇನ್ ಱುಯಾನಿಱೈಯುಮ್

ವರುನ್ದೇನಿನಿಯೆಮ್ ಮಿರಾಮಾನುಜನ್, ಮನ್ನುಮಾ ಮಲರ್ ತ್ತಾಳ್

ಪೊರುನ್ದಾನಿಲೈಯುಡೈ ಪುನ್ಮೈಯಿನೋರ್ ಕ್ಕೊಣ್ ಱುಮ್ ನನ್ಮೈಶೆಯ್ಯಾ

ಪ್ಪೆರುನ್ದೇವರೈಪ್ಪರವುಮ್, ಪೆರಿಯೋರ್ ತಮ್ ಕೞಲ್ ಪಿಡಿತ್ತೇ.



ಇರುನ್ದೇನ್ = ಇದ್ದೇನೆ, ಇರುವಿನೈ ಪಾಶಮ್ = ಅಪಾರವಾದ ಕರ್ಮಗಳ ಪಾಶವನ್ನು, ಕೞಟ್ರಿ = ಕಳಚಿ, ಇನ್ ಱು = ಇಂದು, ಯಾನ್ = ನಾನು, ಇನಿ = ಇನ್ನು, ಇಱೈಯುಮ್ = ಸ್ವಲ್ಪವೂ, ವರುನ್ದೇನ್ = ವ್ಯಥೆಪಡುವುದಿಲ್ಲ, ಎಮ್ ಇರಾಮಾನುಜನ್ = ನಮ್ಮ ರಾಮಾನುಜರ, ಮನ್ನುಮ್ = ದೃಢವಾದ, ಮಾ ಮಲರ್ ತಾಳ್ = ಶ್ರೇಷ್ಠವಾದ ಪಾದಪದ್ಮಗಳನ್ನು, ಪೊರುನ್ದಾ = ಸೇರದ, \(ಆಶ್ರಯಿಸದ\), ನಿಲೈ = ಸ್ವಭಾವವನ್ನು, ಉಡೈ = ಉಳ್ಳ, ಪುನ್ಮೈಯಿನೋರ್ ಕ್ಕು= ಕೀಳುಜನರಿಗೆ, ಒನ್ ಱುಮ್ = ಯಾವ ರೀತಿಯಲ್ಲೂ \(ಸ್ವಲ್ಪವೂ\), ನನ್ಮೈಶೆಯ್ಯಾ = ಉಪಕಾರವನ್ನು ಮಾಡದ, ಪೆರು ತಾವರೈ = ಸರ್ವೇಶ್ವರನನ್ನು, ಪರವುಮ್ = ಸ್ತುತಿಸುವ, ಪೆರಿಯೋರ್ ತಮ್ = ಹಿರಿಯರ \(ಆಳ್ವಾರರ\) ಕೞಲ್ ಪಿಡಿತ್ತೇ = ತಿರುವಡಿಗಳನ್ನು ಆಶ್ರಯಿಸಿಯೇ. 



ನಮ್ಮ ಶ್ರೀರಾಮಾನುಜರ ದೃಢವಾದ ಮತ್ತು ಶ್ರೇಷ್ಠವಾದ ಪಾದಪದ್ಮಗಳನ್ನು ಆಶ್ರಯಿಸ್ದ ಸ್ವಭಾವವನ್ನುಳ್ಳ ಕೀಳುಜನರಿಗೆ ಯಾವ ರೀತಿಯಲ್ಲೂ ಉಪಕಾರಮಾಡದ, ಸರ್ವೇಶ್ವರನನ್ನು ಸ್ತುತಿಸುವ, ಆಳ್ವಾರರ ತಿರುವಡಿಗಳನ್ನು ಹಿಡಿದೇ, ಅಪಾರವಾದ ಕರ್ಮಗಳ ಪಾಶವನ್ನು ಕಳಚಿಹಾಕಿದ್ದೇನೆ. ಇಂದು, ನಾನಿನ್ನು ಸ್ವಲ್ಪವೂ ವ್ಯಥೆಪಡುವುದಿಲ್ಲ. 



ಇಲ್ಲಿ ’ಪೆರುನ್ತೇವರೈಪರವುಮ್ ಪೆರಿಯೋರ್’ ಎಂಬುದನ್ನು ಶ್ರೀರಾಮಾನುಜರ ನಿಕಟವರ್ತಿಗಳೂ, ಆತ್ಮೀಯ ಶಿಷ್ಯರೂ ಆದ ಕೂರತ್ತಾಳ್ವಾರರನ್ನು ಕುರಿತು ಹೇಳಲಾಗುತ್ತಿದೆ, ಎನ್ನುತ್ತಾರೆ. ಶ್ರೀರಾಮಾನುಜರನ್ನೂ ಅವರ ಪಂಥವನ್ನು ಆಶ್ರಯಿಸಿ ಅನುಸರಿಸದವರು ’ಕೀಳು’ ಜನರೆಂದೂ, ಅವರಿಗೆ ಬೇಡವಾದರು ತಮಗೂ ಬೇಡವೆಂದೂ, ಅಂಥವರಿಗೆ ಯಾವ ಉಪಕಾರವನ್ನೂ ಮಾಡುವುದಿಲ್ಲವೆಂದೂ ಕೂರತ್ತಾಳ್ವಾರರ ಅಭಿಮತ ಎನ್ನಲಾಗಿದೆ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರ ಆತ್ಮೀಯ ಶಿಷ್ಯರಾದ ಕೂರತ್ತಾಳ್ವರರನ್ನು ದೃಢವಾಗಿ ಆಶ್ರಯಿಸಿದ್ದರಿಂದಲೇ ನಾನು ಅಪರಾದ ಕರ್ಮಗಳ ಪಾಶದಿಂದ ಬಿಡುಗಡೆ ಹೊಂದಿದ್ದೇನೆ. ನನಗೆ ವ್ಯಥೆಯೆಂಬುದೇ ಇಲ್ಲ. 



ಶ್ರೀರಾಮಾನುಜರನ್ನು ಆಶ್ರಯಿಸಿದ ಅವರ ಶಿಷ್ಯರಿಗೇಯೇ ಇಂಥ ಹಿರಿಮೆಯಿರುವಾಗ, ಶ್ರೀರಾಮಾನುಜರ ಹಿರಿಮೆ ಇನ್ನೆಷ್ಟು ಹೆಚ್ಚಿನದಾಗಿರಬೇಕು\! 



೬೩. ಪಿಡಿಯೈತ್ತೊಡರುಙ್ಕಳಿಱೆನ್ನ, ಯಾನುನ್ ಪಿಱಙ್ಗಿಯ ಶೀರ್

ಅಡಿಯೈ ತ್ತೊಡರುಮ್ ಪಡಿ ನಲ್ಹವೇಣ್ಡುಮ್, ಅಱುಸಮಯ

ಚ್ಚೆಡಿಯೈತ್ತೊಡರುಮ್ ಮರುಳ್ ಶೆಱೆನ್ದೋರ್ ಶಿದೈನ್ದೋಡ ವನ್ದಿ

ಪ್ಪಡಿಯೈ ತ್ತೊಡರುಮ್, ಇರಾಮಾನುಜ ಮಿಕ್ಕಪಣ್ಡಿತನೇ. 



ಪಿಡಿಯೈ = ಹೆಣ್ಣಾನೆಯನ್ನು, ತೊಡರುಮ್ = ಹಿಂಬಾಲಿಸುವ ಕಳಿಱುಅನ್ನ = ಸಲಗದಹಾಗೆ, ಯಾನ್ = ನಾನು, ಉನ್ = ನಿನ್ನ, ಪ್ರಿಱಙ್ಗಿಯ = ಬೆಳಗುವ, ಶೀರ್ = ಶ್ರೇಷ್ಠವಾದ, ಅಡಿಯೈ = ತಿರುವಡಿಯನ್ನು, ತೊಡರುಮ್ ಪಡಿ = ಆಶ್ರಯಿಸುವಂತೆ \(ಹಿಂಬಾಲಿಸುವಂತೆ\), ನಲ್ಹವೇಣ್ಡುಮ್ = ಕೃಪೆಮಾಡಬೇಕು, ಅಱು ಸಮಯಮ್ = ಆರು ಮತಗಳು, ಚೆಡಿಯೈ = ಪೊದೆಯನ್ನು, ತೊಡರುಮ್ = ಹಿಂಬಾಲಿಸುವ \(ಅಂಟಿಕೊಂಡಿರುವ\), ಮರುಳ್ = ಅವಿವೇಕವನ್ನು, ಶೆರಿನ್ದೋರ್ = ತುಂಬಿಕೊಂಡಿರುವ, ಮರುಳ್ = ಅವಿವೇಕವನ್ನು, ಶೆರಿನ್ದೋರ್ = ತುಂಬಿಕೊಂಡವರು, ಶಿದೈನ್ದು ಓಡ = ದಿಕ್ಕುಪಾಲಾಗಿ ಓಡುವಂತೆ, ವನ್ದು = ಬಂದು \(ಅವತರಿಸಿ\), ಇಪ್ಪಡಿಯೈ = ಈ ಭೂಮಿಯಲ್ಲಿ, ತೊಡರುಮ್ = ಪಟ್ಟುಹಿಡಿದಿರುವ, ಇರಾಮಾನುಜ = ಶ್ರೀರಾಮಾನುಜರೇ, ಮಿಕ್ಕ ಪಣ್ಡಿರನೇ = ಅಸಾಧಾರಣವಾದ ಪಂಡಿತನೇ. 



ಹೆಣ್ಣಾನೆಯನ್ನು ಹಿಂಬಾಲಿಸುವ ಸಲಗದ ಹಾಗೆ, ನಾನು ನಿಮ್ಮ ಬೆಳಗುವ ಶ್ರೇಷ್ಠವಾದ ತಿರುವಡಿಯನ್ನು ಹಿಂಬಾಲಿಸುವಂತೆ ಕೃಪೆಮಾಡಬೇಕು, ಆರು ಮತಗಳ ಪೊದೆಯನ್ನು ಹಿಂಬಾಲಿಸುವ \(ಅಂಟಿಕೊಂಡಿರುವ\) ಅವಿವೇಕವನ್ನು ತುಂಬಿಕೊಂಡವರು ದಿಕ್ಕುಪಾಲಾಗಿ ಓಡುವಂತೆ ಬಂದು ಈ ಭೂಮಿಯಲ್ಲಿ ಪಟ್ಟುಹಿಡಿದಿರುವ ಅಸಾಧಾರಣ ಪಂಡಿತನಾದ ಶ್ರೀರಾಮಾನುಜನೇ. 



ಅಮುದರು ಹೇಳುತ್ತಾರೆ: ಯಾವ ರೀತಿಯಲ್ಲೂ ಉಪಯೋಗಕ್ಕೆ ಬರದಂಥ ಪೊದೆಗಳಂತೆ ಬೆಳೆದಿದ್ದ ಆರುಮತಗಳನ್ನು ಅಂಟಿಕೊಂಡು ಕಾಲಕಳೆಯುವ ಅವಿವೇಕವನ್ನು ತುಂಬಿಕೊಂಡಿರುವವರು. ದಿಕ್ಕುಪಾಲಾಗಿ ಓಡಿಹೋಗುವಂತೆ ಮಾಡಿದ ಅಪ್ರತಿಮ ಪಾಂಡಿತ್ಯವನ್ನುಳ್ಳ ಶ್ರೀರಾಮಾನುಜರೇ, ನಿಮ್ಮ ತಿರುವಡಿಗಳನ್ನು ಬಿಡದೆ ಆಶ್ರಯಿಸಿಕೊಂಡಿರುವಂತೆ ನನಗೆ ಕೃಪೆಮಾಡಬೇಕು. 



೬೪. ಪಣ್ಡರುಮಾಱನ್ ಪಶುನ್ದಮಿೞ್, ಆನನ್ದಮ್ ಪಾಯ್ ಮದಮಾಯ್

ವಿಣ್ಡಿಡ ವೆಙ್ಗಳಿರಾಮಾನುಜ ಮುನಿವೇೞಮ್, ಮೆಯ್ ಮ್ಮೈ

ಕೊಣ್ಡನಲ್ ವೇದಕ್ಕೊಳುನ್ದಣ್ಡಮೇನ್ದಿ ಕ್ಕೂವಲಯತ್ತೇ

ಮಣ್ಡಿವನ್ದೇನ್ ಱದು, ವಾದಿಯರ್ಕಾಳುಙ್ಗಳ್ ವಾಳ್ ವಟ್ರದೇ. 



ಪಣ್ ತರು = ಗಾನರೂಪದಲ್ಲಿ ತಂದ, ಮಾಱನ್ = ಮಾರನ \(ನಮ್ಮಾಳ್ವಾರರ\), ಪಶುನ್ದಮಿೞ್ = ಶುದ್ಧತಮಿಳಿನ, ಆನನ್ದಮ್ = ಆನಂದವನ್ನು, ಪಾಯ್ = ಹರಿಸುವ, ಮದಮ್ ಆಯ್ = ಮದಜಲವಾಗಿ, ವಿಣ್ಡಿಡ = ಹರಿಯುತ್ತಿರಲು, ಎಙ್ಗಳ್ ಇರಾಮಾನುಜ ಮುನಿ = ನಮ್ಮ ರಾಮಾನುಜಮುನಿಯೆಂಬ, ವೇೞಮ್ = ಮದಗಜವು, ಮೆಯ್ ಮ್ಮೈ ಕೊಣ್ಡ = ಸತ್ಯತೆಯಿಂದ ತುಂಬಿರುವ, ನಲ್ ವೇದಮ್ = ಶ್ರೇಷ್ಠವೇದಗಳೆಂಬ, ಕೊೞು ದಣ್ಡಮ್ = ದೊಡ್ಡ\(ಬಲವಾದ\) ದಂಡವನ್ನು, ಪನ್ದಿ = ಹಿಡಿದು, ಕುವಲಯತ್ತೇ = ಭೂಮಂಡಲದಲ್ಲಿ, ಮಣ್ಡಿವನ್ದು = ಅಟ್ಟಿಸಿಕೊಂಡು ಬಂದು, ಏನ್ಱದು = ಬಾರಿಸುತ್ತದೆ, ವಾದಿಯರ್ ಹಾಳ್ = ಪ್ರತಿವಾದಿಗಳೇ, ಉಙ್ಗಳ್ = ನಿಮ್ಮ, ವಾೞ್ ವು = ಬಾಳ್ವೆಯು, ಅಟ್ರದೇ = ಹೋಯಿತಲ್ಲ\! 



ಗಾನರೂಪದಲ್ಲಿ ತಂದ ಮಾರನ \(ನಮ್ಮಾಳ್ವಾರರ\) ಶುದ್ಧ ತಮಿಳಿನ ಆನಂದವನ್ನು ಹರಿಸುವ ಮದಜಲವಾಗಿ ಹರಿಯುತ್ತಿರಲು, ನಮ್ಮ ರಾಮಾನುಜ ಮುನಿಯೆಂಬ ಮದಗಜವು ಸತ್ಯತೆಯಿಂದ ತುಂಬಿರುವ ಶ್ರೇಷ್ಠವಾದ ವೇದಗಳೆಂಬ ಬಲವಾದ ದಂಡವನ್ನು ಹಿಡಿದು ಭೂಮಂಡಲದಲ್ಲಿ ನಿಮ್ಮನ್ನುಅಟ್ಟಿಸಿಕೊಂಡು ಬಂದು ಬಾರಿಸುತ್ತದೆ: ಪ್ರತಿವಾದಿಗಳೇ, ನಿಮ್ಮ ಬಾಳ್ವೆಯು ಹೋಯಿತಲ್ಲ\!



ಇಲ್ಲಿ ಶ್ರೀರಾಮಾನುಜರನ್ನು ಮದಗಜಕ್ಕೆ ಹೋಲಿಸಿದ್ದಾರೆ. ಮದಗಜಕ್ಕೆ ಮದವುಕ್ಕಿ ಮದಜಲವಾಗಿ ಹರಿಯುತ್ತಾ ಇರುತ್ತದೆ. ಶ್ರೀರಾಮಾನುಜರೆಂಬ ಮದ್ದಾನೆಗೆ ಸ್ರವಿಸುವ ಮದಜಲವು ತಿರುವಾಯ್ ಮೊೞಿಯ ಆನಂದವೇ, ಮದ್ದಾನೆಯ ಮತ್ತೊಂದು ಸ್ವಭಾವವನ್ನು ಇಲ್ಲಿ ಪರೋಕ್ಷವಾಗಿ ಹೇಳಲಾಗಿದೆ. ಮದ್ದಾನೆ ಕೆರಳಿ ಕೈಗೆ ಸಿಕ್ಕಿದ ಯಾವುದನ್ನಾದರೂ ಹಿಡಿದು ಓಡುತ್ತಾ ತನ್ನ ಮುಂದೆ ಕಾಣುವುದನ್ನೆಲ್ಲಾ ನಾಶಮಾಡುವ ಸ್ವಭಾವ ಅದು. ಶ್ರೀರಾಮಾನುಜರ ಕೈಯಲ್ಲಿರುವುದು ವೇದಗಳೆಂಬ ಪ್ರಮಾಣಪೂರ್ವಕವಾದ ದಂಡ. ಅದನ್ನು ಹಿಡಿದು ಅವರು ಮುನ್ನುಗ್ಗಿ ಬಂದು, ವೇದಬಾಹಿರಗಳಾದ ಅಸತ್ಯಪೂರ್ಣವಾದ ಮತಗಳನ್ನೆಲ್ಲಾ ಸದೆ ಬಡಿಯುತ್ತಾರೆ – ಇದು ಇಲ್ಲಿ ಬಳಸಲಾಗಿರುವ ಉಪಮಾನ ವೈಶಿಷ್ಟ್ಯ.



“ಪಣ್ ತರು ಮಾಱನ್ ಪಶುನ್ದಮಿೞ್ ಆನನ್ದಮ್” – ಎಂದರೆ, ಗಾನರೂಪದಲ್ಲಿದ್ದು, ರಚನೆಯಲ್ಲೂ, ಪದಜೋಡಣೆಯಲ್ಲೂ, ಅರ್ಥವಿವರಣೆಯಲ್ಲೂ ಆನಂದವನ್ನು ತರುವಂಥ ’ಮಾರನ್” ಎಂಬ ಹೆಸರನ್ನುಳ್ಳ ನಮ್ಮಾಳ್ವಾರರು ರಚಿಸಿ ಹಾಡಿರುವ ತಿರುವಾಯ್ ಮೊೞಿ ಮುಂತಾದ ದಿವ್ಯಪ್ರಬಂಧಗಳು.



ಅಮುದರು ಹೇಳುತ್ತಾರೆ: ನಮ್ಮಾಳ್ವಾರರು ರಚಿಸಿರುವ ದಿವ್ಯಪ್ರಬಂಧಗಳನ್ನು ಶ್ರೀರಾಮಾನುಜರು ಓದಿ ಆನಂದಿಸಿದ್ದಾರೆ. ಸತ್ಯಸ್ವರೂಪವಾದ ವೇದಗಳೆಂಬ ದಂಡವನ್ನು ಅವರುಹಿಡಿದು, ಅಸತ್ಯಪೂರ್ಣವೂ ವೇದ ಬಾಹಿರವೂ ಆದ ಮತಗಳನ್ನೆಲ್ಲ ಸದೆಬಡಿಯುತ್ತಾರೆ. ಆದ್ದರಿಂದ, ಪ್ರತಿವಾದಿಗಳೇ ನಿಮ್ಮ ಮತಗಳೂ ಹಾಳಾದವು. ನಿಮ್ಮ ಬಾಳ್ವೆಯೂ ವ್ಯರ್ಥವಾಯಿತು. 



೬೫. ವಾಳ್ ವಟ್ರದು ತೊಲ್ಲೈವಾದಿಯರ್ ಕ್ಕೂ, ಎನ್ ಱುಮ್ ಮಱೈಯವರ್ ತಮ್

ತಾಳ್ವಟ್ರದು ತವಮ್ ತಾರಣಿಪೆಟ್ರದು, ತತ್ತುವ ನೂಲ್

ಕೂೞಟ್ರದು ಕುಟ್ರಮೆಲ್ಲಾಮ್ ಪದಿತ್ತ ಕುಣತ್ತಿನರ್ ಕ್ಕಾನ್

ನಾವಿಟ್ರದು, ನಮ್ಮಿರಾಮಾನುಜನ್ ತನ್ದಞಾನತ್ತಿಲೇ. 



ವಾೞವು ಅಟ್ರದು = ಬಾಳ್ವೆಯು \(ಜೀವನವೇ\) ಹಾಳಾಯಿತು \(ಇಲ್ಲವಾಯಿತು\), ತೊಲ್ಲೈ ವಾದಿಯರ್ ಕ್ಕು = ಬಹುಕಾಲದಿಂದ ಬಂದ ಪ್ರತಿವಾದಿಗಳಿಗೆ, ಎನ್ ಱುಮ್ = ಎಲ್ಲ ಕಾಲಕ್ಕೂ, ಮಱೈಯವರ್ = ವೈದಿಕರ, ತಾೞ್ ವು = ಕೊರತೆಯು, ಅಟ್ರದು= ನಾಶವಾಯಿತು, ತವಮ್ = ಭಕ್ತಿಯೆಂಬ ತಪಸ್ಸನ್ನು, ತಾರಣಿ = ಭೂಮಿಯು, ಪೆಟ್ರದು= ಪಡೆಯಿತು, ತತ್ತುವ ನೂಲ್ = ತತ್ತ್ವಪರವಾದ ಶಾಸ್ತ್ರಗಳು, ಕೂಳ್ ಅಟ್ರದು = ಸಂಶಯಗಳನ್ನು ಕಳೆದುಕೊಂಡಿತು. ಕುಟ್ರಮ್ ಎಲ್ಲಾಮ್ = ಎಲ್ಲಾ ಬಗೆಯ ಕೊರತೆಗಳೂ, ಪದಿತ್ತ = ತುಂಬಿದ, ಕುಣತ್ತಿನರ್ ಕ್ಕು = ಗುಣಗಳುಳ್ಳವರಿಗೆ, ಅನಾೞ್ ಅಟ್ರದು = ಆ ಕೊರತೆಯ ಕಾಲವೆಂಬುದು ಹೋಯಿತು, ನಮ್ ಇರಾಮಾನುಜನ್ = ನಮ್ಮ ಶ್ರೀರಾಮಾನುಜರು, ತನ್ದ= ಪ್ರಸಾರ ಮಾಡಿದ, ಞಾನತ್ತಿಲೇ = ಜ್ಞಾನದಿಂದ. 



ನಮ್ಮ ಶ್ರೀರಾಮಾನುಜರು ಪ್ರಚಾರಮಾಡಿದ ಜ್ಞಾನದಿಂದ ಬಹುಕಾಲದಿಂದ ಬಂದ ಪ್ರತಿವಾದಿಗಳ ಜೀವನವೇ ಹಾಳಾಯಿತು. ಎಲ್ಲ ಕಾಲಕ್ಕೂ ವೈದಿಕರ ಕೊರತೆಯು ಹೋಯಿತು. ಭಕ್ತಿಯೆಂಬ ತಪಸ್ಸನ್ನು ಭೂಮಿಯು ಪಡೆಯಿತು. ತತ್ತ್ವಪರವಾದ ಶಾಸ್ತ್ರಗಳು ತಮ್ಮ ಸಂಶಯಗಳನ್ನು ಕಳೆದುಕೊಂಡಿತು. ತುಂಬಿದ ಗುಣಗಳುಳ್ಳವರ ಎಲ್ಲ ಬಗೆಯ ಕೊರತೆಗಳು ಅಳಿದವು. ಕೊರತೆಯ ಆ ಕಾಲವೇ ಇಲ್ಲವಾಯಿತು. 



ಹಿಂದಿನ ಮತ್ತು ಈ ಎರಡು ಪಾಶುರಗಳಲ್ಲಿ ಶ್ರೀರಾಮಾನುಜರು ಉಭಯವೇದಾಂತವಿಜ್ಞಾನವನ್ನು ಹೇಗೆ ಬಳಸಿಕೊಂಡರೆಂದೂ, ಜನರ ಉದ್ಧಾರಕ್ಕೆ ಹೇಗೆ ಕಾರಣರಾದರೆಂದೂ, ಅವರ ತತ್ತ್ವ ಪ್ರಚಾರದಿಂದ ಅಸತ್ಯಪೂರ್ಣವಾದ ಮತಗಳೆಲ್ಲವೂ ಅಳಿದು ಹೋದುವೆಂದೂ ಹೇಳಲಾಗುತ್ತಿದೆ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರು ಅವತರಿಸಿದರು. ಅಲ್ಲಿಯವರೆಗೆ ತುಂಬಿಕೊಂಡಿದ್ದ ಅಸತ್ಯಪ್ರಚಾರಗಳಿಂದ ಆಗಿದ್ದ ಕೊರತೆಯೆಲ್ಲ ನೀಗಿತು. ವೇದಶಾಸ್ತ್ರ ಇತಿಹಾಸಗಳಿಂದ, ಅವುಗಳ ಆಧಾರದಿಂದ, ಅವರು ನಡೆಸಿದ ತತ್ತ್ವ ಪ್ರಚಾರದಿಂದ ಜನರಿಗೆ ಸತ್ಯದ ನಿಜವಾದ ಮುಖ ಕಂಡು ಬಂತು. ಎಲ್ಲೆಲ್ಲೂ ಭಕ್ತಿ ತುಂಬಿಕೊಂಡಿತು. ಜ್ಞಾನವು ಬೆಳೆಯಿತು.



೬೬. ಞಾನಮ್ ಕನಿನ್ದನಲಙ್ಗೊಣ್ಡು, ನಾಡೊಱುಮ್ ನೈಪವರ್ ಕ್ಕೂ

ವಾನಮ್ ಕೊಡುಪ್ಪದು ಮಾದವನ್, ವಲ್ವಿನೈಯೇನ್ ಮನತ್ತಿಲ್

ಈನಙ್ಗಡಿನ್ದ ವಿರಾಮಾನುಜ ತನ್ನೈ ಎಯ್ದಿನರ್ ಕ್ಕು ಅ

ತ್ತಾನಙ್ಕೊಡುಪ್ಪದು, ತನ್ ತಹವೆನ್ನುಮ್ ಶರಣ್ ಕೊಡುತ್ತೇ. 



ಞಾನಮ್ = ಜ್ಞಾನದಿಂದ, ಕನಿನ್ದ = ಪರಿಪಕ್ವವಾದ \(ಕಳಿತ\), ನಲಮ್ = ಭಕ್ತಿಯನ್ನು, ಕೊಣ್ಡು = ಬೆಳೆಸಿಕೊಂಡು, ನಾಳ್ ತೋಱುಮ್ = ಎಲ್ಲ ಕಾಲದಲ್ಲೂ, ನೈಪವರ್ ಕ್ಕೂ = ಪರಿತಪಿಸುವವರಿಗೆ, ವಾನಮ್ = ಮೋಕ್ಷಪದವಿಯನ್ನು, ಕೊಡುಪ್ಪದು = ದಯೆ ನೀಡುವುದು, ಮಾದವನ್ = ಮಾಧವನೇ, ವಲ್ ವಿನೈಯೇನ್ = ಕಡುಪಾಪಿಯಾದ ನನ್ನ ಮನತ್ತಿಲ್= ಮನದಲ್ಲಿ, ಈನಮ್ ಕಡಿನ್ದ = ಯಾವ ಕೊರತೆಯೂ ಕಲ್ಮಷವೂ ಇಲ್ಲದಂತೆ \(ಪರಿಶುದ್ಧನಾದ\) ಮಾಡಿದ, ಇರಾಮಾನುಜನ್ = ಶ್ರೀರಾಮಾನುಜರು, ತನ್ನೈ= ತಮ್ಮನ್ನು ಎಯ್ ದಿನರ್ ಕ್ಕೂ = ಆಶ್ರಯಿಸಿದವರಿಗೆ, ಅತ್ತಾನಮ್ = ಮೋಕ್ಷವನ್ನು, ಕೊಡುಪ್ಪದು = ಕೊಡಿಸುವುದು, ತನ್ ತಹವು ಎನ್ನುಮ್ = ತಮ್ಮ ಗುಣವೆಂದು \(ತಮಗೆ ಯುಕ್ತವಾದದ್ದೆಂದು\) ಹೇಳುತ್ತಾರೆ, ಶರಣ್ ಕೊಡುತ್ತೇ = ತಮ್ಮ ಆಶ್ರಯವನ್ನು ನೀಡಿಯೇ. 



ಕಳಿತ ಜ್ಞಾನದಿಂದ ಕೂಡಿದ ಭಕ್ತಿಯನ್ನು ಬೆಳೆಸಿಕೊಂಡು ಎಲ್ಲಾ ಕಾಲದಲ್ಲೂ ಪರಿತಪಿಸುವವರಿಗೆ ಮೋಕ್ಷಪದವಿಯನ್ನು ಕೊಡುವವನು ಶ್ರೀಮನ್ನಾರಾಯಣನೇ. ಕಡುಪಾಪಿಯಾದ ನನ್ನ ಮನದಲ್ಲಿ ಯಾವಕೊರತೆಯೂ ಕಶ್ಮಲವೂ ಇಲ್ಲದಂತೆ\(ಪರಿಶುದ್ಧನಾಗಿ\) ಮಾಡಿದರು ಶ್ರೀರಾಮಾನುಜರು. ತಮ್ಮನ್ನು ಆಶ್ರಯಿಸಿದವರಿಗೆ ಮೋಕ್ಷವನ್ನು ಕೊಡಿಸುವುದು ತಮಗೆ ಯುಕ್ತವಾದದ್ದೆಂದು, ತಮ್ಮ ಕೃಪಾಶ್ರಯವನ್ನು ನೀಡಿಯೇ, ಹೇಳುತ್ತಾರೆ.



ಶ್ರೀರಾಮಾನುಜರು ಬೋಧಿಸಿದ ಕೆಲವು ತತ್ತ್ವಗಳನ್ನು ಇಲ್ಲಿ ಸೂಚಿಸಲಾಗಿದೆ. 



ಅಮುದರು ಹೇಳುತ್ತಾರೆ: ಮೋಕ್ಷವನ್ನು ದಯೆನೀಡುವವನು ಶ್ರೀಮನ್ನಾರಾಯಣನೇ. ಮೋಕ್ಷ ಲಭಿಸುವುದಕ್ಕೆ ಪರಿಪಕ್ವವಾದ ಜ್ಞಾನದಿಂದ ಕೂಡಿದ ಭಕ್ತಿ ಎಡೆಬಿಡದಂತೆ ಹೃದಯದಲ್ಲಿ ತುಂಬಿಕೊಂಡಿರಬೇಕು. ಎಂಥ ಪಾಪಿಯೇ ಆಗಿರಲಿ, ಅವನು ಶ್ರೀರಾಮಾನುಜರನ್ನು ಆಶ್ರಯಿಸಿದರೆ, ಅವರಿಗೆ ತಮ್ಮ ಕೃಪಾಶ್ರಯವನ್ನು ನೀಡಿ, ಮೋಕ್ಷವನ್ನು ಕೊಡಿಸುವುದು ತಮ್ಮ ಕರ್ತವ್ಯವೆಂದು ಶ್ರೀರಾಮಾನುಜರು ಹೇಳುತ್ತಾರೆ. 



೬೭. ಶರಣಮಡೈನ್ದ ತರುಮನುಕ್ಕಾ, ಪಣ್ಡು ನೂಟ್ರವರೈ

ಮರಣಮಡೈವಿತ್ತ ಮಾಯವನ್, ತನ್ನೈ ವಣಙ್ಗವೈತ್ತ

ಕರಣಮಿವೈಯುಮಕ್ಕನ್ ಱೆನ್ ಱೆರಾಮಾನುಶನುಯಿರ್ ಹಟ್ಕು

ಅರಣಙ್ಗಮೈತ್ತಿಲನೇಲ್, ಅರಣಾರ್ ಮಟ್ರವ್ವಾರುಯಿರ್ ಕ್ಕೇ. 



ಶರಣಮ್ ಅಡೈನ್ದ = ಶರಣುಹೋದ, ತರುಮನುಕ್ಕೂ ಆ = ಧರ್ಮರಾಜನಿಗೋಸ್ಕರ, ಪಣ್ಡು = ಹಿಂದಿನ ಕಾಲದಲ್ಲಿ, ನೂಟ್ರವರೈ = ನೂರು ಜನರಾದವರನ್ನು, ಮರಣಮ್ ಅಡೈವಿತ್ತ = ಮರಣಿಸುವಂತೆ ಮಾಡಿದ, ಮಾಯವನ್ = ಆಶ್ಚರ್ಯಕಾರಿಯಾದ ಭಗವಂತನು, ತನ್ನೈ = ತನ್ನನ್ನು, ವಣಙ್ಗವೈತ್ತ = ನಮಸ್ಕರಿಸುವಂತೆ ಮಾಡಿದ, ಕರಣಮ್ ಇವೈ = ಕರಣಗಳು \(ಇಂದ್ರಿಯಗಳು\) ಇವು, ಉಮಕ್ಕು ಅನ್ ಱು = ನಿಮಗೆ ಅಲ್ಲ, ಎನ್ಱು = ಎಂದು, ಇರಾಮಾನುಜನ್ = ಶ್ರೀರಾಮಾನುಜರು, ಉಯಿರ್ ಹಟ್ ಕು = ಜೀವರಿಗೆ, ಅರಣ್ = ರಕ್ಷಣೆಯನ್ನು, ಅಮೈತ್ತು ಇಲನ್ ಏಲ್ = ಕೊಡದೆ ಇದ್ದನಾದರೆ, ಅರಣಾರ್ = ರಕ್ಷಣೆ ನೀಡುವವರು ಯಾರು, ಮಟ್ರು = ಬೇರೆ, ಇ ಆರ್ ಉಯಿರ್ ಕ್ಕೇ = ಈ ತುಂಬು ಜೀವಗಳಿಗೆ? 



ಶರಣುಹೋದ ಧರ್ಮರಾಜನಿಗೋಸ್ಕರ, ಹಿಂದೆ ಒಂದು ಕಾಲದಲ್ಲಿ, ನೂರು ಜನರಾದವರನ್ನು ಮರಣಿಸುವಂತೆ ಮಾಡಿದ ಆಶ್ಚರ್ಯಕಾರಿಯಾದ ಭಗವಂತನು ಕೊಟ್ಟ ಈ ಕರಣಗಳು \(ಇಂದ್ರಿಯಗಳು\) ತನ್ನನ್ನು ನಮಸ್ಕರಿಸಿ ಪೂಜಿಸುವುದಕ್ಕಾಗಿಯೇ, ಅವು ನಿಮಗಾಗಿ ಅಲ್ಲ, ಎಂದು ಶ್ರೀರಾಮಾನುಜರು ಜೀವರಿಗೆ ಆಶ್ವಾಸನೆ \(ರಕ್ಷಣೆ\) ಕೊಡದಿದ್ದರೆ, ಈ ತುಂಬು ಜೀವರಿಗೆ ಬೇರೆ ರಕ್ಷಣೆ ಕೊಡುವವರು ಯಾರು? 



“ಶರಣ ಮಡೈನ್ದ .................................ಮಾಯವನ್” – ಇದು ಪಂಚಪಾಂಡವರಿಗೂ ನೂರ್ವರು ಕೌರವರರಿಗೂ ನಡೆದ ಮಹಾಭಾರತಯುದ್ಧವನ್ನು ಸೂಚಿಸುತ್ತದೆ. ಧರ್ಮ, ಸತ್ಯಗಳನ್ನು ತಪ್ಪದಂತೆ ನಡೆಯುತ್ತಿದ್ದ ಮತ್ತು ಭಗವಂತನಲ್ಲಿ ಶರಣಾಗಿದ್ದ ಪಂಚಪಾಂಡವರನ್ನು ರಕ್ಷಿಸಿ, ಭಗವಂತನಾದ ಶ್ರೀಕೃಷ್ಣನು ತನ್ನ ಪೂರ್ಣ ಬೆಂಬಲನೀಡಿ, ಅವರ ಶತ್ರುಗಳಾದ ಕೌರವರನ್ನು ನಾಶಗೊಳಿಸಿದನು. ಎಲ್ಲಿ ಸತ್ಯಧರ್ಮಗಳಿವೆಯೋ ಅಲ್ಲಿಯೇ ಜಯ. 



ಅಮುದರು ಹೇಳುತ್ತಾರೆ: ತನ್ನನ್ನು ಮರೆಹೊಕ್ಕನೆಂದು ಧರ್ಮರಾಜನಿಗೆ ನೆರವಾಗಿ ನಿಂತು ಭಗವಂತನು, ಅವನ ಶತ್ರುಗಳಾದ ನೂರ್ವರು ಕೌರವರನ್ನೂ ನಾಶಗೊಳಿಸಿದನು. ಆ ಧರ್ಮರಾಜನಿಗಾದರೋ, ಭಗವಂತನ ಪೂರ್ಣಬೆಂಬಲವಿತ್ತು ಭೂಮಿಯ ಮೇಲಣ ಜೀವರಿಗೆಲ್ಲ ಶ್ರೀರಾಮಾನುಜರ ಉಪದೇಶವೆಂಬುದೇ ಮಹತ್ತಾದ ರಕ್ಷಣೆ. ಭಗವಂತನು ಕರುಣಿಸಿರುವ ಇಂದ್ರಿಯಗಳೆಲ್ಲವೂ ಅವನನ್ನು ಸ್ತುತಿಸಿ, ನುತಿಸಿ, ಪೂಜಿಸುವುದಕ್ಕಾಗಿಯೇ ಹೊರತು ಸ್ವೇಚ್ಛೆಯಿಂದ ತಾವು ಬಳಸಿಕೊಳ್ಳುವುದಕ್ಕಲ್ಲ ಎಂದು ಶ್ರೀರಾಮಾನುಜರು ಉಪದೇಶಿಸಿದ್ದ ಪಕ್ಷಕ್ಕೆ ಈ ಭೂಮಿಯ ಮೇಲೆ ಜೀವರುಗಳ ಗತಿ ಏನಾಗುತ್ತಿತ್ತೋ? 



ಭಗವಂತನು ಕೊಟ್ಟಿರುವ ಇಂದ್ರಿಯಗಳನ್ನು ಭಗವಂತನ ಪೂಜೆಗಾಗಿಯೇ ಉಪಯೋಗಿಸಬೇಕು. ಪ್ರಾಪಂಚಿಕ ವಿಷಯಗಳಿಗಾಗಿ, ಕ್ಷಣಿಕವಾದ ಸಂತೋಷವನ್ನುಪಡೆಯುವುದಕ್ಕಾಗಿ ಅವನ್ನು ಉಪಯೋಗಿಸಬಾರದು – ಎಂಬುದು ಶ್ರೀರಾಮಾನುಜರ ಉಪದೇಶ. 



೬೮. ಆರೆನಕ್ಕಿನ್ ಱು ನಿಹರ್ ಶೊಲ್ಲಿಲ್, ಮಾಯನನ್ಱೈವರ್ ದೆಯ್ ವ

ತ್ತೇರಿನಿಲ್ ಶೆಪ್ಪಿಯ ಕೀದೈಯಿನ್ ಶೆಮ್ಮೈ, ಪೊರುಳ್ತೆರಿಯ

ಪ್ಪಾರಿನಿಲ್ ಶೊನ್ನ ವಿರಾಮಾನುಜನೈಪ್ಪಣಿಯುಮ್ ನಲ್ಲೋರ್

ಶೀರಿನಿಲ್ ಶೆನ್ ಱು ಪಣಿನ್ದದು, ಎನ್ನಾವಿಯುಮ್ ಶಿನ್ದೈಯುಮೇ. 



ಆರ್ = ಯಾರು, ಎನಕ್ಕು = ನನಗೆ, ಇನ್ ಱು = ಈಗ, ನಿಹರ್ = ಸಮನಾದವರು, ಶೊಲ್ಲಿಲ್ = ಹೇಳಿದರೆ, \(ಹೇಳುವುದಾದರೆ\), ಮಾಯನ್ = ಆಶ್ಚರ್ಯಕಾರಿಯು \(ಭಗವಂತನು\) ಅನ್ ಱು = ಅಂದು, ಐವರ್ = ಐವರ \(ಪಾಂಡವರ\) ದೆಯ್ ವಮ್ ತೇರಿನಿಲ್ಲಿ = ದೇವದತ್ತವಾದ ತೇರಿನಿಂದ, ಶೆಪ್ಪಿಯ = ಉಪದೇಶಿಸಿದ, ಕೀದೈಯಿ = ಭಾಗವದ್ಗೀತೆಯ, ಶೆಮ್ಮೈ = ಸತ್ಯಪೂರ್ಣವಾದ \(ವಾಸ್ತವವಾದ\) ಪೊರುಳ್ = ಅರ್ಥವನ್ನು, ತೆರಿಯ = ತಿಳಿಯುವಂತೆ, ಪಾರಿನಿಲ್ = ಅರ್ಥವನ್ನು, ತೆರಿಯ = ತಿಳಿಯುವಂತೆ, ಪಾರಿನಿಲ್ = ಈ ಭೂಮಿಯಲ್ಲೇ, ಶೊನ್ನ = ಹೇಳಿದ \(ವಿವರಿಸಿದ\), ಇರಾಮಾನುಜನೈ = ಶ್ರೀರಾಮಾನುಜರನ್ನು, ಪಣಿಯುಮ್ = ಆಶ್ರಯಿಸಿರುವ, ನಲ್ಲೋರ್ = ಸಜ್ಜನರ, ಶೀರಿನಿಲ್ = ಶ್ರೇಷ್ಠಮಾರ್ಗದಲ್ಲಿ, ಶೆನ್ ಱು= ನಡೆದು, ಪಣಿನ್ದದು = ಆಶ್ರಯಿಸಿತು, ಎನ್ ಆವಿಯುಮ್ = ಶಿನ್ದೈಯುಮೇ = ನನ್ನ ಜೀವವೂ \(ಆತ್ಮವೂ\) ಮನಸ್ಸೂ ಸಹ. 



ಈಗ ನನಗೆ ಸಮನಾದವರು ಯಾಋ? ಆಶ್ಚರ್ಯಕಾರಿಯು \(ಭಗವಂತನು\), ಅಂದು, ಪಾಂಡವರ ದೇವದತ್ತವಾದ ರಥದಿಂದ ಉಪದೇಶಿಸಿದಭಗವದ್ಗೀತೆಯ ಸತ್ಯಪೂರ್ಣವಾದ \(ವಾಸ್ತವವಾದ\) ಅರ್ಥವನ್ನು ತಿಳಿಯುವಂತೆ ಈ ಭೂಮಿಯಲ್ಲೇ ವಿವರಿಸಿ ಹೇಳಿದ ಶ್ರೀರಾಮಾನುಜರನ್ನು ಆಶ್ರಯಿಸಿರುವ ಸಜ್ಜನರ ಶ್ರೇಷ್ಠಮಾರ್ಗದಲ್ಲೇ ನಡೆದು ನನ್ನ ಜೀವವೂ \(ಆತ್ಮವೂ\) ಮನಸ್ಸೂ ಸಹ ಶ್ರೀರಾಮಾನುಜರನ್ನು ಆಶ್ರಯಿಸಿತು. 



ಶ್ರೀರಾಮಾನುಜರು ರಚಿಸಿ ಪ್ರಚಾರಮಾಡಿದ ಶ್ರೀಭಗವದ್ಗೀತಾಭಾಷ್ಯದ ಬಗೆಗೆ ಇಲ್ಲಿ ತಿಳಿಸಲಾಗುತ್ತಿದೆ. 



ಅಮುದರು ಹೇಳುತ್ತಾರೆ: ಹಿಂದೆ, ಮಹಾಭಾರತಯುದ್ಧವು ಒದಗಿಬಂದ ಕಾಲದಲ್ಲಿ, ಪಾಂಡವರ ಅರ್ಜುನನಿಗೆಸಾರಥಿಯಾಗಿದ್ದ ಭಗವಂತನಾದ ಶ್ರೀಕೃಷ್ಣನು, ಯುದ್ಧಭೂಮಿಯಲ್ಲೇ ಉಪದೇಶಿಸಿದ ಭಗವದ್ಗೀತೆಗೆ ವಾಸ್ತವವಾದ ರೀತಿಯಲ್ಲಿ ಎಲ್ಲರಿಗೂ ತಿಳಿಯುವಂತೆ ಶ್ರೀರಾಮಾನುಜರು ಗೀತಾಭಾಷ್ಯವನ್ನು ರಚಿಸಿದರು. ಶ್ರೀರಾಮಾನುಜರನ್ನು ಆಶ್ರಯಿಸಿ, ಅವರು ತೋರಿದ ಸನ್ಮಾರ್ಗದಲ್ಲಿ ನಡೆಯುವ, ಸಜ್ಜನರ ಶ್ರೇಷ್ಠವಾದ ಮಾರ್ಗದಲ್ಲಿಯೇ \(ಅವಾ ಕಲ್ಯಾಣಗುಣಗಳನ್ನೇ\) ನನ್ನ ಮನಸ್ಸೂ ಆತ್ಮವೂ ಆಶ್ರಯಿಸಿ ನೆಲೆಗೊಂಡಿದೆ. ಈ ವಿಷಯದಲ್ಲಿ ಇಂದು, ನನಗೆ ಯಾರೂ ಸಮನಾಗಲಾರರು. 



೬೯. ಶಿನ್ದೈಯಿನೋಡು ಕರಣಙ್ಗಳ್ ಯಾವುಮ್ ಶಿದೈನ್ದು, ಮುನ್ನಾಳ್

ಅನ್ದಮುಟ್ರಾೞ್ನ್ದದು ಕೊಣ್ಡು, ಅವೈಯೆನ್ ಱನಕ್ಕನ್ ಱರುಳಾಲ್

ತನ್ದವರಙ್ಗನುಮ್ ತನ್ ಶರಣ್ ತನ್ದಿಲನ್ ತಾನದುತನ್ದು,

ಎನ್ದೈಯಿರಾಮಾನುಜನ್ ವನ್ದೆಡುತ್ತನಿನ್ ಱೆನ್ನೈಯೇ. 



ಶಿನ್ದೈಯಿನೋಡು = ಚಿಂತೆಯಿಂದಲೇ , ಕರಣಙ್ಗಲ್ = ಇಂದ್ರಿಯಗಳು, ಯಾವುಮ್ = ಎಲ್ಲವೂ, ಶಿದೈನ್ದು = ಶಿಥಿಲವಾಗಿ, ಮುನ್ ನಾಳ್ = ಹಿಂದಿನ ಕಾಲದಲ್ಲಿ, ಅನ್ದಮ್ = ಅಂತವನ್ನಾ ಉಟ್ರು = ಪಡೆದು, ಆೞ್ ನ್ದದು ಕಣ್ಡು = ಅಳಿದುಹೋಗುತ್ತಿರುವುದನ್ನು ಕಂಡು, ಅವೈ = ಅವುಗಳನ್ನು ಎನ್ ತನಕ್ಕು = ನನಗೆ, ಅನ್ ಱು = ಅಂದು, ಅರುಳಾಲ್ ತನ್ದ = ಕರುಣಿಸಿದ, ಅರಙನುಮ್ = ಶ್ರೀರಂಗನಾಥನೂ, ತನ್ ಶರಣ್ = ತನ್ನ ಆಶ್ರಯವನ್ನು, ತನ್ದಿಲನ್ = ಕೊಡಲಿಲ್ಲ, ತಾನ್ = ತಾನು \(ಶ್ರೀರಾಮಾನುಜರು\), ಅದು = ಆ ಆಶ್ರಯವನ್ನು, ತನ್ದು = ಒದಗಿಸಿ, ಎನ್ದೈ ಇರಾಮಾನುಜನ್ = ನನ್ನ ತಂದೆಯಾದ ರಾಮಾನುಜರು. ವನ್ದು = ಬಂದು, ಎಡುತ್ತನನ್ = ಉದ್ಧರಿಸಿದರು, ಇನ್ ಱು = ಇಂದು, ಎನ್ನೈಯೇ = ನನ್ನನ್ನೇ. 



ಚಿಂತೆಯಿಂದಲೇ ಇಂದ್ರಿಯಗಳೆಲ್ಲವೂ ಶಿಥಿಲವಾಗಿ, ಹಿಂದಿನ ಕಾಲದಲ್ಲಿ, ಅಂತವನ್ನು ಪಡೆದು ಅಳಿದುಹೋಗುತ್ತಿರುವುದನ್ನು ಕಂಡು, ಅವುಗಳನ್ನು ಅಂದು ನನಗೆ ಕರುಣಿಸಿದ ಶ್ರೀರಂಗನಾಥನನ್ನೂ ತನ್ನ ಆಶ್ರಯವನ್ನು ಕೊಡಲಿಲ್ಲ. ನನ್ನ ತಂದೆಯಾದ ರಾಮಾನುಜರು ಅದನ್ನು \(ಆ ಆಶ್ರಯವನ್ನು\) ನನಗೆ ಒದಗಿಸಿಕೊಟ್ಟು ಇಂದು ನನ್ನನ್ನು ಉದ್ಧರಿಸಿದರು. 



ಅಮುದರು ಹೇಳುತ್ತಾರೆ: ಹಿಂದೆ, ನನಗೆ ಜನ್ಮವುಂಟಾದ ಕಾಲದಲ್ಲಿ ನನ್ನನ್ನು ತೊಡರಿಕೊಂಡು ಬಂದಿದ್ದ ಸಂಸಾರವೆಂಬ ಸಂಕೋಲೆಯನ್ನು ನಾನು ಹೇಗೆ ಬಿಡಿಸಿಕೊಳ್ಳಬೇಕೆಂದು ನಾನು ತುಂಬ ಚಿಂತಿಸುತ್ತಲೇ ಬಂದೆ. ಮಿತಿಮೀರಿದ ಚಿಂತೆಯಿಂದ ನನ್ನ ಇಂದ್ರಿಯಗಳು ಶಿಥಿಲಗೊಂಡವು. ಅವು ಅಳಿಯುವ ಕಾಲವೇ ಬಂತು. ನಾನೊಬ್ಬ ಜಡವಸ್ತುವೆನಿಸುವ ಸ್ಥಿತಿಯೂ ಬಂತು. ನನ್ನ ಹುಟ್ಟಿನೊಡನೆ ನನಗೆ ಇಂದ್ರಿಯಗಳನ್ನು ದಯೆ ನೀಡಿದ ಶ್ರೀರಂಗನಾಥನೇ ಆಗ ನನಗೆ ಒದಗಿ ಬರಲಿಲ್ಲ. ನನ್ನನ್ನು ರಕ್ಷಿಸಲಿಲ್ಲ. ಅಂಥ ಸಮಯದಲ್ಲಿ ಶ್ರೀರಾಮಾನುಜರು ನನಗೆ ಆಶ್ರಯವನ್ನು ನೀಡಿದರು. ನನ್ನ ಇಂದ್ರಿಯಗಳನ್ನು ನಾನು ಮತ್ತೆ ಸರಿಯಾದ ರೀತಿಯಲ್ಲಿ ಬಳಸುವಂತೆ ಉಪದೇಶಮಾಡಿದು. ಮತ್ತು ನನ್ನನ್ನು ಉದ್ಧರಿಸಿದರು.



ಅವರ ಕೃಪಾಶ್ರಯ ಎಷ್ಟು ಮಹತ್ವದ್ದು\! 



೭೦. ಎನ್ನೈಯುಮ್ ಪಾರ್ ತ್ತೆನ್ನಿಯಲ್ವೈಯುಮ್ ಪಾರ್ ತ್ತು, ಎಣ್ಣಿಲ್ ಪಲ್ ಹುಣತ್ತ

ಉನ್ನೈಯುಮ್ ಪಾರ್ ಕ್ಕಿಲ್ ಅರುಳ್ ಶೆಯ್ವದೇ ನಲಮ್, ಅನ್ ಱಿಯೆನ್ ಪಾಲ್

ಪಿನ್ನೈಯುಮ್ ಪಾರ್ ಕ್ಕಿಲ್ ನಲಮುಳದೇ ಪೆರುಙ್ಗರುಣೈ

ತನ್ನೈಯೆನ್ ಪಾರ್ ಪ್ಪಾರ್, ಇರಾಮಾನುಶ ಉನ್ನೈ ಶಾರ್ ನ್ದವರೇ. 



ಎನ್ನೈಯುಮ್ ಪಾರ್ ತ್ತು = ನನ್ನನ್ನೂ ನೋಡಿ, ಎನ್ ಇಯಲ್ವೈಯುಮ್ ಪಾರ್ ತ್ತು = ನನ್ನ ಸ್ವಭಾವವನ್ನೂ ಕಂಡು, ಎಣ್ ಇಲ್ = ಎಣಿಕೆಯಿಲ್ಲದ, ಪಲ್ಕುಣತ್ತ = ಅನೇಕ ಸದ್ಗುಣಗಳ, ಉನ್ನೈಯುಮ್ ಪಾರ್ ಕ್ಕಿಲ್ = ನಿನ್ನನ್ನೂ ನೋಡಿದರೆ, ಅರುಳ್ ಶೆಯ್ವದೇ = ಕೃಪೆದೋರುವುದೇ, ನಲಮ್ = ಒಳ್ಳೆಯದು, ಅನ್ ಱಿ = ಅಲ್ಲದೆ, ಎನ್ ಪಾಲ್ = ನನ್ನ ವಿಷಯದಲ್ಲಿ, ಪಿನ್ನೈಯುಮ್ = ಇನ್ನು ಮುಂದೆಯೂ, ಪಾರ್ ಕ್ಕಿಲ್ = ಯೋಚಿಸಿನೋಡಿದರೆ, ನಲಮ್ = ಒಳ್ಳೆಯದು, ಉಳದೋ = ಇದೆಯೇ? ಪೆರುಕರುಣೈ ತನ್ನೈ = ಅಸಾಧಾರಣವಾದ ಕರುಣೆಯ ವಿಷಯದಲ್ಲಿ, ಎನ್ಪಾರ್ ಪರ್ = ಏನೆಂದು ಭಾವಿಸುತ್ತಾರೆ, ಇರಾಮಾನುಜ = ಶ್ರೀರಾಮಾನುಜರೇ, ಉನ್ನೈ = ನಿಮ್ಮನ್ನು, ಶಾರ್ ನ್ದವರೇ = ಆಶ್ರಯಿಸಿದವರೆಲ್ಲ. 



ನನ್ನನ್ನು ನೋಡಿ, ನನ್ನ ಸ್ವಭಾವವನ್ನು ಗಮನಿಸಿ, ಶ್ರೀರಾಮಾನುಜರೇ ನಿಮ್ಮನ್ನು ಆಶ್ರಯಿಸಿದವರೆಲ್ಲರೂ, ನಿಮ್ಮ ಲೆಕ್ಕವಿಲ್ಲದ ಸದ್ಗುಣಗಳನ್ನು ಗಮನಿಸಿ, ಕೃಪೆಮಾಡುವುದೇ ಒಳ್ಳೆಯದು ಎಂದೋ, ಅಲ್ಲದೆ, ಇನ್ನು ಮುಂದೆಯೂ, ಯೋಚಿಸಿ ನೋಡಿದರೆ ನನ್ನ ವಿಷಯದಲ್ಲಿ ಕೃಪೆ ಎಂಬುದು ಉಂಟೇ ಎಂದೇ ನಿಮ್ಮ ಅಸಾಧಾರಣ ಕರುಣೆಯ ವಿಷಯದಲ್ಲಿ ಏನೆಂದು ಭಾವಿಸುತ್ತಾರೆ?



ಇದೊಂದು ಸ್ವಾರಸ್ಯಪೂರ್ಣವಾದ ಪಾಶುರ. ಇದರಲ್ಲಿ ಶ್ರೀರಾಮಾನುಜರ ವ್ಯಕ್ತಿತ್ವವನ್ನು ಬಿಂಬಿಸಲಾಗಿದೆ. ಅವರ ಅಪಾರವಾದ ಗುಣಗಳಿಗೂ ಸತ್ ಸ್ವಭಾವಕ್ಕೂ, ಅವಾ ನಿರ್ಹೇತುಕವಾದಕೃಪಾಶ್ರಯಕ್ಕೂ ಅವರನ್ನಾಶ್ರಯಿಸುವ ಕಡುಪಾಪಿಗಳ ಗುಣಸ್ವಭಾವಗಳಿಗೂ ತಾರತಮ್ಯವನ್ನು ತೋರಿಸಲಾಗಿದೆ. ಈ ಮೂಲಕ ಶ್ರೀರಾಮಾನುಜರ ಹಿರಿಮೆಯನ್ನು ಸ್ತುತಿಸಲಾಗಿದೆ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರೇ, ನಿಮ್ಮನ್ನು ಎಡೆಬಿಡದಂತೆ ಆಶ್ರಯಿಸಿ ಪೂಜಿಸುವ ಭಕ್ತರು ಅಸಾಧಾರಣವಾದ ನಿಮ್ಮ ಕಾರುಣ್ಯವನ್ನು ಕುರಿತು ಏನೆಂದು ತಿಳಿಯುತ್ತಾರೋ? ನಿಮ್ಮನ್ನು ಆಶ್ರಯಿಸಲಿರುವ ನನ್ನಂಥ ಕಡುಪಾಪಿಯ ಗುಣಸ್ವಭಾವಗಳನ್ನೂ, ನಿಮ್ಮ ಲೆಕ್ಕವಿಲ್ಲದ ಕಲ್ಯಾಣಗುಣಗಳನ್ನೂ ಸತ್ ಸ್ವಭಾವವನ್ನೂ ಅವರು ತಪ್ಪದೆ ಹೋಲಿಸಿ ನೋಡುತ್ತಾರಲ್ಲವೇ? ನೀವಾದರೋ ಕರುಣಾಮೂರ್ತಿಯೇ\! ಕೃಪಾಸಾಗರವೇ\! ಆದ್ದರಿಂದ ಸಂಸಾರ ಸಾಗರದಲ್ಲಿ ಬಿದ್ದು ತೊಳಲುತ್ತಿರುವ ನನ್ನ ವಿಷಯದಲ್ಲಿ ನೀವುತೋರಿಸಿರುವ ಕೃಪ ಸಾಧುವಾದದ್ದು ಎನ್ನುತ್ತಾರೋ? ಕೃಪೆಮಾಡುವುದೇ ನಿಮ್ಮ ಗುಣಸ್ವಭಾವಗಳಿಗೆ ತಕ್ಕದ್ದು ಎನ್ನುತ್ತಾರೋ? ಇಲ್ಲವೇ, ನಿಮ್ಮ ಪೂರ್ಣಕೃಪೆಯನ್ನು ಕಡುಪಾಪಿಯಾದ ನನ್ನೊಬ್ಬನಿಗಾಗಿಯೇ ವ್ಯಯಮಾಡಿದಿರಾದ್ದರಿಂದ, ನನ್ನನ್ನು ಇನ್ನು ಮುಂದೆಯೂ ಕೈಬಿಡದಂತೆ ಕಾಪಾಡುವುದಕ್ಕೆ ನಿಮ್ಮಲ್ಲಿ ಕೃಪೆಯೆಂಬುದು ಇನ್ನೂ ಉಳಿದಿದೆಯೇ ಎಂದು ಶಂಕಿಸುತ್ತಾರೋ? ಅಥವಾ ನಿಮ್ಮ ಅಸಾಧಾರಣವಾದ ಕೃಪೆಗೆ ಮಿತಿಯೇ ಇಲ್ಲವೆಂದು ಎನ್ನುತ್ತಾರೋ? 



ಶ್ರೀರಾಮಾನುಜರ ಕೃಪಾಶ್ರಯ ಅಷ್ಟು ಸುಭದ್ರವೂ ವಿಸ್ತಾರವೂ ಆದದ್ದು. ಅವರ ಆಶ್ರಯ ಕೋರಿದವನನ್ನು ಒಂದು ಸಲ ಅವರು ಕೃಪಾ ದೃಷ್ಟಿಯಿಂದ ಕಂಡರೆಂದರೆ, ಕಡೆಯ ತನಕ ಅವನನ್ನು ಕೈಬಿಡುವುದೇ ಇಲ್ಲ ಎಂದಂತೆಯೇ. 



೭೧. ಶಾರ್ ನ್ದದೆನ್ ಶಿನ್ದೈಯುನ್ ತಾಳಿಣೈಕ್ಕೀೞ್,

ಕೂರ್ ನ್ದದತ್ತಾಮರೈತ್ತಾಳ್ ಹಳುಕ್ಕು, ಉನ್ ದನ್ ಕುಣಙ್ಗಳುಕ್ಕೇ

ತೀರ್ ನ್ದದೆನ್ ಶೆಯ್ ಹೈ ಮುನ್ ಶೆಯ್ ವಿನೈ ನೀ ಶೆಯ್ ವಿನೈಯದನಾಲ್

ಪೇರ್ ನ್ದದು, ವಣ್ಮೈಯಿರಾಮುಶಾ\! ಎಮ್ಬೆರುನ್ತಹೈಯೇ. 



ಶಾರ್ ನ್ದದು = ಆಶ್ರಯಿಸಿತು, ಎನ್ ಶಿನ್ದೈ = ನನ್ನ ಮನಸ್ಸು \(ಚಿಂತನೆಯು\), ಉನ್ ತಾಳ್ ಇಣೈ ಕೀಳ್ = ನಿಮ್ಮ ಎರಡುತಿರುವಡಿಗಳಲ್ಲಿ, ಅನ್ಬು ತಾನ್ = ಭಕ್ತಿಯೂ ಸಹ ಮಿಹವುಮ್ ಕೂರ್ ನ್ದದು = ಬಹಳವಾಗಿಆಶಿಸಿತು. \(ಅವಲಂಬಿಸಿತು\), ಅತಾಮರೈ ತಾಳ್ ಹಳುಕ್ಕು = ಆ ನಿಮ್ಮ ಪಾದಪದ್ಮಗಳನ್ನೇ, ಉನ್ ತನ್ = ನಿಮ್ಮ ಗುಣಗಳುಕ್ಕೇ = ಸದ್ಗುಣಗಳಲ್ಲೇ, ತೀರ್ ನ್ದದು ಎನ್ ಶೆಯ್ = ನನ್ನ ಕೆಲಸವೆಲ್ಲ ಪೂರ್ಣಗೊಂಡಿತು, ಮುನ್ ಶೆಯ್ = ಹಿಂದೆ\(ಇದುವರೆಗೂ\) ನಾನು ಮಾಡಿದ, ವಿನೈ = ಪಾಪಗಳು, ನೀ = ನೀವು, ಶೆಯ್ = ಮಾಡಿದ, ವಿನೈ ಅದನಾಲ್ = ಕಾರ್ಯಗಳಿಂದ, ಪೇರ್ ನ್ದದು = ತೊಲಗಿದವು, ವಣ್ಮೈ = ಔದಾರ್ಯತುಂಬಿದ \(ಉದಾರಿಯಾದ\), ಇರಾಮಾನುಜ = ಶ್ರೀರಾಮಾನುಜರೆ, ಎಮ್ ಪೆರುತಹೈಯೇ = ನನ್ನ ಮಹತ್ತಾದ ಕೃಪಾಳುವೇ. 



ಉದಾರಿಯಾದ ಶ್ರೀರಾಮಾನುಜರೇ, ನಮ್ಮ ಮಿತಿಯಿಲ್ಲದ ಕೃಪಾಳುವೇ, ನನ್ನ ಚಿಂತನೆಯು ನಿಮ್ಮ ಎರಡು ತಿರುವಡಿಗಳಲ್ಲಿ ಆಶ್ರಯಿಸಿದೆ. ನನ್ನ ಭಕ್ತಿಯೂ ಸಹ ಆ ಪಾದಪದ್ಮಗಳನ್ನೇ ಬಹಳವಾಗಿ ಆಶಿಸಿದೆ \(ಅವಲಂಬಿಸಿದೆ\), ನನ್ನ ಕೆಲಸವೆಲ್ಲ ನಿಮ್ಮ ಸದ್ಗುಣಗಳಲ್ಲೇ ಪೂರ್ಣಗೊಂಡಿತು. ಇದುವರೆಗೂ ನಾನು ಮಾಡಿದ ಪಾಪಗಳು ನೀವು ಮಾಡಿದ ಕಾರ್ಯಗಳಿಂದ ತೊಲಗಿ ಹೋದವು. 



ಹಿಂದಿನ ಪಾಶುರದಲ್ಲಿ ಶ್ರೀರಾಮಾನುಜರ ಮಿತಿಯಿಲ್ಲದ ಪರಿಪೂರ್ಣಕೃಪೆಯನ್ನು ಕುರಿತು ಹೇಳಲಾಯಿತು. ಇಲ್ಲಿ ಅದನ್ನು ಮುಂದುವರಿಸುತ್ತಾ, ಸುಭದ್ರವಾದ ಅವರ ಕೃಪಾಶ್ರಯವನ್ನು ಕೋರಿ ಹೇಳಲಾಗುತ್ತದೆ.



ಅಮುದರು ಹೇಳುತ್ತಾರೆ: ಪರಮ ಉದಾರಿಯೇ, ಅಪಾರವಾದ ಕೃಪಾಳುವೇ, ಶ್ರೀರಾಮಾನುಜರೇ, ನನ್ನ ಚಿಂತನೆಯೆಲ್ಲ ನಿಮ್ಮ ತಿರುವಡಿಗಳಲ್ಲಿ ಸ್ಥಿರಗೊಂಡಿದೆ. ನನ್ನ ಭಕ್ತಿಯೂ ಸಹ ನಿಮ್ಮ ಆ ಪಾದಪದ್ಮಗಳನ್ನೇ ಆಶಿಸಿ ಅವಲಂಬಿಸಿದೆ. ನನ್ನ ಕೆಲಸವೆಲ್ಲ ನಿಮ್ಮ ಸದ್ಗುಣಗಳನ್ನು ಕೀರ್ತಿಸುವುದರಲ್ಲಿ ಮುಗಿದಿದೆ. ನನ್ನ ಪಾಪಗಳೆಲ್ಲ ನಿಮ್ಮ ಕೃಪೆಯ ಕಾರ್ಯದಿಂದಲೇ \(ನೀವಿತ್ತ ಕೃಪಾಶ್ರಯದಿಂದಲೇ\) ತೊಲಗಿವೆ. 



೭೨. ಕತ್ತನನ್ ತೀಯ ಶಯಾಕ್ಕಲಹರೈ, ಕಾಶಿನಿಕ್ಕೇ

ಉಯ್ ತ್ತನನ್ ತೂಯ ಮಱೈ ನೆಱಿ ತನ್ನೈ, ಎನ್ಱುನ್ನಿಯುಳ್ಳಮ್

ನೆಯ್ ತ್ತವನ್ ಪೊಟಿರುನ್ದೇತ್ತುಮ್ ನಿಱೈ ಪುಹೞೋರುಡನೇ

ವೈತ್ತನನೆನ್ನೈ, ಇರಾಮಾನುಜನ್ ಮಿಕ್ಕ ವಣ್ಮೈಶೆಯ್ ದೇ. 



ಕೈತ್ತನನ್ = ನಾಶಗೊಳಿಸಿದನು, ತೀಯ = ಕೆಟ್ಟ, ಶಮಯಮ್ = ಮತಗಳಿಗಾಗಿ, ಕಲಹರೈ = ಜಗಳವಾಡುವವರನ್ನು, ಕಾದೆನಿಕ್ಕೇ = ಭೂಲೋಕದಲ್ಲೇ, ಉಯ ಕತ್ತನನ್ = ಬೆಳೆಸಿದನು \(ಸ್ಥಾಪಿಸಿದನು\), ತೂಯ = ಪರಿಶುದ್ಧವಾದ, ಮಱೈನೆಱಿ ತನ್ನೈ = ವೇದ ಮಾರ್ಗವನ್ನು, ಎನ್ ಱು= ಎಂದು, ಉನ್ನಿ = ಯೋಚಿಸಿ, ಉಳ್ಳಮ್ = ಮನಸ್ಸು, ನೆಯ್ ತ್ತು = ಪಕ್ವಗೊಂಡು, ಅನ್ ಬೋಡು= ಭಕ್ತಿಯಿಂದ, ಇರುನ್ದು = ಕೂಡಿ, ಏತ್ತುಮ್ = ಸ್ತುತಿಸುವ, ನಿಱೈಪುಹೞೋರ್ ಉಡನೇ = ಕೀರ್ತಿವಂತದೊಡನೆ \(ತುಂಬ ಹೊಗಳುವವರೊಡನೆ\), ವೈತ್ತನನ್ ಎನ್ನೈ = ನನ್ನನ್ನು ಸೇರಿಸಿದನು, ಇರಾಮಾನುಜನ್ = ಶ್ರೀರಾಮಾನುಜರು, ಮಿಕ್ಕ = ಅತಿಶಯವಾದ, ವಣ್ಮೈಶೆಯ್ ದೇ = ಔದಾರ್ಯವನ್ನು ತೋರಿಯೇ. 



ಶ್ರೀರಾಮಾನುಜರು ಕೆಟ್ಟ ಮತಗಳಿಗಾಗಿ ಜಗಳವಾಡುವವರನ್ನು ನಾಶಗೊಳಿಸಿದರು, ಪರಿಶುದ್ಧವಾದ ವೇದಮಾರ್ಗವನ್ನು ಭೂಲೋಕದಲ್ಲೇ ಸ್ಥಾಪಿಸಿದರು, ಎಂದು ಯೋಚಿಸಿ, ಮನಸ್ಸು ಪಕ್ವಗೊಂಡು, ಭಕ್ತಿಯಿಂದ ಕೂಡಿ ಅವರನ್ನು ಸ್ತುತಿಸುವ ತುಂಬ ಹೊಗಳುವವರೊಡನೆ, ಅತಿಶಯವಾದ ಔದಾರ್ಯವನ್ನು ತೋರಿಯೇ ಶ್ರೀರಾಮಾನುಜರು ನನ್ನನ್ನು ಸೇರಿಸಿದರು. 



ಅಮುದರು ಹೇಳುತ್ತಾರೆ: ಅಸತ್ಯಮಯವಾದ ಮತಗಳಿಗಾಗಿ ಜಗಳವಾಡುವವರನ್ನು ನಾಶಪಡಿಸಿದ್ದೂ ಪರಿಶುದ್ಧವೂ ಸತ್ಯಪೂರ್ಣವೂ ಆದ ವೇದಮತವನ್ನು ಭೂಲೋಕದಲ್ಲಿ ನೆಲೆಗೊಳಿಸಿದ್ದೂ ಶ್ರೀರಾಮಾನುಜರೇ’ ಎಂದು ಜ್ಞಾನಭಕ್ತಿಗಳಿಂದ ಪರಿಪಕ್ವಗೊಂಡ ಮನಸ್ಸಿನ ಸಜ್ಜನರ ನಡುವೆ ನನ್ನನ್ನು ಸೇರಿಸಿದ್ದೂ ಶ್ರೀರಾಮಾನುಜರ ಅತಿಶಯವಾದ ಔದಾರ್ಯವನ್ನು ಸೂಚಿಸುತ್ತದೆ. 



೭೩. ವಣ್ಮೈಯಿನ್ ಲುಮ್ ತನ್ ಮಾತಹವಾಲುಮ್, ಮದಿಪುರೈಯುಮ್

ತನ್ಮೈಯಿನಾಲು ಮಿತ್ತಾರಣಿಯೋರ್ ಹಟ್ಕು, ತಾನ್ ಶರಣಾಯ್

ಉಣ್ಮೈನನ್ ಞಾನ ಮುರೈತ್ತ ವಿರಾಮಾನುಜನೈಯುನ್ನಮ್

ತಿಣ್ಮೈಯಲ್ಲಾಲೆನಕ್ಕಿಲ್ಲೈ, ಮಟ್ರೋರ್ ನಿಲೈ ತೇರ್ ನ್ದಿಡಿಲೇ. 



ವಣ್ಮೈಯಿನಾಲುಮ್ = ಔದಾರ್ಯದಿಂದಲೂ, ತನ್ = ತನ್ನ, ಮಾ ತಹವಾಲುಮ್ = ಮಹತ್ತರವಾದ ಕೃಪೆಯಿಂದಲೂ, ಮದಿಪುರೈಯುಮ್ = ಪೂರ್ಣಚಂದ್ರನ ಹಾಗೆ, ಇರುವ, ತನ್ಮೈಯಿನಾಲುಮ್ = ಶಾಂತಸ್ವಭಾವದಿಂದಲೂ \(ತಂಪಾದ ಸ್ವಭಾವದಿಂದಲೂ\), ಇತಾರಣಿಯೋರ್ ಹಟ್ಕು = ಈ ಭೂಲೋಕದವರಿಗೆ, ತಾನ್ = ತಾನು, ಶರಣ್ ಆಯ್ = ತಾನು ರಕ್ಷಕನಾಗಿ, ಉಣ್ಮೈ = ಸತ್ಯವಾದ, ನಲ್ = ಉತ್ತಮವಾದ ಞಾನಮ್ = ಜ್ಞಾನವನ್ನು, ಉರೈತ್ತ = ಉಪದೇಶಿಸಿದ, ಇರಾಮಾನುಜನೈ = ಶ್ರೀರಾಮಾನುಜರನ್ನು, ಉನ್ನುಮ್ = ಚಿಂತಿಸುವ, ತನ್ಮೈ = ಸ್ವಭಾವ, ಅಲ್ಲಾಲ್ = ಅಲ್ಲದೆ, ಎನಕ್ಕೂ = ನನಗೆ, ಇಲ್ಲೈ = ಇಲ್ಲ, ಮಟ್ರು ಓರ್ ನಿಲೈ = ಬೇರೆ ಒಂದು ನೆಲೆಯೂ, ತೇರ್ ನ್ದಿಡಿಲೇ = ಗಮನಿಸಿ \(ಪರೀಕ್ಷಿಸಿ\) ನೋಡಿದರೆ, 



ತನ್ನ ಔದಾರ್ಯದಿಂದಲೂ, ಮಹತ್ತರವಾದ ಕೃಪೆಯಿಂದಲೂ, ಪೂರ್ಣಚಂದ್ರನ ಹಾಗೆ ಇರುವ ತಂಪಾದ ಸ್ವಭಾವದಿಂದಲೂ, ಈ ಭೂಲೋಕದವರಿಗೆ ತಾನು ರಕ್ಷಕನಾಗಿ, ಸತ್ಯವಾದ ಮತ್ತು ಉತ್ತಮವಾದಜ್ಞಾನವನ್ನುಪದೇಶಿಸಿದ ಶ್ರೀರಾಮಾನುಜರನ್ನು ಚಿಂತಿಸುವ ಸ್ವಭಾವವಲ್ಲದೆ ನನಗೆ ಬೇರೊಂದು ನೆಲೆಯೂ \(ಗುರಿಯೂ\), ಪರೀಕ್ಷಿಸಿ ನೋಡಿದರೆ, ಇಲ್ಲ.



ಅಮುದರು ಹೇಳುತ್ತಾರೆ: ಭೂಲೋಕದ ಜನರ ನಿಜವಾದ ಸಂಕಟವೇನೆಂಬುದನ್ನು ಅರಿತಿರುವ ಕಾರಣದಿಂದಲೂ, ಆ ಜನರನ್ನು ಹೇಗಾದರೂ ಉದ್ಧರಿಸಬೇಕೆಂಬ ಉತ್ಕಟವಾದ ಆಶೆಯಿಂದಲೂ, ಸಹಜವಾದ ಶಾಂತಸ್ವಭಾವದಿಂದಲೂ ಶ್ರೀರಾಮಾನುಜರು ಕಡುದುಃಖಗಳಾದಭೂಲೋಕವಾಸಿಗಳಿಗೆಲ್ಲ ತಾವೇ ರಕ್ಷಕರಾಗಿ ನಿಂತು, ಅವರಿಗೆ ಸತ್ಯವೂ ಮತ್ತು ಉತ್ತಮವೂ ಆದ ಜ್ಞಾನವನ್ನು ಉಪದೇಶಿಸಿದರು. ಅವರ ಔದಾರ್ಯವನ್ನೂ, ಅತಿಶಯವಾದ ಕೃಪೆಯನ್ನೂ, ಸಹಜವಾದ ಶಾಂತಸ್ವಭಾವವನ್ನೂ ಕುರಿತು ಚಿಂತಿಸುತ್ತಿರುವುದನ್ನೇ ನನ್ನ ಸ್ವಭಾವವನ್ನಾಗಿ ಮಾಡಿಕೊಂಡಿದ್ದೇನೆ. ಎಷ್ಟು ಯೋಚಿಸಲಿ, ಎಷ್ಟೇ ಹುಡುಕಲಿ, ನನಗೆ ಬೇರಾವ ನೆಲೆಯೂ ಕಂಡು ಬರುವುದಿಲ್ಲ. 



೭೪. ತೇರಾರ್ ಮಱೈಯಿನ್ ತಿಱಮೆನ್ ಱು, ಮಾಯವನ್ ತೀಯವರೈ

ಕ್ಕೂರಾೞಿ ಕೊಣ್ಡು ಕುಱೈಪ್ಪದು, ಕೊಣ್ಡಲನೈಯ ವಣ್ಮೈ

ಏರಾರ್ ಕುಣತ್ತೆಮ್ ಮಿರಾಮಾನುಜನವ್ವೆೞಿಲ್ ಮಱೈಯಿಲ್

ಶೇರಾದವರೈಚ್ಚಿತ್ತೆಪ್ಪದು, ಅಪ್ಪೋದೊರು ಶಿನ್ದೈಶೆಯ್ದೇ.



ತೇರಾರ್ = ಅರಿತುಕೊಳ್ಳುವುದಿಲ್ಲ, ಮಱೈಯಿನ್ = ವೇದಗಳ, ಶಿಱಮ್ = ಮಾರ್ಗವನ್ನು, ಎನ್ ಱು = ಎಂದು, ಮಾಯವನ್ = ಆಶ್ಚರ್ಯಕಾರಿಯಾದ ಭಗವಂತನು, ತೀಯವರೈ = ಪಾಪಿಗಳನ್ನು \(ಕೆಟ್ಟವರನ್ನು\), ಕೂರ್ = ಹರಿತವಾದ, ಆೞಿಕೊಣ್ಡು = ಚಕ್ರಾಯುಧದಿಂದ, ಕುಱೈಪ್ಪದು= ಶಿಕ್ಷಿಸುವುದು, ಕೊಣ್ಡಲ್ ಅನಿಯ = ಕಾರ್ಮುಗಿಲ ಹಾಗೆ, ವಣ್ಮೈ = ಔದಾರ್ಯವನ್ನೂ, ಏರ್ ಆರ್ ಕುಣತ್ತು = \(ಇನ್ನೂ\) ಹಲವಾರು ಸದ್ಗುಣಗಳನ್ನೂ ಉಳ್ಳ, ಎಮ್ ಇರಾಮಾನುಜನ್ = ನಮ್ಮ ಶ್ರೀರಾಮಾನುಜರು, ಅ ಎೞಿಲ್ ಮಱೈಯಿಲ್ = ಆ ಸುಂದರವಾದ ವೇದಮಾರ್ಗದಲ್ಲಿ, ಶೇರಾದವರೈ = ಶೇರದವರನ್ನು, ಶಿದೈಪ್ಪದು = ಸೋಲಿಸುವುದು, ಅಪ್ಪೋದು = ಆಗಲೇ, ಒರು = ಸಾಟಿಯಿಲ್ಲದ, ಶಿನ್ದೈ= ಚಿಂತನೆಯನ್ನು, ಶೆಯ್ದೇ = ಮಾಡಿಯೇ. 



ವೇದಗಳ ಮಾರ್ಗವನ್ನು ಅರಿತುಕೊಳ್ಳುವುದಿಲ್ಲವೆಂದು ಆಶ್ಚರ್ಯಕಾರಿಯಾದ ಭಗವಂತನು ಕೆಟ್ಟವರನ್ನು ಹರಿತವಾದ ಚಕ್ರಾಯುಧದಿಂದ ಶಿಕ್ಷಿಸುವುದು. ಕಾರ್ಮುಗಿಲಂತೆ ಔದಾರ್ಯವನ್ನೂ ಇನ್ನೂ ಹಲವಾರು ಸದ್ಗುಣಗಳನ್ನೂ ಉಳ್ಳ ನಮ್ಮ ಶ್ರೀರಾಮಾನುಜರು ಆ ದಿವ್ಯವಾದ ವೇದಮಾರ್ಗದಲ್ಲಿ ನಡೆಯದವರನ್ನು \(ಸೇರದವರನ್ನು\) ಆಗಿಂದಾಗ್ಗೆ ಒದಗಿ ಬರುವ ಸಾಟಿಯಿಲ್ಲದ ಚಿಂತನೆಯಿಂದಲೇ ಸೋಲಿಸುವುದು. 



ಅಮುದರು ಹೇಳುತ್ತಾರೆ: ಬಲುಸುಂದರವಾದ ವೇದಮಾರ್ಗವನ್ನು ಅರಿತುಕೊಳ್ಳದ ಕೆಟ್ಟವರನ್ನುಭಗವಂತನು ತಕ್ಕ ಹಾಗೆ ಶಿಕ್ಷಿಸುತ್ತಾನೆ. ಆದರೆ, ಕಾರ್ಮುಗಿಲಿನಂತೆ ಔದಾರ್ಯವನ್ನೂ, ಇನ್ನೂ ಹಲವಾರು ಸದ್ಗುಣಗಳನ್ನೂ ಉಳ್ಳ ಶ್ರೀರಾಮಾನುಜರು ವೇದಮಾರ್ಗವನ್ನು ಅನುಸಂಸದವರನ್ನು ತಮ್ಮ ಸಾಟಿಯಿಲ್ಲದ ಚಿಂತನೆಯಿಂದಲೇ ಸೋಲಿಸುತ್ತಾರೆ. 



ಭಗವಂತನಿಗೆ ಶಿಷ್ಠರನ್ನು ರಕ್ಷಿಸುವುದೂ, ದುಷ್ಟರನ್ನು ಶಿಕ್ಷಿಸುವುದೂ ಸಹಜ. ಅವನೂ ಯಾರ ಬಗೆಗೂ ಪಕ್ಷಪಾತ ತೋರಿಸುವುದಿಲ್ಲ. ಆದರೆ, ಶ್ರೀರಾಮಾನುಜರು, ತಮ್ಮ ಪ್ರತಿವಾದಿಗಳ ವಿಷಯದಲ್ಲೂ ಕನಿಕರವನ್ನೂ ಔದಾರ್ಯವನ್ನೂ ತೋರಿಸಿ, ಬರಿಯ ಮಾತುಗಳಿಂದಲೇ ಸೋಲಿಸಿ ಅವರಿಗೆ ಬುದ್ಧಿಬರುವಂತೆ ಮಾಡುತ್ತಾರೆ. ಅವರ ಈ ಮಾರ್ಗದಿಂದ ಕೆಟ್ಟವರೂ ಒಳ್ಳೆಯವರೇ ಆಗುತ್ತಾರೆ. 



೭೫. ಶೆಯ್ ತ್ತಲೈಚ್ಚಙ್ಗಮ್ ಶೆೞುಮುತ್ತಮೀನುಮ್, ತಿರುವರಙ್ಗರ್

ಕೈತ್ತಲತ್ತಾೞಿಯುಮ್ ಶಙ್ಗಮುಮೇನ್ದಿ, ನಙ್ಗಣ್ ಮಹಪ್ಪೇ

ಮೊಯ್ ತ್ತಲೈತ್ತುನ್ನೈ ವಿಡೇನೆನ್ ಱಿರುಕ್ಕುಲುಮ್ ನಿನ್ ಪುಹೞೀ.



ಶೆಯ್ = ಬಯಲುಗಳಲ್ಲಿ, ತಲೈ = ಉತ್ತಮವಾದ, ಶಙ್ಗಮ್ = ಶಂಖವನ್ನೂ, ಶೆೞು = ಸುಂದರವಾದ, ಮುತ್ತಮ್ = ಮುತ್ತುಗಳನ್ನೂ, ಈಸುಮ್ = ಉಂಟುಮಾಡುವ, ತಿರುಅರಙ್ಗರ್ = ಶ್ರೀರಂಗದಲ್ಲಿ ನೆಲಸಿರುವ ಸರ್ವೇಶ್ವರನು, ಕೈತ್ತಲತ್ತು = ಕೈಯಲ್ಲಿ, ಆೞಿಯುಮ್ = ಚಕ್ರಾಯುಧವನ್ನೂ, ಶಙ್ಗಮುಮ್ = ಶಂಖವನ್ನೂ, ಏನ್ದಿ = ಧರಿಸಿ, ನಙ್ಗಳ್ ಮುಹಪ್ಪೇ = ನಮ್ಮ ಕಣ್ಣೆದುರಲ್ಲಿಯೇ, ಮೊಯ್ ತ್ತು = ಒಟ್ಟುಗೂಡಿ, ಅಲೈತ್ತು = ಚಂಚಲಗೊಳಿಸಿ, ಉನ್ನೈ = ನಿನ್ನನ್ನು, ವಿಡೇನ್ ಎನ್ ಱು = ಬಿಡೆನು ಎಂದು, ಇರುಕ್ಕಿಲುಮ್ = ಇದ್ದರೂ ಸಹ, ನಿನ್ ಪುಹೞೇ = ನಿನ್ನ ಕೀರ್ತಿಯೇ, ಮೊಯ್ ತ್ತು = ಒಟ್ಟಗಿ, ಅಲೈಕ್ಕೂಮ್ ವನ್ದು = ಬಂದುಚಂಚಲಗೊಳಿಸುತ್ತದೆ. \(ಆಕರ್ಷಿಸುತ್ತದೆ\), ಇರಾಮಾನುಜಾ = ಶ್ರೀರಾಮಾನುಜರೇ, ಎನ್ನೈ = ನನ್ನನ್ನು, ಮುಟ್ರುಮ್ = ಸುತ್ತುಗಟ್ಟಿ, ನಿನ್ ಱೇ = ಇರುತ್ತಲೇ, 



ಬಯಲುಗಳಲ್ಲಿ ಉತ್ತಮವಾದ ಶಂಖವನ್ನೂ ಸುಂದರವಾದ ಮುತ್ತುಗಳನ್ನೂ ದೊರಕಿಸುವ ಶ್ರೀರಂಗದಲ್ಲಿ ನೆಲಸಿರುವ ಸರ್ವೇಶ್ವರನು ಕೈಯಲ್ಲಿ ಚಕ್ರಾಯುಧವನ್ನೂಶಂಖವನ್ನೂ ಧರಿಸಿ, ನಮ್ಮ ಕಣ್ಣೆದುರಲ್ಲಿಯೇ ಕೂಡಿದ್ದು ಚಂಚಲಗೊಳಿಸಿ, ನಿನ್ನನ್ನು ಕೈಬಿಡುವುದಿಲ್ಲವೆಂದು ಇದ್ದರೂ ಸಹ, ಶ್ರೀರಾಮಾನುಜರೇ, ನಿಮ್ಮ ಕೀರ್ತಿಯೇ ಒಟ್ಟುಗೂಡಿ, ನನ್ನನ್ನು ಸುತ್ತುಗಟ್ಟಿರುತ್ತಾ, ಆಕರ್ಷಿಸುತ್ತದೆ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರೇ, ಸುಂದರವಾದ ಬಯಲುಗಳಲ್ಲಿನ ಮುತ್ತುಶಂಖಗಳ ನಡುವೆ, ಶ್ರೀರಂಗದಲ್ಲಿ, ನೆಲಸಿರುವ ಸರ್ವೇಶ್ವರನು ತನ್ನ ಕೈಯಲ್ಲಿ ಶಂಖವನ್ನೂ ಚಕ್ರಾಯುಧವನ್ನೂ ಧರಿಸಿ, ನಮ್ಮ ಕಣ್ಣೆದುರಲ್ಲಿಯೇ ನಮ್ಮ ಮನಸ್ಸನ್ನುಚಂಚಲಗೊಳಿಸುವಂತೆ ಆಕರ್ಷಕನಾಗಿ ನಿಂತಿದ್ದು, “ನಿಮ್ಮ ಕೈಬಿಡುವುದಿಲ್ಲ” ಎಂದು ಆಶ್ವಾಸನೆ ನೀಡುತ್ತಿದ್ದರೂ ಸಹ, ಅದನ್ನೆಲ್ಲಾ ಮರೆಯುವಂತೆಯೂ ನಿಮ್ಮ ಕಡೆಗೆ ಹೆಚ್ಚಾಗಿ ಆಕರ್ಷಿಸುವಂತೆಯೂ ಇರುವುದಕ್ಕೆ ನಿಮ್ಮ ಕಲ್ಯಾಣಗುಣಗಳ ಕೀರ್ತಿಯೇ ಕಾರಣ. 



೭೬. ನಿನ್ ಱ ವಣ್ ಕೀರ್ತ್ತಿಯುಮ್ ನೀಳ್ ಪುನಲುಮ್, ನಿಱೈವೇಙ್ಗಡಪ್ಪೋ

ಕುನ್ ಱಮುಮ್ ವೈಹುನ್ದನಾಡುಮ್ ಕುಲವಿಯ ಪಾರ್ ಕಡಲುಮ್,

ಉನ್ ಱನ ಕ್ಕೆತ್ತನೈ ಯಿನ್ಬನ್ತರು ಮುನ್ನಿಣೈ ಮಲರ್ ತ್ತಾಳ್

ಎನ್ ಱನಕ್ಕೂಮದು, ಇರಾಮಾನುಶಾ ಇವೈಯೀನ್ದರುಳೇ. 



ನಿನ್ ಱ = ನೆಲೆನಿಂತಿರುವ, ವಣ್ ಕೀರ್ತಿಯುಮ್ = ದಿವ್ಯವಾದ ಕೀರ್ತಿಯನ್ನೂ, ನೀಳ್ ಪುನಲುಮ್ = ಉದ್ದನಾದ ಬೆಟ್ಟದ ಝರಿಗಳನ್ನೂ, ನೀಱೈ = ತುಂಬಿರುವ, \(ತುಂಬಿಕೊಂಡಿರುವ\), ವೇಙ್ಗಡಮ್ = ತಿರುವೆಂಕಟವೆಂಬ, ಪೊನ್ ಕುನ್ ಱಮುಮ್ = ಚಿನ್ನದಂಥ \(ಸುಂದರವಾದ\) ಬೆಟ್ಟವನ್ನೂ \(ತಿರುಮಲೈ ಬೆಟ್ಟವನ್ನೂ\), ವೈಹುನ್ದಮುಮ್ = ಶ್ರೀವೈಕುಂಠವನ್ನೂ, ಕುಲವಿಯ = ಕೊಂಡಾಡತಕ್ಕ, ಪಾಲ್ಗಡಲನ್ನೂ ನಿಮಗೆ ಎಷ್ಟು ಆನಂದವನ್ನುಂಟುಮಾಡುವುವೋ, ನಿಮ್ಮ ಎರಡು ಪಾದಪದ್ಮಗಳು ನನಗೂ ಅದೇ. ಶ್ರೀರಾಮಾನುಜರೇ, ಇವುಗಳನ್ನು \(ನಿಮ್ಮ ತಿರುವಡಿಗಳನ್ನು\) ನೀಡಿ ಕೃಪೆಮಾಡಿ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರೇ, ಶಾಶ್ವತವಾದ ದಿವ್ಯಕೀರ್ತಿಯನ್ನೂ, ಪ್ರಕೃತಿಯ ಸೊಬಗನ್ನೂ ತುಂಬಿಕೊಂಡಿರುವ ತಿರುವೆಂಕಟಗಿರಿಯೂ, ಶ್ರೀವೈಕುಂಠವೂ, ಪಾಲ್ಗಡಲೂ, ನಿಮಗೆ ಎಷ್ಟು ಆನಂದವನ್ನು ತರುತ್ತವೆಯೋ, ಅಷ್ಟೇ ಆನಂದವನ್ನು ನಿಮ್ಮೆರಡು ಪಾದಪದ್ಮಗಳು ಉಂಟುಮಾಡುತ್ತವೆ. ಆದ್ದರಿಂದ, ನಿಮ್ಮ ದಿವ್ಯತಿರುವಡಿಗಳನ್ನು ನೀಡಿ ನನಗೆ ಕೃಪೆಮಾಡಿ. 



ತಿರುವೆಂಕಟಗಿರಿಯು ’ಭೂವೈಕುಂಠ’ವೆಂದು ಪ್ರಸಿದ್ಧಿಗೊಂಡಿರುವ ಪುಣ್ಯಸ್ಥಳ. ’ಪರಮಪದ’ವಾಗಲಿ ’ಪಾಲ್ಗಡ’ಲಾಗಲಿ ಸುಲಭವಾಗಿ ಅಬ್ಬತಕ್ಕವಲ್ಲ. ಪರಿಶುದ್ಧನಾಗಿ ಪಾಪಮುಕ್ತನಾಗಿರುವ ಪರಮಭಕ್ತನಿಗೆ ಪರಮಪದವಾಸ ಲಭಿಸಬಹುದು. ಪಾಲ್ಗಡಲ ಭಗವಂತನ ವೈಭವ ದೇವಾದಿದೇವರಿಗೆ ಸಾಧ್ಯವಾದದ್ದು. ಇವುಗಳಲ್ಲಿ ಒಂದೊಂದೂ ಆತ್ಮತೃಪ್ತಿಯನ್ನೂ ಆನಂದವನ್ನೂ ಉಂಟುಮಾಡುತ್ತವೆ. ಆದರೆ, ಅಮುದರ ಮಾತಿನಲ್ಲಿ. ಅವುಗಳ ಆನಂದವನ್ನೇ ತಮ್ಮ ಗುರುಗಳಾದ ಶ್ರೀರಾಮಾನುಜರ ಎರಡು ದಿವ್ಯ ತಿರುವಡಿಗಳ ಸಾನ್ನಿಧ್ಯವು ಉಂಟುಮಾಡುತ್ತವೆ ಎಂಬುದು. ಆದ್ದರಿಂದ, ತಿರುಮಲೆ, ಶ್ರೀವೈಕುಂಠ, ಪಾಲ್ಗಡಲುಗಳಿಗಿಂದ ಸುಲಭಸಾಧ್ಯವಾದ ಶ್ರೀರಾಮಾನುಜರ ತಿರುವಡಿಸೇವೆಯನ್ನೇ ಅವರು ಕೋರುವುದು.



೭೭. ಈನ್ದನನೀಯಾದವಿನ್ನರುಳ್, ಎಣ್ಣಿಲ್ ಮಱೈಕ್ಕೂಱುಮ್ಬೈ

ಪ್ಪಾಯ್ ನ್ದನಮ್ ಮಱೈಪ್ಪಲ್ ಪೊರುಳಾಲ್, ಇಪ್ಪಡಿಯನೈತ್ತುಮ್

ಎಯ್ ನ್ದನನ್ ಕೀರ್ತ್ತಿಯಿನಾ ಲೆನ್ ವಿನೈಹಳೈ ವೇರ್ ಪಱಿಯ

ಕ್ಕಾಯ್ ನ್ದನನ್, ವಣ್ಮೈ ಇರಾಮಾನುಜ ಱ್ ಕೆನ್ ಕರುತ್ತಿನಿಯೇ. 



ಈನ್ದನನ್ = ಕೃಪೆಮಾಡಿದರು, ಈಯಾದ = ಕೊಡದೆ ಇರತಕ್ಕ, ಇನ್ = ಇನಿದಾದ, ಅರುಳ್ = ಕೃಪೆಯನ್ನು, ಎಣ್ ಇಲ್ = ಲೆಕ್ಕವಿಲ್ಲದ, ಮಱೈ = ವೇದಗಳ, ಕುಱುಮ್ಬೈ = ವಿರೋಧಿಗಳನ್ನು, ಪಾಯ್ ನ್ದನನ್ = ಖಂಡಿಸಿದರು, ಅಮಱೈ = ಆ ವೇದಗಳ, ಪಲ್ ಪೊರುಳಾಲ್ = ಹಲವು ಅರ್ಥಗಳಿಂದ, ಇಪಡಿ ಅನೈತ್ತುಮ್ = ಈ ಭೂಮಿಯೆಲ್ಲವನ್ನೂ, ಎಯ್ ನ್ದನನ್= ವ್ಯಾಪಿಸಿದನು, ಕೀರ್ ತ್ತಿಯಿನಾಲ್ = ತನ್ನ ಕೀರ್ತಿಯಿಂದ, ಎನ್ವಿನೈಹಳೈ = ಬೇರುಕೀಳುವಂತೆ, ಕಾಯ್ ನ್ದನನ್ = ನಾಶಪಡಿಸಿದರು, ವಣ್ಮೈ = ಉದಾರಿಯಾದ, ಇರಾಮಾನುಜ ಱ್ ಕು = ಶ್ರೀ ರಾಮಾನುಜರಿಗೆ, ಎನ್ ಕರುತ್ತು ಇನಿಯೇ = ಇನ್ನೂ ಏನು ಉದ್ದೇಶವಿದೆ? 



ಕೊಡದೆ ಇರತಕ್ಕ ಇನಿದಾದ ಕೃಪೆಯನ್ನು ನೀಡಿದರು. ವೇದವಿರೋಧಿಗಳನ್ನು ಲೆಕ್ಕವಿಲ್ಲದ ವೇದಗಳ ಹಲವಾರು ಅರ್ಥಗಳಿಂದ ಖಂಡಿಸಿದರು. ತಮ್ಮ ಕೀರ್ತಿಯನ್ನು ಈ ಭೂಮಿಯಲ್ಲೆಲ್ಲಾ ಹರಡಿದರು. ನನ್ನ ಪಾಪಗಳನ್ನು ಬೇರುವಸಹಿತ ಕಿತ್ತೊಗೆದರು. ಉದಾರಿಯಾದ ಶ್ರೀರಾಮಾನುಜರಿಗೆ ಇನ್ನಾವ \(ಕರ್ತವ್ಯದ\) ಉದ್ದೇಶವಿದೆ? 



ಶ್ರೀರಾಮಾನುಜರು ಭೂಮಿಯ ಮೇಲೆ ನಡೆಸಿದ ಹಲವು ಉತ್ತಮ ಕಾರ್ಯಾಗಳನ್ನು ಇಲ್ಲಿ ಹೇಳಲಾಗುತ್ತಿದೆ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರು ತಮ್ಮ ಔದಾರ್ಯದಿಂದ ಮೇಲುಕೀಳು ಎನ್ನದೆ ಎಲ್ಲರ ಮೇಲೂ ತಮ್ಮ ಪೂರ್ಣಕೃಪೆಯನ್ನು ಹರಿಸಿದರು. ವೇದಗಳ ಹಲವಾರು ಅರ್ಥಗಳಿಂದಲೇ ವೇದವಿರೋಧಿಗಳ ಮತವನ್ನು ಖಂಡಿಸಿ, ಅವರನ್ನು ಸೋಲಿಸಿದರು. ಅವರನ್ನು ಆಶ್ರಯಿಸಿದವರ \(ನನ್ನ\) ಪಾಪಗಳನ್ನೆಲ್ಲಾ ಬೇರು ಸಹಿತ ಕಿತ್ತುಹಾಕಿದರು. ಹೀಗೆ, ತಮ್ಮ ಕೃಪೆ ಔದಾರ್ಯಗಳಿಂದ ತಮ್ಮ ಕೀರ್ತಿಯನ್ನು ಎಲ್ಲೆಲ್ಲೂ ಹರಡಿದರು. ಶ್ರೀರಾಮಾನುಜರು ಮಾಡಬೇಕಾದದ್ದು ಇನ್ನೂ ಬೇರೆಯೇನಾದರೂ ಇದೆಯೇ? 



೭೮. ಕರುತ್ತಿಲ್ ಪುಹುನ್ದುಳ್ಳಿಲ್ ಕಳ್ಳಙ್ಗೞಟ್ರಿ, ಕರುದರಿಯ

ವರುತ್ತತ್ತಿನಾಲ್ ಮಿಹವಂಜಿತ್ತು, ನೀಯಿನ್ದ ಮಣ್ಣಹತ್ತೇ

ತಿರುತ್ತಿತ್ತಿರುಮಹಳ್ ಕೇಳ್ವನುಕ್ಕಾಕ್ಕಿಯ ಪಿನ್ ಎನ್ನೆಂಜಿಲ್

ಪೊರುತ್ತಪ್ಪಡಾದು, ಎಮ್ಮಿರಾಮಾನುಶ\! ಮಟ್ರೋರ್ ಪೊಯ್ ಪ್ಪೊರುಳೇ. 



ಕರುತ್ತಿಲ್ = ಮನಸ್ಸಿನಲ್ಲಿ \(ಚಿಂತನೆಯಲ್ಲಿ\) ಪುಹುನ್ದು = ಪ್ರವೇಶಿಸಿ, ಉಳ್ಳಿಲ್ = ಮನಸ್ಸಿನಲ್ಲಿ ಮನೆಮಾಡಿಕೊಂಡಿರುವ, ಕಳ್ಳಮ್ = ಕಳ್ಳ ವಿಷಯಗಳನ್ನ, ಕೞಟ್ರಿ = ತೊಲಗಿಸಿ, ಕರುದ ಅರಿಯ = ಯೋಚಿಸಲಸಾಧ್ಯವಾದ, ವರುತ್ತತ್ತಿನಾಲ್ = ಸಂಕಟಗಳಿಂದ, ಮಿಹ = ತುಂಬ, ವಂಜಿತ್ತು = ವಂಚಿಸಿ, ನೀ = ನೀವು, ಇನ್ದ = ಈ ಮಣ್ಣಹತ್ತೇ = ಭೂಲೋಕದಲ್ಲಿಯೇ, ತಿರುತ್ತಿ = ತಿದ್ದಿ, ತಿರುಮಹಳ್ ಕೇಳ್ವನುಕ್ಕು = ಶ್ರೀದೇವಿಯ ಪತಿಗೆ, ಆಕ್ಕಿಯ ಪಿನ್ = ದಾಸವನ್ನಾಗಿಸಿದ ಬಳಿಕ, ಎನ್ ನೆಂಜಿಲ್ = ನನ್ನ ಮನಸ್ಸಿನಲ್ಲಿ, ಪೊರುತ್ತಪ್ಪಡಾದು = ಹೊಂದಿಕೊಂಡಿರುವುದಿಲ್ಲ, ಎಮ್ ಇರಾಮಾನುಶ = ನಮ್ಮ ಶ್ರೀರಾಮಾನುಜರೇ ಮಟ್ರು = ಬೇರೆ, ಓರ್ = ಒಂದು ಪೊಯ್ ಪೊರುಳೇ = ಅಸತ್ಯ ವಿಷಯಗಳೇ. 



ನಮ್ಮ ರಾಮಾನುಜರೇ, ನೀವು ನನ್ನ ಮನವನ್ನು ಪ್ರವೇಶಿಸಿ, ಈ ಭೂಲೋಕದಲ್ಲಿಯೇ, ಯೋಚಿಸಲಸಾಧ್ಯವಾದ ಸಂಕಟಗಳಿಂದ ತುಂಬಿ ವಂಚಿಸಿ, ಮನಸ್ಸಿನಲ್ಲಿ ಮನೆಮಾಡಿಕೊಂಡಿರುವ ಕಳ್ಳ ವಿಷಯಗಳನ್ನು ತಿದ್ದಿ, ಶ್ರೀದೇವಿಯ ಪತಿಗೆ ದಾಸನನ್ನಾಗಿ ಮಾಡಿದ ಬಳಿಕ, ನನ್ನ ಮನಸ್ಸಿನಲ್ಲಿ ಅಸತ್ಯವಿಷಯಗಳಿಗೆ ಹೊಂದಿಕೊಂಡಿರಲು ಅವಕಾಶವಿಲ್ಲವಾಗಿದೆ. 



ಅಮುದರು ಹೇಳುತ್ತಾರೆ: ಪ್ರಾಪಂಚಿಕ ವಿಷಯಗಳಲ್ಲಿಯೇ ಮನಸ್ಸನ್ನು ನೆಲೆಗೊಳಿಸಿ, ಆತ್ಮಘಾತಕ ಕೆಲಸವನ್ನು ಮಾಡುವುದೇ ಇಂದ್ರಿಯಗಳ ಸಾಮಾನ್ಯವಾದ ಕೆಲಸ. ಹಾಗೆಯೇ, ನನ್ನ ಮನಸ್ಸನ್ನು ವಂಚಿಸಿ, ನನ್ನ ಮನಸ್ಸನ್ನು ಸೇರಿ, ನನ್ನನ್ನು ಬಹಳವಾಗಿ ಸಂಕಟಗೊಳಿಸುತ್ತಿದ್ದವು. ಶ್ರೀರಾಮಾನುಜರೇ, ನೀವು, ಈ ಭೂಮಿಯಲ್ಲೇ, ಅಂಥ ನನ್ನ ಕೆಟ್ಟ ಮನಸ್ಸನ್ನು ಪ್ರವೇಶಿಸಿದಿರಿ. ಅಲ್ಲಿ ಅಡಗಿಕೊಂಡಿದ್ದ ಎಲ್ಲಾ ದುಷ್ಟ ವಿಷಯಗಳನ್ನೂ ಹೊಡೆದಟ್ಟಿ, ಮನಸ್ಸನ್ನು ಪರಿಶುದ್ಧಗೊಳಿಸಿದಿರಿ. ನನ್ನನ್ನು ಶ್ರೀಲಕ್ಷ್ಮೀನಾಥನಿಗೆ ಆಳಾಗಿ ಮಾಡಿದಿರಿ. ಈಗ, ನನ್ನ ಮನಸ್ಸು ಯಾವೊಂದು ವಂಚಕವಿಷಯಕ್ಕೂ ಎಡೆಕೊಡುವುದಿಲ್ಲ. 



೭೯. ಪೊಯ್ಯೈಚ್ಚುರಕ್ಕೂಮ್ ಪೊರುಳೈತ್ತುರನ್ದು, ಇನ್ದಪ್ಪೂತಲತ್ತೇ

ಮೈಯ್ಯೈಪ್ಪುರಕ್ಕು ಮಿರಾಮಾನುಶನ್ ನಿಱ್ ಕ, ವೇಱುನಮ್ಮೈ

ಉಯ್ಯಕ್ಕೊಳ್ಳವಲ್ಲದೆಯ್ ವ ಮಿಙ್ಗೆಯಾದೆನ್ ಱುಲರ್ ನ್ದು ಅವಮೇ

ಐಯಪ್ಪಡಾನಿಱ್ಪರ್, ವೈಯತ್ತುಳ್ಳೋರ್ ನಲ್ಲಱಿವಿೞನ್ದೇ. 



ಪೊಯ್ಯೈ = ಸುಳ್ಳನ್ನು, ಶುರಕ್ಕೂಮ್= ಒಟ್ಟುಗೂಡಿಸುವ, ಪೊರುಳೈ = ಅರ್ಥಗಳನ್ನು, ತುರನ್ದು = ತೊಲಗಿಸಿ, ಇನ್ದ ಪೂತಲತ್ತೇ = ಈ ಭೂಮಿಯಲ್ಲಿಯೇ, ಮೆಯ್ಯೈ = ಸತ್ಯವನ್ನು, ಪುರಕ್ಕೂಮ್ = ಹೊರಕೆಡಹುವ \(ರಕ್ಷಿಸುವ, ಸ್ಥಾಪಿಸುವ\), ಇರಾಮಾನುಜನ್ ನಿಱ್ ಕ = ಶ್ರೀರಾಮಾನುಜರು \(ಪ್ರತ್ಯಕ್ಷವಾಗಿ\) ಇರಲಾಗಿ, ವೇಱು = ಬೇರೆ, ನಮ್ಮೈ= ನಮ್ಮನ್ನು, ಉಯ್ಯಕ್ಕೊಳ್ಳವಲ್ಲ = ಉಜ್ಜೀವನಗೊಳಿಸಬಲ್ಲ, ದೆಯ್ ವಮ್ = ದೈವವು, ಇಙ್ಗಿ = \(ಈ ಭೂಮಿಯಮೇಲೆ\) ಇಲ್ಲಿ, ಯಾದೆನ್ ಱು = ಯಾವುದೆಂದು, ಉಲರ್ ನ್ದು = ಯೋಚಿಸಿ, ಒಣಗಿ, ಅವಮೇ = ವ್ಯರ್ಥವಾಗಿ, ಐಯಪ್ಪಡಾನಿಱ್ ಪರ್ = ಸಂಶಯಪಡುತ್ತಿರುವವರು, ವೈಯತ್ತು ಉಳ್ಳೋರ್ = ಈ ಭೂಲೋಕವಾಸಿಗಳಾಗಿ, ನಲ್ = ಉತ್ತಮವಾದ, ಅಱಿವು = ಜ್ಞಾನವನ್ನು, ಇೞನ್ದೇ = ಕಳೆದುಕೊಂಡೇ. 



ಸುಳ್ಳನ್ನು ಒಟ್ಟುಗೂಡಿಸುವ ಅರ್ಥಗಳನ್ನು ತೊಲಗಿಸಿ, ಈ ಭೂಮಿಯಲ್ಲಿಯೇ, ಸತ್ಯವನ್ನು ಸ್ಥಾಪಿಸಿ ರಕ್ಷಿಸುವ ಶ್ರೀರಾಮಾನುಜರು ಇರಲಾಗಿ, ನಮ್ಮನ್ನು ಉಜ್ಜೀವನಗೊಳಿಸಬಲ್ಲ ದೈವವು ಬೇರೆ ಇಲ್ಲಿ ಯಾವುದಿದೆಯೆಂದು ಯೋಚಿಸಿ, ಒಣಗಿ, ವ್ಯರ್ಥವಾಗಿ ಸಂಶಯಪಡುವ ಭೂಲೋಕವಾಸಿಗಳು ಉತ್ತಮವಾದ ಜ್ಞಾನವನ್ನು ಕಳೆದುಕೊಂಡೇ. 



ಅಮುದರು ಹೇಳುತ್ತಾರೆ: ಈ ಭೂಲೋಕದಲ್ಲಿ ಶ್ರೀರಾಮಾನುಜರು ಅವತರಿಸುವುದಕ್ಕೆ ಮೊದಲಿಂದಲೂ ಸುಳ್ಳನ್ನೇ ಒಂದಕ್ಕೊಂದು ಹೆಣೆದು ಮತಗಳಿಗೆ ಅರ್ಥವಿವರಣೆ ಕೊಡುತ್ತಿದ್ದರು. ಶ್ರೀರಾಮಾನುಜರು ಭೂಲೋಕದಲ್ಲಿ ಅವತರಿಸಿದರು. ಅವರು ಆ ಸುಳ್ಳಿನ ಸುರಿಮಳೆಯನ್ನು ತೊಲಗಿಸಿದರು. ಸತ್ಯವಾದ ಅರ್ಥವನ್ನು ಮತಕ್ಕೆ ಕೊಟ್ಟು, ಸ್ಥಾಪಿಸಿ, ವೇದಮತವನ್ನು ಉದ್ಧಾರಮಾಡಿದರು. ಅಂಥ ಮಹನೀಯರನ್ನು ಕಡೆಗಣಿಸಿ, ತಮ್ಮನ್ನು ಉದ್ಧಾರಮಾಡತಕ್ಕವರು ಬೇರೆ ಯಾರಾದರೂ ಉಂಟೇ ಎಂದು ವ್ಯರ್ಥವಾಗಿ ಸಂಶಯಪಡುತ್ತಾ ಯೋಚಿಸಿ, ಒಣಗುತ್ತಿರುವ ಭೂಲೋಕವಾಸಿಗಳು ನಿಜವಾಗಿಯೂ ಬುದ್ಧಿಯನ್ನು ಕಳೆದುಕೊಂಡಿರುವವರೇ. 



೮೦. ನಲ್ಲಾರ್ ಪರವು ಮಿರಾಮಾನುಶನ್, ತಿರುನಾಮಮ್ ನಮ್ಬ

ವಲ್ಲಾರ್ ಶಿಱತ್ತೈ ಮರವಾದವರ್ ಹಳ್ ಯವರ್, ಅವರ್ ಕ್ಕೇ

ಎಲ್ಲಾ ವಿಡತ್ತಿಲು ಮೆನ್ ಱು ಮೆಪ್ಪೋದಿಲು ಮೆತ್ತೊೞುಮ್ಬುಮ್

ಶೊಲ್ಲಾಲ್ ಮನತ್ತಾಲ್ ಕರುಮತ್ತಿನಾಲ್ ಶೆಯ್ವನ್ ಶೋರ್ ವಿನ್ ಱಿಯೇ. 



ನಲ್ಲಾರ್ = ಸಜ್ಜನರು, ಪರವುಮ್ = ಸ್ತುತಿಸುವ, ಇರಾಮಾನುಶನ್ = ಶ್ರೀರಾಮಾನುಜರ, ತಿರುನಾಮಮ್ = ಪವಿತ್ರವಾದ ನಾಮವನ್ನು, ನಮ್ಬವಲ್ಲಾರ್ = ನಂಬತಕ್ಕವರ, ಶಿಱತ್ತೈ = ವಿಷಯವನ್ನು \(ರೀತಿಯನ್ನು\), ಮರವಾದವರ್ ಹಳ್ = ಮರೆಯದವರು, ಎವರ್ = ಯಾರೋ, ಅವರ್ ಕ್ಕೇ = ಅವರಿಗೇಯೇ, ಎಲ್ಲಾ ವಿಡತ್ತಿಲುಮ್ = ಎಲ್ಲಾ ಸ್ಥಳಗಳಲ್ಲೂ, ಎನ್ ಱುಮ್ = ಎಲ್ಲಾ ಕಾಲಗಳಲ್ಲೂ \(ಅವಸ್ಥೆಗಳಲ್ಲೂ\) ಎಪ್ಪೋದಿಲುಮ್ = ಎಲ್ಲಾ ಸಮಯದಲ್ಲೂ, ಎತ್ತೊೞುಮ್ಬುಮ್ = ಎಲ್ಲಾ ಕೈಂಕರ್ಯಗಳಲ್ಲೂ, ಶೊಲ್ಲಾಲ್ = ಮಾತಿನಲ್ಲೂ, ಮನತ್ತಾಲ್ = ಮನದಲ್ಲೂ, ಕರುಮತ್ತಿನಾಲ್ = ಕಾರ್ಯಗಳಲ್ಲೂ, ಶೆಯ್ ವನ್ = ಮಾಡುತ್ತೇನೆ, ಶೋರ್ ವು ಇನ್ ಱಿಯೇ = ಬಳಲಿಕೆಯಿಲ್ಲದಂತೆಯೇ. 



ಸಜ್ಜನರು ಸ್ತುತಿಸುವ ಶ್ರೀರಾಮಾನುಜರ ಪವಿತ್ರನಾಮವನ್ನು ನಂಬತಕ್ಕವರು ರೀರಿಯನ್ನು ಮರೆಯದವರು ಯಾರೋ ಅವರಿಗೇಯೇ ಎಲ್ಲಾ ಸ್ಥಳಗಳಲ್ಲೂ, ಎಲ್ಲಾ ಅವಸ್ಥೆಗಳಲ್ಲೂ, ಎಲ್ಲಾ ಕಾಲಗಳಲ್ಲೂ, ಎಲ್ಲಾ ಕೈಂಕರ್ಯಗಳಲ್ಲೂ, ಮಾತಿನಲ್ಲೂ, ಮನದಲ್ಲೂ, ಕಾರ್ಯದಲ್ಲೂ ಬಳಲಿಕೆಯಿಲ್ಲದಂತೆಯೇ \(ಸೇವೆ\) ಮಾಡುತ್ತೇನೆ.



ಇದರಲ್ಲಿ ಶ್ರೀರಾಮಾನುಜರನ್ನು ಕುರಿತ ತಮ್ಮ ದೃಢನಿಷ್ಠೆಯನ್ನು ಅಮುದರು ಹೇಳುತ್ತಾರೆ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರ ತಿರುನಾಮವನ್ನು ನಂಬಿ ನಡೆಯುವ ಸಜ್ಜನರಿಗೇಯೇ ನಾನು ಎಲ್ಲ ಸ್ಥಳಗಳಲ್ಲೂ, ಎಲ್ಲ ಕಾಲಗಳಲ್ಲೂ, ಎಲ್ಲ ಅವಸ್ಥೆಗಳಲ್ಲೂ, ಕಾಯಾವಾಚಾಮನಸಾ ಒಮ್ಮನದ ಬೇಸರಗೊಳ್ಳದ ಸೇವೆಯನ್ನು ಮಾಡುತ್ತೇನೆ.



೮೧. ಶೊರ್ ವಿನ್ ಱಿಯುನ್ ಱನ್ ತುಣೈಯಡಿಕ್ಕೀಳ್, ತೊಣ್ಡು ಪಟ್ಟವರ್ ಪಾಲ್

ಶಾರ್ ವಿನ್ ಱಿ ನಿನ್ ಱವೆನಕ್ಕೂ, ಅರಙ್ಗನ್ ಶೆಯ್ಯ ತಾಳಿಣೈಹಳ್

ಪೇರ್ವಿನ್ ಱಿಯಿನ್ ಱು ಪೆ ಱುತ್ತು ಯಿರಾಮಾನುಶ ವಿನಿಯುನ್

ಶೀರೊನ್ ಱಿಯ ಕರುಣೈಕ್ಕೂ, ಇಲ್ಲೈಮಾಱು ತೆರಿವುಱಿನೇ. 



ಶೋರ್ ವು ಇನ್ ಱಿ = ಬೇಸರವಿಲ್ಲದೆ, ಉನ್ ತನ್ = ನಿಮ್ಮ, ತುಣೈ ಅಡಿಕೀೞ್ = ಎರಡು ತಿರುವಡಿಗಳಲ್ಲಿ ತೊಣ್ಡು ಪಟ್ಟವರ್ ಪಾಲ್ = ದಾಸರಾದವರ ವಿಷಯದಲ್ಲಿ, ಶಾರ್ ವು ಇನ್ ಱಿ = ಹೊಂದಿಕೆ ಇಲ್ಲದೆ, ನಿನ್ ಱ= ಇರುವ, ಎನಕ್ಕೂ = ನನಗೆ, ಅರಙ್ಗನ್ = ಶ್ರೀರಂಗನಾಠನ, ಶೆಯ್ಯ = ಸುಂದರವಾದ, ತಾಳ್ ಇಣೈ ಹಳ್ = ಎರಡು ತಿರುವಡಿಗಳನ್ನು ಪೇರ್ ವು ಇನ್ ಱಿ = ಆಲಿಕೆಯಿಲ್ಲಾಂತೆ, ಇನ್ ಱು = ಇಂದು, ಪೆಱುತ್ತುಮ್ = ದೊರಕಿಸಿಕೊಟ್ಟಿರುವ, ಇರಾಮಾನುಜ = ಶ್ರೀರಾಮಾನುಜರೇ, ಇನಿ= ಇನ್ನು, ಉನ್ = ನಿಮ್ಮ, ಶೀರ್ ಒನ್ ಱಿಯ = ಶ್ರೇಷ್ಠತೆಯನ್ನು \(ಸದ್ಗುಣಗಳನ್ನು\)ಳ್ಳ, \(ಹಿರಿಮೆಯಲ್ಲಿ ಸಾಟಿಯಿಲ್ಲದ\), ಕರುಣೈಕ್ಕೂ = ಕೃಪೆಗೆ \(ಕರುಣೆಗೆ\), ಇಲ್ಲೈ ಮಾಱು = ಬೇರೆ ಯಾವುದೂ ಇಲ್ಲ \(ಸಾಟಿಯೇ ಇಲ್ಲ\), ತೆರಿವು ಱಿನೇ = ಹುಡುಕಿನೋಡಿದರೂ, \(ಯೋಚಿಸಿನೋಡಿದರೂ\). 



ಬೇಸರವಿಲ್ಲದೆ ನಿಮ್ಮ ತಿರುವಡಿಗಳಲ್ಲಿ ದಾಸರಾಗಿರುವವರ ವಿಷಯದಲ್ಲಿ ಹೊಂದಿಕೆಯಿಲ್ಲದೆ ಇರುವ ನನಗೆ ಶ್ರೀರಂಗನಾಥನ ಸುಂದರವಾದ ತಿರುವಡಿಗಳನ್ನು ಅಗಲಿಕೆಯಿಲ್ಲದಂತೆ ಇಂದು ದೊರಕಿಸಿಕೊಟ್ಟಿರುವ ಶ್ರೀರಾಮಾನುಜರೇ, ಇನ್ನು ನಿಮ್ಮ ಹಿರಿಮೆಯಲ್ಲಿ \(ಸದ್ಗುಣಗಳಲ್ಲಿ\) ಸಾಟಿಯಿಲ್ಲದ ಕರುಣೆಗೆ, ಎಷ್ಟು ಯೋಚಿಸಿ ನೋಡಿದರೂ ಬೇರೆ ಯಾವುದೂ ಸಾಟಿಯಿಲ್ಲ. 



ಹಿಂದಿನ ಪಾಶುರದಲ್ಲಿ ಅಮುದರು ಶ್ರೀರಾಮಾನುಜರ ಭಕ್ತರ ಸೇವೆಯನ್ನು ತಪ್ಪದೆ ಎಲ್ಲ ಕಾಲಗಳಲ್ಲೂ ಎಲ್ಲಾ ಅವಸ್ಥೆಗಳಲ್ಲೂ ಮಾಡುವುದಾಗಿ ಹೇಳಿಕೊಂಡಿದ್ದರು. ಇಲ್ಲಿ ಅದಕ್ಕೆ ಭಿನ್ನವಾಗಿ, ಅದು ತಮಗೆ ಸಾಧ್ಯವಾಗದಿದ್ದರೂ ಸಹ ಶ್ರೀರಾಮಾನುಜರು ಅವರಲ್ಲಿ ತಮ್ಮಪೂರ್ಣಕೃಪೆಯನ್ನು ಹರಿಸಿದರೆಂದು ತಮ್ಮ ಕೃತಙ್ಞತೆಯನ್ನು ಸೂಚಿಸುತ್ತಿದ್ದಾರೆ.



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರೇ, ನಿಮ್ಮ ಪಾದಸೇವಕರ ಸೇವೆಯನ್ನು ಮಾಡುವುದಕ್ಕೆ ಸಾಧ್ಯವಿಲ್ಲದ ನನಗೆ ಶ್ರೀರಂಗನಾಥನ ದಿವ್ಯ ತಿರುವಡಿಗಳನ್ನು ದೊರಕಿಸಿಕೊಟ್ಟರಲ್ಲ\! ಈ ನಿಮ್ಮ ಕರುಣೆಗೆ ಸಾಟಿಯೇ ಇಲ್ಲ. 



೮೨. ತೆರಿವುಟ್ರ ಞಾನಮ್ ಶೆಱಿಯಪ್ಪೆಱಾದು, ವೆನ್ ತೀವಿನೈಯಾಲ್

ಉರುವಟ್ರಞಾನತ್ತುೞಲ್ ಹಿನ್ ಱ ವೆನ್ನೈ, ಒರು ಪೊೞುದಿಲ್

ಪೊರುವಟ್ರ ಕೇಳ್ ವಿಯನಾಕ್ಕಿ ನಿನ್ ಱಾನೆನ್ನಪುಣ್ಣಿಯನೋ

ತೆರಿವುಟ್ರ ಕೀರ್ತ್ತಿ, ಇರಾಮಾನುಶನೆನ್ನುಮ್ ಶೀರ್ ಮುಹಿಲೇ. 



ತೆರಿವು ಅಟ್ರ = ತಿಳಿವಳಿಕೆಯಿಲ್ಲದ, ಞಾನಮ್ = ಜ್ಞಾನವನ್ನು, ಶೆಱಿಯ ಪೆಱಾದು = ಬೇಸರದಿಂದ \(ಅಸಹ್ಯಪಟ್ಟುಕೊಂಡಾದರೂ\) ಪಡೆಯದೆ, ಎನ್ = ನನ್ನ, ತೀವಿನೈಯಾಲ್ = ಕ್ರೂರಕರ್ಮಗಳಿಂದ, ಉರು ಅಟ್ರ = ಪ್ರಯೋಜನವಿಲ್ಲದ, ಞಾನತ್ತು = ಜ್ಞಾನದಲ್ಲಿ, ಉೞಲ್ ಹಿನ್ ಱ = ಅಲೆದಾಡುತ್ತಿದ್ದ, ಎನ್ನೈ = ನನ್ನನ್ನು, ಒರು ಪೊೞುದಿಲ್ = ಒಂದು ಕ್ಷಣ ಕಾಲದಲ್ಲಿ \(ಒಂದು ಸಮಯದಲ್ಲಿ\) ಪೊರುವು ಅಟ್ರ = ಸಾಟಿಯಿಲ್ಲದ, ಕೇಳ್ವಿಯನ್ ಆಕ್ಕಿ = ಜ್ಞಾನಿಯನ್ನು ಮಾಡಿ, ನಿನ್ ಱಾನ್ = ಇದ್ದಾರೆ, ಎನ್ನ ಪುಣ್ಣಿಯನೋ = ಎಂಥ ಧರ್ಮಿಷ್ಠನೋ, ತೆರಿವು ಉಟ್ರ ಕೀರ್ತ್ತಿ = ಪ್ರಸಿದ್ಧ ಕೀರ್ತಿವಂತನಾದ, ಇರಾಮಾನುಶನ್ ಎನ್ನುಮ್ = ಶ್ರೀರಾಮಾನುಜ ಎಂಬ, ಶೀರ್ ಮುಹಿಲೇ = ಶ್ರೇಷ್ಠವಾದ ಕಾರ್ಮುಗಿಲೇ. 



ತಿಳಿವಳಿಕೆಯಿಲ್ಲದ ಜ್ಞಾನವನ್ನು ಅಸಹ್ಯಪಟ್ಟುಕೊಂಡಾದರೂ ಪಡೆದುಕೊಳ್ಳದೆ, ನನ್ನ ಕ್ರೂರಕರ್ಮಗಳಿಂದ, ಪ್ರಯೋಜನವಿಲ್ಲದ ಜ್ಞಾನಕ್ಕಾಗಿ ಅಲೆದಾಡುತ್ತಿದ್ದ ನನ್ನನ್ನು ಒಂದು ಕ್ಷಣಕಾಲದಲ್ಲೆ \(ಒಂದು ಸಮಯದಲ್ಲೇ\) ಸಾಟಿಯಿಲ್ಲದ ಜ್ಞಾನಿಯನ್ನಾಗಿ ಮಾಡಿದ ಪ್ರಸಿದ್ಧ ಕೀರ್ತಿವಂತನಾದ \(ಶ್ರೀರಾಮಾನುಜ ಎಂಬ ಶ್ರೇಷ್ಠವಾದ ಕಾರ್ಮುಗಿಲು ಎಂಥ ಧರ್ಮಿಷ್ಠನೋ. 



ಅಮುದರು ಹೇಳುತ್ತಾರೆ, ನಾನು ಅರ್ಥವಿಲ್ಲದ \(ತಿಳಿವಳಿಕೆಯಿಲ್ಲದ\) ಜ್ಞಾನವನ್ನಾದರೂ ಸಂಪಾದಿಸಿಕೊಳ್ಳಲಿಲ್ಲ. ಕೆಲಸಕ್ಕೆ ಬಾರದ ಜ್ಞಾನಕ್ಕಾಗಿ ತೊಳಲಾಡಿದೆ. ಕಡುಪಾಪಿಯಾದೆ. ಅಂಥ ನನ್ನನ್ನು ಶ್ರೀರಾಮಾನುಜರು ತಮ್ಮ ಸಾಟಿಯಿಲ್ಲದ ಔದಾರ್ಯದಿಂದ ನಿಜವಾದ ಜ್ಞಾನಿಯನ್ನಾಗಿ ಮಾಡಿದರು. ಅವರು ಮಹಾನುಭಾವರು. ಸುಪ್ರಸಿದ್ಧ ಕೀರ್ತಿವಂತರು. 



೮೩. ಶೀರ್ ಕೊಣ್ಡು ಪೇರಱಮ್ ಶೆಯ್ದು, ನಲ್ ವೀಡು ಶೆಱೆದುಮೆನ್ನುಮ್

ಪಾರ್ ಕೊಣ್ಡ ಮೇನ್ಮೈಯರ್ ಕೂಟ್ಟನಲ್ಲೇನ್, ಉನ್ ಪದಯುಹಮಾಮ್

ಏರ್ ಕೊಣ್ಡ ವೀಟ್ಟೈಯೆಳಿದಿನಿಲೆಯ್ ದುವನುನ್ನಡೈಯ

ಕಾರ್ ಕೊಣ್ಡ ವಣ್ಮೈ, ಇರಾಮಾನುಶಾ\! ಇದು ಕಣ್ಡು ಕೊಳ್ಳೇ.



ಶೀರ್ ಕೊಣ್ಡು = \(ಶಮದಮಾಡಿ\) ಸದ್ಗುಣಗಳನ್ನು ಪಡೆದು, ಪೇರ್ ಅಱಮ್ ಶೆಯ್ದು = ಶ್ರೇಷ್ಠವಾದ ಧರ್ಮವನ್ನು \(ಪ್ರಪತ್ತಿಯನ್ನು\) ಮಾಡಿ, ನಲ್ ವೀಡು = ಉತ್ತಮವಾದ ಬಿಡುಗಡೆ \(ಮೋಕ್ಷ\)ಯನ್ನು, ಶೆಱಿದುಮ್ = ಪಡೆದುಕೊಳ್ಳೋಣ, ಎನ್ನುಮ್ = ಎಂಬ, ಪಾರ್ ಕೊಣ್ಡ = ಸುಪ್ರಸಿದ್ಧವಾದ, ಮೇನ್ ಮೈಯರ್ = ಪ್ರಭಾವಶಾಲಿಗಳ, ಕೂಟ್ಟನ್ = ಕೂಟದವನು, ಅಲ್ಲೇನ್ = ನಾನಲ್ಲ, ಉನ್ = ನಿಮ್ಮ, ಪದಯುಹಮ್ ಆಮ್ = ಎರಡು ಪಾದಗಳು ಆಗಿರುವ, ಏರ್ ಕೊಣ್ಡ = ಬಲು ವಿಲಕ್ಷಣವಾದ, ವೀಟ್ಟೈ =ಮೋಕ್ಷವನ್ನು, ಎಳಿದಿನಿಲ್ = ಸುಲಭವಾಗಿ, ಎಯ್ದುವನ್ = ಪಡೆಯುತ್ತೇನೆ, ಉನ್ನುಡೈಯ= ನಿಮ್ಮಕ್ ಕಾರ್ ಕೊಣ್ಡ = ಕಾರ್ಮುಗಿಲನ್ನು ಮೀರಿಸಿರುವ ವಣ್ಮೈ ಇದು = ಔದಾರ್ಯ ಇದು, ಇರಾಮಾನುಶಾ= ಶ್ರೀರಾಮಾನುಜರೇ, ಕಣ್ಡುಕೊಳ್ = ಕಂಡುಕೊಳ್ಳಿರಿ. 



ಶಮದಮಾದಿ ಸದ್ಗುಣಗಳನ್ನು ಪಡೆದು \(ಅನುಷ್ಠಿಸಿ\), ಶ್ರೇಷ್ಠವಾದ ಧರ್ಮವನ್ನು \(ಪ್ರಪತ್ತಿಯನ್ನು\) ಮಾಡಿ, ಉತ್ತಮವಾದ ಬಿಡುಗಡೆಯನ್ನು \(ಮೋಕ್ಷವನ್ನು\) ಪಡೆದುಕೊಳ್ಳೋಣ ಎಂಬ ಸುಪ್ರಸಿದ್ಧವಾದ ಪ್ರತಿಭಾವಂತ ಕೂಟದವನು ನಾನಲ್ಲ. ನಿಮ್ಮ ಎರಡು ಪಾದಗಳಾದ ಅತಿ ವಿಲಕ್ಷಣವಾದ ಮೋಕ್ಷವನ್ನು ಸುಲಭವಾಗಿ ಪಡೆಯುತ್ತೇನೆ. ಶ್ರೀರಾಮಾನುಜರೇ, ಕಾರ್ಮುಗಿಲನ್ನು ಮೀರಿಸುವ ನಿಮ್ಮ ಔದಾರ್ಯವಿದು, ಕಂಡುಕೊಳ್ಳಿ. 



ಇಲ್ಲಿ, ಮೋಕ್ಷವನ್ನು ಪಡೆದುಕೊಳ್ಳುವುದಕ್ಕೆ ಎರಡು ಮಾರ್ಗಗಳನ್ನು ಸೂಚಿಸಲಾಗಿದೆ. ಶಾಸ್ತ್ರಸಮ್ಮತವಾದದ್ದು ಒಂದು. ಅದರ ರೀತಿಯಲ್ಲಿ ಮೊದಲು ಶಮ, ದಮ, ಮುಂತಾದ ಎಲ್ಲಾ ಸದ್ಗುಣಗಳನ್ನು ಪಡೆದುಕೊಳ್ಳುವುದು. ಬಳಿಕ, ಭಗವಂತನ ತಿರುವಡಿಗಳಲ್ಲಿ ಶರಣಾಗತಿ ಮಾಡುವುದು. ಭಗವನ್ನಾಮಜಪ ಎಡೆಬಿಡದಂತೆ ನಡೆಸುವುದು. ಹೀಗೆ, ಮೋಕ್ಷವನ್ನು, ಅನುಷ್ಠಾನದ ಮೂಲಕ ಪಡೆದುಕೊಳ್ಳುವುದು. ಎರಡನೆಯ ಕ್ರಮ ಅತ್ಯಂತ ಸರಳವಾದದ್ದು. ನಿಷ್ಠರಾದ ಉತ್ತಮ ಆಚಾರ್ಯರ ತಿರುವಡಿಗಳಲ್ಲಿ ಪ್ರಪತ್ತಿ ನಡೆಸಿ, ಅವರ ಸೇವೆ ಮಾಡುತ್ತಾ, ಇಲ್ಲವೇ ಅವರ ಚಿಂತನೆಯಲ್ಲಿಯೇ ನಿರತನಾಗಿ ಮೋಕ್ಷವನ್ನು ಪಡೆದುಕೊಳ್ಳುವುದು. ಶ್ರೀರಾಮಾನುಜರು ಈಎರಡನೆಯ ಕ್ರಮಕ್ಕೆ ತಕ್ಕ ಆಚಾರ್ಯರು ಎನ್ನಲಾಗಿದೆ.



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರೇ, ಶಮದಮಾದಿ ಎಲ್ಲಾ ಸದ್ಗುಣಗಳನ್ನೂ ಅನುಷ್ಠಾನ ಮಾಡಿ, ಶ್ರೇಷ್ಠವಾದ ಪುರುಷಾರ್ಥವೆನಿಸಿದ ಪ್ರಪತ್ತಿಯನ್ನು ಮಾಡಿ, ಮೋಕ್ಷವನ್ನು ಪಡೆದುಕೊಳ್ಳಬಹುದು ಎಂಬ ಪ್ರಸಿದ್ಧ ಪುರುಷರ ಶಾಸ್ತ್ರೀಯವಾದ ಪಂಥಕ್ಕೆ ನಾನು ಸೇರಿದವನಲ್ಲ. ನಿಮ್ಮ ಎರಡು ತಿರುವಡಿಗಳನ್ನೇ ಅನನ್ಯವಾಗಿ ಆಶ್ರಯಿಸಿ, ಮೋಕ್ಷವನ್ನು ಪಡೆದುಕೊಳ್ಳಬಲ್ಲೆನೆಂಬ ನಂಬಿಕೆಯುಳ್ಳವನು ನಾನು. ಇದಕ್ಕೆ ನಿಮ್ಮ ಅದ್ವಿತೀಯವಾದ ಔದಾರ್ಯವೇ ಕಾರಣ. ಅದು ಕಾರ್ಮುಗಿಲಿನ ಔದಾರ್ಯಕ್ಕಿಂತಲೂ ಹೆಚ್ಚಾದದ್ದು. 



೮೪. ಕಣ್ಡುಕೊಣ್ಡೇ ನಿಮ್ಮಿರಾಮಾನುಶನ್ ಱನ್ನೈ ಕ್ಕಣ್ಡಲುಮೇ,

ತೊಣ್ಡುಕೊಣ್ಡೇ ನವನ್ ತೊಣ್ಡರ್ ಪೊಟ್ರಾಳಿಲ್ ಎನ್ ತೊಲ್ಲೈವೆನ್ನೋಯ್

ವಿಣ್ಡುಕೊಣ್ಡೆನವನ್ ಶೀರ್ ವೆಳ್ಲವಾರಿಯೈ ವಾಯ್ ಮಡುತ್ತಿನ್ ಱು

ಉಣ್ಡುಕೊಣ್ಡೇನ್, ಇನ್ನಮುಟ್ರನ ವೋದಿಲುಲಪ್ಪಿಲ್ಲೈಯೇ. 



ಕಣ್ಡುಕೊಣ್ಡೇನ್ = ಕಂಡುಕೊಂಡೆ, ಎಮ್ ಇರಾಮಾನುಶನ್ ತನ್ನೈ = ನಮ್ಮ ಶ್ರೀರಾಮಾನುಜರನ್ನು, ಕಣ್ಡಲುಮೇ = ಕಂಡಕೂಡಲೇ, ತೊಣ್ಡು ಕೊಣ್ಡೇನ್ = \(ಅವರಿಗೆ\) ದಾಸನಾದೆ, ಅವನ್ = ಅವರ, ತೊಣ್ಡರ್ = ಭಕ್ತರ, ಪೊನ್ ತಾಳಿಲ್ = ಚಿನ್ನದಂಥ ತಿರುವಡಿಗಳಲ್ಲಿ, ಎನ್ = ನನ್ನ, ತೊಲ್ಲೈ = ಹಳೆಯಕಾಲದಿಂದಲೂ ಬಂದ, ವೆಮ್ ನೋಯ್ = ಕ್ರೂರವಾದ ಸಂಕಟವನ್ನು, ವಿಣ್ಡುಕೊಣ್ಡೇನ್ = ನೀಗಿಕೊಂಡೆನು, ಅವನ್ = ಅವರ, ಶೀರ್ = ಸದ್ಗುಣಗಳ, ವೆಳ್ಳಮ್ ವಾರಿಯೈ = ಪ್ರವಾಹಪೂರ್ಣವಾದ ಕಡಲನ್ನು ವಾಯ್ ಮಡುತ್ತು = ಬಾಯಾರ ಅನುಭವಿಸಿ, ಇನ್ ಱು = ಇಂದು, ಉಣ್ಡುಕೊಣ್ಡೇನ್ = ತೃಪ್ತಿಯಿಂದ ಉಂಡುಕೊಂಡೆನು, ಇನ್ನಮ್ = ಹೀಗೆ, ಉಟ್ರನ = ನಡೆದದ್ದನ್ನು, ಓದಿಲ್ = ಹೇಳುತ್ತಾ ಹೋದರೆ, ಉಲಪ್ಪು ಇಲ್ಲೈಯೇ = ಕೊನೆಯೇ ಇಲ್ಲ. 



ನಮ್ಮ ಶ್ರೀರಾಮಾನುಜರನ್ನು ಕಂಡುಕೊಂಡೆ. ಕಂಡಕೂಡಲೇ ಅವರಿಗೆ ದಾಸನಾದೆ. ಅವರ ಭಕ್ತರ ಚಿನ್ನದಂಥ ತಿರುವಡಿಗಳಲ್ಲಿ ನನ್ನ ಪುರಾತನವಾದ ಮತ್ತು ಕ್ರೂರವಾದ ಸಂಕಟಗಳನ್ನು ನೀಗಿಕೊಂಡೆ. ಅವರ ಸದ್ಗುಣಗಳ ಪ್ರವಾಹಪೂರ್ಣವಾದ ಕಡಲನ್ನು ಬಾಯಾರ ಅನುಭವಿಸಿ, ಇಂದು, ತೃಪ್ತಿಯಿಂದ ಉಂಡುಕೊಂಡೆ. ಹೀಗೆ ನಡೆದದ್ದನ್ನು ಹೇಳುತ್ತಾ ಹೋದರೆ, ಅದಕ್ಕೆ ಕೊನೆಯೇ ಇಲ್ಲ. 



ಅಮುದರು ಶ್ರೀರಾಮಾನುಜರನ್ನು ಆಶ್ರಯಿಸುವುದಕ್ಕೆ ಕಾರಣವನ್ನೂ, ಅದರಿಂದ ಅವರಿಗಾದ ಫಲವನ್ನೂ ಹೇಳಲಾಗುತ್ತದೆ.



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರ ಸದ್ಗುಣಗಳಲ್ಲಿ ಔದಾರ್ಯ. ಕಾರುಣ್ಯಗಳು ಅಪಾರವಾದವು. ನನ್ನನ್ನು ಅವರ ಬಳಿಗೆ ಆಕರ್ಷಿಸಿದ್ದು ಅವೇ. ಅವರ ದಿವ್ಯತಿರುವಡಿಗಳನ್ನು ಆಶ್ರಯಿಸಿದೆ. ಅವರಿಗೆ ದಾಸನಾದೆ. ಅದರಿಂದ ನನ್ನ ಜನ್ಮಾಂತರಗಳಿಂದ ಕೂಡಿಟ್ಟುಕೊಂಡು ಬಂದ ಎಲ್ಲ ಪಾಪಗಳೂ ನೀಗಿದವು. ನಾನು ತಪ್ಪದೆಉಜ್ಜೀವನಗೊಳ್ಳುವೆನೆಂಬ ನಂಬಿಕೆಯುಂಟಾಗಿ, ತೃಪ್ತನಾಗಿದ್ದೇನೆ. ಅವರ ಸದ್ಗುಣಗಳನ್ನು ಹೇಳುತ್ತಾ ಹೋದರೆ, ಅದೂ ಅಪಾರವೇ ಆಗುತ್ತದೆ. 



೮೫. ಓದಿಯ ವೇದತ್ತಿನುಟ್ ಪೊರುಳಾಯ್, ಅದನುಚ್ಚಿ ಮಿಕ್ಕ

ಶೋದಿಯೈನಾದನೆನ ವಱಿಯಾ ದುವಿಲ್ ಹಿನ್ ಱ ತೊಣ್ಡರ್,

ಪೇದೈಮೈ ತೀರ್ ತ್ತ ವಿರಾಮಾನುಜನೈ ತೊೞುಮ್ ಪೆರಿಯೋರ್

ಪಾದಮಲ್ಲಾಲೆನ್ ಱನ್ನಾರುಯಿರ್ ಕ್ಕು, ಯಾದೊನ್ ಱುಮ್ ಪಟ್ರಿಲ್ಲೈಯೇ.



ಓದಿಯ = ಪಠಿಸುವ, ವೇದತ್ತಿನ್ = ವೇದದಲ್ಲಿ, ಉಳ್ ಪೋರುಳ್ ಆಯ್ = ಅಡಗಿರುವ ಮೂಲ ವಸ್ತುವಾಗಿ, ಅದನ್ ಉಚ್ಚಿ = ಅದರ ನೆತ್ತಿಯಮೇಲ್, ಮಿಕ್ಕ = ಅತಿಶಯವಾದ, ಶೋದಿಯೈ =ಜ್ಯೋತಿಯನ್ನು, ನಾದನ್ = ಸರ್ವೇಶ್ವರನು, ಎನ್= ಎನ್ನಲು, ಅಱಿಯಾದು = ಅರಿಯದೆ, ಉೞಿಲ್ ಹಿನ್ ಱ = ಕೊಳಲುವ \(ಅಲೆದಾಡುವ\), ತೊಣ್ಡರ್ = ಭಕ್ತರ, ಪೇದೈಮೈ= ಅಜ್ಞಾನವನ್ನು \(ಅವಿವೇಕವನ್ನು\), ತೀರ್ ತ್ತ = ತೀರಿಸಿದ, ಇರಾಮಾನುಜನೈ = ಶ್ರೀರಾಮಾನುಜರನ್ನು, ತೊೞುಮ್ = ಪೂಇಸುವ \(ದಾಸ್ಯ ನಡೆಸುವ\), ಪೆರಿಯೋರ್ = ಹಿರಿಯರ, ಪಾದಮಲ್ಲಾಲ್ = ಪಾದಗಳಲ್ಲದೆ, ಎನ್ ತನ್ = ನನ್ನ, ಆರ್ ಉಯಿರ್ ಕ್ಕೂ= ತುಂಬುಜೀವಕ್ಕೆ \(ಆತ್ಮಕ್ಕೆ\), ಯಾದು ಒನ್ ಱುಮ್ = ಬೇರೆ ಯಾವುದೂ, ಪಟ್ರು ಇಲ್ಲೈಯೇ = ಆಶ್ರಯವೇ ಇಲ್ಲ. 



ಪಠಿಸುವ ವೇದಗಳಲ್ಲಿ ಅಡಗಿರುವ ಮೂಲವಸ್ತುವಾಗಿ, ಅದರ ಶಿಖರದಲ್ಲಿರುವ ಅತಿಶಯವಾದ ಜ್ಯೋತಿಯನ್ನು ಸರ್ವೇಶ್ವರನು ಎನ್ನಲು ಅರಿಯದೆ ತೊಳಲುವ ಭಕ್ತರ ಅಜ್ಞಾನವನ್ನು \(ಅವಿವೇಕವನ್ನು\) ತೀರಿಸಿದ ಶ್ರೀರಾಮಾನುಜರನ್ನು ಪೂಜಿಸುವ ಹಿರಿಯರ ಪಾದಗಳಲ್ಲದೆ, ನನ್ನ ತುಂಬು ಜೀವಕ್ಕೆ \(ಆತ್ಮಕ್ಕೆ\) ಬೇರೆ ಯಾವುದೂ ಆಶ್ರಯವೇ ಇಲ್ಲ. 



ಶ್ರೀರಾಮಾನುಜರ ಔದಾರ್ಯ ಕಾರುಣ್ಯಾದಿ ಕಲ್ಯಾಣಗುಣಗಳನ್ನು ಕಂಡುಕೊಂಡ ಬಳಿಕ, ಶ್ರೀರಾಮಾನುಜರನ್ನು ಆಚಾರ್ಯರನ್ನಾಗಿ ವರಿಸಿದ ಬಳಿಕ, ಉಜ್ಜೀವನಗೊಳ್ಳುವುದು ಸಾಧ್ಯ ಎಂದು ಹಿಂದಿನ ಪಾಶುರದಲ್ಲಿ ಹೇಳಲಾಯಿತು. ಇಲ್ಲಿ ಅವರ ಮಾರ್ಗದರ್ಶನದಲ್ಲಿ ನಡೆಯುವ ಭಕ್ತ ಜನರನ್ನುಆಶ್ರಯಿಸುವುದರಿಂದಲೂ ಉಜ್ಜೀವನಗೊಳ್ಳಲು ಸಾಧ್ಯವೆಂದು ಹೇಳಲಾಗುತ್ತಿದೆ. 



ಅಮುದರು ಹೇಳುತ್ತಾರೆ: ವೇದಗಳ ಮೂಲವಸ್ತುವಾಗಿ, ಅವುಗಳಿಂದ ಪ್ರತಿಪಾದ್ಯನಾಗಿ, ಅವುಗಳ ಶಿಖರದಲ್ಲಿ ಅಪ್ರತಿಮ ತೇಜಸ್ಸಿನಿಂದ ಬೆಳಗುವ ಜ್ಯೋತಿಸ್ವರೂಪಿಯಾದ ಸರ್ವೇಶ್ವರನು ಶ್ರೀಮನ್ನಾರಾಯಣನೇ ಎಂಬುದನ್ನು ಅರಿಯದೆ ತೊಳಲುತ್ತಿದ್ದ ಭಕ್ತರಿಗೆ, ಅದನ್ನು ತೋರಿಸಿಕೊಟ್ಟು ಮಾರ್ಗದರ್ಶನ ಮಾಡಿದವರು ಶ್ರೀರಾಮಾನುಜರು. ಅವರನ್ನುಬಿಡದೆ ಭಜಿಸುವ ಭಕ್ತಜನರ \(ಹಿರಿಯರ\) ಪಾದಗಳನ್ನು ಆಶ್ರಯಿಸಿನಾನು ಆತ್ಮೋದ್ಧಾರಗೊಳ್ಳುತ್ತೇನೆ. ಅದು ವಿನಾ ನನಗೆ ಬೇರೆ ಆಶ್ರಯವೂ ಇಲ್ಲ. 



ಭಗವಂತನನ್ನು ಭಜಿಸುತ್ತಾ, ಆಚಾರ್ಯ ಮತ್ತು ಅವರ ಶಿಷ್ಯವರ್ಗದವರಿಗೆ ದಾಸ್ಯ ನಡೆಸುತ್ತಾ ಭಕ್ತನುಉಜ್ಜೀವನಗೊಳ್ಳಬೇಕು ಎಂದು ಹೇಳಿದಂತೆ.



೮೬. ಪಟ್ರ್‍ಆಮನಿಶರೈಪ್ಪಟ್ರಿ, ಅಪ್ಪಟ್ರು ವಿಡದವರೇ,

ಉಟ್ರಾರೆನ ವುಳನ್ ಱೋಡಿ ನೈಯೇನಿನಿ, ಒಳ್ಳಿಯ ನೂಲ್

ಕಟ್ರಾರ್ ಪರವು ಮಿರಾಮಾನುಶನೈಕ್ಕರುದು ಮುಳ್ಳಮ್

ಪೆಟ್ರಾರ್ ಯವರ್, ಅವರೆಮ್ಮೈನಿನ್ ಱಾಳುಮ್ ಪೆರಿಯವರೇ. 



ಪಟ್ರಾ = ಆಶ್ರಯಿಸಬಾರದ, ಮನಿಶರೈ = ಮನುಷ್ಯರನ್ನು, ಪಟ್ರಿ= ಆಶ್ರಯಿಸಿ, ಅಪಟ್ರು = ಆ ಆಶ್ರಯವನ್ನು, ವಿಡಾದವರೇ = ಬಿಡದೆ ಇರುವವರೇ, ಉಟ್ರಾರ್ = ಉಜ್ಜೀವನಗೊಳ್ಳುತ್ತಾರೆ ಎಂದು, ಉೞನ್ ಱು= \(ಅವರನ್ನು ಹಿಂಬಾಲಿಸಿ\) ಅಲೆದಾಡಿ, ಓದಿ = \(ಅವರ ಸೇವಾಕಾರ್ಯಗಳಿಗಾಗಿ\) ಓಡಾಡಿ, ನೈಯೇನ್ ಇನಿ= ಇನ್ನು ವ್ಯಥೆಪಡುವುದಿಲ್ಲ. ಒಳ್ಳಿಯ = ಶ್ರೇಷ್ಠವಾದ \(ಒಳ್ಳೆಯ\), ನೂಲ್ = ಶಾಸ್ತ್ರಗಳನ್ನು, ಕಟ್ರಾರ್ = ಕಲಿತವರು, ಪರವುಮ್ = ಸ್ತುತಿಸುವ, ಇರಾಮಾನುಶನೈ = ಶ್ರೀರಾಮಾನುಜರನ್ನು, ಕರುದುಮ್ = ಆಶಿಸುವ, ಉಳ್ಳಮ್ = ಮನಸ್ಸನ್ನು, ಪೆಟ್ರಾರ್ ಯವರ್ = ಪಡೆದುಕೊಂಡಿರುವವರು ಯಾರೋ, ಅವರ್ = ಅವರು, ಎಮ್ಮೈ = ನಮ್ಮನ್ನು, ನಿನ್ ಱು = ಶಾಶ್ವತವಾಗಿ, ಆಳುಮ್ = ದಾಸರನ್ನಾಗಿ ಮಾಡಿಕೊಳ್ಳುವ, ಪೆರಿಯವರೇ = ಹಿರಿಯರೇ. 



ಆಶ್ರಯಿಸಬಾರದ ಮನುಷ್ಯರನ್ನು ಆಶ್ರಯಿಸಿ, ಆಶ್ರಯವನ್ನು ಬಿಡದಿರುವವರೇ ಉಜ್ಜೀವನಗೊಳ್ಳುತ್ತಾರೆಂದು ಅವರನ್ನು ಹಿಂಬಾಲಿಸಿ ಅಲೆದಾಡಿ, ಅವರ ಸೇವಾ ಕಾರ್ಯಗಳಿಗಾಗಿ ಓಡಾಡಿ ಇನ್ನು ವ್ಯಥೆಪಡುವುದಿಲ್ಲ. ಒಳ್ಳೆಯ ಶಾಸ್ತ್ರಗಳನ್ನು \(ಗ್ರಂಥಗಳನ್ನು\) ಓದಿದವರು ಸ್ತುತಿಸುವ ಶ್ರೀರಾಮಾನುಜರನ್ನು ಆಶಿಸುವ ಮನಸ್ಸನ್ನುಳ್ಳವರು ಯಾರೋ ಅವರೇ ನಮ್ಮನ್ನು ಶಾಶ್ವತವಾಗಿದಾಸಾನ್ನಾಗಿ ಮಾಡಿಕೊಳ್ಳುವ ಹಿರಿಯರು. 



ಅಮುದರು ಹೇಳುತ್ತಾರೆ: ಆಶ್ರಯಿಸಬಾರದ ಕೀಳು ಮನುಷ್ಯರನ್ನು ತುಂಬ ಹಿರಿಯರೆಂದು ಭಾವಿಸಿ, ಅವರನ್ನಾಶ್ರಯಿಸಿ, ಅವರ ಮೂಲಕವೇ ತಾವು ಉದ್ಧಾರಗೊಳ್ಳುವುದೆಂದು ತಪ್ಪುತಿಳಿವಳಿಕೆಯಿಂದ ಅವರ ಹಿಂದೆ ಅಲೆದಾಡಿ, ಅವರ ಕೆಲಸಗಳಿಗಾಗಿ ಓಡಾಡಿ, ಸೇವೆ ಸಲ್ಲಿಸುತ್ತಾ ಕಾಲವನ್ನು ವ್ಯರ್ಥವಾಗಿ ಕಳೆಯುವ ಇತರರಂತೆ ನಾನೂ ವ್ಯಥೆಗೆ ಗುರಿಯಾಗುವುದಿಲ್ಲ. ಉತ್ತಮ ವಿದ್ವಾಂಸರೂ ಸಹ ಹೊಗಳುವ ಶ್ರೀರಾಮಾನುಜರನ್ನು ಯಾರು ಒಮ್ಮನದಿಂದ ಬಿಡದೆ ಆಶ್ರಯಿಸುತ್ತಾರೋ, ಅವರೇ ನಮಗೆ ಹಿರಿಯರಾಗಿ ಮಾರ್ಗದರ್ಶಕರಾಗಿ, ನಮ್ಮ ದಾಸ್ಯವನ್ನು ಸ್ವೀಕರಿಸತಕ್ಕವರು. 



೮೭. ಪೆರಿಯವರ್ ಪೇಶಿಲುಮ್ ಪೇದೈಯರ್ ಪೇಶಿಲುಮ್, ತನ್ ಕುಣಙ್ಗಟ್ಕು

ಉರಿಯ ಶೊಲ್ಲೆನ್ ಱುಮುಡೈಯವನೆನ್ ಱಿನ್ ಱು, ಉಣರ್ ವಿಲ್ ಮಿಕ್ಕೋರ್

ತೆರಿಯುಮ್ ವಣ್ ಕೀರ್ತ್ತಿಯಿರಾಮಾನುಶನ್ ಮಱೈ ತೇರ್ ನ್ದುಲಹಿಲ್

ಪುರಿಯನನ್ ಞಾನಮ್, ಪೊರುನ್ದಾದವರೈಪ್ಪೊರುಮ್ ಕಲಿಯೇ. 



ಪೆರಿಯವರ್ = ಜ್ಞಾನಿಗಳಾದವರು, ಪೇಶಿಲುಮ್ =ಮಾತನಾಡಿದರೂ, ಪೇದೈಯರ್ ಪೇಶಿಲುಮ್ = ಅಜ್ಞಾನಿಗಳು ಮಾತನಾಡಿದರೂ, ತನ್ = ತಮ್ಮ, ಕುಣಙ್ಗಟ್ಕು = ಗುಣಗಳಿಗೆ, ಉರಿಯ = ಒಪ್ಪುವ, ಶೊಲ್ ಎನ್ಱುಮ್ = ಎಲ್ಲ ಕಾಲಕ್ಕೂ ಮಾತು, ಎನ್ ಱು = ಎಂದು, ಉಣರ್ ವಿಲ್= ತಿಳಿವಳಿಕೆಯಲ್ಲಿ, ಮಿಕ್ಕೋರ್ = ಶ್ರೇಷ್ಠರಾದವರು, ತೆರಿಯುಮ್ = ತಿಳಿಯಬಲ್ಲ, ವನ್ ಕೀರ್ತಿ = ಉತ್ತಮವಾದ ಕೀರ್ತಿಯನ್ನುಳ್ಳ, ಇರಾಮಾನುಶನ್ = ಶ್ರೀರಾಮಾನುಜರು, ಮಱೈ = ವೇದಗಳನ್ನು, ತೇರ್ ನ್ದು = ಪರಿಶೀಲಿಸಿ, ಉಲ ಹಿಲ್ = ಲೋಕದಲ್ಲಿ, ಪುರಿಯುಮ್ = ಉಪದೇಶಿಸಿದ\(ತಿಳಿಸಿದ\), ನಲ್ ಞಾನಮ್ = ಒಳ್ಳೆಯ ಜ್ಞಾನಕ್ಕೆ, ಪೊರುನ್ದಾದವರೈ = ಹೊಂದಿಕೊಳ್ಳದವರನ್ನು, ಪೊರುಮ್ = ಪೀಡಿಸುವ, ಕಲಿಯೇ = ಕಲಿಪುರುಷನೇ. 



ಜ್ಞಾನಿಗಳು ಮಾತನಾಡಿದರೂ, ಅಜ್ಞಾನಿಗಳು ಮಾತನಾಡಿದರೂ, ತಮ್ಮ ಗುಣಗಳಿಗೆ ಎಲ್ಲ ಕಾಲಕ್ಕೂ ಒಪ್ಪುವ ಮಾತು ಎಂದು ಅತ್ಯುತ್ತಮ ತಿಳಿವಳಿಕೆಯುಳ್ಳವರು ಅರಿಯುವಂಥ ಉತ್ತಮವಾದ ಕೀರ್ತಿಯನ್ನುಳ್ಳ ಶ್ರೀರಾಮಾನುಜರು ವೇದಗಳನ್ನು ಪರಿಶೀಲಿಸಿ, ಲೋಕದಲ್ಲಿ ತಿಳಿಯಹೇಳಿದ ಒಳ್ಳೆಯ ಜ್ಞಾನಕ್ಕೆ ಹೊಂದಿಕೊಳ್ಳದವರನ್ನು ಪೀಡಿಸುವ ಕಲಿಯೇ ಸರಿ. 



ಅಮುದರು ಹೇಳುತ್ತಾರೆ: ಜ್ಞಾನಿಗಳಾದ ಹಿರಿಯರು ಮಾತನಾಡಿದರೂ, ಏನೂ ಅರಿಯದ ಅಜ್ಞಾನಿಗಳು ಮಾತನಾಡಿದರೂ, ಅವರವರ ಯೋಗ್ಯತೆಗೆ ತಕ್ಕಂತೆ ಶ್ರೀರಾಮಾನುಜರ ಸದ್ಗುಣಗಳನ್ನು ಕೀರ್ತಿಸುತ್ತಾರೆ. ಈ ವಿಷಯ ಶ್ರೀರಾಮಾನುಜರ ಭಕ್ತರಿಗೆ ತಿಳಿದದ್ದರಿಂದ, ಅವರೆಲ್ಲರೂ ಶ್ರೀರಾಮಾನುಜರ ಉಪದೇಶದಂತೆಯೇ ನಡೆದುಕೊಳ್ಳುತ್ತಾರೆ. ಆದರೆ, ಅವರ ಮಾರ್ಗವನ್ನು ಅನುಸರಿಸದವರು ಈ ಕಲಿಕಾಲದಲ್ಲಿ ತುಂಬ ಹೇಳತೀರದ ಕಷ್ಟ ಸಂಕಟಗಳಿಗೆ ಒಳಗಾಗುತ್ತಾರೆ. 



೮೮. ಕಲಿಮಿಕ್ಕ ಶೆನ್ನೆಲ್ ಕೞಿನಿಕ್ಕೂಱೈಯಲ್, ಕಲೈಪ್ಪೆರುಮಾನ್

ಒಲಿಮಿಕ್ಕ ಪಾಡಲೈಯುಣ್ಡು ತನ್ನೂಳ್ಳಮ್ ತಡಿತ್ತು, ಅದನಾಲ್

ವಲಿಮಿಕ್ಕಶೀಯ ಮಿರಾಮಾನುಶನ್ ಮಱೈವಾದಿಯರಾಮ್

ಪುಲಿ ಮಿಕ್ಕದೆನ್ ಱು, ಇಪ್ಪುವನತ್ತಿಲ್ ವನ್ದಮೈ ಪೋಟ್ರುವನೇ. 



ಕಲಿ ಮಿಕ್ಕ = ಅತ್ಯಂತ ಹುಲುಸಾಗಿರುವ, ಶೆನ್ನೆಲ್ = ಕೆಂಬತ್ತದ ಗದ್ದೆಗಳ, ಕುಱೈಯಲ್ = ತಿರುಕ್ಕೂರೈಯ ಊರಿನ, ಕಲೈ = ಸಾಹಿತ್ಯಪ್ರವೀಣನಾದ, ಪೆರುಮಾನ್ = ಶ್ರೇಷ್ಠನಾದ ಪುರುಷನು \(ಮಹಾಪುರುಷನು\) ರಚಿಸಿದ, ಒಲಿಮಿಕ್ಕ = ಸೊಗಸಾದ ಶಬ್ದಮಾಧುರ್ಯದ, ಪಾಡಲೈ = \(ಪ್ರಬಂಧದ\) ಪಾಶುರಗಳನ್ನು, ಉಣ್ಡು = ಆಸ್ವಾದಿಸಿ, \(ಅನುಭವಿಸಿ\), ತನ್ ಉಳ್ಳಮ್ = ತನ್ನ ಅಂತರಂಗವನ್ನು, ತಡಿತ್ತು = ಉಬ್ಬಿಸಿ, ಅದನಾಲ್ = ಅದರಿಂದ, ವಲಿಮಿಕ್ಕ = ಪ್ರಬಲಶಕ್ತಿಯ, ಶೀಯಮ್ = ಸಿಂಹವಾದ, ಇರಾಮಾನುಶನ್ = ಶ್ರೀರಾಮಾನುಜರು, ಮಱೈವಾದಿಯರ್ ಆಮ್ = ವೇದಗಳನ್ನು ಕುರಿತು ವಾದಿಸುವವರಾದ, ಪುಲಿ ಮಿಕ್ಕದು = ಹುಲಿಗಳು ಹೆಚ್ಚಿದವು, ಎನ್ ಱು = ಎಂದು ಇಪುವನತ್ತಿಲ್= ಈ ಲೋಕದಲ್ಲಿ, ವನ್ದಮೈ = ಬಂದ \(ಅವತರಿಸಿದ\) ರೀತಿಯನ್ನು, ಪೋಟ್ರುವನೇ = ನಾನು ಹೊಗಳುತ್ತೇನೆ. 



ಅತ್ಯಂತ ಹುಲುಸಾಗಿ ಬೆಳೆದ ಕೆಂಬತ್ತದ ಗದ್ದೆಗಳ ತಿರುಕ್ಕುರೈಯಲೂರ ಸಾಹಿತ್ಯಪ್ರವೀಣನಾದ ಮಹಾಪುರುಷನು ರಚಿಸಿದ ಸೊಗಸಾದ ಶಬ್ದಮಾಧುರ್ಯದ ಪಾಶುರಗಳನ್ನು ಅನುಭವಿಸಿ, ತನ್ನ ಅಂತರಂಗವನ್ನು ತುಂಬಿಸಿ, ಅದರಿಂದ ಪ್ರಬಲಶತ್ಕಿಯ ಸಿಂಹವಾದ ಶ್ರೀರಾಮಾನುಜರು ವೇದಗಳನ್ನು ಕುರಿತು ವಾದಿಸುವವರಾದ ಹುಲಿಗಳು ಹೆಚ್ಚಿದವು ಎಂದು ಈ ಲೋಕಕ್ಕೆ ಬಂದ ರೀತಿಯನ್ನು ನಾನು ಹೊಗಳುತ್ತೇನೆ. 



ಕುಱೈಯಲ್ ಕಲೈ ಪೆರುಮಾನ್” – ತಿರುಕ್ಕೂರೈಯಲೂರಲ್ಲಿ ಜನಿಸಿ, ಶಾಸ್ತ್ರ ಮತ್ತು ಸಾಹಿತ್ಯದಲ್ಲಿ ನೈಪುಣ್ಯತೆಯನ್ನು ಗಳಿಸಿಕೊಂಡ ಮಹನೀಯರು ತಿರುಮಂಗೈ ಆಳ್ವಾರರು. ಅವರು ದಿವ್ಯಪ್ರಬಂಧಗಳನ್ನು ಮಧುರವಾದ ಮತ್ತು ಅರ್ಥಪೂರ್ಣವಾದ ಶಬ್ದಜೋಡಣೆಯಿಂದ ರಚಿಸಿ ಹಾಡಿದ್ದಾರೆ. ಅದನ್ನೇ ಇಲ್ಲಿ ’ಒಲಿ ಮಿಕ್ಕಪಾಡಲ್” ಎಂದು ವರ್ಣಿಸಲಾಗಿದೆ. 



“ಮಱೈಯ ವಾದಿಯರ್ ಆಮ್” – ವೇದಗಳನ್ನು ಕುರಿತು ಅಪಾರ್ಥಮಾಡಿ, ಕುಚೋದ್ಯ ಮಾಡಿ, ಲಘುವಾಗಿ ಮಾತನಾಡುತ್ತಿದ್ದ ಮತಗಳು ಶ್ರೀರಾಮಾನುಜರ ಅವತಾರಕಾಲದಲ್ಲಿ ಎಲ್ಲೆಲ್ಲೂ ಪ್ರಬಲಗೊಂಡಿದ್ದವು. ಹುಲಿಗಳಂತೆಅವರು ವೈದಿಕ ಜನರ ಮೇಲೆ ಬಿದ್ದು ಅವರನ್ನು ತಮ್ಮಕೆಟ್ಟವಾದದಿಂದ ಘಾಸಿಗೊಳಿಸುತ್ತಿದ್ದರು.



ವೇದಬಾಹಿರವಾದ ಮತಪ್ರವರ್ತಕರು ’ಹುಲಿ’ಗಳು. ಅವರ ವಾದಗಳನ್ನು ಖಂಡಿಸಿ, ಅವರನ್ನು ಧ್ವಂಸಮಾಡಿದ ಶ್ರೀರಾಮಾನುಜರು ’ಸಿಂಹ’, ಹೀಗೆ ಇಲ್ಲಿ ರೂಪಕವನ್ನು ಜೋಡಿಸಿ ಹೇಳಲಾಗಿದೆ. 



ಅಮುದರು ಹೇಳುತ್ತಾರೆ: ಹುಲುಸಾಗಿ ಬೆಳೆದ ಕೆಂಬತ್ತದ ಗದ್ದೆಗಳಿಂದ ಶೋಭಿಸುವುದು ತಿರುಕ್ಕುರೈಯಊರು. ಅಲ್ಲಿ ಜನಿಸಿ, ಶಾಸ್ತ್ರ ಮತ್ತು ಸಾಹಿತ್ಯಗಳಲ್ಲಿ ಪ್ರಾವೀಣ್ಯತೆಯನ್ನು ಗಳಿಸಿಕೊಂಡವರು ತಿರುಮಂಗೈ ಆಳ್ವಾರರು. ಅವರು ರಚಿಸಿದ ಆರು ದಿವ್ಯಪ್ರಬಂಧಗಳನ್ನೂ ಆಸ್ವಾದಿಸಿ, ಅನುಭವಿಸಿ, ತಿಳಿವಳಿಕೆಯನ್ನು ಪಡೆದುಕೊಂಡವರು ಶ್ರೀರಾಮಾನುಜರು. ವೇದಗಳಿಗೆ ಅಪಾರ್ಥವನ್ನು ಮಾಡುತ್ತಾ ವೈದಿಕರ ಮೇಲೆ ಹುಲಿಗಳಂತೆ ಬೀಳುತ್ತಿದ್ದ ವೇದಬಾಹಿರ ಮತಗಳವರನ್ನು ಖಂಡಿಸಿ ಶ್ರೀರಾಮಾನುಜರು ಈ ಲೋಕದಲ್ಲಿ ಅವತರಿಸಿ, ಅವರನ್ನು ಸೋಲಿಸಿ ದಿಕ್ಕು ಕೆಡಿಸಿದ ಸಿಂಹದಂತೆ. ಆ ಮಹನೀಯರ ಕೀರ್ತಿಯನ್ನು ನಾನು ಹೊಗಳಿ ಹಾಡುತ್ತೇನೆ.



೮೯. ಪೋಟ್ರಿರುಮ್ ಶೀಲತ್ತಿರಾಮಾನುಜ, ನಿನ್ ಪುಹೞ್ ತೆರಿನ್ದು

ಶಾಟ್ರುವನೇಲ್ ಅದು ತಾೞ್ವುದು ತೀರಿಲ್, ಉನ್ ಶೀರ್ ತನಕ್ಕೋರ್

ಏಟ್ರಮೆನ್ ಱೇ ಕೊಣ್ಡಿರುಕ್ಕುಲು ಮೆನ್ಮನಮೇತ್ತಿಯನ್ ಱೆ

ಆಟ್ರಹಿಲಾದು, ಇದಱ್ ತೆನ್ ನಿನೈವಾ ಯೆನ್ ಱಿಟ್ಟಂಜುವನೇ.



ಪೋಟ್ರ = ಸ್ತುತಿಸಲು, ಅರು = ಅಸಾಧ್ಯವಾದ, ಶೀಲತ್ತು = ಶೀಲಸ್ವಭಾವವನ್ನುಳ್ಳ, ಇರಾಮಾನುಜ = ಶ್ರೀರಾಮಾನುಜರೇ, ನಿನ್ = ನಿಮ್ಮ, ಪುಹಳ್ = ಕೀರ್ತಿಯನ್ನು ತೆರಿನ್ದು = ಅರಿತುಕೊಂಡು, ಶಾಟ್ರುವನ್ ಏಲ್ = ಸಾರುವೆನೆಂದರೆ, ಅದು = ಆ ವಿಷಯವು, ತಾೞ್ವು = ಗಾಢವಾದದ್ದು, ಅದು = ಅದು, ತೀರ್ ಇಲ್ = ಕೊನೆಯು ಇಲ್ಲದಂಥಾದ್ದು, ಉನ್ ಶೀರ್ = ನಿಮ್ಮ ಕೀರ್ತಿ \(ಶ್ರೇಷ್ಠಗುಣಗಳು\) ತನಕ್ಕು = ತಮ್ಮಿಷ್ಟಕ್ಕೇ, ಓರ್ ಏಟ್ರುಮ್ = ಒಂದು\(ಸಾಟಿಯಿಲ್ಲದ\) ಹೆಚ್ಚುಗಾರಿಕೆಯವು, ಎನ್ ಱೇ = ಎಂದೇ, ಕೊಣ್ಡಿರುಕ್ಕಿಲುಮ್ = ತಿಳಿದುಕೊಂಡಿದ್ದರೂ, ಎನ್ ಮನಮ್ = ನನ್ನ ಮನಸ್ಸು, ಏತ್ತಿ ಅನ್ ಱಿ = ಸ್ತುತಿಸಿಯಲ್ಲದೆ, ಆಟ್ರಹಿಲಾದು = ಸುಮ್ಮನಿರಲಾರದು \(ಸಹಿಸಲಾರದು\), ಇದಱ್ ಕು = ಇದಕ್ಕೆ, ಎನ್ ನಿನೈವಾಯ್ = ಏನೆಂದು ಭಾವಿಸುವೆಯೋ, ಎನ್ ಱಿಟ್ಟು = ಎಂದು, ಅಂಜುವನೇ = ಹೆದರುತ್ತೇನೆ. 



ಸ್ತುತಿಸಲಸಾಧ್ಯವಾದ ಶೀಲಸ್ವಭಾವವನ್ನುಳ್ಳ ಶ್ರೀರಾಮಾನುಜರೇ, ನಿಮ್ಮ ಕೀರ್ತಿಯನ್ನು ಅರಿತುಕೊಂಡು ಸಾರುವೆನೆಂದರೆ, ಆ ವಿಷಯವು ಗಾಢವಾದದ್ದು. ಕೊನೆಯೇ ಇಲ್ಲದ್ದು, ನಿಮ್ಮ ಉತ್ಕೃಷ್ಟಗುಣಗಳು ತಮಗೆ ತಾವೇ ಒಂದು ಸಾಟಿಯಿಲ್ಲದ ಹೆಚ್ಚುಗಾರಿಕೆಯವು ಎಂದು ತಿಳಿದುಕೊಂಡಿದ್ದರೂ ನನ್ನ ಮನಸ್ಸು ಸ್ತುತಿಸಿಯಲ್ಲದೆ ಸಹಿಸಿ ಸುಮ್ಮನಿರಲಾರದು. ಇದಕ್ಕೆ ಏನೆಂದು ಭಾವಿಸುವೆಯೋ ಎಂದು ಹೆದರುತ್ತೇನೆ. 



ಹಿಂದಿನ ಪಾಶುರದಲ್ಲಿ ಶ್ರೀರಾಮಾನುಜರ ಕೀರ್ತಿಯನ್ನು ತಾವು ಹೊಗಳಿ ಆನಂದಿಸುವುದಾಗಿ ಅಮುದರು ಹೇಳಿಕೊಂಡರು. ಅದಕ್ಕೆ ಯಾವ ಆತಂಕವಿದೆ ಎಂಬುದನ್ನು ಇಲ್ಲಿ ಅವರು ಹೇಳುತ್ತಾರೆ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರೇ, ನಿಮ್ಮ ಶೀಲಸ್ವಭಾವಗಳು ಅತ್ಯಂತ ಶ್ರೇಷ್ಠವಾದವು. ಅವುಗಳನ್ನು ಸ್ತುತಿಸಲು ಸಾಧ್ಯವೇ ಇಲ್ಲ. ಅವು ತಮ್ಮಷ್ಟಕ್ಕೆ ತಾವೇ ಸುಪ್ರಸಿದ್ಧವಾದವು. ಆದರೂ ಸಹ ನಾನು ಅವುಗಳನ್ನು ಸಾರಿ ಹೇಳುವೆನೆಂದು ತಿಳಿದುಕೊಂಡರೆ, ನನಗೆ ಅಬ್ಬತಕ್ಕದಲ್ಲವಾಗಿವೆ. ಆದರೆ, ಹೊಗಳದಂತೆ ಇರುವುದಕ್ಕೆ ನನ್ನಮನಸ್ಸು ಸಹಿಸುವುದಿಲ್ಲ. ಈ ನನ್ನ ಪರಿಸ್ಥಿತಿಯನ್ನು ಕೂತು ನೀವು ಏನೆನ್ನುತ್ತೀರೋ ಎಂದು ನನಗೆ ಅಂಜಿಕೆಯಾಗಿದೆ. 



೯೦. ನಿನೈಯಾರ್ ಪಿಱವಿಯೈನೀಕ್ಕುಮ್ ಪಿರಾನೈ, ಇನ್ನೀಣಿಲತ್ತೇ

ಎನೈಯಾಳ ವನ್ದ ವಿರಾಮಾನುಜನೈ, ಇರುಙ್ಗವಿಃಅಲ್

ಪುನೈಯಾರ್ ಪುನೈಯುಮ್ ಪೆರಿಯವರ್ ತಾಳ್ ಹಳಿಲ್ ಪೂನ್ದೊಡೈಯಲ್

ವನೈಯಾರ್, ಪಿಱಪ್ಪಿಲ್ ವರುನ್ದುವರ್ ಮಾನ್ದರ್ ಮರುಳ ಶುರನ್ದೇ. 



ನಿನೈಯಾರ್ = ಸ್ಮರಿಸದವರು, ಪಿಱವಿಯೈ = ಹುಟ್ಟುವಿಕೆಯನ್ನು \(ಸಂಸಾರವನ್ನು\), ನೀಕ್ಕುಮ್ = ನೀಗಿಸುವ, ಪಿರಾನೈ = ಒಡೆಯನನ್ನು, ಇನೀಳ್ ನಿಲತ್ತೇ = ಈ ವಿಸ್ತಾರವಾದ ಭೂಲೋಕದಲ್ಲಿ, ಎನೈ = ನನ್ನನ್ನು, ಆಳವನ್ದ = ಕಿಂಕರನನ್ನಾಗಿ ಮಾಡಿಕೊಳ್ಳಲು ಬಂದ, ಇರಾಮಾನುಶನೈ = ಶ್ರೀರಾಮಾನುಜರನ್ನು, ಇರು ಕೞಹಳ್ = ಉತ್ತಮ ಕವಿತೆಗಳನ್ನು, ಪುನೈಯಾರ್ = ಹಾಡದವರು, ಪುನೈಯುಮ್ = \(ಅಂಥವನ್ನು\) ರಚಿಸಿಹಾಡುವ, ಪೆರಿಯವರ್ = ಹಿರಿಯರ, ತಾಳ್ ಹಳಿಲ್ = ತಿರುವಡಿಗಳಿಗೆ, ಪೂ ತೊಡೈಯಲ್ = ಹೂವಿನಮಾಲೆಯನ್ನು, ವನೈಯಾರ್ = ಸಮರ್ಪಿಸದವರು, ಪಿಱಪ್ಪಿಲ್ = ಜೀವನದಲ್ಲಿ \(ಹುಟ್ಟು-ಸಾವುಗಳಲ್ಲಿ\), ವರನ್ದುವರ್ = ದುಃಖಪಡುವ ಮಾನ್ದರ್ = ಮನುಷ್ಯರು, ಮರುಳ್ ಶುರನ್ದೇ = ಅಜ್ಞಾನದಲ್ಲ್ ಮುಳುಗಿದವರಾಗಿ. 



ಹುಟ್ಟುವಿಕೆಯನ್ನು ನೀಗಿಸುವ ಒಡೆಯನನ್ನು, ಈ ವಿಸ್ತಾರವಾದ ಭೂಲೋಕದಲ್ಲಿ ನನ್ನನ್ನು ದಾಸನನ್ನಾಗಿ ಮಾಡಿಕೊಳ್ಳಲು ಅವತರಿಸಿದ ಶ್ರೀರಾಮಾನುಜರನ್ನು ಸ್ಮರಿಸದವರು, ಅವರನ್ನು ಕುರಿತು ಉತ್ತಮ ಕವಿತೆಗಳನ್ನು ರಚಿಸದವರು, ರಚಿಸಿ ಹಾಡುವ ಹಿರಿಯರ ತಿರುವಡಿಗಳಿಗೆ ಹೂವಿನ ಮಾಲೆಯನ್ನು ಅರ್ಪಿಸದ ಮನುಷ್ಯರು ಹುಟ್ಟು-ಸಾವುಗಳ ಅಜ್ಞಾನದಲ್ಲಿ ಮುಳುಗಿದವರಾಗಿ ದುಃಖಪಡುವವರಾಗುತ್ತಾರೆ. 



ಹಿಂದಿನ ಪಾಶುರದಲ್ಲಿ ಶ್ರೀರಾಮಾನುಜರನ್ನು ಹೊಗಳಿಹಾಡುವುದಕ್ಕೆ ತಮಗೆ ಅಂಜಿಕೆಯೆಂದು ಅಮುದರೆಂದರು. ಅವರ ದಾಸ್ಯವನ್ನು ನಡೆಸದರಾಗಲಿ, ಅವರನ್ನು ಕುರಿತು ಉತ್ತಮ ಕವಿತೆಗಳನ್ನು ರಚಿಸಿ ಹಾಡಿದರಾಗಲಿ, ಹಾಗೆ ಕೀರ್ತಿಸುವವರ ತಿರುವಡಿಗಳನ್ನು ಪೂಜಿಸಿದವರಾಗಲಿ, ಬರುವ ಪ್ರಯೋಜನವೇನೆಂದು ಇಲ್ಲಿ ಹೇಳಲಾಗುತ್ತಿದೆ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರು ಸಂಸಾರತಾಪತ್ರಯವನ್ನು ನೀಗಿಸುವ ಮಹನೀಯರು. ಈ ವಿಸ್ತಾರವಾದ ಭೂಲೋಕದಲ್ಲಿ ಅತ್ಯಲ್ಪನಾದ ನನ್ನ ದಾಸ್ಯವನ್ನು ಸ್ವೀಕರಿಸಿ ಉಪಕಾರ ಮಾಡಿದವರು. ಇಂಥ ಮಹನೀಯರನ್ನು ಕುರಿತು ಒಳ್ಳೆಯ ಕವಿತೆಗಳನ್ನು ರಚಿಸದೆ, ಅವರನ್ನು ಹೊಗಳಿ ಹಾಡದೆ, ಅವರನ್ನು ಕೀರ್ತಿಸುವ ಹಿರಿಯರ ತಿರುವಡಿಗಳನ್ನು ಪೂಜಿಸದೆ ಇರುವ ಮನುಷ್ಯರು ಸಂಸಾರವೆಂಬ ಅಜ್ಞಾನದಲ್ಲಿ ಮುಳುಗಿ ನರಳುತ್ತಾರೆ. 



೯೧. ಮರುಳ್ ಶುರನ್ದಾಹಮ ವಾದಿಯರು ಕೂಱುಮ್, ಅವಪ್ಪೊರುಳಾಮ್

ಇರುಳ್ ಶುರನ್ದೆಯ್ ತ್ತ ಪುಲಹಿರುಳ್ ನೀಙ್ಗ, ತನ್ನೀಣ್ದಿಯ ಶೀರ್

ಅರುಳ್ ಶುರನ್ದೆಲ್ಲಾ ವುಯಿರ್ ಕಟ್ಕುಮ್ ನಾದನರಙ್ಗನೆನ್ನುಮ್

ಪೊರುಳ್ ಶುರನ್ದಾನ್, ಎಮ್ಮಿರಾಮಾನುಶನ್ ಮಿಕ್ಕ ಪುಣ್ಣಿಯನೇ.



ಮರುಳ್ ಶುರನ್ದು = ಅಜ್ಞಾನವಶರಾಗಿ, ಆಹವಮ್ ವಾದಿಯರ್ = ಶೈವಾಗಮವನ್ನು ವಾದಿಸುವವರು, ಕೂಱು ಮ್ = ಹೇಳುವ, ಅವಮ್ = ನೀಚವಾದ, \(ಕೀಳಾದ\), ಪೊರುಳ್ ಆಮ್ = ಅರ್ಥವಾಗಿರುವ, ಇರುಳ್ ಶುರನ್ದು = ಅಜ್ಞಾನವನ್ನು ಸುರಿಸಿ, ಎಯ್ ತ್ತ = ಕೆಟ್ಟುಹೋದ, ಉಲಹಿಲ್ = ಲೋಕದಲ್ಲಿ, ಇರುಳ್ = ಕತ್ತಲೆಯನ್ನು, ನೀಙ್ಗ್ = ಹೋಗಲಾದಿಸುವಂತೆ, ತನ್ = ತಮ್ಮ, ಈಣ್ಡಿಯ = ವಿಲಕ್ಷಣವಾದ, ಶೀರ್ = ಶ್ರೇಷ್ಠವಾದ, ಅರುಳ್ ಶುರನ್ದು = ಕೃಪೆಯನ್ನು ಹರಿಸಿ, ಎಲ್ಲಾ ಉಯಿರ್ ಹಟ್ಕುಮ್ = ಎಲ್ಲಾ ಜೀವಗಳಿಗೂ, ನಾದನ್ = ಒಡೆಯನು \(ರಕ್ಷಕನು\), ಅರಙ್ಗನ್ ಎನ್ನುಮ್ = ಶ್ರೀರಂಗನಾಥನೇ ಎಂಬ, ಪೊರುಳ್ = ಅರ್ಥವನ್ನು, ಶುರನ್ದಾನ್ = ಹರಿಸಿದವನು, ಎಮ್ ಇರಾಮಾನುಶನ್ = ನಮ್ಮ ಶ್ರೀರಾಮಾನುಜರು, ಮಿಕ್ಕ ಪುಣ್ಣಿಯನೇ = ಉತ್ತಮ ಪುಣ್ಯಾತ್ಮನು. 



ಅಜ್ಞಾನವಶರಾಗಿ, ಶೈವಾಗಮವನ್ನು ವಾದಿಸುವವರು ಹೇಳುವ ಕೀಳಾದ ಅರ್ಥವಾಗಿರುವ ಅಜ್ಞಾನವನ್ನು ಸುರಿಸಿ ಕೆಟ್ಟುಹೋದ ಲೋಕದಲ್ಲಿ ಆ ಅಜ್ಞಾನದ ಕತ್ತಲೆಯನ್ನು ಹೋಗಲಾಡಿಸುವುದಕ್ಕಾಗಿ, ತಮ್ಮ ವಿಲಕ್ಷಣವಾದ ಮತ್ತು ಶ್ರೇಷ್ಠವಾದ ಕೃಪೆಯನ್ನು ಹರಿಸಿ, ಎಲ್ಲಾ ಜೀವಗಳಿಗೂ ಶ್ರೀರಂಗನಾಥನೇ ರಕ್ಷಕನು ಎಂಬ ಅರ್ಥವನ್ನು ಪ್ರಸಾರಮಾಡಿದನು. ನಮ್ಮ ಶ್ರೀರಾಮಾನುಜನು ಅತ್ಯುತ್ತಮ ಪುಣ್ಯಾತ್ಮನು. 



ಶ್ರೀರಾಮಾನುಜರ ಹಿರಿಮೆಯನ್ನು ಕೊಂಡಾಡುವ ಪಾಶುರವಿದು.



ಅಮುದರು ಹೇಳುತ್ತಾರೆ: ಶೈವಾಗಮವೇ ಹೆಚ್ಚೆಂದು ವಾದಿಸುವವರು ಅಜ್ಞಾನವಶರಾಗಿ, ಎಲ್ಲಕ್ಕೂ ಅಪಾರ್ಥವನ್ನು ಕಲ್ಪಿಸಿಕೊಂಡು ಬೋಧಿಸುತ್ತಿರುವ ಕಾಲದಲ್ಲಿ ಜನ ಅದನ್ನನುಸರಿಸಿ ಕೆಟ್ಟುಹೋಗದಿರಲೆಂಬ ಉದಾರವಾದ ಮನಸ್ಸಿನಿಂದರಿಗೂ ರಕ್ಷಕನೆಂಬ ಉತ್ತಮವಾದ ವಾದವನ್ನು ಹರಡಿ, ಅಜ್ಞಾನವೆಂಬ ಕತ್ತಲಲ್ಲಿ ತೊಳಲುತ್ತಿದ್ದ ಜನರನ್ನು ಉಜ್ಜೀವನಗೊಳಿಸಿದ ಮಹಾಪುಣ್ಯಾತ್ಮರು. 



೯೨. ಪುಣ್ಣಿಯಮ್ = ಪುಣ್ಯವನ್ನು ತರುವ, ನೋನ್ ಬು = ವ್ರತಗಳನ್ನು, ಪುರಿನ್ದುಮ್ = ನಡೆಸಿ, ಇಲೇನ್ = ಇಲ್ಲ, ಅಡಿ ಪೋಟ್ರಿ ಶೆಯ್ಯುಮ್ = ತಿರುವಡಿಗಳನ್ನು ಸ್ತುತಿಸುವ, ನುಣ್ = ಸೂಕ್ಷ್ಮವಾದ, ಅರುಕೇಳ್ವಿ = ಅಪರೂಪವಾದ ವಿದ್ಯಮಾನಗಳನ್ನು, ನುವನ್ಱುಮ್ = ಬಾಯಿಂದಾ ಆಡಲೂ, ಇಲೇನ್ = ಇಲ್ಲ, ಶೆಮ್ಮೈ = ಶ್ರೇಷ್ಠವಾದ, ಮಾಲ್ = ಶಾಸ್ತ್ರಗಳನ್ನು ಬಲ್ಲ, ಪುಲವರ್ ಕ್ಕು = ಕವಿಗಳಿಗೆ, ಎಣ್ಣ = ಲೆಕ್ಕಿಸಲಾಗದ, ಅರು ಕೀರ್ ತ್ತಿ= ಅಪರೂಪವಾದ ಕೀರ್ತಿಯನ್ನುಳ್ಳ, ಇರಾಮಾನುಶ = ಶ್ರೀರಾಮಾನುಜರೇ, ಇನ್ ಱು = ಇಂದು \(ಈಗ\), ಪುಹನ್ದು = ಪ್ರವೇಶಿಸಿ, ಎನ್ ಕಣ್ಣುಳ್ಳುಮ್ = ನನ್ನ ಕಣ್ಣುಗಳೊಳಗೂ, ನೆಲಸಿರುವ, ಇಕ್ಕಾರಣಮ್ = ಈ ಕಾರಣವನ್ನು, ಕಟ್ಟುರೈಯೇ = ತಿಳಿಸಬೇಕು. 



ಉತ್ತಮವಾದ ಶಾಸ್ತ್ರಗಳನ್ನು ಬಲ್ಲ ಕವಿಗಳಿಗೆ ಲೆಕ್ಕಿಸಲಾಗದ ಅಪರೂಪವಾದ ಕೀರ್ತಿಯನ್ನುಳ್ಳ ಶ್ರೀರಾಮಾನುಜರೇ, ನಾನು ಪುಣ್ಯವನ್ನು ತರುವ ವ್ರತಗಳನ್ನು ನಡೆಸಲಿಲ್ಲ. ನಿಮ್ಮ ತಿರುವಡಿಗಳನ್ನು ಸ್ತುತಿಸುವ ಸೂಕ್ಷ್ಮವೂ ಅಪರೂಪವೂ ಆದ ವಿಷಯಗಳನ್ನು ಬಾಯಿಂದ ಆಡಲೂ ಇಲ್ಲ. ಇಂದು ನೀವು ನನ್ನ ಕಣ್ಣುಗಳೊಳಗೂ ಮನಸ್ಸಿನೊಳಗೂ ಪ್ರವೇಶಿಸಿ ನೆಲಸಿರುವ ಈ ಕಾರಣವನ್ನು \(ತಾವು ತಿಳಿಸಬೇಕು\). 



ಇಲ್ಲಿ ಅಮುದರು ತಮ್ಮ ಅಲ್ಪತೆಯನ್ನೂ ಶ್ರೀರಾಮಾನುಜರ ಅಪಾರವಾದ ಹಿರಿಮೆಯನ್ನೂ ಸ್ಪಷ್ಟವಾಗಿ ವಿವರಿಸುತ್ತಾರೆ. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರೇ, ನಾನು ಬಹಳ ಅಲ್ಪನು. ಯಾವ ವ್ರತವನ್ನೂ ನಡೆಸಿದವನಲ್ಲ. ಯಾವ ಬಗೆಯ ಸ್ತುತಿಯನ್ನೂ ಮಾಡಲು ಅರಿಯೆನು. ನೀವಾದರೋ ಅಪರೂಪವೂ ಆದ ಕಿರ್ತಿಯನ್ನುಳ್ಳವರು. ಉತ್ತಮಶಾಸ್ತ್ರವಾದರೇ ಅವುಗಳನ್ನೆಲ್ಲಾ ಅರಿತು ಲೆಕ್ಕಿಸಲಾರರು. ಈ ಪರಿ ಮಹನೀಯರಾದ ತಾವು ನನ್ನ ಕಣ್ಣು ಮನಗಳ ಮೂಲಕ ಪ್ರವೇಶಿಸಿ ಅಲ್ಲಿಯೇ ಸ್ಥಿರವಾಗಿ ನೆಲಸಿರುವುದಕ್ಕೆ ಕಾರಣವೇನು ಎಂದು ದಯಮಾಡಿ ತಿಳಿಸಿ. 



೯೩. ಕಟ್ಟಪ್ಪೊರುಳೈ ಮಱೈಪ್ಪೊರುಳೆನ್ ಱು, ಕಯವರ್ ಶೊಲ್ಲುಮ್

ಪೆಟ್ಟೈಕ್ಕೆಡುಕ್ಕೂಮ್ ಪಿರಾನಲ್ಲನೇ, ಎನ್ ಪೆರುವಿನೈಯೈ

ಕ್ಕಿಟ್ಟಿಕ್ಕಿೞಙ್ಗೊಡು ತನ್ನರುಳೆನು ಮೊಳ್ ವಾಳುರುವಿ

ವೆಟ್ಟಿಕ್ಕಳೈನ್ದ, ಇರಾಮಾನುಜನೆನ್ನುಮ್ ಮೆಯ್ ತ್ತವನೇ. 



ಕಟ್ಟಮ್ ಪುರುಳೈ = ಕೆಟ್ಟ \(ಕಷ್ಟವಾಡ\) ಅರ್ಥವನ್ನು, ಮಱೈ ಪೊರುಳ್ ಎನ್ ಱು = ವೇದಾರ್ಥವೆಂದು, ಕಯವರ್ = ನೀಚರು, ಶೊಲ್ಲುಮ್ = ಹೇಳುವ, ಪೆಟ್ಟೈ = ದೋಷಪೂರ್ಣವಾದ ಮಾತುಗಳನ್ನು, ಕೆಡುಕ್ಕೂಮ್ = ಕೆಡಿಸುವ \(ನಾಶಪಡಿಸುವ\), ಪಿರಾನ್ ಅಲ್ಲವೇ = ಉಪಕಾರಿಯಲ್ಲವೇ, ಎನ್ = ಅರುಳ್ ಎನ್ನುಮ್ = ತನ್ನ ಕೃಪೆ ಎಂಬ, ಒಳ್ = ಒಳ್ಳೆಯ, ವಾಳ್ = ಕತ್ತಿಯನ್ನು, ಉರುವಿ = ಹೊರಸೆಳೆದು, ವೆಟ್ಟಿ ಕಳೈನ್ದ = ಕತ್ತರಿಸಿ ನಾಶಪಡಿಸಿದ, ಇರಾಮಾನುಶನ್ ಎನ್ನುಮ್ = ಶ್ರೀರಾಮಾನುಜ ಎಂಬ, ಮೆಯ್ ತ್ತವನೇ = ಸತ್ಯತಪಸ್ವಿಯೇ \(ಮಹಾಮುನಿಯೇ\) 



ನನ್ನ ಮಹಾಪಾಪವನ್ನು ಸಮೀಪಿಸಿ, ಬೇರುಸಹಿತವಾಗಿ ತನ್ನ ಕೃಪೆ ಎಂಬ ಒಳ್ಳೆಯ ಕತ್ತಿಯನ್ನು ಹೊರಸೆಳೆದು ಕತ್ತರಿಸಿ ನಾಶಪಡಿಸಿದ ರಾಮಾನುಜ ಎಂಬ ಮಹಾಮುನಿಯು ಕಷ್ಟವಾದ ಅರ್ಥಗಳನ್ನು ವೇದಾರ್ಥವೆಂದು ನೀಚರು ಹೇಳುವ ದೋಷಪೂರ್ಣವಾದ ಮಾತುಗಳನ್ನು ಖಂಡಿಸುವ ಉಪಕಾರಿಯಲ್ಲವೇ? 



ಹಿಂದಿನ ಪಾಶುರದ ವಿಷಯವನ್ನೇ ಇಲ್ಲಿಯೂ ಮುಂದುವರಿಸಲಾಗಿದೆ. ಅಮುದರು ಹೇಳುತ್ತಾರೆ: ಮಹಾಪಾಪಿಯಾದ ನನ್ನ ಪಾಪಗಳನ್ನೆಲ್ಲಾ ಶ್ರೀರಾಮಾನುಜರುತಮ್ಮ ’ಕೃಪೆ’ ಎಂಬ ಒಳ್ಳೆಯ ಅಸ್ತ್ರದಿಂದ ಬೇರು ಸಹಿತವಾಗಿ ಕತ್ತರಿಸಿ ಹಾಕಿದರು. ಅವರು ನೀಚರು ವೇದಾರ್ಥವೆಂದು ಹೇಳುತ್ತಿದ್ದ ಕಷ್ಟವಾದ ಅಪಾರ್ಥಗಳನ್ನೆಲ್ಲಾ ಅವರು ಖಂಡಿಸಿ ಉಪಕಾರಮಾಡಿದರಲ್ಲವೇ? 



ಅವರನ್ನಾಶ್ರಯಿಸಿದವರಲ್ಲಿ ಕೃಪೆತೋರಿ ಅವರನ್ನು ಉಜ್ಜೀವನಗೊಳಿಸಿದನು ಮತ್ತು ವೇದಗಳಿಗೆ ಅಪಾರ್ಥವನ್ನು ಕಲ್ಪಿಸಿದವರ ಮಾತುಗಳನ್ನು ಖಂಡಿಸಿ, ವೇದೋದ್ಧಾರ ಮಾಡಿದರು. 



೯೪. ತವನ್ದರುಂಜೆಲ್ವುಮ್ ತಹವುನ್ತರುಮ್, ಶರಿಯಾಪ್ಪಿಱವಿ

ಪ್ಪವನ್ದರುನ್ತೀವಿನೈ ಪಾಟ್ರಿತ್ತರುಮ್, ಪರನ್ದಾಮಮೆನ್ನುಮ್

ತಿವನ್ತರುಮ್ ಶೀದಿಲಿರಾಮಾನುಶನ್ ತನ್ನೈಶಾರ್ ನ್ದವರ್ ಕಟ್ಕು

ಉವನ್ತರುನ್ದೇನ್, ಅವನ್ ಶೀರನ್ ಱಿ ಯಾನೊನ್ಱುಮುಳ್ ಮದಿನ್ದೇ .



ತವಮ ತರುಮ್ = ತಪೋನಿಷ್ಠೆಯನ್ನುಂಟುಮಾಡುವ ಶೆಲ್ವುಮ್ = ಸಂಪತ್ತನ್ನೂ, ತಹವುಮ್ = ಉತ್ತಮಗುಣಗಳನ್ನೂ, ತರುಮ್ =ಉಂಟುಮಾಡುತ್ತಾರೆ, ಶರಿಯಾ = ಕೊನೆಗಾಣದ, ಪಿಱವಿ ಪವಮ್ = ಜನ್ಮಗಳ ಸಂಕಟಗಳನ್ನು, ತರುಮ್ = ಉಂಟುಮಾಡುವ, ತೀವಿನೈ= ಕ್ರೂರಪಾಪಗಳನ್ನು, ಪಾಟ್ರಿ ತರುಮ್ = ನಾಶಗೊಳಿಸುವ ಉಪಾಯವನ್ನು ಉಂಟುಮಾಡುವರು, ಪರಮ್ ತಾಮಮ್ = ಪರಮಪದ, ಎನ್ನುಮ್ = ಎಂಬ, ತಿವಮ್ ತರುಮ್ = ದಿವ್ಯಲೋಕವನ್ನು ನೀಡುವರು, ತೀದು ಇಲ್ = ಯಾವೊಂದು ಕೊರತೆಯೂ \(ಕೆಟ್ಟ ಸ್ವಭಾವವೂ\) ಇಲ್ಲದ, ಇರಾಮಾನುಶನ್ = ಶ್ರೀರಾಮಾನುಜರು, ತನ್ನೈ = ತಮ್ಮನ್ನು, ಶಾರ್ ನ್ದವರ್ ಕಟ್ಕು = ಆಶ್ರಯಿಸಿದವರಿಗೆ, ಉವನ್ದು = ಆನಂದಪಟ್ಟು, ಅರುನ್ದೇನ್ = ಅನುಭವಿಸುತ್ತೇನೆ, ಅವನ್ = ಅವರ, ಶೀರ್ ಅನ್ ಱಿ = ಸದ್ಗುಣಗಳನ್ನಲ್ಲದೆ, ಯಾನ್ = ನಾನು ಒನ್ ಱುಮ್ = ಬೇರೆ ಯಾವುದನ್ನೂ, ಉಳ್ ಮದಿನ್ದೇ = ಮನಸ್ಸಿನಲ್ಲಿ ಆಶೆಯಿಮ್ದ. 



ಯಾವೊಂದು ಕೊರತೆಯನ್ನೂ ಇಲ್ಲದ ಶ್ರೀರಾಮಾನುಜರು ತಮ್ಮನ್ನು ಆಶ್ರಯಿಸಿದವರಿಗೆ ತಪೋನಿಷ್ಠೆಯನ್ನು ನೀಡುವರು, ಸಂಪತ್ತನ್ನು ನೀಡುವರು, ಉತ್ತಮಗುಣಗಳನ್ನು ನೀಡುವರು, ಕೊನೆಗಾಣದ ಜನ್ಮಗಳ ಸಂಕಟಗಳನ್ನುಂಟುಮಾಡುವ ಕ್ರೂರಪಾಪಗಳನ್ನು ನಾಶಗೊಳಿಸುವ ಉಪಾಯವನ್ನು ನೀಡುವರು, ಮತ್ತು ಪರಮಪದವೆಂಬ ದಿವ್ಯಲೋಕವನ್ನು ನೀಡುವರು. ನಾನು ಅವರ ಸದ್ಗುಣಸಂಪತ್ತನಲ್ಲದೆ, ಬೇರೇನನ್ನೂ ಆಶೆಯಿಂದ ಮನಸ್ಸಿನಲ್ಲಿ ಆನಂದದಿಂದಾನುಭವಿಸುತ್ತೇನೆಯೇ? 



ಇಲ್ಲಿ, ಶ್ರೀರಾಮಾನುಜರು ಉಪದೇಶಿಸಿದ ಮಾರ್ಗದಿಂದ ಬರುವ ಸತ್ಫಲಗಳೇನು ಎಂಬುದನ್ನು ಹೇಳಲಾಗಿದೆ.



’ತವಮ್’ ಎಂದರೆ, ಶ್ರೀರಾಮಾನುಜರ ಉಪದೇಶವಾದ ’ಅಷ್ಟಾಕ್ಷರೀ’ ಮತ್ತು ’ದ್ವಯ’ ಮಂತ್ರಗಳನ್ನು ಎಡೆಬಿಡದಂತೆ ಜಪಿಸುವ ತಪೋನಿಷ್ಠೆ. 



’ಶೆಲ್ವಮ್’ ಎಂದರೆ, ಅನನ್ಯಭಕ್ತಿ ಎಂಬ ಅಪಾರಸಂಪತ್ತು.



’ತಹವು’ ಎಂದರೆ, ಶಾಂತಿ, ಸಹನೆ, ಅಹಿಂಸೆ, ಸತ್ಯಪರತೆ, ಪಾರಿಶುದ್ಧತೆ, ಇತ್ಯಾದಿ ಪರಮಸಾತ್ತ್ವಿಕಗುಣಗಳು. 



’ಶರಿಯಾಪ್ಪಿಱವಿಪ್ಪವನ್ತರು ತೀವಿನೈ ಪಾಟ್ರಿ’ – ಹುಟ್ಟು-ಸಾವುಗಳಿಗೆ ಮೊದಲು ಕೊನೆ ಇಲ್ಲ. ಪ್ರತಿಜನ್ಮದಲ್ಲೂ ನಾನಾರೀತಿಯ ಕೆಟ್ಟ ಕೆಲಸಗಳನ್ನು ಮಾಡುತ್ತಾ ಕ್ರೂರಪಾಪರಾಶಿಯನ್ನು ಕೂಡಿಟ್ಟುಕೊಳ್ಳುವುದು. ಇವುಗಳಿಂದ ಬರುವ ಸಂಕಟವೂ ಅಪಾರ. ಇವುಗಳನ್ನೆಲ್ಲಾ, ಎಂದರೆ, ಜನ್ಮಾಂತರಗಳನ್ನೂ ಅವುಗಳಿಂದ ಕೂಡಿ ಬರುವ ಪಾಪಗಳನ್ನೂ ಮತ್ತು ಜನ್ಮವಿಲ್ಲದಂತೆ ಆಗುವ ಉಪಾಯವನ್ನೂ ತಿಳಿಸಿಕೊಟ್ಟು, ಚೇತನನನ್ನು ಉದ್ಧಾರಮಾಡಿದವರು ಶ್ರೀರಾಮಾನುಜರು. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರು ಸದ್ಗುಣ ಪರಿಪೂರ್ಣರು. ಅವರ ಗುಣಸ್ವಭಾವಗಳಲ್ಲಿ ಯಾವ ಕೊರತೆಯೂ ಇಲ್ಲ. ಅವರನ್ನು ಆಶ್ರಯಿಸಿದವರಿಗೆ ಅವರು ಉಪದೇಶಿಸಿದ ಮಂತ್ರಗಳನ್ನು ಎಡೆಬಿಡದೆ ಜಪಿಸುವ ತಪೋನಿಷ್ಠೆಯನ್ನೂ, ಭಕ್ತಿಸಂಪತ್ತನ್ನೂ, ಶುದ್ಧವಾದ ಸಾತ್ತ್ವಿಕ ಗುಣಸ್ವಭಾವಗಳನ್ನೂ ಕೃಪೆಮಾಡುವರು. ಜನ್ಮಜನ್ಮಗಳ ಸಂಕಟಗಳನ್ನು ತರುವ ಕ್ರೂರಪಾಪಗಳನ್ನು ನೀಗಿಸುವ ಉಪಾಯವನ್ನು ನೀಡುವರು. ಅವರ ಮಾರ್ಗವನ್ನು ಅನುಸರಿಸುವುದರಿಂದ ಭಕ್ತಿಭಾವಪರಿಪಕ್ವವಾಗಿ, ಪುನರ್ಜನ್ಮವಿಲ್ಲದಂಥ ಪರಮಪದವನ್ನು, ಶಾಶ್ವತಾನಂದವನ್ನು ಪಡೆದುಕೊಳ್ಳಬಹುದು. ಆದ್ದರಿಂದ, ನಾನು ಅವರ ಸದ್ಗುಣಸಂಪತ್ತನ್ನೇ ಆಶಿಸಿ ಆನಂದದಿಂದ ಅನುಭವಿಸುವುದು. 



೯೫. ಉಣ್ಣಿನ್ ಱುಯಿರ್ ಹಳುಕ್ಕೂಟ್ರನವೇಶೆಯ್ದು, ಅವರ್ ಕ್ಕುಯವೇ

ಪಣ್ಣುಮ್ ಪರನುಮ್ ಪರಿವಿಲನಾಮ್ಬಡಿ, ಪಲ್ಲುಯಿರ್ ಕ್ಕೂಮ್

ವಿಣ್ಣಿನ್ ತಲೈನಿನ್ ಱುವೀಡಳಿಪ್ಪಾನೆಮ್ಮಿರಾಮಾನುಶನ್

ಮಣ್ಣಿನ್ ತಲತ್ತುದಿತ್ತು, ಉಯ್ ಮಱೈನಾಲುಮ್ ವಳರ್ ತ್ತನನೇ. 



ಉಳ್ ನಿನ್ ಱು = ಒಳಗೆ ನಿಂತು, ಉಯಿರ್ ಹಳಕ್ಕು = ಎಲ್ಲಾ ಜೀವರಿಗೆ, ಉಟ್ರನವೇ = ಒಳ್ಳೆಯದನ್ನೇ, ಶೆಯ್ ದು = ಮಾಡಿ, ಅವರ್ ಕ್ಕು = ಅವರಿಗೆ, ಉಯವೇ = ಉಜ್ಜೀವನಗೊಳ್ಳುವುದಕ್ಕೆ, ಪಣ್ಡುಮ್ = ಮಾಡುತ್ತಿರುವ, ಪರನುಮ್ = ಸ್ವಾಮಿಯು, ಪರಿವು = ಭಕ್ತಿ, \(ಆಸಕ್ತಿ\) ಇಲನ್ = ಇಲ್ಲದವನು, ಆಮ್ ಪಡಿ = ಆಗುವಂತೆ, ಪಲುಯಿರ್ ಕ್ಕೂಮ್ = ಅನೇಕ ಜೀವರಿಗೆ, \(ಎಲ್ಲಾ ಜೀವರಿಗೆ\), ವಿಣ್ಣಿನ್ ತಲೈ ನಿನ್ ಱು = ಪರಮಪದದಲ್ಲಿ ನಿಂತು, ವೀಡು = ಬಿಡುಗಡೆಯನ್ನು, ಅಳಿಪ್ಪಾನ್ = ಉಂಟುಮಾಡುವುದಕ್ಕಾಗಿ, ಎಮ್ ಇರಾಮಾನುಜನ್ = ನಮ್ಮ ಶ್ರೀರಾಮಾನುಜರು, ಮಣ್ಣಿನ್ ತಲತ್ತು = ಭೂಮಿಯಲ್ಲೇ ಉದಿತ್ತು = ಅವತರಿಸಿ, ಉಯ್ ಮಱೈನಾಲುಮ್ = ಉಜ್ಜೀವನಗೊಳಿಸುವ ನಾಲ್ಕು ವೇದಗಳನ್ನೂ, ವಳರ್ ತ್ತನನೇ = ಬೆಳೆಸಿದನಲ್ಲ\!



ಅಮುದರು ಹೇಳುತ್ತಾರೆ: ಸಕಲಜೀವರಿಗೂ ಅಂತರ್ಯಾಮಿಯಾಗಿರುವ ಸರ್ವೇಶ್ವರನು ನಿರ್ಲಿಪ್ತನಾಗಿ ಪರಮಪದದಲ್ಲಿರುವುದರ ಬದಲಾಗಿ, ಆ ಎಲ್ಲಾ ಜೀವರುಗಳು ಉಜ್ಜೀವನಗೊಳ್ಳುವುದಕ್ಕಾಗಿ, ಶ್ರೀರಾಮಾನುಜರಾಗಿ ಭೂಮಂಡಲದಲ್ಲಿ ಅವತರಿಸಿ, ಎಲ್ಲರನ್ನು ಉಜ್ಜೀವನಗೊಳಿಸುವ ನಾಲ್ಕುವೇದಗಳನ್ನು ಬೆಳೆಸಿದನು.



ಅಮುದರು ಹೇಳುತ್ತಾರೆ: ಸಕಲಜೀವರಿಗೂ ಅಂತರ್ಯಾಮಿಯಾಗಿರುವ ಸರ್ವೇಶ್ವರನು ನಿರ್ಲಿಪ್ತನಾಗಿ ಪರಮಪದದಲ್ಲಿರುವುದರ ಬದಲಾಗಿ, ಆ ಎಲ್ಲಾ ಜೀವರುಗಳು ಉಜ್ಜೀವನಗೊಳ್ಳುವುದಕ್ಕಾಗಿ, ಶ್ರೀರಾಮಾನುಜರಾಗಿ ಭೂಮಂಡಲದಲ್ಲಿ ಅವತರಿಸಿ, ಎಲ್ಲರನ್ನು ಉಜ್ಜೀವನಗೊಳಿಸುವ ನಾಲ್ಕುವೇದಗಳನ್ನು ಬೆಳಸಿದನು. 



೯೬. ವಳರುಮ್ ಪಿಣಿಕೊಣ್ಡ ವಲ್ ವಿನೈಯಾಲ್, ಮಿಕ್ಕನಲ್ ವಿನೈಯಿಲ್

ಕಿಳರುನ್ತುಣಿವು ಕಿಡೈತ್ತಱಿಯಾದು, ಮುಡೈತ್ತಲೈಯೂನ್

ತಳರುಮಳವುಮ್ ತರಿತ್ತುಮ್ ವಿಳುನ್ದುಮ್ ತನಿತಿರಿವೇಱ್ ಕು

ಉಳರೆಮ್ಮಿಱೈವರ್, ಇರಾಮಾನುಶನ್ ಱನ್ನೈಯುಟ್ರವರೇ. 



ವಳರುಮ್ = ಬೆಳೆಯುತ್ತಿರುವ, ಪಿಣಿಕೊಣ್ಡ = ಸಂಕಟಗಳನ್ನುಳ್ಳ, ವಲ್ ವಿನೈಯಾಲ್ = ಕ್ರೂರವಾದ ಕರ್ಮಗಳಿಂದ, ಮಿಕ್ಕ ನಲ್ ವಿನೈಯಿಲ್ = ಅತ್ಯುತ್ತಮವಾದ ಕರ್ಮದಿಂದ, ಕಿಳರುಮ್ = ಉಂಟಾಗುವ, ತುಣಿವು = ವಿಶ್ವಾಸವನ್ನು \(ಉತ್ಸಾಹವನ್ನು\), ಕಿಡೈತ್ತಱಿಯಾದು= ಪಡೆದುಕೊಳ್ಳುವನ್ನರಿಯದೆ, ಮುಡೈ ತಲೈ = ದುರ್ನಾಶದಿಂದ ತುಂಬಿದ ದೇಹವು, ತಳರುಮ್ ಅಳವುಮ್ = ನಾಶವಾಗುವವರೆಗೂ, ತರಿತ್ತುಮ್ = ಸಹಿಸುತ್ತಲೂ, ವಿೞನ್ದುಮ್ = ಬಿದ್ದಿರುತ್ತಲೂ, ತನಿ ತಿರಿವೇಱ್ ಕು = ಒಂಟಿಯಾಗಿ ಅಲೆದಾಡುವ ನನಗೆ, ಉಳರ್= ಇದ್ದಾರ್‍ಎ, ಎಮ್ ಇಱೈವರ್ = ನಮ್ಮ ರಕ್ಷಕರು, ಇರಾಮಾನುಶನ್ ಱನ್ನೈ= ಶ್ರೀರಾಮಾನುಜರನ್ನು, ಉಟ್ರವರೇ = ಆಶ್ರಯಿಸಿದವರೇ. 



ಬೆಳೆಯುತ್ತಿರುವ ಸಂಕಟಗಳನ್ನುಳ್ಳ ಕ್ರೂರಕರ್ಮಗಳಿಂದ, ಅತ್ಯುತ್ತಮವಾದ ಕರ್ಮದಿಂದ ಉಂಟಾಗುವ ವಿಶ್ವಾಸವನ್ನು \(ಉತ್ಸಾಹವನ್ನು\) ಪಡೆದುಕೊಳ್ಳುವುದನ್ನರಿಯದೆ, ದುರ್ನಾತದಿಂದ ತುಂಬಿದ ದೇಹವು ನಾಶವಾಗುವವರೆಗೆ ಸಹಿಸುತ್ತಲೂ, ಅನುಭವಿಸುತ್ತಲೂ, ಒಂಟಿಯಾಗಿ ಅಲೆದಾಡುವ ನನಗೆ ಇದ್ದಾರೆ ನಮ್ಮ ರಕ್ಷಕರಾಗಿ ಶ್ರೀರಾಮಾನುಜರನ್ನು ಆಶ್ರಯಿಸಿದ ಒಳ್ಳೆಯವರೇ. 



ಇಲ್ಲಿ, ಸಾಮಾನ್ಯ ಜನರು ಅನುಭವಿಸುತ್ತಿರುವ ಸಾಂಸಾರಿಕ ಸಂಕಟಗಳು ಅವರು ಇಂದ್ರಿಯವಶರಾಗಿ ನಡೆಸುವ ಕೆಟ್ಟ ಕೆಲಸಗಳಿಂದ ಲಭಿಸುವುವೆಂದೂ, ಅದಕ್ಕೆ ಶ್ರೀರಾಮಾನುಜರನ್ನು ಆಶ್ರಯಿಸಿದ ಸಜ್ಜನರ ಸೇವೆ ಸಹವಾಸಗಳೇ ಸಿದ್ಧೌಷಧಿಯಾಗಿ, ಅವರನ್ನು ಉಜ್ಜೀವನಗೊಳಿಸುವುದು ಎಂದು ಹೇಳಲಾಗುತ್ತದೆ. 



“ಮಿಕ್ಕ ನಲ್ ವಿನೈ” – ಎಂದರೆ, ’ಶರಣಾಗತಿ’ ಎಂದು ಅರ್ಥವನ್ನು ಹೇಳಲಾಗುತ್ತದೆ. ಎಲ್ಲಾ ಕರ್ಮಗಳಲ್ಲೂ ಅತ್ಯುತ್ತಮವಾದ ಕರ್ಮ ಅದು. ಶ್ರೀರಾಮಾನುಜರ ಉಪದೇಶಗಳಲ್ಲಿ ಮುಖ್ಯವಾದ ಒಂದು ರಹಸ್ಯ ಅದು. ಶರಣಾಗತಿಯನ್ನು ಮಾಡಿದ ಮನುಷ್ಯನಿಗೆ ಅತಿಸುಲಭವಾಗಿ ಸಂಸಾರಸಂಕಟಗಳೆಲ್ಲವೂ ತೀರುವುವೆಂದೂ, ತಪ್ಪದೆ ಪರಮಪದ ಲಭಿಸುವುದೆಂದೂ ಹೇಳಲಾಗುತ್ತದೆ. 



ಅಮುದರು ಹೇಳುತ್ತಾರೆ: ಜನ್ಮವೆತ್ತಿದ ಬಳಿಕ ಅದು ತಂದೊಡ್ಡುವ ಸಂಕಟಾಗಳನ್ನೆಲ್ಲಾ ಅನುಭವಿಸಲೇ ಬೇಕಾಗುವುದು. ದುರ್ನಾತದಿಂದ ಕೂಡಿದ ಈ ದೇಹ ಇರುವವರೆಗೂ ಅದು ತಪ್ಪುವುದೇ ಇಲ್ಲ. ಈ ಮಹಾಸಂಕಟದಿಂದ ಬಿಡುಗಡೆ ಹೊಂದುವ ಮಾರ್ಗವನ್ನರಿಯದೆ, ಎಲ್ಲವನ್ನೂ ಸಹಿಸುತ್ತಾ, ಅನುಭವಿಸುತ್ತಾ, ಇರುವವರಿಗೆ, ಶ್ರೀರಾಮಾನುಜರ ಆಶ್ರಯ ನೇರವಾಗಿ ದೊರೆಯದ್ದರಿಂದ, ಆ ಮಹನೀಯರನ್ನು ಆಶ್ರಯಿಸಿ ಉದ್ಧಾರಗೊಂಡಿರುವ ಸಜ್ಜನರ ಆಶ್ರಯವೇ ಅವರಿಗೆ ಸಾಕು. ಅವರ ಸೇವೆಯಿಂದ ತಾವು ಉದ್ಧಾರಗೊಳ್ಳಲು ಸಾಧ್ಯವಾಗುತ್ತದೆ. 



೯೭. ತನ್ನೈಯುಟ್ರಾಟೆಯ್ಯುಮ್ ತನ್ಮೈಯಿನೋರ್, ಮನ್ನುತಾಮರೈತ್ತಾಳ್

ತನ್ನೈಯುಟ್ರಾಟ್ಶೆಯ್ಯ ವೆನ್ನೈಯುಯ್ ತ್ತಾ ನಿನ್ ಱು, ತನ್ ತಹವಾಲ್

ತನ್ನೈಯುಟ್ರಾರನ್ ಱಿತ್ತನ್ಮೈಯುಟ್ರಾರಿಲ್ಲೈಯೆನ್ ಱಱಿನ್ದು

ತನ್ನೈಯುಟ್ರಾರೈ, ಇರಾಮಾನುಶನ್ ಕುಣಮ್ ಶಾಟ್ರಿಡುಮೇ. 



ತನ್ನೈ = ತಮ್ಮನ್ನು, ಉಟ್ರು = ಆಶ್ರಯಿಸಿ, ಆಟ್ಶೆಯ್ಯುಮ್ = ದಾಸ್ಯವನ್ನು ನಡೆಸುವ, ತನ್ಮೈಯಿನೋರ್ = ಸ್ವಭಾವವುಳ್ಳವರ, ಮನ್ನು = ದೃಢವಾದ, ತಾಮರೈ ತಾಳ್ = ಪಾದಕಮಲಗಳನ್ನು, ತನ್ನೈ = ತಮ್ಮನ್ನ ಆಟ್ಶೆಯ್ಯ = ಸೇವೆ ಮಾಡುವುದಕ್ಕೆ, ಎನ್ನೈ = ನನ್ನನ್ನು, ಉಯ್ ತ್ತಾನ್ = ಕಳುಹಿಸಿದರು. ಇನ್ ಱು = ಈಗ, ತನ್ = ತಮ್ಮ, ತಹವಾಲ್ = ಕೃಪೆಯಿಂದ, ತನ್ನೈ = ತಮ್ಮನ್ನು, ಉಟ್ರಾರ್ ಅನ್ ಱಿ = ಆಶ್ರಯಿಸುವವರಲ್ಲದೆ, ಬೇರೆ, ತನ್ಮೈ= ಸ್ವಭಾವದಿಂದ, ಉಟ್ರಾರ್ =ಆಶ್ರಯಿಸುವವರು, ಇಲ್ಲೈ ಎನ್ ಱು = ಇಲ್ಲವೆಂದು, ಅಱಿನ್ದು = ಅರಿತುಕೊಂಡು, ತನ್ನೈ = ತಮ್ಮನ್ನು, ಉಟ್ರಾರೈ = ಆಶ್ರಯಿಸುವವರನ್ನು, ಇರಾಮಾನುಶನ್ = ಶ್ರೀರಾಮಾನುಜರ, ಕುಣಮ್ = ಗುಣವನ್ನು, ಶಾಟ್ರ್‍ಇಡುಮೇ = ಸಾರಿ ಹೇಳುತ್ತದೆ. 



ಶ್ರೀರಾಮಾನುಜರನ್ನು ನೇರವಾಗಿ ಆಶ್ರಯಿಸಿ ದಾಸ್ಯವನ್ನು ನಡೆಸಬೇಕೆಂಬ ಸ್ವಭಾವರ ದೃಢವಾದ ಪಾದಕಮಲಗಳನ್ನು \(ಆಶ್ರಯಿಸಿ\) ಆ ಮೂಲಕ ತಮ್ಮನ್ನು ಸೇವೆಮಾಡುವುದಕ್ಕೆಇಂದು \(ಈಗ\) ತಮ್ಮ ಕೃಪೆಯಿಂದ ನನ್ನನ್ನು ಕಳುಹಿಸಿದ್ದಾರೆ, ತಮ್ಮನ್ನು ಆಶ್ರಯಿಸುವರಲ್ಲದೆ ಸ್ವಭಾವತಃ ಆಶ್ರಯಿಸುವವರಿಲ್ಲವೆಂದು ಅರಿತುಕೊಂಡು, ತಮ್ಮನ್ನು ಆಶ್ರಯಿಸುವವರನ್ನು, ಶ್ರೀರಾಮಾನುಜರ ಈ ಗುಣವನ್ನು ಸಾರಿಹೇಳುತ್ತದೆ. 



ಹಿಂದಿನ ಪಾಶುರದಲ್ಲಿ ಅಮುದರು ತಮಗೆ ಶ್ರೀರಾಮಾನುಜರ ಭಕ್ತರನ್ನು ಆಶ್ರಯಿಸುವುದೇ ಸಾಕು. ಅದರಿಂದಲೇ ತಾವು ಉದ್ಧಾರಗೊಳ್ಳುವುದು ಸಾಧ್ಯ ಎಂದರು. ಇಲ್ಲಿ, ಹಾಗೆ ಅವರು ಶ್ರೀರಾಮಾನುಜರ ಭಕ್ತರ ಪಾದಾಶ್ರಯವನ್ನೇ ತೋರುವುದಕ್ಕೆ ಕಾರಣವೇನೆಂದು ಬಹಳ ಚಮತ್ಕಾರದಿಂದ ವಿವರಿಸಿ ಹೇಳುತ್ತಾರೆ. ಎಲ್ಲರಿಗೂ ಶ್ರೀರಾಮಾನುಜರ ನೇರವಾದ ಆಶ್ರಯವಾದರೂ ದೊರಕುವುದು ಹೇಗೆ ಸಾಧ್ಯ? 



ಅಮುದರು ಹೇಳುತ್ತಾರೆ: ಯಾವ ಭಕ್ತನು ನೇರವಾಗಿ ತಮ್ಮನ್ನೇ ಆಶ್ರಯಿಸಬೇಕೆಂದು ಇಚ್ಛಿಸುತ್ತಾನೋ, ಅವನನ್ನು ಕೃಪಾಪೂರ್ಣರಾಗಿ, ತಮ್ಮ ಭಕ್ತರನ್ನು ಆಶ್ರಯಿಸಿ ಸೇವೆಮಾಡುವಂತೆ ಶ್ರೀರಾಮಾನುಜರು ಕಳುಹಿಸಿಕೊಡುತ್ತಾರೆ. ಎಲ್ಲರೂ ತಮ್ಮನ್ನೇ ಆಶ್ರಯಿಸಬಂದರೆ, ತಮ್ಮ ಭಕ್ತರನ್ನು ಆಶ್ರಯಿಸುವುವವರು ಇಲ್ಲವಾಗುವುದಲ್ಲ ಎಂಬುದು ಇದಕ್ಕೆ ಕಾರಣ. ಆದ್ದರಿಂದಲೇ, ಈಗ, ನನ್ನನ್ನೂ ಸಹ ಅವರ ಭಕ್ತರ ಆಶ್ರಯಕ್ಕೇ ಕೃಪೆಮಾಡಿ ಕಳುಹಿಸಿಕೊಟ್ಟಿದ್ದಾರೆ. ಇದು ಶ್ರೀರಾಮಾನುಜರನ್ನು ಕುರಿತು ಸಾರಿ ಹೇಳಬೇಕಾದ ಗುಣ. 



೯೮. ಇಡುಮೇಯಿನಿಯ ಶುವರ್ ಕ್ಕತ್ತಿಲ್, ಇನ್ನಮ್ ನರಹಿಲಿಟ್ಟು

ಶುಡುವೇಯವಟ್ರೈತ್ತೊಡರ್ ತರು ತೊಲ್ಲೈ, ಶುೞಲ್ ಪಿಱಪ್ಪಿಲ್

ನಡುಮೇಯಿನಿನಮ್ ಮಿರಾಮಾನುಶನ್ ನಮ್ಮೈ ನಮ್ ವಶತ್ತೇ

ವಿಡುಮೇ ಶರಣ ಮೆನ್ ಱಾಲ್, ಮನಮೇ ನೈಯಲ್ ಮೇವುದಱ್ ಕೇ. 



ಇಡುಮೇ = ಇಡುತ್ತಾರೋ, ಇನಿಯ = ಮಧುರವಾದ, ಶುವರ್ ಕ್ಕತ್ತಿಲ್ = ಸ್ವರ್ಗದಲ್ಲಿ, ಇನ್ನಮ್ = ಅಲ್ಲದೆ, ನರಹಿಲ್ ಇಟ್ಟು = ನರಕದಲ್ಲಿ ತಳ್ಳಿ, ಶುಡುಮೇ = ಸುಡುತ್ತಾರೋ, ಅವಟ್ರೈ = ಅವುಗಳನ್ನು, ತೊಡರ್ ತರು = ಅನುಸರಿಸಿಬರುವ, ಶುೞಲ್ ಪಿಱಪ್ಪಿಲ್ = ಹುಟ್ಟಿನ ಸುಳಿಯಲ್ಲಿ, ನಡುಮೇ = ನಿಲ್ಲಿಸುತ್ತಾರೋ, ಇನಿ = ಇನ್ನು, ನಮ್ ಇರಮಾನುಶನ್ = ನಮ್ಮ ಶ್ರೀರಾಮಾನುಜರು, ನಮ್ಮೈ = ನಮ್ಮನ್ನು, ನಮ್ ವಶತ್ತೇ = ನಮ್ಮ ವಶದಲ್ಲೇ, ವಿಡುಮೇ = ಬಿಡುತ್ತಾರೋ, ಶರಣಮ್ ಎನ್ ಱಾಲ್ = ’ಶರಣಮ್’ ಎಂದರೆ, ಮನಮೇ = ಮನಸ್ಸೇ, ನೈಯಲ್ = ಕೊರಗಬೇಡ, ಮೇವುದ ಱ್ ಕೇ = ಆಶೆಯಿಂದ \(ಹ್ಸರುಗಳಿಸುವುದಕ್ಕೆ\). 



’ಶರಣಮ್’ ಎಂದ ಬಳಿಕ, ಇನ್ನು ನಮ್ಮ ಶ್ರೀರಾಮಾನುಜರು ನಮ್ಮನ್ನು ಮಧುರವಾದ ಸ್ವರ್ಗದಲ್ಲಿರಿಸುವರೋ, ನರಕಕ್ಕೆ ತಳ್ಳಿಸುಡುವರೋ, ಅವುಗಳನ್ನು ಅನುಸರಿಸಿ ಬರುವ ಹುಟ್ಟಿನ ಸುಳಿಯಲ್ಲಿ ನಿಲ್ಲಿಸುತ್ತಾರೋ, ಅಥವಾ, ನಮ್ಮನ್ನು ನಮ್ಮ ವಶಕ್ಕೇ ಬಿಟ್ಟುಬಿಡುತ್ತಾರೋ? ಮನಸ್ಸೇ ಆಶೆಯಿಂದ ಕೊರಗಬೇಡ.



ಅಮುದರು ಹೇಳುತ್ತಾರೆ: ಮನಸ್ಸೇ, ನೀನು ಶ್ರೀರಾಮಾನುಜರಿಗೆ ಶರಣು ಹೋಗಿದ್ದೀಯೆ. ಅವರು ನಿನ್ನನ್ನು ಯಾವ ಮಾರ್ಗದಲ್ಲಿ ಕೊಂಡೊಯ್ಯುತ್ತಾರೋ ಎಂಬ ಶಂಕೆ ನಿನಗೇಕೆ? ಎಲ್ಲವನ್ನೂ ಅವರಿಗೇ ಬಿಟ್ಟುಬಿಡು. ನಿನಗೆ ಅವರು ಸ್ವರ್ಗಸುಖವನ್ನು ಕೊಡಿಸುತ್ತಾರೋ, ನರಕದಲ್ಲಿ ತಳ್ಳಿ ಸುಡಿಸುತ್ತಾರೋ, ಹುಟ್ಟು-ಸಾವುಗಳ ಸುಳಿಯಲ್ಲೇ ನಿಲ್ಲಿಸಿಬಿಡುತ್ತಾರೋ, ಅಥವಾ, ನಿನ್ನ ದಾರಿಯಲ್ಲಿ ನಿನ್ನನ್ನು ಬಿಟ್ಟಿಬಿಡುತ್ತಾರೋ? ನೀನು ಮಟ್ಟಿಗೆ ಯಾವ ಆಶೆಯಿಂದಲೂ ಕೊರಗಬೇಡ. 



ಶ್ರೀರಾಮಾನುಜರ ಉತ್ತಮಗುಣವೇನೆಂದರೆ, ಯಾರು ಅವರಿಗೆ ಶರಣುಹೋಗುತ್ತಾರೋ ಅವರನ್ನು ಕೈಬಿಡದಂತೆ, ಅವರಿಗೆ ಪುನರ್ಜನ್ಮಬರದಂತೆ, ಪರಮಪದ ದೊರೆಯುವಂತೆ ತಪ್ಪದೆ ಮಾಡುತ್ತಾರೆ – ಹೀಗಿದೆ ಈ ಪಾಶುರದ ಆಶ್ವಾಸನೆ. 



೯೯. ತಱ್ ಕಚ್ಚಮಣರುಮ್ ಶಾಕ್ಕಿಯ ಪ್ಪೇಯ್ ಹಳುಮ್, ತಾಳ್ ಶಡೈಯೋನ್

ಶೊಱ್ ಕಟ್ರ ಶೋಮ್ಬರುಮ್ ಶೂನಿಯವಾದರುಮ್, ನಾನ್ಮಱೈಯುಮ್

ನಿಱ್ ಕ ಕುಱುಮ್ಬುಶೆಯ್ ನೀಶರುಮ್ ಮಾಣ್ಡನರ್ ನೀಣಿಲತ್ತೇ

ಪೊಱ್ ಕಱ್ ಪಹಮ್, ಎಮ್ಮಿರಾಮಾನುಶ ಮುನಿಪೋನ್ದ ಪಿನ್ನೇ. 



ತಳ್ ಕಮ್ ಶಮಣರುಮ್ = ತರ್ಕಮಾಡತಕ್ಕ ಶಮಣರು \(ಜೈನರು\), ಶಾಕ್ಕಿಯ ಪೇಯ್ ಹಳುಮ್ = ಶಾಕ್ಯರೆಂಬ ತಾವಾಡಿದ್ದೇ ಸರಿ ಎಂಬವರು, \(ಬೌದ್ಧರು\), ತಾಳ್ ಶಡೈಯೋನ್ ಶೊಲ್ = ಉದ್ದನಾದ ಜಡೆಯವನ \(ರುದ್ರನ\) ಮಾತುಗಳನ್ನು, ಕಟ್ರ = ಕಲಿತ, ಶೋಮ್ಬರುಮ್ = ತಾಮಸ ಪ್ರಕೃತಿಯವರು \(ಶೈವರು\), ಶೂನಿಯವಾದರುಮ್ = ಶೂನ್ಯವಾದಿಗಳು, ನಾಲ್ ಮಱೈಯುಮ್ ನಿಱ್ ಕ = ನಾಲ್ಕುವೇದಗಳೂ ಪ್ರಚಾರವಾಗುತ್ತಿರುವಾಗ, ಕುಱುಮ್ಬುಶೆಯ್ = ಅಪಹಾಸ್ಯಮಾಡುವ, ನೀಶರುಮ್ = ಕೀಳುಜನರೂ, ಮಾಣ್ಡನರ್ = ನಾಶಹೊಂದಿದರು, ನೀಳ್ ನಿಲತ್ತೇ = ವಿಸ್ತಾರವಾದ ಭೂಮಂಡಲದಲ್ಲಿ, ಪೊನ್ ಕಱ್ ಪಹಮ್ = ಶ್ರೇಷ್ಠವಾದ ಕಲ್ಪವೃಕ್ಷದಂತೆ ಉದಾರಿಯಾದ, ಎಮ್ ಇರಾಮಾನುಜಮುನಿ = ನಮ್ಮ ಶ್ರೀರಾಮಾನುಜ ಮುನಿಗಳು, ಪೋನ್ದ ಪಿನ್ನೇ = ಅವತರಿಸಿದ \(ಬಂದ\) ಬಳಿಕ. 



ತರ್ಕಮಾಡತಕ್ಕ ಶಮಣರೂ, ತಮ್ಮ ವಾದವೇ ಸರಿ ಎಂಬ ಶಾಕ್ಯರೂ, ರುದ್ರನ ಮಾತುಗಳನ್ನು ಕಲಿತ ತಾಮಸ ಪ್ರಕೃತಿಯುಳ್ಳವರೂ, ಶೂನ್ಯವಾದಿಗಳು, ನಾಲ್ಕುವೇದಗಳು ಪ್ರಚಾರವಾಗುತ್ತಿರುವಾಗ ಅವುಗಳನ್ನು ಅಪಹಾಸ್ಯಮಾಡುವ ಕೀಳುಜನರೂ, ಈ ವಿಸ್ತಾರವಾದ ಭೂಮಂಡಲದಲ್ಲಿ ಶ್ರೇಷ್ಠವಾದ ಕಲ್ಪವೃಕ್ಷದಂತೆ ಉದಾರಿಯಾದ ನಮ್ಮ ರಾಮಾನುಜಮುನಿಗಳು ಅವತರಿಸಿದ ಬಳಿಕ, ನಾಶಹೊಂದಿದರು. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರು ಕಲ್ಪವೃಕ್ಷದಂತೆ ಪರಮ ಉದಾರಿಗಳು. ಅವರು ಭೂಮಿಯಮೇಲೆ ಅವತರಿಸಿದ ಬಳಿಕ ಅದುವರೆಗೆ ಹೆಚ್ಚಿಕೊಂಡಿದ್ದ ಜೈನರೂ, ಬೌದ್ಧರೂ, ಶೈವರೂ, ಶೂನ್ಯವಾದಿಗಳೂ, ವೇದಗಳನ್ನು ಕುರಿತು ಹಾಸ್ಯಮಾಡತಕ್ಕ ಕೀಳುಜನರೂ ನಾಶಹೊಂದಿದರು. 



೧೦೦. ಪೋನ್ದದೆನ್ನೆಂಜೆನ್ನುಮ್ ಪೊನ್ ವಣ್ಡು, ಉನದಡಿಪ್ಪೊಡಿಲೊಣ್ ಶೀ

ರಾನ್ದೆಳಿತ್ತೇನುಣ್ಡಮರ್ ನ್ದಿಡ ವೇಣ್ದಿ, ನಿನ್ ಪಾಲದುವೇ

ಈನ್ದಿಡವೇಣ್ಡು ಮಿರಾಮಾನುಶ ಇದುವನ್ ಱಿಯೊನ್ ಱುಮ್

ಮಾನ್ದಹಿಲ್ಲಾದು, ಇನಿ ಮಟ್ರೊನ್ ಱು ಕಾಟ್ಟಿ ಮಯಕ್ಕಿಡಲೇ. 



ಪೋನ್ದದು = ಬಂದು ಸೇರಿತು, ಎನ್ ನೆಂಜು ಎನ್ನುಮ್ = ನನ್ನ ಮನಸ್ಸು ಎಂಬ, ಪೊನ್ = ಸುಂದರವಾದ, ವಣ್ಡು = ದುಂಬಿಯು, ಉನದು = ನಿಮ್ಮ, ಅಡಿ ಪೋದಿಲ್ = ತಿರುವಡಿತಾವರೆಯಲ್ಲಿ, ಒಣ್ ಶೀರ್ ಆಮ್ = ಸೊಬಗಿನ ಹಿರಿಮೆಯಾಗಿರುವ, ತೆಳಿ ತೇನ್ = ಶುದ್ಧವಾದ ಜೇನನ್ನು, ಉಣ್ಡು = ಉಂಡು, ಅಮರ್ ನ್ದಿಡ ವೇಣ್ಡಿ = ನಿತ್ಯವಾಸ ಮಾಡಬೇಕೆಂದು, ನಿನ್ ಪಾಲ್ = ನಿಮ್ಮ ಬಳಿಯಲ್ಲಿ, ಅದುವೇ = ಆ ತಮ್ಮ ತಿರುವಡಿಗಳನ್ನು \(ತಮ್ಮ ಕಲ್ಯಾಣಗುಣಗಳನ್ನೇ\), ಈನ್ದಿಡ ವೇಣ್ಡುಮ್ = ಕೃಪೆಮಾಡಬೇಕು, ಇರಾಮಾನುಶ = ಶ್ರೀರಾಮಾನುಜರೇ, ಇದುಅನ್ ಱಿ = ಇದಲ್ಲದೆ, \(ಇದು ಹೊರತಾಗಿ\), ಒನ್ ಱುಮ್ = ಬೇರೇನನ್ನೂ, ಮಾನ್ದ ಕಿಲ್ಲಾದು = \(ನನ್ನ ಮನಸ್ಸು\) ಉಣ್ಣಲಾರದು, ಇನಿ = ಇನ್ನು, ಮಟ್ರು ಒನ್ ಱು = ಬೇರೆ ಒಂದನ್ನು, ಕಾಟ್ಟಿ = ತೋರಿಸಿ, ಮಯಕ್ಕಿಡಲೇ = ಮೋಸಗೊಳಿಸಬೇಡಿರಿ. \(ಭ್ರಾಂತಿಗೊಳಿಸಬೇಡಿರಿ\). 



ಶ್ರೀರಾಮಾನುಜರೇ, ನನ್ನ ಮನಸು ಎಂಬ ಸುಂದರವಾದ ದುಂಬಿಯು ನಿಮ್ಮ ಪಾದಪದ್ಮಗಳ ಸೊಬಗಿನ ಹಿರಿಮೆಯಾಗಿರುವ ತಿಳಿಯಾದ ಜೇನನ್ನು ಉಂಡು, ನಿಮ್ಮ ಬಳಿಯಲ್ಲೇ ನಿತ್ಯವಾಸಮಾಡಬಯಸಿ, ನಿಮ್ಮ ಬಳಿಗೆ ಬಂದು ಸೇರಿದೆ. ತಾವು ಅದನ್ನು ಕೃಪೆಮಾಡಬೇಕು. ಅದನ್ನಲ್ಲದೆ ನನ್ನ ಮನಸ್ಸು ಬೇರೊಂದನ್ನು ಉಣ್ಣದು. ಇನ್ನು \(ಅದಕ್ಕೆ ಬದಲಾಗಿ\) ಬೇರೆ ಒಂದನ್ನು ತೋರಿಸಿ \(ನನ್ನ ಮನಸ್ಸನ್ನು\) ಭ್ರಾಂತಿಗೊಳಿಸಬೇಡಿರಿ. 



ಇಲ್ಲಿ ಒಂದು ಸುಂದರವಾದ ರೂಪಕವನ್ನು ಅಮುದರು ನಮ್ಮ ಮುಂದಿಟ್ಟಿದ್ದಾರೆ. ತಮ್ಮ ಮನಸ್ಸು ಒಂದು ದುಂಬಿ. ಶ್ರೀರಾಮಾನುಜರ ತಿರುವಡಿಗಳೇ ಪದ್ಮಗಳು ಸಹಜವಾಗಿ ದುಂಬಿ \(ತಾವರೆ\) ಹೂವನ್ನು ಅರಸಿಕೊಂಡು ಹೋಗುವುದು. ಅಲ್ಲಿ ಅದು ಸೇರಿ, ಅಲ್ಲಿರುವ ಶುದ್ಧವಾದ ಸಿಹಿಯಾದ ಜೇನನ್ನು ಕುಡಿಯುವುದು, ಮತ್ತು ಹಿಡಿದು ಅಲ್ಲಿಯೇ ತಂಗಿಬಿಡಬಹುದು. ಆ ದುಂಬಿಯ ಹಾಗೆಯೇ, ಅಮುದರ ಮನಸ್ಸು ಶ್ರೀರಾಮಾನುಜರ ತಿರುವಡಿಗಳನ್ನು ಸೇರಿದೆ. ಅದರಲ್ಲಿ ಅಡಗಿರುವ ಕಲ್ಯಾಣಗುಣಗಳೆಂಬ ಜೇನನ್ನು ಸವಿಯುತ್ತದೆ. ಅಲ್ಲಿಯೇ ಸ್ಥಿರವಾಗಿ ನೆಲಸಿರಲು ಯತ್ನಿಸುತ್ತದೆ – ಎಂಬುದು ಆ ರೂಪಕ. 



೧೦೧. ಮಯಕ್ಕೂ ಮಿರುವಿನೈ ವಲ್ಲಿಯಿಲ್ ಪೂಣ್ಡು, ಮದಿಮಯಙ್ಗಿ

ತ್ತುಯಕ್ಕೂಮ್ ಪಿಱವಿಯಿಲ್ ತೋನ್ ಱಿಯ ವೆನ್ನೈ, ತುಯರ ಕಟ್ರಿ

ಉಯಕ್ಕೊಣ್ಡು ನಲ್ಹುಮಿರಾಮಾನುಶವೆನ್ ಱ ದುನ್ನೈಯುನ್ನಿ

ನಯಕ್ಕುಮವರ್ ಕ್ಕಿದಿೞುಕ್ಕೆನ್ಬರ್, ನಲ್ಲವರೆನ್ ಱುನೈನ್ದೇ. 



ಮಯಕ್ಕುಮ್ = ಭ್ರಾಂತಿಗೊಳಿಸುವ, ಇರು ವಿನೈ = ಎರಡು ಕರ್ಮಗಳ, ವಲ್ಲಿಯಿಲ್ = ಸಂಕೋಲೆಯಲ್ಲಿ, ಪೂಣ್ಡು = ಸಿಕ್ಕಿಬಿದ್ದು, ಮದಿ ಮಯಙ್ಗಿ = ತಿಳಿವಳಿಕೆಯಿಲ್ಲದಂತೆ, ತುಯಕ್ಕುಮ್ = ದುಃಖಗೊಳಿಸುವ, ಪಿಱವಿಯಿಲ್ = ಜನ್ಮಗಳಲ್ಲಿ \(ಈ ಜನ್ಮದಲ್ಲಿ\) ತೋನ್ ಱಿಯ = ಹುಟ್ಟಿಬಂದ, ಎನ್ನೈ = ನನ್ನನ್ನು ತುಯರ್ = ದುಃಖವನ್ನು ನೀಗಿಸಿ, ಉಯಕೊಣ್ಡು = ಉಜ್ಜೀವನಗೊಳ್ಳುವಂತೆ ಮಾಡಿ, ನಲ್ಹುಮ್ = ಕೃಪೆಮಾಡುವ, ಇರಾಮಾನುಶ = ಶ್ರೀರಾಮಾನುಜರೇ, ಎನ್ ಱದು= ಎಂದು ಹೇಳುವುದು, ಉನ್ನೆ ಉನ್ನಿ = ನಿನ್ನನ್ನು \(ನಿಮ್ಮನ್ನು\) ಅನುಸರಿಸಿ, ನಯಕ್ಕುಮವರ್ಕ್ಕು = ಆಶಿಸುವವರಿಗೆ \(ಕೀರ್ತಿಸುವವರಿಗೆ\), ಇದು = ಈ ಮಾತು, ಇಱುಕ್ಕು ಎನ್ ಬರ್ = ತಕ್ಕದ್ದಲ್ಲ \(ಅವ್ಪಮಾನಕರ\) ಎನ್ನುತ್ತಾರೆ. ನಲ್ಲವರ್ = ಸಜ್ಜನರು \(ಒಳ್ಳೆಯವರು\), ನೈನ್ದೇ ಕನಿಕರಗೊಂಡು.



ಭ್ರಾಂತಿಗೊಳಿಸುವ ಎರಡು ಕರ್ಮಗಳ ಸಂಕೋಲೆಯಲ್ಲಿ ಸಿಕ್ಕಿಬಿದ್ದು, ತಿಳಿವಳಿಕೆಯಿಲ್ಲದಂತೆ, ದುಃಖಪಡಿಸುವ ಜನ್ಮದಲ್ಲಿ ಹುಟ್ಟಿ ಬಂದ ನನ್ನ ದುಃಖವನ್ನು ನೀಗಿಸಿ, ಉಜ್ಜೀವನಗೊಳಿಸಿ, ಕೃಪೆಮಾಡುವ ಶ್ರೀರಾಮಾನುಜರೇ, ಎಂದು ಹೇಳುವುದು ನಿಮ್ಮನ್ನು ಆಶ್ರಯಿಸಿ \(ಅನುಸರಿಸಿ\) ಕೀರ್ತಿಸುವವರಿಗೆ ಈ ಮಾತುತಕ್ಕದ್ದಲ್ಲ ಎಂದು ಕನಿಕರದಿಂದ ಒಳ್ಳೆಯವರು ಹೇಳುತ್ತಾರೆ. 



“ಇರು ವಿನೈ” – ಎಂದರೆ, ಎರಡು ಕರ್ಮಗಳು: ಪಾಪ, ಪುಣ್ಯ ಎಂಬವು. ಇವುಗಳನ್ನು ಅನುಸರಿಸಿಯೇ ಮೇಲು ಕೀಳು ಜನ್ಮಗಳು ಬರುತ್ತವೆಯೆಂದು ನಂಬಿಕೆ. ಆದ್ದರಿಂದ, ಜನ್ಮಗಳು ಲೆಕ್ಕವಿಲ್ಲದ ಹಾಗೆ ಬೆಳೆಯುವುದಕ್ಕೆ ಈ ಪಾಪಪುಣ್ಯಗಳೇ ಕಾರಣವೆಂದೂ, ಆ ಸಂಕೋಲೆಯಿಂದ ಬಿಡಿಸಿಕೊಂಡ ಹೊರತು ಬಿಡುಗಡೆ ಇಲ್ಲವೆಂದೂ ಭಾವಿಸಲಾಗಿದೆ.



ಸಾಮಾನ್ಯ ಮನುಷ್ಯನಿಗೆ ಎರಡು ಕರ್ಮಗಳಿವೆ: ಹಾಗೆಯೇ ಶ್ರೀರಾಮಾನುಜರಿಗೆ ಎರಡು ವಿಶಿಷ್ಟ ಗುಣಗಳಿವೆ ಎನ್ನಲಾಗುತ್ತದೆ. ಅವರನ್ನು ಆಶ್ರಯಿಸಿದವರ ಪಾಪಗಳನ್ನೆಲ್ಲಾ ನೀಗಿಸಿ, ಅವರು ಉಜ್ಜೀವನಗೊಳ್ಳುವಂತೆ ಮಾಡುವುದು ಒಂದು ಗುಣ. ಅವರನ್ನು ಆಶ್ರಯಿಸಿದವರು ಅವರನ್ನು ಎಡೆಬಿಡದಂತೆ ಅನುಸರಿಸುತ್ತಲೇ ಹೋಗುವಂತೆ ಮಾಡುವುದು ಮತ್ತೊಂದು ಗುಣ. ಇದು \(ಈ ಎರಡನೆಯದು\) ಅವರ ದಿವ್ಯವಾದ ಕಲ್ಯಾಣಗುಣಗಳಿಗೆ ಸಂಬಂಧಪಟ್ಟಿದ್ದು. ಆದ್ದರಿಂದ, ಶ್ರೀರಾಮಾನುಜರನ್ನು ಆಶ್ರಯಿಸುವ ಭಕ್ತನು ಅವರ ಮೊದಲ ಗುಣಕ್ಕಿಂತಲೂ ಹೆಚ್ಚಾಗಿ ಎರಡನೆಯದನ್ನು ಕೀರ್ತಿಸುತ್ತಿರಬೇಕು. ಹಾಗೆ ಮಾಡುವುದರಿಂದ ಅವರಲ್ಲಿ ಭಕ್ತಿ ಹೆಚ್ಚುವುದು. 



ಅಮುದರು ಹೇಳುತ್ತಾರೆ: ನಾನು ಶ್ರೀರಾಮಾನುಜರನ್ನು ಕುರಿತು ಹೇಳುವಾಗಲೆಲ್ಲಾ “ಸ್ವಾಮೀ, ತಾವು ನನ್ನ ಪಾಪರಾಶಿಯನ್ನೆಲ್ಲಾ ನೀಗಿಸಿ, ನನ್ನನ್ನು ಉಜ್ಜೀವನಗೊಳಿಸಿದ್ದೀರಿ” ಎಂದು ಹೇಳುತ್ತಾ ಹೋಗುತ್ತೇನಲ್ಲ. ಶ್ರೀರಾಮಾನುಜರನ್ನು ಅನುಸರಿಸುವ ಸಜ್ಜನರು ಹೇಳುತ್ತಾರೆ. ನನ್ನ ಈ ಮಾತು ನನಗೆ ತಕ್ಕದ್ದಲ್ಲವೆಂದು. 



೧೦೨. ನೈಯುಮ್ ಮನಮುನ್ ಕುಣಙ್ಗಳೈಯುನ್ನಿ, ಎನ್ನಾವಿರುನ್ದೆಮ್

ಐಯನಿರಾಮಾನುಜನೆನ್ ಱೈಕ್ಕುಮ್, ಅರುವಿನೈಯೇನ್

ಕೈಯುಮ್ ತೊೞುಮ್ ಕಣ್ ಹರುದಿಡುಙ್ಗೂಣಕ್ಕಡಲ್ ಪುಡೈಶೂೞ್

ವೈಯಮಿದನಿಲ್, ಉನ್ ವಣ್ಮೈಯೆನ್ ಪಾಲೆನ್ ವಳನ್ದದುವೇ.



ನೈಯುಮ್ = ಕರಗುತ್ತದೆ, ಮನಮ್ = ಮನಸ್ಸು, ಉನ್ = ನಿಮ್ಮ, ಕುಣಙ್ಗಳೈ = ಗುಣಗಳನ್ನು, ಉನ್ನಿ = ಚಿಂತಿಸುತ್ತಾ, ಎನ್ ನಾ =ನನ್ನ ನಾಲಗೆ, ಇರುನ್ದು = ದೃಢವಾಗಿ \(ಎಡೆಬಿಡದಂತೆ\), ಎಮ್ ಐಯನ್ = ನಮ್ಮ ಸ್ವಾಮಿ, ಇರಾಮಾನುಶನ್ ಎನ್ ಱು = ಶ್ರೀರಾಮಾನುಜರು ಎಂದು, ಅವೈಕ್ಕೂಮ್ = ಕರೆಯುತ್ತದೆ, ಅರು ವಿನೈಯೇನ್ = ಮಹಾಪಾಪಿಯಾದ ನನ್ನ, ಕೈಯುಮ್ = ಕೈಗಳೂ, ತೊೞುಮ್ = \(ಭಕ್ತಿಯಿಂದ\) ಮುಗಿಯುತ್ತವೆ, \(ಜೋಡಿಸುತ್ತವೆ\), ಕಣ್ = ಕಣ್ಣುಗಳು, ಕರುದಿಡುಮ್ = ಆಶಿಸುತ್ತವೆ, ಕಾಣ = \(ನಿಮ್ಮನ್ನು\) ನೋಡಬೇಕೆಂದು, ಕಡಲ್ ಪುಡೈ ಶೂಖ಼್ = ಕಡಲಿನಿಂದ ಸುತ್ತಲೂಆವರಿಸಿರುವ, ವೈಯಮ್ ಇದನುಳ್ = ಭೂಮಂಡಲದಲ್ಲಿ, ಉನ್ = ನಿಮ್ಮ, ವಣ್ಮೈ = ಔದಾರ್ಯವೆಂಬುದು, ಎನ್ ಪಾಲ್ = ನನ್ನ ವಿಷಯದಲ್ಲಿ, ಎನ್ = ಏತಕ್ಕಾಗಿ, ವಳರ್ ನದುವೇ = ಬೆಳೆದಿದೆ \(ಇಷ್ಟುವೃದ್ಧಿಗೊಂಡಿದೆ\)



ಮನಸ್ಸು ನಿಮ್ಮ ಗುಣಗಳನ್ನು ಚಿಂತಿಸುತ್ತಾ ಕರಗುತ್ತದೆ. ನನ್ನ ನಾಲಗೆ ಎಡೆಬಿಡದಂತೆ ’ನಮ್ಮ ಸ್ವಾಮಿ, ರಾಮಾನುಜರು’ ಎಂದು ಕರೆಯುತ್ತದೆ. ಮಹಾಪಾಪಿಯಾದ ನನ್ನ ಕೈಗಳೂ ಭಕ್ತಿಯಿಂದ ಜೋಡಿಸುತ್ತವೆ. ಕಣ್ಣುಗಳು ನಿಮ್ಮನ್ನು ನೋಡಲು ಆಶಿಸುತ್ತವೆ. ಕಡಲಿನಿಂದ ಆವೃತವಾಗಿರುವ ಭೂಮಂಡಲದಲ್ಲಿ ನಿಮ್ಮ ಔದಾರ್ಯವು ನನ್ನ ವಿಷಯದಲ್ಲಿ ಏತಕ್ಕಾಗಿ ಇಷ್ಟು ಬೆಳೆದಿದೆ? 



ಇಲ್ಲಿ ಅಮುದರು ತಮ್ಮ ಇಂದ್ರಿಯಗಳು ಪ್ರಾಪಂಚಿಕ ವಸ್ತು ವಿಷಯಗಳನ್ನು ತೊರೆದು ಶ್ರೀರಾಮಾನುಜರನ್ನು ಕುರಿತು ಹೇಗೆ ನಡೆದುಕೊಳ್ಳುತ್ತವೆ ಎಂಬುದನ್ನೂ, ತಮ್ಮ ಬಗೆಗೆ ಶ್ರೀರಾಮಾನುಜರ ಔದಾರ್ಯವೇ ಇಷ್ಟಕ್ಕೆಲ್ಲಾ ಕಾರಣವೆಂದೂ ವಿವರಿಸಿ ಹೇಳುತ್ತಾರೆ.



ಭಗವಂತನನ್ನು ಕುರಿತು ನಡೆಯಬೇಕಾದದ್ದೆಲ್ಲಾ ಅಮುದರ ಇಂದ್ರಿಯಗಳಿಂದ ಶ್ರೀರಾಮಾನುಜರನ್ನು ಕುರಿತು ನಡೆಯುತ್ತವೆಯಲ್ಲ\! ಶ್ರೀರಾಮಾನುಜರನ್ನು ಅಮುದರು ’ತಮ್ಮ ತಂದೆ, ತಮ್ಮ ಸ್ವಾಮಿ’ ಭಾವಿಸುವುದೇ ಎಲ್ಲಕ್ಕೂ ಕಾರ್‍ಅಣ. ಅನನ್ಯ ಭಕ್ತಿಯವೈಶಿಷ್ಟ್ಯ ಇದೇ\! 



೧೦೩. ವಳರ್ ನ್ದವೆಙ್ಗೋಪ ಮಡಙ್ಗಲೊನ್ ಱಾಯ್, ಅನ್ ಱು ವಾಳವುಣನ್

ಕಿಳರ್ ನ್ದ ಪೊನ್ನಾಹಮ್ ಕಿಳಿತ್ತವನ್, ಕೀರ್ ತ್ತಿ ಪ್ಪಯಿರೆೞುನ್ದು

ವಿಳೈನ್ದಿಡುಮ್ ಶಿನ್ದೈಯಿರಾಮಾನುಶ ನೆನ್ ಱನ್ ಮೆಯ್ ವಿನೈನೋಯ್

ಕಳೈನ್ದು ನನ್ ಞಾನ ಮಳಿತ್ತನನ್, ಕೈಯಿಲ್ ಕನಿಯೆನ್ನವೇ.



ವಳರ್ ನ್ದ = ಅತಿಯಾಗೆ ಬೆಳೆದ, ವೆಮ್ ಕೋಪಮ್ = ಕ್ರೂರಕೋಪದ, ಮಡಙ್ಗಲ್ ಒನ್ ಱು ಆಯ್ = ಒಂದು \(ಅಪರೂಪವಾದ\) ಗಂಡುಸಿಂಹವಾಗಿ, ಅನ್ ಱು = ಅಂದು, ವಾಳ್ ಅವುಣನ್ = ಖಡ್ಗಧಾರಿಯಾದ ಹಿರಣ್ಯಕಶಿಪುವಿನ, ಕಿಳರ್ ನ್ದ = ಕೆಚ್ಚಿನಿಂದ ತುಂಬಿದ, ಪೊನ್ ಆಹಮ್ = ಚಿನ್ನದಂಥ ಎದೆಯನ್ನು, ಕಿಳೀತ್ತವನ್ = ಸೀಳಿದವನ, ಕೀರ್ ತ್ತಿ = ಕೀರ್ತಿಯ, ಪಯಿರ್ ಎೞುನ್ದು = ಪಯಿರು ಬೆಳೆದು, ವಿಳೈನ್ದಿಡುಮ್ ಶಿನ್ದೈ = ಉಂಟುಮಾಡಿದ ಚಿಂತೆಯುಳ್ಳ, ಇರಾಮಾನುಶನ್ = ಶ್ರೀರಾಮಾನುಜರು, ಎನ್ ತನ್ = ನನ್ನ, ಮೆಯ್ = ದೇಹಸಂಬಂಧವಾದ, ವಿನೈ ನೋಯ್ = ಕಾರ್ಯಗಳ \(ಕರ್ಮಗಳ\) ಸಂಕಟವನ್ನು, ಕಳೈನ್ದು = ನೀಗಿಸಿ, ನಲ್ ಞಾನಮ್ = ಉತ್ತಮವಾದ ಜ್ಞಾನವನ್ನು, ಅಳಿತ್ತನನ್ = ದಯೆನೀಡಿದರು, ಕೈಯಿಲ್ = ಅಂಗೈಯಲ್ಲಿ, ಕನಿ ಎನ್ನವೇ = ನೆಲ್ಲಿಕಾಯಿ ಎಂಬಂತೆ. 



ಅತಿಯಾಗಿ ಬೆಳೆದ ಕಡುಕೋಪದ ಒಂದು ಅಪರೂಪವಾದ ಗಂಡುಸಿಂಹವಾಗಿ ಅವತರಿಸಿ, ಅಂದು, ಖಡ್ಗಧಾರಿಯಾದ ಹಿರಣ್ಯಕಶಿಪುವಿನ ಕೆಚ್ಚಿನಿಂತ ತುಂಬಿದ ಚಿನ್ನದಂಥ ಎದೆಯನ್ನು ಸೀಳಿದವನ ಕೀರ್ತಿಯ ಪಯಿರು ಬೆಳೆದು ಉಂಟುಮಾಡಿದ ಚಿಂತೆಯುಳ್ಳ ಶ್ರೀರಾಮಾನುಜರು ನನ್ನ ದೇಹ ಸಂಬಂಧವಾದ ಕರ್ಮಗಳ ಸಂಕಟವನ್ನು ನೀಗಿಸಿ, ಉತ್ತಮವಾದ ಜ್ಞಾನವನ್ನು ದಯೆನೀಡಿದರು. ಅಂಗೈಯಲ್ಲಿನ ನೆಲ್ಲಿಕಾಯಿಯಂತೆ.



ಹಿಂದಿನ ಪಾಶುರದ ವಿಷಯವನ್ನೇ ಇಲ್ಲಿಯೂ ಮುಂದುವರಿಸಲಾಗಿದೆ. 



“ಮೆಯ್ ವಿನೈ ನೋಯ್ ಕಳೈನ್ದು” – ದೇಹಸಂಬಂಧವಾದ ಕರ್ಮಗಳ ಸಂಕಟವನ್ನು ಕಳೆದು: ಎಂದರೆ, ಮೇಲಿಂದ ಮೇಲೆ ಜನ್ಮಗಳನ್ನುಂಟುಮಾಡುವ ಕರ್ಮಗಳು ದೇಹೇಂದ್ರಿಯಗಳ ಮೂಲಕ ಉಂಟಾಗುತ್ತವೆ. ಅವುಗಳನ್ನುಂಟುಮಾಡುವ ಕರ್ಮಗಳು ದೇಹೇಂದ್ರಿಯಗಳ ಮೂಲಕ ಉಂಟಾಗುತ್ತವೆ. ಅವುಗಳನ್ನು ಸಂಸಾರ ತಾಪತ್ರಯದಲ್ಲಿ ಮತ್ತೆಮತ್ತೆಸಿಕ್ಕಿ ಬೀಳದಂತೆ, ಭಗವಂತನ ಕಡೆಗೆ ತಿರುಗಿಸಬೇಕೆಂಬ ಸುಜ್ಞಾನವನ್ನು ಅತ್ಯಂತ ಸರಳರೀತಿಯಲ್ಲಿ ಶ್ರೀರಾಮಾನುಜರು ಬೋಧಿಸಿದರು. 



“ನಲ್ ಞಾನಮ್ ಅಳಿತ್ತನನ್” – ಉತ್ತಮವಾದ ಜ್ಞಾನವನ್ನು ದಯೆ ನೀಡಿದರು: ಎಂದರೆ, ಮನಸ್ಸನ್ನು ಇಂದ್ರಿಯಗಳ ವಶಮಾಡದಂತೆ, ಎಡೆಬಿಡದೆ ಭಗವಂತನನ್ನು ಕುರಿತು ಚಿಂತಿಸುವಂತೆ ತಿದ್ದುವ ಸುಲಭವಾದ ಉಪಾಯದ ಮೂಲಕ ಸುಜ್ಞಾನವನ್ನು ಶ್ರೀರಾಮಾನುಜರು ದಯೆನೀಡಿದರು.



ಅಮುದರು ಹೇಳುತ್ತಾರೆ: ದುಷ್ಟನಾದ ಹಿರಣ್ಯಕಶಿಪುವಿನ ಕೆಚ್ಚಿನಿಂದ ತುಂಬಿದ ಎದೆಯನ್ನು ಸೀಳಿ, ಶಿಷ್ಟನಾದ ಪ್ರಹ್ಲಾದನನ್ನು ರಕ್ಷಿಸಿ ಉದ್ಧರಿಸಿದ ಹಾಗೆ, ಶ್ರೀರಾಮಾನುಜರು ಸರ್ವೇಶ್ವರನ ಅನಂತ ಕಲ್ಯಾಣಗುಣಗಳನ್ನೇ ಸದಾ ಚಿಂತಿಸುತ್ತಿರುವಂತೆಯೂ, ಅದರಿಂದ ದೇಹಸಂಬಂಧವಾದ ಕರ್ಮಗಳ ಸಂಕಟಗಳು ತೊಲಗಿ ಹೋಗುವುವೆಂದೂ ಉಪದೇಶಿಸಿ, ಅಂಗೈಯ ನೆಲ್ಲಿಕಾಯಿಯಂತೆ ಅತಿಸುಲಭವಾದ ಮೋಕ್ಷೋಪಾಯವನ್ನು – ಉತ್ತಮವಾದ ಜ್ಞಾನವನ್ನು ಕರುಣಿಸಿದರು. 



ಶ್ರೀರಾಮಾನುಜರು ಉಪದೇಶಿಸಿದ್ದು ತಿರುಮಂತ್ರಜಪ ಮತ್ತು ಪ್ರಪತ್ತಿ ಎಂಬವು. ತಿರುಮಂತ್ರಜಪದಿಂದ ಭಕ್ತಿಪೂರ್ಣಗೊಳ್ಳುವುದು. ಪ್ರಪತ್ತಿಯಿಂದ ’ಅಹಂ’ ಎಂಬುದು ನೀಗಿ, ಸಂಸಾರ ಬಂಧನ ಕಡಿದು, ಪರಮಪದ ಲಭಿಸುವುದು ಎಂದು. 



೧೦೪. ಕೈಯಿಲ್ ಕನಿಯೆನ್ನಕ್ಕಣ್ಣನೈಕ್ಕಾಟ್ಟಿದರಿಲುಮ್, ಉನ್ ದನ್

ಮೆಯ್ಯಿಲ್ ಪಿಱಙ್ಗಿಯ ಶೀರನ್ ಱಿ ವೇಣ್ಡಿಲನ್ ಯಾನ್, ನಿರಯ

ತ್ತೊಯ್ಯಿಲ್ ಕಿಡಕ್ಕಿಲುಮ್ ಶೋದಿವಿಣ್ ಶೇರಿಉಮ್ ಇವ್ವರುಳ್ ನೀ

ಶೆಯ್ಯಿಲ್ ತರಿಪ್ಪನ್, ಇರಾಮಾನುಶ, ಎನ್ ಶೆಱುಙ್ಕೊಣ್ಡಲೇ. 



ಕೈಯಿಲ್ = ಅಂಗೈಯಲ್ಲಿ, ಕನಿ ಎನ್ನ = ನೆಲ್ಲಿಕಾಯಿ ಎಂಬಂತೆ, ಕಣ್ಣನೈ = ಶ್ರೀಕೃಷ್ಣನನ್ನು \(ಸರ್ವೇಶ್ವರನನ್ನು\) ಕಾಟ್ಟಿದರಿಲುಮ್ = ತೋರಿಸಿದರೂ, ಉನ್ ತನ್ =ನಿನ್ನ, ಮೈಯ್ಯಿಲ್ = ದೇಹದಲ್ಲಿ, ಪಿಱಙ್ಗಿಯ = ಹೊಳೆಯುತ್ತಿರುವ, ಶೀರೆನ್ ಱಿ = ಸದ್ಗುಣಗಳಲ್ಲದೆ, ವೇಣ್ಡಿಲನ್ ಯಾನ್ = ಬೇಡುವುದಿಲ್ಲ ನಾನು, ನಿರಯಮ್ = ನರಕದ, ತೊಯಿಲ್ = ಕೂಪದಲ್ಲಿ \(ಗುಂಡಿಯಲ್ಲಿ\), ಕಿಡಕ್ಕಿಲುಮ್ = ಬಿದ್ದು ತಿಳಲಾಡಿದರೂ, ಶೋದಿ ವಿಣ್ = ಬೆಳಗುವ ಪರಮಪದವನ್ನು, ಶೇರಿಉಮ್ = ಸೇರಿದರೂ, ಇವ್ವರುಳ್ = ಈ ಕೃಪೆಯನ್ನು, ನೀ = ನೀವು, ಶೆಯ್ಯಿಲ್ = ಮಾಡಿದರೆ, ತರಿಪ್ಪನ್ = ಸಹಿಸುತ್ತೇನೆ, ಇರಾಮಾನುಶ = ಶ್ರೀರಾಮಾನುಜರೇ, ಎನ್= ನನ್ನ, ಶೆೞು = ದಿವ್ಯವಾದ \(ವಿಲಕ್ಷಣವಾದ\), ಕೊಣ್ಡಲೇ = ಕಾರ್ಮುಗಿಲೇ. 



ನಮ್ಮ ಶ್ರೀರಾಮಾನುಜರೇ, ದಿವ್ಯವಾದ ಕಾರ್ಮುಗಿಲೇ, ಅಂಗೈಯ ನೆಲ್ಲಿಕಾಯಿಯಂತೆ ಶ್ರೀಕೃಷ್ಣನನ್ನು \(ಸರ್ವೇಶ್ವರನನ್ನು\) ನನಗೆ ತೋರಿಸಿಕೊಟ್ಟರೂ, ನಿಮ್ಮ ದೇಹದಲ್ಲಿ ಹೊಳೆಯುತ್ತಿರುವ ಸದ್ಗುಣಗಳನ್ನಲ್ಲದೆ ನಾನು \(ಬೇರೇನನ್ನೂ\) ಬೇಡುವುದಿಲ್ಲ. ನರಕದ ಗುಂಡಿಯಲ್ಲಿ ಬಿದ್ದುತೊಳಲಾಡಿದರೂ, ಬೆಳಗುವ ಪರಮಪದವನ್ನು ಸೇರಿದರೂ, ಈ ಕೃಪೆಯನ್ನು ನೀವು ಮಾಡಿದರೆ ನಾನು ಸಹಿಸಿಕೊಳ್ಳುತ್ತೇನೆ \(ನೆಮ್ಮದಿಪಡುತ್ತೇನೆ\). 



“ಕೈಯಿಲ್ ಕನಿಯೆನ್ನ ಕಣ್ಣನೈ ಕಾಟ್ಟಿದರಿಲುಮ್” – ಭಗವದ್ಗೀತೆಯಲ್ಲಿ ಶ್ರೀಕೃಷ್ಣನು ತನ್ನ ಭಕ್ತನಾದಾರ್ಜುನನಿಗೆ ಹೇಳಿದ ಮುಖ್ಯವಾದ ಶ್ಲೋಕವೊಂದನ್ನು ’ಚರಮಶ್ಲೋಕ’ ಎಂದು ಶ್ರೀರಾಮಾನುಜರು ತೋರಿಸುತ್ತಾ ಶ್ರೀಕೃಷ್ಣನ ಆಶ್ವಾಸನೆ ಎಲ್ಲಾ ಭಕ್ತರಿಗೂ ಅನ್ವಯಿಸುತ್ತದೆ ಎನ್ನುತ್ತಾರೆ. ಎಲ್ಲಾ ಧರ್ಮಗಳನ್ನೂ ಬದಿಗಿಟ್ಟು ಯಾರು ನನ್ನನ್ನು ಎಡೆಬಿಡದಂತೆ ಅನನ್ಯವಾಗಿ ಆಶ್ರಯಿಸುತ್ತಾರೋ ಅವರಿಗೆ ತಪ್ಪದೆ ಮುಕ್ತಿಯನ್ನು ನೀಡುತ್ತೇನೆ” ಎಂಬುದು ಅದು. 



ಅಮುದರು ಹೇಳುತ್ತಾರೆ: ಶ್ರೀರಾಮಾನುಜರೇ, ಶ್ರೀಕೃಷ್ಣನು ಆಡಿದ ಮಾತಿನ ಸತ್ಯತೆಯನ್ನು ನೀವು ಪ್ರತ್ಯಕ್ಷವಾಗಿ ತೋರಿಸಿದ್ದೀರಿ. ನನಗೆ ನರಕವೇ ಬರಲಿ, ಪರಮಪದವೇ ಪ್ರಾಪ್ತವಾಗಲಿ, ನಿಮ್ಮ ಸದ್ಗುಣಗಳನ್ನು ಸದಾ ಚಿಂತಿಸಿ ಆನಂದಿಸುವ ಭಾಗ್ಯವನ್ನು ಕೃಪೆಮಾಡಬೇಕೆಂದು ನಮ್ರನಾಗಿ ಪ್ರಾರ್ಥಿಸುತ್ತೇನೆ. ಅದರಿಂದಲೇ ನನಗೆ ನೆಮ್ಮದಿ. 



೧೦೫. ಶೆೞುನ್ದಿರೈಪ್ಪಾಱ್ ಕಡಲ್ ಕಣ್ಡುಯಿಲ್ ಮಾಯನ್, ತಿರುವಡಿಕ್ಕೀೞ್

ವಿೞುನ್ದಿರುಪ್ಪಾರ್ ನೆಂಜಿಲ್ ಮೇವು ನನ್ ಞಾನಿ, ನಲ್ವೇದಿಯರ್ ಹಳ್

ತೊಮಿನ್ದಿರುಪ್ಪಾದನಿರಾಮಾನುಶನೈತ್ತೊೞುಮ್ ಪೆರಿಯೋರ್

ಎೞುನ್ದಿರೈತ್ತಾಡುಮಿಡಮ್, ಅಡಿಯೇನುಕ್ಕಿರುಪ್ಪಿಡಮೇ. 



ಶೆೞು = ಸ್ವಚ್ಛವಾದ \(ಸುಂದರವಾದ\), ತಿರೈ = ಅಲೆಗಳ, ಪಾಲ್ ಕಡಲ್ = ಪಾಲ್ಗಡಲಲ್ಲಿ, ಕಣ್ ತುಯಿಲ್ = ನಿದ್ರಿಸುವ, ಮಾಯನ್ = ಆಶ್ಚರ್ಯಕಾರಿಯ, ತಿರುವಡಿಕ್ಕೀಳ್ = ತಿರುವಡಿಗಳ ಬಳಿಯಲ್ಲಿ, ವಿಱುನ್ದು ಇರುಪ್ಪಾರ್ = ಬಿದ್ದಿರುವ ಮಹನೀಯರ, ನೆಂಜಿಲ್ = ಮನದಲ್ಲಿ, ಮೇವುಮ್ = ದೃಢವಾಗಿ ನಿಂತಿರುವ, ನಲ್ ಞಾನಿ = ಉತ್ತಮ ಜ್ಞಾನಿಗಳಾಗಿಯೂ, ನಲ್ ವೇದಿಯರ್ ಹಳ್ = ಉತ್ತಮರಾದ ವೇದ ವಿದ್ವಾಂಸರು, ತೊೞುಮ್ = ಪೂಇಸುವ, ತಿರುಪಾದನ್ = ಪವಿತ್ರವಾದ ಪಾದಗಳನ್ನುಳ್ಳ, ಇರಾಮಾನುಶನೈ = ಶ್ರೀರಾಮಾನುಜರನ್ನು, ತೊೞುಮ್ = ಪೂಜಿಸುವ, ಪೆರಿಯೋರ್ = ಮಹನೀಯರು, ಎೞುನ್ದು = ಇದ್ದು, ಇರೈತ್ತು = ಘಂಟಾಘೋಷವಾಗಿ ಹಾಡುತ್ತಾ, ಆಡುಮ್ = ಓಡಾಡುತ್ತಿರುವ, ಇಡಮ್ = ಸ್ಥಳವೇ, ಅಡಿಯೇನುಕ್ಕು= ಈ ಪಾದಸೇವಕನಿಗೆ, ಇರುಪ್ಪು ಇಡಮೇ = ಇರುವ ಸ್ಥಳವೇ ಆಗಿರುವುದು. 



ಸ್ವಚ್ಛವಾದ ಅಲೆಗಳುಳ್ಳ ಪಾಲ್ಗಡಲಲ್ಲಿ ಯೋಗನಿದ್ರೆಯಲ್ಲಿರುವ ಆಶ್ಚರ್ಯಕಾರಿಯ ತಿರುವಡಿಗಳ ಬಳಿಯಲ್ಲಿ ಪೂಜಿಸುತ್ತಾ ಇರುವ ಮಹನೀಯರ ಮನದಲ್ಲಿ ದೃಢವಾಗಿ ನಿಂತಿರುವ ಉತ್ತಮಜ್ಞಾನಿಗಳಾಗಿಯೂ, ಉತ್ತಮರಾದ ವೇದವಿದ್ವಾಂಸರು ಪೂಜಿಸುವ ಪವಿತ್ರವಾದ ಪಾದಗಳನ್ನುಳ್ಳ ಶ್ರೀರಾಮಾನುಜರನ್ನು ಪೂಜಿಸುವ ಮಹನೀಯರು ಇರುತ್ತಾ ಘಂಟಾಘೋಷವಾಗಿ ಹಾಡುತ್ತಾ ಓಡಾಡುತ್ತಿರುವ ಸ್ಥಳವೇ ಈ ಪಾದಸೇವಕನಿಗೆ ಇರುವ ಸ್ಥಳವಾಗಿರುವುದು. 



ಹಿಂದಿನ ಪಾಶುರದಲ್ಲಿ “ನನಗೆ ನರಕವೇ ಬರಲಿ, ಪರಮಪದವೇ ಪ್ರಾಪ್ತವಾಗಲಿ” ಎಂದು ಅಮುದರು ಹೇಳಿದ್ದು ಅವರ ಮರಣಾನಂತರದ ವಿಷಯ. ಅವರ ಇಹಜೀವನದಲ್ಲಿ ಅವರಿರುವ ಸ್ಥಳ ಯಾವುದು ಎಂಬುದನ್ನು ಇಲ್ಲಿ ಹೇಳಲಾಗುತ್ತದೆ. 



ಅಮುದರು ಹೇಳುತ್ತಾರೆ: ಪಾಲ್ಗಡಲಲ್ಲಿ ಪಾಡಿಸಿ ಯೋಗನಿದ್ದೆಯಲ್ಲಿರುವ ಸರ್ವೇಶ್ವರನ \(ಶ್ರೀಮನ್ನಾರಾಯಣನ\) ದಿವ್ಯತಿರುವಡಿಗಳನ್ನು ಪೂಜಿಸುವ ಮಹನೀಯರೂ, ಉತ್ತಮ ಜ್ಞಾನಿಗಳೂ, ಒಳ್ಳೆಯ ವೇದವಿದ್ವಾಂಸರೂ ಸಹ ಶ್ರೀರಾಮಾನುಜರ ಪವಿತ್ರವಾದ ತಿರುವಡಿಗಳನ್ನು ಸ್ತುತಿಸಿ ನುತಿಸುತ್ತಾರೆ. ಅಂಥ ಭಕ್ತಿಗೋಷ್ಠಿ ಇದ್ದು ಹೊಗಳಿ ಹಾಡುತ್ತಾ ಅಲೆದಾಡುವ ಸ್ಥಳವೇ ದಾಸನಾದ ನನಗೆ ಪವಿತ್ರವಾದ ಸ್ಥಳ. ನಾನಿರುವುದು ಅಲ್ಲೇ. \(ಶ್ರೀರಾಮಾನುಜರ ಹೊಗಳಿಕೆ, ಪೂಜಾದಿಗಳನ್ನು ನಡೆಸುವ ಪವಿತ್ರಸ್ಥಳವೇ ನನ್ನ ವಾಸಸ್ಥಳ\). 



೧೦೬. ಇರುಪ್ಪಿಡಮ್ ವೈಹುನ್ದಮ್ ವೇಙ್ಗಡಮ್, ಮಾಲಿರುಂಜೋಲೈಯೆನ್ನುಮ್

ಪೊರುಪ್ಪಿಡಮ್ ಮಾಯನುಕ್ಕೆನ್ಬರ್ ನಲ್ಲೋರ್, ಅವೈ ತನ್ನೊಡುಮ್ ವನ್

ದಿರುಪ್ಪಿಡಮ್ ಮಾಯ ನಿರಾಮಾನುಶನ್ ಮನತ್ತಿನ್ ಱವನ್ ವನ್

ದಿರುಪ್ಪಿಡಮ್, ಎನ್ ಱ ನಿದಯತ್ತುಳ್ಳೇ ತನಕ್ಕಿನ್ಬುಱವೇ. 



ಇರುಪ್ಪಿಡಮ್ = ಇರುವ ಸ್ಥಳ, ವೈಹುನ್ದಮ್ = ಶ್ರೀವೈಕುಂಠವೆಂದೂ, ವೇಙ್ಗಡಮ್ = ತಿರುವೆಂಕಟಗಿರಿ, ಮಾಲಿರುಂಜೋಲೈ = ತಿರುಮಾಲಿರುಂಜೊಲೈ, ಎನ್ನುಮ್ = ಎಂಬ, ಪೊರುಪ್ಪು ಇಡಮ್ ಬೆಟ್ಟದ ಮೇಲೆ, ಮಾಯನುಕ್ಕು = ಆಶ್ಚರ್ಯಕಾರಿಯಾದ ಸರ್ವೇಶ್ವರನಿಗೆ, ಎನ್ ಬರ್ = ಎನ್ನುತ್ತಾರೆ. ನಲ್ಲೋರ್ = ಉತ್ತಮಜನ, ಅವೈ = ಅವುಗಳನ್ನು ತನ್ನೊಡುಮ್ = ತನ್ನೊಡನೆ, ವನ್ದು ಇರುಪ್ಪು ಇಡಮ್ = ಬಂದು ಇರುವ ಸ್ಥಳ, ಮಾಯನ್ = ಸರ್ವೇಶ್ವರನು, ಇರಾಮಾನುಶನ್ ಮನತ್ತು = ಶ್ರೀರಾಮಾನುಜರ ಮನದಲ್ಲಿ, ಇನ್ ಱು = ಇಂದು, ಅವನ್ ವನ್ದು ಇರುಪ್ಪು ಇಡಮ್ = ಅವನು ಬಂದು ಇರುವ ಸ್ಥಳ, ಎನ್ ತನ್ = ನನ್ನ, ಇದಯತ್ತುಳ್ಳೇ = ಹೃದಯದ ಒಳಗೆ, ತನಕ್ಕು = ತನಗೆ, ಇನ್ಬು ಉಱವೇ = ಅತಿಶಯವಾದ ಪ್ರೇಮದಿಂದಲೇ. 



ಆಶ್ಚರ್ಯಕಾರಿಯಾದ ಸರ್ವೇಶ್ವರನಿಗೆ ಇರುವ ಸ್ಥಳ, ಶ್ರೀವೈಕುಂಠ, ತಿರುವೇಂಕಟಗಿರಿ, ತಿರುಮಾಲಿರುಂಜೋಲೈ ಎಂಬ ಬೆಟ್ಟಗಳ ಮೇಲೆ ಎನ್ನುತ್ತಾರೆ ಒಳ್ಳೆಯವರು. ಸ್ವಾಮಿಯು ಅವುಗಳೊಡನೆ ಬಂದಿರುವ ಸ್ಥಳ ಶ್ರೀರಾಮಾನುಜರ ಮನದಲ್ಲಿ, ಇಂದು ಅವನು ಬಂದಿರುವ ಸ್ಥಳ ಎಂದರೆ ಅತಿಶಯವಾದ ವಾತ್ಸಲ್ಯದಿಂದ ನನ್ನ ಹೃದಯದ ಒಳಗೆ. 



ಅಮುದರು ಹೇಳುತ್ತಾರೆ: ಭಗವಂತನು ಶ್ರೀವೈಕುಂಠದಲ್ಲಿ ಇದ್ದಾನೆ. ಅವನೇ ತಿರುಮಲೈ, ತಿರುಮಾಲಿರುಂಜೋಲೈ ಬೆಟ್ಟಗಳ ಶಿಖರದಲ್ಲಿ, ಹೀಗೆ ಭಗವಂತನ ವಿಷಯವನ್ನು ಕಂಡುಕೊಂಡ ಒಳ್ಳೆಯವರು ಆ ಸ್ವಾಮಿಯು ತಾನಿರುವ ಸ್ಥಳಗಳ ಎಲ್ಲ ವೈಭವಗಳೊಂದಿಗೆ ಶ್ರೀರಾಮಾನುಜರ ಮನಸ್ಸಿನಲ್ಲಿದ್ದಾನೆ. ಇಂದು ಆ ಸ್ವಾಮಿಯು ಅತಿಶಯವಾದ ವಾತ್ಸಲ್ಯದಿಂದ ಬಂದು ನನ್ನ ಹೃದಯದಲ್ಲೇ ನೆಲಸಿದ್ದಾನೆ.



೧೦೭. ಇನ್ಬುಟ್ರಶೀಲತ್ತಿರಾಮಾನುಶಾ, ಎನ್ ಱು ಮೆವ್ವಿಡತ್ತುಮ್

ಎನ್ಬುಟ್ರ ನೋಯುಡಲ್ ದೋಱುಮ್ ಪಿಱನ್ದಿಱನ್ದು, ಎಣ್ಣರಿಯ

ತುನ್ಬಟ್ರು ವೀಯಿನುಮ್ ಶೊಲ್ಲುವ ತೊನ್ ಱುಣ್ಡುನ್ ತೊಣ್ಡರ್ ಕಟ್ಕೇ

ಅನ್ಬುಟ್ರಿರುಕ್ಕುಮ್ಬಡಿ, ಎನ್ನೈಯಾಕ್ಕಿಯಙ್ಗಾಟ್ಪಡುತ್ತೇ. 



ಇನ್ಬು ಉಟ್ರ = ಆನಂದವನ್ನು ಪೂರ್ಣವಾಗಿ ಹೊಂದಿರುವ, ಶೀಲತ್ತು = ಸೌಶೀಲ್ಯಾದಿಸದ್ಗುಣಗಳುಳ್ಳ, ಇರಾಮಾನುಶಾ = ಶ್ರೀರಾಮಾನುಜರೇ, ಎನ್ ಱುಮ್ = ಎಲ್ಲ ಕಾಲಕ್ಕೂ, ಎವ್ವಿಡತ್ತುಮ್ = ಎಲ್ಲ ಸ್ಥಳಗಳಲ್ಲೂ, ಎನ್ಬು ಉಟ್ರ = ಮೂಳೆಗಳಿಂದ ತುಂಬಿರುವ, ನೋಯ್ ಉಡಲ್ ತೋಱುಮ್ = ಸಂಕಟಗಳ ದೇಹಗಳ ಮೂಲಕ, ಪಿಱನ್ದು = ಹುಟ್ಟಿ, ಇರ್ಸನ್ದು = ಸತ್ತು, ಎಣ್ ಅರಿಯ = ಎಣಿಕೆಯಿಲ್ಲದ, ತುನ್ಬು ಉಟ್ರು = ದುಃಕಸಂಕಟಗಳನ್ನು ಅನುಭವಿಸಿ, ವೀಯಿನುಮ್ = ಮುಗಿಸಿದರೂ, ಶೊಲ್ಲುವದು = ಹೇಳುವುದು. ಒನ್ ಱು ಉಣ್ಡು = ಒಂದಿದೆ, ಉನ್ = ನಿಮ್ಮ ತೊಣ್ಡರ್ ಹಟ್ಕೇ = ಭಕ್ತರ \(ಆಶ್ರಿತರ\) ವಿಷಯದಲ್ಲೇ, ಅನ್ಬು ಉಟ್ರು = ಭಕ್ತಿ ತುಂಬಿ, ಇರುಕ್ಕುಮ್ಬಡಿ = ಇಟ್ಟಿರುವಂತೆ, ಎನ್ನೈ = ನನ್ನನ್ನು, ಆಕ್ಕಿ = ಆಗಿಸಿ, ಅಙ್ಗು = ಅವರಲ್ಲಿಯೇ, ಆಳ್ ಪಡುತ್ತು = ದಾಸನಾಗಿರುವಂತೆ ಮಾಡಿರಿ. 



ಆನಂದಪೂರ್ಣವಾದ ಸೌಶೀಲ್ಯಾದಿ ಸದ್ಗುಣಗಳುಳ್ಳ ಶ್ರೀರಾಮಾನುಜರೇ, ಮೂಳೆಗಳಿಂದ ತುಂಬಿರುವ ಸಂಕಟಗಳ ದೇಹಗಳ ಮೂಲಕ ಹುಟ್ಟಿ ಸತ್ತು, ಎಣಿಕೆಯಿಲ್ಲದಷ್ಟು ದುಃಖಸಂಕಟಗಳನ್ನನುಭವಿಸಿ ಮುಗಿಸಿದರೂ ತಮ್ಮಲ್ಲಿ ನಾನು ಹೇಳಿಕೊಳ್ಳುವುದು ಬಂದಿದೆ. ಎಲ್ಲ ಕಾಲಕ್ಕೂ ಯಾವ ಸ್ಥಳದಲ್ಲಾದರೂ ತಮ್ಮ ಭಕ್ತರ ವಿಷಯದಲ್ಲೇ ಭಕ್ತಿ ತುಂಬಿ ಇರುವಂತೆ ನನ್ನನ್ನು ಆಗಿಸಿ, ಅವರಲ್ಲಿಯೇ ದಾಸನಾಗಿರುವಂತೆ ಮಾಡಿರಿ. 



ಅಮುದರು ಹೇಳುತ್ತಾರೆ: ಸೌಶೀಲ್ಯಾದಿ ಸದ್ಗುಣ ಸಂಪನ್ನರಾಗಿ ಆನಂದ ಪರಿಪೂರ್ಣರಾಗಿರುವ ಶ್ರೀರಾಮಾನುಜರೇ, ನಿಮ್ಮಲ್ಲಿ ನಾನು ಭಿನ್ನವಿಸಿಕೊಳ್ಳುವ ವಿಷಯವೊಂದಿದೆ: ನಾನು ದೇಹಧಾರಿಯಾಗಿ, ನಾನಾಜನ್ಮಗಳ ಮೂಲಕ ದುಃಖಸಂಕಟಗಳನ್ನು ಅನುಭವಿಸುತ್ತಾ, ಲೆಕ್ಕವಿಲ್ಲದಷ್ಟು ಹುಟ್ಟು, ಸಾವುಗಳಲ್ಲಿ ತೊಳಲುತ್ತಿದ್ದರೂ, ಯಾವ ಕಾಲದಲ್ಲಾಗಲಿ, ಯಾವ ಸ್ಥಳದಲ್ಲಾಗಲಿ ನನಗೆ ತಮ್ಮ ಆಶ್ರಿತ ಭಕ್ತರಲ್ಲಿ ಭಕ್ತಿ ವಿಶ್ವಾಸಗಳು ತುಂಬಿರುವಂತೆಯೂ, ನಾನು ಅವರಲ್ಲಿ ದಾಸ್ಯನಡುಗಿಸುವಂತೆಯೂ ಅನುಗ್ರಹಿಸಿ ಕೃಪೆ ಮಾಡಬೇಕು. 



೧೦೮. ಅಙ್ಗಯಲ್ ಪಾಯ್ ವಯಲ್ ತೆನ್ನರಙ್ಗನ್, ಅಣಿಯಾಹ ಮನ್ನುಮ್

ಪಙ್ಗಯ ಮಾಮಲರ್ ಪ್ಪಾವೈಯೈಪ್ಪೋಟ್ರುದುಮ್, ಪತ್ತಿಯೆಲ್ಲಾಮ್

ತಙ್ಗಿಯ ತೆನ್ನತ್ತೞೈತ್ತು ನೆಂಜೇ ನನ್ ದಲೈ ಮಿಶೈಯೇ

ಪೊಙ್ಗಿಯ ಕೀರ್ ತ್ತಿ, ಇರಾಮಾನುಶನಡಿ ಪ್ಪೂಮನ್ನವೇ. 



ಅಮ್ ಕಯಲ್ = ಸೊಬಗಿನ ಕಯಲ್ ಮೀನುಗಳು, ಪಾಯ್ = ಹರಿದಾಡುವ, ವಯಲ್ = ಗದ್ದೆಗಳ, ತೆನ್ ಅರಙ್ಗನ್ = ಪರಮಸುಂದರನಾದ ಶ್ರೀರಂಗನಾಥನ, ಅಣಿ ಆಹಮ್ = ಸುಂದರವಾದ ಎದೆಯಲ್ಲಿ ನೆಲಸಿರುವ, ಪಙ್ಗಯಮ್ ಮಾ ಮಲರ್ = ದಿವ್ಯವಾದ ಕಮಲದ ಹೂವಿನ, ಪಾವೈಯೈ = ಮಹಾಲಕ್ಷ್ಮೀದೇವಿಯನ್ನು, ಪೋಟ್ರುದುಮ್ = ಪ್ರಾರ್ಥಿಸುವೆನು, ಪತ್ತಿಎಲ್ಲಮ್ = ಭಕ್ತಿಯೆಲ್ಲವೂ, ತಙ್ಗಿಯದು ಎನ್ನ = ನೆಲಸಿದೆ ಎನ್ನುವಂತೆ, ತೞೈತ್ತು = ಅಭಿವೃದ್ಧಿಗೊಂಡು, ನೆಂಜೇ = ಮನಸ್ಸೇ, ನಮ್ ತಲೈ ಮಿಶೈಯೇ = ನಮ್ಮ ತಲೆಯ ಮೇಲೆಯೇ, \(ನೆತ್ತಿಯ ಮೇಲೆಯೇ\), ಪೊಙ್ಗಯ ಕೀರ್ ತ್ತಿ = ಉಕ್ಕಿ ಹರಡಿರುವ ಕೀರ್ತಿಯುಳ್ಳ, ಇರಾಮಾನುಶನ್ ಅಡಿಪೂ= ಶ್ರೀರಾಮಾನುಜರ ಪಾದಕಮಲಗಳು, ಮನ್ನವೇ = ಸ್ಥಿರವಾಗಿ ನೆಲಸಿರುವಂತೆಯೇ. 



ಸೊಬಗಿನ ಕಯಲ್ ಮೀನುಗಳು ಹರಿದಾಡುವ ಗದ್ದೆಬಯಲುಗಳ ಪರಮಸುಂದರನಾದ ಶ್ರೀರಂಗನಾಥನ ಸುಂದರವಾದ ಎದೆಯಲ್ಲಿ ನೆಲಸಿರುವ ದಿವ್ಯವಾದ ಕಮಲದ ಹೂವಿನ ಮಹಾಲಕ್ಷ್ಮೀದೇವಿಯನ್ನು ಪ್ರಾರ್ಥಿಸುತ್ತೇನೆ, ಭಕ್ತಿಯೆಲ್ಲವೂ ನೆಲಸಿದೆ ಎನ್ನುವಂತೆ ಅಭ್ಯುದಯಗೊಂಡು, ಮನಸ್ಸೇ, ನಮ್ಮ ತಲೆಯ ಮೇಲೆಯೇ ಉಕ್ಕಿ ಹರಿಯುವ ಕೀರ್ತಿಯುಳ್ಳ ಶ್ರೀರಾಮಾನುಜರ ಪಾದಕಮಲಗಳು ಸ್ಥಿರವಾಗಿ ನೆಲಸಿರುವಂತೆ \(ಮಾಡಬೇಕೆಂದು\)



ಶ್ರೀದೇವಿಯನ್ನು ಆಶ್ರಯಿಸಿ, ಆಕೆಯನ್ನು ಒಲಿಸಿಕೊಂಡು, ಪ್ರಸನ್ನಳಾದ ಆಕೆ ತನ್ನ ಭಕ್ತವನ್ನು ಸ್ವೀಕರಿಸಬೇಕೆಂದು ತನ್ನ ಪತಿದೇವನಲ್ಲಿ ಎಂದರೆ ಶ್ರೀಮನ್ನಾರಾಯಣನಲ್ಲಿ ಸಿಪಾರಸು ಪಡೆಯಬೇಕೆಂದು ಯತ್ನಿಸುವುದು ಶ್ರೀರಾಮಾನುಜರ ಉಪದೇಶ ಮಾರ್ಗ. ಇಲ್ಲಿ ಅಮುದರು ಶ್ರೀದೇವಿಯಲ್ಲಿ ಪ್ರಾರ್ಥಿಸುತ್ತಿದ್ದಾರೆ, ದಿಟ. ಆದರೆ, ಅವರ ಪ್ರಾರ್ಥನೆ ತಮ್ಮನ್ನು ಭಗವಂತನು ಸ್ವೀಕರಿಸುವಂತೆ ಮಾಡಬೇಕೆನ್ನುವುದಲ್ಲ. ತಮ್ಮ ಗುರುವರ್ಯರಾದ ಶ್ರೀರಾಮಾನುಜರ ತಿರುವಡಿಗಳು ತಮ್ಮ ನೆತ್ತಿಯಮೇಲೆ ಸ್ಥಿರವಾಗಿ ನೆಲಸಿರುವಂತೆ ಮಾಡಬೇಕೆಂದು. 



ಅಮುದರು ಹೇಳುತ್ತಾರೆ: ಮನಸ್ಸೇ, ಭಕ್ತಿಯೆಲ್ಲವೂ ಪೂರ್ಣವಾಗಿ ನೆಲಸಿದೆ ಎಂಬಂತೆ ಅದು ಅಭ್ಯುದಯಗೊಳ್ಳುವಂತೆಯೂ, ಶ್ರೀರಾಮಾನುಜರ ಪಾದಕಮಲಗಳು ನನ್ನ ನೆತ್ತಿಯ ಮೇಲೆ ಸ್ಥಿರವಾಗಿ ನೆಲಸಿರುವಂತೆಯೂ ದಯೆನೀಡೆಂದು ಪರಮಸುಂದರನಾದ ಶ್ರೀರಂಗನಾಥನ ವಕ್ಷಸ್ಥಳದಲ್ಲಿ ನಿತ್ಯವಾಸ ಮಾಡುವ ಮಹಾಲಕ್ಷ್ಮೀದೇವಿಯನ್ನು ಪ್ರಾರ್ಥಿಸುತ್ತೇನೆ. 



ಶ್ರೀರಾಮಾನುಜೂಟ್ರಂದಾದಿಗೆ ಇದು ಕಡೆಯ ಪಾಶುರವೆಂದಾದರೂ, ಇದರಲ್ಲಿ ತಮ್ಮ ಹಿರಿಮೆಯನ್ನು ಹೇಳಿಕೊಳ್ಳುವುದಕ್ಕೆ ಬದಲಾಗಿ, ತಮ್ಮ ಗುರುಗಳಾದ ಯಾರನ್ನು ಕುರಿತು ಈ ನೂಟ್ರಂದಾದಿ ರಚಿಸಲ್ಪಟ್ಟಿತೋ ಅವರ ಕೃಪೆಗಾಗಿ ಪ್ರಾರ್ಥನೆ ಮಾಡಿರುವುದು, ನಿಜಭಕ್ತರಾದ ತಿರುವೇಙ್ಗಡತ್ತಮುದರ ಹಿರಿಮೆ. 



ಇಲ್ಲಿಗೆ ’ಇಯಱ್ ಪಾ’ ದಿವ್ಯಪ್ರಬಂಧದ

ಮೂರನೆಯಸಾವ್ರ ಮುಗಿಯಿತು. 



\*\*\*\*\*\*\*\*\*\*\*\*





ಅಡಿಯ ನಡೆ:



೧. ಪೂಮನ್ ಕಳ್ಳಾರ್ ಪೇರಿಯಲೆನ್ನೈ, ಎನಕ್ಕಿಯಲುಮ್ ಮೊೞಿ

ವರುತ್ತುಮಿಱೈ ಮನ್ ಶೀರ್



೨. ಶೀರಿಡಮ್ ಶೆಯ್ಯುಮ್ಕದಿ ಶೋರಾ ತಾೞ್, ಮನಿಯೆಯ್ ದಱ್

ಕುಱು ವಾರ ಪ್ಪೊೞಿಲ್ ನಿದಿ.



೩. ನಿದಿ ಕಾರ್ ತ್ತಿವೈಪ್ಪಾ ಮೊಯ್ ತ್ತ ಕಾರೇಯ್, ತಿಕ್ಕೂ

ಕ್ಕೊಳ ನೆಂಜಿಲ್ ಕೂಟ್ಟು ಮಿನ್ ಬ ಮಾಣ್ಡು. 



೪. ಆಣ್ಡು \+ ಪೊರು ಮಡೈಯಾರ್ ನಿಲ ನಯವೇನ್, ಅಡಲ್ ಪಡಿ

ಯಾಕ್ಕಿಯ ಪೊರುಳುಮ್ ನಿಲ ನಯವೇನ್, ಅಡಲ್ ಪಡಿ

ಯಾಕ್ಕಿಯ ಪೊರುಳುಮ್ ಶೇಮ ಮಣ್



೫. ಮಣ್ ಆಯಿ ಶುರಚ್ ಶೊಲ್ಲಾಲ್ ಪೇಱು, ಕೂಱು ಮಿಱೈ

ನಿಹ ರಾನ ತುತಿಪ್ ಪಡಿ



೬. ಅಡಿ ಪಾರ್ ತ್ತಱ್ ಪುದ ನಾಟ್ಟಿ ಕಣ್ ಕೋಕ್ಕೂಲಮ್,

ಮಟ್ರೊರು ಪೇದೈಯರ್ ಕಡಲುಣರ್ ಕೊೞುನ್ದು



೭. ಕೊೞು ವಿರುಮ್ ಪಿಡಿಯೈ ಪ್ಪಣ್ಡರು ವಾೞ್ ಞಾನಮ್,

ಶರಣ ಮಾರೆನ ಶ್ಶಿನ್ದೈ ಯೆನ್ನೈಯುಮ್ ಶಾರ್



೮. ಶಾರ್ ಕೈತ್ತ ವಣ್ಮೈ ತೇರ್ ಶೆಯ್ ತ್ತಲೈ ನಿನ್ ಱ,

ಈನ್ದನನ್ ಕರುತ್ತಿಲ್ ಪೊಯ್ಯೈನಲ್ ಶೋರ್ ವಿ



೯. ಶೋರ್ ತೆರಿವುಟ್ರ ಶೀರ್ ಕಣ್ ಡೋದಿ ಪಟ್ರಾ,

ಪೆರಿಯವರ್ ಕಲಿಮಿಕ್ಕ ಪೋಟ್ರರುಮ್ ನಿನೈಯಾರ್



೧೦. ನಿನೈಯಾರ್ ಮರುಳ್ ಪುಣ್ಣಿ ಕಟ್ಟ ತ್ತವ ಮುಣ್ಣಿನ್,

ವಳರುಮ್ ತನ್ನೈಯುಟ್ರಿಡುಮ್ ತಱ್ ಪೋನ್ದ



೧೧. ಪೋನ್ದದೆನ್ ಮಯಕ್ಕೂಮ್ ನೈಯುಮ್ ವಳರ್ ನ್ದ,

ಕೈಯಿಱ್ ಶೆೞುನ್ದಿರೈಯಿರುಪ್ಪಿನ್ ಪಙ್ಗಯಲ್ ಪೂ



\*\*\*\*\*\*\*\*\*\*\*\*\*\*\*\*\*



