ಶ್ರೀಃ

ಶ್ರಿಯೈ ನಮಃ

**ನಾಲಾಯಿರ ದಿವ್ಯಪ್ರಬಂಧಮ್**



ಮೊದಲ ಸಾವಿರ: ಮುದಲಾಯಿರಮ್

೧.ತಿರುಮಾಲೈ- ತೊಂಡರಡಿಪ್ಪೊಡಿ ಆೞ್ವಾರರ ವಿರಚಿತ-  ೧-೫೪

೨.ತಿರುಪ್ಪಳ್ಳಿಯೆೞುಚ್ಚಿ-ತೊಂಡರಡಿಪೊಡಿ ಆೞ್ವಾರರ ವಿರಚಿತ-  ೫೫-೭೨

೩.ಅಮಲನಾದಿಪಿರಾನ್- ತಿರುಪ್ಪಾಣಾೞ್ವಾರರ ವಿರಚಿತ-  ೭೩-೮೭

೪.ಕಣ್ಣಿನುಣ್ ಶಿಱುತ್ತಾಮ್ಬು- ಮಧುರಕವಿ ಆೞ್ವಾರರ ವಿರಚಿತ-  ೮೮-೧೦೨



ಸಂಪುಟ-6











ಶ್ರೀಃ

ಶ್ರಿಯೈ ನಮಃ



ತಿರುಮಾಲೈ

ತೊಂಡರಡಿಪ್ಪೊಡಿ ಆೞ್ವಾರ ಎಂಬ ವಿಪ್ರನಾರಾಯಣರ ವಿರಚಿತ

\(ತಮಿಳಿನಲ್ಲಿ ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ, ಮತ್ತು ವಿವರಣೆಯೊಡನೆ\)



















ಶ್ರೀಃ

ಶ್ರಿಯೈ ನಮಃ



ತಿರುಮಾಲೈ

\(ತೊಂಡರಡಿಪ್ಪೊಡಿಯೞ್ವಾರ್ ಎಂಬ ವಿಪ್ರನಾರಾಯಣರ ವಿರಚಿತ\)

ತನಿ-

೧.ಮಟ್ರೊನ್ಱುಮ್ ವೇಣ್ಡಾ ಮನಮೇ ಮದಿಳರಙ್ಗರ್

ಕಟ್ರಿನಮ್ ಮೇಯ್ ತ್ತ ಕೞಲಿಣೈಕ್ಕೀೞ್-ಉಟ್ರ

ತಿರುಮಾಲೈ ಪಾಡುಂಜೀರ್ ತ್ತೊಣ್ಡರಡಿಪ್ಪೊಡಿಯೆಮ್

ಪೆರುಮಾನೈ ಯೆಪ್ಪೊೞುದುಮ್ ಪೇಶು



ಮನಮೇ=ಮನಸ್ಸೇ, ಮಟ್ರು ಒನ್ಱುಮ್=ಬೇರೆ ಏನೊಂದನ್ನೂ, ವೇಣ್ಡಾ=ಬೇಡದೆ\(ಆಶಿಸದೆ\), ಮದಿಳ್ ಅರಙ್ಗರ್=ಪ್ರಾಕಾರಗಳ ನಡುವೆ ನೆಲಸಿರುವ ಶ್ರೀರಂಗನಾಥನು, ಕಟ್ರು=ಕರುಗಳ, ಇನಮ್=ಮಂದೆಯನ್ನು, ಮೇಯ್ ತ್ತ=ಮೇಯಿಸಿದ, ಕೞಲ್ ಇಣೈಕೀೞ್=ಎರಡು ಪಾದಗಳ ಕೆಳಗೆ, ಉಟ್ರ=ಸಂಬಂಧಿಸಿದ, ತಿರುಮಾಲೈ=ತಿರುಮಾಲೈ ಎಂಬ ದಿವ್ಯಪ್ರಬಂಧವನ್ನು, ಪಾಡುಮ್=ಹಾಡುವ, ಶೀರ್=ಭಾಗವನ್ನು ಪಡೆದ, ತೊಣ್ಡರ್ ಅಡಿಪೊಡಿ ಎಮ್ ಪೆರುಮಾನೈ=ಭಕ್ತರ ಪಾದಧೂಳಿಯಾದ ನಮ್ಮ ಹಿರಿಮೆಯವನನ್ನು, ಎಪ್ಪೊೞುದುಮ್=ಎಲ್ಲ ಕಾಲದಲ್ಲೂ\(ಅನವರತವೂ\), ಪೇಶು=ಹೇಳುತ್ತಿರು.



ಮನವೇ, ಬೇರೆ ಯಾವುದನ್ನೂ ಆಶಿಸದೆ, ಸಪ್ತ ಪ್ರಾಕಾರಗಳ ನಡುವೆ ನೆಲಸಿರುವ ಶ್ರೀರಂಗನಾಥನು ಕರುಗಳ ಮಂದೆಯನ್ನು ಮೇಯಿಸಿದ ಎರಡು ಪಾದಗಳ ಅಡಿಯಲ್ಲಿ, ಅದಕ್ಕೆ ಸಂಬಂಧಿಸಿದ "ತಿರುಮಾಲೈ"ಎಂಬ ದಿವ್ಯಪ್ರಬಂಧವನ್ನು ಹಾಡುವ ಭಾಗ್ಯವನ್ನು ಪಡೆದ ತೊಂಡರಡಿಪ್ಪೊಡಿ-ಅಥವಾ, ಭಕ್ತರ ಪಾದಧೂಳಿಯಾದ ನಮ್ಮ ಹಿರಿಮೆಯವನನ್ನು ಎಡೆಬಿಡದೆ ಹೇಳುತ್ತಿರು. \(೧\)



ಇದು"ತೊಂಡರಡಿಪ್ಪೊಡಿ" ಅಥವಾ "ಭಕ್ತರ ಪಾದಧೂಳಿ"ಎಂಬ ಹೆಸರಿನ ಆೞ್ವಾರರನ್ನು ಕುರಿತ ತನಿ. ಹಿಂದೆ, ದಕ್ಷಿಣಭಾರತದಲ್ಲಿ ಚೋಳನಾಡು ಎಂಬುದಿತ್ತು. ಆ ನಾಡಿನಲ್ಲಿ "ತಿರುಮಂಡಂಗುಡಿ"ಎಂಬುದೊಂದು ಹಳ್ಳಿ. ಅಲ್ಲಿ, ಬ್ರಾಹ್ಮಣ ಕುಲದಲ್ಲಿ ಈ ಆೞ್ವಾರರು ಜನಿಸಿದರು. "ನಾರಾಯಣ"ಎಂದು ಇವರಿಗೆ ನಾಮಕರಣವಾಯಿತು. ಕಾಲಕ್ರಮದಲ್ಲಿ ಇವರಿಗೆ ಎಲ್ಲ ಬ್ರಾಹ್ಮಣ ಸಂಸ್ಕಾರಗಳನ್ನೂ ನಡಸಿ, ಮಂತ್ರೋಪದೇಶವನ್ನೂ ಮಾಡಲಾಯಿತು. ವಂಶಪಾರಂಪರ್ಯವಾಗಿ ನಡೆದುಬಂದ, ತುಲಸೀವನವನ್ನು ಬೆಳೆಸಿ, ಪ್ರತಿದಿನವೂ ಭಗವಂತನಿಗೆ ತುಲಸೀಹಾರವನ್ನು ಅರ್ಪಿಸುವ ಕೆಲಸವನ್ನು ಈ ಆೞ್ವಾರರು ನಡಸುತ್ತ ಬಂದರು. ಬ್ರಹ್ಮಚಾರಿಯಾಗಿ ಇದ್ದುಕೊಂಡು, ನಿಷ್ಠೆಯಿಂದ ತಮ್ಮ ಈ ಸೇವಾಕಾರ್ಯವನ್ನು ನಡಸುತ್ತಾ, ಹೆಂಗಸರನ್ನು ಕಣ್ಣೆತ್ತಿ ನೋಡದಂತೆ, ಶುದ್ಧವಾದ



೨

ಜೀವನವನ್ನು ನಡಸುತ್ತಿದ್ದರು.ಅವರಿದ್ದ ಊರಿಗೆ ಸಮೀಪದಲ್ಲಿ ವಾಸವಾಗಿದ್ದ ದೇವದೇವಿ ಎಂಬ ಹೆಸರಿನ ದೇವದಾಸಿಯಾದ ಚೆಲುವೆಯಿದ್ದಳು. ಆಕಸ್ಮಿಕವಾಗಿ ಅವಳು ಆೞ್ವಾರರನ್ನು ನೋಡಿ ತನ್ನ ರೂಪಲಾವಣ್ಯಗಳಿಂದ ಅವರನ್ನು ತನ್ನವನನ್ನಾಗಿ ಮಾಡಿಕೊಳ್ಳಬೇಕೆಂದು ಫಣತೊಟ್ಟಳು. ಬಳಿಕ, ಸಾಮಾನ್ಯವಾದ ಉಡುಪನ್ನು ಧರಿಸಿ ಅವಳು ಆೞ್ವಾರರ ಬಳಿಗೆ ಬಂದಳು. ತನಗೂ ಭಗವಂತನ ಸೇವೆಯಲ್ಲಿ ಅವರ ಹೂದೋಟದಲ್ಲಿ ಕೆಲಸ ಮಾಡಲು ಅವಕಾಶ ಕೊಡಬೇಕೆಂದು ಆೞ್ವಾರರನ್ನು ಬಲುನಮ್ರಳಾಗಿ ಬೇಡಿದಳು. ಆೞ್ವಾರರು ಒಪ್ಪಿದರು.



ತೋಟದಲ್ಲಿ ಉತ್ತಮವಾದ ಕೆಲಸ ಮಾಡುತ್ತಾ ಅವಳು ಕೆಲವು ದಿನಗಳು ಕಳೆದಳು. ಒಂದು ದಿನ ಬಿರುಸು ಮಳೆಗರೆಯಿತು. ಮಳೆಯಲ್ಲಿ ತೊಯ್ದುಹೋದರೂ ಸಹ, ಅವಳು ಬಿಡದೆ ತನ್ನ ಕೆಲಸವನ್ನು ಮಾಡುತ್ತಿರುವುದನ್ನು ಕಂಡು ಆೞ್ವಾರರು ಅವಳನ್ನು ತಮ್ಮ ಗುಡಿಸಿಲಿಗೆ ಬರಮಾಡಿಕೊಂಡರು. ತಮ್ಮ ಅಂಗವಸ್ತ್ರವನ್ನು ಅವಳಿಗೆ ಉಡಲು ಕೊಟ್ಟರು. ರಾತ್ರಿಯಾಯಿತು. ಅಲ್ಲಿಯೇ ಆ ರಾತ್ರಿ ತಂಗಿರಲು ಅವಳಿಗೆ ಅವಕಾಶಕೊಟ್ಟರು.



ಆ ರಾತ್ರಿಯೇ ದೇವದೇವಿ ಆೞ್ವಾರರನ್ನು ತನ್ನ ಪ್ರೀತಿಯ ತೆಕ್ಕೆಯಲ್ಲಿ ಸೆಳೆದು ಸೇರಿಸಿಕೊಂಡಳು. ಅಂದಿನಿಂದ ಆೞ್ವಾರರ ಪತನ ಮೊದಲಾಯಿತು. ಅವರು ದೇವರನ್ನು ಮರೆತರು. ತಮ್ಮ ಪವಿತ್ರವಾದ ಸೇವಾಕಾರ್ಯವನ್ನೂ ಮರೆತರು. ದೇವದೇವಿಯೇ ತಮ್ಮ ಸರ್ವಸ್ವವೆಂದು ಭಾವಿಸಿ ಕಾಲ ಕಳೆಯುತ್ತಾ ಬಂದರು.



ಒಂದು ದಿನ, ದೇವಾಲಯದಲ್ಲಿ ದೇವರ ಸೇವೆತಲ್ಲಿ ಬಳಸುತ್ತಿದ್ದ ಚಿನ್ನದ ಬಟ್ಟಲು ಕಳವಾಯಿತು. ಅದನ್ನು ಆೞ್ವಾರರು ತಮ್ಮ ಆಪ್ತಸೇವಕನ ಮೂಲಕ ದೇವದೇವಿಗೆ ಕೊಡಿಸಿದರೆಂದು ದೂರು ಬಂತು. ಆೞ್ವಾರರನ್ನೂ ದೇವದೇವಿಯನ್ನೂ ನ್ಯಾಯಸ್ಥಾನಕ್ಕೆ ಕರೆದೊಯ್ದರು. ಆೞ್ವಾರರ ಸೇವಕನು ತಂದುಕೊಟ್ಟದ್ದುಂಟೆಂದು ದೇವದೇವಿ ಒಪ್ಪಿಕೊಂಡಳು. ಆದರೆ ಆೞ್ವಾರರಿಗೆ ಸೇವಕನೇ ಇಲ್ಲ\! ಅವರಿಗೆ ಈ ವಿಷಯ ಗೊತ್ತೂ ಇಲ್ಲ\! ಮಾರನೆಯ ದಿನ ಅವರಿಗೆ ಶಿಕ್ಷೆ ವಿಧಿಸುವುದಾಗಿ ತಿಳಿಸಿ, ಅವರನ್ನು ಆ ರಾತ್ರಿ ಸೆರೆಯಲ್ಲಿರಿಸಿದರು. ಅದೇ ರಾತ್ರಿ, ಭಗವಂತನು ನ್ಯಾಯಾಧಿಪತಿಯ ಕನಸಿನಲ್ಲಿ ಬಂದು ನಾರಾಯಣನು ನಿರಪರಾಧಿಯೆಂದೂ, ಅವನನ್ನು ತನ್ನ ಕಡೆಗೆ ತಿರುಗಿಸಿಕೊಳ್ಳುವುದಕ್ಕಾಗಿ ತಾನೇ ಹಾಗೆ ಮಾಡಿದ್ದಾಗಿಯೂ ತಿಳಿಸಿದನು. ಇದರಿಂದ ನಾರಾಯಣನಿಗೆ ಸೆರೆಯ ಬಿಡುಗಡೆಯಾಯಿತು.



ಅಪಮಾನದಿಂದ ಕಡುಪಶ್ಚಾತ್ತಾಪಗೊಂಡ ಆೞ್ವಾರರು ಮತ್ತೆ ಭಗವಂತನ ಸೇವೆಯಲ್ಲಿ ತೊಡಗಿದರು. ಭಗವದ್ಭಕ್ತರ ಪಾದಧೂಳಿಯನ್ನು ತಲೆಯಲ್ಲಿ ಧರಿಸುತ್ತಿದ್ದುದರಿಂದ ಅವರಿಗೆ "ತೊಂಡರ್-ಅಡಿ-ಪೊಡಿ"ಎಂಬ ಹೆಸರಾಯಿತು.



ಭಕ್ತರು ನಡೆದ ಸ್ಥಳವೆಲ್ಲ ಪವಿತ್ರವಾದದ್ದು. ಅವರು ಕಾಲಿಟ್ಟ ಕಡೆ ಅಲ್ಲಿರುವ ಧೂಳೂ ಸಹ ಪವಿತ್ರವೇ. ಅದನ್ನು ತಲೆಯಲ್ಲಿ ಧರಿಸಿ, ಭಕ್ತರ ಪಾದಧೂಳಿನ ತಳದಲ್ಲಿ ತಾವು ಎಂತಲೂ, ಅದಕ್ಕಿಂತ ಅಲ್ಪರು ಎಂತಲೂ ಆೞ್ವಾರರ ವಿನೀತ ಭಾವವನ್ನೂ, ನಿರಹಂಕಾರವನ್ನೂ, ಇದು ಸೂಚಿಸುವುದು.



ಇದು ಆೞ್ವಾರರ ಸಂಗ್ರಹವಾದ ಕತೆ. ಆೞ್ವಾರರು ರಚಿಸಿದ ದಿವ್ಯಪ್ರಬಂಧಗಳು ಎರಡೇ: ತಿರುಮಾಲೈ ಮತ್ತು ತಿರುಪ್ಪಳ್ಳಿಯೆೞುಚ್ಚಿ ಈ ಎರಡೂ ಮೊದಲ ಸಾವಿರದಲ್ಲಿ ಸೇರಿಕೊಂಡಿವೆ.



"ತಿರುಮಾಲೈ"ಎಂದರೆ, ಪವಿತ್ರವಾದ ಹಾರ. ಆೞ್ವಾರರು ಭಗವಂತನಿಗೆ ಸಮರ್ಪಿಸಿದ ಭಕ್ತಿಪೂರ್ಣವಾದ ಶ್ರೇಷ್ಠವಾದ ಪಾಶುರಗಳ

ಮಾಲೆ.



೩

ನಲವತ್ತೈದು ಪಾಶುರಗಳನ್ನೊಳಗೊಂಡ ಈ ತಿರುಮಾಲೈಯಲ್ಲಿ ಆೞ್ವಾರರು ಭಗವಂತನ ಕೃಪಾಕಟಾಕ್ಷದ ಹಿರಿಮೆಯನ್ನೂ, ಅವನ ಅನುಗ್ರಹದಿಂದ ಉಂಟಾಗುವ ಪರಿಣಾಮವನ್ನೂ ಮನಮುಟ್ಟೂವಂತೆ ಹಾಡಿ, ಭಗವಂತನನ್ನು ಸ್ತುತಿಸಿದ್ದಾರೆ. ಹಲವಾರು ಉಪನಿಷತ್ತುಗಳ ಸಾರವೇ ಇದರಲ್ಲಿ ಅಡಕವಾಗಿದೆ.



ಬ್ರಾಹ್ಮಣ ಕುಲದಲ್ಲಿ., ಬ್ರಾಹ್ಮಣ ತಂದೆತಾಯಿಗಳ ಮಗನಾಗಿ ಹುಟ್ಟಿದ್ದರಿಂದ ಇವರು, "ವಿಪ್ರ" ಎಂದೂ ಅವರು ಇಟ್ಟ ಹೆಸರಿನಿಂದ "ನಾರಾಯಣ"ಎಂದೂ, ಭಕ್ತರ ಪಾದಧೂಳಿಯನ್ನು ತಲೆಯಲ್ಲಿ ಧರಿಸಿದ್ದರಿಂದ "ತೊಂಡರ್-ಅಡಿ-ಪೊಡಿ"ಎಂದೂ ಪ್ರಸಿದ್ಧರಾದರು. ಬ್ರಾಹ್ಮಣ ವಂಶದಲ್ಲಿ ಹುಟ್ಟಿ, ಬ್ರಾಹ್ಮಣ ಕರ್ಮಗಳನ್ನು ಮಾಡುತ್ತಿದ್ದ ಮಾತ್ರಕ್ಕೆ ಅವನು ಬ್ರಾಹ್ಮಣನಲ್ಲವೆಂದೂ, ಭಗವಂತನಲ್ಲಿ ಅನನ್ಯಭಾವದಿಂದ ಭಕ್ತಿಮಾಡಿ ಸೇವೆ ಮಾಡುವವನು ಯಾರೇ ಆದರೂ ಅವನು ಶ್ರೇಷ್ಠಬ್ರಾಹ್ಮಣನೆಂದೂ ಈ ಆೞ್ವಾರರು ಸಾರಿಸಾರಿ ಹೇಳಿದರು. ಹುಟ್ಟಿದ ಕುಲವಲ್ಲ ಮುಖ್ಯ; ಮಾಡುವ ಸತ್ಕರ್ಮಗಳೂ ಭಗವಂತನಲ್ಲಿ ತೋರುವ ಶ್ರದ್ಧಾಭಕ್ತಿಗಳೂ ಮುಖ್ಯವೆಂದು ಹೇಳಿ, ಹಾಗೆಯೇ ನಡೆದುಕೊಂಡು ಈ ಆೞ್ವಾರರು "ವಿಪ್ರನಾರಾಯಣ"ನಾದರು.



೪

ಶ್ರೀಃ

ಶ್ರಿಯೈ ನಮಃ

ತಿರುಮಾಲೈ



೧.ಕಾವಲಿಱ್ ಪುಲನೈವೈತ್ತು ಕ್ಕಲಿತನ್ನೈಕ್ಕಡಕ್ಕಪ್ಪಾಯ್ ನ್ದು

ನಾವಲಿಟ್ಟುೞಿದರುಹಿನ್ಱೋಮ್ ನಮನ್ ತಮರ್ ತಲೈಹಳ್ ಮೀದೇ

ಮೂವುಲಹುಣ್ಡುಮಿೞ್ ನ್ದ ಮುದಲವ ನಿನ್ನಾಮಙ್ಗಟ್ರ

ಆವಲಿಪ್ಪುಡೈಮೈಕಣ್ಡಾಯ್ ಅರಙ್ಗಮಾನಹರುಳಾನೇ



ಮೂ ಉಲಹು=ಮೂರು ಲೋಕಗಳನ್ನು, ಉಣ್ಡು=ಉಂಡು, ಉಮಿೞ್ ನ್ದ=ಹೊರಹಾಕಿದ, ಮುದಲವ=ಜಗತ್ಕಾರಣನೇ, ಅರಙ್ಗ=ಶ್ರೀರಂಗವೆಂಬ, ಮಾನಹರ್ ಉಳಾನೇ=ಮಹಾನಗರದಲ್ಲಿರುವವನೇ, ನಿನ್=ನಿನ್ನ, ನಾಮಮ್=ನಾಮವನ್ನು, ಕಟ್ರ-ಕಲಿತ, ಆವಲಿಪ್ಪು=ಮಹದಾಶೆಯ, ಉಡೈಮೈ=ಸಂಪತ್ತನ್ನು, ಕಣ್ಡಾಯ್=ನೋಡಿದೆಯಾ\! ಕಾವಲಿಲ್=ಸೆರೆವಾಸದಲ್ಲಿ, ಪುಲನೈ=ಇಂದ್ರಿಯಗಳನ್ನು, ವೈತ್ತು=ಇರಿಸಿ, ಕಲಿ ತನ್ನೈ=ಪಾಪರಾಶಿಯನ್ನು, ಕಡಕ್ಕ=ನಾಶವಾಗುವಂತೆ, ಪಾಯ್ ನ್ದು=ಒದೆದು ತಳ್ಳಿ, ನಾವಲಿಟ್ಟು=ಜಯಘೋಷವನ್ನು ಮಾಡಿ, ನಮನ್ ತಮರ್=ಯಮದೂತರ, ತಲೈಹಳ್ ಮೀದೇ=ತಲೆಗಳ ಮೇಲೆಯೇ, ಉೞತರುಕಿನ್ಱೋಮ್=ಅಡಿಯಿಟ್ಟು ನಡೆಯುತ್ತಿರುವೆವಲ್ಲಾ\!



ಮೂರು ಲೋಕಗಳನ್ನೂ ಉಂಡು ಉಗುಳಿದ ಜಗತ್ಕಾರಣನೇ, ಶ್ರೀರಂಗವೆಂಬ ಮಹಾನಗರದಲ್ಲಿ ನೆಲೆಸಿರುವವನೇ, ನಿನ್ನ ನಾಮವನ್ನು ಕಲಿತ\(ಅಭ್ಯಾಸಮಾಡಿದ\) ಮಹದಾಶೆಯ ಸಂಪತ್ತನ್ನು ಕಂಡೆಯಾ\! ಇಂದ್ರಿಯಗಳನ್ನು ಸೆರೆಯಲ್ಲಿಟ್ಟುಪಾಪರಾಶಿಯು ನಾಶವಾಗುವಂತೆ ಅದನ್ನು ಒದೆದು ತಳ್ಳಿ, ಜಯಘೋಷ ಮಾಡಿ, ಯಮದೂತರ ತಲೆಗಳ ಮೇಲೆಯೇ ಅಡಿಯಿಟ್ಟು ನಡೆದಾಡುತ್ತಿರುವೆವಲ್ಲಾ\! \(೧\)



ಶ್ರೀರಂಗವೆಂಬುದು ಭವ್ಯವಾದ ಒಂದು ಪುಣ್ಯಕ್ಷೇತ್ರ. ಅದನ್ನು "ಭೂಲೋಕವೈಕುಂಠ"ಎಂದು ಕರೆಯುವುದು ವಾಡಿಕೆ. ಅಲ್ಲಿ ಭಗವಂತನಾದ ಸರ್ವೇಶ್ವರನು ಶಾಶ್ವತವಾಗಿ ನೆಲಸಿ, ಅವನನ್ನು ಆಶ್ರಯಿಸುವವರಿಗೆಲ್ಲ ಅನುಗ್ರಹಮಾಡುತ್ತಾನೆ. ಅವನು ಸರ್ವೇಶ್ವರ. ಅಪಾರವಾದ ಅದ್ಭುತ ಸಾಮರ್ಥ್ಯವುಳ್ಳವನು. ಸೃಷ್ಟಿ,ಸ್ಥಿತಿ,ಲಯಗಳಿಗೆ ಅವನೇ ಕಾರಣನು. ಎಲ್ಲಕ್ಕೂ ಅವನು ಆದಿ. ಜಗತ್ಕಾರಣನೇ ಅವನು. ಪ್ರಳಯಕಾಲ ಬಂದಾಗ ಅವನು ಮೂರುಲೋಕಗಳನ್ನೂ ಒಂದೇ ಗುಕ್ಕಿಗೆ ನುಂಗಿ ಅದನ್ನು ಬೀಜರೂಪದಲ್ಲಿ ತನ್ನ ಉದರದಲ್ಲಿಟ್ಟು ಸಂರಕ್ಷಿಸುತ್ತಿರುತ್ತಾನೆ. ಮತ್ತೆ, ಸೃಷ್ಟಿಯ ಸಮಯವೊದಗಿ ಬಂದಾಗ, ತನ್ನಲ್ಲಿ ಅಡಕವಾಗಿರುವ ಮೂರುಲೋಕಗಳನ್ನೂ ಮತ್ತೆ ಹೊರಕ್ಕೆ ಹಾಕುತ್ತಾನೆ. ಭಗವಂತನ ಶಕ್ತಿಸಾಮರ್ಥ್ಯಗಳನ್ನು ಎಷ್ಟೆಂದು ವರ್ಣಿಸಿದರೂ ತೀರದು.



ಮಹಾಮಹಿಮನಾದ ಭಗವಂತನನ್ನು ಕುರಿತು ಆೞ್ವಾರರು ಹೇಳುತ್ತಾರೆ:



೫

ಭಗವಂತ, ನಿನ್ನ ದಿವ್ಯನಾಮದ ಮಹಿಮೆ ಎಷ್ಟು ಹಿರಿದು\! ನಾನು ನಿನ್ನ ನಾಮವನ್ನು ಕಲಿತೆ. ಅದನ್ನು ಚಿಂತಿಸುವುದನ್ನು, ಮನನ ಮಾಡುವುದನ್ನು, ಎಡೆಬಿಡದೆ ನುಡಿಯುತ್ತಿರುವುದನ್ನು ಅಭ್ಯಾಸಮಾಡಿದೆ. ಈ ಕಲಿಕೆಯಲ್ಲಿ ಮತ್ತುಅಭ್ಯಾಸದಲ್ಲಿ ನಾನು ಮಹದಾಶೆಯುಳ್ಳವನಾದೆ. ಆದರಾಸಕ್ತಿಗಳಿಂದ ಅಭ್ಯಾಸ ಮಾಡಿದೆ. ನನ್ನ ಮಹದಾಶೆಯ ಫಲವಾಗಿ ನನಗೆ ವಿಪುಲವಾದ ಸಂಪತ್ತು ದೊರಕಿದೆ. ಕಂಡೆಯಾ\! ನನ್ನ ಇಂದ್ರಿಯಗಳು ಈಗ ನನ್ನ ವಶವಾಗಿವೆ. ನಾನೇ ಅವುಗಳನ್ನು ಬಂಧಿಸಿ ಇಡುವಂತೆ ಆಗಿದೆ. ಜನ್ಮಜನ್ಮಗಳಿಂದಲೂ ನಾನು ಗಳಿಸಿಟ್ಟುಕೊಂಡು ಬಂದಿರುವ ಅಗಾಧವಾದ ಪಾಪರಾಶಿಯನ್ನು ನಾನೀಗ ನಿರ್ಲಕ್ಷ್ಯದಿಂದ ಒದೆದು ದೂರಕ್ಕೆ ತಳ್ಳಿನಾಶಮಾಡುವ ಶಕ್ತಿಯನ್ನು ಪಡೆದಿದ್ದೇನೆ. ಸುಲಭವಾಗಿ ಜಯಿಸುವಂಥವುಗಳಲ್ಲದ ಈ ಎರಡು ವಿಷಯಗಳನ್ನೂ ಇಷ್ಟು ಸುಲಭವಾಗಿ ಜಯಿಸುವಂತಾಯಿತಲ್ಲಾ ಎಂಬ ಹೆಮ್ಮೆ ನನಗೆ\! ಮನಸ್ಸಿನಲ್ಲಿ ತುಂಬಿಕೊಂಡ ತೃಪ್ತಿ ಆನಂದಗಳು ಉಕ್ಕಿಬಂದು ನಿನ್ನನ್ನೂ ನಿನ್ನ ನಾಮದ ಹಿರಿಮೆಯನ್ನೂ ಹೊಗಳಿ ಜಯಘೋಷ ಮಾಡಿಸುತ್ತವೆ\! ಇಷ್ಟೇ ಅಲ್ಲ, ಯಮಭಟರನ್ನು ಕಂಡರೆ ನನಗೆ ಅಸಡ್ಡೆ ನಾನೀಗ ಅವರ ತಲೆಗಳ ಮೇಲೆಯೇ ಅಡಿಯಿಟ್ಟು ಅವರನ್ನು ಕೆಳಕ್ಕೆ ಮೆಟ್ಟಿ ನಡೆದಾಡುವಷ್ಟು ದಿಟ್ಟತನ ನನಗೆ\! ಭಗವಂತ, ನಿನ್ನ ನಾಮವನ್ನು ನಿರಂತರವಾಗಿ ಚಿಂತಿಸುತ್ತಿರುವುದರ ಭಾಗ್ಯ ಎಷ್ಟು ಹೆಚ್ಚಿನದು\!



೨.ಪಚ್ಚೈಮಾಮಲೈಪೋಲ್ ಮೇನಿ ಪವಳವಾಯ್ ಕ್ಕಮಲಚ್ಚೆಙ್ಗಣ್

ಅಚ್ಚುತಾವಮರರೇಱೇ ಆಯರ್ ತಮ್ ಕೊೞುನ್ದೇಯೆನ್ನುಮ್

ಇಚ್ಚುವೈತವಿರಯಾನ್ ಪೋಯ್ ಇನ್ದಿರಲೋಕಮಾಳುಮ್

ಅಚ್ಚುವೈಪೆಱಿನ್ದುಮ್ ವೇಣ್ಡೇನ್ ಅರಙ್ಗಮಾನಹರುಳಾನೇ



ಅರಙ್ಗ ಮಾ ನಹರ್ ಉಳಾನೇ=ಶ್ರೀರಂಗವೆಂಬ ಮಹಾನಗರದಲ್ಲಿರುವವನೇ\! ಪಚ್ಚೈ=ಅಚ್ಚ ಹಸುರಾದ, ಮಾ=ದೊಡ್ಡ\(ಸುಂದರವಾದ\), ಮಲೈ=ಬೆಟ್ಟದ, ಪೋಲ್=ಹಾಗಿರುವ, ಮೇನಿ=ದೇಹಕಾಂತಿಯುಳ್ಳವನು, ಪವಳಮ್=ಹವಳದಂತೆ, ವಾಯ್=ಬಾಯನ್ನುಳ್ಳವನು, ಶೆಮ್=ಸುಂದರವೂ ಕೆಂಪೂ ಆದ, ಕಮಲಮ್=ಕಮಲದ ಹಾಗೆ ಇರುವ, ಕಣ್=ಕಣ್ಣುಗಳು ಉಳ್ಳವನು, ಅಚ್ಚುತಾ=ಅಚ್ಯುತಾ, ಅಮರರ್ ಏಱೇ=ಅಮರರೆಲ್ಲರಿಗೂ ವೃಷಭದ ಸಮಾನನೇ, ಆಯರ್ ತಮ್=ಗೋವಳರ, ಕೊೞುನ್ದೇ=ಮಗುವೇ, ಎನ್ನುಮ್=ಎಂದು ಹೇಳುವ, ಇ-ಶುವೈ=ಈ \(ರುಚಿಯ\)ಅನುಭವವನ್ನು, ತವಿರ=ಹೊರತು, ಯಾನ್=ನಾನು, ಪೋಯ್=ಹೋಗಿ, ಇನ್ದಿರಲೋಕಮ್=ಇಂದ್ರಲೋಕವನ್ನು, ಆಳುಮ್=ಆಳುವ, ಅ-ಶುವೈ=ಆ ರುಚಿಕರವಾದ ಅನುಭವವನ್ನು, ಪೆಱನುಮ್=ಪಡೆಯುವೆನೆಂದರೂ, ವೇಣ್ಡೇನ್=ಅದನು ಆಶಿಸುವುದಿಲ್ಲ \(ಬೇಡವೆನ್ನುತ್ತೇನೆ\)



೬

ಶ್ರೀರಂಗವೆಂಬ ಮಹಾನಗರದಲ್ಲಿ ನೆಲಸಿರುವವನೇ, ಅಚ್ಚ ಹಸುರಾದ ದೊಡ್ಡ\(ಸುಂದರವಾದ\)ಬೆಟ್ಟದಂತಿರುವ ದೇಹಕಾಂತಿಯುಳ್ಳವನು, ಹವಳದಂತೆ ಬಾಯಿಯುಳ್ಳವನೂ ಕೆಂದಾವರೆಯಂತೆ ಸುಂದರವಾದ ಕಣ್ಣುಗಳುಳ್ಳವನೂ ಆಗಿರುವ ಅಚ್ಯುತ, ಅಮರರ ವೃಷಭವನೇ, ಗೋವಳರ ಮಗುವೇ, ಎಂದು ಹೇಳುವ ಈ \(ರುಚಿಯ\)ಅನುಭವವನ್ನು ಹೊರತು ನಾನು ಹೋಗಿ ಇಂದ್ರಲೋಕದವನ್ನಾಳುವ ಆ ರುಚಿಕರವಾದ ಅನುಭವವನ್ನು ಪಡೆಯುವೆನೆಂದರೂ ಆಶೆಪಡದೆ ಬೇಡವೆನ್ನುತ್ತೇನೆ. \(೨\)



ಹಿಂದಿನ ಪಾಶುರದಲ್ಲಿ ಭಗವಂತನ ನಾಮಚಿಂತನೆಯ ಪ್ರಯೋಜನವೇನು ಎಂಬುದನ್ನು ಆೞ್ವಾರರು ಹೇಳಿದರು. ನಾಮಚಿಂತನೆಯಿಂದ ಇಂದ್ರಿಯಗಳು ಅಡಗುವವು. ಪಾಪರಾಶಿಯೇ ನಾಶವಾಗುವುದು. ತೃಪ್ತಿಯೂ ಆನಂದವೂ ಬರುವುವು. ಮರಣದ ವಿಷಯದಲ್ಲಂತು ನಿರ್ಭಯವೂ ಅಲಕ್ಷ್ಯವೂ ಉಂಟಾಗುವುದು.



ಈ ಪಾಶುರದಲ್ಲಿ ಆೞ್ವಾರರು ನಾಮಸ್ಮರಣೆಯ, ನಾಮಚಿಂತನೆಯ ಶ್ರೇಷ್ಠತೆಯನ್ನು ಹೇಳುತ್ತಿದ್ದಾರೆ.



ಆೞ್ವಾರರು ಹೇಳುತ್ತಾರೆ: ಶ್ರೀರಂಗನಾಥನೇ, ಅಚ್ಚ ಹಸುರಾಗಿರುವ ಬೆಟ್ಟದಂತೆ ಆಕರ್ಷಕವಾದ ದೇಹಕಾಂತಿಯುಳ್ಳವನೇ, ಹವಳದಂತೆ ಚೆಂದುಟಿಗಳುಳ್ಳವನೇ, ಕೆಂದಾವರೆಯಂತೆ ವಿಶಾಲವಾದ ಸುಂದರವಾದ ಕಣ್ಣುಗಳುಳ್ಳವನೇ, ಅಚ್ಯುತನೇ, ಅಮರರ ವೃಷಭನೇ, ಗೋವಳರ ಮಗುವೇ- ಎಂದು ಮೊದಲಾಗಿ ನಿನ್ನ ನಾಮವನ್ನು ವಿಧವಿಧವಾಗಿ ಹೇಳುತ್ತಾ, ಅವುಗಳ ವೈಶಿಷ್ಟ್ಯವನ್ನು ಅರಿಯುತ್ತಾ, ಆನಂದವನ್ನು ಅನುಭವಿಸುತ್ತಾ ಇರುವುದೇ ನನಗೆ ಬಹಳ ಆಶೆ. ನಾನು ಮರಣಿಸಿದ ಬಳಿಕ ನನಗೆ ಇಂದ್ರಲೋಕದ ಆಳ್ವಿಕೆಯನ್ನು ಕೊಡೂವೆನೆಂದರೂ ಬೇಡವೆನ್ನುತ್ತೇನೆ. ಅದು ನನಗೆ ಎಂದೆಂದಿಗೂ ರುಚಿಸುವುದಿಲ್ಲ. ನಾಮಸ್ಮರಣೆಯ ದಿವ್ಯಾನುಭವಕ್ಕೆ ಅದು ಎಂದಿಗೂ ಸಮತೂಗುವುದಿಲ್ಲ.



ಬೆಟ್ಟದ ಅಚ್ಚ ಹಸುರು ಬಣ್ಣ, ಹವಳದ ಕೆಂಬಣ್ಣ, ಕೆಂದಾವರೆಯ\(ಮಾಟ\)ಬಣ್ಣ-ಇವೆಲ್ಲ ಪ್ರಕೃತಿಯ ಸೌಂದರ್ಯವನ್ನು ತೋರಿಸುವುವು. ಇವುಗಳ ಸೊಬಗು, ಇವುಗಳನ್ನು ಸೃಷ್ಟಿಸಿದ ಭಗವಂತನಲ್ಲಿ ಕಾಣುವುದು ಸಹಜವೇ. ಪ್ರಕೃತಿಯನ್ನು ನೋಡಿದೊಡನೆಯೇ ಅದು ಭಗವಂತನ ನೆನಪನ್ನು ಉಂಟುಮಾಡುವುದು.



ಅಚ್ಯುತ-ತನ್ನ ಸರ್ವೇಶ್ವರತ್ವದಿಂದ ಎಂದಿಗೂ ಚ್ಯುತಿ ಇಲ್ಲದವನು; ನಾಶವಿಲ್ಲದವನು; ತನ್ನ ಆಶ್ರಿತರನ್ನು ಎಂದೆಂದಿಗೂ ತನ್ನಿಂದ ಬೇರ್ಪಡಿಸದವನು.

ಅಮರರ ವೃಷಭ-ಅಮರರಿಗೆಲ್ಲ ಒಡೆಯ; ಅವರ ಮುಂದಾಳು; ಅವರಲ್ಲಿ ಅತ್ಯಂತ ಪರಾಕ್ರಮಿ.

ಗೋವಳರ ಮಗು- ಭಗವಂತನು ಕೃಷ್ಣನಾಗಿ ಅವತರಿಸಿದಾಗ, ಗೋವಳ ವಂಶದಲ್ಲಿ ಹುಟ್ಟಿ ನಂದಗೋಕುಲದಲ್ಲಿ ಬೆಳೆದನು. ಅಲ್ಲಿಯ ಗೋವಳರೆಲ್ಲರ ಮುದ್ದಿನ ಮಗುವಾಗಿದ್ದವನು ಭಗವಂತ.

ಭಗವಂತನ ಅಚ್ಯುತತ್ವ, ಅವನ ಸಾಮರ್ಥ್ಯ, ಅವನ ನಿರ್ವಾಹಕತ್ವ, ಅವನ ಭಕ್ತವಾತ್ಸಲ್ಯ-ಇವುಗಳನ್ನೇ ಕುರಿತು ಚಿಂತಿಸುತ್ತಾ, ಸ್ಮರಿಸುತ್ತಾ ಇರುವುದೇ ಸರ್ವಶ್ರೇಷ್ಠ, ಪರಮ ತೃಪ್ತಿದಾಯಕ\!



೭

೩.ವೇದನೂಲ್ ಪಿರಾಯಮ್ ನೂಱು ಮನಿಶರ್ ತಾಮ್ ಪುಹುವರೇಲುಮ್

ಪಾದಿಯುಮುಱಙ್ಗೆಪ್ಪೋಹುಮ್ ನಿನ್ಱವಿಪ್ಪದಿನೈಯಾಣ್ಡು

ಪೇದೈಪಾಲಕನದಾಹುಮ್ ಪಿಣಿಪಶಿಮೂಪ್ಪುತ್ತುನ್ಬಮ್

ಆದಲಾಲ್ ಪಿಱವಿ ವೇಣ್ಡೇನ್ ಅರಙ್ಗಮಾನಹರುಳಾನೇ



ಅರಙ್ಗ ಮಾ ನಹರ್ ಉಳಾನೇ=ಶ್ರೀರಂಗವೆಂಬ ಮಹಾನಗರದಲ್ಲಿ ನೆಲಸಿರುವವನೇ, ವೇದಮ್ ನೂಲ್=ವೇದ ಮತ್ತು ಶಾಸ್ತ್ರಗಳಂತೆ, ಮನಿದರ್ ತಾಮ್=ಮನುಷ್ಯರು, ಪಿರಾಯಮ್ ನೂಱು=ನೂರುವರ್ಷಗಳು, ಪುಹುವರ್ ಏಲುಮ್=ಬಾಳುವರು ಆದರೂ, ಪಾದಿಯುಮ್=ಅದರಲ್ಲಿ ಅರ್ಧಭಾಗವು, ಉಱಙ್ಗಿ ಪೋಹುಮ್=ನಿದ್ದೆಯಲ್ಲಿ \(ನಿದ್ದೆಯಾಗಿ\)ಹೋಗುವುದು, ನಿನ್ಱ-ಉಳಿದ, ಇಪ್ಪದಿನೈಯಾಣ್ಡುಮ್=ಈ ಐವತ್ತು ವರ್ಷಗಳೂ, ಪೇದೈ=ಶೈಶವದಲ್ಲಿ, ಬಾಲಕನ್=ಕೌಮಾರದಲ್ಲಿ, ಪಿಣಿ=ರೋಗದಿಂದಲೂ, ಪಶಿ=ಹಸಿವಿನಿಂದಲೂ, ಮೂಪ್ಪು=ಮುದಿತನದಿಂದಲೂ, ತುನ್ಬಮ್=ದುಃಖದಿಂದಲೂ, ಅದು ಆಹುಮ್=ಆಗಿ ಹೋಗುವುದು, ಆದಲಾಲ್=ಆದ್ದರಿಂದ, ಪಿಱವಿ=ಜನ್ಮವನ್ನು, ವೇಣ್ಡೇನ್=ಬೇಡವೆನ್ನುತ್ತೇನೆ.



ಶ್ರೀರಂಗವೆಂಬ ಮಹಾನಗರದಲ್ಲಿ ನೆಲಸಿರುವವನೇ, ವೇದ ಮತ್ತು ಶಾಸ್ತ್ರಗಳಂತೆ ಮನುಷ್ಯನು ನೂರುವರ್ಷಗಳು ಬಾಳುವನೆಂದರೂ, ಅದರಲ್ಲಿ ಅರ್ಧಭಾಗ ನಿದ್ದೆಯಾಗಿ ಹೋಗುವುದು, ಮಿಕ್ಕ ಐವತ್ತು ವರ್ಷಗಳೂ ಶೈಶವದಲ್ಲಿ, ಕೌಮಾರದಲ್ಲಿ, ರೋಗದಲ್ಲಿ, ಹಸಿವಿನಲ್ಲಿ, ಮುಪ್ಪಿನಲ್ಲಿ ಮತ್ತು ದುಃಖದಲ್ಲಿ ಆಗಿ ಹೋಗುತ್ತದೆ. ಆದ್ದರಿಂದ, ನಾನು ಜನ್ಮವನ್ನು ಬೇಡವೆನ್ನುತ್ತೇನೆ. \(೨\)



ಹಿಂದಿನ ಪಾಶುರದಲ್ಲಿ ಇಂದ್ರಪದವಿಯಾಗಲಿ ಅದರ ವಿಶಿಷ್ಟ ಅನುಭವಗಳಾಗಲಿ ತಮಗೆ ಬೇಡವೆಂದು ಹೇಳಿದ ಆೞ್ವಾರರಿಗೆ ಭೂಲೋಕದ ಜನ್ಮದಲ್ಲೇ ಆಶೆಯಿರಬಹುದಲ್ಲವೇ ಎಂಬ ಸಂಶಯಕ್ಕೆ ಎಡೆಕೊಡದಂತೆ, ಈ ಪಾಶುರದಲ್ಲಿ ಅವರು ಈ ನರಜನ್ಮವೂ ಬೇಡ ಎಂದು ಸ್ಪಷ್ಟಪಡಿಸುತ್ತಾರೆ.



ಆೞ್ವಾರರು ಹೇಳುತ್ತಾರೆ: ಶ್ರೀರಂಗನಾಥನೇ, ವೇದಗಳೂ ಶಾಸ್ತ್ರಗಳೂ ಮನುಷ್ಯನಿಗೆ ಆಯುಸ್ಸು ನೂರು ವರ್ಷಗಳು ಎಂದು ನಿಗದಿ ಮಾಡಿವೆ. ಮನುಷ್ಯನು ತನ್ನ ಪೂರ್ಣಾಯುಸ್ಸನ್ನೂ ಬಾಳುತ್ತಾನೆ ಎಂದರೂ ಸಹ, ಅವನ ಆಯುಸ್ಸಿನ ಅರ್ಧಭಾಗವೆಲ್ಲ ನಿದ್ದೆಯಲ್ಲಿ ಕಳೆದುಹೋಗುವುದು. ಉಳಿದ ಅರ್ಧ ಎಂದರೆ ಐವತ್ತು ವರ್ಷಗಳಲ್ಲಿ ಮಗುವಾಗಿ ಕೆಲವು ವರ್ಷಗಳು, ಬಾಲಕನಾಗಿ ಕೆಲವು ವರ್ಷಗಳು, ಕಳೆಯುತ್ತವೆ. ಈ ಕಾಲದಲ್ಲಿ ಮನುಷ್ಯನು ತನ್ನ ಅಭ್ಯುದಯಕ್ಕಾಗಿ ಚಿಂತಿಸುವುದಕ್ಕೂ ಹಾಗೆ ನಡೆದುಕೊಳ್ಳುವುದಕ್ಕೂ ಅವನಿಗೆ ಸಾಧ್ಯವಿಲ್ಲ. ಹಾಗೆಯೇ, ಮುಪ್ಪಿನಲ್ಲೂ, ರೋಗಾದಿ ಬಾಧೆಗಳಿಂದ ನರಳುವಾಗಲೂ, ಹಸಿವು ಬಾಯಾರಿಕೆಗಳಾದ ದೈಹಿಕವಾದ ಮತ್ತು ಇಂದ್ರಿಯಗಳಿಗೆ ಸಂಬಂಧವಾದ ತೃಪ್ತಿತಾರದ ಮಹದಾಶೆಯನ್ನು ತೀರಿಸುವುದಕ್ಕೆ ಪ್ರಯತ್ನಿಸುವಾಗಲೂ, ಮನುಷ್ಯನಿಗೆ



೮

ಬಂದೊದಗುವ ನಾನಾ ವಿಧವಾದ ದುಃಖ,ಕಷ್ಟ, ಸಂಕಟಗಳನ್ನು ಅನುಭವಿಸುವಾಗಲೂ ಕಳೆದುಹೋಗುವ ಕಾಲದಲ್ಲಿ ಮನುಷ್ಯನು ತನ್ನ ಅಭ್ಯುದಯವನ್ನು ಕುರಿತು ಯೋಚಿಸಲು ಸಾಧ್ಯವಿಲ್ಲ. ಎಂದಮೇಲೆ ಭಗವಂತ, ನಿನ್ನನ್ನು ಸ್ಮರಿಸುವುದಕ್ಕಾಗಲಿ, ನಿನ್ನ ನಾಮಚಿಂತನೆಗಾಗಲಿ ನನಗೆ ಕಾಲವುಳಿಯುವುದೇ? ಇಂಥ ರೋಗ, ಕಷ್ಟ,ದುಃಖಗಳಿಂದ ತುಂಬಿದ ನರಜನ್ಮದಿಂದ ನನಗೆ ಉಪಯೋಗವೇನು? ಖಂಡಿತವಾಗಿಯೂ ಇದು ನನಗೆ ಬೇಡ.



೪.ಮೊಯ್ ತ್ತವಲ್ ವಿನೈಯುಳ್ ನಿನ್ಱು ಮೂಣ್ಱೆೞುತ್ತುಡೈಯಪೇರಾಲ್

ಕತ್ತಿರಪನ್ತುಮನ್ಱೇ ಪರಾಙ್ಗತಿಕಣ್ಡುಕೊಣ್ಡಾನ್

ಇತ್ತನೈಯಡಿಯಾರಾನಾರ್ ಕ್ಕೂ ಇರಙ್ಗುಮ್ ನಮ್ಮರಙ್ಗನಾಯ

ಪಿತ್ತನೈಪ್ಪೆಟ್ರುಮನ್ದೋ ಪಿಱವಿಯುಳ್ ಪಿಣಙ್ಗುಮಾಱೇ



ಮೊಯ್ ತ್ತ=ಒಟ್ಟುಗೂಡಿದ, ವಲ್ ವಿನೈಯುಳ್=ಪಾಪಕಾರ್ಯಗಳಲ್ಲಿ, ನಿನ್ಱು=ತೊಡಗಿದ್ದು, ಮೂನ್ಱು=ಮೂರು, ಎೞುತ್ತು ಉಡೈಯ=ಅಕ್ಷರಗಳನ್ನುಳ್ಳ, ಪೇರಾಲ್=ಹೆಸರಿನಿಂದ, ಕತ್ತಿರಪನ್ತು=ಕ್ಷತ್ರ ಬಂಧು ಎಂಬವನು, ಅನ್ಱೇ=ಅಲ್ಲವೇ, ಪರಾಙ್ಗತಿ=ಉತ್ತಮಗತಿಯನ್ನು\(ಮೋಕ್ಷವನ್ನು\), ಕಣ್ಡುಕೊಣ್ಡಾನ್=ಕಂಡುಕೊಂಡನು? ಇತ್ತನೈ=ಇಷ್ಟುಸ್ವಲ್ಪ, ಅಡಿಯಾರ್ ಆನಾರ್ ಕ್ಕೂ=ಸೇವೆ ಮಾಡಿದವರಿಗೆ, ಇರಙ್ಗುಮ್ =ಕೃಪೆದೋರುವ, ನಮ್ ಅರಙ್ಗನ್ ಆಯ=ನಮ್ಮ ಶ್ರೀರಂಗನಾಥನು ಆಗಿರುವಾಗ,ಪಿತ್ತನೈ=\(ಅವನಲ್ಲಿ\) ಅತಿಶಯವಾದ ವ್ಯಾಮೋಹವನ್ನು, ಪೆಟ್ರುಮ್=ಹೊಂದಿಯೂ ಸಹ, ಅನ್ದೋ=ಅಯ್ಯೋ< ಪಿಱವಿಯುಳ್=ಈ ಹುಟ್ಟುವಿಕೆಯಲ್ಲಿ, ಪಿಣಙ್ಗುಮ್ ಆಱೇ=ತೊಳಲಾಡುವಂತೆಯೇ ಆಗಿದೆಯಲ್ಲಾ\!



ಒಟ್ಟುಗೂಡಿದ ಪಾಪಕಾರ್ಯ್ಗಳಲ್ಲಿ ತೊಡಗಿದ್ದು, ಮೂರು ಅಕ್ಷರಗಳುಳ್ಳ ಹೆಸರಿನಿಂದ ಕ್ಷತ್ರಬಂಧುವು ಉತ್ತಮಗತಿಯನ್ನು\(ಮೋಕ್ಷವನ್ನು\)ಕಂಡುಕೊಂಡನಲ್ಲವೇ? ಇಷ್ಟು ಅಲ್ಪಸೇವೆ ಮಾಡಿದವರಿಗೇ ಕೃಪೆತೋರುವ ನಮ್ಮ ಶ್ರೀರಂಗನಾಥನು ಇರುವಾಗ ಅವನಲ್ಲಿ ಅತಿಶಯವ್ಯಾಮೋಹವನ್ನು ಪಡೆದು ಇರದೆ ಅಯ್ಯೋ ಈ ಹುಟ್ಟುವಿಕೆಯಲ್ಲಿ ತೊಳಲಾಡುತ್ತಿರುವುದೇ?\(೪\)



ಈ ಪಾಶುರದಲ್ಲಿ ಭಗವನ್ನಾಮ ಮಹಿಮೆಯೆಷ್ಟು ಹೆಚ್ಚಿನದೆಂದು ತೋರಿಸುವುದಕ್ಕಾಗಿ ಆೞ್ವಾರರು ಇಲ್ಲಿ ಒಂದು ನಿದರ್ಶನವನ್ನು ಕೊಟ್ಟಿದ್ದಾರೆ:

ಕ್ಷತ್ರಬಂಧುವಿನ ಉಪಾಖ್ಯಾನ: \["ವಿಷ್ಣುಧರ್ಮ" ಎಂಬುದರಲ್ಲಿ ಹೇಳಿರುವಂತೆ ಇದು\]



ಕ್ಷತ್ರಬಂಧು ಎಂಬವನೊಬ್ಬನಿದ್ದ. ಅವನು ಕಡುಪಾಪಿ. ಮಹಾದುಷ್ಟ. ತಂದೆ,ತಾಯಿ,ಬಂಧು,ಬಳಗ,ಹಿರಿಯರ ವಿಷಯದಲ್ಲಿ ದ್ರೋಹವೆಸಗಿ ಕುಲಪಾತಕಿ ಎನಿಸಿಕೊಂಡಿದ್ದ.



೯

ಅವನ ದುಷ್ಟತನವನ್ನು ಸಹಿಸಲಾರದೆ ಅವನನ್ನು ಕಾಡಿಗೆ ಅಟ್ಟಿದರು. ಕಾಡಿನಲ್ಲಿ ಅವನು ಹಿಂಸೆಯ ಜೀವನ ನಡಸುತ್ತಾ ಮಾನವ ಪಶುವಾಗಿದ್ದ.



ಒಂದು ದಿನ, ಒಬ್ಬ ಮಹರ್ಷಿಗಳು ದಾರಿತಪ್ಪಿಆ ಕಾಡಿನಲ್ಲಿ ಅವನಿದ್ದ ಕಡೆಗೆ ಬಂದರು. ಬಿಸಿಲಿನ ಕಡುಬೇಗೆಯಲ್ಲಿ ಬೆಂದುಬಸವಳಿದಿದ್ದರು. ಅವರ ದುಸ್ಥಿತಿಯನ್ನು ಕಂಡು ಕ್ರೂರಿಯಾದ ಕ್ಷತ್ರಬಿಂದುವಿಗೇ ಮರುಕ ಬಂತು. ಅವರಿಗೆ ಸರಿಯಾದ ದಾರಿಯನ್ನು ತೋರಿಸುವುದಾಗಿ ಹೇಳಿ ಅವರನ್ನು ಅವನು ಕರೆದೊಯ್ಯುತ್ತಿದ್ದ. ದಾರಿಯಲ್ಲಿ ಒಂದು ಸರೋವರ. ಅದನ್ನು ಕಂಡು ಮುನಿವರರಿಗೆ ಹರ್ಷವುಂಟಾಯಿತು. ಅಲ್ಲಿ ಮಿಂದು, ನೀರುಕುಡಿದು ತಮ್ಮ ದಣಿವನ್ನು ಆರಿಸಿಕೊಳ್ಳುವುದಕ್ಕಾಗಿ ಸರೋವರದಲ್ಲಿ ಇಳಿಯುವಾಗ ಕಾಲುಜಾರಿ ನೀರಿನಲ್ಲಿ ಮುಳ್ಗಿ, ಸಾಯುವುದರಲ್ಲಿದ್ದರು. ಅದನ್ನು ಕಂಡು ಕ್ಷತ್ರಬಂಧು ಒಡನೆಯೇ ಸರೋವರಕ್ಕೆ ಹಾರಿಕೊಂಡು, ಅವರನ್ನು ದಡಕ್ಕೆ ತಂದು ಕುಳ್ಳಿರಿಸಿ, ಅವರ ನೋವುತೀರುವವರೆಗೆ ಉಪಚಾರ ಮಾಡಿದನು. ಅನಂತರ ಅವರಿಗೆ ತಿನ್ನಲು ತಾವರೆಗೆಡ್ಡೆಗಳನ್ನು ತಂದುಕೊಟ್ಟನು. ಅವರು ಚೆನ್ನಾಗಿ ಚೇತರಿಸಿಕೊಂಡದ್ದನ್ನು ನೋಡಿ ಅವನಿಗೆ ಹರ್ಷವಾಯಿತು.



ಮುನಿವರರು ಒಂದು ಮರದ ನೆರಳಲ್ಲಿ ಕುಳಿತರು. ತಮಗೆ ಉಪಕಾರ ಮಾಡಿದ ಕ್ಷತ್ರಬಂಧುವಿನ ವೃತ್ತಾಂತವನ್ನು ತಿಳಿಯಲು ಆಶಿಸಿದನು. ಕ್ಷತ್ರಬಂಧು ಹೇಳಿದನು "ನಾನು ಸೂರ್ಯವಂಶಕ್ಕೆ ಸೇರಿದವನು. ವಿಶ್ವರಥ ಎಂಬ ರಾಜನ ಮಗನು. ವಿಮತಿ ಎಂದು ನನ್ನ ಹೆಸರು. ಆಮೇಲೆ ತನ್ನ ಹಿಂದಿನ ಕಥೆಯನ್ನೆಲ್ಲಾ ಯಥಾವತ್ತಾಗಿ ಮುನಿವರರಿಗೆ ತಿಳಿಸಿದನು. ಮುನಿವರರು ಅವನನ್ನು ಸನ್ಮಾರ್ಗಕ್ಕೆ ತರಲು ಆಶಿಸಿ, ಅವನ ಕ್ರೂರವಾದ ಹಿಂಸೆಯ ಜೀವನವನ್ನು ಬಿಟ್ಟುಬಿಡಬೇಕೆಂದು ಅವನಿಗೆ ಹೇಳಿದರು. ಅವನು ಒಪ್ಪಲಿಲ್ಲ. ಕಾಮಾದಿ ಷಡ್ವರ್ಗಗಳಿಗೆ ಅವನು ಆಳಾಗಿರುವನೆಂದೂ, ದೇಹದಿಂದಗಲಿ ಬಾಯಿಂದಲಾಗಲಿ ನಡಸಬಹುದಾದ ಕೆಲಸವಿದ್ದರೆ ಅದನ್ನು ಮಾಡುವುದಾಗಿಯೂ ಹೇಳಿದನು. ಮುನಿವರರು ಸಂತಸಗೊಂಡರು. ಮತ್ತು ಅವನಿಗೆ ಹೇಳಿದರು: "ಕ್ಷತ್ರಬಂಧು, ನೀನು ಯಾವ ಕೆಲಸ ಮಾಡುತ್ತಿದ್ದರೂ ಸರಿಯೆ, ನಿನ್ನ ಬಾಯಿಂದ "ಗೋವಿಂದ, ಗೋವಿಂದ"ಎಂದು ಹೇಳುತ್ತಲೇ ಇರು. ಕೆಮ್ಮಿದರೂ,ಸೀನಿದರೂ,ನೀನು "ಗೋವಿಂದ" ಎಂಬುದನ್ನು ಬಿಡಬೇಡ. ನಿನಗೆ ಒಳ್ಳೆಯದಾಗುವುದು". ಹೀಗೆ ಹೇಳಿ, ಮುನಿವರರು ತಮ್ಮ ದಾರಿಹಿಡಿದು ಹೊರಟರು.



ಕ್ಷತ್ರಬಂಧುವು ಹಾಗೆಯೇ ಮಾಡುತ್ತ ಬಂದ. ಕೆಲವು ವರ್ಷಗಳು ಕಳೆದವು. ಅವನು ಮರಣಿಸಿದ. ಇದರ ಫಲವಾಗಿ ಅವನಿಗೆ ಉತ್ತಮ ಜನ್ಮ ಬಂತು. ಆಗಲೂ ಅವನಿಗೆ ಹಿಂದಿನ ಜನ್ಮಗಳ ಜ್ಞಾನವಿತ್ತು. ಇದನ್ನೆಲ್ಲ ಕುರಿತು ಯೋಚಿಸಿ, ಬಹಳ ಜುಗುಪ್ಸೆಗೊಂಡು, ವಿರಕ್ತನಾಗಿ, "ಗೋವಿಂದ" ನಾಮ ಸಂಕೀರ್ತನೆ ಮಾಡುತ್ತಲೇ ತನ್ನ ಜನ್ಮವನ್ನು ನೀಗಿ ಮುಕ್ತಿಯನ್ನು ಪಡೆದ.



ಹೀಗೆ, ಕ್ಷತ್ರಬಂಧು "ಮೂರು ಅಕ್ಷರಗಳ ಹೆಸರಿನ" ಬಲದಿಂದಲೇ ಮುಕ್ತಿ ಪಡೆದದ್ದು\!



ಆೞ್ವಾರರು ಹೇಳುತ್ತಾರೆ: ಭಗವಂತನ ಕೃಪಾವಾತ್ಸಲ್ಯ ಎಷ್ಟುಅಪಾರವಾದದ್ದು\! ಕಡುಪಾಪಿಯೂ ಕ್ರೂರಿಯೂ ಆದ ಅವನು "ಗೋವಿಂದ ನಾಮಸ್ಮರಣೆ ಮಾಡುತ್ತಿದ್ದ ಮಾತ್ರಕ್ಕೇ ಅವನನ್ನು ಮೋಕ್ಷಕ್ಕೆ ಒಯ್ಯಲಿಲ್ಲವೇ? ನಾಮಸಂಕೀರ್ತನೆ ಎಂಬ ಅಲ್ಪವಾದ ಸೇವೆಯೊಂದರಿಂದಲೇ ಇಷ್ಟು ಮಹತ್ವದ



೧೦

ಫಲವಿರುವಾಗ ಭಗವಂತನಲ್ಲಿಯೇ ಅತಿಶಯವಾಗಿ ವ್ಯಾಮೋಹಗೊಂಡು ಭಕ್ತಿಯಿಂದ ಉನ್ಮತ್ತನೇ ಆಗಿರುವ ಮನುಷ್ಯನಿಗೆ ಭಗವಂತನ ಆದರದ ವಾತ್ಸಲ್ಯವಿನ್ನೆಷ್ಟಿರುವುದೋ\! ಆದರೆ, ಸಾಮಾನ್ಯ ಜನರು ಇದನ್ನು ತಿಳಿಯಲಾರರಲ್ಲಾ\! ಭಗವಂತನ ಅಪಾರ ಕಾರುಣ್ಯಕ್ಕೆ ಸುಲಭವಾಗಿ ಒಳಗಾಗದೆ ಕೊನೆಯಿಲ್ಲದ "ಹುಟ್ಟು"ಗಳಲ್ಲಿಯೇ ಬಿದ್ದು ತೊಳಲುತ್ತಾರಲ್ಲಾ\!



೫.ಪೆಣ್ಡಿರಾಲ್ ಶುಕಙ್ಗಳುಯ್ ಪ್ಪಾನ್ ಪೆರಿಯದೋರಿಡುಮ್ಬೈಪೂಣ್ಡು

ಉಣ್ಡಿರಾಕ್ಕಿಡಕ್ಕೂಮ್ ಪೋದುಮ್ ಉಡಲುಕ್ಕೇಕರೈನ್ದುನೈನ್ದು

ತಣ್ಡುೞಾಯ್ ಮಾಲೈ ಮಾರ್ಬನ್ ತಮರ್ ಹಳಾಯ್ ಪಾಡಿಯಾಡಿ

ತೊಣ್ಡುಪೂಣ್ಡ ಮುದಮುಣ್ಣಾತ್ತೊೞುಮ್ಬರ್ ಶೋಱುಹಕ್ಕೂಮಾಱೇ



ಪೆಣ್ಡಿರಾಲ್=ಹೆಂಡಿರಿಂದ, ಶುಕಙ್ಗಳ್-ವಿವಿಧ ಸುಖಗಳನ್ನು, ಉಯ್ ಪ್ಪಾನ್=ಇಚ್ಛಿಸುವವರು, ಪೆರಿಯದು=ದೊಡ್ಡದು, ಓರ್ ಇಡುಮ್ ಬೈ=ದುಃಖವೊಂದನ್ನು, ಪೂಣ್ಡು=ಕಟ್ಟಿಕೊಂಡು, ಉಣ್ಡು=\(ಅದನ್ನು\)ಅನುಭವಿಸುತ್ತಾ, ಇರಾ-=ರಾತ್ರಿಯಲ್ಲಿ, ಕಿಡಕ್ಕೂಮ್=ನಿದ್ರಿಸುವ, ಪೋದುಮ್=ಕಾಲದಲ್ಲಿಯೂ, ಉಡಲುಕ್ಕೇ=ಒಡಲಿಗೇಯೇ, ಕರೈನ್ದು=ವ್ಯಥೆಪಟ್ಟು, ನೈನ್ದು=ಕುಗ್ಗಿ, ತಣ್=ತಂಪಾದ, ತುೞಾಯ್=ತುಲಸಿಯ, ಮಾಲೈ=ಮಾಲೆಯನ್ನು, ಮಾರ್ಬನ್=ಎದೆಯಲ್ಲಿ ಧರಿಸಿದವನ, ತಮರ್ಹಳ್ ಆಯ್=ಕಿಂಕರರಾಗಿ, ಪಾಡಿ=ಹಾಡಿ,ಆಡಿ=ಕುಣಿದಾಡಿ, ತೊಣ್ಡು ಪೂಣ್ಡು=ಕೈಂಕರ್ಯವನ್ನು ಕಟ್ಟಿಕೊಂಡು, ಅಮುದಮ್=ಅಮೃತವನ್ನು, ಉಣ್ಣಾ=ಉಣ್ಣದ, ತೊೞುಮ್ಬರ್=ಕೀಳು ಸೇವಕರು \(ಗುಲಾಮರು\), ಶೋಱು=ಅನ್ನವನ್ನು, ಉಹಕ್ಕೂಮ್ ಆಱೇ=ಇಚ್ಛಿಸುವವರೇ ಅಲ್ಲವೇ?



ಹೆಂಡಿರಿಂದ ವಿವಿಧ ಸುಖಗಳನ್ನು ಇಚ್ಛಿಸುವವರು ದೊಡ್ಡದೊಂದು ದುಃಖವನ್ನು ಕಟ್ಟಿಕೊಂಡು ಅದನ್ನು ಅನುಭವಿಸುತ್ತಾ, ರಾತ್ರಿಯಲ್ಲಿ ಮಲಗಿ ನಿದ್ರಿಸುವ ಕಾಲದಲ್ಲಿಯೂ ಒಡಲಿಗಾಗಿಯೇ ಕರಗಿ ಕುಗ್ಗಿ, ತಂಪಾದ ತುಲಸಿಯ ಹಾರವನ್ನು ಎದೆಯಲ್ಲಿ ಧರಿಸಿರುವವನ ಕಿಂಕರರಾಗಿ, ಹಾಡಿ,ಕುಣಿದಾಡಿ, ಕೈಂಕರ್ಯವನ್ನು ಕಟ್ಟಿಕೊಂಡು ಅಮೃತವನ್ನುಣ್ಣದ ಕೀಳು ಸೇವಕರು\(ಗುಲಾಮರು\) ಅನ್ನವನ್ನು ಇಚ್ಛಿಸುವವರೇ ಅಲ್ಲವೇ?\(೫\)



ಹಿಂದಿನ ಪಾಶುರದಲ್ಲಿ ಸಾಮಾನ್ಯಜನರನ್ನು ಕುರಿತು ಆೞ್ವಾರರು ತಮ್ಮ ಅನುಕಂಪವನ್ನು ತೋರಿದರು. ಅತಿಸುಲಭನಾದ ಭಗವಂತನ ಅತಿಶಯವಾದ ಕಾರುಣ್ಯಕ್ಕೆ ಅವರು ಒಳಗಾಗಲಾರರಲ್ಲಾ, ಅತ್ತ ಕಡೆಗೆ ತಮಮ್ ಗಮನವನ್ನು ಹರಿಸುವುದಿಲ್ಲವಲ್ಲಾ ಎಂದು ವ್ಯಥೆಯನ್ನು ಆೞ್ವಾರರು ವ್ಯಕ್ತಪಡಿಸಿದರು. ಈ ಪಾಶುರದಲ್ಲಿ ಅದೇ ವಿಷಯವನ್ನು ಅವರು ಇನ್ನಷ್ಟು ಮುಂದುವರಿಸುತ್ತಾರೆ.



ಆೞ್ವಾರರು ಹೇಳುತ್ತಾರೆ: ಸಂಸಾರಿಗಳಾಗಿ ಬಾಳುವ ಸಾಮಾನ್ಯಜನರು ಇಂದ್ರಿಯಸುಖಗಳಿಗೆ ಮಾರುಹೋಗಿ ಮದುವೆ ಮಾಡಿಕೊಂಡು ತಮ್ಮ ಹೆಂಡಿರಿಂದ



೧೧

೧೧

ವಿಧವಿಧವಾದ ಸುಖಸಂತೋಷಗಳನ್ನು ಅನುಭವಿಸುವೆವೆಂದುಕೊಳ್ಳುತ್ತಾರೆ. ಆದರೆ ಅವರು ಅಪಾರವಾದ ದುಃಖದಲ್ಲಿ ಸಿಕ್ಕಿಬೀಳುತ್ತಾರೆ. ಅವರು ಕೋರುವುದು ದೇಹದ ಸುಖವನ್ನು. ಅದಕ್ಕಾಗಿ ಅವರು ಹಗಲು ಇರುಳೆನ್ನದೆ ದುಡಿಯುತ್ತಾರೆ. ಮಲಗಿ ನಿದ್ರಿಸುವಾಗಲೂ ಸಹ ಅವರಿಗೆ ಶಾಂತಿಯಿಲ್ಲದೆ, ಅದರಲ್ಲಿಯೇ ಕರಗಿ,ಕುಗ್ಗಿ, ಬಸವಳಿಯುತ್ತಾರೆ. ಅವರು ಹಾಡುವುದಾಗಲಿ, ಕುಣಿದಾಡುವುದಾಗಲಿ, ಇನ್ನಾವ ಚಟುವಟಿಕೆಯಲ್ಲಿ ತೊಡಗುವುದಾಗಲಿ-ಎಲ್ಲವೂ ದೇಹಪೋಷಣೆಗಾಗಿಯೇ. ಕೂಳಿಗಾಗಿಯೇ. ಇಂದ್ರಿಯಗಳಿಗೆ ವಶರಾಗಿ, ನಂಜನ್ನು ಅಮೃತವೆಂದು ಭಾವಿಸುತ್ತಾ, ಹುಟ್ಟು-ಸಾವುಗಳ ಸುಳಿಯಲ್ಲಿ ಸಿಕ್ಕಿಬಿದ್ದು ಅವರು ತೊಳಲುತ್ತಾರೆ. ಇಂಥವರು ಗುಲಾಮರಲ್ಲಿ ಅತ್ಯಂತ ಕೀಳು ದರ್ಜೆಯ ಗುಲಾಮರೇ ಸರಿ.



ಆದರೆ, ತಂಪಾದ ತುಲಸಿಯ ಮಾಲೆಯನ್ನು ಎದೆಯಲ್ಲಿ ಧರಿಸಿರುವ ಕೃಪಾಸಾಗರದನಾದ ಭಗವಂತನ ಎರಡುಪಾದಗಲ ಸೇವೆಯನ್ನೇ ತಮ್ಮ ಲಕ್ಷ್ಯವಾಗಿಟ್ಟುಕೊಂಡು, ಎಡೆಬಿಡದೆ ಭಗವಂತನ ದಿವ್ಯವಾದ ನಾಮಸ್ಮರಣೆಯನ್ನು ಮಾಡುತ್ತಾ ಭಕ್ತಿಭರದಲ್ಲಿ ಉನ್ಮತ್ತರಾಗಿ ಕುಣಿದಾಡುತ್ತಾ, ತಾವು ಸಲ್ಲಿಸುವ ಸೇವೆಯ ಫಲವಾದ ಅಮರತ್ವವೆಂಬ ಅಮೃಅತ್ವನ್ನುಂಡು ಆತ್ಮೋದ್ಧಾರವನ್ನು ಮಾಡಿಕೊಂಡು ಆನಂದಿಸುವವರು ಜಾಡನ್ನು ಆ ಸಾಮಾನ್ಯಜನ ಹಿಡಿಯಬಾರದೇ?



೬.ಮಱಂಜುವರ್ ಮದಿಳೆಡುತ್ತು ಮಱುಮೈಕ್ಕೇ ವೆಱುಮೈ ಪೂಣ್ಡು

ಪುಱಂಜುವರೋಟ್ಟೈಮಾಡ ಪುರಳುಮ್ ಪೋದಱಿಯ ಮಾಟ್ಟೀರ್

ಅಱಂಜುವರಾಹಿ ನಿನ್ಱ ಅರಙ್ಗನಾರ್ ಕ್ಕಾಟ್ಶೆಯ್ಯಾದೇ

ಪುಱಂಜುವರ್ ಕೋಲಂಜೆಯ್ದು ಪುಳ್ ಹವ್ವಕ್ಕಿಡಕ್ಕೀನ್ಱೀರೇ



ಮಱಮ್=ದುಷ್ಟತನದ, ಶುವರ್=ಗೋಡೆಯನ್ನು, ಮದಿಳ್=ಕೋಟೆಯಾಗಿ, ಎಡುತ್ತು=ಎಬ್ಬಿಸಿ ಕಟ್ಟಿ, ಮಱುಮೈಕ್ಕೇ=ಪುನರ್ಜನ್ಮಕ್ಕೇ, ಚೆಱುಮೈ=ಬಡತನವನ್ನು, ಪೂಣ್ಡು=ಹೊಂದಿಸಿಕೊಂಡು, ಪುಱಮ್=ಹೊರಗಿನ, ಶುವರ್=ಗೋಡೆಯಾಗಿ, ಓಟ್ಟೈ=ರಂಧ್ರಗಳುಳ್ಳ, ಮಾಡಮ್=ಮನೆಯು, ಪುರಳುಮ್=ಉರುಳಿ ಬೀಳುವ, ಪೋದು=ಸಮಯವನ್ನು, ಅಱಿಯ ಮಾಟ್ಟೀರ್=ತಿಳಿಯಲಾರಿರಿ, ಅಱಮ್=ಧರ್ಮವನ್ನು, ಶುವರಾಹಿ=ಗೋಡೆಯಾಗಿ, ನಿನ್ಱ=ಉಳ್ಳ, ಅರಙ್ಗನಾರ್ ಕ್ಕೂ=ಶ್ರೀರಂಗನಾಥನಿಗೆ, ಆಳ್ ಶೆಯ್ಯಾದೇ=ದಾಸ್ಯ ನಡಸದೆ, ಪುಱಮ್=ಹೊರಗಣ, ಶುವರ್=ಗೋಡೆಯನ್ನು, ಕೋಲಮ್=ಅಲಂಕಾರ, ಶೆಯ್ದು=ಮಾಡಿ, ಪುಳ್=ಪಕ್ಷಿಗಳು, ಕವ್ವ=ಕುಕ್ಕಿ ತಿನ್ನುವಂತೆ, ಕಿಡಿಕ್ಕಿನ್ಱೀರೇ=ಬಿದ್ದಿರುವಿರಲ್ಲಾ\!



ದುಷ್ಟತನದ ಗೋಡೆಯನ್ನು ಕೋಟೆಯಾಗಿ ಎಬ್ಬಿಸಿ ಕಟ್ಟಿ, ಮರುಜನ್ಮಕ್ಕೇ \(ಮರು ಮೈಗೇ\) ಬಡತನವನ್ನು ಹೊಂದಿಸಿಕೊಂಡು, ಹೊರಗಿನ ಗೋಡೆಯಾಗಿರುವ ರಂಧ್ರಗಳ ಮನೆಯು ಉರುಳಿ ಬೀಳುವ ಸಮಯವನ್ನು ಅರಿಯಲಾರಿರಿ. ಧರ್ಮವನ್ನು ಗೋಡೆಯಾಗಿ ಉಳ್ಳ ಶ್ರೀರಂಗನಾಥನಿಗೆ ದಾಸ್ಯವನ್ನು ನಡಸದೆಯೇ



೧೨

ಹೊರಗಣ ಗೋಡೆಗೆ ಅಲಂಕಾರ ಮಾಡಿ ಹಕ್ಕಿಗಳು ಕುಕ್ಕಿ ತಿನ್ನುವಂತೆ ಬಿದ್ದಿರುವಿರಲ್ಲಾ\! \(೬\)



ಈ ಪಾಶುರದಲ್ಲಿ ಆೞ್ವಾರರು ಸಂಸಾರದಲ್ಲಿ ಬಿದ್ದು ತೊಳಲುವ ಸಾಮಾನ್ಯಜನರಿಗೆ ಸ್ವತಃ ನೇರವಾಗಿ ಹೇಳುತ್ತಿದ್ದಾರೆ: ಮನುಷ್ಯ ದೇಹವೆಂಬುದು ಒಂದು ಮನೆಯಂತೆ. ಅದು ನವರಂಧ್ರಗಳಿಂದ ಕೂಡಿದ್ದು. ಮೂಳೆ,ಮಾಂಸ,ರಕ್ತ,ಚರ್ಮಗಳಿಂದ ಆದದ್ದು.ಅದರ ಹೊರಗೋಡೆಯು ಮಾತ್ರ ಆಕರ್ಷಕ\! ಯಾವ ಘಳಿಗೆಯಲ್ಲಿ ಅದು ಬಿದ್ದು ಹೋಗುವುದೋ\! ಹೇಳುವುದಕ್ಕೇ ಸಾಧ್ಯವಿಲ್ಲ. ಅಷ್ಟು ಅಭದ್ರವೂ ಅತಂತ್ರವೂ ಆದದ್ದು ಈ ದೇಹ\! ಇಂಥ ಕೆಲಸಕ್ಕೆ ಬಾರದ ಮನೆಯ ಹೊರಗೋಡೆಯನ್ನು ನೀವು ಅಲಂಕರಿಸಿಕೊಂಡು, ಸ್ವಾಭಿಮಾನಗೊಂಡು ಬೋಗುತ್ತೀರಲ್ಲ\! ಪ್ರಾಣವು ಹೋದಬಳಿಕ ಈ ದೇಹ ಕೊಳೆತು ನಾರುತ್ತಾ ನಾಶವಾಗತಕ್ಕದ್ದು. ಹದ್ದು ಕಾಗೆ ಮುಂತಾದ ಹಕ್ಕಿಗಳು ಅದನ್ನು ಕುಕ್ಕಿ ಕುಕ್ಕಿ ತಿಂದು ಹಾಳುಮಾಡುತ್ತವೆ. ಇಂಥ ನಶ್ವರವಾದ "ಮನೆ"ಯ ಮೇಲೆ ನೀವು ವ್ಯಾಮೋಹಗೊಂಡಿದ್ದೀರಲ್ಲಾ\!



ಮೊದಲಿಗೆ ನೀವೇ ಅಭದ್ರರು. ನಿಮ್ಮ ಸುತ್ತಲೂ ಎತ್ತರವಾದ ಬಲವಾದ ಕೋಟೆಯನ್ನು ಕಟ್ಟಿಕೊಂಡಿದ್ದೀರಿ. ಅದು ಕಾಮ,ಕ್ರೋಧ,ಲೋಭ,ಮೋಹ,ಮದ, ಮಾತ್ಸರ್ಯಗಳೆಂಬ ಅರಿಷಡ್ವರ್ಗಗಳ ಕೋಟೆ\! ಅವುಗಳೇ ನಿಮ್ಮನ್ನು ವಶಮಾಡಿಕೊಂಡಿವೆ. ಕೆಟ್ಟತನವನ್ನೂ ದುಷ್ಟತನವನ್ನೂ ಅವು ನಿನ್ನಲ್ಲಿ ತುಂಬಿಬಿಡುತ್ತವೆ. ಅವು ನಿಮ್ಮ ಕಡುಶತ್ರುಗಳು. ಅವುಗಳಿಂದ ನೀವು ಬಿಡಿಸಿಕೊಳ್ಳುವುದು ಸುಲಭವಲ್ಲ. ಧರ್ಮ, ಭಕ್ತಿಗಳನ್ನು ಅವು ದೂರ ಮಾಡುತ್ತವೆ. ದೈವಿಕ ವಿಷಯದಲ್ಲಿ ಮನಸ್ಸಾಗದಂತೆ ಮಾಡುತ್ತವೆ. ಹೀಗೆ, ನೀಬು ಆಧ್ಯಾತ್ಮಿಕ ದಾರಿದ್ರ್ಯವನ್ನು ಅನುಭವಿಸುತ್ತಾ ಕಡುಪಾಪಿಗಳಾಗುತ್ತೀರಿ. ಇವುಗಳ ಫಲವೆಲ್ಲ ಮರುಮೈಯೇ \(ಪುನರ್ಜನ್ಮವೇ\).ಸಂಸ್ಕಾರ ಬಲದಿಂದ, ಮರುಮೈಯ ಪುನರಾವರ್ತನೆಗೆ ಕೊನೆಯೇ ಇಲ್ಲದಾಗುವುದು. ನಿಮ್ಮ ಬಾಳನ್ನು ಹೀಗೆ ಹಾಳು ಮಾಡಿಕೊಳ್ಳಬಹುದೇ?



ಧರ್ಮವನ್ನೇ ದೃಢವಾದ ಗೋಡೆಯಾಗಿ ಉಳ್ಳವನು ಶ್ರೀರಂಗನಾಥನು. ಧರ್ಮವನ್ನೇ ರಕ್ಷಣೆಯಾಗಿ ಮಾಡುವವನು ಅವನು. ಶ್ರೀರಂಗನಾಥನಲ್ಲಿ ಭಕ್ತಿಮಾಡಿ ಧರ್ಮಮಾರ್ಗವನ್ನು ಹಿಡಿಯಿರಿ. ಅವನ ದಿವ್ಯಪಾದಗಳ ಸೇವೆಯನ್ನು ಮಾಡಿ ಅವನಿಗೆ ನೀವು ನಡಸುವ ದಾಸ್ಯದಿಂದ ನಿಮಗೆ ಅಮರತ್ವವೂ ಆನಂದವೂ ಶಾಶ್ವತವಾಗಿ ಲಭಿಸುವುದು.



೭.ಪುಲೈಯಱಮಾಹಿ ನಿನ್ಱ ಪುತ್ತೊಡು ಶಮಣಮೆಲ್ಲಾಮ್

ಕಲೈಯಱಕ್ಕಟ್ರಮಾನ್ದರ್ ಕಾಣ್ಬರೋ ಕೇಟ್ ಪರೋತಾಮ್

ತಲೈಯಱುಪ್ಪುಣ್ಡುಮ್ ಶಾಹೇನ್ ಶತ್ತಿಯಙ್ಗಾಣ್ ಮಿನೈಯಾ

ಶಿಲೈಯಿನಾಲಿಲಙ್ಗೈ ಶೆಟ್ರದೇವನೇದೇವನಾವಾನ್



ಪುಲೈ=ಸುಳ್ಳಾಗಿ, ಅಱಮ್=ಧರ್ಮ, ಆಹಿ=ಎಂದಾಗಿ, ನಿನ್ಱ=ಇರುವ, ಪುತ್ತೊಡು ಶಮಣಮ್ ಎಲ್ಲಾಮ್=ಬುದ್ಧ,ಜೈನ ಧರ್ಮಗಳು ಎಲ್ಲವೂ, ಕಲೈ=ಶಾಸ್ತ್ರಗಳ, ಅಱ=ಧರ್ಮವನ್ನು, ಕಟ್ರ=ಚೆನ್ನಾಗಿ ತಿಳಿದಿರುವ, ಮಾನ್ದರ್=ಮನುಷ್ಯರು, ಕಾಣ್ಬರೋ=ಚಿಂತಿಸಿ ಅರಿಯುವರೋ, ಕೇಟ್ ಪರೋ ತಾಮ್=ಗಮನಿಸಿ ಕೇಳುವರೋ, ತಲೈ ಅಱುಪ್ಪು ಉಣ್ಡುಮ್=ತಲೆಯನ್ನು ಕಡಿಸಿಕೊಂಡರೂ, ಶಾಹೇನ್=ನಾನು ಸಾಯೆನು, ಶತ್ತಿಯಮ್=ನಿಶ್ಚಯ, ಕಾಣ್ ಮಿನ್=ನೋಡಿರಿ, ಐಯಾ=ಅಯ್ಯಾ, ಶಿಲೈಯಿನಾಲ್=ಬಿಲ್ಲಿನಿಂದಲೇ, ಇಲಙ್ಗೈ ಶೆಟ್ರ=ಲಂಕೆಯನ್ನು ನಾಶಪಡಿಸಿದ, ದೇವನೇ=ಶ್ರೀರಾಮಚಂದ್ರನೇ



೧೩

ದೇವನ್ ಆವಾನ್=ಸರ್ವೇಶ್ವರನಾಗುತ್ತಾನೆ.



ಸುಳ್ಳು ಧರ್ಮವಾದ ಬುದ್ಧ ಜೈನ ಧರ್ಮಗಳೆಲ್ಲವನ್ನೂ ಶಾಸ್ತ್ರಗಳ ಧರ್ಮವನ್ನು ಚೆನ್ನಾಗಿ ತಿಳಿದ ಮನುಷ್ಯರು ಚಿಂತಿಸಿ ಅರಿಯುವರೋ ಗಮನಿಸಿ ಕೇಳುವರೋ \(ಕಾಣೆ\) ತಲೆಯನ್ನು ಕಡಿಸಿಕೊಂಡರೂ ನಾನು ಸಾಯೆನು. ಇದು ನಿಶ್ಚಯ, ಕಾಣಿರಿ ಅಯ್ಯಾ, ಬಿಲ್ಲಿನಿಂದಲೇ ಲಂಕೆಯನ್ನು ನಾಶಪಡಿಸಿದ ದೇವನಾದ ಶ್ರೀರಾಮಚಂದ್ರನೇ ಸರ್ವೇಶ್ವರನು. \(೭\)



ಆೞ್ವಾರರು ವೈದಿಕಧರ್ಮವನ್ನು ಅನುಸರಿಸುವವರು. ಅವರ ಕಾಲದಲ್ಲಿ ಮತ್ತೆರಡು ಧರ್ಮಗಳು ನೆಲೆಗೊಂಡಿದ್ದವು. ಬುದ್ಧನು ಬೋಧಿಸಿದ ಧರ್ಮವಾದ ಬೌದ್ಧ ಧರ್ಮವೊಂದು, ಮತ್ತು ಜಿನನು ಬೋಧಿಸಿದ ಜೈನಧರ್ಮ, ಮತ್ತೊಂದು. ಆ ಎರಡು ಧರ್ಮಗಳೂ ವೇದಶಾಸ್ತ್ರಗಳನ್ನು ಒಪ್ಪುವುದಿಲ್ಲ. ವೈದಿಕ ಧರ್ಮಕ್ಕೂ ಬೌದ್ಧ ಜೈನಧರ್ಮಗಳಿಗೂ ಅನೇಕ ವ್ಯತ್ಯಾಸಗಳಿವೆ. ಧರ್ಮಜಿಜ್ಞಾಸೆಯ ವಿಷಯದಲ್ಲಿಯೇ ಈ ಎರಡು ಭಿನ್ನ ಧರ್ಮಗಳಿಗೂ ಬದ್ಧವೈರವುಂಟಾಗಿದ್ದ ಕಾಲವೊಂದಿತ್ತು. ಬುದ್ಧನೂ,ಜಿನನೂ ಅಹಿಂಸಾತತ್ತ್ವವನ್ನು ಅತ್ಯಂತ ಶ್ರೇಷ್ಠವಾದದ್ದೆಂದು ಬೋಧಿಸಿದ್ದರೂ ಸಹ, ವೈದಿಕರೂ ಅದನ್ನು ಒಪ್ಪಿಕೊಂಡೀದ್ದರೂ ಸಹ, ಕಾಮಾದಿ ಕ್ರೌರ್ಯಕ್ಕೆ ಒಳಗಾದ ಕೀಳು ನೆಲೆಯ ವೈದಿಕರು ಬೌದ್ಧ ಕೈನರನ್ನು ದ್ವೇಷಿಸುವುದೂ, ಹಿಂಸಿಸುವುದೂ, ತಲೆ ಕಡಿಯುವುದೂ ಸಾಮಾನ್ಯವಾಗಿತ್ತು. ಹಾಗೆಯೇ ವೈದಿಕರಿಗೂ ಹಿಂಸೆ ಮೊದಲಾದವೂ ಸಾಮಾನ್ಯವಾಗಿತ್ತು. ಈ ವಿಷಯದ ಬಗೆಗೆ ಸೂಕ್ಷ್ಮವಾದ ಸೂಚನೆಯನ್ನು ಹಿಂದಿನ ಪಾಶುರದಲ್ಲಿ ಕೊಡಲಾಗಿದೆ ಎಂದು ತಿಳಿದವರು ಹೇಳುತ್ತಾರೆ. ಈ ಪಾಶುರದಲ್ಲಂತು ಅದು ಬಲು ಸ್ಪಷ್ತವಾಗಿದೆ.ಆೞ್ವಾರರು ವೈದಿಕ ಮತವನ್ನು ಎತ್ತಿಹಿಡಿದು ಹೇಳುತ್ತಾರೆ:



ಬೌದ್ಧ ಜೈನ ಧರ್ಮಗಳು ಸುಳ್ಳು ಧರ್ಮಗಳು- ಎಂದರೆ, ವೇದಗಳು ಸುಳ್ಳು, ಶಾಸ್ತ್ರಗಳು ಸುಳ್ಳು ಎಂದೆಲ್ಲಾ ಬೋಧಿಸುವ ಧರ್ಮಗಳು. ಅವುಗಳನ್ನು ಕುರಿತು ಶಾಸ್ತ್ರಧರ್ಮಗಳನ್ನು ಚೆನ್ನಾಗಿ ಓದಿ ಅಭ್ಯಾಸಮಾಡಿದ ವೈದ್ಕರು ಮನಸ್ಸಿಗೆ ತಂದುಕೊಂಡು ಚಿಂತಿಸುತ್ತಾರೋ, ಕಿವಿಗೊಟ್ಟು \(ಗಮನವಿಟ್ಟು\) ಕೇಳುತ್ತಾರೋ, ಕಾಣೆ. ಆ ಧರ್ಮಗಳಲ್ಲಿ "ಸತ್ತ ಮೇಲೆ ಜನ್ಮವುಂಟೇ? ಜನ್ಮಾಂತರಗಳುಂಟೇ? ಮೋಕ್ಷವೆಂದರೇನು? ಸರ್ವೇಶ್ವರನಾರು? ಇತ್ಯಾದಿ ಪ್ರಶ್ನೆಗಳಿಗೆ ಉತ್ತರವಿಲ್ಲ. ಇದ್ದರೂ ಸಮಂಜಸವಾಗಿ ಇರುವುದಿಲ್ಲ. ನಾನು ನಂಬುವ ಧರ್ಮದಂತೆ, ನಾನು ತಲೆಯನ್ನು ಕಡಿಸಿಕೊಂಡರೂ ಸಾಯೆನು. ಶ್ರೀರಾಮನಾಗಿ ಅವತರಿಸಿ, ಲಂಕೆಯನ್ನು ತನ್ನ ಕೋದಂಡದಿಂದಲೇ ನಾಶಪಡಿಸಿದ ಭಗವಂತನೇ ಸರ್ವೇಶ್ವರನು. ಇದು ಸತ್ಯ.



ಈ ಜನ್ಮದಲ್ಲಿಯೇ ಬುದ್ಧನ ಅನುಯಾಯಿಯ ಜ್ಞಾನಿಯಾಗುವನೆಂದೂ ಜೈನನು ಅಣುವ್ರತಿಯಾಗಿದ್ದು ತೀರ್ಥಂಕರನಾಗುವನೆಂದೂ ಅವರ ನಂಬಿಕೆ. ಅಹಿಂಸಾ ಪರಮೋ ಧರ್ಮಃ- ಅಲ್ಲದೆ ವೇದ ಬಾಹಿರಮತಗಳು, ಅದರಿಂದ ವೈದಿಕ ಧರ್ಮದ ಉದ್ದಾರಕ್ಕಾಗಿಯೇ ಪರಮೇಶ್ವರನು ಅಂಶದಿಂದ ಶಂಕರಾಚಾರ್ಯರಾಗಿ ಅವತರಿಸಿದನೆಂದು ಪ್ರತೀತಿ.



"ತಲೆಯನ್ನು ಕಡಿಸಿಕೊಂಡರೂ-ಸಾಯುವೆನು, ಸಾಯೆನು"- ಎಂದು ಪಾಠಾಂತರವಿದೆ ಎಂದು ತಿಳಿದವರು ಹೇಳುತ್ತಾರೆ. ಎರಡು ರೀತಿಯಲ್ಲೂ ಇದು ಸತ್ಯವೇ. ತಲೆಯನ್ನು ಕಡಿಸಿಕೊಂಡರೆ, ಈ ಜನ್ಮ ಮುಗಿಯಿತು. ಆದ್ದರಿಂದ, "ನಾನು ಸಾಯುವುದು ನಿಜ" ಆದರೆ, ನಾನು ಎಂಬುದನ್ನು "ಆತ್ಮ"ಎಂದಾಗ, ತಲೆಯನ್ನು ಕಡಿಸಿಕೊಂಡರೂ ನಾನು ಸಾಯುವುದಿಲ್ಲ. ಏಕೆಂದರೆ, ಆತ್ಮಕ್ಕೆ ಸಾವಿಲ್ಲ, ಅದು ಶಾಶ್ವತ, ಸರ್ವವ್ಯಾಪಿ, ಅನಾದಿ. ಅದು ಬೆಂಕಿಯಲ್ಲಿ ಸುಡುವುದಿಲ್ಲ, ಕತ್ತಿಯಿಂದ ಕತ್ತರಿಸಲ್ಪಡುವುದಿಲ್ಲ, ನೀರಿನಿಂದ ನೆನೆಯುವುದಿಲ್ಲ, ಗಾಳಿಯಿಂದ ಒಣಗುವುದಿಲ್ಲ. ಇತ್ಯಾದಿ ವಿಶಿಷ್ಟ ಗುಣಗಳುಳ್ಳದ್ದು ಈ ಆತ್ಮ. ತಲೆಯನ್ನು ಕಡಿದರೆ, ತುಂಡಾಗುವುದು ಸಾಯುವುದು ದೇಹವೇ, ಆತ್ಮನಲ್ಲ. ಆದ್ದರಿಂದ, "ನಾನು"ಸಾಯುವುದಿಲ್ಲ ಎಂಬುದೂ ನಿಜ. ಆೞ್ವಾರರ ಅಭಿಪ್ರಾಯದಂತೆ, ಸರ್ವೇಶ್ವರನನ್ನು ನಂಬಿ, ವೇದಶಾಸ್ತ್ರಗಳನ್ನು ನಂಬಿ, ಹಾಗೆಯೇ ನಡೆದುಕೊಂಡು, ಭಗವಂತನಲ್ಲಿ ಭಕ್ತಿಯಿಂದ ಸೇವೆ ಮಾಡುವವನಿಗೆ



೧೪

ಸಾವು ಎಂಬುದೇ ಇಲ್ಲ. ಅವನು ಶಾಶ್ವತವಾಗಿ ಅಮರನೇ\!



೮.ವೆಱುಪ್ಪೋಡು ಶಮಣರ್ ಮುಣ್ಡರ್ ವಿದಿಯಿಲ್ ಶಾಕ್ಕಿಯರ್ ಹಳ್ ನಿನ್ ಪಾಲ್

ಪೊಱುಪ್ಪರಿಯನಹಳ್ ಪೇಶಿಲ್ ಪೋವದೇ ನೋಯದಾಹಿ

ಕುಱಿಪ್ಪೆನಕ್ಕಡೈಯುಮಾಹಿಲ್ ಕೂಡುಮೇಲ್ ತಲೈಯೈಯಾಙ್ಗೇ

ಅಱಪ್ಪದೇಹರುಮಙ್ಗಣ್ಡಾಯ್ ಅರಙ್ಗಮಾನಗರುಳಾನೇ



ಅರಙ್ಗಮಾ ನಹರ್ ಉಳಾನೇ= ಶ್ರೀರಂಗವೆಂಬ ಮಹಾನಗರದಲ್ಲಿ ನೆಲಸಿರುವವನೇ, ವೆಱುಪ್ಪೋಡು=ಅಸಹ್ಯವಾಗಿ \(ಬೇಜಾರಿನಿಂದ\) ಶಮಣರ್=ಜೈನರು, ಮುಣ್ಡರ್=ಶೈವರು, ವಿದಿಯಿಲ್=ಭಾಗ್ಯಹೀನರಾದ, ಶಾಕ್ಕಿಯರ್ಹಳ್=ಶಾಕ್ಯರು, ನಿನ್ ಪಾಲ್=ನಿನ್ನನ್ನು ಕುರಿತು, ಪೊಱುಪ್ಪು=ಸಹನೆ, ಅರಿಯನಹಳ್=ತಿಳಿಯದವರ, ಪೇಶಿಲ್=ಮಾತಿನಲ್ಲಿ, ಪೋವದೇ=ಹೋಗುವುದೇ, ನೋಯ್=ಅದು ಆಹಿ=ಯಾತನೆಯಾಗಿ, ಎನಕ್ಕೂ=ನನಗೆ, ಕುಱಿಪ್ಪು=ಗುರುತು, ಅಡೈಯುಮ್=ಹೊಂದುವುದು \(ಸಿಕ್ಕುವುದು\), ಆಹಿಲ್=ಆದರೆ, ಕೂಡುಮೇಲ್=ನನ್ನ ಕೈಲಾದಷ್ಟು\(ಸಾಧ್ಯವಾದಷ್ಟು\), ಆಙ್ಗೇ=ಆಯಾ ಸ್ಥಳದಲ್ಲಿಯೇ, ತಲೈಯೈ=ತಲೆಯನ್ನು, ಅಱುಪ್ಪದೇ=ಕತ್ತರಿಸಿ ಹಾಕುವುದೇ, ಕರುಮಮ್=ಕರ್ತವ್ಯ, ಕಣ್ಡಾಯ್=ಕಂಡೆಯಾ\!



ಶ್ರೀರಂಗವೆಂಬ ಮಹಾನಗರದಲ್ಲಿ ನೆಲ್ಸಿರುವವನೇ, ಅಸಹ್ಯವಾದ ರೀತಿಯಲ್ಲಿ ಜೈನರೂ,ಶೈವರೂ ಭಾಗ್ಯಹೀನರಾದ ಶಾಕ್ಯರೂ ನಿನ್ನನ್ನು ಕುರಿತು ಸಹನೆಯೇ ಇಲ್ಲದವರಂತೆ ಆಡುವ ಮಾತಿನಲ್ಲಿ ಪ್ರವೇಶಿಸುವುದೇ ನನಗೆ ಬಹಳ ಯಾತನೆಯಾಗುತ್ತದೆ. ನನಗೆ ಗುರುತು ಸಿಕ್ಕುವುದಾದರೆ ಆಯಾಸ್ಥಳದಲ್ಲಿಯೇ ಅವರ ತಲೆಗಳನ್ನು ಕತ್ತರಿಸಿಹಾಕುವುದೇ ಕರ್ತವ್ಯ, ಕಂಡೆಯಾ\! \(೮\)



ಆೞ್ವಾರರು ಹೇಳುತ್ತಾರೆ: ಶ್ರೀರಂಗನಾಥನೇ, ಜೈನರು,ಶೈವರು,ಶಾಕ್ತೇಯರು ನಿನ್ನನ್ನು ಕುರಿತು ಬಹಳ ಅಸಹ್ಯವಾದ ರೀತಿಯಲ್ಲಿ ಆಡಿಕೊಳ್ಳುತ್ತಾರೆ. ನಿನ್ನ ವಿಷಯದಲ್ಲಿ ಅವರಿಗೆ ಸಹನೆಯ ಮಾತೂ ಸಹ ಬರುವುದಿಲ್ಲ. ಅವರೊಡನೆ ಮಾತಿಗೆ ನಿಲ್ಲುವುದೆಂದರೆ ನನ್ನ ಮನಸ್ಸಿಗೆ ಬಹಳ ಯಾತನೆಯುಂಟಾಗುತ್ತದೆ. ನನ್ನ ಆಶೆಯಂತೆ ನಡೆದುಕೊಳ್ಳಲು ಅವಕಾಶ ದೊರೆಯುವುದಾದರೆ, ನಾನು ಆಯಾಸ್ಥಳಗಳಲ್ಲೇ ಅವರ ತಲೆಗಳನ್ನು ಕಡಿದುಹಾಕಿ ಬಿಡುವುದೇ ನನ್ನ ಕರ್ತವ್ಯವೆಂದು ಭಾವಿಸುತ್ತೇನೆ.



ಆೞ್ವಾರರ ಅಭಿಪ್ರಾಯದಲ್ಲಿ ದೇವರನ್ನೂ ವೇದಶಾಸ್ತ್ರಗಳನ್ನೂ ಆತ್ಮತತ್ತ್ವವನ್ನೂ ಹಳಿಯುವುದು ಮಹಾದುಷ್ಟಕಾರ್ಯ\! ಹಾಗೆ ಮಾಡುವ ದುಷ್ಟರು ಶಿಕ್ಷಾರ್ಹರು. ಅವರ ತಲೆಗಳನ್ನು ಕಡಿದು ಹಾಕಬೇಕಾದದ್ದೇ ಧರ್ಮ.



ಆೞ್ವಾರರ ಈ ಅಭಿಪ್ರಾಯ ಇಂದಿನ ಕಾಲಕ್ಕೆ ಮಿತಿಮೀರಿದ್ದು ಎನಿಸುತ್ತದೆ. ಧರ್ಮ ಮತ್ತು ದೇವರ ವಿಷಯದಲ್ಲಿ ಯಾರು ಯಾವ ಭಾವನೆಯನ್ನಾದರೂ ಹೊಂದಿರಲು ಸ್ವಾತಂತ್ರ್ಯವಿದೆ. ಒಂದು ಧರ್ಮದ ನಂಬಿಕೆ ಇನ್ನೊಂದು ಧರ್ಮಕ್ಕೆ ವಿರುದ್ಧವೆಂದು ಕಂಡುಬಂದರೆ, ಒಬ್ಬರನ್ನೊಬ್ಬರು ಹಿಂಸಿಸುವುದೇ? ಕಡಿದು ಹಾಕುವುದೇ? ಧರ್ಮಕ್ಕೆ



೧೫

ಕೊಡಬೇಕಾದ ಮರ್ಯಾದೆ ಇದೆಯೇ?



ಹಿಂದಿನ ಪಾಶುರದಲ್ಲೂ ಈ ಪಾಶುರದಲ್ಲೂ ಆೞ್ವಾರರು ಜೈನ,ಬೌದ್ಧ ಮತ್ತು ಶೈವ ಸಿದ್ಧಾಂತಗಳಿಗೂ ವೈದಿಕ ಸಿದ್ಧಾಂತಕ್ಕೂ ಇರುವ ಕೆಲವು ಭೇದಗಳನ್ನು ಹೇಳುತ್ತಾರೆ. ವೈದಿಕರಲ್ಲದವರು ಹೇಳುವುದು ಹೀಗೆ: ಆತ್ಮ ಎಂಬುದೇ ಬೇರೆ ಯಾವುದೂ ಇಲ್ಲ. ದೇಹವೇ ಆತ್ಮ. ಅದು ಅನಿತ್ಯ. ದೇಹದ ಗಾತ್ರವೇ ಆತ್ಮದ್ದು. ಎಂದು ಮುಂತಾಗಿ. ವೈದಿಕರು ಹೇಳುವುದು- ದೇಹಕ್ಕಿಂತ ಆತ್ಮ ಭಿನ್ನವಾದದ್ದು. ಅದು ಅತಿಸೂಕ್ಷ್ಮ. ಅದು ಕಾಣಿಸುವುದಿಲ್ಲ. ಅದು ಸರ್ವವ್ಯಾಪಿ, ಅನಾದಿ. ಆತ್ಮದ ಅಂತರಂಗದಲ್ಲಿ ಪರಮಾತ್ಮನು ನೆಲೆಸಿದ್ದಾನೆ ಎಂದು ಮುಂತಾಗಿ.



೯.ಮಟ್ರುಮೋರ್ ದೆಯ್ವಮುಣ್ಡೇ ಮದಿಯಿಲಾಮಾನಿಡಙ್ಗಾಳ್

ಉಟ್ರಪೋದನ್ಱಿನೀಙ್ಗಳ್ ಒರುವನೆನ್ಱುಣರಮಾಟ್ಟೀರ್

ಅಟ್ರಮೇಲೊನ್ಱಱಿಯೀರ್ ಅವನಲ್ಲಾಕ್ ದೆಯ್ವಮಿಲ್ಲೈ

ಕಟ್ರಿನಮ್ ಮೇಯ್ ತ್ತ ವೆನ್ದೈ ಕೞಲಿಣೈಪಣಿಮಿನೀರೇ



ಮದಿ ಇಲಾ=ಮತಿಯಿಲ್ಲದ, ಮಾನಿಡಙ್ಗಳ್=ಮನುಷ್ಯರೇ, ಮಟ್ರುಮ್=ಬೇರೆ, ಓರ್ ದೆಯ್ವಮ್=ಇನ್ನೊಬ್ಬ ದೇವರು, ಉಣ್ಡೇ=ಇದ್ದಾನೆಯೇ?\(ಎಂದಿಗೂ ಇಲ್ಲ\), ಉಟ್ರ ಪೋದು ಅನ್ಱಿ=ಏನಾದರೂ ಆಪತ್ತನ್ನು ಪಡೆಯುವ ಸಮಯದಲ್ಲಿ ಅಲ್ಲದೆ, ನೀಙ್ಗಳ್=ನೀವು, ಒರುವನ್ ಎನ್ಱು=ಒಬ್ಬನೇ \(ದೈವ\)ಎಂದು, ಉಣರ ಮಾಟ್ಟೀರ್=ಅರಿತುಕೊಳ್ಳಲಾರಿರಿ, ಅಟ್ರಮ್=ಸುಳ್ಳಿಗೆ \(ನಾಶಕ್ಕೆ\),ಮೇಲ್=ಮೇಲ್ಪಟ್ಟ, ಒನ್ಱುಮ್=ಏನೊಮ್ದನ್ನೂ, ಅಱಿಯೀರ್=ತಿಳಿಯಲಾರಿರಿ, ಅವನ್ ಅಲ್ಲಾಲ್=ಅವನು ಅಲ್ಲದೆ, ಕನ್ಱು ಇನಮ್=ಕರುಗಳ ಮಂದೆಯನ್ನು, ಮೇಯ್ ತ್ತ=ಮೇಯಿಸಿದ, ಎನ್ದೈ=ಸ್ವಾಮಿಯ, ಕೞಲ್ ಇಣೈ=ಎರಡು ಪಾದಗಳನ್ನು, ನೀರೇ ಪಣಿಮಿನ್=ನೀವೇ ಆಶ್ರಯಿಸಿರಿ.



ಮತಿಯಿಲ್ಲದ ಮಾನವರೇ, ಬೇರೊಬ್ಬ ದೇವರು ಇದ್ದಾನೆಯೇ? ನಿಉಮಗೆ ಏನಾದರೂ ಆಪತ್ತು ಸಂಭವಿಸುವ ಸಮಯದಲ್ಲಿ ಅಲ್ಲದೆ ನೀವು ಒಬ್ಬನೇ ದೈವವೆಂದು ಅರಿತುಕೊಳ್ಳಲಾರಿರಿ. ಸುಳ್ಳಿಗೂ ನಾಶಕ್ಕೂ ಮೇಲ್ಪಟ್ಟಿರುವುದನ್ನು ಏನೊಂದನ್ನೂ ನೀವು ತಿಳಿಯಲಾರಿರಿ ಅವನಲ್ಲದೆ ಬೇರೆ ದೈವವಿಲ್ಲ. ಕರುಗಳ ಮಂದೆಯನ್ನು ಮೇಯಿಸಿದ ಸ್ವಾಮಿಯ ಎರಡು ಪಾದಗಳನ್ನು ನೀವು ಆಶ್ರಯಿಸಿರಿ. \(೯\)



ಇತರ ಧರ್ಮಗಳಲ್ಲಿ ಹೋಗುವ ಮಾನವರಲ್ಲಿ ಆೞ್ವಾರರು ಅನುಕಂಪಗೊಳ್ಳುತ್ತಾರೆ. ವೈದಿಕ ಧರ್ಮದಲ್ಲಿರುವ ಸದಾಶ್ರಯ ಅವುಗಳಲ್ಲಿ ಇಲ್ಲವೆಂಬ ಭಾವನೆಯಿಂದ ಆದ್ದರಿಂದ, ಅವರು ಈ ಪಾಶುರದಲ್ಲಿ ಇತರ\(ಜೈನ,ಶೈವ,ಬೌದ್ಧ\) ಧರ್ಮಿಗಳಿಗೆ ಹಿತವನ್ನು ನುಡಿಯುತ್ತಾರೆ. ಸನ್ಮತಿ ನೀಡುತ್ತಾರೆ.



ಆೞ್ವಾರರು ಹೇಳುತ್ತಾರೆ: ಬುದ್ಧಿಯಿಲ್ಲದ ಮಾನವರೇ, ಸರ್ವೇಶ್ವರನು ಒಬ್ಬನೇ. ವೇದಗಳಲ್ಲಿ ಪ್ರತಿಪಾದಿತನಾಗಿರುವವನೇ\! ಇದು ಸತ್ಯ. ಅವನಲ್ಲದೆ ಇನ್ನೊಬ್ಬ ದೇವರುಂಟೇ? ಬೇರೆ ಯಾರನ್ನೋ ದೇವರೆಂದು ನೀವು ಆಶ್ರಯಿಸಬಹುದೇ?



೧೬

ನಿಮಗೆ ತಿಳಿವಳಿಕೆ ಇಲ್ಲವಲ್ಲಾ\! ನಿಮಗೆ ಬಹಳ ಭಯಂಕರವಾದ ಆಪತ್ತು ಸಂಭವಿಸುವವರೆಗೂ ನೀವು ಸತ್ಯಾಂಶವನ್ನು ಅರಿತುಕೊಳ್ಳಲಾರಿರಲ್ಲಾ\! ನೀಓವು ನಂಬಿರುವುದು ಸತ್ಯವನ್ನಲ್ಲ ಸುಳ್ಳನ್ನು. ನಿಮಗೆ ಒದಗುವುದು ಹಿತವಲ್ಲ, ನಾಶವೇ. ಸುಳ್ಳಿಗೂ ,ಸ್ನಾಶಕ್ಕೂ ಮೇಲ್ಪಟ್ಟು ಸತ್ಯವೂ ಶಾಶ್ವತವೂ ಆದದ್ದು ಒಂದಿದೆ ಎಂದು ಅರಿತುಕೊಳ್ಳಬಾರದೇ? ಸರ್ವೇಶ್ವರನು ಒಬ್ಬನೇ. ಅವನಲ್ಲದೆ ಬೇರೆ ದೈವವೇ ಇಲ್ಲ. ಆ ಸರ್ವೇಶ್ವರನ ಜೋಡಿಪಾದಗಳನ್ನು ಹಿಡಿಯಿರಿ. ನಿಮಗೆ ಶಾಶ್ವತವಾದ ಮುಕ್ತಿ ದೊರೆಯುವುದು. ನೀವು ಅಮರರಾಗುವಿರಿ.



ಹಿಂದಿನ ಪಾಶುರದಲ್ಲಿ ದುಷ್ತನಿಗ್ರಹ ಮಾಡಿದ ರಾಮಾವತಾರದ ಹಿರಿಮೆಯನ್ನೂ ಈ ಪಾಶುರದಲ್ಲಿ ಕರುಗಳನ್ನು ಮೇಯಿಸಿ ಅಬಲ ಪ್ರಾಣಿಗಳನ್ನು ರಕ್ಷಿಸಿದ ಕೃಷ್ಣಾವತಾರದ ಹಿರಿಮೆಯನ್ನೂ ಆೞ್ವಾರರು ತಿಳಿಸಿದ್ದಾರೆ. ಈ ಅವತಾರಗಳನ್ನು ತಳೆದು ದುಷ್ಟನಿಗ್ರಹವನ್ನೂ ಶಿಷ್ಟರಕ್ಷಣೆಯನ್ನೂ ಮಾಡಿದ ಸ್ವಾಮಿಯೇ ಸರ್ವೇಶ್ವರನೆಂದು ಹೇಳುತ್ತಾ ಅವನ ಪಾದಯುಗಳಕ್ಕೆ ಶರಣಾಗಿ ಮುಕ್ತರಾಗಬೇಕೆಂಬ ಉಪಾಯವನ್ನೂ ತಿಳಿಸುತ್ತಿದ್ದಾರೆ.



೧೦.ನಾಟ್ಟಿನಾನ್ ದೆಯ್ವಮೆಙ್ಗುಮ್ ನಲ್ಲದೋರರುಳ್ ತನ್ನಾಲೇ

ಕಾಟ್ಟಿನಾನ್ ತಿರುವರಙ್ಗಮ್ ಉಯ್ಬವರ್ ಕ್ಕೂಯ್ಯುಮ್ ವಣ್ಣಮ್

ಕೇಟ್ಟಿರೇ ನಮ್ಬಿಮೀರ್ಹಾಳ್ ಕೆರುಡವಾಹನನುಮ್ ನಿಱ್ ಕ

ಶೇಟ್ಟೈತನ್ ಮಡಿಯಹತ್ತು ಚ್ಚೆಲ್ವಮ್ ಪಾರ್ ತ್ತಿರುಕ್ಕಿನ್ಱೀರೇ



ಎಙ್ಗುಮ್=ಎಲ್ಲ ಕಡೆಯಲ್ಲಿಯೂ, ದೆಯ್ವಮ್=ದೇವತೆಗಳನ್ನು, ನಲ್ಲದು=ಒಳ್ಳೆಯ, ಓರ್=ಸಾಟಿಯಿಲ್ಲದ, ಅರುಳ್ ತನ್ನಾಲೇ=ಕೃಪೆಯಿಂದ, ನಾಟ್ಟಿನಾನ್=ಸ್ಥಿರಗೊಳಿಸಿದ್ದಾನೆ, ಉಯ್ ಬವರ್ ಕ್ಕೂ=ಉಜ್ಜೀವನಗೊಳ್ಳುವವರಿಗೆ, ಉಯ್ಯುಮ್=ಉಜ್ಜೀವಿಸುವ, ವಣ್ಣನ್=ರೀತಿಯನ್ನು, ತಿರವರಙ್ಗಮ್=ಶ್ರೀರಂಗನಾಥನನ್ನು, ಕಾಟ್ಟಿನಾನ್=ತೋರಿಸಿದ್ದಾನೆ, ಕೇಟ್ಟೀರೇ=ಕೇಳಿದಿರಾ, ನಮ್ಬಿಮೀರ್ಹಾಳ್=ಪ್ರಸಿದ್ಧಿ ಪುರುಷರೇ, ಕೆರುಡವಾಹನನುಮ್=ಗರುಡ ವಾಹನನೂ, ನಿಱ್ ಕ=ಇರಲಾಗಿ, ಶೇಟ್ಟೈತನ್=ಜ್ಯೇಷ್ಠಾದೇವಿಯ, ಮಡಿಯಹತ್ತು=ಮಡಿಲಲ್ಲಿ, ಶೆಲ್ವಮ್=ಸಂಪತ್ತನ್ನು, ಪಾರ್ ತ್ತಿರುಕ್ಕಿನ್ಱೀರೇ=ಎದುರು ನೋಡುತ್ತಿರುವಿರಲ್ಲಾ\!



\(ಸರ್ವೇಶ್ವರನು\) ಎಲ್ಲೆಡೆಗಳಲ್ಲಿಯೂ ದೇವತೆಗಳನ್ನು ತನ್ನ ಸಾಟಿಯಿಲ್ಲದ ಒಳ್ಳೆಯ ಕೃಪೆಯಿಂದ ನೆಲೆಗೊಳಿಸಿದ್ದಾನೆ. ಜೀವನವನ್ನು ಉತ್ತಮಗೊಳಿಸಿಕೊಳ್ಳುವ ರೀತಿಯನ್ನು ಶ್ರೀರಂಗನಾಥನಲ್ಲಿ ತೋರಿಸಿದ್ದಾನೆ. ಕೇಳಿದಿರಾ ಪ್ರಸಿದ್ಧಿ ಪುರುಷರೇ, ಗರುಡವಾಹನನೂ ಇರಲಾಗಿ, ನೀವು ಜ್ಯೇಷ್ಠಾದೇವಿಯ ಮಡಿಲಲ್ಲಿ ವಿಪುಲೈಶ್ವರ್ಯವನ್ನು ಎದುರು ನೋಡುತ್ತಿರುವಿರಲ್ಲಾ\! \(೧೦\)



ಈ ಪಾಶುರದಲ್ಲಿಯೂ ಆೞ್ವಾರರು ತಮ್ಮ ಹಿತವಚನವನ್ನು ಮುಂದುವರಿಸುತ್ತಿದ್ದಾರೆ. ಅವರ ಇಲ್ಲಿಯ ಮಾತು ಎಲ್ಲ ಸಾಮಾನ್ಯಜನರಿಗಾಗಿ, ಜೈನ,ಬೌದ್ಧ,ಶೈವರಿಗೆ



೧೭

ಮಾತ್ರವೇ ಅಲ್ಲ.



ಆೞ್ವಾರರು ಹೇಳುತ್ತಾರೆ:ಸರ್ವೆಶ್ವರನು ಸಕಲ ಸದ್ಗುಣ ಸಂಪನ್ನನು. ಬಹಳ ಒಳ್ಳೆಯವನು. ಪರಮ ಕೃಪಾಳು. ತನ್ನ ಸಾಟಿಯಿಲ್ಲದ ಈ ಗುಣಗಳಿಂದ ಅವನು ದೇವತೆಗಳನ್ನು ಸೃಷ್ಟಿಸಿದ್ದಾನೆ. ಮತ್ತು ಅವರನ್ನು ಎಲ್ಲೆಲ್ಲಿಯೂ ನೆಲೆಗೊಳಿಸಿದ್ದಾನೆ. ಈ ದೇವತೆಗಳನ್ನು ನಂಬಿ, ಅವರನ್ನು ಎಲ್ಲೆಲ್ಲಿಯೂ ನೆಲೆಗೊಳಿಸಿದ್ದಾನೆ. ಈ ದೇವತೆಗಳನ್ನು ನಂಬಿ, ಅವರನ್ನು ಆಶ್ರಯಿಸಿ ಅವರ ಸೇವೆಯಲ್ಲಿ ತೊಡಗಿ ತೃಪ್ತರಾಗುವವರು ಬಹುಮಂದಿ. ಆ ದೇವತೆಗಳ ಕೊಡುಗೆಯ ಸಾಮರ್ಥ್ಯ ಮಿತವಾದದ್ದು. ಆದರೆ, ಜಗತ್ತಿನ ಮತ್ತುಜೀವನದ ನಶ್ವರತೆಯನ್ನು ತಿಳಿದ ಮಾನವರು ತಮ್ಮ ಜೀವನವನ್ನು ಉಜ್ಜೀವನಗೊಳಿಸುವುದಕ್ಕೋಸ್ಕರವಾಗಿಯೇ ಶ್ರೀರಂಗವನ್ನು ಭಗವಂತನು ಸೃಷ್ಟಿಸಿದ್ದಾನೆ. ಮತ್ತು ಅವನೇ ಶ್ರೀರಂಗನಾಥನಾಗಿ ಅಲ್ಲಿ ನೆಲೆಸಿ, ತನ್ನನ್ನು ಆಶ್ರಯಿಸಿದವರ ಅಭ್ಯುದಯ್ತವನ್ನು, ಇಹಪರಗಳೆರಡರಲ್ಲಿಯೂ, ದಯೆ ನೀಡುತ್ತಾನೆ. ಮಹನೀಯರೇ, ನೀವು ಕೇಳಿ ತಿಳಿದುಕೊಳ್ಳಬೇಕಾದ ಅಂಶವೊಂದಿದೆ. ಇದನ್ನು ಕಿವಿಗೊಟ್ಟು ಕೇಳಿ. ನಿಮ್ಮ ಎದುರಿನಲ್ಲಿ ಗರುಡವಾಹನನಾದ ಶ್ರೀಮನ್ನಾರಾಯಣನು\(ಶ್ರೀರಂಗನಾಥನು\) ಇದ್ದಾನೆ. ಜ್ಯೇಷ್ಠಾದೇವಿಯೂ ಇದ್ದಾಳೆ. ಶ್ರೀಮನ್ನಾರಾಯಣನು ಸರ್ವೇಶ್ವರನು. ಅವನು ನಿಮಗೆ ದೇ ಸಕಲೈಶ್ವರ್ಯಗಳನ್ನೂ ನೀಡತಕ್ಕವನು. ನಿಮಗೆ ಮೋಕ್ಷವನ್ನೂ ನೀಡುತ್ತಾನೆ. ಅವನ ಕೃಪೆಯ ಒಂದಂಶವಾಗಿ ಬಂದವಳು ಜ್ಯೇಷ್ಠಾದೇವಿ. ಅವಳ ಕೊಡುಗೆ ಸೀಮಿತವಾದದ್ದು. ನೀವು ಕೇಳಿದ್ದನ್ನೆಲ್ಲಾ ಅವಳು ಕೊಡಲಾರಳು. ಮೋಕ್ಷವನ್ನು ಕೊಡುವ ಶಕ್ತಿ ಅವಳಿಗಿಲ್ಲ. ಹೀಗೆ, ಇಬ್ಬರೂ ನಿಮ್ಮ ಎದುರಲ್ಲಿ ಇರುವಾಗ, ನೀವು ಆರಿಸಿಕೊಳ್ಳಬೇಕಾದದ್ದು ಯಾರನ್ನು? ನಿಮ್ಮ ಅಭ್ಯುದಯವನ್ನು ಸ್ವಲ್ಪವೂ ಎಣಿಸದೆ, ಕ್ಷಣಿಕವಾದ ಐಹಿಕ ಸಂಪತ್ತನ್ನು ಕೊಡುವ ಜ್ಯೇಷ್ಠಾದೇವಿಯನ್ನು ಮಡಿಲಲ್ಲಿ ಮಲಗಿ ತೃಪ್ತರಾಗಬಹುದೇ?

ಸಮುದ್ರಮಥನ ಕಾಲದಲ್ಲಿ ಲಕ್ಷ್ಮೀದೇವಿಗಿಂತ ಮುಂಚಿತವಾಗಿ ಹುಟ್ಟಿದವಳು ಜ್ಯೇಷ್ಠಾದೇವಿ. ಈಕೆಯನ್ನು "ಮೂದೇವಿ", "ಜಷ್ಠೆ", "ನಿರ್ಭಾಗ್ಯದೇವತೆ"- ಎಂದೆಲ್ಲ ಕರೆಯುತ್ತಾರೆ. ಸಂಸಾರದಿಂದ ಪಾರುಮಾಡಿ ಮುಕ್ತಿಯನ್ನು ತಾರದ ಯಾವ ದೇವತೆಯಾದರೂ, ನಿಜವಾಗಿಯೂ, ನಿರ್ಭಾಗ್ಯದೇವತೆಯೇ\! ಏಕೆಂದರೆ, ಮನುಷ್ಯನಿಗೆ ನಿಜವಾದ ಭಾಗ್ಯವೇ ಮೋಕ್ಷ- ಅಮರತ್ವ.



೧೧.ಒರುವಿಲ್ಲಾಲೋಙ್ಗುಮುನ್ನೀರ್ ಅಡೈತ್ತುಲಹಙ್ಗಳುಯ್ಯ

ಶೆರುವಿಲೇಯರಕ್ಕರ್ ಕೋನೈ ಚ್ಚೆಟ್ರನಮ್ ಶೇವಕನಾರ್

ಮರುವಿಯ ಪೆರಿಯ ಕೋಯಿಲ್ ಮದಿಳ್ ತಿರುವರಙ್ಗಮೆನ್ನಾ

ಕರುವಿಲೇತಿರುವಿಲಾದೀರ್ ಕಾಲತ್ತೈಕ್ಕೞಿಕ್ಕಿನ್ಱೀರೇ



ಒರು ವಿಲ್ಲಾಲ್=ಒಂದು ಬಿಲ್ಲಿನಿಂದ, ಓಙ್ಗು=ಘೋಷಿಸುತ್ತಿರುವ, ಮುನ್ನೀರ್=ಕಡಲನ್ನು, ಅಡೈತ್ತು=ಅಡಗಿಸಿ, ಉಲಹಙ್ಗಳ್=ಲೋಕಗಳು, ಉಯ್ಯ=ಭಯವಿಲ್ಲದಂತೆ ಬಾಳುವ ಹಾಗೆ, ಶೆರುವಿಲೇ=ಯುದ್ಧರಂಗದಲ್ಲಿ, ಅರಕ್ಕರ್ ಕೋನೈ=ರಾಕ್ಷಸರ ರಾಜನನ್ನು, ಶೆಟ್ರ=ಕೊಂದ, ನಮ್=ನಮ್ಮ, ಶೇವಕನಾರ್=ಮಹಾಪರಾಕ್ರಮಿಯಾದ ಸ್ವಾಮಿಯು



೧೮

ಮರುವಿಯ=ಶಾಶ್ವತವಾಗಿ ನೆಲಸಿರುವ, ಪೆರಿಯ ಕೋಯಿಲ್=ಸುಪ್ರಸಿದ್ಧವಾದ ದೇವಾಲಯ, ಮದಿಳ್ ತಿರುವರಙ್ಗಮ್=ಪ್ರಾಕಾರಗಳುಳ್ಳ ಶ್ರೀರಂಗವೇ, ಎನ್ನಾ=ಎನ್ನದೇ ಇರುವ, ಕರುವಿಲೇ=ಭಾವನೆಯಲ್ಲಿಯೇ, ತಿರು ಇಲಾದೀರ್=ಭಾಗ್ಯವಿಲ್ಲದವರಾಗಿ, ಕಾಲತ್ತೈ=ಕಾಲವನ್ನು, ಕೞಕ್ಕಿನ್ಱೀರೇ=ಕಳೆಯುತ್ತಿರುವಿರಲ್ಲಾ\!



ಒಂದು ಬಿಲ್ಲಿನಿಂದಲೇ ಘೋಷಿಸುವ ಕಡಲನ್ನು ಅಡಗಿಸಿ, ಲೋಕಗಳು ನಿರ್ಭಯವಾಗಿ ಬಾಳುವ ಹಾಗೆ ಯುದ್ಧರಂಗದಲ್ಲಿ ರಾಕ್ಷಸರ ರಾಜನನ್ನು ಕೊಂದ ನಮ್ಮ ಮಹಾಪರಾಕ್ರಮಿಯಾದ ಭಗವಂತನು ಶಾಶ್ವತವಾಗಿ ನೆಲಸಿರುವ ಸುಪ್ರಸಿದ್ಧವಾದ ದೇವಾಲಯವೆಂದರೆ ಪ್ರಾಕಾರಗಳುಳ್ಳ ಶ್ರೀರಂಗವೇ ಎನ್ನದೇ ಇರುವ ಭಾವನೆಯಲ್ಲಿಯೇ ನಿರ್ಭಾಗ್ಯರಾಗಿ ಕಾಲವನ್ನು ಕಳೆಯುತ್ತಿರುವಿರಲ್ಲಾ\! \(೧೧\)



ಹಿಂದಿನ ಪಾಶುರದಲ್ಲಿ ಆೞ್ವಾರರು ಒಂದು ಪ್ರಶ್ನೆಯನ್ನು ಎತ್ತಿಕೊಂಡಿದ್ದರು. ಮನುಷ್ಯನು ತನ್ನ ಅಭ್ಯುದಯಕ್ಕಾಗಿ ಯಾವ ದೇವರನ್ನು ಆಶ್ರಯಿಸಬೇಕು? ಸರ್ವೇಶ್ವರನನ್ನೇ? ಅಥವಾ ಅವನ ಕೃಪೆಯ ಅಂಶವಾದ ಕೆಳಮಟ್ಟದ ದೇವತೆಯನ್ನೇ? ಯಾವುದು ಶ್ರೇಯಸ್ಕರ? ಈ ಪ್ರಶ್ನೆಗೆ ಉತ್ತರವಾಗಿ, ಸರ್ವೇಶ್ವರನು ಶ್ರೀರಂಗನಾಥನಾಗಿ ಶ್ರೀರಂಗದಲ್ಲಿ ಶಾಶ್ವತವಾಗಿ ನೆಲಸಿದ್ದಾನೆ ಎಂದೂ ಅವನನ್ನು ಆಶ್ರಯಿಸಿ ಮುಕ್ತಿಯನ್ನು ಪಡೆಯಬೇಕೆಂದೂ ಅವರು ಹೇಳಿದ್ದರು. ಈ ಪಾಶುರದಲ್ಲಿಯೂ ಅದೇ ವಿಷಯವನ್ನು ಮುಂದುವರಿಸುತ್ತಿದ್ದಾರೆ.



ಭಗವಂತನು ಹೇಗೆ ಪರಮಕೃಪಾಳುವೋ ಹಾಗೆಯೇ ಅವನು ಅಮಿತಪರಾಕ್ರಮಿ. ಅವನು ತನ್ನ ಪರಾಕ್ರಮದಿಂದ ಎಂಥ ಎಡರುಗಳನ್ನಾದರೂ ನೀಗಿಸಬಲ್ಲ. ಅವನ ಆಶ್ರಿತರನ್ನು ರಕ್ಷಿಸಬಲ್ಲ. ಶ್ರೀರಾಮನಾಗಿ ಅವತರಿಸಿ, ಅವನು ಭೋರ್ಗರೆಯುವ ಕಡಲನ್ನು ತನ್ನ ಕೋದಂಡದ ಸಾಹಯದಿಂದಲೇ ಅಡಗಿಸಿದ. ಈರೇಳೂ ಲೋಕಗಳಿಗೆ ಶತ್ರುವಾಗಿದ್ದ ರಾವಣಾಸುರನನ್ನು ಯುದ್ಧರಂಗದಲ್ಲಿ ಎದುರಿಸಿ, ತನ್ನ ಕೋದಂದದಿಂದಲೇ ಅವನನ್ನು ಕೊಂದು, ಎಲ್ಲ ಲೋಕಗಳಿಗೂ ಸುಖವನ್ನೂ ತಂದನಲ್ಲ\! ಆ ಸರ್ವೇಶ್ವರನೇ ಈಗ ಶ್ರೀರಂಗದಲ್ಲಿ ಶಾಶ್ವತವಾಗಿ ನೆಲಸಿದ್ದಾನೆ. ಸಾಂಸಾರಿಕವಾಗಿ ತೊಳಲುವವರನ್ನು ಉದ್ಧರಿಸುವುದಕ್ಕಾಗಿ ಅವನು ಅಲ್ಲಿ ನೆಲಸಿರುವುದು. ಈ ವಿಷಯವನ್ನು ಎಲ್ಲರೂ ಮನಗಂಡು, ಅವನನ್ನುಆಶ್ರಯಿಸಿ ಮುಕ್ತರಾಗಬೇಕು. ಅದಕ್ಕೆ ಬದಲಾಗಿ,ಅಂಥ ಉದಾತ್ತ ಭಾವನೆಗೇ ಎಡೆಕೊಡದೆ, ಶ್ರೀರಂಗನಾಥನನ್ನು ನೆನೆಯದೆ, ನಿರ್ಭಾಗ್ಯರಾಗಿ, ವ್ಯರ್ಥವಾಗಿ ತಮ್ಮ ಕಾಲವನ್ನು ಕಳೆಯುತ್ತಿದ್ದಾರಲ್ಲಾ\! ಅವರು ತಮಗೆ ತಾವೇ ಅನ್ಯಾಯಮಾಡಿಕೊಳ್ಳುತ್ತಿದ್ದಾರಲ್ಲಾ\! ಹೀಗೆ,ಆೞ್ವಾರರು ತಮ್ಮ ಹಿತವಚನವನ್ನು ಮುಂದುವರಿಸುತ್ತಿದ್ದಾರೆ



೧೨.ನಮನುಮ್ ಮುಱ್ ಕಲನುಮ್ ಪೇಶ ನರಕಿಲ್ ನಿನ್ಱಾರ್ ಕಳ್ ಕೇಟ್ಕ

ನರಕಮೇ ಶುವರ್ ಕ್ಕಮಾಹುಮ್ ನಾಮಙ್ಗಳುಡೈಯನಮ್ಬಿ

ಅವನ ದೂರರಙ್ಗಮೆನ್ನಾದು ಅಯರ್ ತ್ತು ವೀೞ್ ನ್ದಳಿಯಮಾನ್ದರ್

ಕವಲೈಯುಳ್ ಪಡುಹಿನ್ಱಾರೆನ್ಱು ಅತನುಕ್ಕೇ ಕವಲ್ ಕಿನ್ಱೇನೇ



೧೯

ನಮನುಮ್=ಯಮನೂ, ಮುಱ್ ಕಲನುಮ್= ಮುದ್ಗಲನೂ, ಪೇಶ=-ಮಾತನಾಡುತ್ತಿರಲು, ನರಕಿಲ್ ನಿನ್ಱಾರ್ ಹಳ್=ನರಕದಲ್ಲಿರುವವರೆಲ್ಲರೂ, ಕೇಟ್ಕ=ಕೇಳಲು, ನರಕಮೇ=ನರಕವೆಲ್ಲವೂ, ಶುವರ್ ಕ್ಕಮ್ ಆಹುಮ್=ಸ್ವರ್ಗವಾಗುವಂತೆ, ನಾಮಙ್ಗಳ್ ಉಡೈಯ=ನಾಮಗಳನ್ನುಳ್ಳ, ನಮ್ಬಿ ಅವನದು=ಸ್ವಾಮಿಯಾದ ಸರ್ವೇಶ್ವರನ, ಊರ್=ಪವಿತ್ರಸ್ಥಳವೇ, ಅರಙ್ಗಮ್=ಶ್ರೀರಂಗ, ಎನ್ನಾದು=ಎನ್ನದೆ, ಅಯರ್ ತ್ತು=ಸೊರಗಿ\(ತಮ್ಮನ್ನು ತಾವು ಮರೆತು\), ವೀೞ್ ನ್ದು=ಅಧಃಪತನ ಹೊಂದಿ, ಅಳಿಯ ಮಾನ್ದರ್=\(ಅಮರ ಮಾನವರು\) ಕೀಳು ಮನುಷ್ಯರು ಆಗಿ, ಕವಲೈಯುಳ್=ದುಃಖದಲ್ಲಿ, ಪಡುಹಿನ್ಱಾರ್ ಎನ್ಱು=ತೊಳಲುತ್ತಿದ್ದಾರೆ ಎಂದು, ಅತನುಕ್ಕೇ=ಅದಕ್ಕಾಗಿಯೇ, ಕವಲ್ ಹಿನ್ಱೇನೇ= ನಾನು ಕೊರಗುತ್ತಿರುವೆನು \(ದುಃಖಿಸುತ್ತಿದ್ದೇನೆ\).



ಯಮನೂ ಮುದ್ಗಲನೂ ಮಾತನಾಡುತ್ತಿರಲು, ನರಕದಲ್ಲಿರುವವರೆಲ್ಲರೂ ಕೇಳಲು, ಇಡಿಯ ನರಕವೇ ಸ್ವರ್ಗವಾಗುವಂತೆ ನಾಮಗಳನ್ನುಳ್ಳ \(ಪವಿತ್ರನಾದ\) ಸ್ವಾಮಿಯಾದ ಸರ್ವೇಶ್ವರನ ಪವಿತ್ರಸ್ಥಳವೇ ಶ್ರೀರಂಗ ಎನ್ನದೆ, ತಮ್ಮನ್ನು ತಾವು ಮರೆತು ಸೊರಗಿ ಅಧಃಪತನ ಹೊಂದಿ ಅವರ ಮಾನವರು ಕೀಳು ಮನುಷ್ಯರಾಗಿ ದುಃಖದಲ್ಲಿ ತೊಳಲುತ್ತಿದ್ದಾರಲ್ಲಾ ಎಂಬುದಕ್ಕಾಗಿಯೇ ನಾನು ಕೊರಗುತ್ತಿದ್ದೇನೆ. \(೧೨\)



ಯಮ ಮುದ್ಗಲ ಸಂವಾದವನ್ನು "ವಿಷ್ಣುಧರ್ಮ"ದಲ್ಲಿ ವಿವರಿಸಿ ಹೇಳಲಾಗಿದೆ. ಹಿಂದೆ ಮುದ್ಗಲನೆಂಬ ಬ್ರಾಹ್ಮಣನಿದ್ದ. ಅವನು ಕರ್ಮಭ್ರಷ್ಠನಾಗಿ ಕಡುಪಾಪಿಯಾಗಿ ಜೀವಿಸುತ್ತಿದ್ದ. ಒಂದು ಸಲ, ಅವನು ಕೆಲವು ಗೋವುಗಳನ್ನು ದಾನ ಮಾಡಿದ. ದಾನ ಮಾಡುವಾಗ ಅವನು ಮನಃಪೂರ್ವಕವಾಗಿ "ಕೃಷ್ಣಾಯ"ಎಂಬ ಮಾತನ್ನು ನುಡಿದ. ಆಮೇಲೆ, ಕೆಲಕಾಲದ ಬಳಿಕ ಅವನು ಮಡಿದ. ಯಮಭಟರು ಬಂದು ಅವನನ್ನು ಯಮಪಟ್ಟಣಕ್ಕೆ ಎಳೆದೊಯ್ದರು. ಯಮನು ಅವನನ್ನು ಕಂಡಕೂಡಲೇ, ತನ್ನ ಆಸನದಿಂದ ಇಳಿದುಬಂದು, ಬಹಳ ಗೌರವದಿಂದ ಎದುರುಗೊಂಡು, ಉಚಿತವಾದ ಆಸನದಲ್ಲಿ ಅವನನ್ನು ಕುಳ್ಳಿರಿಸಿ, ಉಪಚಾರ ಮಾಡಿದನು. ಮುದ್ಗಲನಿಗೆ ಇದು ಪರಮಾಶ್ಚರ್ಯವೆನಿಸಿತು. ಅವನು ಯಮನನ್ನು ಕೇಳಿದ:"ಇದೇನು ವಿಚಿತ್ರ? ನಿನ್ನ ಭಟರು ನನ್ನನು ಕಟ್ಟಿ ಎಳೆತಂದರು. ನೀನಾದರೋ ಇಷ್ಟೆಲ್ಲ ಉಪಚಾರ ಮಾಡುತ್ತೀಯಲ್ಲಾ?" ಅದಕ್ಕೆ ಯಮನೆಂದ:"ಸ್ವಾಮಿ, ನನ್ನ ಭಟರಿಗೆ ನಿಮ್ಮ ಹಿರಿಮೆ ತಿಳಿಯದು. ಆದ್ದರಿಂದ, ಯಮಲೋಕಕ್ಕೆ ಕರೆತರುವವರಿಗೆಲ್ಲ ಹೇಗೆ ಮಾಡುವರೋ ಹಾಗೆಯೇ ನಿಮಗೂ ಮಾಡಿದ್ದಾರೆ." ಮತ್ತೆ ಮುದ್ಗಲನು ಕೇಳಿದ:" ಅದು ಸರಿ ಎನಿಸುತ್ತದೆ. ಆದರೆ, ನೀನೇಕೆ ನನಗೆ ಇಷ್ಟೆಲ್ಲ ಉಪಚಾರ ಮಾಡುವುದು?" ಯಮನು ಉತ್ತರ ಕೊಟ್ಟ:"ಸ್ವಾಮಿ, ನಿಮ್ಮ ಹಿರಿಮೆ ನಿಮಗೆ ತಿಳಿಯುವುದು ಹೇಗೆ? ಅದು ನನಗೆ ಗೊತ್ತು. ಹಿಂದೆ, ನೀವು ಗೋದಾನ ಮಾಡಿದ ವೇಳೆಯಲ್ಲಿ ಮನಸಾರ ಕೃಷ್ಣನಾಮವನ್ನು ಉಚ್ಚರಿಸಿದಿರಿ. ಭಗವನ್ನಾಮದ ಮಹತ್ವವನ್ನೆಷ್ಟು ಎನ್ನುವುದು\! ಒಂದು ಸಲ "ಕೃಷ್ಣ" ಎಂದರೂ ಸಾಕು. ಅದು ಮನುಷ್ಯನನ್ನು ಮೋಕ್ಷಕ್ಕೆ ಏರಿಸುವುದು". ಯಮನು ಭಗವನ್ನಾಮದ ಮಹಿಮೆಯನ್ನು ಬಹಳವಾಗಿ ಕೊಂಡಾಡಿ, ತಾನೀಗ ಮುದ್ಗಲನನ್ನು ಉಪಚರಿಸುವುದೂ ಭಗವನ್ನಾಮದ ಮಹಿಮೆಯೇ ಎಂದು ವಿವರಿಸಿ ಹೇಳಿದನು.



ಮುದ್ಗಲ-ಯಮರ ಈ ಸಂವಾದವು ನರಕದಲ್ಲಿ ಬಿದ್ದು ನಾನಾರೀತಿಯಲ್ಲಿ ತೊಳಲುತ್ತಿದ್ದವರೆಲ್ಲರ ಕಿವಿಗೂ ಬಿತ್ತು. ಒಡನೆಯೇ ಅವರ ತೊಳಲಿಕೆಯೆಲ್ಲ ನೀಗಿತು. ಅವರೆಲ್ಲ ಸಂತಸಗೊಂಡರು. ಹೀಗಾಗಿ ಇಡಿಯ ನರಕವೇ ಸ್ವರ್ಗವಾಗಿ ಪರಿಣಮಿಸಿತು.



ಆೞ್ವಾರರು ಹೇಳುತ್ತಾರೆ: ತಿಳಿದೋ ತಿಳಿಯದೆಯೋ ಭಗವಂತನ ದಿವ್ಯನಾಮಗಳನ್ನು ಉಚ್ಚರಿಸುವವರಿಗೆ ಮುದ್ಗಲನ ನಿದರ್ಶನ ಸಾಲದೇ? ನರಕವನ್ನೇ

೨೦

ಸ್ವರ್ಗವನ್ನಾಗಿ ಪರಿವರ್ತಿಸುವಂಥಾದ್ದು ಭಗವನ್ನಾಮ\! ಸರ್ವೇಶ್ವರನಿಗೆ ಇಂಥ ನಾಮಗಳು ಅನಂತವಾಗಿವೆ. ಅವುಗಳನ್ನು ಸ್ತುತಿಸಿ, ಚಿಂತಿಸುವುದಕ್ಕಾಗಿ, ಅವನನ್ನು ಕಣ್ಣಾರ ಕಂಡು ನಲಿಯುವುದಕ್ಕಾಗಿ ಪವಿತ್ರವಾದ ಶ್ರೀರಂಗವೆಂಬ ಕ್ಷೇತ್ರವಿದೆ. ಈ ವಿಷಯವನ್ನು ಅಮೃತಸಮಾನರಾದ ಜನರು ಅರಿತುಕೊಳ್ಳಲಾರರಲ್ಲಾ. ಅವರ್ ನಾಲಗೆಯಿಂದ ಭಗವನ್ನಾಮೋಚ್ಚಾರಣೆಯನ್ನು ಮಾಡಿ ಅದರಿಂದ ಜೇನನ್ನು ಸುರಿಸಬಾರದೇ? ಮನಸ್ಸಿನಲ್ಲಿ ಅವನ ಹಿರಿಮೆಯನ್ನು ಚಿಂತಿಸುತ್ತಾ ಆನಂದಿಸಬಾರದೇ? ಇದೆಲ್ಲವನ್ನೂ ಮಾಡದೆ, ಅವರು ಸಂಸಾರದಲ್ಲಿ ಸಿಕ್ಕಿಬಿದ್ದು ತೊಳಲುತ್ತಾ ಕೀಳುಜನರಾಗುತ್ತಾರಲ್ಲಾ\! ದುಃಖಭಾಜನರಾಗುತ್ತಾರಲ್ಲಾ\! ಇದನ್ನು ಯೋಚಿಸುತ್ತಲೇ ನಾನೂ ದುಃಖಪಡುತ್ತೇನೆ.



೧೩.ಎಱಿಯುನೀರ್ ವೆಱಿಕೊಳ್ ವೇಲೈಮಾನಿಲತ್ತುಯಿರ್ ಹಳೆಲ್ಲಾಮ್

ವೆಱಿಕೊಳ್ ಪೂನ್ದುಳಪಮಾಲೈ ವಿಣ್ಣವರ್ ಕೋನೈಯೇತ್ತ

ಅಱಿವಿಲಾಮನಿಶರೆಲ್ಲಾಮ್ ಅರಙ್ಗಮೆನ್ಱೞೈಪ್ಪರಾಹಿಲ್

ಪೊಱಿಯಿಲ್ ವಾೞ್ ನರಕಮೆಲ್ಲಾಮ್ ಪುಲ್ಲೆೞುನ್ದೊೞಿಯುಮನ್ಱೇ

ಎಱಿಯುಮ್=ಅಲೆಗಳಾಗಿ ಚಲಿಸುವ, ನೀರ್=ನೀರಿನ, ವೆಱಿಕೊಳ್=ನೀಚ ವಾಸನೆಯಿಂದ ಕೂಡಿದ, ವೇಲೈ=ಕಡಲಿನಿಂದ ಸುತ್ತುವರಿದ, ಮಾನಿಲತ್ತು=ಮಹತ್ತಾದ ಈ ಭೂಮಂಡಲದ, ಉಯಿರ್ ಹಳ್ ಎಲ್ಲಾಮ್=ಜೀವಿಗಳೆಲ್ಲ, ವೆಱಿಕೊಳ್=ಸುವಾಸನೆಯಿಂದ ಕೂಡಿದ, ಪೂ ತುಳಪಮ್ ಮಾಲೈ=ತುಲಸಿಯ ಹಾರದ, ವಿಣ್ಣವರ್ ಕೋನೈ=ದೇವಾಧಿದೇವನನ್ನು, ಏತ್ತ=ಸ್ತುತಿಸುವುದಕ್ಕಾಗಿ, ಅಱಿವಿಲಾ=ಅಜ್ಞಾನಿಗಳಾದ, ಮನಿಶರೆಲ್ಲಾಮ್=ಮನುಷ್ಯರೆಲ್ಲ, ಅರಙ್ಗಮ್=ಶ್ರೀರಂಗವೆಂದು, ಅೞೈಪ್ಪರ್=ಹೇಳುವವರು, ಆಹಿಲ್=ಆದರೆ, ಪೊಱಿಯಿಲ್=ಇಂದ್ರಿಯಗಳಲ್ಲಿ, ವಾೞ್=ಬಾಳುವ, ನರಕಮ್ ಎಲ್ಲಾಮ್=ನರಕವೆಲ್ಲವೂ, ಪುಲ್ ಎೞುನ್ದು=ಹುಲ್ಲು ಮೊಳೆತು, ಒೞಿಯುಮ್ ಅನ್ಱೇ=ನಾಶವಾಗುವುದು ಅಲ್ಲವೇ?



ಅಲೆಗಳಾಗಿ ಚಲಿಸುವ ನೀರಿನ ನೀಚವಾಸನೆಯಿಂದ ಕೂಡಿದ ಕಡಲಿನಿಂದ ಸುತ್ತುವರಿದಿರುವ ದೊಡ್ಡದಾದ ಈ ಭೂಮಂಡಲದ ಜೀವಿಗಳೆಲ್ಲರೂ, ಸುವಾಸನೆಯಿಂದ ಕೂಡಿದ ಸೊಬಗಿನ ತುಲಸಿಯ ಹಾರದ ದೇವಾಧಿದೇವನನ್ನು ಸ್ತುತಿಸುವುದಕ್ಕಾಗಿ, ಅಜ್ಞಾನಿಗಳಾದ ಮನುಷ್ಯರೆಲ್ಲರೂ ಶ್ರೀರಂಗ ಎಂದು ಹೇಳುವುದಾದರೆ, ಇಂದ್ರಿಯಗಳಲ್ಲಿ ಬಾಳುವ ನರಕವೆಲ್ಲಾ ಹುಲ್ಲು ಬೆಳೆದು ನಾಶವಾಗುವುದಲ್ಲವೇ?\(೧೩\)



ಭಗವನ್ನಾಮ ಹಿರಿಮೆಯೆಷ್ಟೆಂಬುದನ್ನು ಆೞ್ವಾರರು ನಿದರ್ಶನ ಪೂರ್ವಕವಾಗಿ ಹಿಂದಿನ ಪಾಶುರದಲ್ಲಿ ಹೇಳೀದರು. ಈ ಪಾಶುರದಲ್ಲಿ ಭಗವನ್ನಾಮದೊಂದಿಗೆ ಹೊಂದಿಕೊಂಡಿರುವ ಆ ಪುಣ್ಯಕ್ಷೇತ್ರದ ಹೆಸರಿನ ಮಹಿಮೆಯೆಷ್ಟೆಂಬುದನ್ನು ವಿವರಿಸಿ ಹೇಳುತ್ತಿದ್ದಾರೆ.



ಆೞ್ವಾರರು ಹೇಳುತ್ತಾರೆ: ಈ ದೊಡ್ಡ ಭೂಮಂಡಲವನ್ನು ಕಡಲು ಸುತ್ತುವರಿದಿದೆ. ಅದರಲ್ಲಿ ಭಯಂಕರವಾದ ದೊಡ್ಡದೊಡ್ಡ ಅಲೆಗಳು ಏಳುತ್ತವೆ. ಕಡಲಿನ ನೀರು ನೀಚವಾಸನೆಯಿಂದ ಕೂಡಿದ್ದು. ಈ ಭೂಮಂಡಲದಲ್ಲಿರುವ ಜನರು



೨೧



೨೧

ಬಹುಮಟ್ಟಿಗೆ ಅಜ್ಞಾನಿಗಳು. ಅವರು ಇಂದ್ರಿಯಗಳಿಗೆ ವಶರಾದವರು. ಅವರು ನಡಸುವ ಜೀವನವೂ ಕೀಳುಮಟ್ಟದ್ದೇ. ಆದ್ದರಿಂದ ಅವರು ನರಕಭಾಜನರೇ ಆಗುತ್ತಾರೆ. ಆದರೆ, ಅವರೆಲ್ಲರೂ ಒಮ್ಮನದಿಂದ "ಶ್ರೀರಂಗ" ಎಂದು ಹೇಳುವವರಾದರೆ, ಶ್ರೀರಂಗದಲ್ಲಿ ಶಾಶ್ವತವಾಗಿ ನೆಲಸಿರುವ ಶ್ರೀರಂಗನಾಥನನ್ನು ಆ ಮೂಲಕವಾಗಿ ಸುವಾಸನೆಯಿಂದ ಕೂಡಿದ ಸೊಬಗಿನ ತುಲಸಿಯ ಹಾರವನ್ನು ಧರಿಸಿ ಅಲಂಕರಿಸಿಕೊಂಡಿರುವ ದೇವಾಧಿದೇವನನ್ನು ಸ್ತುತಿಸುವುದಾದರೆ, ಅವರ ಬಾಳ್ವೆಯು ತಾನಾಗಿಯೇ ಮೇಲುಗೊಳ್ಳುವುದು. ಅವರು ಇಂದ್ರಿಯಗಳಿಗೆ ಒಡೆಯರಾಗುತ್ತಾರೆ. ಅವರಿಂದ ಪಾಪಕಾರ್ಯಗಳು ಒದಗುವುದಿಲ್ಲ. ಅವರು ಸಾತ್ವಿಕರಾಗುತ್ತಾರೆ. ಈ ಕಾರಣದಿಂದ ಅವರಾರೂ ನರಕವನ್ನು ತುಳಿಯದಂತೆ ಆಗುತ್ತದೆ. ಆಗ ನರಕದ ಗತಿ? ಅದು ಬರಿದಾಗುತ್ತದೆ. ಪಾಪಿಗಳು ಅಲ್ಲಿದ್ದು ದುಃಖಿಸುವುದಕ್ಕೆ ಯಾತನೆಯನ್ನು ಅನುಭವಿಸುವದಕ್ಕೆ ಬದಲಾಗಿ,ಅಲ್ಲಿ ಹುಲ್ಲು ಬೆಳೆಯುತ್ತದೆ. ಎಂದರೆ, ನರಕವೇ ಇಲ್ಲದಂತಾಗುತ್ತದೆ. ಅದು ಅಳಿದು ಹೋಗುತ್ತದೆ.



ಇದಲ್ಲವೇ ಶ್ರೀರಂಗದ ಮಹಿಮೆ\! ಒಂದು ಹೆಸರಿನಿಂದಲೇ ಸರ್ವೇಶ್ವರನನ್ನೂ ಅವನು ಶಾಶ್ವತವಾಗಿ ನೆಲಸಿರುವ ಪುಣ್ಯಕ್ಷೇತ್ರವನ್ನೂ ನೆನೆಯಬಹುದಲ್ಲ\! ಅಲ್ಲದೆ, ಅದನ್ನು ಸದಾ ನೆನೆದವರಿಗೆ ಎಂಥ ನೆಲೆ\! ಪರಮಪದವೇ\!



ಕೊಯಿಲ್ ಎಂದರೇನೆ ಶ್ರೀರಂಗಂ ಎನ್ನುವರು-ಪೆರಿಯ ಪೆರುಮಾಳ್ ಎಂದರೆ ಶ್ರೀರಂಗನಾಥನು-ಕಾರಣ ರಾಮ, ವಿಭೀಷಣಾದಿಗಳ ಆರಾಧ್ಯ ಮೂರ್ತಿ-



೧೪.ವಣ್ಡಿನಮುರಲುಮ್ ಶೋಲೈ ಮಯಿಲಿನಮಾಲುಮ್ ಶೋಲೈ

ಕೊಣ್ಡಲ್ ಮೀದಣವುಮ್ ಶೋಲೈ ಕುಯಿಲಿನಮ್ ಕೂವುಮ್ ಶೋಲೈ

ಅಣ್ಡರ್ ಕೋನಮರುಮ್ ಶೋಲೈ ಅಣಿತಿರುವರಙ್ಗಮೆನ್ನಾ

ಮಿಣ್ಡರ್ ಪಾಯ್ ನ್ದುಣ್ಣುಮ್ ಶೊಟ್ರೈವಿಲಕ್ಕಿನಾಯ್ ಕ್ಕಿಡುಮಿ ನೀರೇ



ವಣ್ಡು=ದುಂಬಿಗಳ, ಇನಮ್=ಕೂಟಗಳು, ಮುರಲುಮ್=ಹಾಡುವ, ಶೋಲೈ=ತೋಪುಗಳುಳ್ಳ, ಮಯಿಲ್ ಇನಮ್=ನವಿಲಿನ ಹಿಂಡುಗಳು, ಆಲುಮ್=ನರ್ತನ ಮಾಡುವ, ಶೋಲೈ=ವನಗಳನ್ನುಳ್ಳ, ಕೊಣ್ಡಲ್=ಮೇಘಗಳು, ಮೀದು=ಮೇಲೆ, ಅಣವುಮ್=ಆಸರೆ ಪಡೆಯುವ, ಶೋಲೈ=ವನಗಳನ್ನುಳ್ಳ, ಕುಯಿಲ್=ಕೋಗಿಲೆಗಳ, ಇನಮ್=ಕೂಟಗಳು, ಕೂವುಮ್=ಕೂಗುವ, ಶೋಲೈ=ಉಪವನಗಳನ್ನುಳ್ಳ, ಅಣ್ಡರ್ ಕೋನ್=ದೇವದೇವನು, ಅಮರುಮ್=ನೆಲಸಿರುವ, ಶೋಲೈ=ಉದ್ಯಾನಗಳನ್ನುಳ್ಳ, ಅಣಿ=ಶೃಂಗಾರವಾದ\(ಅಲಂಕೃತವಾದ\) ತಿರು ಅರಙ್ಗಮ್=ಶ್ರೀರಂಗ,ಎನ್ನಾ=ಎನ್ನದೆ, ಮಿಣ್ಡರ್=ಅಜ್ಞಾನಿಗಳು, ಉಣ್ಣುಮ್=ಉಣ್ಣುವ, ಶೋಟ್ರೈ=ಅನ್ನವನ್ನು, ಪಾಯ್ ನ್ದು=ಮೇಲೆಬಿದ್ದು, ವಿಲಕ್ಕಿ=ತಡೆದು \(ಕಿತ್ತುಕೊಂಡು\), ನಾಯ್ ಕ್ಕೂ=ನಾಯಿಗೆ, ಇಡುಮಿನೀರೇ=ಇಟ್ಟುಬಿಡಿರಿ.



ದುಂಬಿಗಳ ಹಿಂಡುಗಳು ಹಾಡುವ, ನವಿಲುಗಳ ಕೂಟಗಳು ಕುಣಿದಾಡುವ, ಮುಗಿಲುಗಳು ಮೇಲೆ ಆಸರೆಪಡೆಯುವ, ಕೋಗಿಲೆಗಳ ಕೂಟಗಳು ಕೂಗುವ, ಮತ್ತು ದೇವದೇನಾದ ಶ್ರೀರಂಗನಾಥನು ನೆಲಸಿರುವ ಸುಂದರವಾಗಿ ಅಲಂಕೃತವಾದ



೨೨

ಉದ್ಯಾನ ಉಪವನಗಳನ್ನೂ ತೋಪುಗಳನ್ನೂ ಉಳ್ಳ ಶ್ರೀರಂಗ ಎನ್ನದ ಅಜ್ಞಾನಿಗಳು ಉಣ್ಣುವ ಅನ್ನವನ್ನು ಮೇಲೆಬಿದ್ದು ಕಿತ್ತುಕೊಂಡು ನಾಯಿಗೆ ಇಟ್ಟುಬಿಡಿ. \(೧೪\)



ಶ್ರೀರಂಗದ ಪ್ರಕೃತಿಯ ಸೊಬಗನ್ನೂ ಅದರ ನಡುವೆ ಶಾಶ್ವತವಾಗಿ ನೆಲಸಿರುವ ಸರ್ವೇಶ್ವರನಾದ ಶ್ರೀರಂಗನಾಥನನ್ನೂಜನ ನೋಡಿ ನಲಿಯಲೆಂದೂ, ಹೊಗಳಿ, ಹಾಡಿ ಆನಂದಿಸಲೆಂದೂ ಆೞ್ವಾರರು ಹೇಳುತ್ತಾರೆ. ಶ್ರೀರಂಗದಲ್ಲಿ ಎಲ್ಲಿ ಓಡೀದರೂ ತೋಪುಗಳು, ವನಗಳೂ, ಉದ್ಯಾನಗಳೂ, ಉಪವನಗಳೂ ಇವೆ. ಹೂದೋಟಗಳಲ್ಲಿ ದುಂಬಿಗಳು ಎಡೆಬಿಡದೆ ರಮ್ಯವಾಗಿ ಗಾನ ಮಾಡುತ್ತಿರುತ್ತವೆ. ಮರಗಳಲ್ಲಿ ಕೋಗಿಲೆಗಳು ಕುಳಿತು ಇಂಚರದಿಂದ ಹಾಡುತ್ತಿರುತ್ತವೆ. ನವಿಲುಗಳು ಗರಿಗಳನ್ನು ಕೆದರಿಕೊಂಡು ಕುಣಿದಾಡುತ್ತವೆ. ಶ್ರೀರಂಗದ ಮೇಲೆ ಹಾದುಹೋಗುವ ಮೋಡಗಳೂ ಸಹ ಅಲ್ಲಿಯ ತೋಪುಗಳ ಎತ್ತರವಾದ ಮರಗಳನ್ನು ಆಶ್ರಯಿಸಿ, ಅವುಗಳ ಮೇಲೆ ತಂಗಿರುತ್ತವೆ. ಇಂಥ ಸುಂದರವಾದ ನಗುನಗುವ ಪ್ರಕೃತಿಯ ನಡುವೆ ಸರ್ವೇಶ್ವರನಾದ ಶ್ರೀರಂಗನಾಥನು ಶಾಶ್ವತವಾಗಿ ನೆಲಸಿದ್ದಾನೆ.



ಪ್ರಕೃತಿಯ ಒಂದೊಂದು ವಸ್ತುವೂ ಭಗವಂತನಲ್ಲಿ ತಮ್ಮದೇ ಆದ ರೀತಿಯಲ್ಲಿ ತಮ್ಮ ತಮ್ಮ ಹೊಗಳಿಕೆಯನ್ನು ಸಲ್ಲಿಸುತ್ತದೆ. ಒಂದೊಂದೂ ತನ್ನ ತೃಪ್ತಿಯನ್ನೂ ಆನಂದವನ್ನೂ ವ್ಯಕ್ತಪಡಿಸುತ್ತದೆ. ಹೀಗಿರುವಾಗ, ಶ್ರೀರಂಗದ ಸೊಬಗನ್ನೂ ಹಿರಿಮೆಯನ್ನೂ ಮನುಷ್ಯರಾದವರು ಅರಿಯಬೇಡವೇ? ಅದನು ಮುಕ್ತಕಂಠದಿಂದ ಹೊಗಳಿ ಹಾಡಬೇಡವೇ? "ಶ್ರೀರಂಗ" ಎಂಬ ಹೆಸರನ್ನು ಹೇಳದೆಯೇ ಇರುವ ಅಜ್ಞಾನಿಗಳು \(ಬುದ್ಧಿಗೆಟ್ಟವರು\) ಉಣ್ಣುವ ಅನ್ನವನ್ನು ಅವರಿಂದ ಕಿತ್ತುಕೊಂಡುಬಿಡಬೇಕು.ಅದನ್ನು ನಾಯಿಗೆ ಹಾಕಬೇಕು. ಈ ಅಜ್ಞಾನಿಗಳ ಜೀವನ ನಾಯಿಯ ಜೀವನಕ್ಕಿಂತ ಹೀನವಾದದ್ದು. ಭಗವಂತನು ಕೃಪೆಯಿಂದ ಕೊಟ್ಟ ಅನ್ನವನ್ನು ತಿನ್ನಲು ಅವರು ಯೋಗ್ಯರಲ್ಲ\!



ಆಹಾರ ತೆಗೆದುಕೊಳ್ಳುವುದನ್ನು "ಅನುಯಾಗ"ವೆಂದೂ ಭಗವಂತನ ಕೈಂಕರ್ಯವನು "ಯಾಗ"ವೆಂದೂ ಜ್ಞಾನಿಗಳ, ಭಾಗವತರ ಮತ. ಆದ್ದರಿಂದ ಶ್ರೀರಂಗನಾಥನನ್ನು ಹಾಡಿ, ಆನಂದಿಸುವವರು ಆಹಾರ ಸ್ವೀಕರಿಸಲು ಅರ್ಹರು. ಯೋಗ್ಯರೆಂದು ಆೞ್ವಾರರು ಹೇಳಿ, ಅದಿಲ್ಲದವರು ನಾಯಿಗಿಂತ ಕೀಳು ಎಂದು ಅಭಿಪ್ರಾಯಪಟ್ಟಿರುವರು.



೧೫.ಮೆಯ್ಯರ್ ಕ್ಕೇ ಮೆಯ್ಯನಾಹುಮ್ ವಿದಿಯಿಲಾವೆನ್ನೈಪ್ಪೋಲ್

ಪೊಯ್ಯರ್ ಕ್ಕೇ ಪೊಯ್ಯನಾಹುಮ್ ಪುಟ್ ಕೊಡಿಯುಡೈಯ ಕೋಮಾನ್

ಉಯ್ಯಪೋಮುಣರ್ ವಿನಾರ್ ಕಟ್ಕು ಒರುವೆನೆನ್ಱುಣರ್ ನ್ದ ಪಿನ್ನೈ

ಐಯ್ಯಪ್ಪಾಡಱುತ್ತುತ್ತೋನ್ಱುಮ್ ಅೞಹನೂರರಙ್ಗಮನ್ಱೇ



ಪುಳ್ ಕೊಡಿ ಉಡೈಯ= ಗರುಡನ ಧ್ವಜವನ್ನುಳ್ಳ, ಕೋಮಾನ್=ಸ್ವಾಮಿಯು, ಮೆಯ್ಯರ್ ಕ್ಕೇ=ಸತ್ಯವಂತರಿಗೇ, ಮೆಯ್ಯನ್ ಆಹುಮ್=ಯಥಾರ್ಥವಾಗಿ ಇರುವನು, ವಿದಿ ಇಲಾ=ಅದೃಷ್ಟವಿಲ್ಲದ, ಎನ್ನೈ ಪೋಲ್=ನನ್ನಂಥ, ಪೊಯ್ಯರ್ ಕ್ಕೇ=ಅಸತ್ಯವಂತರಿಗೆ, ಪೊಯ್ಯನ್ ಆಹುಮ್=ನಿಜಸ್ವರೂಪವನ್ನು ತೋರಿಸದವನಾಗುವನು, ಉಯ್ಯಪೋಮ್=ಅಭ್ಯುದಯ ಹೊಂದುವ, ಉಣರ್ ವಿನಾರ್ ಕಟ್ಕು=ಜ್ಞಾನವಂತರಿಗೆ, ಒರುವನ್ ಎನ್ಱು=ಒಬ್ಬನು ಎಂದು, ಉಣರ್ ನ್ದ ಪಿನ್ನೈ=ಅರಿತುಕೊಂಡ ಬಳಿಕ, ಐಯ್ಯಪಾಡು=ಸಂದೇಹಗಳನ್ನು, ಅಱುತ್ತು=ಕತ್ತರಿಸಿ ಹಾಕಿ, ತೋನ್ಱುಮ್=ಮೈದೋರುವ



೨೩

ಅೞಹನ್=ಸೌಂದರ್ಯವೇ ಮೈವೆತ್ತ ಸರ್ವೇಶ್ವರನು, ಊರ್=ಶಾಶ್ವತವಾಗಿ ನೆಲಸಿರುವ ಸ್ಥಳವು, ಅರಙ್ಗಮ್ ಅನ್ಱೇ=ಶ್ರೀರಂಗವೇ ಅಲ್ಲವೇ?



ಗರುಡನನ್ನು ಧ್ವಜವನ್ನಾಗಿ ಉಳ್ಳ ಸ್ವಾಮಿಯು ಸತ್ಯವಂತರಿಗೆ ಯಥಾರ್ಥವಾಗಿಯೇ ಇರುವನು. ಅದೃಷ್ಟಹೀನರಾದ ನನ್ನಂಥ ಅಸತ್ಯವಂತರಿಗೆ ಸ್ವಸ್ವರೂಪವನ್ನು ತೋರಿಸದವನು. ಅಭ್ಯುದಯ ಹೊಂದುವ ಜ್ಞಾನವಂತರು ದೇವರು ಒಬ್ಬನೇ ಎಂದು ಅರಿತುಕೊಂಡ ಬಳಿಕ, ಅವರ ಸಂದೇಹಗಳನ್ನು ಕತ್ತರಿಸಿ ಹಾಕಿ ಅವರಿಗೆ ಮೈದೋರುವ ದಿವ್ಯಸುಂದರನು ಶಾಶ್ವತವಾಗಿ ನೆಲಸಿರುವ ಸ್ಥಳವು ಶ್ರೀರಂಗವೇ ಅಲ್ಲವೇ?



ಈ ಪಾಶುರದಲ್ಲಿ "ಮೆಯ್ಯರ್, ಪೊಯ್ಯರ್"ಎಂಬ ಪದಗಳ ಪ್ರಯೋಗವಿದೆ. ಭಗವದ್ವಿಷಯವಾಗಿ ಈ ಪದಗಳನ್ನು ಅನ್ವಯಿಸಿಕೊಳ್ಳಬೇಕು.



ದೇವರು ಇದ್ದಾನೆ, ಅದು ಸತ್ಯ ಎಂಬ ಬುದ್ಧಿಯನ್ನಿಟ್ಟುಕೊಂಡು ಶ್ರದ್ಧಾಭಕ್ತಿಗಳಿಂದ ನಡೆದುಕೊಳ್ಳುವವರು "ಮೆಯ್ಯರ್"- ಸತ್ಯವಾದಿಗಳು, ಆಸ್ತಿಕರು. ದೇವರ ವಿಷಯದಲ್ಲಿ ನಂಬಿಕೆಯನ್ನಿಡದೆಯಾಗಲಿ, ಸರ್ವೇಶ್ವರನಿರುವುದು ಒಬ್ಬನೇ ಎಂಬುದನ್ನು ಮನಗಾಣದೆಯಾಗಲಿ, ತಮಗೆ ಇಷ್ಟಬಂದ ಕೀಳುದೇವತೆಗಳನ್ನುನಂಬುವುದಾಗಲಿ, ದೇವರನ್ನು ಕುರಿತು ಯಾವ ಬಗೆಯ ಶ್ರದ್ಧಾಭಕ್ತಿಯೂ ಇಲ್ಲದೆಯಾಗಲಿ ಇರುವವರು "ಪೊಯ್ಯರ್"-ಮಿಥ್ಯಾವಾದಿ, ನಾಸ್ತಿಕ, ಸುಳ್ಳುಗಾರ.



ದೇವರು ಇರುವುದು ಸತ್ಯ. ಅವನ ನಾನಾ ಗುಣಗಳನ್ನು,ಶಕ್ತಿಸಾಮರ್ಥ್ಯಗಳನ್ನು ತೋರಿಸುವುದು ಸತ್ಯವೇ. ಇದು ಎಂದೆಂದಿಗೂ ಸತ್ಯ. ಯಾರು ಯಾರು ಅವನನ್ನು ಯಾವ ಯಾವ ರೀತಿಯಲ್ಲಿ ಭಾವಿಸಿಕೊಂಡು ತಿಳೀಯಲೆತ್ನಿಸಿದರೆ, ಆಯಾ ರೀತಿಯಲ್ಲಿಯೇ ಅವರವರಿಗೆ ತೋರಿಕೊಳ್ಳುವನು. ಆಸ್ತಿಕರಿಗೆ ದೇವರು ಸತ್ಯವಾಗಿಯೇ ಇರುವನು. ನಾಸ್ತಿಕರಿಗೆ, ಅವನಿದ್ದರೂ ಸಹ, ಅವರ ಭಾವನೆಯಂತೆಯೇ "ಮಿಥ್ಯೆ"ಯಾಗಿಯೇ ಇರುವನು.



ಆಧ್ಯಾತ್ಮಿಕ ಜೀವನದಲ್ಲಿ ತಮ ಅಭ್ಯುದಯವನ್ನು ಕೋರುವವರು ಇದ್ದಾರೆ. ಅವರು ದೇವರನ್ನು ಮುಖ್ಯಗುರಿಯಾಗಿ ಮಾಡಿಕೊಂಡಿರುವವರು. ಆಮಾರ್ಗದಲ್ಲಿ ನಡೆದುಕೊಳ್ಳಲು ಯತ್ನಿಸುತ್ತಿರುವವರು. "ದೇವರು ಒಬ್ಬನೇ, ಅವನೇ ಸರ್ವೇಶ್ವರನು, ಅವನೇ ಸರ್ವನಿಯಾಮಕನು", ಎಂಬ ಮೂಲಸತ್ಯವನ್ನು ಕಂಡುಕೊಂಡ ಬಳಿಕ, ಅವರಿಗೆ ತಲೆದೋರುವ ಸಂದೇಹಗಳನ್ನೆಲ್ಲಾ ದೇವರೇ ನಿವಾರಿಸುತ್ತಾನೆ. ಅವರಲ್ಲಿ ಶುದ್ಧವಾದ ಭಕ್ತಿಯನ್ನು ಮೂಡಿಸುವುದಕ್ಕಾಗಿ, ದೇವರೇ ಸ್ವತಃ ಅರ್ಚಾರೂಪವನ್ನು ತಳೆದು ಪುಣ್ಯಕ್ಷೇತ್ರಗಳಲ್ಲಿ ತೋರಿಕೊಳ್ಳುತ್ತಾನೆ.



ಆೞ್ವಾರರು ಹೇಳುತ್ತಾರೆ: "ಭಗವಂತ, ನೀನು ಗರುಡಧ್ವಜನು. ಪರಮಕೃಪಾಳು. ನಿನ್ನನ್ನು ನಂಬಿದವರೆಲ್ಲರಿಗೂ ಆಶ್ರಯದಾತನಾಗಿ ಅವರ ದುಃಖಸಂಕಟಗಳನ್ನು ನೀಗಿಸುವವನಾಗಿದ್ದೀ. ನಿನ್ನ ನೆಚ್ಚಿನ ಭಕ್ತರಿಗೆ ನಿನ್ನ ನಿಜಸ್ವರೂಪವನ್ನು ತೋರಿಸುತ್ತೀ. ನಾನು ನಿನ್ನ ಭಕ್ತನೆಂಬ ಸೋಗುಹಾಕಿಕೊಂಡೀರಬಹುದೇನೋ\! ನಾನು ಸುಳ್ಳುಗಾರನೇ ಆಗಿರುವೆನೋ ಏನೋ? ಇದು ನನ್ನ ದೌರ್ಭಾಗ್ಯ. ಆದ್ದರಿಂದ, ಗರುಡಧ್ವಜನಾದ ಶ್ರೀಮನ್ನಾರಾಯಣನಾದ, ನಿನ್ನ ನಿಜಸ್ವರೂಪವನ್ನು ತೋರುತ್ತಿಲ್ಲವೆನ್ನುತ್ತೇನೆ. ಆದರೂ ಸಹ, ನೀನು ಭವ್ಯವಾದ ಅರ್ಚಾಸ್ವರೂಪದಲ್ಲಿ ಶ್ರೀರಂಗದಲ್ಲಿಯೇ ನೆಲಸಿದ್ದೀ. ಈ ದೃಢನಂಬಿಕೆಯಿಂದ ನಾನು ನಿನ್ನನ್ನು ಹಾಗೆಯೇ ಕಂಡುಕೊಂಡು ಸೇವೆ ನಡಸುತ್ತೇನೆ. ನನ್ನಂತೆ ಸಂದಿಗ್ಧ ಸ್ಥಿತಿಯಲ್ಲಿರುವವರೆಲ್ಲರಿಗೂ ಶ್ರೀರಂಗದಲ್ಲಿಯೇ ನಿನ್ನ ಸೇವೆಯನ್ನು ದೊರಕಿಸಿಕೊಟ್ಟಿದ್ದೀಯೆ. ಇದಲ್ಲವೇ ನಿನ್ನ ಅಪಾರವಾದ ಕೃಪೆ\!



೨೪

೧೬.ಶೂದನಾಯ್ ಕ್ಕಳ್ವನಾಹಿತ್ತೂರ್ ತ್ತರೋಡಿಶೈನ್ದ ಕಾಲಮ್

ಮಾದರಾರ್ ಕಯಱ್ ಹಣೆನ್ನುಮ್ ವಳೈಯುಳ್ ಪಟ್ಟೞುನ್ದುವೇನೈ

ಪೋದರೇಯೆನ್ಱು ಶೊಲ್ಲಿಪ್ಪುನ್ದಿಯಿಱ್ ಪುಹುನ್ದು, ತನ್ ಪಾಲ್

ಆದರಮ್ ಪೆರುಹವೈತ್ತ ಅೞಹನೂರರಙ್ಗಮನ್ಱೇ



ಶೂದನ್ ಆಯ್=ಜೂಜುಗಾರನಾಗಿ, ಕಳ್ವನ್ ಆಹಿ=ಕಳ್ಳನೂ ಆಗಿ, ತೂರ್ ತ್ತ ರೋಡು=ವಿಷಯಾಸಕ್ತರಾದ ಧೂರ್ತರಾಜರೊಡನೆ, ಇಶೈನ್ದ=ಅಲೆದಾಡಿದ, ಕಾಲಮ್=ಕಾಲದಲ್ಲಿ, ಮಾದರಾರ್=ಸ್ತ್ರೀಯರ, ಕಯಲ್ ಕಣ್ ಎನ್ನುಮ್=ಮೀನುಕಣ್ಣು ಎಂಬ, ವಲೈಯುಳ್=ಬಲೆಯಲ್ಲಿ, ಪಟ್ಟು=ಸಿಕ್ಕಿಕೊಂಡು, ಅೞುನ್ದು ವೇನೈ=ಅದರಲ್ಲಿ ಮುಳುಗಿ ಸಂಕಟಪಡುತ್ತಿರುವ ನನ್ನನ್ನು, ಪೋದರೇ ಎನ್ಱು="ಎಲಾ ಇಲ್ಲಿ ಬಾ\!" ಎಂದು, ಶೊಲ್ಲಿ=\(ಪ್ರೀತಿಯಿಂದ\) ಕರೆದು, ಪುನ್ದಿಯಿಲ್=ನನ್ನ ಅಂತರಂಗದಲ್ಲಿ, ಪುಹುನ್ದು=ಹೊಕ್ಕೂ, ತನ್ ಪಾಲ್=ನನ್ನಲ್ಲಿ, ತನ್ನ, ಆದರಮ್=ಪ್ರೀತಿಯನ್ನು, ಪೆರುಹವೈತ್ತ=ಹರಿಸಿದ, ಅೞಹನ್=ಸುಂದರಸ್ವರೂಪನ, ಊರ್=ಸ್ಥಳವು, ಅರಙ್ಗಮ್ ಅನ್ಱೇ=ಶ್ರೀರಂಗವಲ್ಲವೇ?



ಜೂಜುಗಾರನಾಗಿ, ಕಳ್ಳನಾಗಿ, ವಿಷಯಾಸಕ್ತರಾದ ಧೂರ್ತರೊಡನೆ ಅಲೆದಾಡಿದ ಕಾಲದಲ್ಲಿ, ಹೆಂಗಸರ ಮೀನುಕಣ್ಣು ಎಂಬ ಬಲೆಯಲ್ಲಿ ಸಿಕ್ಕಿಕೊಂಡು ಅದರಲ್ಲಿ ಮುಳುಗಿ ಸಂಕಟಪಡುತ್ತಿರುವ ನನ್ನನ್ನು "ಎಲಾ ಇಲ್ಲಿ ಬಾ"ಎಂದು \(ಪ್ರೀತಿಯಿಂದ\) ಕರೆದು, ನನ್ನ ಅಂತರಂಗದಲ್ಲಿ ಹೊಕ್ಕೂ ನನ್ನಲ್ಲಿ ತನ್ನ ಪ್ರೀತಿಯನ್ನು ಹರಿಯಗೊಟ್ಟ ಸುಂದರ ಸ್ವರೂಪನ ವಾಸಸ್ಥಳವು ಶ್ರೀರಂಗವಲ್ಲವೇ? \(೧೬\)



ದುರ್ಗುಣಗಳು ಒಂದನ್ನೊಂದು ಹಿಂಬಾಲಿಸುತ್ತವೆ. ಜೂಜು,ಕುಡಿತ, ಸ್ತ್ರೀಲೋಲುಪತೆ, ಕಳ್ಳತನ, ಧೂರ್ತತನ- ಇವುಗಳೆಲ್ಲವೂ ಒಟ್ಟುಗೂಡಿದುವೆಂದರೆ, ಮನುಷ್ಯನಿಗೆ ಅಧೋಗತಿಯೇ, ಇಂಥ ಗುರ್ಗತಿಯಿಂದ ಚೇತರಿಸಿಕೊಳ್ಳುವುದಕ್ಕೂ, ಪೂರ್ತಿಯಾಗಿ ಬಿಡುಗಡೆ ಹೊಂದುವುದಕ್ಕೂ ಭಗವಂತನ ಕೃಪಾಕಟಾಕ್ಷವೇ ಮುಖ್ಯ. ಭಗವಂತನು ಕರುಣಾಸಾಗರ. ಅವನೇ ಕನಿಕರಗೊಂಡು, ದುರ್ಗತಿಯಲ್ಲಿ ತೊಳಲಾಡುವ ಮನುಷ್ಯನನ್ನು ಉದ್ಧರಿಸಬೇಕು. ಉದ್ಧರಿಸುತ್ತಾನೆಂಬ ಭರವಸೆಯಿದೆ. ಅದಕ್ಕೆ ಅನೇಕ ನಿದರ್ಶನಗಳಿವೆ.



ಆೞ್ವಾರರು ಹೇಳುತ್ತಾರೆ: ಭಗವಂತ, ನಾನು ಅತ್ಯಂತ ಕೀಳುಮಾನವನಾಗಿದ್ದೆ. ಎಲ್ಲ ಬಗೆಯ ಕೆಟ್ಟಚಟಗಳಿಗೆ ಒಳಗಾಗಿದ್ದೆ. ನರಕದ ದಾರಿಯನ್ನು ಹಿಡಿದು ಜಾರಿಬೀಳುತ್ತಿದ್ದೆ. ಅಂಥ ನನ್ನಲ್ಲಿ ನೀನು ಕನಿಕರಗೊಂಡೆ. ನನ್ನನ್ನು ಕೈಬೀಸಿ ಕರೆದೆ. ಅಲ್ಲದೆ, ನೀನೇ ಬಂದು, ನನ್ನ ಅಂತರಂಗದಲ್ಲಿ ಸೇರಿದೆ. ನನ್ನ ಕೊಳಕು ಹೃದಯವನ್ನು ಶುದ್ಧಿಗೊಳಿಸಿದೆ. ಮತ್ತು, ನಿನ್ನ ಸುಂದರಸ್ವರೂಪದಲ್ಲಿ, ಪ್ರತ್ಯಕ್ಷವಾಗಿಯೇ ಶ್ರೀರಂಗದಲ್ಲಿ ನೆಲಸಿದೆ. ನಿನ್ನ ಕೃಪೆಯನ್ನು ಎಷ್ಟೆಂದು ವರ್ಣಿಸಲಿ\!



ಆೞ್ವಾರರ ಜೀವನದ ಒಂದು ಭಾಗದ ನೆನಪು ಇದಕ್ಕೆ ಕಾರಣವಿರಬಹುದಲ್ಲವೇ?

ದೇವರು ಯಾವಾಗಲೂ ಭಕ್ತರ ರಕ್ಷಣೆಗಾಗಿಯೇ ಇರುವನೆಂಬುದನ್ನು ದೃಢಪಡಿಸಿದೆ ಎನ್ನುತ್ತಾರೆ ಆೞ್ವಾರರು.



೨೫

೧೭.ವಿರುಮ್ಬಿನಿನ್ಱೇತ್ತಮಾಟ್ಟೇನ್ ವಿದಿಯಿಲೇನ್ ಮದಿಯೊನ್ಱಿಲ್ಲೈ

ಇರುಮ್ಬು ಪೋಲ್ ವಲಿಯನೆಂಜಮ್ ಇಱೈಯಿಱೈಯುರುಹುಮ್ ವಣ್ಡಮ್

ಶುರುಮ್ಬುಮರ್ ಶೋಲೈ ಶೂೞ್ ನ್ದ ಅರಙ್ಗಮಾ ಕೋಯಿಲ್ ಕೊಣ್ಡ

ಕರುಮ್ಬಿನೈಕ್ಕಣ್ಡುಕೊಣ್ಡು ಎನ್ ಕಣ್ಣಿಣೈಹಳಿಕ್ಕೂಮಾಱೇ



ವಿರುಮ್ಬಿ=ಆದರದಿಂದ, ನಿನ್ಱು=ನಿಂತು, ಏತ್ತಮಾಟ್ಟೇನ್=ನಿನ್ನನ್ನು ಸ್ತೋತ್ರ ಮಾಡಲಾರೆ, ವಿದಿ=ಪೂಜಾದಿ ವಿಧಿಗಳನ್ನು, ಇಲೇನ್=ಇಲ್ಲದವನಾಗಿದ್ದೇನೆ, ಮದಿ=ಬುದ್ಧಿ, ಒನ್ಱು=ಸ್ವಲ್ಪವೂ, ಇಲ್ಲೈ=ಇಲ್ಲ, ಇರುಮ್ಬುಪೋಲ್=ಕಬ್ಬಿಣದ ಹಾಗೆ, ವಲಿಯನೆಂಜಮ್= ಕಠಿಣವಾದ ಮನಸ್ಸು, ಇಱೈ ಇಱೈ=ಸ್ವಲ್ಪಸ್ವಲ್ಪವಾಗಿ, ಇರುಹುಮ್ ವಣ್ಣಮ್=ಕರಗುವ ರೀತಿಯಲ್ಲಿ, ಶುರುಮ್ಬು ಅಮರ್=ದುಂಬಿಗಳು ಮುತ್ತುತ್ತಿರುವ, ಶೋಲೈ=ಉಪವನಗಳು, ಶೂೞ್ ನ್ದ=ಸುತ್ತುವರಿದಿರುವ, ಅರಙ್ಗಮ್=ಶ್ರೀರಂಗದ, ಮಾ ಕೋಯಿಲ್=ದೊಡ್ಡ \(ಪ್ರಸಿದ್ಧವಾದ\)ದೇವಾಲಯದಲ್ಲಿ, ಕೊಣ್ಡ=ನೆಲಸಿರುವ, ಕರುಮ್ಬಿನೈ=ಕಬ್ಬನ್ನು, ಕಣ್ಡುಕೊಣ್ಡು=ಕಂಡುಕೊಂಡು, ಎನ್=ನನ್ನ, ಕಣ್ ಇಣೈ=ಎರಡು ಕಣ್ಣುಗಳು, ಕಳಿಕ್ಕೂಮ್ ಆಱೇ=ಆನಂದಗೊಳ್ಳುವುದಲ್ಲವೇ\!



ಆದರದಿಂದ ನಿಂತು ನಿನ್ನನ್ನು ಸ್ತೋತ್ರಮಾಡಲಾರೆ. ಪೂಜಾದಿ ವಿಧಿಗಳನ್ನು ಇಲ್ಲದವನಾಗಿದ್ದೇನೆ. ಬುದ್ಧಿಸ್ವಲ್ಪವೂ ಇಲ್ಲ. ಕಬ್ಬಿಅಣದ ಹಾಗೆ ಕಠಿಣವಾದ ಮನಸ್ಸು ಸ್ವಲ್ಪಸ್ವಲ್ಪವಾಗಿ ಕರಗುವ ರೀತಿಯಲ್ಲಿ, ದುಂಬಿಗಳು ಮುತ್ತುತ್ತಿರುವ ಉಪವನಗಳಿಂದ ಸುತ್ತುವರಿದಿರುವ ಶ್ರೀರಂಗದ ಪ್ರಸಿದ್ಧವಾದ ದೊಡ್ಡ ದೇವಾಕಯದಲ್ಲಿ ನೆಲಸಿರುವ ಕಬ್ಬನ್ನುಕಂಡುಕೊಂಡು ನನ್ನ ಎರಡು ಕಣ್ಣುಗಳು ಆನಂದಿಸುವುವಲ್ಲವೇ\! \(೧೭\)



ಜೇನು ಮುತ್ತುವ ಹೂದೋಟಗಳಿಂದ ಸುತ್ತುವರಿದಿರುವ ಶ್ರೀರಂಗವೆಂಬ ಪವಿತ್ರಕ್ಷೇತ್ರದ ದೇವಾಲಯ ಪ್ರಸಿದ್ಧವಾದದ್ದು. ಅಲ್ಲಿ, ಪತಿತರನ್ನು ಉದ್ಧರಿಸುವುದಕ್ಕಾಗಿಯೇ ಅವರ ಕಠಿಣವಾದ ಮನಸ್ಸನ್ನುಕರಗಿಸುವುದಕ್ಕಾಗಿಯೇ ಭಗವಂತನು ನೆಲಸಿದ್ದಾನೆ.



ಆೞ್ವಾರರು ಹೇಳುತ್ತಾರೆ: ಭಗವಂತ, ನನಗೆ ಬುದ್ಧಿಸ್ವಲ್ಪವೂ ಇಲ್ಲ. ವಿಧಿಪೂರ್ವಕವಾಗಿ ನಿನ್ನನ್ನು ಪೂಜಿಸುವಕ್ರಮದಲ್ಲಿ ನಾನು ಪಳಗಿಲ್ಲ. \(ನನಗೆ ಅದು ತಿಳಿಯಿತು\) ನಿನ್ನ ಮುಂದೆ ನಿಂತು ಸ್ತೋತ್ರ ಮಾಡುವುದು ಗೊತ್ತಿಲ್ಲ. ಕಬ್ಬಿಣದಂಥ ನನ್ನ ಮನಸ್ಸನ್ನು ಕರಗಿಸಲೆಂದೇ ನೀನು ಸೊಬಗಿನ ಪ್ರಕೃತಿಯಿಂದ ಕೂಡಿರುವ ಶ್ರೀರಂಗದ ದೇವಾಲಯದಲ್ಲಿ ನೀನು ನೆಲಸಿರುವೆಯಲ್ಲ. ನಿನ್ನನ್ನು ಕಣ್ತುಂಬ ನೋಡಿದ ನನ್ನ ಮನಸ್ಸು ಮಹದಾನಂದದಲ್ಲಿ ಓಲಾಡುತ್ತಿದೆ. ಕಬ್ಬಿನ ಹಾಗೆಯೇ ರಸಭರಿತವಾಗಿಯೂ ಮಧುರವಾಗಿಯೂ ಇರುವ ನಿನ್ನದಿವ್ಯಸ್ವರೂಪವನ್ನು ನಾನು ಕಣ್ಣಾರ ನೋಡಿ, ಆನಂದವನ್ನು ಹೀರಿಕೊಂಡು ಅದನ್ನು ಮನಸಾರ ಆಸ್ವಾದಿಸುತ್ತೇನೆ.



೧೮.ಇನಿದಿರೈತ್ತಿವಲೈಮೋದ ಎಱಿಯುನ್ದಣ್ ಪರವೈಮೀದೇ

ತನಿಕಿಡನ್ದರಶುಶೆಯ್ಯುಮ್ ತಾಮರೈಕ್ಕಣ್ಣನೆಮ್ಮಾನ್

ಕನಿಯಿರುನ್ದನೈಯ ಶೆವ್ವಾಯ್ ಕ್ಕಣ್ಣನೈಕ್ಕಣ್ಡ ಕಣ್ ಹಳ್

ಪನಿಯರುಮ್ ಪುದಿರುಮಾಲೋ ಎನ್ ಶೆಯ್ಹೇನ್ ಪಾವಿಯೇನೇ



ಇನಿದು=ಇನಿದಾಗಿ \(ತಂಪಾಗಿ, ಮನೋಹರವಾಗಿ\), ತಿರೈ=ಅಲೆಗಳ



೨೬

ತಿವಲೈ=ತುಂತುರು ಹನಿಗಳು, ಮೋದ=ದಡಕ್ಕೆ, ಹೊಡೆಯುತ್ತಿರಲು, ಎಱಿಯುಮ್=ಚೆಲ್ಲುತ್ತಿರುವ, ತಣ್=-ತಂಪಾದ, ಪರವೈ ಮೀದೇ=ಹರಡಿರುವುದರ\(ಕಾವೇರಿಯ\)ಮೇಲೆಯೇ, ತನಿ ಕಿಡನ್ದು=ಪೂರ್ಣವಾಗಿ ಪವಡಿಸಿ, ಅರಶು ಶೆಯ್ಯುಮ್=ಆಳುತ್ತಿರುವ, ತಾಮರೈಕಣ್ಣನ್=ತಾವರೆಯಂತೆ ಕಣ್ಣುಳ್ಳ\(ಪುಂಡರೀಕಾಕ್ಷನಾದ\) ಎಮ್ಮಾನ್=ನಮ್ಮ ಸ್ವಾಮಿಯಾಗಿರುವ, ಕನಿ ಇರುನ್ದನೈಯ=ತೊಂಡೆಹಣ್ಣಿನಂತೆ, ಶೆಮ್ ವಾಯ್=ಚೆಂದುಟಿಯ \(ಕೆಂಪನೆಯ ಬಾಯುಳ್ಳ\), ಕಣ್ಣನೈ=ದಿವ್ಯಸುಂದರನನ್ನು \(ಕೃಷ್ಣನನ್ನು\), ಕಂಡ ಕಣ್ ಹಳ್-ಕಂಡ ಕಣ್ಣುಗಳಿಂದ, ಪನಿ ಅರುಮ್ಬು=ಶೀತಲವಾದ ಕಣ್ಣೀರು \(ಕಣ್ ಪನಿಗಳು\) ಉದಿರುಮ್=ಉದುರುತ್ತವೆ, ಪಾವಿಯೇನೇ=ಕಡುಪಾಪಿಯೇ, ಎನ್ ಶೆಯ್ ಹೇನ್= ಏನು ಮಾಡಲಿ?



ದಡಕ್ಕೆ ಹೊಡೆಯುತ್ತಿರುವ ಅಲೆಗಳಿಂದ ಉಂಟಾದ ತುಂತುರು ಹನಿಗಳು ಇನಿದಾಗಿ ಚೆಲ್ಲುತ್ತಿರುವ ಹರಡಿರುವ ನೀರಿನ\(ಕಾವೇರಿಯ\) ಮೇಲೆಯೇ ಪೂರ್ಣನಾಗಿ ಪವಡಿಸಿ, ಆಳುತ್ತಿರುವ ತಾವರೆಯ ಕಣ್ಣುಳ್ಳ, ನಮ್ಮ ಸ್ವಾಮಿಯಾದ ತೊಂಡೆಹಣ್ಣಿನಂತೆ ಚೆಂದುಟಿಯುಳ್ಳ ದಿವ್ಯಸುಂದರನನ್ನು \(ಕೃಷ್ಣನನ್ನು\)ಕಂಡ ಕಣ್ಣುಗಳಿಂದ ಶೀತಲವಾದ ಕಣ್ಣೀರು ಉದುರುತ್ತವೆ. ನಾನು ಕಡುಪಾಪಿ. ಏನು ಮಾಡಲಿ? \(೧೮\)



ಹಿಂದಿನ ಪಾಶುರದಲ್ಲಿ ಆೞ್ವಾರರು ತಮ್ಮ ಕೊರತೆಗಳನ್ನು ಭಗವಂತನಲ್ಲಿ ನಿವೇದಿಸಿಕೊಂಡು, ಅವನ ದಿವ್ಯಮಂಗಳ ವಿಗ್ರಹವನ್ನು ಕಣ್ತುಂಬ ನೋಡಿ ನಲಿಯುತ್ತಿರುವುದಾಗಿಯೂ ಅದನ್ನು ಭಗವಂತನು ಕರುಣಿಸಬೇಕೆಂದೂ ಬೇಡಿಕೊಂಡರು. ಕೃಪಾನಿಧಿಯಾದ ಭಗವಂತನು ಶ್ರೀರಂಗದ ದೇವಾಲಯದಲ್ಲಿ ಆೞ್ವಾರರಿಗೆ ಅವರ ಕೋರಿಕೆಯನ್ನು ಪೂರ್ಣಗೊಳಿಸಿದನು. ಆೞ್ವಾರರು ಭಗವಂತ ಅರ್ಚಾವಿಗ್ರಹದ ಮುಂದೆ ನಿಂತಿದ್ದಾರೆ.



ಆೞ್ವಾರರು ಹೇಳುತ್ತಾರೆ: ಭಗವಂತ, ನಿನ್ನ ದಿವ್ಯಸುಂದರ ಸ್ವರೂಪವನ್ನು ಎಡೆಬಿಡದೆ ನೋಡುತ್ತಿರಬೇಕೆಂಬ ಹಂಬಲದಿಂದ ನಾನು ನಿನ್ನಲ್ಲಿ ಮೊರೆಯಿಟ್ಟೆ. ಕೃಪಾವಾತ್ಸಲ್ಯಸಾಗರನಾದ ನೀನು ಅದನ್ನು ನನಗೆ ಇಲ್ಲಿಯೇ \(ಶ್ರೀರಂಗದಲ್ಲಿ\) ಕರುಣಿಸಿದೆ. ಅಲೆಗಳ ಹೊಡೆತದಿಂದ ಏಳುತ್ತಿರುವ ಸಣ್ಣಸಣ್ಣ ತುಂತುರುಹನಿಗಳು ಮೃದುಮಧುರವಾಗಿ ಆವರಿಸಿ ಚೆಲ್ಲುತ್ತಾ, ಕಡಲಿನಂತೆ ವಿಸ್ತಾರವಾಗಿ ಹರಡಿರುವ ಕಾವೇರಿಯ ಮೇಲೆಯೇ ನೀನು ಪವಡಿಸಿದ್ದೀ. ನಿನ್ನ ಕಣ್ಣುಗಳು ಅರಳಿದ ತಾವರೆಯಂತೆ ವಿಶಾಲವಾಗಿ ಸುಂದರವಾಗಿವೆ. ನಿನ್ನ ತುಟಿಗಳು ತೊಂಡೆಹಣ್ಣಿನಂತೆ ದುಂಡಗೂ, ಮಾಟವಾಗಿಯೂ,ಕೆಂಪಗೂ, ಮಂದಹಾಸದಿಂದ ಕೂಡಿಯೂ ಇವೆ. ಹೀಗೆ ಆಕರ್ಷಕವಾದ ನಿನ್ನ ಸ್ವರೂಪವನ್ನು ಕಂಡುಕೊಂಡೆನಲ್ಲಾ ಎಂದು ಮನಸ್ಸು ಉತ್ಸಾಹಗಳಿಂದ ಉಬ್ಬಿಹೋಯಿತು. ಅದರಿಂದ, ನನ್ನ ಕಣ್ಣುಗಳಲ್ಲಿ ನೀರುತುಂಬಿಕೊಂಡಿತು. ಆನಂದಬಾಷ್ಪವು ಒಂದೇ ಸಮನಾಗಿ ಹರಿಯತೊಡಗಿತು. ನನ್ನ ಕಣ್ಣುಗಳು ಮಸುಕಾದವು. ನೀನು ಪ್ರತ್ಯಕ್ಷವಾಗಿ ನನ್ನ ಕಣ್ಣೆದುರಿಗೆ ಇದ್ದರೂ ಸಹ ನಿನ್ನನ್ನು ನಾನು ಚೆನ್ನಾಗಿ ಮನಸಾರ ನೋಡಿ ಆನಂದಿಸಲರದ ಕಡುಪಾಪಿಯಾದೆನಲ್ಲಾ\! ನಾನೇನು ಮಾಡಲಿ?



೧೯.ಕುಡದಿಶೈ ಮುಡಿಯೈವೈತ್ತು ಕ್ಕುಣದಿಶೈ ಪಾದಮ್ ನೀಟ್ಟಿ

ವಡದಿಶೈ ಪಿನ್ಬುಕಾಟ್ಟಿ ತ್ತೆನ್ದಿಶೈಯಿಲಙ್ಗೈ ನೋಕ್ಕಿ

ಕಡಲ್ ನಿಱಕ್ಕಡವುಳೆನ್ದೈ ಅರವಣೈತ್ತುಯಿಲುಮಾ ಹಣ್ಡು

ಉಡಲೆನಕ್ಕೂರುಹುಮಾಲೋ ಎನ್ ಶೆಯ್ ಹೇನುಲಹತ್ತೀರೇ



೨೭

ಕುಡದಿಶೈ=ಪಶ್ಚಿಮಕ್ಕೆ, ಮುಡಿಯೈ ವೈತ್ತು=ಕಿರೀಟದ ತಲೆಯನ್ನಿಟ್ಟು, ಕುಣ್ದಿಶೈ=ಪೂರ್ವಕ್ಕೆ, ಪಾದಮ್ ನೀಟ್ಟಿ=ಪಾದವನ್ನು ಚಾಚಿ, ವಡದಿಶೈ=ಉತ್ತರಕ್ಕೆ, ಪಿನ್ಬು ಕಾಟ್ಟಿ=ಬೆನ್ನು \(ಹಿಂಭಾಗವನ್ನು\)ತೋರಿಸಿ, ತೆನ್ ದಿಶೈ=ದಕ್ಷಿಣಕ್ಕೆ, ಇಲಙ್ಗೈ=ಲಂಕೆಯನ್ನು, ನೋಕ್ಕಿ=ನೋಡುತ್ತಾ, ಕಡಲ್ ನಿಱಮ್ ಕಡವುಳ್=ಕಡಲು ಬಣ್ಣದ ದೇವರಾದ, ಎನ್ದೈ=ಸ್ವಾಮಿಯು, ಅರವು ಅಣೈ=ಶೇಷನ ಹಾಸುಗೆಯಲ್ಲಿ, ತುಯಿಲುಮ್=ಯೋಗನಿದ್ದೆ ಮಾಡುವ ಹಾಗೆ, ಕಣ್ಡು=ನೋಡಿ, ಎನಕ್ಕೂ=ನನಗೆ, ಉಡಲ್=ದೇಹವು, ಉರುಹುಮ್=ಕರಗುತ್ತದೆ, ಆಲೋ=ಅಯ್ಯೋ, ಎನ್ ಶೆಯ್ ಹೇನ್=ಏನು ಮಾಡಲಿ, ಉಲಹತ್ತೀರೇ=ಲೋಕದಲ್ಲಿರುವವರೇ \(ಪ್ರಾಪಂಚಿಕರೇ\)\!



ಪಶ್ಚಿಮಕ್ಕೆ ಕಿರೀಟದ ತಲೆಯನ್ನಿಟ್ಟು, ಪೂರ್ವಕ್ಕೆ ಪಾದವನ್ನು ಚಾಚಿ, ಉತ್ತರಕ್ಕೆ ಬೆನ್ನು \(ಹಿಂಭಾಗವನ್ನು\) ತೋರಿಸಿ ದಕ್ಷಿಣಕ್ಕೆ ಲಂಕೆಯನ್ನು ನೋಡುತ್ತಾ, ಕಡಲುಬಣ್ಣದ ದೇವರಾದ ಸ್ವಾಮಿಯು ಶೇಷನ ಹಾಸುಗೆಯಲ್ಲಿ ಯೋಗನಿದ್ದೆ ಮಾಡುವ ಹಾಗೆ ನೋಡಿ ನನ್ನ ದೇಹವು ಕರಗಿಹೋಗುತ್ತದೆ. ಅಯ್ಯೋ, ಪ್ರಾಪಂಚಿಕರೇ ಏನು ಮಾಡಲಿ? \(೧೯\)



ಭಗವಂತನು ಪರಮ ಕರುಣಾಳುವಾಗಿ, ಕಡುಪಾಪಿಯಾದ ತಮ್ಮನ್ನು ಕೈಬೀಸಿ ಕರೆದನೆಂದು ಆೞ್ವಾರರು ಹೇಳಿಕೊಂಡರಲ್ಲವೇ? ಶ್ರೀರಂಗದಲ್ಲಿಯೇ ನನಗಾಗಿಯೂ ನನ್ನಂಥ ಪಾಪಿಗಳಿಗಾಗಿಯೂ ನೆಲಸಿ, ಭಗವಂತನು ತನ್ನ ಸ್ವರೂಪವನ್ನು ನೋಡಿ ನಲಿಯಿರಿ ಎನ್ನಲಿಲ್ಲವೇ? ಭಗವಂತನ ಕರೆಗೆ ಓಗೊಟ್ಟು, ಆೞ್ವಾರರು ಶ್ರೀರಂಗಕ್ಕೆ ಹೋಗಿ, ಭಗವಂತನ ಭವಯ್ಸ್ವರೂಪದ ಮುಂದೆನಿಂತ ಕೂಡಲೇ, ಅವರ ಕಣ್ಣುಗಳಲ್ಲಿ ಆನಂದಬಾಷ್ಪ ಉಕ್ಕಿಹರಿಯತೊಡಗಿತು. ಇಷ್ಟು ಹಿಂದಿನ ಕೆಲವು ಪಾಶುರಗಳ ವಿಷಯ.



ಈ ಪಾಶುರದಲ್ಲಿ ಆ ವಿಷಯವನ್ನು ಮುಂದುವರಿಸುತ್ತಾ, ತಮ್ಮಂತೆ ತೊಳಲುವ ಇತರ ಸಂಸಾರಿಗಳಲ್ಲಿ ತಮ್ಮ ಸಂಕಟವನ್ನು ತೋಡಿಕೊಳ್ಳುತ್ತಾರೆ: ಅಯ್ಯೋ\! ಭಗವಂತನ ಕೃಪೆ ಎಷ್ಟು ಅಪಾರ\! ನೋಡಿದಿರಾ, ಪ್ರಾಪಂಚಿಕರೇ\! ಭಗವಂತನು ಪವಡಿಸಿರುವ ರೀತಿಯಲ್ಲಿ ಇಲ್ಲಿ ನೋಡಿ. ಪಶ್ಚಿಮಕ್ಕೆ ಕಿರೀಟವನ್ನು ಧರಿಸಿರುವ ತಲೆಯನ್ನಿಟ್ಟು, ಪೂರ್ವಕ್ಕೆ ಪಾದಗಳನ್ನು ಚಾಚಿ, ಉತ್ತರಕ್ಕೆ ಬೆನ್ನುಮಾಡಿ, ದಕ್ಷಿಣಕ್ಕೆ ಮುಖ ಮಾಡಿಕೊಂಡು, ಶೇಷಶಯನನಾಗಿ, ಬಹ್ಗವಂತನುಪವಡಿಸಿರುವನಲ್ಲ\! ಲಂಕೆಯ ಕಡೆ ನೋಡುತ್ತಿರುವನಲ್ಲ\! ಶತ್ರುವಿನ ತಮ್ಮನಾದರೂ, ರಾಕ್ಷಸಕುಲದವನಾದರೂ ತನಗೆ ಶರಣು ಬಂದನೆಂದು, ವಿಭೀಷಣನಿಗೆ ಅಭಯವನ್ನಿತ್ತು, ಅವನನ್ನು ರಕ್ಷಿಸಿ, ಅವನಿಗೆ ಲಂಕಾರಾಜ್ಯಾಭಿಷೇಕ ಮಾಡಿದನಲ್ಲವೇ? ಅದು ಸಾಲದೆಂಬಂತೆ ದೂರದ ಶ್ರೀರಂಗದಿಂದಲೇ, ಅವನ ಮೇಲೆ ಕೃಪಾದೃಷ್ಟಿಯನ್ನು ಬೀರುತ್ತ ಮಲಗಿರುವನಲ್ಲ\! ಆ ವಿಭೀಷಣನಂತೆ, ನಾನೂ ಭಗವಂತನಲ್ಲಿ ಶರಣಾಗಲಿಲ್ಲವಲ್ಲ\! ಈ ದೇಹದಿಂದ ನನಗೆ ಫಲವೇನು? ಸ್ವಾಮಿಯು ಯೋಗನಿದ್ದೆ ಮಾಡುತ್ತಿರುವ ರೀತಿಯಲ್ಲಿ ಪವಡಿಸಿರುವುದನ್ನು ಕಂಡು, ನನ್ನನ್ನು ಕಣ್ತೆರೆದು ನೋಡದೆ ಇರುವುದನ್ನು ಕಂಡು, ನನ್ನ ದೇಹವೇ ಕರಗಿ ಹೋಗುತ್ತಿದೆಯಲ್ಲ\! ನಾನೇನು ಮಾಡಲಿ?



ಪರಮಾತ್ಮನ ಕೃಪಾಕಟಾಕ್ಷಕ್ಕಾಗಿ ಕಾತುರತೆ ಎಷ್ಟೆಂದು ತಿಳಿಸಿರುತ್ತಾರೆ.



೨೦ಪಾಯುನೀರರಙ್ಗನ್ ತನ್ನುಳ್ ಪಾಮ್ಬಣೈಪ್ಪಳ್ಳಿಕೊಣ್ಡ

ಮಾಯನಾರ್ ತಿರುವನ್ ಮಾರ್ವುಮ್ ಮರಕತವುರುವುಮ್ ತೋಳುಮ್

ತೂಯ ತಾಮರೈಕ್ಕಣ್ ಹಳುಮ್ ತುವರಿದೞ್ ಪ್ಪವಳವಾಯುಮ್

ಆಯ ಶೀರ್ ಮುಡಿಯುಮ್ ತೇಶುಮ್ ಅಡಿಯರೋರ್ ಕ್ಕಹಲಾಲಾಮೇ



೨೮

ಪಾಯುಮ್ ನೀರ್=ಹರಿಯುವ ನೀರಿನಿಂದ ಸುತ್ತುವರಿದಿರುವ, ಅರಙ್ಗಮ್ ತನ್ನುಳ್=ಶ್ರೀರಂಗದ ದೇವಾಲಯದಲ್ಲಿ, ಪಾಮ್ಬು ಅಣೈ=ಹಾವಿನ ಹಾಸುಗೆಯಲ್ಲಿ, ಪಳ್ಳಿಕೊಣ್ಡ=ಪವಡ್ಸಿಇರುವ, ಮಾಯನಾರ್=ಮಾಯನಾದ ಸ್ವಾಮಿಯ, ತಿರು=ಶ್ರೀದೇವಿಯಿರುವ, ನಲ್=ಶ್ರೇಷ್ಠವಾದ, ಮಾರ್ವುಮ್=ಎದೆಯೂ, ಮರಕತಮ್ ಉರುವುಮ್=ಮರಕತ ಮಣಿಯ ಹಾಗೆ ದೇಹಕಾಂತಿಯೂ, ತೋಳುಮ್=ತೋಳುಗಳೂ, ತೂಯ ತಾಮರೈ ಕಣ್ ಹಳುಮ್=ಪರಿಶುದ್ಧವಾದ ತಾವರೆಯ ಹಾಗಿರುವ ಕಣ್ಣುಗಳೂ. ತುವರ್ ಇದೞ್=ಚೆಂದುಟಿಗಳೂ, ಪವಳಮ್ ವಾಯುಮ್=ಹವಳದಂತೆ ಬಾಯಿಯೂ, ಆಯ=ಆದ, ಶೀರ್=ಸೊಬಗಿನ, ಮುಡಿಯುಮ್=ಕಿರೀಟವೂ, ತೇಶಮ್=ತೇಜಸ್ಸೂ, ಅಡೀಯರೋರ್ ಕ್ಕೂ=ಭಕ್ತರಿಗೆ, ಅಹಲಲಾಮೇ=ಅಗಲಿರುವುದು ತಕ್ಕದ್ದೇ?



ಹರಿಯುವ ನೀರಿನಿಂದ ಸುತ್ತುವರಿದಿರುವ ಶ್ರೀರಂಗದ ದೇವಾಲಯದಲ್ಲಿ ಹಾವಿನ ಹಾಸುಗೆಯಲ್ಲಿ ಪವಡಿಸಿರುವ ಮಾಯನಾದ ಸ್ವಾಮಿಯ ಶ್ರೀದೇವಿಯಿರುವ ಶ್ರೇಷ್ಠವಾದ ಎದೆಯೂ, ಮರಕತದ ಹಾಗೆ ಇರುವ ದೇಹಕಾಂತಿಯೂ ತೋಳುಗಳೂ ಪರಿಶುದ್ಧವಾದ ತಾವರೆಯ ಹಾಗಿರುವ ಕಣ್ಣುಗಳೂ ಹವಳದಂತೆ ಸುಂದರವಾದ ರೆಪ್ಪೆಗಳೂ ಚೆಂದುಟೊಗಳೂ ಉಳ್ಳ ಸೊಬಗಿನ ಕಿರೀಟವೂ ತೇಜಸ್ಸೂ ಭಕ್ತರಿಗೆ ಅಗಲಿರುವುದು ತಕ್ಕದ್ದೇ? ಸಾಧ್ಯವೇ? \(೨೦\)



ಆೞ್ವಾರರು ಹೇಳೂತ್ತಾರೆ: ಸದಾ ಹರಿಯುತ್ತಿರುವ ಕಾವೇರಿಯ ನದಿಯಿಂದ ಸುತ್ತುವರಿದಿರುವುದು ಶ್ರೀರಂಗದ ದೇವಮಂದಿರ. ಅಲ್ಲಿ ಆಶ್ಚರ್ಯಾದ್ಭುತ ಶಕ್ತಿಯುಳ್ಳ ಶ್ರೀರಂಗನಾಥನು ಹಾವಿನ ಹಾಸುಗೆಯಲ್ಲಿ ಪವಡ್ಸಿಇದ್ದಾನೆ. ಆ ಸ್ವಾಮಿಯ ವಕ್ಷಸ್ಥಳವು ಶ್ರೀದೇವಿಯು ನೆಲಸಿರುವ ಸ್ಥಳ. ಶ್ರೇಷ್ಠವಾದ ಆ ವಕ್ಷಸ್ಥಳವನ್ನೂ, ಮರಕತರತ್ನದ ಹಾಗೆ ಬೆಳಗುವ ದೇಹಕಾಂತಿಯನ್ನೂ, ಬಲವಾದ ದೊಡ್ಡ ತೋಳುಗಳನ್ನೂ ಆಗಲೇ ಬಿರಿದ ಪರಿಶುದ್ಧವಾದ ತಾವರೆ ಹೂವಿನಂತೆ ಇರುವ ಕಣ್ಣುಗಳನ್ನೂ ಸುಂದರವಾದ ರೆಪ್ಪೆಗಳನ್ನೂ, ಹವಳದಂತಿರುವ ಚೆಂದುಟಿಗಳನ್ನೂ, ತಲೆಯ ಮೇಲೆ ಧರಿಸಿರುವ ಸೊಬಗಿನ ಕಿರೀಟವನ್ನೂ ದೇಹವನ್ನು ಆವರಿಸಿರುವ ದಿವ್ಯತೇಜಸ್ಸನ್ನೂ ಸದಾ ನೋಡುತ್ತಿರುವುದಕ್ಕೆ ಭಕ್ತರಿಗೆ ಬಹಳ ಆಶೆ. ಅವರ ಆಶೆಗೆ ತೃಪ್ತಿಯೇ ಇರುವುದಿಲ್ಲ. ತಮಗೂ ಭಗವಂತನಿಗೂ ಎಂದೆಂದಿಗೂ ಯಾವರೀತಿಯಲ್ಲೂ ಅಗಲಿಕೆಯಿರಬಾರದು. ಇದೇ ಅವರ ಮಹದಾಶೆ. ಅಗಲಿರುವುದಕ್ಕೆ ಅವರಿಗೆ ಸಾಧ್ಯವೇ ಇಲ್ಲ. ಅದು ತಕ್ಕದ್ದೂ ಅಲ್ಲ.



೨೧.ಪಣಿವಿನಾಲ್ ಮನಮದೊನ್ಱಿಪ್ಪವಳವಾಯರಙ್ಗನಾರ್ ಕ್ಕೂ

ತುಣಿವಿನಾಲ್ ವಾೞಮಾಟ್ಟಾತ್ತೊಲ್ಲೈ ನೆಂಜೇ ನೀಶೊಲ್ಲಾಯ್

ಅಣಿಯಿನಾರ್ ಶೆಮ್ಬೊನಾಯ ಅರುವರೈಯನೈಯ ಕೋಯಿಲ್

ಮಣಿಯನಾರ್ ಕಿಡನ್ದವಾಟ್ರೈ ಮನತ್ತಿನಾಲ್ ನಿನೈಕ್ಕಲಾಮೇ



೨೯

ಪಣಿವಿನಾಲ್=ಸೇವೆಯಿಂದ \(ದಾಸ್ಯದಿಂದ\) ಮನಮ್ ಅದು=ಮನಸ್ಸನ್ನು, ಒನ್ಱಿ=ಸ್ಥಿಮಿತಗೊಳಿಸಿ, ಪವಳವಾಯ್ ಅರಙ್ಗನಾರ್ ಕ್ಕೂ=ಹವಳದಂತೆ ಸುಂದರವಾದ ಬಾಯಿಯುಳ್ಳ ಶ್ರೀರಂಗನಾಥನಿಗೆ, ತುಣಿವಿನಾಲ್=ದೃಢಗೊಳಿಸಿ\(ಧೈರ್ಯವಾಗಿ\) ವಾೞಮಾಟ್ಟಾ=ಬಾಳಲಾರದ, ತೊಲ್ಲೈ=ಹಳೆಯ, ನೆಂಜೇ=ಮನಸ್ಸೇ, ನೀ=ನೀನು, ಶೊಲ್ಲಾಯ್=ಹೇಳು, ಅಣಿಯಿನ್=ಸೊಬಗಿನಿಂದ, ಆರ್=ಪೂರ್ಣವಾದ, ಶೆಮ್=ಕೆಂಪು. ಪೊನ್=ಚಿನ್ನದಿಂದ, ಆಯ=ಆದ, ಅರು=ಶ್ರೇಷ್ಠವಾದ, ವರೈ=ಬೆಟ್ಟದ, ಅನೈಯ=ಹಾಗೆ ಇರುವ, ಕೋಯಿಲ್=ದೇವಮಂದಿರದಲ್ಲಿ, ಮಣಿ ಅನಾರ್=ಇಂದ್ರನೀಲಮಣಿಯಂತಿರುವ ಸ್ವಾಮಿಯು, ಕಿಡನ್ದ ಆಟ್ರೈ=ಪವಡಿಸಿರುವ ರೀತಿಯನ್ನು, ಮನತ್ತಿನಾಲ್=ಮನಸ್ಸಿನಿಂದ, ನಿನೈಕ್ಕಲ್ ಆಮೇ=ಚಿಂತಿಸುವುದಕ್ಕೆ ಆಗುವುದಲ್ಲ.



ಹವಳದಂತೆ ಸುಂದರವಾದ ಬಾಯಿಯುಳ್ಳ ಶ್ರೀರಂಗನಾಥನಿಗೆ ಸೇವೆಯಿಂದ \(ದಾಸ್ಯದಿಂದ\) ಮನಸ್ಸನ್ನು ಸ್ಥಿತಿಮಿತಗೊಳಿಸಿ ಧೈರ್ಯದಿಂದ ಬಾಳಲಾರದ ಹಳೆಯ ಮನಸ್ಸೇ, ನೀನು ಹೇಳು, ಸುಂದರಪೂರ್ಣವಾದ, ಕೆಂಪುಚಿನ್ನದ ಶ್ರೇಷ್ಠವಾದ ಬೆಟ್ಟದ ಹಾಗೆ ಇರುವ ದೇವಮಂದಿರದಲ್ಲಿ ಇಂದ್ರನೀಲಮಣಿಯಂತಿರುವ ಸ್ವಾಮಿಯು ಪವಡಿಸಿರುವ ರೀತಿಯನ್ನು ಮನಸ್ಸಿನಿಂದ ಚಿಂತಿಸುವುದಕ್ಕೆ ಆಗುವುದಲ್ಲ\! \(೨೧\)



ಆೞ್ವಾರರು ಹೇಳುತ್ತಾರೆ: ಎಲೆ ನನ್ನ ಮನಸ್ಸೇ, ನೀನು ನಿನ್ನ ಹಳೆಯ ಜಾಡನ್ನೇ ಹಿಡಿದಿದ್ದೀ. ನಿನ್ನ ಚಂಚಲಸ್ವಭಾವವನ್ನು ನೀನು ಬಿಟ್ಟಿಲ್ಲ. ದಿವ್ಯಸುಂದರನಾದ ಭಗವಂತನಲ್ಲಿ ಸೇವೆಮಾಡಿದರೆ, ದಾಸ್ಯ ನಡಸಿದರೆ, ನಿನಗೆ ಸ್ಥಿಮಿತವಾಗುವುದು. ನಿನಗೆ ಭಯವಿಲ್ಲದಾಗುವುದು. ಧೈರ್ಯ ಬರುವುದು. ಹೀಗೆ ಬಾಳುವುದಕ್ಕೆ ನಿನಗೆ ಆಗುತ್ತಿಲ್ಲವಲ್ಲ\! ನಿನ್ನ ಕಣ್ಣಮುಂದೆ ಸಂಪೂರ್ಣಸುಂದರವಾದ ಉನ್ನತವಾದ ಚಿನ್ನದ ಬೆಟ್ಟವಾದ ಮೇರುಪರ್ವತದಂತೆ ಬೆಳಗುತ್ತಿರುವ ಶ್ರೀರಂಗದ ದೇವಾಲಯವಿದೆಯಲ್ಲ\! ಆ ದೇವಮಂದಿರದಲ್ಲಿ ಇಂದ್ರನೀಲಮಣಿಯ ದಿವ್ಯದೇಹಕಾಂತಿಯ ಸ್ವಾಮಿಯಾದ ರಂಗನಾಥನು ಪವಡಿಸಿರುವ ರೀತಿಯನ್ನು ನೀನು ಚಿಂತಿಸುತ್ತಿದ್ದರೆ ಸಾಕು. ಅದರಿಂದ ನಿನಗೆ ಸ್ಥಿಮಿತವುಂಟಾಗುವುದು. ಧೈರ್ಯಬರುವುದು. ಭಗವಂತನೊಂದಿಗೆ ನಿನಗೆ ನಿಕಟವಾದ ಸಹವಾಸ ದೊರೆಯುವುದು. ಹಾಗೆ ಮಾಡಬಾರದೇ?



೨೨.ಪೇಶಿಟ್ರೇ ಪೇಶಲಲ್ಲಾಲ್ ಪೆರುಮೈಯೊನ್ಱುಣರಲಾಹಾದು

ಆಶಟ್ರಾರ್ ತಙ್ಗಟ್ಕಲ್ಲಾಲ್ ಅಱಿಯಲಾವಾನುಮಲ್ಲನ್

ಮಾಶಟ್ರಾರ್ ಮನತ್ತುಳಾನೈ ವಣಙ್ಗಿನಾಮಿರುಪ್ಪದಲ್ಲಾಲ್

ಪೇಶತ್ತಾನಾವದುಣ್ಡೋ ಪೇದೈನೆಂಜೇ ನೀ ಶೊಲ್ಲಾಯ್



ಪೇದೈ=ವಿವೇಕವಿಲ್ಲದ, ನೆಂಜೇ=ಮನಸ್ಸೇ, ಪೇಶಿಟ್ರೇ=ಹೇಳಿದ ಮಾತುಗಳನ್ನೇ, ಪೇಶಲ್=ಹೇಳಲು, ಅಲ್ಲಾಲ್=ಅಲ್ಲದೆ, ಪೆರುಮೈ=ಹಿರಿಮೆಯನ್ನು, ಒನ್ಱು=ಸ್ವಲ್ಪವೂ, ಉಣರಲ್=ಅರಿತುಕೊಳ್ಳಲು, ಆಹಾದು=ಆಗುವುದಿಲ್ಲ, ಆಶು=ಕೊರತೆಗಳು,



೩೦

ಅಟ್ರಾರ್ ತಙ್ಗಟ್ಕು=ಇಲ್ಲದವರಿಗೆ, ಅಲ್ಲಾಲ್=ಅಲ್ಲದೆ, ಅಱಿಯಲ್=ತಿಳಿಯಲು, ಆವಾನುಮ್=ಆಗುವವನೂ, ಅಲ್ಲನ್=ಅಲ್ಲ, ಮಾಶು=ಕೊರತೆಗಳು, ಅಟ್ರಾರ್=ಇಲ್ಲದವರ, ಮನತ್ತು=ಮನದಲ್ಲಿ, ಉಳಾನೈ=ಇರುವವನನ್ನು, ನಾಮ್=ನಾವು, ವಣಙ್ಗಿ=ಎರಗಿ, ಇರುಪ್ಪದು=ಇರುವುದು, ಅಲ್ಲಾಲ್=ಅಲ್ಲದೆ, ಪೇಶತಾನ್=ಮಾತನಾಡಲು, ಆವದು=ಆಗುವುದು, ಉಣ್ಡೋ=ಸಾಧ್ಯವೋ, ನೀ=ನೀನು, ಶೊಲ್ಲಾಯ್=ಹೇಳು.



ವಿವೇಕವಿಲ್ಲದ ಮನಸ್ಸೇ, ನೀನುಹೇಳು- ಆಡಿದ ಮಾತುಗಳನ್ನೇ ಆಡುವುದಲ್ಲದೆ ಹಿರಿಮೆಯನ್ನು ಸ್ವಲ್ಪವೂ ಅರಿತುಕೊಳ್ಳಲು ಆಗುವುದಿಲ್ಲ.ಕೊರತೆಗಳಿಲ್ಲದವರಿಗೆ ಅಲ್ಲದೆ ಅವನು ಅರಿಯಲು ಸಾಧ್ಯವಾಗುವವನೂ ಅಲ್ಲ. ಕೊರತೆಗಳಿಲ್ಲದವರ ಮನದಲ್ಲಿ ನೆಲಸಿರುವವನನ್ನು ನಾವು ನಮಸ್ಕರಿಸಿರುವುದಲ್ಲದೆ ಮಾತನಾಡಲು ಬೇರೆ ಆಗುವುದೆನ್ನುವೆಯಾ?\(೨೨\)



ಹಿಂದಿನ ಪಾಶುರದಲ್ಲಿ ಆೞ್ವಾರರು ತಮ್ಮ ಮನಸ್ಸನ್ನು ಕುರಿತು ಉಪದೇಶ ಮಾಡಿದ್ದರು: ಭಗವಂತನನ್ನು ಕುರಿತು ಎಡೆಬಿಡದೆ ಚಿಂತಿಸುತ್ತಿರು"ಎಂದು. ಅದು ಚಿಂತನೆಗೆ ಒಗ್ಗದಿದ್ದರೆ ಏನು ಮಾಡಬೇಕು ಎಂಬುದನ್ನು ಈ ಪಾಶುರದಲ್ಲಿ ಹೇಳುತ್ತಾರೆ.



ಆೞ್ವಾರರು ಹೇಳುತ್ತಾರೆ: ಎಲೆ ನನ್ನ ಮನಸ್ಸೇ, ನಿನಗೆ ವಿವೇಕವಿಲ್ಲ. ಭಗವಂತನನ್ನು ನೀನು ಸ್ವಲ್ಪವೂ ಅರಿತುಕೊಂಡಿಲ್ಲ. ಚಿಂತನವನ್ನು ಮಾಡುವುದು ಕಷ್ಟವೆನ್ನುತ್ತೀ. ಭಗವಂತನ ಹಿರಿಮೆಯನ್ನೂ ಅವನ ಕಲ್ಯಾಣಗುಣಗಳನ್ನೂ ಅವನ ಅದ್ಭುತಸಾಹಸಗಳನ್ನೂ ಕುರಿತು ಹಾಡಿ ಹೊಗಳಬೇಕೆನ್ನುತ್ತೀ. ಅದು ಸುಲಭವೆನ್ನುತ್ತೀಯಾ? ವೇದಗಳು, ಬ್ರಹ್ಮಾದಿದೇವತೆಗಳು, ನಾರದಾದಿ ಮಹರ್ಷಿಗಳು ಭಗವಂತನನ್ನು ನಾನಾ ರೀತಿಯಲ್ಲಿ ಹೊಗಳಿ ಹಾಡಿದ್ದಾರೆ. ಅವರೆಲ್ಲ ಆಡಿದ ಮಾತುಗಳನ್ನೇ ಮತ್ತೆಮತ್ತೆ ಆಡಬೇಕಲ್ಲದೆ ಭಗವಂತನ ಯಾವೊಂದು ಕೀರ್ತಿಯನ್ನೂ ಅರಿತುಕೊಳ್ಳಲು ನಿನಗೆ ಆಗುವುದಿಲ್ಲ. ಭಗವಂತನೇನು ಪಾಪರಹಿತವಾದ ಪರಿಶುದ್ಧವಾದ ಜೀವನ ನಡಸುವವರಿಗೆ ಮಾತ್ರವೇ ಭಗವಂತನನ್ನು ತಿಳಿದುಕೊಳ್ಳಲು ಸಾಧ್ಯ. ನಮ್ಮಂಥ ಸಾಮಾನ್ಯರಿಗೆ, ಎಂದರೆ ಕೊರತೆಗಳುಳ್ಳವರಿಗೆ ಭಗವಂತನನ್ನು ಅರಿತುಕೊಳ್ಳಲು ಸಾಧ್ಯವೇ ಇಲ್ಲ. ಪರಿಶುದ್ಧಾತ್ಮರ ಅಂತರಂಗದಲ್ಲಿ ಭಗವಂತನು ನೆಲಸಿದ್ದಾನೆಂದು ಸಾಮಾನ್ಯ ಜನರು ಚೆನ್ನಾಗಿ ಮನಗಂಡು, ಆ ಹಿರಿಯರಿಗೆ ತಲೆಬಾಗಿ ಸಾಷ್ಟಾಂಗವೆರಗುವುದರ ಮೂಲಕ ಅವರಲ್ಲಿರುವ ಭಗವಂತನಿಗೆ ಮೌನವಾಗಿ ನಮಸ್ಕರಿಸುವುದು ಒಂದು ಸುಲಭವಾದ ಮಾರ್ಗವಿದೆ. ಮನವೇ, ನೀನೂ ಹಾಗೆಯೇ ಮಾಡಲು ಸಿದ್ಧನಾಗು. ಬಾಯಿಬಿಡಲು ಯತ್ನಿಸಬೇಡ. ಅದು ನಿನ್ನಿಂದ ಆಗುವುದೇ ಇಲ್ಲ.



೨೩.ಕಙ್ಗೈಯಿಱ್ ಪುನಿತಮಾಯ ಕಾವಿರಿನಡುವುಪಾಟ್ಟು

ಪೊಙ್ಗುನೀರ್ ಪರನ್ದು ಪಾಯುಮ್ ಪೂಮ್ ಪೊೞಿಲರಙ್ಗನ್ತನ್ನುಳ್

ಎಙ್ಗಳ್ ಮಾಲಿಱೈವನೀಶನ್ ಕಿಡನ್ದದೋರ್ ಕಿಡಕ್ಕೈಕಣ್ಡುಮ್

ಎಙ್ ಜ್ಞಾನಮ್ ಮಱನ್ದು ವಾೞ್ ಹೇನ್ ಏೞೈಯೇ ನೇೞೈಯೇನೇ



ಕಙ್ಗೈಯಿಲ್=ಗಂಗೆಯಲ್ಲಿ, ಪುನಿತಮ್ ಆಯ=ಪವಿತ್ರವಾದ, ಕಾವಿರಿ=ಕಾವೇರಿಯ, ನಡುವು ಪಾಟ್ಟು= ನಡುವಣ ಸ್ಥಳದಲ್ಲಿ



೩೧

ಪೊಙ್ಗುಮ್ ನೀರ=ಉಕ್ಕುವ ನೀರು, ಪರನ್ದು ಪಾಯುಮ್=ಹರಡಿಕೊಂಡು ಹರಿಯುವ, ಪೂಮ್ ಪೊೞಿಲ್=ಸುಂದರವಾದ ತೋಪುಗಳಿಂದ ಕೂಡಿದ, ಅರಙ್ಗಮ್ ತನ್ನುಳ್=ಶ್ರೀರಂಗದಲ್ಲಿ \(ದೇವಮಂದಿರದಲ್ಲಿ\) ಎಙ್ಗಳ್ ಮಾಲ್=ನಮ್ಮ ವಿಭುವಾದ, ಇಱೈವನ್=ರಕ್ಷಕನಾದ, ಈಶನ್=ಸರ್ವೇಶ್ವರನಾದ, ಶ್ರೀರಂಗನಾಥನು, ಕಿಡನ್ದದು=ಮಲಗಿರುವ, ಓರ್ ಕಿಡಕ್ಕೈ=ಅಪೂರ್ವವಾದ ಮಲಗುವ ರೀತಿಯನ್ನು,ಕಣ್ಡು=ಕಂಡು, ಮಱನ್ದು=ಮರೆತು, ಎಙ್ ಜ್ಞಾನಮ್=ಯಾವ ಬಗೆಯಲ್ಲಿ, ವಾೞ್ ಹೇನ್=ಬಾಳಲಿ? ಏೞೈಯೇನ್=ಜ್ಞಾನ, ವಿವೇಕಗಳಲ್ಲಿ ಬಡವನಲ್ಲವೇ\! ಏೞೈಯೇನೇ=ಏನನ್ನೂ ಮಾಡಲಾರದ ಶಕ್ತಿಹೀನನು ನಾನು\!



ಗಂಗೆಯಲ್ಲಿಪವಿತ್ರವಾದ ಕಾವೇರಿಯ ಉಕ್ಕಿಬರುವ ನೀರು ಹರಡಿಕೊಂಡು ಹರಿಯುವ ನಡುಗಡ್ಡೆಯಲ್ಲಿ ಸುಂದರವಾದ ತೋಪುಗಳಿಂದ ಕೂಡಿದ ಶ್ರೀರಂಗದ ದೇವಮಂದಿರದಲ್ಲಿ ನಮ್ಮ ಪ್ರಭುವೂ ರಕ್ಷಕನೂ ಸರ್ವೇಶ್ವರನೂಆದ ಶ್ರೀರಂಗನಾಥನು ಪವಡಿಸಿರುವ ಅಪೂರ್ವವಾದ ರೀತಿಯನ್ನುಕಂಡು ಅದರ ನೆನಪನ್ನು ಮರೆತು ಯಾವ ಬಗೆಯಲ್ಲಿ ಬಾಳಲಿ? ಬುದ್ಧಿಯಲ್ಲಿಯೂ ಶಕ್ತಿಯಲ್ಲಿಯೂ ಬಡವನು ನಾನು\! \(೨೩\)



ವಿಷ್ಣುಪಾದದಲ್ಲಿ ಉದ್ಭವಿಸಿದಳು ಗಂಗೆ. ಆ ಪವಿತ್ರಳಾದ ಗಂಗೆ ದೇವಲೋಕದಿಂದ ಹರಿದು ಧರೆಗೆ ಇಳಿಯುವಾಗ ಅವಳಿಗೆ ಉಂಟಾದ ಅಪವಿತ್ರತೆಯ ಸೊಂಕನ್ನು ನೀಗಿಸುವುದಕ್ಕೋಸ್ಕರವಾಗಿ ಶ್ರೀರಂಗದಲ್ಲಿ ಶಾಶ್ವತವಾಗಿ ನೆಲೆಗೊಂಡಿರುವ ಆ ಪರಮಪುರುಷನ ಪಾದಗಳನ್ನು ಅನವರತವೂ ತೊಳೆಯುತ್ತ ಕಾವೇರಿಯಾಗಿ ಹರಿಯುತ್ತಿರುವುದು\! ಉಭಯವಿಭೂತಿಗಳಿಂದ ಅಲಂಕೃತನಾದ ಭಗವಂತನ ಹಾಗೆಯೇ ಉಭಯಕಾವೇರಿಗಳಿಂದಲೂ, ಸುಂದರವಾದ ತೋಪುಗಳಿಂದಲೂ ಕೂಡಿದ ದೊಡ್ಡ ದೇವಾಲಯದಲ್ಲಿ ಶ್ರೀರಂಗನಾಥನು ಬೆಳಗುತ್ತಿದ್ದಾನೆ ಅಲ್ಲಿ ಶ್ರೀರಂಗನಾಥನು ಪವಡಿಸಿರುವ ಅಪರೂಪವಾದ ಭಂಗಿಯಲ್ಲಿ ಆೞ್ವಾರರು ಸ್ವಾಮಿಯನ್ನುಕಣ್ಣುತುಂಬ ನೋಡೀದರು. ಅದು ಅವರು ಮರೆಯಲಾಗದ ನೆನಪನ್ನುಂಟುಮಾಡಿತು. ಆೞ್ವಾರರಿಗೆ ತಮ್ಮ ಪರಿಸ್ಥಿತಿಯನ್ನು ನೆನೆದು ಬಹಳ ಸಂಕಟವಾಯಿತು. ಭಗವಂತನ ಕೃಪೆ ಎಷ್ಟುಅಪಾರ\! ತನಗೆ ಶರಣಾದವರಲ್ಲಿ ಅವನಿಗೆ ಎಷ್ಟು ವಾತ್ಸಕ್ಯ\! ತಮಗಾದರೋ ಹೇಗೆ\!



ಆೞ್ವಾರರು ಹೇಳುತ್ತಾರೆ: ಅಯ್ಯೋ, ನಾನು ಜ್ಞಾನದಲ್ಲಿ ಬಡವ\! ಬುದ್ಧಿಯಲ್ಲಿ ಬಡವ; ವಿವೇಕದಲ್ಲಿ ಬಡವ; ಕರ್ಮದಲ್ಲಿ ಬಡವ; ಶಕ್ತಿಯಲ್ಲಿ ಬಡವ; ಮಾತಿನಲ್ಲಿ ಬಡವ; ಎಲ್ಲ ರೀತಿಯಲ್ಲೂ ನಾನು ಕಡುಬಡವ\! ನಾನೇನು ಮಾಡಲಿ? ನಾನು ಶ್ರೀರಂಗದಲ್ಲಿ ಕಂಡ ಭಗವಂತನ ಅಪರೂಪವಾದ ಶಯನದ ಭಂಗಿಯನ್ನು ಮರೆಯಲಾದೀತೇ? ಅದೊಂದೇ ಭಾಗ್ಯ ನನಗೆ ಉಳಿದಿರುವುದು. ಅದನ್ನೂ ಮರೆತರೆ, ನನಗೆ ಉಳಿಯುವುದೇನಿದೆ?



ಭಗವಂತನನ್ನು ಕುರಿತು ಚಿಂತಿಸಲೂ, ಸ್ತುತಿಸಿ ನುತಿಸಲೂ ಅಶಕ್ತವಾದ ಮನಸ್ಸು ಶ್ರೀರಂಗದಲ್ಲಿ ನಮ್ಮೆಲ್ಲರ ಪ್ರಭುವೂ ಜಗದ್ರಕ್ಷಕನೂ ಸರ್ವೇಶ್ವರನೂ ಆದ ಶ್ರೀರಂಗನಾಥನನ್ನು ಒಂದೇ ಒಂದು ಸಲ ನೋಡಿದರೆ ಸಾಕು. ಅಪರೂಪವಾದ ಆ ನೋಟ ಮನದಲ್ಲಿ ನಾಟಿನಿಂತು ಹೋಗುವುದು. ಅದರ ನೆನಪನ್ನು ಮಾಡಿಕೊಳ್ಳುತ್ತಾ ಜೀವನವನ್ನು ಸಾರ್ಥಕ ಮಾಡಿಕೊಳ್ಳಬಹುದು. ಭಗವಂತನ ಕೃಪೆಗೆ ಪಾತ್ರನಾಗಿ ಮೋಕ್ಷವನ್ನೂ ಪದೆಯಬಹುದು. ಹೀಗಾದರೂ ಭಗವಂತನನ್ನು ನೆನೆಯಬಾರದೇ-ಎನ್ನುತ್ತಾರೆ ಆೞ್ವಾರರು.



೩೨

೨೪.ವೆಳ್ಳನೀರ್ ಪರನ್ದು ಪಾಯುಮ್ ವಿರಿಪೊೞಿಲರಙ್ಗನ್ ತನ್ನುಳ್

ಕಳ್ ವನಾರ್ ಕಿಡನ್ದವಾಱುಮ್ ಕಮಲನನ್ ಮುಹಮುಮ್ ಕಣ್ಡುಮ್

ಉಳ್ಳಮೇ ವಲಿಯೈಪೋಲುಮ್ ಒರುವನೆನ್ಱುಣರ ಮಾಟ್ಟಾಯ್

ಕಳ್ಳಮೇ ಕಾದಲ್ ಶೆಯ್ದು ಉನ್ ಕಳ್ಳತ್ತೇಹೞಿಕ್ಕಿನ್ಱಾಯೇ



ವೆಳ್ಳಮ್ ನೀರ್=\(ಕಡಲಿನಂತೆ\) ಸಮೃದ್ಧಿಯಾಗಿರುವ ಕಾವೇರಿಯು, ಪರನ್ದು ಪಾಯುಮ್=ವಿಸ್ತಾರವಾಗಿಹರಡಿ ಹರಿಯುವುದು, ವೆರಿ=ವಿಶಾಲವಾದ, ಪೊೞಿಲ್=ತೋಪುಗಳೂ\(ಇರುವ\) ಅರಙ್ಗಮ್ ತನ್ನುಳ್=ಶ್ರೀರಂಗದ ದೇವಸ್ಥಾನದಲ್ಲಿ, ಕಳ್ವನಾರ್=ಕಳವು ಮಾಡುವವನಾದ ಸ್ವಾಮಿಯು, ಕಿಡನ್ದ=ಪವಡಿಸಿರುವ, ಆಱುಮ್=ರೀತಿಯನ್ನೂ, ಕಮಲಮ್=ಕಮಲದಂತಿರುವ, ನಲ್=ಸುಂದರವಾದ, ಮುಹಮುಮ್=ಮುಖವನ್ನೂ, ಕಣ್ಡುಮ್=ನೋಡಿಯೂ ಸಹ, ಉಳ್ಳಮೇ=ಮನಸ್ಸೇ, ವಲಿಯೈ ಪೋಲುಮ್=ಬಲಿಯ ಹಾಗೆ, ಒರುವನ್=ಸಾಟಿಯಿಲ್ಲದವನು, ಎನ್ಱು=ಎಂದು, ಉಣರ ಮಾಟ್ಟಾಯ್=ಅರಿಯಲಾರೆಯಲ್ಲ, ಕಳ್ಳಮ್=ಸುಳ್ಳಾದ, ಕಾದಲ್=ಭಕ್ತಿಯನ್ನು, ಶೆಯ್ದು=ಮಾಡಿ, ಉನ್=ನಿನ್ನ, ಕಳ್ಳತ್ತೇ=ಕಪಟ ಸ್ವಭಾವದಲ್ಲಿಯೇ, ಕೞಿಕ್ಕಿನ್ಱಾಯೇ=ಕಳೆಯುತ್ತಿರುವೆಯಲ್ಲಾ\!



\(ಕಡಲಿನಂತೆ\)ಸಮೃದ್ಧಿಯಾಗಿರುವ ಕಾವೇರಿಯು ವಿಸ್ತಾರವಾಗಿ ಹರಡಿ ಹರಿಯುತ್ತಿರುವುದೂ, ವಿಶಾಲವಾದ ತೋಪುಗಳನ್ನುಳ್ಳದ್ದೂ ಆದ ಶ್ರೀರಂಗದ ದೇವಸ್ಥಾನದಲ್ಲಿ ಚಿತ್ತಚೋರನಾದ ಸ್ವಾಮಿಯು ಪವಡಿಸಿರುವ ರೀತಿಯನ್ನೂ, ಕಮಲದಂತಿರುವ ಸುಂದರವಾದ ಅವನ ಮುಖವನ್ನೂ ನೋಡಿಯೂ ಸಹ, ಮನಸ್ಸೇ ಬಲಿಯ ಹಾಗೆ ಅವನು ಸಾಟಿಯಿಲ್ಲದವನು ಎಂದು ಅರಿಯಲಾರೆಯಲ್ಲ. ಸುಳ್ಳುಭಕ್ತಿಯನ್ನು ಮಾಡಿ ನಿನ್ನ ಕಪಟಸ್ವಭಾವದಲ್ಲಿಯೇ \(ಆಯುಸ್ಸನ್ನು\)ಕಳೆಯುತ್ತಿರುವೆಯಲ್ಲ\! \(೨೪\)



ಆೞ್ವಾರರು ಹೇಳುತ್ತಾರೆ: ಎಲೆ ನನ್ನ ಮನಸ್ಸೇ, ನಿನ್ನ ಕಣ್ಣಮುಂದೆ ಪವಿತ್ರವಾದ ಕಾವೇರಿನದಿಯು, ಕಡಲಿನಂತೆ ನೀರುತುಂಬಿ ವಿಸ್ತಾರವಾಗಿ ಹರಡಿಕೊಂಡು ಶ್ರೀರಂಗದ ನಡುಗಡ್ಡೆಯನ್ನು ಸುತ್ತುಕಟ್ಟಿ ಹರಿಯುತ್ತಿದೆ. ನಡುಗಡ್ಡೆಯೆಲ್ಲಾ ವಿಶಾಲವಾದ ಮನೋಹರವಾದ ತೋಪುಗಳಿಂದ ತುಂಬಿ ಮೆರೆಯುತ್ತಿದೆ. ಸೊಗಸಾದ ಈ ಚರ ಅಚರಗಳ ನಡುವೆ ಶ್ರೀರಂಗದ ದಿವ್ಯವಾದ ದೇವಮಂದಿರವಿದೆ. ಅದರಲ್ಲಿ, ಭಗವಂತನು ತನ್ನದೇ ಆದ ವಿಶಿಷ್ಟ ಸೊಬಗಿನಿಂದ, ಶಾಶ್ವತವಾಗಿ ನೆಲಸಿದ್ದಾನೆ\! ಅರಳಿದ ಕಮಲದಂತೆ, ಅವನ ಮುಖವು ಬಲುರಮ್ಯವಾಗಿದೆ. ಅವನು ಪವಡಿಸಿರುವ ರೀತಿಯೂ, ಮುಖಮಾಡಿಕೊಂಡಿರುವ ರೀತಿಯೂ ಅತಿವಿಲಕ್ಷಣವಾಗಿ ರತ್ಯಾಕರ್ಷಕವಾಗಿ ಇವೆಯಲ್ಲ\! ಎಲೆ ಮನಸ್ಸೇ, ದಿವ್ಯವಾದ ಪ್ರಕೃತಿಯೂ, ಅದರ ನಡುವೆ ಸುಂದರನಾದ ಭಗವಂತನೂ ನಿನ್ನ ಕಣ್ಣಿಗೆ ಬಿದ್ದಿರಲೇಬೇಕು\! ಇಷ್ಟನ್ನೆಲ್ಲಾ ಚೆನ್ನಾಗಿ ನೋಡಿಯೂ ಸಹ "ಭಗವಂತನು ಅದ್ವಿತೀಯ ಸುಂದರನು, ಅವನು ಸಾಟಿಯಿಲ್ಲದವನು" ಎಂದು ಅರಿತುಕೊಳ್ಳಲಾರೆಯಲ್ಲ\!



ಹಿಂದೆ, ಭಗವಂತನು ತನ್ನ ಸಾಟಿಯಿಲ್ಲದ ಸೊಬಗನ್ನು ಎಲ್ಲ ವಿಧದಲ್ಲೂ ಎಚ್ಚರಿಕೆಯಿಂದ ಮರೆ ಮಾಡಿಕೊಂಡು, ಮುಗ್ಧನಾದ ಎಂಟು ವರ್ಷದ ಕುಬ್ಜ ವಟುವಾಗಿ ಬಲಿಚಕ್ರವರ್ತಿಯ ಮುಂದೆ ಬಂದು ನಿಂತಾಗಲೂ ಸಹ, ಬಲಿಚಕ್ರವರ್ತಿಯು ಅವನನ್ನು ಕಂಡುಕೊಳ್ಳಲಿಲ್ಲವೇ? ಅಸದೃಶನೆಂದು ಅವನನ್ನು ಅರಿಯಲಿಲ್ಲವೇ?



೩೩

ಕಾರಣವೇನು ಗೊತ್ತೇ? ಬಲಿಚಕ್ರವರ್ತಿ ಭಕ್ತಾಗ್ರೇಸರನು, ಸಾತ್ವಿಕ ಶಿರೋಮಣಿ, ಮಹಾದಾನಿ\! ತನ್ನ ಕುಲಗುರುವಾದ ಶುಕ್ರಾಚಾರ್ಯರು "ಬೇಡ,ಬೇಡ"ವೆಂದರೂ ಸಹ ಅವನು ಸಾಕ್ಷಾತ್ ಶ್ರೀಮನ್ನಾರಾಯಣನೇ ತನ್ನಲ್ಲಿ ಯಾಚಿಸಲು ಬಂದನೆಂದು ಹರ್ಷಿಸಲಿಲ್ಲವೇ? ತನ್ನ ತಲೆಯನ್ನೇ ಭಗವಂತನ ಪಾದದಡಿಗೆ ಒಡ್ಡಲಿಲ್ಲವೇ?



ಮನಸ್ಸೇ, ನಿನ್ನ ಕಪಟದ ಸ್ವಭಾವವನ್ನು ಬಿಟ್ಟುಕೊಡಲಿಲ್ಲವಲ್ಲ\! ಸುಳ್ಳು ಭಕ್ತಿಯನ್ನು ತೋರುತ್ತಾ ನಿನ್ನನ್ನು ನೀನೇ ವಂಚಿಸಿಕೊಳ್ಳುವುದರಬದಲಾಗಿ, ನಿನ್ನ ಚಂಚಲತೆಯನ್ನು ಬಿಟ್ಟುಕೊಡು. ನಿನ್ನ ಆಯುಸ್ಸನ್ನು ವ್ಯರ್ಥವಾಗಿ ಪೋಲುಮಾಡಬೇಡ. ವಿವೇಕಹೀನನಾಗಬೇಡ. ನಿಜವಾದ ದೃಢಭಕ್ತಿಯಿಂದ ಭಗವಂತನನ್ನು ಚಿಂತಿಸು. 



೨೫.ಕುಳಿತ್ತುಮೂನ್ಱನಲೈಯೋಮ್ಬುಮ್ ಕುಱಿಕೊಳನ್ದಣಮೈತನ್ನೈ

ಒಳಿತ್ತಿಟ್ಟೆನೆನ್ ಹಣಿಲ್ಲೈ ನಿನ್ ಹಣುಮ್ ಪತ್ತನಲ್ಲೇನ್

ಕಳಿಪ್ಪದೆನ್ ಕೊಣ್ಡು ನಮ್ಬೀ ಕಡಲ್ ವಣ್ಣಾ ಕದಱುಹಿನ್ಱೇನ್

ಅಳಿತ್ತೆನಕ್ಕರುಳ್ ಶೆಯ್ ಕಣ್ಡಾಯ್ ಅರಙ್ಗಮಾನಹರುಳಾನೇ



ಕುಳಿತ್ತು=ಸ್ನಾನ ಮಾಡಿ, ಮೂನ್ಱು=ಮೂರು, ಅನಲೈ=ಅಗ್ನಿಗಳನ್ನು , ಓಮ್ ಬುಮ್=ಬೆಳೆಸುವುದನ್ನೂ, ಕುಱಿಕೊಳ್=\(ಕಷ್ಟಪಟ್ಟು\)ಕಾಪಾಡಿಕೊಂಡು ಬರತಕ್ಕ, ಅನ್ದಣಮೈ ತನ್ನೈ=ಬ್ರಾಹ್ಮಣ್ಯವನ್ನೇ, ಒಳಿತ್ತಿಟ್ಟೇನ್=ನಾಶಮಾಡಿದೆ, ಎನ್ ಕಣ್=ನನ್ನಲ್ಲಿ, ಇಲ್ಲೈ=\(ಏನೂ\)ಇಲ್ಲ, ನಿನ್ ಕಣುಮ್=ನಿನ್ನಲ್ಲಿಯೂ, ಪತ್ತನಲ್ಲೇನ್=ಭಕ್ತನಲ್ಲ, ಎನ್ ಕೊಣ್ಡು=ಏತರಿಂದ, ಕಳಿಪ್ಪದು=ಆನಂದಿಸುವುದು, ನಮ್ಬೀ=ಪವಿತ್ರನೇ\(ಪರಿಪೂರ್ಣನೇ\), ಕಡ; ವಣ್ಣಾ=ಕಡಲ್ ವಣ್ಣನೇ, ಕದಱುಹಿನ್ಱೇನ್=ಗಟ್ಟಿಯಾಗಿ ಕೂಗುತ್ತಿದ್ದೇನೆ, ಅಳಿತ್ತು=ಕಾಪಾಡಿ, ಎನಕ್ಕೂ=ನನಗೆ, ಅರುಳ್ ಶೆಯ್=ಕೃಪೆದೋರು, ಅರಙ್ಗಮ್ ಮಾನಹರ್ ಉಳಾನೇ=ಶ್ರೀರಂಗವೆಂಬ ಮಹಾನಗರದಲ್ಲಿ ಇರುವವನೇ, ಕಣ್ಡಾಯ್=ಕಂಡೆಯಾ,



ಸ್ನಾನಮಾಡಿ ಮೂರು ಅಗ್ನಿಗಳನ್ನು ಬೆಳೆಸುವುದೂ, ಅವುಗಳನ್ನು ಕಾಪಾಡಿಕೊಂಡುಬರುವುದೂ ಆದ ಬ್ರಾಹ್ಮಣ್ಯವನ್ನೇ ನಾಶಮಾಡಿದೆ. ನನ್ನಲ್ಲಿ \(ಏನೂ\)ಇಲ್ಲ, ನಿನ್ನಲ್ಲಿಯೂ ಭಕ್ತನಲ್ಲ. ಏತರಿಂದ ಆನಂದಿಸುವುದು? ಪವಿತ್ರನೇ \(ಪರಿಪೂರ್ಣನೇ\) ಕಡಲವಣ್ಣನೇ, ಎಂದು ಗಟ್ಟಿಯಾಗಿ ಕೂಗಿಕೊಳ್ಳುತ್ತಿದ್ದೇನೆ. ನನ್ನನ್ನು ಕಾಪಾಡಿ\(ಕೈಹಿಡಿದು\) ನನಗೆ ಕೃಪೆದೋರು, ಶ್ರೀರಂಗವೆಂಬ ಮಹಾನಗರದಲ್ಲಿ ಇರುವವನೇ, ಕಂಡೆಯಾ\! \(೨೫\)



ಭಗವಂತನನ್ನು ಒಲಿಸಿಕೊಳ್ಳುವುದಕ್ಕೆ ಬ್ರಾಹ್ಮಣಕರ್ಮಗಳನ್ನು ಬಿಡದೆ ನಡಸಿಕೊಂಡುಬರುವುದೇ? ವಿವಿಧ ಯೋಗಗಳಲ್ಲಿ ತೊಡಗುವುದೇ? ಭಗವಂತನ ಸೇವೆಯಲ್ಲಿ ಕಾಲಕಳೆಯುವುದೇ? ಭಗವನ್ನಾಮ ಸಂಕೀರ್ತನೆ ಮಾಡುತ್ತಿರುವುದೇ? ಯಾವುದು ಅದಕ್ಕೆ ಅತ್ಯಂರ ಸುಲಭೋಪಾಯ?



ಆೞ್ವಾರರು ಹೇಳುತ್ತಾರೆ: ಶ್ರೀರಂಗನಾಥನೇ, ನಾನು ಬ್ರಾಹ್ಮಣನಾಗಿ ಹುಟ್ಟಿದೆ. ದಿಟ. ಬ್ರಾಹ್ಮಣನಾಗಿ ಮೂರು ಕಾಲಗಳಲ್ಲಿ ಸ್ನಾನ ಮಾಡುವುದು, ಸಂಧ್ಯಾಜಪತಪಗಳನ್ನು ನಡಸುವುದು, ತ್ರೇತಾಗ್ನಿಗಳನ್ನು ಬೆಳೆಸುವುದು, ಕಷ್ಟಪಟ್ಟು ಅದನ್ನು ಕಾಪಾಡಿಕೊಂಡು ಬರುವುದು, ಇವೇ ಮೊದಲಾದ ಬ್ರಾಹ್ಮಣಕರ್ಮಗಳನ್ನು ಮಾಡದೆ, ಬದಿಗೊತ್ತಿ, ಎಲ್ಲವನ್ನೂ ನಾಶಗೊಳಿಸಿದೆ. ಕರ್ಮಯೋಗ, ಜ್ಞಾನಯೋಗ, ಭಕ್ತಿಯೋಗ. ಧ್ಯಾನಯೋಗ-ಇವುಗಳು ಯಾವುದೂ ನನಗೆ ತಿಳಿಯದು. ನಾನು ಯಾವ ಬಗೆಯ ಯೋಗ್ಯತೆಯನ್ನೂ ಪಡೆದಿಲ್ಲ.



೩೪

ನಿನ್ನಲ್ಲಿ ನಾನು ದೃಢವಾದ ಭಕ್ತಿಯನೂ ನಡಸುತ್ತಿಲ್ಲ. "ನಾನು ನನ್ನ ಕರ್ಮಮಾಡಿದೆ, ನನ್ನ ಶಕ್ತಿಮೀರಿ ಸೇವೆ ಮಾಡಿದೆ. ಕೈಲಾದಷ್ಟು ಧ್ಯಾನತಪಸ್ಸುಗಳನ್ನು ಮಾಡಿದೆ"ಎಂದು ಮುಂತಾಗಿ ಹೇಳಿಕೊಂಡು ತೃಪ್ತನಾಗಿರಲು, ಆನಂದಿಸುತ್ತಿರಲು ನನ್ನಲ್ಲಿ ಯಾವ ಸತ್ವವೂ ಇಲ್ಲ. ಏತರಿಂದ ನಾನು ಆನಂದಿಸುವುದೋ? ಭಗವಂತ, ನಿನ್ನನ್ನು ಪವಿತ್ರ, ಪರಿಪೂರ್ಣ, ಕಡಲವಣ್ಣ"ಎಂದು ನಿನ್ನ ದಿವ್ಯನಾಮವನ್ನು ಅನವರತವೂ ಘಟ್ಟಿಯಾಗಿ ಕೂಗಿಕೊಳ್ಳುತ್ತಿದ್ದೇನೆ. ನನ್ನನ್ನು ಕೈಹಿಡಿದು ಕಾಪಾಡು. ನನಗೆ ಕೃಪೆದೋರು.

ತ್ರೇತಾಗ್ನಿ:- ಆಹವನೀಯ, ಗಾರ್ಹಪತ್ಯ, ದಕ್ಷಿಣಾಗ್ನಿ.

ಕರ್ಮಭ್ರಷ್ಟತ್ವವನ್ನೂ ಕ್ಷಮಿಸಿ, ನಿನ್ನ ನಾಮವನ್ನೇ ಕುರಿತು ಕೂಗುತ್ತಿರುವ ನನ್ನನ್ನು ಕಾಪಾಡಿ, ಕೃಪೆದೋರು.



೨೬.ಪೊದೆಲ್ಲಾಮ್ ಪೋದುಕೊಣ್ಡು ಉನ್ ಪೊನ್ನಡಿ ಪುನೈಯಮಾಟ್ಟೇನ್

ತೀದಿಲಾಮೊೞಿಹಳ್ ಕೊಣ್ಡು ಉನ್ ತಿರುಕ್ಕುಣಮ್ ಶೆಯ್ಯಮಾಟ್ಟೇನ್

ಕಾದಲಾಲ್ ನೆಂಜಮನ್ಬು ಕಲನ್ದಿಲೇನದುತನ್ನಾಲೇ

ಏದಿಲೇ ನರಙ್ಗರ್ ಕ್ಕೆಲ್ಲೇ ಎನ್ ಶೆಯ್ವಾನ್ ತೋನ್ಱಿನೇನೇ



ಪೋದು ಎಲ್ಲಾಮ್=ಎಲ್ಲ ಕಾಲಗಳಲ್ಲಿಯೂ, ಪೋದು ಕೊಣ್ಡು=ಹೂಗಳನ್ನು ತೆಗೆದುಕೊಂಡು, ಉನ್=ನಿನ್ನ, ಪೊನ್ ಅಡಿ=ಚಿನ್ನದ \(ಸೊಬಗಿನ\)ಪಾದಗಳನ್ನು, ಪುನೈಯ ಮಾಟ್ಟೇನ್=ಅಲಂಕರಿಸಲಾರೆ, ತೀದು ಇಲಾ=ತಪ್ಪುಗಳಿಲ್ಲದ, ಮೊೞಿಹಳ್ ಕೊಣ್ಡು=ಮಾತುಗಳನ್ನು ಆರಿಸಿಕೊಂಡು, ಉನ್=ನಿನ್ನ, ತಿರುಕ್ಕುಣಮ್=ಶ್ರೇಷ್ಠವಾದ ಗುಣಗಳನ್ನು, ಶೆಯ್ಯಮಾಟ್ಟೇನ್=ಕೀರ್ತಿಸಲಾರೆ, ಕಾದಲಾಲ್=ಭಕ್ತಿಯಿಂದ, ನೆಂಜಮ್ ಅನ್ಬು=ಚಿತ್ತಪ್ರೇಮವನ್ನು, ಕಲನ್ದಿಲೇನ್=ಕೂಡಿಸಲಾರೆ, ಅದು ತನ್ನಾಲೇ=ಆ ಕಾರಣದಿಂದಲೇ, ಅರಙ್ಗರ್ ಕ್ಕೂ=ಶ್ರೀರಂಗನಾಥನಿಗೆ, ಏದಿಲೇನ್=\(ಕೊಡಲು\)ಏನೂ ಇಲ್ಲದವನಾಗಿದ್ದೇನೆ,ಎಲ್ಲೇ=ಅಯ್ಯೋ, ಎನ್ ಶೆಯ್ವಾನ್=ಏನು ಮಾಡಲಿ, ತೋನ್ಱಿನೇನೇ=\(ವ್ಯರ್ಥವಾಗಿ\) ಹುಟ್ಟಿದ್ದೇನಲ್ಲ.



ಎಲ್ಲ ಕಾಲಗಳಲ್ಲೂ ಹೂಗಳನ್ನು ತೆಗೆದುಕೊಂಡು ನಿನ್ನ ಸೊಬಗಿನ ಚಿನ್ನದ ಪಾದಗಳನ್ನು ಅಲಂಕರಿಸಲಾರೆ. ತಪ್ಪುಗಳಿಲ್ಲದ ಪರಿಶುದ್ಧವಾದ ಮಾತುಗಳನ್ನು ಆರಿಸಿಕೊಂಡು ನಿನ್ನ ಶ್ರೇಷ್ಠವಾದ ಗುಣಗಳನ್ನು ಕೀರ್ತಿಸಲಾರೆ. ಭಕ್ತಿಯೊಡನೆ ಚಿತ್ತಪ್ರೇಮವನ್ನು ಕೂಡಿಸಲಾರೆ. ಆ ಕಾರಣದಿಂದಲೇ ಶ್ರೀರಂಗನಾಥನಿಗೆ ಕೊಡಲು ಏನೂ ಇಲ್ಲದವನಾಗಿದ್ದೇನೆ. ಅಯ್ಯೋ, ಏನುಮಾಡಲಿ, ವ್ಯರ್ಥವಾಗಿ ಹುಟ್ಟಿದ್ದೇನಲ್ಲ\! \(೨೬\)



ಮನುಷ್ಯನು ಜನ್ಮತಳೆದಿದ್ದೇಕೆ? ಅದಕ್ಕೆ ಸಾರ್ಥಕತೆ ಹೇಗೆ? ಇಂದ್ರಿಯಗಳ ವಶವಾಗಿ ಸಂಸಾರದಲ್ಲಿ ಬಿದ್ದು ತೊಳಲುತ್ತಿರಬೇಕೇ? ಅಥವಾ ಆತ್ಮೋದ್ಧಾರ ಮಾಡಿಕೊಳ್ಳಬೇಕೇ? ಅವನಿಗೆ ಜನ್ಮವಿತ್ತ ಭಗವಂತನ ಕೀರ್ತಿಯನ್ನೂ ಕೃಪೆಯನ್ನೂ ಹೊಗಳಿ ಹಾಡಬೇಡವೇ? ತನ್ನ ಹೃತ್ಪೂರ್ವಕವಾದ ಕೃತಜ್ಞತೆಯನ್ನು ಸಲ್ಲಿಸಬೇಡವೇ? ಪೂಜಿಸುವುದು, ಕೀರ್ತಿಸುವುದು, ಭಕ್ತಿಯಿಂದ ಸೇವೆಸಲ್ಲಿಸುವುದು ಮುಂತಾದ ಯಾವುದಾದರೊಂದು ರೀತಿಯಲ್ಲಿ ತನ್ನ ಜನ್ಮವನ್ನು ಸಾರ್ಥಕಗೊಳಿಸಿಕೊಳ್ಳಬೇಕಲ್ಲವೇ?



೩೫

ಆೞ್ವಾರರು ಹೇಳುತ್ತಾರೆ: ಪೂಜಿಸಿ, ಕೀರ್ತಿಸಿ ಭಕ್ತಿಮಾಡಿ, ಏನಾದರೊಂದನ್ನು ಭಗವಂತನಿಗೆ ಅರ್ಪಿಸಿ ಅವನ ಕೃಪೆಗೆ ಪಾತ್ರರಾಗಬೇಕು. ಹಾಗೆ ಮಾಡಲು ನಾನು ಯಾವ ರೀತಿಯಲ್ಲೂ ಅನುಕೂಲವನ್ನು ಪಡೆದಿಲ್ಲವಲ್ಲ. ನಾನೇನು ಮಾಡಲಿ? ಭಗವಂತನ ಕೃಪೆಯನ್ನು ನಾನು ಹೇಗೆ ಪಡೆದುಕೊಳ್ಳಬಲ್ಲೆನೋ? ನನ್ನ ಜೀವನವೇ ವ್ಯರ್ಥವಾಗುವುದಲ್ಲ\!



೨೭.ಕುರಙ್ಗುಹಳ್ ಮಲೈಯೈ ನೂಕ್ಕಕ್ಕುಳಿತ್ತುತ್ತಾಮ್ ಪುರಣ್ಡಿಟ್ಟೋಡಿ

ತರಙ್ಗನೀರಡೈಕ್ಕಲುಟ್ರ ಶಲಮಿಲಾವಣಿಲುಮ್ ಪೋಲೇನ್

ಮರಙ್ಗಳ್ ಪೋಲ್ ವಲಿಯ ನೆಂಜಮ್ ವಂಜನೇನ್ ನೆಂಜತನ್ನಾಲ್

ಅರಙ್ಗನಾರ್ ಕ್ಕಾಟ್ ಶೆಯ್ಯಾದೇ ಅಳಿಯತ್ತೇನಯರ್ ಕ್ಕಿನ್ಱೇನೇ



ಕುರಙ್ಗುಹಳ್=ಕಪಿಗಳು, ಮಲೈಯೈ=ಪರ್ವತಗಳನ್ನು, ನೂಕ್ಕ=ಸಮುದ್ರದೊಳಕ್ಕೆ ತಳ್ಳಲು, ತಾಮ್=\(ಅಳಿಲುಗಳು\)ಅವು, ಕುಳಿತ್ತು=ಸಮುದ್ರದ ನೀರಿನಲ್ಲಿ ಮುಳುಗಿ, ಪುರಣ್ಡಿಟ್ಟು=ಹೊರಳಾಡಿ, ಓಡಿ=ಓಡಿಬಂದು, ತರಙ್ಗಮ್=ಅಲೆಗಳುಳ್ಳ, ನೀರ್=ಕಡಲನ್ನು, ಅಡೈಕ್ಕಲ್=ಅಡಗಿಸಲು, ಉಟ್ರ=ಸಾಹಸ ಮಾಡಿದ, ಶಲಮ್ ಇಲಾ=ಕಪಟವಿಲ್ಲದ, ಅಣಿಲುಮ್ ಪೋಲೇನ್=ಅಳಿಲಿನ ಹಾಗೆ ಇದ್ದೇನೆ, ಮರಙ್ಗಳ್ ಪೋಲ್=ಮರಗಳ ಹಾಗೆ, ವಲಿಯ=ಬಲಿಷ್ಠವಾದ, ನೆಂಜಮ್=ಮನಸ್ಸಿನ ನಾನು, ವಂಜನೇನ್=ವಂಚಕನೇ ಆಗಿದ್ದೇನೆ, ಅಳಿಯತ್ತೇನ್=ರಕ್ಷಣೆ ಕೋರುವವನಾಗಿದ್ದೇನೆ, ಅರಙ್ಗನಾಥರ್ ಕ್ಕೂ=ಶ್ರೀರಂಗನಾಥನಿಗೆ, ನೆಂಜುತನ್ನಾಲ್=ಮನಸ್ಸಿನಿಂದ, ಆಳ್ ಶೆಯ್ಯಾದೇ=ಸೇವೆ ಮಾಡದೆ, ಅಯರ್ ಕ್ಕಿನ್ಱೇನೇ=ಸೋತುಹೋಗಿದ್ದೇನಲ್ಲ\!



ಕಪಿಗಳು ಬೆಟ್ಟಗಳನ್ನು ಸಮುದ್ರದೊಳಕ್ಕೆ ತಳ್ಳುತ್ತಿರಲು ಕಪಟವಿಲ್ಲದ ಅಳಿಲುಗಳು ಸಮುದ್ರದ ನೀರಿನಲ್ಲಿ ಮುಳುಗಿ, ಹೊರಳಾಡಿ, ಓಡಿಬಂದು, ಅಲೆಗಳುಳ್ಳ ಕಡಲನ್ನು ಅಡಗಿಸಲು ಸಾಹಸ ಮಾಡಿದ ಹಾಗೆ ನಾನು ಇದ್ದೇನೆ. ಮರಗಳ ಹಾಗೆ ಬಲಿಷ್ಠವಾದ ಮನಸ್ಸಿನ ನಾನು ವಂಚಕನೇ ಆಗಿದ್ದೇನೆ. ರಕ್ಷಣೆಯನ್ನು ಕೋರುವವನೂ ಆಗಿದ್ದೇನೆ. ಶ್ರೀರಂಗನಾಥನಿಗೆ ಮಾನಸಿಕವಾಗಿಯೂ ಸೇವೆ ಮಾಡದೆ ಬಸವಳಿದಿದ್ದೇನಲ್ಲ\!\(೨೭\)



ಎರಡು ಸುಂದರವಾದ ಉಪಮಾನಗಳ ಮೂಲಕ ಆೞ್ವಾರರು ತಮ್ಮ ಅಶಕ್ತತೆಯನ್ನು ವ್ಯಕ್ತಪಡಿಸುತ್ತಿದ್ದಾರೆ. ಮೊದಲನೆಯದು ಅಳಿಲಸೇವೆಯ ಉಪಮಾನ. ಎರಡನೆಯದು ಮರದ ಉಪಮಾನ.



ಶ್ರೀರಾಮನು ಲಂಕೆಗೆ ಧಾಳಿಯಿಡುವುದಕ್ಕಾಗಿ ಸಮುದ್ರಕ್ಕೆ ಸೇತುವೆಯನ್ನು ಕಟ್ಟಬೇಕಾಯಿತಷ್ಟೆ. ಅದಕ್ಕೆ ನೆರವಾದವರು ವಾನರರೇ. ಆ ವಾನರರು ನಡಸಿದ್ದು ನಿಜಕ್ಕೂ ಸಾಹಸವೇ\! ಅವರು ದೊಡ್ಡದೊಡ್ಡ ಬೆಟ್ಟಗಳನ್ನೇ ಸಮುದ್ರದೊಳಕ್ಕೆ ತಳ್ಳುತ್ತಾಬಂದರು. ಅದೇನು ಸಾಮಾನ್ಯರು ಮಾಡುವ ಕೆಲಸವೇ? ಅದನು ಕಂಡು ಅಳಿಲಿಗೂ ಆಶೆಬಂತು. ಅದು ಮಾಡಿದ್ದೂ ಸಹ ಒಂದು ಬಗೆಯಲ್ಲಿ ಸಾಹಸವೇ\! ಅಳಿಲು ಮಾಡಿದ್ದು ತಾನೆ ಏನು? ಸಮುದ್ರದ ನೀರಿನಲ್ಲಿ ಮುಳುಗುವುದು, ಅಲ್ಲಿಂದ ದಡದ ಮೇಲಣ ಮರಳಿನಲ್ಲಿ ಹೊರಳಾಡುವುದು, ಮತ್ತೆ, ಅಲ್ಲಿಂದ ಓಡಿಬಂದು, ಆ ಬೆಟ್ಟಗಳ ಮೇಲೆ ತನ್ನ ಮೈಕೊಡಹಿ ಮರಳನ್ನು ಚೆಲ್ಲುವುದು\! ಅಳಿಲು



೩೬

ತನ್ನ ಅಲ್ಪಕೆಲಸವನ್ನೇ ನಿರ್ವಂಚನೆಯಿಂದ ಮಾಡಿತು. ಬೆಟ್ಟಗಳಿಗೂ ಮರಳಕಣಕ್ಕೂ ಎಂಥ ನೌಮ್ಯ\! ಆದರೂ ಕಪಟವಿಲ್ಲದ ಶುದ್ಧಸೇವಾ ಮನೋಭಾವದಿಂದ ಮಾಡಿದ ಕೆಲಸ ಅಳಿಲಿನದು. ಹಾಗೆಯೇ ಆೞ್ವಾರರ ಕೆಲಸವೂ ಬಹಳ ಅಲ್ಪವೇ.ಆದರೆ ಅದು ನಿಷ್ಕಪಟವಾಗಿ ಶುದ್ಧಮನಸ್ಸಿನಿಂದ ಮಾಡಿದ್ದೇ?

ಮರವಾಗಿ ಬಲಿತು ನಿಂತ ಬಳಿಕ ಅದನ್ನ್ ಬಗ್ಗಿಸಲು ಸಾಧ್ಯವೇ ಇಲ್ಲ. ಅದು ಎಳೆಯ ಗಿದವಾಗಿದ್ದಾಗಲೇ ಅದನ್ನು ಬಗ್ಗಿಸಿಬಿಟ್ಟರೆ, ಮರವಾದ ಬಳಿಕಲೂ ಅದು ಬಗ್ಗಿದ ಹಾಗೆಯೇ ಬಲಿಷ್ಠವಾಗಿ ಬೆಳೆಯುವುದು. ಹಾಗೆಯೇ ಎಳೆಯ ವಯಸ್ಸಿನಲ್ಲೇ ಮನಸ್ಸನ್ನು ಸರಿಯಾದ ಜಾಡಿನಲ್ಲಿ ಹೋಗುವಂತೆ ಅಂಕೆಯಲ್ಲಿಡಬೇಕು. ಹಾಗೆ ಮಾಡದೆ ಅದು ಸ್ವೇಚ್ಛೆಯಾಗಿ ಅಲೆದಾಡಲು ಬಿಟ್ಟರೆ, ವಯಸ್ಸಾದ ಮೇಲೆಯೂ ಅದು ಸ್ವೇಚ್ಛಾವರ್ತನೆಯಲ್ಲಿಯೇ ಪಳಗಿ ಹೋಗುತ್ತದೆ.



ಆೞ್ವಾರರು ಹೇಳುತ್ತಾರೆ: ಶ್ರೀರಾಮನು ಸಮುದ್ರಕ್ಕೆ ಸೇತುವೆ ಕಟ್ಟುವ ಕಾಲದಲ್ಲಿ ಅಳಿಲು ಮಾಡಿದ ಹಾಗೆ, ಅಲ್ಪಸೇವೆಯನ್ನು ಮಾಡುವುದೇ ನನ್ನ ಸಾಹಸವೆಂದುಕೊಂಡಿದ್ದೇನೆ. ನನ್ನ ಮನಸ್ಸನ್ನು ಪ್ರಾಪಂಚಿಕದಲ್ಲಿ ಪಳಗಿಸಿಟ್ಟು, ಭಕ್ತನೆಂಬ ಸೋಗುಹಾಕಿಕೊಂಡು ಆತ್ಮವಂಚಕನಾಗಿದ್ದೇನೆ. ನನಗೆ ರಕ್ಷಣೆಯ ಆವಶ್ಯಕತೆ ಇದೆ.ಆದರೆ, ಶ್ರೀರಂಗನಾಥನಿಗೆ ಮಾನಸಿಕವಾಗಿ ಯಾದರೂ ಸ್ವಲ್ಪಸೇವೆಯನ್ನು ಮಾಡಲಾರದಷ್ಟು ಸೊರಗಿಹೋಗಿದ್ದೇನೆ.



ಭಗವಂತನಲ್ಲಿ ನಾವೆಲ್ಲಾ ಆತ್ಮಾಪಹಾರಿ ರಸಿಕನಃ ಎಂದು ನಿವೇದಿಸುತ್ತಾರೆ-ಅವನು ಅವನ ಕೈಂಕರ್ಯಕ್ಕಾಗಿ ನಮಗಿತ್ತ ಕರಣಕಳೇಬರಗಳನ್ನು ಅನ್ಯಥಾ ವಿನಿಯೋಗಿಸಿ ಪಾಪಾಚರಣೆಯಲ್ಲಿ ತೊಡಗಿದ್ದೇವೆಂದು ವ್ಯಥೆ ಪಡಿಸಿರುತ್ತಾರೆ.



೨೮.ಉಮ್ಬರಾಲಱಿಯಾಲಾಹಾ ಒಳಿಯುಳಾರಾನೈಕ್ಕಾಹಿ

ಶೆಮ್ಬುಲಾಲುಣ್ಡು ವಾೞುಮ್ ಮುದಲೈಮೇಲ್ ಶೀಱಿವನ್ದಾರ್

ನಮ್ಬರಮಾಯದುಣ್ಡೇ ನಾಯ್ ಹಳೋಮ್ ಶಿಱುಮೈಯೋರಾ

ಎಮ್ಬಿರಾಱ್ ಕಾಟ್ ಶೆಯ್ಯಾದೇ ಯೆನ್ ಶೆಯ್ವಾನ್ ತೋನ್ಱಿನೇನೇ



ಉಮ್ಬರಾಲ್=ದೇವತೆಗಳಿಮ್ದಲೂ, ಅಱಿಯಲ್ ಆಹ=ಅರಿಯಲಾಗದ, ಒಳಿ=ತೇಜಸ್ಸನ್ನು, ಉಳಾರ್=ಉಳ್ಳವನು, ಆನೈಕ್ಕಾಹಿ=ಆನೆಗೋಸ್ಕರವಾಗಿ, ಶೆಮ್ ಪುಲಾಲ್=ಕೆಂಪುಮಾಂಸವನ್ನು, ಉಣ್ಡು=ಉಣ್ಡು, ವಾೞುಮ್=ಬಾಳುವ, ಮುದಲೈ ಮೇಲ್=ಮೊಸಳೆಯ ಮೇಲೆ, ಶೀಱಿ=ಕಡುಕೋಪದಿಂದ, ವನ್ದಾರ್=ಬಂದು ಎರಗಿದನು, ನಮ್ ಪರಮ್=ನಮ್ಮ ವಿಷಯದಲ್ಲಿ, ಆಯದು=ಆ ಕನಿಕರ, ಉಣ್ಡೇ=ಉಂಟೇ? ನಾಯ್ ಹಳೋಮ್=ನಾವು ಕೀಳಾದವರು, ಶಿಱುಮೈ=\(ನಮ್ಮ\)ಸಣ್ಣತನವನ್ನು, ಓರಾ=ಪರೀಕ್ಷಿಸಿದ, ಎಮ್ ಪಿರಾಱ್ ಕು=ನಮ್ಮ ಸ್ವಾಮಿಗೆ, ಆಳ್ ಶೆಯ್ಯಾದೇ=ಸೇವೆ ಮಾಡದೆ, ಎನ್ ಶೆಯ್ವಾನ್=ಏನು ಮಾಡಲಿ, ತೋನ್ಱಿನೇನೇ=ಹುಟ್ಟಿದ್ದೇನಲ್ಲಾ\!



ದೇವತೆಗಳಿಂದಲೂ ಅರಿಯಲಾರದ ತೇಜಸ್ಸ್ವರೂಪನು ಆನೆಗೋಸ್ಕರವಾಗಿ, ಕೆಂಪುಮಾಂಸವನ್ನುಂಡು ಬಾಳುವ ಮೊಸಳೆಯ ಮೇಲೆ ಕಡುಕೋಪದಿಂದ ಬಂದು ಎರಗಿದನು. ನಮ್ಮ ವಿಷಯದಲ್ಲಿ ಆ ಕನಿಕರವುಂಟೇ? ನಾವು ಕೀಳಾದವರು. ನಮ್ಮ ಸಣ್ಣತನವನ್ನು ಪರೀಕ್ಷಸದ ನಮ್ಮ ಸ್ವಾಮಿಗೆ ಸೇವೆ ಮಾಡದೆ ಏನು ಮಾಡಲಿ? ಹುಟ್ಟಿದ್ದೇನಲ್ಲಾ\!\(೨೮\)



೩೭

೩೭

ಆೞ್ವಾರರು ಹೇಳುತ್ತಾರೆ: ಭಗವಂತನ ವಾತ್ಸಲ್ಯವೆಷ್ಟು ಹಿರಿದು ಅವನಲ್ಲವೇ ಶರಣಾಗತವತ್ಸಲನು\! ಅವನಲ್ಲವೇ ಆಶ್ರುತರಕ್ಷಕನು\! ದೇವತೆಗಳೂ ಅರಿತುಕೊಳ್ಳಲು ಆಗದಂಥ ತೇಜಸ್ಸ್ವರೂಪನಾದ ಅವನು ತನಗೆ ಶರಣಾದ ಆನೆಯೊಂದನ್ನು ರಕ್ಷಿಸುವುದಕ್ಕೋಸ್ಕರ ಅದು ಇರುವಲ್ಲಿಗೆ ಗರುಡಾರೂಢನಾಗಿ ಧಾವಿಸಿ ಬಂದು, ಅದನ್ನು ಹಿಡಿದು ಹಿಂಸಿಸುತ್ತಿದ್ದ ಮೊಸಳೆಯ ಮೇಲೆ ಕಡುಕೋಪದಿಂದ ಎರಗಿದನಲ್ಲ\! ಆನೆಗೆ ತೋರಿಸಿದ ಕನಿಕರವನ್ನು ನಮ್ಮ ಮೇಲೆಯೂ ಹರಿಯಗೊಡುವನು ಖಂಡಿತ. ಆದರೆ ನಾವು ಬಲುಕೀಳು. ನಮ್ಮ ಸಣ್ಣತನವನ್ನು ನಮ್ಮ ಸ್ವಾಮಿಯು ಪರೀಕ್ಷಿಸುವುದಿಲ್ಲ. ಅಂಥ ಕೃಪಾಸಾಗರನಾದ ಸ್ವಾಮಿಗೆ ನಾನು ಸೇವೆ ಮಾಡಲಿಲ್ಲವಲ್ಲ\! ಏನು ಮಾಡಲಿ? ನಾನು ವ್ಯರ್ಥವಾಗಿ ಹುಟ್ಟೀದ್ದೇನಲ್ಲ\!



ಮನುಷ್ಯನಾಗಿ ಹುಟ್ಟಿರುವುದು ಭಗವಂತನತ್ತ ಸಾಗುವುದಕ್ಕೆ, ಭಗವಂತನನ್ನು ಸೇರುವುದಕ್ಕೆ ಮತ್ತು ಭಗವಂತನಿಗೆ ಸೇವೆಸಲ್ಲಿಸುವುದಕ್ಕೆ. ಅದೇ ಜೀವನದ ಗುರಿ\!



೨೯.ಊರಿಲೇನ್ ಕಾಣಿಯಿಲ್ಲೈ ಉಱವುಮಟ್ರೊರುವರಿಲ್ಲೈ

ಪಾರಿಲ್ ನಿನ್ ಪಾಎದಮೂಳಮ್ ಪಟ್ರಿಲೇನ್ ಪರಮ ಮೂರ್ ತ್ತಿ

ಕಾರೊಳಿವಣ್ಣನೇ ಕಣ್ಣನೇ ಕದಱುಹಿನ್ಱೇನ್

ಆರುಳರ್ ಹಳೈಕಣಮ್ಮಾ ಅರಙ್ಗಮಾ ನಹರುಳಾನೇ



ಪಾರಿಲ್=ಈ ಭೂಲೋಕದಲ್ಲಿ, ಊರ್ ಇಲೇನ್=ಊರು ಇಲ್ಲ, ಕಾಣಿ ಇಲ್ಲೈ=ಹೊಲಗದ್ದೆಗಳಿಲ್ಲ, ಉಱವು=ಬಂಧುಬಳಗದವರು, ಮಟ್ರು ಒರುವರುಮ್=ಬೇರೆ ಒಬ್ಬರೂ, ಇಲ್ಲೈ=ಇಲ್ಲ, ನಿನ್=ನಿನ್ನ, ಪಾದಮೂಲಮ್=ತಿರುವಡಿಗಳನ್ನು, ಪಟ್ರಿಲೇನ್=ಹಿಡಿದು ಆಶ್ರಯಿಸಿಲ್ಲ, ಪರಮ ಮೂರ್ ತ್ತಿ=ಪರಮಶ್ರೇಷ್ಠನೇ, ಕಾರ್ ಒಳಿ ವಣ್ಣನೇ=ಕಾರ್ಮುಗಿಲಿನ ತೇಜಸ್ಸಿನ ಬಣ್ಣದವನೇ, ಕಣ್ಣನೇ=ಶ್ರೀಕೃಷ್ಣನೇ, ಕದಱುಹಿನ್ಱೇನ್=ಕೂಗಿಕೊಳ್ಳುತ್ತಿದ್ದೇನೆ, ಆರ್ ಉಳರ್=ಯಾರಿದ್ದಾರೆ, ಕಳೈಕಣ್=ರಕ್ಷಕರು, ಅಮ್ಮಾ=ಸ್ವಾಮಿಯೇ, ಅರಙ್ಗಮ್ ಮಾ ನಹರ್ ಉಳಾನೇ=ಶ್ರೀರಂಗವೆಂಬ ಮಹಾನಗರದಲ್ಲಿ ಇರುವವನೇ\!



ಈ ಭೂಲೋಕದಲ್ಲಿ ಊರಿಲ್ಲ, ಹೊಲಗದ್ದೆಗಳಿಲ್ಲ, ಬಂಧುಬಳಗದವರು ಬೇರೆ ಯಾರೊಬ್ಬರೂ ಇಲ್ಲ. ನಿನ್ನ ತಿರುವಡಿಗಳನ್ನು ಹಿಡಿದು ಆಶ್ರಯಿಸಿಲ್ಲ. ಪರಮಶ್ರೇಷ್ಠನೇ, ಕಾರ್ಮುಗಿಲಿನ ತೇಜಸ್ಸಿನ ಬಣ್ಣದವನೇ, ಶ್ರೀಕೃಷ್ಣನೇ, ಸ್ವಾಮಿಯೇ, ಶ್ರೀರಂಗವೆಂಬ ಮಹಾನಗರದಲ್ಲಿರುವವನೇ, ಕೂಗಿಕೊಳ್ಳುತ್ತಿದ್ದೇನೆ, ನನಗೆ ರಕ್ಷಕರು ಯಾರಿದ್ದಾರೆ? \(೨೯\)



ಆೞ್ವಾರರು ಹೇಳುತ್ತಾರೆ: ನನಗೆ ಹೂಲೋಕದಲ್ಲಿ ಯಾವ ಬಗೆಯ ಆಸಕ್ತಿಯೂ ಇಲ್ಲ. ನನ್ನ ಹುಟ್ಟೀದ ಊರು ಇದು ಎಂದು ಅಭಿಮಾನಗೊಳ್ಳುವುದಕ್ಕೆ ಅಂಥಾದ್ದು ಯಾವುದೂ ಇಲ್ಲ. ಹೊಲಗದ್ದೆಗಳಿಲ್ಲ, ಇನ್ಯಾವ ಬಗೆಯ ಆಸ್ತಿಪಾಸ್ತಿಗಳೂ ಇಲ್ಲ. ನನಗೆ ಬಂಧುಗಳೆಂಬವರಿಲ್ಲ. ಬಳಗದವರಿಲ್ಲ. ಎಂದರೆ, ಈ ಲೋಕದಲ್ಲಿ ನನ್ನದು ಎಂದು ಹೇಳಿಕೊಳ್ಳುವುದು ಯಾವುದೂ ಇಲ್ಲ. ನಿನ್ನ ದಿವ್ಯವಾದ ತಿರುವಡಿಗಳೇ ನನಗೆ ಗತಿ. ನಾನು ಕಡುಬಡವ. ನೀನು ನನ್ನನ್ನು ಕೈಹಿಡಿದಲ್ಲದೆ ನನಗೆ ಬೇರೆ ಸಾಧ್ಯವೇ ಲಇಲ್ಲ, ಸ್ವಾಮೀ ನಿನ್ನನ್ನು ದೀನನಾಗಿ ಬೇಡಿಕೊಳ್ಳುತ್ತೇನೆ. ನೀನೇ ರಕ್ಷಕ. ನೀನೇ ಕಾಪಾಡಬೇಕು ಎಂದು ಕೂಗಿಕೊಳ್ಳುತ್ತಿದ್ದೇನೆ. ನನ್ನನ್ನು ಅಲಕ್ಷಿಸದೆ, ಕೃಪೆಮಾಡು



೩೮

೩೦.ಮನತ್ತಿಲೋರ್ ತೂಯ್ ಮೈಯಿಲ್ಲೈ ವಾಯಿಲೋರಿನ್ ಶೊಲ್ಲಿಲ್ಲೈ

ಚಿನತ್ತಿನಾಲ್ ಶೆಟ್ರಮ್ ನೋಕ್ಕಿ ತೀವಿಳಿವಿಳಿವನ್ ವಾಳಾ

ಪುನತ್ತುೞಾಯ್ ಮಾಲೈಯಾನೇ ಪೊನ್ನಿಶೂೞ್ ತಿರುವರಙ್ಗಾ

ಎನಕ್ಕಿನಿಕ್ಕತಿಯೆನ್ ಶೊಲ್ಲಾಯ್ ಎನ್ನೈಯಾಳುಡೈಯ ಕೋವೇ



ಮನತ್ತಿನಿಲ್=ಮನಸ್ಸಿನಲ್ಲಿ, ಓರ್=ಸ್ವಲ್ಪವಾದರೂ, ತೂಯ್ ಮೈ-ಶುದ್ಧತೆಯು, ಇಲ್ಲೈ=ಇಲ್ಲ, ವಾಯಿಲ್=ಬಾಯಿಯಲ್ಲಿ, ಓರ್=ಸ್ವಲ್ಪವಾದರೂ, ಇನ್ ಶೊಲ್=ಮಧುರವಾದ ಮಾತು, ಇಲ್ಲೈ=ಇಲ್ಲ, ಚಿನತ್ತಿನಾಲ್=ಕೋಪದಿಂದ, ಶೆಟ್ರಮ್=ದ್ವೇಷವನ್ನು, ನೋಕ್ಕಿ=ಕಂಡುಕೊಂಡು, ತೀವಿಳಿ=ಕೆಟ್ಟ ಮಾತುಗಳಿಂದ, ವಾಳಾ=ಬಾಳಲಾರದೆ, ವಿಳಿವನ್=ನಾಶವಾಗುತ್ತಿದ್ದೇನೆ, ಪುನಮ್=ಬೆಟ್ಟದ ತಪ್ಪಲಿನಲ್ಲಿ ಬೆಳೆದ, ತುೞಾಯ್=-ತುಲಸಿಯ, ಮಾಲೈಯಾನೇ=ಮಾಲೆಯನ್ನು ಧರಿಸಿರುವವನೇ, ಪೊನ್ನಿ=ಕಾವೇರಿಯಿಂದ, ಶೂೞ್=ಸುತ್ತುವರಿದಿರುವ, ತಿರು ಅರಙ್ಗಾ=ಶ್ರೇಷ್ಠವಾದ ಶ್ರೀರಂಗನಾಥನೇ, ಎನಕ್ಕೂ=ನನಗೆ,ಇನಿ=ಇನ್ನು, ಕತಿಯೆನ್=ಗತಿಯೇನು, ಶೊಲ್ಲಾಯ್=ಹೇಳು, ಎನ್ನೈ=ನನ್ನನ್ನು, ಆಳ್ ಉಡೈಯ=ಆಳಾಗಿ ಉಳ್ಳ, ಕೋವೇ=ಸ್ವಾಮಿಯೇ\(ಸಮರ್ಥನೇ\)



ಮನಸ್ಸಿನಲ್ಲಿ ಸ್ವಲ್ಪವಾದರೂ ಶುದ್ಧತೆಯಿಲ್ಲ, ಬಾಯಿಯಲ್ಲಿ ಒಂದಾದರೂ ಒಳ್ಳೆಯ ಮಾತಿಲ್ಲ.ಕೋಪದಿಂದ ದ್ವೇಷವನ್ನು ಬೆಳೆಸಿ, ಬಾಳಲಾರದೆ ಕೆಟ್ಟ ಮಾತುಗಳಿಂದ ನಾಶವಾಗುತ್ತಿದ್ದೇನೆ. ಬೆಟ್ಟದ ತಪ್ಪಲಿನಲ್ಲಿ ಬೆಳೆದ ತುಲಸಿಯ ಹಾರವನ್ನು ಧರಿಸಿರುವವನೇ,, ಕಾವೇರಿಯಿಂದ ಸುತ್ತುವರಿದಿರುವ ಶ್ರೇಷ್ಠನಾದ ಶ್ರೀರಂಗನಾಥನೇ, ನನ್ನನ್ನು ಆಳಾಗಿ ಸ್ವೀಕರಿಸಿರುವ\(ಸಮರ್ಥ\)ಸ್ವಾಮಿಯೇ, ನನಗೆ ಇನ್ನು ಗತಿಯೇನು, ಹೇಳು.\(೩೦\)



ಆೞ್ವಾರರು ಹೇಳುತ್ತಾರೆ: ಶ್ರೀರಂಗನಾಥಾ, ಮನಸ್ಸು ಕೆಟ್ಟಿದೆ. ಬಾಯಿಯಿಂದ ಒಂದಾದರೂ ಒಳ್ಳೆಯ ಮಾತುಬರುವುದಿಲ್ಲ. ಕೋಪದ್ವೇಷಗಳು ಬಹಳ ಹೆಚ್ಚಾಗಿವೆ. ಹೀಗೆ ನಾನು ಕಡುಪಾಪಿಯಾಗಿ ನಾಶವಾಗುತ್ತಿದ್ದೇನೆ. ಈ ಲೋಕದಲ್ಲಿ ಬಾಳಲುಸ್ ಆಧ್ಯವಿಲ್ಲದಂತಾಗಿದೆ. ಭಗವಂತ, ನಿನ್ನ ಪಾದಸೇವಕನಾದ ನನಗೆ ಏನುಗತಿ? ಹೇಳು.



ಮನುಷ್ಯನಿಗೆ ಬಂಧುಬಳಗ, ಆಸ್ತಿಪಾಸ್ತಿ, ನನ್ನವರು ತನ್ನವರು, ಎಂದು ಮುಂತಾದ ಭೂಲೋಕದ ಆಸಕ್ತಿಗಳಿರುವವರೆಗೆ, ಅವನಿಗೆ ಭಗವಂತನಲ್ಲಿ ಗಾಢವಾದ ಪ್ರೇಮವುಂಟಾಗದು. ಆಶೆ,ಕೋಪ,ದ್ವೇಷಗಳನ್ನು ದೂರಮಾಡುವವರೆಗೆ, ಮನಸ್ಸನ್ನು ಶುದ್ಧಮಾಡಿಕೊಳ್ಳೂವವರೆಗೆ, ಬಾಯಲ್ಲಿ ಒಳ್ಳೆಯ ಪ್ರೀತಿಯ ಮಾತುಗಳನ್ನೇ ಆಡುವಂತಾಗುವವರೆಗೆ ಮನುಷ್ಯನಿಗೆ ಅಧೋಗತಿ ತಪ್ಪುವುದಿಲ್ಲ. ಅವನು ತನ್ನ ನಾಶವನ್ನು ತಡೆದು, ತಾನು ಉದ್ಧಾರವಾಗಬೇಕಾದರೆ, ಭಗವಂತನ ತಿರುವಡಿಗಳನ್ನು ಆಶ್ರಯಿಸಬೇಕು. ಎಡೆಬಿಡದೆ ಅವನಿಗೆ ಸೇವೆ ಸಲ್ಲಿಸಬೇಕು. ಈ ಮುಖ್ಯವಿಷಯವನ್ನು ಹಿಂದಿನ ಪಾಶುರದಲ್ಲೂ ಈ ಪಾಶುರದಲ್ಲೂ ಆೞ್ವಾರರು ಹೇಳುತ್ತಿದ್ದಾರೆ.



೩೯

೩೧.ತವತ್ತುಳಾರ್ ತಮ್ಮಿಲಲ್ಲೇನ್ ತನಮ್ ಪಡೈತ್ತಾರಿಲಲ್ಲೇನ್

ಉವರ್ ತ್ತ ನೀರ್ ಪೋಲ ಎನ್ಱನುಟ್ರವರ್ ಕೊನ್ಱುಮಲ್ಲೇನ್

ತುವರ್ ತ್ತ ಶೆವ್ವಾಯಿನಾರ್ ಕ್ಕೇತುವಕ್ಕಱತ್ತುರಿಶನಾನೇನ್

ಅವತ್ತಮೇ ಪಿಱವಿತನ್ದಾಯ್ ಅರಙ್ಗಮಾನಹರುಳಾನೇ



ತವತ್ತುಳಾರ್ ತಮ್ಮಿಲ್=ತಪಸ್ಸಿನಲ್ಲಿ ಇರುವವರಲ್ಲಿ, ಇಲ್ಲೇನ್=ನಾನು ಇಲ್ಲ, ತನಮ್ ಪಡೈತ್ತಾರಿಲ್=ಧನವನ್ನು ಪಡೆದವರಲ್ಲಿ, ಅಲ್ಲೇನ್=ನಾನು ಅಲ್ಲ, ಉವರ್ ತ್ತ=ಉಪ್ಪು ಬೆರೆತ, ನೀರ್=ನೀರಿನ, ಪೋಲ=ಹಾಗೆ, ಎನ್ಱನ್=ನನ್ನ, ಉಟ್ರವರ್ ಕ್ಕೂ=ಬಂಧುಬಳಗದವರಿಗೆ, ಒನ್ಱುಮ್=ಸ್ವಲ್ಪವೂ, ಅಲ್ಲೇನ್=ಅಲ್ಲದವನಾಗಿದ್ದೇನೆ, ತುವರ್ ತ್ತ=ಶತ್ರುಗಳಾದ, ಶೆವ್ವಾಯಿನಾರ್ ಕ್ಕೇ=ಚೆಂದುಟಿಯವರಿಗೇ ತುವಕ್ಕೂ=ಸಂಬಂಧಪಟ್ಟು\(ಗಂಟುಬಿದ್ದು\) ಅಱ=ಪೂರ್ತಿಯಾಗಿ, ತುರಿಶನ್=ಪಾಪಿ, ಆನೇನ್=ಆಗಿದ್ದೇನೆ, ಅವತ್ತಮೇ=ವ್ಯರ್ಥವಾಗಿಯೇ, ಪಿಱವಿ=ಜನ್ಮವನ್ನು, ತನ್ದಾಯ್=ಕೊಟ್ಟೆಯಲ್ಲ, ಅರಙ್ಗಮ್ ಮಾ ನಗರ್ ಉಳಾನೇ=ಶ್ರೀರಂಗವೆಂಬ ಮಹಾನಗರದಲ್ಲಿರುವವನೇ.



ತಪಸ್ಸಿನಲ್ಲಿರುವವರಲ್ಲಿ ನಾನು ಇಲ್ಲ. ಹಣವನ್ನು ಪಡೆದವರಲ್ಲಿನಾನು ಅಲ್ಲ. ಉಪ್ಪುಬೆರೆತ ನೀರಿನ ಹಾಗೆ ನನ್ನ ಬಂಧುಬಳಗದವರಿಗೆ ನಾನು ಸ್ವಲ್ಪವೂ ಅಲ್ಲದವನಾಗಿದ್ದೇನೆ. ಶತ್ರುಗಳಾದ ಚೆಂದುಟಿಯವರಿಗೇ ಸಂಬಂಧಪಟ್ಟು\(ಗಂಟುಬಿದ್ದು\)ಪೂರ್ತಿಯಾಗಿ ಪಾಪಿಯಾಗಿದ್ದೇನೆ.ಶ್ರೀರಂಗವೆಂಬ ಮಹಾನಗರದಲ್ಲಿರುವವನೇ ನನಗೆ ವ್ಯರ್ಥವಾಗಿಯೇ ಜನ್ಮವನ್ನು ಕೊಟ್ಟೆಯಲ್ಲ.\(೩೧\)



ಒಂದು ಬಗೆಯ ಜನಕ್ಕೆ ಇಹಲೋಕದ ಜೀವನ ಕ್ಷಣಿಕವಾದದ್ದು. ಅದರ ಸುಖಸಂತೋಷಗಳೂ ಕ್ಷಣಿಕವೇ. ಶಾಶ್ವತವಲ್ಲದ ಈ ಲೋಕದ ಸುಖಸಂತೋಷಗಳನ್ನು ಬದಿಗೊತ್ತಿ, ತಮ್ಮ ದೇಹವನು ದಂಡಿಸಿ, ಪರಮಾರ್ಥಸದಹನೆಗಾಗಿ ಎಡೆಬಿಡದೆ ಶ್ರಮಿಸುವ ಅವರುತಪಸ್ವಿಗಳು. ಅವರಿಗೆ ನಿಜವಾದ ಶಾಶ್ವತವಾದ ಆನಂದವನ್ನು ಪಡೆಯುವುದೇ ಗುರಿ.



ಇನ್ನೊಂದು ಬಗೆಯ ಜನಕ್ಕೆ ಇಹಲೋಕದ ಸುಖಸಂತೋಷವನ್ನು ಗಳಿಸಿಕೊಳ್ಳುವುದೇ ಗುರಿ. ಅದನ್ನು ಸಾಧಿಸುವುದಕ್ಕಾಗಿಯೇ ಅವರ ದುಡಿತ. ಈ ಲೋಕದ ಸಂತೋಷಕ್ಕೆ ಮೂಲವಾದ ಹಣವನ್ನು ಗಳಿಸುವುದು, ಕೂಡಿಡುವುದು ಅವರ ಮುಖ್ಯ ಕೆಲಸ. ಅವರು ಲೌಕಿಕರು. ಹಣದ ಗಳಿಕೆಯಲ್ಲೇ ಅವರ ತೊಳಲಾಟ ಅವರ ತೊಳಲಾಟ. ಅದರಲ್ಲಿಯೇ ಅವರಿಗೆ ಆನಂದ.



ಮತ್ತೊಂದು ಬಗೆಯ ಜನಕ್ಕೆ ತಮ್ಮ ಇಂದ್ರಿಯಗಳ ಸುಖಾನುಭವವೇ ಸರ್ವಸ್ವವೂ. ಅದೇ ಅವರ ಜೀವನದ ಗುರಿ. ಅವರು ಇಂದ್ರಿಯಗಳಿಗೆ ದಾಸರಾಗಿ, ಅವುಗಳ ಚಾಪಲ್ಯವನ್ನು ತೀರಿಸುವುದಕ್ಕಾಗಿ ಅವರು ಏನುಬೇಕಾದರೂ ಮಾಡಲುಸಿದ್ಧ. ಅವರೇ ಆತ್ಮಘಾತಕರು.



ಇಂದ್ರಿಯದಾಸರಾಗಿರದೆ ತೃಪ್ತಿಯನ್ನು ಹೊಂದಿ ವೈರಾಗ್ಯವನ್ನು ಭಗವದ್ಭಕ್ತಿಯನ್ನು ಹೆಚ್ಚಿಸಿಕೊಳ್ಳಬೇಕು.



ಆೞ್ವಾರರು ಹೇಳುತ್ತಾರೆ: ಭಗವಂತ, ನಾನು ಆತ್ಮೋದ್ಧಾರ ಕಾರ್ಯದಲ್ಲಿ ತೊಡಗಿರಿವ ತಪೋಧನನಲ್ಲ. ಲೌಕಿಕ ಜೀವನಕ್ಕೆ ಬೇಕಾಗುವ ಧನಾರ್ಜನೆಗಾಗಿಯೇ ಶ್ರಮಿಸುವ ಸಿರಿವಂತನಲ್ಲ. ಇಂದ್ರಿಯಗಳಿಗೆ ದಾಸನಾಗಿ, ಸ್ತ್ರೀಯರ ಸಹವಾಸಕ್ಕೆ ಕಟ್ಟಿಬಿದ್ದಿರುವ ಕಡುಪಾಪಿ. ಇಂಥ ವ್ಯರ್ಥಜೀವನವನ್ನು ನನಗೆ ಕೊಟ್ಟೆಯಲ್ಲ\!



ಆೞ್ವಾರರ ಹಿಂದಿನ ಜೀವನದ ನೆನಪೂ ಅದರ ಫಲವಾದ ಪಶ್ಚಾತ್ತಾಪವೂ ಇಲ್ಲಿ ಕಂಡುಬರುತ್ತಿದೆಯಲ್ಲವೇ?



೪೦

೩೨.ಆರ್ ತ್ತು ವಣ್ಡುಲಮ್ಬುಮ್ ಶೋಲೈ ಅಣಿತಿರುವರಙ್ಗನ್ ತನ್ನುಳ್

ಕಾರ್ ತ್ತಿರಳನೈಯಮೇನಿ ಕ್ಕಣನೇ ಯುನ್ನೈಕ್ಕಾಣುಮ್

ಮಾರ್ ಕ್ಕಮೊನ್ಱೞಿಯಮಾಟ್ಟಾ ಮನಿಶರಿಲ್ ತುರಿಶನಾಯ

ಮೂರ್ ಕ್ಕನೇ ವನ್ದು ನಿನ್ಱೇನ್ ಮೂರ್ ಕ್ಕನೇನ್ ಮೂರ್ ಕ್ಕನೇನೇ



ಆರ್ ತ್ತು=ಗುಯ್ ಗುಟ್ಟುತ್ತಾ, ವಣ್ಡು=ದುಂಬಿಗಳು,ಅಲಮ್ಬುಮ್=ಅಲೆದಾಡಿಕೊಂಡಿರುವ, ಶೋಲೈ=ತೋಪುಗಳಿಂದ ಕೂಡಿದ, ಅಣಿ=ಸುಂದರವಾದ, ತಿರು ಅರಙ್ಗಮ್ ತನ್ನುಳ್=ಶ್ರೀರಂಗದಲ್ಲಿ, ಕಾರ್=ಮಳೆಯಮೋಡದ, ತಿರಳ್=ಸಮೂಹದ, ಅನೈಯ=ಹಾಗೆ, ಮೇನಿ=ದೇಹಕಾಂತಿಯ, ಕಣ್ಣನ್=ಕೃಷ್ಣನೇ, ಉನ್ನೈ=ನಿನ್ನನ್ನು, ಕಾಣುಮ್=ಕಾಣುವ,ಮಾರ್ ಕ್ಕಮ್=ದಾರಿಯನ್ನು, ಒನ್ಱು=ಒಂದನ್ನೂ, ಅಱಿಯಮಾಟ್ಟಾ=ಅರಿತುಕೊಳ್ಳಲಾರದ, ಮನಿಶರಿಲ್=ಮನುಷ್ಯರಲ್ಲಿ, ತುರಿಶನಾಯ=ಪಾಪಿಯಾದ, ಮೂರ್ ಕ್ಕನೇನ್=ಮೂರ್ಖನಾಗಿದ್ದೇನೆ, ವನ್ದು ನಿನ್ಱೇನ್=ಬಂದು ನಿಂತಿದ್ದೇನೆ, ಮೂರ್ ಕ್ಕನೇನ್, ಮೂರ್ ಕ್ಕನೇನೇ=ಮೂರ್ಖನೇ, ಮಹಾ ಅಜ್ಞಾನಿಯೇ ನಾನು\!



ದುಂಬಿಗಳು ಮಧುರವಾಗಿ ಗಾನಮಾಡುತ್ತಾ ಅಲೆದಾಡಿಕೊಂಡಿರುವ ತೋಪುಗಳಿಂದ ಕೂಡೀದ ಸುಂದರವಾದ ಶ್ರೀರಂಗದಲ್ಲಿ ಮಳೆಯಮೋಡದ ಗುಂಪಿನ ಹಾಗೆ ದೇಹಕಾಂತಿಯುಳ್ಳ ಕೃಷ್ಣನೇ, ನಿನ್ನನ್ನು ಕಾಣುವ ಮಾರ್ಗವನ್ನು ಸ್ವಲ್ಪವೂ ಅರಿಯಲಾರದ ಮನುಷ್ಯರಲ್ಲಿ ಕಡುಪಾಪಿಯಾದ ಕೀಳುಮನುಷ್ಯನಾಗಿದ್ದೇನೆ. ಹಿಡಿದಿರುವುದನ್ನು ಬಿಡದ ಭಂಡನೂ ಬುದ್ಧಿಯಿಲ್ಲದವನೂ ನಾನು ಬಂದುನಿಂತಿದ್ದೇನೆ.\(೩೨\)



ಆೞ್ವಾರರು ಹೇಳುತ್ತಾರೆ: ಭಗವಂತ, ದುಂಬಿಗಳು ಮಧುರವಾಗಿ ಗಾನಮಾಡುತ್ತಾ ಸ್ವಚ್ಛಂದವಾಗಿ ಅಲೆದಾಡುತ್ತಿರುವ ರಮ್ಯವಾದ ಪ್ರಕೃತಿಯ ನಡುವೆ ಭೋಭಿಸುವ ಸುಂದರವಾದ ಶ್ರೀರಂಗದಲ್ಲಿ ನೆಲಸಿರುವ ಶ್ರೀರಂಗನಾಥನೂ ನೀನೇ; ದಟ್ಟವಾದ ಕಾರ್ಮುಗಿಲಿನ ದೇಹಕಾಂತಿಯುಳ್ಳ ಶ್ರೀಕೃಷ್ಣನೂ ನೀನೇ. ನಿನ್ನನ್ನು ಕಾಣಬೇಕೆಂಬ ಹಂಬಲ ನನಗೆ ಬಹಳವಾಗಿದೆ. ಆದರೆ, ಅದಕ್ಕೆ ನನಗೆ ದಾರಿಯೇ ತಿಳಿಯದು. ನಾನು ಪಾಪಿಗಳಲ್ಲಿ ಕಡುಪಾಪಿ. ಅಜ್ಞಾನಿಗಳಲ್ಲಿ ಬುದ್ಧಿಯಿಲ್ಲದವರಲ್ಲ ಅಧಮಾಧಮನು. ಕೋಪ,ಒರಟುತನ, ಕೀಳ್ಮೆಗಳಿಂದ ಕೂಡಿದ ಮೊಂಡನು. ಹೀಗೆ ನಾನು ಶತಮೂರ್ಖನಾಗಿದ್ದೇನೆ. ಹೇಗೋ, ಇಲ್ಲಿಗೆ ಬಂದು ನಿಂತಿದ್ದೇನೆ. ನೀನು ನನ್ನನ್ನು ಕೈಬಿಡದಂತೆ ಕೃಪೆಮಾಡಿ ಮೈದೋರು\!



೩೩.ಮೆಯ್ಯೆಲ್ಲಾಮ್ ಪೋಹವಿಟ್ಟು ವಿರಿತುೞಲಾರಿಲ್ ಪಟ್ಟು

ಪೊಯ್ಯೆಲ್ಲಾಮ್ ಪೊದಿನ್ದುಕೊಣ್ಡು ಪೋೞ್ ಕ್ಕನೇನ್ ವನ್ದುನಿನ್ಱೇನ್

ಔಯನೇ ಅರಙ್ಗನೇ ಉನ್ನರುಳೆನ್ನುಮಾಶೈ ತನ್ನಾಲ್

ಪೊಯ್ಯನೇನ್ ವನ್ದುನಿನ್ಱೇನ್ ಪೊಯ್ಯನೇನ್ ಪೊಯ್ಯನೇನೇ



ಮೆಯ್ ಎಲ್ಲಾಮ್=ಸತ್ಯವೂ ನಿತ್ಯವೂ ಆದದ್ದನ್ನೆಲ್ಲಾ, ಪೋಹವಿಟ್ಟು=ಹೋಗಲುಬಿಟ್ಟು



೪೧

ವಿರಿ ಕುೞಲಾರಿಲ್=ಬಿರಿಹಾಕಿದ ತಲೆಗೂದಲಿನವರಲ್ಲಿ, ಪಟ್ಟು=ಸಿಕ್ಕಿಬಿದ್ದು, ಪೊಯ್ ಎಲ್ಲಾಮ್=ಅಸತ್ಯವೂ ಅನಿತ್ಯವೂ ಆದ ಎಲ್ಲವನ್ನೂ, ಪೊದಿನ್ದು ಕೊಣ್ಡು=ತುಂಬಿಕೊಂಡು, ಪೋೞ್ ಕ್ಕನೇನ್=ದಾರಿತಪ್ಪಿದವನಾಗಿದ್ದೇನೆ, ವನ್ದು ನಿನ್ಱೇನ್=ಬಂದು ನಿಂತಿದ್ದೇನೆ, ಐಯನೇ=ಸ್ವಾಮಿಯೇ,\(ತಂದೆಯೇ\), ಅರಙ್ಗನೇ=ಶ್ರೀರಂಗನಾಥನೇ, ಉನ್=ನಿನ್ನ, ಅರುಳ್ ಎನ್ನುಮ್=ಕೃಪೆಯೆಂಬ, ಆಶೈತನ್ನಾಲ್=ಆಶೆಯಿಂದಲೇ, ಪೊಯ್ಯನೇನ್=ಸುಳ್ಳುಗಾರನಾದರೂ, ವನ್ದು ನಿನ್ಱೇನ್-ಬಂದುನಿಂತಿದ್ದೇನೆ, ಪೊಯ್ಯನೇನ್ ಪೊಯ್ಯನೇನೇ=ವಂಚಕನೂ, ಗುರಿತಪ್ಪಿದವನೂ ಆಗಿದ್ದೇನಲ್ಲ~



ಸತ್ಯವೂ ನಿತ್ಯವೂ ಆದದ್ದನ್ನೆಲ್ಲಾ ಕಳೆದುಕೊಂಡು ಬಿರಿಹಾಕಿದ ತಲೆಗೂದಲಿನವರಲ್ಲಿ ಸಿಕ್ಕಿಬಿದ್ದು ಅಸತ್ಯವೂ ಅನಿತ್ಯವೂ ಆದ ಎಲ್ಲವನ್ನೂ ತುಂಬಿಕೊಂಡು ದಾರಿತಪ್ಪಿದವನಾಗಿದ್ದೇನೆ. ಬಂದುನಿಂತಿದ್ದೇನೆ ಸ್ವಾಮೀ, ಶ್ರೀರಂಗನಾಥನೇ, ನಿನ್ನ ಕೃಪೆಯೆಂಬ ಆಶೆಯಿಂದಲೇ ಸುಳ್ಳುಗಾರನಾದರೂ ಬಂದುನಿಂತಿದ್ದೇನೆ. ವಂಚಕನೂ ಗುರಿತಪ್ಪಿದವನೂ ಆಗಿದ್ದೇನಲ್ಲ\!\(೩೩\)



ಸತ್ಯವೂ ನಿತ್ಯವೂ ಆದದ್ದು ಭಗವಂತನ ಕೃಪೆ ಮತ್ತು ಪರಮಪದದಲ್ಲಿ ಆನಂದಾನುಭವ. ಅನಿತ್ಯವೂ ಅಸತ್ಯವೂ ಆದದ್ದು ಇಹಲೋಕದ ಜೀವನ ಮತ್ತು ಇಲ್ಲಿಯ ತೋರಿಕೆಯ ಸುಖ. ಸತ್ಯವಾದ ಶಾಶ್ವತವಾದ ಪರಮಪದವನ್ನು ಪಡೆದುಕೊಳ್ಳುವುದಕ್ಕೆ ಶ್ರಮಿಸುವುದು ಸರಿಯಾದ ಮಾರ್ಗ. ಅದನ್ನು ಮರೆತು ಇಂದ್ರಿಯಗಳಿಗೆ ವಶನಾಗಿ ವಿಷಯಾಸಕ್ತಿಯಲ್ಲಿ ಸಿಕ್ಕಿಕೊಂಡು ತೊಳಲುವುದು ತಪ್ಪುದಾರಿ. ಇದು ಮನುಷ್ಯನನ್ನು ನರಕಕ್ಕೆ ಎಳೆದೊಯ್ಯುತ್ತದೆ. ಈ ತೊಳಲಿಕೆಯಿಂದ ತಪ್ಪಿಸಿಕೊಳ್ಳುವುದಕ್ಕೂ ಭಗವಂತನ ಸಾನ್ನಿಧ್ಯಸುಖವನ್ನು ಪಡೆಯುವುದಕ್ಕೂ ಒಂದೇ ಒಂದು ಸರಳವಾದ ಮಾರ್ಗವೆದರೆ ಭಗವಂತನ ಚರಣಾರವಿಂದದ ಸೇವೆ ಮಾಡುತ್ತಾ, ಅವನನ್ನು ಒಲಿಸಿಕೊಳ್ಳುವುದು, ಮತ್ತು ಅವನ ಕೃಪೆಗೆ ಪಾತ್ರನಾಗುವುದು.



ಆೞ್ವಾರರು ಹೇಳುತ್ತಾರೆ: ಭಗವಂತ, ಸತ್ಯವೂ ನಿತ್ಯವೂ ಆದ ನಿನ್ನೊಡನೆ ಕೂಡಿದ ಪರಮಪದದ ವಾಸವನ್ನು ಕಡೆಗಣಿಸಿ ಇಂದ್ರಿಯಸುಖವೆಂಬ ಕೀಳು ಆಶೆಗೆ ವಶನಾದೆ. ಬಿರಿಗೂದಲಿನ ಸ್ತ್ರೀಯರಿಗೆ ಮರುಳಾದೆ. ಅವರ ಕಡೆಗಣ್ಣಿಗೆ ಕಟ್ಟಿಬಿದ್ದೆ. ಹೀಗೆ ವಿಷಯಲೋಲುಪನಾಗಿ ನಾನಾಬಗೆಯ ಪಾಪಗಳಲ್ಲಿ ತೊಡಗಿದೆ. ಪಾಪಗಳನ್ನು ತುಂಬಿಕೊಂಡೆ. ನಿನ್ನ ಪಾದಗಳನ್ನು ಹಿಡಿದು ಹೋಗಬೇಕಾದ ಸರಿಯಾದ ಮಾರ್ಗವನ್ನು ಬಿಟ್ಟು ನರಕದ ಹಾದಿಯನ್ನು ಹಿಡಿದೆ. ಸುಳ್ಳುಗಾರನೂ, ಆತ್ಮವಂಚಕನಊ, ಗುರಿತಪ್ಪಿ ಅಧಃಪತನಹೊಮ್ದಿದವನೂ ಆದ ಈ ನೀಚನ ಮೇಲೆ ನಿನ್ನ ಕೃಪಾಕಟಾಕ್ಷ ಬೀಳುವುದೆಂಬ ಆಶೆಯಿಮ್ದಲೇ ನಾನು ನಿನ್ನಬಳಿಗೆ ಬಮ್ದುನಿಂತಿದ್ದೇನೆ ನನ್ನನ್ನು ಕೈಬಿಡಬೇಡ.



೩೪.ಉಳ್ಳತ್ತೇಯುಱೈಯುಮ್ ಮಾಲೈ ಉಳ್ಳುವಾನುಣರ್ ವೊನ್ಱಿಲ್ಲಾ

ಕಳ್ಳತ್ತೇನ್ ನಾನುಮ್ ತೊಣ್ಡಾಯ್ ತ್ತೊಣ್ಡುಕ್ಕೇ ಕೋಲಮ್ ಪೂಣ್ಡು

ಉಳ್ಳುವಾರುಳ್ಳಿಟ್ರೆಲ್ಲಾಮ್ ಉಡನಿರುನ್ದಱಿದಿಯೆನ್ಱೇ

ವೆಳ್ ಹಿಪ್ಪೋಯೆನ್ನುಳ್ಳೇ ನಾನ್ ವಿಲವರಚ್ಚಿರಿತ್ತಿಟ್ಟೇನೇ



೪೨

ಉಳ್ಳತ್ತೇ=ಮನಸ್ಸಿನಲ್ಲಿ ಉಱೈಯುಮ್=ವಾಸವಾಗಿರುವ, ಮಾಲೈ=ಸರ್ವೇಶ್ವರನೇ, ಉಳ್ಳುವಾನ್=ಚಿಂತನೆ ಮಾಡತಕ್ಕ, ಉಣರ್ ವು=ಪ್ರಜ್ಞೆಯು\(ಅರಿವು\), ಒನ್ಱು=ಸ್ವಲ್ಪವೂ, ಇಲ್ಲಾ=ಇಲ್ಲದ, ಕಳ್ಳತ್ತೇನ್=ಕಳ್ಳನಾದ, ನಾನುಮ್=ನಾನೂ, ತೊಣ್ಡು ಆಯ್=ಸೇವಕನಾಗಿ, ತೊಣ್ಡುಕ್ಕೇ=ಆ ಸೇವೆಗೇ, ಕೋಲಮ್=ಅಲಂಕಾರಗಳನ್ನು, ಪೂಣ್ಡು=ಮಾಡಿ, ಉಳ್ಳುವಾರ್=ಚಿಂತಿಸುವವರು, ಉಳ್ಳಿಟ್ರು=ಚಿಂತಿಸುವುದು, ಎಲ್ಲಾಮ್=ಎಲ್ಲವನ್ನೂ, ಉಡನ್ ಇರುನ್ದು=ಒಡನೆಯೇ ಇದ್ದುಕೊಂಡು, ಅಱಿದಿ ಎನ್ಱು=ಅರಿತುಕೊಳ್ಳುವೆ ಎಂದು, ನಾನ್=-ನಾನು, ಎನ್ ಉಳ್ಳೇ=ನನ್ನಲ್ಲಿಯೇ\(ಮನಸ್ಸಿನಲ್ಲಿಯೇ\), ವೆಳ್ ಹಿಪೋಯ್=ನಾಚಿಕೆಗೊಂಡು, ವಿಲವು ಅಱ=ಪಕ್ಕೆಯ ಎಲುಬುಗಳು ಮುರಿಯುವಂತೆ, ಶಿರಿತ್ತಿಟ್ಟೇನೇ=ನಕ್ಕೆನಲ್ಲ\!



ಮನಸ್ಸಿನಲ್ಲಿ ನೆಲಸಿರುವ ಸರ್ವೇಶ್ವರನೇ, ಚಿಂತನೆ ಮಾಡತಕ್ಕ ಪ್ರಜ್ಞೆಯು\(ಅರಿವು\) ಸ್ವಲವಾದರೂ ಇಲ್ಲದ ಕಳ್ಳನಾದರೂ ಸೇವಕನಾಗಿ ಆ ಸೇವೆಗೇ ಅಲಂಕಾರಗಳನ್ನು ಮಾಡಿ, ಚಿಂತಿಸುವವರು ಚಿಂತಿಸುವುದೆಲ್ಲವನ್ನೂ ಜೊತೆಯಲ್ಲೇ ಇದ್ದುಕೊಂಡು ನೀನು ಅರಿತುಕೊಳ್ಳುವೆ ಎಂದು ನಾನು ನನ್ನಲ್ಲಿಯೇ\(ನನ್ನ ಒಳಗೇ\) ನಾಚಿಕೆಗೊಂಡು, ಪಕ್ಕೆ ಎಲುಬುಗಳು ಮುರಿಯುವಂತೆ ನಕ್ಕೆನಲ್ಲ\! \(೩೪\)



ಆೞ್ವಾರರು ಹೇಳುತ್ತಾರೆ: ಸರ್ವೇಶ್ವರನೇ, ನೀನು ನನ್ನ ಮನಸ್ಸಿನಲ್ಲಿಯೇ \(ಅಂತರಂಗದಲ್ಲಿಯೇ\)ಇದ್ದೀ. ನಿನ್ನನ್ನು ಕುರಿತು ಚಿಂತನೆ ಮಾಡತಕ್ಕಪ್ರಜ್ಞೆ ನನಗೆ ಸ್ವಲ್ಪವೂ ಇಲ್ಲ. ಅಂತರಂಗದಲ್ಲಿ ನೀನಿರುವುದರ ಅರಿವೂ ನನಗಿಲ್ಲ. ದೊಡ್ಡಭಕ್ತನೆಂದೂ ಮಹಾಭಾಗವತನೆಂದೂ ಸೋಗು ಹಾಕಿಕೊಂಡ ಕಳ್ಳ ನಾನು. ನಿನ್ನ ಸೇವೆ ಮಾಡುವವನೆಂಬ ಸೋಗು ನನಗೆ. ನನ್ನ ಹಣೆಗೆ ನಾಮವನ್ನು ಬಳಿದುಕೊಂಡು ತಲೆಯಮೇಲೆ ತುಲಸಿ ಮತ್ತುಹೂಗಳ ಹಾರಗಳಿರುವ ಬುಟ್ಟಿಯನ್ನು ಇಟ್ಟುಕೊಂಡು ನಿನ್ನ ಸೇವೆಗಾಗಿಯೇ ನಾನು ಹಾತೊರೆಯುತ್ತಿರುವಂತೆ ನನ್ನ ಸೋಗು\! ನನ್ನ ಚಿಂತನೆಯ ಚಿಂತನೆಯಾಗಿ ನನ್ನ ಅಂತರಂಗದಲ್ಲಿಯೇ ನೀನಿರುತ್ತಾ ನನ್ನ ಅಂತರಂಗದ ವಿದ್ಯಮಾನಗಳನ್ನೆಲ್ಲಾ ನೀನು ಗಮನಿಸುತ್ತಿದ್ದೀ. ಎಲ್ಲವನ್ನೂ ನೀನು ಅರಿತುಕೊಳ್ಳುತ್ತಿದ್ದೀ. ಈ ವಿಷಯ ನನ್ನ ಮನಸ್ಸಿಗೆ ಬಂದ ಕೂಡಲೇ ನನಗೆ ತಡೆಯಲಾರದಷ್ಟು ನಾಚಿಕೆ ಬಂತು. ಅದರ ಫಲವಾಗಿ ನನ್ನ ಪಕ್ಕೆ ಎಲುಬುಗಳು ಮುರಿದುಹೋಗುವ ಹಾಗೆ ನನಗೆ ನಾನೇ ನಕ್ಕೆ\! ನನ್ನ ಅವಿವೇಕ ಎಷ್ಟುಹೆಚ್ಚಾದದ್ದು ಕಂಡೆಯಾ\!



ಭಗವಂತನು ಅಂತರಂಗಕ್ಕೆ ಅಂತರಂಗವಾಗಿ ಇರುವುದು ಮಾತ್ರವಲ್ಲ. ಅವನು ಸರ್ವಜ್ಞ. ಸರ್ವವ್ಯಾಪಿ. ಸರ್ವಶಕ್ತ. ಸರ್ವೇಶ್ವರ\!

ಸಹಜವನ್ನು, ನೈಜವಾದುದನ್ನು ಅರಿತು ಭಗವಂತನು ಕೈಂಕರ್ಯವನ್ನು ಸ್ವೀಕರಿಸುವನೇ ಹೊರತು, ವೇಶ್ಃಅ ಭೂಷಣಗಳ ಸೋಗಿನಿಂದ ಭಗವಂತನು ಎಂದೂ ಒಲಿಯನು. ಅವನಿಂದ ಮುಚ್ಚಿಡಲು ಸಾಧ್ಯವೇಯಿಲ್ಲ.



೩೫.ತಾವಿಯನ್ಱುಲಹ ಮೆಲ್ಲಾಮ್ ತಲೈವಿಳಾಕ್ಕೊಣ್ಡ ವೆನ್ದಾಯ್

ಶೇವಿಯೇನುನ್ನೈಯಲ್ಲಾಲ್ ಚಿಕ್ಕೆನಚ್ಚೆಙ್ಗಣ್ ಮಾಲೇ

ಆವಿಯೇಯಮುದೇಯೆನ್ಱ ನಾರುಯಿರನೈಯ ವೆನ್ದಾಯ್

ಪಾವಿಯೇ ನುನ್ನೈಯಲ್ಲಾಲ್ ಪಾವಿಯೇನ್ ಪಾವಿಯೇನೇ



ಅನ್ಱು=ಅಂದು, ತಾವಿ=ವ್ಯಾಪಿಸಿ, ಉಲಹಮೆಲ್ಲಾಮ್=ಲೋಕಗಳನ್ನೆಲ್ಲಾ, ತಲೈವಿಳಾಕೊಣ್ಡ=ಆಕ್ರಮಿಸಿಕೊಂಡ



೪೩

ಎನ್ ತಾಯ್=ನನ್ನ ಸ್ವಾಮಿಯೇ, ಉನ್ನೈಅಲ್ಲಾಲ್=ನಿನ್ನನ್ನು ಅಲ್ಲದೆ, ಚಿಕ್ಕೆನ=ದೃಢವಾಗಿ, ಶೇವಿಯೇನ್=ನಮಸ್ಕರಿಸುವುದಿಲ್ಲ. ಶೆಮ್ ಕಣ್ ಮಾಲೇ=ಸುಂದರವಾದ ಕಣ್ಣುಗಳುಳ್ಳ ಸ್ವಾಮಿಯೇ\(ಸರ್ವೇಶ್ವರನೇ\)ಆವಿಯೇ=ನನ್ನಪ್ರಾಣವೇ, ಅಮುದೇ=ಅಮೃತವೇ, ಎನ್ ತನ್=ನನ್ನ, ಆರ್ ಉಯಿರ್ ಅನೈಯ=ಸಂಪೂರ್ಣವಾದ ಪ್ರಾಣದ ಹಾಗೆ ಇರುವ, ಎನ್ ತಾಯ್=ನನ್ನ ಸ್ವಾಮಿಯೇ, ಪಾವಿಯೇನ್=ಪಾಪಿಯಾಗಿದ್ದೇನೆ, ಉನ್ನೈ ಅಲ್ಲಾಲ್=ನಿನ್ನನ್ನು ಅಲ್ಲದೆ, ಪಾವಿಯೇನ್=\(ಇತರ ದೈವವನ್ನು\)ಭಾವಿಸುವುದಿಲ್ಲ, ಪಾವಿಯೇನೇ=ಸ್ಮರಿಸುವುದೂ ಇಲ್ಲ.



ಅಂದು, ವ್ಯಾಪಿಸಿ ಲೋಕಗಳನ್ನೆಲ್ಲ ಅಕ್ರಮಿಸಿಕೊಂಡ ನನ್ನ ಸ್ವಾಮಿಯೇ, ನಿನ್ನನ್ನಲ್ಲದೆ ದೃಢವಾಗಿ ಯಾರಿಗೂ ನಮಸ್ಕರಿಸುವುದಿಲ್ಲ. ಸೊಬಗಿನ ಕಣ್ಣುಗಳುಳ್ಳವನೇ,ಸರ್ವೇಶ್ವರನೇ, ನನ್ನ ಪ್ರಾಣವೇ, ಅಮೃತವೇ, ನನ್ನ ಪೂರ್ಣಪ್ರಾಣವಾಗಿರುವ ಸ್ವಾಮಿಯೇ, ನಾಉ ಪಾಪಿ. ನಿನ್ನನ್ನಲ್ಲದೆ ನಾನು ಯಾರನ್ನೂ ಭಾವಿಸುವುದೂ ಇಲ್ಲ, ಸ್ಮರಿಸುವುದೂ ಇಲ್ಲ.\(೩೫\)



ಹಿಂದಿನ ಪಾಶುರದಲ್ಲಿ ಆೞ್ವಾರರು ಲೋಕದ ಮೆಚ್ಚುಗೆಯನ್ನು ಪಡೆದುಕೊಳ್ಳುವುದಕ್ಕಾಗಿಯೇ ಹೇಗೆ ಕಪಟಿಯಾಗಿ, ಆತ್ಮವಂಚಕರಾದರು, ಹೇಗೆ ಭಕ್ತಿಶಿಖಾಮಣಿ ತಾವು ಎಂಬಂತೆ ವೇಷವನ್ನು ಹಾಕಿಕೊಂಡರು ಎಂಬುದನ್ನೂ ತಾವು ಮಾಡುವ ಚಿಂತಿಸುವ ಎಲ್ಲವನ್ನೂ ಸಾಕ್ಷಿಯಾಗಿ ಭಗವಂತನು ತಮ್ಮ ಅಂತರಂಗದಲ್ಲಿಯೇ ಇರುವುದನೂ ಕಂಡುಕೊಂಡರು ಎಂಬುದನ್ನೂ ಹೇಳೀದರು. ಅದರ ಫಲವಾಗಿ ಅವರಿಗೆ ನಾಚಿಕೆಯುಂಟಾಯಿತು ಎಂದೂ ಹೇಳಿದರು. ಈ ಪಾಶುರದಲ್ಲಿ ಅವರು ಭಗವಂತನಲ್ಲಿ ತಮ್ಮ ಆತ್ಮನಿವೇದನ ಮಾಡಿಕೊಳ್ಳುತ್ತಿದ್ದಾರೆ.



ಆೞ್ವಾರರು ಹೇಳುತ್ತಾರೆ: ಭಗವಂತ, ನೀನೇ ನನಗೆ ಶರಣ್ಯನು. ನೀನೇ ಗತಿ. ನೀನೇ ನನ್ನ ಪ್ರಾಣ. ನೀನೇ ನನಗೆ ಅಮರತ್ವವನ್ನು ಕೊಡುವ ದಿವ್ಯಾಮೃತ. ನಿನ್ನನ್ನಲ್ಲದೆ ನಾನು ಬೇರೊಬ್ಬರನ್ನು ಭಾವಿಸುವುದಿಲ್ಲ, ಸ್ಮರಿಸುವುದಿಲ್ಲ, ಆಶ್ರಯಿಸುವುದೂ ಇಲ್ಲ. ಕಪಟಿಯೂ ಪಾಪಿಯೂ ಆಗಿರುವ ನನ್ನನ್ನು ಕೈಬಿಡದೆ ಕಾಪಾಡು.



೩೬.ಮೞೈಕ್ಕನ್ಱು ವರೈಮುನೇನ್ದುಮ್ ಮೈನ್ದನೇ ಮದುರವಾಱೈ

ಉೞೈಕ್ಕನ್ಱೇ ಪೋಲನೋಕ್ಕಮ್ ಉಡೈಯವರ್ ವಳೈಯುಳ್ ಪಟ್ಟು

ಉೞೈಕ್ಕಿನ್ಱೇಱ್ ಕೆನ್ನೈನೋಕ್ಕಾದೊೞಿವದೇ ಉನ್ನೈಯನ್ಱೇ

ಅೞೈಕ್ಕಿನ್ಱೇನ್, ಆದಿಮೂರ್ ತ್ತಿ ಅರಙ್ಗ ಮಾನಹರುಳಾನೇ



ಅನ್ಱು=ಅಂದು, ಮುನ್=ಒಂದು ಸಮಯದಲ್ಲಿ, ಮೞಿಕ್ಕ=ಮಳೆಯನ್ನು ತಡೆಯುವುದಕ್ಕೆ, ವರೈ=ಬೆಟ್ಟವನ್ನು, ಏನ್ದುಮ್=ಎತ್ತಿಹಿಡಿದ, ಮೈನ್ದನೇ=ಸಮರ್ಥನೇ, ಮದುರ ಆಱೇ=ಮಧುರವಾದ ಪ್ರೇಮದ ಪ್ರವಾಹಸ್ವರೂಪನೇ,ಉೞೈ=ಜಿಂಕೆಯ



೪೪

ಕನ್ಱುಪೋಲ=ಮರಿಯ ಹಾಗೆ, ನೋಕ್ಕಮ್=ನೋಟವನ್ನು ಉಡೈಯವರ್=ಉಳ್ಳವರ, ವಲೈಯುಳ್=ಬಲೆಯಲ್ಲಿ, ಪಟ್ಟು=ಸಿಕ್ಕಿಕೊಂಡು, ಉೞೈಕ್ಕಿನ್ಱೇಱ್ ಕು ಎನ್ನೈ=ತೊಳಲುತ್ತಿರುವ ನನ್ನನ್ನು, ನೋಖ್ಕಾದು=ಕಟಾಕ್ಷಿಸದೆ, ಒೞಿವದೇ=ಅಲಕ್ಷಿಸುವುದೇ ಆದಿಮೂರ್ ತ್ತಿ=ಆದಿಮೂರ್ತಿಯೇ, ಅರಙ್ಗಮಾ ನಹರುಳಾನೇ=ಶ್ರೀರಂಗವೆಂಬ ಮಹಾನಗರದಲ್ಲಿರುವವನೇ, ಉನ್ನೈ=ನಿನ್ನನ್ನು, ಅನ್ಱೇ=ಅಂದಿನಿಂದಲೇ, ಅೞೈಕ್ಕಿನ್ಱೇನೇ=ಕೂಗಿ ಕರೆಯುತ್ತಿದ್ದೇನಲ್ಲ\!



ಅಂದು, ಒಂದು ಸಮಯದಲ್ಲಿ ಮಳೆಯನ್ನು ತಡೆಯುವುದಕ್ಕೆ ಬೆಟ್ಟವನ್ನು ಎತ್ತಿಹಿಡಿದ ಸಮರ್ಥನೇ ಮಧುರವಾದ ಪ್ರೇಮಪ್ರವಾಹಸ್ವರೂಪನೇ, ಜಿಂಕೆಮರಿಯ ಹಾಗೆ ನೋಟವುಳ್ಳವರ ಬಲೆಯಲ್ಲಿ ಸಿಕ್ಕಿಕೊಂಡು ತೊಳಲುತ್ತಿರುವ ನನ್ನನ್ನು ಕಟಾಕ್ಷಿಸದೆ ಅಲಕ್ಷಿಸುವುದೇ? ಆದಿಮೂರ್ತಿ, ಶ್ರೀರಂಗನಾಥನೇ, ನಿನ್ನನ್ನು ಅಂದಿನಿಂದಲೇ ಕೂಗಿಕರೆಯುತ್ತಿದ್ದೇನಲ್ಲ\! \(೩೬\)



ಹಿಂದಿನ ಪಾಶುರದಲ್ಲಿ ಭಗವಂತನ ವಿಶ್ವವ್ಯಾಪಕತ್ವವನ್ನು ಆೞ್ವಾರರು ಹೇಳಿದರು. ತ್ರಿವಿಕ್ರಮನಾಗಿ ಅವತರಿಸಿ ವ್ಯಕ್ತಪಡಿಸಿದ್ದು ಅದನ್ನೇ ಅಲ್ಲವೇ? ಈ ಪಾಶುರದಲ್ಲಿ ಅವರು ಭಗವಂತನ ಸರ್ವಶಕ್ತಿತ್ವವನ್ನು ಹೇಳುತ್ತಾರೆ. ಶ್ರೀಕೃಷ್ಣನಾಗಿ ಅವತರಿಸಿ, ಇನ್ನೂ ಬಾಲಕನಾಗಿರುವಾಗಲೇ ಭಗವಂತನು ನಂದಗೋಕುಲವನ್ನೂ ಅಲ್ಲಿನ ಜನದನಗಳನ್ನೂ ದೇವೇಂದ್ರನ ಕಡುಕೋಪದ ಪರಿಣಾಮವಾದ ಸತತವಾದ ಬಿರುಸುಮಳೆಯಿಂದ ಕಾಪಾಡುವುದಕ್ಕಾಗಿ ಗೋವರ್ಧನ ಪರ್ವತವನ್ನೇ ಎತ್ತಿಕೊಡೆಯಂತೆ ಹಿಡಿದು ಅದನ್ನು ವ್ಯಕ್ತಪಡಿಸಲಿಲ್ಲವೇ? ಸರ್ವವ್ಯಾಪಕನೂ ಸರ್ವಶಕ್ತನೂ ಆದ ಆದಿಕಾರಣನು ತನ್ನ ಮಧುರವಾದ ಪ್ರೇಮಪ್ರವಾಹವನ್ನು ಆೞ್ವಾರರ ಕಡೆಗೆ ಹರಿಸಿ, ಇಂದ್ರಿಯಚಾಪಲ್ಯಕ್ಕೆ ಒಳಗಾಗಿರುವ ಅದರಲ್ಲಿಯೇ ಸಿಕ್ಕಿತೊಳಲುತ್ತಿರುವ ಅವರನ್ನು ಉದ್ಧರಿಸಲಾರನೇ? ಉದ್ಧರಿಸಲೇಬೇಕೆಂದು ಆೞ್ವಾರರು ಬೇಡಿಕೊಳ್ಳುತ್ತಾರೆ.



೩೭.ತೆಳಿವಿಲಾಕ್ಕಲಙ್ಗಲ್ ನೀರ್ ಶೂೞ್ ತಿರುವರಙ್ಗತ್ತುಳೋಙ್ಗುಮ್

ಒಳಿಯುಳಾರ್ ತಾಮೇಯನ್ಱೇ ತನ್ದೈಯುಮ್ ತಾಯುಮಾವಾರ್

ಎಳಿಯದೋರರುಳುಮನ್ಱೇ ಎನ್ ತಿಱತ್ತೆಮ್ಬಿರಾನಾರ್

ಅಳಿಯನ್ ನಮ್ ಬೈಯಲೆನ್ನ್ನಾರ್ ಅಮ್ಮಾವೋ ಕೊಡಿಯವಾಱೇ



ತೆೞಿವು ಇಲಾ=ತಿಳಿಯಾಗಿಲ್ಲದೆ, ಕಲಙ್ಗಲ್=ಕದಡಿದ, ನೀರ್=ನೀರಿನಿಂದ, ಶೂೞ್=ಸುತ್ತುವರಿದಿರುವ, ತಿರು ಅರಙ್ಗತ್ತುಳ್=ಶ್ರೀರಂಗದಲ್ಲಿ, ಓಙ್ಗುಮ್=ಪ್ರಸಿದ್ಧನಾಗಿ, ಒಳಿ ಉಳಾರ್=ತೇಜಸ್ಸುಳ್ಳವನಾದ, ತಾಮೇ=ತಾವೇ, ಅನ್ಱೇ=ಅಲ್ಲವೇ, ತನ್ದೈಯುಮ್=ತಂದೆಯೂ, ತಾಯುಮ್=ತಾಯಿಯುಮ್, ಆವಾರ್=ಆಗುವವರು? ಎಳಿಯದು=ಅಲ್ಪವಾದ, ಓರ್=ಒಂದು, ಅರುಳುಮ್=ಕೃಪೆಯೂ,ಅನ್ಱೇ=ಅಲ್ಲವೇ, ಎನ್ ತಿಱತ್ತು=ನನ್ನ ವಿಷಯದಲ್ಲಿ, ಎಮ್ ಪಿರಾನಾರ್=ನನ್ನ ಸ್ವಾಮಿಯಾದವರು? ಅಳಿಯನ್=ಕೃಪಾಪಾತ್ರನು, ನಮ್ ಪೈಯಲ್=ನಮ್ಮ ಹುಡುಗ, ಎನ್ನಾರ್=ಎನ್ನುವವರಲ್ಲ\! ಅಮ್ಮಾ=ಅಯ್ಯೋ, ಕೊಡಿಯ=ಕ್ರೂರವಾದಮ್ ಆಱೇ=ಮಾರ್ಗ \(ಕ್ರಮ\)ವಲ್ಲವೇ?

೪೫

ತಿಳಿಯಾಗಿರದೆ ಕದಡಿದ ನೀರಿನಿಂದ ಸುತ್ತುವರಿದಿರುವ ಶ್ರೀರಂಗದಲ್ಲಿ ಪ್ರಸಿದ್ಧನಾಗಿ ತೇಜಸ್ಸುಳ್ಳವನಾದ ತಾವೇ ಅಲ್ಲವೇ ತಂದೆಯೂ ತಾಯಿಯೂ ಆಗುವವರು? ಅಲ್ಪವಾದ ಒಂದು ಕೃಪೆಯೂ ಅಲ್ಲವೇ ನನ್ನ ವಿಷಯದಲ್ಲಿ ನನ್ನ ಸ್ವಾಮಿಯಾಗಿರುವುದು? ನಮ್ಮ ಹುಡುಗನು ಕೃಪಾಪಾತ್ರನು" ಎನ್ನುವವರಲ್ಲ\! ಅಯ್ಯೋ ಇದು ಕ್ರೂರವಾದ ಕ್ರಮವಲ್ಲವೇ? \(೩೭\)



ಆೞ್ವಾರರು ಹೇಳುತ್ತಾರೆ: ಕದಡಿದ ಕಾವೇರಿನದಿಯ ನೀರಿನಿಂದ ಸುತ್ತುವರಿದಿರುವ ಶ್ರೀರಂಗ, ಶ್ರೀರಂಗದಲ್ಲಿ ಸುಪ್ರಸಿದ್ಧನಾಗಿ ವಿರಾಜಿಸುವ ಶ್ರೀರಂಗನಾಥನು ನೀನೇ. ದಿವ್ಯತೇಜೋಮಯನಾಗಿ ಬೆಳಗುವವನು ನೀನು. ನನ್ನ ತಂದೆಯೂ ನೀನೇ. ನನ್ನ ತಾಯಿಯೂ ನೀನೇ. ನನ್ನ ಸ್ವಾಮಿಯಾಗಿರುವುದೂ ನೀನೇ. ನೀನೇ ನನ್ನನ್ನು ಕೈಹಿಡಿದು ಕಾಪಾಡಬೇಕಲ್ಲವೇ? ನನ್ನ ವಿಷಯದಲ್ಲಿ ನೀನು ರಕ್ಷಣೆಯ ಭಾರವನ್ನು ವಹಿಸುವುದು ನಿನ್ನ ಅಲ್ಪ ಕೃಪಾವಿಶೇಷವಲ್ಲವೇ? ಆದರೆ ನೀನು "ಇವನು ನಮ್ಮ ಹುಡುಗ, ನನ್ನ ಕೃಪೆಗೆ ಪಾತ್ರನು" ಎನ್ನುವುದಿಲ್ಲವಲ್ಲ\! ಅಯ್ಯೋ, ಇದೆಂಥ ಕ್ರೂರವರ್ತನೆ?



೩೮. ಮೇಮ್ ಪೊರುಳ್ ಪೋಹವಿಟ್ಟು ಮೆಯ್ ಮ್ಮೈಯೈ ಮಿಹವುಣರ್ ನ್ದು

ಆಮ್ ಪರಿಚಱಿನ್ದುಕೊಣ್ಡು ಐಮ್ ಪುಲನಹತ್ತಡಕ್ಕಿ

ಕಾಮ್ ಪಱತ್ತಲೈಶಿರೈತ್ತು ಉನ್ ಕಡೈತ್ತಲೈಯಿರುನ್ದು ವಾೞುಮ್

ಶೋಮ್ ಬರೈಯುಹತ್ತಿ ಪೋಲುಮ್ ಶೂೞ್ ಪುನಲರಙ್ಗತ್ತಾನೇ



ಮೇಮ್=ಆಶೆಯ, ಪೊರುಳ್=ವಸ್ತುಗಳನ್ನು, ಪೋಹವಿಟ್ಟು=ತೊಲಗಿಸಿ, ಮೆಯ್ ಮ್ಮೈಯೈ=ಸತ್ಯವಾದದ್ದನ್ನೇ, ಮಿಹ=ಬಹಳವಾಗಿ, ಉಣರ್ ನ್ದು=ತಿಳಿದುಕೊಂಡು, ಆಮ್=ನಿಜವಾದ, ಪರಿಶು=ಸ್ವಭಾವವನ್ನು, ಅಱಿನ್ದು ಕೊಣ್ಡು=ಅರಿತುಕೊಂಡು, ಐಮ್ ಪುಲನ್=ಪಂಚೇಂದ್ರಿಯಗಳನ್ನು, ಅಹತ್ತು= ಒಳಗಡೆಯೇ\(ಅಂತರಂಗದಲ್ಲಿಯೇ\), ಅಡಕ್ಕಿ=ಅಡಗಿಸಿ, ಕಾಮ್ಬು ಅಱ=ಬೇರುಸಹಿತವಾಗಿ, ತಲೈ ಶಿರೈತ್ತು=ತಲೆಯನ್ನು ಬೋಳಿಸಿ\(ತಲೆಯ ಭಾರವನ್ನು ಕಳೆದುಕೊಂಡು\), ಉನ್=ನಿನ್ನ, ಕಡೈತ್ತಲೈ=ತಲೆಬಾಗಿಲಿನಲ್ಲಿ, ಇರುನ್ದು=ಇದ್ದುಕೊಂಡು, ವಾೞುಮ್=ಬಾಳುವ, ಶೋಮ್ಬರೈ=ಸೋಮಾರಿಗಳನ್ನು\(ಸ್ವಹಿತಸಾಧಕರನ್ನು\) ಉಹತ್ತಿ ಪೋಲುಮ್=ಆಶೆಪಡುವಂತೆ ನೀನು, ಪುನಲ್=ನದಿಯಿಂದ \(ಕಾವೇರಿಯಿಂದ\), ಶೂೞ್-ಸುತ್ತುವರಿದಿರುವ, ಅರಙ್ಗತ್ತಾನೇ=ಶ್ರೀರಂಗನಾಥನೇ.



ಆಶೆಯ ವಸ್ತುಗಳನ್ನೆಲ್ಲಾ ತೊಲಗಿಸಿ, ಸತ್ಯವಾದದ್ದನ್ನೇ ಚೆನ್ನಾಗಿ ತಿಳಿದುಕೊಂಡು, ನಿಜವಾದ ಸ್ವಭಾವವನ್ನು ಅರಿತುಕೊಂಡು, ಪಂಚೇಂದ್ರಿಯಗಳನ್ನು ಅಂತರಂಗದಲ್ಲಿಯೇ ಅಡಗಿಸಿಟ್ಟು ತಲೆಯಮೇಲಣ ಹೊರೆಯನ್ನು ಬೇರುಸಹಿತವಾಗಿ ಕಳೆದುಕೊಂಡು, ನಿನ್ನ ತಲೆಬಾಗಿಲಲ್ಲಿ ಇದ್ದುಕೊಂಡು ಬಾಳುವ ಸ್ವಹಿತಸಾಧಕರನ್ನು\(ಸೋಮಾರಿಗಳನ್ನು\) ಆಶಿಸುವವನಂತೆಯಲ್ಲವೇ ನೀನು, ಶ್ರೀರಂಗನಾಥನೇ.\(ಆಶೆಪಡುವವನಂತೆ ಕಾಣುತ್ತದೆ\). \(೩೮\)



ಭಗವಂತನನ್ನು ಪಡೆದುಕೊಳ್ಳುವುದೇ ಕೆಲವರ ಮುಖ್ಯಧ್ಯೇಯ. ಅದು ಎಲ್ಲಜನರ ಸಾಮಾನ್ಯವಾದ ಧ್ಯೇಯವಾಗಬೇಕು. ಕೆಲವರು ಮಾತ್ರವೇ ಅದನ್ನು ಸಾಧಿಸುವುದಾದರೂ ಹೇಗೆ? ಎಲ್ಲರಿಗೂ ಅದನ್ನೆಲ್ಲ ಹೇಳಿಕೊಡಬೇಡೇಅವೇ? ಎಲ್ಲರಿಗೂ ಹಾಗೆ ಅವಕಾಶವನ್ನು ಕಲ್ಪಿಸಬೇಡವೇ? ಈ ವಿಷಯವನ್ನು



೪೬

ಮನಸ್ಸಿನಲ್ಲಿಟ್ಟುಕೊಂಡೇ ಆೞ್ವಾರರು ಆ ಕೆಲವರನ್ನು "ಸ್ವಹಿತಸಾಧಕರು" ಎಂದಿರಬೇಕು ಎನಿಸುತ್ತದೆ.



ಭಗವಂತನನ್ನು ಪಡೆದುಕೊಳ್ಳುವುದಕ್ಕೆ ಯಾವ ಕೆಲವು ಮುಖ್ಯವಾದ ಗುಣಗಳನ್ನು ಸಾಧಿಸಿ ತಮ್ಮದಾಗಿ ಮಾಡಿಕೊಂಡಿರಬೇಕು ಎಂಬುದನ್ನು ಆೞ್ವಾರರು ಇಲ್ಲಿ ಹೇಳುತ್ತಾರೆ. ಅವರು ಲೌಕಿಕರಾಗಿ ಇದ್ದರೂ ಸಹ ಲೌಕಿಕರು ಆಶಿಸುವ ವಸ್ತುಗಳನ್ನೂ ಅವುಗಳ ವಾಸನೆಗಳನ್ನು ತಮ್ಮಿಂದ ದೂರ ತೊಲಗಿಸಿ ಬಿಡಬೇಕು. ಆತ್ಮಸ್ವರೂಪವನ್ನು ಚೆನ್ನಾಗಿ ಯಥಾರ್ಥವಾಗಿ ತಿಳಿದುಕೊಳ್ಳಬೇಕು. ಆತ್ಮನಿಗೂ ಪರಮಾತ್ಮನಿಗೂ ಇರುವ ನಿಜವಾದ ಸಂಬಂಧವನ್ನು ಚೆನ್ನಾಗಿ ಅರಿತುಕೊಳ್ಳಬೇಕು. ಪಂಚೇಂದ್ರಿಯಗಳನ್ನು ಅವುಗಳ ಸ್ಥಳದಲ್ಲಿಯೇ ಅಡಗಿಸಿ ಇಡಬೇಕು. ಲೌಕಿಕರಾಗಿ ಅವರು ತಮ್ಮ ತಲೆಯ ಮೇಲಿರುವ ರಕ್ಷಣೆಯ ಹೊಣೆಗಾರಿಕೆಯನ್ನೂ ಭಗವಂತನಲ್ಲಿ ಸಮರ್ಪಿಸಿ, ಅದನ್ನು ಬೇರುಸಹಿತವಾಗಿ ಕಳೆದುಕೊಳ್ಳಬೇಕು. ತನ್ನ ರಕ್ಷಣೆಯ ಹೊಣೆಯನ್ನೂ ಸಹ ಭಗವಂತನಿಗೇ ಬಿಟ್ಟುಕೊಡಬೇಕು. ಈ ಗುಣಗಳಿಂದ ಮಾತ್ರವೇ ಅವರು ಭಗವಂತನನ್ನು ಸೇರುವುದಕ್ಕೆ ಸಾಧ್ಯವಾಗುತ್ತದೆ.



ಆೞ್ವಾರರು ಹೇಳುತ್ತಾರೆ: ಭಗವಂತ,ನಿನ್ನ ಬಳೀಸಾರಲು ಯತ್ನಿಸುವ ಕೆಲವರು ಸ್ವಹಿತಸಾಧಕರು ಕೆಲವು ಮುಖ್ಯವಾದ ಗುಣಗಳನು ಬೆಳೆಸಿಕೊಂಡಿರುತ್ತಾರೆ. ಆ ಗುಣಗಳ ಸಹಾಯದಿಂದ ಅವರು ನಿನ್ನನ್ನು ಸೇರುತ್ತಾರೆ. ನಿನ್ನ ಬಾಗಿಲ ಬಳಿ ಕಾದುನಿಲ್ಲುತ್ತಾರೆ. ನಿನ್ನ ಸೇವೆಗಾಗಿಯೇ ಅಲ್ಲಿ ಜೀವಿಸುತ್ತಿರುತ್ತಾರೆ. ಅಂಥವರನ್ನು ಕಂಡರೆ ನಿನಗೆ ಬಹಳ ಅಭಿಮಾನವೆಂದು ತೋರುತ್ತದೆ ಅಲ್ಲವೇ?



ಈ ಪಾಶುರವನ್ನು ಮುಖ್ಯವಾದದ್ದೆಂದೂ ಇದರಲ್ಲಿ ಪ್ರಪತ್ತಿಯ ತತ್ತ್ವಗಳೆಲ್ಲವೂ ಅಡಗಿವೆಯೆಂದೂ ತಿಳಿದವರು ಹೇಳುತ್ತಾರೆ. ಭಗವಂತನನ್ನು ಸೇರುವುದಕ್ಕೆ ಅನುಕೂಲವಾದದ್ದೆಲ್ಲವನ್ನೂ ಮಾಡುವುದು, ಅದಕ್ಕೆ ಅಡ್ಡಿಯಾಗಿರುವುದೆಲ್ಲವನ್ನೂ ವರ್ಜಿಸುವುದು, ಭಗವಂತನೇ ರಕ್ಷಕನೆಂಬ ಪೂರ್ಣವಿಶ್ವಾಸವಿಡುವುದು, ಅವನೇ ಸರ್ವಸ್ವವೆಂದೂ ಅವನೇ ಪ್ರಾಪ್ಯನೂ ಪ್ರಾಪಕನೂ ಎಂದು ನಂಬಿರುವುದು, ತನಗೆ ಯಾವ ಬಗೆಯಲ್ಲೂ ಶಕ್ತಿಯಿಲ್ಲವೆಂದೂ ಭಗವಂತನು ಕೈಹಿಡಿದು ಉದ್ಧರಿಸಹೊರತು ತನ್ನಿಂದ ಏನೂ ಸಾಧ್ಯವಿಲ್ಲವೆಂದೂ ನಂಬಿರುವುದು, ಹೀಗೆ ಭಗವಂತನಲ್ಲಿ ಶರಣಾಗತನಾಗುವುದರಲ್ಲಿ ಭಗವಂತನನ್ನು ಸೇರುವುದೊಂದೇ ಹೊರತು ಬೇರೆ ಯಾವ ಪ್ರಯೋಜನವನ್ನು ಆಶಿಸದೆ ಇರುವುದು-ಇವುಗಳೆಲ್ಲ ಪ್ರಪತ್ತಿಯ ಲಕ್ಷಣಗಳು, ಎಂದು ಹೇಳುತ್ತಾರೆ.



೩೯.ಅಡಿಮೈಯಿಲ್ ಕುಡಿಮೈಯಿಲ್ಲಾ ಅಯಲ್ ಶತುಪ್ಪೇದಿಮಾರಿಲ್

ಕುಡಿಮೈಯಿಲ್ ಕಡೈಮೈಪಟ್ಟ ಕುಕ್ಕರಿಲ್ ಪಿಱಪ್ಪರೇಲುಮ್

ಮುಡಿಯಿನಿಲ್ ತುಳಪಮ್ ವೈತ್ತಾಯ್ ಮೊಯ್ ಕೞಱ್ ಕನ್ಬು ಶೆಯ್ಯುಮ್

ಅಡಿಯರೈಯುಹತ್ತಿಪೋಲುಮ್ ಅರಙ್ಗಮಾನಹರುಳಾನೇ



ಅಡಿಮೈಯಿಲ್=ಸೇವೆಯಲ್ಲಿ, ಕುಡಿಮೈ ಇಲ್ಲಾ=ಉಚ್ಚತೆಯಿಲ್ಲದ, ಅಯಮ್=ಸ್ಥಳವಾದ, ಚತುಪ್ಪೇದಿ ಮಾರಿಲ್=ಚತುರ್ವೇದಿಗಳಿಗಿಂತಲೂ, ಕುಡಿಮೈಯಿಲ್=ಉಚ್ಚವಂಶದಲ್ಲಿ, ಕಡೈಮೈ ಪಟ್ಟ=ಕೀಳಾಗಿರುವ, ಕುಕ್ಕರಿಲ್=ನೀಚರಲ್ಲಿ, ಪಿಱಪ್ಪರ್ ಏನುಮ್=ಹುಟ್ಟಿದವರಾದರೂ, ಮುಡಿಯಿನಿಲ್=ತಲೆಯಲ್ಲಿ, ತುಳಪಮ್=ತುಲಸಿಯ ಹಾರವನ್ನು, ವೈತ್ತಾಯ್=ಮುಡಿದವನೇ, ಮೊಯ್=ಸಮರ್ಥವಾದ, ಕೞಱ್ ಕು=ಪಾದಗಳಿಗೆ, ಅನ್ಬು ಶೆಯ್ಯುಮ್=ಭಕ್ತಿಮಾಡುತ್ತಿರುವ, ಅಡಿಯರೈ=ಸೇವಕರನ್ನು \(ಕಿಂಕರರನ್ನು\), ಉಹೈತ್ತಿಪೋಲುಮ್=ನೀನು ಅಭಿಮಾನಿಸುವೆಯೆಂದು ತೋರುತ್ತದೆ, ಅರಙ್ಗಮಾ ನಹರ್ ಉಳಾನೇ=ಶ್ರೀರಂಗವೆಂಬ ಮಹಾನಗರದಲ್ಲಿರುವವನೇ.



೪೭

ತಲೆಯಲ್ಲಿ ತುಲಸಿಯ ಹಾರವನ್ನು ಮುಡಿದವನೇ, ಶ್ರೀರಂಗವೆಂಬ ಮಹಾನಗರದಲ್ಲಿ ನೆಲಸಿರುವವನೇ, ಸೇವೆಯಲ್ಲಿ ಉಚ್ಚನೀಚವೆಂಬುದಿಲ್ಲದ ಚತುರ್ವೇದಿಗಳಿಗಿಂತಲೂ ಉಚ್ಚವಂಶದಲ್ಲಿ ಹುಟ್ಟಿ ಕೀಳಾಗಿರುವ \(ಕೀಳುತನವನ್ನು ಅನುಭವಿಸುವ\) ನೀಚರಲ್ಲಿ ಹುಟ್ಟಿದವರಾದರೂ ಸಮರ್ಥವಾದ ನಿನ್ನ ತಿರುವಡಿಗಳಿಗೆ ಭಕ್ತಿಮಾಡುವ ಕಿಂಕರರನ್ನು ನೀನು ಅಭಿಮಾನಿಸುತ್ತೀಯಲ್ಲವೇ?\(೩೯\)



ಹಿಂದಿನ ಪಾಶುರದಲ್ಲಿ ಆತ್ಮೋದ್ಧಾರದ ವಿಷಯದಲ್ಲಿ ಜ್ಞಾನಿಗಳಾಗಿ ನುರಿತವರು ಭಗವಂತನನ್ನು ಪಡೆಯುವುದು ಹೇಗೆ ಎಂಬುದನ್ನು ಆೞ್ವಾರರು ಹೇಳಿದರು. ಈ ಪಾಶುರದಲ್ಲಿ ಅವರು ಇನ್ನೂ ಉತ್ತಮವಾದ ವಿಷಯವನ್ನು ಎತ್ತಿಕೊಂಡಿದ್ದಾರೆ. ಭಗವಂತನಿಗೆ ಯಾರಲ್ಲಿ ಅಭಿಮಾನ? ಅದರಲ್ಲಿ ತಾರತಮ್ಯವೇನಾದರೂ ಉಂಟೇ?



ಆೞ್ವಾರರು ಹೇಳುತ್ತಾರೆ: ಭಗವಂತ ನಾಲ್ಕು ವೇದಗಳಿಗೆ ನಿನ್ನ ಸೇವೆಯಲ್ಲಿ ವ್ಯತ್ಯಾಸವುಂಟೇ? ಚತುರ್ವೇದ ಪಾರಂಗತರು ತಮ್ಮ ತಮ್ಮಲ್ಲಿ ಉಚ್ಚನೀಚಗಳನ್ನು ಕಾಣುವರೇ? ಅವರಿಗೆ ಎಲ್ಲರೂ ಸಮರಲ್ಲವೇ? ಜ್ಞಾನಿಗಳಾದ ಅವರ ಸೇವೆಯಲ್ಲಿನೀನೂ ಸಹ ಕೀಳುಮೇಲು ಎಂದು ಎಂದಿಗೂ ಭಾವಿಸುವುದಿಲ್ಲವಲ್ಲವೇ? ಜ್ಞಾನಿಗಳಾದವರ ಸೇವೆಗಿಂತಲೂ ಉಚ್ಚಕುಲದಲ್ಲಿ ಜನಿಸಿದ್ದರೂ ಸಹ ನೀಚಕುಲದವನಂತೆ ನಡೆದುಕೊಳ್ಳುವವನು ನಿನ್ನ ತಿರುವಡಿಗಳ ಸೇವಕನಾದ ನಿಜಭಕ್ತನಾಗಿರುವವನಾದರೆಮ್ ಅವನಲ್ಲೇ ನಿನಗೆ ಹೆಚ್ಚು ಅಭಿಮಾನ, ಅಲ್ಲವೇ?



ಆೞ್ವಾರರ ಮಾತಿನಲ್ಲಿ-"ಕುಲವಲ್ಲ ಮುಖ್ಯ; ಭಕ್ತಿಯೇ ಮುಖ್ಯ"ಎಂಬುದು ನಿಶ್ಚಿಂತವಾದಂತೆಯೇ\! ನಿಜವಾದ, ಗಾಢವಾದ, ದೃಢವಾದ ಭಕ್ತಿಯೇ ಭಗವಂತನಿಗೆ ಪ್ರಿಯ. ಅವನಲ್ಲಿಯೇ ಭಗವಂತನಿಗೆ ಅಭಿಮಾನ\!



ಉಚ್ಚಕುಲದಲ್ಲಿ ಜನಿಸಿದರೂ ನೀಚಕುಲದವನಂತೆ ನಡೆದುಕೊಳ್ಳುವವನು"- ಎಂಬುದರಲ್ಲಿ ಆೞ್ವಾರರ ಸ್ವಂತಜೀವನದ ಪರಿಯ ಪ್ರತಿಧ್ವನಿ ಕಂಡುಬರುವುದಲ್ಲವೇ?



೪೦.ತಿರುಮಱುಮಾರ್ಬ ನಿನ್ನೈಚ್ಚಿನ್ತೈಯುಳ್ ತಿಹೞವೈತ್ತು

ಮರುವಿಯಮನತ್ತರಾಹಿಲ್ ಮಾನಿಲತ್ತುಯಿರ್ಹಳೆಲ್ಲಾಕ್ಮ್

ವೆರುವುಱಕ್ಕೊನ್ಱು ಕಟ್ಟಿಟ್ಟು ಈಟ್ಟಿಯವಿನೈಯರೇಲುಮ್

ಅರುವಿನೈಪ್ಪಯನದುಯ್ಯಾರ್ ಅರಙ್ಗಮಾನಹರುಳಾನೇ



ತಿರು=ಶ್ರೀದೇವಿಯನ್ನು, ಮಱು=ಶ್ರೀವತ್ಸನೆಂಬ ಚಿಹ್ನೆಯನ್ನೂ ಉಳ್ಳ, ಮಾರ್ಬ=ಎದೆಯುಳ್ಳವನೇ, ಅರಙ್ಗಮಾನಹರ್ ಉಳಾನೇ=ಶ್ರೀರಂಗವೆಂಬ ಮಹಾನಗರದಲ್ಲಿರುವವನೇ, ನಿನ್ನೈ=ನಿನ್ನನ್ನು, ಚಿನ್ತೈಯಿಲ್=ಮನಸ್ಸಿನಲ್ಲಿ, ತಿಹೞವೈತ್ತು=ಬೆಳಗುವಂತೆ ಇಟ್ಟುಕೊಂಡು, ಮರುವಿಯ=ಧ್ಯಾನಿಸುವ, ಮನತ್ತರ್ ಆಹಿಲ್=ಮನದವರು, ಆಹಿಲ್=ಆದರೆ, ಮಾ ನಿಲತ್ತು=ಈ ದೊಡ್ಡ ಭೂಮಂಡಲದಲ್ಲಿ ಇರುವ, ಉಯಿರ್ ಹಳ್ ಎಲ್ಲಾಮ್=ಜೀವರುಗಳೆಲ್ಲರೂ, ವೆರುವು ಉಱ=ಬಹಳ ಭಯಪಡುವಂತೆ., ಕೊನಱುಕಟ್ಟಿಟ್ಟು=ಪರಹಿಂಸೆಯನ್ನು ಮಾಡಿ, ಈಟ್ಟಿಯ=ಗಳಿಸಿಕೊಂಡ, ವಿನೈಯರ್ ಏಲುಮ್=ಪಾಪಗಳನ್ನುಳ್ಳವರು ಆದರೂ, ಅರುವಿನೈ=ಮಹಾಪಾಪಗಳ, ಪಯನ್ ಅದು=ಫಲವನ್ನು



೪೮

ಉಯ್ಯಾರ್=ಅನುಭವಿಸುವುದಿಲ್ಲ.

ಶ್ರೀದೇವಿಯನ್ನೂ ಶ್ರೀವತ್ಸನೆಂಬ ಚಿಹ್ನೆಯನ್ನೂ ವಕ್ಷದಲ್ಲಿ ಉಳ್ಳವನೇ, ಶ್ರೀರಂಗವೆಂಬ ಮಹಾನಗರದಲ್ಲಿರುವವನೇ, ನಿನ್ನನ್ನು ಮನಸ್ಸಿನಲ್ಲಿ ಬೆಳಗುವಂತೆ ಇಟ್ಟುಕೊಂಡು ಧ್ಯಾನಿಸುವ ಮನದವರು ಆದರೆ, ಈ ದೊಡ್ಡ ಭೂಮಂಡಲದಲ್ಲಿರುವ ಜೀವರುಗಳೆಲ್ಲರೂ ಬಹಳವಾಗಿ ಭಯಪಡುವಂತೆ ಪರಹಿಂಸೆಯನ್ನು ಮಾಡಿ ಗಳಿಸಿಕೊಂಡ ಪಾಪಗಳನ್ನುಳ್ಳವರು ಆದರೂ ಸಹ, ಅವರು ತಮ್ಮ ಮಹಾಪಾಪಗಳ ಫಲವನ್ನು ಅನುಭವಿಸುವುದಿಲ್ಲ. \(೪೦\)



ಹಿಂದಿನ ಪಾಶುರದಲ್ಲಿ ಕುಲಕ್ಕಿಂತ ಭಕ್ತಿಯೇ ಹೆಚ್ಚು ಎಂಬುದನ್ನು ಹೇಳಲಾಗಿತ್ತು. ಈ ಪಾಶುರದಲ್ಲಿ ಅದೇ ವಿಷಯವನ್ನು ಮುಂದುವರಿಸಲಾಗಿದೆ. ಈ ದೊಡ್ಡ ಭೂಮಂಡಲದಲ್ಲಿರುವ ಜೀವರುಗಳೆಲ್ಲರೂ:ಎಂಬುದು ಎಷ್ಟು ವಿಶಾಲವಾದ ಭಾವನೆ\! ಜಾತಿ,ಕುಲ ಎಂದು ಯೋಚಿಸದೆ, ಭಕ್ತಿಯನ್ನೇ ಪ್ರಧಾನವಾಗಿ ಮಾಡಿಕೊಳ್ಳುವುದರ ಫಲವೇನು ಎಂಬುದನ್ನು ಇಲ್ಲಿ ಹೇಳಲಾಗಿದೆ.



ಆೞ್ವಾರರು ಹೇಳುತ್ತಾರೆ: ಭಗವಂತ, ನಿನ್ನ ವಕ್ಷಸ್ಥಲದಲ್ಲಿ ಶ್ರೀದೇವಿಯೂ ಇದ್ದಾಳೆ:ಶ್ರೀವತ್ಸಲಾಂಛನವೂ ಇದೆ. ಶ್ರೀದೇವಿ ದಯಾಸ್ವರೂಪಳು. ನಿನ್ನ ವಕ್ಷದಲ್ಲಿಯೇ ಅವಳು ನಿತ್ಯವಾಸಮಾಡುತ್ತಾ ನಿನ್ನನ್ನು ಪರಿಪೂರ್ಣ ದಯಾಮಯನನ್ನಾಗಿ ಮಾಡಿದ್ದಳೆ. ಶ್ರೀವತ್ಸನೆಂಬ ಲಾಂಛನ ನಿನ್ನ ಮಹತ್ತರವಾದ ಕ್ಷಮೆಯನ್ನು ತೋರಿಸುವುದು. ಆದ್ದರಿಂದ, ನೀನು ದಯಾಮಯನೂ ಕ್ಷಮಾಶೀಲನೂ ಆಗಿದ್ದೀಯೆ. ನಿನ್ನನ್ನು ಅಂತರಂದಲ್ಲಿ ಇಟ್ಟುಕೊಂಡು, ಸತತವಾದ ಚಿಂತನೆಯಿಂದ ಬೆಳಗುವಂತೆ ಮಾಡುವುದರ ಫಲ ಮಹತ್ತರವಾದದ್ದು. ಈ ದೊಡ್ಡಭೂಮಂಡಲದಲಿ ಯಾವ ಜೀವಿಯಾದರೂ ಸರಿಯೆ ಅವನು ಲೋಕಕಂಟಕನಾಗಿ ಪರಹಿಂಸಕನಾಗಿ ಕಡುಪಾಪಿಯಾದರೂ ಸಹ. ಅವನ ಪಾಪರಾಶಿಯ ಫಲವನ್ನು ಸ್ವಲ್ಪವೂ ಅನುಭವಿಸದಂತೆ ಅದನೆಲ್ಲ ನೀಗಿಸುವುದೇ ಆ ಫಲ\! ನಿನ್ನ ಅಪಾರವಾದ ದಯೆಯ ಮತ್ತು ಕ್ಷಮೆಯ ಪ್ರಸಾದವೇ ಇದಲ್ಲವೇ?



೪೧.ವಾನುಳಾರಱಿಯಲಾಹಾ ವಾನವಾವೆನ್ಬರಾಹಿಲ್

ತೇನುಲಾನ್ದುಳಪಮಾಲೈ ಚ್ಚೆನ್ನಿಯಾವೆನ್ಬರಾಹಿಲ್

ಊನಮಾಯಿನಹಳ್ ಶೆಯ್ಯುಮ್ ಊನಕಾರಕರ್ ಹಳೇಲುಮ್

ಪೋನಹಮ್ ಶೆಯ್ದ ಶೇಡಮ್ ತರುವರೇಲ್ ಪುನಿತಮನ್ಱೇ



ವಾನ್ ಉಳಾರ್=ಮೇಲಣ ಲೋಕದವರು, ಅಱಿಯಲ್ ಆಹಾ=ಅರಿಯಲಾಗದ, ವಾನವಾ=ಪರಮಪದವಾಸಿಯೇ, ಎನ್ಬರ್ ಆಹಿಲ್=ಎನ್ನುವರು ಆದರೂ, ತೇನ್ ಉಲಾಮ್=ಜೇನು ಮುತ್ತುತ್ತಿರುವ, ತುಳಪಮ್ ಮಾಲೈ-ತುಲಸಿಯ ಹಾರವನ್ನು, ಚೆನ್ನಿಯಾ=ತಲೆಯಲ್ಲಿ ಮುಡಿದವನೇ, ಎನ್ಬರ್ ಆಹಿಲ್=ಎನ್ನುವರು ಆದರೂ, ಊನಮ್ ಆಯಿನಹಳ್=ನ್ಯೂನತೆಯನ್ನುಳ್ಳವರು, ಶೆಯ್ಯುಮ್=ಮಾಡುವ, ಊನ ಕಾರಕರ್ಹಳ್ ಏಲುಮ್=ಕೊರತೆಯುಳ್ಳ ಕಾರ್ಯಗಳನ್ನು ಮಾಡಿಸುವ ಆಸಕ್ತ ಆದರೀ ಸಹ,ಪೋನಹಮ್ ಶೆಯ್ದ=ಉಂಡು ಮಿಗಿಸಿದ, ಶೇಡಮ್=ಶೇಷವನ್ನು, ತರುವರೇಲ್=ಅನುಗ್ರಹಿಸಿದರೂ ಸಹ



೪೯

ಪುನಿತಮ್ ಅನ್ಱೇ=ಪವಿತ್ರರಲ್ಲವೇ?



ನ್ಯೂಣತೆಯ ಕೆಲಸಗಳನ್ನು ಮಾಡುವವರೂ, ಅವುಗಳನ್ನು ಇತರರಿಂದ ಮಾಡಿಸುವವರು ಆದರೂ ಸಹ, ಮೇಲಣ ಲೋಕದವರು ಅರಿತುಕೊಳ್ಳಲಾಗದ ಪರಮನಏ ಎಂದಾಗಲಿ, ಜೇನು ಮುತ್ತುತ್ತಿರುವ ತುಲಸಿಯ ಹಾರವನ್ನು ಮುಡಿದವನೇ ಎಂದಾಗಲಿ ಹೇಳುವವರು ಉಂಡುಮಿಗಿಸಿದ ಶೇಷವನ್ನು ಅನುಗ್ರಹಿಸಿದರೆ, ಉಂಡವರು ಪವಿತ್ರರಾಗುವರಲ್ಲವೇ?\(೪೧\)



ಭಗವಂತನನ್ನು ಎಡೆಬಿಡದೆ ಧ್ಯಾನಿಸುತ್ತ ಇರುವವರು ಮಹನೀಯರು. ಅವರು ಜ್ಞಾನಿಗಳಾಗಿರಲಿ, ಭಕ್ತರಾಗಿರಲಿ, ಅವರು ಪರಿಶುದ್ಧರು. ಅವರು ಉಂಡುಮಿಗಿಸಿದ ಶೇಷವನ್ನುಂಡವರೂ ಸಹ ಪವಿತ್ರರಾಗುತ್ತಾರೆ. ಅವರೂ ಸಹ ಭಗವಂತನನ್ನು ಚಿಂತಿಸಲು ಮೊದಲುಮಾಡುತ್ತಾರೆ. ಆದ್ದರಿಂದ ಭಗವನ್ನಾಮ ಚಿಂತನೆಯ ಹಿರಿಮೆ ಎಷ್ಟು ಮಹತ್ವವುಳ್ಳದ್ದು? ಇದು ಒಂದು ಬಗೆಯ ವಿವರಣೆ.



ಭಗವಂತನನ್ನು ಎಡೆಬಿಡದೆ ಧ್ಯಾನಿಸುವವರು ಎಷ್ಟೇ ಕೆಟ್ಟವರಾಗಿರಲಿ, ಎಂಥ ಕೆಟ್ಟಕೆಲಸದಲ್ಲೇ ತೊಡಗಿರಲಿ, ಎಂಥ ಕೆಟ್ಟ ಕೆಲಸಗಳನ್ನೇ ಪ್ರಚೋದಿಸಲಿ, ಅವರು ಪರಿಶುದ್ಧರೇ. ಅವರು ಉಂಡುಮಿಗಿಸಿದ ಶೇಷವನ್ನು ಅನುಗ್ರಹಿಸಿದರೆ, ಅದನ್ನು ಉಂದವರೂ ಶುದ್ಧರಾಗುತ್ತಾರೆ. ಇದೊಂದು ಬಗೆಯ ವಿವರಣೆ.



ಭಗವಂತನ ಚಿಂತನೆಯಲ್ಲಿಯೇ ಸದಾ ತೊದಗಿರುವವನು ಶುದ್ಧನೂ ಸಾತ್ವಿಕನೂ ಆಗುವುದು ವಾಸ್ತವವೇ. ವಿವರಣೆ ಏನೇ ಆಗಿದ್ದರೂ, ಆೞ್ವಾರರ ಅಭಿಪ್ರಾಯದಲ್ಲಿ ಭಗವಚ್ಚಿಂತನೆಯ ಹಿರಿಮೆಯನ್ನು ಮನಗಾಣುವಂತೆ ಬೋಧಿಸುವುದೇ ಮುಖ್ಯ.



೪೨.ಪೞುದಿಲಾವೊೞುಹಲಾಟ್ರು ಪ್ಪಲಶದುಪ್ಪೇದಿಮಾರ್ಹಳ್

ಇೞಿಕುಲತ್ತವರ್ಹಳೇಲುಮ್ ಎಮ್ಮಾಡಿಯಾರ್ಹಳಾಹಿಲ್

ತೊೞುಮಿನೀರ್ ಕೊಡುಮಿನ್ ಕೊಣ್ಮಿನ್ ಎನ್ಱು ನಿನ್ನೋಡುಮೊಕ್ಕ

ವೞಿಪಡ ವರುಳಿನಾಯ್ ಪೋಲ್ ಮದಿಳ್ ತಿರುವರಙ್ಗತ್ತಾನೇ



ಪೞುದಿ ಇಲಾ=ಕೊರತೆಯಿಲ್ಲದ, ಒೞುಹಲಾಱು=ಒಳ್ಳೆಯ ನಡತೆಯವರಾದ, ಪಲ=ಅನೇಕ, ಚತುಪ್ಪೇದಿಮಾರ್ಹಳ್=ಚತುರ್ವೇದಿಗಳೇ, ಇೞಿಕುಲತ್ತವರ್ಹಳ್= ಕೀಳು ಕುಲದವರು, ಏಲುಮ್=ಆದರೂ, ಎಮ್=ನಮ್ಮ \(ಭಗವಂತನ\), ಅಡಿಯಾರ್ಹಳ್=ಸೇವಕರು, ಭಕ್ತರು, ಆಹಿಲ್=ಆದರೆ, ತೊೞುಮಿನೀರ್=ಅವರ ಸೇವೆ ಮಾಡಿರಿ, ಕೊಡುಮಿನ್=ಉತ್ಕೃಷ್ಟವಾದ ಸತ್ಯವನ್ನು ಉಪದೇಶಿಸಿರಿ, ಕೊಳ್ಮಿನ್=\(ಅವರಿಂದ\)ಗ್ರಹಿಸಿರಿ, ಎನ್ಱು=ಎಂದು\(ನೀನು\)ನಿನ್ನೋಡುಮ್=ನಿನ್ನೊಡನೆ, ಒಕ್ಕ=\(ಅವರು\)ಸಮನೆಂದು, ವೞಿಪಡ=\(ಅವರನ್ನು\)ಪೂಜಿಸುವಂತೆ, ಅರುಳಿನಾಯ್ ಪೋಲ್=ಉಪದೇಶವನ್ನು ಕೃಪೆಮಾಡಿದೆಯಲ್ಲವೇ, ಮದಿಳ್=ಪ್ರಾಕಾರಗಳಿಂದ ಕೂಡಿದ,ತಿರು ಅರಙ್ಗತ್ತಾನೇ=ಶ್ರೀರಂಗದ ಸ್ವಾಮಿಯೇ\(ಶ್ರೀರಂಗನಾಥನೇ\)\!



೫೦

ಕೊರತೆಯಿಲ್ಲದ\(ಶುದ್ಧವಾದ\)ಒಳ್ಳೆಯ ನಡತೆಯವರಾದ ಅನೇಕ ಚತುರ್ವೇದಿಗಳೇ, ಕೀಳುಕುಲದವರಾದರೂ ನಮ್ಮ ಭಕ್ತರಾದರೆ, ಅವರ ಸೇವೆಮಾಡಿ. ಅವರಿಗೆ ಶ್ರೇಷ್ಠವಾದ ಸತ್ಯವನ್ನು ಬೋಧಿಸಿ, ಅವರಿಂದ ಉತ್ಕೃಷ್ಟವಾದದ್ದನ್ನು ಗ್ರಹಿಸಿ ಎಂದು ನೀನು ನಿನ್ನೊಡನೆ ಅವರು ಸಮವೆಂದೂ ಅವರನ್ನು ಪೂಜಿಸುವಂತೆಯೀ ಉಪದೇಶಿಸಿ ಕೃಪೆಮಾಡಿದೆಯಲ್ಲವೇ, ಪ್ರಾಕಾರಗಳಿಂದ ಕೂಡಿದ ಶ್ರೀರಂಗದ ಒಡೆಯನೇ? \(೪೨\)



ಆೞ್ವಾರರು ಹೇಳುತ್ತಾರೆ: ಶ್ರೀರಂಗನಾಥನೇ, ನೀನು ಕೃಪೆಮಾಡಿರುವ ಉಪದೇಶವಿದು: :ಚತುರ್ವೇದಿಗಳೇ, ನೀವು ನಾಲ್ಕು ವೇದಗಳನ್ನು ಕೂಲಂಕಷವಾಗಿ ಅಭ್ಯಾಸಮಾಡಿ ಚೆನ್ನಾಗಿ ಅರಿತುಕೊಂಡಿದ್ದೀರಿ. ನೀವು ಪರಿಶುದ್ಧವಾದ ನಡತೆಯುಳ್ಳವರು. ನಿಮ್ಮ ನಡತೆಯಲ್ಲಿ ಯಾವರೀತಿಯಲ್ಲೀ ಕೊರತೆಯಿಲ್ಲ. ಜ್ಞಾನವನ್ನು ಮಾತ್ರವೇ ನಿಮ್ಮ ಅಳತೆಯ ಕೋಲನ್ನಾಗಿ ಮಾಡಿಕೊಳ್ಳಬೇಡಿ. ನನ್ನ ಭಕ್ತರು ಎಲ್ಲರೂ ಸಮರು. ಅವರಲ್ಲಿ ಕೀಳುಮೇಲು ಎಂಬುದಿಲ್ಲ. ಆದ್ದರಿಂದ, ಜ್ಞಾನಿಗಳಾದ ನೀವು ಅವರ ಸೇವೆಗೆ ಹಿಂಜರಿಯಬೇಡಿ. ನೀವು ಕಲಿತು ಅರಿತುಕೊಂಡಿರುವ ಶ್ರೇಷ್ಠವಾದ ಆಧ್ಯಾತ್ಮಿಕ ಸತ್ಯವನ್ನು ಅವರಿಗೆ ಉಪದೇಶ ಮಾಡಿ. ಅಂಥವೇನಾದರೂ ಅವರಲ್ಲಿ ಕಂಡುಬಂದರೆ, ನೀವೂ ಅವರಿಂದ ಕಲಿಯಿರಿ. ನನ್ನ ಭಕ್ತರು ನನಗೆ ಸಮಾನರೆಂಬ ಭಾವನೆಯಿಂದ ನೀವು ಅವರನ್ನು ಪೂಜಿಸಿ".



ಇದೆಲ್ಲ ಭಗವಂತನ ಉಪದೇಶವೆಂಬಂತೆ ಆೞ್ವಾರರು ತಮ್ಮ ಉಪದೇಶದ ಸಾರವನ್ನು ಇಲ್ಲಿ ಸಂಗ್ರಹಿಸಿ ಹೇಳಿದ್ದಾರೆ. ಮೂವತ್ತೊಂಬತ್ತನೆಯ ಪಾಶುರದಲ್ಲಿ ಹೇಳಿದ ಮುಖ್ಯತತ್ತ್ವವಾದ "ಕುಲವಲ್ಲ ಮುಖ್ಯ; ಭಕ್ತಿಯೇ ಮುಖ್ಯ. ಭಕ್ತನು ಭಗವಂತನಿಗೆ ಪ್ರಿಯತಮನು. ಅವನು ಪೂಜನೀಯನು", ಎಂಬುದನ್ನು ಈ ಪಾಶುರ ಪುಷ್ಟೀಕರಿಸುತ್ತದೆ.



ಉದಾತ್ತವಾದ ಈ ಶ್ರೀವೈಷ್ಣವ ತತ್ತ್ವವನ್ನು ಪ್ರಚಾರ ಮಾಡಿ ಅನುಷ್ಠಾನ ಮಾಡಿದ ಹಿರಿಮೆ ಆೞ್ವಾರರದು. ವಿಶಿಷ್ಟಾದ್ವೈತಸಿದ್ಧಾಂತವನ್ನು ಪ್ರತಿಪಾದಿಸಿದ ಶ್ರೀರಾಮಾನುಜರಿಗೂ ಆರ್ಗದರ್ಶಕರಾದವರು ಆೞ್ವಾರರೇ.



೪೩.ಅಮರವೋರಙ್ಗಮಾಱುಮ್ ವೇದಮೋರ್ ನಾನ್ ಹುಮೋದಿ

ತಮರ್ಹಳಿಲ್ ತಲೈವರಾಯ ಶಾದಿಯನ್ದಣರ್ ಹಳೇಲುಮ್

ನುಮರ್ ಹಳೈಪ್ಪೞಿಪ್ಪರಾಹಿಲ್ ನೊಡಿಪ್ಪದೋರಳವಿಲ್ಲಾಙ್ಗೇ

ಅವರ್ಹಳ್ ತಾಮ್ಬುಲೈಯರ್ ಪೋಲುಮ್ ಅರಙ್ಗಮಾನಹರುಳಾನೇ



ಓರ್=ಸಾಟಿಯಿಲ್ಲದ, ಅಙ್ಗಮ್=ವೇದಾಂಗಗಳು, ಆಱುಮ್=ಆರನ್ನೂ, ಓರ್=ಅಸದೃಶವಾದ, ವೇದಮ್=ವೇದಗಳು, ನಾನ್ ಹುಮ್=ನಾಲ್ಕನ್ನೂ, ಅಮರ=ಮನದಟ್ಟಾಗುವಂತೆ, ಓದಿ=ವ್ಯಾಸಂಗಮಾಡಿ, ತಮರ್ ಹಳಿಲ್=\(ತಮ್ಮವರಲ್ಲಿ\) ಭಾಗವತರುಗಳಲ್ಲಿ, ತಲೈವರಾಯ್=ಯಜಮಾನರಾಗಿ, ಶಾದಿ ಅನ್ದಣರ್ ಹಳ್=ಜಾತಿಯಲ್ಲಿ ಬ್ರಾಹ್ಮಣರಾಗಿ, ಏಲುಮ್=ಆದಾಗ್ಯೂ, ನುಮರ್ ಹಳೈ=ನಿಮ್ಮ\(ಭಗವಂತನ\)ವರನ್ನು, ಪೞಿಪ್ಪರ್ ಆಹಿಲ್=ಪರಿಹಾಸ್ಯ ಮಾಡುವರಾದರೆ, ನೊಡಿಪ್ಪದು=ಮಾತನಾಡುವ, ಓರ್ ಅಳವಿಲ್=ಆ ಸ್ವಲ್ಪಕಾಲದಲ್ಲಿಯೇ



೫೧

ಆಙ್ಗೇ=ಆ ಸ್ಥಳದಲ್ಲಿಯೇ, ಅವರ್ಹಳ್ ತಾಮ್=ಅವರುಗಳು ತಾವಾಗಿಯೇ, ಪುಲೈಯರ್ ಪೋಲುಮ್=ಹೊಲೆಯರಂತೆ ಅಲ್ಲವೇ, ಅರಙ್ಗಮಾ ನಹರ್ ಉಳಾನೇ=ಶ್ರೀರಂಗವೆಂಬ ಮಹಾನಗರದಲ್ಲಿರುವವನೇ.



ಶ್ರೀರಂಗನಾಥನೇ, ಅಸದೃಶವಾದ ನಾಲ್ಕುವೇದಗಳನ್ನೂ ಸಾಟಿಯಿಲ್ಲದ ಆರು ವೇದಾಂಗಗಳನ್ನೂ ಮನದಟ್ಟಾಗುವಂತೆ ವ್ಯಾಸಂಗಮಾಡಿ, ತಮ್ಮವರೇ ಆದ ಭಾಗವತರಲ್ಲಿ ಮುಂದಾಳಾಗಿ, ಜೊತೆಯಲ್ಲಿ ಬ್ರಾಹ್ಮಣರಾದಾಗ್ಯೂ ನಿಮ್ಮವರನ್ನು ಪರಿಹಾಸ್ಯ ಮಾಡುವುದಾದರೆ, ಅವರು ಮಾತನಾಡುವ ಆ ಸ್ವಲ್ಪಕಾಲದಲ್ಲಿಯೇ ಆ ಸ್ಥಳದಲ್ಲಿಯೇ, ಅವರು ತಾವಾಗಿಯೇ ಹೊಲೆಯರಾದಂತೆಯೇ ಅಲ್ಲವೇ? \(೪೩\)



ಕುಲವನ್ನು ನಿರ್ಧರಿಸುವುದು ಯಾವುದು? ಹುಟ್ಟೇ,ಓದೇ,ಮಾತೇ, ಕಾರ್ಯವೇ? ಆೞ್ವಾರರು ಹೇಳುತ್ತಾರೆ: ಭಗವಂತ, ನಾಲ್ಕು ವೇದಗಳನ್ನು ಚೆನ್ನಾಗಿ ಕಂಠಪಾಠ ಮಾಡಿ ಆರು ವೇದಾಂಗಗಳ ಸಹಾಯದಿಂದ ಅವುಗಳನ್ನು ಅರ್ಥವತ್ತಾಗಿ ತಿಳಿದುಕೊಂಡು ಅವುಗಳಲ್ಲಿ ಅಡಗಿರುವ ಜ್ಞಾನವನ್ನು ಪೂರ್ಣವಾಗಿಪಡೆದಿರುವವರು ವೇದವಿತ್ತುಗಳು, ಚತುರ್ವೇದಿಗಳು. ಅವರು ಬ್ರಾಹ್ಮಣಶ್ರೇಷ್ಠರು. ಅವರು ಎಲ್ಲವನ್ನೂ ಸಮಾನತೆಯಿಂದ ಕಾಣತಕ್ಕವರು. ಯಾರ ವಿಷಯದಲ್ಲೂ ಅವರು ಹೀನವಾಗಿ ಕಾಣುವವರಲ್ಲ. ಆದರೆ, ಎಂದಾದರೋ ಒಮ್ಮೆ ಅವರು ಮೈಮರೆತಾದರೂ ನಿಮ್ಮವರೆನಿಸಿಕೊಂಡ ನಿನ್ನ ಭಕ್ತರನ್ನು ಪರಿಹಾಸ್ಯಮಾಡಿದರೆ, ಹಾಗೆ ಅವರು ಆ ಮಾತುಗಳನ್ನಾಡುವ ಅಷ್ಟು ಕಾಲದಲ್ಲಿ, ಅದೇ ಸ್ಥಳದಲ್ಲಿ ಅವರು ಚಂಡಾಲರೇ, ಹೊಲೆಯರೇ.



ನಾಲಗೆ ನುಡಿಯುವ ಮಾತಿನಿಂದ ಅಲ್ಲವೇ ಮಾತನಾಡುವವರ ಕುಲವನ್ನು ನಿರ್ಧರಿಸುವುದು.

ಮರೆತು ಕೂಡ ಭಾಗವತಾಪಚಾರ ಮಾಡಿದಲ್ಲಿ ಪಾಪಿಗಳಾಗುವುದು ಖಂಡಿತ ಎನುತ್ತಾರೆ ಆೞ್ವಾರರು, ಅಂದರೆ ಅವರು ತತ್ಕಾಲದಲ್ಲಿಯಾದರೂ ಪಂಚಮರು ಎನ್ನುತ್ತಾರೆ.



ಮೈ,ಮಾತು ,ಮನಗಳಿಂದ ಯಾವ ಸಮಯದಲ್ಲಾದರೂ ಇತರರನ್ನು ನೋಯಿಸದವರ ಕುಲವೇ ಉತ್ತಮಕುಲ. ನೀಚಕುಲವೆಂದರೆ, ತಾನು ತನ್ನದು ಯಾವಾಗಲೂ ಹೆಚ್ಚು ಎಂದೂ ತಮ್ಮನ್ನುಳಿದು ಇತರರೆಲ್ಲರೂ ತುಂಬ ಕಡಮೆ ಎಂದೂ ಭಾವಿಸಿ, ಮೈ,ಮಾತು,ಮನಗಳಿಂದ ನಡೆದುಕೊಳ್ಳುವವರ ಕುಲವೇ\! ಅವರು ಇತರರನ್ನು ನೋಯಿಸುವುದರಲ್ಲಿಯೇ ಸದಾ ನಿರತರಾಗಿರುವರು. ಎಂಥ ಸೊಗಸಾದ ವಿಷಯ ಇದು\!



೪೪.ಪೆಣ್ಣುಲಾಮ್ ಜಡೈಯಿನಾನುಮ್ ಪಿರಮನು ಮುನ್ನೈಕ್ಕಾಣ್ಬಾನ್

ಎಣ್ಣಿಲಾವೊೞಿಯೂೞಿ ತವಂಜೆಯ್ದಾರ್ ವೆಳ್ ಹಿನಿಱ್ಪ

ವಿಣ್ಣಿಳಾರ್ ವಿಯಪ್ಪವನ್ದು ಆನೈಕ್ಕನ್ಱರುಳೈಯೀನ್ದ

ಕಣ್ಣರಾಯ್ ಉನ್ನೈಯೆನ್ನೋ ಕಳೈಕ್ಕಣಾಕ್ಕರುದುಮಾಱೇ



ಪೆಣ್=ಹೆಣ್ಣು, ಉಲಾವಿಹರಿಸುತ್ತಿರುವ, ಜಡೈಯಿನಾನುಮ್=ಜಡೆಯುಳ್ಳವನೂ, ಪಿರಮನುಮ್=ಬ್ರಹ್ಮನೂ< ಉನ್ನೈ=ನಿನ್ನನ್ನು, ಕಾಣ್ಬಾನ್=ನೋಡುವುದಕ್ಕಾಗಿ, ಎಣ್ ಇಲಾ=ಲೆಕ್ಕವಿಲ್ಲದ





೫೨

ಊೞಿ ಊೞಿ=ವರ್ಷಗಳ ಕಾಲ, ತವಮ್ ಶೆಯ್ದಾರ್=ತಪಸ್ಸು ಮಾಡಿದರು, ವೆಳ್ ಹಿ=ನಾಚಿಕೆಯಿಂದ, ನಿಱ್ಪ=ನಿಂತಿರುವ, ಅನ್ಱು=ಅಂದು, ಆನೈಕ್ಕು=ಆನೆಯೊಂದಕ್ಕೆ, ವನ್ದು=ಬಂದು, ವಿಣ್ ಉಳಾರ್=ಸ್ವರ್ಗವಾಸಿಗಳು, ವಿಯಪ್ಪ=ಆಶ್ಚರ್ಯಪಡುವ ಹಾಗೆ. ಅರುಳೈ ಈನ್ದ=ಕೃಪೆತೋರಿದ, ಕಣ್ಣಱಾಯ್=ದಯಾರಹಿತನೇ, ಉನ್ನೈ=ನಿನ್ನನ್ನು, ಕಳೈಕಣಾ=ರಕ್ಷಕನೆಂದು, ಕರುದುಮ್ ಆಱು ಎನ್ನೋ=ಆಶಿಸುವುದು ಹೇಗೋ\!



ಹೆಣ್ಣು ವಿಹರಿಸುತ್ತಿರುವ ಜಡೆಯುಳ್ಳವನೂ ಬ್ರಹ್ಮನೂ ನಿನ್ನನ್ನು ನೋಡುವುದಕ್ಕೆಂದು ಲೆಕ್ಕವಿಲ್ಲದ ವರ್ಷಗಳ ಕಾಲ ತಪಸ್ಸು ಮಾಡಿದರು. ಅಂದು ನಾಚಿಕೆಯಿಂದನಿಂತಿರುವ ಆನೆಯೊಂದಕ್ಕೆ ಸ್ವರ್ಗವಾಸಿಗಳು ಆಶ್ಚರ್ಯಪಡುವ ಹಾಗೆ ಬಂದು ಕೃಪೆತೋರಿದ ದಯಾರಹಿತನೇ ನಿನ್ನನ್ನು ರಕ್ಷಕನೆಂದು ಆಶಿಸುವುದು ಹೇಗೋ\!\(೪೪\)



ಆೞ್ವಾರರು ಹೇಳುತ್ತಾರೆ: ಭಗವಂತ, ಬ್ರಹ್ಮನೂ ರುದ್ರನೂ ನಿನ್ನನ್ನು ನೋಡುವುದಕ್ಕಾಗಿ ಲೆಕ್ಕವಿಲ್ಲದಷ್ಟು ವರ್ಷಗಳು ತಪಸ್ಸು ಮಾಡಿದರು. ಆದರೆ, ದುಃಖನಾಚಿಕೆಗಳಿಂದ ತಲೆತಗ್ಗಿಸಿ ಪರಿಹರಿಸಿದೆಯಲ್ಲ\! ಇದನ್ನು ಕಂಡು ಸ್ವರ್ಗಾದಿಲೋಕಗಳವರಿಗೆಲ್ಲಾ ಆಶ್ಚರ್ಯವಾಯಿತು. ನನ್ನ ವಿಷಯದಲ್ಲಿಯಾದರೋನೀನು ಕಠಿಣನಾಗಿದ್ದೀ. ನೀನೇ ನನಗೆ ರಕ್ಷಕನೆಂದು ನಂಬಿರುವುದು ಹೇಗೆ? ನನ್ನ ಕಷ್ಟದಲ್ಲಿ ನೀನು ಒತ್ತಾಸೆ ಮಾಡಲಿಲ್ಲವಲ್ಲ\!



ಭಗವಂತನಿಗೆ ಅಂತಸ್ತು ಮುಖ್ಯವಲ್ಲ, ಹಿರಿಮೆ, ಪ್ರಭಾವಗಳು ಮುಖ್ಯವಲ್ಲ, ಯಾರು ಭಗವಂತನಿಗೆ ಶರಣಾಗತರೀ ಅವರಲ್ಲಿ ಅವನಿಗೆ ಹೆಚ್ಚು ಕನಿಕರ. ಅವರ ಸಹಾಯಕ್ಕೆ ಭಗವಂತನು ಸದಾಸಿದ್ಧ\! ಈ ವಿಷಯವನ್ನು ಸೂಚಿಸುವುದಕ್ಕಾಗಿಯೇ ಆೞ್ವಾರರು ಗಜೇಂದ್ರನ ನಿದರ್ಶನವನ್ನು ಎತ್ತಿಕೊಂಡಿದ್ದಾರೆ ನ್ನಬಹುದು,



ಭಗವಂತನನ್ನು ಪಡೆಯಬೇಕೆಂದರೆ ಶರಣಾಗತಿಯೊಂದೇ ನಿಖರವಾದ ಸುಲಭೋಪಾಯ. ಬೇರೆ ಯಾವ ಮಾರ್ಗದಿಂದಲೂ ಭಗವಂತನನ್ನು ಅಷ್ಟು ಸುಲಭವಾಗಿ ಪಡೆದುಕೊಳ್ಳುವುದಕ್ಕೆ ಆಗುವುದಿಲ್ಲ. ಶರಣಾಗತಿಯಿಂದ ಈ ಲೋಕದಲ್ಲಿರುವಾಗಲೇ ಭಗವಂತನನ್ನು ಪಡೆಯಬಹುದು. ತಮ್ಮ ಅಂತರಂಗದಲ್ಲಿ ಭಗವಂತನು ನೆಲಸುವಂತೆ ಮಾಡಿಕೊಳ್ಳಬಹುದು.ಅಲ್ಲದೆ, ಗತಿಸಿದ ಬಳಿಕ ಸೃಷ್ಟಿಯಿಂದ ಆಚೆ ಇರುವ ಪರಮಪದವನ್ನು ಸೇರಿ, ಅಮರನಾಗಿ ಭಗವಂತನ ಸಾನ್ನಿಧ್ಯದಲ್ಲಿ ಶಾಶ್ವತವಾದ ಆನಂದವನ್ನು ಅನುಭವಿಸುತ್ತಿರುವುದು. ಶರಣಾಗತಿಯ ಹಿರಿಮೆ ಅಷ್ಟು ಹೆಚ್ಚು\!



"ನ್ಯಾಸ ದಶಕಂ" ಲೇಖಕರು ಪಂಡಿತರಾಜ ಶ್ರೀ ಎನ್.ಟಿ.ಶ್ರೀ. ಅಯ್ಯಂಗಾರ್ಯರು.



೪೫.ವಳವೆೞುನ್ದವಳಮಾಡ ಮದುರೈಮಾನಹರನ್ತನ್ನುಳ್

ಕವಳಮಾಲ್ ಯಾನೈಕೊನ್ಱ ಕಣ್ಣನೈರಙ್ಗಮಾಲೈ

ತುಳವತ್ತೊಣ್ಡಾಯತೊಲ್ ಶೀರ್ ತ್ತೊಣ್ಡರಡಿಪ್ಪೊಡಿಶೊಲ್

ಇಳೈಯಪುನ್ ಕವಿತೈಯೇಲುಮ್ ಎಮ್ ಪಿರಾಱ್ ಕಿನಿಯವಾಱೇ



ವಳಮ್ ಎೞುಮ್=ಅತಿಶಯವಾದ ಸೊಬಗನ್ನುಳ್ಳ, ದವಳಮ್=ಅಚ್ಚಬಿಳುಪಿನಿಂದ ಕೂಡಿದ, ಮಾಡಮ್=ಮಹಡಿಮನೆಗಳಿಂದ ಕೂಡಿದ, ಮಾ=ಮಹಾಕೀರ್ತಿಯ, ಮದುರೈ ನಹರಮ್ ತನ್ನುಳ್=ನಗರದಲ್ಲಿ, ಕವಳಮ್=ಕವಳಗಳನ್ನುಂಡು, ಮಾಲ್=ಕೊಬ್ಬಿ ಬೆಳೆದ



೫೩

ಯಾನೈ=ಆನೆಯನ್ನು, ಕೊನ್ಱ=ಕೊಂದ, ಕಣ್ಣನೈ=ಶ್ರೀಕೃಷ್ಣನಾದ, ಅರಙ್ಗಮ್ ಮಾಲೈ=ಶ್ರೀರಂಗದಲ್ಲಿ ನೆಲಸಿರುವ ಭಗವಂತನನ್ನು ಕುರಿತು, ತುಳಪಮ್=ತುಲಸಿಯ, ತೊಣ್ಡು ಆಯ=ಕೈಂಕರ್ಯವನ್ನು ನಡಸುವ, ತೊಲ್ ಶೀರ್=ಪುರಾತನ ಕೀರ್ತಿಪಡೆದ, ತೊಣ್ಡರಡಿಪ್ಪೊಡಿ= ಭಕ್ತರ ಪಾದಧೂಳಿ ಎನಿಸಿದ ತೊಂಡರಡಿಪ್ಪೊಡಿಯಾೞ್ವಾರರು ರಚಿಸಿದ,, ಶೊಲ್=ತಿರುಮಾಲೈ ಎಂಬ ಈ ತಿರುಮೊೞಿಯು, ಇಳೈಯ=ಕೀಳುದರ್ಜೆಯ, ಪುನ್ ಕವಿತೈ ಏಲುಮ್=ದೋಷಪೂರ್ಣವಾದ ಕವಿತೆಯಾದರೂ ಸಹ, ಎಮ್ ಪಿರಾಱ್ ಕು=ನಮ್ಮ ಸರ್ವೇಶ್ವರನಿಗೆ, ಇನಿಯ ಆಱೇ=ಪರಮ ಸ್ವಾದುವಾದದ್ದೇ ಅಲ್ಲವೇ?



ಅತಿಶಯವಾದ ಸೊಬಗನ್ನುಳ್ಳ ಅಚ್ಚ ಬಿಳುಪಿನಿಂದ ಕೂಡಿದ ಮಹಡಿಮನೆಗಳ ಮಹಾಕೀರ್ತಿಯದಾದ ಮಧುರಾನಗರಿಯಲ್ಲಿ ಕವಳಗಳನ್ನುಂಡು ಕೊಬ್ಬಿ ಬೆಳೆದ ಆನೆಯನ್ನು ಕೊಂದ ಶ್ರೀಕೃಷ್ಣನೆನಿಸಿದ ಶ್ರೀರಂಗದಲ್ಲಿ ನೆಲಸಿರುವ ಭಗವಂತನನ್ನು ಕುರಿತು ತುಲಸಿಯ ಕೈಂಕರ್ಯವನ್ನು ನಡಸುವವನೆಂಬ ಪುರಾತನ ಕೀರ್ತಿಯನ್ನು ಪಡೆದ ಭಕ್ತರ ಪಾದಧೂಳಿ ಎನಿಸಿದ ತೊಂಡರಡಿಪ್ಪೊಡಿಯಾೞ್ವಾರರು ರಚಿಸಿದ ತಿರುಮಾಲೈ ಎಂಬ ಈ ತಿರುಮೊೞಿಯು ಕೀಳುದರ್ಜೆಯದೂ ದೋಷಪೂರ್ಣವೂ ಆದ ಕವಿತೆಯಾಗಿದ್ದರೂ ನಮ್ಮ ಸರ್ವೇಶ್ವರನಿಗೆ ಪರಮಪ್ರಿಯವಾದದ್ದೇ\!\(೪೫\)



ಮಧುರಾನಗರಿಯ ಕೀರ್ತಿಯು ಧಾವಳ್ಯವನ್ನು ಬೆಳಗಿ ತೋರುತ್ತಿವೆಯೋ ಎಂಬಂತೆ ಅಲ್ಲಿಯ ಅಚ್ಚಬಿಳಿಯ ಸಾಲುಸಾಲು ಮಹಡಿಮನೆಗಳ ಅತಿಶಯವಾದ ಸೊಬಗು\! ಅದರ ಧಾವಳ್ಯಕ್ಕೆ ಕಳಂಕ ತರುವಂಥ ದುಷ್ಟಕಂಸನು ಅದರ ಒಡೆಯ. ತನ್ನ ಸೋದರಳಿಯನೇ ಆದ ಶ್ರೀಕೃಷ್ಣನನ್ನು ಕೊಲ್ಲಿಸುವುದಕ್ಕಾಗಿ ಅವನು ನಡಸಿದ ನಾನಾಪ್ರಯತ್ನಗಳಲ್ಲಿ ಆನೆಯಿಂದ ಅವನನ್ನು ತುಳಿಸಿ ಕೊಲ್ಲಿಸುವುದೂ ಒಂದು. ಧನುರ್ಯಾಗದ ನೆಪಹೂಡಿ, ಕೃಷ್ಣನನ್ನು ಮಧುರಾನಗರಿಗೆ ಆಹ್ವಾನಿಸಿ, ಹೆಬ್ಬಾಗಿಲಲ್ಲೇ ಕುವಲಯಪೀಡವೆಂಬ ಮದ್ದಾನೆಯನ್ನು ಕಂಸನು ಸಿದ್ಧವಾಗಿ ನಿಲ್ಲಿಸಿದ್ದನು. ಶ್ರೀಕೃಷ್ಣನು ಆ ಭಯಂಕರವಾದ ಆನೆಯನ್ನು ಸರಾಗವಾಗಿ ಎದುರಿಸಿ, ಕೊಂದು ಹಾಕಿ ಅದ್ಭುತ ಸಾಹಸಿಯಾದನು\!



ಸರ್ವೇಶ್ವರನೇ ಶ್ರೀಕೃಷ್ಣನಾಗಿ ಅವತರಿಸಿದನಲ್ಲವೇ? ಅವನನ್ನು ನಂಬಿದ ಭಕ್ತಜನರ ಉದ್ಧಾರಕ್ಕಾಗಿಯೇ ಆ ಅವತಾರವಲ್ಲವೇ? ಅದು ಹಿಂದಿನ ಕಾಲದ ಜನರ ಉದ್ಧಾರಕ್ಕಾಯಿತು. ಭಗವಂತನು ತನ್ನ ಉದ್ಧಾರಕಾರ್ಯವನ್ನು ಮುಂದುವರಿಸುವುದಕ್ಕಾಗಿಯೇ ಈಗ ಪುರಾತನವಾದ ಶ್ರೀರಂಗದ ಪವಿತ್ರದೇವಾಲಯದಲ್ಲಿ ಶ್ರೀರಂಗರಾಜನಾಗಿ ನೆಲಸಿದ್ದಾನೆ. ಆೞ್ವಾರರಿಗೆ ಶ್ರೀಕೃಷ್ಣರೂಪಿಯಾದ ಭಗವಂತನಲ್ಲಿರುವ ಭಕ್ತಿಯೇ ಶ್ರೀರಂಗನಾಥನಲ್ಲಿಯೂ. ಎರಡು ರೂಪಗಳೂ ಅವರಿಗೆ ಒಂದೇ- ಭಗವಂತನದೇ.



ಶ್ರೀರಂಗದಲ್ಲಿ ತುಲಸಿ, ಪುಷ್ಪವನಗಳನ್ನು ಬೆಳೆಸುವುದು, ತುಲಸಿಯನ್ನೂ ಹೂವನ್ನೂ ಬಿಡಿಸುವುದು, ಸುಂದರವಾದ ಹಾರಗಳನ್ನು ಕಟ್ಟುವುದು, ಅದನ್ನು ಶ್ರೀರಂಗನಾಥನ ಪೂಜೆಗೆ ಪ್ರತಿದಿನವೂ ಒದಗಿಸುವುದು, ಒಂದು ಸಾತ್ತ್ವಿಕವಾದ ಭಗವತ್ಕೈಂಕರ್ಯ.ಕೀರ್ತಿಕರವಾದ ಈ ಸಂಪ್ರದಾಯವನು ತೊಂಡರಡಿಪ್ಪೊಡಿ ಆೞ್ವಾರರ ತಾತಂದಿರೂ ತಂದೆಯವರೂ ನಡಸಿಕೊಂಡು ಬಂದಹಾಗೆಯೇ ಅವರೂ ಮುಂದುವರಿಸುತ್ತಾ ತಮ್ಮ ಜೀವನವನ್ನು ಸಾಗಿಸಿದರು. ಇದು ಅವರ ಹಿರಿಮೆ.



ಅವರ ಮತ್ತೊಮ್ದು ಹಿರಿಮೆಯೆಂದರೆ, ಮಧುರವೂ ಭಕ್ತಿರಸ ಪರಿಮಳಭರಿತವೂ



೫೪

ಆದ ಅವರ ನಲವತ್ತೈದು ಪಾಶುರಗಳ "ತಿರುಮಾಲೈ" ಯ ಸಮರ್ಪಣ. ತಮ್ಮ ವಿದ್ವತ್ತಿನ ಮತ್ತು ಅನುಷ್ಠಾನ, ಅನುಭವಗಳ, ಸಾರವನ್ನೇ ಅವರು "ತಿರುಮಾಲೈ"ಯ ರೂಪದಲ್ಲಿ ಹೊಮ್ಮಿಸಿರುವುದು.



ಮನುಷ್ಯನಾಗಿ ಹುಟ್ಟಿದ ಮೇಲೆ ಭಗವಂತನನ್ನು ಸೇರುವುದನ್ನೇ ಧ್ಯೇಯವಾಗಿ ಇಟ್ಟುಕೊಳ್ಳಬೇಕು. ಭಗವಂತನ ಸೇವೆಯಲ್ಲಿಯೇ ಶಾಶ್ವತವಾದ ಆನಂದವನ್ನು ಪಡೆಯಬೇಕು. ಅದನ್ನು ಸಾಧಿಸಿಕೊಳ್ಳುವುದಕ್ಕೆ ಶರಣಾಗತಿ ಅಥವಾ ಪ್ರಪತ್ತಿಯೇ ಉಪಾಯ. ಈ ವಿಷಯಗಳನ್ನೇ ತಿರುಮಾಲೈಯಲ್ಲಿ ಹೇಳಿರುವುದು. ಸರಳವೂ ಸುಂದರವೂ ಸಾಧಿಸಲು ಸುಲಭವೂ ಆಗಿರುವ ಈ ಪ್ರಪತ್ತಿಯ ತತ್ತ್ವಗಳನ್ನು ಆಚರಿಸುವ ಬಗೆಯನ್ನೂ ಆೞ್ವಾರರು ಹೇಳೀದ್ದಾರೆ. "ಕೀಳೂದರ್ಜೆಯ ದೋಷಪೂರ್ಣವಾದ ಕವಿತೆ ಇದು"ಎಂದು ಇದನ್ನು ಹೇಳಿಕೊಂಡಿರುವುದು ಆೞ್ವಾರರ ಸೌಜನ್ಯವನ್ನು ಸೂಚಿಸುತ್ತದೆ. ಆತ್ಮೋನ್ನತಿಗೆ ಸಾಧನವಾದ "ತಿರುಮಾಲೈ" ನಿಜವಾಗಿಯೂ ಭಗವಂತನಿಗೆ ಪ್ರಿಯವಾದದ್ದೇ\!





ಶ್ರೀಃ

ಶ್ರಿಯೈ ನಮಃ



ತಿರುಪ್ಪಳ್ಳಿಯೆೞುಚ್ಚಿ



ತೊಂಡರಡಿಪ್ಪೊಡಿ ಆೞ್ವಾರ್ ಎಂಬ ವಿಪ್ರನಾರಾಯಣರ ವಿರಚಿತ



\(ತಮಿಳಿನಲ್ಲಿ ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥಮ್ ತಾತ್ಪರ್ಯ ವಿವರಣೆಯೊಡನೆ\)



೫೫



ಶ್ರೀಃ

ಶ್ರಿಯೈ ನಮಃ



ತಿರುಪ್ಪಳ್ಳಿಯೆೞುಚ್ಚಿ



ತೊಂಡರಡಿಪ್ಪೊಡಿ ಆೞ್ವಾರ್ ಎಂಬ ವಿಪ್ರನಾರಾಯಣರ ವಿರಚಿತ

ತನಿಗಳು:

೧.ತಮೇವ ಮತ್ವಾ ಪರವಾಸುದೇವಂ ರಂಗೇಶಯಂ ರಾಜವದರ್ಹಣೀಯಂ |

ಪ್ರಾಬೋಧಕೀಂ ಯೋ ಕೃತಸೂಕ್ತಿಮಾಲಾಂ ಭಕ್ತಾಂಘ್ರಿರೇಣುಮ್ ಭಗವಂತಮೀಡೇ ||



ರಾಜವತ್=ರಾಜನಂತೆ, ಅರ್ಹಣೀಯಂ=ಪೂಜಿಸಲು ತಕ್ಕವನಾಗಿಯೂ, ರಂಗೇಶಯಂ=ಶ್ರೀರಂಗದಲ್ಲಿ ಪವಡಿಸಿರುವವನೂ ಆದ ಶ್ರೀರಂಗನಾಥನು, ತಂ=ಆ, ಪರವಾಸುದೇವಂ=ಪರವಾಸುದೇವನೇ ಎಂದು, ಮತ್ವಾ=ತಿಳಿದು, ಯಃ=ಯಾರು, ಪ್ರಾಬೋಧಕೀಂ=ಬೋಧಪ್ರದವಾದ, ಸೂಕ್ತಿಮಾಲಾಂ=ಸದ್ವಾಕ್ಯಗಳ ಮಾಲೆಯನ್ನು, ಕೃತ=ರಚಿಸಿದನೋ ಆ, ಭಕ್ತಾಂಘ್ರಿರೇಣುಂ= ಭಕ್ತರ ಪಾದಧೂಳಿ ಎನಿಸಿದ, ಭಗವಂತಂ= ವಿಭೂತಿಪುರುಷನನ್ನು, ಮೀಡೇ=ಸ್ತುತಿಸುತ್ತೇನೆ.



ರಾಜನಂತೆ ಪೂಜಿಸಲು ತಕ್ಕವನಾಗಿಯೂ ಶ್ರೀರಂಗದಲ್ಲಿ ಪವಡಿಸಿರುವವನೂ ಆದ ಶ್ರೀರಂಗನಾಥನು ಆ ಪರವಾಸುದೇವನೇ ಎಂದು ತಿಳಿದು ಯಾರು ಬೋಧಪ್ರದವಾದ ಸದ್ವಾಕ್ಯಗಳ ಮಾಲೆಯನ್ನು ರಚಿಸಿದನೋ ಭಕ್ತರಪಾದಧೂಳಿ ಎನಿಸಿದ ಆ ವಿಭೂತಿಪುರುಷನನ್ನು ಸ್ತುತಿಸುತ್ತೇನೆ. \(೧\)



ತನಿಯಲ್ಲಿ ಹೇಳಿರುವ "ಭಕ್ತಾಂಘ್ರಿರೇಣು"ಎಂಬವರನ್ನೇ ತಮಿಳಿನಲ್ಲಿ "ತೊಂಡರಡಿಪ್ಪೊಡಿ ಆೞ್ವಾರ್ ಎನ್ನುವುದು. ಅವರು ಶ್ರೀರಂಗನಾಥನ್ನು ಕುರಿತು ರಚಿಸಿದ ಸೂಕ್ತಿಮಾಲೆಯಾದ "ತಿರುಪ್ಪಳ್ಳಿಯೆೞುಚ್ಚಿ"ಎಂಬ ಕವಿತೆಯೇ ಅವರನ್ನು ಸ್ತುತಿಸಲು ಕಾರಣ. "ತಿರುಪ್ಪಳ್ಳಿಯೆೞುಚ್ಚಿ"ಎಂದರೆ "ಪವಿತ್ರವಾದ ಸುಪ್ರಭಾತ"ವನ್ನು ಸೂಚಿಸುವ ಹಾಡು.



ಅರಮನೆಯಲ್ಲಿ ಪವಡಿಸಿರುವ ರಾಜನನ್ನು ಎಚ್ಚರಗೊಳಿಸಲು, ಅವನ ಮಲಗುವ ಮನೆಯ ಬಾಗಿಲಲ್ಲಿ ಮಂಗಳವಾದ್ಯಗಳು, ಮಂಗಳದ್ರವ್ಯಗಳು ಮುಂತಾದವುಗಳೊಂದಿಗೆ ವಂದಿಮಾಗಧರು ನಿಂತು, ಸುಮಧುರವಾಗಿ ಸುಪ್ರಭಾತವನ್ನು ಹಾಡುವುದು, ಬಹಳ ಹಿಂದಿನ ಕಾಲದಿಂದಲೂ ನಡೆದುಬಂದ ಪದ್ಧತಿ. ರಾಜನನ್ನು ತನ್ನ ಪ್ರಾತರ್ವಿಧಿಗಳನ್ನು ನಡಸಬೇಕೆಂಬ ಎಚ್ಚರಿಕೆಯನ್ನು ಕೊಡುವುದರ ಜೊತೆಗೆ ಅರುಣೋದಯ ಕಾಲದಿಂದಲೂ ತೋರಿಕೊಳ್ಳುವ ಪ್ರಕೃತಿಯ ಅಪೂರ್ವವಾದ ಸೊಬಗನ್ನೂ ಈ ಉದಯರಾಗ ಅಥವಾ ಸುಪ್ರಭಾತ ವರ್ಣಿಸುತ್ತದೆ. ರಾಜರಿಗೆ ಸುಪ್ರಭಾತದ ಸಂತಸ ಬೇಕೆಂಬುದಾದರೆ, ರಾಜಾಧಿರಾಜನಾದ ತ್ರಿಲೋಕಾಧಿಪತಿಯಾದ ಭಗವಂತನಿಗೆ "ಸುಪ್ರಭಾತ"ಬೇಡವೇ? ಆದ್ದರಿಂದ, ದೇವಾಲಯಗಳಲ್ಲಿ ಮಂಗಳವಾದ್ಯಗಳನ್ನು ಮಧುರವಾಗಿ ನುಡಿಸಿ, ಮಂಗಳದ್ರವ್ಯಗಳನ್ನು ಹಿಡಿದುಕೊಂಡು ಭಗವಂತನಿಗೆ ಸುಪ್ರಭಾತವನ್ನು ಹಾಡಿ, ಅನಂತರ ಬಾಗಿಲನ್ನು ತೆರೆಯುವುದು ಈಗಲೂ ನಡೆಯುವ, ಬೆಳಗಿನ ಮೊಟ್ಟಮೊದಲನೆಯ ಕಾರ್ಯ.



ಶ್ರೀರಂಗದ ದೇವಾಲಯದಲ್ಲಿ ಪವಡಿಸಿರುವ ಶ್ರೀರಂಗನಾಥನೇ ಸಾಕ್ಷಾತ್ ವೈಕುಂಠಾಧಿಪತಿಯಾದ ವಾಸುದೇವನೆಂಬ ದೃಢವಾದ ನಂಬಿಕೆಯಿಂದ ಆೞ್ವಾರರು ಅವರ "ತಿರುಪ್ಪಳ್ಳಿಯೆೞುಚ್ಚಿ"ಯನ್ನು ರಚಿಸಿ ಹಾಡಿದರು. ಈ ಸುಪ್ರಭಾತವೇ ಬೋಧಪ್ರದವಾದ ಸೂಕ್ತಿಮಾಲೆ. ದೇವತಾರಾಧನೆಗೆ ಮುಮ್ಚಿತವಾಗಿ, ಈ ತಿರುಪ್ಪಳ್ಳಿಯೆೞುಚ್ಚಿಯನ್ನು ಹೇಳಿ, ಪೂಜೆಗೆ ಪ್ರಾರಂಭಿಸುವುದು ಈಗಲೂ ಮನೆಗಳಲ್ಲಿ ದೇವಾಲಯಗಳಲ್ಲಿ ನಡೆಯುವ ಪದ್ಧತಿಯಿದೆ."ಕಾವೇರೀ ವಿರಜಾಸೋಯಂ ವೈಕುಂಠಂ ರಂಗಮಂದಿರಂ| ಸವಾಸುದೇವೋ ರಂಗೇಶಃ ಪ್ರತ್ಯಕ್ಷಂ ಪರಮಂ ಪದಂ " ಎಂಬುದರಲ್ಲಿ ಶ್ರೀರಂಗನಾಥನ ಮತ್ತು ಶ್ರೀರಂಗದ ಹಿರಿಮೆಯನ್ನು ಹೇಳಿದೆ.



೫೬



೨.ಮಣ್ಡಙ್ಗುಡಿಯೆನ್ಬರ್ ಮಾಮಱೈಯೋರ್ ಮನ್ನಿಯಶೀರ್

ತ್ತೊಣ್ಡರಡಿಪ್ಪೊಡಿ ತೊನ್ನಹರಮ್-ವಣ್ಡು

ತಿಣರ್ ತ್ತ ವಯಲ್ ತೆನ್ನರಙ್ಗತ್ತಮ್ಮಾನೈಪ್ಪಳ್ಳಿ

ಯುಣರ್ ತ್ತುಮ್ ಪಿರಾನುದಿತ್ತವೂರ್



ವಣ್ಡು=ದುಂಬಿಗಳು, ತಿಣರ್ ತ್ತ=ಗುಂಪುಗೂಡಿ, ಮುತ್ತುತ್ತಿರುವ, ವಯಲ್=ಗದ್ದೆಗಳಿಂದ ಸುತ್ತುವರಿದ, ತೆನ್=ಸೊಬಗಿನ, ಅರಙ್ಗತ್ತು=ಶ್ರೀರಂಗದ ದೇವಾಲಯದಲ್ಲಿ ಪವಡಿಸಿರುವ, ಅಮ್ಮಾನೈ=ಸ್ವಾಮಿಯನ್ನು, ಪಳ್ಳಿ ಉಣರ್ ತ್ತುಮ್=-ನಿದ್ದೆಯಿಂದ ಎಚ್ಚರಗೊಳಿಸಲು, ಪಿರಾನ್=ಪರಮೋಪಕಾರಿಯಾದ, ತೊಣ್ಡರಡಿಪ್ಪೊಡಿ="ತೊಂಡರಡಿಪ್ಪೊಡಿ" ಎಂಬ ಹೆಸರಿನ ಆೞ್ವಾರರು ಉದಿತ್ತ=ಜನ್ಮವೆತ್ತಿದ, ಊರ್=ಊರು, ಮಾ=ಮಹನೀಯವಾದ, ಮಱೈಯೋರ್=ವೇದವಿದ್ವಾಂಸರು, ಮನ್ನಿಯ=ನೆಲಸಿ ಬಾಳುವ, ಶೀರ್=ಕೀರ್ತಿಯನ್ನು ಪಡೆದ, ಮಣ್ಡಙ್ಗುಡಿ=ಮಂಡಂಗುಡಿ ಎಂಬ, ತೊಲ್=ಪುರಾತನವಾದ, ನಹರಮ್=ನಗರ, ಎನ್ಬರ್=ಎನ್ನುತ್ತಾರೆ.



ದುಂಬಿಗಳು ಗುಂಪುಗುಂಪಾಗಿ ಮುತ್ತುತ್ತಿರುವ ಗದ್ದೆಗಳಿಂದ ಸುತ್ತುವರಿದ ಸೊಬಗಿನ ಶ್ರೀರಂಗದ ದೇವಾಲಯದಲ್ಲಿ ಪವಡಿಸಿರುವ ಸ್ವಾಮಿಯನ್ನು ನಿದ್ದೆಯಿಂದ ಎಚ್ಚರಗೊಳಿಸಲು ಪರಮೋಪಕಾರಿಯಾದ "ತೊಂಡರಡಿಪ್ಪೊಡಿ" ಎಂಬ ಹೆಸರಿನ ಆೞ್ವಾರರು ಜನ್ಮವೆತ್ತಿದ ಊರು ಮಹನೀಯರಾದ ವೇದವಿದ್ವಾಂಸರು ನೆಲಸಿ ಬಾಳುವ ಕೀರ್ತಿಯನ್ನು ಪಡೆದ ಮಣ್ಡಙ್ಗುಡಿ ಎಂಬ ಪುರಾತನನಗರ ಎನ್ನುತ್ತಾರೆ.\(೨\)



ಮಹಾಪುರುಷರು ತಮ್ಮ ಮಹತ್ಕಾರ್ಯಗಳಿಂದ ಪ್ರಸಿದ್ಧರಾಗುವುದರ ಜೊತೆಯಲ್ಲೇ ತಾವು ಹುಟ್ಟಿದ ಊರನ್ನೂ ಪ್ರಸಿದ್ಧಿಗೆ ತರುತ್ತಾರೆ. ಎಂಬುದು ಈ ತನಿಯಿಂದ ತಿಳಿದುಬರುವ ಒಂದಂಶ. ಮಂಡಂಗುಡಿ ಎಂಬೂರು ವೇದಪಾರಂಗತರು, ವೈದಿಕ ಮಹಾಶಯರು ಇದ್ದದ್ದರಿಂದ ಮಾತ್ರಕ್ಕೇ ಪ್ರಸಿದ್ಧಿ ಪಡೆಯಲಿಲ್ಲ. "ತೊಂಡರಡಿಪ್ಪೊಡಿ"ಎಂಬ ಹೆಸರಿನ ಆೞ್ವಾರರು ಅಲ್ಲಿ ಹುಟ್ಟೀದ್ದರಿಂದಲೇ ಅದು ಪ್ರಸಿದ್ಧಿ ಪಡೆಯಲಿಲ್ಲ. ಅವರು ಮಾಡಿದ ಮಹೋಪಕಾರವೇ ಅವರನ್ನೂ ಅವರ ಜನ್ಮಸ್ಥಳವನ್ನೂ ಬೆಳಕಿಗೆ ತಂದದ್ದು\!



ಶ್ರೀರಂಗವನ್ನು ಸುತ್ತುವರಿದಿರುವ ಹಸುರು ಗದ್ದೆಗಳ ಸೊಂಪಿನಿಂದ ಸೊಕ್ಕಿ ಎಲ್ಲೆಲ್ಲೂ ಗುಂಪುಗುಂಪಾಗಿ ಹಾರಾಡುತ್ತಿರುವ ದುಂಬಿಗಳ ಮಧುರಾನಗರಕ್ಕೆ ಮನಸೋತು ಪ್ರಕೃತಿಯ ಸೊಬಗಿನ ನಡುವೆ ಯೋಗನಿದ್ರಾಪರವಶನಾಗಿದ್ದ ಭಗವಂತನನ್ನು ತೊಂಡರಡಿಪ್ಪೊಡಿ ಆೞ್ವಾರರು ತಮ್ಮ "ತಿರುಪ್ಪಳ್ಳಿಯೆೞುಚ್ಚಿ" ಎಂಬ ಸುಪ್ರಭಾತವನ್ನು ಮಧುರವಾಗಿ ಹಾಡಿ ಎಚ್ಚರಗೊಳಿಸಿದರಲ್ಲ\! ಆಶ್ರಿತರನ್ನು ಕೈಬಿಡದೆ ಕಾಪಾಡುವಂತೆ ಮಾಡಿದರಲ್ಲ\! ಅದಲ್ಲವೇ ಅವರ ಮಹೋಪಕಾರ? ಭಕ್ತಕೋಟಿಗೆ ಮೇಲುಕೋರಿದ ಸತ್ಕಾರ್ಯ? ಆದ್ದರಿಂದಲೇ ಆೞ್ವಾರರೂ ಅವರು ಜನ್ಮಿಸಿದ ಮಂಡಂಗುಡಿಯೂ ಸುಪ್ರಸಿದ್ಧವಾದದ್ದು\! ಆ ಎರಡು ಹೆಸರುಗಳೂ ಭಕ್ತರ ಕೃತಜ್ಞತೆಯಿಂದ ಕೂಡಿ ಚಿರಸ್ಮರಣೀಯವಾಗಿರುವುದು\!



೫೭

ಶ್ರೀಃ

ಶ್ರಿಯೈ ನಮಃ



ತಿರುಪ್ಪಳ್ಳಿಯೆೞುಚ್ಚಿ



೧.ಕದಿರವನ್ ಕುಣದಿಶೈಚ್ಚಿಕರಮ್ ವನ್ದಣೈನ್ದಾನ್

ಕನವಿರುಳಹನ್ಱದು ಕಾಲೈಯುಮ್ ಪೊೞುದಾಯ್

ಮದುವಿರಿನ್ದೊೞುಹಿನ ಮಾಮಲರೆಲ್ಲಾಮ್

ವಾನವರರಶರ್ಹಳ್ ವನ್ದು ವನ್ದೀಣ್ಡಿ

ಎದಿರ್ ದಿಶೈ ನಿಱೈನ್ದನರಿವರೊಡುಮ್ ಪುಹುನ್ದ

ಇರುಙ್ಗಳಿಟ್ರೀಟ್ಟಮುಮ್ ಪಿಡಿಯೊಡುಮುರಶುಮ್

ಅದಿರ್ ತಲಿಲಲೈ ಕಡಲ್ ಪೋನ್ಱುಳದೆಙ್ಗುಮ್

ಅರಙ್ಗತ್ತಮ್ಮಾ ಪಳ್ಳಿಯೆೞುನ್ದರುಳಾಯೇ



ಕದಿರವನ್=ಸೂರ್ಯನು, ಕುಣದಿಶೈ=ಪೂರ್ವ ದಿಕ್ಕಿನ, ಶಿಕರಮ್=ಶಿಖರವನ್ನು, ವನ್ದು=ಬಂದು, ಅಣೈನ್ದಾನ್=ಸೇರಿದ್ದಾನೆ, ಕನ ಇರುಳ್=ದಟ್ಟವಾದ ರಾತ್ರಿಯು, ಅಹನ್ಱದು=ಕಳೆದು ಹೋಯಿತು, ಕಾಲೈ=ಉದಯದ, ಅಮ್=ಸೊಬಗಿನ, ಪೊೞುದು=ಸಮಯ, ಆಯ್=ಆಗಿದೆ, ಮದು=ಮಧುವು, ಜೇನು, ವಿರಿನ್ದು=ಬಿರಿತು, ಒೞುಹಿನ=ಜಿನುಗುತ್ತಿವೆ, ಮಾ ಮಲರ್=ಸುಂದರವಾದ ಹೂಗಳು, ಎಲ್ಲಾಮ್=ಎಲ್ಲವೂ, ವಾನವರ್=ದೇವತೆಗಳೂ, ಅರಶರ್ ಹಳ್=ರಾಜರುಗಳೂ, ವನ್ದು ವನ್ದು=ಬಂದು ಬಂದು, ಈಣ್ಡಿ=ಕಲೆತು, ಎದಿರ್ ದಿಶೈ=ಎದುರು ದಿಕ್ಕಿನಲ್ಲಿ, ನಿಱೈನ್ದನರ್=ನೆರೆದಿದ್ದಾರೆ, ಇವರೊಡುಮ್=ಇವರೊಡನೆ, ಪುಹುನ್ದ=ಒಳಹೊಕ್ಕಿರುವ, ಇರುಕಳಿಱು=ದೊಡ್ಡ ಗಂಡಾನೆಗಳ, ಈಟ್ಟಮುಮ್=ಹಿಂಡೂ, ಪಿಡಿಯೊಡು=ಹೆಣ್ಣಾನೆಗಳೊಡನೆ, ಮುರಶುಮ್=ಭೇರಿಯೂ, ಅದಿರ್ ತ್ತಲುಮ್=ಅವುಗಳಿಂದ ಹೊರಡುವ ಅದುರುವ ದೊಡ್ಡ ಸದ್ದೂ ಎಙ್ಗುಮ್=ಎಲ್ಲೆಲ್ಲಿಯೂ, ಅಲೈಕಡಲ್ ಪೋನ್ಱು=ಅಲೆಗಳಿಂದ ಕೂಡಿದ ಕಡಲಿನ ಹಾಗೆ, ಉಳದು=ಇದೆ, ಅರಙ್ಗತ್ತು ಅಮ್ಮಾ=ಶ್ರೀರಂಗದ ಸ್ವಾಮಿಯೇ, ಪಳ್ಳಿ=ನಿದ್ದೆಯಿಂದ, ಎೞುನ್ದು ಅರುಳಾಯೇ=ಎಚ್ಚೆತ್ತು ಕೃಪೆ ಮಾಡುವೆಯಾ?



ಸೂರ್ಯನು ಪೂರ್ವದಿಕ್ಕಿನ ಶಿಖರವನ್ನು ಬಂದು ಸೇರಿದ್ದಾನೆ. ದಟ್ಟವಾದ \(ಕತ್ತಲೆಯ\)ರಾತ್ರಿಯು ಕಳೆದುಹೋಯಿತು. ಉದಯದ ಸೊಬಗಿನ ಸಮಯವಾಗಿದೆ. ಸುಂದರವಾದ ಹೂಗಳೆಲ್ಲವೂ ಬಿರಿದು ಜೇನುಸ್ರವಿಸುತ್ತಿವೆ. ದೇವತೆಗಳೂ ರಾಜರೂ ಬಂದು ಬಂದು ಕಲೆತು \(ನಿನ್ನ\) ಎದುರು ದಿಕ್ಕಿನಲ್ಲಿ ನೆರೆದಿದ್ದಾರೆ. ಇವರೊಡನೆ ದೊಡ್ಡದೊಡ್ಡ



೫೮

ಗಂಡಾನೆಗಳ ಹಿಂಡೂ,ಹೆಣ್ಣಾನೆಗಳ ಹಿಂಡೂ ಒಳಹೊಕ್ಕಿವೆ. ಭೇರಿ ಮೊದಲಾದ ವಾದ್ಯಗಳ ಅದುರುವ ದೊಡ್ಡಸದ್ದು ಎಲ್ಲೆಲ್ಲಿಯೂ ಹರಡಿಕೊಂಡು ಅಲೆಗಳಿಮ್ದ ಕೂಡಿದ ಕಡಲಿನ ಹಾಗೆ ಭೋರ್ಗರೆಯುತ್ತಿದೆ. ಶ್ರೀರಂಗದಲ್ಲಿ ನೆಲಸಿರುವ ಸ್ವಾಮಿಯೇ, ನಿದ್ದೆಯಿಂದ ಎಚ್ಚರಗೊಂಡು ಕೃಪೆಮಾಡುವೆಯಾ?\(೧\)



ಸಕಲ ಜಗತ್ಕಾರಣನೂ ಜಗನ್ನಿಯಾಮಕನೂ ಆದ ಸರ್ವೇಶ್ವರನಿಗೆ ಸುಪ್ರಭಾತವನ್ನು ಹಾಡಬೇಕಾದ್ದಿದೆಯೇ? ಕಾಲಸ್ವರೂಪಿಯೇ ಅವನಾಗಿರುವಾಗ, ಅವನಿಗೆ ಬೆಳಗಾಯಿತು, ನಡುಹಗಲಾಯಿತು, ಸಂಜೆಯಾಯಿತು ಎಂದು ಮೂರು ಸಂಧ್ಯಾಕಾಲಗಳನ್ನು ನೆನಪು ಮಾಡಬೇಕೇ? ಹೀಗೆ ಮಾಡುವುದು ಅಸಂಬದ್ಧವಾದ ಕಾರ್ಯವೆನ್ನಬಹುದಲ್ಲವೇ?



ಪರವಾಸುದೇವನಾದ ಭಗವಂತನನ್ನು ಪಾಮರರಾದ ನಾವು ನಮ್ಮೆದುರಿಗೆ ತಂದುಕೊಳ್ಳುವುದಕ್ಕೆ ಸಾಧ್ಯವೇ? ಅವನ ದಿವ್ಯಸಾನ್ನಿಧ್ಯದಲ್ಲಿ ನಾವಿರುವೆವೆಂದೂ ಅವನಿಗೆ ನಮ್ಮ ನಮ್ರತೆಯ, ಕೃತಜ್ಞತೆಯು; ಭಕ್ತಿಯ ಅಂಜಲಿಯನ್ನು \(ಮೂರು ವೇಳೆಗಳಲ್ಲಾದರೂ\) ಅರ್ಪಿಸುತ್ತಿದ್ದೇವೆಂದು ಅರಿತುಕೊಳ್ಳುವುದಾದರೂ ಹೇಗೆ?ನಮ್ಮ ಕಣ್ಮನಗಳ ಮೂಲಕ ಭಗವಂತನನ್ನು ಪೂಜಿಸಬೇಡವೇ? ನಮ್ಮ ಈ ಸದುದ್ದೇಶ ಸಾಧನೆಗಾಗಿಯೇ ಭಗವಂತನು ಅರ್ಚಾವತಾರರೂಪಿಯಾಗಿ, ಪವಿತ್ರಕ್ಷೇತ್ರಗಳಲ್ಲಿ ಮಂದಿರಗಳಲ್ಲಿ ನೆಲಸಿರುವುದು\! ಅರ್ಚಾಸ್ವರೂಪಿಯಾದ ಭಗವಂತನಿಗೆ ಬಗೆಬಗೆಯ ಉಪಚಾರಗಳನ್ನು \(ನೂರ ಎಂಟು ಬಗೆಯ ಉಪಚಾರಗಳನ್ನು ಭಗವಂತನಿಗೆ ಮಾಡುವುದಿದೆ\) ಸಮರ್ಪಿಸುತ್ತಾ ಜನ್ಮಸಾರ್ಥಕ ಮಾಡಿಕೊಳ್ಳುವನೆಂದೂ, ತನ್ನ ಕೋರಿಕೆಗಳನ್ನು ನೇರವಾಗಿ ಭಗವಂತನಲ್ಲಿ ನಿವೇದಿಸಿಕೊಳ್ಳುತ್ತಿರುವನೆಂದೂ ಭಕ್ತನು ಭಾವಿಸಿಕೊಳ್ಳುವಂತೆ ಅದರಿಂದ ಅನುಕೂಲವಾಗುತ್ತದೆ.



ಶ್ರೀರಂಗದಲ್ಲಿ ನೆಲಸಿರುವ ಶ್ರೀರಂಗನಾಥನೇ ಸಾಕ್ಷಾತ್ ಪರವಾಸುದೇವನೆಂಬ ನಿಶ್ಚಲ ಭಾವನೆಯಿಂದ ಆೞ್ವಾರರು ಭಗವಂತನಿಗೆ ಸುಪ್ರಭಾತವನ್ನು ಹಾಡುತ್ತಿದ್ದಾರೆ. ಪೂರ್ವದಿಗಂತದಲ್ಲಿ ಬೆಳಕಿನ ರೂಪದಲ್ಲಿ ಕಾಣಿಸಿಕೊಳ್ಳುವುದು ಭಗವಂತನ ಕೃಪಾಕಟಾಕ್ಷವೇ\! ಅದು ಎಲ್ಲೆಲ್ಲಿಯೂ ಹರಡಿ ಲೋಕವನ್ನು ನಾನಾ ಚಟುವಟಿಕೆಗಳಲ್ಲಿ ತೊದಗಿಸುತ್ತದೆ. ಎಲ್ಲಿ ನೋಡೀದರೂ ರಮ್ಯತೆ ನಲಿದಾಡುತ್ತದೆ.



ಆೞ್ವಾರರು ಹಾಡುತ್ತಾರೆ: ಶ್ರೀರಂಗನಾಥನೇ, ಪೂರ್ವದ ಬೆಳಕು ಜಗತ್ತನ್ನು ಚುರುಕುಗೊಳಿಸಿದೆ. ನಿನ್ನ ದರ್ಶನಕ್ಕಾಗಿ ದೇವತೆಗಳೂ ರಾಜರೂ ಕಾದುನಿಂತಿದ್ದಾರೆ. ಮಂಗಳವಾದ್ಯಗಳು ದೊಡ್ಡ ದೊಡ್ಡ ಅಲೆಗಳಿಂದ ಕೂಡಿದ ಕಡಲಿನ ಹಾಗೆ ಭೋರ್ಗರೆಯುತ್ತಿವೆ. ಎಚ್ಚರಗೊಂಡು, ನಿನ್ನ ಕೃಪಾಕಟಾಕ್ಷವನ್ನು ನಮ್ಮೆಲ್ಲರ ಮೇಲೆ ಬೀರುವೆಯಾ?



೫೯

೨.ಕೊೞುಙ್ಗೊಡಿ ಮುಲ್ಲೈಯಿನ್ ಕೊೞುಮಲರಣವಿ

ಕ್ಕೂರ್ ನ್ದದು ಕುಣದಿಶೈ ಮಾರುತಮಿದುವೋ

ಎೞುನ್ದನ ಮಲರಣೈ ಪಳ್ಳಿಕೊಳ್ಳನ್ನಮ್

ಈನ್ ಪನಿ ನನೈನ್ದದಮಿರುಂಜಿಱಹುತಱಿ

ವಿೞುಙ್ಗಿಯ ಮುದಲೈಯಿನ್ ಪಿಲಮ್ಬುರೈಪೇೞ್ ವಾಯ್

ವೆಳ್ಳೆಯಿಱುಱವದನ್ ವಿಡತ್ತಿನುಕ್ಕನುಙ್ಗಿ

ಅೞುಙ್ಗಿಯವಾನೈಯಿನರುನ್ದುಯರ್ ಕೆಡುತ್ತ

ಅರಙ್ಗತ್ತಮ್ಮಾ ಪಳ್ಳಿಯೆೞುನ್ದರುಳಾಯೇ



ಕೊೞು ಕೊಡಿ=ಬಲಿತ\(ಸುಂದರವಾದ\) ಕುಡಿಗಳುಳ್ಳ, ಮುಲ್ಲೈಯಿನ್=ಮಲ್ಲಿಗೆಯ, ಕೊೞು ಮಲರ್=ಸುಂದರವಾದ ಹೂಗಳನ್ನು, ಅಣವಿ=ಸ್ಪರ್ಶಿಸುತ್ತಾ, ಕೂರ್ ನ್ದದು=ಬೀಸುತ್ತಿರುವುದು, ಕುಣದಿಶೈ=ಪೂರ್ವದಿಕ್ಕಿನ, ಮರುತಮ್=ಮಾರುತ, ಇದುವೋ=ಇಗೋ, ಎೞುನ್ದನ=ಎದ್ದವು, ಮಲರ್ ಅಣೈ=ಹೂವಿನ ಹಾಸುಗೆಯಲ್ಲಿ, ಪಳ್ಳಿಕೊಳ್=ಮಲಗಿರುವ, ಅನ್ನಮ್=ಹಂಸಗಳು, ಈನ್=ಮಳೆಯಂತೆ ಸುರಿಯುವ, ಪನಿ=ಹನಿಗಳನ್ನು, ನನೈನ್ದ=ನೆನೆದ, ಇಱು ಶಿಱಹು=ತನ್ನ ಎರಡು ರೆಕ್ಕೆಗಳನ್ನು, ಉದಱಿ=ಕೊಡವಿಕೊಂಡು, ವಿೞುಙ್ಗಿಯ=ನುಂಗಿದ, ಮುದಲೈಯಿನ್=ಮೊಸಳೆಯ, ಪಿಲಮ್ ಪುರೈ=ಬಿಲದಂತೆ ಇರುವ, ಪೇೞ್ ವಾಯ್=ದೊಡ್ಡ ಬಾಯಲ್ಲಿರುವ, ವೆಳ್=ಬಿಳಿಯ, ಎಯಿಱು=ಕೋರೆ ಹಲ್ಲುಗಳು, ಉಱ=ನಾಟಿರಲು, ಅದನ್=ಅದರ\(ಆ ಮೊಸಳೆಯ\)ವಿಡತ್ತಿನುಕ್ಕೂ=ವಿಷಕ್ಕೆ, ಅನುಙ್ಗಿ=ಕಣ್ಣೀರಿಡುತ್ತಾ, ಅೞುಙ್ಗಿಯ=ಬಾಧೆ ಪಡುತ್ತಿರುವ, ಆನೈಯಿನ್=ಆನೆಯ, ಅರು ತುಯರ್=ದೊಡ್ಡ ದುಃಖವನ್ನು, ಕೆಡುತ್ತ=ಹೋಗಲಾಡಿಸಿದ, ಅರಙ್ಗತ್ತು ಅಮ್ಮಾ=ಶ್ರೀರಂಗದ ಸ್ವಾಮಿಯೇ, ಪಳ್ಳಿ ಎೞುನ್ದು=ನಿದ್ದೆಯಿಂದ ಎಚ್ಚರಗೊಂಡು, ಅರುಳಾಯೇ=ಕೃಪೆಮಾಡುವೆಯಾ?



ಪೂರ್ವದ ಗಾಳಿ ಬೀಸುತ್ತಿದೆ, ಅದು ಸುಂದರವಾದ ಮಲ್ಲಿಗೆ ಬಳ್ಳಿಯ ಸುಂದರವಾದ ಹೂಗಳನ್ನು ಸ್ಪರ್ಶಿಸುತ್ತಾ ಬೀಸುತ್ತಿದೆ. ಇಗೋ, ಹೂವಿನ ಹಾಸುಗೆಯಲ್ಲಿ ಮಲಗಿದ್ದ ಹಂಸಗಳು ಮಳೆಯಂತೆ ಸುರಿಯುವ ಹನಿಗಳನ್ನು ತಮ್ಮ ರೆಕ್ಕೆಗಳಿಂದ ಕೊಡವಿಕೊಂಡು ಎದ್ದವು. ಬಿಲದಂತೆ ಇರುವ ಮೊಸಳೆಯ ದೊಡ್ಡ ಬಾಯಲ್ಲಿರುವ ಬಿಳಿಯ ಕೋರೆಹಲ್ಲುಗಳು\(ಅದು ನುಂಗಿರುವ ಕಾಲಿನಲ್ಲಿ\) ನಾಟಿರಲು ಅದರ ವಿಷಕ್ಕೆ ಬಹಳವಾಗಿ ಕಣ್ಣೀರಿಡುತ್ತಾ ಬಾಧೆಪಡುತ್ತಿರುವ ಆನೆಯ ಕಡುದುಃಖವನ್ನು ನೀಗಿಸಿದ ಶ್ರೀರಂಗನಾಥನೇ, ನೀನು ನಿದ್ದೆಯಿಂದ ಎಚ್ಚರಗೊಂಡು ಕೃಪೆಮಾಡುವೆಯಾ? \(೨\)



ಆೞ್ವಾರರು ಹಾಡಿಸ್ತುತಿಸುತ್ತಾರೆ: ಶ್ರೀರಂಗನಾಥನೇ, ಬೆಳಗಿನ ತಂಗಾಳಿ ಪೂರ್ವದಿಂದ ಬೀಸುತ್ತಿದೆ. ಅದು ಮಲ್ಲಿಗೆ ಬಳ್ಳಿಗಳಲ್ಲಿ ಅರಳಿರುವ ಸುಂದರವಾದ ಮಲ್ಲಿಗೆಹೂಗಳನ್ನು ಮುಟ್ಟಿ ಬೀಸುವುದರಿಂದ ಬಹಳ ಇಂಪಾದ ಮಲ್ಲಿಗೆಯ ಕಂಪನ್ನು ಎಲ್ಲೆಡೆಯಲ್ಲಿಯೂ ಹರಡುತ್ತಿದೆ. ರಾತ್ರಿಯೆಲ್ಲ ಹೂಗಳ ನಡುವೆ ಮಲಗಿದ್ದ ಹಂಸಗಳು ತಮ್ಮ ರೆಕ್ಕೆಗಳ ಮೇಲೆ ಬಿದ್ದಿದ್ದ ಇಬ್ಬನಿಯ ಹನಿಗಳನ್ನು ತಮ್ಮ ರೆಕ್ಕೆಗಳಿಮ್ದ ಕೊಡವಿಕೊಳ್ಳುತ್ತಾ ತಮ್ಮ



೬೦

ಬೆಳಗಿನ ಚಟುವಟಿಕೆಗಳಲ್ಲಿ ತೊಡಗುತ್ತಿವೆ. ಸ್ವಾಮೀ , ಹಿಂದೆ ನೀನು ನನಗೆ ಶರಣು ಬಂದ ಆನೆಯೊಂದರ ಕಡುದುಃಖವನ್ನು ನೀಗಿಸಿದೆಯಲ್ಲವೇ? ಆ ಆನೆಯ ಕಾಲನ್ನು ಸರೋವರದಲ್ಲಿದ್ದ ಮೊಸಳೆಯೊಂದು ಬಿಲದಂತೆ ಇರುವ ತನ್ನ ದೊಡ್ಡ ಬಾಯಲ್ಲಿ ಸೇರಿಸಿಕೊಂಡು ದೊಡ್ಡದೊಡ್ಡ ಹರಿತವಾದ ಬಿಳಿಯ ಹಲ್ಲುಗಳ ನಡುವೆ ಸಿಕ್ಕಿಸಿಕೊಂಡು, ಹಲ್ಲುಗಳನ್ನು ಅದರಲ್ಲಿ ನಾಟಿದಾಗ, ಯಾತನೆಯನ್ನು ಸಹಿಸಲಾರದೆ ಆನೆಯು ಕಣ್ಣೀರುಗರೆಯುತ್ತಾ ನಿನಗೆ ಶರಣು ಹೊಕ್ಕಿತಲ್ಲವೇ? ಕರುಣಾಮಯನಾಗಿ ನೀನು ಅದರ ಕಡುದುಃಖವನ್ನು ಕಳೆದೆಯಲ್ಲವೇ? ಶ್ರೀರಂಗನಾಥ, ನೀನು ನಿದ್ದೆಯಿಂದ ಎಚ್ಚರಗೊಂಡು ನಿನ್ನ ಭಕ್ತರಿಗೆ ಕ್ಋಪೆಮಾಡಲಾರೆಯಾ?



೩.ಶುಡರೊಳಿ ಪರನ್ದನ ಶೂೞ್ ದಿಶೈಯೆಲ್ಲಾಮ್

ತುನ್ನಿಯ ತಾರಹೈ ಮಿನ್ನೊಳಿ ಶುರುಙ್ಗಿ

ಪಡರೊಳಿ ಪಶುತ್ತನನ್ ಪನಿ ಮದಿಯಿವನೋ

ಪಾಯಿರುಳಹನ್ಱದು ಪೈಮ್ಬೊೞಿಱ್ ಕಮುಕಿನ್

ಮಡಲಿಡೈಕ್ಕೀಱಿ ವಣ್ ಪಾಳೈಹಳ್ ನಾಱ

ವೈಹಱೈ ಕೂರ್ ನ್ದದು ಮಾರುತ ಮಿದುವೋ

ಅಡಲೊಳಿ ತಿಹಳ್ ತರುದಿಕಿರಿಯನ್ ತಡಕ್ಕೈ

ಅರಙ್ಗತ್ತಮ್ಮಾ ಪಳ್ಳಿಯೆೞುನ್ದರುಳಾಯೇ



ಶುಡರ್ ಒಳಿ=ಸೂರ್ಯನ ಪ್ರಕಾಶವು, ಶೂೞ್=ಸುತ್ತಲೂ, ದಿಶೈ ಯೆಲ್ಲಾಮ್=ಎಲ್ಲ ಕಡೆಗಳಲ್ಲಿಯೂ,ಪರನ್ದನ=ಹರಡಿಕೊಂಡಿವೆ, ತುನ್ನಿಯ=ದಟ್ಟವಾಗಿರುವ, ತಾರಹೈ=ತಾರೆಗಳ, ಮಿನ್=ಮಿನುಗುವ, ಒಳಿ=ತೇಜಸ್ಸು, ಶುರುಙ್ಗಿ=ಬಾಡಿದೆ, ಪಡರ್ ಒಳಿ=ಹರಡಿರುವ ಬೆಳಕಿನ, ಪಶುತ್ತನನ್=ಸಾಧುಸ್ವಭಾವದವನಾದ ಚಿನ್ನದ ಕಾಂತಿಯವನಾದ, ಪನಿ ಮದಿ ಇವನೋ=ತಂಪಾದ ಚಂದ್ರನಾದರೋ, \(ಕಾಂತಿಹೀನನಾದನು\), ಪಾಯ್ ಇರುಳ್=ಹರಿದೋಡುವ ಕತ್ತಲೆಯ, ಅಹನ್ಱದು=ಅಹಂಕಾರವಳಿಯಿತು, ಪೈ=ಹಸುರಾದ, ಪೊೞಿಲ್=ತೋಪಿನಂತಿರುವ, ಕಮುಕಿನ್=ಅಡಕೆಯ ಮರಗಳ, ಮಡಲ್ ಇಡೈಕೀೞ್-ಅಗಲವಾದ ಗರಿಗಳ ಕೆಳಗೆ, ವಣ್=ಸುಂದರವಾದ, ಪಾಳೈಹಳ್=ಹೊಂಬಾಳೆಗಳು, ನಾಱ=ಪರಿಮಳಿಸುತ್ತಿರಲು, ಇದುವೋ=ಇದಿಗೋ, ವೈಹಱೈ=ಉಷಃಕಾಲದ, ಮಾರುತಮ್=ಮಾರುತವು, ಕೂರ್ ನ್ದದು=ಬೀಸುತ್ತಿದೆ, ಅಡಲ್=ಅತಿಶಯವಾದ ತೇಜಸನ್ನೂ ಬೆಳಗಿಸುವ, ಒಳಿ ತಿಹೞ್ ತರು= ಅಪರಿಮಿತವಾದ ತೇಜಸ್ಸನ್ನೂ ಬೆಳಗಿಸುವ, ತಿಹರಿ=ಚಕ್ರಾಯುಧವನ್ನು, ಅಮ್=ಅಂದವಾದ, ತಡ=ವಿಶಾಲವಾದ, ಕೈ=ಕೈಯಲ್ಲಿ ಹಿಡಿದಿರುವ, ಅರಙ್ಗತ್ತಮ್ಮಾ=ಶ್ರೀರಂಗದ ಸ್ವಾಮಿಯೇ, ಪಳ್ಳಿ ಎೞುನ್ದು=ನಿದ್ದೆಯಿಂದ ಎಚ್ಚೆತ್ತು, ಅರುಳಾಯೇ=ಕೃಪೆ ಮಾಡುವೆಯಾ?



೬೧

ಸೂರ್ಯನ ಪ್ರಕಾಶವು ಎಲ್ಲ ಕಡೆಯೂ ಸುತ್ತಲೂ ಹರಡಿಕೊಂಡಿದೆ. ಆಕಾಶದಲ್ಲಿ ದಟ್ಟವಾಗಿ ಮಿನುಗುತ್ತಿದ್ದ ತಾರೆಗಳ ತೇಜಸ್ಸು ಮಂಕಾಗಿದೆ. ಚಿನ್ನದ ಕಾಂತಿಯ ಬೆಳಕನ್ನು ಹರಡುವ ತಂಪಾದ ಚಂದ್ರನು ಕಾಂತಿಹೀನನಾಗಿದ್ದಾನೆ., ಹರಿದೋಡುವ ಕತ್ತಲೆಯ ಅಹಂಕಾರವಳಿಯಿತು. ಹಸುರು ತೋಪಿನಂತಿರುವ ಅಡಕೆಯ ಮರಗಳ ಅಗಲವಾದ ಗರಿಗಳ ಕೆಳಗೆ ಸುಂದರವಾದ ಹೊಂಬಾಳೆಗಳು ಪರಿಮಳಿಸುತ್ತಿವೆ. ಇದಿಗೋ ಉಷಃಕಾಲದ ಮಾರುತವು ಬೀಸುತ್ತಿದೆ. ಅತಿಶಯವಾದ ಶಕ್ತಿಯನ್ನೂ ಅಪರಿಮಿತವಾದ ತೇಜಸ್ಸನ್ನೂ ಬೆಳಗಿಸುವ ಚಕ್ರಾಯುಧವನ್ನು ಅಂದವಾದ ವಿಶಾಲವಾದ ಕೈಯಲ್ಲಿ ಹಿಡಿದಿರುವ ಶ್ರೀರಂಗದ ಸ್ವಾಮಿಯೇ, ನಿದ್ದೆಯಿಂದ ಎಚ್ಚೆತ್ತು ಕೃಪೆಮಾಡುವೆಯಾ? \(೩\)



ಆೞ್ವಾರರು ಸ್ತುತಿಸುತ್ತಾರೆ: ಶ್ರೀರಂಗನಾಥನೇ, ಸೂರ್ಯನು ತನ್ನ ಪ್ರಖರವಾದ ಕಿರಣಗಳನ್ನು ಹರಡಲು ಮೊದಲು ಮಾಡಿದನೆಂದರೆ, ಇರುಳು ತಾನಾಗಿ ಸರಿದೋಡುವುದು. ಸೂರ್ಯನ ಪ್ರಕಾಶದ ಮುಂದೆ ರಾತ್ರಿಯ ಅಹಂಕಾರಕ್ಕೆ ಎಡೆಯುಂಟೆ? ರಾತ್ರಿಯಲ್ಲಿ ಆಕಾಶದಲ್ಲೆಲ್ಲಾ ಆವರಿಸಿಕೊಂಡ ತಾರೆಗಳು ತಮ್ಮ ಮಿನುಗುವಿಕೆಗೂ ಅವಕಾಶವಿಲ್ಲದಂತೆ, ಸೂರ್ಯನ ಬೆಳಕಿನಲ್ಲಿ ಮಂಕಾಗಿಹೋಗಿವೆ. ತಂಪಾದ ಚಿನ್ನದ ಬೆಳಕನ್ನು ಹರಡುವ ಚಂದ್ರನಿಗೂ ಅದೇ ಸ್ಥಿತಿಬಂದಿದೆ. ಇವೆಲ್ಲ ಆಕಾಶದಲ್ಲಿ ನಡೆದ ಸಂಗತಿಗಳು. ಬೆಳಕು ಹರಿಯುತ್ತಿರುವಾಗ, ಹಸುರು ತೋಪಿನಂತೆ ಇರುವ ಅಡಕೆಯ ತೋಟಗಳಲ್ಲಿ ಹೊಂಬಾಳೆಗಳು ಅಂದವಾಗಿ ಬಿರಿದು, ಪರಿಮಳವನ್ನು ಸೂಸುತ್ತವೆ. ಮುಂಜಾನೆಯ ತಂಗಾಳಿ ಬೀಸುತ್ತಾ ಅಡಕೆಯ ಹೊಂಬಾಳೆಗಳ ಇಂಪಿನ ಕಂಪನ್ನು ಎಲ್ಲೆಲ್ಲೂ ಹರಡುತ್ತಿದೆ. ಇವೆಲ್ಲ ನೆಲದಮೇಲೆ ನಡೆಯುವ ಪ್ರಸಂಗಗಳು. ಶ್ರೀರಂಗನಾಥನೇ ನೀನು ಧರಿಸಿರುವ ಚಕ್ರಾಯುಧದ ಹೊಳಪೂ ಶಕ್ತಿಯೂ ಅಪರಿಮಿತವಾದದ್ದು. ನಿನ್ನ ಕೈಯಲ್ಲಿರುವ ಚಕ್ರಾಯುಧವು ಆಶ್ರಿತರ ರಕ್ಷಣೆಗಾಗಿಯೇ ಹಿಡಿದಿದ್ದೀ. ನೀನೀಗ ನಿದ್ದೆಯಿಂದ ಎಚ್ಚೆತ್ತು ಭಕ್ತರಿಗೆ ಕೃಪೆಮಾಡಲಾರೆಯಾ?



೪.ಮೇಟ್ಟಿಳಮೇದಿಹಳ್ ತಳೈವಿಡುಮಾಯರ್ಹಳ್

ವೇಯ್ ಙ್ಗುೞಲೋಶೈಯುಮ್ ವಿಡೈಮಣಿಕ್ಕೂರಲುಮ್

ಈಟ್ಟಿಯ ವಿಶೈದಿಶೈ ಪರನ್ದನ ವಯಲುಳ್

ಇರಿನ್ದನ ವಿಶುಮ್ಬಿನವಿಲಙ್ಗೈಯ ಕುಲತ್ತೈ

ವಾಟ್ಟಿಯವರಿಶಿಲೈ ವಾನವರೇಱೇ

ಮಾಮುನಿ ವೇಳ್ ವಿಯೈಕ್ಕಾತ್ತು, ಅವಪಿರತ

ಮಾಟ್ಟಿಯ ವಡುತಿಱಲಯೋತ್ತಿಯೆಮ್ಮರಶೇ

ಅರಙ್ಗತ್ತಮ್ಮಾ ಪಳ್ಳಿಯೆೞುನ್ದರುಳಾಯೇ



ಮೇಡು=ಎತ್ತರವಾದ, ಇಳ=ಹರೆಯದ, ಮೇದಿಗಳ್=ಎಮ್ಮೆಗಳು, ತಳೈ=ಕಟ್ಟನ್ನು, ವಿಡುಮ್=ಬಿಚ್ಚಿಬಿಡುವ, ಆಯರ್ಹಳ್=ಗೋವಳರೂ, ವೇಯ್ ಙ್ಗುೞಲ್=ಬಿದಿರಿನ ಕೊಳಲಿನ, ಓಶೈಯುಮ್=ನಾದವೂ



ವಿಡೈ=ಎತ್ತುಗಳ, ಮಣಿ=ಗಂಟೆಗಳ, ಕುರಲುಮ್= ಶಬ್ದವೂ, ಈಟ್ಟಿಯ=ಎಲ್ಲವೂ ಕೂಡಿಕೊಂಡ, ಇಶೈ=ಶಬ್ದವೂ, ದಿಶೈ=ಎಲ್ಲೆಲ್ಲಿಯೂ, ಪರನ್ದನ=ಹರಡಿವೆ, ವಯಲುಳ್=ಗದ್ದೆಗಳಲ್ಲಿ, ಶುರುಮ್ಬು ಇನಮ್=ದುಂಬಿಗಳ ಹಿಂಡುಗಳು, ಇರಿನ್ದನ-ಸದ್ದು ಮಾಡುತ್ತಾ ಹಾರಾಡುತ್ತಿವೆ, ಇಲಙ್ಗೈಯರ್=ಲಂಕೆಯವರ, ಕುಲತ್ತೈ=ಕುಲವನ್ನೇ, ವಾಟ್ಟಿಯ=ನಾಶ ಮಾಡಿದ, ವರಿ=ಸುಂದರವಾದ, ಶಿಲೈ=ಧನುಸ್ಸನ್ನುಳ್ಳ, ವಾನವರ್=ಅಮರರ, ಏಱೇ=ವೃಷಭನೇ, ಮಾ ಮುನಿ=ಮಹರ್ಷಿಯ, ವೇಳ್ ವಿಯೈ=ಯಜ್ಞವನ್ನು, ಕಾತ್ತು-ರಕ್ಷಿಸಿ, ಅವಪಿರುತಮ್ ಆಟ್ಟಿಯ=ಅವಭೄತ ಸ್ನಾನವನ್ನು ಮಾಡಿದ, ಅಡುತಿಱಲ್=ಅಸಾಧ್ಯ ಸಾಮರ್ಥ್ಯವುಳ್ಳ, ಅಯೋತ್ತಿ=ಅಯೋಧ್ಯೆಯ, ಎಮ್=ನಮ್ಮ, ಅರಶೇ=ಸ್ವಾಮಿಯೇ, ಅರಙ್ಗತ್ತಮ್ಮಾ=ಶ್ರೀರಂಗದ ಸ್ವಾಮಿಯೇ, ಪಳ್ಳಿ ಎೞುನ್ದು=ನಿದ್ದೆಯಿಂದ ಎಚ್ಚರಗೊಂಡು, ಅರುಳಾಯೇ=ಕೃಪೆಮಾಡುವೆಯಾ?



ಎತ್ತರವಾದ ಹರೆಯದ ಎಮ್ಮೆಗಳ ಕೂಗೂ, ದನಕರುಗಳ ಕಟ್ಟನ್ನು ಬಿಚ್ಚಿ ಮೇಯಲು ಹೊರಕ್ಕೆ ಬಿಡುವ ಗೋವಳರ ಸದ್ದೂ ಅವರ ಕೊಳಲಿನ ನಾದವೂ ಎತ್ತುಗಳ ಗಂಟೆಗಳ ಶಬ್ದವೂ-ಇವೆಲ್ಲವೂ ಕೂಡಿಕೊಂಡು ಮಿಶ್ರಿತವಾದ ಶಬ್ದವಾಗಿ ಎಲ್ಲ ದಿಕ್ಕುಗಳಲ್ಲಿಯೂ ಹರಡಿವೆ. ಗದ್ದೆಗಳಲ್ಲಿ ದುಂಬಿಗಳು ಗುಂಪುಗುಂಪಾಗಿ ಸದ್ದುಮಾಡುತ್ತಾ ಹಾರಾಡುತ್ತಿವೆ. ಲಂಕೆಯವರ ಕುಲವನ್ನೇ ನಾಶಮಾಡಿದ ಸುಂದರವಾದ ಧನುಸ್ಸನ್ನುಳ್ಳ ಅಮರರ ವೃಷಭನೇ, ಮಹರ್ಷಿಯ ಯಜ್ಞವನ್ನು ರಕ್ಷಿಸಿ, ಅವಭೃತಸ್ನಾನವನ್ನು ಮಾಡಿದ ಅಸಾಧ್ಯ್ಸಾಮರ್ಥ್ಯವುಳ್ಳ ಅಯೋಧ್ಯೆಯ ನಮ್ಮ ಸ್ವಾಮಿಯೇ, ಶ್ರೀರಂಗದ ಸ್ವಾಮಿಯೇ, ನಿದ್ದೆಯಿಂದ ಎಚ್ಚರಗೊಂಡು ಕೃಪೆಮಾಡುವೆಯಾ?\(೪\)



ಆೞ್ವಾರರು ಸ್ತುತಿಸುತ್ತಾರೆ: ಶ್ರೀರಂಗನಾಥನೇ, ಭೂಮಿಯ ಮೇಲೆ ಹಳ್ಳಿಪಳಿಗಳಲ್ಲೆಲ್ಲಾ ಬೆಳಗಿನ ಚಟುವಟಿಕೆಗಳು ಭರದಿಂದ ನಡೆಯುತ್ತಿವೆ. ಎಮ್ಮೆಗಳು ದೀರ್ಘಸ್ವರದಿಂದಕೂಗುತ್ತಿವೆ. ದನಕರುಗಳ ಕಟ್ಟನ್ನು ಬಿಚ್ಚಿ ಮೇಯಲು ಬಿಡುತ್ತಿರುವ ಗೋವಳರು ಗದ್ದಲಮಾಡುತ್ತಿದ್ದಾರೆ. ಅವುಗಳನ್ನು ಮೇಯುವುದಕ್ಕೆ ಹೊಡೆದುಕೊಂಡುಹೋಗುವ ಅವರು ಕೊಳಲುಗಳನ್ನು ನುಡಿಸುತ್ತಾರೆ. ಎತ್ತುಗಳ ಕುತ್ತಿಗೆಯಲ್ಲಿ ಕಟ್ಟಿರುವ ಗಂಟೆಗಳು ಇನಿದಾಗಿ ಸದ್ದುಮಾಡುತ್ತಿವೆ. ಈ ಶಬ್ದಗಳೆಲ್ಲವೂ ಕೂಡಿಕೊಂಡು ವಿಚಿತ್ರವಾದ ಗದ್ದಲವಾಗುತ್ತಿವೆ. ಇದರ ಜೊತೆಗೆ ಬಯಲಿನಲ್ಲಿ, ಗದ್ದೆಗಳಲ್ಲಿ, ತೋಪುಗಳಲ್ಲಿ, ತೋಟಗಳಲ್ಲಿ ದುಂಬಿಗಳು ಹಿಂಡುಹಿಂಡಾಗಿ ಹಾಡುತ್ತಾ ಹಾರಾಡುವ ಮಧುರನಾದವೂ ಸೇರಿಕೊಂಡಿದೆ. ಭಗವಂತ, ಒಟ್ಟಿನಲ್ಲಿ ಪ್ರಕೃತಿಯೇ ನಿನ್ನನ್ನು ಒಂದುಬಗೆಯಲ್ಲಿ ಸ್ತುತಿಸುತ್ತಾ ತನ್ನ ಕೃತಜ್ಞತೆಯನ್ನು ವ್ಯಕ್ತಪಡಿಸುತ್ತಿದೆ. ಸ್ವಾಮಿ, ನೀನು ದೇವಾಧಿದೇವನು. ಅಪರಿಮಿತವಾದ ಸಾಮರ್ಥ್ಯವುಳ್ಳವನು. ಶತ್ರುಗಳನ್ನು ನಿರ್ಮೂಲಗೊಳಿಸತಕ್ಕವನು. ಆಶ್ರಿತರಕ್ಷಕನು. ಹಿಂದೆ, ನೀನು ಶ್ರೀರಾಮನಾಗಿ ಅವತರಿಸಿ ಲಂಕೆಯವರಾದ ರಾಕ್ಷಸರ ಕುಲವನ್ನೇ ನಿನ್ನ ಸದೃಶವಾದ ಬಿಲ್ಲಿನ ಸಹಾಯದಿಂದ ನಾಶಗೊಳಿಸಿದೆ. ವಿಶ್ವಾಮಿತ್ರಮಹರ್ಷಿಯ ಯಜ್ಞವನ್ನು ರಕ್ಷಿಸಿ, ಅವರೊಡನೆ ಅವಭೃತಸ್ನಾನದಲ್ಲಿ ಪಾಲುಗೊಂಡೆಯಲ್ಲ\! ಅಸಾಧ್ಯ ಸಾಮರ್ಥ್ಯವುಳ್ಳ ಅಯೋಧ್ಯೆಯ ರಾಜನಾದ ನಮ್ಮ



೬೩

ಸ್ವಾಮಿಯಾದ ಶ್ರೀರಂಗನಾಥನೇ, ನಿದ್ದೆಯಿಂದ ತಿಳಿದೆದ್ದು ನಿನ್ನ ಆಶ್ರಿತ ಭಕ್ತರನ್ನು ಕೃಪೆಮಾಡಲಾರೆಯಾ?



೫.ಪುಲಮ್ಬಿನ ಪುಟ್ಕಳುಮ್ ಪೂಮ್ ಪೊೞಿಲ್ ಹಳಿನ್ ವಾಯ್

ಪೋಯಿಟ್ರುಕ್ಕಙ್ಗುಲ್ ಪುಹುನ್ದದು ಪುಲರಿ

ಕಲನ್ದದು ಕುಣದಿಶೈಕ್ಕನೈ ಕಡಲರವಮ್

ಕಳಿವಣ್ಡು ಮಿೞಟ್ರಿಯ ಕಲಮ್ಬಹಮ್ ಪುನೈನ್ದ

ಅಲಙ್ಗಲನ್ದೊಡೈಯಲ್ ಕೊಣ್ಡಡಿಯಿಣೈಪಣಿವಾನ್

ಅಮರರ್ಹಳ್ ಪುಹುನ್ದನರಾದಲಿಲಮ್ಮಾ

ಇಲಙ್ಗೈಯರ್ ಕೋನ್ ವೞಿಪಾಡುಶೆಯ್ ಕೋಯಿಲ್

ಎಮ್ಬೆರುಮಾನ್ ಪಳ್ಳಿಯೆೞುನ್ದರುಳಾಯೇ



ಪೂ ಪೊೞಿಲ್ ಹಳಿನ್ ವಾಯ್=ಹೂವಿನ ತೋಟಗಳಿಂದ, ಪುಟ್ಕಳುಮ್=ಹಕ್ಕಿಗಳೆಲ್ಲವೂ, ಪುಲಮ್ಬಿನ=ಹಾರಾಡುತ್ತಿವೆ, ಕಙ್ಗುಲ್=ರಾತ್ರಿಯು, ಪೋಯಿಟ್ರು=ಕಳೆದುಹೋಯಿತು, ಪುಲರಿ=ಬೆಳಗು, ಪ್ರಾತಃಕಾಲವು, ಪುಹುನ್ದದು=ಬಂದು ಹೊಕ್ಕಿತು, ಕುಣದಿಶೈ=ಪೂರ್ವದಿಕ್ಕಿನ, ಕನೈ=ಶಬ್ದಗಳು, ಕಡಲ್=ಸಮುದ್ರದ, ಅರವಮ್=ಘೋಷದೊಂದಿಗೆ, ಕಲನ್ದದು=ಕಲೆತುಕೊಂಡಿತು, ಕಳಿ=ಜೇನುಕುಡಿದು ಮತ್ತಿನಲ್ಲಿರುವ, ವಣ್ಡು=ದುಂಬಿಗಳು, ಮಿೞಟ್ರಿಯ=ಹೊರಳಾಡಿದ, ಕಲಮ್ಬಹನ್=ಕಲಬೆರಕೆಯ ಹೂಗಳನ್ನು, ಪುನೈನ್ದ=ಕಟ್ಟಿದ, ಅಮ್=ಸುಂದರವಾದ, ಅಲಙ್ಗಲ್-ಹಾರದ, ತೊಡೈಯ;=ಹಲವಾರು ಮಾಲಿಕೆಗಳನ್ನು, ಕೊಣ್ಡು=ತೆಗೆದುಕೊಂಡು, ಅಡಿ ಇಣೈ=ಎರಡು ಪಾದಗಳಿಗೆ, ಪಣಿವಾನ್=ಎರಗುವುದಕ್ಕಾಗಿ, ಅಮರರ್ಹಳ್=ದೇವತೆಗಳು, ಪುಹುನ್ದನರ್=ಬಂದು ನೆರೆದಿದ್ದಾರೆ, ಆದಲಿಲ್=ಆದ್ದರಿಂದ, ಅಮ್ಮಾ=ಸ್ವಾಮಿಯೇ, ಇಲಙ್ಗೈಯರ್ ಕೋನ್=ಲಂಕೆಯವರ ರಾಜನು, ವೞಿಪಾಡು ಶೆಯ್=ಪೂಜಿಸುವ, ಕೋಯಿಲ್=ದೇವಾಲಯದಲ್ಲಿರುವ, ಎಮ್ ಪೆರುಮಾನ್=ನಮ್ಮ ಸ್ವಾಮಿಯೇ, ಪಳ್ಳಿಎೞುನ್ದು=ನಿದ್ದೆಯಿಂದ ಎಚ್ಚರಗೊಂಡು, ಅರುಳಾಯೇ=ಕೃಪೆ ಮಾಡುವೆಯಾ?



ಹೂವಿನ ತೋಟಗಳಿಂದ ಹಕ್ಕಿಗಳೆಲ್ಲವೂ ಹಾರಾಡುತ್ತಿವೆ. ರಾತ್ರಿ ಕಳೆದುಹೋಯಿತು. ಬೆಳಗು ಬಂದಿದೆ. ಪೂರ್ವದಿಕ್ಕಿನ ಶಬ್ದಗಳು ಕಡಲಿನ ಘೋಷದೊಂದಿಗೆ ಕಲೆತುಕೊಂಡಿವೆ, ಜೇನುಕುಡಿದು ಮತ್ತಿನಲ್ಲಿರುವ ದುಂಬಿಗಳು ಹೊರಳಾಡಿದ ನಾನಾ ಬಗೆಯ ಹೂಗಳನ್ನು ಕಟ್ಟಿದ ಸುಂದರವಾದ ಹಲವಾರು ಹಾರಗಳನ್ನು ತೆಗೆದುಕೊಂಡು ಎರಡು ಪಾದಗಳಿಗೆ ಎರಗುವುದಕ್ಕಾಗಿ ದೇವತೆಗಳು ಬಂದು ನೆರೆದಿದ್ದಾರೆ. ಆದ್ದರಿಂದ, ಸ್ವಾಮಿಯೇ ಲಂಕೆಯ ರಾಜನುಪೂಜಿಸುವ ದೇವಾಲಯದಲ್ಲಿರುವ ನಮ್ಮ ಸ್ವಾಮಿಯೇ



೬೪

ನಿದ್ದೆಯಿಂದ ಎಚ್ಚರಗೊಂಡು ಕೃಪೆಮಾಡುವೆಯಾ?\(೫\)



ಪ್ರಾತಂಹಾಕಲದ ಚಟುವಟಿಕೆಗಳ ವಿವರಣೆ ಮುಂದುವರಿಯುತ್ತದೆ. ಕತ್ತಲೆಯಿಂದ ಬೆಳಕಿಗೆ, ಮೌನದಿಂದ ಗದ್ದಲಕ್ಕೆ ನಿದ್ದೆಯಿಂದ ಎಚ್ಚರಕ್ಕೆ, ಮೊದ್ದುತನದಿಂದ ಚಟುವಟಿಕೆ ತರುವುದು ಬೆಳಗಾಗುವಿಕೆಯೇ. ಎಲ್ಲಿ ನೋಡಿದರೂ ಶಬ್ದ,ಕೂಗಾಟ,ಹಾರಾಟ,ಓಡಾಟ, ನಲಿದಾಟ, ಇವೆಲ್ಲ ಬೆಳಗಿನ ಕೊಡುಗೆ. ಹೂದೋಟಗಳಲ್ಲಿ ದುಂಬಿಗಳು ಈ ವೇಳೆಗೆ ಆಗಲೇ ಹೂಗಳಲ್ಲಿನ ಮಧುವನ್ನು ಕುಡಿದು ಅವುಗಳ ಪರಾಗದಲ್ಲಿ ಮತ್ತಿನಿಂದ ಹೊರಳಾಡಿವೆ. ಪಶುಪಕ್ಷಿಮೃಗಾದಿಗಳು ತಮ್ಮತಮ್ಮ ಚಟುವಟಿಕೆಗಳಲ್ಲಿ ತೊದಗಿವೆ. ಮನುಷ್ಯನೂ\(ಅವುಗಳನ್ನು\) ಪ್ರಕೃತಿಯನ್ನೂ ಪ್ರಾಣಿಗಳನ್ನೂ ಅನುಕರಿಸಿ ಭಗವಂತನಿಗೆ ಕೃತಜ್ಞತೆಯನ್ನು ಸಲ್ಲಿಸಬೇಡವೇ?



ಆೞ್ವಾರರು ಹೇಳುತ್ತಾರೆ: ಶ್ರೀರಂಗನಾಥನೇ, ಲಂಕೆಯ ರಾಜನಾದ ವಿಭೀಷಣನು ತನ್ನ ಕೃತಜ್ಞತೆಯನ್ನು ತೋರಿಸಲು, ನಿನ್ನ ದೇವಾಲಯಕ್ಕೆ ಬಂದು ನಿನ್ನ ಪಾದಗಳ ಸೇವೆ ಮಾಡುತ್ತಾನೆ, ದೇವತೆಗಳೆಲ್ಲರೂ ಸುಂದರವದ ವಿಧವಿಧವಾದ ಹೂಗಳಹಾರಗಳನ್ನು ಹಿಡಿದು ನಿನ್ನ ಸೇವೆಗೆ ಸಿದ್ಧವಾಗಿ ನಿಂತಿದ್ದಾರೆ. ನೀನು ನಿದ್ದೆಯಿಂದ ಎಚ್ಚರಗೊಂಡು ಕೃಪೆಮಾಡಲಾರೆಯಾ?



೬.ಇರವಿಯರ್ ಮಣಿನೆಡುನ್ತೇರೊಡುಮಿವರೋ

ಇಱೈಯವರ್ ಪದಿನೊರು ವಿಡೈಯರುಮಿವರೋ

ಮರುವಿಯ ಮಯಿಲಿನ ನಱುಮುಹನಿವನೋ

ಮರುದರುಮ್ ವಶುಕ್ಕಳುಮ್ ವನ್ದು ವನ್ದೀಣ್ಡಿ

ಪುರವಿಯೋಡಾಡಲುಮ್ ಪಾಡಲುಮ್ ತೇರುಮ್

ಕುಮರತಣ್ಡಮ್ ಪುಹುನ್ದೀಣ್ಡಿಯ ವೆಳ್ಳಮ್

ಅರುವರೈಯನೈಯ ನಿನ್ ಕೋಯಿಲ್ ಮುನ್ನಿವರೋ

ಅರಙ್ಗತ್ತಮ್ಮಾ ಪಳ್ಳಿಯೆೞುನ್ದರುಳಾಯೇ



ಇರವಿಯರ್=\(ಹನ್ನೆರಡು ಮಂದಿ\)ಸೂರ್ಯರೂ, ಮಣಿ=ರತ್ನಖಚಿತವಾದ, ನೆಡು=ದೊಡ್ದದಾದ, ತೇರೊಡುಮ್=ರಥಗಳಲ್ಲಿ, ಇವರೋ=ಇಕ್ಕೋ, ಇಲ್ಲಿದ್ದಾರೆ, ಇಱೈಯವರ್=ಜಗತ್ಕಾರಣರಾದ ಪದಿನೊರು=ಹನ್ನೊಂದು ಮಂದಿ, ವಿಡೈಯವರ್=ರುದ್ರರೂ, ಇವರೋ=ಇಕ್ಕೋ ಇಲ್ಲಿದ್ದಾರೆ, ಮರುವಿಯ=ಸಾಧುವಾದ, ಮಯಿಲಿನನ್=ನವಿಲಿನವಾಹನದ, ಅಱುಮುಹನ್=ಷಣ್ಮುಖಸ್ವಾಮಿಯೂ, ಇವನೋ=ಇಕ್ಕೋ ಇವನು, ಮರದರುಮ್=ಮರುತ್ತುಗಳೂ, ವಶುಕ್ಕಳುಮ್=ವಸುಗಳೂ, ವನ್ದು ವನ್ದು ಈಣ್ಡಿ=ಬಂದುಬಂದು ಕೂಡಿಕೊಂಡು, ಪುರವಿಯೋಡು=ಕುದುರೆಗಳೊಡನೆ, ತೇರುಮ್=ರಥಗಳನ್ನೂ, ಪಾಡಲುಮ್ ಆಡಲುಮ್=ಹಾಡುಗಳನ್ನೂ ಕುಣಿತಗಳನ್ನೂ ನಡಸುತ್ತಾ, ಕುಮರತಣ್ಡಮ್=ದೇವಸೇನಾ ಸಮೂಹವು ಪುಹುನ್ದು=ಬಂದು ಸೇರಿ, ಈಣ್ಡಿಯ=ಕೂಡಿಕೊಂಡಿರುವ



೬೫

ವೆಳ್ಳಮ್=ಈ ಪ್ರವಾಹವು, ಅರು=ದೊಡ್ಡ, ವರೈ ಅನೈಯ=ಬೆಟ್ಟದ ಹಾಗೆ ಇರುವ, ಕೋಯಿಲ್=ದೇವಾಲಯದಲ್ಲಿ, ನಿನ್=ನಿನ್ನ, ಮುನ್=ಮುಂದುಗಡೆ, ಇವರೋ=ನಿಂತಿರುವರು, ಅರಙ್ಗತ್ತು ಅಮ್ಮಾ=ಶ್ರೀರಂಗದ ಸ್ವಾಮಿಯೇ, ಪಳ್ಳಿಎೞುನ್ದು=ನಿದ್ದೆಯಿಂದ ಎಚ್ಚರಗೊಂಡು, ಅರುಳಾಯೇ=ಕೃಪೆ ಮಾಡುವೆಯಾ?



ಹನ್ನೆರಡು ಮಂದಿ ಸೂರ್ಯರೂ ರತ್ನಖಚಿತವಾದ ದೊಡ್ಡ ರಥಗಳಲ್ಲಿ ಬಂದಿದ್ದಾರೆ; ಜಗತ್ಕಾರಣರಾದ ಹನ್ನೊಂದು ಮಂದಿ ರುದ್ರರೂ ಇಲ್ಲಿದ್ದಾರೆ; ಸಾಧುವಾದ ನವಿಲಿನ ವಾಹನನಾದ ಷಣ್ಮುಖನೂ ಇಲ್ಲಿದ್ದಾನೆ:\(ಒಂಬತ್ತು ಮಂದಿ\) ಮರುದ್ಗಣಗಳೂ\(ಎಂಟು\)ವಸುಗಳೂ, ಬಂದು ಬಂದು ಕೂಡಿಕೊಂಡಿದ್ದಾರೆ; ಕುದುರೆಗಳೂ, ರಥಗಳೂ ಕೂಡಿ, ಹಾಡುಗಳನ್ನೂ ಕುಣಿತಗಳನ್ನೂ ನಡಸುತ್ತಾ ದೇವಸೇನಾ ಸಮೂಹವು ದೊಡ್ಡ ಪ್ರವಾಹದಂತೆ ಬಂದು ಸೇರಿರುವ ದೊಡ್ದಬೆಟ್ಟದ ಹಾಗಿರುವ ದೇವಾಲಯದಲ್ಲಿ ನಿನ್ನ ಸಮ್ಮುಖದಲ್ಲಿ ಇಕ್ಕೋ ನಿಂತಿರುವರು. ಶ್ರೀರಂಗದ ಸ್ವಾಮಿಯೇ, ನಿದ್ದೆಯಿಂದ ಎಚ್ಚರಗೊಂಡು ಕೃಪೆಮಾಡುವೆಯಾ?\(೬\)



ಜಗತ್ಕಾರಣನೂ ಜಗದ್ರಕ್ಷಕನೂ ಆಗಿರುವ ಸರ್ವೇಶ್ವರನು ತನ್ನ ಕಾರ್ಯಕಲಾಪಗಳನ್ನು ಸುಸೂತ್ರವಾಗಿ ನಡಸುವುದಕ್ಕಾಗಿ ಅಧಿಕಾರಿಗಳನ್ನು ನಿಯಮಿಸಿದ್ದಾನೆ. ದ್ವಾದಶಾದಿತ್ಯರೂ, ಏಕಾದಶರುದ್ರರೂ, ದೇವಸೇನೆಯೂ ಅದರ ನಿರ್ವಾಹಕನಾದ ಷಣ್ಮುಖಸ್ವಾಮಿಯೂ, ನವಮರುತ್ತುಗಳೂ, ಅಷ್ಟವಸುಗಳೂ-ಎಲ್ಲರೂ ಸರ್ವೇಶ್ವರನ ಆಜ್ಞಾನುವರ್ತಿಗಳಾಗಿ ಲೋಕಕಲ್ಯಾಣದ ತಮ್ಮತಮ್ಮ ಕಾರ್ಯಗಳನ್ನು ನಡಸುವುದಕ್ಕೆ ಆಧಾರವಾದ ಕೃಪೆಯನ್ನು ಸ್ವಾಮಿಯಿಂದ ಪಡೆದುಕೊಳ್ಳುವುದಕ್ಕಾಗಿ ಶ್ರೀರಂಗದ ದೇವಾಲಯದಲ್ಲಿ ಕೈಮುಗಿದುಕೊಂಡು ಕಾದುನಿಂತಿದ್ದಾರೆ. ಆೞ್ವಾರರು ಪ್ರಾರ್ಥಿಸುತ್ತಾರೆ: ಶ್ರೀರಂಗನಾಥನೇ, ನೀನು ನಿದ್ದೆ ತಿಳಿದು, ನಿನ್ನ ಕೃಪಾಕಟಾಕ್ಷವನ್ನು ಅವರೆಲ್ಲರ ಮೇಲೆಯೂ ಬೀರಲಾರೆಯಾ?



೭.ಅನ್ದರತ್ತಮರರ್ಹಳ್ ಕೂಟ್ಟಙ್ಗಳಿವೈಯೋ

ಅರುನ್ದವಮುನಿವರುಮ್ ಮರುದರುಮಿವರೋ

ಇನ್ದಿರನಾನೈಯುಮ್ ತಾನುಮ್ ವನ್ದಿವನೋ

ಎಮ್ಬೆರುಮಾನುನ ಕೋಯಿಲಿನ್ ವಾಶಲ್

ಶುನ್ದರರ್ ನೆರುಕ್ಕ ವಿಚ್ಚಾತರರ್ ನೂಕ್ಕ

ಇಯಕ್ಕರುಮ್ ಮಯಙ್ಗಿನರ್ ತಿರುವಡಿ ತೊೞುವಾನ್

ಅನ್ದರಮ್ ಪಾರಿಡಮಿಲ್ಲೈ ಮಟ್ರಿದುವೋ

ಅರಙ್ಗತ್ತಮ್ಮಾ ಪಳ್ಳಿಯೆೞುನ್ದರುಳಾಯೇ



ಅನ್ದರತ್ತು=ದೇವಲೋಕದ, ಅಮರರ್ಹಳ್=ದೇವತೆಗಳ, ಕೂಟ್ಟಙ್ಗಳ್=ಕೂಟಗಳು, ಇವೈಯೋ=ಇಕೋ ಇವುಗಳೇ, ಅರುತವಮ್=ಮಹಾತಪಸ್ವಿಗಳಾದ, ಮುನಿವರುಮ್=ಮಹರ್ಷಿಗಳೂ, ಮರುದರುಮ್=ಮರುತ್ತುಗಳೂ, ಇವರೋ=ಇಕೋ ಇವರೇ,



೬೬

ಇನ್ದಿರನ್ ತಾನುಮ್=ಸ್ವಯಂ ಇಂದ್ರನೂ, ಆನೈಯುಮ್=ಅವನ ಆನೆಯೂ, ವನ್ದು=ಬಂದಿರುವವನು, ಇವನೋ=ಇಕೋ ಇವನೇ, ಎಮ್ಬೆರುಮಾನ್=ಸ್ವಾಮಿಯೇ, ಉನ್=ನಿನ್ನ, ಕೋಯಿಲಿನ್ ವಾಶಲ್-ದೇವಾಲಯದ ಬಾಗಿಲಲ್ಲಿ, ಶುನ್ದರರ್=ಗಂಧರ್ವರು, ನೆರುಕ್ಕ-ಒಟ್ಟುಗೂಡಿರಲು, ವಿಚ್ಚಾರತರ್=ವಿದ್ಯಾಧರರು, ನೂಕ್ಕ=ತಳ್ಳಾಡುತ್ತಿರಲು, ಇಯಕ್ಕರುಮ್=ಯಕ್ಷರೂ, ಎಲ್ಲರೂ, ತಿರುವಡಿ=ನಿನ್ನ ತಿರುವಡಿಗಳ, ತೊೞುವಾನ್-ಸೇವೆ ಮಾಡುವುದಕ್ಕಾಗಿ, ಮಯಙ್ಗಿನರ್ =ಮೈಮರೆತಿದ್ದಾರೆ, ಅನ್ದರಮ್=ಅಂತರದಲ್ಲಿಯೂ, ಪಾರ್=ಭೂಮಿಯಮೇಲೂ, ಮಟ್ರು ಇದುವೋ=ಇದು ಮಾತ್ರವೇ ಹೊರತು, ಇಡಮ್ ಇಲ್ಲೈ=ಸ್ಥಳವೇ ಇಲ್ಲ, ಅರಙ್ಗತ್ತು=ಶ್ರೀರಂಗದ, ಅಮ್ಮಾ=ಸ್ವಾಮಿಯೇ, ಪಳ್ಳಿಎೞುನ್ದು=ನಿದ್ದೆಯಿಂದ ಎಚ್ಚರಗೊಂಡು, ಅರುಳಾಯೇ=ಕೃಪೆ ಮಾಡುವೆಯಾ?



ದೇವಲೋಕದ ದೇವತೆಗಳ ಸಮೂಹವೆಲ್ಲವೂ, ಮಹಾತಪಸ್ವಿಗಳಾದ ಮಹರ್ಷಿಗಳೂ, ಇಂದ್ರನೂ ಅವನ ಆನೆಯೂ-ಇವರೆಲ್ಲರೂ ನಿನ್ನ ದೇವಾಲಯದ ಬಾಗಿಲಲ್ಲಿ ನಿಂತಿದ್ದಾರೆ. ಗಂಧರ್ವರೂ,ಯಕ್ಷರೂ,ವಿದ್ಯಾಧರರೂ- ಎಲ್ಲರೂ ಇಲ್ಲಿನೆರೆದು ನೂಕುತ್ತಾ ತಳ್ಳುತ್ತಾ ನಿನ್ನ ತಿರುವಡಿಗಳ ಸೇವೆಗಾಗಿ ಮೈಮರೆತಿದ್ದಾರೆ. ಅಂತರದಲಲ್ಲಿಯಾಗಲಿ, ಭೂಮಿಯ ಮೇಲಾಗಲಿ, ಈ ಸ್ಥಳದ ಹೊರತು, ಬೇರೆ ಸ್ಥಳವೇ ಇಲ್ಲ. ಶ್ರೀರಂಗದ ಸ್ವಾಮಿಯೇ, ನಿದ್ದೆಯಿಂದ ಎಚ್ಚರಗೊಂಡುಕೃಪೆ ಮಾಡುವೆಯಾ?\(೭\)



ಮೇಲಣ ಲೋಕಗಳವರೆಲ್ಲರೂ ಶ್ರೀರಂಗನಾಥನ ಪಾದಸೇವೆಗೆಂದು ಪ್ರಾತಃಕಾಲದಲ್ಲೇ ದೇವಾಲಯದ ಬಳಿಬಂದು ನೂಕುನುಗ್ಗಲಾಗಿ ತವಕಪಡುತ್ತಿರುವಾಗ, ಬೂಮಿಯಮೇಲಣ ಸಾಮಾನ್ಯಜನರಿಗೆ ಸ್ಥಳವೆಲ್ಲಿಂದ ಬಂತು? ಭಗವಂತನ ದರ್ಶನವಾಗಲಿ, ಸಾನ್ನಿಧ್ಯಸೇವೆಯಾಗಲಿ, ದೊರಕುವುದು ಸಾಧ್ಯವಾದೀತೇ? ಅದಕ್ಕಾಗಿಯೇ ಆೞ್ವಾರರು ಭಗವಂತನನ್ನು ನಿದ್ದೆಯಿಂದ ತಿಳಿದೆದ್ದು ಎಲ್ಲರಿಗೂ ಕೃಪೆ ಮಾಡು ಎಂದು ಪ್ರಾರ್ಥಿಸುತ್ತಿರುವುದು. ಭೂಲೋಕವಾಸಿಗಳಿಗೂ ಭಗವಂತನ ತಿರುವಡಿಗಳ ಸೇವೆ ದೊರೆಯಲಿ ಎಂಬ ಉದ್ದೇಶದಿಂದ "ದೇವಲೋಕವಾಸಿಗಳಿಗೆ ಮೊದಲು ದರ್ಶನಕೊಟ್ಟು ಅವರನ್ನು ಕಳುಹಿಸಿ, ನಿನ್ನ ಸನ್ನಿಧಿಯಲ್ಲಿ ಮನುಷ್ಯರಿಗೆ ಎಡೆಮಾಡಿಕೊಡು, ಕೃಪೆಮಾಡು, ಕಣ್ತೆರೆ, ಸ್ವಾಮಿ" ಎಂದು ಪ್ರಾರ್ಥಿಸುತ್ತಿದ್ದಾರೆ.



೮.ವಮ್ಬವಿೞ್ ವಾನವರ್ ವಾಯುಱೈ ವೞಙ್ಗ

ಮಾನಿದಿ ಕಪಿಲೈಯೊಣ್ ಕಣ್ಣಾಡಿಮುದಲಾ

ಎಮ್ಬೆರುಮಾನ್ ಪಡಿಮೈಕ್ಕಲಙ್ಕೊಣ್ಡಱ್ ಕು

ಏಱ್ ಪನವಾಯಿನ ಕೊಣ್ಡುನನ್ ಮುನಿವರ್

ತುಮ್ಬುರುನಾರದರ್ ಪುಹುನ್ದನರಿವರೋ

ತೋನ್ಱಿನನಿರವಿಯುಮ್ ತುಲಙ್ಗೊಳಿಪರಪ್ಪಿ

ಅಮ್ಬರತಲತ್ತಿಲ್ ನಿನ್ಱಹಲ್ ಕಿನ್ಱದಿರುಳ್ ಪೋಯ್

ಅರಙ್ಗತ್ತಮ್ಮಾ ಪಳ್ಳಿಯೆೞುನ್ದರುಳಾಯೇ



೬೮

ವಮ್ಬು=ಪರಿಮಳವನ್ನು, ಅವಿೞ್=ಹರಡುತ್ತಿರುವ, ವಾನವರ್=ದೇವತೆಗಳು, ವಾಯುಱೈ=ಗರಿಕೆ ಹುಲ್ಲನ್ನೂ, ಮಾನಿಧಿ=ಮಹಾನಿಧಿಗಳನ್ನೂ, ಕಪಿಲೈ=ಕಲಿಪೈಗೋವನ್ನೂ \(ಕಾಮಧೇನುವನ್ನೂ\) ಒಣ್=ಅತ್ಯುತ್ತಮವಾದ, ಕಣ್ಣಾಡಿ ಮುದಲಾ=ಕನ್ನಡಿಯೇ ಮೊದಲಾದ, ಎಮ್ಬೆರುಮಾನ್=ನಮ್ಮ ಸ್ವಾಮಿಯಾದ ನಿನ್ನ, ಪಡಿಮೈ=ಸ್ವರೂಪವನ್ನು, ಕಲಮ್=ಅಲಂಕಾರಗಳನ್ನೂ, ಕಾಣ್ಡಱ್ ಕು=ಕಂಡು ಕೃಪೆಮಾಡುವುದಕ್ಕಾಗಿ, ಏಱ್ ಪನ=ಉಪಯುಕ್ತ, ಆಯಿನ=ಆಗಿರುವುದನ್ನು, ಕೊಣ್ಡು=ತೆಗೆದುಕೊಂಡು, ನಲ್=ಶ್ರೇಷ್ಠವಾದ, ಮುನಿವರ್=ಮಹರ್ಷಿಗಳಾದ, ತುಮ್ಬುರು ನಾರದರ್=ತುಂಬುರರೂ ನಾರದರೂ, ಪುಹುನ್ದನರ್=ಪ್ರವೇಶಿಸಿದ್ದಾರೆ, ಇವರೋ=ಇವರೇ, ಇರವಿಯುಮ್=ಸೂರ್ಯನೂ, ತೋನ್ಱಿನನ್=ಕಾಣಿಸಿಕೊಂಡಿದ್ದಾನೆ, ತುಲಙ್ಗು ಒಳಿ=ಪ್ರಖರವಾದ ತೇಜಸ್ಸನ್ನು, ಪರಪ್ಪಿ=ಹರಡಿದ್ದಾನೆ, ಅಮ್ಬರತಲತ್ತಿನ್=ಬಾಂದಳದಲ್ಲಿ, ನಿನ್ಱು=ಸೇರಿ, ಇರುಳ್ ಪೋಯ್=ರಾತ್ರಿಯು ಹೋಗಿ, ಅಹಲ್ ಕಿನ್ಱದು=ಅಡಗಿಕೊಂಡಿದೆ, ಅರಙ್ಗತ್ತು ಅಮ್ಮಾ=ಶ್ರೀರಂಗದ ಸ್ವಾಮಿಯೇ, ಪಳ್ಳಿಎೞುನ್ದು=ನಿದ್ದೆಯಿಂದ ಎಚ್ಚರಗೊಂಡು, ಅರುಳಾಯೇ=ಕೃಪೆ ಮಾಡುವೆಯಾ?





ದೇವತೆಗಳು ಪರಿಮಳವನ್ನು ಹರಡುತ್ತಿಉವ ಗರಿಕೆಹುಲ್ಲನ್ನೂ ಮಹಾನಿಧಿಗಳನ್ನೂ ಕಪಿಲೆಗೋವನ್ನೂ ಅತ್ಯುತ್ತಮವಾದ ಕನ್ನಡಿಯನ್ನೂ ಇನ್ನೂ ಇತರ ಉಪಕರಣಗಳನ್ನೂ ನಮ್ಮ ಸ್ವಾಮಿಯಾದ ನಿನ್ನ ಸ್ವರೂಪವನ್ನೂ ಅಲಂಕಾರಗಳನ್ನೂ ಕಂಡು ಕೃಪೆಮಾಡುವಿದಕ್ಕೆ ಉಪಯುಕ್ತವಾದವುಗಳನ್ನು ತೆಗೆದುಕೊಂಡು ಬಂದಿದ್ದಾರೆ. ಶ್ರೇಷ್ಠ ಮಹರ್ಷಿಗಳಾದ ತುಂಬುರರೂ ನಾರದರೂ ಇಕೋ ಪ್ರವೆಶಿಸಿದ್ದಾರೆ. ಸೂರ್ಯನು ಕಾಣಿಸಿಕೊಂಡಿದ್ದಾನೆ. ಪ್ರಖರವಾದ ತೇಜಸ್ಸನ್ನು ಹರಡಿದ್ದಾನೆ. ಇರುಳು ಹೋಗಿ ಬಾಂದಳದಲ್ಲಿ ಎಲ್ಲಿಯೋಅಡಗಿಕೊಂಡಿದೆ. ಶ್ರೀರಂಗದ ಸ್ವಾಮಿಯೇ, ನಿದ್ದೆಯಿಂದ ಎಚ್ಚರಗೊಂಡು ಕೃಪೆಮಾಡುವೆಯಾ?\(೮\)



ರಾಜರು, ಮಹಾರಾಜರು, ಮಠಾಧಿಪತಿಗಳು, ಯತಿಶ್ರೇಷ್ಠರು, ಮಹನೀಯರಾದ ಗಣ್ಯವ್ಯಕ್ತಿಗಳನ್ನು ಎದುರುಗೊಂಡು ಬರಮಾಡಿಕೊಳ್ಳುವಾಗ ಕೆಲವು ಮಂಗಳವಸ್ತುಗಳನ್ನು ಅವರ ಮುಂದೆ ಪ್ರದರ್ಶಿಸುತ್ತಾರೆ. ಅದನ್ನು ನೋಡಿ ಅವರು ಪ್ರಸನ್ನರಾಗಬೇಕೆಂಬುದೇ ತತ್ತ್ವ. ಅಲ್ಲದೆ, ಅವೆಲ್ಲ ಅವರಿಗೆ ಮರ್ಯಾದೆಯನ್ನು \(ಭಕ್ತಿಗೌರವಗಳನ್ನು\) ಸಮರ್ಪಿಸಿದಂತೆ.



ಶ್ರೀರಂಗನಾಥನಿಗೆ ಸುಪ್ರಭಾತವನ್ನು ಹಾಡಿ, ಅವನನ್ನು ಎಚ್ಚರಗೊಳಿಸುವುದಕ್ಕೆ ಅವನ ಕಣ್ಣಮುಂದೆ ಬಹಳ ಶ್ರೇಷ್ಠವಾದ ಮತ್ತು ಉಪಯುಕ್ತವಾದ ಮಂಗಳವಸ್ತುಗಳನ್ನು ದೇವತೆಗಳು ಹಿಡಿದು ನಿಂತಿದ್ದಾರೆ. ಪೂರ್ಣಕುಂಭ, ಕನ್ನಡಿ, ಗರಿಕೆಯ ಹುಲ್ಲು, ಕಪಿಲೆಗೋವು, ಸುವಾಸಿನಿಯರು\(ಮುತ್ತೈದೆಯರು\), ಶಂಖ,ಪದ್ಮ, ಮೊದಲಾದ ಮಹಾನಿಧಿಗಳು, ಮುತ್ತುರತ್ನ ಮುಂತಾದುವನ್ನು ಭಗವಂತನ ಮುಂದೆ ಅವರು ಹಿಡಿದು ನಿಂತಿದ್ದಾರೆ. ಕಣ್ತೆರೆದ ಕೂಡಲೇ ಭಗವಂತನು ತನ್ನ ದೃಷ್ಟಿಯನ್ನು ಅವುಗಳೆಲ್ಲದರ ಮೇಲೆ ಹರಿಸಿಪ್ರಸನ್ನನಾಗಬೇಕೆಂದೂ ಅನಂತರ ನೆರೆದಿರುವ ಭಕ್ತವೃಂದಕ್ಕೆ ಕೃಪಾಕಟಾಕ್ಷವನ್ನು ಅನುಗ್ರಹಿಸಬೇಕೆಂದೂ ಉದ್ದೇಶ ಮತ್ತು ಆಶಯ. ಆೞ್ವಾರರು ಬಂದು ನೆರೆದಿರುವ ದೇವತೆಗಳನ್ನೂ ಮಹರ್ಷಿಗಳನ್ನೂ ಕರುಣಿಸಬೇಕೆಂದು ಪ್ರಾರ್ಥಿಸುತ್ತಾರೆ.



೬೯

೯.ಏತಮಿಲ್ ತಣ್ಣುಮೈಯೆಕ್ಕಮ್ ಮತ್ತಳಿ

ಯಾೞ್ ಕುೞಲ್ ಮುೞವಮೋಡಿಶೈದಿಶೈ ಕೆೞುಮಿ

ಗೀತಙ್ಗಳ್ ಪಾಡಿನರ್ ಕಿನ್ನರರ್ ಗುರುಡರ್ಹಳ್

ಕೆನ್ದರುವರುಮಿವರ್ ಕಙ್ಗುಲು ಮೆಲ್ಲಾಮ್

ಮಾತವರ್ ವಾನವರ್ ಶಾರಣರಿಯಕ್ಕರ್

ಶಿತ್ತರುಮ್ ಮಯಙ್ಗಿನರ್ ತಿರುವಡಿ ತೊೞುವಾನ್

ಆದಲಿಲವರ್ ಕ್ಕೂ ನಾಳೋಲಕ್ಕಮರುಳ

ಅರಙ್ಗತ್ತಮ್ಮಾ ಪಳ್ಳಿಯೆೞುನ್ದರುಳಾಯೇ



ಏತಮ್ ಇಲ್=ಸ್ವಲ್ಪವೂ ದೋಷವಿಲ್ಲದ, ತಣ್ಣುಮೈ=ಸಣ್ಣಹ್ರೆಯನ್ನೂ, ಎಕ್ಕಮ್-ಏಕನಾದವನ್ನೂ, ಮತ್ತಳಿ=ಮದ್ದಳೆಯನ್ನೂ, ಯಾೞ್-ವೀಣೆಯನ್ನು, ಕುೞಲ್=ಕೊಳಲನ್ನೂ, ಮುೞವ ಮೋಡು=\(ಇವುಗಳ\)ಮೊಳಗುವಿಕೆಯಿಂದ, ಇಶೈ=ಗಾನವು, ದಿಶೈ=ದಿಕ್ಕುಗಳಲ್ಲೆಲ್ಲಾ, ಕೆೞುಮಿ=ತುಂಬಿಕೊಂಡು ಇದೆ, ತೀತಙ್ಗಳ್=ಗೀತೆಗಳನ್ನು, ಹಾಡುಗಳನ್ನು, ಪಾಡಿನರ್=ಹಾಡಿದರು, ಕಿನ್ನರರ್=ಕಿನ್ನರರು, ಗರುಡರ್ಹಳ್=ಗರುಡರು, ಕೆನ್ದರುವರುಮ್=ಗಂಧರ್ವರೂ, ಇವರ್=ಇವರೆಲ್ಲರೂ, ಕಙ್ಗುಲುಮ್ ಎಲ್ಲಾಮ್=ರಾತ್ರಿಯೆಲ್ಲವೂ, ಮಾತವರ್=ಮಹಾತಪಸ್ವಿಗಳು, ವಾನವರ್=ದೇವತೆಗಳೂ, ಶಾರಣರ್=ಚಾರಣರು, ಇಯಕ್ಕರ್=ಯಕ್ಷರು, ಶಿತ್ತರುಮ್=ಸಿದ್ಧರೂ, ಮಯಙ್ಗಿನರ್=ಮೈಮರೆತರು \(ಮನಸೋತರು\), ತಿರುವಡಿ ತೊೞುವಾನ್=ತಿರುವಡಿಗಳ ಸೇವೆಗೋಸ್ಕರವಾಗಿ, ಆದಲಿಲ್=ಆದ್ದರಿಂದ, ಅವರ್ ಕ್ಕ=ಅವರೆಲ್ಲರಿಗೂ, ನಾಳ್=ದಿನದ\(ಶಾಶ್ವತವಾದ\), ಓಲಕ್ಕಮ್=ಓಲಗವನ್ನು, ಅರುಳ=ಕರುಣಿಸಲು, ಅರಙ್ಗತ್ತು ಅಮ್ಮಾ=ಶ್ರೀರಂಗದ ಸ್ವಾಮಿಯೇ, ಪಳ್ಳಿಎೞುನ್ದು=ನಿದ್ದೆಯಿಂದ ಎಚ್ಚರಗೊಂಡು, ಅರುಳಾಯೇ=ಕೃಪೆ ಮಾಡುವೆಯಾ?





ಲೇಶವೂ ದೋಶ್ಃಅವಿಲ್ಲದ ಸಣ್ಣಹರೆಯನ್ನೂ ,ಏಕನಾದವನ್ನೂ,ಮದ್ದಳೆಯನ್ನೂ,ವೀಣೆಯನ್ನೂ,ಕೊಳಲನ್ನೂ ಮೊಳಗಿಸುವುದರಿಂದ ಗಾನವು ದಿಕ್ಕುಗಳಲ್ಲೆಲ್ಲಾ ತುಂಬಿಕೊಂಡಿದೆ. ಕಿನ್ನರರು,ಗರುಡರು,ಗಂಧರ್ವರು, ಮತ್ತಿತವರು ಎಲ್ಲರೂ ಗೀತೆಗಳನ್ನು ಹಾಡುತ್ತಿದ್ದಾರೆ. ರಾತ್ರಿಯೆಲ್ಲವೂ ಮಹಾತಪಸ್ವಿಗಳೂ ದೇವತೆಗಳೂ, ಚಾರಣರೂ,ಯಕ್ಷರೂ,ಸಿದ್ಧರೂ ನಿನ್ನ ತಿರುವಡಿಗಳ ಸೇವೆಗೋಸ್ಕರವಾಗಿಯೇ ಮೈಮರೆತು ಮನಸೋತುಕಾದು ಕೊಂಡಿದ್ದಾರೆ. ಆದ್ದರಿಂದ, ಅವರೆಲ್ಲರಿಗೂ



೭೦

ಹಗಲಿನ \(ನಿತ್ಯದ=ಶಾಶ್ವತವಾದ\) ಓಲಗವನ್ನು ಕರುಣಿಸುವುದಕ್ಕಾಗಿ, ಶ್ರೀರಂಗದ ಸ್ವಾಮಿಯೇ, ನಿದ್ದೆಯಿಂದ ಎಚ್ಚರಗೊಂಡು ಕೃಪೆಮಾಡಲಾರೆಯಾ?\(೯\)



ಮಂಗಳದ್ರವ್ಯಗಳನ್ನು ಹಿಡಿದು ಭಗವಂತನ ಸಮ್ಮುಖದಲ್ಲಿ ನಿಲ್ಲುವುದರ ಜೊತೆಗೆ ವಿಧವಿಧವಾದ ಮಂಗಳವಾದ್ಯಗಳನ್ನು ಮೊಳಗಿಸುವುದು, ಮಧುರ ಮಧುರವಾದ ಗೀತಗಳನ್ನು ಹಾಡುವುದು ಸಂಪ್ರದಾಯ. ದೇವಾಲಯಗಳಲ್ಲಿ ಸುಪ್ರಭಾತದ ವಿಧಿಯೂ ಅದೇ.



ದೇವತೆಗಳೇ ಮೊದಲಾದ ಮೇಲಣ ಲೋಕದವರೆಲ್ಲರೂ ಭಗವಂತನ ದರ್ಶನಕ್ಕಾಗಿ ಹಗಲಿನ ಓಲಗದಲ್ಲಿ ಪಾಲುಗೊಳ್ಳುವುದಕ್ಕಾಗಿ, ಕೃಪೆಯನ್ನು ಪಡೆದುಕೊಳ್ಳುವುದಕ್ಕಾಗಿ ಮೈಮರೆತು, ಮನಸೋತು ಕಾದುನಿಂತಿರುವಾಗ ಮನುಷ್ಯರು ಭಗವಂತನ ಪಾದಸೇವೆಯನ್ನೂ ಮಾಡುವುದಕ್ಕಾಗಿ, ತಮ್ಮ ಬೆಳಗಿನ ಕರ್ತವ್ಯವಾದ ಭಗವಂತನ ದರ್ಶನಾಕಾಂಕ್ಷಿಗಳಾಗಿ ಕಾದುನಿಲ್ಲಬಾರದೇ? ಹಾಗೆ ಮಾಡುವುದು, ಅದೆಷ್ಟು ರಮ್ಯವಾಗಿ,ಹಿತವಾಗಿ ಇರುತ್ತದೆ. ಎನ್ನುತ್ತಾರೆ ಆೞ್ವಾರರು.



೧೦.ಕಡಿಮಲರ್ ಕಮಲಙ್ಗಳ್ ಮಲರ್ ನ್ದನವಿವೈಯೋ

ಕದಿರವನ್ ಕನೈಕಡಲ್ ಮುಳೈತ್ತನನಿವನೋ

ತುಡಿಯಿಡೈಯಾರ್ ಶುರಿಕೞಲ್ ಪಿೞಿನ್ದುದಱಿ

ತುಹಿಲುಡುತ್ತೇಱಿನರ್ ಶೂೞ್ ಪುನಲರಙ್ಗಾ

ತೊಡೈಯೊತ್ತ ತುಳಬಮುಮ್ ಕೂಡೈಯುಮ್ ಪೊಲಿನ್ದು

ತೋನ್ಱಿಯ ತೋಳ್ ತೊಣ್ಡರಡಿಪ್ಪೊಯೆನ್ನು

ಮಡಿಯನೈ, ಅಳಿಯನೆನ್ಱರುಳಿ ಯುನ್ನಡಿಯಾರ್

ಕ್ಕಾಟ್ಪಡುತ್ತಾಯ್ ಪಳ್ಳಿಯೆೞುನ್ದರುಳಾಯೇ



ಕಡಿ=ಸುವಾಸನೆಯಿಂದ ಕೂಡಿದ, ಕಮಲಙ್ಗಳ್=ಕಮಲಗಳು, ಮಲರ್ ನ್ದನ ಇವೈಯೋ=ಅರಳಿವೆ, ಇಗೋ, ಕದಿರವನ್=ಸೂರ್ಯನು, ಕನೈಕಡಲ್=ಘೋಷಿಸುವ ಕಡಲಿನಿಂದ, ಮುಳೈತ್ತನನ್ ಇವನೋ=ಉದಯಿಸಿದ್ದಾನೆ ಇಗೋ, ತುಡಿ=ಬಹಳ ಸಣ್ಣ, ಇಡೈಯಾರ್=ನಡುವುಳ್ಳವರು, ಶುರಿಕುೞಲ್=ಸುತ್ತಿಕೊಂಡಿರುವ ತಲೆ ಕೂದಲನ್ನು, ಪಿೞಿನ್ದು=ಹಿಂಡಿ, ಉದಱಿ=ಕೂದಲನ್ನು ಒದರಿಕೊಂಡು, ತುಹಿಲ್=ಸೀರೆಗಳನ್ನು, ಉಡುತ್ತು=ಉಟ್ಟುಕೊಂಡು, ಏಱಿನರ್=ದಡವನ್ನು ಏರಿದ್ದಾರೆ, ಶೂೞ್=ಸುತ್ತಿಕೊಂಡಿರುವ, ಪುನಲ್=ಕಾವೇರಿನದಿಯ, ಅರಙ್ಗಾ=ಶ್ರೀರಂಗನೇ, ತೊಡೈ=ಹಾರವನ್ನು ಕಟ್ಟಲು, ಒತ್ತ=ತಕ್ಕದ್ದಾದ, ತುಳಪಮುಮ್=ತುಲಸಿಯನ್ನೂ, ಕೂಡೈಯುಮ್=ಹೂಗಳ ಬುಟ್ಟಿಯನ್ನೂ, ಪೊಲಿನ್ದು=ಸಮೃದ್ಧಿಯಾಗಿ ಬೆಳೆದು ಹೊತ್ತು



೭೧

ತೋನ್ಱಿಯ=ಕಾಣುವ, ತೋಳ್=ತೋಳುಗಳುಳ್ಳ, ತೊಣ್ಡರಡಿಪ್ಪೊಡಿ ಎನ್ನುಮ್=ತೊಂಡರಡಿಪ್ಪೊಡಿ" ಎಂಬ, ಅಡಿಯನೈ=ದಾಸನನ್ನು, ಅಳಿಯನ್ ಎನ್ಱು=\(ಕೃಪೆಗೆ\)ಯೋಗ್ಯನು ಎಂದು, ಅರುಳಿ=ಹೇಳಿ\(ಅಂಗೀಕರಿಸಿ\)ಉನ್=ನಿನ, ಅಡಿಯಾರ್ ಕ್ಕು=ಪಾದಸೇವಕರಿಗೆ, ಆಳ್ ಪಡುತ್ತಾಯ್=ಕಿಂಕರನನ್ನಾಗಿ ಮಾಡಿದವನೇ, ಪಳ್ಳಿಎೞುನ್ದು=ನಿದ್ದೆಯಿಂದ ಎಚ್ಚರಗೊಂಡು, ಅರುಳಾಯೇ=ಕೃಪೆ ಮಾಡುವೆಯಾ?





ಕಾವೇರಿನದಿಯಿಂದ ಸುತ್ತಲ್ಪಟ್ಟಿರುವ ಶ್ರೀರಂಗವೇ, ಸುವಾಸನೆಯಿಂದ ಕೂಡಿದ ಕಮಲಗಳು ಇಗೋ ಅರಳಿವೆ. ಸೂರ್ಯನು ಘೋಷಿಸುವ ಕಡಲಿನಿಂದ ಇಗೋ ಉದಯಿಸಿದ್ದಾನೆ. ಸೂಕ್ಷ್ಮವಾದ ನಡುವುಳ್ಳವರು ಸುತ್ತಿಕೊಂಡಿರುವ ತಮ್ಮ ತಲೆಗೂದಲನ್ನು ಹಿಂಡಿ ಒದರಿಕೊಂಡು ಸೀರೆಗಳನ್ನು ಉಟ್ಟುಕೊಂಡು ದಡವನ್ನು ಏರಿದ್ದಾರೆ. ಹಾರವನ್ನು ಕಟ್ಟಲು ತಕ್ಕದ್ದಾದ ತುಲಸಿಯನ್ನೂ ಹೂಗಳ ಬುಟ್ಟಿಯನ್ನೂ, ಸಮೃದ್ಧಿಯಾಗಿ ಬೆಳೆದು ಹೊತ್ತು ತೋರುವ ತೋಳುಗಳುಳ್ಳ ತೊಂಡರಡಿಪ್ಪೊಡಿ ಎಂಬ ದಾಸನನ್ನು, ನಿನ್ನ ಕೃಪೆಗೆ ಯೋಗ್ಯನೆಂದು ಹೇಳಿ, ಅಂಗೀಕರಿಸಿ, ನಿನ್ನ ಪಾದಸೇವಕರಿಗೆ ದಾಸನನ್ನಾಗಿ ಮಾಡಿದವನೇ, ನಿದ್ದೆಯಿಂದ ತಿಳಿದೆದ್ದು ಕೃಪೆಮಾಡುವೆಯಾ? \(೧೦\)



ಆೞ್ವಾರರು ಪ್ರಾರ್ಥಿಸುತ್ತಾರೆ: ಶ್ರೀರಂಗನಾಥನೇ, ಕಮಲಗಳೆಲ್ಲ ಅರಳಿ ಸುಂದರವಾಗಿ ತೋರುತ್ತಿವೆ. ಕಮಲವದನನೂ ಕಮಲಲೋಚನನೂ ಆದ ನೀನು ಕಣ್ತೆರೆದು ಕೃಪೆಮಾಡಬಾರದೇ? ನೀನು ನಿದ್ರಿಸುತ್ತಿರುವ ಹಾಗೆಯೇ ನಿನ್ನ ಸುತ್ತಲೂ ನಾನಾ ಬಗೆಯ ಶಬ್ದಗಳು ತುಂಬಿಕೊಂಡಿವೆ. ನಿನ್ನನ್ನು ಬಳಸಿರುವ ಕಾವೇರಿನದಿಯ ನೀರುಹರಿಯುತ್ತಾ ಸದ್ದು ಮಾಡುತ್ತದೆ. ಪ್ರಕೃತಿಯಲ್ಲಿನ ಮೃಗಪಕ್ಷಿಗಳು ನಾನಾಬಗೆಯ ಶಬ್ದಗಳನ್ನು ಮಾಡುತ್ತಿವೆ. ನಿನ್ನ ದೇವಾಲಯದಲ್ಲಿ ಕಿಕ್ಕಿರಿದು ನೆರೆದಿರುವ ಮೇಲಣಲೋಕದವರೆಲ್ಲರೂ ಭೂಲೋಕದವರೂ ನಿನಮುಂದೆ ಮಂಗಳವಾದ್ಯಗಳನ್ನು ಬಾರಿಸುತ್ತಿದ್ದಾರೆ. ಹಾಡುವವರು ಹಾಡುತ್ತಿದ್ದಾರೆ. ಈ ಬಗೆಬಗೆಯ ಶಬ್ದಗಳೆಲ್ಲವೂ ಕೂಡಿಕೊಂಡು ಕಡಲಿನ ಘೋಷಕ್ಕೆ ಸಮನಾಗಿದೆ. ಘೋಷಿಸುವ ಕಡಲಿನಿಂದ ಸೂರ್ಯನು ತನ್ನ ಪ್ರಖರವಾದ ಕಿರಣಗಳನ್ನು ಪ್ರಸರಿಸುತ್ತಾ ಉದಯಿಸಿದ್ದಾನೆ. ಸ್ವಾಮೀ, ಎಲ್ಲ ದಿಕ್ಕುಗಳಲ್ಲಿ ತುಂಬಿ ತುಳುಕುತ್ತಿರುವ ನಿನ್ನ ಕೀರ್ತಿಯು ಘೋಷಗಳ ನಡುವಿನಿಂದ ನೀನೂ ಕಣ್ತೆರೆದು ನಿನ್ನ ಕೃಪಾಕಿರಣಗಳನ್ನು ಪ್ರಸರಿಸಬಾರದೇ?



ಕಾವೇರಿ ನದಿಯಲ್ಲಿ, ಹೊತ್ತು ಹುಟ್ಟುವುದಕ್ಕೆ ಮುಂಚಿತವಾಗಿಯೇ ಸ್ತ್ರೀಯರೆಲ್ಲರೂ ಮಿಂದು ಶುಚಿಯಾಗಿ, ತಮ್ಮ ತಲೆಗೂದಲನ್ನು ಹಿಂಡಿ, ಒದರಿ, ಕೊನೆಮುಡಿಗಟ್ಟಿ, ಬಟ್ಟೆಯುಟ್ಟು ಮನೆಗಳಿಗೆ ಹೊರಡಲು ಸಿದ್ಧರಾಗಿದ್ದಾರೆ. ಹಾಗೆಯೇ ಹೊತ್ತಿಗೆ ಮುಂಚೆಯೇ ಮಿಂದು ಪರಿಶುದ್ಧನಾಗಿ, ತಾನೇ ಶ್ರಮಿಸಿ ಸಿದ್ಧಪಡಿಸಿರುವ ಹೂದೋಟದಲ್ಲಿ ಭಗವಂತನ ಹಾರಗಳಿಗೆ ಯೋಗ್ಯವಾದ ತುಲಸಿಯನ್ನೂ ಹೂವನ್ನೂ ಬಿಡಿಸಿ, ಬುಟ್ಟಿಯಲ್ಲಿ ತುಂಬಿಕೊಂಡು ಭಗವತ್ಸನ್ನಿಧಿಗೆ, ಆ ಬುಟ್ಟಿಯನ್ನು ಹೆಗಲ ಮೇಲೆಯೇ ಹೊತ್ತು ತರುವಂಥ ಸಮರ್ಥವಾದ ತೋಳುಗಳುಳ್ಳವನು ತೊಂಡರಡಿಪ್ಪೊಡಿ ಎಂಬ ಹೆಸರಿನ ನಮ್ರನಾದ ಭಗವದ್ದಾಸನು. ಅವನ ದೃಢವಾದ ಸೇವೆಯನ್ನು ಅಂಗೀಕರಿಸಿ ಭಗವಂತನು ಅವನು ತನ್ನ ನಿಜಭಕ್ತರ ಸೇವಕನಾಗುವಂತೆ ಅನುಗ್ರಹಿಸಿದನಲ್ಲ\! ಆ ದಾಸ್ಯದಲ್ಲಿಯೂ ತಾನು ಯೋಗ್ಯನೆನಿಸಿಕೊಳ್ಳಲೇಬೇಕು. ಅದಕ್ಕೆ ಭಗವತ್ಕಟಾಕ್ಷ



೭೨



ನಿರಂತರವೂ ಅವನ ಮೇಲೆ ಇರಬೇಕಲ್ಲವೇ? ಭಗವಂತನು ಕೃಪಾಸಾಗರನಾಗಿ ಅಲ್ಲಿಬಂದು ನೆರೆದಿರುವ ಎಲ್ಲರಿಗೂ ಅನುಗ್ರಹಿಸುವಾಗ ಆ ಕೃಪಾದೃಷ್ಟಿಯ ಒಂದು ಕ್ಷಣಿಕವಾದ ದೃಷ್ಟಿಯಾದರೂ ತನ್ನ ಮೇಲೆಬೀಳಬೇಕೆಂದು ಆೞ್ವಾರರು ಈ ಸುಪ್ರಭಾತದ ಮೂಲಕ ಬೇಡಿಕೊಳ್ಳುತ್ತಿರುವುದು\!



ಭಗವಂತನಿಗೆ ನೇರವಾಗಿಯೇ ಸೇವೆ ಸಲ್ಲಿಸಬೇಕು, ದಿಟ. ಆದರೆ, ಆಶೆ; ಅದೇ ಗುರಿ\! ಅದನ್ನು ಹೇಗಾದರೂ ಸಾಧಿಸಿಕೊಳ್ಳಲೇಬೇಕು. ಅದೇನು ಸುಲಭಸಾಧ್ಯವೇ? ಆದ್ದರಿಂದ, ಭಗವಂತನ ಅನನ್ಯಭಕ್ತರ ಪಾದಸೇವೆ ಮಾಡುವುದರಿಂದ, ನಿಸ್ಸ್ವಾರ್ಥವಾದ ಸೇವೆ ನಡಸುವುದರಿಂದ ಆ ಭಕ್ತನು ಪ್ರೀತನಾಗುವನು. ಅವನಲ್ಲಿರುವ ಅಂತರ್ಯಾಮಿಯಾದ ಭಗವಂತನೂ ಸುಪ್ರೀತನಾಗುವನು. ಹೀಗೆ, ಭಕ್ತರ ಭಕ್ತನಾಗಿ ಭಗವದ್ದಾಸರ ದಾಸನಾಗಿ ,ಭಕ್ತರಪಾದಧೂಳಿಯಾಗಿ, ಸೇವೆ ಸಲ್ಲಿಸುವ ಹಿರಿಮೆಯನ್ನು ಪಡೆದ "ತೊಂಡರಡಿಪ್ಪೊಡಿ" ಆೞ್ವಾರರು ಈ ಉದಾತ್ತವಾದ ಸೇವಾತತ್ತ್ವವನ್ನು ಈ ಸುಪ್ರಭಾತದ ಮೂಲಕ ಬೋಧಿಸುತ್ತಿರುವುದು\! ಪರೋಕ್ಷವಾಗಿ, ಇದೇ ಇದೇ ಅವರ ಈ ಕೃತಿಗೆ ಫಲಶ್ರುತಿ.



ಅಡಿಯ ನಡೆ: ಕದಿರ್, ಕೊೞು, ಶುಡರ್, ಮೇಟ್ಟು, ಪುಲಮ್ಬಿನ, ಇರವಿಯರ್, ಅನ್ದರಮ್, ವಮ್ಬು, ಏದಮ್, ಕಡಿ, \(ಅಮಲನ್\)





ಶ್ರೀಃ

ಶ್ರಿಯೈ ನಮಃ



**ಅಮಲನಾದಿ ಪಿರಾನ್**



**ತಿರುಪ್ಪಾಣಾೞ್ವಾರರ ವಿರಚಿತ**

\(ತಮಿಳಿನಲ್ಲಿ ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ, ಮತ್ತು ವಿವರಣೆಯೊಡನೆ\)



೭೩



ಶ್ರೀಃ

ಶ್ರಿಯೈ ನಮಃ



**ಅಮಲನಾದಿ ಪಿರಾನ್**

\(ತಿರುಪ್ಪಾಣಿ ಆೞ್ವಾರರ ವಿರಚಿತ\)



ತನಿಗಳು

೧.



೧.ಆಪಾದಚೂಡ ಮನುಭೂಯ ಹರಿಮ್ ಶಯಾನಮ್

ಮಧ್ಯೇ ಕವೇರ ದುಹಿತುರ್ಮುದಿತಾನ್ತರಾತ್ಮಾ |

ಅದ್ರಷ್ಟೃತಾಂ ನಯನಯೋರ್ವಿಷಯಾನ್ತರಾಣಾಮ್

ಯೋ ನಿಶ್ಚಿಕಾಯ ಮನವೈ ಮುನಿವಾಹನನ್ತಮ್ ||



ಕವೇರ ದುಹಿತುಃ=ಕವೇರ ಮುನಿಗಳ ಮಗಳಾದ ಕಾವೇರಿನದಿಯ, ಮಧ್ಯೇ=ನಡುವೆ, ಶಯಾನಮ್=ಪವಡಿಸಿರುವವನಾದ, ಹರಿಮ್=ಶ್ರೀರಂಗನಾಥನನ್ನು\(ಶ್ರೀಃಅರಿಯನ್ನು\), ಆಪಾದಚೂಡಮ್=ಅಡಿಯಿಂದ ಮುಡಿಯವರೆಗೂ, ಯಃ-ಯಾರು, ಅನುಭೂಯ=ಪ್ರತ್ಯಕ್ಷವಾಗಿ ನೋಡಿ ಅನುಭವಿಸಿ, ಮುದಿತಃ=ಅನ್ತರಾತ್ಮಾ=ಮನಸಾರ ಹರಷಿಸಿದನೋ, ಮತ್ತು ತಾರಿ-ಆ, ನಯನಯೋಃ=ಕಣ್ಣುಗಳಿಂದಲೇ, ವಿಷಯಾನ್ತರಾಣಾಮ್=ಇತರ ವಸ್ತುಗಳನ್ನು, ಅದ್ರಷ್ಟೃ=ನೋಡುವುದಿಲ್ಲವೆಂದು, ನಿಶ್ಚಿಕಾಯ-ನಿಶ್ಚಯಿಸಿದನೋ, ತಂ=ಆ \(ತಿರುಪ್ಪಾಣಿ ಎಂಬ\), ಮುನಿವಾಹನಮ್=ಮುನಿವಾಹನನ್ನು, ಮನವೈ=ಮನನ ಮಾಡುತ್ತೇನೆ\(ಚಿಂತಿಸುತ್ತೇನೆ\).



ಕಾವೇರಿನದಿಯ ನಡುಗಡ್ಡೆಯಲ್ಲಿ ಪವಡಿಸಿರುವ ಶ್ರೀರಂಗನಾಥನನ್ನು ಅಡಿಯಿಂದ ಮುಡಿಯವರೆಗೆ ಯಾರು ಪ್ರತ್ಯಕ್ಷವಾಗಿ ನೋಡಿ ಅನುಭವಿಸಿ, ಮನಸಾರ ಹರ್ಷಿಸಿದನೋ ಮತ್ತು ಆ ಕಣ್ಣುಗಳಿಂದಲೇ ಇತರ ವಸ್ತುಗಳನ್ನು ನೋಡುವುದಿಲ್ಲವೆಂದು ನಿಶ್ಚಯಿಸಿದನೋ ಆ ತಿರುಪ್ಪಾಣಿ ಎಂಬ ಮುನಿವಾಹನನ್ನು ಮನನ ಮಾಡುತ್ತೇನೆ.\(ಚಿಂತಿಸುತ್ತೇನೆ\) \(೧\)



ಈ ತನಿ ಕೀಳು\(ಪಂಚಮ\) ಕುಲದ ಒಬ್ಬ ಆೞ್ವಾರರನ್ನು ಕುರಿತದ್ದು. "ಕುಲವಲ್ಲ ಮುಖ್ಯ; ಭಕ್ತಿಯೇ ಮುಖ್ಯ"ಎಂಬುದನ್ನು ತೋರಿಸುವ ಒಂದು ಪ್ರತ್ಯಕ್ಷಸಾಕ್ಷಿ ಇದು.



ಗೋದಾದೇವಿಯ ಹುಟ್ಟೂ ಹೇಗೋ ಹಾಗೆಯೇ ಈ ಆೞ್ವಾರರದೂ. ಕೀಳುಕುಲದ ಪಾಣನೊಬ್ಬನು ತನ್ನ ಕಣದಲ್ಲಿ ಮಾಡಿದ್ದ ಬತ್ತದ ರಾಶಿಯಮೇಲೆ ಒಂದು ಪುಟ್ಟಮಗುವನ್ನು ಕಂಡನಂತೆ. ಆನಂದದಿಂದ ಅದನ್ನು ತನ್ನ ಮನೆಗೆ ಕೊಂಡೊಯ್ದನಂತೆ. ಗಂಡಹೆಂಡಿರು ಆ ಮಗುವನ್ನು ಅಕ್ಕರೆಯಿಂದ ಸಾಕಿದರಂತೆ. ಹೀಗೆ ಮಗುವು ಪಾಣನಾದದ್ದು\!



ಚಿಕ್ಕವಯಸ್ಸಿನಿಂದಲೂ ಈ ಪಾಣನಿಗೆ ಭಕ್ತಿಯ ಹಾಡುಗಳೆಂದರೆ ಪ್ರಾಣ, ಬರಬರುತ್ತ ಅವನ ಭಕ್ತಿ ಹೆಚ್ಚಿತು. ತನಗೆ ಶ್ರೀರಂಗನಾಥನ ದೇವಾಲಯದೊಳಕ್ಕೆ ಪ್ರವೇಶವಿಲ್ಲದ್ದರಿಂದ, ಸ್ವಾಮಿಯ ಸಮ್ಮುಖದಲ್ಲಿ, ಕಾವೇರಿಯ ಮರಳದಂಡೆಯ ಮೇಲೆ ನಿಂತು ತ್ರಿಕಾಲಗಳಲ್ಲಿಯೂ ಆನಂದದಿಂದ ಮೈಮರೆತು ಭಗವಂತನನ್ನು ಕುರಿತು ಹಾಡುತ್ತಿದ್ದನಂತೆ.



ಶ್ರೀರಂಗದ ದೇವಾಲಯದಲ್ಲಿ ಮತ್ತೊಬ್ಬ ಭಕ್ತ. ಲೋಕಸಾರಂಗ ಮುನಿ 

೭೪



ಎಂದು ಹೆಸರು. ಆತನಿಗೆ ಒಂದು ಕೆಲಸ. ದಿನವಹಿ ಶ್ರೀರಂಗನಾಥನಿಗೆ ಅಭಿಗಮನಕ್ಕೆ ಒಂದು ಬಿಂದಿಗೆ ಕಾವೇರಿ ತೀರ್ಥವನ್ನು ತರಬೇಕಾದದ್ದು. ಆ ಸಮಯದಲ್ಲಿ ಅವನು ಮೌನವನ್ನು ಆಚರಿಸಲೇಬೇಕು\! ಇದು ಕಟ್ಟುಪಾಡು. ಒಂದು ದಿನ, ಮುನಿ ಕಾವೇರಿಗೆ ಹೋಗುವಾಗ, ತನ್ನ ದಾರಿಗೆ ಅಡ್ಡಲಾಗಿ ಕೀಳುಕುಲದ ಒಬ್ಬನು ನಿಂತಿದ್ದನ್ನು ಕಂಡು, ಒಂದು ಸಣ್ಣ ಕಲ್ಲನ್ನೆತ್ತಿ ಅವನತ್ತ ಎಸೆದ. ಕಲ್ಲು ಅವನಿಗೆ ತಾಕಿತು; ರಕ್ತಬಂತು\! ಕೂಡಲೇ ಭಕ್ತಿಯಿಂದ ಅವನು ಪಕ್ಕಕ್ಕೆ ಸರಿದು ನಿಂತನಂತೆ.\!



ಅದೇ ರಾತ್ರಿ, ಮುನಿಗೆ ಕನಸಾಯಿತು. ಶ್ರೀರಂಗನಾಥನು ಕಾವೇರಿಯ ದಂಡೆಯಲ್ಲಿ ನಿಂತಿದ್ದವನನ್ನು ಹೆಗಲ ಮೇಲೆ ಹೊತ್ತು ತನ್ನ ಸನ್ನಿಧಿಗೆ ಕರೆತರಬೇಕೆಂದು ಆಜ್ಞೆಮಾಡಿದನು. ಮರುದಿನ ಬೆಳಗ್ಗೆ ಮುನಿಯು ಆ ಪಾಣನನ್ನು ತನ್ನ ಹೆಗಲ ಮೇಲೆ ಏರಿಸಿಕೊಂಡು ಬಂದು ಶ್ರೀರಂಗನಾಥನ ಮುಂದೆ ನಿಂತನು. ಆ ಕ್ಷಣದಲ್ಲೇ ಪಾಣನಿಗೆ ಸ್ಫೂರ್ತಿಯುಂಟಾಗಿ ಸ್ವಾಮಿಯನ್ನು ಅಡಿಯಿಂದ ಮುಡಿಯವರೆಗೆ ಮೈಮರೆತು ಆನಂದವಾಗಿ ಹಾಡಿದನು. ಕಡೆಯಲ್ಲಿ "ಭಗವಂತ, ನಿನ್ನನ್ನು ಪ್ರತ್ಯಕ್ಷವಾಗಿ ಕಂಡ ಈ ಕಣ್ಣುಗಳು ಬೇರಾವ ವಸ್ತುವನ್ನೂ ನೋಡಬಯಸುವುದಿಲ್ಲ"ಎಂದು ಹೇಳುತ್ತ ಹೇಳೂತ್ತಲೇ ಶ್ರೀರಂಗನಾಥನಲ್ಲಿ ಐಕ್ಯನಾದನಂತೆ\!



ಗೋದಾದೇವಿಗೂ ತಿರುಪ್ಪಾಣರಿಗೂ ನಡೆದದ್ದು ಕಡೆಯಲ್ಲಿ ಒಂದೇ ರೀತಿ. ಇಬ್ಬರೂ ಶ್ರೀರಂಗನಾಥನಲ್ಲಿ ಹಾಡುತ್ತ ಹಾಡುತ್ತಲೇ ಐಕ್ಯವಾದದ್ದು\! ಭಗವಂತನಲ್ಲಿ ಒಂದಾಗುವುದಕ್ಕೆ ಯಾರು ಅರ್ಹರು? ಅವರು ಎಂಥ ಭಕ್ತರಾಗಬೇಕು? ಈ ತತ್ತ್ವವನ್ನು ಅವರ ಐಕ್ಯತೆಯಲ್ಲಿ ತಿಳಿಯತಕ್ಕದ್ದು ಎನಿಸುತ್ತದೆ.



ತಿರುಪ್ಪಾಣರಿಗೆ "ಮುನಿವಾಹನ"ಎಂಬುದು ಇನ್ನೊಂದು ಹೆಸರು. ಲೋಕಸಾರಂಗ ಮುನಿಯು ಅವರನ್ನು ಹೆಗಲಮೇಲೆ ಹೊತ್ತು ಭಗವಂತನ ಮುಂದಕ್ಕೆ ಕರೆದೊಯ್ದದ್ದು ಇದಕ್ಕೆ ಕಾರಣ. ತಿರುಪ್ಪಾಣರು ಇದಕ್ಕೆ ಅರ್ಹರು, ದಿಟ. ಭಗವದ್ದಾಸನಿಗೆ ದಾಸನಾದರೆ, ಅವನೂ ಭಗವಂತನ ದಾಸನೇ ಆಗುತ್ತಾನೆ ಎಂಬುದು ಇದರ ಹಿಂದಿರುವ ತತ್ತ್ವ\!



೨.ಕಾಟ್ಟವೇ ಕಣ್ಡಪಾದಕಮಲನಲ್ಲಾಡೈಯುನ್ದಿ

ತೇಟ್ಟರು ಮುದರಬನ್ದನ್ತಿರುಮಾರ್ವು ಕಣ್ಡಂಜೆವ್ವಾಯ್

ವಾಟ್ಟಮಿಲ್ ಕಣ್ ಹಳ್ ಮೇನಿಮುನಿಯೇಱಿತ್ತಪುಹುನ್ದು

ಪಾಟ್ಟಿನಾಲ್ ಕಣ್ಡುವಾೞುಮ್ ಪಾಣರ್ ತಾಳ್ ಪರವಿನೋಮೇ



ಮುನಿ ಏಱಿ=ಮುನಿಯ ಹೆಗಲೇರಿ, ತನಿಯೇ ಪುಹುನ್ದು=ಒಬ್ಬನೇ ದೇವಾಲಯದಲ್ಲಿ ಪ್ರವೇಶಿಸಿ, ಕಾಟ್ಟವೇ=ಆ ಮುನಿ ತೋರಿಸಲು, ಕಣ್ಡ=ನೋಡಿದ, ಪಾದಕಮಲಮ್=ಸ್ವಾಮಿಯ ಪಾದಕಮಲವನ್ನು, ನಲ್ ಆಡೈ=ಧರಿಸಿದ ಒಳ್ಳೆಯ ಪೀತಾಂಬರವನ್ನು, ಉನ್ದಿ=ನಾಭಿಯನ್ನು, ತೇಟ್ಟರುಮ್=ಹುಡುಕಿದರೂ ಸಿಕ್ಕದ ಉದರ ಬನ್ದಮ್=ಉಡಿದಾರವನ್ನು, ತಿರು=ಪವಿತ್ರವಾದ ಶ್ರೀದೇವಿಯಿಂದ ಕೂಡಿದ, ಮಾರ್ವುಮ್=ವಕ್ಷವನ್ನೂ, ಕಣ್ಡಮ್=ಗಂಡಸ್ಥಳವನ್ನು, ಶೆಮ್ ವಾಯ್=ಸುಂದರವೂ ಕೆಂಪಗೂ ಇರುವ ಬಾಯನ್ನು \(ತುಟಿಗಳನ್ನು\)



೭೫

ವಾಟ್ಟಮ್ ಇಲ್=ದೋಷವಿಲ್ಲದ, ಕಣ್ ಹಳ್=ಕಣ್ಣುಗಳನ್ನು, ಮೇನಿ=ಒಟ್ಟು ದೇಹವನ್ನು \(ಸ್ವರೂಪವನ್ನು\), ಪಾಟ್ಟಿನಾಲ್=ಹಾಡಿನೊಡನೆ, ಕಣ್ಡು=ಕಂಡು, ವಾೞುಮ್=ಎರಗುವ\(ಆನಂದಿಸುವ\) ಪಾಣರ್=ತಿರುಪ್ಪಾಣರ, ತಾಳ್=ತಿರುವಡಿಗಳನ್ನು, ಪರವಿನೋಮ್=ಸ್ತುತಿಸಿದೆವು \(ಸ್ತುತಿಸುತ್ತೇವೆ\).



ಮುನಿಯ ಹೆಗಲೇರಿ, ಒಂಟಿಯಾಗಿ ದೇವಾಲಯವನ್ನು ಹೊಕ್ಕು, ಆ ಮುನಿತೋರಿಸಲು, ನೋಡಿದ ಭಗವಂತನ ಪಾದಕಮಲವನ್ನು, ಉತ್ತಮಪೀತಾಂಬರವನ್ನುನಾಭಿಯನ್ನು ಅಪರೂಪವಾದ ಉಡಿದಾರವನ್ನು ಪವಿತ್ರವಾದ ಶ್ರೀದೇವಿಯಿಂದ ಕೂಡಿದ ವಕ್ಷವನ್ನು, ಗಂಡಸ್ಥಳವನ್ನು, ಸುಂದರವಾದ ಚೆಂದುಟಿಗಳನ್ನು ದೋಷವಿಲ್ಲದ ಕಣ್ಣುಗಳನ್ನು-ಇವುಗಳೆಲ್ಲವನ್ನೂ ಕೂಡಿದ ಸ್ವರೂಪವನ್ನು ಹಾಡುತ್ತಹಾಡುತ್ತ ಕಂಡು ಭಗವಂತನಿಗೆ ಎರಗಿ ಆನಂದಿಸುವ \(ಶಾಶ್ವತವಾದ ಬಾಳನ್ನು ಬಾಳುವ\) ತಿರುಪ್ಪಾಣರ ತಿರುವಡಿಗಳನ್ನು ಸ್ತುತಿಸುತ್ತೇವೆ. \(೨\)



ದೇವಾಲಯದಲ್ಲಿ ಪ್ರವೇಶವಿಲ್ಲದಂಥ ಕೀಳುಕುಲದವರಾದ ಪಾಣರು ದೇವಾಲಯದೊಳಕ್ಕೆ ಪ್ರವೇಶಿಸಿದ್ದಾದರೂ ಹೇಗೇ? ಅವರಲ್ಲಿ ಅಡಗಿದ್ದ ಉತ್ತಮವಾದ ಶಕ್ತಿಯಾದರೂ ಯಾವುದು? ದೇವಾಲಯವನ್ನು ಅಪವಿತ್ರಗೊಳಿಸದಂತೆ ಅವರು ಲೋಕಸಾರಂಗ ಮುನಿಯ ಹೆಗಲೇರಿ ದೇವಾಲಯವನ್ನು ತಿರುವಡಿಯಿಂದ ತಿರುಮುಡಿಯವರೆಗೆ ಒಂದೊಂದನ್ನಾಗಿ ನೋಡಿದರು. ಅವಯವಗಳನ್ನು ನೋಡುತ್ತಿರುವ ಹಾಗೆಯೇ, ಸುಂದರವಾದ ಪಾಶುರಗಳಿಂದ ಅವುಗಳನ್ನು ಮನಮುಟ್ಟ ಹಾಡುತ್ತಾ ಭಗವಂತನನ್ನು ಯಥಾರ್ಥವಾಗಿಯೇ ಸಾಕ್ಷಾತ್ಕರಿಸಿಕೊಂಡರು. ಅಲ್ಲದೆ, ಭಗವಂತನಲ್ಲಿಯೇ, ಇತರರು ನೋಡುತ್ತಿರುವ ಹಾಗೆಯೇ, ಐಕ್ಯರಾದರು. ಪಾಣರ ಹಿರಿಮೆ ಇದು\!



ತಿರುಪ್ಪಾಣರು ಹಾಡಿದ ಹತ್ತೇ ಹತ್ತು ಪಾಶುರಗಳ ಮಾಲೆಯೇ "ಅಮಲನಾದಿ ಪಿರಾನ್" ಈ\* ಹತ್ತು ಪಾಶುರಗಳಲ್ಲಿ, ಹುಡುಕಿದರೂ ಸಿಕ್ಕದಂಥ ಭಗವಂತನ ದಿವ್ಯಸುಂದಸ್ವರೂಪವನ್ನು ಸೇವಿಸಬೇಕಾದದ್ದು ಹೇಗೆ, ಕಂಡದ್ದನ್ನು ಅನುಭವಿಸುವುದು ಹೇಗೆ, ಹಾಗೆ ಮಾಡುವುದರಿಂದ ಬರುವ ಫಲವೇನು ಎಂಬುದನ್ನು ಅವರು ವಿವರಿಸಿದ್ದಾರೆ. ಕಡೆಯಲ್ಲಿ ಹೇಳಿರುವುದಂತು ಅನರ್ಘವಾದ ವಿಷಯ. ಭಗವಂತನನ್ನು ಸಾಕ್ಷಾತ್ತಾಗಿ ನೋಡಿ ನಲಿದ ಕಣ್ಣುಗಳು, ಅವನ ಸೃಷ್ಟಿವಿಶೇಷವೇ ಆದ, ಅತ್ಯಂತ ಸುಂದರವೂ ಆದ ಬೇರೆ ಯಾವ ವಸ್ತುವನ್ನೂ ನೋದಬಯಸುವುದಿಲ್ಲ. ನೋಡಲೂಬಾರದು. ಎಡೆಬಿಡದೆ ಭಗವಂತನ ಆ ವಿಲಕ್ಷಣ ಸುಂದರಸ್ವರೂಪವನ್ನೇ ನೋಡುತ್ತ ನಲಿಯುತ್ತ ಭಗವಂತನ ಸಾನ್ನಿಧ್ಯಸುಖವನ್ನು ಅನುಭವಿಸುತ್ತಿರಬೇಕು\! ಇದಲ್ಲದೆ, ಮನುಷ್ಯನಾಗಿ ಹುಟ್ಟಿದ್ದಕ್ಕೆ ಸಾಧಿಸಬೇಕಾದ ಗುರಿ ಇನ್ನೇನು?



೭೬

ಶ್ರೀಃ

ಶ್ರಿಯೈ ನಮಃ

**ಅಮಲನಾದಿಪಿರಾನ್**

೧.ಅಮಲನಾದಿ ಪಿರಾನ್ ಅಡಿಯಾರ್ ಕ್ಕೆನ್ನೈಯಾಟ್ಟಡುತ್ತ

ವಿಮಲನ್, ವಿಣ್ಣವರ್ ಕೋನ್ ವಿರೈಯಾರ್ ಪೊೞಿಲ್ ವೇಙ್ಗಡವನ್

ನಿಮಲನ್ ನಿನ್ ಮಲನ್ ನೀದಿವಾನವನ್ ನೀಣ್ ಮದಿಳರಙ್ಗತ್ತಮ್ಮಾನ್, ತಿರು

ಕ್ಕಮಲಪಾದಮ್ ವನ್ದು ಎನ್ ಕಣ್ಣಿನುಳ್ಳನವೊಕ್ಕಿನ್ಱದೇ



ಅಮಲನ್=ಪರಿಶುದ್ಧನೂ, ಆದಿ=ಆದಿಯೂ\(ಮೂಲಕಾರಣನೂ\) ಪಿರಾನ್=ಸರ್ವೇಶ್ವರನೂ ಆಗಿ, ಅಡಿಯಾರ್ ಕ್ಕು=ಭಗವತ್ಪಾದ ಸೇವಕರಿಗೆ, ಎನ್ನೈ=ನನ್ನನ್ನು, ಆಳ್ಪಡುತ್ತ= ಸೇವಕನನ್ನಾಗಿ ಮಾಡುವುದಕ್ಕಾಗಿ, ವಿಮಲನ್=ಸುಜ್ಞಾನಿಯೂ\(ಕೀರ್ತಿವಂತನೂ\) ವಿಣ್ಣವರ್ ಕೋನ್=ದೇವಾಧಿದೇವನೂ, ವಿರೈ=ಪರಿಮಳ, ಆರ್=ತುಂಬಿದ, ಪೊೞಿಲ್=ತೋಪುಗಳನ್ನುಳ್ಳ, ವೇಙ್ಗಡವನ್=ವೆಂಕಟಾಚಲದ ಒಡೆಯನೂ\(ವೆಂಕಟಾಚಲದಲ್ಲಿ ನೆಲಸಿರುವವನೂ"\), ನಿಮಲನ್=ಕಳಂಕರಹಿತನೂ, ನಿನ್ ಮಲನ್=ನಿರ್ಮಲನೂ,\(ದೋಷರಹಿತನೂ\), ನೀತಿವಾನವನ್=ನ್ಯಾಯವೇ ನಡೆಯುವ ಪರಮಪದಕ್ಕೆ ನಿರ್ವಾಹಕನೂ, ನೀಳ್ ಮದಿಳ್=ಎತ್ತರವಾದ ಪ್ರಾಕಾರಗಳುಳ್ಳ, ಅರಙ್ಗತ್ತು ಅಮ್ಮಾನ್=ಶ್ರೀರಂಗದ ಸ್ವಾಮಿಯೂ, ವನ್ದು=ಸ್ವತಃ ಬಂದು, ತಿರುಕಮಲ ಪಾದಮ್=ಪವಿತ್ರವಾದ ಪಾದಕಮಲಗಳನ್ನು, ಎನ್=ನನ್ನ, ಕಣ್ಣಿನ್ ಉಳ್ಳನ=ಕಣ್ಣಿನೊಳಗಡೆ, ಒಕ್ಕಿನ್ಱದೇ=ಪ್ರವೇಶಿಸಿದ ಹಾಗೆ ಇದೆಯಲ್ಲ.



ಪರಿಶುದ್ಧನೂ ಆದಿಯೂ\(ಮೂಲಕಾರಣನೂ\)ಸರ್ವೇಶ್ವರನೂ ಆಗಿ, ತನ್ನ ಪಾದಸೇವಕರಿಗೆ ನನ್ನನ್ನು ಸೇವಕನನ್ನಾಗಿ ಮಾಡುವುದಕ್ಕಾಗಿ ಸುಜ್ಞಾನಿಯೂ\(ಕೀರ್ತಿವಂತನೂ\) ದೇವಾಧಿದೇವನೂ, ಪರಿಮಳಭರಿತವಾದ ತೋಪುಗಳನ್ನುಳ್ಳ ವೆಂಕಟಾಚಲದಲ್ಲಿ ನೆಲಸಿರುವವನೂ, ಕಳಂಕರಹಿತನೂ, ನಿರ್ಮಲನೂ\(ದೋಷರಹಿತನೂ\), ನ್ಯಾಯವೇ ನಡೆಯುವ ಪರಮಪದದ ನಿರ್ವಾಹಕನೂ, ಎತ್ತರವಾದ ಪ್ರಾಕಾರಗಳುಳ್ಳ ಶ್ರೀರಂಗದ ಸ್ವಾಮಿಯೂ ಆದವನು ತಾನೇ ಬಂದು ತನ್ನ ಪವಿತ್ರವಾದ ಪಾದಕಮಲಗಳನ್ನು ನನ್ನ ಕಣ್ಣುಗಳೊಳಗಡೆ ಪ್ರವೇಶಿಸಿದ ಹಾಗೆ ಇದೆಯಲ್ಲ\! \(೧\)



ತಿರುಪ್ಪಾಣರು ಹೇಳುತ್ತಾರೆ: ಭಗವಂತನು, "ಅಮಲನು, ಆದಿ,ಈಶ್ವರನು". ಅವನು ಪರಿಶುದ್ಧನು. ಅವನೇ ಆದಿ. ಅವನೇ ಎಲ್ಲಕ್ಕೂ ಕಾರಣನು. ಇಡಿಯ ಸೃಷ್ಟಿಗೆ ಮೂಲಕಾರಣನಾಗಿ, ಅದಕ್ಕೆ ಸರ್ವೇಶ್ವರನಾಗಿ ಇರುವವನು.



ಭಗವಂತನಿಗೆ ಜಾತಿ-ಕುಲ, ಕಂಡು=ಹೆಣ್ಣು, ಮೇಲು-ಕೀಳು ಎಂಬುದಿಲ್ಲ. ಅದಕ್ಕೆ ನಿದರ್ಶನವಾಗಿ ನಾನೇ ಇದ್ದೇನೆ. ನಾನು ಅಂತ್ಯಜ. ಅಮಲನೂ ಆದಿ, ಈಶ್ವರನೂ ಆದ ಭಗವಂತನ ಮುಂದುಗಡೆಯಲ್ಲಿ ನಿಲ್ಲುವ ಅರ್ಹತೆ ಇಲ್ಲದವನು. ಇಂಥ ನನ್ನನ್ನು ಸ್ವಾಮಿಯು ತನ್ನಮುಂದೆ ನಿಲ್ಲಿಸಿಕೊಂಡನಲ್ಲ\! ಅವನ ಹಿರಿಮೆಯನ್ನು ಏನೆಂದು ಎಷ್ಟೆಂದು ವರ್ಣಿಸುವುದು\!



೭೭

ಅಂತ್ಯಜನಾದ ನನ್ನನ್ನು ತನ್ನ ಭಕ್ತರಿಗೆ ದಾಸನನ್ನಾಗಿ ಮಾಡುವುದಕ್ಕಾಗಿಯೇ ಸ್ವಾಮಿಯು ನನಗೆ ಒಬ್ಬ ಭಕ್ತನ ಸಹಾಯವನ್ನು ಒದಗಿಸಿಕೊಟ್ಟನಲ್ಲ\! ಅವನ ರೂಪದಲ್ಲಿ ತಾನೇಬಂದು, ನಾನು ತನ್ನ ಸಮ್ಮುಖದಲ್ಲಿ ನಿಂತು, ನೋಡಿ, ನಲಿಯುವಂತೆ ಸ್ವಾಮಿಯು ಅವಕಾಶಕೊಟ್ಟನಲ್ಲ~ ನಿಜವಾಗಿಯೂ ಅವನು ವಿಮಲನೇ, ಸುಜ್ಞಾನಮೂರ್ತಿಯೇ\!



ಭಗವಂತನಿಗೆ ಬೇಕಾದದ್ದು ನಿಜವಾದ ಭಕ್ತಿಯೊಂದೇ. ತನ್ನ ನಿಜಭಕ್ತನು ಯಾರೇ ಆಗಿದ್ದರೂ ಸಹ, ಅವನನ್ನು ತನ್ನ ಆತ್ಮೀಯನನ್ನಾಗಿ, ತನ್ನ ಕಿಂಕರನನ್ನಾಗಿ ಮಾಡಿಕೊಳ್ಳುವುದರಲ್ಲಿಯೇ ಆಸಕ್ತಿ. ಹೀಗೆ ಸ್ವಾಮಿಯು ನಿಮಲನು, ನಿರ್ಮಲನು, ನಿಷ್ಕಳಂಕನು, ದೋಷರಹಿತನು, ಅನನ್ಯಭಕ್ತರಾಗಿ ಬಂದವರಿಗೆಲ್ಲ ಭಗವಂತನು ಆಶ್ರಯವನ್ನಿತ್ತು ತನ್ನ ದಾಸ್ಯಕ್ಕೆ ಎಡೆಕೊಡುವನು.



ನ್ಯಾಯಕ್ಕೆ ಆವಾಸವಾದ ಪರಮಪದದ ನಿರ್ವಾಹಕನಾದ ಭಗವಂತನು, ಭೂಮಿಯಮೇಲೆಣ ಎಲ್ಲಾ ಪವಿತ್ರಸ್ಥಳಗಳಲ್ಲಿಯೂ ಅರ್ಚಾರೂಪಿಯಾಗಿ ನೆಲಸಿ, ತನ್ನ ಭಕ್ತರ ಸೇವೆಗೆ ಅವಕಾಶವನ್ನು ಕಲ್ಪಿಸಿರುವನು. ಪರಿಮಳಭರಿತವಾದ ತೋಪುಗಳಿಂದ ಕೂಡಿದ ತಿರುವೆಂಕಟಗಿರಿಯ ಮೇಲೆ ವೆಂಕಟಾಚಲಪತಿಯಾಗಿ ನಿಂತಿರುವುದೂ ಅದಕ್ಕಾಗಿಯೇ. ಕಾವೇರಿಯಿಂದ ಸುತ್ತುವರಿದು, ಎತ್ತರವಾದ ಪ್ರಾಕಾರಗಳಿಂದ ಕೂಡಿದ ಶ್ರೀರಂಗದಲ್ಲಿ ಶ್ರೀರಂಗನಾಥನಾಗಿ ಪವಡಿಸಿರುವುದೂ ಅದೇ ಕಾರಣಕ್ಕಾಗಿ.



ಪರಮ ಕಾರುಣಿಕನಾದ ಭಗವಂತನು ನನ್ನನ್ನು ತನ್ನ ಬಳಿಗೆ ತಾನೇ ಕರೆಸಿಕೊಂಡನಲ್ಲ\! ಅವನ ಪವಿತ್ರವಾದ ಪಾದಕಮಲಗಳನ್ನು ನನ್ನ ಮುಂದೆ ನೀಡಿದನಲ್ಲ\! ಆ ದಿವ್ಯಪಾದಗಳು ನನ್ನ ಕಣ್ಣುಗಳ ಮೂಲಕ ಒಳಹೊಕ್ಕೂ, ಅಂತರಂಗವನ್ನು ಸೇರಿ, ಅಲ್ಲಿ ಅಚ್ಚಳಿಯದಂತೆ ನೆಲಸಿದೆಯಲ್ಲ\! ನಾನೆಷ್ಟು ಧನ್ಯ\!



ತಿರುಪ್ಪಾಣರಿಗೆ ಶ್ರೀರಂಗನಾಥನ ದರ್ಶನವನ್ನು ಮಾಡಿಸಿದವರು ಲೋಕಸಾರಂಗ ಮುನಿ. ಶ್ರೀರಂಗನಾಥನ ಆಜ್ಞೆಯಮೇರೆಗೆ ಆ ಮುನಿ ತಿರುಪ್ಪಾಣರನ್ನು ತಮ್ಮ ಹೆಗಲಮೇಲೆ ಏರಿಸಿಕೊಂಡು ಸ್ವಾಮಿಯ ಸನ್ನಿಧಿಗೆ ಕರೆದೊಯ್ದರು. ಅಲ್ಲಿ ಭಗವಂತನ ದಿವ್ಯಮಂಗಳ ಸ್ವರೂಪವನ್ನು ಅಡಿಯಿಂದ ಹಿಡಿದು ಮುಡಿಯವರೆಗೂ ತೋರಿಸಿದರು. ಪಾಣರು ಮೊದಲು ಕಂಡದ್ದು ಸ್ವಾಮಿಯ ಪಾದಗಳನ್ನು. ಆ ಘಳಿಗೆಯಲ್ಲಿ ಪಾಣರಿಗೆ ಆದ ದಿವ್ಯಾನುಭವವನ್ನು ಅವರು ಈ ಪಾಶುರದಲ್ಲಿ ಹೇಳಿದ್ದಾರೆ.



೨.ಉವನ್ದವುಳ್ಳತ್ತನಾಯ್ ಉಲಹಮಳನ್ದುಣ್ಡಮುಱ

ನಿವನ್ದನೀಣ್ ಮುಡಿಯನ್ ಅನ್ಱುನೇರ್ ನ್ದ ನಿಶಾಚರರೈ

ಕವರ್ ನ್ದ ವೇಙ್ಗಣೈಕ್ಕಾಕುತ್ತನ್ ಕಡಿಯಾರ್ ಪೊೞಿಲರಙ್ಗತ್ತಮ್ಮಾನ್, ಅರೈ

ಚ್ಚಿವನ್ದ ವಾಡೈಯಿನ್ ಮೇಲ್ ಶೆನ್ಱದಾಮೆನ ಚಿನ್ದನೈಯೇ



ಉವನ್ದ=ಹರ್ಷಗೊಂಡ, ಉಳ್ಳತ್ತನ್ ಆಯ್=ಮನಸ್ಸಿನವನಾಗಿ, ಉಲಹಮ್=ಮೂರು ಲೋಕಗಳನ್ನು, ಅಳನ್ದು=ಅಳೆದು, ಅಣ್ಡಮ್ ಉಱ=ಬ್ರಹ್ಮಾಂಡವೆಲ್ಲವೂ ಪೂರ್ತಿಯಾಗಿ, ನಿವನ್ದ=ನಿಮಿರೆದ್ದ, ನೀಳ್ ಮುಡಿಯನ್=ಎತ್ತರದ ತಲೆಯನ್ನುಳ್ಳವನಾಗಿ, ಅನ್ಱು=ಅಂದು, ನೇರ್ ನ್ದ=ಎದಿರುಬಿದ್ದ, ನಿಶಾಚರರೈ=ರಾಕ್ಷಸರನ್ನು, ಕವರ್ ನ್ದ=ನಾಶಪಡಿಸಿದ



೭೮

ವೆಮ್ ಕಣೈ=ತೀಕ್ಷ್ಣವಾದ ಅಂಬುಗಳುಳ್ಳ, ಕಾಕುತ್ತನ್ =ಕಾಕುತ್ ಸ್ಥರಾಮನು, ಕಡಿ ಆರ್=ಬಹಳವಾಗಿ ಪರಿಮಳಿಸುವ, ಪೊೞಿಲ್=ತೋಪುಗಳನ್ನುಳ್ಳ, ಅರಙ್ಗತ್ತು=ಶ್ರೀರಂಗದ, ಅಮ್ಮಾನ್=ಸ್ವಾಮಿಯ, ಅರೈ=ನಡುವಿನಲ್ಲಿ, ಶಿವನ್ದ=ಕೆಂಬಣ್ಣದ, ಆಡೈಯಿನ್=ಪೀತಾಂಬರದ, ಮೇಲ್=ಮೇಲೆ, ಎನ ಶಿನ್ತನೈಯೇ=ನನ್ನ ಚಿಂತನೆಯೆಲ್ಲವೂ, ಶೆನ್ಱದು ಆಮ್=ಹೋಗುತ್ತಿರುವುದು ನಿಜವಾಗಿದೆ\(ನಿಜವಾಗಿ ಹೋಗುತ್ತಿದೆ\).



ಹರ್ಷಗೊಂಡ ಮನಸ್ಸಿನವನಾಹಿ, ಮೂರು ಲೋಕಗಳನ್ನೂ ಅಳೆದು ಬ್ರಹ್ಮಾಂಡವೆಲ್ಲವೂ ಪೂರ್ತಿಯಾಗಿ ನಿಮಿರೆದ್ದ ಎತ್ತರವಾದ ತಲೆಯುಳ್ಳವನಾಗಿ, ಅಂದು ಎದುರುಬಿದ್ದ ರಾಕ್ಷಸರನ್ನು ನಾಶಪಡಿಸಿದ ತೀಕ್ಷ್ಣವಾದ ಅಂಬುಗಳುಳ್ಳ ಕಾಕುತ್ ಸ್ಥರಾಮನು ಬಹಳವಾಗಿ ಪರಿಮಳಿಸುವ ತೋಪುಗಳನ್ನುಳ್ಳ ಶ್ರೀರಂಗದಸ್ವಾಮಿಯ ನಡುವಿನಲ್ಲಿಶೋಭಿಸುವ ಕೆಂಬಣ್ಣದ ಪೀತಾಂಬರದ ಮೇಲೆ ನನ್ನ ಚಿಂತನೆಯೆಲ್ಲವೂ ನಿಜವಾಗಿ ಹೋಗುತ್ತಿದೆ.\(೨\)



ತಿರುಪ್ಪಾಣರು ಹೇಳುತ್ತಾರೆ: ಅಂದು, ಸರ್ವೇಶ್ವರನು ಬೇಡಿದ್ದನ್ನು ಇಲ್ಲವೆನ್ನುವ ಮಹಾದಾನಿಯೆನಿಸಿದ ಬಲಿಚಕ್ರವರ್ತಿಯ ಯಜ್ಞಶಾಲೆಗೆ ಪುಟ್ಟ ವಾಮನವಟುವಾಗಿ ಬಂದನು. ತನ್ನ ಪುಟ್ಟಹೆಜ್ಜೆಗಳಲ್ಲಿಮೂರು ಹೆಜ್ಜೆಗಳ ನೆಲವನ್ನು ಮಾತ್ರವೇ ದಾನಮಾಡೆಂದು ಬೇಡಿದನು. ಬಲಿಚಕ್ರವರ್ತಿ ಅಷ್ಟುಸಣ್ಣ ದಾನವನ್ನು ಇಲ್ಲವೆಂದಾನೇ? ಭಗವಂತನು ತನ್ನ ಬೇಡಿಕೆಯನ್ನು ಪಡೆದಾಗ ಬಹಳ ಹರ್ಷಗೊಂಡನು. ಆ ಕೂಡಲೇ ಸ್ವಾಮಿಯು ತ್ರಿವಿಕ್ರಮನಾಗಿ ಬೆಳೆದು, ಬ್ರಹ್ಮಾಂಡವನ್ನೆಲ್ಲ ವ್ಯಾಪಿಸಿ, ತನ್ನ ಎರಡೇ ಹೆಜ್ಜೆಗಳಿಂದ ಮೂರುಲೋಕಗಳನ್ನೂ ಅಳೆದುಬಿಟ್ಟನು. ಮೂರನೆಯ ಹೆಜ್ಜೆಯನ್ನು ಬಲಿಚಕ್ರವರ್ತಿಯ ತಲೆಯ ಮೇಲೆಯೇ ಇರಿಸಿ, ಅವನನ್ನು ಪಾತಾಳಕ್ಕೆ ಮೆಟ್ಟಿ ಅತ್ಯಾದ್ಭುತಕಾರಿಯಾಗಲಿಲ್ಲವೇ ಸ್ವಾಮಿ? ಮತ್ತೆ, ಭಗವಂತನು ಕಾಕುತ್ ಸ್ಥ ವಂಶದಲ್ಲಿ ದಶರಥರಾಮನಾಗಿ ಜನಿಸಿ, ಸಾಮಾನ್ಯ ಮನುಷ್ಯರೂಪಿಯಾದರೂ ಸಹ, ಅವನನ್ನು ಎದುರಿಸಿದ ರಾಕ್ಷಸರನ್ನೆಲ್ಲಾ, ತನ್ನ ಕೈಯ ಕೋದಂಡವೊಂದರಿಂದಲೇ ತೀಕ್ಷ್ಣವಾದ ಬಾಣಗಳನ್ನು ಪ್ರಯೋಗಿಸಿ, ನಿರ್ಮೂಲಗೊಳಿಸಿದನಲ್ಲವೇ? ಆ ಸ್ವಾಮಿಯೇ ಈಗ, ಪರಿಮಳ ತುಂಬಿದ ತೋಪುಗಳಿಂದ ಕೂಡಿದ ಶ್ರೀರಂಗದ ದೇವಾಲಯದಲ್ಲಿ ಶ್ರೀರಂಗನಾಥನಾಗಿ ಪವಡಿಸಿದ್ದಾನೆ. ಅವನ ಪವಿತ್ರವಾದ ನಡುವಿನಲ್ಲಿ ಶೋಭಿಸುವ ಕೆಂಬಣ್ಣದ ದಿವ್ಯಪೀತಾಂಬರವು ನನ್ನ ಚಿತ್ತವನ್ನು ಆಕರ್ಷಿಸಿದೆಯಲ್ಲ\! ನನ್ನ ಮನಸ್ಸು ಅದರಲ್ಲಿಯೇ ನಾಟಿಹೋಗಿದೆಯಲ್ಲ\!



ತಿರುಪ್ಪಾಣರು ಮೊದಲು ದರ್ಶನ ಮಾಡಿದ್ದು ಭಗವಂತನ ಪಾದಕಮಲಗಳನು. ಸ್ವಾಮಿಯ ಸೊಂಟದಿಂದ ಪಾದದ ವರೆಗಿನ ಭಾಗವನ್ನು ಪೀತಾಂಬರವು ಮುಸುಕಿದೆ. ಅದನ್ನೇ ಈಗ ಅವರು ನೋಡುತ್ತಿರುವುದು.



೩.ಮನ್ದಿಪಾಯ್ ವಡವೇಙ್ಗಡಮಾಮಲೈ ವಾನವರ್ಹಳ್

ಶನ್ದಿಶೆಯ್ಯ ನಿನ್ಱಾನ್ ಅರಙ್ಗತ್ತರವಿನಣೈಯಾನ್

ಅನ್ದಿಪೋಲ್ ನಿಱತ್ತಾಡೈಯುಮ್ ಅದನ್ ಮೇಲಯನೈಪ್ಪಡೈತ್ತದೋರೆೞಿಲ್

ಉನ್ದಿಮೇಲದನ್ಱೋ ಅಡಿಯೇನುಳ್ಳತ್ತಿನ್ನುಯಿರೇ



ಮನ್ದಿ=ಕೋತಿಗಳು, ಪಾಯ್=ನೆಗೆದಾಡುವ, ವಡವೇಙ್ಗಡಮ್=ಉತ್ತರದಲ್ಲಿರುವ ವೆಂಕಟಾಚಲವೆಂಬ, ಮಾ=ದೊಡ್ಡ, ಮಲೈ=ತಿರುಮಲೆಯಲ್ಲಿ, ವಾನವರ್ಹಳ್=ಅಮರರು, ಶನ್ದಿಶೆಯ್ಯ=ಪೂಜಿಸುವಂತೆ, ನಿನ್ಱಾನ್=ನಿಂತಿರುವವನಾಗಿ, ಅರಙ್ಗತ್ತು=ಶ್ರೀರಂಗದ ದೇವಾಲಯದಲ್ಲಿ



೭೯

ಅರವು ಇನ್ ಅಣೈಯಾನ್=ಇನಿದಾದ ಶೇಷಶಯನನಾಗಿರುವ ಶ್ರೀರಂಗನಾಥನು, ಅನ್ದಿಪೋಲ್=ಸಂಧ್ಯಾರಗದಂತೆ , ನಿಱತ್ತು=ಬಣ್ಣದ, ಆಡೈಯುಮ್=ದಿವ್ಯಪೀತಾಂಬರವನ್ನು, ಅದನ್ ಮೇಲ್=ಅದರ ಮೇಲೆ, ಅಯನೈ=ಅಜನನ್ನು\(ಬ್ರಹ್ಮನನ್ನು\), ಪಡೈತ್ತದು=ಪಡೆದಂಥ, ಓರ್=ಸಾಟಿಯಿಲ್ಲದ, ಎೞಿಲ್=ಸುಂದರವಾದ, ಉನ್ದಿಮೇಲದು ಅನ್ಱೋ=ನಾಭಿಕಮಲದ ಮೇಲೆಯೇ ಅಲ್ಲವೇ, ಅಡಿಯೇನ್=ದಾಸನಾದ ನನ್ನ, ಉಳ್ಳತ್ತು=ಅಂತರಂಗದ, ಇನ್=ಇನಿದಾದ, ಉಯಿರೇ=ಆತ್ಮಸ್ವರೂಪವೇ.



ಕೋತಿಗಳು ನೆಗೆದಾಡುವ ಉತ್ತರದ ವೆಂಕಟಾಚಲವೆಂಬ ದೊಡ್ಡ ಪರ್ವತದಲ್ಲಿ ಅಮರರು ಪೂಜಿಸುವಂತೆ ನಿಂತಿರುವವನಾಗಿ, ಶ್ರೀರಂಗದ ದೇವಾಲಯದಲ್ಲಿ ಇನಿದಾದ ಶೇಷಶಯನದಲ್ಲಿಪವಡಿಸಿರುವ ಶ್ರೀರಂಗನಾಥನು ಸಂಧ್ಯಾರಾಗದಂತೆ ಇರುವ ಬಣ್ಣದ ದಿವ್ಯಪೀತಾಂಬರವನ್ನೂ ಅದರ ಮೇಲೆ ಅಜನನ್ನು\(ಬ್ರಹ್ಮನನ್ನು\) ಪಡೆದಂಥ ಸಾಟಿಯಿಲ್ಲದ ಸುಂದರವಾದ ನಾಭಿಕಮಲದ ಮೇಲೆಯೇ ಅಲ್ಲವೇ ದಾಸನಾದ ನನ್ನ ಅಂತರಂಗದ ಇನಿದಾದ ಆತ್ಮಸ್ವರೂಪ\! \(೩\)



ಈ ಪಾಶುರದಲ್ಲಿ ತಿರುಪ್ಪಾಣರು ಶ್ರೀರಂಗನಾಥನ ನಾಭಿಯತ್ತ ತಮ್ಮ ದೃಷ್ಟಿಯನ್ನು ಹರಿಸುತ್ತಾರೆ. ರಾಗರಂಜಿತವಾದ ಸಂಧ್ಯಾರಾಗದಂತೆ ಮನಸ್ಸಿಗೆ ಇಂಪಾದ ದಿವ್ಯಪೀತಾಂಬರದ ಮೇಲುಗಡೆ ಇರುವುದೇ ನಾಭಿ. ಅದನ್ನು ನೋಡಿದ ಕೂಡಲೇ"ಆಹಾ ಎಂಥ ಸುಂದರವಾದ ಮತ್ತು ಸಮರ್ಥವಾದ ನಾಭಿಕಮಲ\! ಸೃಷ್ಟಿಕರ್ತನಾದ ಚತುರ್ಮುಖ ಬ್ರಹ್ಮನನ್ನೇ ಪಡೆಯಿತಲ್ಲ\! ಇಡಿಯ ಸೃಷ್ಟಿಯನ್ನೇ ಅವನಿಂದ ಮಾಡಿಸಿತಲ್ಲ\!" ಹೀಗೆ ತಿರುಪ್ಪಾಣರು ಯೋಚಿಸುತ್ತಾ ಅವರ ಮನಸ್ಸನ್ನು ಭಗವಂತನ ನಾಭಿಕಮಲದಲ್ಲಿ ಸ್ಥಿರವಾಗಿ ನೆಲೆಗೊಳಿಸುತ್ತಾರೆ.



"ಕೋತಿಗಳು........ ಅಮರರು ಪೂಜಿಸುವಂತೆ" ಎಂಬುದರಲ್ಲಿ ತಿರುಪ್ಪಾಣರು ಎರಡುಬಗೆಯ ಮನುಷ್ಯರನ್ನು ಮನಸ್ಸಿನಲ್ಲಿಟ್ಟುಕೊಂಡು ಹೇಳುತ್ತಿದ್ದಾರೆ, ಎನಿಸುತ್ತದೆ. ತಿರುಮಲೆಯ ಮೇಲೆ ಭಗವಂತನು ನಿಂತಿರುವುದು ಎಲ್ಲ ಮನುಷ್ಯರೂ ಅವನನ್ನು ಪೂಜಿಸಿ ಮುಕ್ತರಾಗಲೆಂದು. ಆದರೆ, ಅನೇಕರು ಕೋತಿಗಳ ಹಾಗೆ ನೆಗೆದಾಡುತ್ತ ಕುಣಿದಾಡುತ್ತ ಭಗವಂತನನ್ನೂ ಅವನ ಸಾನ್ನಿಧ್ಯವನ್ನೂ ಮರೆತುಬಿಡುತ್ತಾರೆ. ಅವರದು ಚಪಲಚಿತ್ತ. ಪ್ರಾಪಂಚಿಕ ಸುಖವೇ ಅವರ ಸರ್ವಸ್ವ. ಪ್ರಾಪಂಚಿಕವನ್ನು ಸ್ವಲ್ಪಕಾಲವಾದರೂ ಬದಿಗೊತ್ತಿ ಭಗವಂತನಾದ ವೆಂಕಟಾಚಲಪತಿಯನ್ನು ಆರಾಧಿಸಿದರೆಂದರೆ ಅವರು ನಿಜವಾಗಿಯೂ ಅಮರರಾಗುತ್ತಾರೆ. ಭಗವಂತನ ಅಪಾರವಾದ ವಾತ್ಸಲ್ಯವನ್ನೂ ಪ್ರಾಪಂಚಿಕನ ಅಲಕ್ಷ್ಯಭಾವನೆಯನ್ನೂ ಇದು ಎತ್ತಿತೋರಿಸುತ್ತದೆ.



೪.ಚದುರಮಾಮದಿಳ್ ಶೂೞನಙ್ಗೈಕ್ಕಿಱೈವನ್ ತಲೈಪತ್ತು

ಉದಿರವೋಟ್ಟಿ, ಓರ್ ವೆಙ್ಗಣೈಯುಯ್ ತ್ತವನ್ ಓದವಣ್ಣನ್

ಮದುರಮಾ ವಣ್ಡುಪಾಡ ಮಾಮಯಿಲಾಡರಙ್ಗತ್ತಮ್ಮಾನ್, ತಿರುವಯಿ

ಟ್ರುದರಪನ್ದಮ್ ಎನ್ನುಳ್ಳತ್ತುಳ್ ನಿನ್ಱುಲಾಹಿನ್ಱದೇ



ಚದುರ=ಚಚ್ಚೌಕವಾದ, ಮಾ=ಮಹಾಬಲವಾದ, ಮದಿಳ್=ಕೋಟೆಗೋಡೆಗಳಿಂದ, ಶೂೞ್=ಸುತ್ತುವರಿದಿರುವ, ಇಲಙ್ಗೈಕ್ಕೂ=ಲಂಕೆಗೆ



೮೦

ಇಱೈವನ್=ರಾಜನ, ತಲೈಪತ್ತುಮ್=ಹತ್ತು ತಲೆಗಳನ್ನೂ, ಉದಿರ ಓಟ್ಟಿ=ಉದುರುವಂತೆ ಮಾಡಿ ಮುಗಿಸಲು, ಓರ್=ಅಸದೃಶವಾದ, ವೆಮ್ ಕಣೈ=ತೀಕ್ಷ್ಣವಾದ ಬಾಣವನ್ನು, ಉಯ್ ತ್ತವನ್=ಪ್ರಯೋಗಿಸಿದವನೂ, ಓಹಮ್ ವಣ್ಣನ್=ಕಡಲಿನ ಬಣ್ಣದವನೂ, ಮದುರಮಾ=ಮಧುರವಾಗಿ, ವಣ್ಡು=ದುಂಬಿಗಳು, ಪಾಡ-ಹಾಡುತ್ತಿರಲು, ಮಾಮಯಿಲ್=ಸುಂದರವಾದ ನವಿಲುಗಳು, ಆಡ-ನಾಟ್ಯವಾಡುತ್ತಿರಲು, ಅರಙ್ಗತ್ತು ಅಮ್ಮಾನ್=ಶ್ರೀರಂಗದ ಸ್ವಾಮಿಯಾದ ಶ್ರೀರಂಗರಾಜನ, ತಿರುವಯಿಱು=ಪವಿತ್ರವಾದ ಹೊಟ್ಟೆಗೆ ಕಟ್ಟಿರುವ, ಉದರ ಬನ್ದಮ್=ಉಡಿದಾರವು, ಎನ್=ನನ್ನ, ಉಳ್ಳತ್ತು ಉಳ್=ಹೃದಯಾಂತರಾಳದಲ್ಲಿ, ನಿನ್ಱು=ನಿಂತು, ಉಲಾಹಿನ್ಱದೇ=ವಿಹರಿಸುತ್ತಿದೆಯಲ್ಲ\!



ಚಚ್ಚೌಕವಾದ ಮಹಾಬಲವಾದ ಕೋಟೆಗೋಡೆಗಳಿಂದ ಸುತ್ತುವರಿದಿರುವ ಲಂಕೆಗೆ ರಾಜನ ಹತ್ತುತಲೆಗಳನ್ನು ಉದುರಿಬೀಳುವಂತೆ ಮಾಡಿ ಮುಗಿಸಲು ಅಸದೃಶವಾದ ತೀಕ್ಷ್ಣವಾದ ಬಾಣವನ್ನು ಪ್ರಯೋಗಿಸಿದವನೂ, ಕಡಲವಣ್ಣನೂ ಮಧುರವಾಗಿ ದುಂಬಿಗಳು ಹಾಡುತ್ತಿರಲು, ಸುಂದರವಾದ ನವಿಲುಗಳು ನಾಟ್ಯವಾಡುತ್ತಿರಲು, ಶ್ರೀರಂಗದ ಸ್ವಾಮಿಯಾದ ಶ್ರೀರಂಗರಾಜನ ಪವಿತ್ರವಾದ ಹೊಟ್ಟೆಗೆ ಕಟ್ಟಿರುವ ಉಡಿದಾರವು ನನ್ನ ಹೃದಯದ ಅಂತರಂಗದಲ್ಲಿ ನಿಂತು ನಲಿದಾಡುತ್ತಿದೆಯಲ್ಲ\! \(೪\)



ಈ ಪಾಶುರದಲ್ಲಿ ತಿರುಪ್ಪಾಣರಿಗೆ ಸ್ವಾಮಿ ಶ್ರೀರಂಗನಾಥನ ಉಡಿದಾರವು ಗೋಚರವಾಗುತ್ತದೆ. ಭಾವೋದ್ರೇಕಗೊಂಡ ಅವರಿಗೆ ಹಿಂದಿನ ನೆನಪು ಬರುತ್ತದೆ.



ಹಿಂದೆ, ಭಗವಂತನು ಶ್ರೀರಾಮನಾಗಿ ಅವತರಿಸಿದಾಗ, ಲಂಕೆಯ ಸುತ್ತಲೂ ಚಚ್ಚೌಕವಾಗಿ ಎತ್ತರವಾಗಿ ಕಟ್ಟಿದ್ದ ಮಹಾಬಲವಾದ ಕೋಟೆಗೋಡೆಗಳಿಂದ ಅಭೇದ್ಯವಾದ ಪಟ್ಟಣದಿಂದ, ಅದರ ರಾಜನಾದ ರಾವಣಾಸುರನನ್ನು ಹೊರಕ್ಕೆ ಬರುವಂತೆ ಓಡಿಸಿ, ಅವನ ಹತ್ತುತಲೆಗಳನ್ನೂ ನೆಲಕ್ಕೆ ಉರುಳಿಸುವಂತೆ, ಸಾಟಿಯಿಲ್ಲದ ತೀಕ್ಷ್ಣವಾದ ಬಾಣಗಳನ್ನು ಪ್ರಯೋಗಿಸಿ ಅವನನ್ನು ಸದೆಬಡಿಯಲಿಲ್ಲವೇ? ಆ ಅಮಿತ ಪರಾಕ್ರಮಿಯೂ, ಕಡಲಿನಂತೆ ಸುಂದರಶೋಭೆಯಿಂದ ಕೂಡಿದ ಬಣ್ಣದವನೂ ಆಗಿ, ಈಗ ದುಂಬಿಗಳು ಮಧುರವಾಗಿ ಹಾಡುತ್ತಿರುವ, ಅಂದವಾದ ನವಿಲುಗಳು ಅದಕ್ಕೆ ತಕ್ಕಹಾಗೆ ನರ್ತಿಸುತ್ತಿರುವ ಸೊಬಗಿನ ಪ್ರಕೃತಿಯಿಂದ ಅಲಂಕೃತವಾದ ಶ್ರೀರಂಗದಲ್ಲಿ ಪವಡಿಸಿರುವ ಸ್ವಾಮಿಯಾದ ಶ್ರೀರಂಗನಾಥನ ಉಡಿದಾರವನ್ನು ಕಾಣುತ್ತಿರುವೆನಲ್ಲ\! ಅದು ನನ್ನ ಹೃದಯದ ಅಂತರಂಗವನ್ನು ಸೇರಿ, ಅಲ್ಲಿ ನಲಿದಾಡುತ್ತಿದೆಯಲ್ಲ\! ಲಂಕೆಯ ಅಭೇದ್ಯವಾದ ಕೋಟೆಯನ್ನು ಭೇದಿಸಿದ ಸ್ವಾಮಿಯನ್ನೇ ಸುತ್ತುವರಿದು ಅದು ವಿಹರಿಸುತ್ತಿದೆಯಲ್ಲ\! ಆ ಉಡುದಾರದ ಭಾಗ್ಯವನ್ನೇನೆನ್ನಬೇಕು\!



೫.ಪಾರಮಾಯ ಪೞವಿನೈ ಪಟ್ರಱುತ್ತು, ಎನ್ನೈತ್ತನ್

ವಾರಮಾಕ್ಕಿವೈತ್ತಾನ್ ವೈತ್ತದನ್ಱಿಯೆನ್ನುಳ್ ಪುಹುನ್ದಾನ್

ಕೋರಮಾತವಮ್ ಶೆಯ್ದನನ್ ಕೊಲಱಿಯೇನ್ ಅರಙ್ಗತ್ತಮ್ಮಾನ್, ತಿರು

ವಾರಮಾರ್ ಪದನ್ಱೇ ಅಡಿಯೇನೈಯಾಟ್ ಕೊಣ್ಡದೇ



ಪಾರಮ್=ಹೊರಲಾರದಷ್ಟು ಭಾರ, ಆಯ=ಆದ, ಪೞವಿನೈ=ಬಹುಹಿಂದಿನಿಂದ ಬಂದ ಪಾಪರಾಶಿಯ, ಪಟ್ರು=ಬಿಗಿತವನ್ನು



೮೧

ಅಱುತ್ತು=ಕಡಿದುಹಾಕಿ, ಎನ್ನೈ=ನನ್ನನ್ನು, ತನ್=ತನ್ನ, ವಾರಮ್-ಕಡೆಯವನನ್ನಾಗಿ, ಆಕ್ಕಿ=ಮಾಡಿ, ವೈತ್ತಾನ್=ಇಟ್ಟಿರುವನಲ್ಲ, ವೈತ್ತದು ಅನ್ಱಿ=ಅಷ್ಟು ಮಾಡಿದ್ದು ಅಲ್ಲದೆ, ಎನ್ ಉಳ್=ನನ್ನ ಅಂತರಂಗವನ್ನು, ಪುಹುನ್ದಾನ್=ಪ್ರವೇಶಿಸಿದ್ದಾನೆ, ಕೋರಮ್=ಘೋರವಾದ, ಮಾತವಮ್=ಮಹಾತಪಸ್ಸನ್ನು, ಶೆಯ್ದನನ್ ಕೊಲ್=ಮಾಡಿರುವೆನೋ ಏನೋ, ಅಱಿಯೇನ್=ಅರಿಯೆನು, ಅರಙ್ಗತ್ತು ಅಮ್ಮಾನ್ =ಶ್ರೀರಂಗದ ಸ್ವಾಮಿಯ, ತಿರು ಆರಮ್=ಶ್ರೀದೇವಿಯನ್ನೂ,ವೈಜಯಂತಿ ಮಾಲೆಯನ್ನು ಧರಿಸಿದ, ಮಾರ್ವು ಅದು ಅನ್ಱೇ=ವಕ್ಷಸ್ಥಲವು ಅದೇ ಅಲ್ಲವೇ, ಅಡಿಯೇನೈ=ದಾಸನನ್ನು, ಆಳ್ ಕೊಣ್ಡದೇ=ಸೇವಕನನ್ನಾಗಿ ಮಾಡಿಕೊಂಡಿರುವುದು?



ಹೊರಲಾರದ ಹೊರೆಯಾದ ಬಹುಜನ್ಮಗಳ ಪಾಪರಾಶಿಯ ಬಿಗಿತವನ್ನು ಕಡಿದುಹಾಕಿ, ನನ್ನನ್ನು ತನ್ನ ಕಡೆಯವನನ್ನಾಗಿ ಮಾಡಿರುವನಲ್ಲ\! ಅಷ್ಟು ಮಾಡಿದ್ದಲ್ಲದೆ, ನನ್ನ ಅಂತರಂಗವನ್ನು ಪ್ರವೇಶಿಸಿದ್ದಾನೆ. ಮಹಾಘೋರತಪಸ್ಸನ್ನು ನಾನು ಮಾಡಿರುವೆನೋ ಏನೋ ನಾನರಿಯೆನು. ಶ್ರೀದೇವಿಯನ್ನೂ ವೈಜಯಂತಿ ಮಾಲೆಯನ್ನೂ ಧರಿಸಿರುವ ಶ್ರೀರಂಗದ ಸ್ವಾಮಿಯ ವಕ್ಷಸ್ಥಲವು ಅದೇ ಅಲ್ಲವೇ, ಈ ದಾಸನನ್ನು ಸೇವಕನನ್ನಾಗಿ ಮಾಡಿಕೊಂಡಿರುವುದು?\(೫\)



ತಿರುಪ್ಪಾಣರು ಹೇಳುತ್ತಾರೆ: ನಾನೆಂಥ ಭಾಗ್ಯಶಾಲಿ\! ಅನೇಕಾನೇಕ ಜನ್ಮಗಳಿಂದಲೂ ಕಡುಪಾಪಗಳನ್ನು ಮಾಡುತ್ತ ಮಾಡುತ್ತ ಬಂದ ನಾನು, ಆ ಎಲ್ಲ ಪಾಪಗಳ ಹೊರಲಾರದ ಹೊರೆಯನ್ನು ಹೊತ್ತು ತೊಳಲುತ್ತಿದ್ದೆ. ಸ್ವಾಮಿಯ ಕೃಪೆಯು ನನ್ನಮೇಲೆ ಎಷ್ಟು ಅಪಾರವಾಗಿದೆ\! ನನ್ನ ಆ ಪಾಪರಾಶಿಯ ಹೊರೆಯ ಹಿಡಿತದಿಂದ ನನ್ನನ್ನು ಸ್ವಾಮಿಯು ತಪ್ಪಿಸಿಬಿಟ್ಟನಲ್ಲ\! ಅಷ್ಟೇ ಅಲ್ಲ, ಸ್ವಾಮಿಯು ನನ್ನ ಅಂತರಂಗವನ್ನು ಪರಿಶುದ್ಧಗೊಳಿಸಿ, ಅಲ್ಲಿ ತಾನೇ ಹೊಕ್ಕು ನೆಲಸಿದನಲ್ಲ\! ನನ್ನನ್ನು ತನ್ನವನನ್ನಾಗಿ ಮಾಡಿಕೊಂಡನಲ್ಲ\! ಇಂಥ ಭಾಗ್ಯ ನನಗೆ ಲಭಿಸಲು, ಹಿಂದಿನ ಜನ್ಮಗಳಲ್ಲಿ ನಾನೆಂಥ ಘೋರತಪಸ್ಸನ್ನಾಚರಸಿದೆನೋ ಕಾಣೆ\! ಇದೆಲ್ಲ ನನ್ನ ಆ ತಪಃಫಲವೇಯೋ, ನಾನರಿಯೆ.



ಭಕ್ತರ ಪಕ್ಷವಹಿಸಿ, ಅವರ ಪರವಾಗಿ ಭಗವಂತನಲ್ಲಿ ಕರುಣಿಸುವಂತೆ ಅರಿಕೆಮಾಡುತ್ತಾ, ಆ ಭಕ್ತರ ಉದ್ಧಾರಕ್ಕಾಗಿಯೇ ಶ್ರಮಿಸುವ ಶ್ರೀದೇವಿಯನ್ನೂ, ಎಲ್ಲಕಾಲಕ್ಕೂ ರಕ್ಷಣೆಯನ್ನು ಒದಗಿಸುತ್ತೇನೆಂದು ಆಶ್ವಾಸನೆ ಕೊಡುವ ವೈಜಯಂತೀ ಮಾಲೆಯನ್ನುಧರಿಸಿರುವ ಶ್ರೀರಂಗನಾಥನ ದಿವ್ಯಸುಂದರವಾದ ತೇಜೋಮಯವಾದ ವಕ್ಷಸ್ಥಲವನ್ನು ನಾನು ಕಣ್ಣಾರ ಕಾಣುತ್ತಿದ್ದೇನೆ. ನನ್ನನ್ನು ಅವನ ಪಾದಸೇವಕನ್ನಾಗಿ ಮಾಡಿಕೊಂಡದ್ದೂ, ಆ ಆಕರ್ಷಣೆಯುಳ್ಳದ್ದೂ, ಈ ಪವಿತ್ರವಾದ ವಕ್ಷವೇ ಅಲ್ಲವೇ?



೮೨

೬.ತುಣ್ಡವೆಣ್ ಪಿಱೈಯನ್ ತುಯರ್ ತೀರ್ ತ್ತವನ್, ಅಂಜಿಱೈಯ

ವಣ್ಡುವಾೞ್ ಪೊೞಿಲ್ ಶೂೞ್ ಅರಙ್ಗನಹರ್ ಮೇಯವಪ್ಪನ್

ಅಣ್ಡರಣ್ಡಪಹಿರಣ್ಡತ್ತು ಒರುಮಾನಿಲಮೆೞುಮಾಲ್ ವರೈ, ಮುಟ್ರು

ಮುಣ್ಡಗಣ್ಡಙ್ಕಣ್ಡೀರ್ ಅಡಿಯೇನೈಯುಯ್ಯಕ್ಕೊಣ್ಡನೇ



ತುಣ್ಡು=ತುಂಡಾದ, ವೆಣ್=ಬಿಳಿಯ ಬಣ್ಣದ, ಪಿಱೈಯನ್=ಚಂದ್ರನನ್ನುಳ್ಳವನ, ತುಯರ್=ದುಃಖವನ್ನು, ತೋರ್ ತ್ತವನ್=ತೀರಿಸಿದವನು \(ನೀಗಿಸಿದವನು\), ಅಮ್=ಅಂದವಾದ, ಶಿಱೈಯ=ರೆಕ್ಕೆಗಳುಳ್ಳ, ವಣ್ಡು=ದುಂಬಿಗಳು, ವಾೞ್=ಬಾಳುವ, ಪೊೞಿಲ್=ತೋಪುಗಳಿಂದ, ಶೂೞ್=ಸುತ್ತುವರಿದಿರುವ, ಅರಙ್ಗಮ್ ನಹರ್=ಶ್ರೀರಂಗವೆಂಬ ನಗರದಲ್ಲಿ, ಮೇಯ=ನೆಲಸಿರುವ, ಅಪ್ಪನ್=ಸ್ವಾಮಿಯಾದ ಶ್ರೀರಂಗನಾಥನು, ಅಣ್ಡರ್=ದೇವತೆಗಳ ವರ್ಗಗಳನ್ನೂ, ಅಣ್ಡಮ್= ಆ ದೇವತೆಗಳ ಲೋಕಗಳನ್ನೂ, ಬಹಿರಣ್ಡತ್ತು=ಆ ಲೋಕಗಳ ಹೊರಗಿರುವ, ಒರು=ಅಪರೂಪವಾದ, ಮಾ ನಿಲಮ್=ಮಹಾಭೂಮಂಡಲವನ್ನೂ, ಎೞು ಮಾಲ್ ವರೈ=ಏಳುಕುಲಪರ್ವತಗಳನ್ನೂ, ಮುಟ್ರುಮ್=ಹೇಳಿದ, ಹೇಳದ ಎಲ್ಲವನ್ನೂ \(ಸೃಷ್ಟಿಯ ಎಲ್ಲೆಲ್ಲವನ್ನೂ\)ಉಣ್ಡ=ಕಬಳಿಸಿದ, ಗಣ್ಡಮ್=ಕಂಠವನ್ನು, ಕಣ್ಡೀರ್=ನೋಡಿದಿರಾ\! ಅಡಿಯೇನೈ=ದಾಸನಾದ ನನ್ನನ್ನು, ಉಯ್ಯಕ್ಕೊಣ್ಡದೇ-ಉಜ್ಜೀವನಗೊಳಿಸುವುದೇ\!



ಸೀಳೂ ಚಂದ್ರನನ್ನುಳ್ಳವನ ದುಃಖವನ್ನು ನೀಗಿಸಿದವನು ಅಂದವಾದ ರೆಕ್ಕೆಗಳುಳ್ಳ ದುಂಬಿಗಳು ಬಾಳುವ ತೋಪುಗಳಿಂದ ಸುತ್ತುವರಿದಿರುವ ಶ್ರೀರಂಗವೆಂಬ ನಗರದಲ್ಲಿ ನೆಲಸಿರುವ ಸ್ವಾಮಿಯಾದ ಶ್ರೀರಂಗನಾಥನು ದೇವತೆಗಳ ವರ್ಗಗಳನ್ನೂ ಅವರ ಲೋಕಗಳನ್ನೂ ಅವುಗಳ ಹೊರಗಿರುವ ಅಪರೂಪವಾದ ಮಹಾಭೂಮಂಡಲವನ್ನೂ ಏಳುಕುಲಪರ್ವತಗಳನ್ನೂ, ಸೃಷ್ಟಿಯ ಎಲ್ಲೆಲ್ಲವನ್ನೂ ಕಬಳಿಸಿದ ಅವನ ಕಂಠವನ್ನು ನೋಡಿದಿರಾ\! ದಾಸನಾದ ನನ್ನನ್ನು ಉಜ್ಜೀವನಗೊಳಿಸುವುದೇ ಅದು. \(೬\)



ತುಂಡುಚಂದ್ರ ಸೀಳುಚಂದ್ರ ಅಥವಾ ಬಾಲಚಂದ್ರನನ್ನು ತಲೆಯಲ್ಲಿ ಧರಿಸಿರುವವನು ಪರಶಿವನು. ಅವನ ಕೈಗೆ ಅಂಟಿಕೊಂಡು ಬಾಧೆಕೊಡುತ್ತಿದ್ದ ಬ್ರಹ್ಮಕಪಾಲವನ್ನು ಕೈಬಿಟ್ಟು ಉದುರಿಬೀಳೂವಂತೆ ಮಾಡಿ, ಅವನ ದುಃಖವನು ನೀಗಿಸಿದವನು ಸರ್ವೇಶ್ವರನು. ಆ ಸ್ವಾಮಿಯೇ ಈಗ ದುಂಬಿಗಳು ಗಾನಮಾಡುತ್ತಾ ಸುಳಿದಾಡುತ್ತಿರುವ ತೋಪುಗಳಿಂದ ಸುತ್ತುವರಿದಿರುವ ಶ್ರೀರಂಗದಲ್ಲಿ ಶ್ರೀರಂಗನಾಯಕನಾಗಿ ನೆಲಸಿದ್ದಾನೆ. ಅವನೇನು ಸಾಮಾನ್ಯನೇ? ಪ್ರಳಯಕಾಲದಲ್ಲಿ ದೇವತೆಗಳ ವಿವಿಧವರ್ಗಗಳ ಲೋಕಗಳನ್ನೂ, ಸಪ್ತಕುಲಪರ್ವತಗಳನ್ನೂ, ಭೂಮಂಡಲವನ್ನೂ ಸೃಷ್ಟಿಯ ಇತರ ಎಲ್ಲವನ್ನೂ ಕಬಳಿಸಿ ನಿಶ್ಚಿಂತೆಯಿಂದ ಪಾಲ್ಗಡಲಲ್ಲಿ ಪವಡಿಸಿ ಯೋಗನಿದ್ರೆಯಲ್ಲಿ ತೊಡಗಿದ ಅದ್ಭುತಕಾರಿಯೇ ಅವನು\! ತಿರುಪ್ಪಾಣರು ಸ್ವಾಮಿಯ ಕಂಠಸ್ಥಲವನ್ನು ನೋಡಿ ಆಶ್ಚರ್ಯಪಡುತ್ತಾರೆ:"ಇಡಿಯ ಬ್ರಹ್ಮಾಂಡವನ್ನೇ ನುಂಗಿಬಿಡುವ ಸ್ವಾಮಿಯ ಕಂಠ ಎಷ್ಟು ವಿಸ್ಮಯಾದ್ಭುತ\! "ಪವಡಿಸಿರುವ ಶ್ರೀರಂಗನಾಥನಲ್ಲಿ ಅದನ್ನು \(ಆ ಕಂಠವನ್ನು\) ಕಾಣುತ್ತಿರುವೆನಲ್ಲ\! ಆ ಕಂಠವೇ ಅಲ್ಲವೇ ನನ್ನನ್ನು ಮೇಲುಜೀವನಕ್ಕೆ ಒಯ್ಯುತ್ತಿರುವುದು?" ಎನ್ನುತ್ತಾರೆ.



೮೩

೭.ಕೈಯಿನಾರ್ ಶುರಿಙ್ಗನಲಾೞಿಯರ್ ನೀಳ್ ವರೈಪೋಲ್

ಮೆಯ್ಯನಾರ್, ತುಳಪವಿರೈಯಾರ್ ಕಮೞ್ ನೀಣ್ ಮುಡಿಯೆಮ್

ಐಯನಾರ್, ಅಣಿಯರಙ್ಗನಾರರವಿನಣೈಮಿಶೈ ಮೇಯಮಾಯನಾರ್

ಶೆಯ್ಯವಾಯ್ ಐಯೋ, ಎನ್ನೈಚ್ಚಿನ್ತೈಕವರ್ ನ್ದದುವೇ



ಕೈಯಿನ್=ಕೈಗಳಲ್ಲಿ, ಆರ್=ದೃಢವಾಗಿ, \(ತುಂಬ\) ಶುರಿಶಙ್ಗು=ಬಲಮುರಿ ಶಂಖವನ್ನೂ, ಅನಲ್ ಆೞಿಯರ್=ಬೆಂಕಿಯನ್ನುಗುಳುವ ಚಕ್ರಾಯುಧವನ್ನೂ ಉಳ್ಳವನಾಗಿ, ನೀಳ್ ವರೈಪೋಲ್=ಎತ್ತರವಾದ ಪರ್ವತದಂತೆ, ಮೆಯ್ಯನಾರ್=ದೇಹವನ್ನುಳ್ಳವನಾಗಿ, ತುಳಪಮ್=ತುಲಸಿಯ, ವಿರೈ=ಪರಿಮಳವು, ಆರ್=ತುಂಬಿಕೊಂಡು, ಕಮೞ್= ಘಮಘಮಿಸುವ, ನೀಳ್ ಮುಡಿ=ಉದ್ದನಾದ ಮುಡಿಯನ್ನುಳ್ಳ, ಎಮ್ ಐಯನಾರ್=ನಮ್ಮ ಸ್ವಾಮಿಯಾಗಿ, ಅಣಿ=ಸುಂದರವಾದ, ಅರಙ್ಗನಾರ್=ಶ್ರೀರಂಗನಾಥನು, ಅರವು ಇನ್ ಅಣೈ=ಶೇಷನ ಅಂದವಾದ ಹಾಸುಗೆಯ, ಮಿಶೈ=ಮೇಲೆ ಎತ್ತರದಲ್ಲಿ, ಮೇಯ=ಪವಡಿಸಿ ನೆಲಸಿರುವ, ಮಾಯನಾರ್=ಆಶ್ಚರ್ಯಕಾರಕನ, ಶೆಯ್ಯವಾಯ್=ಚೆಂದುಟಿಗಳು, ಐಯೋ=ಅಯ್ಯೋ, ಅದುವೇ=ಅವೇ, ಎನ್ನೈ=ನನ್ನ, ಚಿನ್ತೈ=ಮನಸ್ಸನ್ನು, ಕವರ್ ನ್ದದು=ಸೂರೆಗೊಂಡಿರುವುದು.



ಕೈಗಳಲ್ಲಿ ತುಂಬ ದೃಢವಾಗಿ ಬಲಮುರಿಶಂಖವನ್ನೂ ಬೆಂಕಿಯನ್ನುಗುಳುವ ಚಕ್ರಾಯುಧವನ್ನೂ ಉಳ್ಳವನಾಗಿ, ಉನ್ನತವಾದ ಪರ್ವತದಂತೆ ದೇಹವುಳ್ಳವನಾಗಿ, ತುಲಸಿಯ ಪರಿಮಳವು ತುಂಬಿ ಘಮಘಮಿಸುವ ಉದ್ದನಾದ ಮುಡಿಯನ್ನುಳ್ಳ ನಮ್ಮ ಸ್ವಾಮಿಯಾಗಿ, ಸುಂದರನಾದ ಶ್ರೀರಂಗನಾಥನು ಶೇಷನ ಅಂದವಾದ ಹಾಸುಗೆಯ ಮೇಲೆ ಎತ್ತರದಲ್ಲಿಪವಡಿಸಿರುವ \(ನೆಲಸಿರುವ\) ಆಶ್ಚರ್ಯಕಾರಕನ ಆ ಚೆಂದುಟಿಗಳೇ, ಅಯ್ಯೋ ನನ್ನ ಮನಸ್ಸನ್ನು ಸೂರೆಗೊಂಡಿರುವೆಯಲ್ಲ\!\(೭\)



ತಿರುಪ್ಪಾಣರು ಇದುವರೆಗೆ ಕ್ರಮವಾಗಿ ಅಡಿಯಿಂದ ಕಂಠದವರೆಗೆ ಸ್ವಾಮಿಯನ್ನು ದರ್ಶನ ಮಾಡಿ ಆಯಿತು. ಈಗ ಸ್ವಾಮಿಯ ಇಡಿಯ ದೇಹವೇ ಅವರ ಕಣ್ಣಮುಂದೆ ಕಂಗೊಳಿಸುತ್ತಿದೆ. ಸ್ವಾಮಿಯ ಕೈಗಳಲ್ಲಿ ಶಂಖವೂ ಚಕ್ರವೂ ಇವೆ.. ಎತ್ತರದಲ್ಲಿ ಶೇಷನ ಇನಿದಾದ ಹಾಸುಗೆಯ ಮೇಲೆ ಸ್ವಾಮಿಯು ಪವಡಿಸಿದ್ದಾನೆ.ಅವನ ಇಡಿಯ ದೇಹವು ಉನ್ನತವಾದ ಬೆಟ್ಟದಂತೆ ಗಂಭೀರವಾಗಿ ಹರಡಿದಂತೆ ಕಂಡುಬರುತ್ತಿದೆ. ಉದ್ದನಾದ ಮುಡಿಗೆ ತುಲಸಿಯ ಹಾರವನ್ನು ಮುಡಿಸಿದೆ. ಅದು ಅತಿಶಯವಾದ ಪರಿಮಳದಿಂದ ಕೂಡಿ ಘಮಘಮಿಸುತ್ತಿದೆ. ಆಶ್ಚರ್ಯಕಾರಕನಾಗಿ ಪವಡಿಸಿರುವ ಸ್ವಾಮಿಯ ಚೆಂದುಟಿಗಳಂತು, ಆಹಾ, ಅದೆಷ್ಟು ಸೊಗಸು\! ಅದೆಷ್ಟು ಆಕರ್ಷಕ\!



ತಿರುಪ್ಪಾಣರು ಹೇಳುತ್ತಾರೆ: "ಆಹಾ, ಸ್ವಾಮಿಯ ಆ ಚೆಂದುಟಿಗಳನ್ನು ವರ್ಣಿಸಿ ಹೇಳುವುದೆಂತು? ಕೃಪಾಪೂರಿತವಾದ ಮುಗುಳ್ನಗೆಯಿಂದ ಕೂಡಿ, ಆ ತುಟಿಗಳು ನನ್ನ ಮನಸ್ಸನ್ನೆಲ್ಲಾ ಸೂರೆಗೊಂಡಿವೆಯಲ್ಲ\!"



೮೪

೮.ಪರಿಯನಾಹಿ ವನ್ದ ವವುಣನುಡಲ್ ಕೀಣ್ಡ, ಅಮರರ್

ಕ್ಕರಿಯವಾದಿ ಪ್ಪಿರಾನರಙ್ಗತ್ತಮಲನ್ ಮುಹತ್ತು

ಕರಿಯವಾಹಿ ಪ್ಪುಡೈಪರನ್ದುಮಿಳಿರ್ ನ್ದು ಶೆವ್ವರಿಯೋಡಿ, ನೀಣ್ಡವ

ಪ್ಪೆರಿಯವಾಯ ಕಣ್ ಹಳೆನ್ನೈಪ್ಪೇದೈಮೈ ಶೆಯ್ದನವೇ



ಪರಿಯನ್ ಆಹಿ=ಬಹಳ ಸ್ಥೂಲದೇಹದವನಾಗಿ, ವನ್ದ=ಬಂದ, ಅವುಣನ್=ಹಿರಣ್ಯಕಶಿಪುವಿನ, ಉಡಲ್=ದೇಹವನ್ನು, ಕೀಣ್ಡ=ಸೀಳಿದವನು, ಅಮರರ್ ಕ್ಕು=ದೇವತೆಗಳಿಗೆ, ಅರಿಯ=ಅಪರೂಪನಾದವನು, ಆದಿ=ಆದಿಯೂ, ಪಿರಾನ್=ಸರ್ವೇಶ್ವರನೂ, ಅರಙ್ಗತ್ತು=ಶ್ರೀರಂಗದ, ಅಮಲನ್=ಪರಮಪಾವನನೂ\(ಆದ ಶ್ರೀರಂಗನಾಥನ\)ಆದವನ, ಮುಹತ್ತು=ಮುಖದಲ್ಲಿ, ಕರಿಯ ಆಹಿ=ಕಪ್ಪಾಗಿ, ಪುಡೈಪರನ್ದು=ವಿಶಾಲವಾಗಿ ಹರಡಿ, ಮಿಳಿರ್ ನ್ದು=ಹೊಳೆಯುತ್ತಾ, ಶೆವ್ವರಿ ಓಡಿ=ಕೆಂಬಣ್ಣ ಹರಿದು, ನೀಣ್ಡ=ದೀರ್ಘವಾದ, ಪೆರಿಯ ಆಯ=ಹಿರಿಮೆಯನ್ನು ಸೂಚಿಸುವ, ಕಣ್ ಹಳ್=ಕಣ್ಣುಗಳು, ಎನ್ನೈ=ನನ್ನನ್ನು, ಪೇದೈಮೈ=ಉನ್ಮತ್ತನನ್ನಾಗಿ, ಶೆಯ್ದನವೇ=ಮಾಡಿವೆಯಲ್ಲ\!



ಬಹಳ ಸ್ಥೂಲದೇಹದವನಾಗಿ ಬಂದ ಹಿರಣ್ಯಕಶಿಪುವಿನ ಒಡಲನ್ನು ಸೀಳಿದವನು, ದೇವತೆಗಳಿಗೆ ಅಪರೂಪನೆನಿಸಿದವನು, ಆದಿಯು, ಸರ್ವೇಶ್ವರನು, ಆದ ಶ್ರೀರಂಗನಾಥನ ಮುಖದಲ್ಲಿ ಕಪ್ಪಾಗಿ, ವಿಶಾಲವಾಗಿ ಹರಡಿ, ಹೊಳೆಯುತ್ತಾ ಕೆಂಬಣ್ಣ ಹರಿದು, ದೀರ್ಘವಾದ ಹಿರಿಮೆಯನ್ನು ಸೂಚಿಸುವ ಕಣ್ಣುಗಳು ನನ್ನನ್ನು ಉನ್ಮತ್ತನನ್ನಾಗಿ ಮಾಡಿವೆಯಲ್ಲ\! \(೮\)



ತಿರುಪ್ಪಾಣರನ್ನು ಭಗವಂತನ ಚೆಂದುಟಿಗಳು ಸೂರೆಗೊಂಡಿದ್ದವು. ಈಗ ಅವುಗಳಿಗಿಂತಲೂ ಒಂದು ಕೈಮಿಗಿಲೆನಿಸಿದ ಸ್ವಾಮಿಯ ಕಣ್ಣುಗಳುಅವರಿಗೆ ಹುಚ್ಚು ಹಿಡಿಸುತ್ತವೆ. ಅವುಗಳನ್ನು ಅವರು ವರ್ಣಿಸುವ ಬಗೆ ಎಷ್ಟು ಸಹಜಸುಂದರ\! ಬಳಸಿಕೊಂಡಿರುವ ವಿಶೇಷಣಗಳೂ ಹಾಗೆಯೇ ಇವೆ.



ಭಗವಂತನ ಮುಖವನ್ನು ನೋಡಿ ಆಕರ್ಷಿತವಾದದ್ದು ಅವನ ಮಂದಹಾಸದಿಂದ ಮತ್ತು ಕಟಾಕ್ಷದಿಂದ, ಮಂದಹಾಸವು ಆೞ್ವಾರರ ಮನವನ್ನು ಸೂರೆಗೊಂಡು, ಬೇರೆ ಯಾವ ಚಿಂತನೆಗೂ ಎಡೆಯಿಲ್ಲದಂತೆ ಮಾಡಿತು. ಈಗ ಭಗವಂತನ ಕಣ್ಣುಗಳಲ್ಲಿ ಚಿಮ್ಮಿ ಹೊಳೆಯುವ ಕೃಪಾಕಟಾಕ್ಷವು ಆೞ್ವಾರರನ್ನು ಭ್ರಮಿಸುವಂತೆ ಮಾಡಿಬಿಡುತ್ತದೆ. "ಅಯ್ಯೋ, ಅವು ನನ್ನನ್ನು ಉನ್ಮತ್ತನನ್ನಾಗಿ ಮಾಡಿವೆಯಲ್ಲ\!" ಎಂದು ಉದ್ವೇಗಗೊಂಡು ಅವರೇ ಹೇಳುತ್ತಾರೆ.



೯.ಆಲಮಾಮರತ್ತಿನಿಲೈಮೇಲೊರುಪಾಲಹನಾಯ್

ಞಾಲಮೆೞು ಮುಣ್ಡಾನರಙ್ಗತ್ತರವಿನಣೈಯಾನ್

ಕೋಲಮಾಮಣಿಯಾರಮುಮ್ ಮುತ್ತುತ್ತಾಮಮುಮ್ ಮುಡಿವಿಲ್ಲದೋರೆೞಿಲ್

ನೀಲಮೇನಿ ಐಯೋ, ನಿಱೈಕೊಣ್ಡದೆನ್ನೆಂಜಿನೈಯೇ



ಆಲಮ್=ಆಲದ, ಮಾ=ದೊಡ್ಡ, ಮರತ್ತಿನ್=ಮರದ, ಇಲೈ ಮೇಲ್=ಎಲೆಯ ಮೇಲೆ, ಒರು=ಸಾಟಿಯಿಲ್ಲದ, ಪಾಲಕನ್ ಆಯ್=ಮಗುವಾಗಿ, ಞಲಮ್ ಏೞುಮ್ ಉಣ್ಡಾನ್=ಏಳು ಲೋಕಗಳನ್ನು ಉಂಡವನಾಗಿ



೮೫

ಅರಙ್ಗತ್ತು=ಶ್ರೀರಂಗದಲ್ಲಿ, ಅರವು ಇನ್ ಅಣೈ ಯಾನ್=ಮಧುರವಾದ ಶೇಷಶಯನದಲ್ಲಿರುವವನು\(ಶ್ರೀರಂಗನಾಥನ\), ಕೋಲಮ್ =ಸುಂದರವಾದ, ಮಾ=ಉತ್ಕೃಷ್ಟವಾದ, ಮಣಿ ಆರಮುಮ್=ರತ್ನಗಳ ಹಾರವನ್ನೂ, ಮುತ್ತುತಾಮಮುಮ್=ಮುತ್ತಿನ ಹಾರವೇ ಮೊದಲಾದ ವಿವಿಧ ಆಭರಣಗಳನ್ನೂ, ಮುಡಿವು ಇಲ್ಲದು=ಕೊನೆಮೊದಲಿಲ್ಲದ ಅಪರಿಮಿತವಾಗಿ ಬೆಳಗುವ, ಓರ್ ಎೞಿಲ್=ಅಸದೃಶವಾದ ಸೊಬಗಿನ, ನೀಲಮ್=ನೀಲವರ್ಣದ\(ಇಂದ್ರನೀಲಮಣಿಯ ಹಾಗಿರುವ\), ಮೇನಿ=ಭವ್ಯದೇಹವು, ಎನ್ ನೆಂಜಿನೈ-ನನ್ನ ಮನಸ್ಸಿನ, ನಿಱೈ-ತುಂಬ, ಕೊಣ್ಡದು ಐಯೋ=ಆಕ್ರಮಿಸಿಬಿಟ್ಟಿದೆಯಲ್ಲಾ\! ಅಯ್ಯೋ\!



ದೊಡ್ಡದಾದ ಆಲದಮರದ ಎಲೆಯಮೇಲೆ ಸಾಟಿಯಿಲ್ಲದ ಮಗುವಾಗಿ, ಏಳು ಲೋಕಗಳನ್ನೂ ಉಂಡು, ಶ್ರೀರಂಗದಲ್ಲಿ ಮಧುರವಾದ ಶೇಷಶಯನದಲ್ಲಿರುವ ಶ್ರೀರಂಗನಾಥನ ಸುಂದರವಾದ ಉತ್ಕೃಷ್ಟವಾದ ರತ್ನಗಳ ಹಾರವನ್ನೂ, ಮುತ್ತಿನ ಹಾರವೇ ಮೊದಲಾದ ನಾನಾ ಆಭರಣಗಳನ್ನೂ, ಕೊನೆಮೊದಲಿಲ್ಲದೆ ಅಪರಿಮಿತವಾಗಿ ಬೆಳಗುವ ಅಸದೃಶವಾದ ಸೊನಗಿನ ಇಂದ್ರನೀಲಮಣಿಯ ಭವ್ಯದೇಹವು ನನ್ನ ಮನಸ್ಸನ್ನು ಪೂರ್ತಿಯಾಗಿ ಆವರಿಸಿಬಿಟ್ಟಿದೆಯಲ್ಲ\! \(೯\)



ಶ್ರೀರಂಗನಾಥನ ಒಂದೊಂದು ಅವಯವವನ್ನೇ ನೋಡುತ್ತಾ, ಅದರ ದಿವ್ಯಸೊಬಗನ್ನು ಅನುಭವಿಸುತ್ತಾ, ಬಂದ ತಿರುಪ್ಪಾಣರಿಗೆ ಈಗ ಸ್ವಾಮಿಯ ಎಲ್ಲ ಅವಯವಗಳೂ ಒಟ್ಟಾಗಿ ಪೂರ್ತಿಯಾದ ಪವಡಿಸಿರುವ ರೂಪ ಕಂಡುಬರುತ್ತದೆ. ನೋಡುತ್ತಿದ್ದ ಹಾಗೆಯೇ ಸ್ವಾಮಿಯ ಒಮ್ದೊಂದು ಅವಯವವೂ ಅವರ \(ತಿರುಪ್ಪಾಣರ\) ಅಂತರಂಗವನ್ನು ಪ್ರವೇಶಿಸಿ, ಅಲ್ಲಿ ಸ್ಥಿರವಾಗಿ ನೆಲಸಿತ್ತು. ಈಗ ಸ್ವಾಮಿಯ ಪೂರ್ಣರೂಪವೇ ಅವರ ಮನಸ್ಸನ್ನು ಆವರಿಸಿದೆ. ಜೊತೆಗೆ ದಿವ್ಯವಾದ ಅಪರೂಪವಾದ ಸ್ವಾಮಿಯ ದೇಹಕಾಂತಿಯೂ ಕೂಡಿಕೊಂಡು ತಿರುಪ್ಪಾಣರನ್ನು ಭ್ರಮಿಸುವಂತೆ ಮಾಡಿದೆ. ಅವರು ಭಗವಂತನನ್ನು ಸ್ತುತ್ಸಿಉತ್ತಾರೆ. ಅವರು ಹೇಳುತ್ತಾರೆ:ಒಂದು ಸಮಯದಲ್ಲಿ ಏಳು ಲೋಕಗಳನ್ನೂ ನುಂಗಿಹಾಕಿ ಏನೂ ಅರಿಯದ ಮಗುವಿನಂತೆ ಪಾಲ್ಗಡಲಲ್ಲಿ ಆಲದೆಲೆಯ ಮೇಲೆ ಮಲಗಿ ಯೋಗನಿದ್ದೆಯಲ್ಲಿ ತೊಡಗಿದ ಅದ್ಭುತಕಾರಿಯಾದ ಸರ್ವೇಶ್ವರನೇ ಈಗ ಶ್ರೀರಂಗದಲ್ಲಿ ಶ್ರೀರಂಗನಾಥನಾಗಿ ಇನಿದಾದ ಶೇಷಶಯನದಲ್ಲಿ ಪವಡಿಸಿದ್ದಾನಲ್ಲ\! ಹೊಳೆಹೊಳೆಯುವ ಅನರ್ಘ್ಯವಾದ ಮುತ್ತುರತ್ನಗಳ ಬಗೆಬಗೆಯ ಹಾರಗಳನ್ನೂ, ಬಗೆಬಗೆಯ ಆಭರಣಗಳನ್ನೂ ತೊಟ್ಟು ಬೆಳಗುತ್ತಿದ್ದಾನಲ್ಲ\! ಅಸದೃಶವಾದ ಪ್ರಕಾಶದಿಂದ ಹೊಳೆಯುವ ದಿವ್ಯವಾದ ಇಂದ್ರನೀಲಮಣಿಯಂತೆ ಸ್ವಾಮಿಯ ಇಡಿಯ ಶರೀರವೇ ಶೋಭಿಸುತ್ತಿದೆಯಲ್ಲ\! ಕಣ್ಣಮುಂದೆ ಕಾಣಿಸುತ್ತಿರುವ ಸ್ವಾಮಿಯ ಶೋಭಿಸುವ ರೂಪವೆಲ್ಲವೂ ನನ್ನ ಚಿತ್ತದಲ್ಲಿ ತುಂಬಿಕೊಂಡು ಬೆಳಗುತ್ತಿದೆಯಲ್ಲ\! ಅಯ್ಯೋ, ಅದಷ್ಟನ್ನೂ ಒಟ್ಟಾಗಿ ಅನುಭವಿಸುವ ಸಾಮರ್ಥ್ಯವನ್ನು ಪಡೆದುಕೊಂಡಿದ್ದೇನೆಯೇ?



೧೦.ಕೊಣ್ಡಲ್ ವಣ್ಣನೈಕ್ಕೋವಲನಾಯ್ ವೆಣ್ಣೆಯ್

ಉಣ್ಡವಾಯನ್, ಎನ್ನುಳ್ಳಮ್ ಕವರ್ ನ್ದಾನೈ

ಅಣ್ಡರ್ ಕೋನಣಿಯರಙ್ಗನ್ ಎನ್ನಮುದಿನೈ

ಕ್ಕಣ್ಡಕಣ್ ಹಳ್, ಮಟ್ರೊನ್ಱಿನೈಕ್ಕಾಣಾವೇ



೮೬

ಕೊಣ್ಡಲ್ ವಣ್ಣನೈ=ಕಾರ್ಮುಗಿಲಿನ ಬಣ್ಣದವನನ್ನು, ಕೋವಲನ್ ಆಯ್=ಗೋವಳನಾಗಿ, ವೆಣ್ಣೆಯ್=ಬೆಣ್ಣೆಯನ್ನು, ಉಣ್ಡವಾಯನ್=ಉಂಡ ಬಾಯಿಯವನನ್ನು, ಎನ್=ನನ್ನ, ಉಳ್ಳಮ್=ಚಿತ್ತವನ್ನು, ಕವರ್ ನ್ದನೈ= ಸೂರೆಗೊಂಡವನನ್ನು, ಅಣ್ಡರ್ ಕೋನ್=ದೇವಾಧಿದೇವನನ್ನು, ಅಣಿ=ಸುಂದರವಾಗಿ ಅಣಿಗೊಂಡಿರುವ, ಅರಙ್ಗನ್=ಶ್ರೀರಂಗನಾಥನನ್ನು, ಎನ್ ಅಮುದಿನೈ=ನನ್ನ ಅಮೃತಸ್ವರೂಪನನ್ನು, ಕಣ್ಡಕಣ್ ಹಳ್=\(ಕಂಡು ಅನುಭವಿಸಿದ\), ಕಣ್ಣುಗಳು, ಮಟ್ರು=ಬೇರೆ, ಒನ್ಱಿನೈ=ಏನೊಂದನ್ನೂ, ಕಾಣಾವೇ=ನೋಡಲಾರವಲ್ಲ\!



ಕಾರ್ಮುಗಿಲಿನ ಬಣ್ಣದವನನ್ನು, ಗೋವಳನಾಗಿ ಬೆಣ್ಣೆಯನ್ನುಂಡ ಬಾಯಿಯವನನ್ನು, ನನ್ನ ಚಿತ್ತವನ್ನು ಸೋರೆಗೊಂಡವನನ್ನು, ದೇವಾಧಿದೇವನನ್ನು, ಸುಂದರವಾಗಿ ಅಲಂಕೃತನಾದ ಶ್ರೀರಂಗನಾಥನನ್ನು, ನನ್ನ ಅಮೃತಸ್ವರೂಪನನ್ನು, ಕಂಡು ಅನುಭವಿಸಿದ ಕಣ್ಣುಗಳು ಬೇರೆ ಏನೊಂದನ್ನೂ ನೋಡಲಾರವಲ್ಲ\! \(೧೦\)



ತಿರುಪ್ಪಾಣರು ಹಾಡಿದ ಹತ್ತೇ ಪಾಶುರಗಳಲ್ಲಿ ಇದು ಕಡೆಯಪಾಶುರ. ಇತರ ಪಾಶುರಗಳಿಗೆ ಕಿರೀಟಪ್ರಾಯವಾದದ್ದು\! ಮಿಕ್ಕ ಒಂದೊಂದು ಪಾಶುರದಲ್ಲೂ ಸ್ವಾಮಿಯಾದ ಶ್ರೀರಂಗನಾಥನ ಅರ್ಚಾಸ್ವರೂಪದ ಒಂದೊಂದು ಅವಯವದ ವರ್ಣನೆಯನ್ನೂ ಅವುಗಳನ್ನು ಕಂಡಾಗ ತಮಗಾದ ದಿವ್ಯಾನುಭವವನ್ನೂ ಆೞ್ವಾರರು ತೋಡಿಕೊಂಡಿದ್ದಾರೆ. ಇದರ ಹಿಂದಿನ ಪಾಶುರದಲ್ಲಿ, ಎಂದರೆ ಒಂಬತ್ತನೆಯ ಪಾಶ್ರದಲ್ಲಿ, ಭಗವಂತನ ವಿಶಿಷ್ಟಸೌಂದರ್ಯವು ಆೞ್ವಾರರ ಹೃದಯವನ್ನು ತುಂಬಿಕೊಂಡ ಪರಿಯನ್ನು ಹೇಳಿದ್ದಾರೆ. ಈ ಪಾಶುರದಲ್ಲಿ ಭಗವಂತನ ಇನ್ನೂ ಕೆಲವು ವಿಶಿಷ್ಟಗುಣಗಳನ್ನು ಹೇಳುತ್ತಾ ಅವುಗಳ ಪರಿಣಾಮ ತಮ್ಮ ಮೇಲೆ ಎಂಥಾದ್ದೂ ಎಂದು ಹೇಳೂತ್ತಾರೆ.



ಶ್ರೀರಂಗನಾಥನು "ಕಾರ್ಮುಗಿಲ ಬಣ್ಣದವನು". ವಿಸ್ತಾರವಾದ ಕಡಲಿನ ನೀರನ್ನು ಸಮೃದ್ಧಿಯಗಿ ತುಂಬಿಕೊಂಡು ಬಾನಿನಲ್ಲಿ ಮೆಲ್ಲಮೆಲ್ಲನೆ ಸರಿದು ಬರುತ್ತಾ, ಕಾವೇರಿಯ ನಡುಗಡ್ಡೆಯಾದ ಶ್ರೀರಂಗದ ಪ್ರಕೃತಿ ಸೌಂದರ್ಯವನ್ನು ಕಂಡು, ಹರ್ಷಿಸಿ, ಅಲ್ಲೇ ಇಳಿದು ನೆಲಸಿದೆಯೋ ಈ ಕಾರ್ಮುಗಿಲು\! ಅಥವಾ, ಪರಮಪದದಲ್ಲಿ ನಿರ್ಲಿಪ್ತನಾಗಿ ಇರುವ ಸರ್ವೇಶ್ವರನು ಭೂಲೋಕದ ಜನರ ಅಪಾರವಾದ ಸಂಕಟವನ್ನು ಕಂಡು, ಮರುಗಿ, ಅವುಗಳನ್ನು ನೀಗಿಸುವುದಕ್ಕಾಗಿ ಅಪರಿಮಿತವಾದ ಕರುಣಾರಸವನ್ನು ತುಂಬಿಕೊಂಡು ಶ್ರೀರಂಗದಲ್ಲಿ ಕಾರ್ಮುಗಿಲಿನ ರೂಪತಳೆದು ನೆಲಸಿದನೋ\! ಅಥವಾ, ಕಡಲಿನಲ್ಲಿ ಪವಡಿಸಿರುವ ಸರ್ವೇಶ್ವರನು ಕಡಲವಣ್ಣವೇ ಆದ, ಅತಿಶಯ ಸೌಂದರ್ಯದಿಂದ ಮೆರೆಯುವ, ಕಾರ್ಮುಗಿಲಿನಂತೆ ಶ್ರೀರಂಗದಲ್ಲಿ ಶ್ರೀರಂಗನಾಥನಾಗಿ ಕಂಡುಬರುತ್ತಿದ್ದಾನೋ\!



ಆೞ್ವಾರರು ಹೇಳುತ್ತಾರೆ: ಪಾಲ್ಗಡಲಲ್ಲಿ ಯೋಗನಿದ್ರೆಯಲ್ಲಿ ಪವಡಿಸಿರುವ ಸರ್ವೇಶ್ವರನೇ ಕಡಲವಣ್ಣನಾಗಿ, ಸುಂದರನಾಗಿ, ಅಣಿಯಾಗಿ ಅಲಂಕೃತನಾಗಿ, ಶ್ರೀರಂಗದಲ್ಲಿ ಶ್ರೀರಂಗನಾಥನಾಗಿ ನೆಲಸಿದ್ದಾನೆ\! ನಂದಗೋಕುಲದಲ್ಲಿ ಹುಟ್ಟಿ ಗೋವಳನಾಗಿ ಬೆಣ್ಣೆಯನ್ನುಂಡು ಸಂತಸಗೊಂಡವನೂ ಅವನೇ\! "ನನ್ನ ಅಮೃತ"ವಾಗಿರುವವನೂ ಅವನೇ\! ಅವನೇ ನನ್ನ ಚಿತ್ತವನ್ನು ಸೂರೆಗೊಂಡವನೂ\! ದೇವಾಧಿದೇವನೂ ಅವನೇ\!



ದೇವತೆಗಳಿಗೆ ದೊರೆತ ಅಮೃತಕ್ಕಾಗಿ ಅವರು ತಮ್ಮ ಕಡುಶತ್ರುಗಳಾದ ಅಸುರರೊಡನೆಯೇ ಕೂಡಿಕೊಳ್ಳಬೇಕಾಯಿತು ಮತ್ತು ಪಾಲ್ಗಡಲನ್ನು ಕಡೆಯುವ ಕಷ್ಟವನ್ನು ಪಡಬೇಕಾಯಿತು. ದೇವತೆಗಳ ಅಮೃತ ಅವರಿಗೆ ಅಮರತ್ವವನ್ನು ತಂದಿತು. ಅಷ್ಟರಿಂದಲೇ ಅವರು ತೃಪ್ತರಾದರು. ಆೞ್ವಾರರಿಗೆ ದೊರೆತ ಈ "ಅಮೃತ"ವಾದರೋ, ಅತಿ ಸುಲಭವಾಗಿ, ಅವರಿಗೆ ಯಾವಕಷ್ಟವೂ ಇಲ್ಲದಂತೆ ದೊರೆತದ್ದು\! ಎಂದೆಂದಿಗೂ ಅದು ಅವರಿಗೆ ತೃಪ್ತಿತಾರಗ- "ಆರಾವಮದು"- ಅಮೃತ\! ಮಹದಾನಂದವನ್ನುಂಟು ಮಾಡುವ ಅಮೃತ ಅದು\!



೮೭



ಆೞ್ವಾರರು ಹೇಳುತ್ತಾರೆ: ನನ್ನ ಚಿತ್ತವನ್ನು ಸೂರೆಗೊಂಡ, ನನ್ನ ಅಂತರಂಗದಲ್ಲೆಲ್ಲಾ ಆವರಿಸಿಕೊಂಡಿರುವ, ನಾನು ನನ್ನ ಕಣ್ತುಂಬ ನೋಡಿ ನಲಿಯುತ್ತಿರುವ ದಿವ್ಯಸುಂದರಮೂರ್ತಿಯಾದ ಭಗವಂತನನ್ನು ನೋಡುವ ಈ ಕಣ್ಣುಗಳಿಗೆ ಬೇರೆ ಏನೊಂದು ವಸ್ತುವೂ, ಅದು ಎಷ್ಟೇ ಸೊಗಸಾಗಿದ್ದರೂ ರುಚಿಸದು. ನನಗೆ ಕಾಣಿಸುತ್ತಿರುವುದೆಲ್ಲ ತ್ರಿವಿಕ್ರಮನಾಗಿ ಇಡಿಯ ಬ್ರಹ್ಮಾಂಡವನ್ನೇ ಆವರಿಸಿದ ಭಗವಂತನ ಸ್ವರೂಪಮಾತ್ರವೇ. ಆದ್ದರಿಂದ, ಸ್ವಾಮಿಯಾದ ನಿನ್ನನ್ನು ಕಂಡ ಕಣ್ಣುಗಳಿಂದ ಬೇರೆ ಯಾವುದನ್ನೂ ನೋಡಲಾರೆ; ನೋಡಲೊಲ್ಲೆ; ನೋಡುವುದೇ ಇಲ್ಲ\!



ಎಷ್ಟು ರಮ್ಯವಾದ, ಹೃದಯವನ್ನು ಸೂರೆಗೊಂಡು ಹೄದಯದಿಂದ ಉಕ್ಕಿಹರಿಯುವ, ಭಾವನೆ ಇದು\! ಆೞ್ವಾರರು ನಿಜವಾಗಿಯೂ ಇದನ್ನು ಅನುಭವಿಸುತ್ತಾ ಇದನ್ನೇ ಉದ್ಗರಿಸುತ್ತಾ, ಭಗವಂತನಲ್ಲಿ ಲೀನರಾದರು\! ಭಗವಂತನನ್ನು ಕಂಡಬಳಿಕ ಬೇರೇನು ಬೇಕು? ಬೇರೇನು ಉಳಿದಿರುವುದು?



ತಿರುಪ್ಪಾಣಾೞ್ವಾರರ ರಚನೆಯನ್ನು "ಅಮಲನಾದಿಪಿರಾನ್"- ಎಂದು ಕರೆಯಲಾಗಿದೆ. ಇದು ಮೊದಲಪಾಶುರದ ಮೊದಲ ಮೂರುಪದಗಳು. ಒಂದೊಂದೂ ಭಗವಂತನ ಕಲ್ಯಾಣಗುಣವನ್ನು ಹೇಳುತ್ತದೆ. ಭಗವಂತನ ವಿಷಯವನ್ನೇ ಮೊದಲಿನಿಂದ ಕಡೆಯವರೆಗೂ ಇದರಲ್ಲಿ ತುಂಬಿಹೇಳಿರುವುದರಿಂದ ಈ ಹೆಸರು ಇದಕ್ಕೆ ಬಲುಚೆನ್ನಾಗಿ ಒಪ್ಪುತ್ತದೆ.



ಆೞ್ವಾರರು ಈ ಹತ್ತುಪಾಶುರಗಳಲ್ಲಿ ತಮ್ಮ ಹೆಸರನ್ನಾಗಲಿ, ತಮ್ಮ ವಿಷಯವನ್ನಾಗಲಿ, ತಮ್ಮ ಹಿರಿಮೆಯನ್ನಾಗಲಿ, ತಮ್ಮ ಬರಹದ ವೈಶಿಷ್ಟ್ಯವನ್ನಾಗಲಿ, ಎಲ್ಲಿಯೂ ಯಾವರೀತಿಯಲ್ಲೂ ಹೇಳಿಕೊಂಡಿಲ್ಲ. ಅತ್ಯಂತ ಕೀಳಾದ ತಮ್ಮನ್ನು ಉದ್ಧರಿಸುವುದರಲ್ಲಿ ಭಗವಂತ ಕಾರುಣ್ಯವೆಷ್ಟು ಹಿರಿದೆಂದೂ, ಭಗವಂತನ ಸಾಕ್ಷಾತ್ ದರ್ಶನವಾದಾಗ ತಮಗೆ ಉಆವ ಅನುಭವವುಂಟಾಯಿತೆಂದೂ ಹೇಳಿಕೊಂಡಿದ್ದಾರೆ. ಅಷ್ಟೇ ಹೊರತು, ಇತರರಿಗೆ ಉಪದೇಶರೂಪದಲ್ಲಿಯಾಗಲಿ, ತತ್ವಗಳ ರೂಪದಲ್ಲಿಯಾಗಲಿ, ಫಲಶ್ರುತಿಯ ರೂಪದಲ್ಲಿಯಾಗಲಿ ಏನನ್ನೂ ಹೇಳಿಲ್ಲ. ಈ ದಿಸೆಯಲ್ಲಿ ಇತರ ಎಲ್ಲ ಅೞ್ವರರಿಗಿಂತಲೂ ಇವರ ಹಿರಿಮೆ ಬಲುದೊಡ್ಡದು. ಭಗವಂತನ ಸನ್ನಿಧಿಯಲ್ಲಿ, ಭಗವಂತನನ್ನು ಕಣ್ಣಾರ ಕಾಣುತ್ತಾ, ಹೃದಯದಿಂದ ಉಕ್ಕಿಬರುವ ಭಗವದ್ವಿಷಯಿಕವಾದ ಭಾವನೆಗಳನ್ನು ಉದ್ಗರಿಸುತ್ತಿರುವಾಗ, ತಾನು ಯಾರು ತನ್ನ ಹಿರಿಮೆ ಏನು ಎಂಬುದಕ್ಕೆ ಎಡೆಯುಂಟೇ? ಅದನ್ನು ಪೂರ್ತಿಯಾಗಿ ತೊಡೆದು ಹಾಕಿದಾಗಲೇ ಅಲ್ಲವೇ ಭಗವಂತನ ಪೂರ್ಣಾನುಭವವುಂಟಾಗುವುದು? ಆದ್ದರಿಂದಲೇ ತಿರುಪ್ಪಾಣರು ಆೞ್ವಾರರುಗಳಲ್ಲೆಲ್ಲಾ ಅತ್ಯಂತ ಶ್ರೇಷ್ಠತೆ ಪಡೆದವರು\!



ಆೞ್ವಾರರು ತಮ್ಮ ಮೊದಲ ಮೂರುಪಾಶುರಗಳನ್ನು ಅ-ಉ-ಮ ಎಂಬ ಮೂರು ಅಕ್ಷರಗಳಿಂದ ಪ್ರಾರಂಭಿಸಿದ್ದಾರೆ. ಈ ಮೂರೂ ಕೂಡಿಕೊಂಡು "ಓಂ"ಕಾರವಾಗುವುದು. ಓಂಕಾರವನ್ನು ಉಚ್ಚರಿಸಿ ತರುವಾಯವೇ ಇದರಲ್ಲಿ ಗೂಢಾರ್ಥವನ್ನು ಅಡಕಮಾಡಲಾಗಿದೆ ಎಂದು ತಿಳಿದವರು ಹೇಳುತ್ತಾರೆ. ಭಗವಂತನ ಸನ್ನಿಧಿಯಲ್ಲಿ, ಭಗವಂತನನ್ನು ಹೇಗೆ ದರ್ಶನಮಾಡಬೇಕೆಂಬುದನ್ನೂ, ಅದರಿಂದ ಹೇಗೆ ಲಾಭವನ್ನು ಪಡೆದುಕೊಳ್ಳಬೇಕೆಂಬುದನ್ನೂ ಈ ಹತ್ತುಪಾಶುರಗಳು ಸ್ಪಷ್ಟವಾಗಿ ವಿವರಿಸಿ ಹೇಳುತ್ತವೆ.



ಹತ್ತೇ ಪಾಶುರಗಳ ಈ "ಅಮಲನಾದಿ ಪಿರಾನ್"- ಎಂಬುದಕ್ಕೆ ವಿಪುಲವಾಗಿ ವ್ಯಾಖ್ಯಾನಗಳನ್ನೂ ಅಡಗಿರುವ ಗೂಢಾರ್ಥಗಳನ್ನೂ ವಿವರಿಸಿ ಹೇಳಿದ ಮಹನೀಯರಿದ್ದಾರೆ. ಅವರ ಗ್ರಂಥಗಳಿಂದ ಹೆಚ್ಚು ಜ್ಞಾನಸಂಪಾದನೆಗೆ ಅವಕಾಶವಿದೆ, ಖಂಡಿತವಾಗಿಯೂ



ಶ್ರೀಃ

ಶ್ರೀಯೈ ನಮಃ



**ಕಣ್ಣಿನುಣ್ ಶಿಱುತ್ತಾಮ್ಬು**



**\(ಮಧುರಕವಿ ಆೞ್ವಾರರ ವಿರಚಿತ\)**



\(ತಮಿಳಿನಲ್ಲಿ ಮೂಲ,ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ, ಮತ್ತು ವಿವರಣೆಯೊಡನೆ\)



೮೮

ಶ್ರೀಃ

ಶ್ರಿಯೈ ನಮಃ



ಕಣ್ಣಿನುಣ್ ಶಿಱುತ್ತಾಮ್ಬು

\(ಮಧುರಕವಿ ಆೞ್ವಾರರ ವಿರಚಿತ\)



**ತನಿಗಳು**



೧.ಅವಿದಿತ ವಿಷಯಾನ್ತರಶ್ಶಠಾರೇ ರುಪನಿಷದಾಮುಪಗಾನ ಮಾತ್ರಭೋಗಃ |

ಅಪಿ ಚ ಗುಣವಶಾತ್ತದೇಕಶೇಷೀ ಮಧುರಕವಿರ್ ಹೄದಯೇ ಮಮಾವಿರಸ್ತು||



ಶಠಾರೇಃ=ಶಠಾರಿಯ ಹೊರತು, ವಿಷಯಾನ್ತರಃ=ಬೇರೆ ವಿಷಯವನ್ನು, ಅವಿದಿತ=ತಿಳಿಯದೆ ಇರುವ, ಉಪನಿಷದಾಂ=ಉಪನಿಷತ್ತುಗಳನ್ನು, ಉಪಗಾನಮಾತ್ರಭೋಗಃ=ಹಾಡುವುದರಲ್ಲಿ ಮಾತ್ರವೇ ಆನಂದಿಸುವ, ಅಪಿ ಚ= ಮತ್ತು, ಗುಣವಶಾತ್=ಸದ್ಗುಣಗಳ ದೆಶೆಯಿಂದ, ತದ್ ಏಕಃ= ಅವನೊಬ್ಬನನ್ನೇ, ಶೇಷೀ=ಆಶ್ರಯಣೀಯನಾಗಿ ಉಳ್ಳವನಾದ, ಮಧುರಕವಿಃ=ಮಧುರಕವಿಯು, ಮಮಹೃದಯೇ=ನನ್ನಚಿತ್ತದಲ್ಲಿ, ಆವಿರಸ್ತು=ಪ್ರಕಾಶಿಸುತ್ತಿರಲಿ.



ಶಠಾರಿಯ ಹೊರತು ಬೇರೆ ಯಾವ ವಿಷಯವನ್ನೂ ಕುರಿತ ಯೋಚನೆಯನ್ನರಿಯದ, ಉಪನಿಷತ್ತುಗಳನ್ನು ಹಾಡುವುದರಲ್ಲಿಯೇ ಆನಂದಿಸುವ, ಮತ್ತು ಸದ್ಗುಣಗಳ ಕಾರಣವಾಗಿ ಅವನೊಬ್ಬನನ್ನೇ ಆಶ್ರಯಿಸಿದ ಮಧುರಕವಿಯು ನನ್ನ ಚಿತ್ತದಲ್ಲಿ ಪ್ರಕಾಶಿಸುತ್ತಿರಲಿ.\(೧



ಈ ಸುಂದರವಾದ ತನಿಯನ್ನು ನಾಥಮುನಿಗಳು ಕರುಣಿಸಿದ್ದು. ಇಲ್ಲಿ ಹೇಳಿರುವ "ಶಠಾರಿ" ಅಥವಾ "ಗುರುವಿನ ಪಾದಗಳು" ಎಂಬುದನ್ನು ಎರಡು ರೀತಿಯಲ್ಲಿ ವಿವರಿಸಬಹುದೆನಿಸುತ್ತದೆ. ಭಗವಂತನೇ ಪರಮಗುರುವಾದ್ದರಿಂದ ಅವನ ಪಾದಗಳು "ಶಠಾರಿ" ಮತ್ತು ಭೂಲೋಕದಲ್ಲಿ ಪ್ರತ್ಯಕ್ಷ ಗುರುವಿನ ರೂಪದಲ್ಲಿ, ಭಗವಂತನ ಅನನ್ಯಭಕ್ತನಿದ್ದಾನೆ. ಆ ಗುರುವಿನ ಪಾದಗಳೂಠಾರಿ" ಯೇ.



ಭಗವಂತನನ್ನು ಪರಮಗುರುವನ್ನಾಗಿ, ಪರಮಪ್ರಾಪ್ಯನನಾಗಿ ನಂಬಿ, ಅವನ ಪಾದಗಳನ್ನು ಹಿಡಿದು, ಅವನ ಕಲ್ಯಾಣಗುಣಗಳನ್ನರಿತು ಅವನ್ನಾಶ್ರಯಿಸಿ ಸೇವೆ ಮಾಡಿದ ಹೊರತು ಮನುಷ್ಯನಿಗೆ ಮುಕ್ತಿಯಿಲ್ಲ. ಈ ಸತ್ಯಾಂಶವನ್ನರಿತು, ಹಾಗೆಯೇ ಅಭ್ಯಾಸಮಾಡಿ, ಗುರಿಯನ್ನು ಸಾಧಿಸಿಕೊಂಡವರು ಆೞ್ವಾರರು. ಅವರಲ್ಲಿ ಶಥಗೋಪರು ಅಗ್ರಗಣ್ಯರು. ಅವರು ಜ್ಞಾನಸಂಪನ್ನರು ಮತ್ತು ಗುಣಸಂಪನ್ನರು. ಅವರಿಗೆ ಭಗವಂತನೇ ಸರ್ವಸ್ವ. "ಉಣ್ಣುವ ಉಣಿಸು, ಕುಡಿಯುವ ನೀರು, ಮೆಲ್ಲುವ ವೀಳೆಯ, ಎಲ್ಲವೂ ಕೃಷ್ಣನೇ" ಎಂದು ಅವರ ಮಾತು, ಭಗವದ್ವಿಷಯವಲ್ಲದೆ ಬೇರೇನೂ ಅವರಿಗೆ ತಿಳಿಯದು. ಅವರು ಅಧ್ಯಯನಮಾಡಿದ್ದು ಸಹ ಭಗವದ್ವಿಷಯವನ್ನೇ-ವೇದೋಪನಿಷತ್ತುಗಳನ್ನೇ. ಹೀಗೆ ಶಠಗೋಪರು ಭಗವಂತನ ಉಸಿರಿಗಾಗಿಯೇ ತಮ್ಮ ಬಾಳನ್ನು ಸಾಗಿಸಿದರು.



ಭಗವಂತನ ಅನನ್ಯಕಿಂಕರರಾದ ಶಠಗೋಪರನ್ನೇ ತಮ್ಮ ಗುರುವನ್ನಾಗಿ ಮಾಡಿಕೊಂಡು, ಅವರಲ್ಲಿ ಅನನ್ಯಭಕ್ತಿಯನ್ನಿಟ್ಟು, ಅವರ ಗುಣಗಾನ ಮಾಡುತ್ತಾ, ಅವರ ಮಾರ್ಗದಲ್ಲಿಯೇ ನಡೆದು ಮುಕ್ತರಾದವರು ಮಧುರಕವಿ. ಅವರಿಗೆ, ಶಠಗೋಪರ ಪಾದಗಳೇ "ಶಠಾರಿ". ಶಠಗೋಪರು ರಚಿಸಿದ ದ್ರಾವಿಡವೇದೋಪನಿಷತ್ತುಗಳನ್ನು ಹಾಡಿಹಾಡಿ ಆನಂದಿಸುವುದರಲ್ಲಿಯೇ ಅವರಿಗೆ ಆಸಕ್ತಿ. ಬೇರಾವ ಆಸಕ್ತಿಯೂ ಅವರಿಗಿಲ್ಲ. ಭಗವನ್ನಿಷ್ಠೆಯಲ್ಲಿಯೇ ಮಗ್ನರಾಗಿ ತಮ್ಮ ಬಾಳನ್ನು ಸಾಗಿಸಿ ಮುಕ್ತರಾದ ಶಠಗೋಪರ ಹಾಗೆಯೇ ಅನನ್ಯವಾದ ಗುರುನಿಷ್ಠೆಯಲ್ಲಿಯೇ ತಲ್ಲೀನರಾಗಿ ಬಾಳನ್ನು ಸಾಗಿಸಿದವರು ಮಧುರಕವಿ.



ಆದ್ದರಿಂದ ಶಠಾರಿಯ ಆಶ್ರಯಣವೆಂದರೆ ಭಗವಂತನ ಪಾದಗಳಲ್ಲಿಯೇ ನಿಷ್ಠೆ ಅಥವಾ ಭಗವದ್ದಾಸ್ಯವನ್ನು ಮಾಡಿರುವ ಸದ್ಗುರುವಿನ ಪಾದಗಳಲ್ಲಿಯೇ ನಿಷ್ಠೆ.



೮೯

ಪ್ರಪತ್ತಿ ತತ್ತ್ವದ ಒಂದು ಭಾಗವಾದ "ಗೋತ್ಪ್ರವರಣಮ್"ಎಂಬುದನ್ನು ಈ ತನಿಯಲ್ಲಿ ಹೇಳಲಾಗಿದೆ. ಆತ್ಮನು ಪರಮಾತ್ಮನಲ್ಲಿ ಅನನ್ಯವಾಗಿ ಶರಣುಹೊಮ್ದುವುದೇ ಇದಕ್ಕೆ ಮೂಲ. ಭಗವಂತನೇ ರಕ್ಷಕನೆಂದು ನಂಬುವುದು, ರಕ್ಷಣೆಯ ರಹಸ್ಯವನ್ನು ಕುರಿತು ಯೋಚಿಸುವುದು ಮತ್ತು ಹಾಗೆಯೇ ನಡೆದುಕೊಳ್ಳುವುದು ಇದು. "ಆಚಾರ್ಯ ಅಭಿಗಮನ" ಅಥವಾ ಗುರುಪೂಜೆಯ ತತ್ತ್ವ ಈ ಗೋತ್ಪ್ರವರಣದ ಒಂದು ಬಳಕೆಯೆ ರೂಪ ಮಾತ್ರವೇ. ಆದರೆ, ಗುರುವನ್ನು ಆಶ್ರಯಿಸಿ, ಅನುಸಂಧಾನ ನಡಸುವುದು ಭಗವಂತನಲ್ಲಿ ಶರಣಾಗುವುದಕ್ಕಿಂತಲೂ\(ಪ್ರಪತ್ತಿಗಿಂತಲೂ\) ಒಂದು ಕೈ ಹೆಚ್ಚೆಂದು ಕೆಲವರ ಮತ. ಗುರುಭಕ್ತಿಗೆ ಕೊಟ್ಟಿರುವ ಮಹತ್ವ ಇದು. ಈ ಬಗೆಯ ಪ್ರಪತ್ತಿಗೆ ಮಧುರಕವಿ ಒಂದು ಉತ್ತಮನಿದರ್ಶನ, ಎಂಬುದನ್ನು ತನಿ ಹೇಳುತ್ತದೆ.



ಶಠಗೋಪರಿಗೆ "ಶಠಾರಿಮುನಿ" ಎಂದೂ ಹೆಸರು. ಅವರೇ "ಆದಿ ಗುರು".



೨.ವೇಱೊನ್ಱುಮ್ ನಾನಱಿಯೇನ್ ವೇದನ್ತಮಿೞ್ ಶೆಯ್ದು

ಮಾಱನ್ ಶಡಹೋಪನ್ ವಣ್ ಕುರುಹೂರ್-ಏಱೆಙ್ಗಳ್

ವಾೞ್ ವಾಮೆನ್ಱೇತ್ತುಮ್ ಮದುರಕವಿಯಾರೆಮ್ಮೈ

ಆಳ್ ವಾರವರೇ ಯರಣ್



ವೇಱು=ಬೇರೆ, ಒನ್ಱುಮ್=ಏನೊಂದನ್ನೂ, ನಾನ್=ನಾನು, ಅಱಿಯೇನ್=ಅರಿಯಲಾರೆನು, ವೇದಮ್=ವೇದಗಳನ್ನು, ತಮಿೞ್ ಶೆಯ್ದ=ತಮಿಳು ಭಾಷೆಯಲ್ಲಿ ಕೃಪೆಮಾಡಿದ, ಮಾಱನ್=ಮಾರನ್ ಎಂದು ಕರೆಯಲ್ಪಡುವ, ವಣ್=ಸೊಬಗಿನ, ಕುರುಹೂರ್=ಕುರುಹೂರಿನ, ಏಱು=ಶ್ರೇಷ್ಠನು\(ಪುರುಷ ವೃಷಭನು\) ಶಡಹೋಪನ್=ಶಠಗೋಪನು, ಎಙ್ಗಳ್=ನಮ್ಮ, ವಾೞ್ ವು=ಬಾಳು, ಆಮ್=ಉತ್ತಮ ಬಾಳಾಗುವುದು, ಎನ್ಱು=ಎಂದು, ಏತ್ತುಮ್=ಸ್ತೋತ್ರಮಾಡುವ, ಮದುರಕವಿಯಾರ್=ಮಧುರಕವಿಯು, ಎಮ್ಮೈ=ನಮ್ಮನ್ನು, ಆಳ್ವಾರ್=ಆಳುವವರೂ \(ಒಡೆಯರು\), ಅವರೇ-ಅವರೇ, ಅರಣ್=ರಕ್ಷಕರು.



ಬೆ ಏನೊಮ್ದನ್ನೂ ನಾನು ಅರಿಯಲಾರೆನು \(ಅರಿಯೆನು\). ವೇದಗಳನ್ನು ತಮಿಳುಭಾಷೆಯಲ್ಲಿ ಕೃಪೆಮಾಡಿದ "ಮಾರನ್"ಎಂಬ ಹೆಸರಿನ , ಸೊಬಗಿನ ಕುರುಹೂರಿನ ಪುರುಷ ವೃಷಭನು ಶಠಗೋಪನು. ನಮ್ಮ ಬಾಳ್ವೆ ಉತ್ತಮಗೊಳ್ಳುವುದೆಂದು ಸ್ತೋತ್ರಮಾಡುವ ಮಧುರಕವಿಯು ನಮ್ಮ ಒಡೆಯನು. ಅವರೇ ನಮ್ಮ ರಕ್ಷಕರು.\(೨\)



ಈ ತನಿಯೂ ನಾಥಮುನಿಗಳದು. ಅವರ ಮಾತು ತುಂಬ ಸೊಗಸಾಗಿ ಅರ್ಥಪೂರ್ಣವಾಗಿದೆ.

ನಾಥಮುನಿಗಳು ಹೇಳುತ್ತಾರೆ: ನನಗೆ ಬೇರೆ ಏನೂ ತಿಳಿಯದು. ಸಂಸ್ಕೃತದ ವೇದಗಳನ್ನು ತಮಿಳಿನಲ್ಲಿ ಸುಲಭವಾಗಿ ಅರ್ಥವಾಗುವಂತೆ ಬರೆದಿರುವವರು ಶಠಗೋಪರು. ಪವಿತ್ರವಾದ ಕುರುಹೂರಿನಲ್ಲಿ ಶ್ರೇಷ್ಠಪುರುಷರೆನಿಸಿಕೊಂಡಿರುವವರು. ಅವರನ್ನು ಆಶ್ರಯಿಸಿ, ಅವರ ಸೇವೆಮಾಡಿ, ಅವರನ್ನು ಹೊಗಳಿ, ನಮಗೆಲ್ಲ ಮಾರ್ಗದರ್ಶಕರಾಗಿ ನಮ್ಮ ಮೇಲುಕೋರಿ ಬಾಳಿದವರು ಮಧುರಕವಿ. ಅವರೇ ನಮಗೆ ಒಡೆಯರು. ಶಠಗೋಪರು ಅವರಿಗೆ ರಕ್ಷಕರು ಹೇಗೋ ಹಾಗೆಯೇ \(ಮಧುರಕವಿ\) ಅವರು ನಮಗೆ ರಕ್ಷಕರು.



೯೦

ಭಕ್ತನ ಭಕ್ತನಾಗಿ ಸೇವೆಸಲ್ಲಿಸುವುದರಿಂದ ಅವನೂ ಉದ್ಧಾರ ಹೊಂದುವನು ಎಂಬುದು ಇಲ್ಲಿಯ ತತ್ತ್ವ. ಭಗವಂತನಿಗೆ ಭಕ್ತರು ಶಠಗೋಪರು. ಶಥಗೋಪರಿಗೆ ಸೇವಕರಾದವರು ಮಧುರಕವಿ. ಆ ಮಧುರಕವಿಯ ಸೇವಕರು ನಾವಾದರೆ, ಶಠಗೋಪರಂತೆ, ಮಧುರಕವಿಗಳಂತೆ, ನಾವೂ ಊರ್ಜಿತಗೊಳ್ಳುತ್ತೇವೆ. "ಸ್ವಾಮೀ, ನನ್ನನ್ನು ನಿನ್ನ ಭೃತ್ಯನ, ಭೃತ್ಯನ, ಪರಿಚಾರಕನ, ಭೃತ್ಯನ, ಭೃತ್ಯನ ಭೃತ್ಯನನ್ನಾಗಿ ಮಾಡು"ಎಂದು ಬೇಡಲಿಲ್ಲವೇ ಕುಲಶೇಖರರು? ಮಧುರಕವಿಯ ಹಿರಿಮೆಯನ್ನು ಈ ಪಾಶುರ ಹೇಳುತ್ತದೆ. ಗುರು-ಶಿಷ್ಯ ಸಂಬಂಧದ ಹಿರಿಮೆಯೂ ಇಲ್ಲಿದೆ.



ಶಠಗೋಪರಿಗೆ ಬಂದ ಬಿರುದು "ವೇದಮ್ ತಮಿೞ್ ಶೆಯ್ದ ಮಾರನ್" ಎಂಬುದು. ತಿಳಿಯಲು ಕಷ್ಟವಾದ ವೇದಗಳಲ್ಲಿ ಅಡಗಿರುವ ತತ್ತ್ವಗಳನ್ನು ಎಲ್ಲರೂ ಸುಲಭವಾಗಿ ತಿಳಿಯುವಂತೆನ್ನು ತಮಿಳಿನಲ್ಲಿ ರಚಿಸಿದ್ದರಿಂದ ಈ ಕೀರ್ತಿ ಅವರಿಗೆ. ಶಠಗೋಪರು ಬರೆದಿರುವ "ತಿರುವಿರುತ್ತಮ್"ಎಂಬುದು ಋಗ್ವೇದದ ಸಾರ, "ತಿರುವಾಶಿರಿಯುಮ್" ಎಂಬುದು ಯಜುರ್ವೇದದ ಸಾರ, "ತಿರುವಾಯ್ ಮೊೞಿ"ಎಂಬುದು ಸಾಮವೇದದ ಸಾರ. ಮತ್ತು "ಪೆರಿಯ ತಿರುವಂದಾದಿ" ಎಂಬುದು ಅಥರ್ವವೇದದ ಸಾರ-ಎನ್ನುತ್ತಾರೆ.



ಶಠಗೋಪರು ಹುಟ್ಟಿದಾಗಿನಿಂದಲೂ ಅಳದೆ, ಹಾಲು ಕುಡಿಯದೆ, ಇಹಲೋಕದ ಜ್ಞಾನವಿಲ್ಲದೆ, ಮಲಮೂತ್ರ ವಿಸರ್ಜನೆ ಮಾಡದೆ, ಪ್ರಾಪಂಚಿಕ ಜೀವನಕ್ಕೆ ವಿರುದ್ಧವಾಗಿ ಬೆಳೆದರು. ಬೆಳಸಿದವರು ಇವರಿಗೆ "ಮಾರನ್"ಎಂದು ನಾಮಕರಣ ಮಾಡಿದ್ದರು. ಗರ್ಭದಲ್ಲಿರುವಾಗಲೇ ಶಿಶುವಿಗೆ ಬಂದಿರುವ ಆತ್ಮಜ್ಞಾನವನ್ನು ಅದು ಭೂಸ್ಪರ್ಶಮಾಡಿದ ಕೂಡಲೇ ಅದನ್ನೆಲ್ಲಾ ಮರೆತು ಅಜ್ಞಾನಿಯನ್ನಾಗಿ ಮಾಡುವ "ಶಠ" ಎಂಬ ವ್ಯಾಧಿಯನ್ನು ಜಯಿಸಿದ ಪರಮಜ್ಞಾನಿಗಳಾದವರು ಇವರು. ಆದ್ದರಿಂದ ಇವರಿಗೆ "ಶಠಗೋಪ" ಎಂದು ಹೆಸರಾಯಿತು.



ಕುರುಹೂರು ಎಂಬುದು ಶಠಗೋಪರು ಹುಟ್ಟಿದ ಊರು. ಅದನ್ನು "ಆೞ್ವಾರ್ ತಿರುನಗರಿ"ಎನ್ನುತ್ತಾರೆ. ದಕ್ಷಿಣಭಾರತದ ಪವಿತ್ರ ಕ್ಷೇತ್ರಗಳಲ್ಲಿ ಇದೂ ಒಂದು. ಆದ್ದರಿಂದ ಇದನ್ನು "ಸೊಬಗಿನ ಕುರುಹೂರು" ಎಂದು ವರ್ಣಿಸಿದ್ದಾರೆ.



೯೧



ಶ್ರೀಃ

ಶ್ರಿಯೈ ನಮಃ



ಕಣ್ಣಿನುಣ್ ಶಿಱುತ್ತಾಮ್ಬು

\(ಮಧುರಕವಿ ಆೞ್ವಾರರ ವಿರಚಿತ\)



೧.ಕಣ್ಣಿನುಣ್ ಶಿಱುತ್ತಾಮ್ಬಿನಾರ್ ಕಟ್ಟುಣ

ಪ್ಪಣ್ಣಿಯ ಪೆರುಮಾಯನ್, ಎನ್ನಪ್ಪನಿಲ್

ನಣ್ಣಿತ್ತೆನ್ ಕುರುಹೂರ್ ನಮ್ಬಿಯೆನ್ಱಕ್ಕಾಲ್

ಅಣ್ಣಿಕ್ಕೂ ಮಮುದೂಱುಮ್ ಎನ್ನಾವುಕ್ಕೇ



ಕಣ್ಣಿ=ಗಂಟುಗಳನುಳ್ಳ, ನುಣ್=ನುಣುಪಾದ, ಶಿಱು=ಚಿಕ್ಕ, ತಾಮ್ಬಿನಾಲ್=ಹಗ್ಗದಿಂದ, ಕಟ್ಟು ಉಣ್ಣ=ಕಟ್ಟಿಸಿಕೊಳ್ಳುವಂತೆ, ಪಣ್ಣಿಯ=ಮಾಡಿದ, ಪೆರುಮಾಯನ್=ಬಹಳ ಆಶ್ಚರ್ಯಕಾರಕ ಶಕ್ತಿಯುಳ್ಳವನೂ, ಎನ್ ಅಪ್ಪನಿಲ್=ನನನ್ ಸ್ವಾಮಿಯಾದ ಸರ್ವೇಶ್ವರನನ್ನು ಬಿಟ್ಟು, ನಣ್ಣಿ=\(ಆೞ್ವಾರರನ್ನು ನೇರವಾಗಿ\) ಚೆನ್ನಾಗಿ ಆಶ್ರಯಿಸಿ, ತೆನ್ ಕುರುಹೂರ್=ಸುಂದರವಾದ ಕುರುಹೂರಿನ, ನಮ್ಬಿ ಎನ್ಱಕ್ಕಾಲ್= ನಿರ್ವಾಹಕನೆಂಬುದನ್ನು ಹೇಳಿದರೆ, ಅಣ್ಣಿಕ್ಕೂಮ್=ತುಂಬ ರುಚಿಕರವಾಗಿರುತ್ತದೆ, ಎನ್=ನನ್ನ, ನಾವುಕ್ಕೇ=ನಾಲಗೆಗೇ, ಅಮುದು=ಅಮೃತವು, ಊಱುಮ್=ಊರುವುದು. \(ಸ್ರವಿಸುವುದು\).



ಗಂಟುಗಳುಳ್ಳ ನುಣುಪಾದ ಚಿಕ್ಕಹಗ್ಗದಿಂದ ಕಟ್ಟಿಸಿಕೊಳ್ಳುವಂತೆ ಮಾಡಿದ ಬಹಳ ಆಶ್ಚರ್ಯಕಾರಕ ಶಕ್ತಿಯುಳ್ಳವನೂ ನನ್ನ ಸ್ವಾಮಿಯಾದ ಸರ್ವೇಶ್ವರನನ್ನು ಬಿಟ್ಟು, ಆೞ್ವಾರರನ್ನು ನೇರವಾಗಿ\(ಚೆನ್ನಾಗಿ\)ಆಶ್ರಯಿಸಿ, ಸುಂದರವಾದ ಕುರುಹೂರಿನ ನಮ್ಬಿ\(ನಿರ್ವಾಹಕ\) ಎಂದು ಹೇಳಿದರೆ, ಅದು ತುಂಬ ರುಚಿಕರವಾಗಿರುವುದು. ನನ್ನ ನಾಲಗೆಯಲ್ಲಿ ಅಮೃತವು ಊರುವುದು\(ಸ್ರವಿಸುವುದು\). \(೧\)



"ಕಣ್ಣಿನುಣ್ ಶಿಱುತ್ತಾಮ್ಬು" ಎಂಬ ಈ ಸುಂದರವಾದ ಹನ್ನೊಂದು ಪಾಶುರಗಳನ್ನೊಳಗೊಂಡ ದಿವ್ಯಪ್ರಬಂಧವನ್ನು "ನಾಲಾಯಿರ ದಿವ್ಯಪ್ರಬಂಧದ" ಮೊದಲ ಸಾವಿರದ ಕಡೆಯ ಪ್ರಬಂಧವಾಗಿ ಆರಿಸಿಕೊಳ್ಳಲಾಗಿದೆ. ಇದರ ವೈಶಿಷ್ಟ್ಯದ ಕಡೆಗೆ ಗಮನವಿಟ್ಟು ಹೀಗೆ ಮಾಡಲಾಗಿದೆ ಎನ್ನಬಹುದು. ಭಗವದ್ಗುಣಾನುಭವದಲ್ಲಿ ಆಳವಾಗಿ ಮುಳುಗಿ, ತಲ್ಲೀನರಾಗಿ, ಆನಂದಿಸುತ್ತಿದ್ದವರು ಆೞ್ವಾರರು. ಈ ದಿವ್ಯಪ್ರಬಂಧದ ಕರ್ತೃವಾದ ಆೞ್ವಾರರು ಹಾಗೆ ಮಾಡಲಿಲ್ಲ. ಅದಕ್ಕೆ ಬದಲಾಗಿ ಆಚಾರ್ಯನಿಷ್ಠೆಯಲ್ಲಿ ತಲ್ಲೀನರಾದವರು. ಇದೇ ವೈಶಿಷ್ಟ್ಯ\!



ಮಧುರವಾಗಿ ಮಾತನಾಡುವವರೂ, ಮಧುರಕವಿತ್ವವನ್ನು ರುಚಿಸುವವರೂ, ಆೞ್ವಾರರ ಮಧುರಸೇವಕರೂ ಆದ ಇವರು "ಮಧುರಕವಿ"ಎಂಬವರು. ಆೞ್ವಾರ್ ತಿರುನಗರಿ ಎಂದು ಪ್ರಸಿದ್ಧಿ ಹೊಂದಿರುವ ತಿರುಕ್ಕೂರುಹೂರಿನ ಸಮೀಪದಲ್ಲಿ, ತಿರುಕ್ಕೋಳೂರು ಎಂಬಲ್ಲಿ ಅಚಾರ್ಯಸಂಪನ್ನರಾದ ಬ್ರಾಹ್ಮಣಕುಲದಲ್ಲಿ ಹುಟ್ಟಿ ಬೆಳೆದರು. ತಂದೆಯವರಿಂದ ವಿದ್ಯಾಪಾರಂಗತರಾಗಿ, ಪ್ರತ್ಯಕ್ಷಾನುಭವವನ್ನು ಬಯಸಿ, ಸದ್ಗುರುವನ್ನು ಹುಡುಕುತ್ತಾ, ದಿವ್ಯಕ್ಷೇತ್ರಗಳನ್ನು ಸಂದರ್ಶಿಸಲು ಯಾತ್ರೆ ಕೈಗೊಂಡರು. ತಮ್ಮೂರಿಗೆ ಹಿಂತಿರುಗುತ್ತಿರುವಾಗ, ಒಂದು ಜ್ಯೋತಿಯನ್ನು ಕಂಡು, ಅದನ್ನೇ ಅನುಸರಿಸಿ ತಿರುಕ್ಕುರುಹೂರಿನ ದೇವಾಲಯದ ಹುಣಸೇಗಿಡದ ಪೊಟರೆಯಲ್ಲಿ ಆ ಜ್ಯೋತಿ



೯೨

ಬೆಳಗುತ್ತಿದೆಯೆಂದು ಕಂಡುಕೊಂಡರು. ಉಣ್ಣದೆ ಕುಡಿಯದೆ ದೇಹಬಾಧೆಗಳಿಲ್ಲದೆ ಮಹಾಯೋಗಿಯೊಬ್ಬರು ಮೌನಿಗಳಾಗಿ ಅಲ್ಲಿ ನೆಲಸಿದ್ದಾರೆಂದು ತಿಳಿದು ಪರಮಾಶ್ಚರ್ಯಗೊಂಡರು. "ನೀವು ಹೇಗೆ ಬಾಳುತ್ತಿದ್ದೀರಿ?" ಎಂದು ಪ್ರಶ್ನಿಸಿ, ಅದಕ್ಕೆ ಹಿತವೂ ತೃಪ್ತಿಯೂ ಆದ "ಅದನ್ನೇ ಉಂಡು ಅದರಲ್ಲಿಯೇ ಬಾಳುವೆ"ನೆಂಬ ಉತ್ತರಪಡೆದು ಸಂತೋಷಗೊಂಡು, ಅವರನ್ನೇ ತಮ್ಮ ನೆಚ್ಚಿನ ಗುರುವನ್ನಾಗಿ ಆರಿಸಿಕೊಂಡು ಅವರನ್ನೇ ಆಶ್ರಯಿಸಿ, ಅವರ ಸೇವೆ ಮಾಡುತ್ತಾ, ಅವರ ದಿವ್ಯಪ್ರಬಂಧಗಳನ್ನು ಅಧ್ಯಯನ ಮಾಡುತ್ತ, ಅನನ್ಯಗುರುನಿಷ್ಠೆಯಿಂದ ಇತರ ಆೞ್ವಾರರ ಶ್ರೇಣಿಯಲ್ಲಿ ಗಣ್ಯರೆನಿಸಿದರು.



"ಕಣ್ಣಿನುಣ್ ಶಿಱುತ್ತಾಮ್ಬು"ಪ್ರಬಂಧದ ರಚನೆಯಲ್ಲಿ ವೈಶಿಷ್ಟ್ಯವೊಂದಿದೆ. ಇದು ಅಂತಾದಿ. ಎಂದರೆ, ಒಂದು ಪಾಶುರದ ಕಡೆಯ ಪದವನ್ನು ಅದರ ಮುಂದಿನ ಪಾಶುರದ ಮೊದಲ ಪದವನ್ನಾಗಿ ಮಾಡಿಕೊಂಡು ರಚಿಸಿರುವ ಸುಂದರ ಕವಿತೆ. ಹೀಗೆ, ಇದೊಂದು ಪೂರ್ಣಪಾಶುರಮಾಲೆಯಾಗಿ ಭಗವಂತನಿಗೂ ಅವನ ಭೂಲೋಕದ ರೂಪವೆನಿಸಿದ ಆಚಾರ್ಯನಿಗೆ ಅರ್ಪಿಸಲು ಯೋಗ್ಯವಾಗಿ ಬೆಳಗುತ್ತದೆ.



ಇದನ್ನು "ಕಡೆಯ" ಪ್ರಬಂಧವಾಗಿ ಮಾಡಿದ್ದರೂ ಸಹ, ತಿರುವಾಯ್ ಮೊೞಿಯ ಪಾರಾಯಣವನ್ನು ಇದರಿಂದಲೇ ಪ್ರಾರಂಭಿಸುವುದೂ, ಇದರಿಂದಲೇ ಕೊನೆ ಮಾಡುವುದೂ ಸಂಪ್ರದಾಯ.





"ಕಣ್ಣಿನುಣ್ ಶಿಱುತ್ತಾಮ್ಬಿಲ್"- ಎಂದು ಮೊದಲಾಗುವ ಪಾಶುರದಲ್ಲಿ, ಕಣ್ಣಿ,ನುಣ್, ಶಿಱು, ತಾಮ್ಬು -ಎಂಬ ನಾಲ್ಕು ಪದಗಳಿವೆ. ಕಣ್ಣಿ ಎಂದರೆ ಗಂಟುಗಳು. ನುಣ್ ಎಂದರೆ ನುಣುಪಾದದ್ದು. ಶಿಱು ಎಂದರೆ ಚಿಕ್ಕದು. ತಾಮ್ಬು ಎಂದರೆ ಹಗ್ಗ. ಎಲ್ಲವೂ ಸೇರಿ "ಗಂಟುಗಳುಳ್ಳ ನುಣುಪಾದ ಚಿಕ್ಕಹಗ್ಗ" ಎಂದಾಗುತ್ತದೆ. ಈ ಹಗ್ಗದಿಂದ ಬಿಗಿಸಿಕೊಂಡವನು ಬಾಲಕೃಷ್ಣ. ಅವನು ನಂದಗೋಕುಲದಲ್ಲಿ ಮನೆಮನೆಯಲ್ಲಿಯೂ ಹಾಲುಮೊಸರು ಬೆಣ್ಣೆಗಳನ್ನು ಕದ್ದುತಿಂದು ದೂರು ತಂದಿದ್ದರ ಫಲವಾಗಿ ತಾಯಿ ಯಶೋದೆಗೆ ಕೋಪಬಂತು. ಅವನನ್ನು ಕಟ್ಟಿಹಾಕಿಬಿಡುವುದಾಗಿ ಯೋಚಿಸಿದಳು. ಮನೆಯೆಲ್ಲ ಹುಡುಕಿದರೂ ಅದಕ್ಕೆ ತಕ್ಕಹಗ್ಗ ಸಿಗಲಿಲ್ಲ. ತುಂಡುತುಂಡಾದ ಹಗ್ಗವೇ\! ಒಂದು ಹಗ್ಗದಿಂದ ಅವನನ್ನು ಒರಳಿಗೆ ಕಟ್ಟಿಹಾಕಲು ಯತ್ನಿಸಿದಳು. ಅದು ಸ್ವಲ್ಪ ಚಿಕ್ಕದಾಯಿತು. ಇನ್ನೊಂದು ತುಂಡನ್ನು ಅದಕ್ಕೆ ಗಂಟುಹಾಕಿ, ಮತ್ತೆ ಕಟ್ಟಲು ಯತ್ನಿಸಿದಳು. ಅದೂ ಸ್ವಲ್ಪ ಚಿಕ್ಕದಾಯಿತು. ಇನ್ನೊಂದು ತುಂಡನ್ನು ಅದಕ್ಕೆ ಸೇರಿಸಿದಳು. ಮತ್ತೆ ನೋಡಿದಳು. ಅದೂ ಸ್ವಲ್ಪ ಚಿಕ್ಕದೇ\! ಏನಾಶ್ಚರ್ಯ\! ಹೇಗಾದರೂ ಮಾಡಿ ಕೃಷ್ಣನನ್ನು ಕಟ್ಟಿಹಾಕಲೇಬೇಕು\! ಹೀಗೆ ಗಂಟೂಗಳುಳ್ಳ ಹಗ್ಗ ಸಿದ್ಧವಾದದ್ದು\! ಆದರೆ, ಭಗವಂತನನ್ನು ಕಟ್ಟಿಹಾಕುವುದಕ್ಕೆ ಯಾರಿಂದ ಸಾಧ್ಯ? ಆದರೂ ತಾಯಿ ತನ್ನ ಯತ್ನವನ್ನು ಬಿಡಲಿಲ್ಲ. ಕಡೆಗೆ, ತಾಯಿಯ ತೊಂದರೆಯನ್ನು ತಪ್ಪಿಸುವುದಕ್ಕಾಗಿ, ಕೄಷ್ಣನು ಆ ಗಂಟುಗಳ ಹಗ್ಗದಿಂದಲೇ ಕಟ್ಟಿಸಿಕೊಳ್ಳುವುದಕ್ಕೆ ಸಿದ್ಧವಾದನೇನೋ\! ಮೊದಲು ಒಂದು ಸುತ್ತಿಗೂ ಸಾಲದ ಹಗ್ಗ ಈಗ ಮೂರುಸುತ್ತು ಹಾಕಿ ಕಟ್ಟುವಷ್ಟು ದೊಡ್ಡದಾಗಿದೆ "ಪೆರುಮಾಯನ್" ಅಲ್ಲವೇ ಅವನು\! ಆಶ್ಚರ್ಯಕಾರಕ ಶಕ್ತಿಯುಳ್ಳವನಲ್ಲವೇ\! ಭಗವಂತನಾಗಿ ತನ್ನ ಸೌಶೀಲ್ಯ, ಸೌಲಭ್ಯ ವಾತ್ಸಲ್ಯ ಮತ್ತು ಆಶ್ರಿತ್ಯ ಪಾರತಂತ್ರ್ಯವನ್ನು ತನ್ನ ಕಿಂಕರರಲ್ಲಿ ತೋರಿಸನೇ?



ಆೞ್ವಾರರು ಹೇಳುತ್ತಾರೆ: ಪೆರುಮಾಯನ್ ಆದ ಶ್ರೀಕೃಷ್ಣನ ಆಶ್ಚರ್ಯಾದ್ಭುತಗುಣಗಳನ್ನು ಅನುಭವಿಸುತ್ತಾ ಆನಂದಿಸುತ್ತಾ ಕಾಲಕಳೆಯುವುದು ಆೞ್ವಾರರು, ಭಗವದ್ಭಕ್ತರು ಭಾಗವತರು ಎಲ್ಲರೂ ನಡೆದ ದಾರಿ, ದಿಟ. ಆದರೆ, ಕುರುಹೂರಿನ ಪವಿತ್ರಾತ್ಮನ ಹೆಸರನ್ನು ಒಂದುಸಲ ಉಚ್ಚರಿಸರೂ ಸಾಕು. ನನಗೆ ಅದು ಬಲು ಕ್ರುಚಿ. ನನ್ನ ನಾಲಗೆಯಲ್ಲಿ ಅಮೃತವನ್ನೇ ಊರಿಸುವುದು\! ಆ ಆೞ್ವಾರರನ್ನು ನನ್ನ ನೆಚ್ಚಿನ



೯೩

ಗುರುವನ್ನಾಗಿ ಆಶ್ರಯಿಸಿ, ಸೇವೆ ನಡಸುವುದರಿಂದ ನನಗೆ ಇನ್ನೆಷ್ಟು ತೃಪ್ತಿಯುಂಟಾಗುವುದೋ\!



ಭಗವಂತನನ್ನೇ ನೇರವಾಗಿ ಆಶ್ರಯಿಸುವುದಕ್ಕಿಂತಲೂ< ಭಗವಂತನ ಭಕ್ತರನ್ನು, ಪಾದಸೇವಕರನ್ನು ಆಶ್ರಯಿಸಿ, ಅವರ ಸೇವೆ ಮಾಡಿ, ಅವರ ಮಾರ್ಗವನ್ನು ಹಿಡಿಯುವುದೇ ಲೇಸು ಎಂದು ಹೇಳಿದಂತೆಯೇ\!



೨.ನಾವಿನಾಲ್ ನವಿಟ್ರಿ ಇನ್ಬಮೆಯ್ದಿನೇನ್

ಮೇವಿನೇನ್ ಅವನ್ ಪೊನ್ನಡಿ ಮೆಯ್ ಮ್ಮೈಯೇ

ತೇವುಮಟ್ರಱಿಯೇನ್ ಕುರುಹೂರ್ ನಮ್ಬಿ

ಪಾವಿನಿನ್ ನಿಶೈ ಪಾಡಿತ್ತಿರಿವನೇ



ನಾವಿನಾಲ್=ನಾಲಗೆಯಿಂದ, ನವಿಟ್ರಿ=ಸ್ತೋತ್ರಮಾಡಿ, ಇನ್ಬಮ್=ಆನಂದವನ್ನು, ಎಯ್ದಿನೇನ್=ಪಡೆದಿದ್ದೇನೆ, ಅವನ್=ಆ ಆೞ್ವಾರರ, ಪೊನ್ ಅಡಿ=ಚಿನ್ನದಂಥ ಪಾದಗಳನ್ನು, ಮೇವಿನೇನ್=ಆಶ್ರಯಿಸಿದ್ದೇನೆ, ಮೆಯ್ ಮೆಯ್ ಯೇ=ಇದು ಸತ್ಯವೇ, ಮಟ್ರು=ಇತರ, ತೇವು=ದೇವರನ್ನು, ಅಱಿಯೇನ್-ಅರಿಯೆನು, ಕುರುಹೂರ್ ನಮ್ಬಿ=ಕುರುಹೂರಿನ ಪ್ರಸಿದ್ಧಪುರುಷನ, ಪಾವಿನ್=ಹಾಡುಗಳನ್ನು, ಪಾಶುರಗಳನ್ನು, ಇನ್ ಇಶೈ=ಇನಿದಾದ\(ಮಧುರವಾದ\), ರಾಗದಲ್ಲಿ, ಪಾಡಿ=ಹಾಡಿಕೊಂಡು, ತಿರಿವನೇ=ಅಲೆದಾಡುವೆನು.



ನಾಲಗೆಯಿಂದ ಆೞ್ವಾರರನ್ನು ಸ್ತುತಿಸಿ, ಆನಂದವನ್ನು ಪಡೆದಿದ್ದೇನೆ. ಆೞ್ವಾರರ ಚಿನ್ನದಂಥ ಅಡಿಗಳನ್ನು ಆಶ್ರಯಿಸಿದ್ದೇನೆ. ಇದು ಸತ್ಯವೇ. ಬೇರಾವ ದೇವರನ್ನೂ ನಾನು ಅರಿಯೆನು. ಕುರುಹೂರಿನ ಪ್ರಸಿದ್ಧಪುರುಷನ ಹಾಡು\(ಪಾಶುರ\)ಗಳನ್ನು ಮಧುರವಾದ ರಾಗಗಳಲ್ಲಿ ಹಾಡಿಕೊಂಡು ಅಲೆದಾಡುವೆನು.\(೨\)



ಹಿಂದಿನ ಪಾಶುರದಲ್ಲಿ "ಶಿಱುತ್ತಾಮ್ಬಿನಾಲ್" ಎಂದರೆ ಚಿಕ್ಕಹಗ್ಗದಿಂದ ಬಾಲಕೃಷ್ಣನು ಅವನ ತಾಯಿ ಯಶೋದೆಯಿಂದ ಕಟ್ಟಿಸಿಕೊಂಡು, ಎಂದು ಹೇಳಲಾಯಿತು. ತಂಟೆಮಾಡಿದ ಮಗುವನ್ನು ತಾಯಿ ಕಟ್ಟಿಹಾಕಿದ ವಿಷಯ ಹಾಗಿರಲಿ. ವಾಸ್ತವವಾಗಿ ನಡೇದದ್ದು ಗಾಢವಾದ ಮಾತೃಪ್ರೇಮದಿಂದ ಭಗವಂತನನ್ನು ಯಶೋದೆ ಕಟ್ಟಿಹಾಕಿದಳು. ನಿಶ್ಚಲವಾದ ಭಕ್ತಿಯೇ ಶಿಱುತ್ತಾಮ್ಬು. ಅದರಿಂದ ಭಗವಂತನನ್ನು ಕಟ್ಟಿಹಾಕುವುದು ಸಾಧ್ಯ.



ಆೞ್ವಾರರು ಹೇಳುತ್ತಾರೆ: ನಾನು ನನ್ನ ಗುರುವನ್ನು ಮನಸಾರ ಬಾಯಿ ತುಣ್ಬ ಸ್ತುತಿಸುತ್ತೇನೆ. ಅವರ ಶ್ರೇಷ್ಠವಾದ ಅಡಿಗಳನ್ನೇ ಆಶ್ರಯಿಸಿದ್ದೇನೆ. ಅವರು ರಚಿಸಿರುವ ಹಾಡುಗಳನ್ನೇ ಇಂಪಾದ ರಾಗಗಳಲ್ಲಿ ಹಾಡಿಕೊಂಡು ಅಲೆದಾಡುತ್ತೇನೆ. ಗುರುವಿನ ಹಿರಿಮೆಯನ್ನು ಎಲ್ಲೆಲ್ಲೂ ಪ್ರಕಟಮಾಡುತ್ತೇನೆ. ಗುರುವೇ ನನಗೆ ದೇವರು. ಅವರನ್ನುಬಿಟ್ಟು ಬೇರೆ ದೈವವನ್ನು ನಾನರಿಯೆ. ಹೀಗೆ ಮಾಡುವುದರಿಂದ ನನಗೆ ಬಹಳ ಆನಂದವಾಗುತ್ತದೆ. ಮಾತು,ಮನಸ್ಸು,ಮೈಗಳಿಂದ ನಾನು ಸತ್ಯವಾಗಿ ಗುರುಸೇವೆ ಮಾಡುತ್ತೇನೆ.



ಗುರುಂ ಪ್ರಕಾಶಯೇತ್ ಧೀಮಾನ್-ಮತ್ರಂ ಯತ್ನೇನಗೋಪಯೇತ್- \(ಸತ್ಪುರುಷರ ಲಕ್ಷಣ\)



ಈ ಪಾಶುರದಲ್ಲಿ ಆ ಶಿಱುತ್ತಾಮ್ಬು ಯಾವುದು ಎಂಬುದನ್ನು ಇನ್ನೊಂದು ರೀತಿಯಲ್ಲಿ ಆೞ್ವಾರರು ವಿವರಿಸುತ್ತಿದ್ದಾರೆ. ಗುರು ನಿಷ್ಠೆಯಿಂದ ಗುರು ಶುಶ್ರೂಷೆಯಿಂದ ಗುರುವು ಸುಪ್ರೀತನಾಗುವನು. ಗುರುವು ಶಿಷ್ಯನನ್ನು ಭಗವಂತನ ಕೃಪೆಗೆ ಒಪ್ಪಿಸುವನು. ಭಗವಂತನು ಶಿಷ್ಯನಿಗೆ ಒಲಿಯುವಂತೆ ಅವರಿಬ್ಬರ ನಡುವೆ ಮೈತ್ರಿಯನ್ನುಂಟುಮಾಡುವನು. ಆದ್ದರಿಂದ



೯೪

ಗುರುವೇ ಶಿಱುತ್ತಾಮ್ಬು ಆಗುವನು. ಭಗವಂತನಿಗೂ ಶಿಷ್ಯನಿಗೂ ಅಗಲದಿರುವ ಸಂಬಂಧವನ್ನು ಒದಗಿಸುವವನು ಗುರುವೇ.



೩.ತಿರಿದನ್ದಾಹಿಲುಮ್ ದೇವಪಿರಾನುಡೈ

ಕರಿಯಕೋಲತ್ತಿರುವುರುಕ್ಕಾಣ್ ಬನ್ ನಾನ್

ಪೆರಿಯ ವಣ್ ಕುರುಹೂರ್ ನಹರ್ ನಮ್ಬಿಕ್ಕಾಳ್

ಉರಿಯನಾಯ್, ಅಡಿಯೇನ್ ಪೆಟ್ರನನ್ ಮೈಯೇ



ತೊರಿತನ್ದಾಹಿಲುಮ್=\(ಭಗವಂತನನ್ನು ಉಪೇಕ್ಷಿಸಿ\) ಅಲೆದಾಡಿದೆನಾದರೂ, ದೇವಪಿರಾನುಡೈ=ದೇವಾಧಿದೇವನೊಡನೆ, ಕರಿಯ=ಕರಿಯಬಣ್ಣದ, ಕೋಲಮ್=ಸುಂದರವಾದ, ತಿರು=ಶ್ರೀದೇವಿಯ, ಉರು=ಸ್ವರೂಪವನ್ನೂ, ಕಾಣ್ಬನ್ ನಾನ್=ನಾನು ನೋಡುವವನಾಗುತ್ತೇನೆ, ಪೆರಿಯ=ಹಿರಿಮೆಯ, ವಣ್=ಉದಾರಿಯಾದ, ಕುರುಹೂರ್ ನಗರ್ ನಮ್ಬಿಕ್ಕು=ತಿರುಕ್ಕುರುಹೂರಿನ ಶ್ರೇಷ್ಠ ಪುರುಷನ, ಉರಿಯ=ದೃಢವಾದ. ಆಳ್ ಆಹಿ=ಸೇವಕನಾಗಿ, ಅಡಿಯೇನ್=ದಾಸನಾದ ನಾನು, ಪೆಟ್ರ=ಪಡೆದ, ನನ್ ಮೈಯೇ=ಒಳ್ಳೆಯದೇ ಇದು.



\(ಭಗವಂತನನ್ನು ಉಪೇಕ್ಷಿಸಿ\) ಅಲೆದಾಡಿದೆನಾದರೂ ಕರಿಯಬಣ್ಣದ ದೇವಾಧಿದೇವನೊಡನೆ ಸುಂದರವಾದ ಶ್ರೀದೇವಿಯ ಸ್ವರೂಪವನ್ನು ನಾನು ನೋಡುವವನಾಗುತ್ತೇನೆ. ಇದೇ ಹಿರಿಮೆಯ ಉದಾರಿಯಾದ ತಿರುಕುರುಹೂರಿನ ಶ್ರೇಷ್ಠಪುರುಷನ ದೃಢವಾದ ಸೇವಕನಾಗಿ ದಾಸನಾದ ನಾನು ಪಡೆದ ಒಳ್ಳೆಯದು.\(೩\)



ಆೞ್ವಾರರು ಹೇಳುತ್ತಾರೆ: ನನಗೆ ಗುರುವೇ ಮುಖ್ಯ. ಗುರುವೇ ಸರ್ವಸ್ವ. ಇದ್ಅನ್ನು ನಾನು ದೃಢವಾಗಿ ನಂಬಿದೆ. ದೇವಾಧಿದೇವನ ಸೇವೆಗೆ ಕಾತರಪಡಲಿಲ್ಲ. ಭಗವಂತನನ್ನು ನಿರ್ಲಕ್ಷಿಸಿದೆ. ಭಗವಂತನ ಅಡಿಗಳನ್ನು ಹಿಡಿಯುವುದರ ಬದಲಾಗಿ ನನ್ನ ಗುರುವಿನ ಪೂಜ್ಯಪಾದಗಳನು ಆಶ್ರಯಿಸಿದೆ. ಅನನ್ಯಭಕ್ತಿಯಿಂದ ಗುರುಸೇವೆ ಮಾಡಿದೆ. ಗುರುವಿನ ಕೀರ್ತಿವೈಭವಗಳನ್ನು ಹೊಗಳಿ ಹಾಡುತ್ತಾ ಅಲೆದಾಡಿದೆ. ಈ ಗುರುಸೇವೆಯಿಂದ ನಾನು ಪಡೆದದ್ದೇನು? ಲಕ್ಷ್ಮೀಸಮೇತನಾದ ನೀಲಮೇಘಶ್ಯಾಮನನ್ನು ನಾನು ಪ್ರತ್ಯಕ್ಷ್ಯವಾಗಿ ನೋಡುವಂತಾಯಿತಲ್ಲ\! ಇದೇ ನನ್ನ ಹಿರಿಯ ಭಾಗ್ಯ\!



ಗುರುಸೇವೆಯಿಂದ, ಗುರುನಿಷ್ಠೆಯಿಂದ ಸಾಧ್ಯವಾಗದ್ದು ಉಂಟೇ? ದುರ್ಲಭವಾದ ಭಗವಂತನ ದರ್ಶನವೇ ಲಭ್ಯವಾಗುವುದು.



ಗುರುವೂ ಸಹ ನಮಗೆ ಲಭ್ಯವಿರುವಾಗ ಭಗವಂತನ ದರ್ಶನ ಮಾಡಿಸುವವನಾದರೂ ಪೂಜಾರಿ, ವಿದ್ಯಾದಾತ, ಗಾಯಿತ್ರಿ ಉಪದೇಶಕ್ಜ ಇವರಿಗಿಂತ ಹಿರಿಯ ಅದು ಅದನ್ನು ಕರ್ತವ್ಯವೆಂದೇ ಬಗೆದಾಗ ಅವನ ನಿರ್ಲಿಪ್ತತೆಯಿಂದ ಗೈಯ್ಯುವ ಭಕ್ತಿರಿಗೋಸ್ಕರ ಭರನ್ಯಾಸ, ಶರಣಾಗತಿ ಎಂಬುದು ಅವನನ್ನು ಆಚಾರ್ಯ ಮಾತ್ರವಲ್ಲದೆ ಪರಮಾತ್ಮನ ಸಮತ್ವದಲ್ಲಿ ನಿವೇದಿಸುವ ಅಧಿಕಾರ ರೂಢನಾಗಿರುತ್ತಾನೆ. ಅದರಿಮ್ದಲೇ ಗುರುಬ್ರಹ್ಮ-ಗುರುಎವಿಷ್ಣು-ಗುರುದೇವೋ ಮಹೇಶ್ವರಃ-ಗುರು ಸಾಕ್ಷಾತ್ ಪರಬ್ರಹ್ಮ ಎನ್ನುವುದು- ಇದೇ ಧರ್ಮನ್ಯಾಯಗಳ ಸೂಕ್ಷ್ಮ- ಶ್ರೀವೈಷ್ಣವರಿಗೆ ಬಹಳ ಮುಖ್ಯವಾದುದು ಆಚಾರ್ಯ ಉಪಾಸನ-ಭಕ್ತಿ.



೪.ನನ್ ಮೈಯಾಲ್ ಮಿಕ್ಕನಾನ್ ಮಱೈಯಾಳರ್ ಹಳ್

ಪುನ್ ಮೈಯಾಕ್ಕರುದುವರಾದಲಿಲ್

ಅನ್ನೈಯಾಯತ್ತನಾಯ್ ಎನ್ನೈಯಾಣ್ಡಿಡುಮ್

ತನ್ ಮೈಯಾನ್, ಶಡಹೋಪನೆನ್ ನಮ್ಬಿಯೇ



ನನ್ ಮೈಯಾಲ್=ಸದ್ಗುಣಗಳಿಂದ \(ಒಳ್ಳೆಯ ತನದಿಂದ\), ಮಿಕ್ಕ=ಪ್ರಸಿದ್ಧರಾದ, ನಲ್ ಮಱೈ ಆಳರ್ಹಳ್=ನಾಲ್ಕು ವೇದಗಳ ಸಂಪನ್ನರು



೯೫

ಪುನ್ ಮೈ=\(ನನ್ನನ್ನು\) ದುರ್ಗುಣಗಳೇ ಆಹ=ರೂಪವೆತ್ತವನಂತೆ, ಕರುದುವರ್=ಉದ್ದೇಶಿಸಿ ಉಪೇಕ್ಷಿಸುವವರು, ಆದಲಿಲ್=ಆ ಕಾರಣದಿಂದ, ಅನ್ನೈ ಆಯ್=ತಾಯಿಯಾಗಿ, ಅತ್ತನ್ ಆಯ್=ತಂದೆಯಾಗಿ, ಎನೈ=ನನ್ನನ್ನು, ಆಣ್ಡಿಡುಮ್=ರಕ್ಷಿಸುವ, ತನ್ಮೈಯಾನ್=ಸ್ವಭಾವದವನಾದ, ಶಡಹೋಪನ್=ಶಠಗೋಪನೇ, ಎನ್=ನನ್ನ, ನಮ್ಬಿಯೇ=ಪವಿತ್ರಾತ್ಮನು.



ಸದ್ಗುಣಗಳಿಂದ\(ಒಳ್ಳೆಯ ತನದಿಂದ\) ಸುಪ್ರಸಿದ್ಧರಾದ ನಾಲ್ಕುವೇದಗಳ ಸಂಪನ್ನರು ದುರ್ಗುಣಗಳೇ ರೂಪವೆತ್ತವನಂತೆ ನನ್ನನ್ನುದ್ದೇಶಿಸಿ ಉಪೇಕ್ಷಿಸುವರು. ಆ ಕಾರಣದಿಂದ ತಾಯಿಯಾಗಿ,ತಂದೆಯಾಗಿ ನನ್ನನ್ನು ರಕ್ಷಿಸುವ ಸ್ವಭಾವದವನಾದ ಶಠಗೋಪನೇ ನನ್ನ ಶ್ರೇಷ್ಠ ಪುರುಷನು.\(೪\)



ಈ ಪಾಶುರದಲ್ಲಿ ಮಧುರಕವಿಗಳು ಶಹಗೋಪರನ್ನು ಏತಕ್ಕಾಗಿ ತಮ್ಮ ಗುರುವನ್ನಾಗಿ ಆರಿಸಿಕೊಂಡರೆಂಬುದನ್ನು ಹೇಳುತ್ತಾರೆ.



ನಾಲ್ಕುವೇದಗಳನ್ನು ಕೂಲಂಕಷವಾಗಿ ಅಭ್ಯಾಸಮಾಡಿ, ತಮ್ಮ ನಡತೆಯಲ್ಲಿ ಸದ್ಗುಣಗಳನ್ನು ಪರಿಪಾಲಿಸುತ್ತಾ ಆಚಾರವಂತರಾಗಿ ಬಾಳುತ್ತಿದ್ದವರು ವೈದಿಕರು. ಅವರ ವಿದ್ಯೆಗೆ ತಕ್ಕಂತೆ ಒಳ್ಳೆಯತನವೂ ಅವರಲ್ಲಿ ಶೋಭಿಸುತ್ತಿತ್ತು. ಮಧುರಕವಿಗಳೂ ಅವರಂತೆಯೇ ಸತ್ಕುಲದಲ್ಲಿ ಹುಟ್ಟಿದವರು. ಸದ್ವಿದ್ಯಾಪಾರಂಗತರು. ದಿವ್ಯದೇಶಗಳನ್ನು ಸಂಚರಿಸಿದವರು. ಆದರೂ ಅವರಿಗೆ ಅವರ ಮನೋಗತಕ್ಕೆ ತಕ್ಕಂಥ ಅವರ ಸಂಶಯ ಅನುಮಾನಗಳಿಗೆ ಸಮಂಜಸವಾಗಿ ಉತ್ತರಕೊಡುವ ವಿಶ್ವಾಸಿಯಾದ ಗುರುವೊಬ್ಬರು ಬೇಕಿತ್ತು. ವೈದಿಕರಲ್ಲಿ ಅಂಥವರನ್ನು ಅವರು ಕಂಡುಕೊಳ್ಳಲಾಗಲಿಲ್ಲ. ವೈದಿಕರಾದರೋ ಅವರ ಪ್ರಶ್ನೆಗಳಿಗೆ ಶಂಕೆಗಳಿಗೆ ಸಮಾಧಾನಕೊಡದೆ, ಅವರನು ದುರ್ಗುಣಗಳ ಗಣಿಯೆಂದ್ಯ್ ದೂರತಳ್ಳಿದರು. ಶಠಗೋಪರಾದರೋ ಅವರು ಕೇಳಿದ ಪ್ರಶ್ನೆಗೆ ಸಮಂಜಸವಾದ ಸತ್ಯವಾದ ಉತ್ತರವನ್ನು ಕೊಟ್ಟೂ ಅವರನ್ನು ತೃಪ್ತಿಪಡಿಸಿದ್ದರಿಂದಲೂ ತಾಯಿಯಂತೆಯೂ ತಂದೆಯಂತೆಯೂ ವಾತ್ಸಲ್ಯಪರರಾಗಿ ಅವರನ್ನು ಬರಮಾಡಿಕೊಂಡದ್ದರಿಂದಲೂ, "ಗುರುವೇ ಶರಣು" ಎಂದು ಅನನ್ಯವಾಗಿ ಶರಣಾದಾಗ ಅವರನ್ನು ಸರ್ವವಿಧದಲ್ಲೂ ರಕ್ಷಿಸುವೆನೆಂದು ಭರವಸೆಕೊಟ್ಟದ್ದು ಮಾತ್ರವಲ್ಲದೆ ಹಾಗೆಯೇ ನಡೆದುಕೊಂಡದ್ದರಿಂದಲೂ ಅವರು ಶಠಗೋಪರನ್ನೇ ತಮ್ಮ ಗುರುವನ್ನಾಗಿ ವರಿಸಿದ್ದು\!



ಗುರುವನ್ನೇ ನಂಬಿ ದೇವರನ್ನೂ ಸಹ ಆ ಮಟ್ಟದಲ್ಲಿ ನಂಬದೆ ಇದ್ದುದರಿಂದ ಅವರ ಆಚಾರ್ಯಭಕ್ತಿ ಬಹಳ ದೊಡ್ಡದು ಮತ್ತು ಗುರುಂ ಪ್ರಕಾಶಯೇತ್ ಧೀಮಾನ್ ಅದರಿಂದ ಇವರ ಪಾಶುರಗಳು ಪ್ರಬಂಧಪಾರಾಯಣ ಮಾಡುವವರಿಗೆ ಬಹಳ ಅಮೋಘವಾದುದು.



೫.ನಮ್ಬಿಏನ್ ಪಿಱರ್ ನನ್ ಪೊರುಳ್ ತನ್ನೈಯುಮ್

ನಮ್ಬಿನೇನ್ ಮಡವಾರೈಯುಮ್ ಮುನ್ನೆಲಾಮ್

ಶೆಮ್ಬೊನ್ ಮಾಡತ್ತಿರುಕ್ಕುರುಹೂರ್ ನಮ್ಬಿಕ್ಕು

ಅನ್ಬನಾಯ್, ಅಡಿಯೇನ್ ಶದಿರ್ ತ್ತೇ ನಿನ್ಱೇ



ಮುನ್=ಇದುವರೆಗೆ, ಪಿಱರ್=ಇತರರ, ನಲ್ ಪೊರುಳ್ ತನ್ನೈಯುಮ್=ಒಳ್ಳೆಯ ವಸ್ತುವಿಷಯಗಳನ್ನು, ಎಲಾಮ್=ಎಲ್ಲವನ್ನೂ, ನಮ್ಬಿನೇನ್=ನಂಬಿದೆನು, ಮಡವಾರೈಯುಮ್=ಇತರರ ಸ್ತ್ರೋಯರನ್ನೂ, ನಮ್ಬಿನೇನ್=ನಂಬಿದೆನು, ಇನ್ಱು=ಇಂದು, ಶೆಮ್ ಪೊನ್ ಮಾಡಮ್=ಕೆಂಪುಚಿನ್ನದಂತೆ ಪ್ರಕಾಶಿಸುವ ಮಹಡಿಮನೆಗಳ, ತಿರುಕುರುಹೂರ್ ನಮ್ಬಿಕ್ಕು=ಪವಿತ್ರವಾದ



೯೬

ಕುರುಹೂರಿನ ಶ್ರೇಷ್ಠಪುರುಷನಿಗೆ, ಅನ್ ಬನ್ ಆಯ್=ವಿಶ್ವಾಸಪಾತ್ರನಾಗಿ, ಅಡಿಯೇನ್=ಪಾದಸೇವಕನೆನಿಸಿಕೊಳ್ಳುವ ನಾನು, ಶದಿರ್ ತ್ತೇನ್=ಅಪರೂಪವಾದ ಭಾಗ್ಯವಂತನಾದೆ \(ಆನಂದದಿಂದ ಕುಣಿದಾಡುತ್ತೇನೆ\).



ಇಲ್ಲಿಯವರೆಗೆ ಇತರರ ಒಳ್ಳೆಯ ವಸ್ತುವಿಷಯವಳನ್ನೆಲ್ಲಾ ನಂಬಿದ್ದೆ. ಇತರರ ಸ್ತ್ರೀಯರನ್ನೂ ನಂಬಿದ್ದೆ. ಇಂದು ಕೆಂಪುಚಿನ್ನದಂತೆ ಹೊಳೆಯುವ ತಿರುಕ್ಕುರುಹೂರಿನ ಪವಿತ್ರಾತ್ಮನಿಗೆ ವಿಶ್ವಾಸಪಾತ್ರನಾಗಿ ಆತನ ಪಾದಸೇವಕನೆನಿಸಿಕೊಳ್ಳುವ ನಾನು ಅಪರೂಪವಾದ ಭಾಗ್ಯವಂತನಾದೆ.\(ಕುಣಿದಾಡುವಂತಾದೆ\).\(೫\)



ಗುರುವನ್ನು ವರಿಸಿದ ಬಳಿಕ, ಆ ಗುರುವಿನಲ್ಲಿ ಶಿಷ್ಯನಿಗೆ ಇರಬೇಕಾದ ದೃಢನಂಬಿಕೆಯನ್ನೂ ಪೂರ್ಣವಿಶ್ವಾಸವನ್ನೂ ಈ ಪಾಶುರತಿಳಿಸುತ್ತದೆ. ಗುರುವು ತನಗೆ ಸನ್ಮಾರ್ಗವನ್ನು ತೋರಿಸಿ ಅದನ್ನು ತಾನು ಅನುಸರಿಸುವಂತೆ ನೋಡಿಕೊಳ್ಳುವನೆಂಬ ಗಾಢವಾದ ನಂಬಿಕೆಯೂ ತನ್ನ ಜೀವನವನ್ನು ಅಭ್ಯುದಯಗೊಳಿಸಿ, ಗುರಿಯನ್ನು ಮುಟ್ಟಿಸುವನೆಂಬ ವಿಶ್ವಾಸವನ್ನೂ ತಿಳಿಸುತ್ತದೆ.



ಮಧುರಕವಿ ಆೞ್ವಾರರು ಹೇಳುತ್ತಾರೆ" ಶಠಗೋಪನು ನನಗೆ ಗುರುವಾಗಿ ಲಭಿಸುವವರೆಗೆ, ನಾನು ಹಲವಾರು ಸಜ್ಜನರ ಶುಶ್ರೂಷೆ ಮಾಡಿದೆ. ಅವರ ಸದ್ಗುಣಗಳನ್ನೂ ಸುಜ್ಞಾನವನ್ನ್ಯ್ ಅನುಕರಣಮಾಡಿ ಉಜ್ಜೀವನಗೊಳ್ಳಲು ಯತ್ನಿಸಿದೆ. ಅವರ ಸ್ತ್ರೀಯರನ್ನೂಆಶ್ರಯಿಸಿದೆ. ಆದರೆ, ಅವುಗಳಿಂದ ನನಗೆ ಹೆಚ್ಚ್ಯ್ ಪ್ರಯೋಜನ ಲಭಿಸಲಿಲ್ಲ. ತಿರುಕುರುಹೂರಿನ ಪವಿತ್ರಾತ್ಮನಾದ ಶಠಗೋಪನ ದರ್ಶನವಾದ ಬಳಿಕ, ಆತನ ವಿಶ್ವಾಸಕ್ಕೆ ನಾನು ಪಾತ್ರನೆನಿಸಿಕೊಂಡ ಬಳಿಕ, ನಾನು ಆ ಮಹಾಮಹಿಮನ ಪಾದಸೇವಕನೆನಿಸಿಕೊಳ್ಳುವ ಅಪರೂಪವಾದ ಭಾಗ್ಯ ದೊರೆಯಿತು. ಅದೊಂದು ಅಲಭ್ಯಲಾಭವೇ\! ಅದರಿಂದ, ನನಗೆ ಹಿಡಿಸಲಾರದಷ್ಟು ಆನಂದವಾಗಿದೆ. ನಾನು ಕುಣಿದಾಡುವಂತಾಗಿದೆ.



೬.ಇನ್ಱು ತೊಟ್ಟು ಮೆೞುಮೈಯುಮೆಮ್ ಪಿರಾನ್

ನಿನ್ಱುತನ್ ಪುಹೞೇತ್ತವರುಳಿನಾನ್

ಕುನ್ಱ ಮಾಡತ್ತಿರುಕ್ಕುರುಹೂರ್ ನಮ್ಬಿ

ಎನ್ಱುಮೆನ್ನೈಯಿಹೞ್ ವಿಲನ್ ಕಾಣ್ಮಿನೇ



ಇನ್ಱು ತೊಟ್ಟುಮ್=ಇಂದಿನಿಂದಲೂ< ಎೞುಮೈಯುಮ್=ನನ್ನ ಅಭ್ಯುದಯವನ್ನೂ, ಎಮ್ ಪಿರಾನ್=ನನ್ನ ಸ್ವಾಮಿಯು, ನಿನ್ಱು=ನಿಂತು, ತನ್ ಪುಹೞ್=ತನ್ನ ಕೀರ್ತಿಯನ್ನು, ಏತ್ತ=ಸ್ತುತಿಸುವುದನ್ನೂ, ಅರುಳಿನಾನ್=ಕೃಪೆಮಾಡಿದ್ದಾನೆ, ಕುನ್ಱಮ್ ಮಾಡಮ್=ಬೆಟ್ಟದಂಥ ಮನೆಗಳನ್ನುಳ್ಳ, ತಿರುಕ್ಕುರ್ಹೂರ್ ನಮ್ಬಿ=ತಿರುಕುರುಹೂರಿನ ಪವಿತ್ರಾತ್ಮನು, ಎನ್ಱುಮ್=ಎಂದೆಂದಿಗೂ, ಎನ್ನೈ=ನನ್ನನ್ನು, ಇಹೞ್ ವು ಇಲನ್=ನಿಂದಿಸುವ, ಕಾಣ್ಮಿನೇ=ಕಂಡಿರಾ.



ಇಂದಿನಿಂದ ಮೊದಲುಗೊಂಡು ನನ್ನ ಸ್ವಾಮಿಯು ನನ್ನ ಅಭ್ಯುದಯವನ್ನು ನಿಂತು ನಡಸುವುದನ್ನೂ ತನ್ನ ಕೀರ್ತಿಯನ್ನು ನಾನು ಹೊಗಳುವುದನ್ನೂ ಕೃಪೆಮಾಡಿದ್ದಾನೆ. ಬೆಟ್ಟದಂಥ ಮನೆಗಳುಳ್ಳ ತಿರುಕುರುಹೂರಿನ ಪವಿತ್ರಾತ್ಮನು ನನ್ನನ್ನು ಎಂದೆಂದಿಗೂ ನಿಂದಿಸನು ಕಂಡೀರಾ.\(೬\)



೯೭

ಮಧುರಕವಿ ಆೞ್ವಾರರು ಹೇಳುತ್ತಾರೆ: ವೇದವಿದ್ಯಾಪರಂಗತರೂ ಸನ್ಮಾರ್ಗಪ್ರವರ್ತಕರೂ ಆದ ವೈದಿಕರು ನನ್ನ ವಿಷಯದಲ್ಲಿ ಮಾಡಿದ್ದೇನು? ಎಲ್ಲ ದುರ್ಗುಣಗಳೂ ರೂಪಗೊಂಡವನು ನಾನೆಂದು, ನಾನು ಬಲುಕೆಟ್ಟವನೆಂದು, ನನ್ನನ್ನು ನಿಂದಿಸಿದರು. ಉಪೇಕ್ಷಿಸಿದರು. ನನಗೆ ಮೇಲುಕೋರಲಿಲ್ಲ. ನನ್ನ ಕೈಬಿಟ್ಟರು, ತಿರುಕುರುಹೂರಿನ ಪವಿತ್ರಾತ್ಮನು ನನ್ನ ಭಾಗ್ಯವಶಾತ್ ನನ್ನ ಸ್ವಾಮಿಯಾದನು. ಆತನು ನನ್ನನ್ನು ತನ್ನ ಶಿಷ್ಯನಾಗಿ ಒಪ್ಪಿದನು. ಎಂದಿಗೂ ಯಾವಕಾರಣಕ್ಕೂ ನನ್ನನ್ನು ನಿಂದಿಸದೆ, ನನ್ನ ಅಭ್ಯುದಯವನ್ನು ಕೋರಿದನು. ನಾನು ಈ ನನ್ನ ಗುರುವಿನ ಕೀರ್ತಿಯನ್ನು ಹೊಗಳಿಹಾಡಲು ನನಗೆ ಅನುಮತಿಕೊಟ್ಟನು. ಕಂಡಿರಾ, ಈ ನನ್ನ ಸ್ವಾಮಿಯ ಹಿರಿಮೆಯೇನೆಂದು?



೭.ಕಣ್ಡುಕೊಣ್ಡೆನ್ನೈಕಾರಿಮಾಱಪ್ಪಿರಾನ್

ಪಣ್ಡೈ ವಲ್ ವಿನೈ ಪಾಟ್ರಿಯರುಳಿನಾನ್

ಎಣ್ಡಿಶೈಯು ಮಱಿಯವಿಯಮ್ಬುಹೇನ್

ಒಣ್ಡಮಿೞ್ ಶ್ಶಡಹೋಪನರುಳೈಯೇ



ಕಾರಿಮಾಱನ್=ಕರಿಯನ್ ಮಗನೆನಿಸಿದ, ಪಿರಾನ್=ಉದಾರಿಯಾದ ಸ್ವಾಮಿಯು, ಎನ್ನೈ=ನನ್ನನ್ನು, ಕಣ್ಡು=ಕಟಾಕ್ಷಿಸಿ, ವಲ್ ವಿನೈ=ಕಡುಪಾಪಗಳನ್ನೆಲ್ಲಾ, ಪಾಟ್ರಿ=ನಾಶಗೊಳಿಸಿ, ಅರುಳಿನಾನ್=ಕೃಪೆಮಾಡಿದನು, ಒಣ್=ಸೊಗಸಾದ, ತಮಿೞ್=ತಮಿಳಿನ ಕವಿಯಾದ, ಶಡಗೋಪನ್=ಶಠಗೋಪನ, ಅರುಳೈಯೇ=ಕೃಪೆಯನ್ನೇ, ಎಣ್ ತಿಶೈಯುಮ್=ಎಂಟುದಿಕ್ಕುಗಳಲ್ಲಿಯೂ, ಅಱಿಯ=ಎಲ್ಲರೂ ಅರಿತುಕೊಳ್ಳುವಂತೆ, ಇಯಮ್ಬುಹೇನ್=ಹೇಳಿ ಹಾಡಿ ಪ್ರತಿಧ್ವನಿಸುವಂತೆ ಮಾಡುತ್ತೇನೆ.



ಕಾರಿಯನ್ ಎಂಬಾತನ ಮಗನೆನಿಸಿದ ಉದಾರಿಯಾದ ಸ್ವಾಮಿಯು ನನ್ನನ್ನು ಕರುಣಿಸಿ ನೋಡಿ, ಸ್ವೀಕರಿಸಿ, ಬಹುಕಾಲದಿಂದ ಬಂದ ನನ್ನ ಕಡುಪಾಪಗಳನ್ನೆಲ್ಲಾ ನಾಶಗೊಳಿಸಿ ಕೃಪೆಮಾಡಿದ್ದಾನೆ. ಅಂದವಾದ ತಮಿಳಿನ ಕವಿಯಾದ ಶಠಗೋಪನ ಕೃಪೆಯನ್ನೇ ಎಂಟುದಿಕ್ಕುಗಳಲ್ಲಿಯೂ ಅರಿತುಕೊಳ್ಳುವಂತೆ ಹೇಳಿಹಾಡಿ ಪ್ರತಿಧ್ವನಿಸುವಂತೆ ಮಾಡುತ್ತೇನೆ. \(೭\)



"ಕಾರಿಮಾಱಪ್ಪಿರಾನ್"- "ಕಾರಿ" ಮತ್ತು " ಮಾಱ" ಎಂಬವರ ಉದಾರಿ ಮಹನೀಯ ಎಂದು ಅರ್ಥವಾಗುತ್ತದೆ. ಶಠಗೋಪರು ಹುಟ್ಟಿದ್ದು ವೆಳ್ಳಾಳ ಕುಲದಲ್ಲಿ. ಕಾರಿ ಎಂಬವಳು ತಾಯಿ. ಮಾಱಎಂಬವನು ತಂದೆ. ಹೀಗೆ ಒಂದು ವಿವರಣೆಯಿದೆ.



"ಕಾರಿ" ಎಂಬವನೇ "ಪೊಱ್ ಕಾರಿಯನ್"- ಎಂತಲೂ ಅವನೇ ಶಠಗೋಪನ ತಂದೆ ಎಂತಲೂ, ಮತ್ತು "ಮಾಱನ್" ಎಂದರೆ ಪ್ರಾಪಂಚಿಕ ಸ್ವಭಾವಕ್ಕೆ ವಿರುದ್ಧವಾಗಿ ಬೆಳೆಯುತ್ತಾ ಅದಕ್ಕೆ ಮಾರದೆ ಇರುವವನು- ಅವನೇ ಶಠಗೋಪನು ಎಂತಲೂ ಇನ್ನೊಂದು ವಿವರಣೆ ಇದೆ.



ಶಠಗೋಪನು ಹುಟ್ಟಿದನು. ಕಣ್ತೆರೆಯಲಿಲ್ಲ. ಹಾಲು ಕುಡಿಯಲಿಲ್ಲ. ಬೆಳವಣಿಗೆಯೇನೋ ಸರಿಯಾಗಿತ್ತು. ಹುಟ್ಟಿದ ಹನ್ನೆರಡನೆಯ ದಿನ ಶಿಶುವನ್ನು ದೇವಾಲಯಕ್ಕೆ



೯೮

ಕೊಂಡೊಯ್ಯುವುದು ಅವರ ಪದ್ಧತಿ. ತಂದೆತಾಯಿಗಳು ಹಾಗೆಯೇ ಮಾಡಿದರು. ಭಗವಂತನ ಸಮ್ಮುಖದಲ್ಲಿ ಮಲಗಿಸಿದಾಗ, ಶಿಶುವು ಕಣ್ತೆರೆದು ಸ್ವಾಮಿಯ ಅರ್ಚಾಮೂರ್ತಿಯನ್ನು ಚೆನ್ನಾಗಿ ನೋಡಿತಂತೆ. ಆಗಲೇ ಶಿಶುವು ಜ್ಞಾನಿಯಾಯಿತಂತೆ. ಆದರೆ, ಹಾಲುಕುಡಿಯದ ವಿಲಕ್ಷಣವಾದ ಮಗುವನ್ನೇನು ಮಾಡುವುದು? ಆದ್ದರಿಂದ ದಂಪತಿಗಳು ದೇವಾಲಯದಲ್ಲಿನ ಹುಣಸೇ ಮರದ ಪೊಟರೆಯಲ್ಲಿ ಅದನ್ನು ಮಲಗಿಸಿ, ಭಗವಂತನನ್ನು ಪ್ರಾರ್ಥಿಸಿ, ಹೊರಟುಹೋದರಂತೆ. ಅಂತು ಭಗವತ್ಕಟಾಕ್ಷದಿಂದ ಮಗು ಬೆಳೆಯಿತು. ಶಠಗೋಪರೆನಿಸಿತು. ಅವರು ಮೌನವಾಗಿ ಧ್ಯಾನಾವಸ್ಥೆಯಲ್ಲಿ ಅಥವಾ ಸಮಾಧಿಸ್ಥಿತಿಯಲ್ಲಿ ಬಹುಕಾಲ ಕಳೆದರು. ಅವರನ್ನು ಬಹಿರ್ಮುಖಗೊಳಿಸಿದ ಕೀರ್ತಿ ಮಧುರಕವಿಗಳದು. ಆ ಹುಣಸೇಮರದ ಪೊಟರೆಯಲ್ಲಿಯೇ ಅವರನ್ನು ಕಂಡದ್ದೂ ಸಹ\! ಶಠಗೋಪರು ಸುಂದರವಾದ ತಮಿಳಿನಲ್ಲಿ ಸಂಸ್ಕೃತವೇದಗಳ ಸಾರವನ್ನು ಎಲ್ಲರಿಗೂ ತಿಳಿಯುವ ಹಾಗೆ, ಸರಳವಾಗಿ ರಚಿಸಿದರು. ಆ ಪಾಶುರಗಳನ್ನು ಹಾಡಿ ಪ್ರಕಟಗೊಳಿಸಿದವರೂ ಅವರ ಕೀರ್ತಿಯನ್ನು ಎಲ್ಲೆಲ್ಲೂ ಹರಡಿದವರೂ ಮಧುರಕವಿಗಳೇ.



ಸದ್ಗುರುವಿನ ಕಟಾಕ್ಷ ಶಿಷ್ಯನ ಮೇಲೆಬಿದ್ದರೆ, ಶಿಷ್ಯನು ಪರಿಶುದ್ಧನಾಗುವನು. ಜನ್ಮಜನ್ಮಾಂತರಗಳಿಂದ ಕೂಡಿಬಂದ ಅವನ ಪಾಪರಾಶಿಯೆಲ್ಲ ಸುಟ್ಟುಭಸ್ಮವಾಗುವುದು. ಇದೆಂಥ ಮಹೋಪಕಾರ\! ಶಿಷ್ಯನು ಎಷ್ಟು ಕೃತಜ್ಞನಾಗಿರಬೇಕೋ\! ಶಠಗೋಪರು ಮಧುರಕವಿಗಳನ್ನು ತಮ್ಮ ಶಿಷ್ಯರನ್ನಾಗಿ ಸ್ವೀಕರಿಸಿದರು. ಗುರುಗಳಿಂದ ತಮಗಾದ ಮಹೋಪಕಾರಕ್ಕೆ ಗುರುಗಳು ರಚಿಸಿದ ಪಾಶುರಗಳನ್ನು ಹಾಡಿ ಪ್ರಕಟಗೊಳಿಸಿ, ಜ್ಞಾನಪ್ರಸಾರ ಮಾಡಿ, ಅವರನ್ನು ಹೊಗಳಿಹಾಡಿ, ತಮ್ಮ ಕೃತಜ್ಞತೆಯನ್ನು ವ್ಯಕ್ತಪಡಿಸುತ್ತಾರೆ.



೮.ಅರುಳ್ ಕೊಣ್ಡಾಡು ಮಡಿಯವರಿನ್ ಪುಱ

ಅರುಳಿನಾನವ್ವರು ಮಱೈಯಿನ್ ಪೊರುಳ್

ಅರುಳ್ ಕೊಣ್ಡಾಯಿರ ಮಿನ್ಱಮಿೞ್ ಪಾಡಿನಾನ್

ಅರುಳ್ ಕಣ್ಡೀರಿವ್ವುಲಹಿನಿಲ್ ಮಿಕ್ಕದೇ



ಅರುಳ್ ಕೊಣ್ಡಾಡುಮ್=ಭಗವಂತನ ಕೃಪೆಯನ್ನು ಕೊಂಡಾಡುವ, ಅಡಿಯವರ್=ಭಕ್ತರುಗಳು, ಇನ್ ಪುಱ=ಆನಂದಿಸುವಂತೆ, ಅ ಅರು ಮಱೈಯಿನ್ ಪೊರುಳ್=ಆ ಅಸದೃಶವಾದ ವೇದಗಳ ಅಂತರಾರ್ಥವನ್ನು, ಅರುಳಿನಾನ್= ಕೃಪೆಮಾಡಿದವನೂ, ಅರುಳ್ ಕೊಣ್ಡು=ಕನಿಕರದಿಂದ, ಇನ್ ತಮಿೞ್=ಇನಿದಾದ ತಮಿಳಿನಲ್ಲಿ, ಆಯಿರಮ್=ಒಂದು ಸಾವಿರ\(ಪಾಶುರ\)ವನ್ನು, ಪಾಡಿನಾನ್=ಹಾಡಿದವನೂ ಆದವನ, ಅರುಳ್ ಕಣ್ಡೀರ್=ಅನುಗ್ರಹವನ್ನು ಕಂಡಿರಾ, ಇ ಉಲಹಿನಿಲ್=ಈ ಲೋಕದಲ್ಲೇ, ಮಿಕ್ಕದೇ=ಬಹಳ ಅತಿಶಯವಾದದ್ದೇ.



ಭಗವಂತನ ಕೃಪೆಯನ್ನು ಕೊಂಡಾಡುವ ಭಕ್ತರುಗಳು ಆನಂದಿಸುವಂತೆ ಅಸದೃಶವಾದ ಆ ವೇದಗಳ ಅಂತರಾರ್ಥವನ್ನು ಕೃಪೆಮಾಡಿದವನೂ, ಕನಿಕರದಿಂದ ಇನಿದಾದ ತಮಿಳಿನಲ್ಲಿ ಒಂದುಸಾವಿರವನ್ನು\(ಪಾಶುರಗಳನ್ನು\) ಹಾಡಿದವನೂ, ಆದವನ ಅನುಗ್ರಹವನ್ನು \(ಕರುಣೆಯನ್ನು\)ಕಂಡಿರಾ\! ಈ ಲೋಕದಲ್ಲೇ ಅದು ಬಹಳ ಅತಿಶಯವಾದದ್ದು\! \(೮\)



ಭಕ್ತರಿಗೆ ಭಗವಂತನನ್ನು, ಭಗವಂತನ ಸ್ವರೂಪರೂಪಗುಣ ವಿಭೂತಿಗಳನ್ನು, ಅವನ ಅಶ್ಚರ್ಯಕರವಾದ ಶಕ್ತಿಸಾಹಸಗಳನ್ನು, ಭಕ್ತರಲ್ಲಿ ಆರ್ತನಲ್ಲಿ ಅವನು ತೋರಿಸುವ



೯೯

ಅಪಾರವಾದ ಕೃಪೆಯನ್ನು ಕುರಿತು ಓದುವುದು, ಪ್ರಶಂಸಿಸುವುದು, ಚರ್ಚಿಸುವುದು ಹಾಡುವುದು ಬಹಳ ಪ್ರಿಯವಾದ ಕೆಲಸ. ಅವರಿಗೆ ಆನಂದವನ್ನುಂಟು ಮಾಡುವುದೇ ಭಗವದ್ವಿಷಯ. ಈ ಭಗವದ್ವಿಷಯವನ್ನು ಮುಖ್ಯವಸ್ತುವನ್ನಾಗಿ ಮಾಡಿಕೊಂಡಿರುವ ಜ್ಞಾನಭಂಡಾರ ವೇದ. ವೇದಗಳು ಸಂಸ್ಕೃತ ಭಾಷೆಯಲ್ಲಿವೆ. ವಿಷಯಗಳನ್ನು ವಿವರಿಸಿ ಹೇಳಿರುವ ಪರಿ ಎಲ್ಲರಿಗೂ ಮನವರಿಕೆಯಾಗುವುದಲ್ಲ. ಭಕ್ತರೆಲ್ಲರೂ ವೇದಗಳನ್ನೋದಿ ಆನಂದಿಸುವುದಕ್ಕಾಗುವುದಿಲ್ಲ. ಭಕ್ತರ ಈ ಕೊರತೆಯನ್ನು ನೀಗಿಸುವುದಕ್ಕಾಗಿಯೇ ಶಠಗೋಪರು ಸಾಟಿಯಿಲ್ಲದ ಆ ವೇದಗಳ ಅಂತರಾರ್ಥವನ್ನು ತಿಳಿಯಾದ, ಎಲ್ಲರಿಗೂ ಅರಿವಾಗುವಂಥ, ತಮಿಳು ಭಾಷೆಯಲ್ಲಿ ವಿವರಿಸಿ ಹೇಳಿದ್ದಾರೆ. ಭಕ್ತರು ಅದನ್ನು ಓದಿ ಆನಂದಿಸುವಂತಾಗಿದೆ. ಭಗವಂತನ ಕೃಪೆಯನ್ನು ಕೊಂಡಾಡುವ ಭಕ್ತರು, ಈ ಕಾರಣದಿಂದ ಶಠಗೋಪರ ಮಹತ್ಕೃಪೆಯನ್ನು ಹೆಚ್ಚುಹೆಚ್ಚಾಗಿ ಕೊಂಡಾಡುವಂತಾಗಿದೆ.



ನಾಲ್ಕು ಶಾಖೆ ಮತ್ತು ಅಸಂಖ್ಯಾತವಾದ ಉಪಶಾಖೆಗಳಿಂದ ಕೂಡಿದ ವೇದವನ್ನು ಓದಿ ತಿಳಿದು, ಪಾರಂಗತರಾಗಲು ಎಲ್ಲರಿಗೂ ಶಕ್ಯವೂ ಇಲ್ಲ, ಸಾಧ್ಯವೂ ಇಲ್ಲ. ಒಂದೇ ಶಾಖೆಯ ಅಧ್ಯಯಕ್ಕಾದರೂ ಎಂಟು ವರ್ಷಗಳು ಶ್ರಮವಹಿಸಿ ಶ್ರದ್ಧಾಭಕ್ತಿಯಿಂದ ಗುರುವಿನ ಅನುಗ್ರಹದಿಂದ ಆಗುವದೆಂದು ತಿಳಿದವರು ಹೇಳುವರು-ಕವಿಯಾದರೂ, ವೇದಗಳಿಂದ ನಿನ್ನ ಬಾಳೆಂಬುದು ನೇತಿ, ನೇತಿ ಎಂದು ಹೇಳಿಬಿಟ್ಟಿರುವನು. ಅಸ್ತ್ರೀತಿ ಬ್ರಹ್ಮವೇದ ಚೇತ್ ಎಂದರು ವೇದಾಧ್ಯಯನ ಸಂಪನ್ನರು. ಆದರೆ ಪ್ರಬಂಧವಾದರೋ ಅವುಗಳ ಸಾರವನ್ನು ಎಲ್ಲರಿಗೂ ತಿಳಿಸಿದೆ.



ಆೞ್ವಾರರು ಮಧುರವಾದ ತಮಿಳುಭಾಷೆಯಲ್ಲಿ ಸಾವಿರಕ್ಕೂ ಹೆಚ್ಚಿನ ಪಾಶುರಗಳಲ್ಲಿ ಭಗವಂತನ ಸ್ವರೂಪ, ರೂಪ,ಗುಣ,ವಿಭೂತಿಗಳನ್ನೆಲ್ಲಾ ವಿವರಿಸಿ ಹಾಡಿದ್ದಾರೆ. ಅದನ್ನೆಲ್ಲ ಓದಿ,ಕೇಳಿ,ಹಾಡಿ,ಆನಂದಿಸಲು ಎಲ್ಲರಿಗೂ ಅನುಕೂಲವಾಗಿದೆ. ಆೞ್ವಾರರ ಕರುಣೆಯೂ ಅನುಗ್ರಹವೂ ಈ ಲೋಕದಲ್ಲೇ ಬಹಳ ಅತಿಶಯವಾದದ್ದು.



೯.ಮಿಕ್ಕವೇದಿಯರ್ ವೇದತ್ತಿನುಟ್ ಪೊರುಳ್

ನಿಱ್ ಕಪ್ಪಾಡಿಯೆನ್ ನೆಂಜುಳ್ ನಿಱುತ್ತಿನಾನ್

ತಕ್ಕಶೀರ್ ಚ್ಚಡಹೋಪನೆನ್ ನಮ್ಬಿಕ್ಕು, ಆಟ್

ಪುಕ್ಕಕಾದಲಡಿಮೈಪ್ಪಯನನ್ಱೇ



ಮಿಕ್ಕ=ಶ್ರೇಷ್ಠರಾದ, ವೇದಿಯರ್=ವೇದವಿತ್ತುಗಳ, ವೇದತ್ತಿನ್=ವೇದಗಳ, ಉಳ್ ಪೊರುಳ್=ಅಂತರಾರ್ಥಗಳನ್ನು, ನಿಱ್ಕ=ದೃಢಗೊಳ್ಳುವ ಹಾಗೆ, ಪಾಡಿ=ಹಾಡಿ, ಎನ್ ನೆಂಜುಳ್=ನನ್ನ ಮನಸ್ಸಿನಲ್ಲಿ, ನಿಱುತ್ತಿನಾನ್=ನಿಲ್ಲಿಸಿದರು, ತಕ್ಕಶೀರ್=ತಕ್ಕ ಗುಣೈಶ್ವರ್ಯವುಳ್ಳವರಾದ, ಶಡಹೋಪನ್=ಶಠಗೋಪನೆಂಬ, ಎನ್ ನಮ್ಬಿಕ್ಕು=ನನ್ನ ಪವಿತ್ರಾತ್ಮರಿಗೆ, ಆಳ್ ಪುಕ್ಕ=ದಾಸ್ಯಕ್ಕೆ ತಕ್ಕಂಥ, ಕಾದಲ್=ಪ್ರೇಮವು, ಅನ್ಱೇ=ಆ ಕ್ಷಣವೇ, ಅಡಿಮೈಪ್ಪಯನ್=ಅವರಿಗೆ ದಾಸ್ಯದ ಪ್ರಯತ್ನವಾಯಿತು.



ಶ್ರೇಷ್ಠರಾದ ವೇದವಿತ್ತುಗಳ ವೇದಗಳ ಅಂತರಾರ್ಥವನ್ನು ದೃಢಗೊಳ್ಳುವಂತೆ ಹಾಡಿ, ನನ್ನ ಮನಸ್ಸಿನಲ್ಲಿ ನಿಲ್ಲಿಸಿದರು. ತಕ್ಕ ಗುಣೈಶ್ವರ್ಯವುಳ್ಳವರಾದ ಶಠಗೋಪರೆಂಬ ನನ್ನ ಪವಿತ್ರಾತ್ಮರಲ್ಲಿ ದಾಸ್ಯಮಾಡತಕ್ಕ ಪ್ರೇಮವುಂಟಾದ ಕ್ಷಣದಿಂದಲೇ ಅವರಲ್ಲಿ ದಾಸ್ಯದ ಪ್ರಯತ್ನ ನಡಸಿದೆ.\(೯\)



ಮಧುರಕವಿ ಆೞ್ವಾರರು ಹೇಳುತ್ತಾರೆ: ಪರಮಶ್ರೇಷ್ಠರಾದ ವೇದಪಂಡಿತರು ಹಾಡುವ ವೇದಗಳ ಅಂತರಾರ್ಥವೆಲ್ಲ ಚೆನ್ನಾಗಿ ಮನದಲ್ಲಿ ನಾಟುವಂತೆ ಶಠಗೋಪರು ಅವುಗಳನ್ನು ಮಧುರವಾದ ತಮಿಳಿನಲ್ಲಿ ಹಾಡಿದರು. ಅದು ನನ್ನ ಹೃದಯದಲ್ಲಿ ನೆಲೆ ನಿಂತಿತು.



೧೦೦

ಶಠಗೋಪರಲ್ಲಿ ಅಪಾರವಾದ ಸದ್ಗುಣ ಸಂಪತ್ತಿದೆ. ಈ ಎರಡು ಕಾರಣಗಳಿಂದ ನಾನು ಅವರಲ್ಲಿ ಪಾದಸೇವಕನಾಗಬೇಕೆಂಬ ಆಶೆ ಹುಟ್ಟಿತು. ಆ ಕ್ಷಣದಿಂದಲೇ ನಾನು ಅವರ ಪಾದಸೇವೆಗೆ ಪ್ರಯತ್ನಿಸಿದೆ.



ಗುರುವು ಶಿಷ್ಯನನ್ನು ಆರಿಸಿಕೊಳ್ಳುವುದಕ್ಕೆ ಮುಂಚಿತವಾಗಿ, ಅವನು ತನಗೆ ತಕ್ಕವನೇ, ಯೋಗ್ಯಗುಣವುಳ್ಳವನೇ, ತಾನು ಅವನಿಗೆ ನಿರ್ವಂಚನೆಯಿಂದ ಮನಬಿಚ್ಚಿ ಕಲಿಸಬಹುದೇ, ಅದರಿಂದ ಅವನಿಗೆ ಅಭ್ಯುದಯವಿದೆಯೇ ಎಂದು ಮುಂತಾಗಿ ಶಿಷ್ಯನ ಗುಣಾವಗುಣಗಳನ್ನು ತುಲನ ಮಾಡುವುದು ಸಹಜವಷ್ಟೆ. ಮಧುರಕವುಗಳು ಹೇಳೂವ ರೀತಿಯಲ್ಲಿ, ಗುರುವನ್ನೂ ಶಿಷ್ಯನಾದವನು ಹಾಗೆಯೇ ತುಲನ ಮಾಡಿ ವರಿಸಬೇಕು. ತನ್ನ ಗುರುವಾಗತಕ್ಕವನು ತನಗೆ ಬರುವ ಶಂಕೆಸಂಶಯಗಳನ್ನು ಸರಿಯಾಗಿ ಬಿಡಿಸಿ ಬಗೆಹರಿಸಬಲ್ಲನೇ? ತಾನು ಆತನ ದಾಸ್ಯ ನಡಸಲು ಆತ ಸದ್ಗುಣಸಂಪನ್ನನಾಗಿ, ತಕ್ಕವನಾಗಿದ್ದಾನೆಯೇ? ಎಂದು ಮುಂತಾಗಿ ಯೋಚಿಸಿ, ತೀರ್ಮಾನಕ್ಕೆ ಬರಬೇಕು. ಯಾವ ಗುರುವಿನಲ್ಲಿ ಶಿಷ್ಯನಿಗೆ ನಿಜವಾಗಿ, ಹೃತ್ಪೂರ್ವಕವಾಗಿ, ಭಕ್ತಿಗೌರವಗಳು ಅಂಕುರಿಸುತ್ತವೆಯೋ ಆ ಗುರುವನ್ನು ಬಿಡದೆ ಆಶ್ರಯಿಸಬೇಕು.



ಮಧುರಕವಿಗಳಿಗಾದ ಅನುಭವವೇ ಇಲ್ಲಿ ಪ್ರಕಟವಾಗಿದೆ. ಅವರು ಗುರುವಿಗಾಗಿ ಹುಡುಕುತ್ತಿದ್ದರಷ್ಟೆ. ಹುಣಸೇಮರದ ಪೊಟರೆಯಿಂದಲೇ ಶಠಗೋಪರಿಂದ ಅವರ ಪ್ರಶ್ನೆಗೆ ತಕ್ಕ ಉತ್ತರ ದೊರೆತ ಕ್ಷಣದಿಂದಲೇ ಅವರು ಶಠಗೋಪರ ಪಾದಸೇವಕರಾದರಲ್ಲವೇ?



ಗುರುಪರಂ ಪರಪ್ರಭಾವದ ಹಿರಿಮೆಯಿಲ್ಲಿದೆ. ಶಿಷ್ಯಾದಿಚ್ಛೇತ್ ಪರಂಜಯಂ- ಇದು ಗುಟ್ಟು. ಗುರು-ಶಿಷ್ಯನನ್ನ ಆರಿಸುವುದರಲ್ಲೂ, ಶಿಷ್ಯ ಗುರು ಹುಡುಕಿಕೊಂಡು ಹೊಂದುವುದಕ್ಕೋ ಏನೋ ಸಂಬಂಧ "ಅವಿನಾಭಾವ ಸಂಬಂಧ" ಇದೆ ಎಂದುಬುದೇ ಅವರ ಜೀವನಚರಿತ್ರೆಗಳಿಂದ ಸ್ಪಷ್ಟ.

ಉದಾ: ರಾಮಕೃಷ್ಣಪರಮಹಂಸ-ನರೇಂದ್ರ \(ವಿವೇಕಾನಂದ\) ಗೌಡಪಾದರು-ಶಂಕರಾಚಾರ್ಯರು, ರಾಮಾನುಜರು-ಕೂರೇಶರೂ-ಮಹಾಪೂರ್ಣರು. 

ಇಲ್ಲಿನ ಸ್ಪರ್ಧೆಗೆ ಅವರ ತ್ಯಾಗವೇ ಮುಖ್ಯವಾದದ್ದು. ಹೇಗೆಂದರೆ ವೈರಾಗ್ಯ ಹೇಗೆ ಸನ್ಯಾಸಕ್ಕೋ ಹಾಗೆ ಎಂದು ಕಾಣುತ್ತೆ- ಭೊಗೇರೋಗ ಭಯಂ, ಕುಲೇ ಖ್ಯಾತಿ ಭಯಂ-ಆಸರೇ ವೈರಾಗ್ಯದಲ್ಲಿ ಯಾವ ಭಯವೂ ಭೋಗಗಳಂ ಪಡೆಯದವರು ಯೋಗಗಳಂ ನಟಿಪರು ಅಲ್ಲ. ಧೀರತ್ವದಿಂದ ಕೂಡಿದ ವೈರಾಗ್ಯ ಬೇಕಾದುದು. ಕಾರಣ ಸತ್ಯಪರಾಕ್ರಮಿ, ಸತ್ಯಸಂಕಲ್ಪನಾದ ಸೀತಾರಾಮನೇ ಅಲ್ಲವೇ ಸ್ಪರ್ಧಿನೇತ್ರ ಪ್ರಸನ್ನಂ-



೧೦.ಪಯನನ್ಱಾಹಿಲುಮ್ ಪಾಙ್ಗಲರಾಹಿಲುಮ್

ಶೆಯಕ್ ಕನ್ಱಾಹ ತ್ತಿರುತ್ತಿಪ್ಪಣಿಕೊಳ್ವಾನ್

ಕುಯಿಲ್ ನಿನ್ಱಾಲ್ ಪೊೞಿಲ್ ಶೂೞ್ ಕುರುಹೂರ್ ನಮ್ಬಿ

ಮುಯಲ್ ಹಿನ್ಱೇನುನ್ಱನ್ ಮೊಯ್ ಕೞಱ್ ಕನ್ಬೈಯೇ



ಪಯನ್ ಅನ್ಱು=ಫಲವಿಲ್ಲ, ಆಹಿಲುಮ್=ಆದರೂ, ಪಾಙ್ಗು ಅಲರ್=ಒಪ್ಪಿಗೆ ಇಲ್ಲದವರು, ಆಹಿಲುಮ್=ಆದರೂ, ಶೆಯಲ್=ನನ್ನ ಅನುಷ್ಠಾನಗಳನ್ನು, ನನ್ಱಾಹ=ಚೆನ್ನಾಗಿ, ತಿರುತ್ತಿ=ತಿದ್ದಿ, ಪಣಿಕೊಳ್ವಾನ್=ಸೇವೆಕೊಳ್ಳುವುದಕ್ಕಾಗಿ, ಕುಯಿಲ್ ನಿನ್ಱು=ಕೋಗಿಲೆಗಳು ತಂಗಿ, ಆಲ್=ಗದ್ದಲ ಮಾಡುವ, ಪೊೞಿಲ್ ಶೂೞ್=ತೋಪುಗಳಿಂದ ಸುತ್ತುವರಿದ, ಕುರುಹೂರ್ ನಮ್ಬಿ=ಕುರುಹೂರಿನ ಪ್ರಸಿದ್ಧಪುರುಷನೇ, ಉನ್ ತನ್=ನಿನ್ನ, ಮೊಯ್ ಕೞಱ್ ಕು=ಶ್ರೇಷ್ಠವಾದ ತಿರುವಡಿಗಳಲ್ಲಿ, ಅನ್ಬೈಯೇ=ಭಕ್ತಿಗೌರವಗಳು ಅಂಕುಸಿರುವುದಕ್ಕಾಗಿಯೇ, ಮುಯಲ್ ಹಿನ್ಱೇನ್=ಪ್ರಯತ್ನಿಸುತ್ತಿದ್ದೇನೆ.



ಫಲವಿಲ್ಲದಿದ್ದರೂ ಒಪ್ಪಿಗೆಯಿಲ್ಲವಾದರೂ, ನನ್ನ ಅನುಷ್ಠಾನಗಳನ್ನು ಚೆನ್ನಾಗಿ ತಿದ್ದಿ ಸೇವೆಗೊಳ್ಳುವುದಕ್ಕಾಗಿ, ಕೋಗಿಲೆಗಳು ಗದ್ದಲಮಾಡುವ ತೋಪುಗಳಿಂದ ಸುತ್ತುವರಿದಿರುವ ಕುರುಹೂರಿನ ಪ್ರಸಿದ್ಧಪುರುಷನೇ, ನಿನ್ನ ಶ್ರೇಷ್ಠವಾದ ತಿರುವಡಿಗಳಲ್ಲಿ ಭಕ್ತಿಗೌರವಗಳು ಅಂಕುರಿಸುವುದಕ್ಕಾಗಿ ಪ್ರಯತ್ನಿಸುತ್ತಿದ್ದೇನೆ. \(೧೦\)



೧೦೧

ಶಿಷ್ಯನನ್ನು ಗುರುವೂ ಗುರುವನ್ನು ಶಿಷ್ಯನೂ ಪರಸ್ಪರ ಒಪ್ಪಿ ಸೇರಿದರೆ, ಆ ಗುರು-ಶಿಷ್ಯ ಸಂಬಂಧವು ನಿಕಟವಾಗಿ, ಅದ್ವಿತೀಯವಾದ ಬಾಂಧವ್ಯವಾಗಿ ಬೆಳೆಯುತ್ತದೆ. ಇಬ್ಬರಿಗೂ ಇದರಿಂದ ಪ್ರಯೋಜನವಿದೆ. ತನ್ನಲ್ಲಿರುವ ಅಮೂಲ್ಯವಾದ ವಿದ್ಯಾಧನವನ್ನು ಸತ್ಪಾತ್ರದಾನಮಾಡಿದೆನಲ್ಲಾ ಎಂಬ ತೃಪ್ತಿಯೂ ಸಂತೋಷವೂ ಗುರುವಿಗೆ. ಶಂಕೆಸಂದೇಹಗಳಿಗೆ ಸ್ವಲ್ಪವೂ ಆಸ್ಪದವಿಲ್ಲದೆ ತಾನು ಕಲಿಯಬೇಕಾದ್ದನ್ನುಚೆನ್ನಾಗಿ ಕಲಿತೆನಲ್ಲ, ಅಲ್ಲದೆ, ಅದರ ಅನುಷ್ಠಾನದಲ್ಲಿಯೂ ಸ್ವಲ್ಪವೂ ದಾರಿತಪ್ಪದಂತೆ ಗುರುವು ಕಲಿಸಿಕೊಟ್ಟರಲ್ಲ ಎಂಬ ಸಂತೋಶ್ಃಅವೂ ತನ್ನ ಗುರುವಿನ ಔದಾರ್ಯದ ಬಗೆಗೆ ಹೆಮ್ಮೆಯೂ ಶಿಷ್ಯನಿಗೆ.



ಗುರುವಿನಲ್ಲಿ ಎರಡು ಬಗೆಯೆಂದು ತಿಳಿದವರು ಹೇಳುತ್ತಾರೆ. ಶಿಷ್ಯನನ್ನಾಗಿ ಮಾಡಿಕೊಳ್ಳುವುದಕ್ಕೆ ಮುಂಚೆ, ಗುರುವು ಅವನನ್ನು ಚೆನ್ನಾಗಿ ದುಡಿಸಿ, ಕಷ್ಟಕ್ಕೆ ಈಡುಮಾಡಿ, ಪರೀಕ್ಷಿಸಿ, ಎಲ್ಲ ರೀತಿಯಲ್ಲೂ ಅವನು ಯೋಗ್ಯನೆಂದು ತಿಳಿದ ಬಳಿಕಲೇ ಪ್ರಸನ್ನನಾಗಿ ಅವನಿಗೆ ಕಲಿಸುವುದು. ಈ ಬಗೆಯ ಗುರುವನ್ನು "ಅನುವೃತ್ತಿ ಪ್ರಸನ್ನಾಚಾರ್ಯ"ಎನ್ನುತ್ತಾರೆ. ತನ್ನಲ್ಲಿಗೆ ಬಂದ ಶಿಷ್ಯನನ್ನು ನೋಡಿದ ಮಾತ್ರದಿಂದಲೇ ಅವನ ಅಂತರಂಗವನ್ನು ಗ್ರಹಿಸಿ, ಅವನಲ್ಲಿ ಕೃಪೆದೋರುವವನು ಇನ್ನೊಂದು ಬಗೆಯ ಗುರು. ಬಂದ ಶಿಷ್ಯನಿಗೆ ಗುರುಸೇವೆ ಮಾಡಲು ಇಷ್ಟವಿಲ್ಲವಾದರೂ, ಅದಕ್ಕೆ ಸಮ್ಮತಿಸದೆ ಹೋದರೂ ಸಹ, ಅವನನ್ನು ಅನುಗ್ರಹಿಸಿ, ತನ್ನ ಸೇವೆ ಮಾಡುವುದಕ್ಕೆ ಅವಕಾಶವನ್ನುಂಟೂಮಾಡಿದರೆ ಆ ಶಿಷ್ಯನು ತಾನಾಗಲಿ ಸರಿಹೋಗುವನು. ಗುರುವು ಬೇಡಬೇಡವೆಂದರೂ ಸಹ ಬಿಡದೆ ಅವನನ್ನಾಶ್ರಯಿಸಿ, ಸೇವೆ ಮಾಡಿ, ಗುರುವಿನ ಕೃಪೆಯನ್ನು ಪಡೆಯಬಹುದು. ಇಂಥ ಗುರುವನ್ನು "ಕೃಪಾಮಾತ್ರ ಪ್ರಸನ್ನಾಚಾರ್ಯ" ಎನ್ನುತ್ತಾರೆ. ಮಧುರಕವಿಗಳಿಗೆ ದೊರೆತ ಗುರುವಾದ ಶಠಗೋಪರು ಎರಡನೆಯ ಪಂಗಡಕ್ಕೆ ಸೇರಿದವರು- "ಕೃಪಾಮಾತ್ರ ಪ್ರಸನ್ನಾಚಾರ್ಯರು.



ಮಧುರಕವಿ ಆೞ್ವಾರರು ಹೇಳುತ್ತಾರೆ: ಈ ಶಿಷ್ಯನಿಂದ ನಿಮಗೆ ಯಾವ ವಿಧವಾದ ಸೇವೆಯ ಫಲವಿಲ್ಲವಾದರೂ, ನನ್ನನ್ನು ನಿಮ್ಮ ಶಿಷ್ಯನನ್ನಾಗಿ ಸ್ವೀಕರಿಸುವುದಕ್ಕೆ ನಿಮಗೆ ಒಪ್ಪಿಗೆಯಿಲ್ಲದಿದ್ದರೂ, ನನ್ನ ಮೇಲ್ಮೆಗಾಗಿಯೇ ನಾನು ನಿಮ್ಮಲ್ಲಿ ಸೇವೆಮಾಡಬಯಸುತ್ತೇನೆ. ಇದರಿಂದ ನನ್ನ ಅನುಷ್ಠಾನಗಳು ಶುದ್ಧಿಗೊಳ್ಳುವುವು. ನನ್ನ ಸ್ವಾರ್ಥಕ್ಕಾಗಿಯೇ ನಾನು ನಿಮ್ಮ ಶ್ರೇಷ್ಠ ತಿರುವಡಿಗಳ ಸೇವೆಯಲ್ಲಿ ತೊಡಗುತ್ತೇನೆ. ನನ್ನ ಈಪ್ರಯತ್ನದಿಂದಲಾದರೂ ನಿಮ್ಮ ದಿವ್ಯತಿರುವಡಿಗಳಲ್ಲಿ ನನಗೆ ಭಕ್ತಿಗೌರವಗಳು ಹೆಚ್ಚಲಿ\!



೧೧.ಅನ್ಬನ್ಱನ್ನೈ ಯಡೈನ್ದವರ್ ಕಟ್ ಕೆಲ್ಲಾಮ್

ಅನ್ಬನ್, ತೆನ್ ಕುರುಹೂರ್ ನಹರ್ ನಮ್ಬಿಕ್ಕೂ

ಅನ್ಬನಾಯ್ ಮದುರಕವಿ ಶೊನ್ನಶೊಲ್

ನಮ್ಬುವಾರ್ ಪದಿ, ವೈಹುನ್ದಮ್ ಕಾಣ್ಮಿನೇ



ಅನ್ಬನ್ ತನ್ನೈ=ಭಕ್ತರಲ್ಲಿ ಕೃಪೆಯುಳ್ಳ ಭಗವಂತನನ್ನು, ಅಡೈನ್ದವರ್ ಕಟ್ ಕು ಎಲ್ಲಾಮ್=ಆಶ್ರಯಿಸಿದವರೆಲ್ಲರಲ್ಲಿಯೂ, ಅನ್ಬನ್=ಭಕ್ತಿಯುಳ್ಳವನಾದ, ತೆನ್=ಸೊಬಗಿನ, ಕುರುಹೂರ್ ನಮ್ಬಿಕ್ಕು= ಕುರುಹೂರಿನ ಪ್ರಸಿದ್ಧ ಪುರುಷನಿಗೆ



೧೦೨

ಅನ್ಬನ್ ಆಯ್=ಭಕ್ತನಾಗಿರುವ, ಮದುರಕವಿ=ಮಧುರಕವಿಯು, ಶೊನ್ನಶೊಲ್=ಕೃಪೆಮಾಡಿದ ಪಾಶುರಗಳನ್ನು, ನಮ್ಬುವಾರ್=ನಂಬುವವರು. ಪದಿ=ಶಾಶ್ವತವಾಗಿ ನೆಲಸುವುದು, ವೈಹುನ್ದಮ್ ಕಾಣ್ಮಿನೇ=ವೈಕುಂಠವೇ ಎಂದು ಕಾಣಿರಿ.



ಭಕ್ತರಲ್ಲಿ ಕೃಪೆಯುಳ್ಳ ಭಗವಂತನನ್ನು ಆಶ್ರಯಿಸಿದವರೆಲ್ಲರಲ್ಲಿಯೂ ಭಕ್ತಿಯುಳ್ಳವನಾದ ಸೊಬಗಿನ ಹುರುಹೂರು ನಗರದ ಪ್ರಸಿದ್ಧಪುರುಷನಿಗೆ ಭಕ್ತನಾಗಿರುವ ಮಧುರಕವಿಯು ಕೃಪೆಮಾಡಿದ ಪಾಶುರಗಳನ್ನು ನಂಬುವವರು ಶಾಶ್ವತವಾಗಿ ನೆಲಸುವುದು ವೈಕುಂಠವೇ\! \(೧೧\)



ಭಗವಂತನು ಕೃಪಾಸಾಗರ. ಅವನ ಕೃಪೆಯನ್ನೇ ಕೋರಿ, ಅವನನ್ನು ಆಶ್ರಯಿಸುವವರೆಲ್ಲರೂ ಅವನ ಅನನ್ಯಭಕ್ತರೇ. ಈ ಭಕ್ತರನ್ನು ಭಾಗವತರು ಎಂದೂ ಕರೆಯುವುದು ವಾಡಿಕೆ. ಈ ಭಾಗವತರನ್ನು ಆಶ್ರಯಿಸಿ, ಅವರ ಮೂಲಕ ಭಗವಂತನಲ್ಲಿ ಭಕ್ತಿಮಾಡುವವರೂ ಭಕ್ತರೇ. ಈ ಭಕ್ತರು ಆಶ್ರಯಿಸಿರುವ ಗುರುವಾದ ಭಾಗವತರೇ ಅವರ ಪ್ರತ್ಯಕ್ಷ ಭಗವತ್ಸ್ವರೂಪ. ಗುರುವನ್ನು ತಮ್ಮ ಸರ್ವಸ್ವವೆಂದು ಭಾವಿಸಿ, ಗುರುವಿನಲ್ಲಿ ಶರಣಾಗಿ, ಗುರುಚರಣಸೇವಾನಿರತರಾಗಿ, ಗುರುನಿಷ್ಠೆಯನ್ನು ಅನನ್ಯವಾಗಿ ಪಾಲಿಸಿಕೊಂಡು ಬಂದು ಅವರು ಭಗವಂತನ ಪೂರ್ಣಾನುಗ್ರಹಕ್ಕೆ ಪಾತ್ರರಾಗುತ್ತಾರೆ.



ಶಠಗೋಪರು ಪರಮಜ್ಞಾನಿಯಾದ ಭಾಗವತರು. ಅವರನ್ನು ತಮ್ಮ ಗುರುವನ್ನಾಗಿ ವರಿಸಿ, ಅವರ ನಿಷ್ಠೆಯಲ್ಲೇ ತಮ್ಮ ಜೀವವನ್ನು ಸವೆಸಿದವರು ಮಧುರಕವಿಗಳು. ಅವರು ರಚಿಸಿದ "ಕಣ್ಣಿನುಣ್ ಶಿಱುತ್ತಾಮ್ಬು" ಎಂಬ ಒಂದೇ ಒಂದು ಪ್ರಬಂಧದಲ್ಲಿ ಅವರು ಹೊಗಳಿ ಹಾಡಿರುವುದು ಗುರುನಿಷ್ಠೆಯೊಂದನ್ನೇ. ಅವರ ಮಾತಿನಲ್ಲಿ ಭಗವಂತನ ಕೃಪೆಗಿಂತಲೂ ಶಿಷ್ಯನಿಗೆ ಗುರುಕೃಪೆಯೇ ಹಿರಿದು. ಅದಕ್ಕಾಗಿಯೇ ಅವನು ಶ್ರಮಿಸಬೇಕು. ಗುರುವಿನ ಕಟಾಕ್ಷಕ್ಕೆ ಪಾತ್ರನಾಗಬೇಕು. ಹೀಗೆ ಮಾಡುವುದರಿಂದ ಅವನು ಭಗವತ್ಕೃಪೆಗೂ ಪಾತ್ರನಾಗಿ ಶಾಶ್ವತವಾದ ವೈಕುಂಠವಾಸಿಯೇ ಆಗುತ್ತಾನೆ. ಅದಕ್ಕಿಂತ ಮನುಷ್ಯನು ಸಾಧಿಸಬೇಕಾದದ್ದೇನಿದೆ?



"ಆೞ್ವಾರ್ ತಿರುವಡಿಹಳೇ ಶರಣಮ್"



ಆೞ್ವಾರರ ತಿರುವಡಿಗಳೇ ಶರಣು".



