ಶ್ರೀಃ

ಶ್ರಿಯೈ ನಮಃ



**ನಾಲಾಯಿರ ದಿವ್ಯಪ್ರಬಂಧಮ್**

**\(ಇರಣ್ಡಾಮಾಯಿರಮ್-ಎರಡನೆಯ ಸಾವಿರ\)**



**ಪೆರಿಯ ತಿರುಮೊೞಿ**

**\(ತಿರುಮಙ್ಗೈ ಆೞ್ವಾರರ ವಿರಚಿತ\)**

\(ತಮಿಳಿನಲ್ಲಿ ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ ಮತ್ತು ವಿವರಣೆಯೊಡನೆ



ಮೊದಲ ದಶಕ



ಸಂಪುಟ- 7



ಭಾಗ-1







ವಿಷಯಸೂಚಿ.

ಸಂಖ್ಯೆವಿಷಯ ಪಾಶುರಗಳು ಪುಟ

೧. ತನಿಗಳು   ೪ ೧

೨. ಮೊದಲ ತಿರುಮೊೞಿ ವಾಡಿನೇನ್ ವಾಡಿ ೧೦ ೫

೩. ಎರಡನೆಯ " ವಾಲಿಮಾವಲತ್ತು ೧೦ ೨೧

೫. ಮೂರನೆಯ" ಮುಟ್ರಮೂತ್ತು ೧೦ ೩೨

೫. ನಾಲ್ಕನೆಯ " ಏನಮುನಾಹಿ ೧೦ ೪೨

೬. ಐದನೆಯ " ಕಲೈಯುಙ್ಗರಿಯುಮ್ ೧೦ ೫೫

೭. ಆರನೆಯ " ವಾಣಿಲಾಮುಱುವಲ್ ೧೦ ೬೮

೮.ಏಳನೆಯ " ಅಙ್ಗಣ್ ಞಾಲಮಂಜ ೧೦ ೮೨

೯.ಎಂಟನೆಯ " ಕೊಙ್ಗಲರ್ ನ್ದ ಮಲಕ್ಕೂರುನ್ದುಮ್  ೧೦ ೯೩

೧೦.ಒಂಬತ್ತನೆಯ " ತಾಯೇ ತನ್ದೈ ೧೦ ೧೦೫

೧೧. ಹತ್ತನೆಯ " ಕಣ್ಣಾರ್ ಕಡಲ್ ಶೂೞ್ ೧೦ ೧೧೬-೧೨೩

 

ಒಟ್ಟು ೧೦೦ 













೧

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ



ತನಿಗಳು

೧.ಕಲಯಾಮಿ ಕಲಿಧ್ವಂಸಮ್ ಕವಿಂ ಲೋಕದಿವಾಕರನ್ |

ಯಸ್ಯ ಗೋಭಿಃ ಪ್ರಕಾಶಾಭಿಃ ಆವಿದ್ಯಮ್ ನಿಹತಮ್ ತಮಃ ||



ಯಸ್ಯ=ಯಾರ,\(ಶ್ರೀಸೂಕ್ತಿಗಳು\) ಗೋಭಿಃ ಪ್ರಕಾಶಾಭಿಃ= ಲೋಕದಲ್ಲೆಲ್ಲಾ ಬೆಳಗುವುದರಿಂದ, ಅವಿದ್ಯಮ್ ತಮಃ=ಅವಿದ್ಯೆ, ಅಜ್ಞಾನವೆಂಬ ಕತ್ತಲೆಯು, ನಿಹತಮ್=ನಾಶವಾಯಿರೋ ಅಂಥ \(ಆ\), ಕಲಿಧ್ವಂಸಮ್=ಕಲಿದೋಷಗಳನ್ನೆಲ್ಲಾ ತೊಡೆದು ಘಾಕುವವರೂ, ಕವಿಂ=ಶ್ರೀಪರಕಾಲ ಕವಿಯೆಂಬವರೂ, ಲೋಕದಿವಾಕರಮ್=ಲೋಕಕ್ಕೆಲ್ಲಾ \(ಜ್ಞಾನ\)ಸೂರ್ಯನಂತೆ ಬೆಳಗುವವರೂ ಆದವರನ್ನು\(ತಿರುಮಙ್ಗೈ ಆೞ್ವಾರ್\) ಕಲಯಾಮಿ=ಚಿಂತಿಸುತ್ತೇನೆ.



ಯಾರ ಶ್ರೀಸೂಕ್ತಿಗಳು ಲೋಕದಲ್ಲೆಲ್ಲಾ ಬೆಳಗುವುದರಿಂದ ಅವಿದ್ಯೆ\(ಅಜ್ಞಾನ\)ಯೆಂಬ ಕತ್ತಲೆಯು ನಾಶವಾಯಿತೋ ಆ ಕಲಿದೋಷಗಳನ್ನೆಲ್ಲಾ ತೊಡೆದು ಹಾಕುವವರೂ, ಶ್ರೀಪರಕಾಲ ಕವಿ ಎಂದು ಹೆಸರುಳ್ಳವರೂ< ಲೋಕಕ್ಕೆಲ್ಲಾ \(ಜ್ಞಾನ\)ಸೂರ್ಯನಂತೆ ಬೆಳಗುವವರೂ ಆದವರನ್ನು\)ತಿರುಮಙ್ಗೈ ಆೞ್ವಾರರನ್ನು\) ಚಿಂತಿಸುತ್ತೇನೆ.\(೧\)



ಈ ತನಿ ಪರಮಭಕ್ತರಾದ ತಿರುಮಂಗೈ ಆೞ್ವಾರರನ್ನು ಕುರಿತದ್ದು. ಕೀಳುಕುಲದಲ್ಲಿ ಹುಟ್ಟಿ ಕೀಳುಕಾರ್ಯದಲ್ಲಿ ತೊಡಗಿ ಜೀವಿಸುತ್ತಿದ್ದ ಅವರನ್ನು ಭಗವಂತನ ಕೃಪಾವಿಶೇಷವು ಭಕ್ತಿಶಿರೋಮಣಿಯನ್ನಾಗಿ ಮಾಡಿತು. ಕೄತಜ್ಞತಾಪೂರ್ವಕವಾಗಿ ಅವರು ಭಗವಂತನನ್ನು ಮುಕ್ತಕಂಠದಿಂದ ಹಾಡಿಹೊಗಳಿದರು. ಅವರ ಶ್ರೀಸೂಕ್ತಿಗಳು ಲೋಕಕ್ಕೆ ಜ್ಞಾನಪ್ರದವಾದವು. ಆದ್ದರಿಂದಲೇ ಅವರನ್ನು "ಅಜ್ಞಾನವೆಂಬ ಕಗ್ಗತ್ತಲೆಯನ್ನು ಹೊಡೆದು ಓಡಿಸುವ ಜ್ಞಾನಸೂರ್ಯ" ಎಂದು ತನಿಯಲ್ಲಿ ವಿವರಿಸಿರುವುದು. ಆೞ್ವಾರರಿಗೆ "ಕಲಿಧ್ವಂಸಮ್"ಎಂದರೆ "ಕಲಿಯುಗದಲ್ಲಿ ತಲೆಯೆತ್ತಿ ಹರಡುವ ಕೆಟ್ಟಗುಣಗಳನ್ನೂ ಅವುಗಳ ಫಲವಾಗಿ ಉಂಟಾಗುವ ಅಧಃಪತನವನ್ನೂ ತೊಲಗಿಸತಕ್ಕವನು"ಎಂದೂ, "ಪರಕಾಲ"ಎಂದರೆ "ಭವಿಷ್ಯವನ್ನು ಅರಿಯುವ ವಿಶೇಷವಾದ ಜ್ಞ್ಆನವುಳ್ಳವನು"ಎಂದೂ, "ಕವಿ"ಎಂದರೆ "ಆಧ್ಯಾತ್ಮಿಕ ವಿಷಯಗಳನ್ನು ಸಾಮಾನ್ಯರು ಅರಿತುಕೊಳ್ಳುವಂತೆ ಬಹಳ ರಸವತ್ತಾಗಿ ಕವನರೂಪದಲ್ಲಿ ವಿವರಿಸುವವನು ಎಂದೂ ಹೆಸರು ಬಂದಿದೆ. ಈ ಎಲ್ಲ ಕಾರಣದಿಂದಲೂ ತಿರುಮಗೈ ಆೞ್ವಾರರ ಪ್ರಾಶಸ್ತ್ಯ ಹೆಚ್ಚಿ ಅವರನ್ನು ವಾಸ್ತವವಾದ, ಶಾಶ್ವತವಾದ ಕೀರ್ತಿಗೆ ಈಡು ಮಾಡಿದೆ.



೨.ವಾೞಿಪರಕಾಲನ್ ವಾೞಿಕಲಿಕನ್ಱಿ

ವಾೞಿಕುಱೈಯಲೂರ್ ವಾೞ್ ವೇನ್ದನ್-ವಾೞಿಯರೋ

ಮಾಯೋನೈವಾಳ್ ವಲಿಯಾಲ್ ಮನ್ದಿರಮ್ ಕೊಳ್ ಮಙ್ಗೈಯರ್ ಕೋನ್

ತೂಯೋನ್ ಶುಡರ್ ಮಾನವೇಲ್



ಪರಕಾಲನ್ ವಾೞಿ="ಪರಕಾಲ"ನೆಂಬ ಬಿರುದುಳ್ಳವನು, ಶಾಶ್ವತವಾಗಿ ಬಾಳಲಿ, ಕಲಿಕನ್ಱಿ ವಾೞಿ=ಕಲಿಯನ್ನು ಕೆಡಿಸಿದವನು ಬಾಳಲಿ, ಕುಱೈಯಲೂರ್ ವಾೞ್=ಕುರೈಯೂರಿನಲ್ಲಿ ಬಾಳುವ, ವೇನ್ದನ್ ವಾೞಿಯರೋ=ಅರಸನು ಬಾಳಲಿ



೨

ಮಾಯೋನೈ=ಮಾಯನಾದ ಸರ್ವೇಶ್ವರನನ್ನು, ವಾಳ್=ಕೀರ್ತಿಸುವಂಥ, ವಲಿಯಾಲ್=ದಿವ್ಯಸ್ವರದಿಂದ, ಮನ್ದಿರಮ್ ಕೊಳ್=ಮಂತ್ರವನ್ನು ಸ್ವೀಕರಿಸಿದ, ಮಙ್ಗೈಯರ್ ಕೋನ್=ಮಹಾಸಾಧ್ವೀ ಮಣಿಯ ಪತಿಯೂ, ತೂಯೋನ್=ಪರಿಶುದ್ಧನೂ \(ಆದವನ\), ಶುಡರ್=ತೇಜಸ್ಸೂ, ಮಾನಮ್-ಹಿರಿಮೆಯೂ, ವೇಮ್=ವೇಲಾಯುಧವೂ, ವಾೞಿ=ಬಾಳಲಿ.



ಪರಕಾಲನು ಶಾಶ್ವತವಾಗಿ ಬಾಳಲಿ. ಕಲಿಯನ್ನು ಸೋಲಿಸಿದವನು ಬಾಳಲಿ. ಕುರೈಯಲೂರಿನಲ್ಲಿ ಬಾಳುವ ಅರಸನು ಬಾಳಲಿ. ಮಾಯನಾದ ಸರ್ವೇಶ್ವರನನ್ನು ಕೀರ್ತಿಸುವಂಥ ದಿವ್ಯವಾದ ಸ್ವರದಿಂದ ಮಂತ್ರವನ್ನು ಸ್ವೀಕರಿಸಿದವನೂ, ಮಹಾಸಾಧ್ವೀ ಮಣಿಯಪತಿಯೂ. ಪರಿಶುದ್ಧನೂ ಆದವನ ತೇಜಸ್ಸೂ, ಹಿರಿಮೆಯೂ, ವೇಲಾಯುಧವೂ ಬಾಳಲಿ. \(೨\)



ಈ ತನಿಯಲ್ಲಿ ತಿರುಮಂಗೈ ಆೞ್ವಾರರ ಬಾಳ್ವೆಯ ಹಿರಿಯ ಹೆಜ್ಜೆಗಳನ್ನು ಸೂಚಿಸಲಾಗಿದೆ. "ಪರಕಾಲ", "ಕಲಿಯನ್ನು ಸೋಲಿಸಿದವನು"-ಎಂಬೆರಡರ ಬಗೆಗೆ ಹಿಂದಿನ ಪಾಶುರದಲ್ಲಿ ಹೇಳಲಾಯಿತು. ಎರಡೂ ಎರಡು ಬಿರುದುಗಳು. ಗುಣಕ್ಕೆ ಹಿರಿಮೆಗೆ ತಕ್ಕವು ಇವು.



ತಿರುವಾಲಿ ಎಂಬುದು ದಿವ್ಯಕ್ಷೇತ್ರ. ಅದರ ಸಮೀಪದಲ್ಲಿ ತಿರು-ಕ್ಕುರೈಯಲೂರು ಎಂಬಲ್ಲಿ "ನೀಲ" ಎಂಬ ಹೆಸರಿನ ರಾಜನಿದ್ದ. ಅವನು ಕಳ್ಳಕುಲನಾಯಕ. ಚೋಳರಾಜನಿಗೆ ಅಧೀನರಾಜ. ಅವನಿಗೆ ಒಂದು ಗಂಡುಮಗು. ಆ ಮಗುವಿಗೂ ನೀಲನೆಂದೇ ನಾಮಕರಣವಾಯಿತು. ಆ ಮಗುವೇ ಬೆಳೆದು, ಮುಂದೆ "ಕುರೈಯಲೂರಿನಲ್ಲಿ ಬಾಳುವ ಅರಸ" ನಾದದ್ದು.



ನೀಲನು ಪ್ರಾಪ್ತವಯಸ್ಕನಾಗಿ ಕುಮುದವಲ್ಲಿ ಎಂಬ ಸಾಧ್ವೀ ಮಣಿಯನ್ನು ಮದುವೆಯಾದ. ಆಕೆ ಭಗವದ್ಭಕ್ತಳು. ಮದುವೆಗೆ ಮುಂಚೆ ಅವನು ಪಂಚಸಂಸ್ಕಾರಗಳನ್ನು ಮಾಡಿಕೊಳ್ಳಬೇಕೆಂದೂ, ಮದುವೆಯಾದ ದಿನದಿಂದ ಪ್ರತಿನಿತ್ಯವೂ ಒಂದು ಸಹಸ್ರ ಭಾಗವತರಿಗೆ ಭೋಜನ ಮಾಡಿಸಬೇಕೆಂದೂ ಕಟ್ಟಳೆ ಹಾಕಿದಳು. ಅವುಗಳಿಗೆ ಒಪ್ಪಿ ಆಕೆಯನ್ನು ಮದುವೆಯಾದ. ನೀಲನ ಬಾಳಿನಲ್ಲಿ ಭಗವದ್ಭಕ್ತಿಯನ್ನು ಮೂಡಿಸುವುದಕ್ಕೆ ಆಕೆ ಅಂಕುರಾರ್ಪಣ ಮಾಡಿದ್ದು ಹೀಗೆ.



ದಿನದಿನವೂ ಒಂದು ಸಾವಿರ ಮಂದಿ ಭಾಗವತರಿಗೆ ಭೋಜನಕ್ಕೆ ಸಿದ್ಧಪಡಿಸುತ್ತಾ ಬೊಕ್ಕಸವು ಬರಿದಾಯಿತು. ತನ್ನ ಒಡೆಯನಾದ ಚೋಳರಾಜನಿಗೆ ಸಲ್ಲಿಸಬೇಕಾದ ಕಪ್ಪಕಾಣಿಕೆಗಳಿಗೆ ಹಣ್ಣವಿಲ್ಲವಾಯಿತು. ಚೋಳರಾಜನು ರಾಜ್ಯದ ಮೇಲೆ ದಂಡೆತ್ತಿ ಬಂದು ರಾಜ್ಯವನ್ನೇ ಕಸಿದುಕೊಂಡುಬಿಟ್ಟನು. ಆದರೆ, ತಾನುಕೊಟ್ಟ ಭಾಷೆಯನ್ನು ನಡಸಿಕೊಡಲೇಬೇಕಲ್ಲ\! ಅದಕ್ಕಾಗಿ, ತನ್ನ ಕುಲಕಸುಬಾದ ದರೋಡೆ ಮಾಡುವುದೆಂದು ನಿರ್ಧರಿಸಿದನು. ಆ ಜೀವನವೂ ಮೊದಲಾಯಿತು. ಸರ್ವೇಶ್ವರನಿಗೆ ನೀಲನ ಮೇಲೆ ಕನಿಕರವುಂಟಾಯಿತು. ಶ್ರೀದೇವಿಯೊಡನೆ ಭಗವಂತನು, ನವದಂಪತಿಗಳ ರೂಪತಳೆದು ನೀಲನು ದರೋಡೆ ಮಾಡುವ ಪ್ರದೇಶದಲ್ಲಿ ಕಾಣಿಸಿಕೊಂಡನು. ನೀಲನಿಗೆ ಪರಮಾನಂದವಾಯಿತು. ಸರ್ವಾಭರಣ ಭೂಷಿತರಾದ ಆ ದಂಪತಿಗಳನ್ನು ದೋಚಿದನು. ಎಲ್ಲವನ್ನೂ ಮೂಟೆಕಟ್ಟಿದನು. ಆದರೆ, ಅದನ್ನು ನೆಲದಿಂದ ಕದಲಿಸಲು ಸಾಧ್ಯವೇ ಆಗಲಿಲ್ಲ.\! ನೀಲನಿಗೆ ಕಡುಕೋಪ ಬಂತು. "ನೀವೇನೋ ಮಂತ್ರಹಾಕಿದ್ದೀರಿ ಎಂದುತೋರುತ್ತದೆ. ಆ ಮಂತ್ರವನ್ನು ನನಗೂ ಹೇಳಿಕೊಡಿ. ಇಲ್ಲವಾದರೆ ನೋಡಿ..." ಎಂದು ಹೇಳುತ್ತಾ ತನ್ನ ವೇಲಾಯುಧವನ್ನೂ ಮೇಲಕ್ಕೆತ್ತಿ ಹಿಡಿದನು. ಸಂತೋಷದಿಂದ ಹೇಳಿಕೊಡುತ್ತೇನೆ. ನಿನ್ನ ಬಲಗಿವಿಯನ್ನು ನನ್ನ ಕಡೆ ತಿರುಗಿಸು"ಎಂದು ಭಗವಂತನ ದಿವ್ಯವಾಣಿ ಕೇಳಿಸಿತು. ಕಿವಿಯಲ್ಲಿ ಅಷ್ಟಾಕ್ಷರೀಮಂತ್ರವನ್ನು ಸ್ವಾಮಿಯು ಉಪದೇಶಿಸಿದನು. ನೀಲನಿಗೆ ಆ ಕ್ಷಣದಲ್ಲೇ ಜ್ಞಾನೋದಯವಾಯಿತು.



೩

ಹೃದಯದಿಂದ ಜ್ಞಾನಭಕ್ತಿಗಳ ಊಟೆ ಉಕ್ಕಿಹರಿಯಿತು. ಒಳ್ಳೆಯ ಕವಿಯಾಗಿ ಭಗವಂತನನ್ನು ಮನಸಾರ ಸ್ತುತಿಸುತ್ತಾ , ನೀಲನು ತಿರುಮಂಗೈ ಆೞ್ವಾರ್ ಆದನು\!



ತಿರುಮಂಗೈ ಆೞ್ವಾರರು ಪತ್ನೀಸಮೇತರಾಗಿ ದೇಶಾದ್ಯಂತವೂ ಸಂಚರಿಸಿ, ದಿವ್ಯಕ್ಷೇತ್ರಗಳನ್ನೆಲ್ಲ ಸಂದರ್ಶಿಸಿ, ಅಲ್ಲಲ್ಲಿನ ಆರ್ಚಾರೂಪಿಯಾದ ಭಗವಂತನನ್ನು ಕ್ಕೊಂಡಾಡಿದರು. ನೂರ ಎಂಟು ಪ್ರಸಿದ್ಧವಾದ ದಿವ್ಯಕ್ಷೇತ್ರಗಳಲ್ಲಿ ಬಹುಮಟ್ಟಿಗೆ ಎಲ್ಲವುಗಳ ಹೆಸರೂ ಅವರ ಪಾಶುರಗಳಲ್ಲಿ ಕಾಣಬಹುದು ಎನ್ನುತ್ತಾರೆ.



ಅವರು ಸಹಿತ್ಯರಚನೆಯಲ್ಲೂ ಕಡಮೆಯೇನಲ್ಲ\! ಪೆರಿಯ ತಿರುಮೊೞಿ, ತಿರುನೆಡುನ್ದಾಣ್ಡಕಮ್, ತಿರುಕ್ಕೂಱುನ್ದಾಣ್ಡಕಮ್, ತಿರುವೇೞುಕ್ಕೂಟೆರುಕ್ಕೈ, ಶಿರಿಯಮಡಲ್, ಪೆರಿಯ ಮಡಲ್-ಎಂಬ ಆರೂ ವೇದಾಂಗಗಳಿಗೆ ಸಮಾನವಾದವು ಎನ್ನುತ್ತಾರೆ.



ಭಗವಂತನಿಂದಲೇ ನೇರವಾಗಿ ಮಂತ್ರೋಪದೇಶ ಹೊಂದಿ, ಪರಿಶುದ್ಧರಾಗಿ, ಹಿರಿಮೆಯನ್ನು ಗಳಿಸಿಕೊಂಡು ಆೞ್ವಾರರಲ್ಲಿ ಶ್ರೇಷ್ಠರೆನಿಸಿಕೊಂಡವರು ಈ ತಿರುಮಂಗೈ ಆೞ್ವರರು.\!



೩.ನೆಂಜುಕ್ಕಿರುಳ್ ಕಡಿದೀಪ ಮಡಙ್ಗಾ ನೆಡುಮ್ ಪಿಱವಿ

ನಂಜುಕ್ಕುನಲ್ಲವಮುದಮ್ ತಮಿೞ್ ನನ್ನೂಲ್ ತುಱೈಹಳ್

ಅಂಜುಕ್ಕಿಲಕ್ಕಿಯ ಮಾರಣಶಾರಮ್ ,ಪರಶಮಯ

ಪ್ಪಂಜುಕ್ಕನಲಿನ್ ಪೊಱಿ ಪರಕಾಲನ್ ಪನುವಲ್ ಹಳೇ



ನೆಂಜುಕ್ಕೂ=ಮನಸ್ಸಿಗೆ, ಇರುಳ್=ಕಗ್ಗತ್ತಲೆಗೆ, ಕಡಿ=ಶತ್ರುವಾದ, ದೀಪಮ್=ದೀಪದಂತೆ, ಅಡಙ್ಗಾ=ಅಡಗ ಇರುವ ನೆಡು=ದೀರ್ಘವಾದ, ಪಿಱವಿ=ಹುಟ್ಟೂ ಎಂಬ, ನಂಜುಕ್ಕೂ=ವಿಷಕ್ಕೆ, ನಲ್ಲ=ಅತ್ಯುತ್ತಮವಾದ\(ಒಳ್ಳೆಯ\), ಅಮುದಮ್=ಅಮೃತ, ತಮಿೞ್=ತಮಿಳು ಭಾಷೆಯ, ನನ್ನೂಲ್=ಒಳ್ಳೆಯ ಗ್ರಂಥಗಳ, ತುಱೈಹಳ್=ಸಾಗರಗಳೆ, ಅಂಜುಕ್ಕೂ=ಅಂಜಿಕೆಗೆ, ಇಲಕ್ಕಿಯಮ್=ಲಕ್ಷ್ಯವು, ಆರಣಮ್=ವೇದದ ಶಾರಮ್= ಸಾರವು, ಪರಶಮಯಮ್=ಪರಗತಿಯ ಕಾಲವೆಂಬ, ಪಂಜುಕ್ಕೂ=ಪಂಜಿಗೆ \(ದೀವಟಿಗೆಗೆ\) ಅನಲಿನ್ ಪೊಱಿ=ಬೆಂಕಿಯ ಕಿಡಿ, ಪರಕಾಲನ್=ಪರಕಾಲನ, ಪನುವಲ್ ಹಳೇ=ದಿವ್ಯಸೂಕ್ತಿಗಳೇ.



ಪರಕಾಲ ದಿವ್ಯಸೂಕ್ತಿಗಳು ಮನಸ್ಸಿನ ಕಗ್ಗತ್ತಲೆಗೆ ತೀಕ್ಷ್ಣವಾದ ದೀಪದಂತೆ, ಕಡೆಗಾಣದೆ ಇರುವ ದೀರ್ಘವಾದ ಹುಟ್ಟು ಎಂಬ ವಿಷಕ್ಕೆ ಒಳ್ಳೆಯ ಮೠತದಂತೆ, ತಮಿಳುಭಾಷೆಯ ಸದ್ಗ್ರಂಥಗಳ ಸಾಗರಗಳ ಅಂಜಿಕೆಗೆ \(ದೃಢವಾದ\) ಲಕ್ಷ್ಯವಿದ್ದಂತೆ, ವೇದಗಳ ಸಾರವಾಗಿ, ಪರಗತಿಯ ಸಮಯವೆಂಬ ದೀವಟಿಗೆಗೆ ಬೆಂಕಿಯ ಕಿಡಿಯಾಗಿರುತ್ತವೆ. \(೩\)



ಈ ತನಿ ತಿರುಮಂಗೈ ಆೞ್ವಾರರ ಸಾಹಿತ್ಯದ ಹಿರಿಮೆಗೆ ಮೀಸಲಾಗಿದೆ. ಅವರ ಸಾಹಿತ್ಯವು ಮನಸ್ಸಿನ ಮೂಲೆಮೂಲೆಗಳಲ್ಲಿ ಅಡಗಿಕೊಂಡಿರುವ ಅಜ್ಞಾನದ ಕತ್ತಲೆಯನ್ನು ಭೇದಿಸಿ ಓಡಿಸಿಬಿಡುವ ಜ್ಞಾನದೀಪ. ಮನುಷ್ಯನು ಅಡೆತಡೆಯಿಲ್ಲದೆ ಅನುಭವಿಸುತ್ತಿರುವ ಹುಟ್ಟು-ಸಾವು ಎಂಬ ದೀರ್ಘವ್ಯಾಧಿಗೆ ಕಾರಣವಾದ ಘೋರವಿಷಯವನ್ನು ನಿವಾರಿಸುವ ದಿವ್ಯೌಷಧಿ ಮತ್ತು ಅದು ಮರುಕಳಿಸದಂತೆ ಶಾಶ್ವತವಾದ ಅಮರತ್ವ ಕೊಡುವ



೪

ಅಮೃತವೇ ಅದು\! ತಮಿಳೂ ಭಾಷೆಯಲ್ಲಿ ಬರೆಯಲಾದ ಕವಿತಾಸಾಗರಕ್ಕೆ ದೃಢವಾದ ಗುರಿಯೇ ಇದು. ವೇದಗಳ ಸಾರವೆಲ್ಲ ಇದರಲ್ಲಿದೆ. ಅಲ್ಲದೆ, ಪರಲೋಕಕ್ಕೆ ಹೋಗುವ ಸಮಯ ಬಂದಾಗ, ಚೇತನನಿಗೆ ಮಾರ್ಗದರ್ಶಕವಾದ ದೀವಟಿಗೆಯನ್ನು ಹೊತ್ತಿಸಿ ಅನುಕೂಲಮಾಡಿಕೊಡತಕ್ಕ ಜ್ವಾಲೆಯಿದು.



ಆದ್ದರಿಂದ, ಆೞ್ವಾರರ ಸಾಹಿತ್ಯದ ಅಧ್ಯಯನದಿಂದ ಮನಸ್ಸಿನಲ್ಲಿ ಮನೆಮಾಡಿಕೊಂಡಿರುವ ಅಜ್ಞಾನ ದೂರವಾಗುವುದು. ಸುಜ್ಞಾನ ತುಂಬುವುದು. ಜನನ-ಮರಣವೆಂಬ ದುಷ್ಟವಿಷ ಹರಿದು, ಅಮರತ್ವ ಲಭಿಸುವುದು. ತಮಿಳುಭಾಷೆ ಹುರುಪುಗೊಳ್ಳುವುದು. ಮತ್ತು ದೃಢವಾಗಿ ಬೆಳೆಯುವುದು. ವೇದಗಳ ಸಾರವಾಗಿ, ಪರಗತಿಗೆ ಕೈದೀವಟಿಗೆಯಾಗಿ ನಿಲ್ಲುವುದು, ಇದಕ್ಕಿಂತ ಹೆಚ್ಚಿನದೇನು ಬೇಕು?



೪.ಎಙ್ಗಳ್ ಗತಿಯೇ ಯಿರಾಮಾನುಚಮುನಿಯೇ

ಶಙ್ಗೈಕೆಡುತ್ತಾಣ್ಡ ತವರಾಶಾ, ಪೊಙ್ಗುಪುಹೞ್

ಮಙ್ಗೈಯರ್ ಕೋನೀನ್ದ ಮಱೈಯಾಯಿರಮನೈತ್ತುಮ್

ತಙ್ಗುಮನಮ್ ನೀಯೆನಕ್ಕೂತ್ತಾ



ಎಙ್ಗಳ್ ಗತಿಯೇ=ನಮಗೆ ಮಾರ್ಗದರ್ಶಕನೇ, ಇರಾಮಾನುಚ ಮುನಿಯೇ=ರಾಮಾನುಜಮುನಿಯೇ, ಶಙ್ಗೈ ಕೆಡುತ್ತು=ಶಂಕೆ \(ಸಂದೇಹ\) ಗಳನ್ನು ನಿವಾರಿಸಿ, ಆಣ್ದತವರಾಶಾ=ನಮ್ಮನ್ನು ಕಾಪಾಡಿದ ಮಹಾತಪಸ್ವಿಯೇ, ಪೊಙ್ಗು ಪುಹೞ್=ಜಗತ್ತಿನಲ್ಲೆಲ್ಲಾ ಉಕ್ಕಿ ಹರಿಯುವ ಕೀರ್ತಿಯುಳ್ಳ, ಮಙ್ಗೈಯರ್ ಕೋನ್=ಮಹಾಸಾಧ್ವೀಮಣಿಯ ಪತಿಯು\(ತಿರುಮಙ್ಗೈ ಆೞ್ವಾರರು\) ಈನ್ದ=ದಯೆಪಾಲಿಸಿದ, ಮಱೈ ಆಯಿರಮ್=ವೇದರೂಪವಾದ ತಿರುಮೊೞಿಯ ಸಾವಿರ ಪಾಶುರಗಳನ್ನೂ, ಅನೈತ್ತುಮ್=ಮಿಕ್ಕ ಎಲ್ಲವನ್ನೂ, ತಙ್ಗು ಮನಮ್=ನೆಲೆಗೊಳಿಸತಕ್ಕ ಮನಸ್ಸನ್ನು, ನೀ=ನೀನು, ಎನಕ್ಕು ತಾ=ನನಗೆ ಅನುಗ್ರಹಿಸು.



ನಮಗೆ ಮಾರ್ಗದರ್ಶಕನೇ, ರಾಮಾನುಜ ಮುನಿಯೇ, ಶಂಕೆ, ಸಂದೇಹಗಳನ್ನು ನೀಗಿಸಿ ನಮ್ಮನ್ನು ರಕ್ಷಿಸಿದ ಮಹಾತಪಸ್ವಿಯೇ, ಜಗತ್ತಿನಲ್ಲೆಲ್ಲಾ ಉಕ್ಕಿ ಹರಿಯುವ ಕೀರ್ತಿಯುಳ್ಳ ಮಹಾಸಾಧ್ವೀಮಣಿಯ ಪತಿಯು\(ತಿರುಮಙ್ಗೈ ಆೞ್ವಾರರು\) ದಯೆನೀಡಿದ ವೇದರೂಪವಾದ ತಿರುಮೊೞಿಯ ಸಾವಿರಪಾಶುರಗಳನ್ನು ಮಿಕ್ಕ ಎಲ್ಲವನ್ನೂ ದೃಢವಾಗಿ ನೆಲೆಗೊಳಿಸತಕ್ಕ ಮನಸ್ಸನ್ನು ನೀನು ನನಗೆ ಅನುಗ್ರಹಿಸು. \(೪\)



ಶ್ರೀವೈಷ್ಣವ ಸಿದ್ಧಾಂತಗಳನ್ನು ಶಾಸ್ತ್ರಬದ್ಧವಾಗಿ ವಿವರಿಸಿ, ಅವುಗಳನ್ನು ದೃಢಗೊಳಿಸಿದವರು ಶ್ರೀರಾಮಾನುಜರು. ಅವರು ಆೞ್ವಾರರ ದಿವ್ಯಪ್ರಬಂಧಗಳನ್ನೂ ಕೂಲಕಂಷವಾಗಿ ಅಧ್ಯಯನ ಮಾಡಿದರು. ಅವುಗಳಲ್ಲಿ ಅಡಗಿರುವ ವೇದಾಂತ ತತ್ತ್ವಗಳಿಗೂ, ವೇದಶಾಸ್ತ್ರಾದಿಗಳಲ್ಲಿ ಅಡಗಿರುವ ವೇದಾಂತ ತತ್ತ್ವಗಳಿಗೂ ಸಾಮರಸ್ಯವನ್ನು ಕಂಡು, ಈ ಉಭಯ ಆಧ್ಯಾತ್ಮಿಕ ತೊಡಕುಗಳಿಗೆಲ್ಲ ಸಮಂಜಸವಾಗಿ ಸಮಾಧಾನವನ್ನು ಕಂಡುಹಿಡಿದು, ಅವುಗಳಲ್ಲಿ ಬರುವ ಶಂಕೆ ಸಂದೇಹಗಳನ್ನೆಲ್ಲ ನೀಗಿದರು. ವಿಶಿಷ್ಟಾದ್ವೈತ ಮತವನ್ನು ದೃಢಗೊಳಿಸಿದರು. ಮತದ ಅನುಯಾಯಿಗಳಿಗೆ ರಕ್ಷಕರಾಗಿ ನಿಂತರು. ಆದ್ದರಿಂದ ಈ ತನಿಯಲ್ಲಿ ಅವರ ಅನುಗ್ರಹಕ್ಕಾಗಿ ಪ್ರಾರ್ಥಿಸುತ್ತಿರುವುದು. ತಿರುಮಙ್ಗೈ ಆೞ್ವಾರರ ಶ್ರೀಸೂಕ್ತಿಗಳನ್ನು ಚೆನ್ನಾಗಿ ಅರಿತುಕೊಂಡು, ಅವುಗಳ ಅಂತರಾರ್ಥವನ್ನು ಮನದಲ್ಲಿ ನೆಲೆಗೊಳಿಸುವಂತೆ



೫

ಅನುಗ್ರಹಿಸಬೇಕೆಂತಲೇ ಶ್ರೀರಾಮಾನುಜರನ್ನು ಇಲ್ಲಿ ಪ್ರಾರ್ಥಿಸುತ್ತಿರುವುದು. ಗುರುಕೃಪೆಯನ್ನು ಬೇಡಿ ಅಲ್ಲವೇ \(ಆಧ್ಯಾತ್ಮಿಕ\) ಪಾಠಕ್ಕೆ ಪ್ರಾರಂಭಿಸುವುದು?



ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ

ಮೊದಲ ತಿರುಮೊೞಿ ವಾಡಿನೇನ್ ವಾಡಿ



೧.ವಾಡಿನೇನ್ ವಾಡಿವರುನ್ದಿನೇನ್ ಮನತ್ತಾಲ್ ಪೊರುನ್ದುಯರಿಡುಮ್ ಪೈಯಿಲ್ ಪಿಱನ್ದು

ಕೂಡಿನೇನ್ ಕೂಡಿಯಿಳೈಯವರ್ ತಮ್ಮೋಡು ಅವರ್ ತರುಙ್ಗಲವಿಯೇ ಕರುದಿ

ಓಡಿನೋಡಿಯುಯ್ ವದೋರ್ ಪೊರುಳಾಲ್ ಉಣರ್ ವೆನುಮ್ ಪೆರುಮ್ ಪದಮ್ ತಿರಿನ್ದು

ನಾಡಿನೇನ್ ನಾಡಿನಾನ್ ಕಣ್ಡುಕೊಣ್ಡೇನ್ ನಾರಾಯಣಾವೆನ್ನುಮ್ ನಾಮಮ್



ವಾಡಿನೇನ್=ಬಾಡಿ ಬಸವಳಿದೆ, ವಾಡಿ=ಬಾಡಿ, ಮನತ್ತಾಲ್=ಮನಸ್ಸಿನಲ್ಲಿ, ವರುನ್ದಿನೇನ್=ನೊಂದು ಕೊರಗಿದೆ, ಪೆರು=ಅಗಾಧವಾದ, ತುಯರ್ ಇಡುಮ್=ದುಃಖಗಳಿಗೆ ಆಕರವಾದ, ಪೈಯಿಲ್=ಚೀಲದಲ್ಲಿ, ಪಿಱನ್ದು=ಹುಟ್ಟಿ, ಕೂಡಿನೇನ್=ಇತರರನ್ನು ಕೂಡಿಕೊಂಡೆ, ಕೂಡಿ=ಸಂಸಾರದಲ್ಲಿ ಸೇರಿಕೊಂಡು, ಇಳೈಯವರ್=ಸ್ತ್ರೀಯರು, ತರುಮ್=ತರುವ\(ಕೊಡುವ\), ಕಲವಿಯೇ=ಕೂಡಿಕೆಯನ್ನೇ, ಕರುದಿ=ಆಶಿಸಿ, ಅವರ್ ತಮ್ಮೋಡು=ಅವರೊಡನೆ, ಓಡಿನೇನ್=ಸ್ವೇಚ್ಛೆಯಿಂದ ಓಡಿದೆ, ಓಡಿ=ಹಾಗೆ ನಡಸಿದ ಓಟದಲ್ಲಿ, ಉಯ್ವದು=ಅಭ್ಯುದಯ ಹೊಂದಲು, ಒರು ಪೊರುಳಾಲ್=ಭಗವಂತನ ಒಂದು ಕೃಪಾಕಟಾಕ್ಷದಿಂದ, ಉಣರ್ ವು ಎನುಮ್= ಜ್ಞಾನವೆಂಬ, ಪೆರುಪದಮ್=ಶ್ರೇಷ್ಠ ಸ್ಥಾನದಲ್ಲಿ, ತಿರಿನ್ದು= ನಡೆದಾಡಿ, ನಾಡಿನೇನ್=ಹುಡುಕಿದೆ, ನಾಡಿ=ಹಾಗೆ ಹುಡುಕಾಡಿ, ನಾರಾಯಣಾ ಎನ್ನುಮ್=ನಾರಾಯಣ ಎಂಬ, ನಾಮಮ್=ನಾಮವನ್ನು, ನಾನ್=ನಾನು, ಕಣ್ಡುಕೊಣ್ಡೇನ್=ಪಡೆದುಕೊಂಡೆನು.



\(ಇದುವರೆಗಿನ ನನ್ನ ಬಾಳಿನಲ್ಲಿ\)ನಾನು ಬಾಡಿ ಬಸವಳಿದೆ. ಬಾಡಿದ್ದಲ್ಲದೆ ಮನದಲ್ಲಿ ನೊಂದು ಕೊರಗಿದೆ. ಅಗಾಧವಾದ ದುಃಖಕ್ಕೆ ಆಕರವಾದ \(ಸಂಸಾರವೆಂಬ\) ಚೀಲದಲ್ಲಿ ಹುಟ್ಟುಕೂಡಿಕೊಂಡೆ. ಸಂಸಾರದಲ್ಲಿ ಸೇರಿಕೊಂಡು ಸ್ತ್ರೀಯರು ಕೊಡುವ ಕೂಡಿಕೆಯನ್ನೇ ಆಶಿಸಿ ಅವರೊಡನೆ ಸ್ವೇಚ್ಛೆಯಿಂದ ಓಡಾಡಿದೆ. ಹಾಗೆ ನಡಸಿದ ಓಟದಲ್ಲಿ ಆತ್ಮಾಭ್ಯುದಯವನ್ನು



೬

ಪಡೆಯುವುದಕ್ಕಾಗಿ ಭಗವಂತನ ಒಂದು ಕೃಪಾಕಟಾಕ್ಷದಿಂದ ಜ್ಞಾನವೆಂಬ ಶ್ರೇಷ್ಠವಾದ ಸ್ಥಾನದಲ್ಲಿ ನಡೆದಾಡಿ ಹುಡುಕಿದೆ. ಹಾಗೆ ಹುಡುಕಾಡಿ ನಾರಾಯಣ ಎಂಬ ನಾಮವನ್ನು ನಾನು ಪಡೆದುಕೊಂಡೆ. \(೧



ತಿರುಮಂಗೈ ಆೞ್ವಾರರು ಹೇಳುತ್ತಾರೆ: ಇಂದು ನಾನು "ನಾರಾಯಣ"ಎಂಬ ನಾಮವನ್ನು ಕಂಡುಕೊಂಡೆ. ಇಷ್ಟುಕಾಲವೂ ನಾನು ಹುಟ್ಟು, ಸಾವು ದುಃಖ,ಕಷ್ಟ,ಸಂಕಟಗಳೀಗೆ ಆಕರವೆನಿಸಿದ ಸಂಸಾರದಲ್ಲಿ ಬಿದ್ದು ತೊಳಲಾಡುತ್ತಿದ್ದೆ. ನನ್ನ ಆತ್ಮವಿಕಾಸಕ್ಕೆ ಎಡೆಯಿಲ್ಲದಂತೆ ಇತ್ತು. ಅದಕ್ಕೆ ಅವಕಾಶವಿಲ್ಲವಲ್ಲ ಎಂದು ಮನಸ್ಸಿನಲ್ಲಿ ಕೊರಗಿದೆ. ಬಾಡಿ ಬಸವಳಿದೆ. ನನ್ನ ಸಾಂಸಾರಿಕ ಜೀವನದಲ್ಲಿ ದೊರೆಯುವ ಅತ್ಯಲ್ಪವಾದ ವಿಷಯಸುಖಕ್ಕೆ ನನ್ನ ಆಶೆಯನ್ನು ಹೆಚ್ಚಿಸಿಕೊಂಡಿದ್ದೆ. ಸ್ತ್ರೀಯರೊಡನೆ ಅದಕ್ಕಾಗಿ ಬಹಳವಾಗಿ ಓಡಾಡಿದೆ. ಅದೃಷ್ಟವಶಾತ್ ಭಗವಂತನ ಕೃಪೆಯೊಂದು ನನ್ನನ್ನು ಆತ್ಮಜ್ಞಾನದತ್ತ ತಿರುಗಿಸಿತು. ಜ್ಞಾನವೆಂಬ 

ಆಸ್ಥಾನದಲ್ಲಿ ನಡೆದದ್ದರ ಫಲವಾಗಿ, ಹುಡುಕಾಡಿದ್ದರ ಫಲವಾಗಿ ನನಗೆ ಲಭಿಸಿದ್ದು "ನಾರಾಯಣ"ಎಂಬ ದಿವ್ಯನಾಮ.



ಸಂಸಾರವೆಂಬುದು ಘೋರಸಾಗರ. ಅದು ಅನಂತ. ದುಃಖದ ಆಕರ. ಅದರಲ್ಲಿ ಸಿಕ್ಕಿಬಿದ್ದರೆ, ನಿರಂತರವೂ ತೊಳಲಾಟವೇ ಗತಿ. ಆ ಕಡುಕಷ್ಟದಿಂದ ತಪ್ಪಿಸಿಕೊಳುವುದಾದರೂ ಹೇಗೆ? ಮೊದಲು, ತಾನು ಅದರಿಂದ ಪಾರಾಗಬೇಕು ಎಂಬ ಮನಸ್ಸು ಸಿದ್ಧವಾಗಬೇಕು. ತಾನು ನಡಸುತ್ತಿರುವ ಜೀವನ ಹುರುಳಿಲ್ಲದ್ದೆಂದೂ ವ್ಯರ್ಥವಾದದ್ದೆಂದೂ ಅರಿವಾಗಬೇಕು. ತನ್ನ ಅಭ್ಯುದಯಕ್ಕೆ ದಾರಿಕಾಣಲಿಲ್ಲವಲ್ಲ ಎಂದು ಮನಸ್ಸು ಕೊರಗಬೇಕು. ಇಷ್ಟೆಲ್ಲ ಅರಿವುಂಟಾಗುವುದಕ್ಕೆ ಭಗವಂತನ ಕೃಪಾಕಟಾಕ್ಷವು ಒದಗಿಬರಬೇಕು. ಆಗ, ಆತ್ಮಜ್ಞಾನವುಂಟಾಗುತ್ತದೆ. ಆತ್ಮೋನ್ನತಿಯಾಗುತ್ತದೆ. ಅದಕ್ಕೆ ಅತಿಸುಲಭವೂ ಸರಳವೂ ಆದ ಮಾರ್ಗವೆಂದರೆ ಭಗವನ್ನಾಮ ಸ್ಮರಣೆಯೇ. ಭಗವನ್ನಾಮಸ್ಮರಣೆಯಿಂದ ಮನಸ್ಸು ಪಕ್ವವಾಗುತ್ತದೆ. ಭಕ್ತಿಹೆಚ್ಚುತ್ತದೆ. ಭಗವಂತನನ್ನು ಕಂಡುಕೊಳ್ಳುವಂತಾಗುವುದು. ಭಗವಂತನಲ್ಲಿ ಕೂಡಿಕೊಳ್ಳುವುದೂ, ಅವನ ಸೇವೆಯೂ ಲಭಿಸುವುದು.



"ನಾರಾಯಣ"ನಾಮವನ್ನು ಆೞ್ವಾರರು ಹೇಗೆ ಪಡೆದರೆಂಬ ಕತೆಯನ್ನು ಒಮ್ದು ತನಿಯಲ್ಲಿ ಸೂಚಿಸಲಾಗಿದೆ. "ಓಂ ನಮೋ ನಾರಾಯಣಾಯ" ಎಂಬ ಅಷ್ಟಾಕ್ಷರೀ ಮಂತ್ರವನ್ನು ಅವರು ಭಗವಂತನಿಂದಲೇ ಉಪದೇಶಪಡೆದರಲ್ಲವೇ? ಅದರಿಂದ ಅವರ ಆತ್ಮೋನ್ನತಿಯಾಯಿತಲ್ಲವೇ? ಈ ದಿವ್ಯಮಂತ್ರದಲ್ಲಿ ಸೇರಿರುವ "ನಾರಾಯಣ"ಎಂಬುದು ಭಗವನ್ನಾಮ. ಹಿರಿಯರು, ಭಾಗವತರು ತಾವು ಮಾಡುವ ಎಲ್ಲ ಕೆಲಸಗಳಲ್ಲಿಯೂ, ಮಿಕ್ಕ ಎಲ್ಲಾ ಕಾಲಗಳಲ್ಲಿಯೂ ಪ್ರಿಯವಾದ ಒಂದು ಭಗವನ್ನಾಮವನ್ನು ಉಚ್ಚರಿಸುತ್ತಲೇ ಇರುವರಲ್ಲವೇ?



ತಮ್ಮ ಜೀವನದ ಅನುಭವ ಒಬ್ಬೊಬ್ಬ ಸಂಸಾರಿಗೂ ಅವಶ್ಯಕವೆಂದೂ, ತಮ್ಮ ಹಾಗೆಯೇ ಎಲ್ಲರ ಆತ್ಮೋದ್ಧಾರವಾಗಬೇಕೆಂದೂ, ಆೞ್ವಾರರು "ನಾಮ"ದ ಹಿರಿಮೆಯನ್ನೂ., ಅದು ತಮಗೆ ಲಭಿಸಿದ ಪರಿಯನ್ನೂ ಇಲ್ಲಿ ಹೇಳಿದ್ದಾರೆ. ಇದು ಅವರ ಔದಾರ್ಯ\! ಆತ್ಮಸಾಧನೆಗೆ ಮೊದಲ ಪಾಠವೇ "ನಾಮ"ಸ್ಮರಣೆ.



೭

೨.ಆವಿಯೇಯಮುದೇಯೆನ ನಿನೈನ್ದುರುಹಿ ಅವರವರ್ ಪಣೈಮುಲೈ ತುಣೈಯಾ

ಪಾವಿಯೇನುಣರಾದೆತ್ತನೈ ಪಹಲುಮ್ ಪೞುದು ಪೋಯೊೞಿನ್ದನ ನಾಳ್ ಹಳ್

ತೂವಿಶೇರನ್ನಮ್ ತುಣೈಯೊಡುಮ್ ಪುಣರುಮ್ ಶೂೞ್ ಪುನಱ್ ಕುಡನ್ದೈಯೇ ತೊೞುದು, ಎನ್

ನಾವಿನಾಲುಯ್ಯ ನಾನ್ ಕಣ್ಡುಕೊಣ್ಡೇನ್ ನಾರಾಯಣಾವೆನ್ನುಮ್ ನಾಮಮ್



ಆವಿಯೇ=ನನ್ನ ಪ್ರಾಣವೇ, ಅಮುದೇ=ಅಮೃತವೇ, ಎನ=ಎಂದು, ನಿನೈನ್ದು=ನೆನೆದು, ಉರುಹಿ=ಮನಕರಗಿ, ಅವರವರ್=ಅವರವರ, ಪಣೈಮುಲೈ=ದಪ್ಪ ಮೊಲೆಗಳ, ತುಣೈ ಆ=ಜೊತೆಗೂಡಿ, ಪಾವಿಯೇನ್= ನಾನು ಪಾಪಿಯಾದೆನು, ಉಣರಾದು=ಆತ್ಮಜ್ಞಾನವನ್ನು ಪಡೆಯದೆ, ಎತ್ತನೈ ಪಹಲುಮ್=ಎಷ್ಟೋ ದಿನಗಳು, ಪೞುದು ಪೋಯ್= ವ್ಯರ್ಥವಾದವು, ಎತ್ತನೈ ನಾಳ್ ಹಳ್= ಎಷ್ಟೋ ದಿನಗಳು, ಒೞಿನ್ದನ=ಕಳೆದು ಹೋದವು, ತೂವಿಶೇರ್=ಮೃದುವಾದ ರೆಕ್ಕೆಗಳಿಂದ ಕೂಡಿದ, ಅನ್ನಮ್=ಹಂಸವು, ತುಣೈಯೊಡುಮ್=ಅದರ ಜೊತೆಯೊಡನೆ, ಪುಣರುಮ್=ವಿಹರಿಸುವಂಥ, ಪುನಲ್ ಶೂೞ್=ಸರೋವರಗಳಿಂದ ಸುತ್ತುವರಿದಿರುವ, ಕುಡನ್ದೈಯೇ= ಕುಂಭಕೋಣವನ್ನೇ, ತೊೞುದು=ಸೇವೆ ಮಾಡಿ, ಎನ್ ನಾವಿನಾಲ್=ನನ್ನ ನಾಲಗೆಯಿಂದ, ಉಯ್ಯ=ನಾನು ಉಜ್ಜೀವನಗೊಳ್ಳಲು, ಕಣ್ಡುಕೊಣ್ಡೇನ್=ಕಂಡುಕೊಂಡೆನು, ನಾರಾಯಣ ಎನ್ನುಮ್ ನಾಮಮ್=ನಾರಾಯಣ ಎಂಬ ನಾಮವನ್ನು.



ನನ್ನ ಪ್ರಾಣವೇ, ಅಮೃತವೇ ಎಂದು ನೆನೆದು, ಮನಕರಗಿ, ಅವರವರ ದಪ್ಪನಾದ ಮೊಲೆಗಳ ಜೊತೆಗೂಡಿ ನಾನು ಪಾಪಿಯಾದೆ. ಆತ್ಮಜ್ಞಾನವನ್ನು ಪಡೆಯದೆ ಎಷ್ಟುದಿನಗಳೋ ವ್ಯರ್ಥವಾದವು. ಎಷ್ಟು ಕಾಲವೋ ಕಳೆದುಹೋದವು. ಮೃದುವಾದ ರೆಕ್ಕೆಗಳಿಂದ ಕೂಡಿದ ಹಂಸಗಳು ಜೊತೆಗೂಡಿ ವಿಹರಿಸುವಂಥ ಸರೋವರಗಳಿಂದ ಸುತ್ತುವರಿದಿರುವ ಕುಂಭಕೋಣವನ್ನೇ ಸೇವೆ ಮಾಡಿ, ನನು ಉಜ್ಜೀವಿಸುವುದಕ್ಕಾಗಿ ನಾರಾಯಣ ಎಂಬ ನಾಮವನ್ನು ನಾನು ನನ್ನ ನಾಲಗೆಯಿಂದ ಕಂಡುಕೊಂಡೆ. \(೨



ಆೞ್ವಾರರು ಹೇಳುತ್ತಾರೆ: ನನ್ನ ಜೀವನದಲ್ಲಿ ಬಹುಭಾಗವನ್ನು ನಾನು ವ್ಯರ್ಥವಾಗಿ ಕಳೆದೆ. ಇಹಲೋಕದ ಕ್ಷಣಿಕವಾದ ಇಂದ್ರಿಯಗಳ ಸುಖಕ್ಕಾಗಿ ನಾನು ಬಹಳವಾಗಿ ತೊಳಲಾಡಿದೆ. ನನ್ನೊಡನೆ ಇರುವ ಸ್ತ್ರೀಯರನ್ನು "ನನ್ನ ಪ್ರಾಣವೇ" , ನನ್ನ ಅಮೃತವೇ" ಎಂದು ಮುಂತಾಗಿ ಪ್ರೀತಿಯ ಸವಿನುಡಿಗಳಿಂದ ಕೂಗಿಕರೆಯುತ್ತಾ ಅವರು ಕೊಡುವ ಅಲ್ಪಸುಖವನ್ನೇ ಸರ್ವಸ್ವವೆಂದು ತಿಳಿದು ಕಾಲಕಳೆದೆ. ನನ್ನ ಬಾಳಿನ ಎಷ್ಟೋ ಕಾಲ ಹೀಗೆ ಹಾಳಾಯಿತೋ\! ಆತ್ಮಜ್ಞಾನಕ್ಕಾಗಿ ಪ್ರಯತ್ನಿಸಲೇ ಇಲ್ಲ. ನನ್ನ ಮೇಲ್ಮೆಗಾಗಿ ನಾನು ಶ್ರಮಿಸಲಿಲ್ಲ. ನಾನು ಕಡುಪಾಪಿಯಾದೆ. ಆದರೂ, ಭಗವಂತನ ಕೃಪೆಯುಂಟಾಯಿತು. ರಮ್ಯವಾದ ಪ್ರಕೃತಿಯಿಂದಲೂ, ಹಂಸಗಳು ವಿಹರಿಸುವ ಸರೋವರಗಳಿಂದಲೂ ಸುತ್ತುವರಿದಿರುವ ಈ ಕುಂಭಕೋಣಕ್ಷೇತ್ರದಲ್ಲಿ ಸೇವೆ ಮಾಡುವ ಭಾಗ್ಯ ಲಭಿಸಿತು. ಅದರ ಫಲವಾಗಿ "ನಾರಾಯಣ" ನಾಮವನ್ನು ನಾನು ಉಚ್ಚರಿಸುವಂತೆ ಆಯಿತು.



೮

ಪರಮಾತ್ಮನನ್ನು ಅನನ್ಯವಾಗಿ ಆಶ್ರಯಿಸಿ, ಅವನನ್ನು ಗಾಢವಾಗಿ ಪ್ರೇಮಿಸಿ ಅವನನ್ನು "ನನ್ನ ಪ್ರಾಣವೇ", "ನನ್ನ ಅಮೃತವೇ"ಎಂದು ಕೂಗಿ ಕರೆಯುತ್ತಾ, ಹಾಗೆಯೇ ಅನುಭವಿಸುತ್ತಾ ಆತ್ಮೋದ್ಧಾರ ಮಾಡಿಕೊಳ್ಳುವುದು ಮನುಷ್ಯನ ಕರ್ತವ್ಯ. ಆದರೆ, ಅವನು ಮಾಡುವುದಾದರೂ ಏನು? ಆತ್ಮೋನ್ನತಿಗಾಗಿ ಶ್ರಮಿಸದೆ, ಅವನ ಬಾಳನ್ನೆಲ್ಲ ಕ್ಷಣಿಕವಾದ ವಿಷಯಸುಖಗಳನ್ನು ಅರಸುವುದರಲ್ಲಿಯೇ ವ್ಯರ್ಥವಾಗಿ ಕಳೆಯುತ್ತಾನೆ. ಆೞ್ವಾರರಿಗೆ ಆದದ್ದೂ ಹೀಗೆಯೇ. ಭಗವತ್ಕೃಪೆಯಿಂದ ಅವರು ದೇಶದ ನಾನಾ ಪುಣ್ಯಕ್ಷೇತ್ರಗಳ ದರ್ಶನ ಮಾಡಿದರು. ಅಲ್ಲೆಲ್ಲಾ ಭಗವತ್ಸೇವೆಯ ಭಾಗ್ಯ ಅವರಿಗೆ ಲಭಿಸಿತು. ಆತ್ಮಜ್ಞಾನವುಂಟಾಗಿ ಭಗವನ್ನಾಮಸ್ಮರಣೆಯಲ್ಲಿ ಆನಂದದಿಂದ ಕಾಲಕಳೆಯುವಂತೆ ಆಯಿತು.



ಆೞ್ವಾರರು ದೇಶದ ನಾನಾ ಪವಿತ್ರಕ್ಷೇತ್ರಗಳನ್ನು ಸಂದರ್ಶಿಸಿದರಷ್ಟೆ. ಅವುಗಳಲ್ಲಿ ಬಹುಮಟ್ಟಿಗೆ ಎಲ್ಲವುಗಳನ್ನೂ ತಮ್ಮ ಪಾಶುರಗಳಲ್ಲಿ ಹೊಗಳಿಹಾಡಿದ್ದಾರೆ. ಈ ಪಾಶುರದಲ್ಲಿ ಅವರು ಕುಂಭಕೋಣದಲ್ಲಿ ನೆಲಸಿರುವ "ಆರಾವಮದು" ಎಂಬ ಹೆಸರಿನಲ್ಲಿ ಕೀರ್ತಿವಂತನಾದ ಸ್ವಾಮಿಯ ಸೇವೆಯನ್ನು ಮಾಡಿದ್ದರ ಪರಿಣಾಮವೇ "ಅಮುದೇ" ಎಂಬ ಪದಪ್ರಯೋಗದಿಂದ ಕಂಡುಬರುವ ಸೂಚನೆ. ಆರಾವಮದು ಸ್ವಾಮಿಯೇ ಶ್ರೀಮನ್ನಾರಾಯಣನಲ್ಲವೇ? "ನಾರಾಯಣ"ಎಂಬ ನಾಮವನ್ನು ನಾಲಗೆಯಲ್ಲಿ ಉಚ್ಚರಿಸುತ್ತಾ ಆತ್ಮೋನ್ನತಿಯನ್ನೂ ಮುಕ್ತಿಯನ್ನೂ ಪಡೆಯುವುದಕ್ಕೆ ಸುಲಭವಾದ ಮಾರ್ಗ ಎಂಬುದನ್ನು ಅದು ಸೂಚಿಸುತ್ತದೆ.



೩.ಶೇಮಮೇವೇಣ್ಡಿತ್ತೀವಿನೈಪೆರುಕ್ಕಿತ್ತೆರಿವೈ ಮಾರುರುವಮೇ ಮರುವಿ

ಊಮನಾರ್ ಕಣ್ಡಕನವಿಲುಮ್ ಪೞುದಾಯ್ ಒೞಿನ್ದನ ಕೞಿನ್ದವನ್ನಾಳ್ ಹಳ್

ಕಾಮನಾರ್ ತಾದೈ ನಮ್ಮುಡೈಯಡಿಹಳ್ ತಮ್ಮಡೈನ್ದಾರ್ ಮನತ್ತಿರುಪ್ಪಾರ್

ನಾಮನಾನುಯ್ಯನಾನ್ ಕಣ್ಡುಕೊಣ್ಡೇನ್ ನಾರಾಯಣಾವೆನ್ನುಮ್ ನಾಮಮ್



ಶೇಮಮೇ ವೇಣ್ಡಿ=ಸೌಖ್ಯವನ್ನೇ ಕೋರಿ, ತೀ ವಿನೈ=ಕೆಟ್ಟಕೆಲಸಗಳನ್ನು, ಪೆರುಕ್ಕಿ=ಬೆಳಸಿ, ತೆರಿವೈಮಾರ್=ಸ್ತ್ರೀಯರ, ಉರುವಮೇ=ರೂಪಸೌಂದರ್ಯವನ್ನೇ, ಮರುವಿ=ಆಶಿಸಿ, ಊಮನಾರ್=ಮೂಕನು, ಕಣ್ಡ=ಕಂಡ, ಕನವಿಲುಮ್=ಕನಸಿಗಿಂತಲೂ, ಪೞುದುಆಯ್=ವ್ಯರ್ಥವಾಗಿ, ಒೞಿನ್ದನ=ಕಳೆದು ಹೋದವು, ಕೞಿನ್ದನ ಅನ್ನಾನ್ ಹಳ್=ಆ ಕಾಲ\(ದಿನ\)ವೆಲ್ಲ ವ್ಯರ್ಥವಾಗಿ ಹೋದವು, ಕಾಮನಾರ್ ತಾದೈ=ಮನ್ಮಥನ ತಂದೆಯೂ, ನಮ್ಮುಡೈಯ ಅಡಿಹಳ್= ನಮ್ಮ ಪವಿತ್ರಪಾದಗಳೂ



೯

ತಮ್=ತಮ್ಮನ್ನು, ಅಡೈನ್ದಾರ್=ಆಶ್ರಯಿಸಿದವರ, ಮನತ್ತು=ಮನದಲ್ಲಿ, ಇರುಪ್ಪಾರ್=ನೆಲಸಿರುವವನೂ, ಆದವನ, ನಾಮಮ್=ಪವಿತ್ರನಾಮವಾದ, ನಾರಾಯಣಾ ಎನ್ನುಮ್ ನಾಮಮ್ =ನಾರಾಯಣಾ ಎಂಬ ನಾಮವನ್ನು, ನಾನ್=ನಾನು, ಉಯ್ಯ=ಉಜ್ಜೀವಿಸಲು, ಕಣ್ಡುಕೊಣ್ಡೇನ್=ಕಂಡುಕೊಂಡೆನು.



ಸೌಖ್ಯವನ್ನೇ ಕೋರಿ, ಕೆಟ್ಟಕೆಲಸಗಳನ್ನು ಬೆಳಸಿ, ಸ್ತ್ರೀಯರ ರೂಪಸೌಂದರ್ಯವನ್ನೇ ಆಶಿಸಿ, ಮೂಕರು ಕಂದ ಕನಸಿಗಿಂತಲೂ ಹೀನವಾಗಿ ಕಾಲವೆಲ್ಲ ವ್ಯರ್ಥವಾಗಿ ಕಳೆದುಹೋಯಿತು. ಮನ್ಮಥನ ತಂದೆಯೂ, ನಮ್ಮ ಪವಿತ್ರಪಾದಗಳೂ, ತಮ್ಮನ್ನು ಆಶ್ರಯಿಸಿದವರ ಮನದಲ್ಲಿ ನೆಲ್ಸಿರುವವನೂ ಆದ ಸ್ವಾಮಿಯ ಪವಿತ್ರನಾಮವಾದ ನಾರಾಯಣ ಎಂಬ ನಾಮವನ್ನು, ನಾನು ಉಜ್ಜೀವನಗೊಳ್ಳಲು ಕಂಡುಕೊಂಡೆನು. \(೩\)



"ನಾವು ಕ್ಷೇಮದಿಂದಿರಬೇಕು. ನಮಗೆ ಯಾರಿಂದಲೂ ಕಷ್ಟಸಂಕಟಗಳು ಬರಬಾರದು. ಯಾವಾಗಲೂ ಹಿತವಾಗಿ ಸುಖಸಂತೋಷಗಳಿಂದಲೇ ಕೂಡಿರಬೇಕು-ಎಂದು ಹಂಬಲಿಸುವವರು ಒಳ್ಳೆಯವರಾಗಿ, ಒಳ್ಳೆಯ ಕೆಲಸಗಳನ್ನು ಮಾಡುತ್ತಾ, ಒಳ್ಳೆಯ ತನವನ್ನು ಬೆಳೆಸಿಕೊಳ್ಳುತ್ತಾ ಹೋಗಬೇಕು. ಅದಕ್ಕೆ ಪ್ರತಿಯಾಗಿ ಕೆಟ್ಟದ್ದನ್ನು ಮಾಡುತ್ತಾ ಅದರಿಂದ ಒಳ್ಳೆಯದನ್ನು ಪಡೆಯಲಾದೀತೇ? ಸ್ತ್ರೋಲೋಲುಪತೆಯೇ ಮುಂತಾದ ವಿಷಯಾಸಕ್ತಿಗಳಲ್ಲಿ ತೊಡಗಿದರೆ ಬರುವ ಫಲ ಕೆಟ್ಟದ್ದೇ ಹೊರತು ಒಳ್ಳೆಯದೆಂದಿಗೂ ಆಗಲಾರದು.



ಆೞ್ವರರು ಹೇಳೂತ್ತಾರೆ, ನಾನು ಇಹಲೋಕದ ಸುಖವನ್ನು ಬಯಸಿದೆ. ಅದೇ ಕ್ಷೇಮವೆಂದೂ ಹಿತವೆಂದೂ ತಿಳಿದೆ. ಅದಕ್ಕಾಗಿ ಕೆಟ್ಟಕೆಲಸಗಳನ್ನು ಬೆಳಸುತ್ತಾ ಹೋದೆ. ಸ್ತ್ರೀಯರಲ್ಲಿ ವ್ಯಾಮೋಹಗೊಂಡೆ. ಅವರ ರೂಪಸೌಂದರ್ಯಗಳಿಗೆ ಮರುಳಾದೆ. ಸ್ತ್ರೀಸಂಗವನ್ನು ಆಶಿಸಿದೆ. ಹೀಗೆ ನನ್ನ ಆಯುಸ್ಸು ವ್ಯರ್ಥವಾಗಿ ಹಾಳಾಯಿತು. ನನ್ನ ಅನುಭವದಿಂದ ನನಗೆ ಈಗ ತಿಳಿಯಿತು ನನ್ನಾ ತ್ಮೋನ್ನತಿಗೆ ಅದು ಸರಿಯಾದ ಕ್ರಮವಲ್ಲವೆಂದು. ಭಗವಂತನು ಅಪರಿಮಿತ ಸುಂದರನು. ಅವನನ್ನು "ಮನ್ಮಥ ಮನ್ಮಥ"ನೆನ್ನುತ್ತಾರೆ. ಅವನ ತಿರುವಡಿಗಳೇ ಮನುಷ್ಯನ ಉಜ್ಜೀವನಕ್ಕೆ ದೃಢವಾದ ರಕ್ಷಣೆ. ಅವನನ್ನು ಆಶ್ರಯಿಸಿದವರ ಮನದಲ್ಲಿ ಅವನು ನೆಲಸುವನು. ಮತ್ತು ಆಶ್ರಿತರ ರಕ್ಷಕನಾಗುತ್ತಾನೆ. ಇದನ್ನು ಮನವರಿಕೆ ಮಾಡಿಕೊಂಡು, ನಾನು ಸ್ವಾಮಿಯ ಪವಿತ್ರವಾದ ನಾಮವನ್ನು ಎಂದರೆ, "ನಾರಾಯಣ"ಎಂಬುದನ್ನು ಈಗ ಕಂಡುಕೊಂಡಿದ್ದೇನೆ.



ಆದ್ದರಿಂದ, ಎಷ್ಟೇ ಕೆಟ್ಟವನಾದರೂ, ತನ್ನ ಆತ್ಮೋದ್ಧಾರವನ್ನು ತಾನೇ ಮಾಡಿಕೊಳ್ಳಬಹುದಾದ ಸುಲಭೋಪಾಯವೆಂದರೆ, ಎಡಬಿಡದ ಭಗವನ್ನಾಮೋಚ್ಚಾರಣೆಯೇ.



"ಮೂಕನು ಕಂಡ ಕನಸು...." ಇದು ಬಲುಸೊಗಸಾದ ಉಪಮಾನ. ಮೂಕನಿಗೆ ಮಾತಿನ ಶಕ್ತಿಯಿಲ್ಲ. ತಾನು ಕಂಡ ಕನಸು ಎಷ್ಟೇ ಸುಂದರವಾದರೂ, ಎಷ್ಟೇ ಹರ್ಷಪ್ರದವಾದರೂ, ಎಷ್ಟೇ ಭಯಾನಕವಾದರೂ ಅದನ್ನು ತಾನೊಬ್ಬ ಅನುಭವಿಸಬಲ್ಲನೇ ವಿನಾ ತನ್ನ ಅನುಭವವನ್ನು ಇತರರೊಂದಿಗೆ ವಿನಿಮಯ ಮಾಡಿಕೊಳ್ಳಲಾರ. ಆದ್ದರಿಂದ ಅವನ ಕನಸು ಒಂದು ಬಗೆಯ ಮೂಕವೇದನೆಯೇ ಎನ್ನಬಹುದು.



೧೦

ಅದಕ್ಕಿಂತಲೂ ಹೀನವಾದದ್ದು ಇಹಲೋಕದ ಸುಖಗಳಲ್ಲಿ ಸ್ತ್ರೀಸಂಗದಲ್ಲಿ ಕಳೆಯುವ ಕಾಲ.



೪.ವೆನ್ಱಿಯೇ ವೇಣ್ಡಿವೀೞ್ ಪೊರುಟ್ಕಿರಙ್ಗಿ ವೇಱ್ ಕಣಾರ್ ಕಲವಿಯೇ ಕರುದಿ

ನಿನ್ಱವಾನಿಲ್ಲಾ ನೆಂಜಿನೈಯುಡೈಯೇನ್ ಎನ್ ಶೆಯ್ ಹೇನ್ ನೆಡು ವಿಶುಮ್ಬಣವುಮ್

ಪನ್ಱಿಯಾಯನ್ಱು ಪಾರಕ್ಕಙ್ಕೀಣ್ಡಿ ಪಾೞಿಯಾನಾೞಿಯಾನರುಳೇ

ನನ್ಱುನಾನುಯ್ಯ ನಾನ್ ಕಣ್ಡುಕೊಣ್ಡೇನ್ ನಾರಾಯಣವೆನ್ನುಮ್ ನಾಮಮ್

ವೆನ್ಱಿಯೇ ವೇಣ್ಡಿ=ಜಯವನ್ನು ಆಶಿಸಿ, ವೀೞ್ ಪೊರುಟ್ಕು ಇರಙ್ಗಿ=ನಾಶ ಹೊಂದುವ ವಸ್ತುಗಳಿಗೆ ಇಳಿದು, ವೇಲ್ ಕಣಾರ್==ವೇಲಾಯುಧದಂತೆ ವಿಶಾಲವಾದ ಕಣ್ಣುಳ್ಳವರ, ಕಲವಿಯೇ ಕರುದಿ=ಕೂಟವನ್ನೇ ಆಶೆಪಟ್ಟು, ನಿನ್ಱವಾನಿಲ್ಲಾ=ನಿಂತಲ್ಲಿ ನಿಲ್ಲದ, ನೆಂಜೈಯುಡೈಯೇನ್=ಮನಸ್ಸುಳ್ಳವನಾಗಿದ್ದೇನೆ, ಎನ್ ಶೆಯ್ ಹೇನ್=ಏನು ಮಾಡಲಿ? ಅನ್ಱು=ಅಂದು, ನೆಡುವಿಶುಮ್ಬು=ವಿಸ್ತಾರವಾದ ಆಕಾಶವನ್ನು, ಅಣವುಮ್=ಮುಟ್ಟುವಂತೆ, ಪನ್ಱಿ ಆಯ್=ಹಂದಿ\(ಮಹಾವರಾಹಸ್ವರೂಪನು\) ಆಗಿ, ಪಾರಕಮ್=ಭೂಮಂಡಲವನ್ನು, ಕೀಣ್ಡ=ಗಿಡಿದೆತ್ತಿದ, ಪಾೞಿಯಾನ್=ಸಮರ್ಥನಾದವನ, ಆೞಿಯಾನ್=ಚಕ್ರಾಯುಧಧಾರಿಯಾದವನ, ಅರುಳೇ=ಕೃಪೆಯಿಂದಲೇ, ನಾನ್=ನಾನು, ನನ್ಱು=ಚೆನ್ನಾಗಿ, ಉಯ್ಯ=ಉಜ್ಜೀವಿಸುವಂತೆ, ನಾರಾಯಣಾ ಎನ್ನುಮ್ ನಾಮಮ್=ನಾರಾಯಣ ಎಂಬ ನಾಮವನ್ನು, ನಾನ್ ಕಣ್ಡುಕೊಣ್ಡೇನ್=ನಾನು ಕಂಡುಕೊಂಡೆನು.



ಜಯವನ್ನೇ ಆಶಿಸಿ ನಾಶಹೊಂದುವ ವಸ್ತುಗಳಿಗೆ ಇಳಿದು, ವೇಲಾಯುಧದಂತೆ ವಿಶಾಲವಾದ ಕಣ್ಣುಗಳುಳ್ಳವರ ಕೂಟವನ್ನೇ ಆಶೆಪಟ್ಟು ನಿಂತಲ್ಲಿ ನಿಲ್ಲದ ಮನಸ್ಸುಳ್ಳವನಾಗಿದ್ದೇನೆ;ಏನು ಮಾಡಲಿ? ಅಂದು ವಿಸ್ತಾರವಾದ ಆಕಾಶವನ್ನು ಮುಟ್ಟುವಂತೆ ಮಹಾವರಾಹನಾಗಿ ಭೂಮಂಡಲವನ್ನು ಗಿಡಿದು ಎತ್ತಿದ ಸಮರ್ಥನ, ಚಕ್ರಧಾರಿಯು ಕೃಪೆಯಿಂದಲೇ ನಾನು ಚೆನ್ನಾಗಿ ಉಜ್ಜೀವಿಸುವಂತೆ, ನಾರಾಯಣ ಎಂಬ ನಾಮವನ್ನೂ ನಾನು ಕಂಡುಕೊಂಡೆ. \(೪\)



ಮನಸ್ಸಿಗೆ ತಕ್ಕ ಕೆಲಸ, ಕೆಲಸಕ್ಕೆ ತಕ್ಕ ಫಲ. ಮನಸ್ಸು ಉತ್ತಮವಾದರೆ ಉತ್ತಮಕಾರ್ಯಗಳಲ್ಲಿ ತೊಡಗಿಸುತ್ತದೆ. ಅದು ಕೀಳಾದರೆ ಕೆಲಸಗಳೂ ಕೀಳೇ. ಕೆಲಸವೆಂಥಾದ್ದೋ ಅದಕ್ಕೆ ಅನುಗುಣವಾಗಿಯೇ ಫಲವಿರುವುದು. ಕೀರ್ತಿಯನ್ನೂ ಜಯವನ್ನೂ ಅಪೇಕ್ಷಿಸುವವನು ಕೀರ್ತಿಕರವಾದ ಕೆಲಸಗಳನ್ನೇ ಮಾಡಬೇಕು. ಹೀನಕಾರ್ಯಗಳಲ್ಲಿ ನಿರತನಾಗಿ ಕೀರ್ತಿಯನ್ನು ಆಶಿಸಿದರೆ, ಹೀನಕೀರ್ತಿಯಲ್ಲದೆ ಒಳ್ಳೆಯ ಯಶಸ್ಸು ಲಭಿಸುವುದೇ?



ಆೞ್ವರರು ಹೇಳುತ್ತಾರೆ: ನಾನು ಆಶಿಸಿದ್ದು ಜಯ, ಕೀರ್ತಿಗಳನ್ನು ಮಾಡುತ್ತಿದ್ದುದು



೧೧

ಅಧಃಪತನದ ಕೆಲಸಗಳನ್ನೇ. ನನ್ನ ಮನಸ್ಸಾದರೋ ಬಲುಚಂಚಲ. ನಿಂತಲ್ಲಿನಿಲ್ಲದ್ದು ಅದು. ನನ್ನ ಲಕ್ಷ್ಯವೆಲ್ಲ ವಿಶಾಲವಾದ ಕಣ್ಣುಗಳ ಹೆಂಗಸರ ಮೇಲೆ\! ಏನು ಮಾಡಲಿ? ಈ ಸ್ಥಿತಿಯಲ್ಲಿ ನಾನು ನನ್ನ ಮೇಲ್ಮೆಯನ್ನು ಕಾಣುವುದೆಂತು? ಹಿಂದೆ, ಸರ್ವೇಶ್ವರನಾದ ಸ್ವಾಮಿಯು ಮಹಾವರಾಹನಾಗಿ ಅವತರಿಸಿ, ಆಕಾಶದಷ್ಟುಬೆಳೆದು, ನೀರಿನಲ್ಲಿ ಹೊಕ್ಕೂ ಭೂಮಂಡಲವನ್ನು ಕದ್ದು ನೀರಿನಲ್ಲಿ ಅಡಗಿಕೊಂಡಿದ್ದ ದುಷ್ಟಹಿರಣ್ಯಾಕ್ಷನನ್ನು ಕೊಂದು ಭೂಮಿಯನ್ನು ತನ್ನ ಕೋರೆಹಲ್ಲುಗಳಿಂದ ಗಿಡಿದು ಮೇಲಕ್ಕೆ ಎತ್ತಲಿಲ್ಲವೇ? ಅವನೇ ನನ್ನಲ್ಲಿ ಮನೆಮಾಡಿಕೊಂಡಿರುವ ಕೆಟ್ಟಹವ್ಯಾಸಗಳನ್ನು ನಾಶಗೊಳಿಸಿ ನನ್ನನ್ನು ಉದ್ಧರಿಸುವವನು\! ಅವನು ಚಕ್ರಾಯುಧಧಾರಿ\! ಪರಮಸಮರ್ಥನು\! ಅವನ ಕೃಪೆಯಿಂದಲೇ ನಾನು ಆತ್ಮೋನ್ನತಿಗೆ ಸಾಧನವಾದ ನಾರಾಯಣ ಎಂಬ ಅವನ ದಿವ್ಯ ನಾಮಸ್ಮರಣೆಯನ್ನು ಕಂಡುಕೊಂಡೆ\!



೫.ಕಳ್ ವನೇನಾನೇನ್ ಪಡಿಱು ಶೆಯ್ದಿರುಪ್ಪೇನ್ ಕಣ್ಡವಾದಿರಿತನ್ದೇನೇಲುಮ್

ತೆಳ್ಳಿಯೇನಾನೇನ್ ಶೆಲ್ಗತಿಕ್ಕಮೈನ್ದೇನ್ ಚಿಕ್ಕೆನತ್ತಿರುವರುಳ ಪೆಟ್ರೇನ್

ಉಳ್ಳೆಲಾಮುರುಹಿಕ್ಕೂರಲ್ ತೞುತ್ತೊೞಿನ್ದೇನ್ ಉಡಮ್ಬೆಲಾಮ್ ಕಣ್ಣನೀರ್ ಶೋರ

ನಳ್ಳಿರುಳ್ಳಳವುಮ್ ಪಹಲುಮ್ ನಾನೞೈಪ್ಪನ್ ನಾರಾಯಣಾವೆನ್ನುಮ್ ನಾಮಮ್



ಕಳ್ವನೇನ್ ಆನೇನ್=ಕಳ್ಳತನ ಮಾಡುವವನೇ ಆದೆ, ಪಡಿಱು ಶೆಯ್ದು ಇರುಪ್ಪೇನ್=ಮೋಸವಂಚನೆಗಳನ್ನು ನಡಸಿದ್ದೇನೆ, ಕಣ್ಡವಾ=ನನ್ನ ಇಷ್ಟಬಂದ ಹಾಗೆ, ತಿರಿನ್ದೇನ್ ಆನೇನ್=ತಿರುಗಾಡಿ ವರ್ತಿಸಿದೆನಾದರೂ, ತೆಳ್ಳಿಯೇನ್ ಆನೇನ್=ತಿಳೀಮನಸ್ಸಿನವನಾದೆ, ಶೆಲ್ ಗತಿಕ್ಕೂ=ಹೋಗಬೇಕಾದ ಸನ್ಮಾರ್ಗದಲ್ಲಿ, ಅಮೈನ್ದೇನ್=ಹೊಂದಿಕೊಂಡೆ, ಚಿಕ್ಕೆನ=ಇದ್ದಕ್ಕಿದ್ದಂತೆಯೇ, ತಿರು ಅರುಳ್=ಶ್ರೇಷ್ಠವಾದ ಕೃಪೆಯನ್ನು, ಪೆಟ್ರೇನ್=ಪಡೆದೆ, ಉಳ್ ಎಲಾಮ್ ಉರುಹಿ=ಮನಸ್ಸೆಲ್ಲವೂ, ಉರುಹಿ=ಕರಗಿತು, ಕುರಲ್=ಗಂಟಲು, ಮಾತು, ತೞುತ್ತು=ತೊದಲಿತು, ಒೞಿನ್ ದೇನ್=ನುಡಿಯದಾದೆನು, ಉಡಮ್ಬೆಲಾಮ್=ಒಡಲೆಲ್ಲವೂ, ಕಣ್ಣನೀರ್ ಶೋರ=ಕಣ್ಣೀರು ಹರಿದು ನೆನೆಯಿತು, ನಳ್ ಇರುಳ್ ಅಳವುಮ್=ನಟ್ಟಿರುಳೆಲ್ಲವೂ, ಪಹಲುಮ್=ಹಗಲೆಲ್ಲವೂ, ನಾನ್ ಅೞೈಪ್ಪನ್=ನಾನು ಕೂಗಿ ಕರೆಯುವುದು, ನಾರಾಯಣಾ ಎನ್ನುಮ್ ನಾಮಮ್=ನಾರಾಯಣ ಎಂಬ ನಾಮವನ್ನೇ.



ಕಳ್ಳತನವನ್ನೇ ಮಾಡಿದೆ. ಮೋಸವಂಚನೆಗಳನ್ನು ನಡಸಿದೆ. ನನ್ನ ಇಷ್ಟಬಂದ ಹಾಗೆ ತಿರುಗಾಡಿದೆ. ಹಾಗೆಯೇ ನಡೆದುಕೊಂಡೆ. ಇಂಥ ನೀಚಪ್ರವೃತ್ತಿಯವನಾದರೂ



೧೨

ನನ್ನ ಮನಸ್ಸು ತಿಳಿಗೊಂಡಿತು. ನಡೆಯಬೇಕಾದ ಸನ್ಮಾರ್ಗಕ್ಕೆ ಹೊಂದಿಕೊಂಡೆ. ಇದ್ದಕ್ಕಿದ್ದಂತೆಯೇ ದಿವ್ಯಕೃಪೆಯನ್ನು ಪಡೆದೆ. ಮನಸ್ಸೆಲ್ಲವೂ ಕರಗಿತು. ಮಾತು ತೊದಲಿತು ನುಡಿಯದಾದೆನು.ಕಣ್ಣೀರು ಹರಿದು ಒಡಲೆಲ್ಲವೂ ನೆನ್ನೆಯಿತು. ಹಗಲು ಇರುಳೆನ್ನದೆ ಯಾವಾಗಲೂ ನಾನು ಕೂಗಿಕರೆಯುವುದು ನಾರಾಯಣ ಎಂಬ ನಾಮವನ್ನೇ.\(೫\)



ಮನುಷ್ಯನಿಗೆ ಬುದ್ಧಿಸ್ವಾತಂತ್ರ್ಯವೂ ಇದೆ. ಕರ್ತವ್ಯ ಸ್ವಾತಂತ್ರ್ಯವೂ ಇದೆ. ಅದರಿಂದ ಅವನು ಊರ್ಜಿತಗೊಳ್ಳಬಹುದು; ಇಲ್ಲವೇ ಅಧಃಪತನ ಹೊಂದಬಹುದು. ಸರ್ವಸಾಕ್ಷಿಯಾದ ಭಗವಂತನು ಅವನಲ್ಲಿಯೇ ಇದ್ದುಕೊಂಡು ಅವನ ನಡತೆಯನ್ನು ಗಮನಿಸುತ್ತಿರುತ್ತಾನೆ. ಯಾವ ಕ್ಷಣದಲ್ಲಿ ಅವನ ಕೃಪೆ ಒದಗಿಬರುವುದೋ\! ಭಗವತ್ಕೃಪೆಗೆ ಒಳಗಾದನೆಂದರೆ, ಅವನ ಎಲ್ಲದುಸ್ಸ್ವಭಾವಗಳೂ ನೀಗುವುವು. ಅವನು ಪರಿಶುದ್ಧಗೊಳ್ಳುವನು. ತಿರುಮಂಗೈ ಆೞ್ವಾರರ ಜೀವನವೇ ಇದಕ್ಕೆ ನಿದರ್ಶನ. ಆೞ್ವಾರರು ತೊಡಗಿದ್ದದ್ದು ಕಳ್ಳತನ ದರೋಡೆಗಳಲ್ಲ. ಭಗವಂತನನ್ನೂ ಅವರು ಬಿಡಲಿಲ್ಲ. ದಂಪತಿಗಳಾಗಿ ಬಂದ ಲಕ್ಷ್ಮೀನಾರಾಯಣರನ್ನು ಸುಲಿಗೆ ಮಾಡಿದರು. ಭಗವಂತನಿಗೆ ಕನಿಕರ ಹುಟ್ಟಿತು. ಅವರನ್ನು ಪರಿವರ್ತಿಸಿದರು. ಎಷ್ಟು ಬೇಗ ಅವರು ಸದ್ಭಕ್ತರಾದರು\! ಭಕ್ತಿಪಾರವಶ್ಯದಿಂದ ಅವರಿಗಾದ ಪರಿವರ್ತನೆಯನ್ನೂ ಆನಂದದ ಅನುಭವಗಳನ್ನೂ ಅವರು ಈ ಪಾಶುರದಲ್ಲಿ ಹೇಳಿದ್ದಾರೆ. ತಮ್ಮ ದುರ್ನಡತೆಯ ಅರಿವಾದ ಕೂಡಲೇ ಪಶ್ಚಾತ್ತಾಪವುಂಟಾಯಿತು. ಮನಸ್ಸು ಕರಗಿತು. ಪರಿಶುದ್ಧಗೊಂಡಿತು. ಕೃತಜ್ಞತೆ ಹೃದಯದಿಂದ ಉಕ್ಕಿಹರಿಯಿತು. ಕಣ್ಣುಗಳಿಂದ ಆನಂದಬಾಷ್ಪವು ಧಾರಾಕಾರವಾಗಿ ಹರಿಯತೊಡಗಿತು. ಮಾತು ತೊದಲಿತು. ಕುತ್ತಿಗೆ ಬಿಗಿಯಿತು. ನಾರಾಯಣ ಎಂಬ ಒಂದು ನಾಮವ್ ಅವರ ಬಾಯಿಂದ ಎಡೆಬಿಡದೆ ಹೊರಬೀಳಲು ಮೊದಲಾಯಿತು. ಪ್ರಾಪಂಚಿಕ ಜೀವನದ ಯೋಚನೆಗಳೆಲ್ಲವೂ ಮಾಯವಾದವು. ಮನಸ್ಸು ಭಗವಂತನಲ್ಲಿಯೇ ನೆಲೆಗೊಂಡಿತು.



೬.ಎಮ್ಬಿರಾನೆನ್ದೈಯೆನ್ನುಡೈಚ್ಚುಟ್ರಮ್ ಎನಕ್ಕರಶೆನ್ನುಡೈವಾಣಾಳ್

ಅಮ್ಬಿನಾಲರಕ್ಕರ್ ವೆರುಕ್ಕೊಳನೆರುಕ್ಕಿ ಅವರುಯಿರ್ ಶೆಹುತ್ತವೆಮ್ಮಾಣ್ಣಲ್

ವಮ್ಬುಲಾಂಜೋಲೈಮಾಮದಿಳ್ ತರಿಜೈಮಾಮಣಿಕ್ಕೋಯಿಲೇ ವಣಙ್ಗಿ

ನಮ್ಬಿಹಾಳುಯ್ಯನಾನ್ ಕಣ್ಡುಕೊಣ್ಡೇನ್ ನಾರಾಯಣಾ ವೆನ್ನುಮ್ ನಾಮಮ್



ಎಮ್ ಪಿರಾನ್ =ನಮಗೆ ಉಪಕಾರಾಕನೂ, ಎನ್ದೈ=ತಂದೆಯೂ, ಎನ್ನುಡೈ ಶುಟ್ರಮ್= ನನ್ನಬಂಧುವೂ, ಎನಕ್ಕು ಅರಶು=ನನಗೆ ಒಡೆಯನೂ, ಎನ್ನುಡೈ ವಾೞ್ ನಾಳ್=ನನ್ನ ಪ್ರಾಣಪುರುಷನೂ, ಅಮ್ಬಿನಾಲ್=ಬಾಣಗಳಿಂದ, ಅರಕ್ಕರ್=ರಾಕ್ಷಸರು, ವೆರುಕ್ಕೊಳ=ಅಂಜುವಂತೆ \(ಬೆದರಿಕೊಳ್ಳುವಂತೆ\) ನೆರುಕ್ಕಿ=ಎದುರಿಸಿ



೧೩

ಅವರ್ ಉಯಿರ್=ಅವರ ಜೀವಗಳನ್ನು, ಶೆಹುತ್ತ=ಸದೆಬಡಿದ, ಎಮ್ ಅಣ್ಣಲ್=ನಮ್ಮ ಸ್ವಾಮಿಯೂ ನೆಲಸಿರುವ, ವಮ್ಬು ಉಲಾಮ್=ಪರಿಮಳವು ಹರಡಿರುವ, ಶೋಲೈ=ಉಪವನಗಳಿಂದಲೂ, ಮಾ ಮದಿಳ್=ಎತ್ತರವಾದ ಕೋಟೆಗಳಿಂದಲೂ ಕೂಡಿದ, ತಂಜೈಮಾಮಣಿನ್=ತಂಜೈಮಾಮಣಿಯ ಕೋಯಿಲೇ ವಣಙ್ಗಿ=ದೇವಾಲಯದಲ್ಲಿಯೇ ನಮಸ್ಕರಿಸಿ, ನಮ್ಬಿಗಾಳ್=ಭಗವದ್ಭಕ್ತರು, ಉಯ್ಯ=ಉಜ್ಜೀವಿಸುವಂತೆಯೇ, ನಾನ್-ನಾನು, ನಾರಾಯಣಾ ಎನ್ನುಮ್ ನಾಮಮ್=ನಾರಾಯಣ ಎಂಬ ನಾಮವನ್ನು, ಕಣ್ಡುಕೊಣ್ಡೇನ್=ಕಂಡುಕೊಂಡೆನು.



ನಮ್ಮ ಉಪಕಾರಿಯೂ, ತಂದೆಯೂ, ಬಂಧುವೂ, ಒಡೆಯನೂ, ಪ್ರಾಣಪುರುಷನೂ ರಾಕ್ಷಸರು ಬೆದರಿಕೊಳ್ಳುವಂತೆ ಎದುರಿಸಿ ಅವರ ಜೀವವನ್ನು ಅಂಬುಗಳಿಂದ ಸದೆಬಡಿದವನೂ ಆದ ನಮ್ಮ ಸ್ವಾಮಿಯು ನೆಲಸಿರುವ ಪರಿಮಳವು ಹರಡಿರುವ ಉಪವನಗಳಿಂದಲೂ ಎತ್ತರವ್ಚಾದ ಕೋಟೆಗೊಡೆಗಳಿಂದಲೂ ಕೂಡಿದ ತಂಜೈಮಾಮಣಿಯ ದೇವಾಲಯದಲ್ಲಿಯೇ ನಮಸ್ಕರಿಸಿ ಭಗವದ್ಭಕ್ತರು ಆತ್ಮೋದ್ಧಾರ ಮಾಡಿಕೊಳ್ಳುವಂತೆಯೇ ನಾನೂ ನಾರಾಯಣ ಎಂಬ ನಾಮವನ್ನುಕಂಡುಕೊಂಡೆ. \(೬\)



ಶರಣಾಗತಿ ತತ್ತ್ವದ ಒಂದು ವಿಷಯ ಇಲ್ಲಿ ಕಂಡುಬರುತ್ತದೆ. ಭಗವಂತನೇ ನಮಗೆ ತಂದೆ, ತಾಯಿ,ಬಂಧು,ಬಳಗ,ಗೆಳೆಯ,ಗುರು,ಗತಿ, ರಕ್ಷಕ, ಒಡೆಯ, ಪ್ರಾಣ -ಎಲ್ಲವೂ . ಅವನು ಹೊರತು ನಮಗೆ ಬೇರೆ ಶರಣ್ಯರಿಲ್ಲ. ಅವನನ್ನು ಅನನ್ಯವಾಗಿ ಆಶ್ರಯಿಸಿ, ಆತ್ಮೋದ್ಧಾರ ಮಾಡಿಕೊಳ್ಳಬೇಕು. ಈ ರಹಸ್ಯವನ್ನು ಮನಗಂಡು ಹಾಗೆಯೇ ತಪ್ಪದೆ ನಡೆದುಕೊಳ್ಳುವವರು ಭಗವದ್ಭಕ್ತರು. ಅವರು ಭಗವಂತನು ನೆಲಸಿರುವ ಪವಿತ್ರದೇವಾಲಯಗಳಲ್ಲಿಯೇ ಎಡೆಬಿಡದೆ ಸೇವೆ ಮಾಡುತ್ತಾ ತಲೆಬಾಗಿ ನಮಸ್ಕರಿಸುತ್ತಾ ತಮ್ಮ ಜೀವನವನ್ನು ಸಾರ್ಥಕಗೊಳಿಸಿಕೊಳ್ಳುತ್ತಾರೆ. ಅವರು ಉಜ್ಜೀವನಗೊಳ್ಳುವುದಕ್ಕೆ ಭಗವತ್ಸೇವೆ ಅವರ ಮಾರ್ಗ. ಅವರಂತೆಯೇ ಆೞ್ವಾರರಿಗೂ ಒಂದು ಸುಲಭವಾದ ಸೊಗಸಾದ ಆತ್ಮೋದ್ಧಾರ ಮಾರ್ಗ ದೊರೆತಿದೆ. ನಾರಾಯಣ ಎಂಬ ಪವಿತ್ರ ನಾಮೋಚ್ಚಾರಣೆಯೇ ಅದು. ಅದರಿಂದಲೇ ಅವರಿಗೆ ಆತ್ಮೋನ್ನತಿ.



ಭಗವದ್ಭಕ್ತರು ಒಂದು ಮಾರ್ಗದಿಂದ ಉಜ್ಜೀವನಗೊಂಡರು. ಹಾಗೆಯೇ ಆೞ್ವಾರರೂ ಒಂದು ಮಾರ್ಗದಿಂದ ಉಜ್ಜೀವನಗೊಂಡರು. ಇದರಿಂದ ಕಲಿಯಬೇಕಾದ ಪಾಠವೇನು? ನಾವೂ ಹಾಗೆಯೇ ನಮ್ಮನ್ನು ಉದ್ಧರಿಸಿಕೊಳ್ಳಬೇಕು ಎಂಬುದೇ. ಮುಂದಿನ ಪಾಶುರ ಅದೇ.



"ತಂಜೈ ಮಾಮಣಿಕ್ಕೋಯಿಲ್" ಎಂಬುದು ತಂಜಾವೂರು ಎಂದು ಪ್ರಸಿದ್ಧಿ ಪಡೆದ ಪುಣ್ಯಕ್ಷೇತ್ರ. ಇಲ್ಲಿ ಮೂರು ದಿವ್ಯ ಸನ್ನಿಧಿಗಳಿವೆ.



೧೪

೭.ಇಱ್ ಪಿಱ ಪ್ಪಱಿಯೀರಿವರವರೆನ್ನೀರ್ ಇನ್ನದೋರ್ ತನ್ಮೈಯೆನ್ಱುಣರೀರ್

ಕಱ್ ಪಹಮ್ ಪುಲವರ್ ಹಳೈಹಣೆನ್ಱುಲಹಿಲ್ ಕಣ್ಡವಾತೊಣ್ಡರೈಪ್ಪಾಡುಮ್

ಶೊಱ್ ಪೊರುಳಾಳೀರ್ ಶೊಲ್ಲುಹೇನ್ ವಮ್ಮೀನ್ ಶೂೞ್ ಪುನಱ್ ಕುಡನ್ದೈಯೇ ತೊೞುಮಿನ್

ನಱ್ ಪೊರುಳ್ ಕಾಣ್ಮಿನ್ ಪಾಡಿನೀರುಯ್ಯಮಿನ್ ನಾರಾಯಣಾವೆನ್ನು ಮ್ ನಾಮಮ್



ಇಲ್=ಮನೆಯನ್ನೂ, ಪಿಱಪ್ಪು=ಹುಟ್ಟನ್ನೂ, ಅಱಿಯೀರ್=ನೀವು ಅರಿತಿಲ್ಲ, ಇವರ್ ಅವರ್=ಇವರು ಅವರು, ಎನ್ನೀರ್=ಎಂದು ತಿಳಿದವರು, ಇನ್ನದು ಓರ್ ತನ್ಮೈ=ಇಂಥಾದ್ದು ಒಂದು ಸ್ವಭಾವ ಎಂದು, ಉಣರೀರ್=ತಿಳಿವಳಿಕೆಯಿಲ್ಲದವರು , ಕಱ್ ಪಹಮ್=ಕಲ್ಪವೃಕ್ಷ, ಪುಲವರ್=ಜ್ಞಾನಿಗಳು\(ಒಡೆಯರು\), ಕಳೈಹಣ್=ಆಧಾರ, ಎನ್ಱು=ಎಂದು, ಕಣ್ಡವಾ=ಮನಸ್ಸಿಗೆ ಬಂದ ಹಾಗೆ, ಉಲಹಿಲ್=ಈ ಲೋಕದಲ್ಲಿ, ತೊಣ್ಡರೈ=ಸೇವಕರನ್ನು, ಪಾಡುಮ್=ಹೊಗಳಿ ಹಾಡುವ, ಶೊಲ್ ಪೊರುಳ್ ಆಳೀರ್= ತಿಳಿವಳಿಕೆಯಿಲ್ಲದ ಕಿವಿಗಳೇ, ಶೊಲ್ಲುಹೇನ್=ಹೇಳುತ್ತೇನೆ, ವಮ್ಮೀನ್=ಬನ್ನಿ, ಪುನಲ್ ಶೂೞ್=ಉಪವನಗಳಿಂದ ಸುತ್ತುವರಿದಿರುವ, ಕುಡನ್ದೈಯೇ=ಕುಂಭಕೋಣವನ್ನೇ, ತೊೞುಮಿನ್=ಸೇವೆ ಮಾಡಿ, ನಲ್ ಪೊರುಳ್=ಸದ್ವಸ್ತುವನ್ನು, ಕಾಣ್ಮಿನ್=ಕಂಡುಕೊಳ್ಳಿ\(ನೋಡಿರಿ\), ನಾರಾಯಣಾ ಎನ್ನುಮ್ ನಾಮಮ್=ನಾರಾಯಣ ಎಂಬ ನಾಮವನ್ನು, ಪಾಡಿ=ಹಾಡಿ, ನೀರ್=ನೀವು, ಉಯ್ಯಮಿನ್=ಆತ್ಮೋನ್ನತಿ ಪಡೆಯಿರಿ.



ನೀವು ಮನೆಯನ್ನೂ, ಹುಟ್ಟನ್ನೂ ಅರಿಯದವರು. ಇವರು ಅವರು ಎಂದು ತಿಳಿಯದವರು. ಒಂದು ಸ್ವಭಾವ ಇಂಥಾದ್ದು ಎಂಬ ಜ್ಞಾನವಿಲ್ಲದವರು. ಈ ಲೋಕದಲ್ಲಿ ಸೇವಕರಾಗಿರುವವರನ್ನು \(ಪ್ರಾಪಂಚಿಕರನ್ನು\)ಕಲ್ಪವೃಕ್ಷ, ಜ್ಞಾನಿ, ಒಡೆಯ, ಆಧಾರ, ರಕ್ಷಕ ಎಂದು ಮನಸ್ಸಿಗೆ ಬಂದ ಹಾಗೆ ಹೊಗಳಿಹಾಡುವ ಅಜ್ಞಾನಿ ಕವಿಗಳೇ ಹೇಳುತ್ತೇನೆ ಬನ್ನಿ. ಉಪವನಗಳಿಂದ ಸುತ್ತುವರಿದಿರುವ ಕುಂಭಕೋಣದಕ್ಕೇ ಸೇವೆಮಾಡಿ. ಸದ್ವಸ್ತುವನ್ನು ಕಂಡುಕೊಳ್ಳಿ. ನಾರಾಯಣ ಎಂಬ ನಾಮವನ್ನು ಹಾಡಿ, ನೀವು ಉದ್ಧಾರವಾಗಿರಿ. \(೭\)



ತಮ್ಮ ಹಿತಕ್ಕಾಗಿಯೇ ದುಡಿಯುವವರು ಸ್ವರಥಿಗಳು. ಅವರು ಲೌಕಿಕರು. ಪರಹಿತವನ್ನೂ ಲೋಕಹಿತವನ್ನೂ ಕೋರಿ ಶ್ರಮಿಸುವವರು ಪಾರಮಾರ್ಥಿಗಳು. ಅವರು ಭಕ್ತರು. ಅವರದು ನಿಸ್ಸ್ವಾರ್ಥಸೇವೆ. ತಿರುಮಂಗೈಆೞ್ವಾರರು ಭಗವತ್ಕೃಪೆಯಿಂದ ಆತ್ಮೋದ್ಧಾರದ ಮಾರ್ಗವನ್ನು ಕಂಡುಕೊಂಡರಷ್ಟೆ. ತಾವು ಅರಿತದ್ದನ್ನು ತಾವು ಅನುಭವಿಸಿದ್ದನ್ನು ತಾವು ಕಂಡುಕೊಂಡದ್ದನ್ನು ಲೋಕಕ್ಕೇ ಹಂಚಿಬಿಡಬೇಕೆಂದು ಬಯಸಿ, ಲೌಕಿಕರೆಲ್ಲರಿಗೂ ಈ ಪಾಶುರದಲ್ಲಿ ಕರೆಕೊಡುತ್ತಾರೆ.



ಆೞ್ವರರು ಹೇಳುತ್ತಾರೆ: ಲೌಕಿಕರೆ, ನಿಮ್ಮ ಮನೆ\(ನೆಲೆ\)ಯಾವುದು ಎಂಬುದು ನಿಮಗೆ ತಿಳಿಯದು. ನೀವು ಹುಟ್ಟೀರುವುದೇತಕ್ಕೆ ಎಂಬುದು ನಿಮಗೆ ತಿಳಿಯದು. ನಿಮಗೆ ವಿವೇಚನಾಶಕ್ತಿ ಇಲ್ಲ. ಇವರು ಅವರು ಎಂಬ ಭೇದವನ್ನು ತಿಳಿಯಲಾರಿರಿ. ಸ್ವಭಾವವನ್ನೂ ಸ್ವರೂಪವನ್ನೂ ಅರಿಯಲಾರಿರಿ. ಕಲಿತ ಕೆಲವು



೧೫

ಮಾತುಗಳನ್ನು ನಿಮ್ಮ ಮನಸ್ಸಿಗೆ ಬಂದ ಹಾಗೆ ನೀವು ಬಳಸುತ್ತೀರಿ. ಈ ಲೋಕದಲ್ಲಿ ನೀಚಸೇವಕರಾಗಿ ಹೊಟ್ಟೆ ಹೊರೆಯುವವರನ್ನು ನೀವು "ಕಲ್ಪವೃಕ್ಷ, ಜ್ಞಾನಿ,ಒಡೆಯ,ಆಧಾರ,ರಕ್ಷಕ"ಮುಂತಾಗಿ ಹೊಗಳುತ್ತೀರಿ. ಎಂಥ ಅಜ್ಞಾನ ನಿಮ್ಮದು\! ನಿಮ್ಮ ಶ್ರೇಷ್ಠವಾದ ಜೀವನವನ್ನು ಹೀಗೆ ಹಾಳುಮಾಡಿಕೊಳ್ಳುತ್ತಿದ್ದೀರಿ. ಇಲ್ಲಿ ಬನ್ನಿ, ನೀವು ಉದ್ಧಾರವಾಗುವ ಗುಟ್ಟನ್ನು ಹೇಳುತ್ತೇನೆ. ಕುಂಭಕೋಣದಲ್ಲಿ ನೆಲಸಿರುವ ಸ್ವಾಮಿಯ ಸೇವೆಮಾಡಿ. ಅವನಲ್ಲಿ ನಿಮ್ಮ ನಂಬಿಕೆಯನ್ನಿಡಿ. ಅವನೇ ರಕ್ಷಕನೆಂದು ದೃಢವಾಗಿ ಅವನನ್ನು ಆಶ್ರಯಿಸಿ. ಭಗವಂತನೇ ಸದ್ವಸ್ತು. ಅವನೇ ನಿಜವಸ್ತು. ನಾರಾಯಣ, ನಾರಾಯಣ ಎಂದು ಅವನ ದಿವ್ಯನಾಮವನ್ನು ಎಡೆಬಿಡದೆ ಹಾಡುತ್ತಿರಿ, ನಿಮಗೆ ಉದ್ಧರವಾಗುವುದು ನಿಶ್ಚಯ.



ಜೀವನಿಗೆ ಮನೆಯಾವುದು? ಪರಮಪದವೇ ಅವನ ಶಾಶ್ವತವಾದ ಮನೆ. ವಿವೇಚನಾಶಕ್ತಿ ಯಾವುದು? ಯಾರನ್ನು ಆಶ್ರಯಿಸಿದರೆ ಶಾಶ್ವತವಾದ ಸುಖವೂ ಶಾಂತಿಯೂ ಲಭಿಸುವುದು ಎಂದು ತಿಳಿದುಕೊಳ್ಳುವುದು. ಪ್ರಾಪಂಚಿಕನಾದ ಮನುಷ್ಯನನ್ನು ಆಶ್ರಯಿಸಬೇಕೇ ಅಥವಾ ಸರ್ವೆಶ್ವರನನ್ನು ಆಶ್ರಯಿಸಬೇಕೇ ಎಂಬುದನ್ನು ತಿಳಿಯುವುದು ಅದು.



"ಸ್ವಭಾವ ಸ್ವರೂಪಗಳನ್ನು ತಿಳಿಯದವರು"- ಹೇಗೆ? ಮನುಷ್ಯನು ಸಾಮಾನ್ಯವಾಗಿ ಸ್ವಾರ್ಥಿ. ಅದಕ್ಕೆ ತಕ್ಕಂತೆ ಅವನ ಸ್ವಭಾವ, ಅವನ ಸ್ವರೂಪ. ಅವನ ಒಳಗಿನ ಸ್ವಭಾವಕ್ಕೂ ತೋರಿಕೆಯ\(ಹೊರಗಿನ\(ಸ್ವಭಾವಕ್ಕೂ\) ಬಹಳ ವ್ಯತ್ಯಾಸ, ಅದನ್ನುಕಂಡುಕೊಳ್ಳುವುದು ಸುಲಭವಲ್ಲ. ಆಗುವುದಿಲ್ಲ ಎಂತಲೇ ಹೇಳಬೇಕು. ಭಗವಂತನ ಸ್ವರೂಪಸ್ವಭಾವಗಳು ಪರಿಶುದ್ಧವಾದವು. ಅವನು ಕರುಣಾಮೂರ್ತಿ. ಆಶ್ರಿತರಕ್ಷಕ, ಮರೆಹೊಕ್ಕವರು ಎಷ್ಟೇ ಕೆಟ್ಟವರಾದರೂ ಅವರ ಕೈಬಿಡುವುದಿಲ್ಲ. ಇತ್ಯಾದಿ.



"ಅಜ್ಞಾನಿ ಕವಿಗಳು"- ಹೇಗೆ? ಮಾತಿನ ಸೌಂದರ್ಯವನ್ನೂ ಅದರ ಅರ್ಥದ ಸೌಂದರ್ಯವನ್ನೂ ಚೆನ್ನಾಗಿ ಅರಿತುಕೊಂಡು, ಅವೆರಡೂ ಸೊಗಸಾಗಿ ಹೊಂದಿಕೊಳ್ಳುವಂತೆ ಜೋಡಿಸಿ, ಸತ್ಯವನ್ನು ಪ್ರತಿಪಾದಿಸುವಂತೆ ಕೂಡಿಸಿ, ಹಾಡುವವನು ಕವಿ. ನಿಜವಸ್ತುವಿನ ಗುಣಗಾನ ಮಾಡುವವನು ಕವಿ. ಭಗವಂತನ ಸ್ವರೂಪಸ್ವಭಾವಾದಿಗಳನ್ನು ತಿಳಿಯಹೇಳುವವನು ಕವಿ. ಭಗವಂತನ ಕಡೆಗೆ ಮಾನವನ ಮನಸ್ಸನ್ನು ಸೆಳೆಯತಕ್ಕವನು ಕವಿ. ಇದನ್ನು ತಿಳಿದುಕೊಳ್ಳದೆ, ಮಾತಿಗೂ ಅದರ ಅರ್ಥಕ್ಕೂ ಬೆಲೆಕೊಡದೆ, ತನ್ನ ಇಷ್ಟಬಂದ ಹಾಗೆ, ತನಗೆ ತೋರಿದ ಹಾಗೆ, ಸ್ವಾರ್ಥಿಯಾದ ಲೌಕಿಕನನ್ನು ತನ್ನ ಸ್ವಾರ್ಥಸಾಧನೆಗಾಗಿ ಹೊಗಳುವವನು ಅಜ್ಞಾನಿ ಕವಿಯೇ. ಉದಾಹರಣೆಗೆ-



೧೬

"ಕಲ್ಪವೃಕ್ಷ"-ಅದು ಬೇಡಿದ್ದನ್ನು ಕೊಡುವ ದೇವಲೋಕದ ಮರ. ಬೇಡಿದ್ದನ್ನು ಕೊಡುವ ಸಾಮರ್ಥ್ಯವುಳ್ಳವನು ಭಗವಂತ. ಆದ್ದರಿಂದ ಕಲ್ಪವೃಕ್ಷ ಎಂಬುದನ್ನು ಭಗವಂತನಿಗೆ ಮಾತ್ರವೇ ಪ್ರಯೋಗಿಸತಕ್ಕದ್ದು.



ಇದರಂತೆಯೇ ಇತರ ಪದಗಳೂ- "ಜ್ಞಾನಿ, "ಒಡೆಯ", "ಆಧಾರ", "ರಕ್ಷಕ". ಈ ಎಲ್ಲ ಪದಗಳನ್ನೂ ಅರ್ಥವತ್ತಾಗಿ ಭಗವಂತನಿಗೆ ಮಾತ್ರವೇ ಅನ್ವಯಿಸಬೇಕು. ಭಗವಂತನೊಬ್ಬನೇ ಸರ್ವಜ್ಞ, ಸರ್ವಶಕ್ತ, ಮನುಷ್ಯನಿಗೆ ಈ ಪದಗಳನ್ನು ಬಳಸಬಹುದೇ? ತನ್ನನ್ನೇ ತಾನು ಉದ್ಧರಿಸಿಕೊಳ್ಳಲಾರದವನು ಇತರರಿಗೆ ರಕ್ಷಕನಾಗಿ, ಅವರಿಗೆ ಆಧಾರವಾಗಿ, ಅವರನ್ನು ಉದ್ಧರಿಸುತ್ತಾನೆಯೇ? ಇದಲ್ಲವೇ ಅಜ್ಞಾನ? ಇದಲ್ಲವೇ ವಿವೇಚನೆ ಇಲ್ಲದಿರುವುದು? ಇದಲ್ಲವೇ ಸ್ವರೂಪಸ್ವಭಾವಗಳ ಅರ್ಥವಾಗದಿರುವುದು?



"ಕುಂಭಕೋಣದಲ್ಲೇ ಸೇವೆ ಮಾಡಿ"-ಏಕೆ? ಕುಂಭಕೋಣ ಒಂದು ದಿವ್ಯದೇಶ. ಭಗವಂತನು ತನ್ನ ಅರ್ಚ್ಚಾರೂಪದಲ್ಲಿ ಶಾಶ್ವತವಾಗಿ ನೆಲಸಿರುವ ಪವಿತ್ರಕ್ಷೇತ್ರ. ಭಕ್ತರ ಉದ್ಧಾರಕ್ಕಾಗಿಯೇ ಅಲ್ಲಿ ನೆಲಸಿರುವುದು\! ಇಲ್ಲಿ ಆೞ್ವಾರರು ಹೇಳಿರುವುದು ಒಂದೇ ಒಂದು ಹೆಸರಾದರೂ, ಇದು ಎಲ್ಲ ಪವಿತ್ರಕ್ಷೇತ್ರಗಳಿಗೂ ಅನ್ವಯಿಸುತ್ತದೆ. ಯಾವುದಾದರೊಂದು ಪುಣ್ಯಕ್ಷೇತ್ರದಲ್ಲಿ ಭಗವಂತನ ಸೇವೆಯನ್ನು ಎಡೆಬಿಡದೆ ನಡಸಬೇಕು ಎಂಬುದೇ ಇದರಲ್ಲಿ ಅಡಗಿರುವ ತತ್ತ್ವ.



"ಪುಲವರ್"-ಎಂಬುದಕ್ಕೆ, "ವಿದ್ಯಾವಂತ", "ಕವಿ", "ಋಷಿ", "ಕಲಾವಿದ", "ದೇವತೆ","ಒಡೆಯ", "ರಕ್ಷಕ" ಇತ್ಯಾಇದ್ ಅರ್ಥ ಬರುತ್ತದೆ. ಅವುಗಳಲ್ಲಿ ಒಂದನ್ನು ಇಲ್ಲಿ ಬಳಸಿಕೊಳ್ಳಲಾಗಿದೆ.



೮.ಕಟ್ರಿಲೇನ್ ಕಲೈಹಳ್ ಐಮ್ ಬುಲನ್ ಕರುತುಮ್ ಕರುತ್ತುಳೇ ತಿರುತ್ತಿನೇನ್ ಮನತ್ತೈ

ಪೆಟ್ರಿಲೇನದನಾಲ್ ಪೇದೈಯೇನ್ ನನ್ಮೈ ಪೆರುನಿಲತ್ತಾರುಯಿರ್ ಕ್ಕೆಲ್ಲಾಮ್

ಶೆಟ್ರಮೇವೇಣ್ಡಿತ್ತಿರಿತರುವೇನ್ ತವಿರ್ ನ್ದೇನ್ ಶೆಲ್ಗತಿಕ್ಕುಯ್ಯುಮಾಱಿಣ್ಣಿ

ನಟ್ರುಣೈಯಾಹ ಪ್ಪಟ್ರಿನೇನಡಿಯೇನ್ ನಾರಾಯಣಾ ವೆನ್ನುಮ್ ನಾಮಮ್



೧೭

ಕಲೈಹಳ್=ಶಾಸ್ತ್ರಗಳನ್ನು, ಕಟ್ರಿಲೇನ್=ಕಲಿತಿಲ್ಲ, ಐಮ್ಬುಲನ್=ಪಂಚೇಂದ್ರಿಯಗಳು, ಕರುದುಮ್=ಇಚ್ಛಿಸುವ, ಕರುತ್ತುಳೇ=ವಿಷಯಗಳಲ್ಲಿಯೇ, ಮನತ್ತೈ=ಮನಸ್ಸನ್ನು, ತಿರುತ್ತಿನೇನ್=ತಿರುಗಿಸಿದೆ, ಅದನಾಲ್=ಅದರಿಂದ, ಪೇದೈಯೇನ್=ಉನ್ಮತ್ತನಾದೆ, ನನ್ಮೈ ಪೆಟ್ರಿಲೇನ್=ನಲ್ಮೆ\(ಸದ್ಗುಣಗಳನ್ನು\) ಯನ್ನು ಪಡೆಯಲಿಲ್ಲ, ಪೆರುನಿಲತ್ತು=ವಿಶಾಲವಾದ\(ದೊಡ್ಡ\)ಈ ಭೂಮಂಡಲದ, ಆರ್=ತುಂಬಿರುವ, ಉಯಿರ್ ಕ್ಕು=ಪ್ರಾಣಿಗಳಿಗೆ, ಎಲ್ಲಾಮ್=ಎಲ್ಲಕ್ಕೂ, ಶೆಟ್ರಮೇ ವೇಣ್ಡಿ=ಕೆಡುಕನ್ನೇ ಬಗೆದು, ತಿರಿ ತರುವೇನ್=ಅಲೆದಾಡುತ್ತಿದ್ದೇನೆ, ತವಿರ್ ನ್ದೇನ್= ಎಲ್ಲವನ್ನೂ ಬಿಟ್ಟುಕೊಟ್ಟಿದ್ದೇನೆ, ಅಡಿಯೇನ್=ದಾಸನಾದ ನಾನು, ಶೆಲ್ಗತಿಕ್ಕು=ನಡೆಯಬೇಕಾದ ದಾರಿಯಲ್ಲಿ, ಉಯ್ಯುಮ್ ಆಱ=ಮೇಲ್ಮೆಗೊಳ್ಳುವಂತೆ, ಎಣ್ಣಿ-ಭಾವಿಸಿ, ನಾರಾಯಣಾ ಎನ್ನುಮ್ ನಾಮಮ್=ನಾರಾಯಣ ಎಂಬ ನಾಮವನ್ನು, ನಲ್ ತುಣೈ ಆಹ=ಒಳ್ಳೆಯ ಜೊತೆಯಾಗಿ, ಪಟ್ರಿಲೇನ್=ಹಿಡಿದಿದ್ದೇನೆ.



ನಾನು ಶಾಸ್ತ್ರಗಳನ್ನು ಕಲಿಯಲಿಲ್ಲ. ಪಂಚೇಂದ್ರಿಯಗಳು ಇಚ್ಛಿಸುವ ವಿಷಯಗಳಲ್ಲಿಯೇ ನನ್ನ ಮನಸ್ಸನು ತಿರುಗಿಸಿದೆ. ಅದರಿಂದ ಉನ್ಮತ್ತನಾದೆ. ನಲ್ಮೆಯನ್ನು ಪಡೆಯಲಿಲ್ಲ. ವಿಶಾಲವಾದ ಈ ಭೂಮಂಡಲದ ಪ್ರಾಣಿಗಳೆಲ್ಲಕ್ಕೂ ಕೆಡುಕನ್ನೇ ಬಗೆದು ಅಲೆದಾಡಿದೆ. \(ಈಗ\) ಎಲ್ಲವನ್ನೂ ಬಿಟ್ಟುಕೊಟ್ಟೀದ್ದೇನೆ. \(ನಾನು\)ನಡೆಯಬೇಕಾದ ದಾರುಯಲ್ಲಿ ಮೇಲ್ಮೆಗೊಳ್ಳುವಂತೆ ಎಣಿಸಿ ನಾರಾಯಣ ಎಂಬ ನಾಮವನ್ನು ದಾಸನಾದ ನಾನು ಒಳ್ಳೆಯ ಜೊತೆಯಾಗಿ ಹಿಡಿದಿದ್ದೇನೆ.\(೮



ಆೞ್ವಾರರು ಹೇಳುತ್ತಾರೆ: ಇದುವರೆಗೆ ನನ್ನ ಮೇಲ್ಮೆಯೇನೆಂದು ತಿಳಿಯಲು ನನಗೆ ಅವಕಾಶವಿರಲಿಲ್ಲ. ನಾನು ವೇದಶಾಸ್ತ್ರಾದಿ ಜ್ಞಾನವನ್ನು ಪಡೆಯಲಿಲ್ಲ. ಪಂಚೇಂದ್ರಿಯಗಳು ಆಶಿಸುವುದರಲ್ಲಿಯೇ ನನ್ನ ಮನಸ್ಸನ್ನು ಹರಿಯಗೊಟ್ಟೆ. ಅದರಲ್ಲಿಯೇ ಮಗ್ನನಾದೆ. ಅವುಗಳನ್ನು ಕುರಿತು ಉನ್ಮತ್ತನೇ ಆದೆ. ಈ ವಿಶಾಲವಾದ ಭೂಮಂಡಲದ ಪ್ರಾಣಿಗಳಿಗೆಲ್ಲ ಕೆಡಕನ್ನೇ ಮಾಡಿದೆ. ಕಡುದುಷ್ಟನೂ ನೀಚನೂ ಆದೆ. ನನ್ನಲ್ಲಿ ಒಂದಾದರೂ ಒಳ್ಳೆಯಗುಣಕ್ಕೆ ಅವಕಾಶವಿರಲಿಲ್ಲ. ನಾನು ಯಾರಿಗೂ ಒಳ್ಳೆಯದು ಮಾಡಲಿಲ್ಲ. ಹೇಗೋ, ಯಾವ ಭಾಗ್ಯವಿಶೇಷದಿಂದಲೋ, ನನಗೆ ಭಗವಂತನ ಕೃಪೆಯುಂಟಾಯಿತು. ನನ್ನ ದಾರಿ ಯಾವುದು ಎಂದು ಅರಿವಾಯಿತು. ಅದನ್ನು ಹಿಡಿದು ಹೋಗುವುದಕ್ಕೂ, ನನ್ನ ಮೇಲ್ಮೆಗೆ ಅನುಕೂಲಿಸುವುದಕ್ಕೂ "ನಾರಾಯಣಾ"ಎಂಬ ನಾಮವೇ ನಿಜವಾದ ನನ್ನ ಜೊತೆಯೆಂದು ಎಣಿಸಿ, ನಂಬಿ, ಆರಿಸಿಕೊಂಡು, ಅದನ್ನು ಪಟ್ಟಾಗಿ ಹಿಡಿದಿದ್ದೇನೆ.



೧೮

೯.ಕುಲನ್ತರುಮ್ ಶೆವಮ್ ತನ್ದಿಡುಮ್ ಅಡಿಯಾರ್ ಪಡುದುಯರಾಯಿನವೆಲ್ಲಾಮ್

ನಿಲನ್ತರಂಜೆಯ್ಯುಮ್ ನೀಳ್ ವಿಶುಮ್ಬರುಳುಮ್ ಅರುಳೊಡು ಪೆರುನಿಲಮಳಿಕ್ಕೂಮ್

ವಲನ್ತರುಮ್ ಮಟ್ರುನ್ತನ್ದಿಡುಮ್ ಪೆಟ್ರತಾಯಿನುಮಾಯಿನ ಶೆಯ್ಯುಮ್

ನಲನ್ತರುಂಜೊಲ್ಲೈನಾನ್ ಕಣ್ಡುಕೊಣ್ಡೇನ್ ನಾರಾಯಣಾವೆನ್ನುಮ್ ನಾಮಮ್



ಕುಲಮ್ ತರುಮ್=ಶ್ರೇಷ್ಠ ಕುಲವನ್ನುಂಟು ಮಾಡುವುದೂ, ಶೆಲ್ವಮ್ ತನ್ದಿಡುಮ್=ಐಶ್ವರ್ಯವನ್ನು ತಂದುಕೊಡುವುದು, ಅಡಿಯಾರ್ =ಭಕ್ತರು, ಪಡು=ಅನುಭವಿಸುವ, ತುಯರ್ ಆಯಿನ ಎಲ್ಲಾಮ್=ದುಃಖವೆನ್ನುವ \(ದುಃಖವಾಗಿರುವ\)ಎಲ್ಲವನ್ನೂ, ನಿಲಮ್ ತರಮ್=ನೆಲಸಮನಾಗಿ, ಶೆಯ್ಯುಮ್=ಮಾಡುವುದೂ, ನೀಳ್ ವಿಶುಮ್ಬು=ಪರಮಪದವನ್ನು, ಅರುಳುಮ್=ಕೃಪೆ ಮಾಡುವುದೂ, ಅರುಳೊಡು=ಸರ್ವೇಶ್ವರನ ಕೃಪೆಯೊಡನೆ, ಪೆರುನಿಲಮ್=ಹಿರಿಯ ಪದವಿಯನ್ನೂ, ಅಳಿಕ್ಕೂಮ್=ಕೊಡುವುದೂ, ವಲಮ್ ತರುಮ್=ಶಕ್ತಿಯನ್ನುಂಟುಮಾಡುವುದೂ, ಮಟ್ರುಮ್=ಬೇರೆ ಎಲ್ಲವನ್ನೂ, ತನ್ದಿಡುಮ್=ತಂದುಕೊಡುವುದೂ, ಪೆಟ್ರ ತಾಯಿನುಮ್=ಹೆತ್ತ ತಾಯಿಗಿಂತಲೂ, ಆಯಿನ=ಹಿತವನ್ನು\(ತಾಯಿಯಾಗಿರುವಂತೆ\) ಶೆಯ್ಯುಮ್=ಉಂಟುಮಾಡುವುದೂ, ನಲಮ್ ತರುಮ್-ಮೇಲ್ಮೆಯನ್ನುಂಟು ಮಾಡುವುದೂ ಆದ, ಶೊಲ್ಲೈ=ಮಾತನ್ನು,ನಾರಾಯಣಾ ಎನ್ನುಮ್ ನಾಮಮ್=ನಾರಾಯಣ ಎಂಬ ನಾಮವನ್ನು, ನಾನ್ ಕಣ್ಡುಕೊಣ್ಡೇನ್= ನಾನು ಕಂಡುಕೊಂಡೆನು.



ಕುಲವನ್ನು ಉತ್ತಮಗೊಳಿಸುವುದೂ, ಐಶ್ವರ್ಯವನ್ನು ತರುವುದೂ, ಭಕ್ತರು ಪಡುವ ದುಃಖವೆನ್ನುವುದೆಲ್ಲವನ್ನೂ ನೆಲಸಮ ಮಾಡುವುದೂ, ಪರಮಪದವನ್ನೇ ಕರುಣಿಸುವುದೂ, ಸರ್ವೇಶ್ವರನ ಕೃಪೆಯಿಂದ ಕೂಡಿದ ಹಿರಿಯ ಪದವಿಯನ್ನು ಕೊಡುವುದೂ, ಶಕ್ತಿಯನ್ನುಂಟು ಮಾಡುವುದೂ ಬೇರೆ ಎಲ್ಲವನ್ನೂ ತಂದಿಡುವುದು, ಹೆತ್ತತಾಯಿಗಿಂತಲೂ ತಾಯಿಯಾಗಿ ಹೆಚ್ಚಿನ ಹಿತವನ್ನುಂಟುಮಾಡುವುದೂ, \(ಸುಖ,ಸೌಂದರ್ಯ,ಕೀರ್ತಿ,ಆನಂದ ಮುಂತಾದ\) ಮೇಲ್ಮೆಯನ್ನುಂಟು ಮಾಡುವುದೂ ಆದ ಮಾತನ್ನು, ನಾರಾಯಣ ಎಂಬ ನಾಮವನ್ನು, ನಾನು ಕಂಡುಕೊಂಡೆನು.\(೯\)



ಈ ಪಾಶುರವೂ ಇದರ ಹಿಂದಿನ ಪಾಶುರವೂ "ನಾರಾಯಣ" ನಾಮದ ಹಿರಿಮೆಯ ವಿವರಣೆಗೆ ಮೀಸಲು. ಹಿಂದಿನ ಪಾಶುರದಲ್ಲಿ, ನಾರಾಯಣ ಎಂಬ ನಾಮವನ್ನು ತಾವು ಏಕೆ ಆರಿಸಿಕೊಂಡರೆಂಬುದನ್ನು ಆೞ್ವಾರರು ಹೇಳಿದ್ದಾರೆ. ಅವರು ಎಲ್ಲವಿಧದಲ್ಲೂ ಕೀಳುಮಟ್ಟದಲ್ಲಿದ್ದರು. ಒಳ್ಳೆಯದು ಎಂಬ ಒಂದು ಗುಣವಾದರೂ ಇರಲಿಲ್ಲ. ಕೆಟ್ಟತನದಲ್ಲಿ ಕಡುಕೆಟ್ಟವರಾಗಿದ್ದರು. ನಾರಾಯಣ ಎಂಬ ನಾಮವು ಅವರನ್ನು ಶುದ್ಧಿಗೊಳಿಸಿತು. ಉತ್ತಮಮಾರ್ಗವನ್ನು ಅವರು ಹಿಡಿಯುವಂತಾದರು.



ಈ ಪಾಶುರದಲ್ಲಿ ಆೞ್ವಾರರು ಹೇಳುತ್ತಾರೆ: ನಾರಾಯಣ ಎಂಬ ಒಂದು ಮಾತು ಏನನ್ನೂ ಬೇಕಾದರೂ ಮಾಡಬಲ್ಲದು. ಅದು ಕುಲವನ್ನು ಉದ್ಧಾರಮಾಡುತ್ತದೆ. ಕೀಳುಕುಲದವನನ್ನು ಮೇಲಕ್ಕೆ ಒಯ್ಯುತ್ತದೆ. ಭಗವದ್ಭಕ್ತಿಯೆಂಬ ಮಹದೈಶ್ವರ್ಯವನ್ನು ತಂದುಕೊಡುತ್ತದೆ.



೧೯

ಭಕ್ತನ ದುಃಖಗಳನ್ನೆಲ್ಲಾ ತೊಡೆದು ಹಾಕುತ್ತದೆ. ಪರಮಪದವನ್ನೇ ಕೊಡುತ್ತದೆ. ಭಗವಂತನ ಕೃಪೆಗೆ ಒಳಗಾಗುವಂತೆ ಮಾಡುತ್ತದೆ. ಭಗವಂತನ ನಿತ್ಯಕೈಂಕರ್ಯ ನಡಸುವ ಹಿರಿಯ ಪದವಿಯನ್ನು ಕರುಣಿಸುತ್ತದೆ. ಭಗವದ್ಗುಣಾನುಭವದಲ್ಲಿ ಶಕ್ತಿಯನ್ನುಂಟುಮಾಡುತ್ತದೆ. ಮನುಷ್ಯನಾಗಿ ಆಶಿಸಬಹುದಾದದ್ದೆಲ್ಲವನ್ನೂ ನೀಡುತ್ತದೆ. ಹೆತ್ತ ತಾಯಿಗಿಂತಲೂ ಹೆಚ್ಚಿನ ಹಿತಕಾರಿಯಾದ ಮಾತಾಯಿಯಾಗಿರುತ್ತದೆ "ನಾರಾಯಣ"ಎಂಬ ಒಂದು ಮಾತಿನ ಹಿರಿಮೆಯೆಂಥಾದ್ದು\! ಅದರ ಅನುಸಂಧಾನದಿಂದ ಪ್ರಯೋಜನವೆಷ್ಟು\!



೧೦.ಮಂಜುಲಾಂಜೋಲೈವಣ್ಡಱೈಮಾನೀರ್ ಮಙ್ಗೈಯಾರ್ ವಾೞ್ ಕಲಿಕನ್ಱಿ

ಶೆಂಜೊಲಾಲೆಡುತ್ತ ದೆಯ್ವನನ್ ಮಾಲೈ ಇವೈಕೊಣ್ಡು ಚಿಕ್ಕೆನತ್ತೊಣ್ಡೀರ್

ತುಂಜುಮ್ ಪೋದೞೈವಿನ್ ತುಯರ್ ವರಿಲ್ ನಿನೈಮಿನ್ ತುಯಿರಿಲೀರ್ ಶೊಲ್ಲಿಲುಮ್ ನನ್ಱಾಮ್

ನಂಜುತಾನ್ ಕಣ್ಡೀರ್ ನಮ್ಮುಡೈವಿನೈಕ್ಕೂ ನಾರಾಯಣಾವೆನ್ನುಮ್ ನಾಮಮ್



ಮಂಜು=ಮೋಡಗಳು, ಉಲಾಮ್=ಸಂಚರಿಸುವ, ಶೋಲೈ=ಉಪವನಗಳಲ್ಲಿ, ವಣ್ಡು=ದುಂಬಿಗಳು, ಅಱೈ=ಝೇಂಕರಿಸುತ್ತಿರುವ, ಮಾನೀರ್=ದಿವ್ಯತೀರ್ಥಗಳುಳ್ಳ, ಮಙ್ಗೈಯಾರ್=ಶ್ರೀಮಂತಿನಿಯರು\(ಮಂಗೈಯವರು\) ವಾೞ್-ಬಾಳುವ\(ನಾಡಿನ\), ಕಲಿಕನ್ಱಿ=ಕಲಿಯನ್ನು ನಾಶಪಡಿಸುವವರು, ಶೆಮ್=ಸುಂದರವಾದ\(ರುಚಿಕರವಾದ\) ಶೊಲ್ಲಾಲ್=ಮಾತುಗಳಿಂದ, ಎಡುತ್ತ=ರಚಿಸಿದ, ದೆಯ್ವಮ್ ನಲ್ ಮಾಲೈ= ದೇವರನ್ನು ಕುರಿತ\(ದೇವಯೋಗ್ಯವಾದ\)ಒಳ್ಳೆಯ ಪಾಶುರ ಮಾಲೆಯಾದ, ಇವೈ-ಇವುಗಳನ್ನು, ಚಿಕ್ಕೆನ ಕೊಣ್ಡು=\(ಬೇಗ\)ದೃಢವಾಗಿ ಸ್ವೀಕರಿಸಿ, ತೊಣ್ಡೀರ್=ಭಕ್ತರೇ \(ಭಾಗವತರೇ\) ತುಂಜುಮ್ ಪೋದು=ಮರಣ ಕಾಲದಲ್ಲಿ, ಅೞೈಮಿನ್=ನಾಮವನ್ನು ಉಚ್ಚರಿಸಿ, ತುಯರ್ ವರಿಲ್=ದುಃಖದಲ್ಲಿ\(ದುಃಖದ ಸಮಯದಲ್ಲಿ\) ನಿನೈಮಿನ್=ನೆನೆಯಿರಿ, ತುಯರ್ ಇಲೀರ್=ದುಃಖವಿಲ್ಲದವರು, ಶೊಲ್ಲಿಲುಮ್=ಹೇಳಿದರೂ\(ಉಚ್ಚರಿಸಿದರೂ\), ನನ್ಱು ಆಮ್=ಒಳ್ಳೆಯದು ಆಗುತ್ತದೆ, ನಾರಾಯಣಾ ಎನ್ನುಮ್ ನಾಮಮ್=ನಾರಾಯಣ ಎಂಬ ನಾಮವನ್ನು, ನಮ್ಮುಡೈ ವಿನೈಕ್ಕೂ=ನಮ್ಮ ಪಾಪಕರ್ಮಗಳಿಗೆಲ್ಲಕ್ಕೂ, ನಂಜುದಾನ್=ವಿಷಪ್ರಾಯವಾದದ್ದು, ಕಣ್ಡೀರ್=ಕಂಡಿರಾ.



ಮೋಡಗಳು ಸಂಚರಿಸುವ ಉಪವನಗಳಲ್ಲಿ ದುಂಬಿಗಳು ಝೇಂಕರಿಸುತ್ತಿರುವ ದಿವ್ಯತೀರ್ಥಗಳುಳ್ಳ, ಶ್ರೀಮಂತಿನಿಯರು ಬಾಳುವ ನಾಡಿನವನಾದ ಕಲಿಯನ್ನು ನಾಶಪಡಿಸುವವನು ರುಚಿಕರವಾದ \(ಇನಿದಾದ\) ಮಾತುಗಳಿಂದ ರಚಿಇಸ್ದ ದಿವ್ಯವಾದ ಒಳ್ಳೆಯ ಪಾಶುರಮಾಲೆಯಾದ ಇವುಗಳನ್ನು ದೃಢವಾಗಿ ಸ್ವೀಕರಿಸಿ, ಭಕ್ತರೇ ಮರಣ ಕಾಲದಲ್ಲಿ ನಾಮವನ್ನುಚ್ಚರಿಸಿ, ದುಃಖಸಮಯದಲ್ಲಿ ನೆನೆಯಿರಿ.



೨೦

ದುಃಖವಿಲ್ಲದವರು ಹೇಳಿದರೂ\(ನಾಮೋಚ್ಚಾರಣೆ ಮಾಡಿದರೂ\) ಒಳ್ಳೆಯದೇ ಆಗುತ್ತದೆ. ನಾರಾಯಣಾ ಎಂಬ ನಾಮವು ನಮ್ಮ ಪಾಪಕರ್ಮಗಳಿಗೆಲ್ಲಾ ದಿವ್ಯೌಷಧಿಯೇ ಕಂಡೀರಾ\(೧೦\)



’ಕಲಿಯನ್ನು ನಾಶಪಡಿಸುವವನು", "ಕಲಿಧ್ವಂಸಿ"- ಎಂಬ ಬಿರುದನ್ನು ಪಡೆದವನು ತಿರುಮಂಗೈ ಆೞ್ವಾರರು. ಅವರ ನಾಡು ಸುಂದರನಾಡು. ಆ ನಾಡಿನ ತೋಪಿನ ಮೇಲೆ ಮೋಡಗಳು ಎಲ್ಲ ಕಾಲವೂ ಆಡುತ್ತಿರುತ್ತವೆ. ಆಗಾಗ್ಗೆ ಮಳೆ ಸುರಿಸುತ್ತವೆ. ತೋಪುಗಳು ಎಲ್ಲೆಲ್ಲೂ ಹಸುರಾಗಿ, ದಟ್ಟವಾಗಿ,ಪುಷ್ಟವಾಗಿ, ಎತ್ತರವಾಗಿ ಬೆಳೆಯುತ್ತವೆ. ಆ ತೋಪುಗಳಲ್ಲಿ ದುಂಬಿಗಳು ಸದಾ ಝೇಂಕರಿಸುತ್ತಿರುತ್ತವೆ. ಸ್ತ್ರೀಯರು ಶ್ರೀಮಂತಿನಿಯರಾಗಿ ಆನಂದದಿಂದ ಬಾಳುತ್ತಾರೆ. ಆೞ್ವಾರರು ನಡಸುವ ದೈವಿಕ ಜೀವನವೇ ಇದಕ್ಕೆ ಕಾರಣ. ಭಗವದ್ಭಕ್ತರಿರುವ ನಾಡು ಸುಭಿಕ್ಷದಿಂದಲೂ, ಸುಖಸಮ್ತೋಷಗಳಿಂದಲೂ ತುಂಬಿ ತುಳುಕುತ್ತದೆ.



ತಿರುಮಂಗೈ ಆೞ್ವಾರರು "ಕವಿ" ಎನಿಸಿಕೊಂಡವರು. ಅವರ ಕವಿತೆ ಕಿವಿಗೂ ಮನಸ್ಸಿಗೂ ಇಂಪು. ಈ ಪಾಶುರಮಾಲೆಯಲ್ಲಿ ಅವರು "ನಾರಾಯಣ" ಎಂಬ ನಾಮವನ್ನು ಕಂಡುಕೊಂಡ ಬಗೆಯನ್ನೂ, ಅದರ ದಿವ್ಯಪ್ರಭಾವವನ್ನೂ ಬಹಳ ಸ್ವಾರಸ್ಯವಾಗಿ ಹಾಡಿದ್ದಾರೆ.



ಆೞ್ವಾರರು ಹೇಳುತ್ತಾರೆ: ಈ ಪಾಶುರಗಳು ಬಹಳ ಇನಿದು. ಒಳ್ಳೆಯ ವಿಷಯಗಳುಳ್ಳದ್ದು. ಭಕ್ತರೆಲ್ಲ ನಾರಾಯಣ ಎಂಬ ನಾಮವನ್ನು ದೃಢವಾಗಿ ಸ್ವೀಕರಿಸಬೇಕು. ದುಃಖಿಗಳು ನಾಮವನ್ನು ಉಚ್ಚರಿಸುತ್ತಿದ್ದರೆ, ಅವರ ದುಃಖ ನಿವಾರಣೆಯಾಗಿವುದು. ದುಃಖಿಗಳಲ್ಲದವರಿಗಂತು ಇದು ಮೇಲ್ಮೆ ತರುವುದು. ಮರಣಕಾಲದಲ್ಲಿ ಸ್ಮರಿಸುತ್ತಿದ್ದರೆ, ಸದ್ಗತಿ ತಪ್ಪದೆ ಬರುತ್ತದೆ. ನಾರಾಯಣ ನಾಮವು ನಮ್ಮ ಜನ್ಮಜನ್ಮಾಂತರಗಳ ಪಾಪಕರ್ಮಗಳಿಗೆಲ್ಲ ದಿವ್ಯೌಷಧಿ.



ಇಹಲೋಕದಲ್ಲಿ ಜನ್ಮವನ್ನು ಸಾರ್ಥಕಗೊಳಿಸಲು, ದುಃಖಶಮನ ಮಾಡಿಕೊಳ್ಳಲು, ಮರಣಕಾಲದಲ್ಲಿ ಆತ್ಮೋಜ್ಜೀವನಗೊಳ್ಳಲು, ನಮ್ಮ ಜನ್ಮಜನ್ಮಾಂತರಗಳ ಪಾಪರಾಶಿಯನ್ನು ತೊಳೆದುಹಾಕಲು ಬೇಕಾದದ್ದು ಒಂದೇ ಒಂದು-"ನಾರಾಯಣ" ಎಂಬ ದಿವ್ಯನಾಮ\! ಆದ್ದರಿಂದಲೇ, ಅಷ್ಟಾಕ್ಷರೀ ಮಂತ್ರಕ್ಕೆ ಅಷ್ಟು ಶ್ರೇಷ್ಠವಾದ ಬೆಲೆ\! "ಓಂ ನಮೋ ನಾರಾಯಣಾಯ"\!



ಅಡಿಯ ನಡೆ: ವಾಡಿನೇನ್, ಆವಿಯೇ, ಶೇಮಮ್, ವೆನ್ಱಿ, ಕಳ್ವನೇನ್, ಎಮ್ಬಿರಾನ್, ಇಱ್ ಪಿಱಪ್ಪು, ಕಟ್ರಿಲೇನ್,ಕುಲಮ್, ಮಂಜು, \(ವಾಲಿ\)



೨೧



ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ-ಮೊದಲ ದಶಕ- ಎರಡನೆಯ ತಿರುಮೊೞಿ



ವಾಲಿಮಾವಲತ್ತು

೧.ವಾಲಿಮಾವಲತ್ತೊರುವನದುಡಲ್ ಕೆಡ ವರಿಶಿಲೈವಳೈವಿತ್ತನ್ಱು

ಏಲನಾಯಿಱು ತಣ್ ತಡಮ್ ಪೊೞಿಲಿಡಮ್ ಬೆಱ ಇರುನ್ದನಲ್ಲಿಮಯತ್ತುಳ್

ಆಲಿಮಾವುಹಿಲದಿರ್ ತರ ಅರುವರೈ ಅಡಹುಱ ಮುಹಡೇಱಿ

ಪೀಲಿಮಾಮಯಿಲ್ ನಡಂಜೆಯ್ಯುಮ್ ತಡಂಜುನೈಪ್ಪಿರಿದಿಶೆನ್ಱಡೈನೆಂಜೇ



ವಾಲಿ=ವಾಲಿಯೆಂಬ, ಮಾವಲತ್ತು=ಮಹಾಬಲಶಾಲಿಯಾದ ಒರುವನದು=ಒಬ್ಬನ, ಉಡಲ್=ಒಡಲು, ಕೆಡ=ಹಾಳಾಗುವಂತೆ, ವರಿಶಿಲೈ=ದಿವ್ಯವಾದ ಧನುಸ್ಸನ್ನು, ವಳೈವಿತ್ತು=ಬಗ್ಗಿಸಿ, ಅನ್ಱು=ಅಂದು, ಏಲಮ್=ಪರಿಮಳವು, ನಾಱು=ಬೀಸುವ, ತಣ್=ತಂಪಾದ, ತಡಮ್-ವಿಶಾಲವಾದ, ಪೊೞಿಲ್=ತೋಪುಗಳ, ಇಡಮ್=ಸ್ಥಳದಲ್ಲಿ, ಪೆಱ=ಪಡೆಯುವಂತೆ, ಇರುನ್ದ=ಇರುವ, ನಲ್ ಇಮಯತ್ತುಳ್=ಒಳ್ಳೆಯ ಹಿಮಾಲಯ ಪರ್ವತದಲ್ಲಿ, ಆಲಿ-ಆಲಿಕಲ್ಲುಗಳಿಂದ ತುಂಬಿದ, ಮಾ ,ಮುಹಿಲ್= ದೊಡ್ಡ ಮುಗಿಲು, ಅದಿರ್ ತರ=ಅದುರುತ್ತಿರಲು, ಅರುವರೈ=ದೊಡ್ಡಬೆಟ್ಟದ, ಮುಹಡು=ಶಿಖರವನ್ನು, ಅಹಡು ಉಱ=ಹೊಟ್ಟೆಮೇಲೆ ತೆವಳುವಂತೆ, ಏಱಿ=ಹತ್ತಿ, ಪೀಲಿ ಮಾ ಮಾಯಿಲ್=ದೊಡ್ಡ ಸೋಗೆ ನವಿಲುಗಳು, ನಡಮ್ ಶೆಯ್ಯುಮ್=ನರ್ತಿಸುತ್ತಿರುವಂಥ, ತಡಮ್=ವಿಶಾಲವಾದ, ಶುನೈ=ಬೆಟ್ಟದ ಸರೋವರಗಳುಳ್ಳ, ಪಿರಿದಿ=ತಿರುಪ್ಪಿರಿದಿ ಎಂಬ ದಿವ್ಯಕ್ಷೇತ್ರಕ್ಕೆ, ಶೆನ್ಱು=ಹೋಗಿ, ಅಡೈ=\(ಪುಣ್ಯವನ್ನು\) ಪಡೆನೆಂಜೇ=ಮನವೇ\!



ಅಂದು ವಾಲಿಯೆಂಬ ಮಹಾಬಲಿಷ್ಠನಾದ ಒಬ್ಬನ ಒಡಲು ಛಿದ್ರವಾಗುವಂತೆ ಸುಂದರ ಧನುಸ್ಸನ್ನು ಬಗ್ಗಿಸಿ, ಪರಿಮಳವು ಬೀಸುವ ತಂಪಾದ ವಿಶಾಲವಾದ ತೋಪುಗಳ ನಡುವೆ \(ದರ್ಶನ ಕಟಾಕ್ಷವನ್ನು\) ಪಡೆಯುವಂತೆ ಇರುವ ಆಲಿಕಲ್ಲುಗಳಿಂದ ತುಂಬಿದ ದೊಡ್ಡಮುಗಿಲು ಅದುರುತ್ತಿರಲು \(ಚಂಚಲವಾಗಿ ಸುಳಿದಾಡುತ್ತಿರಲು\) ದೊಡ್ಡಬೆಟ್ಟದ ಶಿಖರವನ್ನು ಹೊಟ್ಟೆಯ ಮೇಲೆ ತೆವಳಿಕೊಂಡುಹತ್ತಿ, ದೊಡ್ಡ ಸೋಗೆ ನವಿಲುಗಳು ನರ್ತಿಸುತ್ತಿರುವಂಥ ವಿಶಾಲವಾದ ಬೆಟ್ಟದ ಸರೋವರಗಳನ್ನುಳ್ಳ "ಪಿರಿದಿ" ಎಂಬ ದಿವ್ಯಕ್ಷೇತ್ರಕ್ಕೆ ಹೋಗಿ \(ಸ್ವಾಮಿಯ ದರ್ಶನಭಾಗ್ಯವನ್ನು\) ಪಡೆ, ಎಲೆ ಮನಸ್ಸೇ\! \(೧\)



ಭಗವನ್ನಾಮ ಸ್ಮರಣೆ ಮಾಡುತ್ತಾ ಭಗವಂತನು ಭೂಮಿಯ ಮೇಲೆ ನೆಲಸಿರುವ ಪವಿತ್ರಕ್ಷೇತ್ರಗಳಿಗೆ ಹೋಗಿ, ಅಲ್ಲಿ ಭಗವಂತನ ಅರ್ಚಾಮೂರ್ತಿಯನ್ನು ದರ್ಶನ ಮಾಡಿ ಆನಂದಿಸಬೇಕು. ಹೀಗೆ ಮಾಡುವುದು ಭಕ್ತಿಯನ್ನು ದೃಢಗೊಳಿಸುತ್ತದೆ.



೨೨

ಆೞ್ವಾರರು ಹೇಳುತ್ತಾರೆ: ಹಿಂದೆ, ಭಗವಂತನು ಶ್ರೀರಾಮನಾಗಿ ಅವತರಿಸಿದ. ಕಿಷ್ಕಿಂಧೆಯಲ್ಲಿ ಪದಚ್ಯುತನಾಗಿ ನೆಲೆಯಿಲ್ಲದೆ ಅಲೆದಾಡುತ್ತಿದ್ದ ಸುಗ್ರೀವನ ಸಖ್ಯವನ್ನು ಬೆಳಸಿದ. ಅವನ ಅಣ್ಣನೇ ಮಹಾಪರಾಕ್ರಮಿಯಾದ ವಾಲಿ. ವಾಲಿಗೆ ಎದುರಾಗಿ ನಿಂತು ಹೋರಾಡುವವರೇ ಇರಲಿಲ್ಲ. ಅಂಥವರನ್ನು ಶ್ರೀರಾಮನು ಒಂದೇ ಬಾಣದಿಂದ ಕೊಂದು ಸುಗ್ರೀವನಿಗೆ ಕಿಷ್ಕಿಂಧೆಯ ರಾಜ್ಯವನ್ನು ವಹಿಸಿಕೊಟ್ಟನು. ಆ ಸ್ವಾಮಿಯೇ ಈಗ, ಹಿಮಾಲಯದಲ್ಲಿ ಬಲುರಮ್ಯವಾದ ಪ್ರಕೃತಿಯ ನಡುವೆ "ಪಿರಿದಿ" ಎಂಬ ದಿವ್ಯಕ್ಷೇತ್ರದಲ್ಲಿ ಭಕ್ತರನ್ನು ಅನುಗ್ರಹಿಸುವುದಕ್ಕಾಗಿಯೇ ನೆಲಸಿದ್ದಾನೆ. ಎಲೆ ಮನಸ್ಸೇ, ನೀನು ಅಲ್ಲಿಗೆ ಹೋಗಿ ಸ್ವಾಮಿಯನ್ನು ಕಣ್ತುಂಬ ನೋಡಿ ಆನಂದಿಸು, ಮರೆಯಬೇಡ.



೨.ಕಲಙ್ಗಮಾಕ್ಕಡಲರಿಕುಲಮ್ ಪಣಿಶೆಯ್ಯ ಅರುವರೈಯಣೈಕಟ್ಟಿ

ಇಲಙ್ಗೈಮಾನಹರ್ ಪೊಡಿಶೆಯ್ದುವಡಿಹಳ್ ತಾಮ್ ಇರುನ್ದನಲ್ಲಿಮಯತ್ತು

ವಿಲಙ್ಗಲ್ ಪೋಲ್ವನ ವಿಱಲಿರುಂಜಿನತ್ತನ ವೇೞಙ್ಗಳ್ ತುಯರ್ ಕೂರ

ಪಿಲಙ್ಗೊಳ್ ವಾಳೆಯಿಟ್ರರಿಯವೈದಿರಿತರು ಪಿರದಿಶೆನ್ಱಡೈನೆಂಜೇ



ಮಾ ಕಡಲ್=ವಿಸ್ತಾರವಾದ ಸಮುದ್ರವು, ಕಲಙ್ಗ=ಕಲಕಿ ಹೋಗುವಂತೆ, ಅರಿ ಕುಲಮ್ ಪಣಿಶೆಯ್ಯ=ವಾನರ ಸಮೂಹವು ಸೇವೆ ಸಲ್ಲಿಸಲು, ಅರುವರೈ=ದೊಡ್ಡ ಬೆಟ್ಟಗಳ, ಅಣೈಕಟ್ಟಿ=ಸೇತುವೆಯನ್ನು ಕಟ್ಟಿ, ಇಲಙ್ಗೈಮಾ ನಹರ್=ಲಂಕೆಯೆಂಬ ಮಹಾನಗರವನ್ನು, ಪೊಡಿಶೆಯ್ದು=ನುಚ್ಚುನುರಿ ಮಾಡಿದ, ಅಡಿಹಳ್ ತಾಮ್=ಪಾದಗಳು, ಇರುನ್ದ=ನೆಲಸಿರುವ, ನಲ್ ಇಮಯತ್ತು=ಒಳ್ಳೆಯ ಹಿಮಾಲಯದಲ್ಲಿ, ವಿಲಙ್ಗಲ್ ಪೋಲ್=ಬೆಟ್ಟಗಳ ಹಾಗೆ, ವನವಿಱಲ್=ಸೊಬಗಿನಿಂದಲೂ, ಪರಾಕ್ರಮದಿಂದಲೂ, ಇರುಶಿನತ್ತನ=ಬಹಳ ಕೋಪವುಳ್ಳ, ವೇೞಙ್ಗಳ್=ಆನೆಗಳ, ತುಯರ್ ಕೂರ=ದುಃಖವು ಹೆಚ್ಚುವಂತೆ, ಪಿಲಮ್ ಕೊಳ್ ವಾಳ್=ಗುಹೆಗಳಲ್ಲಿ ವಾಸಿಸುವ, ಎಯಿಱು=ಕೋರೆಹಲ್ಲುಗಳುಳ್ಳ, ಅರಿ ಅವೈ=ಸಿಂಹಗಳು, ತಿರಿತರು=ಅಲೆದಾಡುವ, ಪಿರದಿ ಶೆನ್ಱು=ಪಿರದಿಗೆ ಹೋಗಿ, ಅಡೈನೆಂಜೇ=ಸಂತೋಷಪಡು ಮನಸ್ಸೇ.



ವಿಸ್ತಾರವಾದ ಸಮುದ್ರವು ಕಲಕಿ ಹೋಗುವಂತೆ, ವಾನರ ಸಮೂಹದ ಸೇವೆಯಿಂದ ದೊಡ್ಡಬೆಟ್ಟಗಳ ಸೇತುವೆಯನ್ನು ಕಟ್ಟಿ, ಲಂಕೆಯೆಂಬ ಮಹಾನಗರವನ್ನು ನುಚ್ಚುನುರಿ ಮಾಡಿದ ಪಾದಗಳು ನೆಲಸಿರುವ ಒಳ್ಳೆಯ ಹಿಮಾಲಯದಲ್ಲಿ, ಬೆಟ್ಟಗಳ ಹಾಗೆ ಸೊಬಗಿನಿಂದಲೂ ಶಕ್ತಿಯಿಂದಲೂ, ಕೋಪದಿಂದಲೂ ಇರುವ ಆನೆಗಳ ದುಃಖ\(ಸಂಕಟ\)ವನ್ನು ಹೆಚ್ಚಿಸುವಂತೆ ಗುಹೆಗಳಲ್ಲಿ ವಾಸಿಸುವ ಕೋರೆಹಲ್ಲುಗಳುಳ್ಳ ಸಿಂಹಗಳು ಅಲೆದಾಡುವ ಪಿರದಿ ಎಂಬ ಕ್ಷೇತ್ರಕ್ಕೆ ಹೋಗಿ ಸಂತೋಷಪಡು, ಮನಸ್ಸೇ.\(೨\)



ಈ ಪಾಶುರದಲ್ಲಿ ಶ್ರೀರಾಮನ ಪರಾಕ್ರಮ ಮುಂದುವರೆಯುತ್ತದೆ: ಅಡಗಿಸಲಾಗದ ಸಾಗರವನ್ನು ಅಡಗಿಸಿ, ಅದಕ್ಕೆ ಕಪಿಗಳ ಸಹಾಯದಿಂದ ಬೆಟ್ಟಗಳ ಸೇತುವೆಯನ್ನು



೨೩

ಕಟ್ಟಿದ್ದು ಒಂದು ಅದ್ಭುತಸಾಹಸ. ಲಂಕಾಪಟ್ಟಣವನ್ನೇ ಧ್ವಂಸಗೊಳಿಸಿದ್ದು ಇನ್ನೊಂದು ಆ ಅಮಿತಪರಾಕ್ರಮಿಯಾದ, ಶ್ರೀರಾಮನು ಹಿಮಾಲಯದಲ್ಲಿ ಒಳ್ಳೆಯ ಸೊಗಸಾದ ಪ್ರಕೃತಿಸೌಂದರ್ಯದ ನಡುವೆ, "ಪಿರದಿ" ಎಂಬ ಕ್ಷೇತ್ರದಲ್ಲಿ ನೆಲಸಿದ್ದಾನೆ. ಅಲ್ಲಿ, ಬೆಟ್ಟದಂತೆ ಮೈಯುಳ್ಳ, ಅಷ್ಟೇ ಸುಂದರವಾದ ಅಷ್ಟೇ ಬಲಿಷ್ಠವಾದ ಆನೆಗಳು ಭಯವನ್ನುಂಟುಮಾಡುವಂತೆ ಅಲೆದಾಡುತ್ತವೆ. ಹಾಗೆಯೇ, ಗುಹೆಗಳಲ್ಲಿ ವಾಸಿಸುತ್ತಾ ಕ್ರೂರವಾದ ಕೋರೆಹಲ್ಲುಗಳುಳ್ಳ ಸಿಂಹಗಳೂ ಅಲೆದಾಡುತ್ತವೆ. ಎಲೆ ಮನಸ್ಸೇ, ಆ ಪುಣ್ಯಕ್ಷೇತ್ರಕ್ಕೆ ಹೋಗಿ, ಆ ಸ್ವಾಮಿಯ ದರ್ಶನ ಪಡೆದು ಸಂತೋಷ ಪಡು-ಎನ್ನುತ್ತಾರೆ, ಆೞ್ವಾರರು.



೩.ತುಡಿಕೊಳ್ ನುಣ್ಣಿಡೈಶ್ಶುರಿಕುೞಲ್ ತುಳಙ್ಗಿಯಿಟ್ರಿಳಙ್ಕೊಡಿತಿಱತ್ತು, ಆಯರ್

ಇಡಿಕೊಳ್ ವೆಙ್ಗುರಲಿನ ವಿಡೈಯಡರ್ ತ್ತವನ್ ಇರುನ್ದನಲಿಮಯತ್ತು

ಕಡಿಕೊಳ್ ವೇಙ್ಗೈಯಿನ್ ನಱು ಮಲರಮಳಿಯಿನ್ ಮಣಿಯಱೈಮಿಶೈ ವೇಱಮ್

ಪಿಡಿಯಿನೋಡು ವಣ್ಡೀಶೈ ಶೊಲತ್ತುಯಿಲ್ ಕೊಳುಮ್ ಪಿರದಿ ಶೆನ್ಱಡೈನೆಂಜೇ



ತುಡಿಕೊಳ್=ಬಳುಕುವ, ನುಣ್=ಸೂಕ್ಷ್ಮವಾದ, ಇಡೈ=ನಡುವಿನ, ಶುರಿ ಕುೞಲ್=ಗುಂಗುರು ಕೂದಲಿನ, ತುಳಙ್ಗು=ಬೆಳಗುತ್ತಿರುವ, ಎಯಱು=ದಂತಪಂಕ್ತಿಯ\(ಹಲ್ಲುಗಳ\) ಇಳಮ್ ಕೊಡಿ=ಎಳೆಯ ಬಳ್ಳಿಯ ತಿಱತ್ತು=ರೀತಿಯ\(ಕೋಮಲವಾದ\) \(ನಪ್ಪಿನ್ನೈದೇವಿಗಾಗಿ\), ಆಯರ್=ಗೋವಳರ, ಇಡಿಕೊಳ್=ಸಿಡಿಲಿನಂತೆ, ವೆಮ್ ಕುರಲ್=ಭಯಂಕರವಾದ ಕೂಗಿನ, ಇನಮ್=ಒಟ್ಟಾಗಿ\(ಎರಗಿದ\) ವಿಡೈ=ವೃಷಭಗಳನ್ನು, ಅಡರ್ ತ್ತವನ್=ಅಡಗಿಸಿದವನು, ಇರುನ್ದ=ನೆಲಸಿರುವ, ನಲ್ ಇಮಯತ್ತು=ಸುಂದರವಾದ ಹಿಮಾಲಯದಲ್ಲಿ, ಕಡಿಕೊಳ್=ಪರಿಮಳ ತುಂಬಿದ, ವೇಙ್ಗೈಯಿನ್=ವೇಂಗೈ ಮರದ, ನಱು=ಬಹಳಹೆಚ್ಚಾದ, ಮಲರ್=ಹೂಗಳಿಂದ, ಅಮಳಿಯಿನ್=ಹಾಸುಗೆಯಲ್ಲಿ, ಮಣಿ=ಇಂದ್ರನೀಲಮಣಿಯಂತೆ ಇರುವ, ಅಱೈಮಿಶೈ=ಬಂಡೆಗಳ ಮೇಲೆ, ವೇೞಮ್=ಗಂಡಾನೆಯ, ಪಿಡಿಯಿನೋಡು=ಹೆಣ್ಣಾನೆಯೊಡನೆ, ವಣ್ಡು=ದುಂಬಿಗಳು, ಇಶೈ ಶೊಲ=ಗಾನ ಮಾಡುತ್ತಿರಲು, ತುಯಿಲ್ ಕೊಳುಮ್=ಮಲಗಿ ನಿದ್ರಿಸುವ, ಪಿರದಿ=ಪಿರದಿ ಕ್ಷೇತ್ರಕ್ಕೆ, ಶೆನ್ಱು=ಹೋಗಿ, ಅಡೈ=ಸಂತೋಷಪಡು, ನೆಂಜೇ=ಮನಸ್ಸೇ.



ಬಳುಕುವ ಸೂಕ್ಷ್ಮನಡುವುಳ್ಳ, ಗುಂಗುರು ಕೂದಲಿನ, ಹೊಳೆಯುವ ಹಲ್ಲುಗಳ, ಎಳೆಯ ಬಳ್ಳಿಯಂತೆ ಕೋಮಲವಾದ ನಪ್ಪಿನ್ನೈದೇವಿಗಾಗಿ, ಗೋವಳರ ಸಿಡಿಲಿನಂತೆ ಭಯಂಕರವಾದ ಆರ್ಭಟದಿಂದ ಒಟ್ಟಾಗಿ ಎರಗಿದ ವೃಷಭಗಳನ್ನು ಅಡಗಿಸಿದವನು ನೆಲಸಿರುವ ಸುಂದರವಾದ ಹಿಮಾಲಯದಲ್ಲಿ ವೇಂಗೈ ಮರಗಳಿಂದ ಪರಿಮಳ ತುಂಬಿದ ಬಹಳವಾಗಿ ಹೂಗಳು ಉದುರಿ ಆದ ಹಾಸುಗೆಯಲ್ಲಿ



೨೪

ಇಂದ್ರನೀಲಮಣಿಯಂತೆಯೇ ಇರುವ ಬಂಡೆಗಳ ಮೇಲೆ ಗಂಡಾನೆಗಳು ಹೆಣ್ಣಾನೆಗಳೊಡನೆ, ದುಂಬಿಗಳು ಗಾನ ಮಾಡುತ್ತಿರಲು, ಮಲಗಿ ನಿದ್ರಿಸುವ ಪಿರದಿ ಕ್ಷೇತ್ರಕ್ಕೆ ಹೋಗಿ ಎಲೆ ಮನಸ್ಸೇ ಸಂತೋಷಪಡು. \(೩\)



ಹಿಂದಿನ ಎರಡು ಪಾಶುರಗಳಲ್ಲಿ ಸೀತಾದೇವಿಗೋಸ್ಕರವಾಗಿ ಶ್ರೀರಾಮನು ನಡಸಿದ ಸಾಹಸಗಳನ್ನು ಹೇಳಿ, ಈ ಪಾಶುರದಲ್ಲಿ ಸತ್ಯೆ\(ಅಥವಾ ನೀಳಾದೇವಿ, ನಪ್ಪಿನ್ನೈದೇವಿ\)ಗೋಸ್ಕರವಾಗಿ ಶ್ರೀಕೃಷ್ಣನು ನಡಸಿದ ಸಾಹಸಗಳನ್ನು ಹೇಳಲಾಗುತ್ತದೆ. ಕುಂಭ ಎಂಬವನೊಬ್ಬ ಗೋವಳ. ಅವನಿಗೆ ಒಬ್ಬ ಮಗಳು. ಸತ್ಯೆ ಎಂದು ಹೆಸರು. ಅವಳನ್ನು ನೀಳಾ ಎಂತಲೂ ನಪ್ಪಿನ್ನೈ ಎಂತಲೂ ಕರೆಯುತ್ತಾರೆ. ಅವಳನ್ನು ವರಿಸಬೇಕಾದರೆ, ಕುಂಭನು ಸಾಕಿದ್ದ ಏಳು ವೃಷಭಗಳನ್ನು ಒಬ್ಬನೇ ಎದುರಿಸಿ, ಕಟ್ಟಿಹಾಕಬೇಕೆಂಬುದು ಫಣ. ಶ್ರೀಕೃಷ್ಣನು ಈ ಸಾಹಸಕ್ಕೆ ಕೈ ಹಾಕಿ, ಅವುಗಳನ್ನು ನಿರಾಯಾಸವಾಗಿ ಗೆದ್ದು, ಸತ್ಯೆಯನ್ನು ಮದುವೆಯಾದನೆಂಬುದು ವಿಷಯ.



ಪಾಶುರದ ಮೊದಲಡಿಗಳಲ್ಲಿ ನಪ್ಪಿನ್ನೈದೇವಿಯ ಅನುಪಮ ಲಾವಣ್ಯವನ್ನೂ ವೃಷಭಗಳ ಭಯಂಕರ ಆರ್ಭಟವನ್ನೂ ಕಣ್ಣಿಗೆ ಕಟ್ಟುವಂತೆ ವರ್ಣಿಸಲಾಗಿದೆ. ಸಾಹಸವನ್ನು ತೋರಿಸಿದ ಬಳಿಕ ಶ್ರೀಕೃಷ್ಣನು ಹಿಮಾಲಯದ ದಿವ್ಯಸುಂದರ ಪ್ರಕೃತಿಯ ನಡುವೆ "ಪಿರಿದಿ"ಕ್ಷೇತ್ರದಲ್ಲಿ ನೆಲಸಿರುವುದನ್ನೂ, ಅಲ್ಲಿಗೆ ಹೋಗಿ ನೋಡಿ,ನಲಿಯಬೇಕೆಂಬುದನ್ನೂ ಆೞ್ವಾರರು ಮನಸ್ಸಿಗೆ ತಿಳಿಯ ಹೇಳುತ್ತಾರೆ.



ಪಿರದಿ ಕ್ಷೇತ್ರದ ಸುತ್ತಮುತ್ತಲಿನ ಅನುಪನ ಸೊಬಗಿನ ಸೊಗಸಾದ ವಿವರಣೆಯು ಪಾಶುರದ ಕೊನೆಯ ಸಾಲುಗಳಲ್ಲಿ ಬರುತ್ತದೆ. ಒಪ್ಪುವಂಥ ಉಪಮಾನಗಳಿಂದ ವರ್ಣನೆ ಶೋಭಿಸುತ್ತದೆ.ಆೞ್ವಾರರು "ಕವಿ"ಅಲ್ಲವೇ?



೪.ಮಱಙ್ಕೊಳಾಳರಿಯುರುವೆನ ವೆರುವರ ಒರುವನತಹಲ್ ಮಾರ್ವಮ್

ತಿಱನ್ದು, ವಾನವರ್ ಮಣಿಮುಡಿ ಪಣಿತರ ಇರುನ್ದನಲ್ಲಿ ಮಯತ್ತುಳ್

ಇಱಙ್ಗಿಯೇನಙ್ಗಳ್ ವಳೈಮರುಪ್ಪಿಡನ್ದಿಡ ಕ್ಕಿಡನ್ದರುಕೆರಿವೀಶುಮ್

ಪಿಱಙ್ಗು ಮಾಮಣಿಯರುವಿಯೊಡಿೞಿದರು ಪಿರಿದಿಶೆನ್ಱಡೈನೆಂಜೇ



ಮಱಮ್ ಕೊಳ್=ಕಡುಕೋಪದಿಂದ, ಆಳ್ ಅರಿ=ನರಸಿಂಹ, ಉರು=ಅವತಾರ, ಎನ=ಎಂದ ಕೂಡಲೇ, ವೆರುವರ=ನಡುಕವುಂಟಾಗುವಂತೆ, ಒರುವನದು=ಶಕ್ತಿಯಲ್ಲಿ ಸಾಟಿಯಿಲ್ಲದ ಒಬ್ಬನ, ಅಹಲ್=ವಿಶಾಲವಾದ, ಮಾರ್ವಮ್=ಎದೆಯನ್ನು, ತಿಱನ್ದು=ತೆಗೆದು, ವಾನವರ್=ದೇವತೆಗಳು, ಮಣಿ ಮುಡಿ=ರತ್ನಗಳಿಂದ ಕೂಡಿದ ಕಿರೀಟವನ್ನು ಧರಿಸಿದ ತಲೆಗಳನ್ನು, ಪಣಿತರ=ಬಗ್ಗಿಸಿ ಎರಗುವಂತೆ, ಇರುನ್ದ=ಇರುವ, ನಲ್ ಇಮಯತ್ತುಳ್=ಒಳ್ಳೆಯ\(ಸುಂದರವಾದ\) ಹಿಮಾಲಯದಲ್ಲಿ, ಏನಙ್ಗಳ್=ಹಂದಿಗಳು, ಇಱಙ್ಗಿ=ಇಳಿದು, ವಳೈ=ಬಗ್ಗಿರುವ, ಮರುಪ್ಪು=ಕೋರೆಹಲ್ಲುಗಳಿಂದ, ಇಡನ್ದಿಡ=ಪಳಗಿಸಲು, ಅರುಹು=ಅಂಚುಗಳು, ಕಿಡನ್ದು=ಇರುವ, ಎರಿ ವೀಶುಮ್=ಜ್ವಾಲೆಯನ್ನು ಹರಡುತ್ತಾ, ಪಿಱಙ್ಗು=ಪ್ರಕಾಶಿಸುವ, ಮಾಮಣಿ=ಅತಿ ಶ್ರೇಷ್ಠವಾದ ಮಣಿಗಳು, ಅರುವಿಯೋಡು=ಬೆಟ್ಟದ ಝರಿಗಳೊಡನೆ, ಇೞಿತರು=ಇಳಿದು ಬರುವ, ಪಿರಿದಿ=ಪಿರಿದಿ ಕ್ಷೇತ್ರಕ್ಕೆ



೨೫

ಶೆನ್ಱು=ಹೋಗಿ, ಅಡೈ=ಸಂತೋಷಪಡು, ನೆಂಜೇ=ಮನಸ್ಸೇ.



ಕಡುಕೋಪಗೊಂಡು ನರಸಿಂಹಾವತಾರವಾದ ಕೂಡಲೇ ನಡುಗುವಂತೆ ಶಕ್ತಿಯಲ್ಲಿ ಸಾಟಿಯಿಲ್ಲದ ಒಬ್ಬನ ವಿಶಾಲವಾದ ವಕ್ಷವನ್ನು ಸೀಳಿ ತೆಗೆದು, ರತ್ನಮಯವಾದ ಕಿರೀಟಗಳನ್ನು ಧರಿಸಿದ ದೇವತೆಗಳು ತಮ್ಮ ತಲೆಗಳನ್ನು ಬಗ್ಗಿಸಿ ನಮಸ್ಕರಿಸುವಂತೆ ಇರುವ ಸುಂದರವಾದ ಹಿಮಾಲಯದಲ್ಲಿ ಹಂದಿಗಳು ಇಳಿದು, ಬಗ್ಗಿರುವ ತಮ್ಮ ಕೋರೆಹಲ್ಲುಗಳಿಂದ ಪಳಗಿಸಲು, ಅಂಚುಗಳಲ್ಲಿರುವ ಜ್ಯೋತಿ ಹರಡಿ ಪ್ರಕಾಶಿಸುವ ದಿವ್ಯಮಣಿಗಳು ಬೆಟ್ಟದ ಝರಿಗಳೊಡನೆ ಇಳಿದುಬರುವ "ಪಿರಿದಿ" ಕ್ಷೇತ್ರಕ್ಕೆ ಹೋಗಿ, ಸಂತೋಷಪಡು ಮನಸ್ಸ್.\(೪\)



ಈ ಪಾಶುರದಲ್ಲಿಯೂ ಹಿಮಾಲಯದ ನಡುವೆ ಇರುವ ಪಿರಿದಿ ಕ್ಷೇತ್ರವನ್ನು ವರ್ಣಿಸುವುದಕ್ಕೆ, ಆೞ್ವಾರರು ರೂಪಕಗಳನ್ನುಬಳಸಿದ್ದಾರೆ.



ಹಿಂದೆ, ಶಕ್ತಿಯಲ್ಲಿಯೂ ಪರಾಕ್ರಮದಲ್ಲಿಯೂ ಸಾಟಿಯಿಲ್ಲದವನಾದ ಹಿರಣ್ಯಕಶಿಪುವಿನ ಕಿರುಕುಳವನ್ನು ಸಹಿಸಲಾರದೆ ಬಾಧೆಪಡುತ್ತಿದ್ದ ದೇವತೆಗಳ ಸಂಕಟವನ್ನು ನಿವಾರಿಸುವುದಕ್ಕಾಗಿ ಭಗವಂತನು"ಆಳರಿ"ಯಾಗಿ \(ಎಂದರೆ ನರಸಿಂಹನಾಗಿ\) ಅವತರಿಸಿದನು. "ನರಸಿಂಹ"ಎಂಬ ಹೆಸರನ್ನು ಕೇಳಿದ ಕೂಡಲೇ ಹಿರಣ್ಯಕಶಿಪುವಿನ ಎದೆ ಗಡಗಡ ನಡುಗಿತು. ಸ್ವಾಮಿಯು ಅವನ ವಿಶಾಲವಾದ ವಕ್ಷವನ್ನು ಸೀಳಿ ಹೊಟ್ಟೆಯನ್ನು ಬಗೆದು ಅವನನ್ನು ಸಂಹರಿಸಿದನು. ಅದುವರೆಗೆ ತಲೆಮರೆಸಿಕೊಂಡು ಅಲೆದಾಡುತ್ತಿದ್ದ ದೇವತೆಗಳೆಲ್ಲರೂ ಸಂತೋಷದಿಂದಲೂ ಸಂಭ್ರಮಮದಿಂದಲೂ ಸರ್ವಾಲಂಕಾರಗಳೊಡನೆ ಭಗವಂತನಿಗೆ ತಮ್ಮ ಕೃತಜ್ಞತೆಯನ್ನು ಅರ್ಪಿಸಲು ಬಂದು, ಮಣಿಮಯ ಕಿರೀಟಗಳಿಂದ ಅಲಂಕೃತವಾದ ತಮ್ಮ ತಲೆಯನ್ನು ಭಗವಂತನ ಪಾದಗಳಲ್ಲಿಟ್ಟು ಭಕ್ತಿನಮ್ರತೆಗಳಿಂದ ನಮಸ್ಕರಿಸಿದರು. ಹಾಗೆಯೇ, ಹಿಮಾಲಯ ಪರ್ವತವು ದಿವ್ಯಸುಂದರವಾಗಿ ಮೆರೆಯುತ್ತಾ, ಅದರ ನಡುವೆ ಪಿರಿದಿಯಲ್ಲಿ ನೆಲಸಿರುವ ಭಗವಂತನಿಗೆ ತಲೆಬಾಗಿ ನಮಸ್ಕರಿಸುತ್ತಿದೆಯೋ ಎಂಬಂತೆ ಪ್ರಕೃತಿ ರಮ್ಯವಾಗಿ ಕಾಣಿಸುತ್ತದೆ.



ಹಿಮಾಲಯ ಪರ್ವತದಲ್ಲಿ ಇರುವ ಹಂದಿಗಳು ತಮ್ಮ ಕೋರೆಹಲ್ಲುಗಳಿಂದ ಬೆಟ್ಟದ ತಪ್ಪಲಿನ ಭಾಗಗಳನ್ನು ಗಿಡಿದು ಪೆಳಗಿಸಿದಾಗ, ಬೆಟ್ಟದಿಂದ ಹಿಮದ ತುಣುಕುಗಳು ಉದುರಿಬೀಳುತ್ತವೆ. ಅಂಚುಗಳಲ್ಲಿ ಬೆಳಕು ಹರಿದು ಫಳಫಳನೆ ಹೊಳೆಯುವ ಸೊಗಸಾದ ಇಂದ್ರನೀಲಮಣಿಗಳಂತೆ ಇರುವ ಆ ಹಿಮದ ತುಣುಕುಗಳನ್ನು ಭರದಿಂದ ಕೆಳಕ್ಕೆ ಇಳಿಯುವ ಬೆಟ್ಟದ ಝರಿಗಳು ಎಳೆದುಕೊಂಡು ಕೆಳಕ್ಕೆ ಇಳಿಯುತ್ತವೆ.



ಇಂಥ ಸುಂದರವಾದ ಪ್ರಕೃತಿಯ ನಡುವೆ ಶೋಭಿಸುವ ಪಿರಿದಿಯನ್ನು ಸಂದರ್ಶಿಸುವುದು ಎಂಥ ಪುಣ್ಯವೋ\!



೫.ಕರೈಶೆಯ್ ಮಾಕ್ಕಡಲ್ ಕಿಡನ್ದವನ್ ಕನೈಕೞಲಮರರ್ಹಳ್ ತೊೞುದೇತ್ತ

ಅರೈಶೆಯ್ ಮೇಹಲೈಯಲರ್ ಮಹಳವಳೊಡುಮ್ ಅಮರ್ ನ್ದನಲ್ಲಿಮಯತ್ತು

ವರೈಶೆಯ್ ಮಾಕ್ಕಳಿಱಿಳವೆದಿರ್ ವಳರ್ ಮುಳೈ ಅಳೈಮಿಹುತೇನ್ ತೋಯ್ ತ್ತು

ಪಿರಶವಾರಿ ತನ್ನಿಳಮ್ ಪಿಡಿಕ್ಕರುಳ್ ಶೆಯ್ಯುಮ್ ಪಿರಿದಿ ಶೆನ್ಱಡೈನೆಂಜೇ



ಕರೈ=ಘೋಷಿಸುತ್ತಿರುವ, ಮಾ ಕಡಲ್=ಬಹುದೊಡ್ಡ ಕಡಲಿನಲ್ಲಿ



೨೬



ಕಿಡನ್ದವನ್=ಪವಡಿಸಿರುವ ಭಗವಂತನು, ಕನೈ ಕೞಲ್=ಸದ್ದು ಮಾಡುತ್ತಿರುವ ಪಾದಗಳುಳ್ಳ, ಅಮರರ್ಹಳ್= ಅಮರರು, ತೊೞುದು ಏತ್ತ=ನಮಸ್ಕರಿಸಿ \(ಸೇವೆ ಮಾಡಿ\) ಸ್ತುತಿಸಲು, ಅರೈಶೆಯ್=ನಡುವಿನಲ್ಲಿ ಧರಿಸಿರುವ, ಮೇಕಲೈ=ಒಡ್ಯಾಣವನ್ನುಳ್ಳ, ಅಲರ್ ಮಹಳವಳೊಡುಮ್=ಶ್ರೀದೇವಿಯೊಡನೆ, ಅಮರ್ ನ್ದ=ಕೂಡಿಕೊಂಡಿರುವ, ನಲ್ ಇಮಯತ್ತು=ಸುಂದರವಾದ ಹಿಮಾಲಯದಲ್ಲಿ, ವರೈಶೆಯ್=ಬೆಟ್ಟದಂತಿರುವ, ಮಾ ಕಳಿಱು=ದೊಡ್ಡ ಆನೆಯು, ಇಳವೆದಿರ್=ಎಳೆಯ ಬಿದಿರಿನ, ವಳರ್ ಮುಳೈ=ಬೆಳೆಯುವ ಮೊಳಕೆಯನ್ನು, ಅಳೈ ಮಿಹುತೇನ್ ತೋಯ್ ತ್ತು=ಅಳತೆಗೆ ಮೀರಿದಂತೆ ಜೇನಿನಲ್ಲಿ ನೆನೆಸಿ ಪಿರಶಮ್ ವಾರಿ=ಆ ಜೇನಿನ ಧಾರೆಯನ್ನು, ತನ್=ತನ್ನ, ಇಳ=ಎಳೆಯ, ಪಿಡಿಕ್ಕೂ=ಹೆಣ್ಣಾನೆಗಳಿಗೆ, ಅರುಳ್ ಶೆಯ್ಯುಮ್=ಪ್ರೀತಿಯಿಂದ ಕೊಡುವ, ಪಿರಿದಿ=ಪಿರಿದಿ ಕ್ಷೇತ್ರಕ್ಕೆ, ಶೆನ್ಱು=ಹೋಗಿ, ಅಡೈ=ಸಂತೋಷಪಡು, ನೆಂಜೇ=ಮನಸ್ಸೇ.



ಘೋಷಿಸುತ್ತಿರುವ ಮಹಾಕಡಲಿನಲ್ಲಿ ಪವಡಿಸಿರುವ ಭಗವಂತನು, ಸದ್ದುಮಾಡುತ್ತಿರುವ ಪಾದಗಳುಳ್ಳ ದೇವತೆಗಳು ನಮಸ್ಕರಿಸಿ ಸೇವೆ ಮಾಡಿಸ್ತುತಿಸುವುದಕ್ಕಾಗಿ, ನಡುವಿನಲ್ಲಿ ಧರಿಸಿರುವ ಒಡ್ಯಾಣವನ್ನುಳ್ಳ ಶ್ರೀದೇವಿಯೊಡನೆ ಕೂಡಿಕೊಂಡಿರುವ ಸುಂದರವಾದ ಹಿಮಾಲಯದಲ್ಲಿ ಬೆಟ್ಟದಂತಿರುವ ದೊಡ್ಡ ಆನೆಯು ಎಳೆಯ ಬಿದಿರಿನ ಬೆಳೆಯುವ ಮೊಳಕೆಯನ್ನು ಅಪರಿಮಿತವಾದ ಜೇನಿನಲ್ಲಿ ನೆನೆಸಿ, ಆ ಜೇನಿನ ಧಾರೆಯನ್ನು ತನ್ನ ಎಳೆಯ ಹೆಣ್ಣಾನೆಗಳಿಗೆ ಪ್ರೀತಿಯಿಂದ ಕೊಡುವ, ಪಿರಿದಿ ಕ್ಷೇತ್ರಕ್ಕೆ ಹೋಗಿ ಸಂತೋಷವನ್ನು ಪಡೆ ಮನಸ್ಸೇ.\(೫\)



ಈ ಪಾಶುರದಲ್ಲಿ ಆೞ್ವಾರರು ಉಪಯೋಗಿಸಿರುವ ರೂಪಕ ಸ್ವಲ್ಪ ತೊಡಕಿನದಾಗಿ, ಸ್ಪಷ್ಟವಾಗಿಲ್ಲವೆನಿಸುತ್ತದೆ. ಆೞ್ವಾರರು ಹೇಳುವುದನ್ನು ಹೀಗೆ ಸಂಗ್ರಹಿಸಬಹುದು ಎನಿಸುತ್ತದೆ. ದೊಡ್ಡದೊಡ್ದ ಅಲೆಗಳಿಂದ ಕೂಡಿದ ಪಾಲ್ಗಡಲಿನಲ್ಲಿ ನಿರ್ಲಿಪ್ತನಾಗಿ ಪವಡಿಸಿರುವ ಭಗವಂತನು ಕೃಪಾವಿಷ್ಟನಾಗಿ ದೇವತೆಗಳ ಸೇವೆಯನ್ನು ಪಡೆಯಲೆಂದೂ ಅವರಿಗೆ ಅನುಗ್ರಹಿಸಲೆಂದೂ ಶ್ರೀದೇವಿಯೊಡನೆ ಹಿಮಾಲಯದ ನಡುವೆ ಇರುವ ಸುಂದರವಾದ ಪಿರಿದಿ ಕ್ಷೇತ್ರದಲ್ಲಿನಿತ್ಯವಾಸ ಮಾಡುತ್ತಿದ್ದಾನೆ. ಬೆಟ್ಟದಂತೆ ದೇಹವುಳ್ಳ ದೊಡ್ಡ ಆನೆಯು ಬಿದಿರಿನ ಕಳಲೆಗಳನ್ನು ಕಿತ್ತುಕೊಂಡು, ಅದು ಸುರಿಸುತ್ತಿರುವ ಜೇನಿನೊಡನೆ, ಆ ಸವಿಯುಣಿಸನ್ನು ತನ್ನ ಎಳೆವಯಸ್ಸಿನ ಹೆಣ್ಣಾನೆಗಳಿಗೆ ಊಡುವಂತೆ, ಭಗವಂತನು ಪಿರಿದಿ ಕ್ಷೇತ್ರದಲ್ಲಿ ಸೇವೆ ಮಾಡುವವರೆಲ್ಲರಿಗೂ ತನ್ನ ಅಪಾರವಾದ ಕೃಪೆಯನ್ನು ಅನುಗ್ರಹಿಸುತ್ತಾನೆ. ಸ್ವಾಮಿಯ ಆ ಕೃಪೆಗೆ ಪಾತ್ರರಾಗಿ ಭಕ್ತರು ಕೃತಾರ್ಥರಾಗಬಾರದೇ? ಮುಕ್ತಿಪಡೆಯಬಾರದೇ?



೬.ಪಣಙ್ಗಳಾಯಿರಮುಡೈಯ ನಲ್ಲರವಣೈಪ್ಪಳ್ಳಿಕೊಳ್ ಪರಮಾವೆನ್ಱು

ಇಣಙ್ಗಿವಾನವರ್ ಮಣಿಮುಡಿಪಣಿತರ ಇರುನ್ದನಲ್ಲಿಮಯತ್ತು

ಮಣಙ್ಗೊಳ್ ಮಾದವಿನೆಡುಙ್ಗೊಡಿ ವಿಶುಮ್ಬುಱ ನಿಮಿರ್ ನ್ದವೈಮುಹಿಲ್ ಪಟ್ರಿ

ಪಿಣಙ್ಗು ಪೂಮ್ಬೊೞಿಲ್ ನುೞೈನ್ದು ವಣ್ಡಿಶೈಶೊಲ್ಲುಮ್ ಪಿರಿದಿಶೆನ್ಱಡೈನೆಂಜೇ



೨೭

ಪಣಙ್ಗಳ್=ಹೆಡೆಗಳು, ಆಯಿರಮ್=ಸಾವಿರ, ಉಡೈಯ=ಉಳ್ಳ, ನಲ್=ಒಳ್ಳೆಯ, ಅರವು ಅಣೈ=ಶೇಷನ ಹಾಸುಗೆಯಲ್ಲಿ, ಪಳ್ಳಿಕೊಳ್=ಪವಡಿಸಿರುವ, ಪರಮಾ ಎನ್ಱು=ಪರಮನೇ ಎಂದು, ವಾನವರ್=ದೇವತೆಗಳು, ಇಣಙ್ಗಿ=ಗುಂಪುಗೂಡಿ, ಮಣಿಮುಡಿ ಪಣಿತರ=ರತ್ನಕಿರೀಟಗಳ ತಲೆಬಾಗಿ ನಮಸ್ಕರಿಸುವಂತೆ, ಇರುನ್ದ=ಇರುವ, ನಲ್ ಇಮಯತ್ತು=ಸುಂದರವಾದ ಹಿಮಾಲಯದಲ್ಲಿ, ಮಣಮ್ ಕೊಳ್=ಪರಿಮಳ ತುಂಬಿದ, ನೆಡು=ಉದ್ದವಾದ, ಮಾದವಿಕೊಡಿ=ಮಾಧವೂಲತೆಗಳು, ವಿಶುಮ್ಬು=ಆಕಾಶದಲ್ಲಿ, ಉಱ=ಹರಡಿ, ನಿಮಿರ್ ನ್ದು=ಎದ್ದು, ತಲೆಯೆತ್ತಿ, ಅವೈ=ಅವುಗಳು, ಮುಹಿಲ್ ಪಟ್ರಿ=ಮೇಘಗಳನ್ನು ಹಿಡಿದು, ಪಿಣಙ್ಗು=ಹೋರಾಡುವಂತೆ, ಪೂ ಪೊೞಿಲ್=ಹೂದೋಟಗಳಲ್ಲಿ, ನುೞೈನ್ದು=ನುಸುಳಿ, ವಣ್ಡು=ದುಂಬಿಗಳು, ಇಶೈ ಶೊಲ್ಲುಮ್=ಗಾನ ಮಾಡುವ, ಪಿರಿದಿ=ಪಿರಿದಿ ಕ್ಷೇತ್ರಕ್ಕೆ,ಶೆನ್ಱು=ಹೋಗಿ, ಅಡೈ=ಸಂತೋಷಪಡು, ನೆಂಜೇ=ಮನಸ್ಸೇ.



ಸಾವಿರ ಹೆಡೆಗಳುಳ್ಳ ಶೇಷಶಯನದಲ್ಲಿ ಪವಡಿಸಿರುವ ಪರಮನೇ ಎಂದು ದೇವತೆಗಳು ಗುಂಪುಗೂಡಿ ತಮ್ಮ ರತ್ನಕಿರೀಟಗಳ ತಲೆಗಳನ್ನು ಬಗ್ಗಿಸಿ ನಮಸ್ಕರಿಸುವಂತೆ ಸುಂದರವಾದ ಹಿಮಾಲಯದಲ್ಲಿ ಪರಿಮಳತುಂಬಿದ ಉದ್ದವಾದ ಮಾಧವೀಲತೆಗಳು ಆಕಾಶವನ್ನೆಲ್ಲಾ ಹರಡಿ ತಲೆಯೆತ್ತಿ ಮುಗಿಲುಗಳನ್ನು ಹಿಡಿದುಕೊಂಡು ಅವುಗಳೊಡನೆ ಹೋರಾಡುವಂತೆ ಹೂದೋಟಗಳಲ್ಲಿ ದುಂಬಿಗಳು ನುಸುಳಿಹೋಗಿ ಗಾನ ಮಾಡುತ್ತಿರುವ ಪಿರಿದಿಕ್ಷೇತ್ರಕ್ಕೆ ಹೋಗಿ ಆನಂದವನ್ನುಪಡೆ, ಮನಸ್ಸೇ. \(೬\)



ಕ್ಷೀರಸಾಗರದಲ್ಲಿ ಸಾವಿರಹೆಡೆಗಳ ಶೇಷನ ಮೇಲೆ ಪವಡಿಸಿರುವ ಪರಮಪುರುಷನನ್ನು ದೇವತೆಗಳು ಗುಂಪುಗುಂಪಾಗಿ ಹೋಗಿ ಅವನಡಿಗಳಿಗೆರಗಿ ತಮ್ಮ ಭಕ್ತಿಗೌರವಗಳನ್ನು ತೋರಿಸುತ್ತಾರೆ. ಅಲ್ಲಿಗೆ ಮನುಷ್ಯರಾರೂ ಹೋಗುವುದಕ್ಕೆ ಸಾಧ್ಯವಿಲ್ಲ. ಅವರಿಗೂ ಸಹ ಸೇವೆಯ ಸೌಲಭ್ಯವನ್ನು ದೊರಕಿಸಿಕೊಡಬೇಕೆಂದು ಕೃಪಾವಿಷ್ಟನಾಗಿ ಭಗವಂತನುಸುಂದರವಾದ ಹಿಮಾಲಯದ ನಡುವೆ ಪಿರಿದಿ ಕ್ಷೇತ್ರದಲ್ಲಿ ನೆಲೆಗೊಂಡಿದ್ದಾನೆ. ಆ ಪಿರಿದಿ ಕ್ಷೇತ್ರದಲ್ಲಿ ಎಲ್ಲೆಲ್ಲೂ ತೋಪುಗಳು, ತೋಪುಗಳಲ್ಲಿ ಮಾಧವೀಲತೆಗಳು ಪರಿಮಳಭರಿತವಾದ ಹೂಗಳಿಮ್ದ ತುಂಬಿ, ಮುಗಿಲಿಗೆ ಏರಿನಿಂತು ಬೆಳ್ಳಗೆ ಹೊಳೆಯುವ ಮುಗಿಲುಗಳೊಡನೆ ಪೈಪೋಟಿ ನಡಸುತ್ತಿವೆಯೋ ಎಂಬಂತೆ ಅಲಂಕೃತಗೊಂಡಿವೆ. ದುಂಬಿಗಳು ಎಲ್ಲೆಲ್ಲಿಯೂ ನುಸುಳಿ ತುಂಬಿಕೊಂಡು ಗಾನಮಾಡುತ್ತಿವೆ. ಅಂರ್ಥ ದಿವ್ಯಸುಂದರವಾದ ಕ್ಷೇತ್ರಕ್ಕೆ ಹೋಗಿ, ಭಗವಂತನ ದರ್ಶನಲಾಭಪಡೆದು ಆನಂದಿಸು ಮನಸ್ಸೇ ಎಂದು ಆೞ್ವಾರರು ಹೇಳುತ್ತಾರೆ.



೨೮



೭.ಕಾರ್ ಕೊಳ್ ವೇಙ್ಗೈಹಳ್ ಕನವರೈತೞುವಿಯ ಶುಱಿವಳರ್ ಕೊಡಿತುನ್ನಿ

ಪೋರ್ ಕೊಳ್ ವೇಙ್ಗೈಹಳ್ ಪುನವರೈತೞುವಿಯ ಪೂಮ್ಬೊೞಿಲಿಮಯತ್ತುಳ್

ಏರ್ ಕೊಳ್ ಪೂನ್ ಜುನೈತ್ತಡಮ್ ಪಡಿನ್ದು ಇನಮಲರೆಟ್ಟುಮಿಟ್ಟಿಮೈಯೋರ್ಹಳ್

ಪೇರ್ ಹಳಾಯಿರಮ್ ಪರವಿ ನಿನ್ಱಡಿತೊೞುಮ್ ಪಿರಿದಿಶೆನ್ಱಡೈನೆಂಜೇ



ಕಾರ್ ಕೊಳ್=ಮೇಘಗಳನ್ನು ಮುಟ್ಟುವ, ವೇಙ್ಗೈಹಳ್=ವೇಙ್ಗೈಮರಗಳು, ಕನಮ್ ವರೈ=ಬಹಳ ದೊಡ್ಡ ಬಂಡೆಯನ್ನು, ತೞುವಿಯ=ತಬ್ಬಿಕೊಂಡಿರುವ, ಶುಱಿಕೊಡಿ=ಮೆಣಸಿನ ಬಳ್ಳಿಗಳು, ತುನ್ನಿವಳರ್=ದಟ್ಟವಾಗಿ ಬೆಳೆದಿರುವ, ಪೋರ್ ಕೊಳ್=ಹೋರಾಡುವಂಥ, ವೇಙ್ಗೈ ಹಳ್=ವೇಙ್ಗೈಮರಗಳು, ಪುನಮ್=ಬೆಟ್ಟದ ತಪ್ಪಲಿನ, ವರೈ=ಬಂಡೆಗಳನ್ನು, ತೞುವಿಯ=ತಬ್ಬಿಕೊಂಡಿರುವ, ಪೂ ಪೊಲಿಲ್=ಹೂವಿನ ತೋಪುಗಳ, ಇಮಯತ್ತುಳ್=ಹಿಮಾಲಯದಲ್ಲಿ, ಏರ್ಕೊಳ್=ಸೊಬಗಿನ, ಪೂಶುನೈ=ಹೂವಿನ ಸರೋವರಗಳ, ತಡಮ್=ದಡದಲ್ಲಿ, ಪಡಿನ್ದು=ತಂಗಿದ್ದು, ಇನಮ್ ಮಲರ್=ಬಗೆಬಗೆಯ ಜಾತಿಯ ಹೂಗಳು, ಎಟ್ಟುಮ್=ಎಂಟು ಬಗೆಯನ್ನು,ಇಟ್ಟು=ಸಮರ್ಪಿಸಿ, ಇಮೈಯೋರ್ಹಳ್=ದೇವತೆಗಳು, ಪೇರ್ಹಳ್= ಹೆಸರುಗಳು, ಆಯಿರಮ್=ಸಾವಿರವನ್ನು, ಪರವಿ=ವಿಸ್ತರಿಸಿ, ನಿನ್ಱು=ಹೇಳಿ, ಅಡಿತೊೞುಮ್=ಪಾದಗಳಿಗೆ ನಮಸ್ಕರಿಸುವ, ಪಿರಿದಿ=ಪಿರಿದಿ ಕ್ಷೇತ್ರಕ್ಕೆ,ಶೆನ್ಱು=ಹೋಗಿ, ಅಡೈ=ಸಂತೋಷಪಡು, ನೆಂಜೇ=ಮನಸ್ಸೇ.



ಮೋಡಗಳನ್ನು ಮುಟ್ಟುವಂತೆ ಬೆಳೆದಿರುವ ವೇಂಗೈ ಮರಗಳೂ, ಬೆಟ್ಟದ ಬಹಳ ದೊಡ್ಡ ಬಂಡೆಗಳನ್ನು ಆಶ್ರಯಿಸಿರುವ ಮೆಣಸಿನ ಬಳ್ಳಿಗಳೂ, ಪರಸ್ಪರ ಹೋರಾಡುವಂತೆ ದಟ್ಟವಾಗಿ ಬೆಳೆದಿರುವ ವೇಂಗೈಮರಗಳೂ, ಬೆಟ್ಟದ ತಪ್ಪಲಿನ ಬಂಡೆಗಳನ್ನು ಆಶ್ರಯಿಸಿರುವ ಹೂವಿನ ತೋಪುಗಳೂ ಇರುವ ಹಿಮಾಲಯದಲ್ಲಿ ಸುಂದರವಾದ ಹೂಗಳಿಂದ ಕೂಡಿದ ಸರೋವರಗಳ ದಡದಲ್ಲಿ ತಂಗಿದ್ದು ಎಂಟುಜಾತಿಯ ಹೂಗಳನ್ನೂ ಸಮರ್ಪಿಸಿ ದೇವತೆಗಳು ಭಗವಂತನ ಸಾವಿರ ನಾಮಗಳನ್ನು ವಿವರವಾಗಿ ಹೇಳಿ ಪಾದಗಳಿಗೆ ಎರಗುವ ಪಿರಿದಿ ಕ್ಷೇತ್ರಕ್ಕೆ ಹೋಗಿ, ಆನಂದವನ್ನು ಪಡೆ ಮನಸ್ಸೇ.\(೭\)



೨೯.

೮.ಇರವುಕೂರ್ ನ್ದಿರುಳ್ ಪೆರುಹಿಯವರೈಮುೞೈ ಇರುಮ್ಬಶಿಯದುಕೂರ

ಅರವಮಾವಿಕ್ಕುಮಹಮ್ ಪೊೞಿಲ್ ತೞುವಿಯ ಅರುವರೈಯಿಮಯತ್ತು

ಪರಮನಾದಿಯೆಮ್ ಪನಿಮುಹಿಲ್ ವಣ್ಣನೆನ್ಱು ಎಣ್ಣಿನಿನ್ಱಿಮೈಯೋರ್ಹಳ್

ಪಿರಮನೋಡು ಶೆನ್ಱಡಿತೊೞುಮ್ ಪೆರುನ್ದಕೈಪ್ಪಿರಿದಿಶೆನ್ಱಡೈನೆಂಜೇ



ಇರವು=ರಾತ್ರಿ, ಕೂರ್ ನ್ದು=ಹೆಚ್ಚಾಗಿ, ಇರುಳ್=ಕತ್ತಲೆಯು, ಪೆರುಹಿಯ=ಹರಿಯುವ, ವರೈಮೞೈ=ಕಲ್ಲಿನ ಗುಹೆಗಳಲ್ಲಿ, ಇರುಪಶಿ ಅದು=ಬಹಳವಾಗಿ ಹಸಿವು, ಕೂರ=ಹೆಚ್ಚಲು, ಅರವಮ್=ಬೆಟ್ಟದ ಹಾವು, ಆವಿಕ್ಕೂಮ್=ಗಾಳೀಗಾಗಿ ತಪಿಸುವ, ಅಹಮ್ ಪೊೞಿಲ್ ತೞುವಿಯ=ಮನೆ ತೋಪುಗಳನ್ನು ಕೂಡಿದ, ಅರುವರೈ=ಅಪರೂಪವಾದ ಅಸಾಧ್ಯವಾದ ಬಂಡೆಗಳುಳ್ಳ, ಇಮಯತ್ತು=ಹಿಮಾಲಯದಲ್ಲಿ, ಇಮೈಯೋರ್ಹಳ್=ದೇವತೆಗಳು, ಪಿರಮನೋಡು ಶೆನ್ಱು=ಬ್ರಹ್ಮನೊಡನೆ ಹೋಗಿ, ಪರಮನ್=ಪರಮನಾದ, ಆದಿ=ಆದಿಕಾರಣನಾದ, ಎಮ್ ಪನಿ=ನಮ್ಮ ದುಃಖನಿವಾರಕನಾದ, ಮುಹಿಲ್ ವಣ್ಣನ್=ಮುಗಿಲವಣ್ಣನೇ, ಎನ್ಱು ನಿನ್ಱು-ಎಂದು ಭಾವಿಸಿ, ಪ್ರಾರ್ಥಿಸಿ, ಅಡಿತೊೞುಮ್=ಪಾದಸೇವೆ ಮಾಡುವ, ಪಿರಿದಿ=ಪಿರಿದಿ ಕ್ಷೇತ್ರಕ್ಕೆ, ಶೆನ್ಱು=ಹೋಗಿ, ಅಡೈ=ಸಂತೋಷಪಡು, ನೆಂಜೇ=ಮನಸ್ಸೇ.



ರಾತ್ರಿಯು ಬಲಿತು ಕತ್ತಲೆ \(ಕಗ್ಗತ್ತಲೆ\) ಹರಿಯುವ ಕಲ್ಲಿನ ಗುಹೆಗಳಲ್ಲಿ ಬಹಳವಾಗಿ ಹಸಿದು \(ಬಿದ್ದಿರುವ\)ಬೆಟ್ಟದ ಹಾವು ಗಾಳಿಗಾಗಿ ತಪಿಸುವ ಮನೆತೋಪುಗಳಿಂದ ಕೂಡಿದ \(ಹತ್ತಲು\) ಅಸಾಧ್ಯವಾದ ಬಂಡೆಗಳುಳ್ಳ ಹಿಮಾಲಯದಲ್ಲಿ ದೇವತೆಗಳು ಚತುರ್ಮುಖ ಬ್ರಹ್ಮನೊಡನೆ ಹೋಗಿ ಪರಮನೂ, ಆದಿಯೂ, ದುಃಖನಿವಾರಕನೂ ಆದ ಮುಗಿಲ್ ವಣ್ಣನೇ ಎಂದು ಭಾವಿಸಿ, ಪ್ರರಥಿಸಿ, ಪಾದಸೇವೆ ಮಾಡುವ ಪಿರಿದಿ ಕ್ಷೇತ್ರಕ್ಕೆ ಹೋಗಿ ಸಾರ್ಥಕತೆಯನ್ನು ಪಡೆ, ಮನಸ್ಸೇ.\(೮\)



೯.ಓದಿಯಾಯಿರನಾಮಙ್ಗಳುಣರ್ ನ್ದವರ್ಕ್ಕೂ ಉಱುದುಯರಡೈಯಾಮಲ್

ಏದಮಿನ್ಱಿನಿನ್ಱರುಳುಮ್ ಪೆರುನ್ದಹೈ ಇರುನ್ದನಲ್ಲಿಮಯತ್ತು

ತಾದುಮುಲ್ ಹಿಯ ಪಿಣ್ಡಿಲಿಣ್ಡಲರ್ ಕಿನ್ಱ ತೞಲ್ ಪುರೈಯೆೞಿಲ್ ನೋಕ್ಕಿ

ಪೇದೈವಣ್ಡುಹಳೆರಿಯನ ವೆರುವರು ಪಿರಿದಿಶೆನ್ಱಡೈನೆಂಜೇ



ಆಯಿರನಾಮಙ್ಗಳ್=ಭಗವಂತನ ಸಾವಿರ ಹೆಸರುಗಳನ್ನೂ ಓದಿ=ಅಭ್ಯಾಸ ಮಾಡಿ, \(ಅರ್ಥವತ್ತಾಗಿ ಓದಿ\), ಉಣರ್ ನ್ದವರ್ ಕ್ಕೂ=ಅರಿತುಕೊಂಡವರಿಗೆ, ಉಱು=ಹೆಚ್ಚಾದ, ತುಯರ್=ದುಃಖಸಂಕಟಗಳು, ಅಡೈಯಾಮಲ್=ಲಭಿಸದಂತೆ, ಏದಮ್=ಕೆಡಕೂ ನಾಶವೂ



೩೦

ಇನ್ಱಿ-ಇಲ್ಲದಂತೆ, ನಿನ್ಱು=ಇದ್ದುಕೊಂಡು, ಅರುಳುಮ್=ಕೃಪೆಮಾಡುವ, ನಮ್ ಪೆರುನ್ದಹೈ=ನಮ್ಮ ಸ್ವಾಮಿಯು \(ಸರ್ವೇಶ್ವರನು\) ಇರುನ್ದ=ನೆಲಸಿರುವ, ನಲ್ ಇಮಯತ್ತು=ಸುಂದರವಾದ ಹಿಮಾಲಯದಲ್ಲಿ, ತಾದು ಮುಲ್ ಹಿಯ=ಪರಾಗವು ತುಂಬಿರುವ, ಪಿಣ್ಡಿವಿಣ್ಡು=ಅಶೋಕವೃಕ್ಷದಲ್ಲಿ ಹೂಗಳು, ಅಲರ್ ಕಿನ್ಱ=ಅರಳುತ್ತಿರುವಾಗ, ತೞಲ್ ಪುರೈ ಎೞಿಲ್=ಬೆಂಕಿಯ ಹಾಗೆ ಸೊಬಗನ್ನು, ನೋಕ್ಕಿ=ನೋಡಿ, ಪೇದೈವಣ್ಡುಹಳ್=ಅಜ್ಞಾನಿ ದುಂಬಿಗಳು, ಎರಿ ಎನ=ಜ್ವಾಲೆ, ಉರಿ ಎಂದು, ವೆರುವರ=ಹೆದರುವ, ಪಿರಿದಿ=ಪಿರಿದಿ ಕ್ಷೇತ್ರಕ್ಕೆ,ಶೆನ್ಱು=ಹೋಗಿ, ಅಡೈ=\(ದರ್ಶನ\)ಪಡೆ, ನೆಂಜೇ=ಮನಸ್ಸೇ.



ಭಗವಂತನ ಸಾವಿರ ಹೆಸರುಗಳನ್ನೂ ಓದಿ, ಅಭ್ಯಾಸ ಮಾಡಿ ಅರ್ಥವತ್ತಾಗಿ ತಿಳಿದುಕೊಂಡವರು ಬಹಳ ದುಃಖಸಂಕಟಗಳನ್ನೂ ಅನುಭವಿಸದಂತೆಯೂ ಕೆಡಕೂ ನಾಶವೂ ಇಲ್ಲದಂತೆಯೂ ಕೃಪೆಮಾಡುವ ನಮ್ಮ ಸರ್ವೇಶ್ವರನು ನೆಲಸಿರುವ ಸುಂದರವಾದ ಹಿಮಾಲಯದಲ್ಲಿ ಅಶೋಕವೃಕ್ಷಗಳಲ್ಲಿ ಹೂಗಳು ಬಿರಿತು, ಪರಾಗವನ್ನು ಚೆಲ್ಲುತ್ತಾ ಬೆಂಕಿಯ ಹಾಗೆ ಇರುವ ಸೊಬಗನ್ನು ನೋಡಿ ಬುದ್ಧಿಯಿಲ್ಲದ ದುಂಬಿಗಳು ಅದನ್ನು ಉರಿ ಎಂದು ಹೆದರುವ ಪಿರಿದಿ ಕ್ಷೇತ್ರಕ್ಕೆ ಹೋಗಿ, ದರ್ಶನಾನಂದವನ್ನು ಪಡೆ, ಮನವೇ.\(೯\)



ಈ ಪಾಶುರದಲ್ಲಿ ಮುಖ್ಯವಾಗಿ ಸಹಸ್ರನಾಮದ ಹಿರಿಮೆಯನ್ನು ಹೇಳಿದೆ. ಭಗವಂತನ ಸಾವಿರನಾಮಗಳಲ್ಲಿ ಒಂದೊಂದನ್ನೂ ಚೆನ್ನಾಗಿ ಅರ್ಥವತ್ತಾಗಿ ಓದಿ, ಅಭ್ಯಾಸಮಾಡಿ ತಿಳಿದುಕೊಂಡು ಎಡೆಬಿಡದೆ ಅವುಗಳನ್ನು ಅನುಭವಿಸುತ್ತಿರುವವನಿಗೆ, ಮನನ ಮಾಡುತ್ತಿರುವವನಿಗೆ ದುಃಖವೂ ಇಲ್ಲ;ಸಂಕಟವೂ ಇಲ್ಲ. ಅವನಿಗೆ ಯಾವ ಬಗೆಯ ಕೆಡಕೂ ಉಂಟಾಗುವುದಿಲ್ಲ. ಅವನಿಗೆ ನಾಶವೇ ಇಲ್ಲ. ಎಂದರೆ, ಇಹಪರಗಳೆರಡರಲ್ಲಿಯೂ ಅವನು ಆನಂದವನ್ನನುಭವಿಸುತ್ತ ಅಮರನಾಗುತ್ತಾನೆ. ಅವನು ಭಗವಂತನಿಗೆ ಪ್ರಿಯತಮನಾಗುತ್ತಾನೆ.



೧೦.ಕರಿಯಮಾಮುಹಿಱ್ ಪಡಲಙ್ಗಳ್ ಕಿಡನ್ದು ಅವೈ ಮುೞಙ್ಗಿಡ, ಕಳಿಱೆನ್ಱು

ಪೆರಿಯಮಾಶುಣಮ್ ವರೈಯೆನ್ ಪೆಯರ್ ತರು ಪಿರಿದಿಯೆಮ್ ಪೆರುಮಾನೈ

ವರಿಕೊಳ್ ವಣ್ಡಱೈ ಪೈಮ್ಬೊೞಿಲ್ ಮಙ್ಗೈಯರ್ ಕಲಿಯನದೊಲಿಮಾಲೈ

ಅರಿಯವಿನ್ನಿಶೈ ಪಾಡುನಲ್ಲಡಿಯವರ್ ಕ್ಕು ಅರುವಿನೈಯಡೈಯಾವೇ



ಕರಿಯ ಮಾಮುಹಿಲ್=ಕಪ್ಪಗಿರುವ ದೊಡ್ಡ ಮುಗಿಲುಗಳ, ಪಡಲಙ್ಗಳ್=ಪದರಗಳು,ಕಿಡನ್ದು ಅವೈ=ಒಟ್ಟಿಗೆ ಒಂದು ಕಡೆಯೇ ಇದ್ದುಕೊಂಡು, ಮುೞಙ್ಗಿಡ=ಆರ್ಭಟಿಸಲು, ಪೆರಿಯ ಮಾಶುಣಮ್=ದೊಡ್ಡ ಬೆಟ್ಟದ ಹಾವುಗಳು

೩೧

ಕಳಿಱು ಎನ್ಱು=ಆನೆ ಎಂದು, ವರೈ ಎನ=ಬೆಟ್ಟವೋ ಎಂಬಂತೆ, ಪೆಯರ್ ತರು=ರೂಪಗೊಂಡಿರುವ, ಪಿರಿದಿ=ಪಿರಿದಿಯ, ಎಮ್ ಪೆರುಮಾನೈ=ನಮ್ಮ ಸ್ವಾಮಿಯನ್ನು ಕುರಿತು, ವರಿಕೊಳ್=ಸುಂದರವಾದ, ವಣ್ಡು=ದುಂಬಿಗಳು, ಅಱೈ=ಗಾನ ಮಾಡುವ, ಪೈ=ವಿಶಾಲವಾದ, ಪೊೞಿಲ್=ತೋಪುಗಳಲ್ಲಿ, ಮಙ್ಗೈಯರ್=ಮಂಗೈ ಎಂಬವರಾದ, ಕಲಿಯನದು=ಕಲಿಯನ್ ಎಂಬವರ, ಒಲಿಮಾಲೈ=ಪಾಶುರಮಾಲೆಯ, ಅರಿಯ=ಅಪೂರ್ವವಾದ, ಇನ್=ಇನಿದಾದ, ಇಶೈ=ಗಾನವನ್ನು, ಪಾಡುಮ್=ಹಾಡುವ, ನಲ್=ಉತ್ತಮ, ಅಡಿಯವರ್ ಕ್ಕೂ=ಭಾಗವತರಿಗೆ, ಅರುವಿನೈ=ಮಹಾಪಾಪಗಳು, ಅಡೈಯಾವೇ=ತಟ್ಟುವುದೇ ಇಲ್ಲ.



ದೊಡ್ಡದೊಡ್ಡ ಕಾರ್ಮುಗಿಲಿನ ಪದರಗಳು ಒಟ್ಟಿಗೆ ಒಂದೇ ಸ್ಥಳದಲ್ಲಿ ಕೂಡಿಕೊಂಡು ಘರ್ಜಿಸಲು, ದೊಡ್ಡ ಬೆಟ್ಟದ ಹಾವುಗಳು ಅದನ್ನು ಆನೆಯೆಂದು ಬಗೆದು ಬೆಟ್ಟದಂತೆ ರೂಪಗೊಂಡಿರುವ ಪಿರಿದಿಯ ನಮ್ಮ ಸ್ವಾಮಿಯನ್ನು ಕುರಿತು ಸುಂದರವಾದ ದುಂಬಿಗಳು ಗಾನಮಾಡುವ ವಿಶಾಲವಾದ ತೋಪುಗಳಲ್ಲಿ "ಮಂಗೈ" ಎಂಬ ಹೆಸರಿನ ಕಲಿಯನ್ ಎಂಬವರ ಪಾಶುರಮಾಲೆಯ ಅಪೂರ್ವವಾದ, ಇನಿದಾದ ಗಾನವನ್ನು ಹಾಡುವ ಉತ್ತಮಭಾಗವತರಿಗೆ ಮಹಾಪಾಪಗಳು ಅಂಟುವುದೇ ಇಲ್ಲ.\(೧೦\)



ಈ ಪಾಶುರದಲ್ಲಿಯೂ ರೂಪಕಗಳು ಸ್ಪಷ್ಟವಾದ ಚಿತ್ರವನ್ನು ತಳೆದಿಲ್ಲವೆನ್ನಿಸುತ್ತದೆ. ಕಾರ್ಮುಗಿಲುಗಳ ಒಕ್ಕೂಟಕ್ಕೂ ದೊಡ್ಡ ಆಕಾರದ ಆಮೆಗೂ ಹೋಲಿಕೆಯಿದೆ. ಮುಗಿಲಿನ ಘರ್ಜನೆಗೂ ಆನೆಯ ಕೂಗಿಗೂ ಹೋಲಿಕೆಯನ್ನು ಹೇಳಿದೆ. ಒಂದನ್ನು ಮತೊಂದಾಗಿ ಎಂದರೆ ಗುಡುಗನ್ನು ಆನೆಯ ಕೂಗನ್ನಾಗಿ ಭ್ರಮಿಸಿದ್ದು ಬೆಟ್ಟದ ಹಾವು. ಆ ಹಾವಿಗೆ ಬಹಳ ಅಂಜಿಕೆಬಂದು ಹಾಗೆಯೇ ಅದು ಗಡ್ಡೆಕಟ್ಟಿ ಬಂಡೆಗಳಂತೆ ಕಂಡವೋ ಅಥವಾ ಆ ಆನೆಯನ್ನೇ ನುಂಗಿಬಿಡಲೆಂದು ಬಯಸಿ, ಅದು ಬೆಳೆದು ಬೆಳೆದು ಬೃಹದಾಕಾರವನ್ನು ತಳೆದುಬೆಟ್ಟದಂತೆ ರೂಪಗೊಂಡಿತೋ ಸ್ಪಷ್ಟವಾಗುತ್ತಿಲ್ಲ.



ಪಿರಿದಿಯಲ್ಲಿ ಭಗವಂತನು ನೆಲಸಿರುವುದು ಬೆಟ್ಟಗಳ ನಡುವೆ. ಆ ಸ್ವಾಮಿಯೇ ಬೆಟ್ಟದಂತೆ ರೂಪಗೊಂಡದ್ದು ಹೇಗೋ? ಸ್ಪಷ್ಟವಾಗಿಲ್ಲ.



ಸುಂದರವಾದ ದುಂಬಿಗಳು ಹಿಮಾಲಯದ ತಪ್ಪಲಿನ ವಿಶಾಲವಾದ ತೋಪುಗಳಲ್ಲಿ ಆನಂದದಿಂದ ಭಗವಂತನನ್ನು ಕುರಿತು ಗಾನಮಾಡುತ್ತವೆ. ಹಾಗೆಯೇ "ಮಂಗೈ", "ಕಲಿಯನ್" ಎಂಬ ಹೆಸರಿನವರಾದ ತಿರುಮಂಗೈ ಆೞ್ವಾರರು ಪಿರಿದಿಯ ಸ್ವಾಮಿಯನ್ನೇ ಕುರಿತು ಗಾನಮಾಡುತ್ತಾರೆ. ಅವೇ ಈ ಅಪೂರ್ವವಾದ ಇನಿದಾದ ಪಾಶುರಮಾಲೆ. ಇದನ್ನು ಹಾಡುವ ಸದ್ಭಕ್ತನಿಗೆ ಪಾಪಗಳೇ ಅಂಟುವುದಿಲ್ಲ ಎನ್ನುತ್ತಾರೆ ಆೞ್ವರರು. ಭಗವನ್ನಾಮಸ್ಮರಣೆಯನ್ನು ಮಾಡುವ ಭಗವಂತನ ಹಿರಿಮೆಯನ್ನು ಹೊಗಳಿಹಾಡುವ ಭಕ್ತರಿಗೆ ಪಾಪವೆಲ್ಲಿಂದ ಬಂದೀತು? ಅವರ ಪಾಪವಿಮೋಚನೆಯಾಗಿ ಅವರು ಶುದ್ಧವಾಗುವುದರ ಬದಲಾಗಿ ಪಾಪಗಳು ಅಂಟಿಕೊಳ್ಳುವುವೇ? ನಾಮಸ್ಮರಣೆಯ ಪುಣ್ಯಕ್ಷೇತ್ರಗಳ ದರ್ಶನದ ವೈಶಿಷ್ಟ್ಯ ಇದೇ\!



ಅಡಿಯ ನಡೆ: ವಾಲಿ, ಕಲಙ್ಗ, ಮಱಮ್, ಕರೈಶೆಯ್, ಪಣಙ್ಗಳ್, ಕಾರ್,ಇರವು, ಓದಿ, ಕರಿಯ, \(ಮುಟ್ರ\)



೩೨

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಮೊದಲ ದಶಕ ಮೂರನೆಯ ತಿರುಮೊೞಿ



ಮುಟ್ರಮೂತ್ತು



೧.ಮುಟಮೂತ್ತುಕ್ಕೋಲ್ ತುಣೈಯಾ ಮುನ್ನಡಿನೋಕ್ಕಿವಳೈನ್ದು

ಇಟ್ರಕಾಲ್ ಪೋಲ್ ತಳ್ಳಿಮೆಳ್ಳ ಇರುನ್ದಙ್ಗಿಳೈಯಾಮುನ್

ಪೆಟ್ರತಾಯ್ ಪೋಲ್ ವನ್ದ ಪೇಯ್ ಚ್ಚಿ ಪೆರುಮುಲೈಯೂಡು, ಉಯಿರೈ

ವಟ್ರವಾಙ್ಗಿಯುಣ್ಡವಾಯಾನ್ ವದರಿವಣಙ್ಗುದುಮೇ



ಮುಟ್ರಮೂತ್ತು=ಪೂರ್ತಿಯಾಗಿ ಮುದಿತನ ಬಂದು, ಕೋಲ್ ತುಣೈ ಆ=ಊರುಗೋಲನ್ನು ಜೊತೆಮಾಡಿಕೊಂಡು, ಮುನ್ ಅಡಿ=ಮುಂಗಾಲುಗಳನ್ನು, ನೋಕ್ಕಿ=ನೋಡುವಂತೆ, ವಳೈನ್ದು=ಗೂನುಬಗ್ಗಿ, ಇಟ್ರ=ಮುರಿದ, ಕಾಲ್ ಪೋಲ್=ಕಾಲಿನ ಹಾಗೆ, ತಳ್ಳಿ=ತಟ್ಟಾಟದಿಂದ, ಮೆಳ್ಳ=ಪ್ರಯಾಸದಿಂದ ಮೆಲ್ಲಗೆ ಇರುನ್ದು=ನಡೆದು, ಕುಳಿತು, ಮಾಡಿ ಇಳೈಯಾ ಮುನ್=ಹೀಗೆಲ್ಲಾ ಕಷ್ಟಪಡುವುದಕ್ಕೆ ಮುಂಚೆಯೇ, ಪೆಟ್ರತಾಯ್ ಪೋಲ್=ಹೆತ್ತತಾಯಿಯ ಹಾಗೆ, ವನ್ದ=ಬಂದ, ಪೇಯ್ ಚ್ಚಿ=ರಾಕ್ಷಸಿಯ, ಪೆರು=ದೊಡ್ಡ, ಮುಲೈ ಊಡು=ಮೊಲೆಗಳ ಮೂಲಕ, ಉಯಿರೈ=ಅವಳ ಪ್ರಾಣವನ್ನು, ವಾಙ್ಗಿ ಉಣ್ಡ=ಹೊರಸೆಳೆದು ಉಂಡ, ವಾಯಾನ್-ಬಾಯುಳ್ಳವನ, ವದಿರಿ=ಬದರಿ ಕ್ಷೇತ್ರವನ್ನು, ವಣಙ್ಗದುಮೇ-ನಮಸ್ಕರಿಸುತ್ತೇನೆ.



ಮುದಿತನ ಪೂರ್ತಿಯಾಗಿ ಬಂದು ಊರುಗೋಲನ್ನು ಹಿಡಿದು, ಮುಂಗಾಲುಗಳನ್ನು ನೋಡುವಂತೆ ಬಗ್ಗಿ ಮುರಿದ ಕಾಲುಗಳ ಹಾಗೆ ತಟ್ಟಾಟದಿಂದ ಕಷ್ಟಪಟ್ಟು ಮೆಲ್ಲಗೆ ನಡೆದು ಕುಳಿತು ಎದ್ದು ಮಾಡುವುದಕ್ಕೆ ಮುಂಚೆಯೇ ಹೆತ್ತತಾಯಿಯ ಹಾಗೆ ಬಂದ ರಾಕ್ಷಸಿಯ ದೊಡ್ಡಮೊಲೆಗಳ ಮೂಲಕ ಅವಳ ಪ್ರಾಣವನ್ನು ಹೊರಸೆಳೆದು ಉಂಡ ಬಾಯುಳ್ಳವನ ಬದರಿಕ್ಷೇತ್ರವನ್ನು ನಮಸ್ಕರಿಸುತ್ತೇನೆ. \(೧\)



ಮೊದಲ ದಶಕದ ಮೊದಲನೆಯ ತಿರುಮೊೞಿಯಲ್ಲಿ ಆೞ್ವಾರರು "ನಾರಾಯಣಾ" ನಾಮದ ಹಿರಿಮೆಯನ್ನು ವಿವರಿಸಿದರು. ಅಷ್ತಾಕ್ಷರೀಮಂತ್ರದ ಅನುಸಂಧಾನಕ್ಕೆ ಯೋಗ್ಯವಾದ ಮಾನಸಿಕ ಸನ್ನಿವೇಶವನ್ನು ಕಲ್ಪಿಸುವುದು ಆ ಪಾಶುರಮಾಲೆಯ ಉದ್ದೇಶ. ಅದನ್ನು ಎಂದರೆ, ಉಂಟಾದ ಸದ್ಭಾವನೆಯನ್ನು ದೃಢಪಡಿಸಬೇಡವೇ? ಅದಕ್ಕಾಗಿ ಭಗವಂತನು ಅರ್ಚಾಮೂರ್ತಿಯಾಗಿ ನೆಲಸಿರುವ ಪುಣ್ಯಕ್ಷೇತ್ರಗಳಿಗೆ ಹೋಗಬೇಕಲ್ಲವೇ? ಸ್ವಾಮಿಯ ದರ್ಶನದಿಂದ, ಆಯಾ ಕ್ಷೇತ್ರಗಳ ಮಹಿಮೆಯಿಂದ, ಮನಸ್ಸಿನಲ್ಲಿ ಭಕ್ತಿಹೆಚ್ಚುವುದು ಖಂಡಿತ. ಈ ಉದ್ದೇಶದಿಂದ ಆೞ್ವಾರರು ಎರಡನೆಯ ತಿರುಮೊೞಿಯಲ್ಲಿ ಹಿಮಾಲಯದ ನಡುವೆ ಇರುವ ದೇವಯೋಗ್ಯವಾದ "ಪಿರಿದಿ"ಕ್ಷೇತ್ರಕ್ಕೆ ಭಕ್ತರನ್ನು ಕರೆದೊಯ್ದರು. ಅಲ್ಲಿಯ ಅನುಪಮ ಪ್ರಕೃತಿಸೌಂದರ್ಯವನ್ನೂ



೩೩

ವೈಶಿಷ್ಟ್ಯವನ್ನೂ ಹೊಗಳಿ ಹಾಡಿದರು. ಈ ಪಾಶುರಮಾಲೆಯಲ್ಲಿ ಬದರಿಕ್ಷೇತ್ರಕ್ಕೆ ದಿವ್ಯದರ್ಶನ ಲಾಭವನ್ನುಂಟು ಮಾಡುತ್ತಿದ್ದಾರೆ.



ಆೞ್ವಾರರು ಹೇಳುತ್ತಾರೆ: ಶಕ್ತಿ ಇರುವವರೆಗೂ ಲೌಕಿಕನಾಗಿ, ಸಂಸಾರದ ಕಷ್ಟಕಾರ್ಪಣ್ಯಗಳಲ್ಲಿ ಬಿದ್ದುತೊಳಲುವುದು, ಮುದಿತನ ಬಂದಾಗ ಎಂದರೆ, ಎಲ್ಲ ಬಗೆಯ ದೈಹಿಕ ಮಾನಸಿಕ ಶಕ್ತಿಗುಂದಿದ ಬಳಿಕ, ಯಾತ್ರೆಗೆ ಹೊರಡಬೇಕೆನ್ನುವುದು, ಭಗವಂತನನ್ನು ನೆನೆಯೆಬೇಕೆನ್ನುವುದು ಮನುಷ್ಯನಿಗೆ ಸಹಜವಾದದ್ದು. ನಿಜವನ್ನು ಹೇಳುತ್ತೇನೆ ಕೇಳಿ. ಮುದಿತನ ಬಂದಾಗ, ಅದರ ಕಷ್ಟಗಳು ಹೆಚ್ಚುತ್ತವೆ. ಅವುಗಳನ್ನೆಲ್ಲಾ ಸಹಿಸಿಕೊಂಡು, ತೀರ್ಥಯಾತ್ರೆ ಮಾಡಲು ಸಾಧ್ಯವೇ ಇಲ್ಲ. ಮನಸ್ಸನ್ನು ಶಾಂತವಾಗಿರಿಸಿಕೊಳ್ಳಲು ಸಾಧ್ಯವಾಗುವುದಿಲ್ಲ. ಆದ್ದರಿಂದ, ಗೂನು ಬಗ್ಗಿ, ಕೋಲುಹಿಡಿದು ಏಳುವುದು ಕೂಡುವುದು ಕಷ್ಟವೆನಿಸುವ ಮುದಿತನ ಬರುವುದಕ್ಕೆ ಮುಂಚೆಯೇ, ಎಂದರೆ, ಮೈದೃಢವಾಗಿರುವಾಗಲೇ ಪುಣ್ಯಕ್ಷೇತ್ರಗಳ ದರ್ಶನ ಮಾಡಿ ಬರಬೇಕು. ಬದರಿ ಒಂದುಅಂಥ ಪುಣ್ಯಕ್ಷೇತ್ರ. ಶ್ರೀಮನ್ನಾರಾಯಣನು ನೆಲಸಿರುವ ಕ್ಷೇತ್ರ. ಅದೂ ಹಿಮಾಲಯದಲ್ಲಿದೆ. ಅತಿಶಯವಾದ ಛಳಿಯಲ್ಲಿ ಮುದಿತನದಲ್ಲಿ ಅಲ್ಲಿರಲು ಸಾಧ್ಯವಾಗುವುದಿಲ್ಲ. ಅದಕ್ಕೆ ಮುಂಚೆಯೇ ಬದರಿಗೆ ಹೋಗಿ ಬದರಿ ನಾರಾಯಣನ ಕೃಪೆಗೆ ಪಾತ್ರರಾಗಬೇಕು.



ಹೆತ್ತತಾಯಂತೆ ಕಪಟ ವಾತ್ಸಲ್ಯದಿಂದ ಬಾಲಕೃಷ್ಣನಿಗೆ ಮೊಲೆಯೂಡಿಸಲು ಬಂದವಳು ಪೂತನಿ ಎಂಬ ರಾಕ್ಷಸಿ. ಹಸುಗೂಸನ್ನು ಎತ್ತಿಕೊಂಡು ತನ್ನ ಮೊಲೆಗೆ ಅದರ ಬಾಯನ್ನು ಹಚ್ಚಿದಳು. ಅವಳ ತಂತ್ರ ಸ್ವಾಮಿಗೆ ತಿಳಿಯದೇ? ಹಾಲನ್ನು ಕುಡಿಯುವ ನೆಪದಲ್ಲೇ ಅವಳ ಪ್ರಾಣವನ್ನೂ ಹೀರಿ ಅವಳನ್ನು ಕೊಂದನು. ಕಂಸನು ಎಳೆಯಮಗುವಾದ ಕೃಷ್ನನನ್ನು ಕೊಲ್ಲಲು ಮಾಡಿದ ಉಪಾಯಗಳಲ್ಲಿ ಒಂದು ಉಪಾಯ ಇದು. ಇದು ಫಲಿಸಲಿಲ್ಲ. ಆದರೆ ಪೂತನಿಗೆ ಸದ್ಗತಿ ಬಂತು. ಭಗವಂತನ ದರ್ಶನ ಲಾಭದಿಂದ, ಮನುಷ್ಯನನ್ನು ಹಿಂಸಿಸುವ ಮಹಾಪಾಪಗಳೆಲ್ಲವೂ ಪೂತನಿಯ ಹಾಗೆ ನಾಶವಾಗಿ, ಅವನಿಗೆ ಸದ್ಗತಿ ಬರುವುದು ಖಂಡಿತ.



೨.ಮುದುಹು ಪಟ್ರಿಕ್ಕೈತ್ತಲತ್ತಾಲ್ ಮುನ್ನೊರು ಕೋಲೂನ್ಱಿ

ವಿದಿರ್ ವಿದಿರ್ ತ್ತುಕ್ಕಣ್ ಶುೞನ್ಱುಮೇಱ್ ಕಿಳೈಕೊಣ್ಡಿರುಮಿ

ಇದುವೆನ್ನಪ್ಪರ್ ಮೂತ್ತವಾಱೆನ್ಱು ಇಳೆಯವರೇಶಾಮುನ್

ಮದುವುಣ್ ವಣ್ಡು ಪಣ್ ಹಳ್ ಪಾಡುಮ್ ವದರಿವಣಙ್ಗುದುಮೇ



ಕೈತಲತ್ತಾಲ್=ಅಂಗೈಯಿಂದ, ಮುದುಹು ಪಟ್ರಿ=ಹಿಂದುಗಡೆ ಬೆನ್ನನ್ನು ಹಿಡಿದು, ,ಮುನ್=ಮುಂದುಗಡೆ, ಒರುಕೋಲ್ ಊನ್ಱಿ=ಒಂದು ಊರುಗೋಲನ್ನು ಹಿಡಿದು, ವಿದಿರ್ ವಿದಿರ್ ತ್ತು=ಮೈಯೆಲ್ಲಾ ನಡುನಡುಗುತ್ತಾ, ಕಣ್ ಶುೞನ್ಱು=ಕಣ್ಣುಗಳು ತಿರುಗಿ, ಮೇಲ್ ಕಿಳೈಕೊಣ್ಡು ಇರುಮಿ=ಮೇಲುಸಿರು ಎಳೆದು ಕೆಮ್ಮಿ, ಇದು ಎನ್=ಇದೇನು, ಅಪ್ಪರ್=ಈ ಹಿರಿಯರು, ಮೂಟ್ತ ಆಱು=ಮುದಿಯಾದ ಬಗೆ, ಎನ್ಱು=ಎಂದು, ಇಳೈಯವರ್=ಎಳೆಯವಯಸ್ಸಿನ ಹೆಂಗಸರು, ಏಶಾ ಮುನ್=ಹಾಸ್ಯ ಮಾಡುವ ಮುನ್ನವೇ, ಮದು=ಜೇನು, ಉಣ್=ಉಣ್ಣುವ, ವಣ್ಡು=ದುಂಬಿಗಳು, ಪಣ್ ಹಳ್ ಪಾಡುಮ್=ಗಾನ ಮಾಡುವ, ಹಾಡುಗಳನ್ನು ಹಾಡುವ, ವದಿರಿ=ಬದರಿ ಕ್ಷೇತ್ರವನ್ನು, ವಣಙ್ಗದುಮೇ-ನಮಸ್ಕರಿಸುತ್ತೇನೆ.\(ನಮಸ್ಕರಿಸೋಣ\)



೩೪

ಹಿಂದುಗಡೆಯಿಂದ ಒಂದು ಕೈಯಿಂದ ಬೆನ್ನನ್ನು ಹಿಡಿದು, ಮುಮ್ದುಗಡೆಯಲ್ಲಿ ಒಂದು ಊರುಗೋಲನ್ನು ಹಿಡಿದು, ಮೈಯೆಲ್ಲಾ ಅದುರಿಸುತ್ತಾ ಕಣ್ಣುಗಳು ತಿರುಗಿ, ಮೇಲುಸಿರೆಳೆದು ಕೆಮ್ಮುತ್ತಾ, ಎಳೆಯ ವಯಸ್ಸಿನ ಹೆಂಗಸರು "ಇದೇನಿದು, ಈ ಹಿರಿಯರು ಮುದಿಯಾದ ಬಗೆ?" ಎಂದು ಹಾಸ್ಯ ಮಾಡುವುದಕ್ಕೆ ಮುಂಚೆಯೇ ಜೇನನ್ನು ಉಣ್ಣುವ ದುಂಬಿಗಳು ಹಾಡುಗಳನ್ನು ಹಾಡುವ ಬದರಿಯಲ್ಲಿ ನಮಸ್ಕರಿಸೋಣ.\(೨\)



ಈ ಪಾಶುರದಲ್ಲಿ ಮುದಿತನದ ವರ್ಣನೆ ಇನ್ನಷ್ಟು ಮುಮ್ದುವರಿಯುತ್ತದೆ. ದೇಹದಲ್ಲಿ ಶಕ್ತಿಯನ್ನು ಕುಂದಿಸಿ ದೇಹವನ್ನು ಕುಗ್ಗಿಸಿ ಬಗ್ಗಿಸಿ ಬಿಡುವುದು ಮುದಿತನ. ಆಗ ನಾಲ್ಕು ಹೆಜ್ಜೆಯಿಡುವುದಕ್ಕೂ ಪ್ರಯಾಸವೇ. ಮುದುಕನಾದವನ್ನು ತನ್ನ ಒಂದು ಕೈಯನ್ನು ಹಿಂದುಗಡೆ ಬೆನ್ನಿಗೆ\(ಸೊಂಟಕ್ಕೆ\) ಊರೆಗೊಟ್ಟು, ಮತ್ತೊಮ್ದು ಕೈಯಲ್ಲಿ ಊರುಗೋಲು ಹಿಡಿದು ಅದನ್ನು ಮುಮ್ದುಗಡೆ ಊರೆಗೊಟ್ಟು ನಡೆಯಲು ಯತ್ನಿಸಿದರೆ, ಒಂದೊಂದು ಹೆಜ್ಜೆಗೂ ಮೈನಡುಗುತ್ತದೆ. ಕಣ್ಣು ತಿರುಗುತ್ತದೆ. ಮಂಜಾಗುತ್ತದೆ. ಭ್ರಮಣೆ ಬರುತ್ತದೆ. ಮೇಲುಸಿರು ಎಳೆಯಬೇಕಾಗುತ್ತದೆ. ಗಟ್ಟಿಯಾಗಿ ಕೆಮ್ಮಬೇಕಾಗುತ್ತದೆ. ಕೆಮ್ಮುವಾಗಲೂ ಉಸಿರು ಕಟ್ಟುತ್ತದೆ. ಒಂದೊಂದರಲ್ಲಿಯೂ ಪ್ರಯಾಸವೇ ಫಲ. ಇಂಥ ವಿಚಿತ್ರವಾದ ಮುದಿತನ ಬಂದಾಗ, ಎಳೆಯ ವಯಸ್ಸಿನ ಹುಡುಗಿಯರೂ ಸಹ ಅವನನ್ನು ಕಂಡು, ಅವನ ಅವಸ್ಥೆಗಳನ್ನು ಕಂಡು, ಹಿರಿಯನಾದವನಿಗೆ ಗೌರವವನ್ನು ಸ್ವಲ್ಪವೂ ತೋರಿಸದೆ, ಮನಸ್ಸಿಗೆ ಬಂದಂತೆ ಅವನನ್ನು ಅವಹೇಳನ ಮಾಡುವಂತಾಗುತ್ತದೆ. ಅದಕ್ಕಾಗಿ ಆೞ್ವಾರರು ಹೇಳುತ್ತಾರೆ: ಅಂಥ ಕಾಲ ಬರುವುದಕ್ಕೆ ಮುಂಚೆಯೇ ಬದರಿಗೆ ಹೋಗೋಣ. ಸ್ವಾಮಿ ನಾರಾಯಣನನ್ನು ದರ್ಶನ ಮಾಡೋಣ ಭಕ್ತಿಯಿಂದ ಅವನಿಗೆ ಎರಗೋಣ."



೩.ಉಱಿಹಳ್ ಪೋಲ್ ಮೆಯ್ ನ್ನರಮ್ಬೞುನ್ದು ಊನ್ದಳನ್ದುಳ್ಳಮೆಳ್ ಹಿ

ನೆಱಿಯೈ ನೋಕ್ಕಿಕ್ಕಣ್ ಶುೞನ್ಱು ನಿನ್ಱುನಡುಙ್ಗಾಮುನ್

ಅಱಿದಿಯಾಹಿಲ್ ನೆಂಜಮನ್ ಬಾಯ್ ಆಯಿರನಾಮಂಜೊಲ್ಲಿ

ವೆಱಿಕೊಳ್ ವಣ್ಡು ಪಣ್ ಹಳ್ ಪಾಡುಮ್ ವದರಿವಣಙ್ಗುದುಮೇ



ಮೆಯ್ ನರಮ್ಬು=ಮೈಯಲ್ಲಿರುವ ನರಗಳೆಲ್ಲವೂ, ಉಱಿಹಳ್ ಪೋಲ್=ನೆಲುವಿನ ದಾರಗಳ ಹಾಗೆ, ಎೞುನ್ದು=ಮೇಲೆ ಎದ್ದು, ಊನ್ ತಳರ್ ನ್ದು=ಮಾಂಸಖಂಡಗಳು ಸಡಿಲಗೊಂಡು, ಉಳ್ಳಮ್=ಮನಸ್ಸು, ಎಳ್ ಹಿ=ದುರ್ಬಲಗೊಂಡು, ನೆಱಿಯೈ=ನಡೆಯಬೇಕಾದ ಮಾರ್ಗವನ್ನು ನೋಕ್ಕಿ=ನೋಡಿ, ಕಣ್=ಕಣ್ಣು, ಶುೞನ್ಱು=ತಿರುಗಿ, ನಿನ್ಱು=\(ಮುಂದಕ್ಕೆ ಚಲಿಸದೆ\) ನಿಂತು, ನಡುಙ್ಗಾ ಮುನ್=ನಡುಗುವುದಕ್ಕೆ ಮುಂಚೆಯೇ, ನೆಂಜಮ್=ಮನಸ್ಸೇ, ಅಱಿದಿ ಆಹಿಲ್=ನೀನು ತಿಳಿದೆಯಾದರೆ, ಅನ್ಬು ಆಯ್=ಭಕ್ತಿಪೂರ್ಣವಾಗಿ, ಆಯಿರಮ್ ನಾಮಮ್ ಶೊಲ್ಲಿ=ಭಗವಂತನ ಸಾವಿರ ಹೆಸರುಗಳನ್ನು ಹೇಳುತ್ತಾ, ವೆಱಿಕೊಳ್=ಮಧುಪಾನದಿಂದ ಮತ್ತುಹಿಡಿದ, ವಣ್ಡು=ದುಂಬಿಗಳು, ಪಣ್ ಹಳ್ ಪಾಡುಮ್=ಗಾನ ಮಾಡುವ, ಹಾಡುಗಳನ್ನು ಹಾಡುವ, ವದಿರಿ=ಬದರಿ ಕ್ಷೇತ್ರವನ್ನು, ವಣಙ್ಗದುಮೇ-ನಮಸ್ಕರಿಸೋಣ.



ಮೈಯಲ್ಲಿರುವ ನರಗಳೆಲ್ಲವೂ ನೆಲುವಿನ ದಾರಗಳ ಹಾಗೆ ಮೇಲೆ ಎದ್ದು, ಮಾಂಸಖಂಡಗಳು ಸಡಿಲಗೊಂಡು ದುರ್ಬಲಗೊಂಡು, ನಡೆದು ಹೋಗಬೇಕಾದ ಮಾರ್ಗವನ್ನು ಗಮನಿಸಿ, ಕಣ್ಣುಗಳು ತಿರುಗಿ, ಮುಂದಕ್ಕೆ ಚಲಿಸದೆ ನಿಂತು ನಡುಗುವುದಕ್ಕೆ ಮುಂಚೆಯೇ, ಮನಸ್ಸೇ ನೀನು ಅರಿತುಕೊಂಡೆಯಾದರೆ, ಭಕ್ತಿಯಿಂದ ಭಗವಂತನ ಸಾವಿರ ಹೆಸರುಗಳನ್ನು ಹೇಳುತ್ತಾ ಮಧುಪಾನದಿಂದ ಮತ್ತು ಹಿಡಿದ ದುಂಬಿಗಳು ಹಾಡುಗಳನ್ನು ಹಾಡುವ ಬದರಿಯಲ್ಲಿ ನಮಸ್ಕರಿಸೋಣ.\(೩\)



೩೫

ಮುದಿತನ ಬಂದಾಗ ಮೈನರಗಳೆಲ್ಲ ಶಿಥಿಲಗೊಳ್ಳುತ್ತವೆ. ಮೇಲೆದ್ದು ಕಾಣುತ್ತವೆ. ಮಾಂಸಖಂಡಗಳು ಸಡಿಲಗೊಳ್ಳುವುವು. ದೇಹ ದುರ್ಬಲಗೊಳ್ಳುವುದು. ತಾನು ನಡೆಯಬೇಕಾದ ಮಾರ್ಗವನ್ನು ಕಂಡೊಡನೆಯೇ ಕಣ್ಣುಗಳು ತಿರುಗಿ, ಮೈ ನಡುಗುವುದು, ಹೀಗೆಲ್ಲಾ ಆಗಿ ಮುಮ್ದಕ್ಕೆ ನಡೆಯದಂತೆ ಕುಸಿದು ಬೀಳುವ ಹಾಗೆ ಆಗುವುದಕ್ಕೆ ಮುಂಚೆಯೇ ಮನಸ್ಸೇ, ಬದರಿಗೆ ಹೋಗೋಣ. ಸರ್ವೇಶ್ವರನಾದ ನಾರಾಯಣನ ದರ್ಶನ ಲಾಭವನ್ನು ಪಡೆಯೋಣ. ಮಧುಮತ್ತ ದುಂಬಿಗಳು ಹಾಡುಗಳನ್ನು ಹಾಡುತ್ತಾ ಸ್ವಚ್ಛಂದವಾಗಿ ಹಾರಾಡುತ್ತಾ, ಆನಂದಿಸುವ ಹಾಗೆ ನಾವೂ ಭಕ್ತಿಮತ್ತರಾಗಿ ಭಗವಂತನ ಸಾವಿರ ಹೆಸರುಗಳನ್ನು ಹಾಡಿಕೊಂಡು, ಸ್ವಾಮಿಯ ಪಾದಗಳಿಗೆ ಎರಗೋಣ-ಎನ್ನುತ್ತಾರೆ ಆೞ್ವಾರರು.



೪.ಪೀಳೈಶೋರಕ್ಕಣ್ಣಿಡುಙ್ಗಿ ಪ್ಪಿತ್ತೆೞ ಮೂತ್ತಿರುಮಿ

ತಾಳ್ ಹಳ್ ನೋವತ್ತಮ್ಮಿಲ್ ಮುಟ್ಟಿತ್ತಳ್ಳಿ ನಡವಾಮುನ್

ಕಾಳೈಯಾಹಿಕ್ಕನ್ಱು ಮೇಯ್ ತ್ತು ಕ್ಕೂನ್ಱೆಡುತ್ತನ್ಱು ನಿನ್ಱಾನ್

ವಾಳೈಪಾಯುಮ್ ತಣ್ ತಡಮ್ ಶೂೞ್ ವದರಿವಣಙ್ಗುದುಮೇ



ಕಣ್ ಇಡುಙ್ಗಿ=ಕಣ್ಣು ಮಂದವಾಗಿ, ಕುರುಡಾಗಿ, ಪೀಳೈ ಶೋರ=ಪುಶಿ\(ಕಣ್ಣುಗಳಿಮ್ದ\)ಸುರಿಯಲು, ಪಿತ್ತು ಎೞ=ಪಿತ್ತವು ಏರಲು, ಮೂತ್ತು=ಮುದಿತನ ಬಂದು, ಇರುಮಿ=ಕೆಮ್ಮುತ್ತಾ, ತಾಳ್ ಹಳ್=ಕಾಲುಗಳು, ತಮ್ಮಿಲ್ ಮುಟ್ಟಿನೋವ=ಪರಸ್ಪರ ತಗುಲುತ್ತಾ ನೋವಾಗಲೂ, ತಳ್ಳಿ ನಡವಾಮುನ್=ತಟ್ಟಾಟದ ನಡಗೆ ನಡೆಯುವಂತಾಗುವುದಕ್ಕೆ ಮುಂಚೆಯೇ, ಅನ್ಱು=ಹಿಂದಿನ ಕಾಲದಲ್ಲಿ, ಕಾಳೈ ಆಹಿ=ಬಾಲಕನಾಗಿ, ಕನ್ಱು ಮೇಯ್ ತ್ತು=ಕರುಗಳನ್ನು ಮೇಯಿಸಿ, ಕುನ್ಱು ಎಡುತ್ತು=ಬೆಟ್ಟವನ್ನೆತ್ತಿ, ನಿನ್ಱಾನ್=ನಿಂತವನ, ವಾಳೈ ಪಾಯುಮ್=ಬಾಳೆಮೀನುಗಳು ನೆಗೆದಾಡುವ, ತಣ್=ತಂಪಾದ, ತಡಮ್=ವಿಶಾಲವಾದ, ಸರೋವರಗಳಿಂದ, ಶೂೞ್-ಸುತ್ತುವರಿದಿರುವ, ವದಿರಿ=ಬದರಿ ಕ್ಷೇತ್ರವನ್ನು, ವಣಙ್ಗದುಮೇ-ನಮಸ್ಕರಿಸೋಣ.



ಕಣ್ಣು ಕಾಣಿಸದಂತಾಗಿ, ಅವುಗಳಲ್ಲಿ ಪುಶಿ ಸುರಿಯುತ್ತಾ, ಪಿತ್ತವು ಏರಿ, ಮುದಿತನ ಬಂದು, ಕೆಮ್ಮುತ್ತಾ ಕಾಲುಗಳು ಪರಸ್ಪರ ಬಡಿದುಕೊಂಡು ನೋವುಂತಾಗುವಂತೆ, ತಟ್ಟಾಟದ ನಡಗೆ ನಡೆಯುವುದಕ್ಕೆ ಮುಂಚೆಯೇ, ಹಿಂದೆ ಒಂದು ಕಾಲದಲ್ಲಿ ಬಾಲಕನಾಗಿ ಕರುಗಳನ್ನು ಮೇಯಿಸಿ ಬೆಟ್ಟವನ್ನೆತ್ತಿ ನಿಂತವನು ನೆಲಸಿರುವ, ಬಾಳೆಮೀನುಗಳು ನೆಗೆದಾಡುತ್ತಿರುವಂಥ ತಂಪಾದ ವಿಶಾಲವಾದ ಸರೋವರಗಳಿಂದ ಸುತ್ತುವರಿದಿರುವ, ಬದರಿಯಲ್ಲಿ \(ಆ ಭಗವಂತನನ್ನು\) ನಮಸ್ಕರಿಸೋಣ.\(೪\)



ದೃಷ್ಟಿ ಮಂಜಾಗುವುದು, ಕಣ್ಣಿನಲ್ಲಿ ಪುಶಿ ಸೋರುವುದು, ಪಿತ್ತವಿಕಾರಗಳುಂಟಾಗುವುದು, ಕೆಮ್ಮುತ್ತಿರುವುದು, ಕಾಲುಗಳಲ್ಲಿ ಬಲಗುಂದುವುದು, ಅವು ಪರಸ್ಪರ ಬಡಿದುಕೊಂಡು ನೋವಾಗುವುದು, ತಟ್ಟಾಡಿ ನಡೆಯುವುದು-ಇವೆಲ್ಲ ಮುದಿತನದ ಚಿಹ್ನೆಗಳು. ಅದಕ್ಕೆ ಮುಂಚೆಯೇ ಎಂದರೆ, ಮೈಯೂ ಮನಸ್ಸೂ ದೃಢವಾಗಿರುವಾಗಲೇ ಬದರಿಗೆ ಹೋಗಬೇಕು. ಸ್ವಾಮಿಯಾದ ನಾರಾಯಣನನ್ನು ನಮಸ್ಕರಿಸಬೇಕು-ಎನ್ನುತ್ತಾರೆ ಆೞ್ವಾರರು.



ಹಿಂದೆ, ಭಗವಂತನು ಗೋವಳ ಬಾಲಕನಾಗಿ ಅವತರಿಸಿ, ಕರುಗಳನ್ನು ಮೇಯಿಸಿ, ಅವುಗಳನ್ನು ರಕ್ಷಿಸುವುದಕ್ಕಾಗಿ ಗೋವರ್ಧನ ಪರ್ವತವನ್ನೆತ್ತಿ ಹಿಡಿದಿದ್ದು ಕೃಷ್ಣಾವತಾರ ಕಾಲದಲ್ಲಿ



೩೬

ಕೃಪಾಳುವೂ ಆಶ್ರಿತರಕ್ಷಕನೂ, ಅದ್ಭುತಸಾಹಸಿಯೂ ಆದ ಆ ಭಗವಂತನನ್ನೇ ಆಶ್ರಯಿಸಬೇಡವೇ? ಭಕ್ತಿಯಿಂದ ನಮಸ್ಕರಿಸಬೇಡವೇ? ಅದಕ್ಕೆ ಬದರಿ ಶ್ರೇಷ್ಠವಾದ ಸ್ಥಳ\!



೫.ಪಣ್ಡು ಕಾಮರಾನವಾಱುಮ್ ಪಾವೈಯರ್ ವಾಯಮುದಮ್

ಉಣ್ಡವಾಱುಮ್. ವಾೞ್ ನ್ದವಾಱುಮ್ ಒಕ್ಕವುರೈತ್ತಿರುಮಿ

ತಣ್ಡುಕಾಲಾವೂನ್ಱಿತ್ತಳ್ಳಿನಡವಾಮುನ್

ವಣ್ಡು ಪಾಡುಮ್ ತಣ್ಡುೞಾಯನ್ ವದರಿ ವಣಙ್ಗುದುಮೇ



ಪಣ್ಡು=ಚಿಕ್ಕವಯಸ್ಸಿನಲ್ಲಿ\(ಹಿಂದೆ\), ಕಾಮರ್=ಮನ್ಮಥನಾದ, ಆಱುಮ್=ಪರಿಯನ್ನೂ, ಪಾವೈಯರ್=ಹೆಂಗಸರ ವಾಯ್ ಅಮುದಮ್=ಅಧರಾಮೃತವನ್ನು, ಉಣ್ಡವಾಱುಮ್=ಸವಿದ ಪರಿಯನ್ನೂ, ವಾೞ್ ನ್ದ ಆಱುಮ್=ಬಾಳಿದ ಪರಿಯನ್ನೂ, ಒಕ್ಕ=ಹೇಳಲು, ಉರೈತ್ತು=ಮೊದಲು ಮಾಡಿ, ಇರುಮಿ=ಕೆಮ್ಮುತ್ತಾ, ತಣ್ಡು=ಕೋಲನ್ನೇ, ಕಾಲಾ-ಕಾಲಿನಂತೆ, ಊನ್ಱಿ=ಊರಿಕೊಂಡು, ತಳ್ಳಿ=ತಡಮಾಡಿ, ನಡವಾಮುನ್=ನಡೆಯುವುದಕ್ಕೆ ಮುಂಚೆಯೇ, ವಣ್ಡುಪಾಡುಮ್=ದುಂಬಿಗಳು ಹಾಡುವ, ತಣ್ ತುೞಾಯನ್=ತಂಪಾದ ತುಲಸಿಯನ್ನು ಧರಿಸಿದವನ, ವದಿರಿ=ಬದರಿ ಕ್ಷೇತ್ರದಲ್ಲಿ, ವಣಙ್ಗದುಮೇ-ನಮಸ್ಕರಿಸೋಣ.



ಚಿಕ್ಕವಯಸ್ಸಿನಲ್ಲಿ ಮನ್ಮಥನಾಗಿದ್ದ ಪರಿಯನ್ನೂ, ಸ್ತ್ರೀಯರ ಅಧರಾಮೃತವನ್ನು ಸವಿದ ಪರಿಯನ್ನೂ, ಬಾಳ್ವೆಯನ್ನು ನಡಸಿದ ಪರಿಯನ್ನೂ ಹೇಳಲು ಮೊದಲು ಮಾಡಿ ಕೆಮ್ಮುತ್ತಾ, ಕೋಲನ್ನೇ ಕಾಲಿನಂತೆ ಊರಿಕೊಂಡು, ತಡಮಾಡಿ ನಡೆಯುವುದಕ್ಕೆ ಮುಂಚೆಯೇ ದುಂಬಿಗಳು ಹಾಡುವ ತಂಪಾದ ತುಲಸಿಯನ್ನು ಧರಿಸಿದವನ ಬದರಿಕ್ಷೇತ್ರದಲ್ಲಿ ನಮಸ್ಕರಿಸೋಣ.\(೫\)



ಸಾಮಾನ್ಯವಾಗಿ ಲೌಕಿಕರ ನಡವಳಿಕೆಯೇನೆಂಬುದನ್ನು ಆೞ್ವಾರರು ಈ ಪಾಶುರದಲ್ಲಿ ವಿವರಿಸಿ ಹೇಳುತ್ತಾರೆ: ಅವರು \(ಲೌಕಿಕರು\) ಇಮ್ದ್ರಿಯ ದಾಸರು. ಚಿಕ್ಕವಯಸ್ಸಿನಿಂದಲೂ ನಾನಾಬಗೆಯಾಗಿ ವಿಷಯಲೋಲುಪರಾಗಿ ಮಾಡಬಾರದ ಕೆಲಸಗಳನ್ನೆಲ್ಲಾ ಮಾಡುತ್ತಾ ಬಂದು, ವಯಸ್ಸು ಬಂದ ಮೇಲೆಯೂ ತಾವು ನಡೆಯುವ ದಾರಿ ಸರಿಯಾದ್ದಲ್ಲವೆಂದಿ ತಿಳಿದುಕೊಂಡವರಲ್ಲ. ತಮ್ಮ ಬಾಳನ್ನು ಹಾಗೆಯೇ ನಡಸಿಕೊಂಡು ಬಂದು ಅವರು ಮುದುಕರಾಗುತ್ತಾರೆ. ಆಗಲೂ ಸಹ ಅವರ ಹಿಂದಿನ ಚಟ ತೀರುವುದಿಲ್ಲ. ಆಗ, ತಮಗೆ ಎಲ್ಲ ರೀತಿಯಲ್ಲೂ ಕೈಲಾಗದವರಾಗಿಯೂ ಸಹ, ತಮ್ಮ ಹಿಂದಿನ "ಪರಾಕ್ರಮ"ಗಳನ್ನು ಹೇಳಿಕೊಂಡು ಹೆಮ್ಮೆ ಪಡಬೇಕೆಂಬ ಚಟ. ಅವುಗಳನ್ನು ವಿವರಿಸಲು ಮೊದಲು ಮಾಡಿದರೆಂದರೆ, ವಯೋಧರ್ಮಕ್ಕೆ ಅನುಗುಣವಾಗಿ ಅವರು ಕೆಮ್ಮಲು ಮೊದಲು ಮಾಡುತ್ತಾರೆ. ಕೆಮ್ಮು ನಿಂತಾಗಲಾದರೂ ಮಾತನ್ನು ಮುಂದುವರಿಸಿದರೆ, ಮತ್ತೆ ಕೆಮ್ಮು ಬರುತ್ತದೆ. ಹೀಗೆ, ಮಾತನಾಡಲು, ವಿಷಯಗಲನ್ನು ವಿವರಿಸಲು, ಅವರಿಂದ ಆಗುವುದೇ ಇಲ್ಲ. ಅವರಿಗೆ ಸಂಕಟವುಂಟಾಗುತ್ತದೆ. ಆೞ್ವಾರರು ಹೇಳುತ್ತಾರೆ: ಇಂಥ ಜೀವನವೆಲ್ಲವೂ ವ್ಯರ್ಥ ಜೀವನ. ಕೀಳು ಪ್ರಾಣಿಗಳು ನಡಸಬೇಕಾದ ಜೀವನ. ದೇಹವು ದೃಢವಾಗಿರುವಾಗ, ಮನಸ್ಸು ಚೆನ್ನಾಗಿರುವಾಗ ಜನರು ಅಮರತ್ವವನ್ನೂ ಶಾಶ್ವತಾನಂದವನ್ನೂ ಪಡೆಯುವ ಮಾರ್ಗವನ್ನು ಕಂಡುಕೊಳ್ಳಬೇಕು. ಅದನ್ನನ್ನುಸರಿಸಿ ನಡೆಯಬೇಕು. ಭಗವಂತನು ಮಾನವರ ಉದ್ಧಾರಕ್ಕಾಗಿ



೩೭

ಭೂಮಿಯ ಮೇಲೆ ನೆಲಸಿರುವ ನಾನಾ ಪವಿತ್ರ ಕ್ಷೇತ್ರಗಳನ್ನು ಸಂದರ್ಶಿಸಿ, ಸ್ವಾಮಿಯ ದರ್ಶನಲಾಭವನ್ನು ಪಡೆಯಬೇಕು. ಅಂಥ ಪವಿತ್ರ ಕ್ಷೇತ್ರಗಳಲ್ಲಿ ಒಂದಾದ ಬದರಿಗೆ ಹೋಗಿ ಜನ್ಮಸಾರ್ಥಕಗೊಳಿಸಿಕೊಳ್ಳಬೇಕು.



೬.ಎಯ್ ತ್ತ ಶೊಲ್ಲೋಡೀಳೈಯೇಙ್ಗಿ ಇರುಮಿಯಿಳಒತ್ತುಡಲಮ್

ಪಿತ್ತರ್ ಪೋಲಚ್ಚಿತ್ತಮ್ ವೇಱಾಯ್ ಪ್ಪೇಶಿಯಯರಾಮುನ್

ಅತ್ತನೆನ್ದೈಯಾದಿಮೂರ್ ತ್ತಿ ಪೆರುಮಾನ್ ಆೞ್ ಕಡಲೈಕ್ಕಡೈನ್ದ

ಮೈತ್ತಶೋದಿಯೆಮ್ ಪೆರುಮಾನ್ ವದರಿವಣಙ್ಗುದುಮೇ



ಎಯ್ ತ್ತ=ದುರ್ಬಲವಾದ, ಶೊಲ್ಲೋಡು=ಮಾತುಗಳೊಡನೆ, ಈಳೈ=ಶ್ಲೇಷ್ಮವು, ವನ್ದು=ಬಂದು, ಇರುಮಿ=ಕೆಮ್ಮುತ್ತಾ, ಉಡಲಮ್=ದೇಹವು, ಇಳೈತ್ತು=ಕ್ಷೀಣವಾಗಿ, ಪಿತ್ತರ್ ಪೋಲ=ಹುಚ್ಚರಂತೆ, ಚಿತ್ತಮ್=ಮನಸ್ಸು, ವೇಱು ಆಯ್=ಭಿನ್ನವಾಗಿ, ಪೇಶಿ=ಮಾತನಾಡುತ್ತಾ, ಅರಾಯಮುನ್=ತಟ್ಟಾಡುವುದಕ್ಕೆ ಮುಂಚೆಯೇ, ಅತ್ತನ್=ಸರ್ವೆಶ್ವರನೂ ಎನ್ದೈ=ನನ್ನ ತಂದೆಯೂ ಆದಿ ಮೂರ್ ತ್ತಿ=ಆದಿಮೂರ್ತಿಯೂ, ಆೞ್ ಕಡಲ್ ಕಡೈನ್ದ=ಆಳವಾದ ಕಡಲನ್ನು ಕಡೆದವನೂ, ಮೈತ್ತ=ಕಾಡಿಗೆಯಂತೆ, ಶೋದಿ=ದಿವ್ಯಜ್ಯೋತಿಯೂ ಆದ, ಎಮ್ ಪೆರುಮಾನ್=ನಮ್ಮ ಸ್ವಾಮಿಯು \(ನೆಲಸಿರುವ\), ವದಿರಿ=ಬದರಿಯಲ್ಲಿ, ವಣಙ್ಗದುಮೇ-ನಮಸ್ಕರಿಸೋಣ.



ದುರ್ಬಲವಾದ ಮಾತುಗಳೊಡನೆ ಶ್ಲೇಷ್ಮವು ಬಂದು ಕೆಮ್ಮುತ್ತಾ ಇರುವ ದೇಹವು ಕ್ಷೀಣವಾಗಿ ಹುಚ್ಚರಂತೆ ಆಡುವ ಚಿತ್ತವೂ, ಭಿನ್ನಭಿನ್ನವಾಗಿ\(ಅಸಂಬದ್ಧವಾಗಿ\)ಮಾತನಾಡುತ್ತಾ ತಟ್ಟಾಡುತ್ತಾ ಇರುವುದಕ್ಕೆ ಮುಂಚೆಯೇ ಸರ್ವೇಶ್ವರನೂ ತಂದೆಯೂ, ಆದಿಮೂರ್ತಿಯೂ, ಆಳವಾದ ಕಡಲನ್ನು ಕಡೆದವನೂ, ಕಾಡಿಗೆಯಂತೆ ಇರುವ ದಿವ್ಯಜ್ಯೋತಿಯೂ, ನಮ್ಮ ಸ್ವಾಮಿಯೂ ನೆಲಸಿರುವ ಬದರಿಯಲ್ಲಿ\(ಅವನನ್ನು\) ನಮಸ್ಕರಿಸೋಣ.\(೬\)



ಮುದಿತನ ಬಂದಾಗ, ಮನಸ್ಸೂ,ಮೈಯೂ, ಮಾತೂ ದುರ್ಬಲಗೊಳ್ಳುತ್ತದೆ. ಒಂದಕ್ಕೊಂದು ಹೊಂದಿಕೊಳ್ಳದೆ ಭಿನ್ನಭಿನ್ನವಾಗಿ ವರ್ತಿಸುತ್ತವೆ. ಮಾತನಾಡಲು ಹೊರಟರೆ ಕೆಮ್ಮು ಬಂದು ಅದನ್ನು ಅಡ್ಡಿಪಡಿಸುತ್ತದೆ. ಮನಸ್ಸು ಕ್ಷೀಣಗೊಂಡು, ಹಿಡಿತದಲ್ಲಿ ನಿಲ್ಲದೆ, ಹುಚ್ಚರಂತೆ ಆಡಿಸುತ್ತದೆ. ಅಸಂಬದ್ಧವಾದ ಮಾತುಗಳನ್ನಾಡಿಸುತ್ತದೆ. ಹೀಗೆ, ಅಲ್ಲ ರೀತಿಯಲ್ಲೂ ಅಶಕ್ತನಾಗಿ ಪರಿತಾಪಪಡುವುದಕ್ಕೆ ಮುಂಚಿತವಾಗಿಯೇ, ಎಂದರೆ, ಸುಭದ್ರವಾದ ದೇಹವೂ, ನಿಶ್ಚಲವಾದ ಮನಸ್ಸೂ, ದೃಢವಾದ ಮಾತೂ ಇರುವಾಗಲೇ ಬದರಿಗೆ ಹೋಗಿ, ಭಗವಂತನನ್ನು ಸಂದರ್ಶಿಸಿ, ಅವನಿಗೆ ನಮಸ್ಕರಿಸಬೇಕು ಎಂದು ಹೇಳುತ್ತಾರೆ, ಆೞ್ವಾರರು.



೭.ಪಪ್ಪ ವಪ್ಪರ್ ಮೂತ್ತವಾಱು ಪಾೞ್ ಪ್ಪದು ಶೀತ್ತಿರಳೈ

ಯೊಪ್ಪ, ಐಕ್ಕಳ್ ಪೋದವುನ್ದ ಉನ್ದಮರ್ ಕಾಣ್ ಮಿನೆನ್ಱು

ಶೆಪ್ಪುನೇರ್ ಮೆನ್ ಕೊಙ್ಗೈನಲ್ಲಾರ್ ತಾಮ್ ಶಿರಿಯಾದ ಮುನ್ನಮ್

ವೈಪ್ಪುಮ್ ನಙ್ಗಳ್ ವಾೞ್ ವು ಮಾನಾನ್ ವದರಿ ವಣಙ್ಗುದುಮೇ



೩೮ 

ಪಪ್ಪ=ಅಪ್ಪಪ್ಪ\! ಅಪ್ಪರ್=ಅಪ್ಪನವರ, ಮೂತ್ತ=ಮುದಿತನದ, ಆಱು=ರೀತಿಯು, ಪಾೞ್ ಪ್ಪದು=ಬಹಳ ಕೆಟ್ಟದ್ದು, ಶೀ ತಿರಳೈ=ಕೀವಿನ ಮುದ್ದಿಎಯ, ಒಪ್ಪ=ಹಾಗಿರುವ, ಐಕ್ಕಳ್=ಶ್ಲೇಷ್ಮವು, ಪೋದ ಉನ್ದ=ಹೆಚ್ಚಾಗಿ ಹೊರ ಹೊರಡುತ್ತಾರೆ, ಉಮ್ ತಮರ್=ನಿಮ್ಮವರನ್ನು, ಕಾಣ್ ಮಿನ್-ನೋಡಿರಿ, ಎನ್ಱು=ಎಂದು, ಶೆಪ್ಪುನೇರ್=ಆಟದ ಕುಡಿಕೆಯ ಹಾಗೆ, ಮೆನ್=ಸಣ್ಣ, ಕೊಙ್ಗೈ=ಮೊಲೆಗಳುಳ್ಳ, ನಲ್ಲಾರ್ ತಾಮ್=ಮಹಿಳೆಯರು, ಶಿರಿಯಾದ ಮುನ್ನಮ್=ಅಪಹಾಸ್ಯ ಮಾಡುವುದಕ್ಕೆ ಮುಂಚೆಯೇ, ವೈಪ್ಪುಮ್=ಐಶ್ವರ್ಯವೂ, ನಙ್ಗಳ್=ನಮ್ಮ ವಾೞ್ ವುಮ್=ಬಾಳ್ವೆಯೂ, ಆನಾನ್=ಆಗಿರುವವನಾದ, ವದಿರಿ=ಬದರಿ ನಾರಾಯಣನನ್ನು, ವಣಙ್ಗದುಮೇ-ನಮಸ್ಕರಿಸೋಣ.



"ಅಬ್ಬಬ್ಬ, ಅಪ್ಪನವರ ಮುದಿತನದ ರೀತಿ ಬಹಳ ಕೆಟ್ಟದ್ದು. ಕೀವಿನ ಮುದ್ದೆಯಂತೆ ಶ್ಲೇಷ್ಮವು ಹೆಚ್ಚುಹೆಚ್ಚಾಗಿ ಹೊರಹಾಕುತ್ತಾರೆ. ನಿಮ್ಮವರನ್ನು ಕಾಣಿರಿ"ಎಂದು ಆಟದ ಕುಡಿಕೆಯ ಹಾಗೆ ಸಣ್ಣಮೊಲೆಗಳ ಮಹಿಳೆಯರು ಅಪಹಾಸ್ಯ ಮಾಡುವುದಕ್ಕೆ ಮುಂಚೆಯೇ ನಮ್ಮ ಐಶ್ವರ್ಯವೂ \(ನಿಧಿಯೂ\)ಬಾಳ್ವೆಯೂ ಆಗಿರುವವನಾದ ಬದರಿ ನಾರಾಯಣನನ್ನು ನಮಸ್ಕರಿಸೋಣ.\(೭\)



ಯೌವನವಿದ್ದಾಗ ಯಾವುದು ಭೂಷಣವೋ, ಯಾವುದಕ್ಕೆ ಗೌರವವಿದೆಯೋ ಯಾವುದನ್ನು ಅಕ್ಕರೆಯಿಂದ ಆಶ್ರಯಿಸುವರೋ ಅದೆಲ್ಲ, ಮುದಿತನ ಬಂದಾಗ ಹಾಸ್ಯಾಸ್ಪದವೇ\! ಅದಕ್ಕೆ ಒಂದು ನಿದರ್ಶನವೋ ಎಂಬಂತೆ, ವೃದ್ಧಾಪ್ಯದ ತೊಂದರೆಗಳನ್ನು ಅನುಭವಿಸುತ್ತಿರುವ ಗಂಡನೊಬ್ಬನನ್ನು ಕುರಿತ ಅಪಹಾಸ್ಯದ ಮಾತುಗಳನು ಇಲ್ಲಿ ಆೞ್ವಾರರು ಹೇಳಿದ್ದಾರೆ.



ಭಗವಂತನೇ ನಮಗೆ ನಿಧಿ, ಸಕಲೈಶ್ವರ್ಯ. ಅವನೇ ನಮ್ಮ ಬಾಳ್ವೆ. ನಮ್ಮನ್ನು ಅನುಗ್ರಹಿಸುವುದಕ್ಕಾಗಿಯೇ ಅವನು ಭೂಮಿಯಲ್ಲಿ ಬೇರೆಬೇರೆ ಕಡೆಗಳಲ್ಲಿ ನೆಲಸಿದ್ದಾನೆ. ಬದರಿ ಅಂಥಾದ್ದೊಂದು ಪವಿತ್ರಕ್ಷೇತ್ರ. ನಾವು ಮುದುಕರಾಗಿ ಅಪಹಾಸ್ಯಕ್ಕೆ ಗುರಿಯಾಗುವುದಕ್ಕೆ ಮುಂಚೆಯೇ ಅಲ್ಲಿಗೆ ಹೋಗಿ, ಭಗವಂತನನ್ನು ಕಂಡು ನಮಸ್ಕರಿಸಿ, ಅವನ ಕೃಪೆಗೆ ಪಾತ್ರರಾಗೋಣ-ಎನ್ನುತ್ತಾರೆ ಆೞ್ವಾರರು.



೮.ಈಶಿಪೋಮಿನೀಙ್ಗಿರೇನ್ ಮಿನ್ ಇರುಮಿಯಿಳೈತ್ತೀರ್ ಉಳ್ಳಮ್

ಕೂಶಿಯಿಟ್ಟೀರೆನ್ಱು ಪೇಶುಮ್ ಕುವಳೈಯಙ್ಗಣ್ಣಿಯರ್ ಪಾಲ್

ನಾಶಮಾನ ಪಾಶಮ್ ವಿಟ್ಟು ನನ್ನೆಱಿ ನೋಕ್ಕಲುಱಿಲ್

ವಾಶಮ್ಮಾಲ್ ಕು ತಣ್ಡುೞಾಯಾನ್ ವದರಿವಣಙ್ಗುದುಮೇ



೩೯

ಈಶಿ=ಅಶ್ಶಿಶ್ಶೀ, ಪೋಮಿನ್=\(ಇಲ್ಲಿಂದ\) ಹೊರಟುಹೋಗಿ, ಈಙ್ಗು=ಇಲ್ಲಿ, ಇರೇಲ್ ಮಿನ್=ಇರಬೇಡಿ, ಇರುಮಿ ಇಳೈತ್ತೀರ್=ಕೆಮ್ಮಿ, ಉಬ್ಬಸದ ಉಸಿರೆಳೆಯುತ್ತಿದ್ದೀರಿ, ಉಳ್ಳಮ್=ಮನಸ್ಸನ್ನು, ಕೂಶಿಯಿಟ್ಟೀರ್=ಗೊಂದಲಕ್ಕೆ ಒಳಗು ಮಾಡಿದಿರಿ, ಎನ್ಱು=ಎಂದು, ಪೇಶುಮ್=ಮಾತನಡುವ, ಕುವಳೈ=ಕನ್ನೈದಿಲೆಯಂತೆ, ಅಮ್=ಸುಂದರವಾದ, ಕಣ್ಣಿಯರ್ ಪಾಲ್=ಕಣುಗಳುಳ್ಳವರ ವಿಷಯದಲ್ಲಿ, ನಾಶಮ್ ಆನ=ನಾಶಕ್ಕೆ ಎಡೆಯಾದ, ಪಾಶಮ್ ವಿಟ್ಟು=ಪಾಶವನ್ನು ಬಿಟ್ಟುಕೊಟ್ಟು, ನಲ್=ಶ್ರೇಷ್ಠವಾದ, ನೆಱಿ=ಮಾರ್ಗವನ್ನು, ನೋಕ್ಕಲ್=ನೋಡಲು, ಕಂಡುಕೊಳ್ಳಲು, ಉಱಿಲ್=ಇಷ್ಟವುಳ್ಳವರಾದರೆ, ವಾಶಮ್=ಪರಿಮಳ, ಮಲ್ ಹು=ತುಂಬಿರುವ, ತಣ್=ತಂಪಾದ, ತುೞಾಯಾನ್=ತುಲಸಿಯನ್ನು ಧರಿಸಿದವನ,ವದಿರಿ=ಬದರಿಯಲ್ಲಿ, ವಣಙ್ಗದುಮೇ-ನಮಸ್ಕರಿಸೋಣ.



"ಅಶ್ಶಿಶ್ಶೀ, ಇಲ್ಲಿಂದ ಹೊರಗೆ ಹೋಗಿ, ಇಲ್ಲಿ ಇರಬೇಡಿ. ಕೆಮ್ಮಿ ಉಬ್ಬಸದ ಉಸಿರೆಳೆಯುತ್ತಿದ್ದೀರಿ. ಮನಸ್ಸನ್ನು ಗೊಂದಲಕ್ಕೆ ಈಡುಮಾಡಿದಿರಿ- ಎಂದು ಹೇಳುವ ಕನ್ನೈದಿಲೆಯಂತೆ ಸುಂದರವಾದ ಕಣ್ಣುಗಳುಳ್ಳವರ ವಿಷಯದಲ್ಲಿ ನಾಶಕ್ಕೆ ಎಡೆಯಾದ ಪಾಶವನ್ನು ಬಿಟ್ಟುಕೊಟ್ಟು ಉತ್ತಮವಾದ ಮಾರ್ಗವನ್ನು ಕಂಡುಕೊಳ್ಳಲು ಇಷ್ಟವುಳ್ಳವರಾದರೆ, ಪರಿಮಳ ತುಂಬಿರುವ ತಂಪಾದ ತುಲಸಿಯನ್ನು ಧರಿಸಿದವನನ್ನು ಬದರಿಯಲ್ಲಿ ನಮಸ್ಕರಿಸೋಣ.\(೮\)



ಪ್ರಾಪಂಚಿಕ ಸುಖಭೋಗಗಳೆಲ್ಲವೂ ಆತ್ಮನಾಶಕ್ಕೆ ಎಡೆಮಾಡಿಕೊಡುತ್ತವೆ. ಅವು ಮನುಷ್ಯನನ್ನು ಪುನರ್ಜನ್ಮದ ಸುಳಿಯಲ್ಲಿ ತಳ್ಳುತ್ತವೆ. ಅವುಗಳಿಂದ ಸಂತೋಷವೂ ಇಲ್ಲ, ಶಾಂತಿಯೂ ಇಲ್ಲ. ಯೌವನವಿರುವಾಗ ಈ ವಿಷಯದ ಅರಿವುಂಟಾಗುವುದಿಲ್ಲ. ದೇಹಪಟುತ್ವ ಕುಂದಿ, ಮುದಿತನದ ಬಾಧೆಗಳು ಹೆಚ್ಚುತ್ತಾ ಬಂದ ಹಾಗೆಲ್ಲಾ ಮನುಷ್ಯನನ್ನು ತಮ್ಮ ಸರ್ವಸ್ವವೆಂದು ಯಾರು ಆಶ್ರಯಿಸಿದ್ದಾರೋ ಅವರೇ ಅವನನ್ನು ಈಗ ಕಡೆಗಣಿಸುತ್ತಾರೆ. ದೂರಕ್ಕೆ ತೊಲಗಿಸುತ್ತಾರೆ. ಇಂಥ ಸಂದರ್ಭವೊದಗಿ ಬರುವುದಕ್ಕೆ ಮುಮ್ಚಿತವಾಗಿಯೇ ಮನುಷ್ಯನು ನಾಶಕಾರಕವಾದ ಪ್ರಾಪಂಚಿಕ ಪಾಶವನ್ನು ಬಿಟ್ಟುಕೊಡಬೇಕು. ತನ್ನ ಮನಸ್ಸನ್ನು ಶಾಶ್ವತವಾದ ಸುಖಾನಂದವನ್ನೀಯುವ ಭಗವಂತನತ್ತ ತಿರುಗಿಸಬೇಕು. ಪವಿತ್ರಕ್ಷೇತ್ರಗಳನ್ನು ಸಂದರ್ಶಿಸಬೇಕು. ಅಂಥ ದಿವ್ಯಕ್ಷೇತ್ರಗಳಲ್ಲಿ ಬದರಿ ಕ್ಷೇತ್ರವು ಶ್ರೇಷ್ಠವಾದದ್ದು. ಅಲ್ಲಿಗೆ ಹೋಗಿ ಸ್ವಾಮಿಯನ್ನು ಕಣ್ತುಂಬ ನೋಡಿ ನಮಸ್ಕರಿಸಿ, ಶ್ರೇಯಸ್ಸನ್ನು ಪಡೆಯಬೇಕು.



೯.ಪುಲನ್ ಹಳ್ ನೈಯ ಮೆಯ್ಯಿಲ್ ಮೂತ್ತು ಪ್ಪೋನ್ದಿರುನ್ದುಳ್ಳಮೆಲ್ ಹಿ

ಕಲಙ್ಗವೈಕ್ಕಳ್ ಪೋದವುನ್ದಿಕ್ಕಣ್ಡ ಪಿದಟ್ರಾಮುನ್

ಅಲಙ್ಗಲಾಯತಣ್ಡುೞಾಯ್ ಕೊಣ್ಡು ಆಯಿರನಾಮಮ್ ಶೊಲ್ಲಿ

ವಲಙ್ಗೊಳ್ ತೊಣ್ಡರ್ ಪಾಡಿಯಾಡುಮ್ ವದರಿವಣಙ್ಗುದುಮೇ



ಪುಲನ್ ಹಳ್=ಇಂದ್ರಿಯಗಳು, ನೈಯ=ಶಿಥಿಲಗೊಂಡು, ಮೆಯ್ಯಿಲ್=ದೇಹದಲ್ಲಿ, ಮೂತ್ತು=ಮುದಿಗೊಂಡು, ಪೋನ್ದು ಇರುನ್ದು=ಹೋಗಿದ್ದು,



೪೦

ಉಳ್ಳಮ್=ಮನಸ್ಸು, ಎಳ್ ಹಿ=ವಿಕಾರಗೊಂಡು, ಕಲಙ್ಗ=ಕಲಕಿ ಹೋಗಲು, ಐಕ್ಕಳ್=ಶ್ಲೇಷ್ಮವನ್ನು, ಪೋದ=ವಿಪರೀತವಾಗಿ, ಉನ್ದಿ=ಉಗುಳುತ್ತಾ, ಕಣ್ಡ=ಕಂಡಕಂಡದ್ದನ್ನು, ಪಿದಟ್ರಾಮುನ್=ಹರಟುವ, ವಟಗುಟ್ಟುವ ಮುಂಚೆಯೇ, ವಲಮ್ ಕೊಳ್=\(ಭಗವಂತನನ್ನು\)ಪ್ರದಕ್ಷಿಣೆ ಮಾಡುವ, ತೊಣ್ಡರ್=ಭಕ್ತರು, ಅಲಙ್ಗಲ್ ಆಯ=ಹಾರವಾಗಿ ಕಟ್ಟಿರುವ, ತಣ್ ತುೞಾಯ್=ತಂಪಾದ ತುಲಸಿಯನ್ನು, ಕೊಣ್ಡು=ತೆಗೆದುಕೊಂಡು, \(ಹಿಡಿದುಕೊಂಡು\) ಆಯಿರಮ್ ನಾಮಮ್ ಶೊಲ್ಲಿ=ಸಾವಿರ ನಾಮಗಳನ್ನು ಹೇಳಿ, ಪಾಡಿ=\(ಭಗವಂತನ ಕೀರ್ತಿಯನ್ನು\)ಹಾಡಿ, ಆಡುಮ್=ಕುಣಿದಾಡುವ, ವದಿರಿ=ಬದರಿಯಲ್ಲಿ, ವಣಙ್ಗದುಮೇ-ನಮಸ್ಕರಿಸೋಣ.



ಇಂದ್ರಿಯಗಳು ಶಿಥಿಲಗೊಂಡು, ದೇಹದಲ್ಲಿ ಮುದಿಯಾಗಿ ಹೋಗಿ, ,ಮನಸ್ಸು ವಿಕಾರಗೊಂಡು ಕಲಕಿಹೋಗಿ, ಶ್ಲೇಷ್ಮವನ್ನು ಬಹಳವಾಗಿ ಉಗುಳುತ್ತಾ, ಕಂಡಕಂಡದ್ದನ್ನು ಹರಟುವ ಮುಂಚೆಯೇ ಭಗವಂತನನ್ನು ಪ್ರದಕ್ಷಿಣೆ ಮಾಡುವ ಭಕ್ತರು ತಂಪಾದ ತುಲಸಿಯ ಹಾರವನ್ನು ಹಿಡಿದುಕೊಂಡು ಸಾವಿರ ನಾಮಗಳನ್ನು ಹೇಳಿ, ಭಗವಂತನ ಕೀರ್ತಿಯನ್ನು ಹಾಡಿ, ಕುಣಿದಾಡುವ ಬದರಿಯಲ್ಲಿ ನಮಸ್ಕರಿಸೋಣ.\(೯\)



ದೇಹವು ಶಕ್ತವಾಗಿ, ಮನಸ್ಸು ಸ್ವಚ್ಛವಾಗಿ ಇರುವಾಗಲೇ ಭಗವನ್ನಾಮಸ್ಮರಣೆಯನ್ನು ಯಥೇಷ್ಟವಾಗಿ ಒಮ್ಮನದಿಂದ ಮಾಡಲು ಮೊದಲು ಮಾಡಬೇಕು. ಎಡೆಬಿಡದೆ ಭಗವಂತನಿಗೆ ಪ್ರದಕ್ಷಿಣೆ ನಮಸ್ಕಾರಗಳನ್ನು ಸಲ್ಲಿಸಬೇಕು. ತಂಪಾದ ತುಲಸಿಯ ಹಾರವನ್ನು ಸ್ವಾಮಿಗೆ ಅರ್ಪಿಸಬೇಕು. ಭಗವಂತನ ಗುಣಗಾನ ಮಾಡಬೇಕು. ಅವನ ಕೀರ್ತಿಯನ್ನು ಕೊಂಡಾಡಬೇಕು. ಭಕ್ತಿಪರವಶರಾಗಿ ಆನಂದದಿಂದ ಮೈಮರೆತು ಕುಣಿಕುಣಿದಾಡಬೇಕು. ಬದರಿಯಲ್ಲಿ ಸೇರುವ ಶ್ರೇಷ್ಠಭಕ್ತರು ಕಾಲಕಳೆಯುವುದು ಹೀಗೆ. ಇಂದ್ರಿಯಗಳು ಶಿಥಿಲಗೊಂಡು ಮನಸ್ಸು ವಿಕಾರಗೊಂಡು, ಹಿಡಿತವಿಲ್ಲದಂತೆ ಇಷ್ಟಬಂದದ್ದನ್ನು ಹರಟುವಂತಾಗುವ ಮುದಿತನ ಬರುವುದಕ್ಕೆ ಮುಂಚೆಯೇ ಮನುಷ್ಯನು ಬದರಿಗೆ ಹೋಗಿ ಭಕ್ತರ ಕೂಟದಲ್ಲಿ ಸೇರಿಕೊಂಡು, ಭಗವಂತನಿಗೆ ನಮಸ್ಕರಿಸಬೇಕು.



೧೦.ವಣ್ಡುತಣ್ಡೇನುಣ್ಡು ವಾೞುಮ್ ವದರಿನೆಡುಮಾಲೈ

ಕಣ್ಡಲ್ ವೇಲಿಮಙ್ಗೈವೇನ್ದನ್ ಕಲಿಯನೊಲಿಮಾಲೈ

ಕೊಣ್ಡುತೊಣ್ಡರ್ ಪಾಡಿಯಾಡಕ್ಕೂಡಿಡಲ್ ನೀಳ್ ವಿಶುಮ್ಬಿಲ್

ಅಣ್ಡಮಲ್ಲಾಲ್ ಮಟ್ರವರ್ ಕ್ಕೂ ಓರಾಟ್ಟಿಯಱಿಯೋಮೇ



ವಣ್ಡು=ದುಂಬಿಗಳು,ತಣ್=ತಂಪಾದ, ಹಿತವಾದ, ತೇನ್=ಜೇನನ್ನು, ಉಣ್ಡು=ಉಂಡು, ವಾೞುಮ್=ಬಾಳುವ, ವದರಿ=ಬದರಿಯ, ನೆಡುಮಾಲೈ=ಸರ್ವೇಶ್ವರನನ್ನು ಕುರಿತು, ಕಣ್ಡಲ್=ತಾಳೆಮರಗಳನ್ನು, ವೇಲಿ=ಬೇಲಿಯಾಗಿ ಉಳ್ಳ, ಮಙ್ಗೈ=ಮಂಗೈಯ, ವೇನ್ದನ್=ರಾಜನಾದ, ಕಲಿಯನ್=ಕಲಿಯನ, ಒಲಿಮಾಲೈ=ಗೀತ\(ಪಾಶುರ\)ಮಾಲೆಯನ್ನು, ಕೊಣ್ಡು=ಎತ್ತಿಕೊಂಡು, ತೊಣ್ಡರ್=ಭಕ್ತರು, ಪಾಡಿ=ಹಾಡುತ್ತಾ, ಆಡಕ್ಕೂಡಿಡಲ್=ಕುಣಿದಾಡುತ್ತಾ ಅನುಭವಿಸತಕ್ಕವರಾದರೆ



೪೧

ಅವರ್ ಕ್ಕೂ=ಅವರಿಗೆ, ನೀಳ್ ವಿಶುಮ್ಬಿಲ್=ಬಹುವಿಸ್ತಾರವದ \(ಬಲುದೂರದ- ಅನಂತವಾದ\) ಪರಮಾಕಾಶದಲ್ಲಿ, ಅಣ್ಡಮ್ ಅಲ್ಲಾಲ್=ಪರಮಪದವನ್ನು ಬಿಟ್ಟು, ಮಟ್ರು=ಬೇರೆ, ಓರ್ ಆಟ್ಟಿ=ಯಾವೊಂದು ಆಳ್ವಿಕೆಯನ್ನೂ, ಅಱಿಯೋಮೇ=ನಾವು ಅರಿತಿಲ್ಲ.



ದುಂಬಿಗಳು ಸ್ವಾದುವಾದ ಜೇನನ್ನು ಉಂಡುಬಾಳುವ ಬದರಿಯ ಸರ್ವೇಶ್ವರನನ್ನು ಕುರಿತು ತಾಳೆಯಮರಗಳನ್ನು ಬೇಲಿಯಾಗಿ ಉಳ್ಳ ಮಂಗೈಯ ಒಡೆಯನಾದ ಕಲಿಯನ್ ಹೇಳಿದ ಪಾಶುರಮಾಲೆಯನ್ನು ಎತ್ತಿಕೊಂಡು ಭಕ್ತರು ಹಾಡಿ,ಆಡಿ ಅನುಭವಿಸಿದರೆ ಅವರಿಗೆ ಪರಮಾಕಾಶದಲ್ಲಿ ಪರಮಪದವನ್ನು ಬಿಟ್ಟುಬೇರಾವ ಲೋಕದ ಆಳ್ವಿಕೆಯನ್ನೂ ನಾವು ಅರಿಯೆವು.\(೧೦\)



ಭಗವದ್ಭಕ್ತರನ್ನು ಅನುಗ್ರಹಿಸುವುದಕ್ಕಾಗಿ ಬದರಿ ಕ್ಷೇತ್ರದಲ್ಲಿ ನೆಲಸಿರುವ ಸರ್ವೇಶ್ವರನಾದ ಶ್ರೀಮನ್ನಾರಾಯಣನನು ಆಶ್ರಯಿಸಿರುವವರೆಲ್ಲರಿಗೂ ಎಲ್ಲ ಬಗೆಯಲ್ಲೂ ಹಿತವುಂಟು. ಇದಕ್ಕೆ ನಿದರ್ಶನವೋ ಎಂಬಂತೆ ಬದರಿಯಲ್ಲಿರುವ ದುಂಬಿಗಳು ಸ್ವಾದುವಾದ ಜೇನನುಂಡು ಬಾಳುವುದು ಎನ್ನುತ್ತಾರೆ. ದುಂಬಿಗಳಿಗೆ ಈ ಸೌಭಾಗ್ಯವುಂಟಾದರೆ, ಮಿಕ್ಕೆಲ್ಲ ಪ್ರಾಣಿಗಳ ಹಿತಸಾಧನೆಯಾಗಲಾರದೇ?



ಬದರಿ ನಾರಾಯಣ ಸ್ವಾಮಿಯನ್ನು, ಅವನ ಹಿರಿಮೆಯನ್ನು ಕುರಿತು ಹೊಗಳಿಹಾಡಿರುವವರು ಮಂಗೈನಾಡಿನ ಒಡೆಯರಾಗಿ ಕಲಿಯನ್ ಎಂಬ ಬಿರುದುಳ್ಳವರಾಗಿ ಮೆರೆಯುವ ತಿರುಮಂಗೈ ಆೞ್ವಾರರು. ಅವರ ಪಾಶುರಗಳು ಭಕ್ತಿಪೂರ್ಣವಾದವು. ಅನುಭವಪೂರ್ಣವಾದವು. ಈ ಪಾಶುರಗಳನ್ನು ಹಾಡಿ,ಆಡಿ,ಅನುಭವಿಸಬಲ್ಲ ಭಕ್ತರಿಗೆ ನಿತ್ಯಸೂರಿತ್ವವೂ, ಪರಮಪದದ ಆಳ್ವಿಕೆಯೂ ಲಭ್ಯವಾಗುತ್ತದೆ. ಮನುಷ್ಯನು ಪಡೆಯಬಹುದಾದ ಅತ್ಯಂತ ಶ್ರೇಷ್ಠವಾದ ಪದವಿಯನ್ನು ಈ ಪಾಶುರಗಳ ಅನುಭವಪೂರ್ಣವಾದ ಪಠಣವು ದೊರಕಿಸಿಕೊಡುತ್ತದೆ ಎಂಬುದು ಈ ತಿರುಮೊೞಿಯ ಫಲಶ್ರುತಿ.



ಅಡಿಯ ನಡೆ: ಮುಟ್ರ, ಮುದುಹು, ಉಱಿ, ಪೀಳೈ, ಪಣ್ಡು, ಎಯ್ ತ್ತ, ಪಪ್ಪ, ಈಶಿ, ಪುಲನ್, ವಣ್ಡು,\(ಏನಮ್\)



೪೨

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಮೊದಲ ದಶಕ ನಾಲ್ಕನೆಯ ತಿರುಮೊೞಿ



ಏನಮುನಾಹಿ



೧.ಏನಮುನಾಹಿಯಿರುನಿಲಮಿಡನ್ದು ಅನ್ಱಿಣೈಯಡಿಯಿಮೈಯವರ್ ವಣಙ್ಗ

ತಾನವನಾಹಮ್ ತರಣಿಯಿಲ್ ಪುರಳತ್ತಡಂಜಿಲೈಕುನಿತ್ತವೆನ್ದಲೈವನ್

ತೇನಮರ್ ಶೋಲೈಕ್ಕಱ್ಪಹಮ್ ಪಯನ್ದದೆಯ್ವ ನನ್ನಱುಮಲರ್ ಕೊಣರ್ ನ್ದು

ವಾನವರ್ ವಣಙ್ಗುಮ್ ಗಙ್ಗೈಯಿನ್ ಕರೈಮೇಲ್ ವದರಿಯಾಚ್ಚಿರಮತ್ತುಳ್ಳಾನೇ



ಮುನ್=ಬಹಳ ಹಿಂದಿನ ಕಾಲದಲ್ಲಿ, ಇಣೈ ಅಡಿ=\(ಸ್ವಾಮಿಯ\)ಎರಡು ಪಾದಗಳನ್ನೂ, ಇಮೈಯವರ್=ದೇವತೆಗಳು, ವಣಙ್ಗ=ನಮಸ್ಕರಿಸಲು, ಏನಮ್ ಆಹಿ=ವರಾಹನಾಗಿ, ಇರು=ವಿಶಾಲವಾದ, ನಿಲಮ್ =ಭೂಮಂಡಲವನ್ನು, ಇಡನ್ದು=ಕೋರೆಹಲ್ಲುಗಳಿಂದ ಗಿಡಿದು ಎತ್ತಿ, ಅನ್ಱು=ಇನ್ನೊಂದು ಸಲ, ತಾನವನ್=ರಾಕ್ಷಸನ, ಆಹಮ್=ದೇಹವು, ದರಣಿಯಿಲ್=ಭೂಮಿಯಲ್ಲಿ, ಪುರಳ=ಹೊರಳಾಡುವಂತೆ, ತಡ=ದೊಡ್ಡದಾದ, ಶಿಲೈ=ಬಿಲ್ಲನ್ನು, ಕುನಿತ್ತ=ಬಗ್ಗಿಸಿದ, ಎನ್=ನನ್ನ, ತಲೈವನ್=ಒಡೆಯನು, ತೇನ್ ಅಮರ್-ಜೇನು ತುಂಬಿದ, ಶೋಲೈ=ತೋಪುಗಳಲ್ಲಿ, ಕಱ್ಪಹಮ್=ಕಲ್ಪವೃಕ್ಷವು, ಪಯನ್ದ=ಫಲಿಸಿದ, ದೆಯ್ವ=ದಿವ್ಯವಾದ, ನಲ್ ನಱು ಮಲರ್=ಉತ್ತಮವಾದ ಪರಿಮಳವನ್ನು ಬೀರುವ ಪುಷ್ಪಗಳನ್ನು,, ಕೊಣರ್ ನ್ದು=ತಂದು, ವಾನವರ್=ದೇವತೆಗಳು, ವಣಙ್ಗುಮ್=ನಮಸ್ಕರಿಸುವ, ಗಙ್ಗೈಯಿನ್=ಗಂಗಾನದಿಯ, ಕರೈಮೇಲ್=ದಡದ ಮೇಲೆ ಇರುವ, ವದರಿಯಾಚ್ಚಿರಮತ್ತು=ವದರಿಕಾಶ್ರಮದಲ್ಲಿ, ಉಳಾನೇ=ಇರುವ ಸ್ವಾಮಿಯೇ.



ಬಹಳ ಹಿಂದಿನ ಕಾಲದಲ್ಲಿ \(ಯಾರ\)ಎರಡು ಪಾದಗಳನ್ನೂ ದೇವತೆಗಳು ನಮಸ್ಕರಿಸಲು, ಮಹಾವರಾಹನಾಗಿ ವಿಶಾಲವಾದ ಭೂಮಂಡಲವನ್ನು ಕೋರೆಹಲ್ಲುಗಳಿಂದ ಗಿಡಿದು ಎತ್ತಿ, ಹಿಂದೆ ಇನ್ನೊಂದು ಸಲ ರಾಕ್ಷಸನ ದೇಹವು ನೆಲದ ಮೇಲೆ ಬಿದ್ದು ಹೊರಳುವಂತೆ ದೊಡ್ಡಬಿಲ್ಲನ್ನು ಬಗ್ಗಿಸಿದನೋ ಆ ನನ್ನ ಒಡೆಯನು ಜೇನುತುಂಬಿದ ತೋಪುಗಳಲ್ಲಿ ಕಲ್ಪವೃಕ್ಷಗಳಲ್ಲಿ ಅರಳಿದ ಉತ್ತಮವಾದ ಪರಿಮಳವನ್ನು ಬೀರುವ ಹೂಗಳನ್ನು ತಂದು ದೇವತೆಗಳು ಪೂಜಿಸುವ ಗಂಗಾನದಿಯದಡದ ಮೇಲೆ ಇರುವ ಬದರಿಕಾಶ್ರಮದಲ್ಲಿ ಇರುವ ಸ್ವಾಮಿಯೇ\! \(೧\)



ಬದರಿಕಾಶ್ರಮದಲ್ಲಿ ನೆಲಸಿರುವ ಸ್ವಾಮಿ ಯಾರು? ಆ ಸ್ವಾಮಿಯ ಹಿರಿಮೆಯೇನು? ಈ



೪೩

ವಿಷಯವನ್ನು ಆೞ್ವಾರರು ಈ ಪಾಶುರದಲ್ಲಿ ಎರಡು ನಿದರ್ಶನಗಳೊಡನೆ ವಿವರಿಸಿದ್ದಾರೆ.



ಬಹಳ ಹಿಂದೆ, ಹಿರಣ್ಯಾಕ್ಷನೆಂಬ ದುಷ್ಟರಾಕ್ಷಸನು ಭೂದೇವಿಯನ್ನು ಕದ್ದು, ನೀರಿನಲ್ಲಿ ಅಡಗಿಕೊಂಡಾಗ ಭೂದೇವಿಯ ಸಂಕಟವನ್ನು ನೀಗಿಸುವುದಕ್ಕಾಗಿಯೂ ದುಷ್ಟರಾಕ್ಷಸನನ್ನು ನಿಗ್ರಹಿಸುವುದಕ್ಕಾಗಿಯೂ ಮಹಾವರಾಹನಾಗಿ ಅವತರಿಸಿ, ನೀರಿನಲ್ಲಿ ಹೊಕ್ಕು ತನ್ನ ಬಲವಾದ ಕೋರೆಹಲ್ಲುಗಳಿಂದ ವಿಶಾಲವಾದ ಭೂಮಂಡಲವನ್ನು ಗಿಡಿದು ಮೇಲಕ್ಕೆತ್ತಿ ಉದ್ಧರಿಸಿದನಲ್ಲವೇ?



ಅನಂತರ, ಲೋಕಕಂಟಕನಾದ ರಾವಣನ ಕಡುಕೋಟಲೆಯನ್ನು ತಪ್ಪಿಸುವುದಕ್ಕಾಗಿ ಶ್ರೀರಾಮನಾಗಿ ಅವತರಿಸಿ ತನ್ನ ದೊಡ್ಡ ದಿವ್ಯಕೋದಂಡದಿಂದ ಅವನ ತಲೆಗಳನ್ನು ತುಂಡರಿಸಿ, ಅವನ ದೇಹ ನೆಲದಲ್ಲಿ ಹೊರಳಾಡುವಂತೆ ಮಾಡಿದನಲ್ಲವೇ?



ಅದೇ ಸ್ವಾಮಿಯೇ, ಈಗ ಗಂಗಾನದಿಯ ದಡದಲ್ಲಿರುವ ಬದರಿಕಾಶ್ರಮದಲ್ಲಿ ಭಕ್ತರಿಗೆ ಅನುಗ್ರಹಿಸುವುದಕ್ಕಾಗಿಯೇ ಶಾಶ್ವತವಾಗಿ ನೆಲಸಿದ್ದಾನೆ. ದೇವತೆಗಳೂ ಸಹ ದೇವಲೋಕದಲ್ಲಿ ಜೇನುತುಂಬಿದ ತೋಪುಗಳಲ್ಲಿ ಬೆಳೆಯುವ ಕಲ್ಪವೃಕ್ಷಗಳಲ್ಲಿ ಅರಳಿರುವ ದಿವ್ಯವಾದ, ಪರಿಮಳಭರಿತವಾದ ಹೂಗಳನ್ನು ತಂದು, ಅಲ್ಲಿ ಪೂಜಿಸುವಂಥ ಶ್ರೀಮನ್ನಾರಾಯಣನೇ ಅವನು\!



೨.ಕಾನಿಡೈಯುರುವೈಚ್ಚುಡುಶರನ್ತುರನ್ದು ಕಣ್ಡುಮುನ್ ಕೊಡುನ್ದೊೞಿಲುರಮೋನ್

ಊನುಡೈಯಹಲತ್ತಡುಹಣೈಕುಳಿಪ್ಪ ಉಯಿರ್ ಕವರ್ ನ್ದುಹನ್ದವೆಮ್ಮೊರುವನ್

ತೇನುಡೈಕಮಲತ್ತಯನೊಡು ದೇವರ್ ಶೆನ್ಱು ಶೆನ್ಱು ಱೈಂಜಿಡ, ಪೆರುಹು

ವಾನಿಡೈಮುದುನೀರ್ ಕ್ಕಙ್ಗೈಯಿನ್ ಕರೈಮೇಲ್ ವದರಿಯಾಚ್ಚಿರಾಮತ್ತುಳಾನೇ



ಕಾನಿಡೈ=ಕಾಡಿನಲ್ಲಿ, ಉರುವೈ=ಮಾಯಾ ರೂಪವನ್ನು, ಮುನ್ ಕಣ್ಡು=ಎದುರಲ್ಲಿ ಕಂಡು, ಶುಡು=ತೀಕ್ಷ್ಣವಾದ, ಶರಮ್=ಬಾಣವನ್ನು, ತುರನ್ದು=ಬಿಟ್ಟು, ಕೊಡುತೊೞಿಲ್=ಕೆಟ್ಟ ಕೆಲಸದವನಾದ, ಉರವೋನ್=ಮಹಾಪರಾಕ್ರಮಿಯ, ಊನ್ ಉಡೈ ಅಹಲತ್ತು=ಮಾಂಸದಿಂದ ಕೂಡಿರುವ ಎದೆಯಲ್ಲಿ, ಅಡುಕಣೈ=ಬಹಳ ಹರಿತವದ ಬಾಣವನ್ನು, ಕುಳಿಪ್ಪ=ಸ್ನಾನ ಮಾಡಿಸುವ, ಉಯಿರ್=ಪ್ರಾಣವನ್ನು, ಕವರ್ ನ್ದು=ಹರಣ ಮಾಡಿ, ಉಹನ್ದ=ಸಂತೋಷಿಸಿದ ಹರ್ಷಗೊಂಡ, ಎಮ್ ಒರುವನ್=ನಮ್ಮ ಒಬ್ಬನೇ ಆದವನು \(ಭಗವಂತನು\), ತೇನ್ ಉಡೈ ಕಮಲತ್ತು=ಜೇನು ಕೂಡಿರುವ ಕಮಲದಲ್ಲಿರುವ, ಅಯನೊಡು=ಚತುರ್ಮುಖನೊಡನೆ, ದೇವರ್=ದೇವತೆಗಳು, ಶೆನ್ಱು ಶೆನ್ಱು=ಮೇಲಿಂದ ಮೇಲೆ ಹೋಗಿ, ಇಱೈಂಜಿಡ=ಸ್ತುತಿಸಲು, ಪೆರುಹು=ಹರಿಯುವ, ವಾನಿಡೈ=ಆಕಾಶದಲ್ಲಿ, ಮುದುನೀರ್=ಪುರಾತನ ತೀರ್ಥವದ, ಗಙ್ಗೈಯಿನ್=ಗಂಗೆಯ, ಕರೈಮೇಲ್=ದಡದಲ್ಲಿ, ವದರಿ ಆಚ್ಚಿರಾಮತ್ತು=ಬದರಿಕಾಶ್ರಮದಲ್ಲಿ, ಉಳಾನೇ=ಇರುವವನೇ.



೪೪

ಕಾಡಿನಲ್ಲಿ ಮಾಯಾರೂಪವನ್ನು ಕಣ್ಣೆದುರಿಗೆ ಕಂಡು, ತೀಕ್ಷ್ಣವಾದ ಬಾಣವನ್ನು ಬಿಟ್ಟು, ಕೆಟ್ಟ ಕೆಲಸದವನಾದ ಮಹಾಪರಾಕ್ರಮಿಯ ಮಾಂಸದಿಂದ ಕೂಡಿರುವ ಎದೆಯಲ್ಲಿ ಬಹಳ ಹರಿತವಾದ ಬಾಣವನ್ನು ಹೊಗಿಸಿ\(ಸ್ನಾನ ಮಾಡಿ\) ಅವನ ಪ್ರಾಣವನ್ನು ಹರಣ ಮಾಡಿ ಹರಣ ಮಾಡಿ ಹರ್ಷಗೊಂಡ ನಮ್ಮ ಒಬ್ಬನೇ ಆದ ಭಗವಂತನು ಜೇನುಕೂಡಿರುವ ಕಮಲದಲ್ಲಿರುವ ಚತುರ್ಮುಖನೊಡನೆ ದೇವತೆಗಳು ಮೇಲಿಂದಮೇಲೆ ಹೋಗಿ ಸ್ತುತಿಸಲು, ಹರಿಯುವ ಪುರಾತನ ತೀರ್ಥವಾದ ಆಕಾಶಗಂಗೆಯ ದಡದಲ್ಲಿ ಬದರಿಕಾಶ್ರಮದಲ್ಲಿ ಇರುವವನೇ.\(೨\)



ಸರ್ವೇಶ್ವರನಾದ ಭಗವಂತನು ಒಬ್ಬನೇ. ಅವನು ಪವಿತ್ರವಾದ ದೇವಗಂಗೆಯ ದಡದಲ್ಲಿರುವ ಬದರಿಕಾಶ್ರಮದಲ್ಲಿ ನೆಲಸಿದ್ದಾನೆ. ಆ ಸ್ವಾಮಿಯೇ ಹಿಂದೆ ಶ್ರೀರಾಮನಾಗಿ ಅವತರಿಸಿ ವಿಶಿಷ್ಟವಾದ ಕಾರ್ಯಗಳನ್ನು ಮಾಡಿದ್ದು ಎಂಬುದನ್ನು ಆೞ್ವಾರರು ಇಲ್ಲಿ ನೆನೆಪಿಗೆ ತರುತ್ತಿದ್ದಾರೆ.



ಶ್ರೀರಾಮನು ಸೀತೆ ಮತ್ತು ಲಕ್ಷ್ಮಣರೊಡನೆ ಪಂಚವಟಿಯಲ್ಲಿ ವನವಾಸ ನಡಸುತ್ತಿದ್ದಾಗ, ಮಾರೀಚನೆಂಬ ರಾಕ್ಷಸನು ಚಿನ್ನದ ಜಿಂತೆಯ ರೂಪದಲ್ಲಿ ಅವರ ಪರ್ಣಕುಟಿಯ ಮುಂದೆ ಸುಳಿದಾಡಿದನು. ಮಾಯಾರೂಪಕ್ಕೆ ಸೀತೆ ಮರುಳಾದಳು. ತನಗೆ ಅದನ್ನು ತಂದುಕೊಡಬೇಕೆಂದು ರಾಮನನ್ನು ಕೇಳಿಕೊಂಡಳು. ರಾಮನು ಅದನ್ನು ಹಿಂಬಾಲಿಸಿದನು. ಅದು ರಾಮನನ್ನು ವಂಚಿಸಿ ಅವನನ್ನು ಬಲುದೂರಕ್ಕೆ ಎಳೆದುಕೊಂಡು ಹೋಯಿತು. ಸತ್ಯಾಂಶವು ಸ್ಪಷ್ಟವಾದಾಗ ರಾಮನು ತನ್ನ ತೀಕ್ಷ್ಣವಾದ ಬಾಣವನ್ನು ಬಿಟ್ಟು ಆ ಮಾಯಾ ಮೃಗವನ್ನು ಕೊಂದನು.



ಶ್ರೀರಾಮನು ಸೀತೆಯನ್ನು ಕಳೆದುಕೊಂಡು, ಅವಳನ್ನು ಹುಡುಕುತ್ತಾ ಕಿಷ್ಕಿಂಧೆಗೆ ಹೋಗಿ ಅಲ್ಲಿ ಸುಗ್ರೀವನ ಸಖ್ಯವನ್ನು ಮಾಡಿಕೊಂಡನು. ಅವನ ಅಣ್ಣನೇ ಆದ ವಾಲಿಯು ಅವನಿಗೆ ಮಾಡಿದ ದ್ರೋಹದ ಅರಿವಾಯಿತು. ವಾಲಿ ಅಮಿತ ಪರಾಕ್ರಮಿ. ಅಂಥವನ್ನು ರಾಮನು ತನ್ನ ಒಂದು ಬಾಣದಿಂದಲೇ ಕೊಂದನು.



ಸರ್ವೇಶ್ವರನಾದ ಆ ಸ್ವಾಮಿಯನ್ನು ಚತುರ್ಮುಖ ಬ್ರಹ್ಮನೂ, ಇಂದ್ರಾದಿದೇವತೆಗಳೂ ಬದರಿಯಲ್ಲಿ ಸಂದರ್ಶಿಸಿ, ಅವನ ಪಾದಗಳಿಗೆ ಎರಗಿ ಪೂಜಿಸುತ್ತಾರೆ.



೩.ಇಲಙ್ಗೈಯುಮ್ ಕಡಲುಮಡಲರುನ್ದುಪ್ಪಿನ್ ಇರುನಿದಿಕ್ಕಿಱೈವನುಮ್, ಅರಕ್ಕರ್

ಕುಲಙ್ಗಳುಮ್ ಕೆಡಮುನ್ ಕೊಡುನ್ದೊೞಿಲ್ ಪುರಿನ್ದ ಕೊಟ್ರವನ್ ಕೊೞುಂಜುಡರ್ ಶುೞನ್ಱ

ವಿಲಙ್ಗಲಿಲುರಿಂಜಿ ಮೇಲ್ ನಿನ್ಱವಿಶುಮ್ಬಿಲ್ ವೆಣ್ ತುಹಿಱ್ ಕೊಡಿಯೆನ ವಿರಿನ್ದು

ವನ್ತರುಮಣಿನೀರ್ ಕ್ಕಙ್ಗೈಯಿನ್ ಕರೈಮೇಲ್ ವದರಿಯಾಚ್ಚಿರಾಮತ್ತುಳ್ಳಾನೇ



ಮುನ್=ಹಿಂದೆ, ಇಲಙ್ಗೈಯುಮ್=ಲಂಕಾಪುರಿಯ ನ್ನೂ, ಕಡಲುಮ್=ದಕ್ಷಿಣಸಮುದ್ರವನ್ನೂ, ಅಡಲ್ ಅರು=ಅಡಗಿಸಲು ಅಸಾಧ್ಯವಾದ, ಗೆಲ್ಲಲಾರದ, ತುಪ್ಪಿನ್=ಪರಾಕ್ರಮದಿಂದ, ಇರು ನಿದಿಕ್ಕೂ=ಅಪಾರವಾದ ನಿಧಿಗಳಿಗೆ, ಇಱೈವನುಮ್=ಒಡೆಯನನ್ನೂ, ಅರಕ್ಕರ್ ಕುಲಙ್ಗಳುಮ್=ರಾಕ್ಷಸರ ಕುಲಗಳೂ, ಕೆಡ=ನಾಶವಾಗುವಂತೆ, ಕೊಡು=ಕಠಿಣವಾದ, ತೊೞಿಲ್=ಕಾರ್ಯಗಳನ್ನು, ಪುರಿನ್ದ=ಮಾಡಿದ, ಕೊಟ್ರವನ್=ಮಹಾಪ್ರಭುವು



೪೫

ಕೊೞು ಶುಡರ್=ಸೂರ್ಯನು, ಶುೞನ್ಱ-ಸುತ್ತುವ, ವಿಲಙ್ಗಲಿಲ್=ಮೇರು ಪರ್ವತದಲ್ಲಿ, ಉರಿಂಜಿ=ಸವರುತ್ತಾ, ಮೇಲ್ ನಿನ್ಱು=ಅದರ ಮೇಲಿರುವ, ವಿಶುಮ್ಬಿಲ್=ಆಕಾಶದಲ್ಲಿ, ವೆಣ್ ಕೊಡಿ=ಬಿಳಿಯ ಬಾವುಟದ, ತುಹಿಲ್ ಎನ=ಬಟ್ಟೆ\(ಪಟ\)ಎಂಬಂತೆ, ವಿರಿನ್ದು=ಹರಡಿ, ವಲನ್ತರುಮ್=ಸುತ್ತುವರಿದು ಹರಿಯುವ, ಮಣಿನೀರ್=ಶ್ರೇಷ್ಠವಾದ ತೀರ್ಥವುಳ್ಳ, ಗಙ್ಗೈಯಿನ್=ಗಂಗೆಯ, ಕರೈಮೇಲ್=ದಡದಲ್ಲಿ, ವದರಿ ಆಚ್ಚಿರಾಮತ್ತು=ಬದರಿಕಾಶ್ರಮದಲ್ಲಿ, ಉಳಾನೇ=ಇರುವವನೇ.



ಹಿಂದೆ, ಲಂಕಾಪುರಿಯನ್ನೂ, ದಕ್ಷಿಣ ಸಮುದ್ರವನ್ನೂ, ಅಡಗಿಸಲು ಅಸಾಧ್ಯವಾದ \(ಯಾರೂ ಗೆಲ್ಲಲಾರದ\) ಪರಾಕ್ರಮದಿಂದ, ಅಪಾರವಾದ ನಿಧಿಗಳೀಗೆ ಒಡೆಯನಾದವನನ್ನೂ, ರಾಕ್ಷಸರುಗಳ ಕುಲಗಳನ್ನೂ ನಾಶವಾಗುವಂತೆ ಕಠಿಣವಾದ\(ಅತಿ ಕ್ರೂರವಾದ\) ಕಾರ್ಯಗಳನ್ನು ಮಾಡಿದ ಮಹಾಪ್ರಭುವು ಸೂರ್ಯನು ಪ್ರದಕ್ಷಿಣೆ ಮಾಡುವ ಮೇರುಪರ್ವತದಲ್ಲಿ ಸವರುತ್ತಾ ಅದರ ಮೇಲಿರುವ ಆಕಾಶದಲ್ಲಿ ಬಿಳಿಯ ಬಾವುಟದ ಪಟವೋ ಎಂಬಂತೆ ಪ್ರದಕ್ಷಿನೆ ಮಾಡುತ್ತಾ ಹರಿಯುವ ಶ್ರೇಷ್ಠವಾದ ತೀರ್ಥವುಳ್ಳ ಗಂಗಾನದಿಯ ದಡದ ಮೇಲಿರುವ ಬದರಿಕಾಶ್ರಮದಲ್ಲಿ ನೆಲಸಿರುವವನೇ. \(೩\)



ಈ ಪಾಶುರದಲ್ಲೂ ಆೞ್ವಾರರು ರಾಮಾವತಾರದ ಹಿರಿಮೆಯನ್ನೂ ಗಂಗಾನದಿಯು ಹರಿದು ಬರುವ ಸೊಬಗನ್ನೂ ಹೇಳುತ್ತಿದ್ದಾರೆ.



ಸೂರ್ಯನು ಮೇರುಪರ್ವತವನ್ನು ಪ್ರದಕ್ಷಿಣೆ ಮಾಡುತ್ತಾನೆ. ಆ ಮೇರುಪರ್ವತದ ತಪ್ಪಲಿನಲ್ಲಿ ಅದನ್ನು ಪ್ರದಕ್ಷಿಣೆ ಮಾಡಿಕೊಂಡು ಆಕಾಶದಲ್ಲಿ ಹಾರಾಡುತ್ತಿರುವ ಶುದ್ಧಬಿಳಿಯ ಬಾವುಟದಂತೆ, ಇಳಿದುಬರುವ ಶ್ರೇಷ್ಠ ತೀರ್ಥವುಳ್ಳದ್ದು ಗಂಗಾನದಿ.



ಅಡಗಿಸಲಾರದ ದಕ್ಷಿಣಸಮುದ್ರವನ್ನು ಅಡಗಿಸಿದ್ದು, ಅದಕ್ಕೆ ಅಡ್ಡಲಾಗಿ ಸೇತುವೆ ಕಟ್ಟಿದ್ದು, ದುರ್ಜಯವಾದ ಕೋಟೆಗಳನ್ನುಳ್ಳ ಲಂಕಾಪುರಿಯನ್ನೂ, ಅದರ ಒಡೆಯನಾದ ಅತುಳ ಪರಾಕ್ರಮಿ ಎನಿಸಿದ ಮಹದೈಶ್ವರ್ಯವಂತನಾದ ರಾವಣಾಸುರನನ್ನೂ ಅವನಿಗೆ ಸಂಬಂಧಿಸಿದ ರಾಕ್ಷಸರ ಕುಲಗಳನ್ನೂ ನಿರ್ನಾಮಗೊಳಿಸಿದ್ದು ನರರೂಪಿಯಾದ ಶ್ರೀರಾಮನ ಅದ್ಭುತಸಾಹಸವೇ\!



ಆ ಮಹಾಪ್ರಭುವೇ ಗಂಗಾನದಿಯ ದಡದಲ್ಲಿರುವ ಬದರಿಕಾಶ್ರಮದಲ್ಲಿ ನೆಲಸಿರುವುದು.



೪.ತುಣಿವಿನಿಯುನಕ್ಕೊಚ್ಚೊಲ್ಲುವನ್ ಮನಮೇ ತೊೞುದೆೞುತೊಣ್ದರ್ಹಳ್ ತಮಕ್ಕೂ

ಪಿಣಿಯೊೞಿತ್ತಮರರ್ ಪೆರುವಿಶುಮ್ಬರುಳುಮ್ ಪೇರರುಳಾಳನೆಮ್ಬೆರುಮಾನ್

ಅಣಿಮಲರ್ ಕ್ಕುೞಲಾರರಮ್ ಪೈಯರ್ ತುಹಿಲುಮ್ ಆರಮುಮ್ ವಾರಿವನ್ದು ಅಣಿನೀರ್

ಮಣಿಕೊೞಿತ್ತಿೞಿನ್ದ ಗಙ್ಗೈಯಿನ್ ಕರೈಮೇಲ್ ವದರಿಯಾಚ್ಚಿರಾಮತ್ತುಳ್ಳಾನೇ



ಮನಮೇ=ಮನಸ್ಸೇ, ಇನಿ=ಇನ್ನು, ಉನಕ್ಕು=ನಿನಗೆ, ತುಣಿವು=ದೃಢನಿಶ್ಚಯವನ್ನು, ಶೊಲ್ಲುವನ್=ಹೇಳುತ್ತೇನೆ, ತೊಣ್ಡರ್ಹಳ್ ತಮಕ್ಕೂ=ಭಕ್ತರಿಗೆ, ಪಿಣಿ ಒೞಿತ್ತು=ರೋಗಾದಿಗಳನ್ನು ನಾಶಪಡಿಸಿ\(ಹೋಗಲಾಡಿಸಿ\)



೪೬

ಅಮರರ್=ಅಮರರ\(ನಿತ್ಯಸೂರಿಗಳ\), ಪೆರು=ಪಡೆಯುವ, ವಿಶುಮ್ಬು=ಪರಮಪದವನ್ನು, ಅರುಳುಮ್=ಕೃಪೆಮಾಡುವ, ಪೇರ್ ಅರುಳ್ ಆಳನ್=ಪರಮ ಕೃಪಾಳುವಾದ, ಎಮ್ ಪೆರುಮಾನ್=ಸರ್ವೇಶ್ವರನನ್ನು, ತೊೞುದು=ಪೂಜಿಸಿ, ಎೞು=ಅಭ್ಯುದಯಗೊಳ್ಳಲು, ಅಣಿನೀರ್=ಪವಿತ್ರ ತೀರ್ಥವಾದ, ಮಲರ್=ಹೂಗಳನ್ನು, ಅಣಿ=ಧರಿಸಿರುವ, ಮುಡಿದಿರುವ, ಕುೞಲಾರ್=ತಲೆಗೂದಲಿನವರಾದ, ಅರಮ್ಬೈಯರ್=ರಂಭೆಯರ, ತುಹಿಲುಮ್=ಸೀರೆಗಳನ್ನೂ, ಆರಮುಮ್=ಹಾರಗಳನ್ನೂ, ವಾರಿ=ಸೆಳೆದುಕೊಂಡು, ವನ್ದು=ಬಂದು, ಮಣಿ=ರತ್ನಗಳನ್ನು, ಕೊೞತ್ತು=ತಳ್ಳಿಕೊಂಡು, ಇೞನ್ದು=ಹರಿದುಬರುವ,ಗಙ್ಗೈಯಿನ್=ಗಂಗೆಯ, ಕರೈಮೇಲ್=ದಡದಲ್ಲಿ, ವದರಿ ಆಚ್ಚಿರಾಮತ್ತು=ಬದರಿಕಾಶ್ರಮದಲ್ಲಿ, ಉಳಾನೇ=ಇರುವವನೇ.



ಮನಸ್ಸೇ, ಇನ್ನು ನಿನಗೆ ದೃಢನಿಶ್ಚಯವನ್ನು ಹೇಳುತ್ತೇನೆ ಕೇಳು. ಭಕ್ತರ ರೋಗಾದಿಗಳನ್ನು ಹೋಗಲಾಡಿಸಿ, ಅಮರರು \(ನಿತ್ಯಸೂರಿಗಳು\) ಪಡೆಯುವ ಪರಮಪದವನ್ನು ಅನುಗ್ರಹಿಸುವ ಪರಮಕೃಪಾಳುವಾದ ಸರ್ವೇಶ್ವರನನ್ನು ಪೂಜಿಸಿ ಅಭ್ಯುದಯಗೊಳ್ಳಲು ಪವಿತ್ರತೀರ್ಥವಾಗಿ ಹೂಗಳನ್ನು ಮುಡಿದಿರುವ ತಲೆಗೂದಲಿನವರಾದ ರಂಭೆಯರ ಸೀರೆಗಳನ್ನೂ ಹಾರಗಳನ್ನೂ ಸೆಳೆದುಕೊಂಡು ಬಂದು ರತ್ನಗಳನ್ನು ತಳ್ಳಿಕೊಂಡು ಹರಿದುವರುವ ಗಂಗಾನದಿಯ ದಡದಲ್ಲಿರುವ ಬದರಿಕಾಶ್ರಮದಲ್ಲಿರುವವನೇ.\(ಬದರಿಕಾಶ್ರಮದಲ್ಲಿರುವವನನ್ನೇ ಪೂಜಿಸಬೇಕು. \(೪\)



ಬದರಿಕಾಶ್ರಮದಲ್ಲಿ ನೆಲಸಿರುವವನು ಸರ್ವೇಶ್ವರನು. ಅವನು ಪರಮಕೃಪಾಳು. ಭಕ್ತರನ್ನು ಅನುಗ್ರಹಿಸಿ ಅವರಿಗೆ ಶಾಶ್ವತವಾದ ಅಮರತ್ವವನ್ನು ದಯೆನೀಡುವನು. ಅಲ್ಲಿ ಹರಿಯುವ ಗಂಗಾನದಿಯೂ ಪವಿತ್ರತೀರ್ಥ. ಅದರಲ್ಲಿ ರಂಭೆ ಮೊದಲಾದ ಅಪ್ಸರೆಯರು ಮೀಯುವರು. ಅದು ಜನರ ಪಾಪಗಳನ್ನು ರೋಗಗಳನ್ನೂ ತೊಳೆದು ನಿವಾರಿಸುವುದು. ಗಂಗಾನದಿಯಲ್ಲಿ ಮಿಂದು ಸ್ವಾಮಿಯನ್ನು ಪೂಜಿಸಿ ಆತ್ಮೋದ್ಧಾರ ಮಾಡಿಕೊಳ್ಳಬೇಕು.



೫.ಪೇಯಿಡೈಕ್ಕಿರುನ್ದು ವನ್ದ ಮಟ್ರವಳ್ ತನ್ ಪೆರುಮುಲೈ ಶುವೈತ್ತಿಡ, ಪೆಟ್ರ

ತಾಯಿಡೈಕ್ಕಿರುತ್ತಲಂಜುವನೆನ್ಱು ತಳರ್ ನ್ದಿಡ ವಳರ್ ನ್ದ ವೆನ್ದಲೈವನ್

ಶೇಯ್ ಮುಹಟ್ಟುಚ್ಚಿಯಣ್ಡಮುಂಜುಮನ್ದ ಶೆಮ್ಬೊನ್ ಶೆಯ್ ವಿಲಙ್ಗಲಿಲಿಲಙ್ಗು

ವಾಯ್ ಮುಹಟ್ಟಿೞಿನ್ದ ಗಙ್ಗೈಯಿನ್ ಕರೈಮೇಲ್ ವದರಿಯಾಚ್ಚಿರಾಮತ್ತುಳ್ಳಾನೇ



ವನ್ದ=ಬಂದ, ಪೇಯ್=ರಾಕ್ಷಸಿಯ, ಇಡೈಕ್ಕೂ=ಸೊಂಟದಲ್ಲಿ, ಇರುನ್ದು=ಇದ್ದುಕೊಂಡು, ಮಟ್ರು=ಮತ್ತೆ, ಅವಳ್ ತನ್=ಅವಳ, ಪೆರುಮುಲೈ=ದೊಡ್ಡ ಮೊಲೆಯನ್ನು, ಶುವೈತ್ತಿಡ=ರುಚಿಯನ್ನು ನೋಡುತ್ತಾ ಉಂದಾಗ, ಪೆಟ್ರತಾಯ್=ಹೆತ್ತ ತಾಯಿಯು



೪೭

ಇಡೈಕ್ಕೂ=ಸೊಂಟದಲ್ಲಿ, ಇರುತ್ತಲ್=ಎತ್ತಿಕೊಳ್ಳುವುದಕ್ಕೆ, ಅಂಜುವನ್=ಅಂಜುವೆನು, ಎನ್ಱು=ಎಂದು, ತಳರ್ ನ್ದಿಡ=ಹೇಳಿ ನಡುಗುವ ಹಾಗೆ, ವಳರ್ ನ್ದ=ಬೆಳೆದ, ಎನ್ ತಲೈವನ್=ನಮ್ಮ ಸ್ವಾಮಿಯು, ಶೇಯ್=ಉನ್ನತವಾದ, ಮುಹಡು=ಶಿಖರದ, ಉಚ್ಚಿ=ನೆತ್ತಿಯಲ್ಲಿ, ಅಣ್ಡಮ್=ಬ್ರಹ್ಮಾಂಡವನ್ನು, ಶುಮನ್ದ=ಹೊತ್ತಿರುವ, ಶೆಮ್ ಪೊನ್=ಕೆಂಪು \(ಸೊಗಸಾದ\) ಚಿನ್ನದ, ಶೆಯ್=ಹಾಗಿರುವ, ವಿಲಙ್ಗಲಿಲ್=ಪರ್ವತದಲ್ಲಿ, ಇಲಙ್ಗು=ಬೆಳಗುವ, ವಾಯ್=ವಿಶಾಲವಾದ, ಮುಹಡು=ಶಿಖರದಿಂದ, ಮುನ್ ಇೞುನ್ದು=ಪ್ರವಹಿಸಿ ಬರುವ, ಗಙ್ಗೈಯಿನ್=ಗಂಗೆಯ, ಕರೈಮೇಲ್=ದಡದಲ್ಲಿ, ವದರಿ ಆಚ್ಚಿರಾಮತ್ತು=ಬದರಿಕಾಶ್ರಮದಲ್ಲಿ, ಉಳಾನೇ=ಇರುವವನೇ.



ಬಂದ ರಾಕ್ಷಸಿಯ ಸೊಂಟದಲ್ಲಿದ್ದುಕೊಂಡು ಅವಳ ದೊಡ್ಡ\(ದಪ್ಪ\)ಮೊಲೆಗಳನ್ನು ರುಚಿನೋಡುತ್ತಾ ಉಂಡದ್ದನ್ನು ಕಂಡು ಹೆತ್ತತಾಯಿ ಅವನನ್ನು ತನ್ನ ಸೊಂಟದಲ್ಲಿ ಎತ್ತಿಕೊಳ್ಳಲು ಅಂಜುವೆನು ಎಂದು ಹೇಳಿ ನಡುಗುವ ಹಾಗೆ ಬೆಳೆದ ನಮ್ಮ ಸ್ವಾಮಿಯು ಉನ್ನತವಾದ ಶಿಖರದ ನೆತ್ತಿಯಲ್ಲಿ ಬ್ರಹ್ಮಾಂಡವನ್ನು ಹೊತ್ತಿರುವ ಸೊಗಸಾದ ಚಿನ್ನದ ಬೆಟ್ಟದಲ್ಲಿ ಬೆಳಗುವ ವಿಶಾಲವಾದ ಶಿಖರದಿಂದ ಇಳಿದು ಪ್ರವಹಿಸಿ ಬರುವ ಗಂಗಾನದಿಯ ದಡದ ಮೇಲೆ ಬದರಿಕಾಶ್ರಮದಲ್ಲಿರುವವನೇ.\(೫\)



ರಾಮಾವತಾರದ ಹಿರಿಮೆಯನ್ನು ಹೊಗಳಿದ ಆೞ್ವಾರರು ಈಗ ಕೃಷ್ಣಾವತಾರದ ವೈಶಿಷ್ಟ್ಯವನ್ನು ಹೇಳುತ್ತಿದ್ದಾರೆ. ಕಂಸನಿಂದ ಪ್ರೇರಿತಳಾದ ರಾಕ್ಷಸಿಯಾದ ಪೂತನಿಯು ಸುಂದರ ಯುವತಿಯ ರೂಪದಲ್ಲಿ ಬಂದು ಶಿಶುವಾದ ಕೃಷ್ಣನನ್ನು ಎತ್ತಿಕೊಂಡು ತನ್ನ ದಪ್ಪನಾದ ಮೊಲೆಗಳಲ್ಲಿ ತುಂಬಿಕೊಂಡಿದ್ದ ವಿಷದ ಹಾಲನ್ನೂಡಿಸಿದಳು. ಕೃಷ್ಣನನ್ನು ಕೊಲ್ಲಬೇಕೆಂದು ಅವಳು ಅಲ್ಲಿಗೆ ಬಂದದ್ದು. ಕೃಷ್ಣನಾದರೋ ಆ ಹಾಲನ್ನು ರುಚಿನೋಡುತ್ತಾ ಕುಡಿದುಬಿಟ್ಟನು. ಅವನಿಗೆ ಯಾವ ಅಪಾಯವೂ ಆಗಲಿಲ್ಲ. ಅದಕ್ಕೆ ಬದಲಾಗಿ ಅವಳೇ ಸತ್ತುಹೋದಳು. ಈ ವಿದ್ಯಮಾನವನ್ನು ಹೆತ್ತತಾಯಿಯಾದ ಯಶೋದೆ ಕಣ್ಣಾರ ಕಂಡಳು. ತಾನೂ ಹಾಗೆಯೇ ಅವನಿಗೆ ಮೊಲೆಯೂಡಿಸಿದರೆ ಹೇಗೋ ಎಂದು ಅವಳು ಅಂಜಿ ನಡುಗಿದಳು. ಸರ್ವಜ್ಞಮೂರ್ತಿಯಾದ ಪರಮಾತ್ಮನ ದುಷ್ಟಶಿಕ್ಷಣದ ಶಿಷ್ಟಪರಿಪಾಲನದ ಅರಿವು ಅವಳಿಗೆ ಹೇಗೆ ಬಂದೀತು? ಆ ಸ್ವಾಮಿಯೇ ಈಗ ಚಿನ್ನದ ಬೆಟ್ಟವಾದ ಮೇರುಪರ್ವತದ ಉನ್ನತವಾದ ವಿಶಾಲವಾದ ಶಿಖರದಿಂದ ಚಿನ್ನದ ಹೊಳಪಿನೊಂದಿಗೆ ಹರಿದುಬರುವ ಗಂಗಾನದಿಯ ದಡದಲ್ಲಿರುವ ಬದರಿಕಾಶ್ರಮದಲ್ಲಿ ಭಕ್ತಜನೋದ್ಧಾರಕ್ಕಾಗಿಯೇ ನೆಲಸಿದ್ದಾನೆ.



೬.ತೇರಣಙ್ಗಲ್ ಹುಲ್ ಶೆೞುಙ್ಗಯಲ್ ಕಣ್ಣಿತಿಱತ್ತೊರುಮಱತ್ತೊೞಿಲ್ ಪುರಿನ್ದು

ಪಾರಣಙ್ಗಿಮಿಲೇಱೇೞು ಮುನ್ನಡರ್ ತ್ತ ಪನಿಮುಹಿಲ್ ವಣ್ಣನ್ ಎಮ್ಬೆರುಮಾನ್

ಕಾರಣನ್ತನ್ನಾಲ್ ಕಡುಮ್ಬುನಲ್ ಕಯತ್ತ ಕರುವರೈ ಪಿಳವೆೞಕ್ಕೂತ್ತಿ

ವಾರಣಮ್ ಕೊಣರ್ ನ್ದ ಗಙ್ಗೈಯಿನ್ ಕರೈಮೇಲ್ ವದರಿಯಾಚ್ಚಿರಮತ್ತುಳ್ಳಾನೇ



ತೇರ್-ತೇರಿನಂತೆ, ಅಣಙ್ಗು=ಸುಂದರವಾದ, ಅಲ್ ಹುಲ್=ಪಿರ್ರೆಗಳನ್ನುಳ್ಳ, ಶೆೞು=ಸೊಬಗಿನ, ಕಯಲ್ ಕಣ್ಣಿ=ಮೀನಿನಂತೆ ಕಣ್ಣುಗಳುಳ್ಳವಳ, ತಿಱತ್ತು=ವಿಷಯವಾಗಿ, ಒರು=ಅಸದಳವಾದ



೪೮ 

ಮಱತ್ತೊೞಿಲ್=ಪರಾಕ್ರಮದ ಕಾರ್ಯವನ್ನು, ಪುರಿನ್ದು=ನಡಸಿ, ಪಾರ್=ಭೂಮಂಡಲದಲ್ಲಿ, ಅಣಙ್ಗು=ಅತಿಸುಂದರವಾದ, ಇಮಿಲ್=ಡುಬ್ಬು\(ಬೆನ್ನಿನ ಮೇಲೆ ಇರುವ ಹಿಣಲು\) ಉಳ್ಳ, ಅಡರ್ ತ್ತ=ಅಡಗಿಸಿದ, ಪನಿ ಮುಹಿಲ್=ಮಳೆಮೋಡದ, ವಣ್ಣನ್=ಬಣ್ಣದವನಾದ, ಎಮ್ಬೆರುಮಾನ್=ಸರ್ವೇಶ್ವರನು, ಕಾರಣಮ್ ತನ್ನಾಲ್=ಕಾರಣದಿಂದ ,ಕಡು=ರಭಸದ, ಪುನಲ್=ಪ್ರವಾಹವುಳ್ಳ, ಕಯತ್ತ=ನೀರನ್ನುಳ್ಳದ್ದೂ ,ಕರು=ದೊಡ್ಡ, ವರೈ=ಬೆಟ್ಟವನ್ನು, ಪಿಳವು=ಪಳಗಿಸಿ, ಎೞ=ಏಳುವಂತೆ, ಕುತ್ತಿ=ತಳ್ಳಿಕೊಂಡು, ವಾರಣಮ್=ಆನೆಗಳನ್ನೂ, ಕೊಣರ್ ನ್ದ=ಎಳೆದುಕೊಂಡು ಬಂದ, ಗಙ್ಗೈಯಿನ್=ಗಂಗೆಯ, ಕರೈಮೇಲ್=ದಡದಲ್ಲಿ, ವದರಿ ಆಚ್ಚಿರಾಮತ್ತು=ಬದರಿಕಾಶ್ರಮದಲ್ಲಿ, ಉಳಾನೇ=ಇರುವವನೇ.



ರಥದಂತೆ ಸುಂದರವಾದ ಪಿರ್ರೆಗಳನ್ನುಳ್ಳ ಮೀನಿನಂಥ ಸೊಬಗಿನ ಕಣ್ಣುಗಳುಳ್ಳವಳ ವಿಷಯವಾಗಿ ಅಸದಳವಾದ ಪರಾಕ್ರಮದ ಕಾರ್ಯವನ್ನು ನಡಸಿ ಭೂಮಂಡಲದಲ್ಲಿ ಅತಿಸುಂದರವಾದ ಡುಬ್ಬುಗಳುಳ್ಳ ಏಳು ವೃಷಭಗಳನ್ನು ಹಿಂದೆ ಒಮ್ದು ಕಾಲದಲ್ಲಿ ಅಡಗಿಸಿದ ಕಾರ್ಮುಗಿಲಿನ ಬಣ್ಣದವನಾದ ಸರ್ವೇಶ್ವರನು, ಕಾರಣದಿಂದ ರಭಸದ ಪ್ರವಾಹವುಳ್ಳ ನೀರನ್ನುಳ್ಳದ್ದೂ ದೊಡ್ಡ ಬೆಟ್ಟವನ್ನು ಪಳಗಿಸಿ ಎಬ್ಬಿಸಿ ತಳ್ಳಿಕೊಂಡು ಅಲ್ಲಿಯ ಆನೆಗಳನ್ನೂ ಎಳೆದುಕೊಂಡು ಬಂದ ಗಂಗಾನದಿಯ ದಡದಲ್ಲಿರುವ ಬದರಿಕಾಶ್ರಮದಲ್ಲಿರುವವನೇ.\(೬\)



ಹಿಂದಿನ ಪಾಶುರದಲ್ಲಿ ಆೞ್ವಾರರು ಶ್ರೀಕೃಷ್ಣನ ಶೈಶವದ ಸಾಹಸವೊಂನ್ನು ವಿವರಿಸಿದರು. ಈ ಪಾಶುರದಲ್ಲಿ ಸ್ವಾಮಿಯು ಯೌವನದಲ್ಲಿ ನಡಸಿದ ಒಂದು ಸಾಹಸವನ್ನು ವಿವರಿಸುತ್ತಾರೆ.



ಕಡುಸುಂದರಿಯಾದ ಸತ್ಯೆ \(ನೀಳಾದೇವಿ\) ಎಂಬವಳ್ಗಾಗಿ ಆ ಕಾರ್ಮುಗಿಲ ಬಣ್ಣದವನಾದ ಸರ್ವೇಶ್ವರನು ಒಂದು ಅಸದಳವಾದ ಸಾಹಸವನ್ನು ನಡಸಿದನು. ಎತ್ತರವಾದ ಹಿಣಲುಗಳುಳ್ಳ ಏಳುವೃಷಭಗಳನ್ನು ಅವನೊಬ್ಬನೇ ಅಡಗಿಸಿ ಕಟ್ಟಿಹಾಕಿದನು. ಆ ಪರಾಕ್ರಮದ ಫಣವಾದ ಅವಳನ್ನು \(ಸತ್ಯೆಯನ್ನು\) ಕೈಹಿಡಿದನು.



ಭಗೀರಥನ ಪ್ರಯತ್ನದಿಂದ ದೇವಲೋಕದಿಂದ ಬಹಳ ರಭಸದಿಂದ ಧರೆಗಿಳಿದು ಬಂದ ಗಂಗಾನದಿಯು ತನ್ನ ಪ್ರವಾಹದೊಂದಿಗೆ ಬೆಟ್ಟಗಳನ್ನೇ ಪಳಗಿಸಿ ಅವುಗಳನ್ನು ತಳ್ಳಿಕೊಂಡು ಬರುವುದು. ಅವುಗಳಲ್ಲಿರುವ ಆನೆಗಳನ್ನೂ ಸಹ ಅದು ಎಳೆದುಕೊಂಡು ಬರುವುದು. ಆ ಗಂಗಾನದಿಯ ದಡದಲ್ಲಿರುವ ಬದರಿಕಾಶ್ರಮದಲ್ಲಿ ನೆಲಸಿರುವವನು ಆ ಸರ್ವೇಶ್ವರನೇ.



೭.ವೆನ್ದಿಱಲ್ ಕಳಿಱುಮ್ ವೇಲೈವಾಯಮುದುಮ್ ವಿಣ್ಣೊಡ ವಿಣ್ಣವರ್ ಕ್ಕರಶುಮ್

ಇನ್ದಿರಱ್ ಕರುಳಿಯೆಮಕ್ಕೂಮೀನ್ದರುಳುಮ್ ಎನ್ದೈಯೆಮ್ಮಡಿಹಳ್ ಮ್ಬೆರುಮಾನ್

ಅನ್ದರತ್ತಮರರಡಿಯಿಣೈವಣಙ್ಗ ಆಯಿರಮುಹತ್ತಿನಾಲರುಳಿ

ಮನ್ದರತ್ತಿೞಿನ್ದ ಗಙ್ಗೈಯಿನ್ ಕರೈಮೇಲ್ ಮದರಿಯಾಚ್ಚಿರಾಮತ್ತುಳ್ಳಾನೇ



೪೯



ವೆಮ್=ಬಹಳ ಹೆಚ್ಚಾದ, ತಿಱಲ್=ಪರಾಕ್ರಮದ, ಕಳಿಱುಮ್=ಆನೆಯನ್ನೂ, ವೇಲೈವಾಯ್=ಸಮುದ್ರದಲ್ಲಿನ, ಅಮುದುಮ್=ಅಮೃತವನ್ನೂ, ವಿಣ್ಣೊಡು=ಸ್ವರ್ಗಲೋಕವನ್ನೂ, ವಿಣ್ಣವರ್ ಕ್ಕೂ ಅರಶುಮ್=ಸ್ವರ್ಗವಾಸಿಗಳ ರಾಜತ್ವವನ್ನೂ\(ದೇವಲೋಕದ ಆಳ್ವಿಕೆಯನ್ನೂ\) ಇನ್ದಿರಱ್ ಕು=ದೇವೇಂದ್ರನಿಗೆ ಅರುಳಿ=ಅನುಗ್ರಹಿಸಿ, ಎಮಕ್ಕೂಮ್=ನಮಗೂ ಸಹ, ಈನ್ದರುಳುಮ್=ಯಥೇಷ್ಟವಾಗಿ ಕೃಪಾನುಗ್ರಹ ಮಾಡಿದ, ಎನ್ದೈ=ಸರ್ವೇಶ್ವರನಾದ, ಎಮ್ ಅಡಿಹಳ್=ನಮ್ಮ ಉಪಕಾರಿಯೂ ಆದ, ಎಮ್ಬೆರುಮಾನ್=ನಮ್ಮ ಸ್ವಾಮಿಯು, ಅನ್ದರತ್ತು ಅಮರರ್=ಸ್ವರ್ಗಲೋಕವಾಸಿಗಳೆಲ್ಲರೂ \(ದೇವತೆಗಳು\), ಅಡಿ ಇಣೈ ವಣಙ್ಗ=ಸರ್ವೇಶ್ವರನಾದ ಎರಡು ಪಾದಗಳಿಗೆ ಎರಗಲು, ಆಯಿರಮ್ ಮುಹತ್ತಿನಾಲ್=ಹಲವಾರು ಮಾರ್ಗಗಳಲ್ಲಿ, ಅರುಳಿ= ಕೃಪೆದೋರಿ, ಪ್ರವಹಿಸಿ, ಮನ್ದರತ್ತು=ಮಂದರಪರ್ವತದಿಂದ, ಇೞಿನ್ದ=ಇಳಿದು ಬಂದ, ಗಙ್ಗೈಯಿನ್=ಗಂಗೆಯ, ಕರೈಮೇಲ್=ದಡದಲ್ಲಿ, ವದರಿ ಆಚ್ಚಿರಾಮತ್ತು=ಬದರಿಕಾಶ್ರಮದಲ್ಲಿ, ಉಳಾನೇ=ಇರುವವನೇ.



ಬಲುಹೆಚ್ಚಿನ ಪರಾಕ್ರಮದ ಆನೆಯನ್ನೂ, ಸಮುದ್ರದಲ್ಲಿನ ಅಮೃತವನ್ನೂ, ಸ್ವರ್ಗಲೋಕವನ್ನೂ, ಸ್ವರ್ಗದ ಆಧಿಪತ್ಯವನ್ನೂ, ದೇವೇಂದ್ರನಿಗೆ ಅನುಗ್ರಹಿಸಿ, ನಮಗೂ ಸಹ ಯಥೇಷ್ಟವಾಗಿ ಕೃಪಾನುಗ್ರಹ ಮಾಡಿದ ಸರ್ವೇಶ್ವರನೂ, ಉಪಕಾರಿಯೂ ಆದ ನಮ್ಮ ಸ್ವಾಮಿಯು , ಸ್ವರ್ಗವಾಸಿಗಳೆಲ್ಲರೂ ಅವನ ಎರಡು ಪಾದಗಳಿಗೆ ಎರಗಲು, ಹಲವಾರು ಮುಖ\(ಮಾರ್ಗ\)ಗಳಲ್ಲಿ ಕೃಪೆದೋರಿ ಪ್ರವಹಿಸಿ ಮಂದರ ಪರ್ವತದಿಂದ ಇಳಿದುಬಂದ ಗಂಗೆಯ ದಡದಲ್ಲಿರುವ ಬದರಿಕಾಶ್ರಮದಲ್ಲಿರುವವನೇ.\(೭\)



ಸರ್ವೇಶ್ವರನಾದ ಭಗವಂತನು ಪರಮಕೃಪಾಳು. ದೇವತೆಗಳೆಲ್ಲರೂ ಅವನ ಪಾದಗಳಿಗೆರಗಿ ಬೇಡಿಕೊಂಡದ್ದರಿಂದ, ಅವರಿಗೆ ಒದಗಿದ ಕಷ್ತವನ್ನು ನಿವಾರಿಸುವುದರಲ್ಲಿ ತಾನೇ ಒತ್ತಾಸೆಕೊಟ್ಟನು. ಸಮುದ್ರಮಥನಕ್ಕೆ ಬೇಕಾದ ಸಹಾಯವನ್ನೆಲ್ಲ ಒದಗಿಸಿದನು. ಅಲ್ಲದೆ, ಸಮುದ್ರಮಥನದಿಂದ ಅದರಲ್ಲಿ \(ಕಡಲಲ್ಲಿ\) ಹುಟ್ಟಿದ ಐರಾವತವನ್ನೂ, ಅಮೃತವನ್ನೂ, ಸ್ವರ್ಗಲೋಕವನ್ನೂ, ಅದರ ಆಧಿಪತ್ಯವನ್ನೂ, ಇನ್ನೂ ಕೆಲವು ಅನರ್ಘವಸ್ತುಗಳನ್ನೂ ಅವನು ದೇವೇಂದ್ರನಿಗೆ ಕೃಪೆಮಾಡಿಕೊಟ್ಟನು. ದೇವತೆಗಳ ಬೇಡಿಕೆಯಂತೆ, ಮಂದರಪರ್ವತದಿಂದ ನಾನಾ ಮುಖವಾಗಿ ದೇವಗಂಗೆ ಹರಿಯುವಂತೆ ಮಾಡಿದನು. ಆ ಗಂಗಾನದಿಯ ದಡದಲ್ಲೇ ಇರುವ ಬದರಿಕಾಶ್ರಮದಲ್ಲಿ ಈಗ ಭಕ್ತಜನಕ್ಕೆ ಕೃಪೆಮಾಡುವುದಕ್ಕಾಗಿ ನೆಲಸಿರುವವನೂ ಆ ಮಹದುಪಕಾರಿಯಾದ ಸ್ವಾಮಿಯೇ.



೮.ಮಾನ್ ಮುನಿನ್ದೊರುಕಾಲ್ ವರಿಶಿಲೈವಳೈತ್ತ ಮನ್ನವನ್ ಪೊನ್ನಿಱತ್ತುರವೋನ್

ಊನ್ ಮುನಿನ್ದವನದುಡಲಿರುಪಿಳವಾ ಉಹಿರ್ ನುದಿಮಡುತ್ತು, ಅಯನರನೈ

ತ್ತಾನ್ ಮುನಿನ್ದಿಟ್ಟ ವೆನ್ದಿಱಲ್ ಶಾಪಮ್ ತವಿರ್ ತ್ತವನ್., ತವಮ್ ಪುರಿನ್ದುಯರ್ ನ್ದ

ಮಾಮುನಿ ಕೊಣರ್ ನ್ದ ಗಙ್ಗೈಯಿನ್ ಕರೈಮೇ ವದರಿಯಾಚ್ಚಿರಾಮತ್ತುಳ್ಳಾನೇ



೫೦



ಮಾನ್=ಜಿಂಕೆಯ ಮೇಲೆ, ಮುನಿನ್ದು=ಕೋಪಗೊಂಡು, ಒರುಕಲ್= ಒಂದು ಸಲ, ವರಿ=ಸುಂದರವಾದ, ಶಿಲೈ=ಬಿಲ್ಲನ್ನು, ವಳೈತ್ತ=ಬಗ್ಗಿಸಿದ, ಮನ್ನವನ್=ಅರಸನಾಗಿ, ಪೊನ್=ಚಿನ್ನದ, ನಿಱತ್ತು=ಬಣ್ಣದ, ಉರವೋನ್=ಬಲಶಾಲಿಯ,ಊನ್=ದೇಹದ ಮೇಲೆ, ಮುನಿನ್ದು=ಕೋಪಗೊಂಡು, ಅವನದು=ಅವನ, ಉಡಲ್=ಒಡಲು, ಇರು ಪಿಳವು ಆ=ಎರಡು ಭಾಗವಾಗುವಂತೆ, ಉಹಿರ್=ಉಗುರಿನ, ನುದಿ=ಕೊನೆಯನ್ನು, ಮಡುತ್ತು=ದೇಹದಲ್ಲಿ ಇಳಿದಿ, ಅಯನ್ ತಾನ್=ಚತುರ್ಮುಖ ಬ್ರಹ್ಮನು, ಅರನೈ=ಹರನ ಮೇಲೆ, ಮುನಿನ್ದು=ಕೋಪಗೊಂಡು, ಇಟ್ಟ=ಇಟ್ಟ\(ಕೊಟ್ಟ\), ವೆಮ್=ಬಹಳ, ತಿಱಲ್ =ಕ್ರೂರವಾದ, ಶಪಮ್=ಶಾಪವನ್ನು, ತವಿರ್ ತ್ತವನ್=ತಪ್ಪಿಸಿದವನು, ತವಮ್ ಪುರಿನ್ದು=ತಪಸ್ಸು ಮಾಡಿ, ಉಅಯರ್ ನ್ದ= ಹಿರಿಮೆಗಳಿಸಿದ, ಮಾ ಮುನಿ=ಮಹಾಮುನಿಯು, ಕೊಣರ್ ನ್ದ=ಕರೆತಂದ, ಗಙ್ಗೈಯಿನ್=ಗಂಗೆಯ, ಕರೈಮೇಲ್=ದಡದಲ್ಲಿ, ವದರಿ ಆಚ್ಚಿರಾಮತ್ತು=ಬದರಿಕಾಶ್ರಮದಲ್ಲಿ, ಉಳಾನೇ=ಇರುವವನೇ.



ಒಂದು ಸಲ ಜಿಂಕೆಯ ಮೇಲೆ ಕೋಪಗೊಂಡು ಸುಂದರವಾದ ಬಿಲ್ಲನ್ನು ಬಗ್ಗಿಸಿದ ಅರಸನೂ, ಚಿನ್ನದ ಬಣ್ಣದ ದೇಹವುಳ್ಳ ಬಲಶಾಲಿಯ ಮೇಲೆ ಕೋಪಗೊಂಡು ಅವನ ಒಡಲನ್ನು ಎರಡು ಭಾಗಗಳಾಗುವಂತೆ ತನ್ನ ಉಗುರಿನ ಕೊನೆಗಳನ್ನು ಅದರಲ್ಲಿಳಿಸಿ ಸೀಳಿದವನೂ, ಚತುರ್ಮುಖ ಬ್ರಹ್ಮನು ಹರನ ಮೇಲೆ ಕೋಪಿಸಿಕೊಂಡು ಇಟ್ಟ ಬಹಳ ಕ್ರೂರವಾದ ಶಾಪವನ್ನು ತಪ್ಪಿಸಿದವನೂ, ತಪಸ್ಸು ಮಾಡಿ ಹಿರಿಮೆಗಳಿಸಿದ ಮಹಾಮುನಿಯು ಕರೆತಂದ ಗಂಗಾನದಿಯ ದಡದ ಮೇಲೆ ಇರುವ ಬದರಿಕಾಶ್ರಮದಲ್ಲಿರುವವನೇ.\(೮\)



ಜಿಂಕೆಯ ಮೇಲೆ ಕೋಪಗೊಂಡು ಬಿಲ್ಲನ್ನು ಬಗ್ಗಿಸಿದ್ದು ರಾಮಾವತಾರದಲ್ಲಿ. ರಾಕ್ಷಸರಾಜನಾದ ರಾವಣನ ಪ್ರೇರಣೆಯಂತೆ ಮಾರೀಚನೆಂಬವನು ಚಿನ್ನದ ಜಿಂಕೆಯಾಗಿ ಪಂಚವಟಿಯಲ್ಲಿ ರಾಮ,ಸೀತೆ,ಲಕ್ಷ್ಮಣರಿದ್ದ ಆಶ್ರಮದ ಮುಂದೆ ಸುಳಿದಾಡಿದನು. ಸೀತೆಯು ತನಗೆ ಅದುಬೇಕೆಂದು ಆಶಿಸಿದಳು. ರಾಮನು ಅದರ ಬೆನ್ನಟ್ಟಿ ಬಲುದೂರ ಹೋದನು. ಸತ್ಯಾಂಶವನ್ನು ಕಂಡುಕೊಂಡ ಶ್ರೀರಾಮನು ಕೋಪಗೊಂಡು ತನ್ನ ಬಿಲ್ಲನ್ನು ಬಗ್ಗಿಸಿ ಮಾರೀಚನನ್ನು ಕೊಂದನು. ಭಗವಂತನ ದುಷ್ತನಿಗ್ರಹ ಕಾರ್ಯದ ಒಂದು ನಿದರ್ಶನ ಇದು.



ಚಿನ್ನದ ಬಣ್ಣದವನು ಹಿರಣ್ಯಕಶಿಪು. ಬಹಳ ಬಲಶಾಲಿ. ತನ್ನ ತಪಸ್ಸಿನಿಂದ ಅನೇಕ ವರಗಳನ್ನು ಪಡೆದು ತನ್ನನ್ನು ಜಯಿಸುವವರೇ ಇಲ್ಲವೆಂದು ಮದಾಂಧನಾಗಿದ್ದ. ಹರಿಯನ್ನು ತನ್ನ ಕಡುಶತ್ರುವಾಗಿ ಎಣಿಸಿದ್ದ. ಅವನ ಎಣಿಕೆಗೆ ವಿರುದ್ಧವಾಗಿ ಭಗವಂತನು "ನರಹರಿ" ರೂಪತಳೆದು, ತನ್ನ ಕೈ ಉಗುರುಗಳಿಂದಲೇ ಹಿರಣ್ಯಕಶಿಪುವಿನ ದೇಹವನ್ನು ಸೀಳಿಕೊಂದನು. ದುಷ್ಟನಿಗ್ರಹ ಕಾರ್ಯದ ಇನ್ನೊಂದು ನಿದರ್ಶನ ಇದು.

೫೧

ಇನ್ನು ಭಗವಂತನ ಶಿಷ್ಟರಕ್ಷಣೆಯ ಒಂದು ನಿದರ್ಶನ ಬರುತ್ತದೆ. ಸೃಷ್ಟಿಕರ್ತನಾದ ಬ್ರಹ್ಮನಿಗೂ< ಲಯಕರ್ತನಾದ ಹರನಿಗೂ ಐದೈದು ತಲೆಗಳು. ಇದನ್ನು ಕಂಡು ಹರನಿಗೆ ಅಸೂಯೆ ಬಂತಂತೆ. ಬ್ರಹ್ಮನ ಒಂದು ತಲೆಯನ್ನು ಚಿವುಟಿದನು. ಬ್ರಹ್ಮನು ಕೋಪಗೊಂಡು ಅವನನ್ನು ಶಪಿಸಿದನು. ಹರನ ಬಲಗೈಗೆ ಬ್ರಹ್ಮನ ಕಪಾಲವು ಅಂಟಿಕೊಂಡಿತು. ಯಾರಾದರೂ ತನ್ನ ಸ್ವಂತ ಇಚ್ಛೆಯಿಂದ ಆ ಕಪಾಲವು ತುಂಬುವವರೆಗೂ ತನ್ನ ಮೈ ರಲ್ತವನ್ನು ಧಾರಾಕಾರವಾಗಿ ಹರಿಸಿದ ಹೊರತು ಅದು ಕೈಯಿಂದ ಕಳಚಿ ಬೀಳದು ಎಂಬುದೇ ಆ ಕ್ರೂರಶಾಪ. ಹರನು ದುಖ್ಹಗೊಂಡು ಕಪಾಲವನ್ನು ತನ್ನ ರಕ್ತದಿಂದ ತುಂಬಿಸುವ ದಾನಿಯನ್ನು ಹುಡುಕುತ್ತಾ ಅಲೆದಾಡಿದನು.. ಕಡೆಗೆ ಸರ್ವೇಶ್ವರನಾದ ಭಗವಂತನು ತನ್ನ ಮೈಯಿಂದಲೇ ರಕ್ತವನ್ನು ಹರಿಸಿ, ಕಪಾಲವನ್ನು ತುಂಬಿಸಿ, ಅದು ಕಳಚಿಬೀಳುವಂತೆ ಮಾಡಿದನು. ಬ್ರಹ್ಮನ ಶಾಪದಿಂದ ಸ್ವಾಮಿಯು ಪಾರು ಮಾಡಿದ್ದು ಹೀಗೆ. \(ಈಗ ಬದರಿಯ ಸಮೀಪದಲ್ಲಿ "ಬ್ರಹ್ಮಕಪಾಲ"ವೆಂದು ಪ್ರಸಿದ್ಧಿಗೊಂಡಿರುವುದು ಇದೇ\)



ತಪಸ್ಸು ಮಾಡಿ ಕೀರ್ತಿಗಳಿಸಿದ ಮಹಾಮುನಿ ಭಗೈರಥನು. ಹಿಂದೆ, ಸಗರ ಚಕ್ರವರ್ತಿಯು ಅಶ್ವಮೇಧ ಯಾಗವನ್ನು ನಡಸುವುದಕ್ಕಾಗಿ ಬಿಟ್ಟ ಕುದುರೆಯನ್ನು ದೇವೇಂದ್ರನು ಕಳವು ಮಾಡಿಕೊಂಡು ಹೋಗಿ ಪಾತಾಳ ಲೋಕದಲ್ಲಿ ತಪಸ್ಸು ಮಾಡುತ್ತಿದ್ದ ಕಪಿಲ ಮಹರ್ಷಿಗಳ ಹಿಂದೆ ಕಟ್ಟಿಹಾಕಿದನು. ಸಗರ ಚಕ್ರವರ್ತಿಯು ಮಕ್ಕಳೆಲ್ಲರೂ ಆ ಕುದುರೆಯನ್ನು ಹುಡುಕುತ್ತಾ ಹೊರಟು ಅದನ್ನು ಪಾತಾಳಲೋಕದಲ್ಲಿ ಕಂಡರು. ಮಹರ್ಷಿಯೇ ಕುದುರೆಯ ಕಳ್ಳನೆಂದು ಗದ್ದಲ ಮಾಡತೊಡಗಿದರು. ಮಹರ್ಷಿಗೆ ತಪೋಭಂಗವಾಯಿತು. ಆತ ಕಣ್ತೆರೆದು ನೋಡಿದನು. ಸಗರನ ಮಕ್ಕಳೆಲ್ಲರೂ ಸುಟ್ಟುಬೂದಿಯಾದರು. ಅವರ ವಂಶದವನಾದ ಭಗೀರಥನು, ತನ್ನವರಿಗೆ ಸದ್ಗತಿಯನ್ನು ತರಬೇಕೆಂದು ಘೋರವಾಗಿ ತಪಸ್ಸು ಮಾಡಿ ದೇವಗಂಗೆಯನ್ನು ಪಾತಾಳಕ್ಕೆ ಕರೆದೊಯ್ದನು. ಅವನ ಈ ಕಾರ್ಯದಲ್ಲಿ ಬಹಳವಾಗಿ ಅಡೆತಡೆಗಳುಂಟಾಯಿತು. ಅವುಗಳನ್ನೆಲ್ಲ ಅವನು ನಿವಾರಿಸಿಕೊಂಡದ್ದೂ ತಪಸ್ಸಿನಿಂದಲೇ. ಮೊದಲು ಬ್ರಹ್ಮನನ್ನು ಮೆಚ್ಚಿಸಿ ದೇವಗಂಗೆಯನ್ನು ಧರೆಗೆ ಇಳಿಸುವಾಗ, ಗಂಗೆಯ ರಭಸವನ್ನು ತಡೆಯಲು ಹರನನ್ನು ಮೆಚ್ಚಿಸಬೇಕಾಯಿತು. ಇದಕ್ಕಾಗಿ ಅವನು ಎರಡು ತಪಸ್ಸುಗಳನ್ನಾಚರಿಸಿದನು. ಹರನು ಗಂಗೆಯನ್ನು ತನ್ನ ಜಟೆಯಲ್ಲಿಕಟ್ಟಿಹಾಕಿದನು. ಅಲ್ಲಿಂದ ಮತ್ತೆ ಗಂಗೆಯನ್ನು ಬಿಡುಗಡೆ ಮಾಡಲು ಇನ್ನೊಂದು ಸಲ ತಪಸ್ಸನ್ನಾಚರಿಸಿದನು. ಹರಿದು ಬರುವ ಗಂಗೆ ಜಿಹ್ನು ಋಷಿಗಳ ಕೋಪಕ್ಕೆ ತುತ್ತಾದಳು. ಅವಳನ್ನು ಅದರಿಂದ ಬಿಡಿಸಲು ಮತ್ತೆ ತಪಸ್ಸು ಮಾಡಿದನು. ಕಡೆಗೆ ಗಂಗೆಯನ್ನು ಪಾತಾಳಕ್ಕೆ ಕರೆದೊಯ್ದು ಸಗರ ಪುತ್ರರ ಬೂದಿಯ ಮೇಲೆ ಹರಿಸಿ, ಅವರಿಗೆ ಸದ್ಗತಿ ತಂದನು. ಇದೆಲ್ಲ ಭಗೀರಥ ಪ್ರಯತ್ನ\!



ಭಗೀರಥನ ಮಹಾಪ್ರಯತ್ನದಿಂದ ದೇವಲೋಕದಿಂದ ಧರೆಗಿಳಿದ ಪವಿತ್ರಳಾದ ಗಂಗಾನದಿಯ ದಡದಲ್ಲೇ ಇರುವ ಬದರಿಕಾಶ್ರಮದಲ್ಲಿ ನೆಲಸಿರುವವನು ಆ ಸರ್ವೇಶ್ವರನೇ.



೯.ಕೊಣ್ಡಲ್ ಮಾರುತಙ್ಗಳ್ ಕುಲವರೈ ತೊಹುನೀರ್ ಕ್ಕೂರೈಕ್ಕಡಲುಲಹುಡನನೈತ್ತುಮ್

ಉಣ್ಡಮಾವಯಿಟ್ರೋನೊಣ್ ಶುಡರೋಯ್ ನ್ದ ಉಮ್ ಬರುಮೂೞಿಯುಮಾನಾನ್

ಅಣ್ಡಮೂಡಱುತ್ತನ್ಱನ್ತರತ್ತಿೞಿನ್ದ ಅಙ್ಗವನಿಯಾಳಲಮರ, ಪೆರುಹು

ಮಣ್ಡುಮಾಮಣಿನೀರ್ ಕ್ಕಙ್ಗೈಯಿನ್ ಕರೈಮೇಲ್ ವದರಿಯಾಚ್ಚಿರಾಮತ್ತುಳ್ಳಾನೇ



೫೨

ಕೊಣ್ಡಲ್=ಮೋಡಗಳು, ಮಾರುತಙ್ಗಳ್=ಮಾರುತಗಳು, ಕುಲಮ್ ವರೈ=ಕುಲಪರ್ವತಗಳು, ತೊಹುನೀರ್ ಕುರೈಕಡಲ್=ತುಂಬಿದ\(ಸಮೃದ್ಧಿಯಾದ\) ನೀರುಳ್ಳ ಘೋಷಿಸುತ್ತಿರುವ ಕಡಲುಗಳು, ಉಲಹು ಅನೈತ್ತುಮ್=ಸಮಸ್ತ ಲೋಕಗಳು, ಇವುಗಳೆಲ್ಲವನ್ನೂ, ಉಡನ್=ಒಂದೇ ಕಾಲದಲ್ಲಿ , ಒಂದೇ ಸಲ, ಉಣ್ಡ=ಉಂಡ, ಮಾ ವಯಿಟ್ರೋನ್=ದೊಡ್ಡ ಹೊಟ್ಟೆಯವನು, ಒಣ್=ಸುಂದರವಾದ ತುಂಬು ಶುಡರ್=ಪ್ರಕಾಶವನ್ನೂ, ಏಯ್ ನ್ದ=ಹೊಂದಿದ, ಉಮ್ಬರುಮ್=ಮೇಲಣ ಲೋಕಗಳನ್ನೂ, ಊೞಿಯುಮ್=ಕಾಲವನ್ನು, ಆನಾನ್=ನಿರ್ವಹಿಸುವನಾದವನು, ಅನ್ಱು=ಅಂದು, ಹಿಂದೆ, ಅಣ್ಡಮ್=ಬ್ರಹ್ಮಾಂಡದ, ಊಡು=ಆವರಣವನ್ನು, ಅಱುತ್ತು=ಕತ್ತರಿಸಿಕೊಂಡು, ಅನ್ತರತ್ತು=ಆಕಾಶಕ್ಕೆ, ಅಂತರಕ್ಕೆ, ಇೞಿನ್ದು=ಇಳಿದು ಬಂದು, ಅಙ್ಗು=ಅಲ್ಲಿ, ಅವನಿಯಾಳ್-ಭೂಮಿಯು, ಅಲಮರ=ನಡುಗುವಂತೆ, ಪೆರುಹುಮ್=ಪ್ರವಹಿಸುವ, ಮಣ್ಡು=ತುಂಬಿದ, ಮಾ ಮಣಿನೀರ್=ಬಹಳ ಪರಿಶುದ್ಧವಾದ ನೀರುಳ್ಳ, ಗಙ್ಗೈಯಿನ್=ಗಂಗೆಯ, ಕರೈಮೇಲ್=ದಡದಲ್ಲಿ, ವದರಿಯಾಚ್ಚಿರಾಮತ್ತು=ಬದರಿಕಾಶ್ರಮದಲ್ಲಿ, ಉಳ್ಳಾನೇ=ಇರುವವನೇ.



ಮೋಡಗಳನ್ನು, ಮಾರುತಗಳನ್ನು, ಕುಲಪರ್ವತಗಳನ್ನು ತುಂಬಿ ಸಮೃದ್ಧಿಯಾಗಿ ನೀರುಳ್ಳ ಭೋರ್ಗರೆಯುತ್ತಿರುವ ಕಡಲುಗಳನ್ನು ಲೋಕಗಳೆಲ್ಲವನ್ನೂ ಒಂದೇ ಕಾಲದಲ್ಲಿ ಒಂದೇ ಗುಕ್ಕಿನಲ್ಲಿ ಉಂಡ ದೊಡ್ಡಹೊಟ್ಟೆಯವನು ಸುಂದರವಾದ ತುಂಬು ಪ್ರಕಾಶವನ್ನು ಹೊಂದಿದ ಮೇಲಣ ಲೋಕಗಳನ್ನೂ ಕಾಲವನ್ನೂ ನಿರ್ವಹಿಸುವವನಾದವನು, ಹಿಂದೆ ಬ್ರಹ್ಮಾಂಡದ ಆವರಣವನ್ನು ಒಡೆದು ಅಂತರಕ್ಕೆ ಇಳಿದುಬಂದು ಅಲ್ಲಿ ಭೂಮಿಯು ನಡುಗುವಂತೆ ಹರಿಯುವ ತುಂಬಿದ ಬಹಳ ಪರಿಶುದ್ಧವಾದ ನೀರುಳ್ಳ ಗಂಗೆಯ ದಡದಲ್ಲಿರುವ ಬದರಿಕಾಶ್ರಮದಲ್ಲಿರುವವನೇ.\(೯\)



ಬದರಿಕಾಶ್ರಮದಲ್ಲಿ ನೆಲಸಿರುವ ಭಗವಂತನ ಸಾಮರ್ಥ್ಯ ಅಪಾರವಾದದ್ದು. ತಾನು ಸೃಷ್ಟಿಸಿದ್ದೆಲ್ಲವನ್ನೂ ನಿರ್ವಹಿಸುವವನು ಅವನು. ಹಾಗೆಯೇ, ಲಯಕಾಲ ಬಂದಾಗ ತಾನು ಸೃಷ್ಟಿಸಿ ರಕ್ಷಿಸಿಕೊಂಡು ಬಂದದ್ದು ಎಲ್ಲವನ್ನೂ ಒಂದೇ ಸಲ, ಒಂದೇ ಗುಕ್ಕಿನಲ್ಲಿ ನುಂಗಿಬಿಡುತ್ತಾನೆ. ಅಲ್ಲದೆ, ಅದನ್ನು ತನ್ನ ಹೊಟ್ಟೆಯಲ್ಲಿ ಅದೆಲ್ಲವನ್ನೂ ಇಟ್ಟುಕೊಂಡು ಸಂರಕ್ಷಿಸುತ್ತಾನೆ. ಆದ್ದರಿಂದಲೇ ಆೞ್ವಾರರು ಭಗವಂತನದು "ದೊಡ್ಡಹೊಟ್ಟೆ"ಎಂದಿದ್ದಾರೆ.



ಭಗವಂತನ ಸಾಮರ್ಥ್ಯದ ಒಂದಂಶವನ್ನು ಗಂಗಾನದಿಯೂ ಪಡೆದಿದ್ದಾಳೆ. ಬ್ರಹ್ಮಲೋಕದಲ್ಲಿ ಹರಿಯುತ್ತಿದ್ದ ದೇವಗಂಗೆಯು ಆ ಲೋಕದ ಎಲ್ಲೆಯನ್ನು ದಾಟಿಕೊಂಡು ಅಂತರಾಳದಲ್ಲಿ \(ಆಕಾಶದಲ್ಲಿ\)ಹರಿಯುತ್ತಾ ಬಲುರಭಸದಿಂದ ಭೂಲೋಕವನ್ನು ಸೇರುತ್ತದೆ. ಮತ್ತು ಭೂಮಿಯು ನಡುಗುವಂತೆ ತನ್ನ ಪರಿಶುದ್ಧವಾದ ನೀರನ್ನು ತುಂಬಿಕೊಂಡು ಭೂಮಿಯಮೇಲೆ ಹರಿಯುತ್ತದೆ. ಗಂಗಾನದಿಯ ದಡದಲ್ಲಿಯೇ ಬದರಿಕಾಶ್ರಮವಿದೆ. ಭಗವಂತನು ಭಕ್ತಜನೋದ್ಧಾರಕ್ಕಾಗಿ ಅಲ್ಲಿ ನೆಲಸಿದ್ದಾನೆ. ಅವನನ್ನು ಅಲ್ಲಿ ಕಂಡು ಅಭ್ಯುದಯ ಹೊಂದಬೇಕು.



೧೦.ವರುನ್ದಿರೈ ಮಣಿನೀರ್ ಕ್ಕಙ್ಗೈಯಿನ್ ಕರೈಮೇಲ್ ವದರಿಯಾಚ್ಚಿರಾಮತ್ತುಳ್ಳಾನೈ

ಕರುಙ್ಗಡಲ್ ಮುನ್ನೀರ್ ವಣ್ಣನೈಯೆಣ್ಣಿಕ್ಕಲಿಯನ್ ವಾಯೊಲಿಶೆಯ್ದಪನುವಲ್

ವರಮ್ ಜೆಯ್ದ ವೈನ್ದುಮೈನ್ದುಮ್ ವಲ್ಲಾರ್ಹಳ್ ವಾನವರುಲಹುಡನ್ ಮರುವಿ

ಇರುಙ್ಗಡಲುಲಹಮಾಣ್ಡುವೆಣ್ ಕುಡೈಕ್ಕೀೞ್ ಇಮೈಯವರಾಹುವರ್ ತಾಮೇ



೫೩

ವರುಮ್=ಮೇಲಿಂದ ಮೇಲೆ ಬರುತ್ತಿರುವ, ತಿರೈ=ಅಲೆಗಳನ್ನುಳ್ಳ, ಮಣಿನೀರ್=ಪರಿಶುದ್ಧವಾದ ನೀರುಳ್ಳ, ಗಙ್ಗೈಯಿನ್=ಗಂಗೆಯ, ಕರೈಮೇಲ್=ದಡದಲ್ಲಿ, ವದರಿಯಾಚ್ಚಿರಾಮತ್ತು=ಬದರಿಕಾಶ್ರಮದಲ್ಲಿ, ಉಳ್ಳಾನೇ=ಇರುವವನನ್ನು, ಕರು=ಕರಿಯ, ಕಡಲ್=ಕಡಲಿನ, ಮುನ್ನೀರ್=ಪುರಾತನವಾದ\(ಮೂರು ಬಗೆಯ ನೀರಿನ, ವಣ್ಣನೈ=ಬಣ್ಣದವನನ್ನು, ಎಣ್ಣಿ=ಕುರಿತು, ಕಲಿಯನ್=ಕಲಿ ಎಂಬ ಬಿರುದಿನವನು, ವಾಯ್ ಒಲಿಶೆಯ್ದ=ಬಾಯಿಂದ ಹಾಡಿದ, ಪನುವಲ್=ಕವಿತೆಯಾದ, ವರಮ್ ಶೆಯ್ದು=ಶ್ರೇಷ್ಠವಾದ, ಐನ್ದುಮ್ ಐನ್ದುಮ್=ಹತ್ತುಪಾಶುರಗಳನ್ನು, ವಲ್ಲಾರ್ಹಳ್=ಬಲ್ಲವರು, ಇರು=ವಿಸ್ತಾರವಾದ, ಕಡಲ್=ಕಡಲಿನಿಂದ ಸುತ್ತುವರಿದ, ಉಲಹಮ್=ಈ ಲೋಕವನ್ನು, ಆಣ್ಡು=ಆಳಿ, ಉಡನ್=ಬಳಿಕ, ವಾನವರ್ ಉಲಹು ಮರುವಿ=ದೇವಾದಿ ಲೋಕಗಳಲ್ಲಿದ್ದು, ವೆಣ್=ಬಿಳಿಯ, ಕುಡೈಕೀೞ್=ಛತ್ರದ ಅಡಿಯಲ್ಲಿ, ಇಮೈಯವರ್=ಅಮರರು \(ನಿತ್ಯಸೂರಿಗಳು\), ಆಹುವರ್ ತಾಮೇ=ಆಗುತ್ತಾರೆ.



ಮೇಲಿಂದ ಮೇಲೆ ಬರುತ್ತಿರುವ ಅಲೆಗಳುಳ್ಳ ಪರಿಶುದ್ಧವಾದ ನೀರಿನ ಗಂಗಾನದಿಯ ದಡದಲ್ಲಿರುವ ಬದರಿಕಾಶ್ರಮದಲ್ಲಿ ನಿತ್ಯವಾಸಮಾಡುವ ಕಡಲಿನ ಪುರಾತನವಾದ ಕರಿಯ ಮುನ್ನೀರಿನ ಬಣ್ಣದವನನ್ನು ಕುರಿತು ಕಲಿಯನ್ ಎಂಬವನು \(ತಿರುಮಂಗೈ ಆೞ್ವಾರರು\) ಹಾಡಿದ ಕವಿತೆಯಾದ ಶ್ರೇಷ್ಠವಾದ ಈ ಹತ್ತುಪಾಶುರಗಳನ್ನು ಬಲ್ಲವರು ವಿಶಾಲವಾದ ಕಡಲಿನಿಂದ ಸುತ್ತುವರಿದಿರುವ ಈ ಲೋಕವನ್ನು ಆಳಿದಬಳಿಕ ದೇವಾದಿಲೋಕಗಳಲ್ಲಿದ್ದು ಪರಮಪದದಲ್ಲಿ ಸರ್ವೇಶ್ವರನ ಶ್ವೇತಚ್ಛತ್ರದ ಅಡಿಯಲ್ಲಿಅಮರರೇ \(ನಿತ್ಯಸೂರಿಗಳೇ\) ಆಗುತ್ತಾರೆ. \(೧೦\)



ವೇಗವಾಗಿ ಹರಿದುಬರುವ ಗಂಗಾನದಿಯಲ್ಲಿ ಅಲೆಗಳು ಹೆಚ್ಚುಹೆಚ್ಚಾಗಿ ಉತ್ಪತ್ತಿಯಾಗುತ್ತವೆ. ನದಿಯನೀರು ಮಟ್ಟಿಗೆ ಪರಿಶುದ್ಧವಾಗಿರುತ್ತದೆ. ಭಗವಂತನು ತನ್ನ ನಿವಾಸವನ್ನು ಬಿಟ್ಟುಬಂದು ಗಂಗಾನದಿಯ ದಡದಲ್ಲಿರುವ ಬದರಿಕಾಶ್ರಮದಲ್ಲಿ ಭಕ್ತಜನೋದ್ಧಾರಕ್ಕಾಗಿಯೇ ನೆಲಸಿದ್ದಾನೆ. ವಿಶಾಲವಾಗಿ ಹರಡಿರುವ ಪುರಾತನವಾದ ಮುನ್ನೀರನ್ನುಳ್ಳ ಬಣ್ಣವುಳ್ಳವನು ಸ್ವಾಮಿ. ಈ ತಿರುಮೊೞಿಯು ಅವನನ್ನು ಕುರಿತು ಚಿಂತಿಸುತ್ತದೆ. ಹಾಡಿರುವವರು ಕಲಿಯನ್ ಎಂಬ ಬಿರುದಿನ ತಿರುಮಂಗೈ ಆೞ್ವಾರರು. ಉತ್ತಮವಾದ ಕವಿತೆಯಿಂದ ಕೂಡಿದ ಶ್ರೇಷ್ಠವಾದ ಈ ಹತ್ತು ಪಾಶುರಗಳನ್ನು ಬಲ್ಲವರಿಗೆ ಬರುವ ಫಲವೇನೆಂದು ಆೞ್ವಾರರು ಇಲ್ಲಿ ಹೇಳಿದ್ದಾರೆ.



ಸರ್ವೇಶ್ವರನಾದ ಶ್ರೀಮನ್ನಾರಾಯಣನನ್ನು ಕುರಿತು ಚಿಂತಿಸುವ ಯಾರಿಗಾದರೂ ಸರಿಯೆ, ಯಾವ ವಿಧವಾದ ಕೊರತೆಯೂ ಉಂಟಾಗುವುದಿಲ್ಲ. ಅವರು ಬದುಕಿರುವಷ್ಟು ಕಾಲವೂ ಕಷ್ಟಕ್ಲೇಶಗಳಿಲ್ಲದ ಬಾಳ್ವೆಯನ್ನು ನಡಸುವುದಂತು ಸ್ವತಸ್ಸಿದ್ಧ. ಈ ಜನ್ಮಕಳೆದ ಬಳಿಕ ದೇವಾದಿಲೋಕಗಳನ್ನು ಸೇರಿ ಅವರು ಅಲ್ಲಿಯ ವಿಶಿಷ್ಟವಾದ ಸುಖಸಂತೋಷಗಳನ್ನು ಪಡೆಯುತ್ತಾರೆ. ಬೇರೆಬೇರೆ ಉತ್ತಮಜೀವನಗಳ ಎಲ್ಲ ಬಗೆಯ ಆನಂದಗಳನ್ನು



೫೪

ಅನುಭವಿಸಿದ ಬಳಿಕವೇ ಅವರು ಪರಮಪದದ ನಿತ್ಯಾನಂದ ಸುಖಕ್ಕೆ ಅರ್ಹರಾಗಿ ಸರ್ವೇಶ್ವರನ ಶ್ವೇತಚ್ಛತ್ರದ ಅಡಿಯಲ್ಲಿ ನಿತ್ಯಸೂರಿಗಳಾಗಿ ಪರಮಾನಂದವನ್ನು ಅನುಭವಿಸುತ್ತಾ ಇರುತ್ತಾರೆ.



ಭಗವಂತನನ್ನು ಅನನ್ಯವಾಗಿ ಚಿಂತಿಸುವವನಿಗೆ ಭಗವಂತನ ಸಾನ್ನಿಧ್ಯವು ಲಭಿಸುವುದರಲ್ಲಿ ಸಂದೇಹವೇ ಇಲ್ಲ. ಅದನ್ನು ಪಡೆಯುವುದೇ ಮನುಷ್ಯನು ಆಶಿಸಬಹುದಾದ ಪರಮಪುರುಷಾರ್ಥ, ಅದಕ್ಕೆ ಕೆಳಮಟ್ಟದ ಎಲ್ಲ ಬಗೆಯ ಸೌಖ್ಯಾದಿಗಳೂ ಅದರೊಡನೆ ತಾವಾಗಿಯೇ ಅವನ ಕೈಸೇರುವುವು.ಅವುಗಳನ್ನೆಲ್ಲಾ ಕ್ರಮವಾಗಿ ಅನುಭವಿಸುವದರಿಂದ ಅವನು ಅನುಭವಪೂರ್ಣನಾಗುತ್ತಾನೆ. ಭಗವಂತನ ಸಾಮೀಫ್ಯಕ್ಕೆ ಅರ್ಹನಾಗುತ್ತಾನೆ. ಮನುಷ್ಯನು ಇದಕ್ಕಾಗಿಯೇ ಶ್ರಮಿಸಬೇಕು. ಇದೇ ಹಿತವಾದದ್ದು ಎನ್ನುತ್ತಾಳೆ, ಆೞ್ವಾರರು. ಇದು ಈ ತಿರುಮೊೞಿಯ ಫಲಶ್ರುತಿ.



ಅಡಿಯ ನಡೆ: ಏನಮ್, ಕಾನಿಡೈ, ಇಲಙ್ಗೈ, ತುಣಿವು, ಪೇಯ್, ತೇರ್, ವೆನ್ದಿಱಲ್, ಮಾನ್, ಕೊಣ್ಡಲ್, ವರುನ್ದಿರೈ, \(ಕಲೈ\)



೫೫

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಮೊದಲ ದಶಕ ಐದನೆಯ ತಿರುಮೊೞಿ



ಕಲೈಯುಙ್ಗರಿಯುಮ್



೧.ಕಲೈಯುಮ್ ಕರಿಯುಮ್ ಪರಿಮಾವುಮ್ ತಿರಿಯುಮ್ ಕಾನಮ್ ಕಡನ್ದುಪೋಯ್

ಶಿಲೈಯುಮ್ ಕಣೈಯುಮ್ ತುಣೈಯಾಹ ಚ್ಚೆನ್ಱಾನ್ ವೆನ್ಱಿಚ್ಚೆರುಕ್ಕಳತ್ತು

ಮಲೈಕೊಣ್ಡಲೈನೀರಣೈಕ್ಕಟ್ಟಿ ಮದಿಳ್ ನೀರಿಲಙ್ಗೈವಾಳರಕ್ಕರ್

ತಲೈವನ್, ತಲೈಪತ್ತಱುತ್ತುಹನ್ದಾನ್ ಶಾಳಕ್ಕಿರಾಮಮಡೈನೆಂಜೇ



ಕಲೈಯುಮ್=ಜಿಂಕೆಗಳೂ, ಕರಿಯುಮ್=ಆನೆಗಳೂ, ಪರಿಮಾವುಮ್=ಕುದುರೆಗಳೂ, ತಿರಿಯುಮ್=ಅಲೆದಾಡುತ್ತಿರುವ, ಕಾನಮ್=ಕಾಡುಗಳನ್ನು, ಕಡನ್ದು=ದಾಟಿ, ಪೋಯ್=ಹೋಗಿ, ಶಿಲೈಯುಮ್=ಬಿಲ್ಲನ್ನೂ, ಕಣೈಯುಮ್=ಬಾಣಗಳನ್ನೂ, ತುಣೈಯಾಹ=ಜೊತೆ ಮಾಡಿಕೊಂಡು, ವೆನ್ಱಿ=ಜಯವನ್ನು, ಶೆರು=ಬೆಳೆಸಬಲ್ಲ, ಕಳತ್ತು=ಯುದ್ಧರಂಗದಲ್ಲಿ, ಶೆನ್ಱಾನ್=ನಡೆದವನೂ, ಮಲೈಕೊಣ್ಡು=ಬೆಟ್ಟಗಳನ್ನು ಬಳಸಿಕೊಂಡು, ಅಲೈನೀರ್=ಅಲೆಗಳಿಂದ ತುಂಬಿದ ಕಡಲಿಗೆ, ಅಣೈ ಕಟ್ಟಿ=ಅಣೆಯನ್ನು, ಸೇತುವೆಯನ್ನು ಕಟ್ಟಿ, ಮದಿಳ್=ಕೋಟೆಯನ್ನೂ ,ನೀರ್=ಕಂದಕವನ್ನೂ ಉಳ್ಳ, ಇಲಙ್ಗೈ=ಲಂಕೆಯ, ವಾಳ್=ಆಯುಧಗಳನ್ನು ಹಿಡಿದ, ಅರಕ್ಕರ್ ತಲೈವನ್=ರಾಕ್ಷಸರ ರಾಜನ, ತಲೈಪತ್ತು=ಹತ್ತು ತಲೆಗಳನ್ನೂ, ಅಱುತ್ತು=ಕತ್ತರಿಸಿ, ಉಹನ್ದಾನ್=ಸಂತೋಷಪಟ್ಟವನೂ\(ನೆಲಸಿರುವ\) ಶಾಳಕ್ಕಿರಾಮತ್ತೈ=ಶ್ರೀಸಾಲಗ್ರಾಮವನ್ನು, ನೆಂಜೇ=ಮನಸ್ಸೇ, ಅಡೈ=ಹೋಗಿಸೇರು.



ಜಿಂಕೆಗಳೂ, ಆನೆಗಳೂ ಕುದುರೆಗಳೂ ಅಲೆದಾಡುವ ಕಾಡುಗಳನ್ನು ದಾಟಿಹೋಗಿ ಬಿಲ್ಲನ್ನೂ ಬಾಣಗಳನ್ನೂ ಜೊತೆಮಾಡಿಕೊಂಡು ಜಯವನ್ನು ಬೆಳಸತಕ್ಕ ಯುದ್ಧರಂಗದಲ್ಲಿ ನಡೆದವನೂ, ಬೆಟ್ಟಗಳನ್ನೇ ಬಳಸಿಕೊಂಡು ಅಲೆಗಳಿಂದ ತುಂಬಿದ ಕಡಲಿಗೆ ಅಣೆಯನ್ನು ಕಟ್ಟಿ, ಕೋಟೆಯನ್ನೂ ಕಂದಕಗಳನ್ನೂ ಉಳ್ಳ ಲಂಕೆಯ ಆಯುಧಪಾಣಿಗಳಾದ ರಾಕ್ಷಸರ ರಾಜನ ಹತ್ತು ತಲೆಗಳನ್ನು ಕತ್ತರಿಸಿ ಹರ್ಷಿಸಿದವನೂ ನೆಲಸಿರುವ ಶ್ರೀಸಾಲಗ್ರಾಮವನ್ನು, ಎಲೆ ಮನಸ್ಸೇ ಹೋಗಿಸೇರು.\(೧\)



ಈ ಪಾಶುರದಲ್ಲಿ ಶ್ರೀರಾಮಾವತಾರದ ಹಿರಿಮೆಯ ಕೊಂಡಾಟವೇ. ಶ್ರೀರಾಮನು ಸಂಚರಿಸಿದ್ದು ಕಾಡುಗಳಲ್ಲಿಯೇ. ಒಮ್ದು ಕಾಡನ್ನು ದಾಟುವುದೆಂದರೆ ಇನ್ನೊಂದು ಕಾಡನ್ನು ಪ್ರವೇಶಿಸುವುದೆಂತಲೇ. ಹೀಗೆ ಅನೇಕ ಕಾಡುಗಳನ್ನು ನಡೆದು ದಾಟಿದನು. ಅವನಿಗೆ ಜೊತೆಗೂಡಿದ್ದದ್ದು ಅವನು ಕೈಯಲ್ಲಿ ಹಿಡಿದಿದ್ದ ಬಿಲ್ಲುಬಾಣಗಳೇ. ಅವುಗಳನ್ನು ಬಳಸಿಕೊಂಡು, ಏಕಾಕಿಯಾದರೂ, ಜನಸ್ಥಾನದಲ್ಲಿ ಬೀಡುಮಾಡಿಕೊಂಡಿದ್ದ ಖರ, ದೂಷಣರೇ ಮೊದಲಾದ ಕಡುಕ್ರೂರರಾಕ್ಷಸರನ್ನೂ ಅವರ ಬಲುದೊಡ್ಡ ರಾಕ್ಷಸ ಸೈನ್ಯವನ್ನೂ



೫೬



ಧ್ವಂಸ ಮಾಡಿದನು. ಹೀಗೆ, ಯುದ್ಧಕಳದಿಂದ ಯುದ್ಧಕಳಕ್ಕೆ ಜಯದಿಂದ ಜಯಕ್ಕೆ ನಡೆದು, ಶ್ರೀರಾಮನು ಮಹಾವೀರನೆನಿಸಿಕೊಂಡನು. ಅನಂತರ, ಲಂಕೆಯ ರಾಕ್ಷಸರ ರಾಜನದ ರಾವಣಾಸುರನ ಮೇಲೆ ಅವನ ಲಕ್ಷ್ಯ ಹರಿಯಿತು. ಅದಕ್ಕಾಗಿ., ದೊಡ್ಡ ಅಲೆಗಳಿಂದ ಕಲಕಿ ಹೋದ ದಕ್ಷಿಣಸಮುದ್ರಕ್ಕೆ ಬೆಟ್ಟಗಳಿಂದಲೇ ಸೇತುವೆಯನ್ನು ಕಟ್ಟಿ, ಕೋಟೆಕೊತ್ತಲಗಳಿಂದ ಸುಭದ್ರವಾಗಿದ್ದ ಲಂಕೆಯನ್ನು ಪ್ರವೇಶಿಸಿದನು. ಅಲ್ಲಿ ಯುದ್ಧಕಳದಲ್ಲಿ ರಾವಣನನ್ನು ಎದುರಿಸಿ, ಅವನ ಹತ್ತುತಲೆಗಳನ್ನೂ ಕತ್ತರಿಸಿ ಉರುಳಿಸಿ ಹರ್ಷಿಸಿದನು. ಹೀಗೆ, ವೀರಾಧಿವೀರನಾದ ಶ್ರೀರಾಮನಾದ ಭಗವಂತನು ಶ್ರೀಸಾಲಗ್ರಾಮವೆಂಬಲ್ಲಿ ಭಕ್ತಜನೋದ್ಧಾರಕ್ಕಾಗಿ ನೆಲಸಿದ್ದಾನೆ. "ಮನಸ್ಸೇ, ನೀನು ಅಲ್ಲಿಗೆ ಹೋಗು. ಭಗವಂತನನ್ನು ಸಂದರ್ಶಿಸಿ, ಅವನಲ್ಲಿ ನೆಲೆಗೊಳ್ಳು- ಎನ್ನುತ್ತಾರೆ, ಆೞ್ವಾರರು.



ಕಾಡುಗಳಲ್ಲಿ ಹುಲಿ,ಚಿರತೆ,ಸೀಂಹ,ಆನೆ, ಕಾಡುಕೋಣ ಮುಂತಾದ ಕ್ರೂರಪ್ರಾಣೀಗಳು ವಾಸಮಾಡುತ್ತಾ ಜಿಂಕೆ ಮೊದಲಾದ ಸಾಧುಪ್ರಾಣಿಗಳಿಗೆ ಕಂಟಕವೆನಿಸುತ್ತವೆ. ಆೞ್ವಾರರು ಕಾಡಿನಲ್ಲಿ "ಜಿಂಕೆ,ಆನೆ,ಕುದುರೆ"ಎಂಬ ಪ್ರಾಣಿಗಳನ್ನು ಹೇಳಿದ್ದಾರೆ. ಬಹುಮಟ್ಟಿಗೆ ಅವರಿಗೆ ಮಾಯಾಜಿಂಕೆಯ ರೂಪದ ಮಾರೀಚನೂ ಕುದುರೆಯ ರೂಪದ ಕೇಶಿರಾಕ್ಷಸನೂ ನೆನಪಿಗೆ ಬಂದರೋ ಹೇಗೋ? ಆದ್ದರಿಂದ ಅವರಿಗೆ ಎಲ್ಲವೂ ದುಷ್ಟಪ್ರಾಣಿಗಳು ಆದಂತೆಯೇ\!



"ಶ್ರೀಸಾಲಗ್ರಾಮ" ಎಂಬ ಪುಣ್ಯಕ್ಷೇತ್ರದ ನೆನಪು, ಉತ್ತರ ದೇಶದಲ್ಲಿ ಸಂಚರಿಸುತ್ತಿರುವ ಆೞ್ವಾರರಿಗೆ ಬಂದಿದೆ. ಆ ಕ್ಷೇತ್ರ ಉತ್ತರ ದೇಶದಲ್ಲಿ ಎಲ್ಲಿದೆ ಎಂದು ಹೇಳುವುದು ಕಷ್ಟ. ದಕ್ಷಿಣಭಾರತದಲ್ಲಿ ಕರ್ನಾಟಕದಲ್ಲಿ, "ಸಾಲಗ್ರಾಮ"ವೆಂಬ ಪುಣ್ಯಕ್ಷೇತ್ರವಿದೆ. ಆೞ್ವಾರರು ಅದನ್ನೇ ಹೇಳುವುದು ಎನ್ನುವುದಕ್ಕೂ ಆಗುವುದಿಲ್ಲ ಎನಿಸುತ್ತದೆ. ಆದರೆ, ಈ ತಿರುಮೊೞಿಯ ಹತ್ತುಪಾಶುರಗಳಲ್ಲೂ ಸಾಲಗ್ರಾಮ ಕ್ಷೇತ್ರದ ವರ್ಣನೆಯಿದೆ.



೨.ಕಡಮ್ ಶೂೞ್ ಕರಿಯುಮ್ ಪರಿಮಾವುಮ್ ಒಲಿಮಾನ್ದೇರುಮ್ ಕಾಲಾಳುಮ್

ಉಡನ್ ಶೂೞ್ ನ್ದೆೞುನ್ದಕಡಿಯಿಲಙ್ಗೈ ಪೊಡಿಯಾವಡಿವಾಯ್ ಚ್ಚರಮ್ ತುರನ್ದಾನ್

ಇಡಮ್ ಶೂೞ್ ನ್ದೆಙ್ಗುಮಿರುವಿಶುಮ್ಬಿಲ್ ಇಮೈಯೋರ್ ವಣಙ್ಗಮಣಮ್ ಕಮೞುಮ್

ತಡಮ್ ಶೂೞ್ ನ್ದೆಙ್ಗುಮೞಹಾಯ ಶಾಳಕ್ಕಿರಾಮಮಡೈನೆಂಜೇ



ಕಡಮ್ ಶೂೞ್=ಮದಜಲದಿಂದ ಸುತ್ತುವರಿದ, ಕರಿಯುಮ್=ಆನೆಗಳೂ, ಪರಿಮಾವುಮ್=ಕುದುರೆಗಳೂ, ಒಲಿ=ಸದ್ದುಮಾಡುವ, ಮಾ=ಮಹಾ, ತೇರುಮ್=ರಥಗಳೂ, ಕಾಲಾಳುಮ್=ಕಾಲಾಳೂ, ಉಡನ್=ಒಟ್ಟಾಗಿ, ಶೂೞ್ ನ್ದು=ಕೂಡಿಕೊಂಡು, ಎೞುನ್ದ=ಎದುರುಬಿದ್ದ, ಕಡಿ ಇಲಙ್ಕೈ=ಭಯಂಕರವಾದ ಲಂಕೆಯು, ಪೊಡಿ ಆ=ಪುಡಿಪುಡಿ ಆಗುವಂತೆ, ವಡಿವಾಯ್=ಹರಿತವಾದ ಅಲಗು\(ತಲೆ\)ಗಳುಳ್ಳ, ಶರಮ್=ಬಾಣಗಳನ್ನು, ತುರನ್ದಾನ್=ಪ್ರಯೋಗಿಸಿದವನದ ಶ್ರೀರಾಮನನ್ನು



೫೭

ಇಡಮ್=ಭೂಮಿಯಲ್ಲಿ, ಎಙ್ಗುಮ್=ಎಲ್ಲಕಡೆಯೂ, ಶೂೞ್ ನ್ದು=ಸುತ್ತುವರಿದು, ಇರು=ವಿಶಾಲವಾದ, ವಿಶುಮ್ಬಿಲ್=ಸ್ವರ್ಗದಲ್ಲಿರುವ, ಇಮೈಯೋರ್=ದೇವತೆಗಳು, ವಣಙ್ಗ=\(ಭಗವಂತನಿಗೆ\)ಎರಗುವುದಕ್ಕಾಗಿ, ಮಣಮ್=ಪರಿಮಳವು, ಕಮೞುಮ್=ಹರಡುವ, ತಟಮ್=ತಟಾಕಗಳಿಂದ, ಸರೋವರಗಳಿಂದ, ಶೂೞ್ ನ್ದ=ಸುತ್ತುವರಿದಿರುವ, , ಎಙ್ಗುಮ್=ಎಲ್ಲೆಡೆಗಳಲ್ಲಿಯೂ, ಅೞಹಾಯ=ಸೊಬಗಿನಿಂದ ತುಂಬಿರುವ, ಶಾಳಕ್ಕಿರಾಮತ್ತೈ=ಶ್ರೀಸಾಲಗ್ರಾಮವನ್ನು, ಅಡೈ=ಹೋಗಿಸೇರು,ನೆಂಜೇ=ಮನಸ್ಸೇ.



ಮದಜಲದಿಂದ ಕೂಡಿದ ಆನೆಗಳೂ, ಕುದುರೆಗಳೂ, ಸದ್ದುಮಾಡುವ ಮಹಾರಥಗಳೂ, ಕಾಲಾಳುಗಳೂ ಒಟ್ಟಾಗಿ ಸೇರಿಕೊಂಡು ಎದುರಿಸಿದ ಭಯಂಕರವಾದ ಲಂಕೆಯು ಪುಡಿಪುಡಿ ಆಗುವಂತೆ ಹರಿತವಾದ ತಲೆಗಳುಳ್ಳ ಬಾಣಗಳನ್ನು ಪ್ರಯೋಗಿಸಿದ ಶ್ರೀರಾಮನನ್ನು ವಿಶಾಲವಾದ ಸ್ವರ್ಗದಲ್ಲಿರುವ ದೇವತೆಗಳು ಎರಗುವುದಕ್ಕಾಗಿ ಭೂಮಿಯಲ್ಲಿ ಎಲ್ಲೆಲ್ಲಿಯೂ ಸುತ್ತಾಡಿ ಪರಿಮಳವು ಹರಡಿರುವ ತಟಾಕಗಳಿಂದ ಸುತ್ತುವರಿದು ಎಲ್ಲೆಲ್ಲಿಯೂ ಸೊಬಗಿನಿಂದ ತುಂಬಿರುವ ಸಾಲಗ್ರಾಮವನ್ನು ಹೋಗಿಸೇರು, ಮನಸ್ಸೇ.\(೨\)



ಲಂಕೆಯಲ್ಲಿ ಮದಿಸಿದ ಬಲಿಷ್ಠವಾದ ಆನೆಗಳೂ ಕುದುರೆಗಳೂ ರಥಗಳೂ ಕಾಲಾಳುಗಳೂ-ಎಂದರೆ ಚತುರಂಗ ಬಲವು-ಒಟ್ಟಾಗಿ ಕೂಡಿಕೊಂಡು ಎದುರಿಸಿದ ಎಲ್ಲವನ್ನೂ ಶ್ರೀರಾಮನು ತನ್ನ ಬಿಲ್ಲುಬಾಣಗಳ ಸಹಾಯದಿಂದ ಪುಡಿಪುಡಿ ಮಾಡಿಬಿಟ್ಟನು. ವಿಶಾಲವಾದ ಸ್ವರ್ಗಲೋಕದ ದೇವತೆಗಳೆಲ್ಲರೂ ಧರೆಗಿಳಿದು ಬಂದು, ಮಹಾವೀರನೂ ಶ್ರೀರಾಮಾವತಾರದ ಸರ್ವೇಶ್ವರನೂ ಭೂಲೋಕದಲ್ಲಿ ನೆಲಸಿರುವ ಪವಿತ್ರಕ್ಷೇತ್ರಕ್ಕಾಗಿ ಎಲ್ಲೆಲ್ಲಿಯೂ ಹುಡುಕಿದರು. ಸೊಬಗಿನ ಸರೋವರಗಳಿಂದ ಸುತ್ತುವರಿದು, ಆ ಸರೋವರಗಳಲ್ಲಿ ಪರಿಮಳವನ್ನು ಹರಡುತ್ತಿರುವ ಅಂದವಾದ ಹೂಗಳಿಂದ ತುಂಬಿರುವ ಶ್ರೀಸಾಲಗ್ರಾಮವೆಂಬ ಪವಿತ್ರಕ್ಷೇತ್ರದಲ್ಲಿ ಭಗವಂತನನ್ನು ಕಂಡುಕೊಂಡು ಸ್ವಾಮಿಯ ಪಾದಗಳಿಗೆ ಎರಗುತ್ತಾರೆ." ಎಲೆ ಮನಸ್ಸೇ, ನೀನು ಶ್ರೀಸಾಲಗ್ರಾಮಕ್ಕೆ ಹೋಗು, ಭಗವಂತನನ್ನು ಕಾಣು. ಅವನಲ್ಲಿ ನೆಲೆಗೊಳ್ಳು" ಎನ್ನುತ್ತಾರೆ ಆೞ್ವಾರರು.



೩.ಉಲವು ತಿರೈಯುಮ್ ಕುಲವರೈಯುಮ್ ಊೞಿಮುದಲಾ ವೆಣ್ಡಿಕ್ಕೂಮ್

ನಿಲವುಮ್ ಶುಡರುಮಿರುಳುಮಾಯ್ ನಿನ್ಱಾನ್ ವೆನ್ಱಿವಿಱಲಾೞಿ

ವಲವನ್, ವಾನೋರ್ ತಮ್ ಪೆರುಮಾನ್ ಮರುವಾವರಕ್ಕರ್ ಕ್ಕೂ ಎಞ್ಜಾನ್ಱುಮ್

ಶಲವನ್, ಶಲಮ್ ಶೂೞ್ ನ್ದೞಹಾಯ ಶಾಳಕ್ಕಿರಾಮಮಡೈನೆಂಜೇ



ಉಲವು=ಚಲಿಸುತ್ತಿರುವ, ತಿರೈಯುಮ್=ಅಲೆಗಳನ್ನುಳ್ಳ ಕಡಲೂ, ಕುಲಮ್ ವರೈಯುಮ್=ಕುಲಪರ್ವತಗಳಾಗಿ, ಊೞಿ=ಕಾಲವೂ, ಮುದಲಾ= \(ಜಗತ್ತು\) ಮೊದಲಾದ ಎಣ್ ದಿಕ್ಕೂಮ್=ಎಂಟು ದಿಕ್ಕುಗಳೂ, ನಿಲವುಮ್=ಚಂದ್ರನೂ< ಶುಡರುಮ್=ಸೂರ್ಯನೂ, ಇರುಳುಮ್=ಕತ್ತಲೆಯೂ\(ರಾತ್ರಿಯೂ\)



೫೮

ಆಯ್=ಆಗಿ, ನಿನ್ಱಾನ್=ಇರುವವನೂ, ವೆನ್ಱಿ=ಜಯವನ್ನೂ, ವಿಱಲ್-ಶಕ್ತಿಸಾಮರ್ಥ್ಯಗಳನ್ನೂ ಉಳ್ಳ, ಆೞಿ=ಚಕ್ರಾಯುಧವನ್ನು, ವಲವನ್=ಬಲಗೈಯಲ್ಲಿ ಹಿಡಿದವನೂ, ವಾನೋರ್=ದೇವತೆಗಳಿಗೆಲ್ಲ, ಪೆರುಮಾನ್=ದೇವನಾದವನೂ, ಮರುವಾ=ಆಶ್ರಯಿಸದ, ಅರಕ್ಕರ್ ಕ್ಕೂ=ರಾಕ್ಷಸರ ವಿಷಯದಲ್ಲಿ, ಎಞ್ಜಾನ್ಱುಮ್=ಎಲ್ಲ ಕಾಲಕ್ಕೂ, ಶಲವನ್=ಒಳ್ಳೆಯದನ್ನು ಕೋರದವನೂ, ಶಲಮ್=ಸರೋವರಗಳಿಂದ, ಶೂೞ್ ನ್ದ=ಸುತ್ತುವರಿದಿರುವ,ಅೞಹಾಯ=ಸೊಬಗಿನಿಂದ ತುಂಬಿರುವ, ಶಾಳಕ್ಕಿರಾಮತ್ತೈ=ಶ್ರೀಸಾಲಗ್ರಾಮವನ್ನು, ಅಡೈ=ಹೋಗಿಸೇರು,ನೆಂಜೇ=ಮನಸ್ಸೇ.



ಚಲಿಸುತ್ತಿರುವ ಅಲೆಗಳನ್ನುಳ್ಳ ಕಡಲೂ, ಕುಲಪರ್ವತಗಳೂ, ಕಾಲವೂ ಜಗತ್ತು ಮೊದಲಾದ ಎಂಟುದಿಕ್ಕುಗಳೂ, ಚಂದ್ರನೂ, ಸೂರ್ಯನೂ, ಇರುಳೂ ಆಗಿ ಅವುಗಳಲ್ಲಿ ಇರುವವನೂ,ಜಯವನ್ನೂ ಶಕ್ತಿಸಾಮರ್ಥ್ಯಗಳನ್ನೂ ಉಳ್ಳ ಚಕ್ರಾಯುಧವನ್ನು ಬಲಗೈಯಲ್ಲಿ ಹಿಡಿದವನೂ, ದೇವತೆಗಳಿಗೆಲ್ಲ ದೇವನೂ, ಆಶ್ರಯಿಸದ ರಕ್ಷಸರ ವಿಷಯದಲ್ಲಿ ಎಲ್ಲಕಾಲಕ್ಕೂ ಒಳ್ಳೆಯದನ್ನು ಕೋರದವನೂ ಸರೋವರಗಳಿಂದ ಸುತ್ತುವರಿದಿರುವ ಸೊಬಗು ತುಂಬಿದ ಶ್ರೀಸಾಲಗ್ರಾಮವನ್ನು ಹೋಗಿ ಸೇರು, ಮನಸ್ಸೇ. \(೩\)



ಈ ಪಾಶುರದಲ್ಲಿ ಭಗವಂತನ ವಿಶ್ವವ್ಯಾಪಕತ್ವದ ಸಾಮರ್ಥ್ಯವನ್ನು ಹೇಳಲಾಗಿದೆ. ಎಲ್ಲ ವಸ್ತುಗಳನ್ನೂ ಸೃಷ್ಟಿಸಿದವನೂ ಭಗವಂತನೇ. ಸೃಷ್ಟಿಯ ಒಂದೊಂದು ವಸ್ತುವಾಗಿ ರೂಪತಳೆದವನೂ ಅವನೇ. ಅಲ್ಲದೆ, ಆ ಒಂದೊಂದು ವಸ್ತುವಿನಲ್ಲಿಯೂ ಅಂತರ್ಯಾಮಿಯಾಗಿ ನೆಲಸಿ ಅವುಗಳನ್ನು ನಿರ್ವಹಿಸುವವನೂ ಅವನೇ. ಉದಾಹರಣೆಗೆ, ನಿರಂತರವಾಗಿ ಚಲಿಸುತ್ತಿರುವ ಅಲೆಗಳಿಂದ ಕೂಡಿದ ಕಡಲನ್ನು ಚಲಿಸದೆ ಒಂದೆಡೆ ಸ್ಥೊರವಾಗಿ ನಿಂತಿರುವ ಕುಲಪರ್ವತಗಳನ್ನು, ಎಲ್ಲ ವಸ್ತುಗಳನ್ನೂ ಅವುಗಳ ಮಿತಿಯನೂ ಅಳೆಯುವ ಕಾಲವನ್ನೂ ಎಂಟುದಿಕ್ಕುಗಳನ್ನು, ಸೂರ್ಯಚಂದ್ರರನ್ನೂ, ಹಗಲುರಾತ್ರಿಯನ್ನೂ ಸೃಷ್ಟಿಸಿ, ಅವುಗಳೆಲ್ಲ ತಾನೇ ಆಗಿ ಅವುಗಳ ಒಳಗೂ ಸೇರಿದ್ದು, ಅವುಗಳನ್ನು ನಡಸುವವನು ಭಗವಂತನೇ. ಅವನು ದೇವಾಧಿದೇವನು. ಅವನ ಕೈಯಲ್ಲಿ ಚಕ್ರಾಯುಧವಿದೆ. ಅದಕ್ಕೆ ಸೋಲೆಂಬುದೇ ಇಲ್ಲ. ಬಲಿ,ಪ್ರಹ್ಲಾದ,ವಿಭೀಷಣ ಮುಂತಾದ ಅಸುರರಿಗೆ ಅವರು ಅವನನ್ನು ಮರೆಹೊಕ್ಕಿರುವುದರಿಂದ, ಕೃಪೆಮಾಡಿರುವವನು ಅವನು. ತನ್ನನ್ನು ಆಶ್ರಯಿಸದೆ ತನ್ನಲ್ಲಿ ದ್ವೇಷವನ್ನು ಸಾಧಿಸಲು ಯತ್ನಿಸಿದ ಅಸುರರಿಗೆ ಸ್ವಲ್ಪವೂ ಕರುಣೆ ತೋರಿಸದೆ, ಅವರನ್ನು ಶಿಕ್ಷಿಸುವವನು ಅವನು. "ಎಲೆ ಮನಸ್ಸೇ, ನೀನು ಶ್ರೀಸಾಲಗ್ರಾಮವೆಂಬ ಪವಿತ್ರಕ್ಷೇತ್ರಕ್ಕೆ ಹೋಗು. ಕೃಪಾಳುವಾದ ಭಗವಂತನು ಅಲ್ಲಿ ನೆಲಸಿದ್ದಾನೆ. ಅವನನ್ನು ಕಾಣು. ನೀನು ಅವನಲ್ಲೇ ನೆಲೆಗೊಳ್ಳು-ಎನ್ನುತ್ತಾರೆ, ಆೞ್ವಾರರು.



೪.ಊರಾನ್ ಕುಡನ್ದೈಯುತ್ತಮನ್ ಒರುಕಾಲಿರುಕಾಲ್ ಶಿಲೈವಳೈಯ

ತೇರಾವರಕ್ಕಎ ತೇರ್ ವೆಳ್ಳಮ್ ಶೆಟ್ರಾನ್ ವಟ್ರಾವರುಪುನಲ್ ಶೂೞ್

ಪೇರಾನ್ ಪೇರಾಯಿರ ಮುಡೈಯಾನ್ ಪಿಱಙ್ಗು ಶಿಱೈವಣ್ಡಱೈ ಹಿನ್ಱ

ತಾರಾನ್, ತಾರಾವಯಲ್ ಶೂೞ್ ನ್ದ ಶಾಳಕ್ಕಿರಾಮಮಡೈನೆಂಜೇ

ಊರಾನ್=ಊರಿನಲ್ಲಿರುವವನೂ, ಕುಡನ್ದೈ=ಕುಡನ್ದೈಯಲ್ಲಿ\(ಕುಂಭಕೋಣದಲ್ಲಿ\)ವಾಸಿಸುವ, ಉತ್ತಮನ್=ಪುರುಷೋತ್ತಮನೂ, ಒರುಕಾಲ್=ಹಿಂದೆ ಒಂದು ಸಲ, ಶಿಲೈ=ಬಿಲ್ಲಿನ, ಇರುಕಾಲ್=ಎರಡು ಕೊನೆಗಳನ್ನು, ವಳೈಯ=ಬಗ್ಗಿಸುವುದರಲ್ಲಿ, ತೇರಾ=ತಿಳಿವಳಿಕೆಯಿಲ್ಲದ, ಅರಕ್ಕರ್=ರಾಕ್ಷಸರ, ತೇರ್ ವೆಳ್ಳಮ್=ರಥಗಳ ಪ್ರವಾಹವನ್ನು, ಶೆಟ್ರಾನ್=ನಾಶಪಡಿಸಿದವನೂ, ವಟ್ರಾ=ಎಂದಿಗೂ ಬತ್ತದಂತೆ, ವರು=ಹರಿಯುತ್ತಿರುವ, ಪುನಲ್=ನದಿಯಿಂದ, ಶೂೞ್=ಸುತ್ತುವರಿದಿರುವ, ಪೇರಾನ್=ಪ್ರಸಿದ್ಧನೂ, ಪೇರ್=ಹೆಸರುಗಳು\(ನಾಮಗಳು\), ಆಯಿರಮ್=ಸಾವಿರವನ್ನು, ಉಡೈಯವನ್=ಉಳ್ಳವನೂ, ಪಿಱಙ್ಗು=ಹೊಳೆಯುತ್ತಿರುವ, ಶಿಱೈ=ರೆಕ್ಕೆಗಳುಳ್ಳ, ವಣ್ಡು=ದುಂಬಿಗಳು, ಅಱೈಹಿನ್ಱ=ಝೇಂಕರಿಸುತ್ತಾ ಮುತ್ತುತ್ತಿರುವ, ತಾರಾನ್=ಮಾಲೆಯನ್ನು ಧರಿಸಿರುವವನೂ, ತಾರಾ=ಬಾತುಕೋಳಿಗಳ \(ನೀರುಕೋಳಿಗಳ\), ವಯಲ್=ಬಯಲುಗಳಿಂದ, ಶೂೞ್ ನ್ದ=ಸುತ್ತುವರಿದಿರುವ, ಶಾಳಕ್ಕಿರಾಮಮ್=ಶ್ರೀಸಾಲಗ್ರಾಮವನ್ನು, ಅಡೈ=ಹೋಗಿ ಸೇರು, ನೆಂಜೇ=ಮನಸ್ಸೇ.



ಊರಿನಲ್ಲಿರುವವನೂ, ಕುಡನ್ದೈಯಲ್ಲಿ ನೆಲಸಿರುವ ಪುರುಷೋತ್ತಮನೂ, ಹಿಂದೆ ಒಂದು ಸಲ ಬಿಲ್ಲಿನ ಎರಡುಕೊನೆಗಳನ್ನು ಬಗ್ಗಿಸುವುದರಲ್ಲಿ ತಿಳಿವಳಿಕೆಯಿಲ್ಲದ ರಾಕ್ಷಸರ ತೇರುಗಳ ನದಿಯಿಂದ ಸುತ್ತುವರಿದಿರುವ ಪ್ರಸಿದ್ಧನೂ, ಸಾವಿರನಾಮಗಳನ್ನುಳ್ಳವನೂ, ಹೊಳೆಯುತ್ತಿರುವ ರೆಕ್ಕೆಗಳುಳ್ಳ ದುಂಬಿಗಳು ಝೇಂಕರಿಸುತ್ತಾ ಮುತ್ತುತ್ತಿರುವ ಹಾರವನ್ನು ಧರಿಸಿರುವವನೂ, ನೀರುಕೋಳಿಗಳ ಬಯಲುಗಳಿಂದ ಸುತ್ತುವರಿದಿರುವ ಶ್ರೀಸಾಲಗ್ರಾಮವನ್ನು ಹೋಗಿಸೇರು, ಮನಸ್ಸೇ.\(೪\)



ಈ ಪಾಶುರದಲ್ಲಿ, ದಕ್ಷಿಣಭಾರತದ ಕೆಲವು ಪವಿತ್ರಕ್ಷೇತ್ರಗಳನ್ನು ಆೞ್ವಾರರು ಸ್ಮರಿಸಿಕೊಳ್ಳುತ್ತಾರೆ:"ಊರು"ಎಂದರೆ, "ತಿರುವೂರಹಮ್" ಎಂಬ ಪವಿತ್ರಯಾತ್ರಾಸ್ಥಳ. "ಕುಡನ್ದೈ" ಎಂಬುದು ಕುಂಭಕೋಣ. ಎಂದಿಗೂ ಬತ್ತದೆ ಇರುವ ನೀರಿನ ಪ್ರವಾಹದಿಂದ ಸುತ್ತುವರಿದಿರುವವನು ಶ್ರೀರಂಗನಾಥನು-ಶ್ರೀರಂಗದ ಕ್ಷೇತ್ರದಲ್ಲಿ ಉಭಯಕಾವೇರಿಗಳಿಂದ ಸುತ್ತುವರಿದವನು.



ಭಗವಂತನಿಗೆ ಸುಪ್ರಸಿದ್ಧವಾದ ಸಾವಿರ ನಾಮಗಳು. ಎಂದೆಂದಿಗೂ ಬಾಡದೆ ಇರುವ ತುಲಸಿಯ ಮಾಲೆಯನ್ನು ಧರಿಸಿದ್ದಾನೆ. ಆ ತುಲಸಿಯ ಮಾಲೆಯನ್ನು ಹೊಳೆಯುವ ರೆಕ್ಕೆಗಳುಳ್ಳ ದುಂಬಿಗಳು ಮುತ್ತುತ್ತಿರುವಂತೆ. ಅಷ್ಟು ದಿವ್ಯಮಧುರಪರಿಮಳ ಆ ತುಲಸಿಯದು\!



ಇನ್ನು, "ಬಿಲ್ಲು ಬಗ್ಗಿಸುವುದರಲ್ಲಿ ತಿಳಿವಳಿಕೆ ಇಲ್ಲದ ರಾಕ್ಷಸರು"-ಎಂಬ ವಿಷಯ. ಇದು ರಾಮಾವತಾರದ ಎರಡು ಪ್ರಸಂಗಗಳನ್ನು ಮನಸ್ಸಿಗೆ ತರುತ್ತದೆ. ಜನಸ್ಥಾನದಲ್ಲಿ ಬಲುದೊಡ್ಡ ರಾಕ್ಷಸ ಸೈನ್ಯವೇ ಶ್ರೀರಾಮನನ್ನು ಎದುರಿಸಿತು. ಬಿಲ್ಲನ್ನು ಬಗ್ಗಿಸುವುದರಲ್ಲಿ ಶ್ರೀರಾಮನು ಅದ್ವಿತೀಯ ಪಂಡಿತನೆಂಬುದರ ತಿಳಿವಳಿಕೆ ಅವರಿಗಿಲ್ಲವಾಗಿತ್ತು. ತಮ್ಮ ಕೊಬ್ಬಿನಿಂದಲೇ ಅವರು ಶ್ರೀರಾಮನನ್ನು ಎದುರಿಸಿ ಎಲ್ಲರೂ ಹತರಾದರು. ಲಂಕೆಯಲ್ಲಿಯೂ ಹಾಗೆಯೇ ರಾವಣಾಸುರನ ಅಪಾರಸೇನೆಯೂ ಮಡಿದದ್ದು. ಪಾಪ, ಸರ್ವೇಶ್ವರನ ಅವತಾರವೇ ಶ್ರೀರಾಮನೆಂಬ ತಿಳಿವಳಿಕೆ ಅವರಿಗೆ ಹೇಗೆ ಉಂಟಾಗಬೇಕು?



ಸರ್ವೇಶ್ವರನಾದ ಪ್ರಭುವೇ ಶುಭ್ರವಾದ ಬಿಳಿಯ ನೀರುಕೋಳಿಗಳಿಂದ ತುಂಬಿರುವ



೬೦

ಸಾಲಗ್ರಾಮದಲ್ಲಿ ನೆಲಸಿರುವುದು. "ಎಲೆ ಮನಸ್ಸೇ, ಸಾಲಗ್ರಾಮಕ್ಕೆ ಹೋಗು. ಭಗವಂತನನ್ನು ಕಾಣು. ಅವನಲ್ಲಿ ನೆಲೆಗೊಳ್ಳು-ಎನ್ನುತ್ತಾರೆ, ಆೞ್ವಾರರು.



೫.ಅಡುತ್ತಾರ್ ತ್ತೆೞುನ್ದಾಳ್ ಪಿಲವಾಯ್ ವಿಟ್ಟಲಱ ಅವಳ್ ಮೂಕ್ಕಯಿಲ್ ವಾಳಾಲ್

ವಿಡುತ್ತಾನ್, ವಿಳಙ್ಗುಶುಡರಾೞಿ ವಿಣ್ಣೋರ್ ಪೆರುಮಾನ್ ನಣ್ಣಾರ್ ಮುನ್

ಕಡುತ್ತಾರ್ ತ್ತೆೞುನ್ದ ಪೆರುಮೞೈಯೈ ಕಲ್ಲೊನ್ಱೇನ್ದಿಯಿನನಿರೈಕ್ಕಾ

ತ್ತಡುತ್ತಾನ್, ತಡಮ್ ಶೂೞ್ ನ್ದೞಹಾಯ ಶಾಳಕ್ಕಿರಾಮಮಡೈನೆಂಜೇ



ಅಡುತ್ತು=ಮೇಲೆಬಿದ್ದು, ಆರ್ ತ್ತು=ಸುಂದರಿಯಾಗಿ, ಎೞುನ್ದಾಳ್=ಬಂದವಳು, ಪಿಲಮ್ ವಾಯ್=ಬಿಲದಂತಿರುವ ಬಾಯನ್ನು, ವಿಟ್ಟು=ತೆರೆದು, ಅಲಱ=ಕಿರಿಚಾಡುವ ಹಾಗೆ, ಅವಳ್=ಅವಳ, ಮೂಕ್ಕೂ=ಮೂಗನ್ನು, ಅಯಿಲ್=ಹರಿತವಾದ, ವಾಳಾಲ್=ಕತ್ತಿಯಿಂದ, ವಿಡುತ್ತಾನ್=ಕತ್ತರಿಸಿ ಹಾಕಿದವನೂ, ವಿಳಙ್ಗು=ಹೊಳೆಹೊಳೆಯುವ, ಶುದರ್=ತೀಕ್ಷ್ಣವಾದ, ಆೞಿ=ಚಕ್ರಾಯುಧಧಾರಿಯೂ, ವಿಣ್ಣೋರ್=ದೇವತೆಗಳಿಗೂ, ಅಮರರಿಗೂ, ಪೆರುಮಾನ್=ಒಡೆಯನೂ, ನಣ್ಣಾರ್=ನಂಬದವರು, ಮುನ್=ಹಿಂದೆ ಒಂದು ಸಲ, ಕಡುತ್ತು=ಬಿರುಸಾಗಿ, ಆರ್ ತ್ತು=ಸದ್ದುಮಾಡುತ್ತಾ\(ಆರ್ಭಟಿಸುತ್ತಾ\), ಎೞುನ್ದ=ಮೂಡಿಬಂದ, ಪೆರುಮಱೈಯೈ=ದೊಡ್ಡ ಮಳೆಯನ್ನು, ಕಲ್=ಕಲ್ಲನ್ನು, ಒನ್ಱು=ಒಂದನ್ನು, ಏನ್ದಿ=ಎತ್ತಿಹಿಡೀದು, ಇನಮ್ ನಿರೈಕ್ಕಾ=ಗೋವುಗಳ ಮಂದೆಗಾಗಿ, ಅವುಗಳನ್ನು ರಕ್ಷಿಸುವುದಕ್ಕಾಗಿ, ತಡುತ್ತಾನ್=ತಡೆದವನೂ, ತಡಮ್=ತಟಾಕಗಳು\(ಸರೋವರಗಳು\), ಶೂೞ್ ನ್ದ=ಸುತ್ತುವರಿದಿರುವ, ಅೞಹಾಯ=ಸೊಬಗಿನ, ಶಾಳಕ್ಕಿರಾಮಮ್=ಶ್ರೀಸಾಲಗ್ರಾಮವನ್ನು, ಅಡೈ=ಹೋಗಿ ಸೇರು, ನೆಂಜೇ=ಮನಸ್ಸೇ.



ಸುಂದರಿಯಾಗಿ ಮೇಲೆಬಿದ್ದು ಬಂದವಳು ಬಿಲದಂತಿರುವ ಬಾಯನ್ನು ತೆರೆದು ಕಿರಿಚಾಡುವಂತೆ ಹರಿತವಾದ ಕತ್ತಿಯಿಂದ ಅವಳ ಮೂಗನ್ನು ಕತ್ತರಿಸಿ ಹಾಕಿದವನೂ, ಹೊಳೆಹೊಳೆಯುವ ಹರಿತವಾದ ಚಕ್ರಾಯುಧಧಾರಿಯೂ, ದೇವತೆಗಳಿಗೂ ಅಮರರಿಗೂ ಒಡೆಯನೂ, ನಂಬದವರು ಹಿಂದೆ ಒಂದು ಸಲ ಆರ್ಭಟಿಸುವ ಬಿರುಸು ಮಳೆಯನ್ನು ಸುರಿಸಿದಾಗ ಗೋವುಗಳ ಮಂದೆಯನ್ನು ರಕ್ಷಿಸುವುದಕ್ಕಾಗಿ ಒಂದು ಕಲ್ಲನ್ನು ಎತ್ತಿಹಿಡಿದು ಮಳೆಯನ್ನು ತಡೆದವನೂ, ಇರುವ ಸರೋವರಗಳಿಂದ ಸುತ್ತುವರಿದಿರುವ ಸೊಬಗಿನ ಶ್ರೀಸಾಲಗ್ರಾಮಕ್ಕೆ ಹೋಗಿ ಸೇರು, ಮನಸ್ಸೇ.\(೫\)



ಈ ಪಾಶುರದಲ್ಲಿ ಭಗವಂತನ ದುಷ್ಟಶಿಕ್ಷಣ ಮತ್ತು ಶಿಷ್ಟರಕ್ಷಣ ಸಾಮರ್ಥ್ಯದ ನಿದರ್ಶನವನ್ನು ಹೇಳಲಾಗಿದೆ. ಸುಂದರಿಯ ರೂಪವನ್ನು ತಳೆದು ಮೇಲೆಬಿದ್ದು ಬಂದವಳು ರಾವಣಾಸುರನ ತಂಗಿಯಾದ ಶೂರ್ಪನಖಿ. ಇದು ನಡೆದದ್ದು ಶ್ರೀರಾಮನು ಸೀತಾಲಕ್ಷ್ಮಣರೊಡನೆ



೬೧

ವನವಾಸವನ್ನನುಭವಿಸುತ್ತಾ ಪಂಚವಟಿಯಲ್ಲಿದ್ದಾಗ ಶ್ರೀರಾಮನ ಮದನ ಮೋಹನರೂಪಕ್ಕೆ ಮರುಳಾಗಿ, ರಾಕ್ಷಸಿಯಾದ ಶೂರ್ಪನಖಿ ಅವನನ್ನು ಒಲಿಸಿಕೊಳ್ಳುವುದಕ್ಕಾಗಿ ಬಲುಸುಂದರಿಯಾಗಿ ಅವನ ಮುಂದೆ ಕಾಣಿಸಿಕೊಂಡಳು. ಅವನಲ್ಲಿ ತನ್ನ ಮಿತಿಮೀರಿದ ಪ್ರೇಮವನ್ನು ಹೇಳಿಕೊಂಡಳು. ತನ್ನನ್ನು ಸ್ವೀಕರಿಸೆಂದು ಅಂಗಲಾಚಿದಳು. ತನ್ನ ನಿರಾತಂಕ ಪ್ರೇಮಕ್ಕೆ ಸೀತೆಯು ಅಡ್ಡಿಯಾಗಿರಬಹುದೆಂದು ಯೋಚಿಸಿ ಅವಳನ್ನು ನುಂಗಿಹಾಕುವುದಕ್ಕೆ ಅನುವಾದಳು. ಆಗ, ಲಕ್ಷ್ಮಣನು ಅವಳ ಕಿವಿಮೂಗುಗಳನ್ನು ಕತ್ತರಿಸಿ, ಅವಳನ್ನು ವಿಕಾರಗೊಳಿಸಿ, ಅಲ್ಲಿಂದ ಅಟ್ಟಿಬಿಟ್ಟನು. ದುಷ್ಟರಿಗೂ ವಂಚಕರಿಗೂ ದೊರೆಯುವ ಫಲವೇನೆಂಬುದನ್ನುಇದು ತೋರಿಸುತ್ತದೆ.



ಭಗವಂತನು ಶ್ರೀಕೃಷ್ಣನಾಗಿ ಗೋಕುಲದಲ್ಲಿ ಅವತರಿಸಿದ್ದಾಗ, ದೇವೇಂದ್ರನು ಅವನನ್ನು ಅರಿತುಕೊಳ್ಳಲಾರದೆ, ಒಂದು ಸಲ ಇಡಿಯ ಗೋಕುಲವನ್ನೇ ನಾಶಮಾಡಿಬಿಡುವುದಾಗಿ ಬಗೆದು, ಅದರ ಮೇಲೆ ಸತತವಾದ ಬಿರುಸುಮಳೆಯನ್ನು ಏಳುದಿನಗಳ ಕಾಲ ಸುರಿಸಿದನು. ಬಾಲಕೃಷ್ಣನಾದರೋ ಗೋವರ್ಧನ ಪರ್ವತವನ್ನೇ ಎತ್ತಿಹಿಡಿದು ಅದರಡಿಯಲ್ಲಿ ಗೋವಳರನ್ನೂ ಗೋವುಗಳನ್ನೂ ಸಂರಕ್ಷಿಸಿದನು. ಶಿಷ್ಟರಕ್ಷಣೆಯ ಭಾರ ತನ್ನದು ಎಂದು ತೋರಿಸುವ ನಿದರ್ಶನವಿದು.



ಭಗವಂತನು ಸತ್ಯಧರ್ಮಗಳ ರಕ್ಷಕನೂ, ನಿರ್ವಾಹಕನೂ ಅಲ್ಲವೇ? ಅದಕ್ಕಾಗಿಯೇ ಅವನ ಕೈಯಲ್ಲಿ ಚಕ್ರಾಯುಧ ಸದಾ ಸಿದ್ಧ\!



೬.ತಾಯಾಯ್ ವನ್ದಪೇಯುಯಿರುಮ್ ತಯಿರುಮ್ ವಿೞುದುಮುಡನುಣ್ಡ

ವಾಯಾನ್, ತೂಯವರಿಯುರುವಿಱ್ ಕುಱಳಾಯ್ ಚ್ಚೆನ್ಱು ಮಾವಲಿಯೈ

ಏಯಾನಿರಪ್ಪ, ಮೂವಡಿಮಣ್ಣಿನ್ಱೇ ತಾವೆನ್ಱು ಉಲಹೇೞುಮ್

ತಾಯಾನ್ ಕಾಯಾಮಲರ್ ವಣ್ಣನ್ ಶಾಳಕ್ಕಿರಾಮಮಡೈನೆಂಜೇ.



ತಾಯ್ ಆಯ್=ತಾಯಿಯಾಗಿ, ವನ್ದ=ಬಂದ, ಪೇಯ್=ರಾಕ್ಷಸಿಯ, ಉಯಿರುಮ್=ಪ್ರಾಣವನ್ನೂ, ತಯಿರುಮ್=ಮೊಸರನ್ನೂ, ವಿೞುದುಮ್=ಬೆಣ್ಣೆಯನ್ನೂ, ಉಡನ್=ಒಟ್ಟಿಗೆ, ಉಣ್ಡ=ಉಂಡಂಥ, ವಾಯಾನ್=ಬಾಯುಳ್ಳವನೂ, ತೂಯ=ಪರಿಶುದ್ಧವಾದ, ವರಿ=ಸುಂದರವಾದ, ಉರುವಿನ್=ಸ್ವರೂಪದ, ಕುಱಳ್ ಆಯ್=ಬ್ರಹ್ಮಚಾರಿಯಾಗಿ, ಶೆನ್ಱು=ಹೋಗಿ, ಮಾವಲಿಯೈ=ಮಹಾಬಲಿಯನ್ನು, ಏಯಾನ್=ತಕ್ಕದ್ದಲ್ಲದ್ದನ್ನು, ಇರಪ್ಪ=ಯಾಚಿಸಲಾಗಿ, ಮೂವಡಿ=ಮೂರು ಹೆಜ್ಜೆಗಳಷ್ಟು, ಮಣ್=ನೆಲವನ್ನು, ಇನ್ಱೇ ತಾ=ಈಗಲೇ ಕೊಡು, ಎನ್ಱು=ಎಂದು ಬೇಡಿ, ಉಲಹು ಏೞುಮ್=ಏಳುಲೋಕಗಳನ್ನೂ, ತಾಯಾನ್=ಹಾರಿ ಅಳೆದುಕೊಂಡವನೂ, ಕಾಯಾಮಲರ್ ವಣ್ಣನ್=ಪಾದರಿಹೂವಿನ ಬಣ್ಣದವನೂ\(ನೆಲಸಿರುವ\) ಶಾಳಕ್ಕಿರಾಮಮ್=ಶ್ರೀಸಾಲಗ್ರಾಮವನ್ನು, ಅಡೈ=ಹೋಗಿಸೇರು, ನೆಂಜೇ=ಮನಸ್ಸೇ.



ತಾಯಿಯಾಗಿ ಬಂದ ರಾಕ್ಷಸಿಯ ಪ್ರಾಣವನ್ನೂ, ಮೊಸರನ್ನೂ ಬೆಣ್ಣೆಯನ್ನೂ ಒಟ್ಟಿಗೆ ಉಂಡಂಥ ಬಾಯುಳ್ಳವನೂ, ಪರಿಶುದ್ಧವೂ ಸುಂದರವೂ ಆದ ಸ್ವರೂಪದ ಬ್ರಹ್ಮಚಾರಿಯಾಗಿ



೬೨

ಹೋಗಿ, ಮಹಾಬಲಿಯನ್ನು ಮೂರು ಹೆಜ್ಜೆ ನೆಲವನ್ನು ಈಗಲೇ ಕೊಡು” ಎಂದು ಯಾಚಿಸಲು ಯೋಗ್ಯವಲ್ಲದ್ದನ್ನು ಯಾಚಿಸಿ, ಏಳುಲೋಕಗಳನ್ನೂ ಆವರಿಸಿ ಅಳೆದುಕೊಂಡವನೂ ಪಾದರಿಹೂವಿನ ಬಣ್ಣದವನೂ ನೆಲಸಿರುವ ಶ್ರೀಸಾಲಗ್ರಾಮವನ್ನು ಹೋಗಿಸೇರು, ಮನಸ್ಸೇ. \(೬\)



ಭಗವಂತನು ಎಂಥ ಅದ್ಭುತ ಸಾಮರ್ಥ್ಯವುಳ್ಳವನು\! ಇದಕ್ಕೆ ನಿದರ್ಶನಗಳನ್ನು ಈ ಪಾಶುರದಲ್ಲಿ ಕೊಡಲಾಗಿದೆ.

ಮೊದಲನೆಯದು ಶ್ರೀಕೃಷ್ಣಾವತಾರದ ಶೈಶವದ್ದು. ತಾಯಿಯಂತೆ ಮಗುವಿಗೆ ಮೊಲೆಯೂಡಿಸಲು ಬಂದವಳು ಪೂತನಿ ಎಂಬ ರಾಕ್ಷಸಿ. ಅವಳು ಕಂಸನಿಂದ ಪ್ರೇರಿತಳಾಗಿ, ಹಾಗೆ ಬಂದು, ಕೃಷ್ಣನನ್ನು ಕೊಲ್ಲಬೇಕೆಂದು ಯೋಚಿಸಿ, ವಿಷದ ಹಾಲನ್ನೂಡಿಸಲು ಅವಳು ಬಂದಿದ್ದು. ಏನೂ ಅರಿಯದ ಎಳೆಯ ಶಿಶುವಾದ ಕೃಷ್ಣನು ಅವಳ ವಿಷದ ಹಾಲನ್ನು ಕುಡಿಯುತ್ತಿರುವ ಹಾಗೆಯೇ ಅವಳ ಪ್ರಾಣವನ್ನೂ ಹೀರಿ, ಅವಳನ್ನು ಕೊಂದನು. ಏನದ್ಭುತ\!



ಕೃಷ್ಣನು ಮಗುವಾಗಿ ಮಾಡಿದ್ದು ಇನ್ನೊಂದು. ಯಾವ ಬಾಯಿಂದ ರಾಕ್ಷಸಿಯ ಪ್ರಾಣಹರಣ ಮಾಡಿದನೋ ಅದೇ ಬಾಯಿಂದಲೇ ಮೊಸರನ್ನೂ ಬೆಣ್ಣೆಯನ್ನೂ ಯಥೇಚ್ಛವಾಗಿ ಉಂಡನಲ್ಲ. ವಿಷವನ್ನುಂಡ ಬಾಯಲ್ಲೇ ಅಮೃತವನ್ನೂ ಉಣ್ಣುವುದೇ? ಏನದ್ಭುತ\!



ಎರಡನೆಯದು, ಒಳ್ಳೆಯ ಪರಿಶುದ್ಧನಾದ ಸುಂದರನಾದ ಪುಟ್ಟಬ್ರಹ್ಮಚಾರಿಯಾಗಿ ರೂಪತಳೆದದ್ದು ವಾಮನಾವತಾರದಲ್ಲಿ. ಆ ದಿವ್ಯಸುಂದರ ವೇಷದಲ್ಲಿ ಬಲಿಚಕ್ರವರ್ತಿಯ ಯಜ್ಞಶಾಲೆಗೆ ಅವನು ಹೋಗಿ ಯಾಚಿಸಿದ್ದು ಯಾವುದಕ್ಕೂ ತರವಲ್ಲದ ತನ್ನ ಹೆಜ್ಜೆಯಲ್ಲಿ ಮೂರುಹೆಜ್ಜೆನೆಲವನ್ನು ಮಾತ್ರವೇ, “ಇದೆಂಥ ಯಾಚನೆ? ಯಾವುದಕ್ಕೂ ಉಪಯೋಗವಿಲ್ಲದ್ದು\! ಇನೂ ಹೆಚ್ಚಾಗಿ ಬೇರೆ ಏನನ್ನಾದರೂ ಬೇಡಬಾರದೇ?”ಎನ್ನಿಸಿರು ಎಲ್ಲರಿಗೂ. ಬಲಿಚಕ್ರವರ್ತಿಯೂ ವಿಸ್ಮಿತನಾದ. ಆದರೆ, “ಕೊಟ್ಟೆ”ಎಂದಕೂಡಲೇ ಆದದ್ದೇನು? ಮಹಾದ್ಭುತವಾದ ತ್ರಿವಿಕ್ರಮಾವತಾರ\! ಎರಡೇ ಅಡಿಗಳಿಂದ ಇಡಿಯ ಭೂಮಂಡಲವನ್ನೂ ಮೇಲಣ ಏಳುಲೋಕಗಳನ್ನೂ ಅಳೆದುಬಿಟ್ಟು, ಮೂರನೇ ಹೆಜ್ಜೆಗಾಗಿ ಬಲಿಚಕ್ರವರ್ತಿಯು ತನ್ನ ತಲೆಯನ್ನೇ ಒಡ್ಡಿ ತನ್ನ ಮಾತನ್ನುಳಿಸಿಕೊಳ್ಳಬೇಕಾಯಿತು. ಎಂಥ ಅದ್ಭುತಕಾರ್ಯವಿದು\!



ಭಗವಂತನು ತನ್ನ ಕಾರ್ಯಗಳಲ್ಲಿ ಎಷ್ಟು ಅದ್ಭುತನೋ ಮೈಬಣ್ಣದಲ್ಲಿಯೂ ರೂಪದಲ್ಲಿಯೂ ಅಷ್ಟೇ ಆಕರ್ಷಕನೂ ಅದ್ಭುತಕಾರಿಯೂ. ಎಂಥ ಸೊಗಸಾದ ಪಾದರಿಹೂವಿನ ಮೈಬಣ್ಣ ಅವನದು\!



“ಆ ಸ್ವಾಮಿಯೇ ಈಗ ಶ್ರೀಸಾಲಗ್ರಾಮವೆಂಬ ಪವಿತ್ರಕ್ಷೇತ್ರದಲ್ಲಿ ನೆಲಸಿದ್ದಾನೆ. ಎಲೆ ಮನಸ್ಸೇ, ನೀನು ಆ ಕ್ಷೇತ್ರಕ್ಕೆ ಹೋಗು. ಸ್ವಾಮಿಯನ್ನು ಕಾಣು. ಅವನಲ್ಲಿ ನೆಲೆಗೊಳ್ಳು”-ಎನ್ನುತ್ತಾರೆ ಆೞ್ವಾರರು.



೭.ಏನೋರಂಜವೆಂಜಮತ್ತುಳ್ ಅರಿಯಾಯ್ ಪ್ಪರಿಯ ವಿರಣಿಯನೈ

ಊನಾರಹಲಮ್ ಪಿಳವೆಡುತ್ತ ಇರುವನ್ ತಾನೇಯಿರುಶುಡರಾಯ್

ವಾನಾಯ್ ತ್ತೀಯಾಯ್ ಮಾರ್ತಮಾಯ್ ಮಲೈಯಾಯಲೈನೀರುಲಹನೈತ್ತುಮ್

ತಾನಾಯ್, ತಾನುಮಾನಾನ್ ತನ್ ಶಾಳಕ್ಕಿರಾಮಮಡೈನೆಂಜೇ



ಏನೋರ್=ಶತ್ರುಗಳಾದ ಅಸುರರು, ಅಂಜ=ಅಂಜುವ ಹಾಗೆ, ವೆಮ್=ಭಯಂಕರವಾದ



೬೩

ಶಮತ್ತುಳ್=ಯುದ್ಧಭೂಮಿಯಲ್ಲಿ, ಅರಿಯಾಯ್=ನರಹರಿಯಾಗಿ, ಪರಿಯ=ಕ್ರೂರಿಯಾದ, ಇರಣಿಯನೈ=ಹಿರಣ್ಯಕಶಿಪುವನ್ನು, ಊನ್=ಮಾಂಸದಿಂದ, ಆರ್=ತುಂಬಿದ, ಅಹಲಮ್=ಎದೆಯನ್ನು, ಪಿಳವು=ಸೀಳಿ, ಎಡುತ್ತ=ಹಾಕಿದ, ಒರುವನ್=ಅಸಾಧಾರಣನೂ, ತಾನೇ=ಅವನೇ, ಇರು ಶುಡರ್ ಆಯ್=ಎರಡು ಜ್ಯೋತಿಗಳಾಗಿ, ವಾನ್ ಅಯ್=ಆಕಾಶವಾಗಿ, ತೀ ಆಯ್=ಅಗ್ನಿಯಾಗಿ, ಮಾರುತಮ್ ಆಯ್=ಮಾರುತವಾಗಿ, ಮಲೈ ಆಯ್=ಪರ್ವತವಾಗಿ, ಅಲೈನೀರ್=ಅಲೆಯ ನೀರಿನಿಂದ ಸುತ್ತುವರಿದ, ಉಲಹು ಅನೈತ್ತುಮ್=ಲೋಕಗಳೆಲ್ಲವೂ, ತಾನ್ ಆಯ್=ತಾನೇ ಆಗಿ, ತಾನುಮ್=ಅವನೂ ಸಹ, ಆನಾನ್=ದಿವ್ಯಮಂಗಳ ಸ್ವರೂಪನು ಆಗಿರುವವನ, ಶಾಳಕ್ಕಿರಾಮಮ್= ಶ್ರೀಸಾಲಗ್ರಾಮವನ್ನು, ಅಡೈ=ಹೋಗಿಸೇರು, ನೆಂಜೇ=ಮನಸ್ಸೇ.



ಶತ್ರುಗಳಾದ ಅಸುರರು ಅಂಜುವಂತೆ, ಭಯಂಕರವಾದ ಯುದ್ಧಭೂಮಿಯಲ್ಲಿ ನರಹರಿಯಾಗಿ, ಕ್ರೂರಿಯಾದ ಹಿರಣ್ಯಕಶಿಪುವನ್ನು ಅವನ ಮಾಂಸದಿಂದ ತುಂಬಿದ ಎದೆಯನ್ನು ಸಿಳಿ ಹಾಕಿದ ಅಸಾಧಾರಣನೂ, ತಾನೇ ಎರಡು ಜ್ಯೋತಿಗಳಾಗಿ, ಆಕಾಶವಾಗಿ, ಅಗ್ನಿಯಾಗಿ ಮಾರುತವಾಗಿ, ಪರ್ವತವಾಗಿ, ಅಲೆಯ ನೀರಿನಿಂದ ಸುತ್ತುವರಿದ ಲೋಕಗಳೆಲ್ಲವೂ ತಾನೇ ಆಗಿ, ತಾನೂ ಸಹ ದಿವ್ಯಮಂಗಳ ಸ್ವರೂಪನಾಗಿ ಇರುವ ಶ್ರೀಸಾಲಗ್ರಾಮಕ್ಕೆ ಹೋಗಿಸೇರು, ಮನಸ್ಸೇ.\(೭\)



ದುಷ್ಟಶಿಕ್ಷಣದಲ್ಲಿ ಭಗವಂತನು ಸ್ವೀಕರಿಸುವ ರೂಪವು ಪಾತ್ರವೂ ಅಸಾಧಾರಣವಾದದ್ದು. ಶತ್ರುಗಳಾದ ದುಷ್ಟ ಅಸುರರೆಲ್ಲರೂ ನಡುನಡುಗುವಂತೆ, ಅವರು ಊಃಇಸಿಕೊಳ್ಳಲೂ ಸಹ ಅಸಾಧ್ಯವಾದಂಥ ಅಸದೃಶವಾದ ನರಹರಿರೂಪವನ್ನು ತಳೆದನು. ಕಡುಕ್ರೂರಿಯಾದ ಹಿರಣ್ಯಕಶಿಪುವಿನ ಪುಷ್ಟವೂ ಬಲಿಷ್ಠವೂ ಆದ ಮಾಂಸ ತುಂಬಿದ ಎದೆಯನ್ನು ತನ್ನ ಹರಿತವಾದ ಉಗುರುಗಳಿಂದಲೇ ಬಗೆದುಹಾಕಿದನು. ಇದೊಂದು ಭಗವಂತನ ಅನಾದೃಶನಾದ ಸಾಮರ್ಥ್ಯ.



ಭಗವಂತನ ಸೃಷ್ಟಿ ಸಾಮರ್ಥ್ಯವೂ ಅಪೂರ್ವವಾದದ್ದೇ. ಅವನೇ ಎರಡು ಬಗೆಯ ಜ್ಯೋತಿಗಳಾಗಿದ್ದಾನೆ. ಶೀತಳ ಚಂದ್ರನೂ ಅವನೇ. ತೀಕ್ಷ್ಣಶಾಖದ ಸೂರ್ಯನೂ ಅವನೇ. ಆಕಾಶ,ಅಗ್ನಿ,ವಾಯು,ನೀರು,ಭೂಮಿಗಳೆಂಬ ಪಂಚಭೂತಗಳೂ ಅವನೇ ಆಗಿದ್ದಾನೆ. ಅಲೆಗಳಿಂದ ಕೂಡಿದ ಕಡಲೂ, ಅದರಿಂದ ಸುತ್ತುವರಿಯಲ್ಪಟ್ಟಿರುವ ಎಲ್ಲ ಲೋಕಗಳೂ ಅವನೇ ಆಗಿದ್ದಾನೆ. ವೈವಿಧ್ಯಮಯವಾದ ಸೃಷ್ಟಿಯಲ್ಲಿ ಎಲ್ಲ ವಸ್ತುಗಳೂ ಅವನೇ ಆಗಿರುವುದಲ್ಲದೆ, ಅತಿಸುಂದರನದ ದಿವ್ಯಮಂಗಳವಾದ ಅರ್ಚಾಸ್ವರೂಪನಾಗಿ ಎಲ್ಲ ಪವಿತ್ರಕ್ಷೇತ್ರಗಳಲ್ಲಿಯೂ ನೆಲಸಿದ್ದಾನೆ. “ವಿಸ್ಮಯಕಾರಕ ಗುಣಸ್ವಭಾವಗಳುಳ್ಳ ಸರ್ವೇಶ್ವರನು ಶ್ರೀಸಾಲಗ್ರಾಮ ಕ್ಷೇತ್ರದಲ್ಲಿ ನೆಲಸಿದ್ದಾನೆ. ಎಲೆ ಮನಸ್ಸೇ, ನೀನು ಅಲ್ಲಿಗೆ ಹೋಗು, ಸ್ವಾಮಿಯನ್ನು ಕಣ್ಣಾರ ಕಾಣು ಮತ್ತು ಅವನಲ್ಲಿ ನೆಲೆಗೊಳ್ಳು”-ಎನ್ನುತ್ತಾರೆ, ಆೞ್ವಾರರು.



೬೪

೮.ವೆನ್ದಾರೆನ್ಬುಮ್ ಶುಡುನೀಱುಮ್ ಮೆಯ್ಯಿಲ್ ಪೂಶಿಕ್ಕೈಯಹತ್ತು, ಓರ್ ಶನ್ದಾರ್ ತಲೈಕೊಣ್ಡುಲಹೇೞುಮ್ ತಿರಿಯುಮ್ ಪೆರಿಯೋನ್ ತಾನ್ ಶೆನ್ಱು, ಎನ್

ಎನ್ದಾಯ್\! ಶಾಪಮ್ ತೀರೆನ್ನ ಇಲಙ್ಗ ಮುದುನೀರ್ ತಿರುಮಾರ್ಬಿಲ್

ತನ್ದಾನ್, ಶನ್ದಾರ್ ಪೊೞಿಲ್ ಶೂೞ್ ನ್ದ ಶಾಳಕ್ಕಿರಾಮಮಡೈನೆಂಜೇ



ವೆನ್ದಾರ್=ಸುಟ್ಟು ಬೆಂದುಹೋದವರ, ಎನ್ಬುಮ್=ಎಲುಬನ್ನೂ, ಶುಡು=ಸುಟ್ಟು\(ಸುಡುಗಾಡಿನ\)ನೀಱುಮ್=ಬೂದಿಯನ್ನೂ, ಮೆಯ್ಯಿಲ್ ಪೂಶಿ=ಮೈಗೆ ಬಳಿದುಕೊಂಡು,ಕೈಯಹತ್ತು=ಕೈತಲದಲ್ಲಿ, ಅಂಗೈಯಲ್ಲಿ, ಶನ್ದು ಆರ್=ಸಂದುಗಳು ತುಂಬಿರುವ, ಓರ್=ಒಂದು, ತಲೈಕೊಣ್ಡು=ತಲೆಬುರುಡೆಯನ್ನು ಹಿಡಿದುಕೊಂಡು, ಉಲಹು ಏೞುಮ್=ಏಳುಲೋಕಗಳನ್ನೂ, ತಿರಿಯುಮ್=ಅಲೆದವನಾದಮ್ ಪೆರಿಯೋನ್ ತಾನ್=ಪರಮಶಿವನು, ಶೆನ್ಱು=ಸರ್ವೇಶ್ವರನ ಬಳಿಗೆ ಹೋಗಿ, ಎನ್ ಎನ್ದಾಯ್-ನನ್ನ ತಂದೆಯೇ, ಶಾಪಮ್ ತೀರ್=ಶಾಪವನ್ನು ಪರಿಹರಿಸು, ಎನ್ನ=ಎಂದು ಬೇಡಲು, ಇಲಙ್ಗು=ಪ್ರಕಾಶಿಸುವಮ್ ಅಮುದಮ್ ನೀರ್=ಅಮೃತಜಲವನ್ನು, ತಿರುಮಾರ್ಬಿಲ್=ಎದೆಯಿಂದ, ತನ್ದಾನ್=ತಂದವನಾದ ಸರ್ವೇಶ್ವರನು, ನೆಲಸಿರುವ, ಶನ್ದು ಆರ್=ಚಂದನ ವೃಕ್ಷಗಳಿಂದ ತುಂಬಿರುವ, ಪೊೞಿಲ್ ಶೂೞ್ ನ್ದ=ತೋಪುಗಳಿಂದ ಸುತ್ತುವರಿದ, ಸ್ ಶಾಳಕ್ಕಿರಾಮಮ್=ಶ್ರೀಸಾಲಗ್ರಾಮವನ್ನು, ಅಡೈ=ಹೋಗಿಸೇರು, ನೆಂಜೇ=ಮನಸ್ಸೇ.





ಸುಡುಗಾಡಿನಲ್ಲಿ, ಸುಟ್ಟುಬೆಂದವರ ಎಲುಬನ್ನೂ ಸುಟ್ಟಬೂದಿಯನ್ನೂ ಮೈಗೆಲ್ಲಾ ಲೇಪಿಸಿಕೊಂಡು ಅಂಗೈಯಲ್ಲಿ ತುಂಬ ರಂಧ್ರಗಳಿರುವ ತಲೆಬುರುಡೆಯನ್ನು ಹಿಡಿದು ಏಳುಲೋಕಗಳನ್ನೂ ಅಲೆದವನಾದ ಪರಮಶಿವನು \(ಸರ್ವೇಶ್ವರನ\)ಬಳಿಗೆ ಹೋಗಿ, “ನನ್ನ ತಂದೆಯೇ, ಶಾಪವನ್ನು ಪರಿಹರಿಸು”ಎಂದು ಬೇಡಲು, ಪ್ರಕಾಶಿಸುವ ಅಮೃತಜಲವನ್ನು ತನ್ನ ಎದೆಯಿಂದ ತಂದವನಾದ ಸರ್ವೇಶ್ವರನು ನೆಲಸಿರುವ ಚಂದನ ವೃಕ್ಷಗಳಿಂದ ತುಂಬಿದ ತೋಪುಗಳಿಂದ ಸುತ್ತುವರಿದಿರುವ ಶ್ರೀಸಾಲಗ್ರಾಮವನ್ನು ಹೋಗಿ ಸೇರು ಮನಸ್ಸೇ.\(೮\)



ಈ ಪಾಶುರದಲ್ಲಿ ಭಗವಂತನ ಉಪಕಾರತ್ವವನ್ನು ನಿದರ್ಶಿಸಲಾಗಿದೆ. ಪರಮಶಿವನಿಗೆ ತಟ್ಟಿದ ಬ್ರಹ್ಮನ ಶಾಪದ ಫಲವಾಗಿ ಅವನು ಸುಡುಗಾಡಿನಲ್ಲಿ ಚಿತೆಯಲ್ಲಿ ಅರೆಬೆಂದ ಎಲುಬುಗಳನ್ನು ಧರಿಸಿ, ಚಿತಾಭಸ್ಮವನ್ನು ಮೈಗೆಲ್ಲಾ ಬಳಿದುಕೊಂಡು, ಕೈಯಲ್ಲಿ ತೂತುಗಳಿಂದ ತುಂಬಿರುವ ತಲೆಬುರುಡೆಯನ್ನು ಹಿಡಿದು ಏಳುಲೋಕಗಳನ್ನೂ ಸುತ್ತಾಡಿ, ತನ್ನ ಶಾಪವನ್ನು ಹರಿಸುವವನನ್ನು ಯಾರನ್ನೂ ಕಾಣದೆ ಕಡುನೊಂದು, ಕಡೆಗೆ ಸರ್ವೇಶ್ವರನ ಬಳಿಗೆ ಹೋದನು. “ನನ್ನ ತಂದೆಯೇ, ನನಗೆ ತಟ್ಟಿರುವ ಶಾಪವನ್ನು ಹರಿಸು”ಎಂದು ಬೇಡಿಕೊಂಡನು. ಆಗ, ಸ್ವಾಮಿಯು ತನ್ನ ಎದೆಯಿಂದಲೇ ಅಮೃತಜಲವನ್ನು ಹರಿಸಿ, ಶಿವನ ಕೈಯಲ್ಲಿದ್ದ ತೂತುಗಳ ಕಪಾಲವನ್ನು ತುಂಬಿಸಿ, ಅವನನ್ನು ಬ್ರಹ್ಮಶಾಪದಿಂದ ಬಿಡುಗಡೆ ಮಾಡಿದನು. ಆ ಸ್ವಾಮಿಯು ಈಗ ಶ್ರೀಗಂಧದ ಮರಗಳ ತೋಪುಗಳಿಂದ ಸುತ್ತುವರಿದಿರುವ ಶ್ರೀಸಾಲಗ್ರಾಮದಲ್ಲಿ ನೆಲಸಿದ್ದಾನೆ. “ಎಲೆ ಮನಸ್ಸೇ, ನೀನು ಸಾಲಗ್ರಾಮಕ್ಕೆ ಹೋಗು. ಭಗವಂತನನ್ನು ಕಾಣು, ಮತ್ತು, ಅವನಲ್ಲಿ ನೆಲೆಗೊಳ್ಳು”-ಎನ್ನುತ್ತಾರೆ, ಆೞ್ವಾರರು.



೬೫

೯.ತೊಣ್ಡಾಮಿನಮುಮಿಮೈಯೋರುಮ್ ತುಣೈನೂಲ್ ಮಾರ್ಬಿನನ್ ದಣರುಮ್

ಅಣ್ಡಾವೆಮಕ್ಕೇಯರುಳಾಯೆನ್ಱು ಅಣೈಯುಮ್ ಕೋಯಿಲಿರುಹೆಲ್ಲಾನ್

ವಣ್ಡಾರ್ ಪೊೞಿಲಿನ್ ಪೞನತ್ತು ವಯಲಿನಯಲೇಕಯಲ್ ಪಾಯ

ತಣ್ಡಾಮರೈಹಳ್ ಮುಹಮಲರ್ ತ್ತುಮ್ ಶಾಳಕ್ಕಿರಾಮಮಡೈನೆಂಜೇ



ತೊಣ್ಡು=ಭಕ್ತರು, ಆಮ್=ಆಗಿರುವ, ಇನಮುಮ್=ಸಮೂಹವೂ, ಇಮೈಯೋರುಮ್=ದೇವತೆಗಳೂ, ತುಣೈ ನೂಲ್=ಜೊತೆದಾರವು\(ಯಜ್ಞೋಪವೀತವು\), ಮಾರ್ಬಿನ್=ಎದೆಯಲ್ಲಿ ಧರಿಸಿರುವ, ಅನ್ದಣರುಮ್=ಬ್ರಾಹ್ಮಣರೂ, ಅಣ್ಡಾ=ಸ್ವಾಮೀ, ಎಮಕ್ಕೇ ಅರುಳಾಯ್=ನಮಗೆಲ್ಲ ನೀನುಕೃಪೆಮಾಡು, ಎನ್ಱು=ಎಂದು, ಅಣೈಯುಮ್=ಬಂದುಸೇರುವ, ಕೋಯಿಲ್=ದೇವಮಂದಿರವಾಗಿಯೂ, ಅರುಹು ಎಲ್ಲಾಮ್-ಸುತ್ತ ಎಲ್ಲಕಡೆಯಲ್ಲೂ, ವಣ್ಡು ಆರ್=ದುಂಬಿಗಳು ತುಂಬಿರುವ, ಪೊೞಿಲಿನ್=ತೋಪುಗಳಲ್ಲಿ, ಪೞನತ್ತು=ಸರೋವರಗಳಲ್ಲಿ, ವಯಲಿನ್=ಗದ್ದೆಗಳ, ಅಯಲೇ=ಪ್ರದೇಶದಲ್ಲಿ, ಇರುವ, ಕಯಲ್=\(ಕಯಲ್ ಜಾತಿಯ\) ಮೀನುಗಳು, ಪಾಯ=ನೆಗೆದಾಡಲು, ತಣ್=ತಂಪಾದ, ತಾಮರೈಹಳ್=ತಾವರೆಗಳು, ಮುಹಮ್ ಅಲರ್ ತ್ತುಮ್=ಮುಖವನ್ನು ಅರಳಿಸಿಕೊಂಡಿರುವ, ಶಾಳಕ್ಕಿರಾಮಮ್=ಶ್ರೀಸಾಲಗ್ರಾಮವನ್ನು, ಅಡೈ=ಹೋಗಿಸೇರು, ನೆಂಜೇ=ಮನಸ್ಸೇ.





ಭಕ್ತರಕೂಟವೂ ದೇವತೆಗಳೂ ಜೋಡಿಯಜ್ಞೋಪವೀತಧಾರಿಗಳಾದ ಬ್ರಾಹ್ಮಣರೂ, “ಸ್ವಾಮೀ, ನಮಗೆಲ್ಲ ನೀನು ಕೃಪೆಮಾಡು”ಎಂದು ಬಂದುಸೇರುವ ದೇವಮಂದಿರವಾಗಿಯೂ, ಅದರ ಸುತ್ತ ಎಲ್ಲ ಕಡೆಯಲ್ಲೂ ದುಂಬಿಗಳು ತುಂಬಿರುವ ತೋಪುಗಳಲ್ಲಿನ ಸರೋವರಗಳಲ್ಲಿ ಗದ್ದೆಗಳಲ್ಲಿರುವ ಕಯಲ್ ಮೀನುಗಳು ನೆಗೆದಾಡುತ್ತಾ, ತಂಪಾದ ತಾವರೆಗಳು ಮುಖವನ್ನು ಅರಳಿಸಿಕೊಂಡಿರುವ ಶ್ರೀಸಾಲಗ್ರಾಮ ಕ್ಷೇತ್ರವನ್ನು ಹೋಗಿಸೇರು, ಮನಸ್ಸೇ. \(೯\)



ಈ ಪಾಶುರದಲ್ಲಿ ಶ್ರೀಸಾಲಗ್ರಾಮ ಕ್ಷೇತ್ರದಲ್ಲಿರುವ ದೇವಾಲಯದ ಹಿರಿಮೆಯನ್ನು ಹೇಳಲಾಗಿದೆ. ದೇವಾಲಯದಲ್ಲಿ, ಒಂದು ಕಡೆ, ಎಲ್ಲ ಕಾಲಕ್ಕೂ ಭಗವತ್ಕೈಂಕರ್ಯಕ್ಕೆ ಸಿದ್ಧವಾಗಿರುವ ಭಕ್ತರಕೂಟವಿದೆ. ಇನ್ನೊಂದು ಕಡೆ, ದೇವತೆಗಳ ಸಮೂಹವಿದೆ. ಮತ್ತೊಂದು ಕಡೆ ವೇದಾಧ್ಯಯನ ಸಂಪನ್ನರಾದ, ಪರಿಶುದ್ಧ ಜೀವನ ನಡಸುವ, ಜೋಡಿ ಯಜ್ಞೋಪವೀತಧಾರಿಗಳಾದ ಬ್ರಾಹ್ಮಣರ ತಂಡವಿದೆ. ಭಗವಂತನ ಸಮ್ಮುಖದಲ್ಲಿ ನಿಂತು, ಈ ಒಂದೊಂದು ತಂಡವೂ “ಸ್ವಾಮೀ, ನಮಗೇ ಕೃಪೆದೋರು” ಎಂದು, ಸ್ವಾರ್ಥಿಗಳಂತೆ ಬೇಡಿಕೊಳ್ಳುತ್ತದೆ. ಭಗವಂತನಾದರೋ ದಯಾಸ್ವರೂಪನು. ತನ್ನನ್ನು ಆಶ್ರಯಿಸಿದ ಒಂದೊಂದು ಕೂಟಕ್ಕೂ ಕೃಪೆದೋರುವನೋ ಎಂಬಂತೆ ಅಲ್ಲರಿಗೂ ಅನುಗ್ರಹಿಸುತ್ತಾನೆ. ಹೀಗೆ, ಸಾಲಗ್ರಾಮದ ದೇವಾಲಯಕ್ಕೆ ಹೋದವರಿಗೆಲ್ಲರಿಗೂ ಕೃಪಾಶ್ರಯವನ್ನುಂಟುಮಾಡುತ್ತದೆ.



ಅಲ್ಲದೆ, ದೇವಾಲಯದ ಹೊರಗಡೆ, ಎಲ್ಲಿ ನೋಡೀದರೂ ಪ್ರಕೃತಿ ರಮ್ಯ. ಸುತ್ತಲೂ ತೋಪುಗಳಿವೆ. ಆ ತೋಪಿನ ಮರಗಳಲ್ಲಿ ದುಂಬಿಗಳು ತುಂಬಿಕೊಂಡು



೬೬

ಮೈಮರೆತು ಗಾನ ಮಾಡುತ್ತವೆ. ತೋಪುಗಳಲ್ಲಿ ಸ್ವಚ್ಛವಾದ ತಂಪಾದ ನೀರಿನ ಸರೋವರಗಳಿವೆ. ಅವುಗಳಲ್ಲಿ ತಾವರೆಹೂಗಳು ಚೆಲುವಾಗಿ ಅರಳಿವೆ. ಅವುಗಳ ನಡುವೆ, ಗದ್ದೆಗಳಲ್ಲಿದ್ದುಕೊಂಡು ನೆಗೆದಾಡುವ ಮೀನುಗಳು ಸಮೃದ್ಧಿಯಾಗಿ ಬೆಳೆದು ನಿರ್ಭಯವಾಗಿ ನೆಗೆದಾಡುತ್ತವೆ.



ಹೀಗೆಲ್ಲಾ, ಮನೋಹರವಾಗಿರುವ ಸಾಲಗ್ರಾಮ ಕ್ಷೇತ್ರದಲ್ಲಿ ನೆಲಸಿರುವ ಕೃಪಾಳುವಾದ ಭಗವಂತನನ್ನು ಕಾಣಬೇಕೆಂದೂ ಅವನಲ್ಲಿ ನೆಲೆಗೊಳ್ಳಬೇಕೆಂದೂ ಆೞ್ವಾರರು ತಮ್ಮ ಮನಸ್ಸನ್ನು ಉತ್ತೇಜಿಸುತ್ತಾರೆ.



೧೦.ತಾರಾವಾರುಮ್ ವಯಲ್ ಶೂೞ್ ನ್ದ ಶಾಳಕ್ಕಿರಾಮತ್ತಡಿಹಳೈ

ಕಾರಾರ್ ಪುಱವಿನ್ ಮಙ್ಗೈವೇನ್ದನ್ ಕಲಿಯನೊಲಿಶೆಯ್ ತಮಿೞ್ ಮಾಲೈ

ಆರಾರುಲಹತ್ತಱಿವುಡೈಯಾರ್ ಅಮರರ್ ನನ್ನಾಟ್ಟರಶಾಳ

ಪೇರಾಯಿರ ಮುಮೋದುಮಿನ್ ಹಳ್ ಅನ್ಱಿಯಿವೈಯೇ ಪಿದಟ್ರುಮಿನೇ



ತಾರಾ=ನೀರುಕೋಳಿಗಳು, ಆರುಮ್=ತುಂಬಿರುವ, ವಯಲ್=\(ಬೈಲು\)ಗದ್ದೆಗಳಿಂದ,ಶೂೞ್ ನ್ದ=ಸುತ್ತುವರಿದಿರುವ, ಶಾಳಕ್ಕಿರಾಮತ್ತು=ಶ್ರೀಸಾಲಗ್ರಾಮದ, ಅಡಿಹಳೈ=\(ಭಗವಂತನನ್ನು\)ಅಡಿಗಳನ್ನು ಕುರಿತು, ಕಾರ್ ಆರ್=ಕಾರ್ಮುಗಿಲುಗಳು ತುಂಬಿರುವ, ಪುಱವಿಲ್=ಕಾಡುಗಳುಳ್ಳ, ಮಙ್ಗೈ=ಮಂಗೈನಾಡಿನ, ವೇನ್ದನ್=ಒಡೆಯನಾದ, ಕಲಿಯನ್=ಕಲಿಯನು, ಒಲಿಶೆಯ್=ಹಾಡಿದ, ತಮಿೞ್ ಮಾಲೈ=ತಮಿಳಿನ ಪಾಶುರಗಳ ಮಾಲೆಯನ್ನು, ಆರಾರ್=ಯಾರು ಯಾರು, ಉಲಹತ್ತು=ಪ್ರಪಂಚದ, ಅಱಿವು ಉಡೈಯಾರ್=ಅರಿವನ್ನುಳ್ಳವರೋ, ಅವರು, ಅಮರರ್=ಅಮರರ, ನಲ್ ನಾಡು=ಉತ್ತಮ ಲೋಕದ, ಅರಶು ಆಳ=-ದೊರೆತನ ಮಾಡಲು, ಪೇರ್ ಆಯಿರಮ್=ಸಾವಿರ ನಾಮಗಳನ್ನು, ಓದುಮಿನ್ ಹಳ್=ಓದುವವರು\(ಅಭ್ಯಾಸ ಮಾಡಿರುವವರು\), ಅನ್ಱಿ=ಅವುಗಳಲ್ಲದೆ, ಇವೈಯೇ=ಇವುಗಳನ್ನೇ,\(ಈ ಪಾಶುರಗಳನ್ನೇ\) ಪಿದಟೃಮಿನೇ=ಹೇಳಿಕೊಳ್ಳುತ್ತಿರುವವರಾಗಿರಿ. \(ಹೇಳಿಕೊಳ್ಳುತ್ತಿರಿ\).



ನೀರುಕೋಳಿಗಳು ತುಂಬಿರುವ ಗದ್ದೆಗಳಿಂದ ಸುತ್ತುವರಿದಿರುವ ಶ್ರೀಸಾಲಗ್ರಾಮ ಕ್ಷೇತ್ರದಲ್ಲಿ ನೆಲಸಿರುವ ಭಗವಂತನ ಅಡಿಗಳನ್ನು ಕುರಿತು ಕಾರ್ಮುಗಿಲು ತುಂಬಿರುವ ಕಾಡುಗಳುಳ್ಳ\(ಕಾಡುದಾರಿಗಳುಳ್ಳ\)ಮಂಗೈ ನಾಡಿನ ಒಡೆಯನಾದ ಕಲಿಯನ್ ಹಾಡಿದ ತಮಿಳಿನ ಪಾಶುರಮಾಲೆಯನ್ನು ಪ್ರಪಂಚದ ಅರಿವನ್ನು ಯಾರುಯಾರು ಪಡೆದಿದ್ದೀರೋ ನೀವೆಲ್ಲರೂ, ಅಮರರ ಉತ್ತಮನಾಡಿನ ಒಡೆತನವನ್ನು ಪಡೆಯುವುದಕ್ಕಾಗಿ ಸಾವಿರನಾಮಗಳನ್ನು \(ಅಭ್ಯಾಸ ಮಾಡಿದ್ದರೂ\) ಅಭ್ಯಾಸ ಮಾಡುತ್ತಿದ್ದರೂ ಸಹ ಈ ಪಾಶುರಗಳನ್ನೇ ಸದಾ ಉಚ್ಚರಿಸುತ್ತಿರಿ. \(೧೦\)



ಕಾಡು, ಕಾಡುದಾರಿಗಳು,ಕಾರ್ಮುಗಿಲು- ಇವು ತುಂಬಿರುವ ನಾಡು ಮಂಗೈನಾಡು. ಕಲಿಯನ್ ಎಂಬ ಬಿರುದುಳ್ಳ ತಿರುಮಂಗೈ ಆೞ್ವಾರರು ಅದಕ್ಕೆ ಒಡೆಯನು. ಶುಭ್ರವಾದ

ಬಿಳಿಯ



೬೭

ನೀರುಕೋಳಿಗಳಿಂದಲೂ ಹಸುರಾದ ಗದ್ದೆಗಳಿಂದಲೂ ಕೂಡಿರುವುದು ಶ್ರೀಸಾಲಗ್ರಾಮಕ್ಷೇತ್ರ. ಅಲ್ಲಿ ರಮಣೀಯವಾದ ಪ್ರಕೃತಿಯ ನಡುವೆ ನೆಲಸಿರುವ ಭಗವಂತನ ಅಡಿಗಳನ್ನು ಕುರಿತು ಆೞ್ವಾರರು ಈ ಹತ್ತು ಪಾಶುರಗಳನ್ನು ರಚಿಸಿ ಹಾಡಿದ್ದಾರೆ. ಪಾಶುರಗಳಲ್ಲಿನ ವಿಷಯ ಭಗವದ್ವಿಷಯ-ಎಂದರೆ, ಭಗವಂತನ ಕೆಲವು ಅವತಾರಗಳಲ್ಲಿ ಅವನು ಬೆಳಗಿಸಿದ ಸಾಮರ್ಥ್ಯ, ಮಾಡಿದ ಅನುಗ್ರಹ ಮೊದಲಾದವು.



ಪ್ರಾಪಂಚಿಕರಾಗಿ ಬದುಕಿ, ಅದರ ಕಷ್ಟಸುಖಗಳನ್ನು ಅನುಭವಿಸಿ ನುರಿತವರು ಪ್ರಪಂಚವನ್ನು ಅರಿತವರು. ಪ್ರಾಪಂಚಿಕ ಜೀವನವೆಲ್ಲವೂ ದುಃಖಮಯವೆಂದೂ, ಪಡೆಯುವ ಸುಖಸಂತೋಷಗಳು ಕ್ಷಣಿಕವೆಂದೂ ಜನನ-ಮರಣವೆಂಬ ಸುಳಿಯಿಂದ ಅದು ಮನುಷ್ಯನನ್ನು ತಪ್ಪಿಸಲಾರದೆಂದೂ, ಅದು ಅದರಲ್ಲಿಯೇ ಸಿಕ್ಕಿಸಿ ನರಳಿಸುವುದೆಂದೂ, ಈ ಬಗೆಯ ಕ್ಷಣಿಕವಾದ ಸುಖಕ್ಕಾಗಿ ಬಾಳನ್ನು ಸವೆಸಬಾರದೆಂದೂ, ಮನುಷ್ಯನು ಅಮರತ್ವವನ್ನು ಪಡೆಯುವುದಕ್ಕಾಗಿ ಯತ್ನಿಸಬೇಕೆಂದೂ ಅದಕ್ಕೆ ಸುಲಭೋಪಾಯವಿದೆಯೆಂದೂ, ಭಗವಂತನ ನಾಮಸಂಕೀರ್ತನೆಯನ್ನು, ಸಹಸ್ರನಾಮಸಂಕೀರ್ತನೆಯನ್ನೂ ಅನವರತವೂ ಅವನು ನಡಸುತ್ತ ಬರುವುದರಿಂದ ಅಮರತ್ವ ತಪ್ಪದೆ ಲಭಿಸುವುದೆಂದೂ ತಿಳಿದುಕೊಂಡು, ಹಾಗೆಯೇ ನಡೆಯುವವರು ವಿವೇಕಿಗಳು.



ತಿರುಮಂಗೈ ಆೞ್ವಾರರು ಹೇಳುತ್ತಾರೆ: ವಿವೇಕಿಗಳಾಗಿ ನೀವು ಭಗವಂತನ ಸಾವಿರನಾಮಗಳನ್ನು ಎಡೆಬಿಡದೆ ಹೇಳಿಕೊಳ್ಳುತ್ತಿದ್ದರೂ ಸಹ, ಶ್ರೀಸಾಲಗ್ರಾಮದಲ್ಲಿ ನೆಲಸಿರುವ ಭಗವಂತನನ್ನು ಕುರಿತ ಈ ಹತ್ತು ಪಾಶುರಗಳನ್ನೂ ಸದಾ ತಪ್ಪದೆ ಹೇಳಿಕೊಳ್ಳುತ್ತಿರಿ.



ಎಂದರೆ, ಸಹಸ್ರನಾಮಸಂಕೀರ್ತನೆಗೆ ಎಷ್ಟುಮಹತ್ವವಿದೆಯೋ ಅಷ್ಟೇ ಮಹತ್ವ ಈ ಹತ್ತುಪಾಶುರಗಳಿಗಿದೆ. ಸಹಸ್ರನಾಮದ ಸತತವಾದ ಸ್ಮರಣೆಯಿಂದ ಬರುವ ಫಲವೇ ಈ ಹತ್ತುಪಾಶುರಗಳ ನಿರಂತರವಾದ ಸ್ಮರಣೆಯಿಂದ ಬರುವ ಫಲ-ಎಂದಂತೆ.



ಮುಕ್ತಿಯನ್ನು ಪಡೆದು ಅಮರರಾಗಬೇಕೆನ್ನುವವರು ಈ ಹತ್ತು ಪಾಶುರಗಳನ್ನು ಎಡೆಬಿಡದೆ ಬಾಯಿಯಲ್ಲಿ ನುಡಿಯುತ್ತಿರಿ, ಎಂದಂತೆಯೇ.



ಅಡಿಯ ನಡೆ: ಕಲೈ, ಕಡಮ್, ಉಲವು, ಊರ್, ಅಡುತ್ತ, ತಾಯ್, ಏನೋರ್, ವೆನ್ದಾರ್, ತೊಣ್ಡು, ತಾರಾ, \(ವಾಣಿಲಾ\)



೬೮

ಶ್ರೀಃ

ಶ್ರಿಯೈ ನಮಃ

ಪೆರಿಯ ತಿರುಮೊೞಿ ಮೊದಲ ದಶಕ ಆರನೆಯ ತಿರುಮೊೞಿ

ವಾಣಿಲಾಮುಱುವಲ್



೧.ವಾಣಿಲಾಮುಱುವಲ್ ಶಿಱುನುದಲ್ ಪೆರುನ್ದೋಳ್ ಮಾದರಾರ್ ವಣಮುಲೈಪ್ಪಯನೇ

ಪೇಣಿನೇನ್, ಅದನೈಪ್ಪಿೞೈಯೆನಕ್ಕರುದಿ ಪ್ಪೇದೈಯೇನ್ ಪಿಱವಿನೋಯಱುಪ್ಪಾನ್

ಏಣಿಲೇನಿರುನ್ದೇನೆಣ್ಣಿನೇನೆಣ್ಣಿ ಇಳೈಯವರ್ ಕಲವಿಯಿನ್ ತಿಱತ್ತೈ

ನಾಣಿನೇನ್, ವನ್ದುನ್ ತಿರುವಡಿಯಡೈನ್ದೇನ್ ನೈಮಿಶಾರಣಿಯತ್ತುಳೆನ್ದಾಯ್



ವಾಳ್=ಪ್ರಕಾಶದಿಂದ ಕೂಡಿದ, ನಿಲಾ=ಬೆಳದಿಂಗಳ ಹಾಗೆ, ಮುಱುವಲ್=ಮುಸಿನಗುವನ್ನೂ, ಶಿಱು=ಸೊಬಗಿನ\(ತೇಜಸ್ಸಿನಿಂದ ಕೂಡಿದ\) ನುದಲ್=ಹಣೆಯನ್ನೂ, ಪೆರು=ನೀಳವಾದ, ತೋಳ್=ತೋಳನ್ನೂ ಉಳ್ಳ, ಮಾದರಾರ್=ಸ್ತ್ರೀಯರ, ವನಮ್ ಮುಲೈ=ಸೊಗಸಾದ ಮೊಲೆಯ, ಪಯನೇ=ಪ್ರಯೋಜನವನ್ನೇ, ಪೇಣಿನೇನ್=ಆಶಿಸಿದೆನು\(ಆಶ್ರಯಿಸಿದೆನು\), ಅದನೈ=ಅದನ್ನು, ಪಿೞೈ=ಪಾಪ, ಎನ=ಎಂದು, ಕರುದಿ=ತಿಳಿದೂ, ಪೇದೈಯೇನ್=ಬುದ್ಧಿಕೆಟ್ಟವನಾದೆ, ಪಿಱವಿ=ಹುಟ್ಟಿನ, ನೋಯ್=ಯಾತನೆ\(ಸಂಕಟ\)ಯನ್ನು, ಅಱಿಪ್ಪಾನ್=ಅರಿತುಕೊಳ್ಳುವ, ಏಣ್ ಇಲೇನ್=ಅಭಿಪ್ರಾಯವೇ ಇಲ್ಲದವನಾಗಿ, ಇರುನ್ದೇನ್=ಇದ್ದೆ, ಎಣ್ಣಿನೇನ್=ಯೋಚಿಸಿದೆನು, ಎಣ್ಣಿ=ಯೋಚಿಸಿ ತಿಳಿದು, ಇಳೈಯವರ್=ಯುವತಿಯರ, ಕಲವಿಯಿನ್=ಕೂಡಿಕೆಯ, ತಿಱತ್ತೈ=ವಿಷಯವನ್ನೇ, ನಾಣಿನೇನ್=ತೊರೆದೆನು, ವನ್ದು=ಬಂದು, ಉನ್ ತಿರುವಡಿ=ನಿನ್ನ ಪಾದಗಳನ್ನು, ಅಡೈನ್ದೇನ್=ಸೇರಿದೆನು, ನೈಮಿಶಾರಣಿಯತ್ತುಳ್=ನೈಮಿಶಾರಣ್ಯದಲ್ಲಿರುವ, ಎನ್ದಾಯ್=ನನ್ನ ತಂದೆಯೇ.



ಪ್ರಕಾಶಮಾನವಾದ ಬೆಳದಿಂಗಳಿನಂತಿರುವ ಮುಸಿನಗುವನ್ನೂ ತೇಜಸ್ಸಿನಿಂದ ಕೂಡಿದ ಹಣೆಯನ್ನೂ ನಿಡಿದಾದ ತೋಳುಗಳನ್ನೂ ಉಳ್ಳ ಸ್ತ್ರೀಯರ ಅಂದವಾದ ಮೊಲೆಗಳ ಪ್ರಯೋಜನವನ್ನೇ ಆಶಿಸಿ\(ಆಶ್ರಯಿಸಿ\)ದೆನು. ಅದನ್ನು ಪಾಪವೆಂದು ತಿಳಿದೂ ಬುದ್ಧಿಕೆಟ್ಟವನಾದೆ. ಹುಟ್ಟಿನ ಸಂಕಟವನ್ನು ಅರಿತುಕೊಳ್ಳುವ ಅಭಿಪ್ರಾಯವನ್ನೇ\(ಆಲೋಚನೆಯನ್ನೇ\) ಇಲ್ಲದವನಾಗಿದ್ದೆ. ಯೋಚಿಸಿದೆ. ಯೋಚಿಸಿ ತಿಳಿದು ಯುವತಿಯರ ಕೂಡಿಕೆಯೆಂಬ ವಿಷಯವನ್ನೇ ತಳ್ಳಿಹಾಕಿದೆನು. ಬಂದು ನಿನ್ನ ಪಾದಗಳನ್ನುಸೇರಿದೆನು, ನೈಮಿಶಾರಣ್ಯದಲ್ಲಿರುವ ನನ್ನ ತಂದೆಯೇ\! \(೧\)



ಸರ್ವೇಶ್ವರನ ದಿವ್ಯಸುಂದರವಾದ ಅರ್ಚಾಸ್ವರೂಪವನ್ನು ಆೞ್ವಾರರು ಬದರಿಕಶ್ರಮದಲ್ಲಿ



೬೯

ಕಣ್ತುಂಬ ನೋಡಿ ಹೊಗಳಿ ಆನಂದಿಸಿದ ಬಳಿಕ ಅವರು ಅಲ್ಲಿಂದ ನೈಮಿಶಾರಣ್ಯ ಕ್ಷೇತ್ರಕ್ಕೆ ಬಂದಿದ್ದಾರೆ. ನೈಮಿಶಾರಣ್ಯಕ್ಶೇತ್ರವೆಂಬುದು ಉತ್ತರಭಾರತದಲ್ಲಿ ಸುಪ್ರಸಿದ್ಧವಾದ ಒಂದು ಯಾತ್ರಾಸ್ಥಳ. ಅದು ಪುರಾಣಪ್ರಸಿದ್ಧವಾದದ್ದು. ಹಿಂದೆ ಒಂದು ಕಾಲದಲ್ಲಿ ಋಷಿಗಳು ತಮ್ಮ ತಪಸ್ಸಿಗೆ ಯೋಗ್ಯವಾದ ಕ್ಷೇತ್ರವೊಂದನ್ನು ಭೂಲೋಕದಲ್ಲಿ ತಿಳಿಸೆಂದು ಚತುರ್ಮುಖಬ್ರಹ್ಮನನ್ನು ಕೇಳಿಕೊಂಡರಂತೆ. ಬ್ರಹ್ಮದೇವನು ಒಂದು ದರ್ಭೆಹುಲ್ಲನ್ನು ಎತ್ತಿಕೊಂಡು, ಅದನ್ನು ಚಕ್ರದಂತೆ ಸುತ್ತಿ, ಅದನ್ನು ಉರುಳಬಿಟ್ಟು “ಆ ದರ್ಭೆಯ ಚಕ್ರ ಯಾವ ಪ್ರದೇಶದಲ್ಲಿ ಉರುಳದೆ ಬೀಳುವುದೋ ಅದೇ ನೀವು ಕೇಳುವಂಥ ಯೋಗ್ಯವಾದ ಸ್ಥಳ”ಎಂದನಂತೆ. ಆ ದರ್ಭೆಯ ಚಕ್ರ “ನೇಮಿ” ಉರುಳುತ್ತಾ ಹೋಗಿ ಕಡೆಗೆ ಹಿಮಾಲಯದ ತಪ್ಪಲಿನಲ್ಲಿ ದಟ್ಟವಾದ ಅರಣ್ಯದಲ್ಲಿ ಒಂದೆಡೆ ಉರುಳದೆಬಿದ್ದಿತಂತೆ. ಋಷಿಗಳು ಅದನ್ನು ಕಂಡು ತಮಗೆ ತಪೋಯೋಗ್ಯವಾದ ಸ್ಥಳವೊಂದು ಭೂತಲದಲ್ಲಿ ದೊರೆಯಿತಲ್ಲಾ ಎಂದು ಹರ್ಷಿಸಿದರಂತೆ. ಅದೇ ನೈಮಿಶಾರಣ್ಯ-ನೇಮಿಯಿಂದ ಗುರುತಿಸಲಾದ ಅರಣ್ಯ\! ಋಷಿಗಳು ತಪಸ್ಸು ಮಾಡುವ ಪವಿತ್ರಸ್ಥಳವಾಗಿ, ಆಧ್ಯಾತ್ಮಿಕಕ್ಕೆ ಪರಿಶುದ್ಧವಾದ ವಾತಾವರಣವನ್ನು ಪಡೆದ ಅಲ್ಲಿ ಸರ್ವೇಶ್ವರನೇ ಬಂದು, ಭಕ್ತಜನೋದ್ಧಾರಕ್ಕಾಗಿ ನೆಲಸಿದನಂತೆ\! ಹೀಗೆ ಕ್ಷೇತ್ರದ ಮಹಿಮೆ\!



ಭಗವಂತನ ಕೃಪಾಕಟಾಕ್ಷದ ಹೊರತು ಮನುಷ್ಯನು ವಿಷಯಾಸಕ್ತಿಯಿಂದ ತನ್ನ ಮನಸ್ಸನ್ನು ಆತ್ಮೋದ್ಧಾರದ ಕಡೆಗೆ ತಿರುಗಿಸಲು ಸಾಧ್ಯವಿಲ್ಲ. ಆೞ್ವಾರರಿಗೆ ಯಾವ ಸಂದರ್ಭದಲ್ಲಿ ಭಗವತ್ಕಟಾಕ್ಷ ಲಭಿಸಿತೆಂಬುದರ ಬಗೆಗೆ ಅವರನ್ನು ಕುರಿತ ಒಂದು ತನಿಯಲ್ಲಿ ವಿವರಿಸಲಾಗಿದೆ. ಆೞ್ವಾರರು ತಮ್ಮ ಹಿಂದಿನ ಜೀವನವನ್ನೇ ಕಣ್ಣಮುಂದೆ ಕಾಣುತ್ತಾ, ಕರುಣಾಮಯನಾದ ಭಗವಂತನು ತಮಗೆ ದೊರಕಿಸಿಕೊಟ್ಟ ಸನ್ಮಾರ್ಗಕ್ಕಾಗಿ ತಮ್ಮ ಹೃದಯಾಂತರಾಲದಿಂದ ಉಕ್ಕಿಬರುವ ಕೃತಜ್ಞತೆಯನ್ನು ಈ ಪಾಶುರದಲ್ಲಿ ತೋಡಿಕೊಳ್ಳುತ್ತಿದ್ದಾರೆ.



ಆೞ್ವಾರರು ಹೇಳುತ್ತಾರೆ: ನೈಮಿಶಾರಣ್ಯ ಕ್ಷೇತ್ರದಲ್ಲಿ ನೆಲಸಿರುವ ನನ್ನ ತಂದೆಯೇ, ಇದುವರೆಗೆ ನನ್ನ ಬಾಳನ್ನು ನಾನು ಹೇಗೆ ನಡಸಿದೆ ಎಂದು ನೆನೆದು ನನಗೆ ಪರಿತಾಪವಾಗುತ್ತದೆ. ಸುಂದರಿಯರೂ ಯುವತಿಯರೂ ಆದ ಸ್ತ್ರೀಯರ ಸಂಗವನ್ನೇ ಬಯಸಿ, ಅವರ ನಡೂವೆಯೇ ಕಾಲಕಳೆದೆ. ಅವರ ಆಹ್ಲಾದಕರವಾದ ಮುಗುಳ್ನಗೆಯನ್ನೂ ವರ್ಚಸ್ಸಿನ ಅವರ ಮುಖವನ್ನೂ ನಿಡಿದಾದ ಅವರ ತೋಳುಗಳನ್ನೂ ಅಂದವಾದ ಅವರ ಸ್ತನಗಳನ್ನೂ ಆಶಿಸಿ, ಅವುಗಳನ್ನೇ ಆಶ್ರಯಿಸಿದೆ. ಅವರ ಸಂಗದ ಹೊರತು ಬಾಳಿನಲ್ಲಿ ಬೇರೆ ಯಾವ ಪ್ರಯೋಜನವೂಇಲ್ಲವೆಂದೂ ಅದೊಂದೇ ಪರಮಪುರುಷಾರ್ಥವೆಂದೂ ಬಗೆದಿದ್ದೆ. ಹೀಗೆ ಹಲವಾರು ವರ್ಷಗಳ ನನ್ನ ಆಯುಸ್ಸನ್ನು ಕಳೆದ ಬಳಿಕ, ನಾನು ನಡಸುವ ಜೀವನದಲ್ಲಿ ಹುರುಳಿಲ್ಲವೆಂದೂ, ಅದು ಪಾಪಕಾರ್ಯವೆಂದೂ, ನರಕಕ್ಕೆ ಅದು ದಾರಿಯಾಗುವುದೆಂದೂ ನನಗೆ ತಿಳಿವಳಿಕೆ ಬಂದು. ಆದರೇನು? ವಿಷಯಾಸಕ್ತಿಯ ಪ್ರಭಾವವೇ ನನ್ನ ಮೇಲೆ ಪ್ರಬಲವಾಗಿದ್ದದ್ದರಿಂದ ನಾನು ಬುದ್ಧಿಕೆಟ್ಟವನಾದೆ. ಇಹಸಂಸಾರದಲ್ಲಿ ಬಿದ್ದುತೊಳಲಾಡಿದೆ. ಸಂಸಾರವೆಂಬುದಕ್ಕೆ ಕೊನೆಯಿಲ್ಲವೆಂದೂ ಅದು ಒಡ್ಡುವ ಹುಟ್ಟುಸಾವುಗಳಿಗೆ ಮಿತಿಯಿಲ್ಲವೆಂದೂ ನನಗೆ ಯೋಚನೆ ಬರಲಿಲ್ಲ. ಹೇಗೋ, ಒಂದು ಬಾರಿ ನನ್ನ ಮನದಲ್ಲಿ ಯೋಚನೆ ಹರಿಯಿತು. ಅದನ್ನು ಕುರಿತು, ನಿನ್ನ ಕೃಪೆಯಿಂದ ಯೋಚಿಸತೊಡಗಿದೆ. ವಿಷಯಸುಖಕ್ಕಿಂತಲೂ ಹೆಚ್ಚಿನ ಪುರುಷಾರ್ಥವೊಂದಿದೆ ಎಂದು ಅರಿವಾಯಿತು. ಭಗವಂತನನ್ನು ಅನನ್ಯವಾಗಿ ಆಶ್ರಯಿಸಿ, ಅವನ ಪಾದಸೇವೆಗಾಗಿ ಹಾತೊರೆಯುವುದರಿಂದ ಅದನ್ನು ಸಾಧಿಸಬಹುದೆಂದು ನನಗೆ ಜ್ಞಾನೋದಯವಾಯಿತು. ಆ ಕೂಡಲೇ ನಾನು ಯುವತಿಯರ ಸಹವಾಸವನ್ನು ತುಚ್ಛೀಕರಿಸಿದೆ. ನನ್ನ ಮನಸ್ಸಿನಿಂದಲೇ ಆ ವಿಷಯವನ್ನು ಕಿತ್ತೊಗೆದೆ. ನಿನ್ನ ಪಾದಗಳನ್ನು ಅರಸುತ್ತಾ, ಇಲ್ಲಿಗೆ ಈ ನೈಮಿಶಾರಣ್ಯಕ್ಷೇತ್ರಕ್ಕೆ ಬಂದು ಸೇರಿದೆ. ನಿನ್ನ ದಿವ್ಯಪಾದಗಳನ್ನು ಕಂಡುಕೊಂಡೆ. ಸ್ವಾಮೀ, ನನ್ನ ತಂದೆಯೇ ನೈಮಿಶಾರಣ್ಯದಲ್ಲಿ ನೆಲಸಿರುವವನೇ, ನೀನು ನನ್ನನ್ನು ಉದ್ಧರಿಸು.



೭೦

೨.ಶಿಲಮ್ಬಡಿಯುರುವಿಱ್ ಕರುನೆಡುಙ್ಗಣ್ಣಾರ್ ತಿಱತ್ತನಾಯಱತ್ತೈಯೇ ಮಱನ್ದು

ಪುಲಮ್ಬಡಿನ್ದುಣ್ಣುಮ್ ಪೋಹಮೇ ಪೆರುಕ್ಕಿಪ್ಪೋಕ್ಕಿನೇನ್ ಪೊೞುದಿನೈವಾಳಾ

ಅಲಮ್ಬುರಿತಡಕ್ಕೈಯಾಯನೇಮಾಯಾ ವಾನವರ್ ಕ್ಕರಶನೇ ವಾನೋರ್

ನಲಮ್ಬುರಿನ್ದಿಱೈಂಜುನ್ ತಿರುವಡಿಯಡೈನ್ದೇನ್ ನೈಮಿಶಾರಣಿಯತ್ತುಳೆನ್ದಾಯ್



ಶಿಲಮ್ಬು=ಗೆಜ್ಜೆಗಳನ್ನು ಧರಿಸಿರುವ, ಅಡಿ=ಕಾಲುಗಳ, ಉರುವಿನ್=ರೂಪಸೌಂದರ್ಯದವರಾದ, ಕರು=ಕಪ್ಪಗೆ, ನೆಡು=ದೀರ್ಘವಾದ, ವಿಶಾಲವಾದ, ಕಣ್ಣಾರ್=ಕಣ್ಣುಗಳವರ, ತಿೞತ್ತಿನ್ ಆಯ್=ವಿಷಯದಲ್ಲಿಯೇ ಆಸಕ್ತನಾಗಿ, ಅಱತ್ತೈಯೇ=ಧರ್ಮವನ್ನೇ, ಮಱನ್ದು=ಮರೆತು, ಪುಲನ್=ಇಂದ್ರಿಯಗಳು, ಪಡಿನ್ದು=ತಂಗಿದ್ದು, ಉಣ್ಣುಮ್=ಅನುಭವಿಸುವ, ಪೋಹಮೇ=ಭೋಗವನ್ನೇ, ಪೆರುಕ್ಕಿ=ಹೆಚ್ಚಿಸಿಕೊಂಡು, ಪೊೞುದಿನೈ=ದಿನಗಳನ್ನು, ವಾಳಾ=ಬಾಳಬಾರದ ಹಾಗೆ, ಪೋಕ್ಕಿನೇನ್=ವ್ಯರ್ಥವಾಗಿ ಕಳೆದೆನು, ಅಲಮ್=ತೃಪ್ತಿಯನ್ನು, ಪುರಿ=ಉಂಟುಮಾಡುವ, ತಡ ಕೈ=ವಿಶಾಲವಾದ ದೊಡ್ಡ ಕೈಗಳುಳ್ಳ, ಆಯನೇ=ಗೋಪಾಲನೇ, ಮಾಯಾ=ವಿಸ್ಮಯಕಾರಕನೇ, ವಾನವರ್ ಕ್ಕೂ=ದೇವತೆಗಳಿಗೆ, ಅರಶನೇ=ಒಡೆಯನೇ, ವಾನೋರ್=ಅಮರರು, ನಲಮ್=ಭಕ್ತಿಯನ್ನು, ಪುರಿನ್ದು=ಕೂಡಿಕೊಂಡು, ಇಱೈಂಜು=ಸ್ತುತಿಸಿ ಪೂಜಿಸುವ, ಉನ್=ನಿನ್ನ, ತಿರುವಡಿ=ಪವಿತ್ರವಾದ ಪಾದಗಳನ್ನು, ಅಡೈನ್ದೇನ್=ಸೇರಿದ್ದೇನೆ, ನೈಮಿಶಾರಣಿಯತ್ತು=ನಮಿಶಾರಣ್ಯದಲ್ಲಿರುವ , ಎನ್ದಾಯ್=ನನ್ನ ತಂದೆಯೇ.



ಗೆಜ್ಜೆಗಳನ್ನು ಧರಿಸಿದ ಕಾಲುಗಳ ರೂಪಸೌಂದರ್ಯದವರಾದ ಕಪ್ಪಗೆ ವಿಶಾಲವಾದ ಕಣ್ಣುಗಳವರ ವಿಷಯದಲ್ಲಿಯೇ ಆಸಕ್ತನಾಗಿ ಧರ್ಮವನ್ನೇ ಮರೆತು, ಇಂದ್ರಿಯಗಳು ತಂಗಿ ಅನುಭವಿಸುವ ಭೋಗವನ್ನೇ ಹೆಚ್ಚಿಸಿಕೊಂಡು ಬಾಳಿನ ದಿನಗಳನ್ನು ಬಾಳಬಾರದ ರೀತಿಯಲ್ಲಿ ವ್ಯರ್ಥವಾಗಿ ಕಳೆದೆನು. ತೃಪ್ತಿಯನ್ನುಂಟು ಮಾಡುವ ವಿಶಾಲವಾದ \(ದೊಡ್ಡ\)ಕೈಗಳುಳ್ಳ ಗೋಪಾಲನೇ, ವಿಸ್ಮಯಕಾರಕನೇ, ದೇವತೆಗಳ ಒಡೆಯನೇ, ಅಮರರು ಭಕ್ತಿಯಿಂದ ಸ್ತುತಿಸಿ ಪೂಜಿಸುವ ನಿನ್ನ ಪವಿತ್ರಪಾದಗಳನ್ನು ಸೇರಿದ್ದೇನೆ, ನೈಮಿಶಾರಣ್ಯದಲ್ಲಿರುವ ನನ್ನ ತಂದೆಯೇ.\(೨\)



ಆೞ್ವಾರರು ಹೇಳುತ್ತಾರೆ: ಸ್ವಾಮೀ, ಕಾಲಿನಲ್ಲಿ ಗೆಜ್ಜೆಗಳನ್ನು ಧರಿಸಿರುವ, ವಿಶಾಲವಾದ ಕರಿಯಕಣ್ಣುಗಳುಳ್ಳ ರೂಪಸಿಯಾದ ಯುವತಿಯರ ಮೈಚೆಲುವಿಗೆ ಮನಸೋತೆ. ಅವರಲ್ಲಿಯೇ ಆಸಕ್ತನಾದೆ. ನನಗೆ ಬಲುಮುಖ್ಯವೆನಿಸಿದ ಆತ್ಮೋನ್ನತಿಯನ್ನು ಮರೆತೆ. ಅದಕ್ಕಾಗಿ ನಡಸಬೇಕಾದದ್ದನ್ನು ನಡಸಲಿಲ್ಲ. ನನ್ನ ಧರ್ಮವನ್ನು ಲಕ್ಷಿಸಲಿಲ್ಲ. ಇಂದ್ರಿಯಗಳು ತಂಗಿರುವ ಕಡೆಯೆಲ್ಲಾ ನನ್ನ ಮನಸ್ಸು ತಂಗಿತು. ಅವು ಎಳೆದುಕೊಂಡು ಹೋದ ದಾರಿಯಲ್ಲೇ ಹೋದೆ. ಪಾಪಕಾರ್ಯಗಳಲ್ಲಿಯೇ ನಿರತನಾದೆ. ಈ ಲೋಕದ ಭೋಗದ ಬಾಳನು ದಿನದಿನಕ್ಕೂ ಹೆಚ್ಚಿಸಿಕೊಂಡು ಹೋದೆ.

೭೧

ಹೀಗೆ ನಡೆಯಬಾರದ ದಾರಿಯಲ್ಲಿ ನಡೆಯುತ್ತಾ, ಮಾಡಬಾರದ್ದನ್ನು ಮಾಡುತ್ತಾ ಬಾಳಿನ ಬಹಳ ಕಾಲವನ್ನು ಕೆಲಸಕ್ಕೆ ಬಾರದ ರೀತಿಯಲ್ಲಿ ವ್ಯರ್ಥವಾಗಿ ಕಳೆದುಬಿಟ್ಟೆ. ಆ ಜೀವನದಿಂದ ನನಗೆ ತೃಪ್ತಿಯೂ ಬರಲಿಲ್ಲ. ಶಾಂತಿಯೂ ಸಿಕ್ಕಲಿಲ್ಲ. ಭಗವಂತ, ನಿನ್ನ ಕೊಡುಗೈ ಬಹಳ ದೊಡ್ಡದು. ನಿನ್ನ ನೀಡಿಕೆ ಅಪಾರವಾದದ್ದು. ತೃಪ್ತಿತರುವಂಥಾದ್ದು. ನೀನು ಜಗದ್ರಕ್ಷಕನಾದ ಗೋಪಾಲನು.ವಿಸ್ಮಯಕಾರಕನು. ನಿನ್ನ ಮಾಯೆ ಅಸದಳವಾದದ್ದು. ಅರಿತುಕೊಳ್ಳಲು ಆಗದೆ ಇರುವಂಥಾದ್ದು. ನೀನು ದೇವಾಧಿದೇವನು. ಅಮರರೆಲ್ಲರೂ ನಿನ್ನನ್ನು ಭಕ್ತಿಯಿಂದ ಸ್ತುತಿಸಿ ಪೂಜಿಸುವ ನೈಮಿಶಾರಣ್ಯಕ್ಷೇತ್ರದಲ್ಲಿ ನಿನ್ನ ಪವಿತ್ರವಾದ ಪಾದಗಳನ್ನು ಈಗ ಸೇರಿದ್ದೇನೆ. ನನ್ನ ತಂದೆಯೇ, ನನ್ನನ್ನು ಉದ್ಧರಿಸು.



೩.ಶೂದಿನೈಪ್ಪೆರುಕ್ಕಿಕ್ಕಳವಿನೈತ್ತುಣಿನ್ದು ಶುರಿಕೞಲ್ ಮಡನ್ದೈಯರ್ ತಿಱತ್ತು

ಕಾದಲೇಮಿಹುತ್ತುಕ್ಕಣ್ಡವಾ ತಿರಿನ್ದ ತೊಣ್ಡನೇನ್ ನಮನ್ ತಮರ್ ಶೆಯ್ಯುಮ್

ವೇದನೈಕ್ಕೊಡುಙ್ಗಿನಡುಙ್ಗಿನೇನ್ ವೇಲೈವೆಣ್ಡಿರೈಯಲಮರಕ್ಕಡೈನ್ದ

ನಾದನೇ, ವನ್ದುನ್ ತಿರುವಡಿಯಡೈನ್ದೇನ್ ನೈಮಿಶಾರಣಿಯತ್ತುಳೆನ್ದಾಯ್



ಶೂದಿನೈ=ಜೂಜಾಟವನ್ನು, ಪೆರುಕ್ಕಿ=ಹೆಚ್ಚಿಸಿಕೊಂಡು, ಕಳವಿನೈ=ಕಳ್ಳತನದಲ್ಲಿ, ತುಣಿನ್ದು=ಮುನ್ನುಗ್ಗಿ, ಶುರಿಕುೞಲ್=ಗುಂಗುರು ಕೂದಲಿನ, ಮಡನ್ದೈಯರ್=ಸ್ತ್ರೀಯರ, ತಿಱತ್ತು=ವಿಷಯದಲ್ಲಿ, ಕಾದಲೇ=ಪ್ರೇಮವನ್ನೇ, ಮಿಹುತ್ತು=ಹೆಚ್ಚಾಗಿ ಬೆಳಸಿ, ಕಣ್ಡ ಆ=ಮನಬಂದಂತೆ\(ಕಂಡಕಂಡ ಹಾಗೆ\), ತಿರಿನ್ದ=ಅಲೆದಾಡಿದ, ತೊಣ್ಡನೇನ್=ಗುಲಾಮನಾದೆ, ನಮನ್ ತಮರ್=ಯಮಭಟರು, ಶೆಯ್ಯುಮ್=ಮಾಡುವ\(ಕೊಡುವ\), ವೇದನೈಕ್ಕೂ=ಹಿಂಸೆಗಳಿಗೆ, ಒಡುಙ್ಗಿ=ಕುಗ್ಗಿ, ಕೃಶವಾಗಿ, ನಡುಙ್ಗಿನೇನ್-ನಡುಗಿದೆನು, ವೇಲೈ=ಕಡಲಿನಲ್ಲಿ, ವೆಳ್ ತಿರೈ=ಬಿಳಿಯ ಅಲೆಗಳು, ಅಲಮರ=ಕಲಕಿ ಹೋಗುವಂತೆ, ಕಡೈನ್ದ=ಕಡೆದ, ತಿರುವಡಿ=ದಿವ್ಯಪಾದಗಳನ್ನು, ಅಡೈನ್ದೇನ್=ಸೇರಿದ್ದೇನೆ, ನೈಮಿಶಾರಣಿಯತ್ತು=ನಮಿಶಾರಣ್ಯದಲ್ಲಿರುವ , ಎನ್ದಾಯ್=ನನ್ನ ತಂದೆಯೇ.



ಜೂಜುತನವನ್ನು ಹೆಚ್ಚಿಸಿಕೊಂಡು, ಕಳ್ಳತನದಲ್ಲಿ ಮುನ್ನುಗ್ಗಿ, ಗುಂಗುರು ಕೂದಲಿನ ಸ್ತ್ರೀಯರ ವಿಷಯದಲ್ಲಿ ಪ್ರೇಮವನ್ನೇ ಬಹಳವಾಗಿ ಬೆಳಸಿ, ಕಂಡಕಂಡ ಹಾಗೆ ಅಲೆದಾಡಿದ ಗುಲಾಮನಾದೆ. ಯಮಭಟರು ಕೊಡುವ ಹಿಂಸೆಗಳಿಗೆ ಕುಗ್ಗಿ ಬಡವಾಗಿ ನಡುಗಿದೆ. ಕಡಲಿನಲ್ಲಿ ಬಿಳಿಯ ಅಲೆಗಳು ಕಲಕಿ ಹೋಗುವಂತೆ ಕಡೆದ ಸ್ವಾಮಿಯೇ, ಬಂದು ನಿನ್ನ ದಿವ್ಯಪಾದಗಳನ್ನು ಸೇರಿದ್ದೇನೆ, ನೈಮಿಶಾರಣ್ಯದಲ್ಲಿ ನೆಲಸಿರುವ ನನ್ನ ತಂದೆಯೇ.\(೩\)

ಆೞ್ವಾರರು ಹೇಳುತ್ತಾರೆ: ಸ್ವಾಮೀ, ನಾನು ಇಂದ್ರಿಯಗಳಿಗೆ ಆಳಾಗಿ ಅವುಗಳನ್ನು ತಣಿಸುವುದಕ್ಕಾಗಿ ಅನೇಕ ಕೆಟ್ಟಕೆಲಸಗಳಲ್ಲಿ ತೊಡಗಿದೆ. ಜೂಜುಗಾರನಾದೆ. ಕಳ್ಳತನ ಮಾಡಿದೆ. ಸ್ತ್ರೀ ವ್ಯಾಮೋಹದಲ್ಲಿ ಸಿಕ್ಕಿಬಿದ್ದೆ. ಒಂದರ ದೆಸೆಯಿಂದ ಇನ್ನೊಂದಕ್ಕೆ ಇಳಿಯಬೇಕಾಯಿತು.



೭೨

ಈ ಎಲ್ಲ ಕೆಟ್ಟಕೆಲಸಗಳ ಫಲವಾಗಿ ನಾನು ಕಡುಪಾಪಿಯಾದೆ. ಯಮಭಟರ ಹಿಂಸೆ ನನಗೆ ತಪ್ಪದೆಂದು ನಾನು ಯೋಚಿಸಿದಾಗಲೆಲ್ಲಾ ನನ್ನ ದೇಹವೂ ಮನಸ್ಸೂ ಕುಗ್ಗಿ ಬಡವಾಗಿ, ನಡುಕವುಂತಾಗುತ್ತಿತ್ತು. ಆದರೇನು? ನಿನ್ನ ಕೃಪಾಕಟಾಕ್ಷ ನನ್ನಮೇಲೆ ಬೀಳುವವರೆಗೆ ನಾನು ನನ್ನ ಕೆಟ್ಟಕೆಲಸಗಳಿಂದ ಹಿಂಜರಿಯಲಿಲ್ಲ. ಸ್ವಾಮಿ, ನೀನು ಪರಮಕರುಣಾಳು. ನಿನ್ನನ್ನು ಆಶ್ರಯಿಸಿದ ದೇವತೆಗಳನ್ನು ಅವರ ಶತ್ರುಗಳಾದ ಅಸುರರಿಂದ ಬಿಡಿಸುವುದಕ್ಕಾಗಿ, ಸಮುದ್ರಮಥನ ಮಾಡಿಸಿದೆ. ಅಮೃತವನ್ನು ದೇವತೆಗಳಿಗೆ ಉಣಿಸಿ, ಅವರನ್ನು ಅಮರರನ್ನಾಗಿಸಿದೆ. ನೈಮಿಶಾರಣ್ಯದಲ್ಲಿ ನೆಲಸಿರುವ ನನ್ನ ತಂದೆಯೇ, ನಿನ್ನ ದಿವ್ಯಪಾದಗಳನ್ನು ಈಗ ಸೇರಿದ್ದೇನೆ ನನ್ನನ್ನು ಕೈಬಿಡದೆ ಉದ್ಧರಿಸು ಪ್ರಭೂ.



೪.ವಮ್ಬುಲಾಙ್ಕೂನ್ದಲ್ ಮನೈವಿಯೈತ್ತುಱನ್ದು ಪಿಱರ್ ಪೊರುಳ್ ತಾರಮೆನ್ಱಿವಟ್ರೈ

ನಮ್ಬಿನಾರಿಱನ್ದಾಲ್ ನಮನ್ ತಮರ್ ಪಟ್ರಿ ಎಟ್ರಿವೈತ್ತು, ಎರಿಯೆೞುಹಿನ್ಱ

ಶೆಮ್ಬಿನಾಲಿಯನ್ಱ ಪಾವೈಯೈಪ್ಪಾವೀ ತೞುವೆನ ಮೊೞಿವದಱ್ ಕಂಜಿ

ನಮ್ಬನೇ ವನ್ದುನ್ ತಿರುವಡಿಯಡೈನ್ದೇನ್ ನೈಮಿಶಾರಣಿಯತ್ತುಳೆನ್ದಾಯ್



ವಮ್ಬು=ಪರಿಮಳವನ್ನು, ಉಲಾಮ್=ಹರಡುವ, ಕೂನ್ದಲ್=ತಲೆಗೂದಲಿನ, ಮನೈವಿಯೈ=ಧರ್ಮಪತ್ನಿಯನ್ನು, ತುಱನ್ದು=ತೊರೆದು, ಪಿಱರ್=ಇತರರ\(ಬೇರೊಬ್ಬರ\) ಪೊರುಳ್=ವಸ್ತುವಾದ, ಸ್ವತ್ತಾದ, ತಾರಮ್=ಪತ್ನಿಯನ್ನು \(ತನ್ನ ಪತ್ನಿ\), ಎನ್ಱು=ಎಂದು, ಇವಟ್ರೈ=ಇವುಗಳನ್ನು, ನಮ್ಬಿನಾರ್=ನಂಬಿದವರು, ಇಱನ್ದಾಲ್=ಮರಣಿಸಿದರೆ, ನಮನ್ ತಮರ್=ಯಮಭಟರು, ಪಟ್ರಿ=ಹಿಡಿದುಕೊಂಡು, ಎಟ್ರಿ=ಹಿಂಸೆಪಡಿಸಿ, ವೈತ್ತು=ಒಂದೆಡೆ ಇಟ್ಟುಕೊಂಡು, ಪಾವೀ=ಪಾಪಿಯೇ, ಶೆಮ್ಬಿನಾಲ್=ಲೋಹದಿಂದ \(ತಾಮ್ರದಿಂದ\) ಇಯನ್ಱ=ಮಾಡಲ್ಪಟ್ಟ, ಎರಿ ಎೞುಹಿನ್ಱ=ಉರಿಯೇಳುತ್ತಿರುವ, ಪಾವೈಯೈ=ಸ್ತ್ರೀಫ್ರತಿಮೆಯನ್ನು, ತೞುವು-ಆಲಿಂಗಿಸಿಕೋ, ಎನ=ಎಂದು, ಮೊೞಿವದಱ್ ಕು=ಎಂದು ಹೇಳುವ ಮಾತಿಗೆ, ಅಂಜಿ=ಹೆದರಿ, ನಮ್ಬನೇ=ನಂಬತಕ್ಕವನೇ, ವನ್ದು=ಬಂದು, ಉನ್=ನಿನ್ನ, ತಿರುವಡಿ=ದಿವ್ಯಪಾದಗಳನ್ನು, ಅಡೈನ್ದೇನ್=ಸೇರಿದ್ದೇನೆ, ನೈಮಿಶಾರಣಿಯತ್ತು=ನಮಿಶಾರಣ್ಯದಲ್ಲಿರುವ , ಎನ್ದಾಯ್=ನನ್ನ ತಂದೆಯೇ.



ಪರಿಮಳವನ್ನು ಹರಡುವ ತಲೆಗೂದಲಿನ ಧ್ರಮಪತ್ನಿಯನ್ನು ತೊರೆದು ಬೇರೊಬ್ಬರ ಸ್ವತ್ತಾದವಳನ್ನು ತನ್ನ ಪತ್ನಿ ಎಂದು ಇವುಗಳನ್ನು ನಂಬಿದವರು ಮರಣಿಸಿದರೆ, ಯಮಭಟರು ಅವರನ್ನು ಹಿಡಿದುಕೊಂಡು ಹಿಂಸಿಸಿ, ಒಂದುಕಡೆಯಲ್ಲಿಟ್ಟುಕೊಂಡು “ಪಾಪೀ, ಲೋಹದಿಂದ ಮಾಡಿರುವ ಈ ಸ್ತ್ರೀಪ್ರತಿಮೆಯನ್ನು ಆಲಿಂಗಿಸು”ಎಂದು ಹೇಳುವ ಮಾತಿಗೆ ಅಂಜಿ, ನಂಬತಕ್ಕವನೇ, ಬಂದು ನಿನ್ನ ದಿವ್ಯಪಾದಗಳನ್ನ ಸೇರಿದ್ದೇನೆ, ನೈಮಿಶಾರಣ್ಯದಲ್ಲಿರುವ ನನ್ನ ತಂದೆಯೇ.\(೪\)



೭೩

ಆೞ್ವಾರರು ಹೇಳುತ್ತಾರೆ: ಸ್ವಾಮೀ, ಸುಂದರಿಯೂ< ಯುವತಿಯೂ ಪರಿಮಳವನ್ನು ಸೂಸುವ ತಲೆಗೂದಲಿನವಳೂ, ಅಗ್ನಿಸಾಕ್ಷಿಯಾಗಿ ಕೈಹಿಡಿದವಳೂ ಆದ ಧರ್ಮಪತ್ನಿಯನ್ನು ತ್ಯಜಿಸಿ, ಪರಸ್ತ್ರೀಯನ್ನು ತನ್ನ ಪತ್ನಿಯೇ ಎಂಬಂತೆ ವಿಹರಿಸುವವರುಗತಿಸಿದ ನಂತರ ಅವರನ್ನು ಯಮಭಟರು ಹಿಡಿದುಕೊಂಡುಹೋಗಿ ಚಿತ್ರಹಿಂಸೆಯನ್ನು ಕೊಟ್ಟು, ಒಂದೆಡೆಯಲ್ಲಿ ಕೆಡವಿದ್ದು, ಅನಂತರ ಉರಿಯೇಳುತ್ತಿರುವ ಲೋಹದ ಸ್ತ್ರೀಫ್ರತಿಮೆಯನ್ನು ತಬ್ಬಿಕೋ ಎಂದು ಘರ್ಜಿಸಿ ಹೇಳುವ ಮಾತಿಗೆ ನಾನು ಅಂಜಿದೆ. ನನ್ನ ಇದುವರೆಗಿನ ಜೀವನವೆಲ್ಲ ಇಂಥಾದ್ದೇ ಆಗಿತ್ತು. ನಿನ್ನ ಕೃಪಾಕಟಾಕ್ಷವು ನನ್ನ ಮೇಲೆಬಿತ್ತು. ನಿನ್ನನ್ನು ಆಶ್ರಯಿಸುವುದರಿಂದ ನನಗೆ ಯಮಭಯರ ಕಾಟವುಂಟಾಗದೆಂದೂ ನಿನ್ನ ಸಾನ್ನಿಧ್ಯದಲ್ಲಿ ಶಾಶ್ವತವಾದ ಸುಖಶಾಂತಿಗಳನ್ನು ಪಡೆಯುವೆನೆಂದೂ ನಾನು ದೃಢವಾಗಿ ನಂಬಿದೆ. ಈಗ ನೀನು ನೆಲಸಿರುವ ನೈಮಿಶಾರಣ್ಯಕ್ಷೇತ್ರಕ್ಕೆ ಬಂದಿದ್ದೇನೆ. ನನ್ನ ತಂದೆಯೇ, ನನ್ನನ್ನ ಯಮಯಾತನೆಯಿಂದ ತಪ್ಪಿಸಿ, ಉದ್ಧರಿಸು.



ಈ ತಿರುಮೊೞಿಯ ಎರಡನೆಯ ಪಾಶುರದಲ್ಲಿ ಆೞ್ವಾರರು ಧರ್ಮವನ್ನು ಮರೆತೆ, ಭೋಗವನ್ನೇ ಲಕ್ಷ್ಯವನ್ನಾಗಿ ಮಾಡಿಕೊಂಡೆ ಎಂದು ಮುಂತಾಗಿ ಹಲುಬಿದ್ದಾರೆ. ಕೈಹಿಡಿದ ಧರ್ಮಪತ್ನಿಯೊಡನೆ ಸಂಸಾರಮಾಡುವುದು ಧರ್ಮ. ಅದಕ್ಕೆ ವಿರುದ್ಧವಾಗಿ ಹೇಗೆಹೇಗೆ ನಡೆದುಕೊಂಡರೂ ಅದು ಪಾಪವೇ. ಪಾಪಕ್ಕೆ ಫಲ ಯಮಯಾತನೆ. ಅದನು ತಪ್ಪಿಸಿಕೊಳ್ಳುವ ಮಾರ್ಗವೆಂದರೆ ಭಗವಂತನ ಪಾದಗಳನ್ನು ದೃಢವಾಗಿ ನಂಬಿ, ಆಶ್ರಯಿಸುವುದೇ. ಈ ವಿಷಯವನ್ನು ಆೞ್ವಾರರು ಇಲ್ಲಿ ಸ್ಪಷ್ಟವಾಗಿ ಹೇಳುತ್ತಿದ್ದಾರೆ.



೫.ಇಡುಮ್ ಪೈಯಾಲಡರ್ ಪ್ಪುಣ್ಡಿಡುಮಿನೋದುಟ್ರೆನ್ಱು ಇರನ್ದವರ್ ಕ್ಕಿಲ್ಲೈಯೇಯೆನ್ಱು

ನೆಡುಂಜೊಲಾಲ್ ಮಱುತ್ತನೀಶನೇನ್ದೋ\! ನಿನೈಕ್ಕಿಲೇನ್ ವಿನೈಪ್ಪಯನ್ ತನ್ನೈ

ಕಡುಂಜೊಲಾರ್ ಕಡಿಯಾರ್ ಕಾಲನಾರ್ ತಮರಾಲ್ ಪಡುವದೋರ್ ಕೊಡುಮಿಱೈಕ್ಕಂಜಿ

ನಡುಙ್ಗಿನಾನ್ ವನ್ದುನ್ ತಿರುವಡಿಯಡೈನ್ದೇನ್ ನೈಮಿಶಾರಣಿಯತ್ತುಳೆನ್ದಾಯ್



ಇಡುಮ್ಬೈಯಾಲ್=ಬಡತನದಿಂದ, ಅಡರ್ ಪ್ಪುಣ್ಡು=ಕಷ್ಟಗಳನ್ನು ಅನುಭವಿಸಿ, ಇಡುಮಿನ್=ನೀಡಿರಿ, ಓಎ=ಓ\(ಅಪ್ಪಾ, ಅಮ್ಮ\)ತುಟ್ರು= ಒಂದು ಕವಳ ಅನ್ನವನ್ನು, ಎನ್ಱು=ಎಂದು, ಇರನ್ದವರ್ ಕ್ಕೂ=ಯಾಚಿಸಿದವರಿಗೆ, ಇಲ್ಲೈಯೇ=ಇಲ್ಲವಲ್ಲಾ, ಎನ್ಱು=ಎಂದು, ನೆಡು=ಉದ್ದನಾದ\(ಸ್ವರವನ್ನೆಳೆದು\), ಶೊಲಾಲ್=ಮಾತಿನಿಂದ, ಮಱುತ್ತ=ನಿರಾಕರಿಸಿದ, ನೀಶನೇನ್ ಅನ್ದೋ=ನೀಚನಾದೆನು, ಅಯ್ಯೋ, ವಿನೈಪಯನ್ ತನ್ನೈ=ಪಾಪಕಾರ್ಯಗಳನ್ನೆಲ್ಲ, ನಿನೈಕ್ಕಿಲೇನ್=ನೆನೆಯಲೇ ಇಲ್ಲ, ಕಡು=ಕ್ರೂರವಾದ, ಶೊಲಾರ್=ಮಾತನಾಡುವವರಾದ, ಕಡಿಯಾರ್=ಕ್ರೂರಕಾರ್ಯವೆಸಗುವವರಾದ, ಕಾಲನಾರ್=ಯಮಧರ್ಮನ, ತಮರಾಲ್=ಭಟರಿಂದ, ಪಡುವದು=ಅನುಭವಿಸುವ, ಒರು=ಒಂದು, ಕೊಡು=ಕಠಿಣವಾದ, ಮಿಱೈಕ್ಕೂ=ಚಿತ್ರಹಿಂಸೆಗೆ, ಅಂಜಿ=ಹೆದರಿ, ನಡುಙ್ಗಿ=ನಡುಗಿ, ನಾನ್=ನಾನು, ವನ್ದು=ಬಂದು, ಉನ್=ನಿನ್ನ, ತಿರುವಡಿ=ದಿವ್ಯಪಾದಗಳನ್ನು, ಅಡೈನ್ದೇನ್=ಸೇರಿದ್ದೇನೆ, ನೈಮಿಶಾರಣಿಯತ್ತು=ನಮಿಶಾರಣ್ಯದಲ್ಲಿರುವ , ಎನ್ದಾಯ್=ನನ್ನ ತಂದೆಯೇ.



೭೪

ಬಡತನ್ದ ಕಷ್ಟಗಳನ್ನು ಅನುಭವಿಸಿ, “ಅಪ್ಪಾ ಅಮ್ಮಾ ಒಂದು ಕವಳ ಅನ್ನ ನೀಡಿರಿ”ಎಂದು ಯಾಚಿಸಿದವರಿಗೆ, “ಇಲ್ಲವಲ್ಲಾ”ಎಂದು ಉದ್ದನಾದ ಸ್ವರವನ್ನೆಳೆದು ಹೇಳುವ ಮಾತಿನಿಂದ ನಿರಾಕರಿಸಿದ ನೀಚನು ನಾನು, ಅಯ್ಯೋ, ನನ್ನ ಪಾಪಕಾರ್ಯಗಳನ್ನೆಲ್ಲಾ ನೆನೆಯಲೇ ಇಲ್ಲ. ಕ್ರೂರವಾಗಿ ಮಾತನಾಡುವವರಾದ ಯಮನಭಟರಿಂದ ಅನುಭವಿಸುವ ಕಠಿಣವಾದೊಂದು ಚಿತ್ರಹಿಂಸೆಗೆ ಹೆದರಿ, ನಡುಗಿ, ನಾನು ಬಂದು ನಿನ್ನ ದಿವ್ಯಪಾದಗಳನ್ನು ಸೇರಿದ್ದೇನೆ, ನೈಮಿಶಾರಣ್ಯದಲ್ಲಿರುವ ನನ್ನ ತಂದೆಯೇ.\(೫\)



ಹಿಂದಿನ ಪಾಶುರದಲ್ಲಿ, ಆೞ್ವಾರರು ಪರಸ್ತ್ರೀ ಪರದ್ರವ್ಯಗಳ ವಿಷಯದಲ್ಲಿ ತಾವು ನಡೆದುಕೊಂಡ ಬಗೆಯನ್ನೂ, ಎಸಗಿದ ಪಾಪಗಳನ್ನೂ ಅವುಗಳ ಫಲವಾಗಿ ಯಮಭಟರಿಂದ ಒದಗಬಹುದಾದ ಕ್ರೂರವರ್ತನೆಯನ್ನೂ ಕುರಿತು ಹೇಳಿಕೊಂಡರು. ಈ ಪಾಶುರದಲ್ಲಿ ಕಡುಕಷ್ಟವನ್ನನುಭವಿಸುವ ಬಡವರಲ್ಲಿ, ನಿರ್ಗತಿಕರಲ್ಲಿ ಕರುಣೆ ತೋರಿಸದೆ, ಅವರಿಗೆ ಒಂದು ತುತ್ತು ಅನ್ನವನ್ನೂ ಕೊಡದೆ, ಅವರ ಆರ್ತತೆಯನ್ನು ನೀಗಿಸದೆ ಕಠಿಣಸ್ವಭಾವದವರಾಗಿ ತಾವುಹೇಗೆ ನೀಚರಾಗಿ ವರ್ತಿಸಿದರೆಂಬುದನ್ನು ಅವರು ಹೇಳಿಕೊಳ್ಳುತ್ತಿದ್ದಾರೆ. ತಮ್ಮ ಕ್ರೂರವರ್ತನೆಯಿಂದ ತಮಗೆ ಒದಗಬಹುದಾದ ಯಮಬಾಧೆಗೆ ಅಂಜಿ,ನಡುಗಿ, ಅವರು ಭಗವಂತನಲ್ಲಿ ಮರೆಹೊಕ್ಕಿದ್ದಾರೆ. ತಮ್ಮನ್ನು ಯಮಯಾತನೆಯಿಂದ ತಪ್ಪಿಸಬೇಕೆಂದು ಸದ್ಗತಿಯನ್ನು ತಮಗೆ ಕರುಣಿಸಿ ಉದ್ಧರಿಸಬೇಕೆಂದೂ ಅವರು ಭಗವಂತನನ್ನು ಬೇಡಿಕೊಳ್ಳುತ್ತಾರೆ.



೬.ಕೋಡಿಯ ಮನತ್ತಾಲ್ ಶಿನತ್ತೊೞಿಲ್ ಪುರಿನ್ದು ತಿರಿನ್ದುನಾಯಿನತ್ತೊಡುನ್ದಿಳೈತ್ತಿಟ್ಟು

ಓಡಿಯುಮುೞನ್ಱು ಮುಯಿರ್ಹಳೇಕೊನ್ಱೇನ್ ಉಣರ್ ವಿಲೇನಾದಲಾಲ್, ನಮನಾರ್

ಪಾಡಿಯೈಪ್ಪೆರಿದುಮ್ ಪರಿಶೞಿತ್ತಿಟ್ಟೇನ್ ಪರಮನೇ\! ಪಾಱ್ ಕಡಲ್ ಕಿಡನ್ದಾಯ್\!

ನಾಡಿನಾನ್ ವನ್ದುನ್ ತಿರುವಡಿಡೈನ್ದೇನ್ ನೈಮಿಶಾರಣಿಯತ್ತುಳೆನ್ದಾಯ್



ಕೋಡಿಯ=ವಕ್ರವಾದ, ಮನತ್ತಾಲ್=ಮನಸ್ಸಿನಿಂದ, ಶಿನಮ್ ತೊೞಿಲ್ ಪುರಿನ್ದು=ಕೋಪದ ಕ್ರೂರಕಾರ್ಯಗಳನ್ನು ಮಾಡಿ, ತಿರಿನ್ದು=ಅಲೆದಾಡಿ, ನಾಯ್ ಇನತ್ತೊಡು=ನಾಯಿ ಮೊದಲಾದ ಕ್ರೂರ, ದುಷ್ಟ ಜಂತುಗಳ ಕೂಟದಲ್ಲಿ, ತಿಳೈತ್ತಿಟ್ಟು=ಹೊಡೆದಾಟವನ್ನನುಭವಿಸಿ, ಓಡಿಯುಮ್=ಇತ್ತ ಅತ್ತ ಓಡಾಡಿಯೂ, ಉೞನ್ಱುಮ್=ಅಲೆದಾಡಿಯೂ, ತಿರುಗಾಡಿಯೂ, ಉಯಿರ್ ಹಳೇ=ಜೀವಗಳನ್ನೇ, ಕೊನ್ಱೇನ್=ಕೊಂದುಹಾಕಿದೆ, ಉಣರ್ ವು=ವಿವೇಕ, ಇಲೇನ್=ಇಲ್ಲದವನಾಗಿದ್ದೇನೆ, ಆದಲಾಲ್=ಆದ್ದರಿಂದ, ನಮನಾರ್=ಯಮನವರ, ಪಾಡಿಯೈ=ಪಟ್ಟಣದ, ಪೆರಿದುಮ್=ವಿಶೇಷವಾಗಿ, ಪರಿಶು=ಸ್ವಭಾವವನ್ನು, ಅೞಿತ್ತಿಟ್ಟೇನ್=ಕರುಣೆಯುಳ್ಳದ್ದೆ, ಪರಮನೇ=ಪರಮಪುರುಷನೇ, ಪಾಲ್ ಕಡಲ್ ಕಿಡನ್ದಾಯ್=ಪಾಲ್ಗಡಿನಲ್ಲಿ ಪವಡಿಸಿರುವವನೇ, ನಾಡಿ=ಹುಡುಕಾಡಿ, ನಾನ್=ನಾನು, ವನ್ದು=ಬಂದು, ಉನ್=ನಿನ್ನ,



೭೫

ತಿರುವಡಿ=ದಿವ್ಯಪಾದಗಳನ್ನು, ಅಡೈನ್ದೇನ್=ಸೇರಿದ್ದೇನೆ, ನೈಮಿಶಾರಣಿಯತ್ತು=ನಮಿಶಾರಣ್ಯದಲ್ಲಿರುವ , ಎನ್ದಾಯ್=ನನ್ನ ತಂದೆಯೇ.



ಕೆಟ್ಟ\(ವಕ್ರವಾದ\)ಮನಸ್ಸಿನಿಂದ ಕೋಪದಿಂದ ಕೂಡಿದ ಕ್ರೂರಕಾರ್ಯಗಳನ್ನು ಮಾಡಿ, ನಾಯಿ ಮೊದಲಾದ ದುಷ್ಟಜಂತುಗಳ ಕೂಟದಲ್ಲಿದ್ದು, ಹೊಡೆದಾಟವನ್ನು ಅನುಭವಿಸಿ, ಎಲ್ಲೆಲ್ಲಿಯೂ ಓಡಾಡಿ, ಅಲೆದಾಡಿ, ಪ್ರಾಣಿಗಳನ್ನು ಕೊಂದುಹಾಕಿದೆ. ವಿವೇಕವಿಲ್ಲದವನಾದೆ. ಆದ್ದರಿಂದ, ಯಮಪಟ್ಟಣದ ಸ್ವಭಾವವನ್ನೇ ಹೆಚ್ಚು ಕರುಣಾಜನಕವೆನಿಸಿದೆ. ಪರಮಪುರುಷನೇ ಪಾಲ್ಗಡಿನಲ್ಲಿ ಪವಡಿಸಿರುವವನೇ, ನಾನು ಬಹಳವಾಗಿ ಹುಡುಕಾಡಿ ಬಂದು ನಿನ್ನ ದಿವ್ಯಪಾದಗಳನ್ನು ಸೇರಿದ್ದೇನೆ, ನೈಮಿಶಾರಣ್ಯದಲ್ಲಿ ನೆಲಸಿರುವ ನನ್ನ ತಂದೆಯೇ.\(೬\)



ಆೞ್ವಾರರು ಹೇಳುತ್ತಾರೆ: ಸ್ವಾಮೀ, ಪರಮಪುರುಷನೇ, ಶ್ರೀಮನ್ನಾರಾಯಣನೇ, \(ಕ್ಷೀರಸಾಗರ ಶಯನನೇ\), ಇದುವರೆಗಿನ ನನ್ನ ಜೀವನದಲ್ಲಿ ನಾನು ಬಲುಕೀಳು ಮನುಷ್ಯನಂತೆ ವರ್ತಿಸಿದೆ. ಕೋಪ,ದ್ವೇಷ, ಆಶೆಗಳಿಗೆ ಆಳಾಗಿ ಕ್ರೂರಕಾರ್ಯಗಳಲ್ಲಿಯೇ ತೊಡಗಿದ್ದೆ. ನಾಯಿಯೇ ಮುಂತಾದ ದುಷ್ಟಪ್ರಾಣಿಗಳ ಕೂಟದಲ್ಲಿ ಸೇರಿಕೊಂಡು ಅವುಗಳ ನಡತೆಯನ್ನೂ ಸ್ವಭಾವವನ್ನೂ ಬಹುಮಟ್ಟಿಗೆ ಅನುವರ್ತಿಸಿದೆ. ಅವುಗಳಂತೆಯೇ ಇತರರ ಮೇಲೆಬಿದ್ದು ಹೊಡೆದಾಡಿದೆ. ನನ್ನ ಇಷ್ಟಬಂದಂತೆ ಕಂಡಕಂಡ ಕಡೆಯೆಲ್ಲಾ ಓಡಾಡಿ, ಅಲೆದಾಡಿ,ಬೇಟೆಯಾಡಿ, ಪ್ರಾಣಿಗಳನ್ನು ಕೊಂದುಹಾಕಿದೆ. ವಿವೇಕವಿಲ್ಲದವನಾಗಿ ಕಡುಕ್ರೂರಕರ್ಮಿಯಾದೆ. ಈ ನನ್ನ ಜೀವನವೆಂಬುದನ್ನು ಯಮಪಟ್ಟಣದ ಜೀವನಕ್ಕೆ ಹೋಲಿಸಿದಾಗ,ಯಮಪಟ್ಟಣದಲ್ಲಿ ಸಹಜವಾಗಿ ನಡೆಯುವ ಕ್ರೂರಕರ್ಮಗಳೇ, ನನ್ನ ಕೆಲಸಗಳಿಗಿಂತ ಕರುಣಾಪೂರ್ಣವೆಂದು ತೋರಿಬರುತ್ತದೆ. ಸ್ವಾಮೀ, ನಿನ್ನ ಕೃಪಾಕಟಾಕ್ಷದಿಂದ ನಾನು ಹುಡುಕಾಡಿ ಬಂದು ನಿನ್ನ ದಿವ್ಯಪಾದಗಳನ್ನು ಸೇರಿದ್ದೇನೆ. ನೈಮಿಶಾರಣ್ಯದಲ್ಲಿರುವ ನನ್ನ ತಂದೆಯೇ, ನೀಚನಾದ ನನ್ನನ್ನು ಉದ್ಧರಿಸು.



೭.ನೆಂಜಿನಾಲ್ ನಿನೈನ್ದುಮ್ ವಾಯಿನಾಲ್ ಮೊೞಿನ್ದುಮ್ ನೀದಿಯಲ್ಲಾದರಶೆಯ್ದುಮ್

ತುಂಜಿನಾರ್ ಶೆಲ್ಲುನ್ದೊನ್ನೆಱಿಕೇಟ್ಟೇ ತುಳಙ್ಗಿನೇನ್ ವಿಳಙ್ಗನಿಮುನಿನ್ದಾಯ್

ವಂಜನೇನಡಿಯೇನ್ ನೆಂಜಿನಿಱ್ ಪಿರಿಯಾ ವಾನವಾ\! ದಾನವರ್ ಕ್ಕೆನ್ಱುಮ್

ನಂಜನೇ\!, ವನ್ದುನ್ ತಿರುವಡಿಯಡೈನ್ದೇನ್ ನೈಮಿಶಾರಣಿಯತ್ತುಳೆನ್ದಾಯ್



ನೆಂಜಿನಾಲ್=ಮನಸ್ಸಿನಲ್ಲಿ, ನಿನೈನ್ದುಮ್=ನೆನೆದೂ, ವಾಯಿನಾಲ್=ಬಾಯಲ್ಲಿ, ಮೊೞಿನ್ದುಮ್=ಆಡಿಯೂ, ನೀತಿ ಅಲ್ಲಾದನ=ನೀತಿಯಲ್ಲದ್ದನ್ನು,ಶೆಯ್ದುಮ್=ಮಾಡಿಯೂ, ತುಂಜಿನಾರ್=ಮಡಿದವರು, ಶೆಲ್ಲುಮ್=ಹೋಗುವ, ತೊಲ್ ನೆಱಿ=ಹಿಂದಿನಿಂದ ಬಂದ, ಪುರಾತನವಾದ, ಮಾರ್ಗವನ್ನು, ಕೇಟ್ಟೇ=ಕೇಳಿಯೇ, ತುಳಂಜಿನೇನ್=ನಡುಗಿದೆನು, ವಿಳಙ್ಗನಿ=ಬೇಲದ ಹಣ್ಣಿನ ಮೇಲೆ, ಮುನಿನ್ದಾಯ್=ಕೋಪಗೊಂಡವನೇ



೭೬

ವಂಜನೇನ್=ವಂಚಕನಾದೆನು, ಅಡಿಯೇನ್=ದಾಸನಾದ ನಾನು, ನೆಂಜಿನಿಲ್=ಮನಸ್ಸಿನಿಂದ, ಪಿರಿಯಾ=ಬೇರ್ಪಡದ, ವಾನವಾ=ದೇವನೇ, ದಾನವರ್ ಕ್ಕೂ=ದಾನವರಿಗೆ, ಎನ್ಱುಮ್=ಎಲ್ಲ ಕಾಲಕ್ಕೂ, ನಂಜನೇ=ವಿಷಪ್ರಾಯನೇ, \(ಮೃತ್ಯುವೇ\), ವನ್ದು=ಬಂದು, ಉನ್=ನಿನ್ನ, ತಿರುವಡಿ=ದಿವ್ಯಪಾದಗಳನ್ನು, ಅಡೈನ್ದೇನ್=ಸೇರಿದ್ದೇನೆ, ನೈಮಿಶಾರಣಿಯತ್ತು=ನಮಿಶಾರಣ್ಯದಲ್ಲಿರುವ , ಎನ್ದಾಯ್=ನನ್ನ ತಂದೆಯೇ.



ನೀತಿಯಲ್ಲದ್ದನ್ನು ಮನಸ್ಸಿನಲ್ಲಿ ನೆನೆದು, ಬಾಯಲ್ಲಿ ಆಡಿ, ಮಾಡಿ ಮಡಿದವರು ಹೋಗುವ ಪುರಾತನವಾದ ಮಾರ್ಗವನ್ನು ಕೇಳಿಯೇ ನಡುಗಿದೆನು ಬೇಲದ ಹಣ್ಣಿನ ಮೇಲೆ ಮುನಿದವನೇ, ದಾಸನಾದ ನಾನು ವಂಚಕನಾಗಿದ್ದೇನೆ. ಮನಸ್ಸಿನಿಂದ ಬೇರ್ಪಡದ ದೇವನೇ, ದಾನವರಿಗೆ ಎಲ್ಲ ಕಾಲಕ್ಕೂ ಮೃತ್ಯುವೇ, ಬಂದು ನಿನ್ನ ದಿವ್ಯಪಾದಗಳನ್ನು ಸೇರಿದ್ದೇನೆ, ನೈಮಿಶಾರಣ್ಯದಲ್ಲಿರುವ ನನ್ನ ತಂದೆಯೇ. \(೮\)



ಮನುಷ್ಯನು ಗತಿಸಿದ ಬಳಿಕ ಅವನ\(ಎಂದರೆ ಜೀವನ\)ಮುಂದಿನ ಯಾತ್ರೆಯನ್ನು ನಡಸಲು ಎರಡುಮಾರ್ಗಗಳಿವೆ ಎಂದು ವರ್ಣಿಸಲಾಗಿದೆ. ಒಮ್ದುಮಾರ್ಗ ಬೆಳಕಿನ ಮಾರ್ಗ. ಅರ್ಚಿರಾದಿ ಮಾರ್ಗ. ಇನ್ನೊಂದು ಕತ್ತಲೆಯ ಮಾರ್ಗ-ಧೂಮ್ರಾದಿ ಮಾರ್ಗ. ಬೆಳಕಿನ ಮಾರ್ಗವನ್ನು ಹಿಡಿಯುವವರು ಸತ್ಕರ್ಮಿಗಳಾದ ಒಳ್ಳೆಯ ಜನ. ಆ ಮಾರ್ಗವನ್ನು ಹಿಡಿದು ಅವರು ಸ್ವರ್ಗಾದಿ ಮೇಲಣ ಲೋಕಗಳನ್ನು ಸೇರುತ್ತಾರೆ. ದುಷ್ಟರು, ವಂಚಕರು, ಅನೀತಿವಂತರು ಕಾಯಾವಾಚಾ ಮನಸಾ ಭಿನ್ನಭಿನ್ನವಾಗಿ ನಡೆದುಕೊಳ್ಳುವವರು ಹೋಗುವುದು ಕತ್ತಲು ಮಾರ್ಗದಲ್ಲಿಯೇ. ಅದು ಅವರನ್ನು ಯಮಪುರಿಗೆ, ಅಲ್ಲಿಯ ಚಿತ್ರಹಿಂಸೆಗಳನ್ನು ಅನುಭವಿಸುವುದಕ್ಕಾಗಿ, ಕೊಂಡೊಯ್ಯುತ್ತದೆ. ಇದು ಪುರಾತನಕಾಲದಿಂದಲೂ ಮರಣಿಸಿದವರು ಅನುಸರಿಸುವ ಮಾರ್ಗ.



ಭಗವಂತನನ್ನು ಅವನ ಗುಣಸ್ವಭಾವಗಳಿಗೆ ಅನುಗುಣವಾಗಿ ಆೞ್ವಾರರು ಈ ಪಾಶುರದಲ್ಲಿ ಸಂಬೋಧಿಸಿದ್ದಾರೆ.



“ಬೇಲದ ಹಣ್ಣಿನ ಮೇಲೆ ಮುನಿದವನು”-ಭಗವಂತ ಶ್ರೀಕೃಷ್ಣಾವತಾರದಲ್ಲಿ ನಡಸಿದ ಪ್ರಸಂಗವೊಂದನ್ನು ನೆನಪಿಗೆ ತರುವುದು ಇದು. ಕೃಷ್ಣನನ್ನು ಹೇಗಾದರೂ ಮಾಡಿ ಕೊಲ್ಲಿಸಬೇಕೆಂದು ಕಂಸನು ಅನೇಕ ಯತ್ನಗಳನ್ನು ನಡಸಿದನು. ವತ್ಸಾಸುರ ಮತ್ತು ಕಪಿತ್ಥಾಸುರ ಎಂಬ ಇಬ್ಬರು ರಾಕ್ಷಸರು ಕರುವಿನ ಮತ್ತು ಬೇಲದಹಣ್ಣಿನ ರೂಪಗಳನ್ನು ತಳೆದರು. ಕರುಗಳನ್ನು ಮೇಯಿಸುವ ಗೋವಳಬಾಲಕರ ಜೊತೆಯಲ್ಲಿ ಬಾಲಕೃಷ್ಣನು ಕಾಡಿಗೆ ಬರುವನೆಂದೂ ಆಗ ಅವನನ್ನು ಕೊಲ್ಲುವುದೆಂದೂ ಹವಣಿಸಿದ್ದರು. ಬಾಲಕೃಷ್ಣನು ಅವರ ದುಷ್ಟ ಹವಣಿಕೆಯನ್ನು ಕಂಡುಕೊಂಡನು. ಕೂಡಲೇ, ಕರುವಿನ ರೂಪದವನನ್ನು ಹಿಡಿದು ಗಿರಗಿರನೆ ತಿರುಗಿಸಿ, ಹತ್ತಿರದಲ್ಲಿದ್ದ ಬೇಲದ ಮರದ ಮೇಲಕ್ಕೆ ಬೀಸಿ ಎಸೆದನು. ಅದರಿಂದ ವತ್ಸಾಸುರನೂ ಸತ್ತನು. ಬೇಲದ ಹಣ್ಣಿನ ರೂಪದವನಾಗಿದ್ದ ಕಪಿತ್ಥಾಸುರನು ಸತ್ತನು. ದುಷ್ಟರನ್ನು ಶಿಕ್ಷಿಸುವುದೇ ಭಗವಂತನ ಕೆಲಸ.



ಭಗವಂತನು ಪ್ರತಿಯೊಂದು ಜೀವನ ಅಂತರಂಗದಲ್ಲಿ ನೆಲಸಿರುತ್ತಾನೆ. ಅವನು ಮಾಡುವುದಕ್ಕೆಲ್ಲ ಸಾಕ್ಷಿಯಾಗಿ ಇರುತ್ತಾನೆ.ಆದ್ದರಿಂದ ಎಲ್ಲರ ಅಂತರಂಗದಿಂದ ಬೇರ್ಪಡದೆ ಇರುವವನು ಭಗವಂತ.



ಪರಮಪದದಲ್ಲಿ ಅಮರರಿಗೆ ನಿರ್ವಾಹಕನಾಗಿ ಆಶ್ರಿತನಾಗಿ ಇರುವವನು ಭಗವಂತ. ಆದ್ದರಿಂದ ಅವನು “ವಾನವಾ”- ಅಮರರ ದೇವನು.



ಆೞ್ವಾರರು ಹೇಳುತ್ತಾರೆ: ಭಗವಂತ, ಮನಸ್ಸು ಮಾತು ಮೈಗಳಾದ ತ್ರಿಕರಣಗಳಿಂದಲೂ ಸದಾ ಅನೀತಿಯ ವಿಷಯಗಳನ್ನೇ ಚಿಂತಿಸುತ್ತಾ, ಆಡುತ್ತಾ, ಮಾಡುತ್ತಾ, ಬಾಳಿದ ಅನೀತಿವಂತರಾದ ಪಾಪಿಗಳು ಮರಣ ಹೊಂದಿದ ಬಳಿಕ ಹೋಗುವ ಪುರಾತನವಾದ ಮೃತ್ಯುಮಾರ್ಗದ ವಿವರಣೆಯನ್ನು ಕೇಳಿಯೇ ನನಗೆ ನಡುಕಬಂತು. ನನ್ನ ಆತ್ಮೋದ್ಧಾರವನ್ನು ಕುರಿತು ಸ್ವಲ್ಪವೂ ಗಮನಿಸಲಿಲ್ಲ. ದುಷ್ಟರನ್ನು ನಿಗ್ರಹಿಸುವ ದೇವನೇ, ನಾನೂ ಆತ್ಮವಂಚಕನಾದೆ. ದಾಮವರ ಮೃತ್ಯುವೇ, ಎಲ್ಲರ ಅಂತರಂಗದಿಂದ ಬೇರ್ಪಡಲಾರದ ಸಾಕ್ಷಿಸ್ವರೂಪನೇ



ಈ ನೈಮಿಶಾರಣ್ಯಕ್ಷೇತ್ರಕ್ಕೆ ಬಂದು, ನಿನ್ನ ದಿವ್ಯಪಾದಗಳನ್ನು ಸೇರಿದ್ದೇನೆ. ನನ್ನ ತಂದೆಯೇ ನನ್ನನ್ನು ಉದ್ಧರಿಸು.



೮.ಏವಿನಾರ್ ಕಲಿಯಾರ್ ನಲಿಹವೆನ್ಱೆನ್ ಮೇಲ್ ಎಞ್ಜನೇವಾೞುಮಾಱು? ಐವರ್

ಕೋವಿನಾರ್ ಶೆಯ್ಯುಙ್ಕೊಡುಮೈಯೈಮಡಿತ್ತೇನ್ ಕುಱುಙ್ಗುಡಿ ನೆಡುಙ್ಗಡಲ್ ವಣ್ಣಾ

ಪಾವಿನಾರಿನ್ ಶೊಲ್ಬನ್ ಮಲರ್ ಕೊಣ್ಡು ಉನ್ ಪಾದಮೇ ಪರವಿನಾನ್ ಪಣಿನ್ದು, ಎನ್

ನಾವಿನಾಲ್ ವನ್ದುನ್ ತಿರುವಡಿಯಡೈನ್ದೇನ್ ನೈಮಿಶಾರಣಿಯತ್ತುಳೆನ್ದಾಯ್

ಕಲಿಯಾರ್=ದುರ್ಗುಣಗಳು, ಏವಿನಾರ್=ಪ್ರಾಬಲ್ಯ ನಡಸಿದವು, ನಲಿಹ=ಯಾತನೆಯನ್ನು ಅನುಭವಿಸಲಿ, ಎನ್ಱು=ಎಂದು, ಎನ್ ಮೇಲ್=ನನ್ನ ಮೇಲೆ, ಎಞ್ಜನೇ-ಯಾವ ರೀತಿಯಲ್ಲಿ, ವಾೞುಮ್=ಬದುಕುವ, ಬಾಳುವ, ಆಱು=ಮಾರ್ಗ, ಐವರ್=ಐವರು ಕೋವಿನಾರ್-ಶತ್ರುಗಳು, ಶೆಯ್ಯುಮ್=ಮಾಡುವ, ಕೊಡುಮೈಯೈ=ಅನೀತಿ ಕಾರ್ಯಗಳನ್ನು ,ಮಡಿತ್ತೇನ್=ನಿಗ್ರಹಿಸಿದ್ದೇನೆ, ಕುಱುಙ್ಗುಡಿ=ತಿರುಕ್ಕುರುಂಗುಡಿ ಕ್ಷೇತ್ರದಲ್ಲಿರುವ, ನೆಡು=ವಿಶಾಲವಾದ, ಕಡಲ್=ಕಡಲಿನ, ವಣ್ಣಾ-ಬಣ್ಣದವನೇ, ಪಾ=ಕವಿತೆಯ, ಇನ್=ಮಾಧುರ್ಯ, ಆರ್=ತುಂಬಿದ, ಶೊಲ್ಬನ್=ಮಾತುಗಳಿಂದ ಆದ, ಮಲರ್=ಪುಷ್ಪಗಳನ್ನು, ಕೊಣ್ಡು=ತೆಗೆದುಕೊಂಡು, ಉನ್=ನಿನ್ನ, ಪಾದಮೇ=ತಿರುವಡಿಗಳನ್ನೇ, ಎನ್=ನನ್ನ, ನಾವಿನಾಲ್=ನಾಲಗೆಯಿಂದ, ಪರವಿ=ಹೊಗಳಿ , ಸ್ತುತಿಸಿ, ಪಣಿನ್ದು=ನಮ್ರನಾಗಿ, ನಾನ್ ವನ್ದು=ನಾನು ಬಂದು, ಉನ್=ನಿನ್ನ, ತಿರುವಡಿ=ದಿವ್ಯಪಾದಗಳನ್ನು, ಅಡೈನ್ದೇನ್=ಸೇರಿದ್ದೇನೆ, ನೈಮಿಶಾರಣಿಯತ್ತು=ನಮಿಶಾರಣ್ಯದಲ್ಲಿರುವ , ಎನ್ದಾಯ್=ನನ್ನ ತಂದೆಯೇ.



ಕಲಿಯ ದುರ್ಗುಣಗಳು ನಾನು ಸಂಕಟದಿಂದ ನಲುಗಬೇಕೆಂದು, ನನ್ನ ಮೇಲೆ ಪ್ರಾಬಲ್ಯ ನಡಸಿದವು, ನಾನು ಹೇಗೆ ಬದುಕುವುದು? ಐವರು ಶತ್ರುಗಳು ನಡಸುವ ಅನೀತಿಯ ಕೆಲಸಗಳನ್ನು ನಾನು ನಿಗ್ರಹಿಸಿದ್ದೇನೆ. ತಿರುಕ್ಕುರುಂಗುಡಿ ಕ್ಷೇತ್ರದಲ್ಲಿರುವ ವಿಶಾಲವಾದ ಕಡಲವಣ್ಣನೇ, ಮಾಧುರ್ಯದಿಂದ ಕೂಡಿದ ಕವಿತೆಯ ಮಾತುಗಳೆಂಬ ಹೂಗಳನ್ನು ತೆಗೆದುಕೊಂಡು\(ಎತ್ತಿಕೊಂಡು\)ನನ್ನ ನಾಲಗೆಯಿಂದ ನಿನ್ನ ಪಾದಗಳನ್ನೇ ಸ್ತುತಿಸುತ್ತಾ ನಮ್ರನಾಗಿ ಬಂದು ನಿನ್ನ ತಿರುವಡಿಗಳನ್ನು ಸೇರಿದ್ದೇನೆ, ನೈಮಿಶಾರಣ್ಯದಲ್ಲಿ ನೆಲೆಸಿರುವ ನನ್ನ ತಂದೆಯೇ.\(೮\)



ಈ ಪಾಶುರದಲ್ಲಿ ಆೞ್ವಾರರು “ಎಞ್ಜನೇ ವಾೞುಮಾಱು?- ಎಂಬ ಮುಖ್ಯಪ್ರಶ್ನೆಯನ್ನು ಎತ್ತಿಕೊಂಡಿದ್ದಾರೆ. ಉಜ್ಜೀವನಕ್ಕೆಂದು ಬಾಳುವುದು ಹೇಗೆ? ಯಾವುದು ಮನುಷ್ಯನನ್ನು ಉತ್ತಮಗೊಳಿಸುವ ಬಾಳು?



ಆೞ್ವಾರರು ಹೇಳುತ್ತಾರೆ:”ಆಶೆ,ಕೋಪ,ದ್ವೇಷಗಳು ಸ್ವಾರ್ಥಸಾಧನೆಯ ಕಲಿಯುಗದ ದುರ್ಗುಣಗಳು.



೭೮

ಸ್ವಾಮೀ, ಕಡಲವಣ್ಣನೇ, ಅವುಗಳು ಇದುವರೆಗೆ ನನ್ನ ಮೇಲೆ ಪ್ರಾಬಲ್ಯವನ್ನು ನಡಸಿದವು. ನನ್ನನ್ನು ಕೀಳು ಪಶುವನ್ನಾಗಿಸಿದವು. ಅವುಗಳ ಹಿಡಿತದಿಂದ ನಾನು ಬಿಡಿಸಿಕೊಳ್ಳುವ ಬಗೆ ಹೇಗೆ? ನನ್ನ ಆತ್ಮೋದ್ಧಾರವೆಂತು? ಪಂಚೇಂದ್ರಿಯಗಳೆಂಬ ನನ್ನ ಐವರು ಶತ್ರುಗಳು ನಡಸುವ ಅನೀತಿಯ ಕೆಲಸಗಳಿಗೆ ನಿನ್ನ ಕೃಪಾಕಟಾಕ್ಷದಿಂದ ತಡೆ ಹಾಕಿದ್ದೇನೆ. ಮಾಧುರ್ಯ ಪೂರ್ಣವಾದ ಕವಿತೆಯನ್ನು ರಚಿಸಿ ಆ ಪುಷ್ಪ್ಗಳನ್ನು ಸಮರ್ಪಿಸುವಂತೆ ನನ್ನ ನಾಲಗೆಯಿಂದ ನಿನ್ನ ತಿರುವಡಿಗಳನ್ನು ಸ್ತುತಿಸುತ್ತಾ, ವಿನೀತನಾಗಿ ನಿನ್ನ ದಿವ್ಯಪಾದಗಳನ್ನು ಸೇರಿದ್ದೇನೆ. ನೈಮಿಶಾರಣ್ಯದಲ್ಲಿ ನೆಲಸಿರುವ ನನ್ನ ತಂದೆಯೇ, ನನ್ನನ್ನು ಅನುಗ್ರಹಿಸು.



ಆಶೆ,ಕೋಪ,ದ್ವೇಷಗಳು ಮೇಲುಗೈಯಾಗಿ ಮನುಷ್ಯನನ್ನು ತಮ್ಮ ವಶ ಮಾಡಿಕೊಂಡು, ತಮ್ಮ ಪ್ರಾಬಲ್ಯವನ್ನು ನಡಸುತ್ತಿರುವವರೆಗೆ ಅವನ ಬಾಳು ಉತ್ತಮಗೊಳ್ಳುವುದಿಲ್ಲ. ಅವುಗಳಿಗೆ ನೆರವಾಗುವ ಇಂದ್ರಿಯಗಳನ್ನು ಮೊದಲು ಸ್ವಾಧೀನಕ್ಕೆ ತಂದುಕೊಂಡರೆ, ಅವು ತಾವಾಗಿ ಅಡಗುವವು, ಭಗವಂತನ ಕೃಪೆಗಾಗಿ ಕಾತರಪಡುವವನು ಮಾಡಬೇಕಾದ ಮೊದಲ ಕರ್ತವ್ಯವೇ ಇಂದ್ರಿಯ ನಿಗ್ರಹ ಮತ್ತು ಮನೋನಿಗ್ರಹ. ಭಗವತ್ಕೃಪೆಯಿಂದ ಅವು ಸಾಧ್ಯವಾಗಿ, ಅವನ ಜೀವನ ಶುದ್ಧವಾಗುವುದು. ಇಂದ್ರಿಯಗಳು ಅವನ ಅಧೀನವಾಗಿ ಅವನು ಭಗವಂತನಲ್ಲಿ ಭಕ್ತಿಮಾಡುವುದಕ್ಕೆ ಒತ್ತಾಸೆ ಕೊಡುವುವು. ಭಗವಂತನನ್ನು ಮನಸಾರ ಚಿಂತಿಸುವಂತೆಯೂ ಬಾಯಿತುಂಬ ಹೊಗಳುವಂತೆಯೂ ಭಕ್ತಿಯಕೆಲಸಗಳನ್ನು ಮಾಡುವಂತೆಯೂ ಆಗುವುದು. ಅಲ್ಲಿಂದಾಚೆಗೆ ಪಾರಮಾರ್ಥಿಕ ಜೀವನ ಸುಗಮವಾಗುತ್ತದೆ.



ತಿರುಕ್ಕುರುಂಗುಡಿ ಎಂಬುದು “ದಕ್ಷಿಣಭಾರತದ ಒಂದು ಪುಣ್ಯಕ್ಷೇತ್ರ. ಆೞ್ವಾರರು ಅದನ್ನು ಸ್ಮರಿಸಿಕೊಳ್ಳುತ್ತಿದ್ದಾರೆ.



೯.ಊನಿಡೈಚ್ಚುವರ್ ವೈತ್ತೆನ್ಬುತೂಣ್ ನಾಟ್ಟಿ ಉರೋಮಮ್ ವೇಯ್ ನ್ದೊನ್ಬದುವಾಶಲ್

ತಾನುಡೈಕ್ಕೂರುಮ್ಬೈ ಪಿರಿಯುಮ್ ಪೋದು ಉನ್ಱನ್ ಚರಣಮೇ ಶರಣಮೆನ್ಱಿರುನ್ದೇನ್

ತೇನುಡೈಕ್ಕಮಲತ್ತಿರುವಿನುಕ್ಕರಶೇ ತಿರೈಕೊಳ್ ಮಾನೆಡುಙ್ಗಡಱ್ ಕಿಡನ್ದಾಯ್

ನಾನುಡೈತ್ತವತ್ತಾಲ್ ತಿರುವಡಿಯಡೈನ್ದೇನ್ ನೈಮಿಶಾರಣಿಯತ್ತುಳೆನ್ದಾಯ್



ಊನ್=ಮಾಂಸವನ್ನು, ಇಡೈ=ನಡುನಡುವೆ, ಶುವರ್=ಗೋಡೆಯಾಗಿ, ವೈತ್ತು=ಇಟ್ಟು, ಕಟ್ಟಿ, ಎನ್ಬು=ಎಲುಬುಗಳನ್ನು, ತೂಣ್=ಕಂಬವಾಗಿ, ನಾಟ್ಟಿ=ನೆಟ್ಟು ಉರೋಮಮ್=ರೋಮಗಳಿಂದ, ವೇಯ್ ನ್ದು=ಮೇಲೆ ಮುಚ್ಚಿ, ಒನ್ಬದು=ಒಂಬತ್ತು, ವಾಶಲ್ ತಾನ್=ಬಾಗಿಲುಗಳನ್ನು, ಉಡೈ=ಉಳ್ಳ, ಕುರುಮ್ಬೈ=ಕುಟೀರವನ್ನು, ಗುಡಿಸಿಲನ್ನು, ಪಿರಿಯುಮ್ ಪೋದು=ಬಿಟ್ಟುಹೋಗುವ ಸಮಯದಲ್ಲಿ, ಉನ್ ತನ್=ನಿನ್ನ, ಚರಣಮೇ=ತಿರುವಡಿಗಳೇ, ಶರಣಮ್=ರಕ್ಷಣೆ, ಎನ್ಱು=ಎಂದು, ಇರುನ್ದೇನ್-ಇದ್ದೇನೆ,



೭೯

ತೇನ್ ಉಡೈ=ಜೇನು ತುಂಬಿದ, ಕಮಲಮ್=ಕಮಲದ, ತಿರುವಿನುಕ್ಕೂ-ಶ್ರೀದೇವಿಗೆ, ಅರಶೇ=ಒಡೆಯನೇ, ತಿರೈಕೊಳ್=ಅಲೆಗಳು ತುಂಬಿರುವ, ಮಾ-ಮಹಾ ದೊಡ್ಡ, ನೆಡು=ವಿಶಾಲವಾದ, ಕಡಲ್=ಕಡಲಲ್ಲಿ, ಕಿಡನ್ದಾಯ್=ಪವಡಿಸಿರುವವನೇ, ನಾನ್ ಉಡೈ=ನನ್ನದೇ ಆದ, ತವತ್ತಾಲ್=ತಪಸ್ಸಿನಿಂದ, ಪುಣ್ಯಫಲದಿಂದ,ಉನ್=ನಿನ್ನ, ತಿರುವಡಿ=ದಿವ್ಯಪಾದಗಳನ್ನು, ಅಡೈನ್ದೇನ್=ಸೇರಿದ್ದೇನೆ, ನೈಮಿಶಾರಣಿಯತ್ತು=ನಮಿಶಾರಣ್ಯದಲ್ಲಿರುವ , ಎನ್ದಾಯ್=ನನ್ನ ತಂದೆಯೇ.



ಮಾಂಸವನ್ನು ನಡುನಡುವೆ ಗೋಡೆಯಾಗಿ ಇಟ್ಟು ಕಟ್ಟಿ, ಎಲುಬುಗಳನ್ನು ಕಂಬವಾಗಿ ನೆಟ್ಟು, ರೋಮಗಳಿಂದ ಮೇಲುಗಡೆ ಮುಚ್ಚಿ, ಒಂಬತ್ತು ಬಾಗಿಲುಗಳನ್ನುಳ್ಳ ಗುಡಿಸಿಲನ್ನು ಬಿಟ್ಟು ಹೋಗುವ ಸಮಯದಲ್ಲಿ ನಿನ್ನ ಚರಣಗಳೇ ಶರಣೆಂದು ಇದ್ದೇನೆ. ಜೇನುತುಂಬಿದ ಕಮಲದ ಶ್ರೀದೇವಿಯ ಒಡೆಯನೇ\(ಪತಿಯೇ\) ಅಲೆಗಳಿಂದ ತುಂಬಿದ ಬಲುದೊಡ್ಡ ವಿಶಾಲವಾದ ಕಡಲಲ್ಲಿ ಪವಡಿಸಿರುವವನ್, ನನ್ನದೇ ಆದ ತಪಸ್ಸಿನಿಂದ\(ಪುಣ್ಯಫಲದಿಂದ\) ನಿನ್ನ ದಿವ್ಯಪಾದಗಳನ್ನು ಸೇರಿದ್ದೇನೆ, ನೈಮಿಶಾರಣ್ಯದಲ್ಲಿ ನೆಲಸಿರುವ ನನ್ನ ತಂದೆಯೇ.\(೯\)



ಮಾನವ ದೇಹ-ಅದೊಂದು ತಡಿಕೆಗೋಡೆಯ, ಹುಲ್ಲಿನ ಮೇಲ್ಛಾವಣಿಯ ಬಿದಿರಿನ ಕಂಬಗಳ, ರಂಧ್ರಗಳುಳ್ಳ ಒಂದು ಹರುಕು ಗುಡಿಸಿಲಿನಂತೆ. ದೇಹಕ್ಕೆ ಮಾಂಸವೇ ತಡಿಕೆ ಗೋಡೆ. ಎಲುಬುಗಳೇ ಕಂಬ. ಮೈಮೇಲಣ ಕೂದಲೇ ಮೇಲುಹೊದಿಕೆ. ಅದಕ್ಕೆ ನವದ್ವಾರಗಳಿವೆ. ಬೇಗ ಶಿಥಿಲವಾಗುವ ಈ ಗುಡಿಸಿಲಲ್ಲಿ, ಆಯುಸ್ಸು ತೀರುವಷ್ಟು ಕಾಲ ತಂಗಿದ್ದು, ಅದನ್ನು ಬಿಟ್ಟುಹೋಗುವ ಸಮಯದಲ್ಲಿ ಆೞ್ವಾರರು ಭಗವಂತನ ಚರಣಗಲನ್ನೇ ಶರಣೆಂದು ಆಶ್ರಯಿಸಿದ್ದಾರೆ. ನೈಮಿಶಾರಣ್ಯಕೆ ಬಂದದ್ದೂ, ಅವರು ಭಗವಂತನ ದಿವ್ಯಪಾದಗಳನ್ನು ಕಾಣುತ್ತಿರುವುದೂ ಅವರ ಪುಣ್ಯಫಲವೆನ್ನುತ್ತಾರೆ. ತಮ್ಮನ್ನು ಕೈಬಿಡದೆ ಕಾಪಾಡಬೇಕೆಂದು ಅವರು ಭಗವಂತನನ್ನು ಬೇಡಿಕೊಳ್ಳುತ್ತಿದ್ದಾರೆ.



ಈ ಪಾಶುರದಲ್ಲಿ ಪ್ರಪತ್ತಿಯ ತತ್ತ್ವವನ್ನು ಸೂಚಿಸಲಾಗಿದೆ. ಎಲ್ಲ ಕಾಲಕ್ಕೂ ಭಗವಂತನೇ ರಕ್ಷಕನೆಂದು ದೃಢವಾಗಿ ನಂಬುವುದು, ಅವನ ಚರಣದ್ವಯವನ್ನು ಅನನ್ಯವಾಗಿ ಆಶ್ರಯಿಸುವುದು ಮತ್ತು ಅವನನ್ನು ಎಡೆಬಿಡದೆ ಭಜಿಸುತ್ತಿರುವುದು ಆತ್ಮೋನ್ನತಿಯ ಕ್ರಮ.



“ಭಗವಂತ, ನಿನ್ನ ಎರಡು ಚರಣಗಳಲ್ಲಿ ಶರಣಾಗಿದ್ದೇನೆ”ಎಂಬುದು “ದ್ವಯ” ಮಂತ್ರದ ಅಭಿಪ್ರಾಯ.



“ಈ ದೇಹವನ್ನು ಬಿಟ್ಟುಹೋಗುವ ಕಾಲದಲ್ಲಿ ನಿನ್ನ ಪಾದಗಳ ಆಶ್ರಯವನ್ನು ದಯೆನೀಡು” ಎಂಬುದು ಪ್ರಪತ್ತಿಯ ಒಂದು ಬಗೆ. ಹಂತಹಂತವಾಗಿ ಆತ್ಮಸಮರ್ಪಣ ಮಾಡಿ, ತನ್ನ ಜೀವನವನ್ನು ಉತ್ತಮಗೊಳಿಸಿಕೊಂಡು, ಭಗವಂತನನ್ನು ಅಂತರಂಗದಲ್ಲೆ ಮರೆಹೊಕ್ಕು ಅವನನ್ನು ಬಿಡದೆ ಭಜಿಸುತ್ತಿರುವುದು ಅದು. “ಈ ಜನ್ಮದಲ್ಲಿಯೇ ನನ್ನ ಸಂಕಟಗಳನ್ನು ನೀಗಿಸಿ, ನನ್ನನ್ನು ಆದಷ್ಟು ಬೇಗ ನಿನ್ನ ಪಾದಗಳಲ್ಲಿ ಸೇರಿಸಿಕೋ”ಎಂಬುದು ಪ್ರಪತ್ತಿಯ ಇನ್ನೊಂದು ಬಗೆ. ತನ್ನ ಸರ್ವಸ್ವವನ್ನೂ ಭಗವಂತನಿಗೆ ಅರ್ಪಿಸಿ, ಭಗವಂತನಿಂದ ಬೇರ್ಪಟ್ಟಿರಲಾರದೆ, ಅತ್ಯಂತ ಕಾತರದಿಂದಿರುವುದು ಅದು. ಈ ಎರಡು ಬಗೆಯ ಪ್ರಪತ್ತಿಗಳಲ್ಲಿ ಆೞ್ವಾರರದು ಯಾವುದು ಇದ್ದೀತು?



ಆೞ್ವಾರರು ತಾವು ಮದುವೆಯಾದ ಹೆಣ್ಣಿನ ಮಾತಿಗೆ ಕಟ್ಟಿಬಿದ್ದು ದಿನವಹಿಸಾವಿರ ಬ್ರಾಹ್ಮಣರಿಗೆ ಭೋಜನ ಮಾಡಿಸುತ್ತಿದ್ದದ್ದು ಅವರ ಪುಣ್ಯಕಾರ್ಯ\! ಅದರ ಫಲವೇ ಭಗವಂತನ ಕೃಪಾಶ್ರಯದ ಲಾಭ\!



೮೦



೧೦.ಏದಮ್ ವನ್ದುಣುಹಾವಣ್ಣನಾಮೆಣ್ಣಿ ಯೆೞುಮಿನೋ ತೊೞುದುಮೆನ್ಱು, ಇಮೈಯೋರ್

ನಾದನ್ ವನ್ದಿಱೈಂಜುಮ್ ನೈಮಿಶಾರಣಿಯತ್ತೆನ್ದೈಯೈಚ್ಚಿನ್ದೈಯುಳ್ ವೈತ್ತು

ಕಾದಲೇ ಮಿಹುತ್ತಕಲಿಯನ್ ವಾಯೊಲಿಶೆಯ್ ಮಾಲೈತಾಮ್ ಕಟ್ರುವಲ್ಲಾರ್ಹಳ್

ಓದನೀರ್ ವೈಯಹಮಾಣ್ಡು ವೆಣ್ ಕುಡೈಕ್ಕೀೞ್ ಉಮ್ಬರುಮಾಹುವರ್ ತಾಮೇ



ಏದಮ್=ದುಃಖ ಸಂಕಟಗಳು, ವನ್ದು=ಬಂದು, ಅಣುಹಾ=ನಮ್ಮನ್ನು ಸೇರದೇ ಇರುವ, ವಣ್ಣಮ್=ಬಗೆಯನ್ನು, ನಾಮ್ ಎಣ್ಣಿ=ನಾವು ಯೋಚಿಸುವವರಾದರೆ, ಎೞುಮಿನೋ=ಎದ್ದೇಳಿ, ತೊೞುದುಮ್=ಸೇವೆ ಮಾಡಿ, ಎನ್ಱು=ಎಂದು ಹೇಳಿ, ಇಮೈಯೋರ್ ನಾದನ್=ದೇವತೆಗಳ ಒಡೆಯನು, ವನ್ದು=ಬಂದು, ಇಱೈಂಜುಮ್=ಭಜಿಸಿ ಆಶ್ರಯಿಸುವ, ನೈಮಿಶಾರಣಿಯತ್ತು=ನೈಮಿಶಾರಣ್ಯದಲ್ಲಿ ನೆಲಸಿರುವ, ಎನ್ದೈಯೈ=ಸರ್ವೇಶ್ವರನನ್ನು, ಚಿನ್ತೈಯುಳ್ ವೈತ್ತು=ಚಿಂತನೆಯಲ್ಲಿಟ್ಟುಕೊಂಡು, ಕಾದಲೇ ಮಿಹುತ್ತ=ಭಗವದ್ಭಕ್ತಿಯನ್ನೇ ಅಧಿಕವಾಗಿ ಪಡೆದಿರುವ, ಕಲಿಯನ್=ಕಲಿಯನ್ ಎಂಬವನು, ವಾಯ್ ಒಲಿಶೆಯ್=ಹಾಡಿದ, ಮಾಲೈತಾಮ್=ಪಾಶುರಮಾಲೆಯನ್ನು, ಕಟ್ರುವಲ್ಲಾರ್ಹಳ್=ಕಲಿತುಕೊಳ್ಳಬಲ್ಲವರು, ಓದನೀರ್=ಕಡಲಿನಿಂದ ಸುತ್ತುವರಿದಿರುವ \(ಓದಮ್ ನೀ=\)ವೈಯಹಮ್=ಭೂಂಮಂಡಲವನ್ನು, ಆಣ್ಡು=ಆಳಿ, ವೆಳ್ ಕುಡೈ ಕೀೞ್=ಭಗವಂತನ ಶ್ವೇತಚ್ಛತ್ರದ ಅಡಿಯಲ್ಲಿ, ಉಮ್ಬರುಮ್ ಆಹುವರ್ ತಾಮೇ=ಅವರೇ ನಿತ್ಯಸೂರಿಗಳಾಗುತ್ತಾರೆ.



ದುಃಖಸಂಕಟಗಳು ಬಂದು ನಮ್ಮನ್ನು ಸೇರದ ಹಾಗೆ ನಾವು ಎಣಿಸುವುದಾದರೆ, ಸೇವೆ ಮಾಡುವುದಕ್ಕೆ ಎದ್ದೇಳಿ ಎಂದು ಹೇಳಿ ದೇವತೆಗಳ ಒಡೆಯನು ಬಂದು ಭಜಿಸಿ ಆಶ್ರಯಿಸುವ ನೈಮಿಶಾರಣ್ಯದಲ್ಲಿ ನೆಲಸಿರುವ ಸರ್ವೇಶ್ವರನನ್ನು ಚಿಂತನೆಯಲ್ಲಿಟ್ಟುಕೊಂಡು, ಭಗವದ್ಭಕ್ತಿಯನ್ನೇ ಅತಿಶಯವಾಗಿ ಪಡೆದಿರುವ ಕಲಿಯನ್ ಎಂಬವನು ಹಾಡಿದ ಪಾಶುರಮಾಲೆಯನ್ನು ಕಲಿತುಕೊಳ್ಳಬಲ್ಲವರು, ಕಡಲಿನಿಂದ ಸುತ್ತುವರಿದಿರುವ ಭೂಮಂಡಲವನ್ನು ಆಳಿದ ಬಳಿಕ, ಭಗವಂತನ ಶ್ವೇತಚ್ಛತ್ರದ ಅಡಿಯಲ್ಲಿ ಅವರು ನಿತ್ಯಸೂರಿಗಳಾಗುವರು. \(೧೦\)



ದುಃಖಸಂಕಟಗಳು ದೇವತೆಗಳನ್ನೂ ಬಿಡಲಿಲ್ಲ; ದೇವೇಂದ್ರನಿಗೂ ತಪ್ಪಲಿಲ್ಲ. ಅಸುರರ ಕಾಟದಿಂದ ಅವರು ಕಡುಕಷ್ಟವನ್ನುಂಡು ಅಲೆದಾಡಿದ್ದು ಒಂದು ಸಲವೇ?ಎರಡು ಸಲವೇ? ಅವರ ಕಷ್ಟದಿಂದ ಒಂದೊಂದು ಸಲವೂ ಪಾರುಮಾಡಿದ ಸ್ವಾಮಿ ಪಾಲ್ಗಡಲಲ್ಲಿ ಪವಡಿಸಿರುವ



೮೧

ಶ್ರೀಮನ್ನಾರಾಯಣನೇ\! ಬ್ರಹ್ಮಾದಿ ದೇವತೆಗಳೆಲ್ಲರೂ ಸರ್ವೇಶ್ವರನ ಬಳಿಗೆ ಹೋಗಿ ಅವನಲ್ಲಿ ಮೊರೆಯಿಡುವುದೇ ತಡ. “ಇಕ್ಕೋ, ನಾನಿದ್ದೇನೆ, ನಿಮ್ಮ ಕಷ್ಟಕ್ಕೆ\!”ಎಂದು ಭಗವಂತನು ಅವರನ್ನು ಒಂದೊಂದು ಸಲವೂ ಕಷ್ತದಿಂದ ಪಾರುಮಾಡಿದನು. ಈಗಲೂ ಸಹ “ನಮಗೆ ದುಃಖವೇ ತಟ್ಟದಂತೆ ಆಗಬೇಕೆಂಬ ಬಯಕೆ ಇದ್ದರೆ ನನ್ನೊಡನೆ ಬನ್ನಿ, ನೈಮಿಶಾರಣ್ಯ ಕ್ಷೇತ್ರದಲ್ಲಿ ನೆಲಸಿರುವ ಆ ಸರ್ವೇಶ್ವರನನ್ನು ಮನಸಾರ ಪೂಜಿಸೋಣ”ಎಂದು ಹೇಳುತ್ತಾ, ದೇವೇಂದ್ರನು ತನ್ನ ಪರಿವಾರದವರನ್ನು ಭಗವಂತನ ಪಾದಸೇವೆಗಾಗಿ ಕರೆತರುವಂಥ ಪವಿತ್ರಕ್ಷೇತ್ರ ನೈಮಿಶಾರಣ್ಯ\!



“ಕಲಿಯನ್” ಅಥವಾ “ಕಲಿಧ್ವಂಸಿ” ಎಂಬ ಬಿರುದನ್ನುಳ್ಳ ತಿರುಮಂಗೈ ಆೞ್ವಾರರು ನೈಮಿಶಾರಣ್ಯದಲ್ಲಿ ನೆಲಸಿರುವ ಪರಮ ಕೃಪಾಳುವಾದ ಭಗವಂತನನ್ನು ಕುರಿತು ಭಕ್ತಿಪೂರ್ಣವಾದ ಈ ಹತ್ತು ಪಾಶುರಗಳನ್ನು ರಚಿಸಿ ಹಾಡಿದ್ದಾರೆ. ಆೞ್ವಾರರು ಹೇಳುತ್ತಾರೆ: ಭೂಲೋಕ ವಾಸಿಗಳಾದ ನಾವೂ ಸಹ ನಮಗೆ ದುಃಖಸಂಕಟಗಳು ಅಂಟದಂತೆ ಮಾಡಿಕೊಳ್ಳಬೇಕಾದರೆ, ನೈಮಿಶಾರಣ್ಯಕ್ಷೇತ್ರಕ್ಕೆ ಹೋಗೋಣ. ಭಗವಂತನ ಪಾದಸೇವೆಯಲ್ಲಿ ತೊಡಗೋಣ. ಆ ಸ್ವಾಮಿಯನ್ನು ಕುರಿತ ಈ ಹತ್ತು ಭಕ್ತಿಯ ಪಾಶುರಗಳನ್ನು ಕಲಿತು ಮನಸಾರ ಹಾಡಿ ಭಗವಂತನನ್ನು ಸ್ತುತಿಸೋಣ. ಅದರಿಂದ ನಮ್ಮ ಇಹಲೋಕದ ಜೀವನವೆಲ್ಲ ಎಡರುಗಳಿಲ್ಲದೆ ಸುಖಮಯವಾಗಿ ಕೊನೆಗೊಳ್ಳುವುದು. ಅನಂತರ ನಮಗೆ ಪರಮಪದವೇ ಲಭಿಸುವುದು\! ನಾವು ಅಮರರಾಗುತ್ತೇವೆ\! ದುಃಖಸಂಕಟಗಳು ತಟ್ಟದಂತೆ ಆಗುವುದೆಂದರೆ ಅದೇ-ಪರಮಪದ ಪ್ರಾಪ್ತಿಯೇ, ನಿತ್ಯಸೂರಿತ್ವವೇ\! ಬನ್ನಿ, ಎಲ್ಲರೂ ಆ ಪದವಿಗಾಗಿ ಕಾತರದಿಂದ ಮನಮುಟ್ಟಯತ್ನಿಸೋಣ.



ಫಲಶ್ರುತಿಯ ರೂಪದಲ್ಲಿ ಆೞ್ವಾರರು ಅಪರೂಪವಾದ ಶಾಶ್ವತವಾದ ಕೊಡುಗೆ ಇದೇ\!



ಅಡಿಯ ನಡೆ: ವಾಣಿಲಾ, ಶಿಲಮ್ಬು, ಶೂದಿನೈ, ವಮ್ಬು, ಇಡುಮ್ಬೈ, ಕೋಡಿಯ, ನೆಂಜು, ಏವಿನಾರ್, ಊನ್, ಏದುಮ್, \(ಅಙ್ಗಣ್\)



೮೨

ಶ್ರೀಃ

ಶ್ರಿಯೈ ನಮಃ

ಪೆರಿಯ ತಿರುಮೊೞಿ  ಮೊದಲ ದಶಕ ಏಳನೆಯ ತಿರುಮೊೞಿ

ಅಙ್ಗಣ್ ಞಾಲಮಞ್ಜ



೧.ಅಙ್ಗಣ್ ಞಾಲಮಞ್ಜ ಅಙ್ಗೋಳಾರರಿಯಾಯ್, ಅವುಣನ್

ಪೊಙ್ಗವಾಹಮ್ ವಳ್ಳುಹಿರಾಲ್ ಪೋೞ್ ನ್ದ ಪುನಿದನಿಡಮ್

ಪೈಙ್ಗಣಾನೈಕ್ಕೊಮ್ಬುಕೊಣ್ಡುಪತ್ತಿಮೈಯಾಲ್, ಅಡಿಕ್ಕೀೞ್

ಚ್ಚೆಙ್ಗಣಾಳಿಯಿಟ್ಟಿರೈಞ್ಜುಮ್ ಶಿಙ್ಗವೇಳ್ ಕುನ್ಱಮೇ

ಅಮ್=ಸೊಬಗಿನ, ಕಣ್=ಸ್ಥಳವಾದ, ಞಾಲಮ್=ಭೂಮಂಡಲವು, ಅಞ್ಜ=ಹೆದರುವಂತೆ, ಅಙ್ಗು=ಆ ಸ್ಥಳದಲ್ಲಿಯೇ \(ಅಲ್ಲಿಯೇ\), ಓರ್=ಸಾಟಿಯಿಲ್ಲದ, ಆಳ್ ಅರಿ ಆಯ್=ನರಸಿಂಹನಾಗಿ, ಅವುಣನ್=ಹಿರಣ್ಯಕಶಿಪುವನ್ನು, ಪೊಙ್ಗ=ಕಡುಕೋಪಗೊಳ್ಳುವಂತೆ, ಕೆರಳಿಸಿ, ವಳ್=ಹರಿತವಾದ, ಉಹಿರಾಲ್=ಉಗುರುಗಳಿಂದ, ಪೋೞ್ ನ್ದ=ಸೀಳಿದ, ಪುನಿದನ್-ಪರಮಪವಿತ್ರನ, ಇಡಮ್=ಸ್ಥಳವೆಂಬುದು, ಕ್ಷೇತ್ರವೆಂಬುದು, ಪೈ=ತೇವದಿಂದ ಕೂಡಿದ, ಕಣ್-ಕಣ್ಣುಗಳ, ಆನೈ=ಆನೆಯ, ಕೊಮ್ಬು=ದಂತಗಳನ್ನು, ಕೊಣ್ಡು=ಮುರಿದುಕೊಂಡು, ಪತ್ತಿಮೈಯಾಲ್=ಭಕ್ತಿಯಿಂದ, ಅಡಿಕೀೞ್=ಪಾದಗಳಲ್ಲಿ, ಶೆಮ್-ಕೆಂಪಗೆ, ಕಣ್=ಕಣ್ಣುಗಳುಳ್ಳ, ಆಳಿ=ಸಿಂಹಗಳು, ಇಟ್ಟು=ಸಮರ್ಪಿಸಿ, ಇಱೈಂಜುಮ್=ಪೂಜಿಸುವ, ಶಿಙ್ಗವೇಳ್ ಕುನ್ಱಮೇ=ಸಿಂಹಾಚಲ ಪರ್ವತವೇ.\(ಸಿಂಹಾಚಲವೇ\)



ಸುಂದರವಾದ ಭೂಮಂಡಲವು ಹೆದರುವಂತೆ, ಅಲ್ಲಿಯೇ ಸಾಟಿಯಿಲ್ಲದ ನರಸಿಂಹನಾಗಿ ಅವತರಿಸಿ, ಹಿರಣ್ಯಕಶಿಪುವನ್ನು ಕೆರಳಿಸಿ, ಹರಿತವಾದ ಉಗುರುಗಳಿಂದ ಸೀಳಿದ ಪರಮಪವಿತ್ರನ ಕ್ಷೇತ್ರವೆಂಬುದು ತೇವದಿಂದ ಕೂಡಿದ ಕಣ್ಣುಗಳ ಆನೆಯ ದಂತಗಳನ್ನು ಮುರಿದುಕೊಂಡು ಭಕ್ತಿಯಿಂದ ಭಗವಂತನ ಪಾದಗಳಲ್ಲಿಟ್ಟು ಪೂಜಿಸುವ ಕೆಂಗಣ್ಣಿನ ಸಿಂಹಗಳಿರುವ ಸಿಂಹಾಚಲವೇ.\(೧\)



ಸರ್ವೇಶ್ವರನಾದ ಭಗವಂತನು ಅರ್ಚಾಮೂರ್ತಿಯಾಗಿ ನೆಲಸಿ ಪೂಜೆಗೊಳ್ಳುವ ಕೆಲವು ಪವಿತ್ರ ಕ್ಷೇತ್ರಗಳನ್ನು ಆೞ್ವಾರರು ಸಂದರ್ಶಿಸಿದರು. ಈಗ ಅವರು ಸಿಂಹಾಚಲವಾದ ಕೆಲವು ಅಹೋಬಿಲ ಕ್ಷೇತ್ರಕ್ಕೆ ಬಂದಿದ್ದಾರೆ. ಈ ಕ್ಷೇತ್ರದಲ್ಲಿ ನರಸಿಂಹನಾಗಿ ನೆಲಸಿರುವ ಭಗವಂತನನ್ನು ಕೀರ್ತಿಸುತ್ತಾ, ದುಷ್ಟನಿಗ್ರಹದಲ್ಲಿ ಸ್ವಾಮಿಯ ಅದ್ಭುತ ಸಾಮರ್ಥ್ಯವನ್ನೂ, ಸರ್ವವ್ಯಾಪಿತ್ವವನ್ನೂ ಆೞ್ವಾರರು ವರ್ಣಿಸಿದ್ದಾರೆ.



ಸಿಂಹಾಚಲವೆಂಬುದು ಬಹುದಟ್ಟವಾದ ಕಾಡಿನಿಂದ ಸುತ್ತುವರಿದಿರುವ ಪ್ರದೇಶ. ಅದು ಇತರ ಕಾಡುಗಳಂತಲ್ಲ. ಸಾಮಾನ್ಯ ಕಾಡುಗಳಲ್ಲಿ ಸಂಚರಿಸುವಂತೆ ಅಲ್ಲಿ ಸಂಚರಿಸುವುದು ಸಹ ಬಲುಕಷ್ಟ-ದುಸ್ತರವೇ. ಹುಲಿ,ಸಿಂಹ, ಚಿರತೆ ಮುಂತಾದ ಕ್ರೂರವಾದ ಕಾಡುಮೃಗಗಳಿಂದ ನಿಬಿಡವಾಗಿರುವ ಪ್ರದೇಶ ಅದು. ಭಯಂಕರವಾದ ಅವತಾರವನ್ನುತಳೆದು, ಭಯಂಕರವಾದ ಕಾರ್ಯವನ್ನೆಸಗಿ, ಭಯಂಕರವಾದ ಪ್ರದೇಶದಲ್ಲಿಯೇ ನೆಲಸಿ, ಭಕ್ತರನ್ನು ಅನುಗ್ರಹಿಸುತ್ತಾನೆ, ಸ್ವಾಮಿ.



೮೩

ಪಾಶುರದಲ್ಲಿ “ಅಙ್ಗು” ಎಂದರೆ “ಅಲ್ಲಿಯೇ” ಎಂಬುದು ಹಿರಣ್ಯಕಶಿಪು ತನ್ನ ಮಗನನ್ನು ದಂಡಿಸುತ್ತಾ “ಆ ನಿನ್ನ ಹರಿ ಇಲ್ಲಿರುವನೇನು?”ಎಂದು ಹೇಳುತ್ತಾ ಉಕ್ಕಿನ ಕಂಬವೊಂದನ್ನು ಕಾಲಿನಿಂದ ಒದೆದು ತೋರಿಸಿದ ಸ್ಥಳ\(ವಸ್ತು\)ವನ್ನು ಸೂಚಿಸುತ್ತದೆ. ಅದೇ ಕಂಬದಿಂದಲೇ ಅದನ್ನು ಭೇದಿಸಿಕೊಂಡು, ಪ್ರಹ್ಲಾದನನ್ನು ಉದ್ಧರಿಸುವುದಕ್ಕಾಗಿ ಹೊರಬಂದದ್ದು:”ಆಳ್ ಅರಿ-ನರಹರಿ ಅವತಾರ\! ಊಹಿಸಲು ಸಾಧ್ಯವಾಗದ, ಸಾಟಿಯಿಲ್ಲದ, ಭಯಂಕರ ವಿಚಿತ್ರವಾದ ಅವತಾರ\! ಸೊಬಗಿನಿಂದ ತುಂಬಿ ನಕ್ಕುನಲಿಯುವ ಭೂಮಂಡಲವನ್ನೇ ಅದು ನಡುಗಿಸಿತು. ಮಹಾಧೈರ್ಯಶಾಲಿಯೂ ಅಮಿತ ಪರಾಕ್ರಮಿಯೂ ಆದ ಹಿರಣ್ಯಕಶಿಪುವು ಭಯಭ್ರಾಂತನಾದ ಶತ್ರುವನ್ನು ಕಂಡು ಕೆರಳಿದ. ಆದರೇನು? ನರಹರಿಯು ಅವನನ್ನು ಹಿಡಿದುಕೊಂಡು, ತನ್ನ ತೊಡೆಯಮೇಲೆಯೇ ಅವನನ್ನಿಟ್ಟುಕೊಂಡು, ಹರಿತವಾದ ತನ್ನ ಉಗುರುಗಳಿಂದಲೇ ಅವನನ್ನು ಸೀಳಿ ಕೊಂದದ್ದು. ಮತ್ತು ಹಿರಣ್ಯಕಶಿಪುವಿನ ಮಗನಾದ ಸದ್ಭಕ್ತನಾದ ಪ್ರಹ್ಲಾದ ಬಾಲಕನನ್ನು ದುಷ್ಟ ತಂದೆಯಿಂದ ರಕ್ಷಿಸಿ, ಅನುಗ್ರಹಿಸಿದನು.



ಭಗವಂತನನ್ನು ಅವನ ನರಸಿಂಹಾವತಾರವನ್ನು ಕೊಂಡಾಡುವುದರ ಜೊತೆಯಲ್ಲಿ ಅವನು ನೆಲಸಿರುವ ಸ್ಥಳವನ್ನೂ ಆೞ್ವಾರರು ಕೊಂಡಾಡುತ್ತಾರೆ. ಅಲ್ಲಿ ಸಿಂಹಗಳು ಮದಿಸಿದ ಆನೆಗಳನ್ನು ಕೊಂದು, ಅವುಗಳ ದಂತಗಳನ್ನು ಮುರಿದುಕೊಂಡು ಅವುಗಳನ್ನ ನರಸಿಂಹಸ್ವಾಮಿಯ ದಿವ್ಯಪಾದಗಳಲ್ಲಿ ಭಕ್ತಿಯಿಂದ ಸಮರ್ಪಿಸಿ, ತಮ್ಮ ಭಕ್ತಿಯನ್ನು ವ್ಯಕ್ತಪಡಿಸುತ್ತವೆಯಂತೆ. “ಹೀಗಿದೆ ಆ ಕ್ಷೇತ್ರದ ಮಹಿಮೆ”ಎನ್ನುತ್ತಾರೆ ಆೞ್ವಾರರು.



೨.ಅಲೈತ್ತಪೇೞ್ ವಾಯ್ ವಾಳೆಯಿಟ್ರೋರ್ ಕೋಳರಿಯಾಯ್ ಅವುಣನ್

ಕೊಲೈಕ್ಕೈಯಾಳನ್ ನೆಂಜಿಡನ್ದ ಕೂರುಹಿರಾಳನಿಡಮ್

ಮಲೈತ್ತಶೆಲ್ ಶಾತ್ತೆಱಿನ್ದ ಪೂಶಲ್ ವನ್ ತುಡಿವಾಯ್ ಕಡುಪ್ಪ

ಶಿಲೈಕ್ಕೈವೇಡರ್ ತೆೞಿಪ್ಪಱಾದ ಶಿಙ್ಗವೇಳ್ ಕುನ್ಱಮೇ



ಅಲೈತ್ತ=ಅಲೆಯಂತೆ ಚಲಿಸುತ್ತಿರುವ, ಪೇೞ್ವಾಯ್=ತೆರೆದ ದೊಡ್ಡ ಬಾಯುಳ್ಳ, ವಾಳ್ ಎಯಿಱು=ಕತ್ತಿಯಂತೆ ಇರುವ ಹಲ್ಲುಗಳುಳ್ಳ, ಕೋಳ್ ಅರಿ ಆಯ್=ಮಹಾಸಮರ್ಥನಾದ ನರಸಿಂಹನಾಗಿ, ಕೊಲೈಕೈಯಾಳನ್=ಕೊಲೆ ಮುಂತಾದುವುಗಳಲ್ಲಿ ನುರಿತವನಾದ, ಅವುಣನ್=ಹಿರಣ್ಯಕಶಿಪುವಿನ, ನೆಂಜು=ಹೄದಯವನ್ನು, ಇಡನ್ದ=ಬಗೆದ, ಕೂರ್ ಉಹಿರಾಳನ್=ಹರಿತವಾದ ಉಗುರುಗಳನ್ನು ಉಳ್ಳವನ, ಇಡಮ್=ಕ್ಷೇತ್ರವೆಂಬುದು, ಮಲೈತ್ತ=ದಿಕ್ಕುಕಾಣದಾದ, ಶೆಲ್=ದಾರಿಹೋಕರಾದ, ಶಾತ್ತು=ವಣಿಕಕೂಟದ ಮುಂದಾಳು, ಎಱನ್ದ=ಹರಡಿದ, ಪೂಶಲ್=ಕಿರಿಚಾಟ ಕೂಗಾಟಗಳು, ವಲ್=ಬಲವಾದ, ತುಡಿವಾಯ್=ಹರೆಯ, ಹೊಡೆತವೂ, ಕಡುಪ್ಪ=ಮನಸ್ಸಿಗೆ ನೋವುಂಟು ಮಾಡುತ್ತಿರಲು, ಶಿಲೈಕೈ ವೇಡರ್=ಬಿಲ್ಲನ್ನು ಸಿದ್ಧವಾಗಿ ಕೈಯಲ್ಲಿ ಹಿಡಿದಿರುವ ಬೇಡರ, ತೆೞಿಪ್ಪು=ಆರ್ಭಟವೂ, ಆಱಾದ=ಕಡಮೆಯಾಗದೆ ಇರುವ, ಶಿಙ್ಗವೇಳ್ ಕುನ್ಱಮೇ=ಸಿಂಹಾಚಲವೇ.



೮೪

ಅಲೆಯಂತೆ ಚಲಿಸುತ್ತಿರುವ ತೆರೆದ ದೊಡ್ಡ ಬಾಯುಳ್ಳ ಕತ್ತಿಯಂತೆ ಇರುವ ಹಲ್ಲುಗಳುಳ್ಳ ಮಹಾಸಮರ್ಥನಾದ ನರಸಿಂಹನಾಗಿ ಕೊಲೆ ಮುಂತಾದವುಗಳಲ್ಲಿ ನುರಿತವನಾದ ಹಿರಣ್ಯಕಶಿಪುವಿನ ಎದೆಯನ್ನು ಬಗೆದ\(ಸೀಳಿದ\) ಹರಿತವಾದ ಉಗುರುಗಳನ್ನುಳ್ಳವನ ಕ್ಷೇತ್ರವೆಂಬುದು ದಿಕ್ಕುಕಾಣದ ದಾರಿಹೋಕರಾದ ವಣಿಕಕೂಟದ ಮುಂದಾಳು ಹೊರಡಿಸುವ ಕೂಗಾಟಕಿರಿಚಾಟಗಳೂ ಬಲವಾದ ಹರೆಯ ಹೊಡೆತವೂ ಮನಸ್ಸಿಗೆ ಹಿಂಸೆ ಮಾಡುತ್ತಿರಲು, ಬಿಲ್ಲನ್ನು ಕೈಯಲ್ಲಿ ಸಿದ್ಧವಾಗಿ ಹಿಡಿದಿರುವ ಬೇಡರ ಆರ್ಭಟವೂ ಕಡಮೆಯಾಗದೆ ಯಾವಾಗಲೂ ಇರುವಂಥ ಸಿಂಹಾಚಲವೇ.\(೨\)



ಕಂಬದಿಂದ ಹೊರಬಿದ್ದ ನರಹರಿಯದು ಅತ್ಯುಗ್ರರೂಪ\! ಭಯಂಕರವಾಗಿ ಬಾಯನ್ನು ದೊಡ್ದದಾಗಿ ಅಗಲಿಸಿ ತೆರೆದಿದ್ದಾನೆ. ಕತ್ತಿಯಂತೆ ಹರಿತವಾಗಿ ಹೊಳೆಯುತ್ತಾ ಹಲ್ಲುಗಳ ಲಾಲುಗಳಿವೆ. ಕಡುಕೋಪದಿಂದ ನಾಲಗೆ ಮೇಲಕ್ಕೂ ಕೆಳಕ್ಕೂ ಬಾಯಿಯ ಒಂದು ಕೊನೆಯಿಂದ ಮತ್ತೊಂದು ಕೊನೆಗೂ ಎಡೆಬಿಡದೆ ಅಲೆಗಳಂತೆ ಚಲಿಸುತ್ತಿದೆ. ಅದರಿಂದ ತುಟೀಗಳನ್ನು ಸವರಿಕೊಳ್ಳುತ್ತಿದ್ದಾನೆ. ಕ್ರೂರಿಯೂ ಹಿಂಸಾಪ್ರವರ್ತಕನೂ ಆದ ಹಿರಣ್ಯಕಶಿಪುವಿನ ಎದೆಯನ್ನು ಸೀಳಿ ಬಗೆದಂಥ ಹರಿತವಾದ ಉಗುರುಗಳು ಕೈಯಲ್ಲಿವೆ. ಆ ಉಗ್ರನರಸಿಂಹಸ್ವಾಮಿ ನೆಲಸಿರುವ ಕ್ಷೇತ್ರವೇ ಸಿಂಹಾಚಲ\!



ಸಿಂಹಾಚಲ ಬಲುದಟ್ಟವಾದ ಕಾಡಿನಪ್ರದೇಶ. ಅದರಲ್ಲಿ ದುಷ್ಟಮೃಗಗಳು ಹೇರಳವಾಗಿವೆ. ಅಲ್ಲಲ್ಲಿ ಇಕ್ಕಟ್ಟಾದ ಕಾಡು ದಾರಿಗಳಿವೆ. ಕಾಡನ್ನು ದಾಟುವ ವರ್ತಕರ ತಂಡವೂ, ದಾರಿಹೋಕರ ಕೂಟವೂ, ಯಾತ್ರಾರ್ಥಿಗಳ ತಂಡವೂ, ಆ ಕಾಲುದಾರಿಗಳಲ್ಲೇ ಹೋಗಬೇಕು. ಅವರು ಆ ದಾರಿಯಲ್ಲಿ ಪ್ರಯಾಣಮಾಡುವಷ್ಟು ಕಾಲವೂ ಗಟ್ಟಿಯಾಗಿ, ಕೂಗುತ್ತಾ ಕಿರಿಚುತ್ತಾ ಅರಚುತ್ತಾ ವಿಧವಿಧವಾಗಿ ಸದ್ದುಮಾಡುತ್ತಾ ಇರುತ್ತಾರೆ. ಕೈಯಲ್ಲಿರುವ ಹರೆಯನ್ನು ಬಾರಿಸುತ್ತಿರುತ್ತಾರೆ. ಆ ಕಾಡಿನಲ್ಲಿಯೇ ವಾಸಮಾಡುವ ಬೇಡರೂ ಕಾಡುಕುರುಬರೂ ಕಾಡುಮೃಗಗಳ ಅಪಾಯವನ್ನು ತಪ್ಪಿಸಿಕೊಳ್ಳುವುದಕ್ಕೆಂದು ತಮ್ಮತಮ್ಮ ಬಿಲ್ಲನ್ನು ಸದಾ ಸಿದ್ಧವಾಗಿ ಕೈಯಲ್ಲಿ ಹಿಡಿದೇ ಸಂಚರಿಸುವುದು. ಅಲ್ಲದೆ, ಗಟ್ಟಿಯಾಗಿ ಕೂಗುಹಾಕುತ್ತಾ ಆರ್ಭಟಿಸುತ್ತಾ ಇರುತ್ತಾರೆ. ಈ ಶಬ್ದಗಳೆಲ್ಲವೂ ಒಂದಕ್ಕೊಂದು ಹೆಣೆದುಕೊಂಡು ಮನಸ್ಸಿಗೆ ಹಿಂಸೆಯನ್ನುಂಟು ಮಾಡುತ್ತವೆ.



ಕಾಡುಗಳಲ್ಲಿ ಕಿರಿಚಾಡುವುದು, ಕೂಗಾಡುವುದು, ಅಬ್ಬರಿಸುವುದು, ಹರೆ ಮೊದಲಾದುವನ್ನು ಬಾರಿಸುವುದು, ಗದ್ದಲ ಮಾಡುವುದು-ಇವುಗಳೆಲ್ಲವೂ ಕಾಡಿನಲ್ಲಿ ಭಯವನ್ನು ಕಡಮೆ ಮಾಡಿಕೊಳ್ಳುವುದಕ್ಕೆ, ದುಷ್ಟಮೃಗಗಳು ವಂಚಿಸಿ ಮೇಲೆ ಬೀಳದಂತೆ ಅವುಗಳನ್ನು ದೂರವಾಗಿಡುವುದಕ್ಕೆ ಇವು ಸಾಮಾನ್ಯವಾಗಿ ಕಾಡುಗಳಲ್ಲಿ ನಡೆಯುವ ಚಟುವಟಿಕೆಗಳು.



೩.ಏಯ್ ನ್ದ ಪೇೞ್ವಾಯ್ ವಾಳೆಯಿಟ್ರೋರ್ ಕೋಳರಿಯಾಯ್, ಅವುಣನ್

ವಯ ನ್ದ ವಾಹಮ್ ವಳ್ಳುಹಿರಾಲ್ ವಹಿರ್ ನ್ದವಮ್ಮಾನದಿಡಮ್

ಓಯ್ ನ್ದ ಮಾವುಡೈನ್ದಕುನ್ಱುಮ್ ಅನ್ಱಿಯುಮ್ ನಿನ್ಱೞಲಾಲ್

ತೇಯ್ ನ್ದವೇಯುಮಲ್ಲಾದದಿಲ್ಲಾ ಚ್ಚಿಙ್ಗವೇಳ್ ಕುನ್ಱಮೇ



ಏಯ್ ನ್ದ=ಯುಕ್ತವಾದ, ಪೇೞ್ವಾಯ್=ತೆರೆದ ದೊಡ್ಡ ಬಾಯುಳ್ಳ, ವಾಳ್ ಎಯಿಱು=ಕತ್ತಿಯಂತೆ \(ಹರಿತವಾದ ಹೊಳೆಯುವ\)ಇರುವ ಹಲ್ಲುಗಳುಳ್ಳ ಓರ್=ಅಪರೂಪವಾದ, ಕೋಳ್=ಸಮರ್ಥ, ಅರಿ=ನರಹರಿಯಾಗಿ



೮೫

ಅವುಣನ್=ಹಿರಣ್ಯಕಶಿಪುವಿನ, ವಾಯ್ ನ್ದ=ಬೆಳೆದು ಕೊಬ್ಬಿದ, ಆಹಮ್=ಎದೆಯನ್ನು, ವಳ್=ಹರಿತವಾದ, ಉಹಿರಾಲ್= ಉಗುರಿನಿಂದ, ವಹಿರ್ ನ್ದ=ಸೀಳಿದ, ಅಮ್ಮಾನದು ಇಡಮ್=ಸ್ವಾಮಿಯ ಕ್ಷೇತ್ರವೆಂಬುದು, ಓಯ್ ನ್ದ=ಅರೆಬೆಂದ, ಮಾವುಮ್=ಮಾವಿನ ಮರಗಳಿಂದಲೂ, ಉಡೈನ್ದ ಕುನ್ಱುಮ್=ಒಡೆದು ಹೋದ ಬೆಟ್ಟಗಳಿಂದಲೂ, ಅನ್ಱಿಯುಮ್=ಅಲ್ಲದೆ, ನಿನ್ಱ ಅೞಲಾಲ್=ಬೀಳುವ ಬೇಗೆಯಿಂದ \(ಇರುವ ಬೇಗೆಯಿಂದ\), ತೇಯ್ ನ್ದ=ಸವೆದುಹೋದ, ವೇಯುಮ್=ಬಿದಿರುಮೆಳೆಗಳಿಂದಲೂ, ಅಲ್ಲದು ಇಲ್ಲಾ=ಅಲ್ಲದೆ ಬೇರೆ ಇಲ್ಲದ, ಶಿಙ್ಗವೇಳ್ ಕುನ್ಱಮೇ=ಸಿಂಹಾಚಲವೇ.



ಸಂದರ್ಭಕ್ಕೆ ತಕ್ಕ \(ತೆರೆದ\) ದೊಡ್ಡ ಬಾಯುಳ್ಳ, ಕತ್ತಿಯಂತೆ\(ಹರಿತವಾದ ಹೊಳೆಯುವ\) ಇರುವ ಹಲ್ಲುಗಳುಳ್ಳ ಅಪರೂಪವಾದ ಸಮರ್ಥ ನರಹರಿಯಾಗಿ ಹಿರಣ್ಯಕಶಿಪುವಿನ ಕೊಬ್ಬಿ ಬೆಳೆದ ಎದೆಯನ್ನು ಹರಿತವಾದ ಉಗುರಿನಿಂದ ಸೀಳಿದ ಸ್ವಾಮಿಯ ಕ್ಷೇತ್ರವೆಂಬುದು ಅರೆಬೆಂದ ಮಾವು, ಒಡೆದ ಬೆಟ್ಟಗಳು, ಅಲ್ಲದೆ, ಬೀಳುವ ಬೇಗೆಯಿಂದ ಸವೆದುಹೋದ ಬಿದಿರುಮೆಳೆ ಇವುಗಳಲ್ಲದೆ ಬೇರೆ ಇಲ್ಲದ ಸಿಂಹಾಚಲವೇ.\(೩\)



ಸಿಂಹಾಚಲದಲ್ಲಿ ನೆಲಸಿರುವ ನರಸಿಂಹ ಸ್ವಾಮಿಯರೂಪವು ಅಪರೂಪವಾದದ್ದು ಮತ್ತು ಸಾಟಿಯಿಲ್ಲದ್ದು. ಸ್ವಾಮಿಗೆ ಹಿರಣ್ಯಕಶಿಪುವನ್ನು ಭಯದಿಂದ ನಡುಗಿಸುವುದಕ್ಕೆ ತಕ್ಕದಾದ ದೊಡ್ಡಭಯಂಕರವಾದ ತೆರೆದ ಬಾಯಿ, ಒಳಗಡೆ ಕತ್ತಿಯಂತೆ ಹರಿತವಾಗಿಯೂ ಹೊಳೆಯುತ್ತಲೂ ಇರುವ ಹಲ್ಲುಗಳು, ಕೊಬ್ಬಿ ಬೆಳೆದಿರುವ ರಾಕ್ಷಸನ ಎದೆಯನ್ನು ಸೀಳಿ ಹಾಕುವುದಕ್ಕೆ ತಕ್ಕ ಹರಿತವಾದ ಉಗುರುಗಳು. ಈ ಸಾಧನಗಳಿಂದ ಆ ಉಗ್ರಮೂರ್ತಿಯು ದುಷ್ಟರಾಕ್ಷಸನ ಎದೆಯನ್ನು ಸೀಳಿ ಅವನನ್ನು ಸಂಹರಿಸಿದನು.



ಸಿಂಹಾಚಲದಲ್ಲಿ ಎಲ್ಲಿ ನೋಡಿದರೂ ಕಾಳ್ಕಿಚ್ಚಿನಿಂದ ಅರೆಬೆಂದ ಮಾವಿನ ಮರಗಳು, ಒಡೆದ ಬೆಟ್ಟದ ಬಂಡೆಗಳು, ಅಲ್ಲದೆ, ಪರಸ್ಪರ ಉಜ್ಜುವುದರಿಂದ ಹೊತ್ತಿಕೊಂಡು ಸವೆಸಿದ ಬಿದಿರುಮೆಳೆಗಳು-ಇವುಗಳನ್ನು ಯಥೇಚ್ಛವಾಗಿ ಕಾಣಬಹುದು.



ದಟ್ಟವಾದ ಕಾಡುಗಳಲ್ಲಿ ಕಾಳ್ಕಿಚ್ಚು ಬಲುಸಾಮಾನ್ಯ. ಬಿದಿರು ಒಂದಕ್ಕೊಂದು ಉಜ್ಜುವುದರಿಂದಲೇ ಕಿಚ್ಚು ಉಂಟಾಗಿ, ಬೆಳೆದು, ಕಾಡನ್ನು ಅಲ್ಲಲ್ಲಿ ಬೇಗೆಯಿಂದ ಸವೆಸಿಬಿಡುವುದು. ಆದರೂ, ಕಾಡಿನ ಸಸ್ಯಸಮೃದ್ಧಿಯಲ್ಲಿ ಕೊರತೆಯುಂಟಾಗುವುದೇ ಇಲ್ಲವೆನ್ನಬಹುದು.



೪.ಎವ್ವಮ್ ವೆವ್ವೇಲ್ ಪೊನ್ ಪೆಯರೋನ್ ಏದವನಿನ್ನುಯಿರೈ

ವವ್ವಿ, ಆಹಮ್ ವಳ್ಳುಹಿರಾಲ್ ವಹಿರ್ ನ್ದವಮ್ಮಾನದಿಡಮ್

ಕವ್ವುನಾಯುಮ್ ಕೞುಹುಮ್ ಉಚ್ಚಿಪ್ಪೋದೊಡು ಕಾಲ್ ಶುೞನ್ಱು

ತೆಯ್ ವಮಲ್ಲಾಲ್ ಶೆಲ್ಲವೊಣ್ಣಾಚ್ಚಿಙ್ಗವೇಳ್ ಕುನ್ಱಮೇ



ಎವ್ವಮ್=ದುಃಖವನ್ನು ಬೆಳೆಸುವ, ವೆಮ್ ವೇಲ್=ತೀಕ್ಷ್ನವಾದ ವೇಲಾಯುಧವನ್ನುಳ್ಳ, ಪೊನ್ ಪೆಯರೋನ್=ಹೊನ್ನಿನ ಹೆಸರಿನವನ, ಏದವನ್=ಹಗೆತನದಿಂದ ಕೂಡಿದ, ಇನ್ ಉಯಿರೈ=ಇನಿದಾದ ಪ್ರಾಣವನ್ನು, ವವ್ವಿ=ನಾಶಪಡಿಸಿ, ಆಹಮ್=ಎದೆಯನ್ನು, ವಳ್ ಉಹಿರಾಲ್=ಹರಿತವಾದ ಉಗುರುಗಳಿಂದ,



೮೬

ವಹಿರ್ ನ್ದ=ಸೀಳಿ ಹಾಕಿದ, ಅಮ್ಮಾನದು=ಸ್ವಾಮಿಯ, ಇಡಮ್-ಕ್ಷೇತ್ರವೆಂಬುದು, ಕವ್ವುಮ್ ನಾಯುಮ್=ಕಚ್ಚಿಹಿಂಸಿಸುವ ನಾಯಿಗಳನ್ನೂ, ಕೞುಹುಮ್=ರಣಹದ್ದುಗಳನ್ನೂ, ಉಳ್ಳದ್ದೂ ಉಚ್ಚಿ ಪೋದೊಡು=ನಡುಹಗಲಲ್ಲಿರುವಂತೆ, ಕಾಲ್=ಗಾಳಿಯು, ಶುೞನ್ಱು=ಕಾದು, ಸುಳಿಸುಳಿಯಾಗಿ ಬೀಸುತ್ತಿರುವುದೂ, ತೆಯ್ವಮ್ ಅಲ್ಲಾಲ್=ದೇವತೆಗಳ ಹೊರತು, ಶೆಲ್ಲ ವೊಣ್ಣಾ=ಹೋಗಲು ಅಸಾಧ್ಯವಾದ, ಶಿಙ್ಗವೇಳ್ ಕುನ್ಱಮೇ=ಸಿಂಹಾಚಲವೇ.



ದುಃಖವನ್ನೂ ಸಂಕಟವನ್ನೂ ಬೆಳಸುವುದಕ್ಕಾಗಿ ತೀಕ್ಷ್ಣವಾದ ವೇಲಾಯುಧವನ್ನು ಹಿಡಿದಿರುವವನೂ ಹೊನ್ನಿನ ಹೆಸರನ್ನುಳ್ಳವನೂ ಆದ ಹಿರಣ್ಯಕಶಿಪುವಿನ ಹಗೆತನ ತುಂಬಿದ ಇನಿದಾದ ಪ್ರಾಣವನ್ನು ನಾಶಪಡಿಸಿ, ಅವನ ಎದೆಯನ್ನು ಹರಿತವಾದ ಉಗುರುಗಳಿಂದ ಸೀಳಿಹಾಕಿದ ಸ್ವಾಮಿಯ ಕ್ಷೇತ್ರವೆಂಬುದು ಕಚ್ಚಿ ಹಿಂಸಿಸುವ ನಾಯಿಗಳನ್ನೂ ರಣಹದ್ದುಗಳನ್ನೂ ಉಳ್ಳದ್ದೂ, ನಡುಹಗಲಲ್ಲಿರುವಂತೆ ಬಿಸಿಗಾಳಿಯು ಸುಳಿಸುಳಿಯಾಗಿ ಬೀಸುವುದೂ, ದೇವತೆಗಳ ಹೊರತು ಹೋಗಲು ಅಸದಳವಾದದ್ದೂ ಆದ ಸಿಂಹಾಚಲವೇ.\(೪\)



ಹೊನ್ನಿನ ಹೆಸರಿನವನು ಹಿರಣ್ಯಕಶಿಪು. ಅವನು ಮಹಾಪರಾಕ್ರಮಿ-ಅಪ್ರತಿಮವೀರ. ಅವನ ಕೈಯಲ್ಲಿ ವೇಲಾಯುಧ. ಇತರರ ದುಃಖಸಂಕಟಗಳನ್ನು ಹೆಚ್ಚಿಸುವುದಕ್ಕಾಗಿಯೇ ಅದು. ಅವನ ಪ್ರಾಣಗಳಲ್ಲಿ “ಹರಿ”ಯ ಮೇಲಣ ಹಗೆತನ ತುಂಬಿಬೇರೂರಿದೆ. ಕಡುಕ್ರೂರಿಯೂ ಶತ್ರುವೂ ಆದ ಹಿರಣ್ಯಕಶಿಪುವಿನ “ಇನಿದಾದ” ಪ್ರಾಣಗಳನ್ನು ಹಿಂಡಿ ಹೀರಿಬಿಟ್ಟವನು ಉಗ್ರನರಸಿಂಹನೇ. ಅವನ ಕೊಬ್ಬಿದ ದೇಹವನ್ನು ತನ್ನ ಉಗುರುಗಳಿಮ್ದಲೇ ಸೀಳಿಹಾಕಿದವನೂ ಅವನೇ-ಉಗ್ರನರಸಿಂಹನೇ. ಆ ದುಷ್ಟರಾಕ್ಷಸನನ್ನೂ ಅವನ ದೌಷ್ಟ್ಯವನ್ನೂ ನಾಶಮಾಡಿಬಿಟ್ಟ ಮಹಾಪರಾಕ್ರಮಿಯೂ ನರಸಿಂಹಸ್ವಾಮಿಯೇ, ಸಿಂಹಾಚಲದಲ್ಲಿ ನೆಲಸಿರುವವನೂ ಆ ಸ್ವಾಮಿಯೇ\!



ಸಿಂಹಾಚಲ ಕ್ಷೇತ್ರ ಬಹಳ ಗಹನವಾದ ಸ್ಥಳ. ಅಲ್ಲಿ ಹೋಗುವುದು ಬಲುಕಷ್ಟ. ನಡೆದುಹೋಗುವ ಯಾತ್ರಿಕರನ್ನು ಕಾಡುನಾಯಿಗಳು ಕಚ್ಚಿ, ಗಾಯಗೊಳಿಸಿ, ಹಿಂಸಿಸಿ, ಕೊಂದೂಬಿಡುವುವು. ಬಿದ್ದದೇಹಗಳನ್ನು ರಣಹದ್ದು ಕಿತ್ತು ತಿನ್ನುವುವು. ಈ ದೃಶ್ಯವನ್ನು ದಾರಿಹೋಕರು ಹೇರಳವಾಗಿ ನೋಡಬಹುದು. ಇದೊಂದು ಬಗೆಯ ಭಯಾನಕ ವಿಷಯವಾದರೆ, ಆ ಕ್ಷೇತ್ರದ ಬಿಸಿಲಿನ ಬೇಗೆಯಿಂದ ತಪ್ಪಿಸಿಕೊಳ್ಳುವುದಾದರೂ ಹೇಗೇ? ಬೇಸಗೆಯ ನಡುಹಗಲಲ್ಲಿ ಹೇಗೋ ಹಾಗೆ ಬಿಸಿಬಿಸಿಯಾದ ಗಾಳಿ ಬೀಸುತ್ತಾ ಪ್ರಯಾಣಿಕರನ್ನು ಎಲ್ಲ ಹೊತ್ತಿನಲ್ಲೂ ಹಿಂಸಿಸುವುದು. ಹೀಗೆ ದೇವತೆಗಳ ಹೊರತು ಬೇರೆಯವರಿಗೆ ಸಿಂಹಾಚಲ ಕ್ಷೇತ್ರದಲ್ಲಿ ಭಗವಂತನ ದರ್ಶನಲಾಭವು ದುಸ್ತರವೆನಿಸಿದರೂ, ಪ್ರಯಾಸಪಟ್ಟಾದರೂ ಅಲ್ಲಿಗೆಹೋಗಿ, ಭಗವಂತನನ್ನು ಸಂದರ್ಶಿಸಿ, ಅವನ ಕೃಪೆಗೆ ಪಾತ್ರರಾಗಬೇಕೆನ್ನುತ್ತಾರೆ ಆೞ್ವಾರರು.



೫.ಮೆನ್ಱ ಪೇೞ್ವಾಯ್ ವಾಳೆಯಿಟ್ರೋರ್ ಕೋಳರಿಯಾಯ್, ಅವುಣನ್

ಪೊನ್ಱ ವಾಹಮ್ ವಳ್ಳುಹಿರಾಲ್ ಪೋೞ್ ನ್ದ ಪುನಿದನಿಡಮ್

ನಿನ್ಱ ಶೆನ್ದೀ ಮೊಣ್ಡು ಶೂಱೈ ನೀಳ್ ವಿಶುಮ್ಬೂಡಿರಿಯ

ಶೆನ್ಱು ಕಾಣ್ಡಱ್ ಕರಿಯ ಕೋಯಿಲ್ ಶಿಙ್ಗವೇಳ್ ಕುನ್ಱಮೇ



ಮೆನ್ಱ=ಕಡುಕೋಪದಿಂದ ಅವುಡು ಕಚ್ಚುತ್ತಿರುವ, ಪೇೞ್ವಾಯ್=ದೊಡ್ಡ\(ಅಗಲವಾದ\) ಬಾಯುಳ್ಳ



೮೭

ವಾಳ್ ಎಯಿಱು=ಕತ್ತಿಯಂತೆ \(ಹರಿತವಾದ ಹೊಳೆಯುವ\), ಹಲ್ಲುಗಳುಳ್ಳ, ಓರ್=ಅನುಪಮವಾದ, ಕೋಳ್=ಸಾಮರ್ಥ್ಯವುಳ್ಳ, ಅರಿ ಆಯ್=ನರಸಿಂಹನಾಗಿ, ಪೊನ್ಱ=ನಾಶವಾಗಲಿರುವ, ಅವುಣನ್=ಹಿರಣ್ಯಕಶಿಪುವಿನ, ಆಹಮ್=ಎದೆಯನ್ನು, ವಳ್ ಉಹಿರಾಲ್=ಹರಿತವಾದ ಉಗುರುಗಳಿಂದ, ಪೋೞ್ ನ್ದ=ಸೀಳಿದ, ಪುನಿದನ್ ಇಡಮ್=ಪರಮ ಪವಿತ್ರನ ಕ್ಷೇತ್ರವೆಂಬುದು, ನಿನ್ಱ=ಒಂದೇ ಸಮನೆ ಉರಿಯುವ \(ಸ್ಥಿರವಾಗಿ\) ಶೆಮ್=ಕೆಂಪಗೆ ಇರುವ, ತೀ=ಬೆಂಕಿಯನ್ನು, ಮೊಣ್ಡು=ತುಂಬಿಕೊಂಡು, ಶೂಱೈ=ಸುಳಿಗಾಳಿಯು, ನೀಳ್ ವಿಶಮ್ಬೂಡು=ವಿಸ್ತಾರವಾದ ಆಕಾಶದ ನಡುವೆ, ಇರಿಯ=ಭಯದಿಂದ ಓಡಿ, ಶೆನ್ಱು=ಹೋಗಿ, ಕಾಣ್ಡಱ್ ಕು=ಕಾಣುವವರಿಗೆ, ಅರಿಯ=ಅಸಾಧ್ಯವಾದ, ಕೋಯಿಲ್=ದೇವಮಂದಿರವಾದ, ಶಿಙ್ಗವೇಳ್ ಕುನ್ಱಮೇ=ಸಿಂಹಾಚಲವೇ.



ಉಗ್ರಕೋಪದಿಂದ ಅವುಡುಕಚ್ಚುತ್ತಿರುವ ದೊಡ್ಡ\(ಅಗಲವಾದ\)ಬಾಯುಳ್ಳ ಕತ್ತಿಯಂತೆ ಹರಿತವಾದ ಹೊಳೆಯುವ ಹಲ್ಲುಗಳುಳ್ಳ ಅನುಪಮವಾದ ಸಾಮರ್ಥ್ಯವುಳ್ಳ ನರಸಿಂಹನಾಗಿ ನಾಶವಾಗಲಿರುವ ಹಿರಣ್ಯಕಶಿಪುವಿನ ಎದೆಯನ್ನು ಹರಿತವಾದ ಉಗುರುಗಳಿಂದ ಸೀಳಿದ ಪರಮಪವಿತ್ರದ ಕ್ಷೇತ್ರವೆಂಬುದು ಒಂದೇ ಸಮನಾಗಿ ಉರಿಯುತ್ತಿರುವ ಕೆಂಪಗೆ ಇರುವ ಬೆಂಕಿಯನ್ನು ತುಂಬಿಕೊಂಡು ಸುಳಿಗಾಳಿಯು ವಿಸ್ತಾರವಾದ ಆಕಾಶದ ನಡುವೆ ಭಯದಿಂದ ಓಡಿಹೋಗಿ, ಕಾಣುವವರಿಗೆ ಅಸಾಧ್ಯವಾದ ದೇವಮಂದಿರವಾದ ಸಿಂಹಾಚಲವೇ.\(೫\)



ಹಿರಣ್ಯಕಶಿಪುವಿಗೆ ಮರಣ ಸಮೀಪಿಸಿತ್ತು. ಅವನ ಪಾಪಕರ್ಮಗಳು ಮಿತಿಮೀರಿದ್ದವು. ಅವನ ಕೊಬ್ಬು ಬೆಳೆದಿತ್ತು. ಅವನ ಅಹಂಕಾರ ಎಲ್ಲೆದಾಟಿತ್ತು. ಹರಿಭಕ್ತನಾದ ಪ್ರಹ್ಲಾದನನ್ನು ಹಿಂಸಿಸುವುದರಲ್ಲಿ ಅವನಿಗೆ ಬೇರಾವ ಉಪಾಯವೂ ಉಳಿದಿರಲಿಲ್ಲ. ಎಲ್ಲ ಕ್ರಮಗಳನ್ನೂ ನಡಸಿ ಆಗಿತ್ತು. ಅವನನ್ನು ಹರಿಯಿಂದ ದೂರಮಾಡುವುದಾಗಲಿ ಬೇರ್ಪಡಿಸುವುದಾಗಲಿ ಸಾಧ್ಯವಿಲ್ಲವಾಗಿತ್ತು. ಕಡೆಯದೊಂದು ಯತ್ನವನ್ನು ನಡಸಿ ಅದರಿಂದ ಪ್ರಹ್ಲಾದನನ್ನು ತನ್ನ ಕಡೆಗೆ ಸೆಳೆದೇ ಬಿಡುವೆನೆಂದು ಬಗೆದ ಹಿರಣ್ಯಕಶಿಪು ತನ್ನ ಮುಂದಿರುವ ಉಕ್ಕಿನ ಕಂಬವೊಂದನ್ನು ಕಾಲಿನಿಂದ ಒದೆದು ಅದರಲ್ಲಿ ಹರಿಯನ್ನು ತೋರಿಸೆಂದ ಸರ್ವವ್ಯಾಪಿಯಾದ ಹರಿ ಆಕಂಬದಿಂದಲೇ ಹೊರಕ್ಕೆ ಬಂದೇಬಂದ\! ಉಗ್ರಕೋಪದಿಂದ ಅವುಡುಕಚ್ಚುತ್ತಾ ದೊಡ್ಡದಾಗಿ ತೆರೆದ ವ್ಬಾಯಲ್ಲಿ ಕತ್ತಿಯಂತೆ ಹರಿತವಾಗಿ ಚೂಪಾಗಿ ಹೊಳೆಯುವ ಹಲ್ಲುಗಳುಳ್ಳ ಅಪರಿಮಿತ ಸಾಮರ್ಥ್ಯದ ದಿವ್ಯಾದ್ಭುತರೂಪದ ನರಸಿಂಹಮೂರ್ತಿಯಾಗಿ ತನ್ನ ಹರಿತವಾದ ಉಗುರುಗಳಿಂದಲೇ ಹಿರಣ್ಯಕಶಿಪುವಿನ ಎದೆಯನ್ನು ಸೀಳಿಹಾಕಿದ. ಆ ಸ್ವಾಮಿಯೇ ಈಗ ಸಿಂಹಾಚಲದಲ್ಲಿ ನೆಲಸಿರುವುದು.



ಸಿಂಹಾಚಲದಲ್ಲಿ ಒಂದೇ ಸಮನಾಗಿ ಕೆಂಪಗೆ ಉರಿಯುತ್ತಿರುವ ಬೇಗೆಯನ್ನು ಹೊತ್ತು ಸುಳಿಗಾಳಿಯು ಮೇಲೆದ್ದು ಆಕಾಶದಲ್ಲಿ ಬಹಳ ಎತ್ತರವಾದ ಸ್ಥಳಕ್ಕೆ ಕೊಂಡೊಯ್ದು ನೋಡುವವರ ಕಣ್ಣಿಗೆ ಕಾಣದಂತೆ ಮಾಡಿಬಿಡುತ್ತದೆ, ಉಗ್ರನರಸಿಂಹನು ನೆಲಸಿರುವ ದೇವಮಂದಿರವೂ ಹಾಗೆಯೇ ಕಟ್ಟಡವಿಯಲ್ಲಿ ಬೆಟ್ಟದ ಮೇಲುಗಡೆ, ಬೇಯುವ ಬೇಗೆಯ ನಡುವೆ ಕಣ್ಣಿಗೆ ಕಾಣಿಸದಂತೆ ಎಲ್ಲಿಯೋ ಮರೆಯಾಗಿ ಅಡಗಿಕೊಂಡಿರುತ್ತದೆ. ಪ್ರಯಾಸಪಟ್ಟು ಅಲ್ಲಿಗೆ ಹೋಗಿ, ಅದನ್ನು ಕಂಡುಕೊಂಡು, ಭಗವಂತನನ್ನು ಸಂದರ್ಶಿಸಿ, ಅವನ ಕೃಪೆಗೆ ಪಾತ್ರರಾಗಬೇಕೆಂದು ಭಕ್ತರಿಗೆ ಆೞ್ವಾರರು ಹೇಳುತ್ತಾರೆ.



೬.ಎರಿನ್ದಪೈಙ್ಗಣಿಲಙ್ಗು ಪೇೞ್ವಾಯ್ ಎಯಿಟ್ರೊಡಿತೆವ್ವುರುವೆನ್ಱು

ಇರಿನ್ದುವಾನೋರ್ ಕಲಙ್ಗಿಯೋಡ ಇರುನ್ದವಮ್ಮಾನದಿಡಮ್

ನೆರಿನ್ದ ವೇಯಿನ್ ಮುೞೈಯುಳ್ ನಿನ್ಱು ನೀಣೆಱಿವಾಯುೞುವೈ

ತಿರಿನ್ದವಾನೈಚ್ಚುವಡು ಪಾರ್ ಕ್ಕೂಮ್ ಶಿಙ್ಗವೇಳ್ ಕುನ್ಱಮೇ



೮೮

ಎರಿನ್ದ=ಜ್ವಲಿಸುತ್ತಿರುವ, ಪೈ=ಹಸುರುಬಣ್ಣದ, ಕಣ್=ಕಣ್ಣುಗಳುಳ್ಳ, ಇಲಙ್ಗು=ಹೊಳೆಯುತ್ತಿರುವ, ಪೇೞ್ವಾಯ್=ಅಗಲವಾದ ದೊಡ್ಡ ಬಾಯುಳ್ಳ, ಎಯಿಟ್ರೊಡು=ಹಲ್ಲುಗಳೊಡನೆ, ಇದು=ಈ ರೂಪವು, ಎವ್ವುರು=ಎಂಥ ರೂಪ, ಎನ್ಱು=ಎಂದು, ವಾನೋರ್=ದೇವತೆಗಳು, ಇರಿನ್ದು=ಹೆದರಿ, ಕಲಙ್ಗಿ=ಮನೋವಿಕಾರಗೊಂಡು, ಓಡ=ಓಡಿಹೋಗಲು, ಇರುನ್ದ=ನೆಲಸಿರುವ, ಅಮ್ಮಾನದು=ಸ್ವಾಮಿಯ, ಇಡಮ್=ಕ್ಷೇತ್ರವೆಂಬುದು, ಉೞುವೈ=ಹುಲಿಗಳು, ನೆರಿನ್ದ=ಕೂಡಿರುವ, ವೇಯಿನ್=ಬಿದಿರಿನ, ಮುೞೈಯುಳ್=ಮೆಳೆ\(ಪೊದೆ\)ಗಳಲ್ಲಿ, ನಿನ್ಱು=ಅಡಗಿಕೊಂಡು, ನೀಳ್=ಉದ್ದನಾದ\(ದೊಡ್ಡ\), ನೆಱಿವಾಯ್=ದಾರಿಯಲ್ಲಿ, ತಿರಿನ್ದ=ತಿರುಗಾಡುವ, ಆನೈ=ಆನೆಗಳ, ಶುವಡು=ಸೂಚನೆಯನ್ನು\(ಗುರುತನ್ನು\), ಪಾರ್ ಕ್ಕೂಮ್=ಗಮನಿಸುವ, ಶಿಙ್ಗವೇಳ್ ಕುನ್ಱಮೇ=ಸಿಂಹಾಚಲವೇ.



ಜ್ವಲಿಸುತ್ತಿರುವ ಹಸುರುಬಣ್ಣದ ಕಣ್ಣುಗಳುಳ್ಳ ಹಲ್ಲುಗಳೊಡನೆ ಹೊಳೆಯುತ್ತಿರುವ ಅಗಲವಾದ ದೊಡ್ಡಬಾಯುಳ್ಳ ಇದು ಎಂಥರೂಪ, ಎಂದು ದೇವತೆಗಳು ಹೆದರಿ ಮನೋವಿಕಾರಗೊಂಡು ಓಡಿಹೋಗುವಂತೆ ಇರುವ ಸ್ವಾಮಿಯ ಕ್ಷೇತ್ರವೆಂಬುದು ಬಿದಿರು ಮೆಳೆಗಳಲ್ಲಿ ಅಡಗಿಕೊಂಡ ಹುಲಿಗಳು ದೊಡ್ಡ ದಾರಿಗಳಲ್ಲಿ ತಿರುಗಾಡುವ ಆನೆಗಳು ಗುರುತನ್ನು \(ಸೂಚನೆಯನ್ನು\) ಗಮನಿಸುವಂಥ ಸಿಂಹಾಚಲವೇ.\(೬\)



ಹಿರಣ್ಯಕಶಿಪುವಿನ ಸಂಹಾರಕ್ಕೆ ಕಂಬದಿಂದ ಉದ್ಭವಿಸಿದ ನರಸಿಂಹಾವತಾರವನ್ನು ದೇವತೆಗಳು ಕಂಡರು. ಪ್ರಜ್ವಲಿಸುತ್ತಿರುವ ಹಸುರು ಕಣ್ಣುಗಳು, ಮೊನಚಾದ ಹಲ್ಲುಗಳು ಹೊಳೆಯುತ್ತಾ ಕಾಣಿಸುವಂತೆ ಅಗಲವಾಗಿ ತೆರೆದ ಬಾಯುಳ್ಳ ಆ ರೂಪನರನೂ ಅಲ್ಲ, ಸಿಂಹವೂ ಅಲ್ಲ-ಎರಡೂ ಕೂಡಿಕೊಂಡಿರುವ ಇದೆಂಥ ಭಯಂಕರವಾದ ರೂಪ? ದೇವತೆಗಳಿಗೂ ಇದು ಅರ್ಥವಾಗಲಿಲ್ಲ, ಅವರು ಭಯಭ್ರಾಂತರಾದರು. ಮನಸ್ಸಿನಲ್ಲಿ ವಿಕಾರಗೊಂಡರು. ದಿಕ್ಕಾಪಾಲಾಗಿ ಓಡಿದರು. ಆ ಉಗ್ರನರಸಿಂಹಮೂರ್ತಿಯು ನೆಲಸಿರುವುದು ಸಿಂಹಾಚಲದಲ್ಲಿ.



ಸಿಂಹಾಚಲದಲ್ಲಿ ಹೆದ್ದಾರಿಗಳಲ್ಲಿ ತಿರುಗಾಡುವ ಆನೆಗಳ ಸೂಚನೆಯನ್ನು ಕಂಡುಕೊಳ್ಳುವುದಕ್ಕಾಗಿ ದಟ್ಟವಾಗಿ ಬೆಳೆದಿರುವ ಬಿದಿರುಮೆಳೆಗಳಲ್ಲಿ ಅಡಗಿಕೊಂಡು ಹುಲಿಗಳು ಹೊಂಚು ಹಾಕುತ್ತವೆ. ಅಂಥ ಭಯಂಕರ ಪ್ರದೇಶ ಅದು.



೭.ಮುನೈತ್ತ ಶೀಟ್ರಮ್ ವಿಣ್ ಶುಡಪ್ಪೋಯ್ ಮೂವುಲಹು, ಪಿಱವುಮ್

ಅನೈತ್ತು ಮಂಜವಾಳರಿಯಾಯ್ ಇರುನ್ದವಮ್ಮಾನದಿಡಮ್

ಕನೈತ್ತತೀಯುಮ್ ಕಲ್ಲುಮಲ್ಲಾ ವಿಲ್ಲುಡೈವೇಡರುಮಾಯ್

ತಿನೈತ್ತನೈಯುಮ್ ಶೆಲ್ಲವೊಣ್ಣಾ ಶಿಙ್ಗವೇಳ್ ಕುನ್ಱಮೇ



ಮುನೈತ್ತ ಶೀಟ್ರಮ್=ಅತ್ಯುಗ್ರ ಕೋಪವು, ವಿಣ್=ಆಕಾಶವನ್ನು, ಶುಡಪೋಯ್=ಸುಡಲು ಹೋಗಿ, ಮಾ ಉಲಹುಮ್=ಮೂರು ಲೋಕಗಳನ್ನೂ, ಪಿಱವುಮ್=ಹರಡಲು\(ಆವರಿಸಲು\), ಅನೈತ್ತುಮ್=ಎಲ್ಲವೂ, ಅಂಜ=ನಡುಗುವಂಥ



೮೯

ಆಳ್ ಅರಿ ಆಯ್=ನರಹರಿಯಾಗಿ, ಇರುನ್ದ=ನೆಲಸಿರುವ, ಅಮ್ಮಾನದು=ಸ್ವಾಮಿಯ, ಇಡಮ್=ಕ್ಷೇತ್ರವೆಂಬುದು, ಕನೈತ್ತ=ಅಬ್ಬರಿಸುವ, ತೀಯುಮ್=ಅಗ್ನಿಯೂ, ಕಲ್ಲುಮ್=ಕಲ್ಲೂ, ಅಲ್ಲಾ=ಅಲ್ಲದೆ, ವಿಲ್ ಉಡೈ=ಬಿಲ್ಲಿನಿಂದ ಕೂಡಿರುವ, ವೇಡರುಮ್=ಬೇಡರೂ, ಆಯ್=ಆಗಿ, ತಿನೈತ್ತನೈಯುಮ್=ಹುಲ್ಲಿನಂಥ ಅಲ್ಪವಸ್ತುವೂ ಸಹ, ಶೆಲ್ಲವೊಣ್ಣಾ=ಹತ್ತಿರ ಹೋಗಲಾರದ, ಶಿಙ್ಗವೇಳ್ ಕುನ್ಱಮೇ=ಸಿಂಹಾಚಲವೇ.



ಅತ್ಯುಗ್ರಕೋಪವು ಆಕಾಶವನ್ನು ಸುಡಲುಹೋಗಿ ಮೂರು ಲೋಕಗಳನ್ನೂ ಆವರಿಸಲು, ಎಲ್ಲವೂ ನಡುಗುವಂಥ ನರಹರಿಯಾಗಿ ನೆಲಸಿರುವ ಸ್ವಾಮಿಯ ಕ್ಷೇತ್ರವೆಂಬುದು ಅಬ್ಬರಿಸುವ ಅಗ್ನಿಯಾಗಿ ಕಲ್ಲೂ ಅಲ್ಲದೆ ಬಿಲ್ಲು ಹಿಡಿದಿರುವ ಬೇಡರೂ ಆಗಿ ಹುಲ್ಲಿನಂಥ ಅಲ್ಪವಸ್ತುವೂ ಸಹ ಹತ್ತಿರಹೋಗಲಾರದ ಸಿಂಹಾಚಲವೇ.\(೭\)



ಹಿರಣ್ಯಕಶಿಪುವಿನ ಸಂಹಾರಕ್ಕಾಗಿ ಅವತರಿಸಿದ ನರಸಿಂಹಸ್ವಾಮಿಯ ಅತ್ಯುಗ್ರಕೋಪವು ಆಕಾಶವನ್ನು ಸುಡಲುಹೋಗಿ ಮೂರುಲೋಕಗಳನ್ನೂ ಆವರಿಸಿಬಿಟ್ಟಿತು. ಈ ಎಲ್ಲ ಪ್ರದೇಶಗಳಲ್ಲೂ ಎಲ್ಲರೂ ಎಲ್ಲವೂ ನಡುಗಿದವು. ಆ ನರಹರಿಯೇ ಈಗ ಸಿಂಹಾಚಲದಲ್ಲಿ ನೆಲಸಿರುವುದು.



ಸಿಂಹಾಚಲದಲ್ಲಿ ಬೇಗೆಯಿಂದ ಬೇಯುತ್ತಿರುವ ಕಲ್ಲೂ ಕೈಯಲ್ಲಿ ಬಿಲ್ಲನ್ನು ಹಿಡಿದು ಬೇಟೆಗೆ ಸಿದ್ಧವಾಗಿರುವ ಬೇಡರೂ ಎಲ್ಲೆಲ್ಲೂ ಕಾಣಬರುವುದರಿಂದ ಒಂದು ಅಲ್ಪತೃಣವೂ ಸಹ ಹತ್ತಿರ ಹೋಗಲಾರದಷ್ಟು ಗಹನವಾದದ್ದು.



೮.ನಾತ್ತೞುಮ್ಬನಾನ್ ಮುಹನುಮ್ ಈಶನುಮಾಯ್ ಮುಱೈಯಾಲ್

ಏತ್ತ, ಅಙ್ಗೋರಾಳರಿಯಾಯ್ ಇರುನ್ದವಮ್ಮಾನದಿಡಮ್

ಕಾಯ್ ತ್ತ ವಾಹೈನೆಟ್ರೊಲಿಪ್ಪ ಕ್ಕಲ್ಲದರ್ ವೇಯ್ ಙ್ಗೞೈಪೋಯ್

ತೇಯ್ ತ್ತ ತೀಯಾಲ್ ವಿಣ್ ಶಿವಕ್ಕೂಮ್ ಶಿಙ್ಗವೇಳ್ ಕುನ್ಱಮೇ

ನಾ=ನಾಲಗೆ, ತೞುಮ್ಬು=ಸೀಳುವಂತೆ \(ಹುಣ್ಣಾಗುವಂತೆ\), ನಾನ್ ಮುಹನ್=ನಾಲ್ಮುಖನೂ, ಈಶನುಮ್ ಆಯ್=ಈಶ್ವರನೂ ಕಲೆತು, ಮುಱೈಯಾಲ್=ಕ್ರಮವರಿತು, ಏತ್ತ=ಸ್ತೋತ್ರಮಾಡುವ ಹಾಗೆ,ಅಙ್ಗು=ಅಲ್ಲಿಯೇ, ಓರ್=ಅಸದೃಶವಾದ, ಆಳ್ ಅರಿ ಆಯ್=ನರಹರಿಯಾಗಿ, ಇರುನ್ದ=ಇರುವ, ಅಮ್ಮಾನದು=ಸ್ವಾಮಿಯ, ಇಡಮ್=ಕ್ಷೇತ್ರವೆಂಬುದು, ಕಾಯ್ ತ್ತ=ಕಾಯಿತುಂಬಿದ, ವಾಹೈ=ಶಿರೀಷ ಮರಗಳ, ನಟ್ರು=ಒಣಗಿದ ಕಾಯಿಗಳು, ಒಲಿಪ್ಪ=ಸದ್ದುಮಾಡುವ, ಕಲ್ ಅದರ್=ಕಲ್ಲಿನ ದಾರಿಯ, ವೇಯ್ ಕಳೈ=ಬಿದಿರುಮೆಳೆಗಳು, ಪೋಯ್=ಎತ್ತರಕ್ಕೆ ಹೋಗಿ, ತೇಯ್ ತ್ತ=ಉಜ್ಜಿದ್ದರ ಫಲವಾದ, ತೀಯಾಲ್=ಬೆಂಕಿಯಿಂದ, ವಿಣ್=ಆಕಾಶವೆಲ್ಲ, ಶಿವಕ್ಕೂಮ್=ಕೆಂಪಗಾಗುವ, ಶಿಙ್ಗವೇಳ್ ಕುನ್ಱಮೇ=ಸಿಂಹಾಚಲವೇ.



ನಾಲಗೆ ಹುಣ್ಣಾಗುವಂತೆ ನಾಲ್ಮುಖನೂ ಈಶ್ವರನೂ ಕಲೆತು ಕ್ರಮಬದ್ಧವಾಗಿ ಸ್ತುತಿಸುವಂಥ ಅಲ್ಲಿಯೇ, ಅಸದಳವಾದ \(ಸಾಟಿಯಿಲ್ಲದ\)ನರಹರಿಯಾಗಿ ಇರುವ ಸ್ವಾಮಿಯ ಕ್ಷೇತ್ರವೆಂಬುದು ಕಾಯಿತುಂಬಿದ ಶಿರೀಷ ಮರಗಳ ಒಣಗಿದ ಕಾಯಿಗಳು ಸದ್ದುಮಾಡುವ ಕಲ್ಲಿನ ದಾರಿಯುಳ್ಳ, ಬಿದಿರುಮೆಳೆಗಳು ಎತ್ತರವಾಗಿ ಬೆಳೆದು ಉಜ್ಜಿದ್ದರ ಫಲವಾಗಿ



೯೦

ಹೊತ್ತಿಕೊಂಡು ಬೆಂಕಿಯಿಂದ ಆಕಾಶವೆಲ್ಲ ಕೆಂಪಗೆ ಕಂಡುಬರುವ ಸಿಂಹಾಚಲವೇ.\(೮\)



ಪ್ರಹ್ಲಾದನನ್ನು ರಕ್ಷಿಸುವುದಕ್ಕಾಗಿಯೂ ತನ್ನ ಸರ್ವವ್ಯಾಪಕತ್ವವನ್ನು ತೋರ್ಪಡಿಸುವುದಕ್ಕಾಗಿಯೂ ಎಂದೂ ಯಾರೂ ಕಂಡರಿಯದ, ಅತಿ ವಿಲಕ್ಷಣವಾದ ನರಹರಿಯ ರೂಪತಳೆದು ಮೆರೆಯುವ ಸ್ವಾಮಿ\(ಸರ್ವೇಶ್ವರನನ್ನು\)ಯನ್ನು ಕಂಡು ಚತುರ್ಮುಖ ಬ್ರಹ್ಮನೂ, ಈಶ್ವರನೂ ತಮ್ಮತಮ್ಮ ಶಕ್ತಿಗನುಗುಣವಾಗಿ ಕ್ರಮಬದ್ಧವಾಗಿ, ಬಾಯಿತುಂಬ, ಒಬ್ಬರಾಗುತಲೊಬ್ಬರು ಹೊಗಳೀದರು. ಆ ದಿವ್ಯಾದ್ಭುತರೂಪನೇ ಈಗ ಸಿಂಹಾಚಲದಲ್ಲಿ ನೆಲಸಿದ್ದಾನೆ.



ಸಿಂಹಾಚಲ ಕ್ಷೇತ್ರದಲ್ಲಿ ಶಿರೀಷಮರಗಳಲ್ಲಿ ಒಣಗಿದ ಕಾಯಿಗಳು ಜಗಿಯುತ್ತಾ ಕಲ್ಲುನೆಲದ ಮೇಲೆ ಬೀಳುತ್ತಾ ಸದ್ದು ಮಾಡುತ್ತಿರುವುದು. ಅಲ್ಲಲ್ಲಿ ಬಿದಿರು ಎತ್ತರವಾಗಿ ಬೆಳೆದು ಪರಸ್ಪರ ಉಜ್ಜುವುದರಿಂದ ಬೆಂಕಿಹೊತ್ತಿಕೊಂಡು ಆಕಾಶವನ್ನೆಲ್ಲಾ ಕೆಂಪಗೆ ಮಾಡಿಬಿಡುತ್ತದೆ. ಆ ಕ್ಷೇತ್ರ ಅಷ್ಟು ವಿಚಿತ್ರವಾದದ್ದು\!



೯.ನಲ್ಲೈನೆಂಜೇ\! ನಾನ್ ತೊೞುದುಮ್ ನಮ್ಮುಡೈನಮ್ಬೆರುಮಾನ್

ಅಲ್ಲಿಮಾದರ್ ಪುಲ್ ಹನಿನ್ಱ ಆಯಿರನ್ತೋಳನಿಡಮ್

ನೆಲ್ಲಿಮಲ್ ಹಿಕ್ಕಲ್ಲುಡೈಪ್ಪಪ್ಪುಲಿಲೈಯಾರ್ ತ್ತು, ಅದರ್ ವಾಯ್

ಚ್ಚಿಲ್ಲಿಚಿಲ್ಲೆನ್ಱೊಲ್ಲಱಾದ ಶಿಙ್ಗವೇಳ್ ಕುನ್ಱಮೇ

ನಲ್ಲೈ=ಒಳ್ಳೆಯ, ನೆಂಜೇ=ಮನಸ್ಸೇ, ನಾನ್=ನಾನು, ತೊೞುದುಮ್=ಸೇವೆ ನಡಸುವ, ನಮ್ಮುಡೈಯ ನಮ್ ಪೆರುಮಾನ್=ನಮ್ಮ ಆತ್ಮೀಯನಾದ ಸ್ವಾಮಿಯಾಗಿ, ಅಲ್ಲಿಮಾದರ್=ಶ್ರೀದೇವಿಯನ್ನು, ಪುಲ್ ಹ ನಿನ್ಱ= ಆಲಿಂಗಿಸಿಕೊಂಡಿರುವ, ಆಯಿರಮ್ ತೊಳನ್=ಸಾವಿರತೋಳುಗಳನ್ನುಳ್ಳವನು ಇರುವ, ಇಡಮ್=ಕ್ಷೇತ್ರವೆಂಬುದು, ನೆಲ್ಲಿ=ನೆಲ್ಲಿಯ ಮರಗಳು, ಮಲ್ ಹಿ=ಸಮೃದ್ಧಿಯಾಗಿ ಬೆಳೆದು, ಕಲ್ ಉಡೈಪ್ಪ=ಕಲ್ಲಿನ ನೆಲವನ್ನು ಒಡೆಯುತ್ತಲೂ, ಪುಲ್ ಇಲೈ ಆರ್ ತ್ತು=ತಾಳೆಯ ಗರಿಗಳು ಸದ್ದು ಮಾಡುತ್ತಲೂ, ಅದರ್ ವಾಯ್=ಆ ದಾರಿಗಳಲ್ಲಿ, ಶಿಲ್ಲಿಶಿಲ್ ಎನ್ಱು=ಶಿಲ್ಲಿಶಿಲ್ಲಿ ಎಂದು, ಒಲ್ ಅಱಾದ=ಸದ್ದುಬಿಡದಂತೆ ಬರುತ್ತಲೂ ಇರುವ,ಶಿಙ್ಗವೇಳ್ ಕುನ್ಱಮೇ=ಸಿಂಹಾಚಲವೇ.



ಒಳ್ಳೆಯ ಮನಸ್ಸೇ, ನಾನು ಸೇವೆ ನಡಸುವ ನಮ್ಮ ಆತ್ಮೀಯನಾದ ಸ್ವಾಮಿಯಾಗಿ ಶ್ರೀದೇವಿಯನ್ನು ಆಲಿಂಗಿಸಿಕೊಂಡಿರುವ ಸಾವಿರತೋಳುಗಳುಳ್ಳವನು ಇರುವ ಕ್ಷೇತ್ರವೆಂಬುದು ನೆಲ್ಲಿಯ ಮರಗಳು ಸಮೃದ್ಧಿಯಾಗಿ ಬೆಳೆದು ಕಲ್ಲಿನ ನೆಲವನ್ನು ಒಡೆಯುತ್ತಲೂ, ತಾಳೆಯ ಗರಿಗಳು ಬಿಡದೆ ಸದ್ದುಮಾಡುತ್ತಲೂ ಆ ದಾರಿಗಳಲ್ಲಿ ಶಿಲ್ಲಿಶಿಲ್ಲಿ ಎಂದು ಶಬ್ದವು ಎಡೆಬಿಡದೆ ಬರುತ್ತಲೂ ಇರುವ ಸಿಂಹಾಚಲವೇ.\(೯\)



ಈ ಪಾಶುರದಲ್ಲಿ ಆೞ್ವಾರರು ತಮ್ಮ ಮನಸ್ಸನ್ನು ಒಲಿಸಿಕೊಳ್ಳಲು ಯತ್ನಿಸುತ್ತಾರೆ. ತಮ್ಮ ಮನಸ್ಸಿಗೆ ಹೇಳುತ್ತಾರೆ: ಎಲೆ ಮನಸ್ಸೇ, ನೀನು ಒಳ್ಳೆಯವನು ಸಾಧುವಿಧೇಯನು. ಆದ್ದರಿಂದ ನನ್ನ ಮಾತನ್ನು ಗಮನಿಸು. ನಾನು ಸೇವೆ ಮಾಡಬಯಸುವ ಸ್ವಾಮಿಯು ಉಗ್ರನಾಗಿರುವುದು ದಿಟವೇ. ಅವನು ದುಷ್ಟರಿಗೆ ನಿಜವಾಗಿಯೂ ಬಹಳ ಕ್ರೂರಿಯೇ. ಭಗವಂತನ ಪಾದಸೇವೆಗಾಗಿಯೇ ಹಾತೊರೆಯುವ ನಮಗೆ ಅವನು ಕರುಣಾಮೂರ್ತಿಯೇ. ಅಲ್ಲದೆ, ಸ್ವಾಮಿಯು ಲಕ್ಷ್ಮೀದೇವಿಯ ಸಹಿತನಾಗಿ ನೆಲಸಿರುವುದರಿಂದ ನಾವು ಆ ಮಾತಾಯಿಯ ಮೂಲಕ ಸ್ವಾಮಿಯನ್ನು ಪ್ರಸನ್ನನನ್ನಾಗಿ ಮಾಡಿಕೊಳ್ಳೋಣ.



೯೧

ಸ್ವಾಮಿಯು ನಮ್ಮನ್ನು ದಾಸರನ್ನಾಗಿ ಸ್ವೀಕರಿಸುವನು.

ಸಿಂಹಾಚಲ ಕ್ಷೇತ್ರದಲ್ಲಿ ನೆಲ್ಲಿಮರಗಳೂ ಮರಗಳೂ ಎಲ್ಲೆಲ್ಲೂ ಸಮೃದ್ಧವಾಗಿ ಬೆಳೆದುನಿಂತಿವೆ. ಅವು ಕಲ್ಲುನೆಲವನ್ನು ಸೀಳಿ, ಬಂಡೆಗಳನ್ನೊಡೆದು ಬೆಳೆಯತಕ್ಕವು. ಅವುಗಳ ದಾರಿಯಲ್ಲಿ ಎಲ್ಲಿ ಹೋದರೂ ತಾಳೆಗರಿಗಳು ಮಾಡುವ ಸದ್ದು, ಶಿಲ್ಲಿಶಿಲ್ಲಿ ಎಂದು ಪ್ರಾಣಿಪಕ್ಷಿಗಳು ಮಾಡುವ ಸದ್ದೂ ಎಡೆಬಿಡದೆ ಬರುತ್ತಿರುತ್ತವೆ. ಕ್ಷೇತ್ರವು ಸಹನವಾದದ್ದೆಂದು ತಿಳಿದಿದ್ದರೂ ಸಹ ನಾವು ಶ್ರೀದೇವಿಯ ಕೄಪೆ ಮತ್ತು ವಾತ್ಸಲ್ಯದಿಂದ ಭಗವತ್ಸನ್ನಿಧಿಯನ್ನು ಸೇರಿ ಸ್ವಾಮಿಗೆ ಸೇವೆಸಲ್ಲಿಸಲು ಅನುಕೂಲವಾಗುವುದು.



ಭಗವಂತನ ನಿತ್ಯಾನುಪಾಯಿನಿಯಾದ ಜಗನ್ಮಾತೆಯಾದ ಶ್ರೀದೇವಿಯ ವಾತ್ಸಲ್ಯಕ್ಕೆ ಪಾತ್ರರಾಗಿ, ಆ ತಾಯಿಯನ್ನು ಮುಂದಿಟ್ಟುಕೊಂಡು ಭಗವಂತನ ಬಳಿಸಾರುವುದು ಸುಲಭೋಪಾಯವೆಂದು ಶ್ರೀವೈಷ್ಣವ ತತ್ತ್ವ. ಅದನ್ನು ಆೞ್ವಾರರು ಇಲ್ಲಿ ಸೂಚಿಸುತ್ತಿದ್ದಾರೆ.



೧೦.ಶೆಙ್ಗಣಾಳಿಯಿಟ್ಟಿಱೈಂಜುಮ್ ಶಿಙ್ಗವೇಳ್ ಕುನ್ಱುಡೈಯ

ಎಙ್ಗಳೀಶನೆಮ್ ಬಿರಾನೈ ಇರುನ್ದಮಿೞ್ ನೂಱ್ ಪುಲವನ್

ಮಙ್ಗೈಯಾಳನ್ ಮನ್ನುತೊಲ್ ಶೀರ್ ವಣ್ಣಱೈತಾರ್ ಕ್ಕಲಿಯನ್

ಶೆಙ್ಗೈಯಾಳನ್ ಶೆಂಜೊಲ್ ಮಾಲೈವಲ್ಲವರ್ ತೀದಿಲರೇ



ಶೆಮ್=ಕೆಂಪಗೆ, ಕಣ್=ಕಣ್ಣುಗಳುಳ್ಳ, ಆಳಿ=ಸಿಂಹಗಳು, ಇಟ್ಟು=ಸಮರ್ಪಿಸಿ, ಇಱೈಂಜುಮ್=ಸ್ವಾಮಿಯ ತಿರುವಡಿಗಳಿಗೆರಗುವ, ಶಿಙ್ಗವೇಳ್ ಕುನ್ಱು ಉಡೈಯ=ಸಿಂಹಾಚಲದ, ಎಙ್ಗಳ್ ಈಶನ್=ನಮ್ಮೆಲ್ಲರ ಈಶನಾದ, ಎಮ್ ಪಿರಾನೈ=ನಮಗೆ ಉಪಕಾರಕನನ್ನು ಕುರಿತು, ಇರು=ದೊಡ್ಡದಾದ, ತಮಿೞ್=ತಮಿಳಿನ, ನೂಲ್=ಶಾಸ್ತ್ರಗಳಲ್ಲಿ, ಪುಲವನ್=ಪರಿಣತನೂ, ಮಙ್ಗೈ ಆಳನ್=ಮಂಗೈ ಅವರಿಗೆ ಅರಸನೂ, ಮನ್ನು=ಶಾಶ್ವತವಾದ, ತೊಲ್=ಪುರಾತನವಾದ, ಶೀರ್=ಕೀರ್ತಿಯನ್ನುಳ್ಳ, ವಣ್ಡು=ದುಂಬಿಗಳು, ಅಱೈ=ಮುಸುರಿ ಗಾನಮಾಡುವ, ತಾರ್=ಮಾಲೆಯನ್ನು ಧರಿಸಿದ, ಕಲಿಯನ್=ಕಲಿಯನ್ ಎಂಬವನು, ಶೆಮ್=ಸೊಬಗಿನ, ಕೈ ಆಳನ್=ಉದಾರಿಯಾದ, ಶೆಮ್=ಸುಂದರವಾದ, ಶೊಲ್=ಮಾತುಗಳ\(ಪಾಶುರಗಳ\), ಮಾಲೈ=ಮಾಲೆಯನ್ನು, ವಲ್ಲವರ್=ಬಲ್ಲವರು, ತೀದು=ಪಾಪಗಳನ್ನು ಇಲರೇ=ಇಲ್ಲದವರೇ ಆಗುತ್ತಾರೆ.



ಕೆಂಗಣ್ಣಿನ ಸಿಂಹಗಳು ಸಮರ್ಪಿಸಿ ತಿರುವಡಿಗಳಿಗೆರಗುವ ಸಿಂಹಾಚಲದಲ್ಲಿ ನೆಲಸಿರುವ ನಮ್ಮೆಲ್ಲರ ಈಶನಾದ ಮಹದುಪಕಾರಿಯನ್ನು ಕುರಿತು ದೊಡ್ಡ ತಮಿಳಿನ ಶಾಸ್ತ್ರಗಳಲ್ಲಿ ಪರಿಣತನೂ ಮಂಗೈಜನರ ಅರಸನೂ, ಶಾಶ್ವತವೂ ಪುರಾತನವೂ ಆದ ಕೀರ್ತಿಯನ್ನುಳ್ಳ ದುಂಬಿಗಳು ಮುಸುರಿಗಾನ ಮಾಡುತ್ತಿರುವ ಮಾಲೆಯನ್ನು ಧರಿಸಿದ ಕಲಿಯನ್ ಎಂಬ ಹೆಸರಿನ ಒಳ್ಳೆಯ ಉದಾರಿಯು ಸುಂದರವಾದ ಪಾಶುರಗಳ ಮಾಲೆಯನ್ನು ಬಲ್ಲವರು ಪಾಪಗಳನ್ನು ಇಲ್ಲದವರಾಗುತ್ತಾರೆ.\(೧೦\)

ಸಿಂಹಾಚಲದಲ್ಲಿ ನೆಲಸಿರುವ ಸ್ವಾಮಿ ನರಸಿಂಹನ ದಿವ್ಯಕಲ್ಯಾಣಗುಣಗಳನ್ನೂ ಔದಾರ್ಯವನ್ನೂ ಕುರಿತು ಈ ತಿರುಮೊೞಿಯಲ್ಲಿ ತಿರುಮಂಗೈ ಆೞ್ವಾರರು ಹೊಗಳಿ ಹಾಡಿದ್ದಾರೆ.



೯೨

ಅವರೆನ್ನುತ್ತಾರೆ: ಸ್ವಾಮಿ ನರಹರಿಯು “ನಮ್ಮೆಲ್ಲರ”ಒಡೆಯ. ಎಂದರೆ ಇಹಲೋಕದಲ್ಲಿ ಸಂಸಾರಿಗಳಾಗಿ ಪಾಡುಪಡುತ್ತಿರುವವರೆಲ್ಲರಿಗೂ ಸ್ವಾಮಿಯು ಒಡೆಯನು. ಅವನೇ ರಕ್ಷಕನು. ಭಗವಂತನು ಪರಮಕೃಪಾಳು, ಪರಮೋಪಕಾರಿ, ಸ್ವಾಮಿಯ ಆಶ್ರಯವನ್ನು ಬೇಡುವುದೇ ತಡ, ಎಲ್ಲ ವಿಧದಲ್ಲ್ಲೂ ಅವನನ್ನು ಸ್ವಾಮಿ ಉದ್ಧರಿಸುವನು. ತಿರುಮಂಗೈ ಆೞ್ವಾರರೇ ಅದಕ್ಕೆ ಒಂದು ನಿದರ್ಶನ. ಭಗವಂತನ ಕೃಪೆಗೆ ಪಾತ್ರರಾಗುವುದಕ್ಕೆ ಮುಂಚಿತವಾಗಿ ಅವರು ಕೆಟ್ಟಜೀವನ ನಡಸುತ್ತಿದ್ದರು. ಮಂಗೈ ಜನಕ್ಕೆ ಒಡೆಯರಾಗಿದ್ದರೂ ಸಹ ಕಳ್ಳತನದಿಂದ ದಾರಿಕಾಯ್ದು ದರೋಡೆ ಮಾಡುವುದರಿಂದ ಜೀವಿಸುತ್ತಿದ್ದರು. ಭಗವಂತನ ಕೃಪಾಕಟಾಕ್ಷವೊದಗಿತು. ಆ ಘಳಿಗೆಯಿಂದಲೇ ಅವರು ಭಗವದ್ಭಕ್ತರಾಗಿ ಸಕಲ ಶಾಸ್ತ್ರಪರಿಣತರಾಗಿ ಜ್ಞಾನಿಗಳಾದರು. ಕಲಿಯನ್ ಎಂಬ ಬಿರುದನ್ನು ಪಡೆದರು. ಕವಿಯಾಗಿ ತಾವು ಪಡೆದ ಜ್ಞಾನವನ್ನೆಲ್ಲಾ ತಮ್ಮ ಕವಿತೆಯಲ್ಲಿ ಬಳಸಿಕೊಂಡು ಭಗವಂತನನ್ನು ಮನಮುಟ್ಟ ಕೊಂಡಾಡಿದ್ದಲ್ಲದೆ ತಮ್ಮ ಅನುಭವವನ್ನು ಭಕ್ತರ ಉದ್ಧಾರಕ್ಕಾಗಿ ಹಂಚಿಕೊಟ್ಟಿದ್ದಾರೆ. ಈ ಪಾಶುರಮಾಲೆಯೂ ಹಾಗೆಯೇ ಸಿಂಹಾಚಲದ ತಮ್ಮ ಅನುಭವದ ಸಾರವನ್ನು ಯಥಾವತ್ತಾಗಿ ವಿವರಿಸಿದ್ದಾರೆ. ಈ ಪಾಶುರ ಮಾಲೆಯನ್ನು ಬಲ್ಲವರು ಪಾಪವಿಮುಕ್ತರಾಗಿ ಪರಿಶುದ್ಧರಾಗುತ್ತಾರೆ ಮತ್ತು ಭಗವಂತನ ಪೂರ್ಣಕೃಪೆಗೆ ಪಾತ್ರರಾಗುತ್ತಾರೆ. ಇದೇ ಈ ತಿರುಮೊೞಿಯ ಫಲಶ್ರುತಿ.



ಅಡಿಯ ನಡೆ: ಅಙ್ಗಣ್, ಅಲೈ, ಏಯ್ ನ್ದ, ಎವ್ವುಮ್, ಮೆನ್, ಎರಿ, ಮುನೈತ್ತ, ನಾ, ನಲ್ಲೈ, ಶೆಙ್ಗಣ್, \(ಕೊಙ್ಗು\)



೯೩



ಶ್ರೀಃ

ಶ್ರಿಯೈ ನಮಃ

ಪೆರಿಯ ತಿರುಮೊೞಿ ಮೊದಲ ದಶಕ ಎಂಟನೆಯ ತಿರುಮೊೞಿ

ಕೊಙ್ಗಲರ್ ನ್ದ ಮಲರ್ ಕ್ಕರುನ್ದಮ್



೧.ಕೊಙ್ಗಲರ್ ನ್ದ ಮಲರ್ ಕ್ಕೂರನ್ದ ಮೊಶಿತ್ತ ಕೋವಲನೆಮ್ ಪಿರಾನ್

ಶಙ್ಗುತಙ್ಗು ತಡಙ್ಗಡಲ್ ತುಯಿಲ್ ಕೊಣ್ಡತಾಮರೈಕ್ಕಣ್ಣಿನನ್

ಪೊಙ್ಗು ಪುಳ್ಳಿನೈವಾಯ್ ಪಿಳನ್ದಪುರಾಣರ್ ತಮ್ಮಿಡಮ್ ಪೊಙ್ಗುನೀರ್

ಚ್ಚೆಙ್ಗಯಲ್ ತಿಳೈಕ್ಕೂಮ್ ಶುನೈತ್ತಿರುವೇಙ್ಗಡಮಡೈನೆಂಜಮೇ



ಕೊಙ್ಗು=ಪರಿಮಳವನ್ನು, ಅಲರ್ ನ್ದ=\(ಚೆಲ್ಲಿ\)ಅರಳೀದ, ಮಲರ್=ಹೂಗಳುಳ್ಳ, ಕುರುನ್ದಮ್=ಕುರುನ್ದ ಮರವನ್ನು, ಒಶಿತ್ತ=ಮುರಿದ, ನಾಶ ಮಾಡಿದ, ಕೋವಲನ್=ಗೋಪಾಲನಾದವನು, ಎಮ್ಬಿರಾನ್=ನಮ್ಮ ಸ್ವಾಮಿಯು, ಶಙ್ಗು=ಶಂಖಗಳು, ತಙ್ಗು=ವಿಶಾಲವಾದ, ಕಡಲ್=ಕಡಲಲ್ಲಿ, ತುಯಿಲ್ ಕೊಣ್ಡ=ನಿದ್ರಿಸಿದ, ತಾಮರೈ ಕಣ್ಣಿನನ್=ತಾವರೆಹೂವಿನಂತೆ\(ಎಸಳಿನಂತೆ\) ವಿಶಾಲವಾದ ಕಣ್ಣುಗಳುಳ್ಳವನು\(ಪುಂಡರೀಕಾಕ್ಷನು\), ಪೊ~ಘ್ಗು=ಕೋಪಗೊಂಡು ಬಂದ, ಪುಳ್ಳಿನೈ=ಪಕ್ಷಿಯಮ್ ವಾಯ್=ಬಾಯನ್ನು, ಪಿಳನ್ದ=ಸೀಳಿದ, ಪುರಾಣರ್ ತಮ್=ಪುರಾಣ ಪುರುಷನ, ಇಡಮ್=ಕ್ಷೇತ್ರವೆಂಬುದು, ಪೊಙ್ಗುನೀರ್=\(ಉಕ್ಕಿ ಹರಿಯುವ\)ಜಲಗಳುಳ್ಳ, ಶೆಮ್=ಸುಂದರವಾದ, ಕಯಲ್=ಮೀನುಗಳು, ತಿಳೈಕ್ಕೂಮ್=ವಾಸಿಸುವ, ಶುನೈ=ಸರೋವರಗಳುಳ್ಳ, ತಿರುವೇಙ್ಗಡಮ್=ಪವಿತ್ರವಾದ ವೆಂಕಟಾಚಲವನ್ನು, ಅಡೈ=ಸೇರು, ನೆಂಜಮೇ=ಮನಸ್ಸೇ.



ಅರಳಿ ಪರಿಮಳವನ್ನು ಬೀರುವ ಹೂಗಳುಳ್ಳ ಕುರಂದ ಮರವನ್ನು ಮುರಿದು ನಾಶಪಡಿಸಿದ ಗೋಪಾಲನಾದ ನಮ್ಮ ಸ್ವಾಮಿಯು, ಶಂಖಗಳು ತಂಗಿರುವ ವಿಶಾಲವಾದ ಕಡಲಲ್ಲಿ ನಿದ್ರಿಸಿದ ತಾವರೆ ಎಸಳಿನಂತೆ ವಿಶಾಲವಾದ ಕಣ್ಣುಗಳುಳ್ಳವನು, ಕೋಪಗೊಂಡು ಬಂದ ಪಕ್ಷಿಯ ಬಾಯನ್ನು ಸೀಳಿದ ಪುರಾಣಪುರುಷನು ನೆಲಸಿರುವ ಕ್ಷೇತ್ರವೆಂಬುದು ಉಕ್ಕಿಹರಿಯುವ ಜಲಗಳನ್ನುಳ್ಳ ಸುಂದರವಾದ \(ಕೆಂಪು\) ಮೀನುಗಳು ವಾಸಿಸುವ ಸರೋವರಗಳನ್ನುಳ್ಳ ಪವಿತ್ರವಾದ ವೆಂಕಟಾಚಲವನ್ನು ಹೋಗಿ ಸೇರು ಮನಸ್ಸೇ.\(೧\)



ಸಮಯ ಬಂದಾಗ ಅದ್ಭುತವಾದ, ಅಸಾಧ್ಯವಾದ, ನಂಬುವುದಕ್ಕೂ ಆಗದಂಥ ವಿಸ್ಮಯಕಾರಕವಾದ ಸಾಹಸಗಳನ್ನು ಮಾಡಿ, ನೋಡುವವರನ್ನು ಮೂಢರನ್ನಾಗಿ ಮಾಡಿ, ತಾನು ನಿರ್ಲಿಪ್ತನಾಗಿ ಏನೂ ಅರಿಯದವನಂತೆ ಇರುವವನು ಭಗವಂತ. ಮಹಾಪ್ರಳಯದಲ್ಲಿ ಇಡಿಯ ಬ್ರಹ್ಮಾಂಡವನ್ನು ಒಂದೇ ಕವಳವಾಗಿ ನುಂಗಿ, ಎಲ್ಲವನ್ನೂ ಹೊಟ್ಟೆಯಲ್ಲಿಟ್ಟುಕೊಳ್ಳುವುದು. ಶಾಂತವಾಗಿ, ಅನಂತನ ಮೇಲೆ ಪವಡಿಸಿ ಯೋಗನಿದ್ರೆ ಮಾಡುವುದು, ಇಲ್ಲವೇಆಲದೆಲೆಯ ಮೇಲೆ ಎಳೆಯ ಮಗುವಿನ ರೂಪತಳೆದು ನಿರ್ಲಿಪ್ತನಾಗಿ ನಿದ್ರಿಸುವುದು.



ನಂದಗೋಕುಲದಲ್ಲಿ ಗೋವಳರ ಕುಲದಲ್ಲಿ ಗೋಪಾಲನಾಗಿ ಅವತರಿಸಿ, ಇನ್ನೂ ಅಂಬೆಗಾಲಿಕ್ಕುವ ಎಳೆಯವಯಸ್ಸಿನಲ್ಲೇ\(ಮಗುವಾಗಿರುವಾಗಲೇ\) ಅರಳಿ ಪರಿಮಳವನ್ನು ಬೀರುವ ಹೂಗಳಿಂದ ತುಂಬಿ ಎತ್ತರವಾಗಿ ದೃಢವಾಗಿ ಬೆಳೆದ ಮತ್ತೀಮರಗಳನ್ನು ನಿರಾಯಾಸವಾಗಿ ಮುರಿದು ಕೆಡವಿ, ಏನೂ ಅರಿಯದವನಂತೆ ತೋರಿಕೊಳ್ಳುವುದು.



೯೪

ಗೋವಳ ಬಾಲರ ಜೊತೆಯಲ್ಲಿ ಕರುಗಳ ಹಿಂದೆ ಕಾಡಿಗೆ ಹೋಗುವ ವಯಸ್ಸಿನಲ್ಲಿ ಒಂದು ಸಲ, ಕಂಸನಿಂದ ಪ್ರೇರಿತನಾಗಿ ಬಾಲಕೃಷ್ಣನನ್ನು ಕೊಲ್ಲಲು ಬಕಾಸುರನು ಬಕಪಕ್ಷಿಯ ರೂಪತಳೆದು ಕಾಣಿಸಿಕೊಂಡನು. ಬಕಾಸುರನು ಅವನನ್ನು ನುಂಗಲು ಬಾಯಿ ತೆರೆದುಕೊಂಡು ನುಗ್ಗಿ ಬರುವುದನ್ನು ಕಂಡ ಕೃಷ್ಣನು ಅವನ ಉದ್ದನಾದ ಕೊಕ್ಕನ್ನು ಹಿಡಿದು, ಅಗಲಿಸಿ, ಸೀಳಿ, ಅವನನ್ನು ಕೊಂದದ್ದು.



ಈ ಬಗೆಯ ಹೇರಳವಾದ ನಿದರ್ಶನಗಳನ್ನು ಭಗವಂತನ ಲೀಲೆಯಾಗಿ ತಿಳಿಯಬಹುದು. ಸ್ವಾಮಿಯು ಅನಾದಿಪುರುಷ. ಯಾವಾಗಲೂ ಇರತಕ್ಕವನು. ಎಲ್ಲಕ್ಕೂ ಒದೆಯನು. ಎಲ್ಲ ಆಗುಹೋಗುಗಳಿಗೂ ಕರ್ತನು. ಆದ್ದರಿಂದಲೇ ಭಗವಂತನನ್ನು ಪುರಾಣಪುರುಷ ಎನ್ನುತ್ತಾರೆ.



ಭಗವಂತನ ಸೊಬಗನ್ನು ವರ್ಣಿಸಿಹೇಳುವುದಕ್ಕೆ ಸಾಧ್ಯವಿಲ್ಲ. ಅವನ ಕಣ್ಣುಗಳು ಕಮಲದ ದಳದಂತೆ ಮಾಟವಾಗಿ, ವಿಶಾಲವಾಗಿ, ಸುಂದರವಾದವು. ಅವುಗಳ ಆಕರ್ಷಣೆಯಂತು ಸಾಟಿಯಿಲ್ಲದ್ದು. ಅದಕ್ಕೆ ಸ್ವಾಮಿಯನ್ನು “ಪುಂಡರೀಕಾಕ್ಷ”ಎನ್ನುತ್ತಾರೆ.



ಭಗವಂತನು ನೆಲಸಿರುವ ಕ್ಷೇತ್ರವೂ ಅಷ್ಟೇ ಸುಂದರ, ಅಷ್ಟೇ ಪವಿತ್ರ. ಎಂದೆಂದಿಗೂ ಬತ್ತಿಹೋಗದೆ ಇರುವ ನಿರಂತರವಾದ ಊಟೆಗಳುಳ್ಳ ಸರೋವರಗಳು ಆ ಕ್ಷೇತ್ರದಲ್ಲಿ ಹೇರಳವಾಗಿವೆ. ಆ ಸರೋವರಗಳಲ್ಲಿ ಅಂದವಾದ ಕೆಂಪುಮೀನುಗಳು ನಿರ್ಭಯವಾಗಿ ಈಜುತ್ತಾ, ನೆಗೆಯುತ್ತಾ ಇರುತ್ತವೆ.



ಆೞ್ವಾರರು ಹೇಳುತ್ತಾರೆ: ಮನಸ್ಸೇ, ಭಗವಂತನ, ಆ ಪವಿತ್ರಕ್ಷೇತ್ರವಾದ ವೆಂಕಟಾಚಲವನ್ನು ಹೋಗಿ ಸೇರು.



೨.ಪಳ್ಳಿಯಾವದು ಪಾಱ್ ಕಡಲರಙ್ಗಮ್ ಇರಙ್ಗವನ್ ಪೇಯ್ ಮುಲೈ

ಪಿಳ್ಳೈಯಾಯುಯಿರುಣ್ಡವೆನ್ದೈ ಪಿರಾನವನ್ ಪೆರುಹುಮಿಡಮ್

ವೆಳ್ಳಿಯಾನ್ ಕರಿಯನ್ ಮಣಿನಿಱವಣ್ಣನೆನ್ಱಿಣ್ಣಿ, ನಾಡೊಱುಮ್

ತೆಳ್ಳಿಯಾರ್ ವಣಗ್ಗುಮ್ ಮಲೈ ತಿರುವೇಙ್ಗಡಮಡೈನೆಂಜಮೇ



ಪಳ್ಳಿ ಆವದು=ಪವಡಿಸುವುದು \(ಪವಡಿಸುವ ಸ್ಥಳ ಎಂದರೆ\) ಪಾಲ್ ಕಡಲ್ ಅರಙ್ಗಮ್=ಪಾಲ್ಗಡಲು ಎಂಬ ದೇವಾಲಯ, ಇರಙ್ಗ-ಕಿರಿಚಾಡುವಂತೆ, ಅವನ್=ಅವನು, ಪೇಯ್ ಮುಲೈ=ರಾಕ್ಷಸಿಯ ಮೊಲೆಯನ್ನು, ಪಿಳ್ಳೈ ಆಯ್=ಮಗುವಾಗಿಯೇ, ಉಯಿರ್ ಉಣ್ಡ=ಜೀವವನ್ನುಂಡ, ಎನ್ದೈ=ನನ್ನ ತಂದೆಯಾದ, ಪಿರಾನ್=ಸ್ವಾಮಿಯಾದ, ಅವನ್=ಅವನು, ಪೆರುಹುಮ್=ಬೆಳೆಯುವ, ಇಡಮ್=ಕ್ಷೇತ್ರವೆಂಬುದು, ವೆಳ್ಳಿಯಾನ್=ಬಿಳಿಯನು, ಕರಿಯನ್-ಕರಿಯನು, ಮಣೀನಿಱವಣ್ಣನ್=ನೀಲಮಣಿಯ ಬಣ್ಣದವನು, ಎನ್ಱು=ಎಂದು, ಎಣ್ಣಿ=ಭಾವಿಸಿ, ನಾಳ್ ತೊಱುಮ್=ಸತತವಾಗಿ, ತೆಳ್ಳಿಯಾರ್=ತಿಳಿದವರು, ವಣಙ್ಗುಮ್=ಪೂಜಿಸುವ, ನಮಸ್ಕರಿಸುವ, ಮಲೈ=ಬೆಟ್ಟವಾದ, ತಿರುವೇಙ್ಗಡಮ್=ಪವಿತ್ರವಾದ ವೆಂಕಟಾಚಲವನ್ನು, ಅಡೈ=ಸೇರು, ನೆಂಜಮೇ=ಮನಸ್ಸೇ.



೯೫

ಅವನು ಪವಡಿಸುವುದು “ಪಾಲ್ಗಡಲು ಎಂಬ ದೇವಾಲಯದಲ್ಲಿ ಅವನು ಮಗುವಾಗಿಯೇ ರಾಕ್ಷಸಿಯ ಮೊಲೆಯನ್ನುಂಡು\(ಅವಳು\) ಕಿರಿಚಾಡುವಂತೆ ಅವಳ ಜೀವವನ್ನುಂಡವನು. ನನ್ನ ತಂದೆಯೂ ಸ್ವಾಮಿಯೂ ಆದ ಅವನು ಬೆಳೆಯುವ ಕ್ಷೇತ್ರವೆಂಬುದು ತಿಳಿದವರು ಬಿಳಿಯನು, ಕರಿಯನು, ನೀಲಮಣಿಯ ಕಾಂತಿಯವನು” ಎಂದು ಸತತವಾಗಿ ಪೂಜಿಸಿ ನಮಸ್ಕರಿಸುವ ಬೆಟ್ಟವಾದ ಪವಿತ್ರವಾದ ವೆಂಕಟಾಚಲವನ್ನು, ಹೋಗಿ ಸೇರು, ಮನಸ್ಸೇ.\(೨\)



ಭಗವಂತನು ಅವತರಿಸುವುದು ಒಂದು ಕಡೆಯಂತೆ, ಬೆಳೆಯುವುದು ಮತ್ತೊಂದು ಕಡೆಯಂತೆ, ಮತ್ತು ಪವಡಿಸುವುದು ಇನ್ನೊಂದು ಕಡೆಯಂತೆ\! ಎಂಥ ವಿಚಿತ್ರ\!

ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿದ್ದು ನಂದಗೋಕುಲದಲ್ಲಿ. ಅವನಿನ್ನೂ ಹಸುಗೂಸಾಗಿದ್ದಾಗಲೇ, ಅವನನ್ನು ಕೊಲ್ಲಬೇಕೆಂದು ವಿಷದ ಹಾಲನ್ನು ತುಂಬಿಕೊಂಡು ಬಂದ ಪೂತನಿ ಎಂಬ ರಾಕ್ಷಸಿಯ ವಿಷದ ಮೊಲೆಯನ್ನು ಸವಿದುಉಂಡ. ಅದನ್ನು ತಾನು ಅರಗಿಸಿಕೊಂಡದ್ದಲ್ಲದೆ, ಕುಡಿದ ಹಾಲಿನ ಜೊತೆಯಲ್ಲಿ ಅವಳ ಜೀವವನ್ನೇ ಹೀರಿ ಬಿಟ್ಟ\! ಎಂಥ ವಿಸ್ಮಯಕಾರಿ\! ಅವಳು ಯಾರು, ಅಲ್ಲಿಗೇಕೆ ಬಂದಿದ್ದಳೆಂಬುದು ಅವನಿಗೆ ಮಾತ್ರವೇ ತಿಳಿದಿತ್ತು\! ಎಂಥ ಸರ್ವಜ್ಞ\!

ಭಗವಂತನು ಮಲಗುವುದು ವಿಶಾಲವಾಗಿ, ಅಬ್ಬರಿಸುವ ಅಲೆಗಳಿಂದ ಕೂಡಿದ ಪಾಲ್ಗಡಲಲ್ಲಿ\! ಅದೇ ಅವನ ಶಯನ ಮಂದಿರ\! ಎಂಥ ನಿರ್ಲಿಪ್ತ\!

ಭಗವಂತನು ಭೂಮಿಯಮೇಲೆ ತನ್ನ ಕೀರ್ತಿಯನ್ನು ಪ್ರತ್ಯಕ್ಷವಾಗಿ ಬೆಳಗುತ್ತಿರುವುದು ತಿರುವೆಂಕಟಾಚಲದಲ್ಲಿ. ಜ್ಞಾನಿಗಳು ಯುಗಯುಗಗಳಿಂದಲೂ ಅವನನ್ನು ಪೂಜಿಸುತ್ತಿದ್ದಾರೆ. ಕೃತಯುಗದಲ್ಲಿ ಹಳದಿ ಮಿಶ್ರವಾದ ಬಿಳಿಯಬಣ್ಣದಿಂದ ಬೆಳಗಿದನು. ದ್ವಾಪರಯುಗದಲ್ಲಿ ಅವನ ದೇಹಕಾಂತಿ ಇಂದ್ರನೀಲಮಣಿಯದು. ಕಲಿಯುಗದಲ್ಲಿ ಅವನು ಕರಿಯನು\! ವೆಂಕಟಾಚಲದ ಸ್ವಾಮಿಯಲ್ಲಿ ಜ್ಞಾನಿಗಳು ಬೆಳಗಿನಿಂದ ರಾತ್ರಿಯವರೆಗೆ, ಅನುದಿನವೂ, ಈ ನಾಲ್ಕು ಬಣ್ಣಗಳನ್ನು ನಾಲ್ಕು ಯಾಮಗಳಲ್ಲಿ ನೋಡಿ ನಲಿಯುತ್ತಾರೆ\!

ಆೞ್ವಾರರು ಹೇಳುತ್ತಾರೆ: ಮನಸ್ಸೇ, ವೆಂಕಟಾಚಲಕ್ಕೆ ಹೋಗು. ಸ್ವಾಮಿಯನ್ನು ದರ್ಶನ ಮಾಡಿಕೋ. ಅವನ ಮಹಿಮೆಯನ್ನು ಕೊಂಡಾಡು. ಸತತವಾಗಿ ಅವನ ಸೇವೆ ಮಾಡು. ಅವನ ಕೃಪೆಗೆ ಪಾತ್ರನಾಗು.



೩.ನಿನ್ಱ ಮಾ ಮರುದಿಟ್ರುವೀೞನಡನ್ದ ನಿನ್ ಮಲನ್ ನೇಮಿಯಾನ್

ಎನ್ಱುಮ್ ವಾನವರ್ ಕೈತೊೞುಮ್ ಇಣೈತ್ತಾಮರೈಯಡಿಯೆಮ್ಬಿರಾನ್

ಕನ್ಱಿಮಾರಿಪೊೞಿನ್ದಿಡಕ್ಕಡಿದಾನಿರೈಕ್ಕಿಡರ್ ನೀಕ್ಕೂವಾನ್

ಶೆನ್ಱುಕುನ್ಱಮೆಡುತ್ತವನ್ ತಿರುವೇಙ್ಗಡಮಡೈನೆಂಜಮೇ



ನಿನ್ಱ=ಸ್ಥಿರವಾಗಿ\(ದೃಢವಾಗಿ\) ನಿಂತಿರುವ, ಮಾ=ದೊಡ್ಡ, ಮರುದು=ಮತ್ತೀಮರಗಳನ್ನು, ಇಟ್ರು=ಮುರಿದು, ವೀೞ=ಬೀಳುವಂತೆ, ನಡನ್ದ=ನಡೆದವನಾದ, ನಿನ್ ಮಲನ್=ನಿರ್ಮಲನೂ, ನೇಮಿಯಾನ್=ಚಕ್ರಧಾರಿಯೂ, ಎನ್ಱುಮ್=ಯಾವಾಗಲೂ, ವಾನವರ್=ದೇವತೆಗಳು, ಅಮರರು, ಕೈತೊೞುಮ್=ಕೈ ಮುಗಿಯುವಂಥ\(ಸೇವೆ ಮಾಡುವಂಥ\), ಇಣೈ ತಾಮರೈ ಅಡಿ=ಎರಡು ಪಾದಕಮಲಗಳ, ಎಮ್ಬಿರಾನ್=ನಮ್ಮ ಸ್ವಾಮಿಯೂ



೯೬

ಕನ್ಱಿ=ಕೋಪಗೊಂಡು, ಮಾರಿ=ಮಳೆಯನ್ನು, ಪೊೞಿನ್ದಿಡ=ಸುರಿಸಿದಾಗ, ಕಡಿದು=ಒಡನೆಯೇ, ಆ ನಿರೈಕ್ಕೂ=ಆಕಳ ಮಂದೆಗಳಿಗೆ, ಇಡರ್=ಎಡರನ್ನು\(ಕಷ್ಟ ಸಂಕಟಗಳನ್ನು\), ನೀಕ್ಕುವಾನ್=ನೀಗಿಸುವುದಕ್ಕಾಗಿ, ಶೆನ್ಱು=ಹೋಗಿ, ಕುನ್ಱುಮ್=ಬೆಟ್ಟವನ್ನು, ಎಡುತ್ತವನ್=ಎತ್ತಿಹಿಡಿದವನೂ\(ನೆಲಸಿರುವ\), ತಿರುವೇಙ್ಗಡಮ್=ಪವಿತ್ರವಾದ ವೆಂಕಟಾಚಲವನ್ನು, ಅಡೈ=ಸೇರು, ನೆಂಜಮೇ=ಮನಸ್ಸೇ.



ದೃಢವಾಗಿ ನಿಂತಿರುವ ದೊಡ್ಡ ಮತ್ತೀಮರಗಳು ಮುರಿದು ಬೀಳುವಂತೆ ನಡೆದ ನಿರ್ಮಲನೂ, ಚಕ್ರಧಾರಿಯೂ ಎಲ್ಲ ಕಾಲದಲ್ಲೂ ದೇವತೆಗಳೂ ಅಮರರೂ ಸೇವೆ ಮಾಡುವಂಥ ಎರಡು ಪಾದಪದ್ಮಗಳುಳ್ಳ ನಮ್ಮ ಸ್ವಾಮಿಯೂ, ಕೋಪಗೊಂಡು ಮಳೆಯನ್ನು ಸುರಿಸಿದಾಗ ಒದನೆಯೇ ಹೋಗಿ ಆಕಳ ಮಂದೆಗಳಿಗೆ ಕಷ್ಟಸಂಕಟಗಳನ್ನು ನೀಗಿಸುವುದಕ್ಕಾಗಿ ಬೆಟ್ಟವನ್ನೆತ್ತಿ ಹಿಡಿದವನೂ ನೆಲಸಿರುವ ತಿರುವೆಂಕಟಾಚಲವನ್ನು ಹೋಗಿ ಸೇರು ಮನಸ್ಸೇ.\(೩\)



ಈ ಪಾಶುರದಲ್ಲಿ ಕೃಷ್ಣಾವತಾರದ ಎರಡು ವಿದ್ಯಮಾನಗಳನ್ನು ನೆನಪಿಗೆ ತರಲಾಗುತ್ತಿದೆ. ಮೊದಲನೆಯದು “ಯಮಳಾರ್ಜುನ ಭಂಜನ”, ತಾಯೊ ಯಶೋದೆಗೆ ಅಂಬೆಗಾಲಿಕ್ಕುವ ಕೃಷ್ಣನ ಚೇಷ್ಟೆಗಳನ್ನು ತಡೆಯಲಾಗಲಿಲ್ಲ. ಒಂದು ಸಲ, ಅವನನ್ನು ಒಂದು ಒರಳುಕಲ್ಲಿಗೆ ಕಟ್ಟಿ ಹಾಕಿ, ತನ್ನ ಕೆಲಸಕ್ಕೆಂದು ಮನೆಯೊಳಕ್ಕೆ ಹೋದಳು. ಕೃಷ್ಣನು ಆ ಒರಳನ್ನು ಎಳೆದುಕೊಂಡು ಹೋಗಿ, ಎತ್ತರವಾಗಿ ದೃಢವಾಗಿ ಬೆಳೆದು ನಿಂತಿದ್ದ ಎರಡು ಮತ್ತೀಮರಗಳ ನಡುವೆ ತಾನು ನುಗ್ಗಿದ. ತನ್ನ ಹಿಂದೆ ಬರುತ್ತಿದ್ದ ಒರಳನ್ನೂ ತನ್ನ ಕಡೆಗೆ ಎಳೆದುಕೊಳ್ಳುವುದಕ್ಕಾಗಿ ಯತ್ನಿಸಿದ. ಆ ದೊಡ್ಡ ಮರಗಳು ಮುರಿದು ಬಿದ್ದವು. ದೊಡ್ಡ ಸದ್ದಾಯಿತು. ಗೋಕುಲಕ್ಕೆ ಗೋಕುಲವೇ ಬಂದುನೋಡಿತು. ಜನ ಮಾತನಾಡಿದರು:” ಮಗುವಿಗೆ ಅಷ್ಟು ಸಾಮರ್ಥ್ಯವುಂಟೇ? ಆ ಮರಗಳು ಅವನ ಮೇಲೆಯೇ ಬಿದ್ದಿದ್ದರೆ ಏನುಗತಿ? ಅವನನ್ನು ನೋಡಿ- ಹೇಗೆ ನಗುನಗುತ್ತಾ ನಿರ್ಲಿಪ್ತನಾಗಿ ಆಡಿಕೊಳ್ಳುತ್ತಿದ್ದಾನೆ?”-ಹೀಗೆಲ್ಲಾ ಆಡಿಕೊಂಡರು.



ಕೃಷ್ಣಾವತಾರದ ಎರಡನೆಯ ಪ್ರಸಂಗ “ಗೋವರ್ಧನೋದ್ಧರಣ”. ಇಂದ್ರನಿಗೆ ವರ್ಷವರ್ಷವೂ ಗೋವಳರು ಮಾಡುತ್ತಿದ್ದ ಪೂಜೆಯನ್ನು ನಿಲ್ಲಿಸಿ, ಆ ಪೂಜೆಯನ್ನು ಗೋವರ್ಧನ ಗಿರಿಗೇ ಸಲ್ಲಿಸಬೇಕೆಂದು ಕೃಷ್ಣ ಸಲಹೆ ಮಾಡಿದ. ಅವನ ಮಾತಿನಂತೆಯೇಗೋವಳರು ಗಿರಿಯನ್ನು ಪೂಜಿಸಿದರು. ಇಂದ್ರನಿಗೆ ಕಡುಕೋಪ ಬಂತು. ಇಡಿಯ ಗೋಕುಲವನ್ನೇ ನಾಶಮಾಡಿಬಿಡುವುದಾಗಿ ಭಾರಿಮಳೆಯನ್ನು ಇಂದ್ರನು ಸುರಿಸಿದನು. ಆಗ, ಬಾಲಕೃಷ್ಣನು ಗೋವರ್ಧನ ಗಿರಿಯನೇ ಎತ್ತಿಹಿಡಿದು ಅದರಡಿಯಲ್ಲಿ ಗೋವಳರನ್ನೂ ಗೋವುಗಳನ್ನೂ ಕಾಪಾಡಿದನು.



ಆೞ್ವಾರರು ಭಗವಂತನನ್ನು “ನಿರ್ಮಲ”ಎಂದೂ, “ಚಕ್ರಧಾರಿ” ಎಂದೂ ಕರೆದಿದ್ದಾರೆ. ಯವೌದಕ್ಕೂ ಅಂಟದೆ ಪರಿಶುದ್ಧನಾಗಿರುವವನು ಸ್ವಾಮಿ. ದುಷ್ಟನಿಗ್ರಹಕ್ಕೆ ಅವನು ಸದಾಸಿದ್ಧ. ಅದಕ್ಕಾಗಿಯೇ ಕೈಯಲ್ಲಿ ಚಕ್ರಾಯುಧ.

ಆೞ್ವಾರರು ಹೇಳುತ್ತಾರೆ:”ಮನಸ್ಸೇ, ಸ್ವಾಮಿಯು ಈಗ ತಿರುವೆಂಕಟಗಿರಿಯಲ್ಲಿ ನೆಲಸಿದ್ದಾನೆ. ಆಶ್ರಿತರಕ್ಷಣೆಗಾಗಿ ಅವನ ಎರಡು ಪಾದಪದ್ಮಗಳಿವೆ. ಅಲ್ಲಿಗೆ ಹೋಗು. ಅವನ ಪಾದಸೇವೆ ಮಾಡು. ಅವನ ಕೃಪೆಗೆ ಪಾತ್ರನಾಗು”.



೯೭

೪.ಪಾರ್ ತ್ತಱ್ ಕಾಯನ್ಱು ಪಾರದಮ್ ಕೈಶೆಯ್ದಿಟ್ಟು ವೆನ್ಱಪರಂಜುಡರ್

ಕೊತ್ತಙ್ಗಾಯರ್ ತಮ್ ಪಾಡಿಯಿಲ್ ಕುರವೈಯಿಣೈನ್ದವೆಙ್ಗೋವಲನ್

ಏತ್ತುವಾರ್ ತಮ್ಮನತ್ತುಳ್ಳಾನ್ ಇಡವೆನ್ದೈಮೇವಿಯವೆಮ್ಬಿರಾನ್

ತೀರ್ ತ್ತನೀರ್ ತ್ತಡಂಜೋಲೈಶೂೞ್ ತಿರುವೇಙ್ಗಡಮಡೈನೆಂಜಮೇ



ಪಾರ್ ತ್ತಱ್ ಕು=ಪಾರ್ಥನಿಗೆ ಸಹಾಯಕನಾಗಿ, ಅನ್ಱು=ಆ ಕಾಲದಲ್ಲಿ, ಪಾರದಮ್=ಭಾರತಯುದ್ಧವನ್ನು, ಕೈಶೆಯ್ದು ಇಟ್ಟು=ಹೂಡಿಸಿಟ್ಟೂ, ವೆನ್ಱ=ಜಯಿಸುವ, ಪರಮ್ ಶುಡರ್=ಪರಂಜ್ಯೀತಿಸ್ವರೂಪನೂ, ಕೋತ್ತು=ಜೊತೆಜೊತೆಯಾಗಿ\(ಪೋಣಿಸಿದಂತೆ ಒಟ್ಟುಗೂಡಿ\), ಅಙ್ಗು=ಅಲ್ಲಿ, ಆಯರ್ ತಮ್=ಗೋವಳರ, ಪಾಡಿಯಿಲ್ =ಗೋಕುಲದಲ್ಲಿ\(ಹಟ್ಟಿಯಲ್ಲಿ\)ಕುರವೈ ಇಣೈನ್ದ=ನಾಟ್ಯವಾಡಿದ\(ರಾಸಕ್ರೀಡೆ ನಡಸಿದ\), ಎಮ್ ಕೋವಲನ್=ನಮ್ಮ ಗೋಪಾಲನೂ, ಏತ್ತುವಾರ್ ತಮ್=ಸ್ತುತಿಸುವವರ, ಮನತ್ತು ಉಳ್ಳಾನ್=ಮನದಲ್ಲಿರುವವನೂ, ಇಡವೆನ್ದೈ ಮೇವಿಯ=ಇಡವೆನ್ದೈ ಎಂಬ ಕ್ಷೇತ್ರದಲ್ಲಿ ನೆಲಸಿರುವವನೂ ಆದ. ಎಮ್ ಪಿರಾನ್=ನಮ್ಮ ಸ್ವಾಮಿಯು, ತೀರ್ ತ್ತಮ್ ನೀರ್=ಪುಣ್ಯತೀರ್ಥಗಳನ್ನುಳ್ಳ, ತಡ=ವಿಶಾಲವಾದ, ಶೋಲೈ=ತೋಪುಗಳಿಂದ, ಶೂೞ್=ಸುತ್ತುವರಿದಿರುವ, ತಿರುವೇಙ್ಗಡಮ್=ಪವಿತ್ರವಾದ ವೆಂಕಟಾಚಲವನ್ನು, ಅಡೈ=ಸೇರು, ನೆಂಜಮೇ=ಮನಸ್ಸೇ.

ಆ ಕಾಲದಲ್ಲಿ ಪಾರ್ಥನಿಗೆ ಸಹಾಯಕನಾಗಿ ನಿಂತು ಭಾರತಯುದ್ಧವನ್ನು ತೊಡಗಿಸಿ ಜಯಿಸಿದ ಪರಂಜ್ಯೋತಿಸ್ವರೂಪನೂ, ಗೋವಳರ ಹಟ್ಟಿಯಲ್ಲಿ ಜೊತೆಜೊತೆಯಾಗಿ ಪೋಣಿಸಿದಂತೆ ಒಟ್ಟುಗೂಡಿ ನೃತ್ಯವನ್ನಾಡಿದ \(ರಾಸಕ್ರೀಡೆಯಾಡಿದ\)ನಮ್ಮ ಗೋಪಾಲನೂ, ಧ್ಯಾನಿಸುವವರ ಮನದಲ್ಲಿರುವವನೂ, ಇಡವೆನ್ದೈ ಎಂಬ ಕ್ಷೇತ್ರದಲ್ಲಿ ನೆಲಸಿರುವವನೂ, ನಮ್ಮ ಸ್ವಾಮಿಯೂ ಇರುವ ಪುಣ್ಯತೀರ್ಥಗಳಿಂದಲೂ, ತೋಪುಗಳಿಂದಲೂ ಸುತ್ತುವರಿದಿರುವ ತಿರುವೆಂಕಟಗಿರಿಯನ್ನು ಹೋಗಿ ಸೇರು, ಮನಸ್ಸೇ.\(೪\)



ಕೃಷ್ಣಾವತಾರದ ಇನ್ನೆರಡು ಪ್ರಸಂಗಗಳನ್ನು ಈ ಪಾಶುರದಲ್ಲಿ ತಿಳಿಸಲಾಗುತ್ತದೆ. ಮೊದಲನೆಯದು ತನ್ನ ಅವತಾರಕ್ಕೆ ಕಾರಣವಾದದ್ದು. ಅನ್ಯಾಯ ನಡೆಯುತ್ತಿರುವ ಕಡೆ ಧರ್ಮಗ್ಲಾನಿಯಾಗಿರುವ ಕಡೆ, ಭೂಭಾರ ಹೆಚ್ಚಾಗಿರುವಾಗ ಅವುಗಳನ್ನೆಲ್ಲಾ ಸವರಿಸಿ ಮತ್ತೆ ಧರ್ಮವನ್ನು ನೆಲೆಗೊಳಿಸುವುದಕ್ಕೋಸ್ಕರ ಕೃಷ್ಣಾವತಾರವೂ ಸಹ ನಡೆದದ್ದೂ. ಅಧರ್ಮಿಗಳೂ ಅನ್ಯಾಯಿಗಳೂ ಆದ ಕೌರವರ ವಂಶವನ್ನು ನಿರ್ಮೂಲಗೊಳಿಸುವುದಕ್ಕಾಗಿ ಮಹಾಭಾರತ ಯುದ್ಧವನ್ನು ತೊಡಗಿಸಿದ್ದು. ಪಾರ್ಥನಿಗೆ ಸಹಾಯಕನಾಗಿ ಬೆಂಬಲಿಗನಾಗಿ ನಿಂತು, ಅವನಿಗೆ ಸಾರಥಿಯಾಗಿ ಗೀತೆಯನ್ನುಪದೇಶಿಸಿ, ಹುರಿದುಂಬಿಸಿ ಅವನಿಂದ ಕರ್ತವ್ಯ ಪಾಲನೆಯನ್ನು ಮಾಡಿಸಿ, ಪಾಂಡವರಿಗೆ ವಿಜಯವನ್ನು ತಂದುಕೊಟ್ಟ ಹಿರಿಮೆಯ ಪ್ರಸಂಗ.

ನಂದಗೋಕುಲದ ಗೋವಳರು ಎಂದೆಂದಿಗೂ ಮರೆಯಂದಂಥ ರಾಸಕ್ರೀಡೆಯನ್ನು ನಡಸಿದ್ದು ಶ್ರೀಕೄಷ್ಣನ ಇನ್ನೊಂದು ಹಿರಿಮೆ. ಆ ರಾಸಕ್ರೀಡೆಯಲ್ಲಿ ಒಬ್ಬೊಬ್ಬ ಗೋಪಿಗೂ



೯೮

ಒಬ್ಬೊಬ್ಬ ಕೃಷ್ಣನಾಗಿ-ಎಂದರೆ, ಒಬ್ಬನೇ ಭಗವಂತನು ಅನೇಕ ರೂಪಗಳನ್ನು ತಳೆದು ಒಬ್ಬೊಬ್ಬಳ ಮಗ್ಗುಲಲ್ಲೂ ಇದ್ದು ಅವಳನ್ನು ತೃಪಿಪಡಿಸಿ. ಸಂತೋಷಪಡಿಸಿದನು.



ಆೞ್ವಾರರು ಹೇಳುತ್ತಾರೆ: ಮನಸ್ಸೇ, ಆ ಸ್ವಾಮಿಯು ಪರಂಜ್ಯೋತಿಸ್ವರೂಪನಾಗಿ ನೆನೆದವರ ಮನದಲ್ಲೇ ಇರುವವನಾದರೂ ಸಹ, ಈಗ ಪುಣ್ಯತೀರ್ಥಗಳಿಮ್ದಲೂ ಸೊಬಗಿನ ತೋಪುಗಳಿಂದಲೂ ಕೂಡಿರುವ ಪ್ರಕೃತಿರಮ್ಯವಾದ ತಿರುವೆಂಕಟಗಿರಿಯಲ್ಲಿ ನೆಲಸಿದ್ದಾನೆ. ಅಲ್ಲಿಗೆ ಹೋಗು, ಅವನ ಸೇವೆ ಮಾಡು, ಅವನ ಕೃಪೆಗೆ ಪಾತ್ರನಾಗು.



೫.ವಣ್ ಕೈಯಾನವುಣರ್ಕ್ಕೂನಾಯಹನ್ ವೇಳ್ವಿಯಿಲ್ ಶೆನ್ಱು ಮಾಣಿಯಾಯ್

ಮಣ್ ಕೈಯಾಲಿರನ್ದಾನ್ ಮರಾಮರಮೇೞುಮೆಯ್ದ ವಲತ್ತಿನಾನ್

ಎಣ್ ಕೈಯಾನಿಯಮತ್ತುಳ್ಳಾನ್ ಇರುಂಜೋಲೈ ಮೇವಿಯ ವೆಮ್ ಪಿರಾನ್

ತಿಣ್ ಕೈಮ್ಮಾದುಯರ್ ತೀರ್ ತ್ತವನ್ ತಿರುವೇಙ್ಗಡಮಡೈ ನೆಂಜಮೇ



ವಣ್ ಕೈಯಾನ್=ಕೊಡುಗೈಯವನಾದ, ಅವುಣರ್ ಕ್ಕು=ರಾಕ್ಷಸರಿಗೆ, ನಾಯಹನ್=ಒಡೆಯನೂ, ಆದವನ, ವೇಳ್ವಿಯಿಲ್ –ಯಜ್ಞಶಾಲೆಯಲ್ಲಿ, ಶೆನ್ಱು=ಹೋಗಿ, ಮಾಣೀ ಆಯ್=ವಟೂವಾಗಿ, ಮಣ್=ನೆಲವನ್ನು, ಕೈಯಾಲ್=ಕೈಯಿಂದ, ಇರನ್ದಾನ್=ಬೇಡಿದವನೂ, ಮರಾಮರಮ್ ಏೞುಮ್=ಏಳು ತಾಳೆಯಮರಗಳನ್ನೂ, ಎಯ್ದ=ರಂಧ್ರವಾಗಿಸಿದ, ವಲತ್ತಿನಾನ್=ಸಮರ್ಥನೂ, ಎಣ್ ಕೈಯಾನ್=ಎಂಟುಕೈಗಳವನೂ ಇಮಯತ್ತು ಉಳ್ಳಾನ್=ಹಿಮಾಲಯದಲ್ಲಿ ಇರುವವನೂ, ಇರುಂಜೋಲೈ ಮೇವಿಯ=ತಿರುಮಾಲಿರುಂಜೋಲೈಯಲ್ಲಿ ನೆಲಸಿರುವವನೂ, ಎಮ್ ಪಿರಾನ್=ನಮ್ಮ ಸ್ವಾಮಿಯೂ, ತಿಣ್ ಕೈ=ದೃಢವಾದ\(ಬಲಿಷ್ಠವಾದ\) ಕೈಯುಳ್ಳ, ಮಾ=ಆನೆಯ, ತುಯರ್=ಸಂಕಟವನ್ನು, ತೀರ್ ತ್ತವನ್=ತೀರಿಸಿದವನೂ\(ನೆಲಸಿರುವ\) ತಿರುವೇಙ್ಗಡಮ್=ಪವಿತ್ರವಾದ ವೆಂಕಟಾಚಲವನ್ನು, ಅಡೈ=ಸೇರು, ನೆಂಜಮೇ=ಮನಸ್ಸೇ.



ಕೊಡೂಗೈಯವನೂ ರಾಕ್ಷಸರ ಒಡೆಯನೂ ಆದವನ ಯಜ್ಞಶಾಲೆಯಲ್ಲಿ ಹೋಗಿ ವಟೂವಾಗಿ ನೆಲವನ್ನು ಕೈಯಿಂದ ಬೇಡಿದವನೂ, ಏಳುತಾಳೆಯ ಮರಗಳನ್ನು ರಂಧ್ರವಾಗಿಸಿದ ಸಮರ್ಥನೂ, ಎಂಟು ಕೈಗಳವನೂ, ಹಿಮಾಲಯದಲ್ಲಿರುವವನೂ, ತಿರುಮಾಲಿರುಂಜೋಲೈಯಲ್ಲಿ ನೆಲಸಿರುವವನೂ, ನಮ್ಮ ಸ್ವಾಮಿಯೂ, ದೃಢವಾದ ಕೈಯುಳ್ಳ ಆನೆಯ ಸಂಕಟವನ್ನು ತೀರಿಸಿದವನೂ ನೆಲಸಿರುವ ತಿರುವೆಂಕಟಗಿರಿಯನ್ನು ಹೋಗಿ ಸೇರು, ಮನಸ್ಸೇ.\(೫\)



ಏನು ಕೇಳಿದರೂ ಇಲ್ಲವೆನ್ನದಷ್ಟು ಕೊಡುಗೈಯವನಾಗಿ ರಾಕ್ಷಸರ ರಾಜನಾದವನು ಬಲಿಚಕ್ರವರ್ತಿ. ಅವನ ಯಜ್ಞಶಾಲೆಯನ್ನು ವಾಮನವಟೂವಾಗಿ ಪ್ರವೇಶಿಸಿದ್ದು ಭಗವಂತನೇ. ತನ್ನ ಹೆಜ್ಜೆಯಲ್ಲಿ ಮೂರುಹೆಜ್ಜೆ ನೆಲವನ್ನು ದಾನವಾಗಿ ಬೇಡಿದ್ದು ಮಹಾ ಉದಾರಿಯಾದ ಬಲಿಚಕ್ರವರ್ತಿಯನ್ನು ಅನುಗ್ರಹಿಸುವುದಕ್ಕಾಗಿಯೇ.



೯೯

ಏಳು ತಾಳೆಯ ಮರಗಳನ್ನೂ ಒಂದೇ ಒಂದು ಬಾಣದಿಂದ ರಂಧ್ರವಾಗಿಸಿದ ಸಮರ್ಥನು ಶ್ರೀರಾಮನು. ತನ್ನ ನೆಚ್ಚಿನ ಗೆಳೆಯನೂ ರಾಜ್ಯಭ್ರಷ್ಟನೂ ಆದ ಸುಗ್ರೀವನಿಗೆ ಅವನಿಗೆ ಅನ್ಯಾಯವೆಸಗಿದ್ದ ಅವನ ಅಣ್ಣನಾದ ವಾಲಿಯನ್ನು ನಿಗ್ರಹಿಸಲು ತನ್ನ ಸಾಮರ್ಥ್ಯವೆಷ್ಟಿದೆ ಎಂದು ನಿದರ್ಶನವೊಂದನ್ನು ತೋರಿಸುವುದಕ್ಕಾಗಿ ನಡಸಿದ ಒಂದು ಪ್ರಸಂಗ ಇದು.

ಎಂಟುತೋಳುಗಳ ಮೂರ್ತಿಯಾಗಿ, ಹಿಮಾಲಯದಲ್ಲಿ “ತಿರುಪಿರದಿ”ಎಂಬ ಕ್ಷೇತ್ರದಲ್ಲಿ ಭಗವಂತನು ನೆಲಸಿ ಪೂಜೆಗೊಳ್ಳುತ್ತಾನೆ.



ದಕ್ಷಿಣಭಾರತದಲ್ಲಿ ತಿರುಮಾಲಿರುಂಜೋಲೈ ಎಂಬುದು ಒಂದು ಪವಿತ್ರವಾದ ಯಾತ್ರಾಸ್ಥಳ. ಬೆಟ್ಟದ ಮೇಲುಗಡೆ ಪರಮಾತ್ಮನು ದಿವ್ಯಸುಂದರ ಮೂರ್ತಿಯಾಗಿ,”ಸುಂದರ” ಎಂಬ ಹೆಸರಿನಿಂದಲೇ ನೆಲಸಿರುವ ಅರ್ಚಾವಿಗ್ರಹ.

ಮೊಸಳೆಯ ಬಾಯಿಗೆ ಆನೆಯೊಂದು ಸಿಕ್ಕಿಕೊಂಡು, ಬಿಡಿಸಿಕೊಳ್ಳುವ ಸಾಮರ್ಥ್ಯವನ್ನು ಕಳೆದುಕೊಂಡು, ಕಡೆಗೆ ದೃಢಮನಸ್ಸಿನಿಂದ ಸೊಂಡಿಲನ್ನು ಮೇಲಕ್ಕೆತ್ತಿಹಿಡಿದು “ಭಗವಂತ ಕಾಪಾಡು”ಎಂದು ಬೇಡಿದ ಕೂಡಲೇ ಭಗವಂತನು ಅದರ ಬಳಿಗೆ ಧಾವಿಸಿ ಬಂದು, ಅದರ ಸಂಕಟವನ್ನು ನೀಗಿಸಿದನು. ಇದು ಗಜೇಂದ್ರಮೋಕ್ಷದ ಕತೆ.



ಆೞ್ವಾರರು ಹೇಳುತ್ತಾರೆ: ಮನಸ್ಸೇ, ಆ ಭಗವಂತನೇ ಈಗ ತಿರುವೆಂಕಟಗಿರಿಯಲ್ಲಿ ನೆಲಸಿದ್ದಾನೆ. ನೀನು ಅಲ್ಲಿಗೆ ಹೋಗು ಭಗವಂತನ ಸೇವೆ ಮಾಡು ಮತ್ತು ಅವನ ಕೃಪೆಗೆ ಪಾತ್ರನಾಗು.



೬.ಎಣ್ಡಿರೈಹಳುಮೇೞುಲಹಮುಮ್ ವಾಙ್ಗಿಪ್ಪೊನ್ ವಯಿಟ್ರಿಲ್ ಪೆಯ್ದು

ಪಣ್ಡೋರಾಲಿಲೈಪ್ಪಳ್ಳಿಕೊಣ್ಡವನ್ ಪಾನ್ ಮದಿಕ್ಕಿಡರ್ ತೀರ್ ತ್ತವನ್

ಒಣ್ಡಿಱಲವುಣನುರತ್ತುಹಿರ್ ವೈತ್ತವನ್ ಒಳ್ಳೆಯಿಟ್ರೋಡು

ತಿಣ್ಡಿಱಲರಿಯಾಯವನ್ ತಿರುವೇಙ್ಗಡಮಡೈನೆಂಜಮೇ



ಎಣ್ ತಿಶೈಹಳುಮ್=ಎಂಟು ದಿಕ್ಕುಗಳನ್ನೂ, ಏೞು ಉಲಹುಮ್=ಏಳು ಲೋಕಗಳನ್ನೂ, ವಾ~ಘ್ಗಿ=ಎತ್ತಿ, ಪೊನ್ ವಯಟ್ರಿಲ್=ಸುಂದರವಾದ ಹೊಟ್ಟೆಯಲ್ಲಿ, ಪೆಯ್ದು-ಸುರಿದುಕೊಂಡು, ಪಣ್ಡು=ಹಿಂದೆ ಒಂದು ಸಲ, ಓರ್=ಅದ್ವಿತೀಯವಾದ ಒಂದು, ಆಲ್ ಇಲೈ=ಆಲದ ಎಲೆಯ ಮೇಲೆ, ಪಳ್ಳಿಕೊಣ್ಡವನೂ=ಪವಡಿಸಿದವನೂ , ಪಾಲ್ ಮದಿಕ್ಕೂ=ಹಾಲಿನಂತಿರುವ ಚಂದ್ರನ, ಇಡರ್=ಹೊಳೆಯುವ, ಎಯಿಟ್ರೋಡು=ಕೋರೆಹಲ್ಲುಗಳಿಂದ ಕೂಡಿ, ತಿಣ್ ತಿಱಲ್=ಮಹಾಶಕ್ತಿಯಿಂದ ಕೂಡಿದ, ಅರಿ ಆಯ್=ನರಹರಿಯಾಗಿ ಇರುವ, ಅವನ್=ತೋರುತ್ತಿರುವ\(ಅವತರಿಸಿರುವ\) ಅವನು, ಒಣ್ ತಿಱಲ್=ಬಹಳ ಸಮರ್ಥನಾದ, ಅವುಣನ್=ಹಿರಣ್ಯಕಶಿಪುವಿನ, ಉರತ್ತು=ಎದೆಯಲ್ಲಿ, ಉಹಿರ್=ಉಗುರುಗಳನ್ನು, ವೈತ್ತವನ್=ಇಳಿಸಿದವನೂ, ನೆಲಸಿರುವ, ತಿರುವೇಙ್ಗಡಮ್=ಪವಿತ್ರವಾದ ವೆಂಕಟಾಚಲವನ್ನು, ಅಡೈ=ಸೇರು, ನೆಂಜಮೇ=ಮನಸ್ಸೇ.

೧೦೦

ಹಿಂದೆ ಒಂದು ಸಲ, ಎಂಟು ದಿಕ್ಕುಗಳನ್ನೂ, ಏಳು ಲೋಕಗಳನ್ನೂ ಎತ್ತಿ ತನ್ನ ದಿವ್ಯವಾದ ಹೊಟ್ಟೆಯಲ್ಲಿ ಸುರಿದುಕೊಂಡು ಅದ್ವಿತೀಯವಾದ ಒಂದು ಆಲದೆಲೆಯ ಮೇಲೆ ಪವಡಿಸಿದವನೂ ಹಾಲಿನಂತಿರುವ ಚಂದ್ರನಿಗೆ ಬಂದ ಸಂಕಟವನ್ನು ತೀರಿಸಿದವನೂ ಹೊಳೆಯುವ ಕೋರೆಹಲ್ಲುಗಳ ಮಹಾಸಮರ್ಥನಾದ ನರಹರಿಯಾಗಿ ಅವತರಿಸಿ ಬಹಳ ಶಕ್ತಿವಂತನಾದ ಹಿರಣ್ಯಕಶಿಪುವಿನ ಎದೆಯಲ್ಲಿ ಉಗುರುಗಳನ್ನು ಇಳಿಸಿದವನೂ ನೆಲಸಿರುವ ತಿರುವೆಂಕಟಗಿರಿಗೆ ಹೋಗಿ ಸೇರು, ಮನಸ್ಸೇ.\(೬\)



ಭಗವಂತನು ಮಹಾಪ್ರಳಯದಲ್ಲಿ ಹಿಂದೆ ನಡಸಿದ ಅದ್ಭುತಕಾರ್ಯವನ್ನೂ, ನಿರ್ಲಿಪ್ತನಾಗಿ ಅನಂತರ ಆಲದೆಲೆಯ ಮೇಲೆ ಮಹಾಸಾಗರದಲ್ಲಿ ಮಗುವಿನ ರೂಪದಲ್ಲಿ ಪವಡಿಸಿದ್ದನ್ನೂ ಹೇಳಲಾಗಿದೆ. ಚಂದ್ರನಿಗೆ ರಾಹುಕೇತುಗಳಿಂದ ಬರುವ ಸಂಕಟದಿಂದ ಬಿಡಿಸಿದವನು ಸ್ವಾಮಿಯೇ. ನರಸಿಂಹನಾಗಿ ಮಹಾಶಕ್ತಿವಂತನಾದ ಹಿರಣ್ಯಕಶಿಪುವಿನ ಎದೆಯನ್ನು ಸೀಳಿದವನೂ ಸ್ವಾಮಿಯೇ. ಅವನೇ ಈಗ ತಿರುವೆಂಕಟಗಿರಿಯಲ್ಲಿ ನೆಲಸಿದ್ದಾನೆ. ಅವನ ದರ್ಶನವನ್ನು ಪಡೆ. ಅವನ ಸೇವೆ ಮಾಡಿ ಮತ್ತು ಅವನ ಕೃಪೆಗೆ ಪಾತ್ರನಾಗು-ಎನ್ನುತ್ತಾರೆ ಆೞ್ವಾರರು.



೭.ಪಾರುನೀರೆರಿಕಾಟ್ರಿನೋಡು ಆಹಾಶಮುಮಿವೈಯಾಯಿನಾನ್

ಪೇರುಮಾಯಿರಮ್ ಪೇಶಿನಿನ್ಱ ಪಿಱಪ್ಪಿಲಿಪೆರುಹುಮಿಡಮ್

ಕಾರುಮ್ ವಾರ್ ಪನಿನೀಳ್ ವಿಶುಮ್ಬಿಡೈಚ್ಚೋರುಮಾಮುಹಿಲ್ ತೋಯ್ದರ

ಶೇರುಮ್ ವಾರ್ ಪೊೞಿಲ್ ಶೂೞ್ ಎೞಿಲ್ ತಿರುವೇಙ್ಗಡಮಡೈನೆಂಜಮೇ



ಪಾರ್=ನೆಲ, ನೀರ್=ನೀರು, ಎರಿ=ಬೆಂಕಿ, ಕಾಟ್ರಿನೋಡು=ಗಾಳಿಯೊಡನೆ, ಆಹಾಶಮುಮ್=ಆಕಾಶವೂ, ಇವೈ=ಇವುಗಳೆಲ್ಲವೂ, ಆಯಿನಾನ್=ಆಗಿರುವವನೂ, ಪೇ ಆಯಿರಮ್=ಸಾವಿರ ಹೆಸರು\(ನಾಮ\)ಗಳನ್ನು, ಪೇಶಿ ನಿನ್ಱ=ಹೇಳಿಸಿಕೊಳ್ಳುವವನೂ, ಪಿಱಪ್ಪು ಇಲಿ=ಹುಟ್ಟುವಿಕೆಯೇ ಇಲ್ಲದವನೂ, ಪೆರುಹು ಇಡಮ್=ಬೆಳೆಯುವ ಸ್ಥಳವೆಂಬುದು, ಕಾರುಮ್=ಮಳೆಯೂ, ವಾರ್=ಸುರಿಯುವ, ಪನಿ=ಹನಿಗಳೂ, ಹಿಮವೂ, ಶೋರುಮ್=ಕೆಳಕ್ಕೆ ಬೀಳುವ, ಮಾ ಮುಹಿಲ್=ದೊಡ್ಡ ಮುಗಿಲುಗಳು, ತೋಯ್ ತರ=ನೆನೆಸುವ ಹಾಗೆ, ಶೇರುಮ್=ಕೂಡಿಕೊಳ್ಳುವ, ವಾರ್=ಎಲ್ಲೆಲ್ಲೂ ತುಂಬಿರುವ, ಪೊೞಿಲ್=ತೋಪುಗಳಿಂದ, ಶೂೞ್=ಸುತ್ತುವರಿದಿರುವ, ಎೞಿಲ್=ಮನೋಹರವಾದ, ತಿರುವೇಙ್ಗಡಮ್=ಪವಿತ್ರವಾದ ವೆಂಕಟಾಚಲವನ್ನು, ಅಡೈ=ಸೇರು, ನೆಂಜಮೇ=ಮನಸ್ಸೇ.

ನೆಲ ನೀರು ಬೆಂಕಿ ಗಾಳಿ ಬಾನು ಎಂಬಿವುಗಳೆಲ್ಲವೂ ಆಗಿರುವವನೂ, ಸಾವಿರ ನಾಮಗಳನ್ನು ಹೇಳಿಸಿಕೊಳ್ಳುವವನೂ, ಹುಟ್ಟುವಿಕೆಯೇ ಇಲ್ಲದವನೂ, ಬೆಳೆಯುವ ಸ್ಥಳವೆಂಬುದು ಮಳೆಯೂ ಸುರಿಯುವ ಹಿಮವೂ ಕೆಳಕ್ಕೆ ಇಳಿಯುವ ಮಹಾಮುಗಿಲುಗಳೂ ನೆನೆಸುವ ಹಾಗೆ ಕೂಡಿಕೊಳ್ಳುವ ಎಲ್ಲೆಲ್ಲಿಯೂ ತುಂಬಿರುವ ತೋಪುಗಳಿಂದ ಸುತ್ತುವರಿದಿರುವ ಮನೋಹರವಾದ ತಿರುವೆಂಕಟಗಿರಿಯನ್ನು ಹೋಗಿ ಸೇರು, ಮನಸ್ಸೇ.\(೭\)

ನೆಲನೀರು,ಬೆಂಕಿ,ಗಾಳಿ,ಬಾನು- ಇವು ಪಂಚಭೂತಗಳು. ಅವುಗಳೆಲ್ಲವೂ ಅವುಗಳಲ್ಲಿ ಒಂದೊಂದೂ ಭಗವಂತನೇ. ಅವನಿಗೆ ಸಾವಿರ ನಾಮಗಳು. ಅವುಗಳಿಂದ ಅವನು ಹೊಗಳಿಸಿಕೊಳ್ಳುವವನು. ಭಗವಂತನಿಗೆ ಹುಟ್ಟು ಎಂಬುದಿಲ್ಲ. ಅವನನ್ನು “ಅಜ” ಎನ್ನುತ್ತಾರೆ.

ತಿರುವೆಂಕಟಗಿರಿಯು ಬಹಳ ಮನೋಹರವಾದ ಕ್ಷೇತ್ರ. ಅಲ್ಲಿ ದೊಡ್ಡ ದೊಡ್ಡ



೧೦೧

ಕಾರ್ಮುಗಿಲುಗಳು ತಮ್ಮಲ್ಲಿ ತುಂಬಿರುವ ನೀರನ್ನೆಲ್ಲ ಸುರಿಸಿಬಿಡುವುವು. ಮಳೆ ಬಹಳ ರಭಸದಿಂದ ಬೀಳುವುದು. ಹಿಮದ ಹನಿಗಳೂ ಹಾಗೆಯೇ ಸುರಿಯುವುವು, ಬೆಟ್ಟದಲ್ಲಿ ಎಲ್ಲೆಲ್ಲಿಯೂ ಸುಂದರವಾದ ತೋಪುಗಳು ಬೆಳೆಯುತ್ತಿರುವುವು. ಇಂಥ ಸುಂದರವಾದ ಪ್ರಕೃತಿರಮ್ಯವಾದ ಕ್ಷೇತ್ರದಲ್ಲಿ ಭಗವಂತನು ನೆಲಸಿದ್ದಾನೆ.

ಆೞ್ವಾರರು ಹೇಳುತ್ತಾರೆ : :ಮನಸ್ಸೇ,ತಿರುವೆಂಕಟಗಿರಿಗೆ ಹೋಗು, ಅವನ ಸೇವೆ ಮಾಡು ಮತ್ತು ಅವನ ಕೃಪೆಗೆ ಪಾತ್ರನಾಗು.



೮.ಅಮ್ಬರಮನಲ್ ಕಾಲ್ ನಿಲಮ್ ಶಲಮಾಹಿ ನಿನ್ಱವಮರರ್ ಕೋನ್

ವಮ್ಬುಲಾಮಲರ್ ಮೇಲ್ ಮಲಿಮಡ ಮಙ್ಗೈತನ್ ಕೊೞುನನವನ್

ಕೊಮ್ಬಿನನ್ನವಿಡೈಮಡಕ್ಕೂಱಮಾದರ್ ನೀಳಿದಣನ್ದೊಱುಮ್

ಶೆಮ್ಬುನಮವೈಕಾವಲ್ ಕೊಳ್ ತಿರುವೇಙ್ಗಡಮಡೈನೆಂಜಮೇ



ಅಮ್ಬರ್ಮ್=ಆಕಾಶ, ಅನಲ್=ಬೆಂಕಿ, ಕಾಲ್=ಗಾಳಿ, ನಿಲಮ್=ನೆಲ, ಶಲಮ್=ನೀರು, ಆಹಿ=ಆಗಿ, ನಿನ್ಱ-ಇರುವ, ಅಮರರ್ ಕೋನ್=ದೇವತೆಗಳ ಒಡೆಯನೂ, ವಮ್ಬು=ಪರಿಮಳವನ್ನು, ಉಲಾ=ಹರಡುವ, ಮಲರ್=ಹೂವಿನ, ಮೇಲ್=ಮೇಲೆ, ಮಲಿ=ತಂಗಿರುವ, ಮಡ ಮಙ್ಗೈತನ್=ಸುಂದರ ಸ್ತ್ರೀಯ, ಕೊೞುನನ್=ನಾಯಕನಾದ, ಅವನ್=ಅವನೂ, ಕೊಮ್ಬಿನ್ ಅನ್ನ=ಬೆತ್ತದ ಹಾಗೆ, ಇಡೈ=ನಡುವುಳ್ಳ, ಮಡಮ್=ಸುಂದರಿಯರಾದ, ಕುಱಮಾದರ್=ಕುರವ ಸ್ತ್ರೀಯರು, ನೀಳ್=ಎತ್ತರವಾದ, ಇದಣಮ್-\(ಕಾವಲಿನ\) ಅಟ್ಟಣೆಯಂತೆ, ತೊಱುಮ್=ತೋರುವ, ಶೆಮ್=ಕೆಂಪಗೆ, ಪುನಮ್ ಅವೈ=ಗದ್ದೆಗಳ, ಕಾವಲ್ ಕೊಳ್=ಕಾವಲು ಇರುವ, ತಿರುವೇಙ್ಗಡಮ್=ಪವಿತ್ರವಾದ ವೆಂಕಟಾಚಲವನ್ನು, ಅಡೈ=ಸೇರು, ನೆಂಜಮೇ=ಮನಸ್ಸೇ.



ಆಕಾಶ,ವಾಯು,ಅಗ್ನಿ,ನೆಲ,ನೀರು- ಆಗಿರುವ ದೇವತೆಗಳ ಒಡೆಯನೂ, ಪರಿಮಳವನ್ನು ಹರಡುವ ಹೂವಿನ ಮೇಲೆ ತಂಗಿರುವ ಸುಂದರಸ್ತ್ರೀಯ ನಾಯಕನಾದವನೂ ಬೆತ್ತದ ಹಾಗೆ ನಡುವುಳ್ಳ ಸುಂದರಿಯರಾದ ಕುರವ ಹೆಂಗಸರು ಇರುವ ಎತ್ತರವಾದ \(ಕಾವಲಿನ\) ಅಟ್ಟಣೆಯಂತೆ ತೋರುವ ಕೆಂಪಗೆ ಇರುವ ಗದ್ದೆಗಳ ಕಾವಲಿರುವ ತಿರುವೆಂಕಟಗಿರಿಯನ್ನು ಸೇರು ಮನಸ್ಸೇ.\(೮\)



ಸೃಷ್ಟಿಯೆಲ್ಲ ಪಂಚಭೂತಗಳಿಂದಾದದ್ದು. ದೇವತೆಗಳು ಇದಕ್ಕೆ ಹೊರತಲ್ಲ. ಆ ದೇವತೆಗಳಿಗೆ ಒಡೆಯನು ಭಗವಂತ. ಪರಿಮಳ ತುಂಬಿದ ಹೂವಿನ ಮೇಲೆ ತಂಗಿರುವ ಸುಂದರಸ್ತ್ರೀ ಎಂದರೆ ಶ್ರೀದೇವಿ. ಆಕೆಗೆ ನಾಯಕನು ಶ್ರಿಯಃಪತಿ-ಭಗವಂತ.

ಬೆತ್ತದ ಹಾಗೆ ಸಣ್ಣ ನಡುವುಳ್ಳ ಕುರವ ಹೆಂಗಸ್ದರು ಸುಂದರಿಯರೇ. ಅವರು ಗದ್ದೆಗಳ ಕಾವಲಿಗಾಗಿ ಎತ್ತರವಾದ ಅಟ್ಟಣೆಗಳ ಮೇಲೆ ಕುಳಿತುಕೊಳ್ಳುತ್ತಾರೆ. ಆ ಅಟ್ಟಣೆಗಳಂತೆ ಕೆಂಪಗೆ ಗದ್ದೆಗಳು ಇರುವ ಎತ್ತರವಾದ ಕ್ಷೇತ್ರ ತಿರುವೆಂಕಟಗಿರಿ. ಭಗವಂತನು ಅಲ್ಲಿ ನೆಲಸಿದ್ದಾನೆ.

ಆೞ್ವಾರರು ಹೇಳುತ್ತಾರೆ : :ಮನಸ್ಸೇ,ತಿರುವೆಂಕಟಗಿರಿಗೆ ಹೋಗು, ಅವನ ಸೇವೆ ಮಾಡು ಮತ್ತು ಅವನ ಕೃಪೆಗೆ ಪಾತ್ರನಾಗು.



೧೦೨

೯.ಪೇಶುಮಿನ್ ತಿರುನಾಮಮೆಟ್ಟೆೞುತ್ತುಮ್ ಶೊಲ್ಲಿನಿನ್ಱು, ಪಿನ್ನರುಮ್

ಪೇಶುವಾರ್ ತಮ್ಮೈಯುಯ್ಯವಾಙ್ಗಿಪ್ಪಿಱಪ್ಪಱುಕ್ಕೂಮ್ ಪಿರಾನಿಡಮ್

ವಾಶಮಾಮಲರ್ ನಾಱುವಾರ್ ಪೊೞಿಲ್ ಶೂೞ್ ತರುಮುಲಹುಕ್ಕೆಲ್ಲಾಮ್

ತೇಶಮಾಯ್ ತ್ತಿಹೞುಮ್ ಮಲೈ ತಿರುವೇಙ್ಗಡಮಡೈನೆಂಜಮೇ



ಪೇಶುಮ್=ನುಡೀಯಬೇಕಾದ, ಇನ್=ಇನಿದಾದ, ತಿರು=ಪವಿತ್ರವಾದ, ನಾಮಮ್=ನಾಮದ, ಎಟ್ಟು ಎೞುತ್ತುಮ್=ಎಂಟು ಅಕ್ಷರಗಳನ್ನೂ, ಶೊಲ್ಲಿನಿನ್ಱು=ಹೇಳುತ್ತಲೇ ಇರುವ, ಪಿನ್ನರುಮ್=ಹಿಂಬಾಲಕರಾಗಿ, ಪೇಶುವಾರ್ ತಮ್ಮೈ= ಹೇಳುತ್ತಿರುವವರನ್ನೂ ಸಹ, ಉಯ್ಯ=ಅಭ್ಯುದಯ ಹೊಂದುವಂತೆ, ವಾಙ್ಗಿ=ಉದ್ಧರಿಸಿ, \(ಸ್ವೀಕರಿಸಿ\), ಪಿಱಪ್ಪು=ಪುನರ್ಜನ್ಮವನ್ನು, ಅಱುಕ್ಕೂಮ್=ಕಡಿದುಹಾಕುವ, ಪಿರಾನ್=ಸ್ವಾಮಿಯ, ಇಡಮ್=ಕ್ಷೇತ್ರವೆಂಬುದು, ವಾಶಮ್=ಪರಿಮಳವುಳ್ಳ, ಮಾ ಮಲರ್=ಶ್ರೇಷ್ಠವಾದ ಹೂಗಳು, ನಾಱುಮ್=ಸುಗಂಧವನ್ನು ಸೂಸುವಂಥ, ವಾರ್ ಪೊೞಿಲ್=ಸಮೃದ್ಧವಾದ ತೋಪುಗಳಿಂದ, ಶೂೞ್ ತರುಮ್=ಸುತ್ತುವರಿದಿರುವ, ಉಲಹುಕ್ಕೂ ಎಲ್ಲಾಮ್=ಎಲ್ಲಾ ಲೋಕಗಳಿಗೂ, ತೇಶಮ್ ಆಯ್=ತೇಜಸ್ಸಿನ ಕ್ಷೇತ್ರವಾಗಿ, ತಿಹೞುಮ್=ಬೆಳಗುವ, ಮಲೈ=ಬೆಟ್ಟವಾದ, ತಿರುವೇಙ್ಗಡಮ್=ಪವಿತ್ರವಾದ ವೆಂಕಟಾಚಲವನ್ನು, ಅಡೈ=ಸೇರು, ನೆಂಜಮೇ=ಮನಸ್ಸೇ.



ನುಡಿಯಬೇಕಾದ ಮಧುರವಾದ ಪವಿತ್ರನಾಮದ ಎಂಟು ಅಕ್ಷರಗಳನ್ನೂ ನುಡಿಯುತ್ತಲೇ ಇರುವ ಹಿಂಬಾಲಕರಾಗಿ ಹೇಳುತ್ತಿರುವವರನ್ನೂ ಸಹ ಅಭ್ಯುದಯ ಹೊಂದುವಂತೆ ಸ್ವೀಕರಿಸಿ\(ಉದ್ಧರಿಸಿ\), ಪುನರ್ಜನ್ಮವನ್ನು ಕಡಿದುಹಾಕುವ ಸ್ವಾಮಿಯ ಕ್ಷೇತ್ರವೆಂಬುದು, ಸುವಾಸನೆಯಿಂದ ಕೂಡಿದ ಶ್ರೇಷ್ಠವಾದ ಹೂಗಳು ಸುಗಂಧವನ್ನು ಸೂಸುವಂಥ, ಸಮೃದ್ಧವಾದ ತೋಪುಗಳಿಂದ ಸುತ್ತುವರಿದಿರುವ ಎಲ್ಲ ಲೋಕಗಳಿಗೂ ತೇಜಸ್ಸಿನ ಕ್ಷೇತ್ರವಾಗಿ ಬೆಳಗುವ ಬೆಟ್ಟವಾದ ತಿರುವೆಂಕಟಗಿರಿಯನ್ನು ಹೋಗಿ ಸೇರು, ಮನಸ್ಸೇ.\(೯\)



ದೃಢಭಕ್ತಾನದವನು ಭಗವಂತನ ಮಧುರವಾದ ಅಮೃತಸಮನಾದ “ನಾರಾಯಣ”ಎಂಬ ಪವಿತ್ರನಾಮದಿಂದ ಕೂಡಿದ ಎಂಟು ಅಕ್ಷರಗಳ ಮಂತ್ರವನ್ನು ಎಡೆಬಿಡದೆ ಜಪಿಸುತ್ತಲೇ ಇರುತ್ತಾರೆ. ಮನುಷ್ಯನನ್ನು ಜನನ ಮರಣದ ಸಂಕೋಲೆಯಿಂದ ಬಿಡಿಸತಕ್ಕದ್ದೂ ಮೋಕ್ಷವನ್ನು ಕೊಡತಕ್ಕದ್ದೂ ಈ ಅಷ್ಟಾಕ್ಷರೀಮಂತ್ರ. ಭಕ್ತನು ಮಾಡಬೇಕಾದ ಕರ್ತವ್ಯಗಳಲ್ಲಿ ಒಂದು ಈ ಅಷ್ಟಾಕ್ಷರೀ ಮಂತ್ರದ ನಿರಂತರವಾದ ಅನುಸಂಧಾನ.



ಭಕ್ತರನ್ನು ಅನುಕರಿಸುವವರೂ ಅನೇಕರು. ಭಕ್ತರು ನುಡಿದಂತೆಯೇ ನಡೆದಂತೆಯೇ ತಾವೂ ನಡೆಯುತ್ತಾ ನುಡಿಯುತ್ತಾ ಇರುವ ಹಿಂಬಾಲಕರು ಅವರು. ಅವರೂ ಸಹ ತಿರುಮಂತ್ರವನ್ನು ಜಪಿಸುತ್ತಿರುವುದೇನೋ ದಿಟ. ಆದರೆ, ಅವರುತಮ್ಮ ಆತ್ಮೋನ್ನತಿಗಾಗಿ ಜಪಿಸುವುದಿಲ್ಲ. ಮನಸಾರ ಜಪಿಸುವುದಿಲ್ಲ. ಕೇವಲ ವಿಡಂಬನೆಗಾಗಿ ನುಡಿಯುವುದು ಆದರೂ ಸಹ, ಭಗವಂತನು ಅವರ ಅಷ್ಟು ಮಾತ್ರದ



೧೦೩

ವರ್ತನೆಯಿಂದಲೇ ಸುಪ್ರೀತನಾಗುತ್ತಾನೆ. ತನ್ನ ನಿಜಭಕ್ತರಂತೆಯೇ ಅವರನ್ನೂ ಸ್ವೀಕರಿಸುತ್ತಾನೆ. ಅವರನ್ನೂ ಉದ್ಧರಿಸುತ್ತಾನೆ. ಪುನರ್ಜನ್ಮದ ಸಂಕಟದಿಂದ ಅವರನ್ನೂ ಪಾರು ಮಾಡುತ್ತಾನೆ. ಇದು ಆ ತಿರುಮಂತ್ರದ ವೈಶಿಷ್ಟ್ಯವೋ, ಅಥವಾ ಭಗವಂತನ ಅನುಪಮವಾದ ಔದಾರ್ಯವೋ\!

ಪರಮಕೃಪಾಳುವಾದ ಸ್ವಾಮಿಯು ಈಗ ತಿರುವೆಂಕಟಗಿರಿಯಲ್ಲಿ ನೆಲಸಿದ್ದಾನೆ. ಪ್ರಕೃತಿಯ ಸೊಬಗಿನಿಂದ ಕೂಡಿ ರಮ್ಯವಾಗಿರುವ ಆ ಪವಿತ್ರ ಕ್ಷೇತ್ರಕ್ಕೆ ಹೋಗಬೇಕೆಂದೂ, ಭಗವಂತನ ಸೇವೆಮಾಡಿ ಅವನ ಕೃಪೆಗೆ ಪಾತ್ರನಾಗಬೇಕೆಂತಲೂ ಆೞ್ವಾರರು ತಮ್ಮ ಮನಸ್ಸಿಗೆ ಬುದ್ಧಿ ಹೇಳುತ್ತಿದ್ದಾರೆ.



೧೦.ಶೆಙ್ಗಯಲ್ ತಿಳೈಕ್ಕುಮ್ ಶುನೈತ್ತಿರುವೇಙ್ಗಡತ್ತುಱೈಶೆಲ್ವನೈ

ಮಙ್ಗೈಯರ್ ತಲೈವನ್ ಕಲಿಕನ್ಱಿ ವಣ್ಡಮಿೞ್ ಚ್ಚೆಂಜೊಲ್ ಮಾಲೈಹಳ್

ಶಙ್ಗೈಯಿನ್ಱಿತ್ತರಿತ್ತುರೈಕ್ಕವಲ್ಲಾರ್ಹಳ್ ತಂಜಮದಾಹವೇ

ವಙ್ಗಮಾ ಕಡಲ್ ವೈಯಮ್ ಕಾವಲರಾಹಿ ವಾನುಲಹಾಳ್ವರೇ



ಶೆಮ್ ಕಯಲ್=ಸುಂದರವಾದ\(ಕೆಂಪು\)ಮೀನುಗಳು, ತಿಳೈಕ್ಕೂಮ್=ನಲಿದಾಡುವ, ಶುನೈ=ಸರೋವರಗಳಿಂದ ಕೂಡಿದ, ತಿರುವೇಙ್ಗಡತ್ತು=ತಿರುವೆಂಕಟಗಿರಿಯಲ್ಲಿ, ಉಱೈ=ನೆಲಸಿರುವ, ಶೆಲ್ವನೈ=ವಿಭೂತಿ ಪುರುಷನನ್ನು ಕುರಿತು, ಮಙ್ಗೈಯರ್ ತಲೈವನ್=ಮಂಗೈ ಜನರ ಒಡೆಯನೂ, ಕಲಿಕನ್ಱಿ=ಕಲಿನಾಶಕನೂ, ವಣ್ ತಮಿೞ್=ಸುಂದರವಾದ ತಮಿಳಿನ, ಶೆಮ್ ಶೊಲ್=ಅಂದವಾದ ಮಾತುಗಳ, ಮಾಲೈಹಳ್=ಪಾಶುರಗಳ ಮಾಲೆಯನ್ನು, ಶಙ್ಗೈ=ಶಂಕೆ, ಇನ್ಱಿ=ಇಲ್ಲದೆ, ತರಿತ್ತು=ಅಭ್ಯಾಸಮಾಡಿ, ಉರೈಕ್ಕವಲ್ಲಾರ್ಹಳ್=ಹೇಳಬಲ್ಲವರು, ತಂಜಮ್ ಅದು ಆಹವೇ=ನಿಶ್ಚಯವಾಗಿಯೇ, ವಙ್ಗಮ್ ಮಾ ಕಡಲ್=ಹಡಗುಗಳು ಸಂಚರಿಸುವಂಥ ಮಹಾಕಡಲಿನಿಂದ ಸುತ್ತುವರಿದಿರುವ, ವೈಯಮ್=ಭೂಮಂಡಲದ, ಕಾವಲರ್ ಆಹಿ=ನಿರ್ವಾಹಕನಾಗಿ, ವಾನ್ ಉಲಹು=ಪರಮಪದವನ್ನು ಆಳ್ವರೇ=ಆಳುವವರೇ ಆಗುತ್ತಾರೆ.



ಸುಂದರವಾದ\(ಕೆಂಪು\)ಮೀನುಗಳು ನಲಿದಾಡುವ ಸರೋವರಗಳಿಂದ ಕೂಡಿದ ತಿರುವೆಂಕಟಗಿರಿಯಲ್ಲಿ ನೆಲಸಿರುವ ವಿಭೂತಿಪುರುಷನನ್ನು ಕುರಿತು ಮಂಗೈ ಜನರ ಒಡೆಯನೂ ಕಲಿನಾಶಕನೂ ಸುಂದರವಾದ ತಮಿಳಿನ ಅಂದವಾದ ಮಾತುಗಳ ಪಾಶುರಗಳ ಮಾಲೆಯನ್ನು ಶಂಕೆಯಿಲ್ಲದಂತೆ ಅಭ್ಯಾಸ ಮಾಡಿ ಹೇಳಬಲ್ಲವರು ನಿಶ್ಚಯವಾಗಿಯೂ ಹಡಗುಗಳು ಸಂಚರಿಸುವಂಥ ಮಹಾಕಡಲಿನಿಂದ ಸುತ್ತುವರಿದ ಭೂಮಂಡಲದ ನಿರ್ವಾಹಕರಾಗಿ, ಪರಮಪದವನ್ನು ಆಳುವವರೂ ಆಗುತ್ತಾರೆ.\(೧೦\)



ಭೂಮಿಯ ಮೇಲೆ ಭಗವಂತನು ನೆಲಸಿರುವ ಪುಣ್ಯಕ್ಷೇತ್ರಗಳು ಸೊಬಗಿನಿಂದ ಶೋಭಿಸತಕ್ಕವು. ಸುಂದರವಾದ ತೋಪುಗಳು, ಸುವಾಸನೆಯಿಂದ ಕೂಡಿದ ಹೂಗಳು, ಸ್ವಚ್ಛವಾದ ಪುಣ್ಯತೀರ್ಥಗಳು, ಅಂದವಾದ ಕೆಂಪುಮೀನುಗಳು ನಿರ್ಭಯದಿಂದ ಹರಿದಾಡುತ್ತಿರುವ ಸರೋವರಗಳು, ಕೆಂಬತ್ತದ ಗದ್ದೆಗಳು, ಇವುಗಳಿಂದ ಕೂಡಿ ಬಹಳ ರಮ್ಯವಾಗಿರುವ ಪ್ರದೇಶ. ಸೌಂದರ್ಯಮೂರ್ತಿಯಾಗಿರುವ ಭಗವಂತನು ತಾನೇ ಸೃಷ್ಟಿಸಿದ ಸುಂದರವಾದ ಪ್ರಕೃತಿಯ ನಡುವೆ ಭಕ್ತಕಣ್ಮನಗಳನ್ನು ಆಕರ್ಷಿಸುವುದಕ್ಕಾಗಿ, ತಂಪು ತರುವುದಕ್ಕಾಗಿ

೧೦೪

ನೆಲಸಿದ್ದಾನೆ. ತಿರುಮಂಗೈಯಲ್ಲಿಯೂ ಇದೇ ವಿಷಯ. ಸರ್ವೇಶ್ವರನ ಔದಾರ್ಯವನ್ನೂ, ಕೃಪೆಯನ್ನೂ ಅನುಗ್ರಹವನ್ನೂ ,ಆಶ್ರಿತರಕ್ಷಣೆಯನ್ನೂ ಹೊಗಳಿ ತಿರುಮಂಗೈ ಆೞ್ವಾರರು ಈ ಪಾಶುರಗಳ ಮಾಲೆಯನ್ನು ರಚಿಸಿದ್ದಾರೆ. ಅವರು ಹೇಳಿದ ಮಾತುಗಳಲ್ಲಿ ಸಂಶಯವಿದೆ. ಭಗವಂತನ ರಕ್ಷಣೆಯ ವಿಷಯದಲ್ಲಿ ಪೂರ್ಣವಾಗಿ ನಂಬಿಕೆಯಿಟ್ಟು ಈ ಪಾಶುರಗಳನ್ನು ಚೆನ್ನಾಗಿ ಅರಿತುಕೊಂಡು ಅಭ್ಯಾಸ ಮಾಡಿ,ಆಚರಣೆಯಲ್ಲಿ ತರಬೇಕು. ಆೞ್ವಾರರು ಹೇಳುತ್ತಾರೆ: ಹೀಗೆ ಮಾಡುವವರು ಇಹಲೋಕದಲ್ಲಿ ಕಷ್ಟಸಂಕಟವಿಲ್ಲದ ಜೀವನವನ್ನು ನಡಸಿ, ಗತಿಸಿದ ನಂತರ, ಪುನರ್ಜನ್ಮರಹಿತರಾಗಿ, ಪರಮಪದವನ್ನು ಸೇರಿ ಆನಂದಿಸುತ್ತಾರೆ.

ಈ ತಿರುಮೊೞಿಗೆ ಇದು ಫಲಶ್ರುತಿ.



ಅಡಿಯ ನಡೆ: ಕೊಙ್ಗು, ಪಳ್ಳಿ, ನಿನ್ಱ, ಪಾರ್ ತ್ತಱ್ ಕು, ವಣ್ ಕೈ, ಎಣ್ಡಿಶೈ, ಪಾರ್, ಅಮ್ಬರಮ್, ಪೇಶು, ಶೆಙ್ಗಯಲ್, \(ತಾಯ್\)



೧೦೫

ಶ್ರೀಃ

ಶ್ರಿಯೈ ನಮಃ

ಪೆರಿಯ ತಿರುಮೊೞಿ ಮೊದಲ ದಶಕ ಒಂಬತ್ತನೆಯ ತಿರುಮೊೞಿ

ತಾಯೇ ತನ್ದೈ



೧.ತಾಯೇ ತನ್ದೈಯೆನ್ಱುಮ್ ತಾರಮೇಕಿಳೈಮಕ್ಕಳೆನ್ಱುಮ್

ನೋಯೇಪಟ್ಟೊೞಿನ್ದೇನ್ ಉನ್ನೈಕ್ಕಾಣ್ಬದೋರಾಶೈಯಿನಾಲ್

ವೇಯೇಯ್ ಪೂಮ್ಬೊೞಿಲ್ ಶೂೞ್ ವಿರೈಯಾರ್ ತಿರುವೇಙ್ಗಡವಾ

ನಾಯೇನ್ ವನ್ದಡೈನ್ದೇನ್ ನಲ್ ಹಿ ಯಾಳೆನ್ನೈಕ್ಕೊಣ್ಡರುಳೇ



ತಾಯೇ=ತಾಯೇ, ತನ್ದೈ=ತಂದೆಯೇ, ಎನ್ಱುಮ್=ಎಂತಲೂ, ತಾರಮೇ=ಹೆಂಡತಿಯೇ, ಕಿಳೈ=ಬಂಧುಗಳೇ, ಮಕ್ಕಳ್=ಮಕ್ಕಳೇ, ಎನ್ಱುಮ್=ಎಂದೂ, ನೋಯೇ ಪಟ್ಟು=ಸಂಕಟವನ್ನನುಭವಿಸಿ, ಒೞಿನ್ದೇನ್=ಕುಂದಿ ಹೋದೆ, ಉನ್ನೈ=ನಿನ್ನನ್ನು, ಕಾಣ್ಬದು=ನೋಡುವುದು ಎಂಬ, ಓರ್ ಆಶೈಯಿನಾಲ್=ಒಂದು ಆಶೆಯಿಂದ, ವೇಯ್ ಏಯ್=ಬಿದಿರು ಮೆಳೆಗಳಿಂದಲೂ, ಪೂ ಪೊೞಿಲ್=ಹೂದೋಟಗಳಿಂದಲೂ, ಶೂೞ್=ಸುತ್ತುವರಿದು, ವಿರೈ ಆರ್=ಪರಿಮಳದಿಂದ ತುಂಬಿರುವ, ತಿರುವೇಙ್ಗಡವಾ=ತಿರುವೆಂಕಟಗಿರಿಯಲ್ಲಿ ನೆಲಸಿರುವವನೇ, ನಾಯೇನ್-ನೀಚನಾದ ನಾನು, ವನ್ದು=ಬಂದು, ಅಡೈನ್ದೇನ್=ಸೇರಿದ್ದೇನೆ, ಎನ್ನೈ=ನನ್ನನ್ನು, ನಲ್ ಹಿ=ಕೃಪೆಮಾಡಿ, ಆಳ್ ಕೊಣ್ಡು=ಸೇವಕನನ್ನಾಗಿ ಸ್ವೀಕರಿಸಿ, ಅರುಳೇ=ಅನುಗ್ರಹಿಸು.



ತಾಯಿ,ತಂದೆ ಎಂತಲೂ ಹೆಂಡತಿ ಮಕ್ಕಳು ಬಂಧುಬಳಗ ಎಂತಲೂ ಬಹಳವಾಗಿ ಸಂಕಟವನ್ನನುಭವಿಸಿ ಕುಂದಿ ಹೋದೆ. ನಿನ್ನನ್ನು ಕಾಣುವುದೆಂಬ ಒಂದು ಆಶೆಯಿಂದ ಬಿದಿರು ಮೆಳೆಗಳಿಂದಲೂ ಹೂದೋಟಗಳಿಂದಲೂ ಸುತ್ತುವರಿದಿರುವ ಪರಿಮಳದಿಂದ ತುಂಬಿರುವ ತಿರುವೆಂಕಟಗಿರಿಯಲ್ಲಿ ನೆಲಸಿರುವವನೇ, ನೀಚನಾದ ನಾನು ಬಂದು ಸೇರಿದ್ದೇನೆ. ಕೃಪೆಮಾಡಿ ನನ್ನನ್ನು ಸೇವಕನ್ನಾಗಿ ಸ್ವೀಕರಿಸಿ ಅನುಗ್ರಹಿಸು.\(೧\)



ಹಿಂದಿನ ತಿರುಮೊೞಿಯಲ್ಲಿ ಆೞ್ವಾರರು ತಮ್ಮ ಮನಸ್ಸಿಗೆ ಉಪದೇಶವಿತ್ತರು. ತಿರುವೆಂಕಟಗಿರಿಯಲ್ಲಿ ನೆಲಸಿರುವ ಸರ್ವೇಶ್ವರನ ಬಳಿಸಾರಬೇಕೆಂದೂ, ಅವನನ್ನು ಕಣ್ತುಂಬ ಕಾಣಬೇಕೆಂದೂ ಅವನ ಕೃಪೆಗೆ ಪಾತ್ರನಾಗಬೇಕೆಂದೂ ಮನಸ್ಸನ್ನು ಒತ್ತಾಯಪಡಿಸಿದರು. ತಿರುಮಲೆಯ ಸ್ವಾಮಿಯನ್ನು ಕೀರ್ತಿಸಿ ಹಾಡಿದರು. ಹೀಗೆ ಅವರು ತಮ್ಮ ಮನಸ್ಸನ್ನು ಒಲಿಸಿಕೊಂಡದ್ದು. ಈಗ ಅವರು ಸ್ವಾಮಿಯ ಸನ್ನಿಧಿಯನ್ನುಸೇರಿದ್ದಾರೆ. ಅವನ ಸಮ್ಮುಖದಲ್ಲಿ ನಿಂತು ಅರಿಕೆ ಮಾಡಿಕೊಳ್ಳುತ್ತಿದ್ದಾರೆ.



ಆೞ್ವಾರರು ಹೇಳುತ್ತಾರೆ:” ಭಗವಂತ, ಮನುಷ್ಯರಲ್ಲಿ ತಾಯಿ,ತಂದೆ ಹೆಂಡತಿ ಮಕ್ಕಳು ಬಂಧುಬಳಗ ಹೀಗೆಲ್ಲಾ ಸಂಬಂಧಗಳನ್ನು ಇದುವರೆಗೆ ಬೆಳೆಸಿಕೊಂಡು ಹೋದೆ. ಅವರ ನಡುವೆ ಕೂಡಿಕೊಂಡು, ಅವರ ಆಗುಹೋಗುಗಗಳಲ್ಲಿ ಸೇರಿಕೊಂಡು ನನ್ನ ಸಾಂಸಾರಿಕ ಜೀವನವನ್ನು ಹೆಚ್ಚಿಸಿಕೊಂಡೆ. ಇದರಿಂದ ನನಗೆ ಕಷ್ಟಗಳು ಹೆಚ್ಚಿದವು. ಸಂಕಟಗಳು ವೄದ್ಧಿಗೊಂಡವು. ಅವುಗಳ ಬಾಧೆಯನ್ನು ತೀವ್ರವಾಗಿ ಅನುಭವಿಸಿದೆ. ಕ್ರೂರಿಯಾದೆ. ದಾರಿ ಕಾಯ್ದೆ. ಕಳ್ಳನಾದೆ. ದರೋಡೆ ನಡಸಿದೆ. ಪ್ರಾಣಿಹಿಂಸೆ ಮಾಡಿದೆ. ದುಷ್ಟನಾಗಿ, ನೀಚ

೧೦೬

ವೃತ್ತಿಯನ್ನು ಹಿಡಿದು, ಕಡುಪಾಪಿಯಾಗಿ ಇದುವರೆಗೆ ನನ್ನ ಬಾಳನ್ನು ಸಾಗಿಸಿದೆ. ಹೇಗೋ ನಿನ್ನ ಪ್ರಭಾವದಿಂದಲೇ ನನಗೆ ನಿನ್ನ ಕಡೆಯ ಮನಸ್ಸಾಯಿತು. ನನ್ನ ಇದುವರೆಗಿನ ಜೀವನದಲ್ಲಿ ಜುಗುಪ್ಸೆ ತೋರಿಬಂತು. ನಿನ್ನನ್ನು ಹುಡುಕಿಕೊಂಡು ನಿನ್ನ ಬಳಿಗೆ ಬಂದು ಸೇರಿದ್ದೇನೆ. ನಾನು ನೀಚನು. ನಿರ್ಗತಿಕನು. ಅನಾಥನು. ಪರಮಪಾಪಿ. ನೀನಾದರೋ ಮಹಾಮಹಿಮನು. ಕೃಪಾಸಾಗರ. ನನ್ನ ಅಪರಾಧಗಳನ್ನೆಲ್ಲ ಕಡೆಗಣಿಸಿ, ಕೃಪೆಮಾಡಿ ನನ್ನನ್ನು ನಿನ್ನ ಸೇವಕನನ್ನಾಗಿ ಸ್ವೀಕರಿಸಿ, ನನ್ನನ್ನು ಅನುಗ್ರಹಿಸು.



೨.ಮಾನೇಯ್ ಕಣ್ ಮಡವಾರ್ ಮಯಕ್ಕಿಲ್ ಪಟ್ಟು ಮಾನಿಲತ್ತು

ನಾನೇ ನಾನಾವಿದ ನರಕಮ್ ಪುಹುಮ್ ಪಾವಮ್ ಶೆಯ್ದೇನ್

ತೇನೇಯ್ ಪೂಮ್ಬೊೞಿಲ್ ಶೂೞ್ ತಿರುವೇಙ್ಗಡಮಾಮಲೈ, ಎನ್

ಆನಾಯ್ ವನ್ದಡೈನ್ದೇನ್ ಅಡಿಯೇನೈಯಾಟ್ಕೊಣ್ಡರುಳೇ



ಮಾನ್ ಏಯ್ ಕಣ್=ಜಿಂಕೆಗಳ ಕಣ್ಣುಗಳಿಗೆ ಸಮನಾದ, ಮಡವಾರ್=ಹೆಂಗಸರ, ಮಯಕ್ಕಿಲ್ ಪಟ್ಟು=ಸಂಮೋಹನದಲ್ಲಿ ಸಿಕ್ಕಿಬಿದ್ದು, ಮಾ ನಿಲತ್ತು=ವಿಶಾಲವಾದ ಭೂಮಂಡಲದಲ್ಲಿ, ನಾನೇ=ನಾನಾಗಿಯೇ, ನಾನಾ ವಿದನರಕಮ್ ಪುಹುಮ್=ಬಗೆಬಗೆಯ ನರಕಗಳನ್ನು ಹೊಗಿಸುವಂಥ, ಪಾವಮ್=ಪಾಪಗಳನ್ನು, ಶೆಯ್ದೇನ್=ಮಾಡಿದೆ, ತೇನ್ ಏಯ್=ದುಂಬಿಗಳು ಸಂಧಿಸುವ, ಪೂಪೊೞಿಲ್ ಶೂೞ್=ಹೂದೋಟಗಳಿಂದ ಸುತ್ತುವರಿದಿರುವ, ತಿರುವೇಙ್ಗಡಮ್ ಮಾ ಮಲೈ=ಸುಪ್ರಸಿದ್ಧವಾದ ತಿರುವೆಂಕಟಗಿರಿಯಲ್ಲಿ ನೆಲಸಿರುವ, ಎನ್ ಆನಾಯ್=ನನ್ನ ಅಗಲಿಕೆಯಿಲ್ಲದವನೇ, ವನ್ದು ಅಡೈನ್ದೇನ್=ಬಂದು ಸೇರಿದ್ದೇನೆ, ಅಡಿಯೇನೈ=ಪಾದಸೇವಕನನ್ನು, ಆಟ್ಕೊಣ್ಡು=ಸೇವೆಗೆ ಸ್ವೀಕರಿಸಿ, ಅರುಳೇ=ಅನುಗ್ರಹಿಸು.



ಜಿಂಕೆಯ ಕಣ್ಣುಗಳಿಗೆ ಸಮನಾದ\(ಕಣ್ಣುಳ್ಳ\) ಹೆಂಗಸರ ಸಂಮೋಹನದಲ್ಲಿ ಸಿಕ್ಕಿಬಿದ್ದು ವಿಶಾಲವಾದ ಈ ಭೂಮಂಡಲದಲ್ಲಿ ನಾನಾಗಿಯೇ ಬಗೆಬಗೆಯ ನರಕಗಳನ್ನು ಹೊಗಿಸುವಂಥ ಪಾಪಗಳನ್ನು ಮಾಡಿದೆ. ದುಂಬಿಗಳು ಮುಸುರುವ ಹೂದೋಟಗಳಿಂದ ಸುತ್ತುವರಿದಿರುವ ಸುಪ್ರಸಿದ್ಧವಾದ ತಿರುವೆಂಕಟಗಿರಿಯಲ್ಲಿ ನೆಲಸಿರುವ ನನ್ನ ಅಗಲಿಕೆಯಿಲ್ಲದವನೇ,ಬಂದು ನಿನ್ನನ್ನು ಸೇರಿದ್ದೇನೆ. ಪಾದಸೇವಕನನ್ನು ಸೇವೆಗೆ ಸ್ವೀಕರಿಸಿ ಅನುಗ್ರಹಿಸು.\(೨\)



ಆೞ್ವಾರರು ಅರಿಕೆ ಮಾಡಿಕೊಳ್ಳುತ್ತಾರೆ: ಭಗವಂತ-ಜಿಂಕೆಯ ಕಣ್ಣುಗಳ ಹಾಗೆ ಬೊಗಸೆ ಕಣ್ಣುಗಳ ಹೆಂಗಸರ ಚಂಚಲವಾದ ಕುಡಿಗಣ್ಣಿನ ನೋಟದಿಂದ ಆಕರ್ಷಿತನಾದೆ. ಅವರ ಸಂಮೋಹಕವಾದ ಬಲೆಯಲ್ಲಿ ಸಿಕ್ಕಿಬಿದ್ದೆ. ಅವರನ್ನು ಎಡೆಬಿಡದೆ ಹಿಂಬಾಲಿಸಿದೆ. ಈ ವಿಶಾಲವಾದ ಭೂಮಂಡಲದಲ್ಲಿ ವಿಧವಿಧವಾದ ನರಕಗಳನ್ನು ಹೊಗಿಸುವಂಥ ಪಾಪಗಳನ್ನೆಲ್ಲ ಮಾಡಿದೆ. ಹೀಗೆ, ನಾನು ಕಡುಪಾಪಿಯಾದೆ. ನಿನ್ನಿಂದ ದೂರವಾದೆ. ನಿನ್ನ ಕೃಪಾಕಟಾಕ್ಷದಿಂದಲೇ ನಾನೀಗ ನಿನ್ನ ಬಳಿಗೆ ಬಂದಿದ್ದೇನೆ. ನೀನು ನನ್ನಲ್ಲಿಯೇ ನೆಲಸಿರತಕ್ಕವನು. ನನ್ನನ್ನು ಎಂದೆಂದಿಗೂ ಅಗಲದವನು. ನನ್ನನ್ನು ನಿನ್ನ ಪಾದಸೇವಕನನ್ನಾಗಿ ಸ್ವೀಕರಿಸು. ನಾನು ನಿನ್ನಲ್ಲಿ ಬಹಳ ವಿನೀತನಾಗಿ ಪ್ರಾರ್ಥಿಸುತ್ತಿದ್ದೇನೆ. ಸ್ವಾಮೀ, ನನ್ನನ್ನು ಅನುಗ್ರಹಿಸು.



ಆೞ್ವಾರರು ಭಗವಂತನನ್ನು “ಆನಾಯ್” ಎಂದು ಸಂಬೋಧಿಸಿದ್ದಾರೆ. “ಆನಾಯ್”ಎಂದರೆ ಅಮಿತ, ಅಸಂಖ್ಯಾತ, ಅವಿನಾಶಿ,ಅಗಲಿಕೆಯಲ್ಲದವನು. ಎಂದೆಲ್ಲ ಆಗುತ್ತದೆ. ಭಗವಂತನಿಗೆ ಈ ಎಲ್ಲ ಅರ್ಥಗಳೂ ಸಲ್ಲುತ್ತವೆಯಲ್ಲವೇ?



೧೦೭

೩.ಕೊನ್ಱೇನ್ ಪಲ್ಲುಯಿರೈಕ್ಕೂಱಿಕ್ಕೋಳೊನ್ಱಿಲಾದ ಮೈಯಿನಾಲ್

ಎನ್ಱೇನುಮಿರನ್ದಾರ್ ಕ್ಕೂ ಇನಿದಾಹವುರೈತ್ತಱಿ ವೇನ್

ಕುನ್ಱೇಯ್ ಮೇಹಮದಿರ್ ಕುಳಿರ್ ಮಾಮಲೈ ವೇಙ್ಗಡವಾ

ಅನ್ಱೇ ವನ್ದಡೈನ್ದೇನ್ ಅಡಿಯೇನೈಯಾಟ್ಕೊಣ್ಡರುಳೇ



ಕೊನ್ಱೇನ್=ಕೊಂದಿದ್ದೇನೆ, ಪಲ್=ಅನೇಕ, ಉಯಿರೈ=ಪ್ರಾಣಿಗಳನ್ನು, ಕುಱಕ್ಕೋಳ್=ಉದಾತ್ತ ಲಕ್ಷ್ಯವು, ಒನ್ಱು=ಒಂದೂ, ಇಲಾದಮೈಯಿನಾಲ್=ಇಲ್ಲದೆ ಇರುವುದರಿಂದ, ಎನ್ಱೇನುಮ್=ಒಂದು ಸಲವಾದರೂ, ಇರನ್ದಾರ್ ಕ್ಕೂ=ಯಾಚಿಸಿದವರಿಗೆ, ಇನಿದಾಹ-ಹಿತವಾಗಿ, ಉರೈತ್ತು=ಹೇಳಿ, ಅಱಿವೇನ್=ಅರಿಯೆನು, ಕುನ್ಱು=ಪರ್ವತಕ್ಕೆ, ಏಯ್=ಸಮನಾದ, ಮೇಹಮ್=ಮೇಘಗಳು, ಅದಿರ್=ಘರ್ಜಿಸುವ, ಕುಳಿರ್=ತಂಪಾದ, ಮಾಮಲೈ=ಸುಂದರವಾದ ಪರ್ವತವಾದ, ವೇಙ್ಗಡವಾ=ವೆಂಕಟಾಚಲಪತಿಯೇ, ಅನ್ಱೇ=ಅಂದೇ\(ಹಿಂದೆಯೇ\), ವನ್ದು=ಬಂದು, ಅಡೈನ್ದೇನ್=ಸೇರಿದ್ದೇನೆ, ಅಡಿಯೇನೈ=ಪಾದಸೇವಕನಾದ ನನ್ನನ್ನು,ಆಳ್ ಕೊಣ್ಡು=ಸೇವೆಗೆ ಸ್ವೀಕರಿಸಿ, ಅರುಳೇ-ಅನುಗ್ರಹಿಸು.



ಅನೇಕ ಪ್ರಾಣಿಗಳನ್ನು ಕೊಂದಿದ್ದೇನೆ. ಉದಾತ್ತ ಲಕ್ಷ್ಯವೊಂದೂ ಇಲ್ಲದೆ ಇರುವುದರಿಂದ ಒಂದು ಸಲವಾದರೂ ಯಾಚಿಸಿದವರಿಗೆ ಹಿತವಾದ ಉತ್ತರವನ್ನು ಹೇಳಿ ಅರಿಯೆನು. ಪರ್ವತಕ್ಕೆ ಸಮನಾದ ಮೇಘಗಳು ಘರ್ಜಿಸುವ, ತಂಪಾದ, ಸುಂದರವಾದ ಪರ್ವತದಲ್ಲಿ ನೆಲಸಿರುವ ವೆಂಕಟಾಚಲಪತಿಯೇ, ಅಂದೇ\(ಹಿಂದೆಯೇ\) ಬಂದು ನಿನ್ನನ್ನು ಸೇರಿದ್ದೇನೆ. ಪಾದಸೇವಕನಾದ ನನ್ನನ್ನು ಸೇವೆಗೆ ಸ್ವೀಕರಿಸಿ, ಅನುಗ್ರಹಿಸು.\(೩\)



ಮನುಷ್ಯನು ಜೀವನದಲ್ಲಿ ಸಾಧಿಸಬೇಕಾದ ಧ್ಯೇಯಗಳನ್ನು “ಪುರುಷಾರ್ಥ”ಎನ್ನುತ್ತಾರೆ. ಪುರುಷಾರ್ಥಗಳು ನಾಲ್ಕು. ಅವುಗಳಲ್ಲಿ ಮೊದಲು ಮೂರು ಮನುಷ್ಯನ ಇಹಲೋಕದ ಬಾಳ್ವೆಗೆ ಅನುಕೂಲವಾಗುವಂಥವು. ಇಹಜೀವನದಲ್ಲಿ ಮನುಷ್ಯನು ತನಗಾಗಿಯೇ ನಡಸಬೇಕಾದವು “ಅರ್ಥ” ಮತ್ತು “ಕಾಮ”ಎಂಬ ಪುರುಷಾರ್ಥಗಳು. ತನ್ನ ಸುಖಸಂತೋಷಗಳಿಗಾಗಿಯೇ ನಡಸುವುವು ಇವು. ಇಹಲೋಕದಲ್ಲಿ ಬಾಳುತ್ತಿರುವಾಗಲೂ ಪರಹಿತವನ್ನು ಗಮನದಲ್ಲಿಟ್ಟುಕೊಂಡು ನಡಸುವುದು “ಧರ್ಮ” ಎಂಬ ಪುರುಷಾರ್ಥ. ಮನುಷ್ಯನು ಸ್ವಾರ್ಥಿಯಾಗಬಾರದೆಂದೂ, ತನ್ನ ಹಾಗೆಯೇ ಈಲೋಕದಲ್ಲಿ ಬಾಳುವ ಮಾನವ ಕುಲಕ್ಕೆ ತನ್ನ ಕೈಯಲ್ಲಾದ ಒತ್ತಾಸೆಯನ್ನು ಮಾಡಬೇಕೆಂಬುದನ್ನು ತಿಳಿಸುವುದೇ ಈ ಪುರುಷಾರ್ಥ. ಪರಹಿತ ಸಾಧನೆಯಿಂದ ಮನುಷ್ಯನ ಸುಖಸಂತೋಷಗಳು ಹೆಚ್ಚುವುವು. ಅಲ್ಲದೆ, ಅವನಿಗೆ ಪುಣ್ಯವನ್ನು ಗಳಿಸಿಕೊಡುವುವು. ಆದ್ದರಿಂದಲೇ “ಧರ್ಮ”ಎಂಬುದಕ್ಕೆ ಪ್ರಥಮ ಪುರುಷಾರ್ಥ ಎಂಬ ಆದ್ಯತೆಯನ್ನು ಕೊಟ್ಟಿರುವುದು. ಮನುಷ್ಯನು ತಾನು ಗಳಿಸಿದ್ದನ್ನು, ತನ್ನಲ್ಲಿರುವುದನ್ನು ಇತರರೊಡನೆ ಹಂಚಿಕೊಂಡು \(ಇತರರಿಗೆ ಕೊಟ್ಟು\)ತಾನು ಉಣ್ಣಬೇಕೆಂಬುದೇ ಅಲ್ಲವೇ ಒಂದು ಉದಾತ್ತವಾದ ಧ್ಯೇಯ?



ಮನುಷ್ಯನ ಅಂತಿಮ ಪುರುಷಾರ್ಥವೇ “ಮೋಕ್ಷ”ಎಂಬುದು. ಮನುಷ್ಯನು ತನ್ನ ಇಹಲೋಕದ ಜೀವನದಲ್ಲಿ ಒಳ್ಳೆಯ ಕೆಲಸಗಳನ್ನು ಮಾಡಿ, ಪುಣ್ಯವನ್ನು ಗಳಿಸಿಕೊಂಡು, ಜೀವನವನ್ನು ಸ್ವಚ್ಛಗೊಳಿಸಿಕೊಂಡು, ಭಗವಂತನ ಸಾನ್ನಿಧ್ಯವನ್ನು ಪಡೆಯುವುದಕ್ಕೆ ಮಾಡಬೇಕಾದ್ದೆಲ್ಲವನ್ನೂ ಮಾಡುತ್ತಾ, ಸಾಧಿಸಿಕೊಳ್ಳುವುದೇ ಮೋಕ್ಷ.



೧೦೮

ಇದೇ ಬಾಳಿನ ಅಂತಿಮಗುರಿ. ಆೞ್ವಾರರು ಈ ಧ್ಯೇಯ ಸಾಧನೆಯಲ್ಲಿ ಏನುಮಾಡಿದರು ಎಂಬುದನ್ನು ಅವರು ಈ ಪಾಶುರದಲ್ಲಿ ಹೇಳುತ್ತಿದ್ದಾರೆ.

ಆೞ್ವಾರರು ಭಗವಂತನಲ್ಲಿ ಅರಿಕೆ ಮಾಡಿಕೊಳ್ಳುತ್ತಿದ್ದಾರೆ: ಭಗವಂತ, ಜೀವನ ಉತ್ತಮ ಲಕ್ಷ್ಯಗಳಲ್ಲಿ ಒಂದನ್ನೂ ನಾನುತಿಳಿದುಕೊಳ್ಳಲಿಲ್ಲ. ಒಳ್ಳೆಯ ಕೆಲಸಗಳನ್ನು ಮಾಡಲಿಲ್ಲ. ಯಾಚಿಸಿದವರಿಗೆ ಒಂದು ಒಳ್ಳೆಯ ಮಾತನ್ನಾದರೂ ಆಡಲಿಲ್ಲ. ಲೆಕ್ಕವಿಲ್ಲದಷ್ಟು ಪ್ರಾಣಿಗಳನ್ನು ಕೊಂದೆ. ಅದೇನು ಸುಯೋಗವೋ ನನ್ನ ಮೇಲೆ ನಿನ್ನ ಕಟಾಕ್ಷವಾಯಿತು. ಅಂದೇ, ಆ ಕ್ಷಣವೇ ನಾನು ನಿನ್ನಲ್ಲಿ ಶರಣಾದೆ. ಆ ಕ್ಷಣವೇ ನನ್ನ ಮನಸ್ಸು ನಿನ್ನಲ್ಲಿ ಕೀಲಿಸಿತು. ಪ್ರಕೃತಿಯ ರಮ್ಯವಾದ ಬೆಟ್ಟದಲ್ಲಿ ನೆಲಸಿರುವ ವೆಂಕಟಾಚಲಪತಿಯೇ, ಈಗ ನಾನು ಬಂದು ನಿನ್ನನ್ನು ಸೇರಿದ್ದೇನೆ. ನಿನ್ನ ಪಾದಸೇವಕನನ್ನಾಗಿ ನನ್ನನ್ನು ಸ್ವೀಕರಿಸಿ ಅನುಗ್ರಹಿಸು.

ಮೊದಲ ಪುರುಷಾರ್ಥದ ಒಂದು ಕರ್ತವ್ಯವಾದ “ದಾನ”ವನ್ನು ನೀಡುವುದು ಹಾಗಿರಲಿ. “ದೇಹಿ”ಎಂದು ಬಂದ ಆರ್ತನಿಗೆ ಒಂದು ಒಳ್ಳೆಯ ಮಾತನ್ನೂ ಹೇಳಲಿಲ್ಲವಂತೆ\!



೪.ಕುಲಮ್ ತಾನೆತ್ತಿನೈಯುಮ್ ಪಿಱನ್ದೇಯಿಱನ್ದೇಯ್ ತ್ತೊೞಿನ್ದೇನ್

ನಲಮ್ ತಾನೊನ್ಱುಮಿಲೇನ್ ನಲ್ಲದೋರಱಮ್ ಶೆಯ್ದುಮಿಲೇನ್

ನಿಲಮ್ ತೋಯ್ ನೀಳ್ ಮುಹಿಲ್ ಶೇರ್ ನೆಱಿಯಾರ್ ತಿರುವೇಙ್ಗಡವಾ

ಅಲನ್ದೇನ್ ವನ್ದಡೈನ್ದೇನ್ ಅಡಿಯೇನೈಯಾಟ್ಕೊಣ್ಡರುಳೇ



ಕುಲಮ್ ತಾನ್=ಕುಲವೆಂಬುದನ್ನು, ಎತ್ತಿನೈಯುಮ್=ಎಷ್ಟೆಷ್ಟನ್ನೋ, ಪಿಱನ್ದೇನ್=ಹುಟ್ಟಿದೆ, ಇಱನ್ದೇನ್=ಮಡಿದೆ, ಎಯ್ ತ್ತು=ಬೇಸತ್ತು, ಒೞಿನ್ದೇನ್=ಹಾಳಾದೆ, ನಲಮ್ ತಾನ್=ಒಳ್ಳೆಯದೆಂಬುದು, ಒನ್ಱುಮ್=ಸ್ವಲ್ಪವೂ\(ಒಂದಾದರೂ\), ಇಲೇನ್=ಇಲ್ಲದವನಾಗಿದ್ದೇನೆ, ನಲ್ಲದು=ಒಳ್ಳ್ಯೆಅದಾದ, ಓರ್=ಒಂದು, ಅಱಮ್=ಧರ್ಮವನ್ನಾಗಲಿ, ಶೆಯ್ದುಮ್ ಇಲೇನ್=ನಾನು ಮಾಡಿಯೂ ಇಲ್ಲ, ನಿಲಮ್=ನೆಲವನ್ನು, ತೋಯ್=ನೆನೆಸುವ, ನೀಳ್ ಮುಹಿಲ್=ವಿಸ್ತಾರವಾದ\(ದೊಡ್ಡ\) ಮುಗಿಲು, ಶೇರ್=ತಿರುಗಾಡುವಂಥ, ನೆಱಿ=ಒಳ್ಳೆಯ ಮಾರ್ಗಗಳಿಂದ, ಆರ್=ತುಂಬಿದ, ತಿರುವೇಙ್ಗಡವಾ=ತಿರುವೆಂಕಟಗಿರಿಯಲ್ಲಿ ನೆಲಸಿರುವವನೇ, ಅಲನ್ದೇನ್=ಸಂಕಟಪಟ್ಟೆ, ವನ್ದು=ಬಂದು, ಅಡೈನ್ದೇನ್=ಸೇರಿದ್ದೇನೆ, ಅಡಿಯೇನೈ=ಪಾದಸೇವಕನಾದ ನನ್ನನ್ನು,ಆಳ್ ಕೊಣ್ಡು=ಸೇವೆಗೆ ಸ್ವೀಕರಿಸಿ, ಅರುಳೇ-ಅನುಗ್ರಹಿಸು.



ಎಷ್ಟೆಷ್ಟೋ ಕುಲಗಳಲ್ಲಿ ಹುಟ್ಟಿದೆ, ಮಡಿದೆ,ಬೇಸತ್ತೆ, ಹಾಳಾದೆ. ಒಳ್ಳೆಯದು ಎಂಬುದನ್ನು ಸ್ವಲ್ಪವಾದರೂ ಇಲ್ಲದವನಾಗಿದ್ದೇನೆ. ಒಳ್ಳೆಯ ಧರ್ಮವನ್ನು ಒಂದನ್ನಾದರೂ ನಾನು ಮಾಡಿದವನಲ್ಲ. ಭೂಮಿಯನ್ನು ತೊಯಿಸುವ ದೊಡ್ಡ ಮುಗಿಲು ತಿರುಗಾಡುವಂಥ ಒಳ್ಳೆಯ ಮಾರ್ಗಗಳಿಂದ ತುಂಬಿರುವ ತಿರುವೆಂಕಟಗಿರಿಯಲ್ಲಿ ನೆಲಸಿರುವವನೇ, ನಾನು ಬಹಳ ಸಂಕಟಪಟ್ಟಿದ್ದೇನೆ. ಈಗ ಬಂದು ನಿನ್ನ ಬಳಿಸೇರಿದ್ದೇನೆ. ಪಾದಸೇವಕನಾದ ನನ್ನನ್ನು ನಿನ್ನ ಸೇವೆಗೆ ಸ್ವೀಕರಿಸಿ, ಅನುಗ್ರಹಿಸು.\(೪\)



ಕರ್ಮವಶದಿಂದ ಆತ್ಮನು ದೇಹಸಂಬಂಧವನ್ನು ಪಡೆಯುವುದು. ಇಂದ್ರಿಯಗಳಿಗೆ ವಶನಾಗಿ, ವಿಕಾರಗೊಂಡು ಪಾಪಗಳನ್ನಾಚರಿಸಿ, ಹುಟ್ಟುಸಾವುಗಳ ಸುಳಿಯಲ್ಲಿ ಸಿಕ್ಕಿಬೀಳುವುದು. ಲೆಕ್ಕವಿಲ್ಲದಷ್ಟು ಜನ್ಮಗಳನ್ನೆತ್ತುವುದು. ಒಂದೊಂದರಲ್ಲಿಯೂ ಪಾಪಗಳನ್ನು



೧೦೯

ಮಾಡುವುದು, ಹೀಗೆ, ಮಿತಿಯಿಲ್ಲದ ಕಷ್ಟ,ದುಃಖ,ಸಂಕಟಗಳಿಗೆ ಒಳಗಾಗುವುದು. ಇದೇ ಸಂಸಾರದ ತೊಳಲಾಟ. ಈ ದುಃಖಸಾಗರದಿಂದ ಪಾರಾಗುವುದಕ್ಕೆ ಒಂದೇ ಮಾರ್ಗ. ಭಗವಂತನಲ್ಲಿ ಅನನ್ಯವಾಗಿ ಶರಣಾಗಿ. ಅವನನ್ನು ಎಡೆಬಿಡದೆ ಭಜಿಸಿ ಪೂಜಿಸುವುದು. ಅವನ ಕೃಪಾಶ್ರಯಕ್ಕಾಗಿ ಹಾತೊರೆಯುವುದು. ಅವನ ಅನುಗ್ರಹಕ್ಕೆ ಪಾತ್ರನಾದನೆಂದರೆ, ಮನುಷ್ಯನಿಗೆ ಪುನರ್ಜನ್ಮದ ಸಂಕೋಲೆಯು ಕಡಿದುಹೋಗುವುದು. ಅವನು ಅಮರನಾಗಿ ಭಗವಂತನ ನಿತ್ಯಕಿಂಕರನಾಗುವನು.



ಆೞ್ವಾರರು ಭಗವಂತನಲ್ಲಿ ಅರಿಕೆ ಮಾಡಿಕೊಳ್ಳುತ್ತಿದ್ದಾರೆ: ಭಗವಂತ, ನನಗೆ ಜನ್ಮಗಳು ಎಷ್ಟೆಷ್ಟ್ಓ ಕಳೆದುಹೋದವು. ಆ ಜನ್ಮಗಳಲ್ಲಿ ಎಷ್ಟೆಷ್ಟೋ ಕುಲಗಳು ಕಳೆದವು. ಹುಟ್ಟಿದ ಬಳಿಕ ಸಾವು;ಮತ್ತೆ ಇನ್ನೊಂದು ಹುಟ್ಟು, ಮತ್ತೆ ಸಾವು. ಹೀಗೆ ಲೆಕ್ಕವಿಲ್ಲದಷ್ಟು ಹುಟ್ಟುಸಾವುಗಳು ಆಗಿಹೋದವು. ಆ ಹುಟ್ಟುಸಾವುಗಳ ನಡುವಣ ಇಹಲೋಕದ ಜೀವನದಲ್ಲಿ ಹೇಳತೀರದಷ್ಟು ಕಷ್ಟಗಳು, ದುಃಖಗಳು, ಸಂಕಟಗಳು ಒದಗಿಬಂದವು. ಒಂದೊಂದು ಜೀವನದಲ್ಲೂ ನಾನಾರೀತಿಯ ಕಷ್ಟಗಳನ್ನು ದುಃಖಗಳನ್ನು ಸಂಕಟಗಳನ್ನು ಅನುಭವಿಸಿ ಅನುಭವಿಸಿ ಬಳಲಿ ಬಸವಳಿದು ಬೇಸತ್ತೆ. ಇಷ್ಟು ಜನ್ಮಗಳನ್ನು ಎತ್ತಿದೆನಲ್ಲ-ಅವುಗಳಲ್ಲಿ ಒಂದರಲ್ಲಾದರೂ “ಒಳ್ಳೆಯದು”ಎಂಬುದಿಲ್ಲ. ಸ್ವಲ್ಪವಾದರೂ ಧರ್ಮಸಮ್ಮತವಾದ, ನೀತಿಪೂರ್ಣವಾದ ಒಳ್ಳೆಯದೆಂಬ ಕೆಲಸವನ್ನು ಮಾಡಲಿಲ್ಲ. ಸ್ವಾರ್ಥಪೂರ್ಣವಾದ, ಕ್ರೂರತನದಿಂದ ಕೂಡಿದ, ದುಷ್ತಜೀವನ ನನ್ನದು\!



ಭಗವಂತ, ದೊಡ್ಡದೊಡ್ಡ ಕಾರ್ಮುಗಿಲುಗಳು ನೀರನ್ನು ತುಂಬಿಕೊಂಡು ಬಂದು ತಿರುವೆಂಕಟಗಿರಿಯ ಮೇಲೆ ಮಳೆಯನ್ನು ಸುರಿಸುತ್ತಾ ಧಾರಾಳವಾಗಿ ಸಂಚರಿಸುತ್ತಾ ಉತ್ತಮವಾದ ದಾರಿಯನ್ನು ಮಾಡಿಕೊಟ್ಟಿವೆ. ಅವುಗಳ ನಿರ್ಮಲ ಸೇವೆಯನ್ನು ಸ್ವೀಕರಿಸುತ್ತಾ ಅಲ್ಲಿ ನೆಲಸಿದ್ದೀ. ಪುನರ್ಜನ್ಮಗಳ ಕಾಟದಿಂದ ಬಹಳ ಸಂಕಟಪಟ್ಟು ಆಯಾಸಗೊಂಡಿರುವ ನಾನು, ನಿನ್ನ ದಯೆಯಿಂದ ನಿನ್ನನ್ನು ಬಂದು ಸೇರಿದ್ದೇನೆ. ನನ್ನನ್ನೂ ನಿನ್ನ ಸೇವೆಗೆ ಸ್ವೀಕರಿಸಿ, ಅನುಗ್ರಹಿಸು.



೫.ಎಪ್ಪಾವಮ್ ಪಲವುಮ್ ಇವೈಯೇಶೆಯ್ದಿಳೈತ್ತೊೞಿನ್ದೇನ್

ತುಪ್ಪಾ, ನಿನ್ನಡಿಯೇ ತೊಡರ್ ನ್ದೇತ್ತವುಮ್ ಕಿಱ್ ಕಿನ್ಱಿಲೇನ್

ಶೆಪ್ಪಾರ್ ತಿಣ್ ವರೈಶೂೞ್ ತಿರುವೇಙ್ಗಡಮಾಮಲೈ, ಎನ್

ಅಪ್ಪಾ, ವನ್ದಡೈನ್ದೇನ್ ಅಡಿಯೇನೈಯಾಟ್ಕೊಣ್ಡರುಳೇ



ಎಪ್ಪಾವಮ್ ಪಲವುಮ್ ಇವೈಯೇ=ಯಾವ ಯಾವುದೋ ರೀತಿಯ ಹಲವಾರು ಪಾಪಗಳನ್ನೇ, ಶೆಯ್ದು=ಮಾಡಿ, ಇಳೈತ್ತು=ಬಸವಳಿದು, ಒೞನ್ದೇನ್=ಹಾಳಾದೆ, ತುಪ್ಪಾ=ಸರ್ವಶಕ್ತನೇ, ನಿನ್ನಡಿಯೇ=ನಿನ್ನ ಪಾದಗಳನ್ನೇ, ತೊಡರ್ ನ್ದು=ಹುಡುಕುತ್ತಾ, ಏತ್ತವುಮ್=ಸ್ತುತಿಸುತ್ತಾ, ಕಿಱ್ ಕಿನ್ಱಿಲೇನ್=ಬಲಹೀನನಾಗಿದ್ದೇನೆ,ಶೆಪ್ಪು=ಮಾತಿನಿಂದ, ಆರ್=ತುಂಬಿರುವ, ತಿಣ್=ಬಲವಾದ, ವರೈ=ಬೆಟ್ಟಗಳಿಂದ, ಶೂೞ್=ಸುತ್ತುವರಿದಿರುವ, ತಿರುವೇಙ್ಗಡಮ್ ಮಾ ಮಲೈ=ತಿರುವೆಂಕಟಗಿರಿಯೆಂಬ ಮಹಾಪರ್ವತದಲ್ಲಿ ನೆಲಸಿರುವ, ಎನ್ ಅಪ್ಪಾ=ನನ್ನ ತಂದೆಯೇ, ವನ್ದು=ಬಂದು, ಅಡೈನ್ದೇನ್=ಸೇರಿದ್ದೇನೆ, ಅಡಿಯೇನೈ=ಪಾದಸೇವಕನಾದ ನನ್ನನ್ನು,ಆಳ್ ಕೊಣ್ಡು=ಸೇವೆಗೆ ಸ್ವೀಕರಿಸಿ, ಅರುಳೇ-ಅನುಗ್ರಹಿಸು.



ಯಾವಯಾವುದೋ ಹಲವಾರು ಪಾಪಗಳನ್ನು ಮಾಡಿ ಬಸವಳಿದು ಹಾಳಾದೆ. ಸರ್ವಶಕ್ತನೇ

೧೧೦

ನಿನ್ನಡಿಗಳನ್ನು ಹುಡುಕುತ್ತಾ ಸ್ತುತಿಸುತ್ತಾ ಶಕ್ತಿಯಿಲ್ಲದವನಾದೆ. ಮಾತಿನಿಂದ ತುಂಬಿರುವ ಬಲವಾದ ಬೆಟ್ಟಗಳಿಂದ ಸುತ್ತುವರಿದಿರುವ ತಿರುವೆಂಕಟಗಿರಿ ಎಂಬ ಮಹಾಪರ್ವತದಲ್ಲಿ ನೆಲಸಿರುವ ನನ್ನ ತಂದೆಯೇ, ಬಂದು ಸೇರಿದ್ದೇನೆ. ನಿನ್ನ ಸೇವೆಗೆ ನನ್ನನ್ನು ಸ್ವೀಕರಿಸಿ, ಅನುಗ್ರಹಿಸು.\(೫\)



ಈ ಪಾಶುರದಲ್ಲಿ ಆೞ್ವಾರರು ಭಗವಂತನನ್ನು “ಸರ್ವಶಕ್ತನೇ”ಎಂದೂ “ನನ್ನ ತಂದೆಯೇ”ಎಂದೂ ಸಂಬೋಧಿಸಿದ್ದಾರೆ. ಮಹಾಪಾಪಿಯಾಗಿ ಅವರು ಭಗವಂತನ ಅಡಿಗಳನ್ನು ಆಶ್ರಯಿಸುತ್ತಿದ್ದಾರೆ. ಆಶ್ರಯಿಸಿದ ಭಕ್ತನ ಸಂಕಟಗಳನ್ನು ನೀಗುಸುವುದಕ್ಕೂ, ಅವನ ಪಾಪಗಳನ್ನೆಲ್ಲಾ ಧ್ವಂಸ ಮಾಡುವುದಕ್ಕೂ ಅವನೊಬ್ಬನೇ ಸಮರ್ಥ. ಭಕ್ತನ ಪಾಪಗಳನ್ನು ಹರಿಸಿ, ಅವನನ್ನು ಪರಿಶುದ್ಧಗೊಳಿಸಿ, ಪುನರ್ಜನ್ಮವಿಲ್ಲದಂತೆ ಅನುಗ್ರಹಿಸುವ ಸಾಮರ್ಥ್ಯ ಅವನೊಬ್ಬನದೇ. ಆದ್ದರಿಂದಲೇ ಭಗವಂತನು ಸರ್ವಶಕ್ತ\! ಅವನು ವಾತ್ಸಲ್ಯಜಲಧಿ”. ಭಕ್ತನು ಎಷ್ಟೇ ಪಾಪಿಯಾದರೂ ಎಷ್ಟೇ ದುಷ್ಟನಾದರೂ, ಅವನನ್ನು ಪುತ್ರವಾತ್ಸಲ್ಯದಿಂದ ಉದ್ಧರಿಸಿ ಅವನಿಗೆ ಅಮರತ್ವವನ್ನು ಕರಿಣಿಸುವನು. ಆದ್ದರಿಂದಲೇ ಭಗವಂತನನ್ನು “ನನ್ನ ತಂದೆಯೇ”ಎಂದಿರುವುದು.



೬.ಮಣ್ಣಾಯ್ ನೀರೆರಿಕಾಲ್ ಮಂಜುಲಾವುಮಾಕಾಶಮುಮಾಮ್

ಪುಣ್ಣಾರಾಕ್ಕೈತನ್ನುಳ್ ಪುಲಮ್ಬಿತ್ತಳರ್ ನ್ದೆಯ್ ತ್ತೊೞಿನ್ದೇನ್

ವಿಣ್ಣಾರ್ ನೀಳ್ ಶಿಕರ ವಿರೈಯಾರ್ ತಿರುವೇಙ್ಗಡವಾ

ಅಣ್ಣಾ ವನ್ದಡೈನ್ದೇನ್ ಅಡಿಯೇನೈಯಾಟ್ಕೊಣ್ಡರುಳೇ



ಮಣ್ ಆಯ್=ಮಣ್ಣೂ ಆಗಿ, ನೀರ್ ಎರಿ ಕಾಲ್=ನೀರು,ಅಗ್ನಿ.ವಾಯು\(ಆಗಿ\) ಮಂಜು ಉಲಾವುಮ್=ಮೋಡಗಳು ವಿಹರಿಸುವ,ಆಕಾಶಮುಮ್=ಆಕಾಶವೂ ಆಗಿ, ಆಮ್=\(ಎಲ್ಲವೂ ಸೇರಿ\) ಆಗಿರುವ, ಪುಣ್=ಹುಣ್ಣುಗಳಿಂದ ತುಂಬಿರುವ, ಆಕ್ಕೈ ತನ್ನುಳ್=ಶರೀರದಲ್ಲಿ, ಪುಲಮ್ಬಿ=ಹಲುಬಿ, ತಳರ್ ನ್ದು=ಶಕ್ತಿಗುಂದಿ, ಎಯ್ ತ್ತು=ಸಂಕಟಪಟ್ಟು, ಒೞಿನ್ದೇನ್=ಹಾಳಾದೆ, ವಿಣ್=ಆಕಾಶವನ್ನು, ಆರ್=ಆವರಿಸಿದ, ನೀಳ್=ಎತ್ತರವಾದ, ಶಿಕರಮ್=ಶಿಖರವನ್ನುಳ್ಳ, ವಿರೈ ಆರ್=ಪರಿಮಳ ತುಂಬಿರುವ, ತಿರುವೇಙ್ಗಡವಾ=ತಿರುವೆಂಕಟಗಿರಿಯಲ್ಲಿ ನೆಲಸಿರುವವನೇ, ಅಣ್ಣಾ=ಸ್ವಾಮಿಯೇ, ವನ್ದು=ಬಂದು, ಅಡೈನ್ದೇನ್=ಸೇರಿದ್ದೇನೆ, ಅಡಿಯೇನೈ=ಪಾದಸೇವಕನಾದ ನನ್ನನ್ನು,ಆಳ್ ಕೊಣ್ಡು=ಸೇವೆಗೆ ಸ್ವೀಕರಿಸಿ, ಅರುಳೇ-ಅನುಗ್ರಹಿಸು.

ಮಣ್ಣು,ನೀರು,ಅಗ್ನಿ,ವಾಯು ಮತ್ತು ಮೋಡಗಳು ವಿಹರಿಸುವ ಅಕಾಶ. ಇವೆಲ್ಲವೂ ಆಗಿರುವ ಹುಣ್ಣುಗಳಿಂದ ತುಂಬಿರುವ ದೇಹದಲ್ಲಿ\(ಬಿದ್ದು\) ಹಲುಬಿ ಗೋಳಾಡಿ ಬಲಗುಂದಿ, ಸಂಕಟಪಟ್ಟು ಹಾಳಾದೆ. ಆಕಾಶವನ್ನು ಮುಟ್ಟುವಂಥ ಎತ್ತರವಾದ ಶಿಖರವನ್ನುಳ್ಳ ಪರಿಮಳತುಂಬಿರುವ ತಿರುವೆಂಕಟಗಿರಿಯಲ್ಲಿ ನೆಲಸಿರುವವನೇ, ಸ್ವಾಮಿಯೇ, ಬಂದು ಸೇರಿದ್ದೇನೆ. ಪಾದಸೇವಕನನ್ನು ಸೇವೆಗೆ ಕೈಗೊಂಡು ಅನುಗ್ರಹಿಸು.\(೬\)

ನೆಲ,ನೀರು,ಗಾಳಿ,ಬೆಂಕಿ,ಬಾನು- ಇವು ಪಂಚಭೂತಗಳು. ಪಂಚಭೂತಗಳಿಂದ ಆದದ್ದು ದೇಹ. ಕರ್ಮವಶದಿಂದ ಆತ್ಮನು ದೇಹದಲ್ಲಿ ಸೇರಿಕೊಂಡು, ಬಂಧನಕ್ಕೊಳಗಾಗಿ ಅಲ್ಲಿ ದೇಹಸಂಬಂಧವಾದ ಬಾಧೆಗಳನ್ನೆಲ್ಲಾ ತನ್ನದೆಂಬಂತೆ ಅನುಭವಿಸುತ್ತಾ, ಹಲುಬುತ್ತಾ, ಗೋಳಾಡುತ್ತಾ, ಅಶಕ್ತನಾಗಿ, ಅಸಹಾಯಕನಾಗಿ ಸಂಕಟಪಟ್ಟು ನರಳುತ್ತಾನೆ. ದೇಹಸಂಬಂಧವಿರುವವರೆಗೆ ಎಲ್ಲ ದೈಹಿಕ ಸಂಕಟಗಳನ್ನೂ ಅನುಭವಿಸಬೇಕಾದದ್ದೇ. ಈ



೧೧೧

ಸಂಕಟದಿಂದ ಪಾರಾಗಲೇಬೇಕು.ಭಗವಂತನ ಆಶ್ರಯಕ್ಕಾಗಿ ಯತ್ನಿಸಿ, ಭಗವಂತನ ಪಾದಸೇವೆಯ ಅನುಗ್ರಹವನ್ನು ಪಡೆಯುವುದರಿಂದ ಮನುಷ್ಯನು ಕೃತಕೃತ್ಯನಾಗುತ್ತಾನೆ. ಎಲ್ಲ ಬಗೆಯ ಸಂಕಟಗಳಿಂದಲೂ ಮುಕ್ತನಾಗುತ್ತಾನೆ. ಆೞ್ವಾರರು ಭಗವಂತನಲ್ಲಿ ಬೇಡುವುದೂ ಇದನ್ನೇ.



೭.ತೆರಿಯೇನ್ ಪಾಲಹನಾಯ್ ಪ್ಪಲತೀಮೈಹಳ್ ಶೆಯ್ದುಮಿಟ್ಟೇನ್

ಪೆರಿಯೇನಾಯಿನ ಪಿನ್ ಪಿಱರ್ ಕ್ಕೇಯುೞೈತ್ತೇೞೈಯಾನೇನ್

ಕರಿಶೇರ್ ಪೂಮ್ಬೊೞಿಲ್ ಶೂೞ್ ಕಮಲಾಮಲೈವೇಙ್ಗಡವಾ

ಅರಿಯೇ, ವನ್ದಡೈನ್ದೇನ್ ಅಡಿಯೇನೈಯಾಟ್ಕೊಣ್ಡರುಳೇ



ಪಾಲಹನ್ ಆಯ್=ಚಿಕ್ಕವಯಸ್ಸಿನಲ್ಲಿ, ತೆರಿಯೇನ್=ತಿಳಿವಿಲ್ಲದವನು ನಾನು, ಪಲ=ಅನೇಕ, ತೀಮೈಹಳ್=ಕೆಟ್ಟಕೆಲಸಗಳನು, ಶೆಯ್ದುಮ್ ಇಟ್ಟೇನ್=ಮಾಡಿ ಮುಗಿಸಿದೆ, ಪೆರಿಯೇನ್ ಆಯಿನ ಪಿನ್=ದೊಡ್ಡವನಾದ ಬಳಿಕ, ಪಿಱರ್ ಕ್ಕೇ=ಬೇರೆಯವರಿಗೆ, ಉೞೈತ್ತೇನ್=ಊಳಿಗ ಮಾಡಿದೆ, ಏೞೈ=ದರಿದ್ರನು, ಆನೇನ್=ಆದೆ, ಕರಿಶೇರ್=ಆನೆಗಳು ಕೂಡಿವಾಸಿಸುವ\(ಸೇರಿರುವ\), ಪೂಪೊೞಿಲ್=ಹೂತೋಟಗಳಿಂದ, ಶೂೞ್=ಸುತ್ತುವರಿದ, ಕನಮ್ ಮಾಮಲೈ=ದೊಡ್ಡದಾದ ಸುಂದರವಾದ ಬೆಟ್ಟವಾದ, ತಿರುವೇಙ್ಗಡವಾ=ತಿರುವೆಂಕಟಗಿರಿಯಲ್ಲಿ ನೆಲಸಿರುವವನೇ, ಅರಿಯೇ=ಹರಿಯೇ, ವನ್ದು=ಬಂದು, ಅಡೈನ್ದೇನ್=ಸೇರಿದ್ದೇನೆ, ಅಡಿಯೇನೈ=ಪಾದಸೇವಕನಾದ ನನ್ನನ್ನು,ಆಳ್ ಕೊಣ್ಡು=ಸೇವೆಗೆ ಸ್ವೀಕರಿಸಿ, ಅರುಳೇ-ಅನುಗ್ರಹಿಸು.



ಚಿಕ್ಕವಯಸ್ಸಿನಲ್ಲಿ ತಿಳಿವಿಲ್ಲದವನಾಗಿ ನಾನು ನಾನಾ ಕೆಟ್ಟಕೆಲಸಗಳನ್ನು ಮಾಡಿಮುಗಿಸಿದೆ. ದೊಡ್ಡವನಾದ ಬಳಿಕ ಬೇರೆಯವರಿಗೆ ಊಳಿಗ ನಡಸಿದೆ. ದರಿದ್ರನಾದೆ. ಆನೆಗಳು ಸೇರುವಂಥ ಹೂದೋಟಗಳಿಂದ ಸುತ್ತುವರಿದ ಬಲುದೊಡ್ಡ ಸುಂದರವಾದ ತಿರುವೆಂಕಟಗಿರಿಯಲ್ಲಿ ನೆಲಸಿರುವವನೇ, ಹರಿಯೇ ಬಂದು ಸೇರಿದ್ದೇನೆ. ಪಾದಸೇವಕನಾದ ನನ್ನನ್ನು ನಿನ್ನ ಸೇವೆಗೆ ಸ್ವೀಕರಿಸಿ ಅನುಗ್ರಹಿಸು.\(೭\)



ಸತ್ಯಸ್ವರೂಪನಾದ ಭಗವಂತನಲ್ಲಿ ಸತ್ಯವನ್ನು ಮರೆಮಾಚುವುದಕ್ಕೆ ಆದೀತೇ? ಆೞ್ವಾರರು ತಮ್ಮ ಇದುವರೆಗಿನ ಜೀವನವೆಂಥಾದ್ದು ಎಂಬುದನ್ನು ಭಗವಂತನಲ್ಲಿ ಯಥಾವತ್ತಾಗಿ ಅರಿಕೆಮಾಡಿಕೊಳ್ಳುತ್ತಿದ್ದಾರೆ:

ಆೞ್ವಾರರು ಹೇಳುತ್ತಾರೆ: ಭಗವಂತ, ನಾನು ಚಿಕ್ಕವಯಸ್ಸಿನಲ್ಲಿ ಸ್ವಲ್ಪವೂ ಬುದ್ಧಿಯಿಲ್ಲದವನಾಗಿದ್ದೆ. ಪ್ರಬಲವಾದ ಇಂದ್ರಿಯಗಳಿಗೆ ಆಳಾಗಿಬಿಟ್ಟೆ. ಅವುಗಳನ್ನು ಅನುಸರಿಸಿ ನಾನಾಬಗೆಯ ಕೆಟ್ಟಕೆಲಸಗಳನ್ನು ಮಾಡಿದೆ. ದುಷ್ಟನೂ ದುರ್ಮಾರ್ಗಿಯೂ ಆದೆ. ಒಳ್ಳೆಯದು ಕೆಟ್ಟದ್ದು ಎಂಬುದರ ವಿವೇಚನೆಯಿಲ್ಲದೇ ನನ್ನ ದುರ್ನಡತೆಗೆ ಕಾರಣ. ಇನ್ನು ದೊಡ್ಡವನಾದ ಬಳಿಕ ನಾನು ಪರಿಪೂರ್ಣವಾಗಿ ವಿಷಯಾಸಕ್ತನಾದೆ. ಇತರರಿಗೆ ಊಳಿಗದವನಾದೆ. ಅವರನ್ನು ತಣಿಸುವುದೇ ನನ್ನ ಮುಖ್ಯಕೆಲಸವಾಯಿತು. ಅದಕ್ಕಾಗಿ ದುಡಿದುದುಡಿದು ಬೇಸತ್ತೆ. ದೈಹಿಕವಾಗಿಯೂ ಮಾನಸಿಕವಾಗಿಯೂ ನಾನು ದರಿದ್ರನಾದೆ.



೧೧೨

ನಿರ್ಗತಿಕನಾದೆ. ನಿನ್ನ ವಾತ್ಸಲ್ಯದ, ನಿನ್ನ ಕಾರುಣ್ಯದ, ನಿನ್ನ ಔದಾರ್ಯದ ವಿಷಯವನ್ನು ತಿಳಿಯಲು ನನಗೆ ಅವಕಾಶವೇ ಬರಲಿಲ್ಲ. ಇದು ನನ್ನ ಇದುವರೆಗಿನ ಜೀವನ. ಹೇಗೋ ನಿನ್ನ ಕೃಪಾಕಟಾಕ್ಷ ನನ್ನ ಮೇಲೆ ಉಂಟಾಯಿತು. ಅದರ ಬಲದಿಂದ ನಾನು ಈಗ ನೀನು ನೆಲಸಿರುವ ದಿವ್ಯಸುಂದರವಾದ ತಿರುವೆಂಕಟಗಿರಿಯನ್ನು ಬಂದು ಸೇರಿದ್ದೇನೆ. ಹರಿಯೇ, ನಿನ್ನ ಸೇವೆಗೆ ನನ್ನನ್ನು ಒಪ್ಪಿ, ಸ್ವೀಕರಿಸಿ, ಅನುಗ್ರಹಿಸು.



“ಆನೆಗಳು ಸೇರುವಂಥ, ತಿರುವೆಂಕಟಗಿರಿ ಇತ್ಯಾದಿ”- ಒಪ್ಪುವಂಥ ವಿವರಣೆಗಳಿಗೆ ಯೋಗ್ಯವಾಗಿರುವ ವರ್ಣನೆ ಇದು ಎನ್ನಿಸುತ್ತದೆ.ಅದು ದೊಡ್ಡಬೆಟ್ಟ. ಅದರ ಸುತ್ತಲೂ ಬೆಟ್ಟಗಳು,ಕಣಿವೆಗಳು. ಅಲ್ಲೆಲ್ಲಾ ಒತ್ತಾಗಿ ಬೆಳೆದಿರುವ ರಮ್ಯವಾದ ಕಾಡು. ಆದ್ದರಿಂದ ಆನೆಗಳು ಸೇರುವುದಕ್ಕೂ ವಾಸಿಸುವುದಕ್ಕೂ ಎಷ್ಟು ಒಳ್ಳೆಯ ಸ್ಥಳ\!

ಆೞ್ವಾರರು ತಿರುವೆಂಕಟಗಿರಿಯಲ್ಲಿ ನೆಲಸಿರುವ ಸ್ವಾಮಿಯನ್ನು “ಹರಿಯೇ”ಎಂದಿದ್ದಾರೆ. ತಮ್ಮ ಹಾಗೆಯೇ ಕಷ್ಟಕ್ಕೆಸಿಕ್ಕಿಬಿದ್ದ ಆನೆಯೊಂದು “ಸ್ವಾಮೀ, ಕಾಪಾಡು”ಎಂದು ಭಗವಂತನಲ್ಲಿ ಶರಣು ಹೊಕ್ಕಾಗ ಅದನ್ನು ಕಾಪಾಡಲು ಬಂದ “ಶ್ರೀಹರಿ”ಯ ನೆನಪೋ? ಅಥವಾ ಆನೆಗಳಿರುವ ಕಾಡಿನಲ್ಲಿ “ಹರಿ”ಎಂದರೆ ಸಿಂಹಗಳೂ ಇರಬೇಕಲ್ಲಾ ಎಂದೋ? ಅಥವಾ ಸರ್ವವ್ಯಾಪಿಯಾದ “ಹರಿ”ಗೆ ಎಲ್ಲವೂ ರಮ್ಯವೇ\! ಅವನು ಭಕ್ತರಿಗೆ ಆಶ್ರಯನಾಗಿ ಇರತಕ್ಕವನಲ್ಲವೇ?



೮.ನೋಟ್ರೇನ್ ಪಲ್ ಪಿಱವಿಯುನ್ನೈಕ್ಕಾಣ್ಬದೋರಾಶೈಯಿನಾಲ್

ಏಟ್ರೇನಿಪ್ಪಿಱಪ್ಪೇಯಿಡರುಟ್ರನನೆಮ್ಬೆರುಮಾನ್

ಕೋಲ್ ತೇನ್ ಪಾಯ್ ನ್ದೊೞುಹುಮ್ ಕುಳಿರ್ ಶೋಲೈಶೂೞ್ ವೇಙ್ಗಡವಾ

ಆಟ್ರೇನ್ ವನ್ದಡೈನ್ದೇನ್ ಅಡಿಯೇನೈಯಾಟ್ಕೊಣ್ಡರುಳೇ



ನೋಟ್ರೇನ್=ವ್ರತವನ್ನು ಹಿಡಿದೆನು, ಪಲ್ ಪಿಱವಿ=ಅನೇಕ ಜನ್ಮಗಳಲ್ಲಿ, ಉನ್ನೈ=ನಿನ್ನನ್ನು, ಕಾಣ್ಬದು=ಕಾಣುವುದು ಎಂಬ, ಓರ್ ಆಶೈಯಿನಾಲ್=ಒಂದು ಆಶೆಯಿಂದ, ಏಟ್ರೇನ್=\(ಅನುಕೂಲವನ್ನು\)ಪಡೆದೆನು, ಇಪ್ಪಿಱಪ್ಪೇ=ಈ ಜನ್ಮದಲ್ಲಿಯೇ, ಇಡರ್ ಉಟ್ರವನ್=ಅತಿಶಯವಾಗಿ ಸಂಕಟಪಡುತ್ತಿದ್ದೇನೆ, ಎಮ್ಬೆರುಮಾನ್=ನಮ್ಮ ಸ್ವಾಮಿಯೇ, ಕೋಲ್=ಮರಗಳ ಕೊಂಬೆಗಳಿಂದ, ತೇನ್=ಜೇನು, ಪಾಯ್ ನ್ದು=ಹರಿದು, ಒೞುಹುಮ್=ಸ್ರವಿಸುವ, ಕುಳಿರ್=ತಂಪಾದ, ಶೋಲೈ=ತೋಪುಗಳಿಂದ, ಶೂೞ್=ಸುತ್ತುವರಿದಿರುವ, ವೇಙ್ಗಡವಾ=ವೆಂಕಟಾಚಲವಾಸಿಯೇ, ಆಟ್ರೇನ್=ಸಹಿಸಿಕೊಂಡಿದ್ದೇನೆ, ವನ್ದು=ಬಂದು, ಅಡೈನ್ದೇನ್=ಸೇರಿದ್ದೇನೆ, ಅಡಿಯೇನೈ=ಪಾದಸೇವಕನಾದ ನನ್ನನ್ನು,ಆಳ್ ಕೊಣ್ಡು=ಸೇವೆಗೆ ಸ್ವೀಕರಿಸಿ, ಅರುಳೇ-ಅನುಗ್ರಹಿಸು.



ನಮ್ಮ ಸ್ವಾಮಿಯೇ, ವೆಂಕಟಾಚಲವಾಸಿಯೇ, ನಿನ್ನನ್ನು ಕಾಣುವುದು ಎಂಬ ಒಂದು ಆಶೆಯಿಂದ ಹಲವಾರು ಜನ್ಮಗಳಿಂದಲೇ ವ್ರತವನ್ನು ಹಿಡಿದೆನು. ಆ ಅನುಕೂಲವನ್ನು ಈ ಜನ್ಮದಲ್ಲಿಯೇ ಪಡೆದೆನು. ಅತಿಶಯವಾದ ಸಂಕಟವನ್ನು ಸಹಿಸಿಕೊಂಡು ಬಂದು ನಿನ್ನನ್ನು ಸೇರಿದ್ದೇನೆ. ಮರಗಳ ಕೊಂಬೆಗಳಿಂದ ಹರಿದುಬರುವ ಜೇನಿನಿಂದ ಕೂಡಿರುವ ತಂಪಾದ ತೋಪುಗಳಿಂದ ಸುತ್ತುವರಿದಿರುವ ವೆಂಕಟಾಚಲಪತಿಯೇ, ನಿನ್ನ ಪಾದಸೇವೆಗೆ ನನ್ನನ್ನು ಅಂಗೀಕರಿಸಿ ನಿನ್ನ ಪಾದಸೇವಕನಾದ ನನ್ನನ್ನು ಅನುಗ್ರಹಿಸು.\(೮\)



“ಭಗವಂತನನ್ನು ಕಾಣಬೇಕು” ಎಂಬುದು ಜೀವನಿಗೆ ಅವನ ಮೊದಲ ಹುಟ್ಟಿನಿಂದಲೇ



೧೧೩

ಬಂದ ಬಾಧ್ಯತೆ. ಅದನ್ನು ಜೀವನು ಒಂದು ವ್ರತವನ್ನಾಗಿ ಹಿಡಿದು ಸಾಧಿಸಿಕೊಳ್ಳಬೇಕು. ಅದೇನು ಸುಲಭವಾದದ್ದೆಂದಲ್ಲ. ಅದನ್ನು ಸಾಧಿಸಿಕೊಳ್ಳುವುದಕ್ಕೆ ಅದೆಷ್ಟು ಜನ್ಮಗಳನ್ನು ಅವನು ಎತ್ತಬೇಕೋ? ಒಂದೊಂದು ಜನ್ಮದಲ್ಲೂ ಅವನು ಕರ್ಮವಶನಾಗಿ ಪುಣ್ಯಪಾಪಗಳನ್ನು ಮಾಡುತ್ತಲೇ ಇರುತ್ತಾನೆ. ಇವುಗಳ ಫಲವಾಗಿ ಮರುಜನ್ಮಗಳು ಬರುತ್ತಲೇ ಇರುತ್ತವೆ. ಆದರೆ, ಮೂಲಧ್ಯೇಯವಾದ ಭಗವಂತನನ್ನು ಕಾಣುವುದು ಎಂಬುದನ್ನು ಜೀವನು ಬಿಟ್ಟುಕೊಡುವುದಿಲ್ಲ. ಅನೇಕಾನೇಕ ಜನ್ಮಗಳನ್ನು ಪಡೆದು, ಅವುಗಳಲ್ಲಿ ಒಂದೊಂದರ ಕಷ್ಟ,ಸಂಕಟ,ದುಃಖಗಳನ್ನು ಅನುಭವಿಸುತ್ತಾ ಬರುವಾಗ, ಜೀವನು ಹದಗೊಳ್ಳುತ್ತಾನೆ. ಯಾವುದೋ ಒಂದು ಜನ್ಮದಲ್ಲಿ ಭಗವಂತನ ಕೃಪಾಕಟಾಕ್ಷವುಂಟಾಗುವುದು. ಅದು ನಿಶ್ಚಯವಾಗಿ ಒದಗಿಬರುವುದು. ಅದು ನಡೆಯಿತೆಂದರೆ, ಜೀವನಿಗೆ ಭಗವಂತನನ್ನೂ ಕಾಣಲೇಬೇಕೆಂಬ ಹಂಬಲ ಅತಿಶಯವಾಗುವುದು. ಅವನು ಆ ದಿಸೆಯಲ್ಲೇ ಕೆಲಸ ಮಾಡತೊಡಗುವನು. ಜನ್ಮಜನ್ಮಗಳ ಸಂಕಟಗಳನ್ನೆಲ್ಲಾ ಸಹಿಸಿಕೊಂಡು ಅದನ್ನು ಅವನು ಸಾಧಿಸಿಕೊಳ್ಳುವನು.



ಆೞ್ವಾರರಿಗೆ ನಡೆದದ್ದೂ ಹಾಗೆಯೇ. ಅವರೇ ಹೇಳಿಕೊಳ್ಳುವಂತೆ ಅವರು ಪಡೆದ ಹಿಂದಿನ ಜನ್ಮಗಳೆಷ್ಟೋ? ಈ ಜನ್ಮದಲ್ಲೂ ಅವರೇನು ಅಂಥ ಸತ್ಕರ್ಮಿಗಳಾಗಿರಲಿಲ್ಲ\! ಆದರೆ, ಭಾಗ್ಯವಿಶೇಷದಿಂದ ಅವರ ಪುಣ್ಯಪರಿಪಾಕದಿಂದ ಅವರಿಗೆ ಭಗವಂತನ ಕೃಪೆಯುಂಟಾಯಿತು. ಭಗವಂತನನ್ನು ಅವರು “ಕಾಣು”ವಂತಾಯಿತು\!



ಮೊದಲ ಹಂತವನ್ನು ಸೇರಿದಬಳಿಕ, ಅಲ್ಲಿಯೇ ನಿಂತುಬಿಡಬಹುದೇ? ಅದರ ಮುಂದಿನ ಹಂತಕ್ಕೆ ಲಕ್ಷ್ಯವನ್ನು ಏರಿಸಬೇಡವೇ? ಆೞ್ವಾರರು ಈಗ ಭಗವಂತನ ಪಾದಸೇವೆಯನ್ನು ಅವರ ಮುಂದಿನ ಗುರಿಯನ್ನಾಗಿ ಮಾಡಿಕೊಂಡಿದ್ದಾರೆ. ಅದನು ತಮಗೆ ಅನುಗ್ರಹಿಸಬೇಕೆಂದು ಭಗವಂತನಲ್ಲಿ ಬೇಡಿಕೊಳ್ಳುತ್ತಿದ್ದಾರೆ. ಅದು ದೊರಕಿತೆಂದರೆ ಅವರು ನಿತ್ಯಸುಖಿಗಳೇ\!



೯.ಪಟ್ರೇಲೊನ್ಱುಮಿಲೇನ್ ಪಾವಮೇಶೆಯ್ದು ಪಾವಿಯಾನೇನ್

ಮಟ್ರೇಲೊನ್ಱಱಿಯೇನ್ ಮಾಯನೇ ಎಙ್ಗಳ್ ಮಾದವನೇ

ಕಲ್ ತೇನ್ ಪಾಯ್ ನ್ದೊಱುಹುಮ್ ಕಮಲಚ್ಚುನೈವೇಙ್ಗಡವಾ

ಅಟ್ರೇನ್ ವನ್ದಡೈನ್ದೇನ್ ಅಡಿಯೇನೈಯಾಟ್ಕೊಣ್ಡರುಳೇ

ಪಟ್ರೇಲ್=ಆಶ್ರಯವನ್ನು, ಒನ್ಱುಮ್=ಯವೊಂದನ್ನೂ, ಇಲೇನ್=ಇಲ್ಲದವನಾಗಿದ್ದೇನೆ, ಪಾವಮೇ ಶೆಯ್ದು=ಪಾಪಕಾರ್ಯಗಳನ್ನೇ ಮಾಡಿ, ಪಾವಿ ಆನೇನ್=ಪಾಪಿ ಆಗಿದ್ದೇನೆ, ಮಟ್ರೇಲ್=ಬೇರೆಯದನ್ನು, ಒನ್ಱು=ಯಾವೊಂದನ್ನೂ, ಅಱಿಯೇನ್=ಅರಿಯೆನು, ಮಾಯನೇ=ಆಶ್ಚರ್ಯಕಾರಿಯೇ, ಎಙ್ಗಳ್ ಮಾದವನೇ=ನಮ್ಮ ಶ್ರೀದೇವಿಯ ಪತಿಯೇ, ಕಲ್ ತೇನ್=ಬೆಟ್ಟದ ಜೇನು, ಪಾಯ್ ನ್ದು=ಹರಿದು, ಒೞುಹುಮ್=ಸ್ರವಿಸುವ, ಕಮಲಮ್ ಶುನೈ=ಕಮಲದ ಪುಷ್ಕರಿಣಿಗಳ, ವೇಙ್ಗಡವಾ=ವೆಂಕಟಗಿರಿಯಲ್ಲಿ ವಾಸಿಸುವವನೇ, ಅಟ್ರೇನ್=ಏನೂ ಇಲ್ಲದವನಾದೆ, ವನ್ದು=ಬಂದು, ಅಡೈನ್ದೇನ್=ಸೇರಿದ್ದೇನೆ, ಅಡಿಯೇನೈ=ಪಾದಸೇವಕನಾದ ನನ್ನನ್ನು,ಆಳ್ ಕೊಣ್ಡು=ಸೇವೆಗೆ ಸ್ವೀಕರಿಸಿ, ಅರುಳೇ-ಅನುಗ್ರಹಿಸು.



ಯಾವ ಆಶ್ರಯವನ್ನೂ ಇಲ್ಲದವನಾಗಿದ್ದೇನೆ. ಪಾಪಕಾರ್ಯಗಳನ್ನೇ ಮಾಡಿ ಪಾಪಿ ಆಗಿದ್ದೇನೆ. ನನಗೆ ಬೇರೆ ಏನೂ ತಿಳಿಯದು. ಆಶ್ಚರ್ಯಕಾರಿಯೇ, ನಮ್ಮ ಶ್ರೀದೇವಿಯ ಪತಿಯೇ, ಬೆಟ್ಟದ ಜೇನು ಹರಿದು ಸುರಿಯುವ ಕಮಲದ ಪುಷ್ಕರಿಣಿಗಳ ವೆಂಕಟಗಿರಿಯಲ್ಲಿ ನೆಲಸಿರುವವನೇ ಏನೂ ಇಲ್ಲದವನಾಗಿ ಬಂದು ಸೇರಿದ್ದೇನೆ. ನಿನ್ನ ಸೇವೆಗೆ ನನ್ನನ್ನು ಅಂಗೀಕರಿಸಿ ಅನುಗ್ರಹಿಸು.\(೯\)



೧೧೪

ಆೞ್ವಾರರು ಅರಿಕೆ ಮಾಡಿಕೊಳ್ಳುತ್ತಿದ್ದಾರೆ: ಭಗವಂತ, ನಿನ್ನ ಹೊರತು ನನಗೆ ಬೇರೆ ಯಾವ ಆಧಾರವೂ ಇಲ್ಲ ಆಶ್ರಯವೂ ಇಲ್ಲ. ಇದುವರೆಗೆ ನಾನು ಕೆಟ್ಟಕೆಲಸಗಳಲ್ಲಿಯೇ ನಿರತನಾಗಿದ್ದೆ. ನಿನ್ನನ್ನು ಪೂರ್ತಿಯಾಗಿ ಮರೆತಿದ್ದೆ. ನಿನ್ನಿಂದ ಬೇರ್ಪಟ್ಟು ಹೋಗಿದ್ದೆ. ಹೀಗೆ ಕಡುಪಾಪಿ ನಾನು. ನಿನ್ನ ಆಶ್ರಯವನ್ನು ಪಡೆಯುವುದಕ್ಕೆ ನನಗೆ ಬೇರೆ ಮಾರ್ಗವಾಗಲಿ, ಉಪಾಯವಾಗಲಿ ತಿಳಿಯದು. ನನಗೆ ತಿಳಿವಳಿಕೆಯಿಲ್ಲ. ನಾನು ಜ್ಞಾನಿಯಲ್ಲ. ನೀನೇ ಗತಿ ಎಂಬುದೊಂದೇ ನನಗೆ ಗೊತ್ತಿರುವ ಉಪಾಯ. ನೀನಲ್ಲದೆ ನನ್ನನ್ನು ಉದ್ಧರಿಸುವವರಿಲ್ಲ. ನೀನು ಆಶ್ಚರ್ಯಕಾರಿ. ನಮ್ಮನ್ನೆಲ್ಲಾ ನಿನ್ನ ಅನುಗ್ರಹಕ್ಕೆ ಈಡುಮಾಡುವ ಶ್ರೀದೇವಿಯ ವಲ್ಲಭನು ನೀನು. ನನ್ನನ್ನು ಕೈಬಿಡಬೇಡ. ಕಾಪಾಡು. ನೀನು ನೆಲಸಿರುವ ವೆಂಕಟಗಿರಿಯಲ್ಲಿ ಬೆಟ್ಟದ ಜೇನು ಸುರಿಯುತ್ತಿರುವುದು. ತುಂಬ ಜೇನುಸ್ರವಿಸುತ್ತಾ ಅರಳಿರುವ ಕಮಲದ ಹೂಗಳು ಸಮೃದ್ಧಿಯಾಗಿ ತೋರುವ ಸರೋವರಗಳು ಎಲ್ಲೆಲ್ಲೂ ಆಕರ್ಷಕವಾಗಿವೆ, ಹೇಗೋ ನಿನ್ನ ಕೃಪಾಕಟಾಕ್ಷಕ್ಕೆ ಒಳಗಾಗಿ ನಾನೀಗ ನಿನ್ನ ಬಳಿಗೆ ಬಂದಿದ್ದೇನೆ. ನಿನ್ನ ಸೇವೆಗೆ ನನ್ನನ್ನು ಅಂಗೀಕರಿಸು. ಪಾದಸೇವಕನಾದ ನನ್ನನ್ನು ಅನುಗ್ರಹಿಸು.



೧೦.ಕಣ್ಣಾಯೇೞುಲಹುಕ್ಕೂ ಉಯಿರಾಯ ವೆಙ್ಗಾರ್ ವಣ್ಣನೈ

ವಿಣ್ಣೋರ್ ತಾಮ್ ಪರವುಮ್ ಪೊೞಿವ್ವೇಙ್ಗಡವೇದಿಯನೈ

ತಿಣ್ಣಾರ್ ಮಾಡಙ್ಗಳ್ ಶೂೞ್ ತಿರುಮಙ್ಗೈಯರ್ ಕೋನ್ ಕಲಿಯನ್

ಪಣ್ಣಾರ್ ಪಾಡಲ್ ಪತ್ತುಮ್ ಪಯಿಲ್ ವಾರ್ ಕ್ಕಿಲ್ಲೈಪಾವಙ್ಗಳೇ



ಏೞು ಉಲಹುಕ್ಕೂ=ಏಳು ಲೋಕಗಳಿಗೆ, ಕಣ್ ಆಯ್=ಕಣ್ಣು\(ಪ್ರಧಾನನಾಗಿ\)ಆಗಿ, ಉಯಿರ್ ಆಯ್=ಪ್ರಾಣವಾಗಿ ಇರುವ, ಎಮ್=ನಮ್ಮ, ಕಾರ್ ವಣ್ಣನೈ=ಕಾರ್ಮುಗಿಲಿನ ಬಣ್ಣದವನನ್ನು, ವಿಣ್ಣೋರ್ ತಾಮ್=ಅಮರರು, ಪರವುಮ್=ಬಂದು ಹರಡುವ, ಪೊೞಿಲ್=ತೋಪುಗಳಿಂದ ಕೂಡಿದ, ವೇಙ್ಗಡಮ್-ವೆಂಕಟಗಿರಿಯ, ವೇದಿಯನೈ=ವೇದಪುರುಷನನ್ನು, ತಿಣ್ ಆರ್=ಬಲದಿಂದ ತುಂಬಿದ, ಮಾಡಙ್ಗಳ್=ಮಹಡಿ ಮನೆಗಳಿಂದ, ಶೂೞ್-ಸುತ್ತುವರಿದಿರುವ, ತಿರುಮಙ್ಗೈಯರ್ ಕೋನ್=ತಿರುಮಂಗೈಯವರ ಒಡೆಯನಾದ, ಕಲಿಯನ್=ಕಲಿಯನ್ ಎಂಬವನ, ಪಣ್ ಆರ್=ರಾಗಗಳಿಂದ ತುಂಬಿರುವ, ಪಾಡಲ್ ಪತ್ತುಮ್=ಹತ್ತು ಪಾಶುರಗಳನ್ನೂ, ಪಯಿಲ್ ವಾರ್ ಕ್ಕು=ಪಠಿಸುವವರಿಗೆ, ಪಾವಙ್ಗಳೇ=ಪಾಪಗಳೇ, ಇಲ್ಲೈ=ಇಲ್ಲ.



ಏಳುಲೋಕಗಳ ಕಣ್ಣಾಗಿ,ಪ್ರಾಣವಾಗಿ ಇರುವ ನಮ್ಮ ಕಾರ್ಮುಗಿಲಿನ ಬಣ್ಣದವನನ್ನು ಅಮರರು ಬಂದು ಹರಡುವ ತೋಪುಗಳಿಂದ ಕೂಡಿದ ವೆಂಕಟಗಿರಿಯ ವೇದಪುರುಷನನ್ನು ಬಲವಾದ ಮಹಡಿಮನೆಗಳಿಂದ ಸುತ್ತುವರಿದಿರುವ ತಿರುಮಂಗೈ ಜನರ ಒಡೆಯನಾದ ಕಲಿಯನ್ ಎಂಬವನು ರಾಗಗಳಿಂದ ತುಂಬಿದ ಹತ್ತುಪಾಶುರಗಳನ್ನೂ ಪಠಿಸಬಲ್ಲವರಿಗೆ ಪಾಪಗಳೇ ಇಲ್ಲ.\(೧೦\)

ಇಂದ್ರಿಯಗಳಲ್ಲಿ ಕಣ್ಣು ಪ್ರಧಾನವಾದದ್ದು. ಕಣ್ಣಿನಿಂದಲೇ ಸೃಷ್ಟಿಯ ಎಲ್ಲ ವಸ್ತುಗಳನ್ನೂ ನೋಡುವುದು. ಅವುಗಳ ರೂಪಸೌಂದರ್ಯಗಳನ್ನು ಅರಿತುಕೊಳ್ಳುವುದು ಆೞ್ವಾರರು ಭಗವಂತನನ್ನು “ಏಳುಲೋಕಗಳ ಕಣ್ಣು”ಎನ್ನುತ್ತಾರೆ. ಏಳುಲೋಕಗಳನ್ನೂ ಸೃಷ್ಟಿಸಿದ ಭಗವಂತನು, ಅವಳಲ್ಲಿನ ಒಂದೊಂದು ವಸ್ತುವನ್ನೂ ನೋಡುವುದಕ್ಕೂ ನಲಿಯುವುದಕ್ಕೂ ಅವನೇ ಕಾರಣನಾಗಬೇಕಾದ ಹೊರಕಣ್ಣೂ, ಅವುಗಳ ಬಗೆಗೆ ಅರಿತುಕೊಳ್ಳುವುದಕ್ಕೆ



೧೧೫

ಒಳಗಣ್ಣೂ ಎಂದರೆ ಜ್ಞಾನ-ಕಣ್ಣೂ ಆಗಿ ಇದ್ದಾನೆ. ಅವನೇ ಇಡಿಯ ಸೃಷ್ಟಿಯ ಎಲ್ಲ ವಸ್ತುಗಳಲ್ಲಿಯೂ ಇರುವ ಪ್ರಾಣ. ಪ್ರಾಣವೇ ಜೀವನಕ್ಕೆ ಪ್ರಧಾನ. ಪ್ರಾಣವಿದ್ದರೆ ಮಾತ್ರವೇ ದೇಹಕ್ಕೆ ಎಲ್ಲ ವಿಧವಾದ ಹುರುಪು, ಚಟುವಟಿಕೆ, ನಲಿವು ನೋವುಗಳೂ.



ಜಗತ್ತಿಗೆ ಕಣ್ಣಾಗಿ, ಪ್ರಾಣವಾಗಿ ಕಾರ್ಮುಗಿಲಿನಂತೆ ಆಕರ್ಷಕನಾಗಿ ದಯಾರ್ದ್ರಹೃದಯನಾಗಿ ವೇದಗಳಿಂದ ಹೊಗಳಿಸಿಕೊಳ್ಳುವ ನಿಜವಸ್ತುವಾಗಿ ಮೆರೆಯುವ ಭಗವಂತನ ಗುಣಾತಿಶಯಗಳನ್ನು ತಿರುಮಂಗೈ ಆೞ್ವಾರರು ಈ ಹತ್ತುಪಾಶುರಗಳಲ್ಲಿ ಬಹಳ ಸ್ವಾರಸ್ಯವಾಗಿ ರಾಗರಸಪೂರ್ಣವಾಗಿ ಹಾಡಿದ್ದಾರೆ. ಈ ಹತ್ತುಪಾಶುರಗಳ ವಿಷಯವನ್ನು ಕೆಳಕಂಡಂತೆ ಸಂಗ್ರಹಿಸಬಹುದು:



ಸಂಸಾರಿಯಾಗಿ ಮನುಷ್ಯನು ತಾಯಿ ತಂದೆ ಮಡದಿ ಮಕ್ಕಳು, ಬಂಧುಬಳಗ, ಮುಂತಾದ ಪ್ರಾಪಂಚಿಕ ಸಂಬಂಧಗಳನ್ನು ಬೆಳೆಸಿಕೊಂಡು ಹೋಗುವುದರಿಂದ ಅವನಿಗೆ ಕಷ್ತದುಃಖಸಂಕಟಗಳು ಬಹಳವಾಗಿ ಬೆಳೆಯುತ್ತಲೇ ಹೋಗುವುವು. ಅವನು ಇಂದ್ರಿಯಗಳ ವಶನಾಗಿ, ವಿಷಯಾದಿ ಸುಖಗಳನ್ನು ಹುಡುಕಿಕೊಂಡು ಹೋಗಿ, ಅದಕ್ಕಾಗಿ ನಾನಾಬಗೆಯ ಕೆಟ್ಟಕೆಲಸಗಳಲ್ಲಿ ತೊಡಗಬೇಕಾಗುವುದು. ನಾನಾ ಕಷ್ಟಗಳಲ್ಲಿ ಸಿಕ್ಕಿಬೀಳಬೇಕಾಗುವುದು. ಇದರಿಂದ, ಅವನು ಮನುಷ್ಯನಾಗಿ ಸಾಧಿಸಬೇಕಾದ ಪುರುಷಾರ್ಥಗಳನ್ನೆಲ್ಲಾ ಸಾಧಿಸುವುದಕ್ಕೆ ಆಗುವುದೇ ಇಲ್ಲ. ಮೊದಲ ಪುರುಷಾರ್ಥವಾದ ಧರ್ಮವನ್ನು, ಅಂತಿಮ ಪುರುಷಾರ್ಥವಾದ ಮೋಕ್ಷವನ್ನೂ ಮರೆತು, ಅಥವ ಆವುಗಳನ್ನು ಬದಿಗೊತ್ತಿ, ಅರ್ಥಕಾಮಗಳಿಗಾಗಿಯೇ ಶ್ರಮಿಸುತ್ತಾ ಸ್ವಾರ್ಥಿಯಾಗಿ ಕಡುಪಾಪಿಯಾಗಬೇಕಾಗುವುದು. ಜೀವನದ ಗುರಿಯನ್ನು ಮರೆಯುವಂತಾಗುವುದು. ಈ ದೇಹಪಂಚಭೂತಗಳಿಂದ ಆದದ್ದು. ನಾಶವಾಗತಕ್ಕದ್ದು. ಅದರಲ್ಲಿ ಸೇರಿಕೊಂಡು ಒಡೆತನ ಮಾಡುವ ಆತ್ಮನನ್ನು ಇಂದ್ರಿಯಗಳ ವಶನನ್ನಾಗಿ ಮಾಡದೆ, ಭಗವತ್ಕೃಪೆಗಾಗಿ ಶಾಶ್ವತಾನಂದಕ್ಕಾಗಿ ಭಗವಂತನ ಸೇವೆಯಲ್ಲಿಯೇ ಆತ್ಮನನ್ನು ತೊಡಗಿಸುವುದಕ್ಕಾಗಿ ಪ್ರಯತ್ನಿಸಬೇಕು. ಭಗವಂತನು ಪರಮಕರುಣಾಳು, ವಾತ್ಸಲ್ಯಜಲಧಿ. ಅವನನ್ನು “ನೀನೇ ಗತಿ” ಎಂದು ಅನನ್ಯವಾಗಿ ನಂಬಿ ಅವನ ಕೃಪೆಗೆ ಪಾತ್ರನಾಗಲು ಯತ್ನಿಸಬೇಕು. ಅದಕ್ಕಾಗಿ ಮೊದಲು “ಭಗವಂತನನ್ನು ಕಾಣಬೇಕು” ಎಂಬ ಹಂಬಲವನ್ನು ಹೆಚ್ಚಿಸಿಕೊಳ್ಳಬೇಕು. ಮೊದಲ ಹಂತವಾದ ಅದನ್ನು ಸಾಧಿಸಿಕೊಳ್ಳಬೇಕು. ಅದಕ್ಕಾಗಿ ಪವಿತ್ರ ಕ್ಷೇತ್ರಗಳಿಗೆ ಹೋಗಿ, ಭಗವಂತನ ದಿವ್ಯದರ್ಶನ ಪಡೆದು, ಭಕ್ತಿಯ ಸೇವೆ ಮಾಡುತ್ತಾ ಅವನ ಅನುಗ್ರಹಕ್ಕೆ ಪಾತ್ರನಾಗಬೇಕು. ಪ್ರಾಪಂಚಿಕ ಆಸಕ್ತಿಯನ್ನು ದೂರೀಕರಿಸಿಕೊಂಡು ಭಗವದ್ಭಕ್ತಿಯನ್ನು ಹೆಚ್ಚಿಸಿಕೊಂಡರೆ, ಮನುಷ್ಯನು ಕಾಯಾವಾಚಾಮನಸಾ ಪರಿಶುದ್ಧನಾಗಿ,ಭಕ್ತನಾಗಿ ಇಹಲೋಕದ ಬಾಳ್ವೆಯನ್ನು ನಡಸಿಕೊಂಡು, ಕಡೆಗೆ ಭಗವಂತನ ಸನ್ನಿಧಿಯನ್ನು ಸೇರುವುದರಲ್ಲಿ ಸಂದೇಹವಿಲ್ಲ. ಹೀಗೆ ಬಾಳುವವನಿಗೆ ಪಾಪವೆಲ್ಲಿಂದ ಬಂತು? ಆೞ್ವಾರರು ಹೇಳುತ್ತಿರುವುದು ಇದನ್ನೇ.



ಅಡಿಯ ನಡೆ: ತಾಯ್, ಮಾನ್, ಕೊನ್ಱೇನ್, ಕುಲಮ್, ಎಪ್ಪಾವಮ್, ಮಣ್, ತೆರಿಯೇನ್, ನೋಟ್ರೇನ್, ಪಟ್ರೇಲ್, ಕಣ್ಣಾಯ್,\(ಕಣ್\)



೧೧೬

ಶ್ರೀಃ

ಶ್ರಿಯೈ ನಮಃ

ಪೆರಿಯ ತಿರುಮೊೞಿ ಮೊದಲ ದಶಕ ಹತ್ತನೆಯ ತಿರುಮೊೞಿ

ಕಣ್ಣಾರ್ ಕಡಲ್ ಶೂೞ್



೧.ಕಣ್ಣಾರ್ ಕಡಲ್ ಶೂೞ್ ಇಲಙ್ಗೈಕ್ಕಿಱೈವನ್ ತನ್

ತಿಣ್ಣಾಹಮ್ ಪಿಳಕ್ಕಶ್ಶರಮ್ ಶೆಲವುಯ್ ತ್ತಾಯ್

ವಿಣ್ಣೋರ್ ತೊೞುಮ್ ವೇಙ್ಗಡಮಾಮಲೈಮೇಯ

ಅಣ್ಣಾ, ಅಡಿಯೇನ್ ಇಡರೈಕ್ಕಳೈಯಾಯೇ



ಕಣ್=ಕಣ್ಣು, ಆರ್=ತುಂಬುವಂಥ, ಕಡಲ್=ಕಡಲಿನಿಂದ, ಶೂೞ್=ಸುತ್ತುವರಿದ, ಇಲಙ್ಗೈಕ್ಕೂ=ಲಂಕೆಗೆ, ಇಱೈವನ್ ತನ್=ಒಡೆಯನ, ತಿಣ್=ಬಲ, ಆರ್=ತುಂಬಿರುವ, ಆಹಮ್=ಎದೆಯನ್ನು, ಪಿಳಕ್ಕ=ಸೀಳುವಂತೆ, ಶರಮ್=ಬಾಣಗಳನ್ನು, ಶೆಲ ಉಯ್ ತ್ತಾಯ್=ಪ್ರಯೋಗಿಸಲು ಹರ್ಷಿಸಿದವನೇ, ವಿಣ್ಣೋರ್=ಅಮರರು, ತೊೞುಮ್=ನಮಸ್ಕರಿಸುವ, ವೇಙ್ಗಡಮ್ ಮಾಮಲೈ=ವೆಂಕಟಗಿರಿ ಎಂಬ ಪ್ರಸಿದ್ಧಿ ಪರ್ವತದಲ್ಲಿ, ಮೇಯ=ನೆಲಸಿರುವ, ಅಣ್ಣಾ=ಸ್ವಾಮಿಯೇ, ಅಡಿಯೇನ್=ಪಾದಸೇವಕನ, ಇಡರೈ=ಸಂಕಟವನ್ನು, ಕಳೈಯಾಯೇ=ಕಳೆಯಲಾರೆಯಾ?\(ಕಳೆಯಬೇಕು\)



ಕಣ್ಣು ತುಂಬುವಷ್ಟು ವಿಶಾಲವಾದ ಕಡಲಿನಿಂದ ಸುತ್ತುವರಿದ ಲಂಕೆಯ ಒಡೆಯನ ಬಲಿಷ್ಠವಾದ ಎದೆಸೀಳುವಂತೆ ಬಾಣಗಳನ್ನು ಪ್ರಯೋಗಿಸಲು ಹರ್ಷಿಸಿದ\(ಉತ್ಸಾಹಗೊಂಡ\)ವನೇ, ಅಮರರು ನಮಸ್ಕರಿಸುವ ತಿರುವೆಂಕಟಗಿರಿಯೆಂಬ ಪ್ರಸಿದ್ಧವಾದ ಪರ್ವತದಲಿ ನೆಲಸಿರುವ ಸ್ವಾಮಿಯೇ, ಪಾದಸೇವಕನಾದ ನನ್ನ ಸಂಕಟವನ್ನು ನಿವಾರಿಸಲರೆಯಾ?\(೧\)

ಹಿಂದಿನ ಎರಡು ತಿರುಮೊೞಿಗಳಿಂದಲೂ ಆೞ್ವಾರರು ತಿರುವೆಂಕಟಗಿರಿಗೆ ಬಂದು, ಅಲ್ಲಿ ನೆಲಸಿರುವ ಸರ್ವೇಶ್ವರನನ್ನು ಆಶ್ರಯಿಸಿದ್ದಾರೆ. ಆ ತಿರುಮೊೞಿಗಳಲ್ಲಿ ಮೊದಲನೆಯದರಲ್ಲಿ ಆೞ್ವಾರರು ಭಗವಂತನನ್ನು ಸೇರಲು ಅವನ ಸೇವೆಯ ತೊಡಗಲು ತಮ್ಮ ಮನಸ್ಸನ್ನು ಹದಗೊಳಿಸಿದರು. ಅದಾದ, ಎರಡನೆಯ ತಿರುಮೊೞಿಯಲ್ಲಿ ಅವರು ಭಗವಂತನ ಸನ್ನಿಧಿಯಲ್ಲಿ ನಿಂತು ಸ್ವಾಮಿಯನ್ನು ಪ್ರಾರ್ಥಿಸಿದ್ದು: “ಸ್ವಾಮೀ, ಇವನನ್ನು ನಿನ್ನ ಸೇವೆಗೆ ಅಂಗೀಕರಿಸಿ ಅನುಗ್ರಹಿಸು”ಎಂದು. ಈಗ ಈ ತಿರುಮೊೞಿಯಲ್ಲಿ “ಸ್ವಾಮೀ, ದಾಸನ ಸಂಕಟವನ್ನು ನೀಗಿಸು”ಎಂದು ಕೇಳಿಕೊಳ್ಳುತ್ತಿದ್ದಾರೆ.



ಆೞ್ವಾರರು ಅರಿಕೆ ಮಾಡಿಕೊಳ್ಳುತ್ತಾರೆ: ಭಗವಂತ, ನೀನು ವಿಶಾಲವಾದ ಕಡಲಿನಿಂದ ಸುತ್ತುವರಿದ ಲಂಕೆಯ ರಾಜನ ಬಲಿಷ್ಠವಾದ ಎದೆಯನ್ನು ಸೀಳುವಂತೆ ಬಾಣಗಳನ್ನು ಪ್ರಯೋಗಿಸಿ ಹರ್ಷಿಸಿದವನು. ದೇವತೆಗಳೂ ಅಮರರೂ ನಿನ್ನನ್ನು ಭೂಲೋಕದಲ್ಲಿ ಸೇವೆಮಾಡುವಂತೆ ವೆಂಕಟಗಿರಿಯಲ್ಲಿ ನೆಲಸಿರುವವನು. ಸ್ವಾಮೀ, ವೆಂಕಟಾಚಲಪತಿಯೇ, ನೀನು ಈ ದಾಸನ ಸಂಕಟವನ್ನು ನೀಗಿಸಲಾರೆಯಾ?



ಆೞ್ವಾರರು ಬೇಡುವುದು ಅವರಿಗೆ ಪುನರ್ಜನ್ಮದ ಕಾಟವನ್ನು ತಪ್ಪಿಸೆಂದೂ ಅಮರತ್ವವನ್ನು ನೀಡೆಂದೂ.



೧೧೭

೨.ಇಲಙ್ಗೈಪ್ಪದಿಕ್ಕೂ ಅನ್ಱಿಱೈಯಾಯ್, ಅರಕ್ಕರ್

ಕುಲಮ್ ಕೆಟ್ಟವರ್ ಮಾಳಕ್ಕೊಡಿಪ್ಪುಳ್ ತಿರುತ್ತಾಯ್\!

ವಿಲಙ್ಗಳ್ ಕುಡುಮಿತ್ತಿರುವೇಙ್ಗಡಮ್ ಮೇಯ

ಅಲಙ್ಗಲ್ ತುಳಪಮುಡಿಯಾಯ್\! ಅರುಳಾಯೇ



ಇಲಙ್ಗೈ ಪದಿಕ್ಕೂ=ಲಂಕಾಪಟ್ಟಣಕ್ಕೆ, ಅನ್ಱು=ಆ ಕಾಲದಲ್ಲಿ, ಇಱೈ ಆಯ್=ರಾಜನಾದವನೇ\(ಒಡೆಯನಾದವನೇ\), ಅರಕ್ಕರ್=ರಾಕ್ಷಸರ, ಕುಲಮ್=ವಂಶವು, ಕೆಟ್ಟು=ದಿಕ್ಕುಕೆಟ್ಟು, ಅವರ್=ಅವರೆಲ್ಲರೂ, ಮಾಳ=ನಾಶವಾಗುವಂತೆ, ಕೊಡಿ=ಧ್ವಜವಾದ, ಪುಳ್=ಗರುಡನನ್ನು, ತಿರಿತ್ತಾಯ್=ಅಲೆದಾಡಿಸಿದವನೇ, ವಿಲಙ್ಗಲ್=ಬೆಟ್ಟಗಳ, ಕುಡುಮಿ=ಶಿಖರವಾದ, ತಿರುವೇಙ್ಗಡಮ್=ತಿರುವೆಂಕಟಗಿರಿಯಲ್ಲಿ, ಮೇಯ=ನೆಲಸಿ, ಅಲಙ್ಗಲ್ ತುಳಪಮ್=ತುಲಸಿಯ ಮಾಲೆಯನ್ನು, ಮುಡಿಯಾಯ್=ಮುಡಿಯಲ್ಲಿ ಧರಿಸಿದವನೇ,ಅರುಳಾಯೇ=ಅನುಗ್ರಹಿಸಲಾರೆಯಾ.

ಅಂದು ಲಂಕಾಪಟ್ಟಣಕ್ಕೆ ಒಡೆಯನಾದವನೇ, ರಾಕ್ಷಸರ ವಂಶವೆಲ್ಲ ದಿಕ್ಕುಕೆಟ್ಟು ಅವರೆಲ್ಲರೂ ನಾಶವಾಗುವಂತೆ ಧ್ವಜವಾದ ಗರುಡನನ್ನು ತಿರುಗಾಡಿಸಿದವನೇ, ಬೆಟ್ಟಗಳ ಶಿಖರವಾದ ತಿರುವೆಂಕಟಗಿರಿಯಲ್ಲಿ ನೆಲಸಿ, ಮುಡಿಯಲ್ಲಿ ತುಲಸಿಯ ಹಾರವನ್ನು ಧರಿಸಿರುವವನೇ, ಅನುಗ್ರಹಿಸಲಾರೆಯಾ?



೩.ನೀರಾರ್ ಕಡಲುಮ್ ನಿಲಮುಮ್ ಮುೞುವದುಣ್ಡು

ಏರಾಲಮಿಳನ್ದಳಿರ್ ಮೇಲ್ ತುಯಿಲೆನ್ದಾಯ್

ಶೀರಾರ್ ತಿರುವೇಙ್ಗಡಮಾಮಲೈ ಮೇಯ

ಆರಾವಮುದೇ, ಅಡಿಯೇಱ್ ಕರುಳಾಯೇ



ನೀರ್ ಆರ್=ನೀರು ತುಂಬಿರುವ, ಕಡಲುಮ್=ಕಡಲನ್ನೂ, ನಿಲಮುಮ್=ಭೂಮಿಯನ್ನೂ, ಮುೞುವದು=ಪೂರ್ತಿಯಾಗಿ, ಉಣ್ಡು=ಕಬಳಿಸಿ, ಏರ್=ಸುಂದರವಾದ ಆಲ=ಆಲದ,ಇಳಮ್=ಎಳೆಯ, ತಳಿರ್ ಮೇಲ್=ತಳಿರೆಲೆಯ ಮೇಲೆ ತುಯಿಲ್=ನಿದ್ರಿಸುವ, ಎನ್ದಾಯ್=ನನ್ನ ತಂದೆಯೇ, ಶೀರ್ ಆರ್=ಸಂಪದ್ಭರಿತವಾದ, ತಿರುವೇಙ್ಗಡಮ್=ತಿರುವೆಂಕಟಗಿರಿ ಎಂಬ, ಮಾಮಲೈ=ಮಹಾಪರ್ವತದಲ್ಲಿ, ಮೇಯ=ನೆಲಸಿರುವ, ಆರಾವಮುದೇ=ತಣಿಸದಮ್ಥ ಅಮೃತವೇ, ಅಡಿಯೇಱ್ ಕು=ಪಾದಸೇವಕನಿಗೆ, ಅರುಳಾಯೇ=ಅನುಗ್ರಹಿಸಲೊಲ್ಲೆಯಾ?



ನೀರಿನಿಂದ ತುಂಬಿರುವ ಕಡಲನ್ನೂ ಭೂಮಿಯನ್ನೂ ಪೂರ್ತಿಯಾಗಿ ಕಬಳಿಸಿ, ಸುಂದರವಾದ ಆಲದೆಲೆಯ ತಳಿರೆಲೆಯ ಮೇಲೆ ನಿದ್ರಿಸುವ ನನ್ನ ತಂದೆಯೇ, ಸಂಪತ್ತಿನಿಂದ ತುಂಬಿದ ತಿರುವೆಂಕಟಗಿರಿ ಎಂಬ ಮಹಾಪರ್ವತದಲ್ಲಿ ನೆಲಸಿರುವ ತಣಿಸಲಾರದಂಥ ಅಮೃತವೇ, ಪಾದಸೇವಕನಾದ ನನ್ನನ್ನು ಅನುಗ್ರಹಿಸಲೊಲ್ಲೆಯಾ?\(೩\)



ಆೞ್ವಾರರು ಅರಿಕೆ ಮಾಡಿಕೊಳ್ಳುತ್ತಾರೆ: ಭಗವಂತ, ನಿನ್ನ ಸಾಮರ್ಥ್ಯವನ್ನು ಎಷ್ಟೆಷ್ಟು ಬಗೆಯಲ್ಲಿ ವರ್ಣಿಸಿದರೂ ತೀರದು. ಲಂಕಾಪಟ್ಟಣವನ್ನು ನಿರ್ಮೂಲಗೊಳಿಸಿ ರಾಕ್ಷಸರ ಕುಲವನ್ನೇ ಹೆಸರಿಲ್ಲದಂತೆ ನಾಶಮಾಡಿದ ದಿವ್ಯಪರಾಕ್ರಮ ನೀನು. ಲಯಕಾಲವೊದಗಿದಾಗ, ಬ್ರಹ್ಮಾಂಡವನ್ನೇ ನುಂಗಿಹಾಕಿ, ಸುಂದರವಾದ ಆಲದೆಲೆಯ ಮೇಲೆ ಪವಡಿಸಿ



೧೧೮

ಯೋಗನಿದ್ರೆಯಲ್ಲಿ ತೊಡಗಿದ ಸಮರ್ಥನಲ್ಲವೇ ನೀನು? ನೀನು “ಆರಾವಮುದು”ಎಷ್ಟೆಷ್ಟು ಸವಿದರೂ, ಎಂದೆಂದಿಗೂ ತೃಪ್ತಿಯನ್ನುಂಟು ಮಾಡಿದ ಅಮೃತಸ್ವರೂಪನು. ಕಡುಪಾಪಿಯೆಂದು ನನ್ನನ್ನು ಕೈಬಿಡದಂತೆ ಉದ್ಧರಿಸಿ ಅನುಗ್ರಹಿಸಲೊಲ್ಲೆಯಾ?



೪.ಉಣ್ಡಾಯುಱಿಮೇಲ್ ನಱುನೆಯ್ಯಮುದಾಹ

ಕೊಣ್ಡಾಯ್ ಕುಱಳಾಯ್ ನಿಲಮೀರಡಿಯಾರೇ

ವಿಣ್ ತೋಯ್ ಶಿಕರತ್ತಿರುವೇಙ್ಗಡಮ್ ಮೇಯ

ಅಣ್ಡಾ, ಅಡಿಯೇನುಕ್ಕೂ ಅರುಳ್ ಪುರಿಯಾಯೇ



ಉಣ್ಡಾಯ್=ಉಂಡವನೇ, ಉಱಿಮೇಲ್=ನೆಲುವುಗಳ ಮೇಲೆ\(ಇಟ್ಟಿದ್ದ\)ನಱು=ಶ್ರೇಷ್ಠವಾದ, ನೆಯ್=ತುಪ್ಪವನ್ನು, ಅಮುದು ಆಹ=ಅಮೃತದಂತೆ, ಕೊಣ್ಡಾಯ್=ಅಳೆದುಕೊಂಡವನೇ, ಕುಱಳ್ ಆಯ್=ವಟುವಾಗಿ, ನಿಲಮ್=ಎಲ್ಲಾ ಸ್ಥಳವನ್ನೂ, ಈರ್ ಅಡಿಯಾಲೇ=ಎರಡು ಹೆಜ್ಜೆಗಳಿಂದಲೇ, ವಿಣ್ ತೋಯ್=ಆಕಾಶವನ್ನು ಮುಟ್ಟುತ್ತಿರುವ, ಶಿಕರಮ್=ಶಿಖರವಾದ\(ಶಿಖರವನ್ನುಳ್ಳ\) ತಿರುವೇಙ್ಗಡಮ್= ತಿರುವೆಂಕಟಗಿರಿಯಲ್ಲಿ, ಮೇಯ=ನೆಲಸಿರುವ, ಅಣ್ಡಾ=ಬ್ರಹ್ಮಾಂಡನಾಯಕನೇ, ಅಡಿಯೇನುಕ್ಕೂ=ಪಾದಸೇವಕನಿಗೆ, ಅರುಳ್ ಪುರಿಯಾಯೇ=ಕೃಪೆಮಾಡಲಾರೆಯಾ?



ನೆಲುವುಗಳ ಮೇಲೆ ಇಟ್ಟಿದ್ದ ಶ್ರೇಷ್ಠವಾದ ತುಪ್ಪವನ್ನು ಅಮೃತದ ಹಾಗೆ ಉಂಡವನೇ, ವಟುವಾಗಿ ಸ್ಥಳವನ್ನೆಲ್ಲಾ ಎರಡೇ ಹೆಜ್ಜೆಗಳಿಂದ ಅಳೆದುಕೊಂಡವನೇ, ಆಕಾಶವನ್ನು ಮುಟ್ಟುತ್ತಿರುವ ಶಿಖರದ ತಿರುವೆಂಕಟಗಿರಿಯಲ್ಲಿ ನೆಲಸಿರುವ ಬ್ರಹ್ಮಾಂಡನಾಯಕನೇ, ಪಾದಸೇವಕನಾದ ನನಗೆ ಕೃಪೆಮಾಡಲಾರೆಯಾ?\(೪\)



ಆೞ್ವಾರರು ಅರಿಕೆ ಮಾಡಿಕೊಳ್ಳುತ್ತಿದ್ದಾರೆ: ಭಗವಂತ,ನೀನು ಕೃಷ್ಣನಾಗಿ ಅವತರಿಸಿ ನಂದಗೋಕುಲದಲ್ಲಿ ಮನೆಮನೆಯಲ್ಲಿಯೂ ಗೊಲ್ಲತಿಯರು ನೆಲುವುಗಳಲ್ಲಿ ಶೇಖರಿಸಿಟ್ಟಿದ್ದ ಸುವಾಸನೆಯಿಂದ ಕೂಡಿದ ಉತ್ತಮವಾದ ತುಪ್ಪವನ್ನು ನಿರಾಯಾಸವಾಗಿ ಆನಂದದಿಂದ ಉಂಡುಮುಗಿಸಿದೆಯಲ್ಲವೇ? ವಾಮನವಟುವಾಗಿ ಅವತರಿಸಿ, ಬೇಡಿ ಪಡೆದುಕೊಂಡ ಮೂರಡಿ ದಾನದಲ್ಲಿ ನಿನ್ನ ಎರಡೇ ಹೆಜ್ಜೆಗಳಿಂದ ಸಮಸ್ತಲೋಕಗಳನ್ನೂ ಅಳೆದು ಹಾಕಿ ನಿನ್ನ ಸಾಮರ್ಥ್ಯದ ಅಪರಿಮಿತ ವ್ಯಾಪ್ತಿಯನ್ನು ವ್ಯಕ್ತಪಡಿಸಿದೆಯಲ್ಲವೇ? ಬ್ರಹ್ಮಾಂದನಾಯಕನಾಗಿರುವ ನೀನು ಈಗ ಭೂಮಿಯಲ್ಲಿರುವ ಭಕ್ತಜನರ ಉದ್ಧಾರಕ್ಕಾಗಿ ತಿರುವೆಂಕಟಗಿರಿಯ ಮೇಲೆ ನೆಲಸಿದ್ದೀಯೆ. ಕಡುಪಾಪಿಯಾದ ಈ ಪಾದಸೇವಕನ ಮೇಲೂ ಕೃಪೆ ಮಾಡಲೊಲ್ಲೆಯಾ?

೫.ತೂಣಾಯದನೂಡು ಅರಿಯಾಯ್ ವನ್ದುತೋನ್ಱಿ

ಪೇಣಾವವುಣನುಡಲಮ್ ಪಿಳನ್ದಿಟ್ಟಾಯ್

ಶೇಣಾರ್ ತಿರುವೇಙ್ಗಡಮಾಮಲೈಮೇಯ

ಕೋಣಹಣೈಯಾಯ್ ಕುಱಿಕ್ಕೊಳ್ಳೆನೈನೀಯೇ



೧೧೯

ತೂಣಾಯ್=ಕಂಬವಾಗಿರುವ, ಅದನ್ ಊಡು=ಅದರನಡುವೆ, ಅರಿ ಆಯ್=ನರಹರಿಯಾಗಿ, ವನ್ದು=ಹೊರಕ್ಕೆ ಬಂದು, ಅವತರಿಸಿ, ತೋನ್ಱಿ=ಕಾಣಿಸಿಕೊಂಡು, ಪೇಣಾ=ನಮಸ್ಕರಿಸದ, ಅವುಣನ್=ಹಿರಣ್ಯಕಶಿಪುವಿನ, ಉಡಲಮ್-ದೇಹವನ್ನು, ಪಿಳನ್ದಿಟ್ಟಾಯ್=ಸೀಳಿಹಾಕಿದವನೇ, ಶೇಣ್ ಆರ್=ಕರುಣೆ ತುಂಬಿರುವ, ತಿರುವೇಙ್ಗಡಮ್ ಮಾಮಲೈ=ತಿರುವೆಂಕಟಗಿರಿಯೆಂಬ ಪ್ರಸಿದ್ಧ ಪರ್ವತದಲ್ಲಿ, ಮೇಯ=ನೆಲೆಸಿರುವ, ಕೋಳ್ ನಾಹ ಅಣೈಯಾಯ್=ಬಲಶಾಲಿಯಾದ ಶೇಷನ ಹಾಸುಗೆಯಲ್ಲಿ ಪವಡಿಸಿರುವವನೇ, ಎನ್ನೈ=ನನ್ನನ್ನು, ನೀಯೇ=ನೀನೇ, ಕುಱಿಕ್ಕೊಳ್=ಜ್ಞಾಪಕದಲ್ಲಿಟ್ಟುಕೊಂಡು, ಕೃಪೆಮಾಡು.



ಕಂಬವಾಗಿರುವ ಅದರ ನಡುವೆ ನರಹರಿಯಾಗಿ ಅವತರಿಸಿ ಹೊರಬಂದು ನಮಸ್ಕರಿಸದ ಹಿರಣ್ಯಕಶಿಪುವಿನ ಒಡಲನ್ನು ಸೀಳಿಟ್ಟವನೇ, ಕರುಣೆ ತುಂಬಿರುವ ತಿರುವೆಂಕಟಗಿರಿಯೆಂಬ ಪ್ರಸಿದ್ಧವಾದ ಪರ್ವತದಲ್ಲಿ ನೆಲಸಿರುವ ಬಲಶಾಲಿಯಾದ ಶೇಷನ ಹಾಸುಗೆಯಲ್ಲಿ ಪವಡಿಸಿರುವವನೇ, ನೀನೇ ನನ್ನನ್ನು ಗುರುತಿಟ್ಟುಕೊಂಡು, ಕೃಪೆಮಾಡಿ ಉದ್ಧರಿಸಬೇಕು.\(೫\)



ಆೞ್ವಾರರು ಅರಿಕೆ ಮಾಡಿಕೊಳ್ಳುತ್ತಾರೆ: ಭಗವಂತ, ನಿನ್ನ ಅಪ್ರತಿಮ ಸಾಮರ್ಥ್ಯವನ್ನು ಹೆಗೆಂದು ವರ್ಣಿಸುವುದು? ಬರಿಯ ಕಂಬವಾಗಿ ನಿಂತಿದ್ದ ಅದರ ಮಧ್ಯದಲ್ಲಿ ಅಸದೃಶವಾದ ನರಹರಿಯ ರೂಪವನ್ನು ತಳೆದು ಹೊರಬಂದೆ. ನಿನ್ನ ಮುಂದೆನಿಂತಿದ್ದು ನಿನಗೆ ಸ್ವಲ್ಪವೂ ಮರ್ಯಾದೆಯನ್ನು ತೋರಿಸದ ಹಿರಣ್ಯಕಶಿಪುವಿನ ಒಡಲನ್ನು ಸೀಳಿ ಹಾಕಿದೆ. ಕರುಣೆ ಎಂಬ ಸದ್ಗುಣವೇ ಸುಪ್ರಸಿದ್ಧವಾದ ತಿರುವೆಂಕಟಗಿರಿ ಎಂಬ ಬೆಟ್ಟವಾಗಿ ಅದರಲ್ಲಿ ಅಪಾರ ಕಾರುಣ್ಯನಿಧಿಯಾಗಿ ನೀನು ಈಗ ನೆಲಸಿದ್ದೀ. ಕಡುಪಾಪಿಯಾದ ನನ್ನ ಮೇಲೆ ಕೃಪೆಮಾಡಿ, ನನ್ನ ಪಾಪಗಳ ಬೆಟ್ಟವನ್ನು ಗುರುತಿಟ್ಟು ನಾಶಗೊಳಿಸಿ, ನನನ್ನು ಉದ್ಧರಿಸು.



೬.ಮನ್ನಾ ಇಮ್ಮಾನಿಶಪ್ಪಿಱವಿಯೈ ನೀಕ್ಕಿ

ತನ್ನಾಕ್ಕಿತ್ತನ್ನಿನ್ನರುಳ್ ಶೆಯ್ಯುಮ್ ತಲೈವನ್

ಮಿನ್ನಾರ್ ಮುಹಿಲ್ ಶೇರ್ ತಿರುವೇಙ್ಗಡಮ್ ಮೇಯ

ಎನ್ನಾನೈಯೆನ್ನಪ್ಪನ್ ಎನ್ನೆಂಜಿಲುಳಾನೇ



ಮನ್ನಾ=ಪ್ರಭುವೇ, ಇ-ಮನಿಶಪ್ಪಿಱಪ್ಪಿಯೈ=ಈ ಮನುಷ್ಯಜನ್ಮವನ್ನು, ನೀಕ್ಕಿ=ನೀಗಿಸಿ, ತನ್ ಆಕ್ಕಿ=ತಮ್ಮವನನ್ನಾಗಿಸಿ, ತನ್ ಇನ್ ಅರುಳ್ ಶೆಯ್ಯುಮ್=ತಮ್ಮ ಮಧುರವಾದ ಕೃಪೆಯನ್ನು ನೀಡುವ, ತಲೈವನ್=ಒಡೆಯನೇ,ಸ್ ವಾಮಿಯೇ, ಮಿನ್ ಆರ್ ಮುಹಿಲ್ ಶೇರ್=ಮಿಂಚಿನಿಂದ ತುಂಬಿರುವ ಮುಗಿಲನ್ನು ಮುಟ್ಟುವ, ತಿರುವೇಙ್ಗಡಮ್ =ತಿರುವೆಂಕಟಗಿರಿಯಲ್ಲಿ, ಮೇಯ=ನೆಲೆಸಿರುವ, ಎನ್ ಆನೈ=ನನ್ನ ಅಂತರಾತ್ಮನೇ, ಎನ್ ಅಪ್ಪನ್=ನನ್ನ ತಂದೆಯೇ, ಎನ್ ನೆಂಜಿಲ್ ಉಳಾನೇ=ನನ್ನ ಮನಸ್ಸಿನಲ್ಲಿ ಇರುವವನೇ\!



ಪ್ರಭುವೇ, ಈ ಮನುಷ್ಯಜನ್ಮವನ್ನು ನೀಗಿಸಿ, ತಮ್ಮವನನ್ನಾಗಿಸಿ, ತಮ್ಮ ಮಧುರವಾದ



೧೨೦

ಕೃಪೆಯನ್ನು ನೀಡುವ ಒಡೆಯನೇ, ಮಿಂಚಿನಿಂದ ತುಂಬಿದ ಮುಗಿಲನ್ನು ಮುಟ್ಟುವ ತಿರುವೆಂಕಟಗಿರಿಯಲ್ಲಿ ನೆಲಸಿರುವ ನನ್ನ ಅಂತರಾತ್ಮನೇ ನನ್ನ ತಂದೆಯೇ ನನ ಮನಸ್ಸಿನಲ್ಲಿರುವವನೇ\! \(೬\)



ಆೞ್ವಾರರು ಅರಿಕೆ ಮಾಡಿಕೊಳ್ಳುತ್ತಾರೆ: ಭಗವಂತ, ನಿನ್ನ ಕರುಣೆಯನ್ನು ಎಷ್ಟೆಂದು ಹೇಳಿಹೊಗಳಲಿ\! ನೀನು ನನ್ನ ಪ್ರಭುವು. ಈ ನನ್ನ ಮನುಷ್ಯಜೀವನವನ್ನು ಕೊನೆಗಾಣಿಸಿದ್ದೀ. ಅಲ್ಲದೆ, ನನ್ನನ್ನು ನಿನ್ನವನನ್ನಾಗಿ ಮಾಡಿಕೊಂಡಿದ್ದೀ. ನಿನ್ನ ಇನಿದಾದ ಕೃಪೆಯನ್ನು ನನಗೆ ಕರುಣಿಸಿದ್ದೀ. ಈಗ ನೀನು ಸುಪ್ರಸಿದ್ಧವಾದ ತಿರುವೆಂಕಟಗಿರಿಯಲ್ಲಿ ನೆಲಸಿರುವವನಾದರೂ, ನೀನು ನನ್ನ ಅಂತರಾತ್ಮನಾಗಿ, ನನ್ನ ಅಪ್ಪನಾಗಿ, ನನ ಮನಸ್ಸಿನಲ್ಲಿಯೇ ನೆಲೆಗೊಂಡಿದ್ದೀ. ನಿನ್ನನ್ನು ನಾನು ನನ್ನ ಹೊರಗೂ ಕಾಣುತ್ತಿದ್ದೇನೆ; ನನ್ನ ಒಳಗೂ ಕಾಣುತ್ತಿದ್ದೇನೆ. ಇದು ನನ್ನ ಭಾಗ್ಯವಲ್ಲವೇ?



೭.ಮಾನೇಯ್ ಮಡನೋಕ್ಕಿತಿಱತ್ತು ಎದಿರ್ ವನ್ದ

ಆನೇೞ್ ವಿಡೈಶೆಟ್ರ ಅಣಿವರೈತ್ತೋಳಾ

ತೇನೇ, ತಿರುವೇಙ್ಗಡಮಾಮಲೈ ಮೇಯ

ಕೋನೇ, ಎನ್ ಮನಮ್ ಕುಡಿಕೊಣ್ಡಿರುನ್ದಾಯೇ

ಮಾನ್=ಜಿಂಕೆಗೆ, ಏಯ್=ಸಮನಾದ. ಮಡನೋಕ್ಕಿ=ಸೊಬಗಿನ ನೋಟವುಳ್ಳವಳ, ತಿಱತ್ತು=ಕಾರಣವಾಗಿ, ಎದಿರ್ ವನ್ದ=ಎದುರಿಸಿ ಬಂದ, ಏೞ್ ಆನ್ ವಿಡೈ ಶೆಟ್ರ=ಏಳುಗೂಳಿಗಳನ್ನು ಸದೆಬಡಿದ, ಅಣಿ=ಸುಂದರವಾದ ವರೈ=ಬೆಟ್ಟದಂಥ, ತೋಳಾ=ತೋಳುಗಳುಳ್ಳವನೇ, ತೇನೇ=ಜೇನುತುಪ್ಪದಂತೆ ಮಧುರವಾದವನೇ, ತಿರುವೇಙ್ಗಡಮ್=ತಿರುವೆಂಕಟಗಿರಿ ಎಂಬ, ಮಾ ಮಲೈ=ಪ್ರಸಿದ್ಧ ಪರ್ವತದಲ್ಲಿ, ಮೇಯ=ನೆಲಸಿರುವವನೇ, ಕೋನೇ=ಸ್ವಾಮಿಯೇ,ಎನ್ ಮನಮ್=ನನ್ನ ಮನವನ್ನು, ಕುಡಿಕೊಣ್ಡು=ನಿವಾಸವಾಗಿ ಮಾಡಿಕೊಂಡು, ಇರುನ್ದಾಯೇ=ಇರುವವನೇ.



ಜಿಂಕೆಯ ಕಣ್ಣುಗಳಿಗೆ ಸಮನಾದ ಸೊಬಗಿನ ನೋಟವುಳ್ಳವಳ ಕಾರಣವಾಗಿ ಎದುರಿಸಿ ಬಂದ ಏಳುಗೂಳಿಗಳನ್ನು ಸದೆಬಡಿದ ಸುಂದರವಾದ ಬೆಟ್ಟದಂಥ ತೋಳುಗಳುಳ್ಳವನೇ ಜೇನುತುಪ್ಪದ ಹಾಗೆ ಮಧುರವಾದವನೇ ತಿರುವೆಂಕಟಗಿರಿ ಎಂಬ ಪ್ರಸಿದ್ಧ ಪರ್ವತದಲ್ಲಿ ನೆಲಸಿರುವವನೇ, ಸ್ವಾಮಿಯೇ ನನ್ನ ಮನವನ್ನು ನಿನ್ನ ನಿವಾಸವಾಗಿ ಮಾಡಿಕೊಂಡಿರುವವನೇ.\(೭\)



ಆೞ್ವಾರರು ಅರಿಕೆಮಾಡಿಕೊಳ್ಳುತ್ತಾರೆ: ಭಗವಂತ ನಿನ್ನ ಅಪ್ರತಿಮ ಸಾಮರ್ಥ್ಯವನ್ನೂ ನಿನ್ನ ಅದ್ವಿತೀಯ ಕೃಪೆಯನ್ನೂ ಹೇಗೆಂದು ವರ್ಣಿಸಲಿ? ಹಿಂದೆ ನೀನು ಕೃಷ್ಣನಾಗಿ ಅವತರಿಸಿದಾಗ, ನೀಳಾದೇವಿಯನ್ನು ಗೆಲ್ಲುವುದಕ್ಕಾಗಿ ಫಣವಾಗಿಟ್ಟಿದ್ದ ಏಳುಗೂಳಿಗಳನ್ನೂ ನೀನೊಬ್ಬನೇ ಎದುರಿಸಿ, ಅವುಗಳನ್ನು ಪಳಗಿಸಿಬಿಟ್ಟೆಯಲ್ಲವೇ? ಎಂಥ ಪರಾಕ್ರಮ ಅದು\! ಎಂಥ ತೋಳ್ಬಲನಿನ್ನದು\! ನನ್ನ ವಿಷಯದಲ್ಲಿ ನೀನು ಜೇನಿಗಿಂತ ಮಧುರವಾದವನು. ತಿರುವೆಂಕಟಗಿರಿ ಎಂಬ ಸುಪ್ರಸಿದ್ಧವಾದ ಬೆಟ್ಟದ ಮೇಲೆ ನೆಲಸಿರುವ ವೆಂಕಟಾಚಲಪತಿ ಎನಿಸಿದ ಮಹಾಮಹಿಮನಾದ ನೀನು, ನನ್ನ ಮನಸ್ಸನ್ನೇ ನಿನ್ನ ನಿವಾಸವಾಗಿ ಮಾಡಿಕೊಂಡು ಕೃಪೆಮಾಡಿರುವೆಯಲ್ಲ\! ನನ್ನ ಮೇಲಣ ನಿನ್ನ ಕಾರುಣ್ಯ, ವಾತ್ಸಲ್ಯ ಎಂಥಾದ್ದು\!



೧೨೧

೮.ಶೇಯನಣಿಯನ್ ಎನ್ ಶಿನ್ದೈಯುಳ್ ನಿನ್ಱ

ಮಾಯನ್ ಮಣಿವಾಳೊಳಿ ವೆಣ್ಡರಳಙ್ಗಳ್

ವೇಯ್ ವಿಣ್ಡುದಿರ್ ವೇಙ್ಗಡಮಲೈಮೇಯ

ಆಯನಡಿಯಲ್ಲದು ಮಟ್ರಱಿಯೇನೇ



ಶೇಯನ್=ಎಟುಕದವನೂ, ಅಣಿಯನ್=ಬಲುಹತ್ತಿರದಲ್ಲಿರುವವನೂ, ಎನ್ ಶಿನ್ದೈಯುಳ್ ನಿನ್ಱ=ನನ್ನ ಚಿಂತನೆಯಲ್ಲಿರುವ ಮಾಯನ್=ಆಶ್ಚರ್ಯಕಾರಿಯೇ, ಮಣಿವಾಳ್=ರತ್ನಗಳಂತೆ ಹೊಳಪಿನಿಂದ, ಒಳಿ=ಹೊಳೆಯುವ, ವೆಣ್ ತರಳಙ್ಗಳ್=ಬಿಳಿಯ ಮುತ್ತುಗಳು, ವೇಯ್=ಬಿದಿರಿನ ಮೇಲೆ, ವಿಣ್ಡು=ಮುಗಿಲುಗಳಿಂದ, ಉದಿರ್=ಉದುರಿ ಬೀಳುವ, ವೇಙ್ಗಡಮಲೈ ಮೇಯ=ತಿರುವೆಂಕಟಗಿರಿಯಲ್ಲಿ ನೆಲಸಿರುವ, ಆಯನ್ ಅಡಿ=ಗೋಪಾಲನ ಪಾದಗಳು,ಅಲ್ಲದು=ಅಲ್ಲದೆ, ಮಟ್ರು=ಬೇರೆ ಏನನ್ನೂ, ಅಱಿಯೇನೇ=ಅರಿಯೆನಲ್ಲ\!



ಬಹುದೂರದಲ್ಲಿರುವವನೂ, ಅತಿ ಸಮೀಪದಲ್ಲಿರುವವನೂ, ನನ್ನ ಚಿಂತನೆಯಲ್ಲಿಯೇ ಇರುವ ವಿಸ್ಮಯಕಾರಕನೂ, ರತ್ನಗಳು ಹೊಳೆಯುವಂತೆ ಹೊಳೆಯುವ ಬಿಳಿಯ ಮುತ್ತುಗಳು ಬಿದಿರಿನ ಮೆಳೆಗಳ ಮೇಲೆ ಮುಗಿಲುಗಳಿಂದ ಉದುರಿಬೀಳುವಂಥ ತಿರುವೆಂಕಟಗಿರಿಯಲ್ಲಿ ನೆಲಸಿರುವ ಗೋಪಾಲನ ಪಾದಗಳಲ್ಲದೆ ನಾನು ಬೇರೆ ಏನನ್ನೂ ಅರಿಯೆನಲ್ಲ.\(೮\)



ಆೞ್ವಾರರು ಭಗವಂತನ ಕೆಲವು ವಿಶಿಶ್ಟ ಗುಣಗಳನ್ನು ಇಲ್ಲಿಕೊಂಡಾಡಿದ್ದಾರೆ. ಭಗವಂತನು ಅನನ್ಯ ಭಕ್ತರಿಗಲ್ಲದೆ ಬೇರೆ ಯಾರಿಗೂ ಎಟುಕದಷ್ಟು ದೂರದಲ್ಲಿರುವವನು. ಭಕ್ತನಿಗಾದರೆ ಅತ್ಯಂತ ಸಮೀಪದಲ್ಲಿಯೇ ಇರುವವನು. ಭಕ್ತನ ಚಿಂತನೆಯಲ್ಲಿಯೇ ಸದಾ ನೆಲೆಗೊಂಡಿರುವವನು. ವಿಸ್ಮಯಕಾರಕ ಗುಣಗಳನ್ನುಳ್ಳವನು.



ತಿರುವೆಂಕಟಗಿರಿಯಲ್ಲಿ ಬಿದಿರುಮೆಳೆಗಳು ಎಲ್ಲೆಲ್ಲಿಯೂ ಬೆಳೆದಿವೆ. ಅವು ಆಕಾಶವನ್ನು ಮುಟ್ಟುವಂತೆ ಚೆನ್ನಾಗಿ ಬೆಳೆದಿವೆ. ಬೆಟ್ಟದ ಮೇಲುಗಡೆ ಆಕಾಶದಲ್ಲಿ ಹಾದುಹೋಗುವ ಮುಗಿಲುಗಳು ಶುದ್ಧವಾದ ನೀರಿನ ಹನಿಗಳನ್ನು ಆ ಬಿದಿರುಮೆಳೆಗಳ ಮೇಲೆ ಉದುರಿಸುತ್ತವೆ. ಆಗ ಆ ಹನಿಗಳು ರತ್ನಗಳಂತೆ ಹೊಳೆಯುತ್ತವೆ. ಬಿಳಿಯ ಮುತ್ತುಗಳಂತೆ ಕೆಳಕ್ಕೆ ಬೀಳುತ್ತವೆ. ಅವು ಬೆಟ್ಟವನ್ನು ಸೊಬಗಿನಿಂದಲೂ ಕಾಂತಿಯಿಂದಲೂ ತುಂಬುತ್ತವೆ.



“ಇಂಥ ಸುಂದರವಾದ ತಿರುವೆಂಕಟಗಿರಿಯಲ್ಲಿ ನೆಲಸಿರುವ ಜಗದೊಡೆಯನಾದ ಗೋಪಾಲನ ಪಾದಗಳ ಹೊರತು ನನಗೆ ಬೇರೆ ಯಾವ ಆಶ್ರಯವೂ ಇಲ್ಲ. ನಾನು ಮತ್ತಾವುದನ್ನೂ ಅರಿಯೆನು- ಎನ್ನುತ್ತಾರೆ, ಆೞ್ವಾರರು.



೯.ವನ್ದಾಯೆನ್ ಮನಮ್ ಪುಹುನ್ದಾಯ್ ಮನ್ನಿನಿನ್ಱಾಯ್

ನನ್ದಾದ ಕೊೞುಂಜುಡರೇ, ಯೆಙ್ಗಳ್ ನಮ್ಬೀ

ಶಿನ್ದಾಮಣಿಯೇ ತಿರುವೇಙ್ಗಡಮ್ ಮೇಯ

ಎನ್ದಾಯ್, ಇನಿಯಾನುನ್ನೈಯೆನ್ಱುಮ್ ವಿಡೇನೇ



೧೨೨

ವನ್ದಾಯ್=ನೀನು ಬಂದೆ, ಎನ್ ಮನಮ್=ನನ್ನ ಮನಸ್ಸನ್ನು, ಪುಹುನ್ದಾಯ್=ಪ್ರವೇಶಿಸಿದೆ, ಮನ್ನು=ಶಾಶ್ವತವಾಗಿ, ನಿನ್ಱಾಯ್=ನೆಲಸಿರುವೆ, ನನ್ದಾದ=ಆರಿಹೋಗದೆ ಇರುವ, ಕೊೞು=ಶ್ರೇಷ್ಠವಾದ, ಶುಡರೇ=ಜ್ಯೋತಿಯೇ, ಎಙ್ಗಳ್ ನಮ್ಬೀ=ನಮ್ಮೆಲ್ಲರ ಕೊರತೆಗಳನ್ನು ನೀಗಿಸುವ ಪರಿಪೂರ್ಣನೇ, ಶಿನ್ದಾಮಣಿಯೇ=ಚಿಂತಾಮಣಿಯೇ, ತಿರುವೇಙ್ಗಡಮ್ ಮೇಯ=ತಿರುವೆಂಕಟಗಿರಿಯಲ್ಲಿ ನೆಲಸಿರುವ, ಎನ್ದಾಯ್=ನನ್ನ ತಂದೆಯೇ, ಇನಿ=ಇನ್ನು ಮುಂದೆ, ಯಾನ್=ನಾನು, ಉನ್ನೈ=ನಿನ್ನನ್ನು, ಎನ್ಱುಮ್=ಎಂದೆಂದಿಗೂ, ವಿಡೇನೇ=ಬಿಡಲಾರೆನು.



ನಂದದೇ ಇರುವ ಶ್ರೇಷ್ಠವಾದ ಜ್ಯೋತಿಯೇ, ನಮ್ಮೆಲ್ಲರ ಕೊರತೆಗಳನ್ನು ನೀಗಿಸುವ ಪರಿಪೂರ್ಣನೇ, ಚಿಂತಾಮಣಿಯೇ ತಿರುವೆಂಕಟಗಿರಿಯಲ್ಲಿ ನೆಲಸಿರುವ ನನ್ನ ತಂದೆಯೇ, ನೀನು ಬಂದೆ; ನನ್ನ ಮನಸ್ಸನ್ನು ಪ್ರವೇಶಿಸಿದೆ; ಅಲ್ಲಿ ಶಾಶ್ವತವಾಗಿ ನೆಲಸಿರುವೆ. ಇನ್ನು ಮುಂದೆ ನಾನು ನಿನ್ನನ್ನು ಎಂದೆಂದಿಗೂ ಬಿಡಲಾರೆನು.\(೯\)



ಆೞ್ವಾರರು ಅರಿಕೆ ಮಾಡಿಕೊಳ್ಳುತ್ತಾರೆ: ಭಗವಂತ, ಎಂದೆಂದಿಗೂ ಬೆಳಗುತ್ತಿರುವ ಪರಂಜ್ಯೋತಿಯೇ ನೀನು. ನನ್ನ ಮೇಲೆ ಕರುಣೆಯಿಟ್ಟು ನೀನು ನನ್ನ ಬಳಿಗೆಬಂದೆ. ನನ್ನ ಹೃದಯವನ್ನು ಪ್ರವೇಶಿಸಿದೆ. ಅಲ್ಲಿಯ ಅಜ್ಞಾನವೆಂಬ ಕತ್ತಲೆಯನ್ನು ಅಲ್ಲಿಂದ ಓಡಿಸಿದೆ. ನನ್ನ ಹೃದಯದಲ್ಲಿ ಜ್ಞಾನವೆಂಬ ದಿವ್ಯವಾದ ಬೆಳಕನ್ನು ತುಂಬಿದೆ. ಇದುವರೆಗೆ ನನ್ನ ಜೀವನ ಎಂಥಾದ್ದಾಗಿತ್ತು\! ನಾನೆಷ್ಟು ಕೆಟ್ಟವನಾಗಿದ್ದೆ\! ಅದನ್ನೆಲ್ಲ ನೀನು ಕಂಡುಕೊಂಡೆ. ನನ್ನ ಕೊರತೆಗಳನ್ನೆಲ್ಲಾ ನಿವಾರಿಸಿದೆ. ನೀನು ಪರಿಪೂರ್ಣನು. ಎಲ್ಲರ ಕೊರತೆಗಳನ್ನೂ ನಿವಾರಿಸತಕ್ಕವನು. ಅಲ್ಲದೆ, ನೀನು ಅನರ್ಘಚಿಂತಾಮಣಿಯೇ\! ಎಲ್ಲರ ಇಷ್ಟಾರ್ಥಗಳನ್ನು ನೀಡುವವನು\! ನನ್ನ ಮನದಾಶೆಯೇನೆಂಬುದನ್ನು ನೀನು ಅರಿತುಕೊಂಡಿದ್ದೀ. ಅವುಗಳನ್ನು ಈಡೇರಿಸುವುದಕ್ಕಾಗಿಯೇ ನೀನು ನನ್ನ ಬಳಿಗೆ ಈಗ ಬಂದಿರುವುದು. ದಿವ್ಯಚಿಂತಾಮಣಿಯೇ ನನ್ನ ಬಳಿ ಇರುವಾಗ, ನನ್ನ ಯಾವ ಕೊರತೆ ತಾನೇ ನಿವಾರಣೆಯಾಗುವುದಿಲ್ಲ. ಈಗ ನಾನು ತಿರುವೆಂಕಟಗಿರಿಯಲ್ಲಿ ನನ್ನ ಕಣ್ತುಂಬ ನೋಡುತ್ತಿರುವ ನನ್ನ ಸ್ವಾಮಿಯೂ ನನ್ನ ತಂದೆಯೂ ನೀನೇ. ನನ್ನಲ್ಲಿ ಪರಿಪೂರ್ಣವಾದ ವಾತ್ಸಲ್ಯವನ್ನಿಟ್ಟಿರುವವನು ನೀನು. ಭಗವಂತ, ಇನ್ನುಮುಂದೆ ನಾನು ನಿನ್ನನ್ನು ಎಂದೆಂದಿಗೂ ಬಿಡುವುದಿಲ್ಲ. ನೀನೂ ಹಾಗೆಯೇ ನನ್ನಿಂದ ಅಗಲಿರಬಾರದು.

೧೦.ವಿಲ್ಲಾರ್ ಮಲಿ ವೇಙ್ಗಡಮಾಮಲೈಮೇಯ

ಮಲ್ಲಾರ್ ತಿರಡೋಳ್ ಮಣಿವಣ್ಣನಮ್ಮಾನೈ

ಕಲ್ಲಾರ್ ತಿರಡೋಳ್ ಕಲಿಯನ್ ಶೊನ್ನಮಾಲೈ

ವಲ್ಲಾರವರ್ ವಾನವರಾಹುವರ್ ತಾಮೇ



ವಿಲ್ಲಾರ್=ಬಿಲ್ಲನ್ನು ಹಿಡಿದವರು\(ಬೇಡರು\), ಮಲಿ=ತುಂಬಿರುವ, ವೇಙ್ಗಡಮ್ ಮಾಮಲೈ=ತಿರುವೆಂಕಟಗಿರಿಯೆಂಬ ಪ್ರಸಿದ್ಧವಾದ ಪರ್ವತದಲ್ಲಿ, ಮ್ಯ=ನೆಲಸಿರುವ, ಮಲ್ ಆರ್=ಪರಾಕ್ರಮದಿಂದ ತುಂಬಿದ, ತಿರಳ್ ತೋಳ್=ಸಮರ್ಥವದ ತೋಳುಗಳುಳ್ಳ, ಮಣಿವಣ್ಣನ್=ನೀಲಮಣಿಯ ಬಣ್ಣದವನಾದ, ಅಮ್ಮಾನೈ=ಸರ್ವೇಶ್ವರನನ್ನು ಕುರಿತು, ಕಲ್ ಆರ್=ಕಲ್ಲಿನಂತೆ\(ಬೆಟ್ಟದಂತೆ\)ಇರುವ, ತಿರಳ್ ತೋಳ್=ಸಮರ್ಥವಾದ ತೋಳುಗಳುಳ್ಳ, ಕಲಿಯನ್=ಕಲಿಯನ್ ಎಂಬವನು



೧೨೩

ಶೊನ್ನ=ಹೇಳಿದ, ಮಾಲೈ=ಪಾಶುರಗಳ ಮಾಲೆಯನ್ನು, ವಲ್ಲಾರ್ ಅವರ್=ಬಲ್ಲವರು, ವಾನವರ್ ಆಹುವರ್ ತಾಮೇ=ಅವರೇ ಅಮರರಾಗುತ್ತಾರೆ.



ಬಿಲ್ಲು ಹಿಡಿದವರಾದ ಬೇಡರು ತುಂಬಿರುವ ತಿರುವೆಂಕಟಗಿರಿಯೆಂಬ ಪ್ರಸಿದ್ಧವಾದ ಪರ್ವತದಲ್ಲಿ ನೆಲಸಿರುವ ಶಕ್ತಿತುಂಬಿದ ಸಮರ್ಥವಾದ ತೋಳುಗಳುಳ್ಳ ಇಂದ್ರನೀಲಮಣಿಯ ಬಣ್ಣದವನಾದ ಸರ್ವೇಶ್ವರನನ್ನು ಕುರಿತು ಬೆಟ್ಟದಂತೆ ಸಮರ್ಥವಾದ ತೋಳುಗಳುಳ್ಳ ಕಲಿಯನ್ ಎಂಬವನುಹೇಳಿದ ಪಾಶುರಗಳ ಮಾಲೆಯನ್ನು ಬಲ್ಲವರೂ ಸಹ ಅಮರರಾಗುತ್ತಾರೆ.\(೧೦\)



“ಈ ಪಾಶುರಗಳ ಮಾಲೆಯನ್ನು ಬಲ್ಲವರು ಅಮರರಾಗುತ್ತಾರೆ”ಎನ್ನುತ್ತಾರೆ, ಆೞ್ವಾರರು. ಈ ತಿರುಮೊೞಿಯ ಪಾಶುರಗಳಲ್ಲಿ ಇರುವ ಮುಖ್ಯ ವಿಷಯವೆಂದರೆ-ಭಗವಂತನ ಅದ್ವಿತೀಯ ಸಾಮರ್ಥ್ಯ ಮತ್ತು ಅವನ ಅನುಪಮ ವಾತ್ಸಲ್ಯ. ಭಗವಂತನು ಅಮಿತಪರಾಕ್ರಮಿ, ಮಹಾ ಸಮರ್ಥ. ರಾವಣಾಸುರನೇ ಮುಂತಾರ ರಾಕ್ಷಸರ ಕುಲವನ್ನೇ ನಿರ್ಮೂಲಗೊಳಿಸಿದವನು ಭಗವಂತ. ಅವನು ಅದ್ಭುತಕಾರಿ. ಬರಿಯ ಕಂಬವೆಂದು ತಿಳಿದಿದ್ದ ಕಡೆಯಿಂದಲೇ, ಆ ಕಂಬದಿಂದಲೇ ನರಹರಿ ರೂಪಿಯಾಗಿ ಹೊರಬಿದ್ದು ಹಿರಣ್ಯಕಶಿಪುವನ್ನು ದಿಗ್ಭ್ರಾಂತಿಗೊಳಿಸಿದ್ದಲ್ಲದೆ, ಅವನನ್ನು ತನ್ನ ಕೈ ಉಗುರುಗಳಿಂದಲೇ ಸೀಳಿಕೊಂದವನು. ವಾಮನ ವಟುವಾಗಿ ಬಂದು, ತನ್ನ ಎರಡೇ ಹೆಜ್ಜೆಯಿಂದ ಇಡಿಯ ಬ್ರಾಹ್ಮಂಡವನ್ನು ಅಳೆದುಕೊಂಡವನು. ಲಯಕಾಲದಲ್ಲಿ ಬ್ರಹ್ಮಾಂಡವನ್ನೆಲ್ಲಾ ಒಂದೇ ಗುಕ್ಕಿಗೆ ನುಂಗಿಬಿಟ್ಟು ಎಳೆಯಮಗುವಾಗಿ ವಿಸ್ತಾರವಾದ ಕಡಲಲ್ಲಿ ಆಲದೆಲೆಯ ಮೇಲೆ ಮಲಗಿ ನಿದ್ರಿಸಿದವನು.



ಭಗವಂತನ ಸಾಮರ್ಥ್ಯ ಎಷ್ಟು ಹಿರಿದೋ ಅವನ ಕಾರುಣ್ಯವೋ ಅಷ್ಟೇ ಹೆಚ್ಚು. ಅದ್ವಿತೀಯವಾದ ಗುಣಗಳುಳ್ಳ ಅವನನ್ನು ಅನನ್ಯವಾಗಿ ಆಶ್ರಯಿಸುವುದರಿಂದ ಸರ್ವವಿಧದಲ್ಲೂ ಸರ್ವಕಾಲದಲ್ಲೂ ಅವನೇ ರಕ್ಷಕನೆಂದು ನಂಬುವುದರಿಂದ, ಸ್ವಾಮಿಯು ಅಂಥವನನ್ನು ಎಂದೆಂದಿಗೂ ಕೈಬಿದದಂತೆ ಕಾಪಾಡುತ್ತಾನೆ. ಬೆಟ್ಟದಷ್ಟು ಪಾಪರಾಶಿಯನ್ನು ನಾಶಗೊಳಿಸಿ ಅವನನ್ನು ತನ್ನವನನ್ನಾಗಿ ಮಾಡಿಕೊಳ್ಳುತ್ತಾನೆ. ಅವನ ಮನದಲ್ಲಿಯೇ ನೆಲಸಿ, ಅವನ ಕೊರತೆಗಳನ್ನು ನೀಗಿಸಿ, ಅವನ ಮನದಾಶೆಯಾದ ಭಕ್ತನೂ ಭಗವಂತನೂ ಎಂದೆಂದಿಗೂ ಅಗಲದೆ ಒಂದಾಗಿರಬೇಕೆಂಬುದನ್ನು ಈಡೇರಿಸುತ್ತಾನೆ. ಆದ್ದರಿಂದ, ಭಕ್ತನು ಅಮರನಾಗುತ್ತಾನೆ ಎಂದು ಆೞ್ವಾರರೆನ್ನುವುದು\!



ಅಡಿಯ ನಡೆ: ಕಣ್, ಇಲಙ್ಗೈ. ನೀರ್, ಉಣ್ಡಾಯ್, ತೂಣಾಯ್, ಮನ್ನಾ, ಮಾನೋಯ್, ಶೇಯನ್, ವನ್ದಾಯ್, ವಿಲ್, \(ವಾನವರ್\)



ಪೆರಿಯ ತಿರುಮೊೞಿಯ ಮೊದಲ ದಶಕ ಮುಗಿದುದು.



