ಶ್ರೀಃ

ಶ್ರಿಯೈ ನಮಃ

ನಾಲಾಯಿರ ದಿವ್ಯಪ್ರಬಂಧಂ

\(ಮುದಲಾಯಿರಮ್\)

ಪೆರಿಯಾೞ್ವಾರ್ ತಿರುಮೊೞಿ

\(ತಮಿಳು ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ, ಮತ್ತು ವಿವರಣೆಯೊಡನೆ\)

ಸಂಪುಟ-2

ಭಾಗ-3 ಮೂರನೆಯ ದಶಕ

ವಿಷಯ ಸೂಚಿ

 ಪಾಶುರ ಪುಟ

೧. ಮೊದಲ ತಿರುಮೊೞಿ -ತನ್ನೇ ರಾಯರಮ್ ೧೧ ೧

೨. ಎರಡನೆಯ “ -ಅಂಜನ ವಣ್ಣನೈ ೧೦ ೧೯

೩. ಮೂರನೆಯ” -ಶೀಲೈಕ್ಕೂದಮ್ ಬೈ ೧೦ ೩೦

೪.ನಾಲ್ಕನೆಯ “ -ತೞೈಹಳುನ್ತೊಙ್ಗಲುಮ್ ೧೦ ೪೬ 

೫. ಐದನೆಯ “ -ಅಟ್ಟುಕ್ಕೂವಿ ೧೧ ೬೩

೬. ಆರನೆಯ “ -ನಾವಲಮ್ ಪೆರಿಯ ೧೧ ೮೧

೭. ಏಳನೆಯ “ -ಐಯ ಪೊೞುದಿ ೧೧ ೯೬

೮. ಎಂಟನೆಯ “ -ನಲ್ಲದೋರ್ ತಾಮರೈಪೊಯ್ ಹೈ ೧೦ ೧೧೫

೯. ಒಂಭತ್ತನೆಯ “ -ಎನ್ನಾದನ್ ದೇವಿಕ್ಕೂ ೧೧ ೧೩೦

೧೦. ಹತ್ತನೆಯ “ -ನೆಱಿನ್ದಕರುಙ್ಗುೞಲ್ ೧೦ ೧೪೫

ಒಟ್ಟು ೧೦೫ ೧೫೯















ಶ್ರೀಃ

ಶ್ರಿಯೈ ನಮಃ

ಮೂರನೆಯ ದಶಕ ಮೊದಲ ತಿರುಮೊೞಿ ತನ್ನೇರಾಯಿರಮ್

೧. ತನ್ನೇರಾಯಿರಮ್ ಪಿಳ್ಳೈಹಳೋಡು ತಳರ್ ನಡೈಯಿಟ್ಟು ವರುವಾನ್

ಪೊನ್ನೇಯ್ ನೆಯ್ಯೋಡು ಪಾಲಮುದುಣ್ಡು ಒರುಪುಳ್ಳುವನ್ ಪೊಯ್ಯೇತವೞುಮ್

ಮಿನ್ನೇರ್ ನುಣ್ಣಿಡೈವಂಜಮಹಳ್ ಕೊಙ್ಗೈತುಂಜ ವಾಯ್ ವೈತ್ತಪಿರಾನೇ

ಅನ್ನೇ ಯುನ್ನೈಯರಿನ್ದುಕೊಣ್ಡೇನ್ ಉನಕ್ಕಂಜುವನಮ್ಮನ್ತರವೇ.



ತನ್=ತನ್ನ, ನೇರ್=ಹಾಗೆಯೇ, \(ಹುಟ್ಟಿದ\), ಆಯಿರಮ್=ಸಾವಿರ, ಪಿಳ್ಳೈಹಳೋಡು=ಮಕ್ಕಳೊಂದಿಗೆ, ತಳರ್-ತಟ್ಟಾಟದ, ನಡೈಯಿಟ್ಟು=ನಡೆನಡೆದು, ವರುವಾನ್=ಬರುವವನೇ, ಪೊನ್=ಹೊನ್ನಿನ, ಏಯ್=ಹಾಗೆ, \(ಇರುವ\)ನೆಯ್ಯೋಡು=ತುಪ್ಪದೊಂದಿಗೆ ಕೂಡಿದ, ಪಾಲ್=ಹಾಲೆಂಬ, ಅಮುದು=ಅಮೃತವನ್ನು, ಉಣ್ಡು=ಉಂಡು, ಪೋಯ್ಯೇ=ಕಪಟವಾಗಿಯೇ, ತವೞುಮ್= ತೆವಳುತ್ತಬರುವ, ಒರು=ಒಬ್ಬ, ಪುಳ್ಳುವನ್=ಸಾಟಿಯಿಲ್ಲದ ಕಳ್ಳನೇ, ಮಿನ್=ಮಿಂಚಿಗೆ, ನೇರ್=ಸಮನಾದ, ನುಣ್=ಸೂಕ್ಷ್ಮವಾದ, ಇಡೈ=ಮಧ್ಯ\(ನಡುವು\)ವನ್ನುಳ್ಳ, ವಂಜಮ್=ಮೋಸಗಾತಿಯಾದ, ಮಹಳ್=ಯುವತಿಯ, ಕೊಙ್ಗೈ=ಮೊಲೆಗೆ, ತುಂಜ=\(ಅವಳು\)ಸಾಯುವ ಹಾಗೆ, ವಾಯ್ ವೈತ್ತ= ಬಾಯಿಹಚ್ಚಿದ, ಪಿರಾನೇ=ಸ್ವಾಮಿಯೇ, ಉನ್ನೈ=ನಿನ್ನನ್ನು, ಅಱಿನ್ದು ಕೊಣ್ಡೇನ್=ಅರಿತುಕೊಂಡೆ, ಉನಕ್ಕೂ=ನಿನಗೆ, ಅಮ್ಮನ್ತರವೇ=ಮೊಲೆಯೂಡಿಸಲು, ಅಂಜವನ್=ಅಂಜುತ್ತೇನೆ, ಅನ್ನೇ=ಅಬ್ಬಬ್ಬಾ\!

ತನ್ನ\(ನಿನ್ನ\)ಹಾಗೆಯೇ ಹುಟ್ಟುದ ಸಾವಿರಾರು ಮಕ್ಕಳೊಂದಿಗೆ ತಟ್ಟಾಟದ ನಡೆನಡೆದು ಬರುವವನೇ, ಹೊನ್ನಿನ ಹಾಗೆಯೇ ಇರುವ ತುಪ್ಪದೊಂದಿಗೆ ಕೂಡಿದ

೨

ಹಾಲೆಂಬ ಅಮೃತವನ್ನು ಉಂಡು ಕಪಟವಾಗಿಯೇ ತೆವಳುತ್ತ ಬರುವ ಒಬ್ಬ ಸಾಟಿಯಿಲ್ಲದ ಕಳ್ಳನೇ, ಮಿಂಚಿಗೆ ಸಮನಾದ ಸೂಕ್ಷ್ಮಮಧ್ಯವನ್ನುಳ್ಳ ವಂಚಕಿಯಾದ ಯುವತಿಯ ಮೊಲೆಗೆ, ಅವಳು ಸಾಯುವಂತೆ, ಬಾಯಿಹಚ್ಚಿದ ಸ್ವಾಮಿಯೇ, ನಿನ್ನನ್ನೀಗ ಅರಿತುಕೊಂಡೆ; ನಿನಗೆ ಮೊಲೆಯೂಡಿಸಲು ಅಂಜುವೆನು.\(೧\)

ಯಶೋದೆ ಕೃಷ್ಣನಿಗೆ ಹೇಳುತ್ತಾಳೆ: “ಗೋಕುಲದಲ್ಲಿ ಸಾವಿರ ಮಕ್ಕಳು ಹುಟ್ಟೀದವು. ನೀನೂ ಹಾಗೆಯೇ ಹುಟ್ಟಿದೆಯೆಂದು ತಿಳಿದಿದ್ದೆ. ಆ ಮಕ್ಕಳು ಮುಗುಚಿದವು, ತೆವಳಿದವು, ಅಂಬೆಗಾಲಿಟ್ಟವು, ತಳರ್ನಡೆ ನಡೆದವು. ನೀನೂ ಹಾಗೆಯೇ ಮಾಡಿದೆ. ಆಗಲೂ ಎಲ್ಲ ಮಕ್ಕಳಂತೆ ನೀನೂ ಒಬ್ಬ ಎಂದುಕೊಂಡೆ. ಆಮೇಲೆ ನಿನ್ನ ಅಸಾಧಾರಣ ಚೇಷ್ಟೆಗಳು ಮೊದಲಾದವು. ಹೊನ್ನಿನ ಹಾಗೆಯೇ ಇರುವ ಘಮಘಮಿಸುವ ತುಪ್ಪವನ್ನೂ ಹಾಲನ್ನೂ ಸೇರಿಸಿದ “ಅಮೃತ”ವನ್ನು ಮಾಡಿಕೊಂಡು ನೀನು ಯರೈಗೂ ತಿಳಿಯದಂತೆ ಉಂಡುಬಿಡುತ್ತದೆ. ಕಪಟದಿಂದ ಆ ಕೆಲಸವನ್ನು ಮಾಡಿ, ಏನೂ ಅರಿಯದವನಂತೆ ತೆವಳುತ್ತಾ ಬರುತ್ತಿದ್ದದ್ದನ್ನು ನಾನು ಕಂಡಾಗ ನೀನು ಅಸಾಧ್ಯಕಳ್ಳನೆಂದೂ, ಕಳ್ಳತನದಲ್ಲಿ ನಿನಗೆ ಸಾಟಿಯೇ ಇಲ್ಲವೆಂದೂ ತಿಳಿದಿದ್ದೇ. ಆದರೆ, ಮಿಂಚಿನಂತೆ ಸುಂದರಿಯೂ ಯುವತಿಯಾಗಿ ಸಣ್ಣನಡುವಿನವಳೂ ಆಗಿ ಪೂತನಿಯು ಗೋಕುಲಕ್ಕೆ ಬಂದಾಗ, ನೀನು ಅವಳ ಮೊಲೆಗೆ ಬಾಯಿಹಚ್ಚಿದೆ. ಎಲ್ಲ ಮಕ್ಕಳೂ ಮಾಡಿದ ಹಾಗೆಯೇ. ಮೊಲೆಯುಣ್ಣುತ್ತಲೇ ಅವಳನ್ನು ಕೊಂದುಹಾಕಿ, ಅವಳ ಕಪಟವನ್ನು ಬೈಲಿಗಿಟ್ಟೆಯಲ್ಲಾ\! ಆಗಲೇ ಅರಿಕೆ ನೀನು ಅಸಾಧಾರಣವ್ಯಕ್ತಿ ಎಂದು, ಸಾಮಾನ್ಯಮಾನವ ಶಿಶುವಲ್ಲವೆಂದು\! ಆಗಲೇ ಅರಿತೆ ನೀನು ಸ್ವಾಮಿಯೇ ಎಂದು\! ಅಂದಿನಿಂದ ನಿನಗೆ ಮೊಲೆಯೂಡಿಸಲು ನನಗೆ ನಿಜವಾಗಿಯೂ ಅಂಜಿಕೆಯಾಗುತ್ತಿತ್ತು”.

೨. ಪೊನ್ಪೋಲ್ ಮಂಜನಮಾಟ್ಟಿಯಮುದೂಟ್ಟಿ, ಪೋನೇನ್ ವರುಮಳವಿಪ್ಪಾಲ್

ವನ್ ಪಾರಚ್ಚಕಟಮಿಱಚ್ಚಾಡಿ ವಡಕ್ಕಿಲಹಮ್ ಪುಕ್ಕಿರುನ್ದು

ಮಿನ್ ಪೊಲ್ ನುಣ್ಣಿಡೈಯಾಳೊರು ಕನ್ನಿಯೈವೇಟ್ರುರುವಂಜೈಯ್ದುವೈತ್ತ

ಅನ್ಬಾವುನ್ನೈಯಱಿನ್ದು ಕೊಣ್ಡೇನ್ ಉನಕ್ಕಿರಿಜುವನಮ್ಮನ್ತರವೇ

ಪೊನ್ ಪೋಲ್=ಬಂಗಾರದಂತೆ \(ಶುಭ್ರವಾಗಿ\), ಮಂಜನಮ್=ಮಜ್ಜನವನ್ನು, ಆಟ್ಟಿ=ಮಾಡಿಸಿ, ಅಮುದು=ಅಮೄತವನ್ನು\(ಹಾಲನ್ನು\), ಊಟ್ಟಿ=ಊಡಿಸಿ, ಪೋನೇನ್=ಹೋದೆನು, ವರುಮ್=ಹಿಂತಿರುಗಿ ಬರುವ, ಅಳವು=ಕಾಲದಲ್ಲಿ

೩

ಇಪ್ಪಾಲ್=ಒಳಗಡೆಯೇ, ವಲ್=ಬಲಿಷ್ಠವಾದ, ಪಾರಮ್=ಹಿಂಸೆ ಮಾಡಲು ನ್ಯ್ಗ್ಗುತ್ತಿರುವ, ಶಕಟಮ್=ಶಕಟವನ್ನು\(ಬಂಡಿ\), ಇಱ=ನುಚ್ಚುನುರಿ ಆಗುವಂತೆ, ಚಾಡಿ=ಝಾಡಿಸಿ ಒದೆದು, ವಡಕ್ಕಿಲ್=ಉತ್ತರದಿಕ್ಕಿನ, ಅಹಮ್=ಮನೆಯನ್ನು, ಪುಕ್ಕೂ=ಹೊಕ್ಕೂ, ಇರುನ್ದು=ಇರುವ, ಮಿನ್ ಪೋಲ್=ಮಿಂಚಿನಂತೆ ಬಳುಕುವ, ನುಣ್=ಸೂಕ್ಷ್ಮವಾದ\(ಸಣ್ಣ\), ಇಡೈಯಾಳ್=ನಏಡುವಿನವಳಾದ, ಒರು=ಒಬ್ಬ, ಕನ್ನಿಯೈ=ಕನ್ಯಕೆಗೆ, ವೇಱು=ಬೇರೆ, ಉರುವಮ್=ರೂಪವನ್ನು, ಶೆಯ್ದು ವೈತ್ತ=ಉಂಟುಮಾಡಿಬಿಟ್ಟ, ಅನ್ಬಾ=ಪ್ರಿಯತಮನೇ, ಉನ್ನೈ=ನಿನ್ನನ್ನು, ಅಱಿನ್ದುಕೊಣ್ಡೇನ್=ಅರಿತುಕೊಂಡೆನು, ಉನಕ್ಕೂ=ನಿನಗೆ, ಅಮ್ಮಮ್=ಮೊಲೆಯನ್ನು, ತರವೇ=ಊಡಿಸಲು, ಅಂಜುವನ್=ಅಂಜುತ್ತೇನೆ.

ಚಿನ್ನದಂತೆ ಪರಿಶಿದ್ಧವಾಗಿ ಮಜ್ಜನವನ್ನು ಮಾಡಿಸಿ, ಅಮೃತವನ್ನು \(ಹಾಲನ್ನು\)ಊಡಿಸಿ ಹೋದೆನು. ನಾನು ಹಿಂತಿರುಗಿ ಬರುವುದರೊಳಗಾಗಿಯೇ ಹಿಮ್ಸೆಮಾಡಲು ನುಗ್ಗಿ ಬರುತ್ತಿರುವ ಬಲವಾದ ಶಕಟವನ್ನು ನುಚ್ಚುನುರಿ ಆಗುವಂತೆ ಝಾಡಿಸಿ ಒದೆದು, ಉತ್ತರದಿಕ್ಕಿನ ಮನೆಯನ್ನು ಹೊಕ್ಕೂ ಅಲ್ಲಿರುವ ಮಿಂಚಿನಂತೆ ಬಳುಕುವ ಸಣ್ಣ ನಡುವಿನವಳಾದ ಕನ್ನಿಕೆಯೊಬ್ಬಳಿಗೆ ರೂಪವನ್ನೇ ಬದಲಾಯಿಸಿಟ್ಟ\(ಪ್ರಿಯತಮನೇ\)ಪ್ರೇಮಸ್ವರೂಪನೇ, ನಿನ್ನನ್ನು ಅರಿತುಕೊಂಡೆನು. ನಿನಗೆ ಮೊಲೆಯೂಡಲು ಅಂಜುತ್ತೇನೆ.\(೨\)

ಮಗುವಿಗೆ ಚೊಕ್ಕಟವಾಗಿನೀರೆರೆದು ಹಾಲು ಕುಡಿಸಿ ಮಲಗಿಸಿದರೆ, ಅದು ಕೆಲವು ಗಂಟೆಗಳ ಕಾಲ ಮೈಮರೆತು ನಿದ್ರಿಸುವುವು. ಇದು ಎಲ್ಲಮಕ್ಕಳಿಗೂ ಸಾಮಾನ್ಯವಾದದ್ದು. ಯಶೋದೆ ಕೃಷ್ಣನಿಗೂ ಹಾಗೆಯೇ ಚೆನ್ನಾಗಿ ನೀರೆರೆದಳು; ಹಾಲು ಕುಡಿಸಿದಳು. ಮನೆಯ ಮುಂದುಗಡೆ ಬೈಲಿನಲ್ಲಿ ತಂಪಾದ ಸ್ಥಳದಲ್ಲಿ ಮಲಗಿಸಿದಳು.ನಿಶ್ಚಿಂತೆಯಿಂದ ತನ್ನ ಕೆಲಸಕ್ಕೆಂದು ಹೋದಳು. ಅವಳು ಹಿಂತಿರುಗಿ ಬರುವುದರೊಳಗಾಗಿ ನಡೆದಿರುವುದೇನು? ಅವಳು ಮಲಗಿಸಿ ಹೋದ ಸ್ಥಳದಲ್ಲಿ ಕೃಷ್ಣ ನಿಲ್ಲವೇ ಇಲ್ಲ\! ಅಲ್ಲಿಯೇ ಹತ್ತಿರದಲ್ಲಿ ಬಲವಾದ ಒಂದು ಬಂಡಿ ನುಚ್ಚುನುರಿಯಾಗಿ ಬಿದ್ದಿದೆ\!” ಇದೇನು, ಕೃಷ್ಣ ತನ್ನ ಪುಟ್ಟ ಕಾಲನ್ನು ಝಾಡಿಸಿ ಒದೆದು ಈ ದೊಡ್ಡ ಬಂಡಿಯನ್ನು ಪುಡಿಮಾಡಿ ಬಿಟ್ಟೀರಬಹುದೇ? ಏನದ್ಭುತ\!” ಎಂದುಕೊಂಡು ಯಶೋದೆ ಯೋಚಿಸುತ್ತಿರುವಲ್ಲಿ, ಕೃಷ್ಣನ ಈ ಅದ್ಭುತಕಾರ್ಯವನ್ನು ನೋಡಿದವರು ಅವಳಿಗೆ ವಿವರಿಸಿ ಹೇಳಿ ಆಶ್ಚರ್ಯ ಪಟ್ಟರು. ಅಲ್ಲದೆ, ಅವಳನ್ನು ಒಂದು ಮನಗೆ ಕರೆದುಕೊಂಡು ಹೋದರು. ಅಲ್ಲಿ, ಯಶೋದೆಗೆ ಗೊತ್ತು ಸುಂದರಿಯಾದ ಕನ್ನಿಕೆಯೊಬ್ಬಳು ಇರುವಳೆಂದು. ಆದರೆ, ಈಗ ಅವಳಿಲ್ಲ\! ಅವಳ ರೂಪವನ್ನೇ ಬದಲಾಯಿಸಿಬಿಟ್ಟಿದ್ದಾನೆ ಈ ಐಂದ್ರಜಾಲಿಕ ಕೃಷ್ಣ\! ಈ ಎರಡು ಅದ್ಭುತಕಾರ್ಯಗಳನ್ನು ನೋಡಿದ ಬಳಿಕಲೇ ಯಶೋದೆಗೆ ಅರಿವಾದದ್ದು, ಕೃಷ್ಣನು ಸಾಮಾನ್ಯಬಾಲಕನಲ್ಲವೆಂದೂ, ಅಸಾಧಾರಣ ಬಾಲಕನೆಂದೂ. ಆಗಲೇ ಅರಿತಳು ಅವನು ಪ್ರೇಮಸ್ವರೂಪನೆಂದು. ಅವನ ವಿಷಯದಲ್ಲಿ ಭಯಭಕ್ತಿಯುಂಟಾಯಿತು.

೪

೩.ಕುಮ್ಮಾಯತ್ತೊಡು ವೆಣ್ಣೆಯ್ ವಿೞುಙ್ಗಿ ಕುಡತ್ತಯಿರ್ ಶಾಯ್ ತ್ತುಪ್ಪರುಹಿ

ಪೊಯ್ ಮ್ಮಾಯ ಮರುದಾನವಶುರರೈ ಪ್ಪೊನ್ಱುವಿತ್ತಿನ್ಱು ನೀ ವನ್ದಾಯ್

ಇಮ್ಮಾಯಮ್ ವಲ್ಲ ಪಿಳ್ಳೈನಂಬಿ ಉನ್ನೈಯೆನ್ ಮಹನೇಯೆನ್ಬರ್ ನಿನ್ಱಾರ್

ಅಮ್ಮಾವುನ್ನೈಯಱಿನ್ದುಕೊಣ್ಡೇನ್ ಉನಕ್ಕಂಜವನಮ್ಮನ್ತರವೇ

ಕುಮ್ಮಾಯತ್ತೋಡು=ತೊವ್ವೆಯೊಡನೆ, ವೆಣ್ಣೆಯ್=ಬೆಣ್ಣೆಯನ್ನು, ವಿೞುಙ್ಗಿ=ನುಂಗಿಬಿಟ್ಟು, ಕುಡತ್ತಯಿರ್=ಕೊಡದ ತುಂಬ ಇರುವ ಮೊಸರನ್ನು, ಶಾಯ್ ತ್ತು= ಆಕೊಡದೊಂದಿಗೇ, ಪರುಹಿ=ಕುಡಿದುಬಿಟ್ಟು, ಪೊಯ್=ಸುಳ್ಳನ್ನೂ, ಮಾಯಮ್=ಮೋಸವನ್ನೂ, ಸೂಚಿಸುವ ಮರುದು ಆನ=ಅವಳಿ ಮತ್ತಿಮರಗಳಾದ, ಅಶುರರೈ=ಅಸುರರನ್ನು, ಪೊನ್ಱುವಿತ್ತು=ನಾಶಪಡಿಸಿ, ನೀ=ನೀನು, ವನ್ದಾಯ್=ಬಂದೆ, ಇ-ಮಾಯಮ್=ಇಂಥ ಮಾಯವನ್ನು, ವಲ್ಲ=ಮಾಡಿ ತೋರಿಸಬಲ್ಲ, ಪಿಳ್ಳೈ=ಮಗುವಾದ, ನಮ್ಬಿ=ಪರಿಪೂರ್ಣನೇ, ಉನ್ನೈ=ನಿನ್ನನ್ನು, ಎನ್ ಮಹನೇ=ನನ್ನ ಮಗನೇ, ಎನ್ಬರ್=ಎನ್ನುತ್ತಾರೆ, ನಿನ್ಱಾರ್=ಇಲ್ಲಿಯವರು\(ನೆಲೆಸಿರುವವರು\), ಅಮ್ಮಾ=ಸ್ವಾಮಿಯೇ, ಉನ್ನೈ=ನಿನ್ನನ್ನು, ಅಱಿನ್ದುಕೊಣ್ಡೇನ್=ಅರಿತುಕೊಂಡೆ, ಉನಕ್ಕೂ=ನಿನಗೆ, ಅಮ್ಮಮ್ ತರವೇ=ಮೊಲೆಯೂಡಿಸಲು, ಅಂಜುವನ್=ಅಂಜುತ್ತೇನೆ.

ತೊವ್ವೆಯ ಜೊತೆಯಲ್ಲಿ ಬೆಣ್ಣೆಯನ್ನು ನುಂಗಿಬಿಟ್ಟು, ಕೊಡದ ತುಂಬ ಇಟ್ಟಿರುವ ಮೊಸರನ್ನು ಆ ಕೊಡದೊಂದಿಗೆ ಕುಡಿದುಬಿಟ್ಟು, ಸುಳ್ಳನ್ನು ಮಾಯವನ್ನೂ ಸೂಚಿಸುವ ಅವಳಿ ಮತ್ತಿಮರಗಳಾದ ಅಸುರರನ್ನು, ನಾಶಪಡಿಸಿ ನೀನು ಬಂದೆ. ಇಂಥ ಮಾಯವನ್ನುಮಾಡಿ ತೋರಿಸಬಲ್ಲ ಮಗುವಾದ ಪರಿಪೂರ್ಣನೇ ನೀನು. ಇಲ್ಲಿ ನೆಲೆಸಿರುವವರು ನಿನ್ನನ್ನು ನನ್ನ ಮಗನೆಂದೇ ಹೇಳೂತ್ತಾರೆ. ಸ್ವಾಮಿಯೇ, ನಿನ್ನನ್ನು ನಾನು ಅರಿತುಕೊಂಡೆ. ನಿನಗೆ ಮೊಲೆಯೂಡಿಸಲು ಅಂಜುತ್ತೇನೆ.\(೩\)

ಸಾಮಾನ್ಯವಾಗಿ ತೊವ್ವೆ,ಬೆಣ್ಣೆ, ಮೊಸರು ಮುಂತಾದವು\(ಸುಲಭವಾಗಿ ಜೀರ್ಣವಾಗದ\) ಗಡುಸು ಆಹಾರ ಅವುಗಳನ್ನು ಮಕ್ಕಳಿಗೆ, ಹೆಚ್ಚಾಗಿ ತಿನ್ನಿಸುವುದಿಲ್ಲ. ಅವನ್ನು ತಿನ್ನುವುದಕ್ಕೆ ಬಿಡುವುದೂ ಇಲ್ಲ. ತಿಂದರೆ, ಮಕ್ಕಳಿಗೆ ಅಜೀರ್ಣವುಂಟಾಗಿ ಆರೋಗ್ಯಕ್ಕೆ ತೊಂದರೆಯುಂಟಾಗುತ್ತದೆ.

೫

ಆದರೆ, ಬಾಲಕೃಷ್ಣನು ಮಾಡಿದ್ದೇನು? ತೊವ್ವೆಯ ಜೊತೆಯಲ್ಲಿ ಬೆಣ್ಣೆಯನ್ನು ಸಮೃದ್ಧಿಯಾಗಿ ಉಂಡುಬಿಟ್ಟ. ಅಲ್ಲಿಗೇ ನಿಲ್ಲಿಸಲಿಲ್ಲ. ಕೊಡದ ತುಂಬ ಕೂಡಿಟ್ಟ ಮೊಸರನ್ನು ಪೂರ್ತಿಯಾಗಿ, ನಿಶ್ಶೇಷವಾಗಿ ಆ ಕೊಡವನ್ನೇ ಎತ್ತಿ ಕುಡಿದುಬಿಟ್ಟ. ಇವೆಲ್ಲ ಸಾಮಾನ್ಯ ಮಗುವಿನ ಕಾರ್ಯವೆನ್ನಿಸುವುದೇ? ಆಮೇಲೆ ಅವನು ಮಾಡಿದ್ದೇನು? ಗೋಕುಲದಲ್ಲಿ, ಊರ ಹೊರಗೆ, ಅವಳಿ ಮತ್ತಿಮರಗಳು ಬೆಳೆದಿದ್ದವು. ಬಹಳ ಚೆನ್ನಾಗಿ ಬೆಳೆದಿದ್ದವು. ನೋಡುವುದಕ್ಕೆ ಎಲ್ಲ ವಿಧದಲ್ಲೂ ಅವು ಮರಗಳೇ. ವಾಸ್ತವವಾಗಿ ಅವು ಸುಳ್ಳುಮರಗಳು\! ಇಬ್ಬರು ಅಸುರರು ತಮ್ಮ ಮೋಸವಿದ್ಯೆಯಿಂದ ಮರಗಳ ರೂಪ ತಳೆದಿದ್ದರು. ಬಾಲಕೃಷ್ಣನಿಗೆ ಮಾತ್ರವೇ ಈ ವಿಷಯದಲ್ಲಿ ನಿಜಾಂಶ ಗೊತ್ತು. ಅವನು ಅವುಗಳನ್ನು ಅತಿಸರಾಗವಾಗಿ ಕೆಡವಿದ್ದಲ್ಲದೆ ಅವುಗಳನ್ನು ನಾಶಮಾಡಿಬಿಟ್ಟ. ಇವೆಲ್ಲವೂ ಅಮಾನುಷಕೃತ್ಯಗಳೇ. ಅಸಾಧಾರಣ ವ್ಯಕ್ತಿ ಮಾತ್ರವೇ ಮಾಡಬಹುದಾದ ಕಾರ್ಯಗಳೇ. ಕೃಷ್ಣನು ಅಸಾಧಾರಣ ರೀತಿಯಲ್ಲಿ ತನ್ನ ಅಸಾಮಾನ್ಯ ಶಕ್ತಿಯನ್ನು ತೋರ್ಪಡಿಸಿ ಎಲ್ಲರಿಗೂ ಆಶ್ಚರ್ಯವನ್ನುಂಟು ಮಾಡಿದ. ಆದರೂ ಸಹ, ಗೋಕುಲದ ಜನಕ್ಕೆಅವನು ಯಶೋದೆಯ ಮಗನೇ; ಸಾಮಾನ್ಯವಾದ ಮಗುವೇ. ಅಜ್ಞಾನಿ ಜನಗಳಲ್ಲವೇ ಅವರು\! ಯಶೋದೆಯೂ ಹಾಗೆಯೇ ತಿಳಿದಿದ್ದಳು. ಅದು ತಾಯಿಯ ವಾತ್ಸಲ್ಯದ ಫಲದಿಂದ ಅವನ ದಿವ್ಯಾದ್ಭುತ ಕಾರ್ಯಗಳನ್ನು ಅವಳು ಕಣ್ಣಾರೆ ಕಂಡು ವಿಸ್ಮಯಗೊಳ್ಳುವವರೆಗೆ ಕೃಷ್ಣನು ತನ್ನ ಮಗನೇ ಎಂದು ತಿಳಿದಿದ್ದಳು. ನಂಬಿದ್ದಳು. ಅವನ ಅದ್ಭುತ ಕಾರ್ಯಗಳು ಅವಳ ಅಜ್ಞಾನವನ್ನು ನಿವಾರಿಸಿದವು. ಆಗ ಅವಳಿಗೆ ತಿಳಿಯಿತು ಅವನು ಮಗುವಿನ ರೂಪದಲ್ಲಿರುವ ಭಗವಂತನೇ ಎಮ್ದು. ತನ್ನ ಮುದ್ದಿನಮಗನೇ ಅವನು ಎಂಬ ಭ್ರಾಂತಿ ಆಗಾಗ್ಗೆ ಅವಳನ್ನು ಕಾಡುತ್ತಿದ್ದರೂ, ಈಗ ಅವಳಿಗೆ ಅರಿವಾದದ್ದು ಅವನು ಭಗವಂತನೇ ಎಮ್ದು. ಆದ್ದರಿಂದ, ಸಾಮಾನ್ಯ ಮಗುವಿಗೆ ಮಾಡುವಂತೆ ಅವನಿಗೆ ಮೊಲೆಯೂಡಿಸಲು ಅವಳಿಗೆ ಈಗ ಅಂಜಿಕೆ.

೪. ಮೈಯಾರ್ ಕಣ್ ಮಡವಾಯ್ ಚ್ಚಿಯರ್ ಮಕ್ಕಳೈಮೈಯನ್ಮೈಶೆಯ್ದವರ್ ಪಿನ್ ಪೋಯ್

ಕೊಯ್ಯಾರ್ ಪುನ್ದುಹಿಲ್ ಪಟ್ರಿತ್ತನಿ ನಿನ್ಱು ಕುಟ್ರಮ್ ಪಲಪಲಶೆಯ್ದಾಯ್

ಪೊಯ್ಯಾಯಾವುನ್ನೈಪ್ಪುಱಮ್ ಪಲಪೇಶುವ ಪುತ್ತಹತ್ತುಕ್ಕಳ್ ಕೇಟ್ಟೇನ್

ಐಯಾವುನ್ನೈಯಱಿನ್ದುಕೊಣ್ಡೇನ್ ಉನಕ್ಕಂಜವನಮ್ಮಾನ್ತರವೇ

೬

ಮೈ=ಕಾಡಿಗೆಯಿಂದ, ಆರ್=ಅಲಂಕರಿಸಿರುವ, ಕಣ್-ಕಣ್ಣುಗಳುಳ್ಳ, ಮಡಮ್=ಮುಗ್ಧೆಯರಾದ, ಆಯ್ ಚ್ಚಿಯರ್=ಗೊಲ್ಲತಿಯರ, ಮಕ್ಕಳೈ=ಮಕ್ಕಳನ್ನು, ಮೈಯನ್ ಮೈಶೆಯ್ದು=\(ಅವರು ನಿನ್ನನ್ನು\)ಮೋಹಿಸುವಂತೆ ಮಾಡಿ, ಕೊಯ್=ನೆರಿಗೆಗಳನ್ನು, ಆರ್=ಅಣಿಯಾಗಿ ಹಿಡಿದಿರುವ, ಪೂ=ಸುಂದರವಾದ, ತುಹಿಲ್=ಸೀರೆಯನ್ನು, ಪಟ್ರಿ=ಹಿಡಿದುಕೊಂಡು, ಅವರ್=ಅವರ, ಪಿನ್=ಹಿಂದೆಯೇ, ಪೋಯ್=ಹೋಗಿ, ತನಿ=ಏಕಾಂತದಲ್ಲಿ\(ಯಾರೂ ಇಲ್ಲದ ಕಡೆ\) ನಿನ್ಱು=ನಿಂತುಕೊಂಡು, ಪಲಪಲ=ಹಲವಾರು, ಕುಟ್ರಮ್=ಕೀಟಲೆಗಳನ್ನು, ಶೆಯ್ದಾಯ್=ಮಾಡಿದೆ, ಪೊಯ್ಯಾ=ಸುಳ್ಳೇನು? ಉನ್ನೈ=ನಿನ್ನನ್ನು ಕುರಿತು, ಪುತ್ತಕತ್ತುಕ್ಕೂ=ಪುಸ್ತಕ ಬರೆಯುವುದಕ್ಕೆ, ಉಳ=ತಕ್ಕಷ್ಟು, ಪೇಶುವ=ಹೇಳುವುದನ್ನು, ಪಲ=ಹಲವು, ಪುಱಮ್=ಕಡೆಗಳಿಂದ, ಕೇಟ್ಟೇನ್=ಕೇಳಿದ್ದೇನೆ, ಐಯಾ=ಸ್ವಾಮಿಯೇ, ಉನ್ನೈ=ನಿನ್ನನ್ನು, ಅಱಿನ್ದುಕೊಣ್ಡೇನ್=ಅರಿತುಕೊಂಡೆನು, ಉನಕ್ಕೂ=ನಿನಗೆ, ಅಮ್ಮಾಮ್ ತರವೇ=ಮೊಲೆಯೂಡಿಸಲು, ಅಂಜುವನ್=ಅಂಜುತ್ತೇನೆ.

ಕಾಡಿಗೆಯಿಂದ ಅಲಂಕರಿಸಿರುವ ಕಣ್ಣುಗಳುಳ್ಳ ಮುಗ್ಧೆಯರಾದ ಗೊಲ್ಲತಿಯರ ಹೆಣ್ಣುಮಕ್ಕಳು ನಿನ್ನನ್ನು ಮೋಹಗೊಳ್ಳೂವಂತೆ ಮಾಡಿ, ನೆರಿಗೆಗಳನ್ನು ಅಣೀಯಾಗಿ ಹಿಡಿದಿರುವ ಅವರ ಸುಂದರವಾದ ಸೀರೆಯನ್ನು ಹಿಡಿದು ಅವರ ಹಿಂದೆಯೇ ಹೋಗಿ ಏಕಾಂತದಲ್ಲಿ ನಿಂತುಕೊಂಡು ಹಲವಾರು ಕೀಟಲೆಗಳನ್ನು ಮಾಡಿದೆ. ಸುಳ್ಳೇನು? ನಿನ್ನನ್ನು ಕುರಿತು ಪುಸ್ತಕ ಬರೆಯುವದಕ್ಕೆ ತಕ್ಕಷ್ಟು ಹೇಳುವುದನ್ನು ಹಲವು ಕಡೆಗಳಿಂದ ಕೇಳಿದ್ದೇನೆ. ಸ್ವಾಮಿಯೇ, ನಿನ್ನನ್ನು ಅರಿತುಕೊಂಡೆನು. ನಿನಗೆ ಮೊಲೆಯೂಡಿಸಲು ಅಂಜುತ್ತೇನೆ.\(೪\)

ಏನೂ ಅರಿಯದ ಶುದ್ಧ ಮನಸ್ಸಿನವರಾದ ಸುಂದರಿಯರಾದ ಗೊಲ್ಲ ಯುವತಿಯರು ಬಾಲಕೃಷ್ಣನನ್ನು ನೋಡಿ ಮೋಹಗೊಂಡರು. ಅವನೊಡನೆ ಏಕಾಂತ ಸಹವಾಸವನ್ನು ಕೋರಿದರು. ಕೃಷ್ಣ ಒಪ್ಪಿದ. ಅವರ ಹಿಂದೆಯೇ ಹೋದ. ಯಾರೂ ಇಲ್ಲದ ಕಡೆಗಳಲ್ಲಿ ಅವರೊಡನೆ ಅವರ ಇಷ್ಟದಂತೆ ಸರಸವಾಡಿ ಅವರನ್ನು ಸಂತೋಷಪಡಿಸಿದ; ತೃಪ್ತಿ ಪಡಿಸಿದ. ಕತೆಗಳು ಈ ವಿಷಯವಾಗಿ ಹೊರಟುಕೊಂಡವು. ಇಂಥಾದ್ದನ್ನು ಕುರಿತು ಸುದ್ದಿಗಳನ್ನು ನಾನಾಕಡೆಗಳಿಂದ ಯಶೋದೆಯ ಬಳಿಗೆ ತಂದರು. ಅದನ್ನು ಹೇಳುತ್ತಾ ಅವಳ ತಲೆಯನ್ನು ಕೆಡಿಸಿದರು. ಹೀಗೆ ಮಾಡಿದವರು ಕುತ್ಸಿತ ಜನ. ಇತರರ ಸಂತೋಷವನ್ನು ಸಹಿಸಲಾರದ ಹೊಟ್ಟೆಕಿಚ್ಚಿನಿಂದ. ಅವರ ನಿರೂಪಣೆ ಒಂದು ಪುಸ್ತಕವನ್ನೇ ತುಂಬುವಷ್ಟು ಬೆಳೆಯಿತು.

೭

“ಅದೆಲ್ಲಾ ಸುಳ್ಳೇ ಅಲ್ಲವೇ? ಅಥವಾ, ನಿಜವಿರಬಹುದೇ?” –ಹೀಗೆ ಯಶೋದೆ ತನ್ನಲ್ಲಿಯೇ ತರ್ಕಿಸಿಕೊಂಡಳು. ಬಾಲಕೃಷ್ಣನಿಂದ ಯುವತಿಯರ ವ್ಯಾಮೋಹದ ತೃಪ್ತಿಯಾಗುವ ಬಗೆಯಾದರೂ ಯಾವುದಿರಬಹುದು? ಸಾಮಾನ್ಯ ಜನ ಗೊತ್ತುಗುರಿ ಇಲ್ಲದೆ ಆಡಿಕೊಳ್ಳುವಂಥಾದ್ದೇ? ಅಥವಾ, ಜನ ಅರಿತುಕೊಳ್ಳಲಾರದಂಥ ವಿಸ್ಮಯಕಾರಕನಾದ ವಿಚಿತ್ರಕಾರ್ಯಗಳನ್ನು ಕೃಷ್ಣನೇ ನಡಸಿದನೇ? ಯಶೋದೆಗೆ ಅರಿವಾಯಿತು; ನೂರಾರು ಯುವತಿಯರ ಮೋಹತೃಷೆಯನ್ನು ತಣಿಸಿ ನೀಗಿಸಬಲ್ಲ ಬಾಲಕೃಷ್ಣನು ನಿಜಕ್ಕೂ ಭಗವಂತನೇ ಎಂದು\! ತಾನು ಅವನೊಡನೆ ಅವನ ತಾಯಿಯಂತೆ ವರ್ತಿಸಿದ್ದದ್ದನ್ನು ಕುರಿತು ಯೋಚಿಸಿದಳು. ಯವಳಿಗೆ ಅಂಜಿಕೆ ಬಂತು.

೫. ಮುಪ್ಪೋದುಙ್ಕಡೈನ್ದೀಣ್ಡಿಯ ವೆಣ್ಣೆಯಿನೋಡು ತಯಿರೈ ವಿೞುಙ್ಗಿ

ಕಪ್ಪಾಲಾಯರ್ ಹಳ್ ಕಾವಿಱ್ ಕೊಣ್ದರ್ ನ್ದ ಕಲತ್ತೋಡು ಶಾಯ್ ತ್ತು ಪ್ಪರುಹಿ

ಮೆಯ್ ಪ್ಪಾಲುಣ್ಡೞು ಪಿಳ್ಳೈಹಳ್ ಪೋಲ ನೀವಿಮ್ಮಿಯೞುಹಿನ್ಱ

ಅಪ್ಪಾವುನ್ನೈಯಱಿನ್ದು ಕೊಣ್ಡೇನ್ ಉನಕ್ಕಂಜುವನಮ್ಮನ್ತರವೇ

ಮುಪ್ಪೋದುಮ್=ಮೂರು ವೇಳೆಗಳಲ್ಲಿಯೂ, ಕಡೈನ್ದು=ಕಡೆದು, ಈಣ್ಡಿಯ=ಬಹಳವಾಗಿ\(ಲೆಕ್ಕವಿಲ್ಲದಂತೆ\)ಕೂಡಿಟ್ಟ, ವೆಣ್ಣೆಯಿನೋಡು=ಬೆಣ್ಣೆಯೊಡನೆ, ತಯಿರೈ=ಮೊಸರನೂ, ವಿೞುಙ್ಗಿ=ನುಂಗಿಹಾಕಿ, ಕಪ್ಪಾಲ್=ತೋಳುಗಳ ಮೇಲೆ,ಆಯರ್ಹಳ್=ಗೋಪಾಲರು, ಕಾವಿಲ್=ಕಾವಡಿಯಲ್ಲಿ, ಕೊಣ್ದರ್ ನ್ದ=ಹೊತ್ತುತಂದವನ್ನು, ಕಲತ್ತೋಡು=ಆಯಾ ಪಾತ್ರೆಗಳಿಂದಲೇ, ಶಾಯ್ ತ್ತು=ಎತ್ತಿ, ಪರುಹಿ=ಕುಡಿದುಬಿಟ್ಟು, ಮೆಯ್ ಪ್ಪಾಲ್=ಎದೆಹಾಲನ್ನು, ಉಣ್ಡು=ಉಂಡು, ಅೞುಮ್=\(ಸಾಲದೆಂದು\)ಅಳುವ, ಪಿಳ್ಳೈಹಳ್ ಪೋಲ=ಮಕ್ಕಳ ಹಾಗೆ, ನೀ=ನೀನು, ವಿಮ್ಮಿ ವಿಮ್ಮಿ= ಬಿಕ್ಕಿಬಿಕ್ಕಿ, ಅೞ್ಹಿನ್ಱ=ಅಳುತ್ತಿರುವ, ಅಪ್ಪಾ=ತಂದೆಯೇ, ಉನ್ನೈ=ನಿನ್ನನ್ನು, ಅಱಿನ್ದುಕೊಣ್ಡೇಮ್=ಅರಿತುಕೊಂಡೆ, ಉನಕ್ಕೂ=ನಿನಗೆ, ಅಮ್ಮಾಮ್ ತರವೇ=ಮೊಲೆಯೂಡಿಸುವುದಕ್ಕೇ, ಅಂಜುವನ್=ಅಂಜುತ್ತೇನೆ.

೮

ಮೂರು ವೇಳೆಗಳಲ್ಲಿಯೂ ಕಡೆದು ಲೆಕ್ಕವಿಲ್ಲದಂತೆ ಕೂಡಿಟ್ಟ ಬೆಣ್ಣೆಯೊಡನೆ ಮೊಸರನ್ನು ನುಂಗಿಹಾಕಿ, ಗೋವಳರು ತೋಳುಗಳ ಮೇಲೆ ಕಾವಡಿಯಲ್ಲಿ ಹೊತ್ತು ತಂದವನ್ನು ಆಯಾಪಾತ್ರೆಗಳಿಂದಲೇ ಎತ್ತಿ ಕುಡಿದುಬಿಟ್ಟು., ಎದೆಹಾಲನ್ನು ಉಂಡುಸಾಲದೆಂದು ಅಳುವ ಎಳೆಯಮಕ್ಕಳ ಹಾಗೆ ಬಿಕ್ಕಿಬಿಕ್ಕಿ ಅಳುತ್ತಿರುವ ತಂದೆಯೇ, ನಿನ್ನನ್ನು ಅರಿತುಕೊಂಡೆ. ನಿನಗ್ ಎಮೊಲೆಯೂಡಿಸುವುದಕ್ಕೆ ಅಂಜುತ್ತೇನೆ.\(೫\)

ಯಾವ ಮಗುವೇ ಆಗಲಿ ಅದರ ಹೊಟ್ಟೆ ಹಿಡಿಸುವಷ್ಟು ಕುಡಿಯುತ್ತದೆ, ತಿನ್ನುತ್ತದೆ. ಅದಕ್ಕೆ ಹಸಿವಾದಾಗ ಅಳುತ್ತದೆ. ಹೊಟ್ಟೆಗೆ ಹಾಕಿದರೆ ತೆಪ್ಪಗೆ ನಿದ್ದೆ ಮಾಡುತ್ತದೆ. ಅಥವಾ ಆಟವಾಡುತ್ತದೆ. ಮಿತಿಯಿಲ್ಲದೆ ತಿಂದರೆ ಮಕ್ಕಳಿಗೆ ಜೀರ್ಣವಾಗುವುದಿಲ್ಲ. ರೋಗ ಬರುವುದು. ಕೃಷ್ಣನಾದರೋ, ಗೊಲ್ಲತಿಯರು ಮೂರು ಹೊತ್ತೂ ಶೇಖರಿಸಿಟ್ಟ ಲೆಕ್ಕವಿಲ್ಲದಷ್ಟು ಬೆಣ್ಣೆಯನ್ನೂ ಮೊಸರನ್ನೂ ನುಂಗಿದ. ಅಲ್ಲದೆ, ಗೋವಳರು ತಮ್ಮ ತೋಳುಗಳ ಮೇಲೆ ಕಾವಡಿಯಲ್ಲಿ ಹೊತ್ತುತಂದ ಹಾಲು ಮೊಸರನ್ನೆಲ್ಲಾ ಕುಡಿದುಬಿಟ್ಟ. ಅವನಿಗೆ ಇನ್ನೂ ಸಾಲದಂತೆ\! ಎಳೆಮಕ್ಕಳಿಗೆ ಹಾಲು ಕಡಮೆಯಾದಾಗ ಅವು ಚೀರಿ ಅಳುವಂತೆ, ಅವನೂ ಬಿಕ್ಕಿಬಿಕ್ಕಿ ಅತ್ತ.ಆಗಲೇ ತಿಳಿಯಿತು. ಯಶೋದೆಗೆ ಕೃಷ್ಣನು ಅಸಾಧಾರಣ ವ್ಯಕ್ತಿಯೆಂದೂ, ಸಾಮಾನ್ಯ ಮಗುವಲ್ಲವೆಂದೂ. ಅಂದೇ ಅರಿತಳು ಅವನು ಭಗವಂತನೇ ಎಂದು. ಆದ್ದರಿಂದ ಅವನನ್ನು ತನ್ನ ಮಗನೆಂಬ ಪುತ್ರವಾತ್ಸಕ್ಯದಿಂದ ಮೊಲೆಯೂಡಿಸಲು ಅವಳಿಗೆ ಬಹಳ ಅಂಜಿಕೆಯಾಯಿತು.

೬.ಕರುಮ್ ಪಾರ್ ನೀಳ್ ವಯಱ್ ಕಾಯ್ ಕದಿರ್ ಚ್ಚೆನ್ನೆಲೈಕಟ್ರಾನಿರೈ ಮಣ್ಡಿತ್ತಿನ್ನ

ವಿರುಮ್ ಬಾಕ್ಕನ್ಱೊನ್ಱು ಕೊಣ್ಡು ವಿೞಙ್ಗನಿವೀೞವೆಱಿನ್ದಪಿರಾನೇ,

ಶುರುಮ್ ಬಾರ್ ಮೆನ್ ಕುೞಱ್ ಕನ್ನಿಯೊರುತ್ತಿಕ್ಕೂಚ್ಚೂೞ್ ವಲೈವೈತ್ತುತ್ತಿರಿಯುಮ್

ಅರಮ್ಬಾವುನ್ನೈಯಱಿನ್ದುಕೊಣ್ಡೇನ್ ಉನಕ್ಕರಿಜುವನಮ್ಮಾನ್ತರವೇ

ಕರುಮ್ಬು=ಕಬ್ಬಿನ ಹಾಗೆ, ಆರ್=ಸುಂದರವಗೈ, ನೀಳ್=ಉದ್ದವಾಗಿ ಹರಡಿರುವ, ವಯಲ್=ಗದ್ದೆಗಳಲ್ಲಿ,, ಕಯ ಕದಿರ್=ಎಳೆಯ ತೆನೆಗಳುಳ್ಳ, ಚೆನ್ನೆಲೈ=ಕೆಂಬತ್ತವನ್ನು\(ಚೆನ್ನೆಲ್ಲನ್ನು\),, ಕನ್ಱು=ಕರುಗಳ, ಆ=ಹಸುಗಳ, ನಿರೈ=ಮಂದೆಯು, ಮಣ್ಡಿ=ಆಸಕ್ತಿಯಿಂದ, ತಿನ್ನ=ತಿನ್ನುತ್ತಿರಲು, ವಿರುಮ್ಬಾ=\(ಅದನ್ನು ತಿನ್ನಲು\) ಇಷ್ಟಪಡದ, ಕನ್ಱು ಒನ್ಱು=ಕರುವೊಂದನ್ನು, ಕೊಣ್ಡು=ಹಿಡಿದುಕೊಂಡು, ವಿೞಮ್=ಬೇಲದ ಹಣ್ಣುಗಳು, ವೀೞ=ಉದುರಿಬೀಳುವಂತೆ, ಎಱಿನ್ದ=ಎಸೆದ, ಪಿರಾನೇ=ಪ್ರಭುವೇ, ಶುರುಮ್ಬು=ದುಂಬಿಗಳು

೯

ಆರ್=ಮುತ್ತಿರುವ, ಮೆಲ್=ಮೃದುವಾದ, ಕುೞಲ್=ತಲೆಗೂದಲುಳ್ಳ, ಕನ್ನಿ=ಕನ್ನಿಕೆ, ಒರುತ್ತಿಕ್ಕೂ=ಒಬ್ಬಳಿಗೆ, ಶೂೞ್=\(ಅವಳ\)ಸುತ್ತಲೂ, ವಲೈವೈತ್ತು=\(ಮೋಹದ\)ಬಲೆಬೀಸಿ, ತಿರಿಯುಮ್=ಓಡಾಡುವ, ಅರಮ್ಬಾ=ದಿವ್ಯನಟನೇ, ಉನ್ನೈ=ನಿನ್ನನ್ನು, ಅಱಿನ್ದುಕೊಣ್ಡೇನ್=ಅರಿತುಕೊಂಡೆ, ಉನಕ್ಕೂ=ನಿನಗೆ, ಅಮ್ಮಮ್ ತರವೇ=ಮೊಲೆಯೂಡಿಸುವುದಕ್ಕೇ, ಅಂಜುವನ್=ಅಂಜುವೆನು.

ಕಬ್ಬಿನ ಹಾಗೆ ಸುಂದರವಾಗಿ ಉದ್ದವಾಗಿ \(ಎತ್ತರವಾಗಿ ಬೆಳೆದು\)ಹರಡಿರುವ ಗದ್ದೆಗಳಲ್ಲಿ ಎಳೆಯ ತೆನೆಗಳುಳ್ಳ ಚೆನ್ನೆಲ್ಲನ್ನು ದನಕರುಗಳ ಮಂದೆಯು ಆಶೆಯಿಂದ ತಿನ್ನುತ್ತಿರಲು, ಹಾಗೆ ತಿನ್ನಲು ಇಷ್ಟಪಡದ ಕರುವೊಂದನ್ನು ಹಿಡಿದುಕೊಂಡು ಬೇಲದ ಹಣ್ಣುಗಳು ಉದುರಿಬೀಳೂವಂತೆ ಎಸೆದ ಪ್ರಭುವೇ, ದುಂಬಿಗಳು ಮುತ್ತಿರುವ ಮೃದುವಾದ ತಲೆಗೂದಲುಳ್ಳ ಕನ್ನಿಕೆಯೊಬ್ಬಳಿಗೆ\(ಅವಳ\)ಸುತ್ತಲೂ\(ಮೋಹದ\) ಬಲೆಬೀಸಿ ಓಡಾಡುವ ದಿವ್ಯನಟನೇ, ನಿನ್ನನ್ನು ಅರಿತುಕೊಂಡೆನು. ನಿನಗೆ ಮೊಲೆಯೂಡಿಸುವುದಕ್ಕೆ ನಾನು ಅಂಜುತ್ತೇನೆ.\(೬\)

ಹಸಿರುಮೇವು ಸಮೃದ್ಧಿಯಾಗಿ ಇರುವ ಕಡೆ ದನಕರುಗಳಿಗೆ ಬಹಳ ಸಂತೋಷ. ಅದನ್ನು ಬಹಳ ಆಸಕ್ತಿಯಿಂದ ತಿಂದು ಆನಂದಿಸುವುವು. ಅಂಥ ದನಕರುಗಳ ನಡುವೆ ಸೊಂಪಾಗಿ ಸಿದ್ಧವಾಗಿರುವ ಆ ಮೇವನ್ನು ತಿನ್ನದೆ, ಇಷ್ಟಪಡದೆ ಒಲ್ಲದೆ ಕರುವಾಗಲಿ ಹಸುವಾಗಲಿ ಇದ್ದರೆ ಅದು ಆ ಜಾತಿಗೆ ನಿಜವಗೈ ಸೇರಿದ್ದೇ? ಬಾಲಕೃಷ್ಣನ ಕಣ್ಣಿಗೆ ಅಂಥಾದ್ದೊಂದು ಕರು ತನ್ನ ದನಕರುಗಳ ಮಂದೆಯಲ್ಲಿ ಕಾಣಿಸಿಕೊಂಡಿತು. ಅವನಿಗೆ ಅದರ ವಿಷಯ ಗೊತ್ತಾಯಿತು. ಒಡನೆಯೇ ಅದರ ಹಿಂಗಾಲುಗಳೆರಡನ್ನೂ ಹಿಡಿದುಕೊಂಡ. ಗಿರಗಿರನೆ ವೇಗವಾಗಿ ಸುತ್ತಿಸಿದ. ಎದುರಿಗೆ ಹಣ್ಣು ಜಿಗಿಯುತ್ತಿದ್ದ ಬೇಲದ ಮರದ ಮೇಲಕ್ಕೆ ಬೀಸಿ ಎಸೆದ. ಕರುವಿನ ದೇಹ ಮರಕ್ಕೆ ಹೊಡೆದರಭಸಕ್ಕೆ ಲೆಕ್ಕವಿಲ್ಲದಷ್ಟು ಬೇಲದ ಹಣ್ಣುಗಳು ತಪತಪನೆ ಉದುರಿ ಬಿದ್ದವು. ಅವುಗಳ ಜೊತೆಯಲ್ಲಿ ಕರುವೂ ಸತ್ತುಬಿದ್ದಿತು. ಕಂಸನ ಕುತಂತ್ರದಿಂದ ಕೃಷ್ಣನನ್ನು ಕೊಲ್ಲಲೆಂದು ವೇಷ ಮರೆಸಿಕೊಂಡು ಬಂದಿದ್ದ ವತ್ಸಾಸುರನ ಸಂಹಾರವನ್ನು ಕೃಷ್ಣ ಮಾಡಿದ್ದು ಹೀಗೆ. ಇಂಥ ಅತಿಮಾನುಷ ಕಾರ್ಯಗಳನ್ನು ನಡಸಿದ್ದುದನ್ನು ಅರಿತು ಬಾಲಕನಾದರೂ ಅವನು ಸರ್ವಲೋಕಪ್ರಭುವೇ ಎಂದು ತಿಳಿದಳು ಯಶೋದೆ.

೧೦

೭.ಮರುಟ್ಟಾರ್ ಮೆನ್ ಕುೞಲ್ ಕೊಣ್ಡು ಪೊೞುಲ್ ಪುಕ್ಕೂವಾಯ್ ವೈತ್ತವ್ವಾಯರ್ ತಮ್ ಪಾಡಿ

ಶುರುಟ್ಟಾರ್ ಮೆನ್ ಕುೞಲ್ ಕನ್ನಿಯರ್ ವನ್ದುನ್ನೈಚ್ಚುಟ್ರುನ್ತೊೞನಿನ್ಱ ಶೊದಿ

ಪೊರುಟ್ಟಾಯಮಿಲೇ ನೆನ್ ಪೆರುಮಾನ್ ಉನ್ನೈಪ್ಪೆಟ್ರಕುಟ್ರಮಲ್ಲಾಲ್, ಮಟ್ರಿಙ್ಗು

ರಟ್ಟಾವುನ್ನೈಯಱಿನ್ದುಕೊಣ್ಡೇನ್ ಉನಕ್ಕಂಜವನಮ್ಮನ್ತರವೇ

ಮರುಟ್ಟು=ಸಂಮೋಹನ ಗೊಳೀಸುವುದರಲ್ಲಿ, ಆರ್=ಸಮರ್ಥವಾದ, ಮೆಲ್=ಕೋಮಲಸ್ವರದ, ಕುೞಲ್=ಕೊಳಲನ್ನು, ಕೊಣ್ಡು=ಕೈಯಲ್ಲಿ ಹಿಡಿದು, ಪೊೞಿಲ್=ಲತಾಗೃಹವನ್ನು, ಪುಕ್ಕೂ=ಹೊಕ್ಕೂ, ವಾಯ್ ವೈತ್ತು=\(ಅದನ್ನು\) ಬಾಯಿಗೆ ಹಚ್ಚಿ ಊದಲು, ಆಯರ್ ತಮ್=ಗೋವಳರ, ಪಾಡಿ=ಕೇರಿಯಲ್ಲಿರುವ, ಶುರುಟ್ಟು=ಸುತ್ತಿಕೊಂಡಿರುವ, ಆರ್=ಅಂದವಾಗಿರುವ, ಮೆಲ್=ಮೃದುವಾಗಿರುವ, ಕುೞಲ್=ತಲೆಗೂದಲುಳ್ಳ, ಕನ್ನಿಯರ್=ಕನ್ನಿಕೆಯರು, ವನ್ದು=ಬಂದು, ಉನ್ನೈ=ನಿನ್ನನ್ನು, ಶುಟ್ರುಮ್=ಸುತ್ತಲೂ, ತೊೞ=ಪೂಜಿಸಲು, ನಿನ್ಱ=ನಿಂತಿರುವ, ಶೋದಿ=ಜ್ಯೋತಿಯೇ, ಉನ್ನೈ=ನಿನ್ನನ್ನು, ಪೆಟ್ರ=ಹಡೆದ, ಕುಟ್ರಮ್=ದೋಷವೊಂದು, ಅಲ್ಲಾಲ್=ಅಲ್ಲದೆ, ಮಟ್ರು=ಬೇರೆ ಪೊರುಳ್=\(ಪಾಲಿಗೆ ಬಂದ\) ಸತ್ಯದ, ತಾಯಮ್=ಭಾಗ, ಇಙ್ಗು=ಇಲ್ಲಿ, ಇಲೇನ್=ನಾನುಪಡೆದಿಲ್ಲ, ಅರಟ್ಟಾ=ದುಷ್ಟನೆ, ಉನ್ನೈ=ನಿನ್ನನ್ನು, ಅಱಿನ್ದುಕೊಣ್ಡೇನ್=ಅರಿತುಕೊಂಡೆ, ಉನಕ್ಕು=ನಿನಗೆ, ಅಮ್ಮಾಮ್ ತರವೇ=ಮೊಲೆಯೂಡಿಸುವುದಕ್ಕೆ, ಅಂಜುವನ್=ಅಂಜುವೆನು

ಸಂಮೋಹನಗೊಳಿಸುವುದರಲ್ಲಿ ಸಮರ್ಥವಾದ ಕೋಮಲಧ್ವನಿಯ ಕೊಳಲನ್ನು ಕೈಯಲ್ಲಿ ಹಿಡಿದುಕೊಂಡು ಲತಾಗೃಹವನ್ನು ಹೊಕ್ಕೂ ಅದನ್ನು ತುಟಿಗೆ ಹಚ್ಚಿ ಊದಲು ಗೋವಳರ ಕೇರಿಯಲ್ಲಿರುವ ಸುಂದರವಾದ ಗುಂಗುರು ತಲೆಗೂದಲುಳ್ಳ ಕನ್ನಿಕೆಯರು ಬಂದು ನಿನ್ನನ್ನು ಪೂಜಿಸಲು ನಿಂತು ಸುತ್ತಿವರಿದಿರುವಾಗ ಕಾಣುವ ದಿವ್ಯಜ್ಯೋತಿಯೇ, ನಿನ್ನನ್ನು ಹಡೆದೆನೆಂಬ ದೋಷವೊಂದನ್ನುಳಿದು ನನ್ನ ಪಾಲಿಗೆ ಬಂದ ಸತ್ಯದ ಭಾಗವನ್ನು ಇಲ್ಲಿ ಬೇರೆ ಏನನ್ನೂ ಪಡೆದಿಲ್ಲ. ದುಷ್ಟನೇ, ನಿನ್ನನ್ನು ನಾನು ಅರಿತುಕೊಂಡೆ. ನಿನಗೆ ಮೊಲೆಯೂಡಿಸುವುದಕ್ಕೇ ಅಂಜುತ್ತೇನೆ.\(೭\)

ಕೃಷ್ಣನ ಕೈಯಲ್ಲಿರುವ ಕೊಳಲಿನ ನಾದ ಅತಿಮಧುರ ಮೋಹನ. ಅವನು ಏಕಾಂತವಾದ ಲತಾಗೃಹವೊಂದರಲ್ಲಿ ಸೇರಿಕೊಂಡು, ತನ್ನ ಕೊಳಲನ್ನು ತುಟಿಗೆ ಹಚ್ಚಿ ನುಡಿಸಿದನೆಂದರೆ ಆಯಿತು. ಗೋಕುಲದಲ್ಲಿರುವ ಸುಂದರಿಯರಾದ ಗೋಪಕನ್ನಿಕೆಯರೆಲ್ಲರೂ ತಮ್ಮತಮ್ಮ ಕೆಲಸಕಾರ್ಯಗಳನ್ನು ಬಿಟ್ಟು ಆ ಕೊಳಲಿನ ನಾದ ಬಂದ ಕಡೆಗೆ ಧಾವಿಸುವರು. ಅವನಿರುವ ಸ್ಥಳವನ್ನು ಕಂಡುಕೊಂಡು, ಅಲ್ಲಿ ಅವನ ಸುತ್ತಮುತ್ತ ಅವನ ಪಾದಸೇವೆಗೆಂದು ಹಾತೊರೆಯುವರು. ಗೋಪಸುಂದರಿಯರಿಂದ

೧೧

ಪರಿವೄತನಾದ ತೇಜೋಮಯನಾದ ಕೃಷ್ಣನನ್ನು ನೋಡುವುದೇ ಒಂದು ಭಾಗ್ಯ. ಆದರೆ,ಹುಡುಗಿಯರ ನಡುವೆ ಆನಂದದಿಂದ ಹೀಗೆಲ್ಲಾ ವಿಹರಿಸುತ್ತಿರುವುದು ನೀತಿಯೇ? ಯೋಗ್ಯವೇ? ಗೋಕುಲದ ತಾಯಂದಿರು ಯಶೋದೆಯ ಬಳಿಗೆ ಹಲವಾರು ದೂರುಗಳನ್ನು ಹೊತ್ತುತಂದರು. ಎಲ್ಲವನ್ನೂ ಕೇಳಿ ಯಶೋದೆ ನೊಂದಳು. ಗೋಕುಅಲಕ್ಕೆಲ್ಲಾ ಯಜಮಾನನಾದ ನಂದಗೋಪನ ಮಡದಿಯಾಗಿತನಗೆ ಬಂದದ್ದೇನು? ದುಷ್ಟತನ ಮಾಡುವ ಮಗನನ್ನು ಪಡೆದೆನಲ್ಲಾ ಎಂಬುದೊಂದೇ ಅಲ್ಲದೆ ಬೇರೆ ಯಾವ ಸತ್ಯದ ಭಾಗವೂ ಅವಳ ಪಾಲಿಗೆ ಬರಲಿಲ್ಲವಲ್ಲಾ\! ಭಗವಂತನಾದ ಶ್ರೀಕೃಷ್ಣನನ್ನು ಯಶೋದೆ ಅರಿತುಕೊಂಡಳು. ದಿಟ ಆದರೆ ಹೇಗೆ? ಅವನು ದುಷ್ಟ ಎಂದೇ? ಅದಕ್ಕಾಗಿ, ಅವನಿಗೆ ಮೊಲೆಯೂಡಿಸುವುದಕ್ಕೆ ಸಹ ಅವಳಿಗೆ ಅಂಜಿಕೆಯಂತೆ\!

೮. ವಾಳಾವಾಹಿಲುಙ್ಗಾಣಹಿಲ್ಲಾರ್ ಪಿಱರ್ ಮಕ್ಕಳೈ ಮೈಯನ್ಮೈಶೆಯ್ದು

ತೋಳಾಲಿಟ್ಟವರೋಡು ತಿಳೈತ್ತು ನೀ ಶೊಲ್ಲಪಡಾದನ ಶೆಯ್ದಾಯ್

ಕೇಳಾರಾಯರ್ ಕುಲತ್ತವರಿಪ್ಪೞಿ ಕೆಟ್ಟೇನ್ ವಾೞ್ ವಿಲ್ಲೈ, ನನ್ದಱ್

ಕಾಳಾವುನ್ನೈಯಱಿನ್ದುಕೊಣ್ಡೇನ್ ಉನಕ್ಕುಂಜುವನಮ್ಮನ್ತರವೇ

ವಾಳಾ=ಸಾಮಾನ್ಯರಂತೆ ಶಾಂತರೀತಿಯಲ್ಲಿ ಬಾಳುವುದನ್ನು, ಆಹಿಲುಮ್=ಆದರೂ, ಕಾಣಹಿಲ್ಲಾರ್=ಕಾಣಲಾರರು, ಪಿಱರ್=ಇತರರ, ಮಕ್ಕಳೈ=ಮಕ್ಕಳನ್ನು, ಮಿಅಯನ್ಮೈಶೆಯ್ದು=ವ್ಯಾಮೋಹಗೊಳಿಸಿ , ತೋಳಾಲ್=\(ಅವರ\)ತೋಳಿಗೆ ತೋಳನ್ನು, ಇಟ್ಟು=ಸೇರಿಸಿ, ಅವರೋಡು=ಅವರ ಜೊತೆಯಲ್ಲಿ, ತಿಳೈತ್ತು=ಆಟವಾಡಿ, ನೀ=ನೀನು, ಶೊಲ್ಲಪಡಾದನ=ಹೇಳಬಾರದ್ದನ್ನೆಲ್ಲ, ಶೆಯ್ದಾಯ್=ಮಾಡಿದೆ, ಆಯರ್ ಕುಲತ್ತವರ್=ಗೋವಳರ ಕುಲದವರು, ಇಪ್ಪೞಿ=ಇಂಥ ನಿಂದನೆಯನ್ನು\(ಪರಿಭವವನ್ನು\)ಕೇಳಾರ್=ಕೇಳಲಾರರು\(ಕೇಳರು\),ಕೆಟ್ಟೇನ್=ನಾನು ಕೆಟ್ಟೆ, ವಾೞ್ ವು=ಮರ್ಯಾದೆಯ ಬಾಳು, ಇಲ್ಲೈ=\(ನನಗೆ\) ಇಲ್ಲ, ನನ್ದಱ್ಕು=ನಂದಗೋಪನಿಗೆ, ಆಳಾ=ಒಡೆಯನೇ, ಉನ್ನೈ=ನಿನ್ನನ್ನು, ಅಱಿನ್ದುಕೊಣ್ಡೇನ್=ಅರಿತುಕೊಂಡೆನು,

೧೨

ಉನಕ್ಕು=ನಿನಗೆ, ಅಮ್ಮಮ್ ತರವೇ=ಮೊಲೆಯೂಡಿಸುವುದಕ್ಕೆ, ಅಂಜುವನ್=ಅಂಜುವೆನು.

ನೀನುಸಾಮಾನ್ಯರಂತೆ ಶಾಂತರೀತಿಯಲ್ಲಿ ಬಾಳುವುದನ್ನಾದರೂ ಇತರರು ಕಾಣಲಾರರು. ಇತರರ ಹೆಣ್ಣುಮಕ್ಕಳನ್ನುಮೋಹಗೊಳಿಸಿ, ಅವರ ತೋಳಿಗೆ ತೋಳನ್ನು ಸೇರಿಸಿ, ಅವರೊಡನೆ ಆಟವಾಡುತ್ತಾ ನೀನು ಹೇಳಬಾರದ್ದನ್ನೆಲ್ಲಾ ಮಾಡಿದೆ. ಗೋವಳರ ಕುಲದವರು ಇಂಥ ಪರಿಭವವನ್ನು ಕೇಳಲಾರರು. ನಾನು ಕೆಟ್ಟೆ. ಮರ್ಯಾದೆಯ ಬಾಳೂ ಸಹ ನನಗೆ ಇಲ್ಲ. ನಂದಗೋಪನಿಗೆ ಒಡೆಯನೇ, ನಿನ್ನನ್ನು ಅರಿತುಕೊಂಡೆ. ನಿನಗೆ ಮೊಲೆಯೂಡಿಸುವುದಕ್ಕೆ ಅಂಜುತ್ತೇನೆ.\(೮\)

ಯಶೋದೆ ಕೃಷ್ಣನಿಗೆ ಹೇಳುತ್ತಾಳೆ: “ಗೋಕುಲಕ್ಕೆ ನಂದಗೋಪ ಒಡೆಯನಾದರೆ ನೀನು ಆ ನಂದಗೋಫನಿಗೇ ಯಜಮಾನ. ಹೀಗಿರುವಾಗ, ನಿನ್ನ ನಡತೆ ನಿನ್ನ ಬಾಳು ಹೇಗಿರಬೇಕು? ಗೋಕುಲದವರಿಗೆಲ್ಲಾ ಮೇಲ್ಪಂಕ್ತಿಯಾಗಿರಬೇಡವೇ? ನೀನು ಹುಟ್ಟಿದಾರಭ್ಯ ನೀನುಸಾಮಾನ್ಯ ಬಾಲಕನಂತೆ ನಡೆದಿಲ್ಲ. ನಿನ್ನ ಅದ್ಭುತ ಕಾರ್ಯಗಳನ್ನು ನೆನೆಸಿಕೊಂಡರೆ, ನೀನು ಅಸಾಮಾನ್ಯ ವ್ಯಕ್ತಿ, ಎಂದು ಅರಿವಾಗುತ್ತದೆ. ಅರಿಮಾನುಷ ರೀತಿಯಲ್ಲೇ ನೀನು ನಡೆದೆ. ಅದನ್ನು ನೋಡಿ ಗೋವಳರು ಹರ್ಷಿಸಿದರು, ವಿಸ್ಮಯಗೊಂಡರು, ಹೊಗಳಿದರು,ಅಂಜಿದರು ಬೆರಗಾದರು. ಈಚೆಗೆ ನಿನ್ನ ನಡತೆ ಸಾಮಾನ್ಯನಡತೆಗೆ ವಿರೋಧವಾಗಿವೆ. ಕುಲದ ಕಟ್ಟುಪಾಡಿಗೆ ವಿರುದ್ಧವಾಗಿವೆ. ನೀನು ಹುಡುಗಿಯರ ಜೊತೆಯಲ್ಲಿ ಅವರ ತೋಳಿಗೆ ತೋಳು ಸೇರಿಸಿ ಆಟವಾಡುತ್ತಾ ಹೇಳಬಾರದ್ದನ್ನೆಲ್ಲಾ ಮಾಡಿಬಿಟ್ಟಿದ್ದೀಯೆ. ಇದು ಗೋವಳರ ಕುಲಕ್ಕೇ ಅಪಮಾನ ತರುವಂಥಾದ್ದು. ಅವರು ಇದನ್ನು ಸಹಿಸರು. ನೀನೊಬ್ಬ ಸಾಮಾನ್ಯ ಬಾಲಕನಂತೆ ನಡೆದುಕೊಂಡದ್ದನ್ನಂತೂ ಅವರು ಎಂದೂ ಕಾಣರು, ಅರಿಯರು. ಹಿಂದೆ, ನಿನ್ನನ್ನು ನಾನು ಅರಿತಿದ್ದ ಬಗೆ ಬೇರೆ. ಆಗ ನಿನ್ನ ಮೇಲೆ ಅಪಾರವಾದ ವಾತ್ಸಲ್ಯ ಉಕ್ಕಿ ಹರಿಯುತ್ತಿತ್ತು. ಈಗ ತಿಳಿಯಿತು ನಿನ್ನ ನಿಜಸ್ವರೂಪ\! ನಾನು ಕೆಟ್ಟೆ. ನನಗೆ ಗೋಕುಲದಲ್ಲಿ,ಗೋವಳರ ಕುಲದಲ್ಲಿ ಮರ್ಯಾದೆಯಿಂದ ಬಾಳುವುದಕ್ಕೆ ಕೂಡ ಸಾಧ್ಯವಿಲ್ಲವಲ್ಲಾ. ನಿನಗೆ ಮೊಲೆಯೂಡಿಸಲು ಸಹ ನನಗೆ ಅಂಜಿಕೆ”.

ತಾಯಿಯ ಹಾಲನ್ನು ಕುಡಿದು ಬೆಳೆಯುವ ಮಗುವಿಗೆ ತಾಯಿಯ ಸ್ವಭಾವ ಬರುತ್ತದೆ ಎಂದೂ, ಕುಲದವರ ನಡೆನುಡಿಗಳಿಂದ ಆ ಕುಲಾಚಾರ ಸ್ವಭಾವಗಳು ಬರುತ್ತವೆ ಎಂದೂ ಹೇಳುತ್ತಾರೆ. ತನ್ನ ಮಗನಾಗಿ ಹುಟ್ಟಿ, ತನ್ನ ಎದೆಹಾಲನ್ನೇ ಕುಡಿದ ಕೃಷ್ಣನಿಗೆ ತನ್ನ ಸ್ವಭಾವವೆಳ್ಳಷ್ಟೂ ಬರಲಿಲ್ಲವಲ್ಲಾ;

೧೩

ಗೋಕುಲದಲ್ಲಿ ಗೋವಳರ ನಡುವೆ ಅವರ ಅಚ್ಚುಮೆಚ್ಚಿನ ಮಗನಾಗಿ ಹುಟ್ಟಿ, ಬೆಳೆದರೂ ಕುಲದ ಸ್ವಭಾವವೂ ಬರಲಿಲ್ಲವಲ್ಲಾ. ಇವನಿಗೆ ಮೊಲೆಯೂಡಿಸಿ ಫಲವೇನು? ತನಗೂ ಕೆಟ್ಟಹೆಸರು, ಕುಲಕ್ಕೂ ಕೆಟ್ಟ ಹೆಸರು ಇವನಿಂದ ಸಂದಿತಲ್ಲಾ-ಇದು ಯಶೋದೆಯ ನೊಂದ ಹೃದಯದ ವೇದನೆ.

೯. ತಾಯ್ ಮಾರ್ ಮೋರ್ ವಿಱ್ ಕಪ್ಪೋವರ್ ತಮಪ್ಪನ್ ಮಾರ್ ಕಟ್ರಾನಿರೈಪ್ಪಿನ್ಬುಪೋವರ್

ನೀಯಾಯ್ ಪಾಟ್ಟಿಯಿಳಙ್ಗನ್ನಿಮಾರ್ಹಳೈ ನೇರ್ ಪಡವೇ ಕೊಣ್ಡು ಪೋದಿ

ಕಾಯ್ ವಾರ್ ಕ್ಕೆನ್ಱು ಮುಹಪ್ಪನವೇ ಶೆಯ್ದುಕಣ್ಡಾರ್ ಕೞಱತ್ತಿರಿಯುಮ್

ಆಯಾವುನ್ನೈಯಱಿನ್ದುಕೊಣ್ಡೇನ್ ಉನಕ್ಕಂಜವನಮ್ಮನ್ತರವೇ

ತಾಯ್ ಮಾರ್=ತಾಯಂದಿರು, ಮೋರ್=ಮೊಸರು, ಮಜ್ಜಿಗೆಯನ್ನು, ವಿಱ್ ಕ=ಮಾರುವುದಕ್ಕೆ, ಪೋವರ್=ಹೋಗುವರು, ತಮಪ್ಪನ್ ಮಾರ್=ಅವರ ತಂದೆಯರು, ಕನ್ಱು=ಕರುಗಳ, ಆ=ಹಸುಗಳ, ನಿರೈ=ಮಂದೆಯ, ಪಿನ್ಬು=ಹಿಂದುಗಡೆ, ಪೋವರ್=ಹೋಗುವರು, ನೀ=ನೀನು, ಆಯ್ ಪ್ಪಾಟ್ಟಿ=ಗೋಕುಲದ, ಇಳ=ಎಳೆವಯಸ್ಸಿನ, ಕನ್ನಿಮಾರ್ಹಳೈ=ಕನ್ನಿಕೆಯರನ್ನು, ನೇತ್ ಪಡವೇ=ನೋಡಿದ ಕೂಡಲೇ,ಕೊಣ್ಡು=\(ಅವರು ಇಚ್ಛಿಸಿದ ಕಡೆಗಳಿಗೆ\)ಕರೆದುಕೊಂಡು, ಪೋದಿ=ಹೋಗಿಬಿಡುವೇ ಕಾಯ್ ವಾರ್ ಕ್ಕೂ=ಆಗದವರಿಗೆ, ಎನ್ಱುಮ್=ಎಂದೇ, ಉಹಪ್ಪನವೇ=ಜೋಡಿಗಳನ್ನು, ಶೆಯ್ದು=ಮಾಡಿಕೊಂಡು, ಕಣ್ಡಾರ್=ನೋಡುವವರೆಲ್ಲ, ಕೞಱ=ಕೋಪಗೊಳ್ಳುವಂತೆ, ತಿರಿಯುಮ್=ಅಲೆದಾಡುತ್ತಿರುವ, ಆಯಾ=ಗೋಪಾಲನೇ, ಉನ್ನೈ=ನಿನ್ನನ್ನು, ಅಱಿನ್ದುಕೊಣ್ಡೇನ್=ಅರಿತುಕೊಂಡೆನು, ಉನಕ್ಕೂ=ನಿನಗೆ, ಅಮ್ಮಮ್ ತರವೇ=ಮೊಲೆಯೂಡಿಸುವುದಲಕ್ಕೆ, ಅಂಜುವನ್=ಅಂಜುವೆನು.

ತಾಯಂದಿರು ಮೊಸರು\(ಮಜ್ಜಿಗೆ\)ಮಾರುವುದಕ್ಕೆ ಹೋಗುವರು. ತಂದೆಯರು

೧೪

ದನಕರುಗಳ ಮಂದೆಯ ಹಿಂದುಗಡೆ ಹೋಗುವರು. ನೀನು ಗೋಕುಲದ ಎಳೆಯವಯಸ್ಸಿನ ಕನ್ನಿಕೆಯರನ್ನು ನೋಡಿದ ಕೂಡಲೇ ಅವರು ಇಚ್ಛಿಸಿದ ಕಡೆಗಳಿಗೆ ಕರೆದುಕೊಂಡು ಹೋಗಿಬಿಡುವೆ. ನಿನ್ನನ್ನುಕಂಡರೆ ಆಗದವರಿಗೆಂದೇ ಜೋಡಿಗಳನ್ನುಮಾಡಿಕೊಂಡು ನೋಡುವವರೆಲ್ಲ ಕೋಪಿಸಿಕೊಳ್ಳುವಂತೆ ಅಲೆದಾಡುವ ಗೋಪಾಲನೇ, ನಿನ್ನನ್ನು ಅರಿತುಕೊಂಡೆ. ನಿನಗೆ ಮೊಲೆಯೂಡಿಸುವುದಕ್ಕೆ ಅಂಜುತ್ತೇನೆ.\(೯\)

“ಗೋಕುಲದ ಮನೆಮನೆಯ ತಾಯಂದಿರು ಮೊಸರು ಮಾರಲು ಬೇರೆ ಕಡೆಗೆ ಹೋಗುತ್ತಾರೆ. ತಂದೆಯರು ದನಕರುಗಳನ್ನು ಮೇಯಿಸಲು ಅವುಗಳ ಹಿಂದೆ ಕಾಡುಗೆ ಹೋಗುತ್ತಾರೆ. ಇದು ಅವರ ದಿನಚರಿ. ಅವರು ಹಿಂತಿರುಗಿ ಬರುವುದು ಬಹಳ ಹೊತ್ತಾದ ಮೇಲೆಯೇ. ಆ ತನಕ ಮನೆಯನ್ನು ನೋಡಿಕೊಂಡಿರುವುದು ಹೆಣ್ಣುಮಕ್ಕಳ ಕೆಲಸ. ಈ ಕಾರ್ಯಭಾರವನ್ನು ಅವರಿಗೆ ತಂದೆತಾಯಿಗಳು ವಹಿಸಿಕೊಟ್ಟೂ ತಮ್ಮತಮ್ಮ ಕೆಲಸಗಳ ಮೇಲೆ ಹೊರಡುವುದು. ಇದು ನಿನಗೆ ಬಹಳ ಅನುಕೂಲವಾದ ಸಮಯ. ನೀನು, ಎಳೆಯ ವಯಸ್ಸಿನ ಹುಡಿಗಿಯರನ್ನು ನೋಡಿದ ಕೂಡಲೇ ಅವರನ್ನು ಮೋಹಗೊಳಿಸುತ್ತೀ. ಅವರು ಇಷ್ಟಪಟ್ಟ ಕಡೆಗಳಿಗೆ ಅವರನ್ನು ಕರೆದೊಯ್ದು ಅವರೊಡನೆ ನಲಿದಾಡುತ್ತೀ. ಅಲ್ಲದೆ, ನಿನಗೆ ಆಗದವರು ಇದನ್ನೆಲ್ಲಾ ನೋಡಿ ಕರುಬಲೆಂದೇ ನೀನೂ ಹುಡಿಗಿಯರೂ ಜೊತೆಜೊತೆಯಾಗಿ, ಅವರ ಕಣ್ಣುಗಳೆದುರಿನಲ್ಲೇ ಅಲೆದಾಡುತ್ತೀರಿ. ಕಂಡವರಿಗೆಲ್ಲಾ ಕೋಪಕೆರಳುವಂತೆ ಮಾಡುತ್ತೀರಿ. ಗೋಪಾಲ, ನಿನ್ನನ್ನು ನಾನು ಈಗ ಅರಿತುಕೊಂಡೆ. ಅಂಥ ಕೆಟ್ಟವನು ನೀನು\!ನಿನಗೆ ಮೊಲೆಯೂಡಿಸಲು ಸಹ ನನಗೆ ಅಂಜಿಕೆ”- ಯಶೋದೆ ಹೀಗೆಲ್ಲಾ ತನ್ನ ಮಾತನ್ನುಮುಂದುವರೆಸುತ್ತಾಳೆ. ಕೃಷ್ಣನ ಹೇಳಬಾರದ ಕೆಲಸಗಳನ್ನು ಎತ್ತಿ ಆಡುತ್ತಾಳೆ. ಕೃಷ್ಣನಿಗೆ ಬುದ್ಧಿಕಲಿಸಬೇಕೆಂತಲೇ. ಇದೆಲ್ಲ ಪುತ್ರವಾತ್ಸಲ್ಯದಿಂದ, ಅಜ್ಞಾನದ ಮಾಯೆ ಅವಳನ್ನು ಕವಿದದ್ದರಿಂದ.

೧೦. ತೊತ್ತಾರ್ ಪೂಙ್ಗುೞಱ್ ಕನ್ನಿಯೊರುತ್ತಿಯೈಚ್ಚೋಲೈತ್ತಡಮ್ ಕೊಣ್ಡು ಪುಕ್ಕೂ

ಮುತ್ತಾರ್ ಕೊಙ್ಗೈಪುಣರ್ ನ್ದಿರಾನಾೞಿಹೈಮೂವೇೞುಶೆನ್ಱು ಪಿನ್ ವನ್ದಾಯ್

ಒತ್ತಾರ್ ಕ್ಕೊತ್ತನಪೇಶುವರ್ ಉನ್ನೈಯುರಪ್ಪವೇ ನಾನೊನ್ಱುಮ್ ಮಾಟ್ಟೇನ್

ಅತ್ತವುನ್ನೈಯಱಿನ್ದುಕೊಣ್ಡೇನ್ ಉನಕ್ಕಂಜುವನಮ್ಮಾನ್ತರವೇ

೧೫

ತೊತ್ತು=ಕುಚ್ಚುಕುಚ್ಚಾಗಿ, ಆರ್=ಕೂಡಿಸಿರುವ, ಪೂ=ಹೂವನ್ನು ಮುಡಿದಿರುವ, ಕುೞಲ್=ತಲೆಗೂದಲುಳ್ಳ, ಕನ್ನಿ=ಕನ್ನಿಕೆ, ಒರುತ್ತಿಯೈ=ಒಬ್ಬಳನ್ನು, ತಡಮ್=ವಿಶಾಲವಾದ, ಶೋಲೈ=ಲತಾಗೃಹಕ್ಕೆ, ಕೊಣ್ಡು=ಕರೆದುಕೊಂಡು ಹೋಗಿ, ಪುಕ್ಕೂ=ಅದನ್ನುಪ್ರವೇಶಿಸಿ\(ಅದರಲ್ಲಿ\), ಮುತ್ತು=ಮುತ್ತಿನಂತೆ, ಆರ್=ಸುಂದರವಾದ ಮತ್ತು ತುಂಬಿದ, ಕೊಙ್ಗೈ=ಸ್ತನಗಳನ್ನು, ಪುಣರ್ ನ್ದು=ಸ್ಪರ್ಶಿಸಿ, ಇರಾ=ರಾತ್ರಿಯ, ಮೂ ಏೞು ನಾೞಿಹೈ=ಮೂರು ಝಾವಗಳನ್ನು, ಶೆನ್ಱ=ಕಳೆದ, ಪಿನ್=ನಂತರ, ವನ್ದಾಯ್=ಮನೆಗೆ ಬಂದೆ, ಉನ್ನೈ=ನಿನ್ನನ್ನು ಕುರಿತು, ಒತ್ತಾರ್ ಕ್ಕೂ=ಒಬ್ಬರಿಗೆ ಒಬ್ಬರು ಒತ್ತನ=\(ಅವರವರಿಗೆ\) ಇಷ್ಟಬಂದಂತೆ, ಪೇಶುವರ್=ಮಾತನಾಡಿಕೊಳ್ಳುತ್ತಾರೆ, ನಾನ್=ನಾನು, ಉರಪ್ಪವೇ=\(ನಿನ್ನನ್ನು\)ಶಿಕ್ಷಿಸಲು, ಒನ್ಱುಮ್=ಸ್ವಲ್ಪವೂ, ಮಾಟ್ಟೇನ್=ಇಚ್ಛಿಸುವುದಿಲ್ಲ, ಅತ್ತಾ=ಪ್ರಭುವೇ, ಉನ್ನೈ=ನಿನ್ನನ್ನು, ಅಱಿನ್ದುಕೊಣ್ಡೇನ್=ಅರಿತುಕೊಂಡೆ, ಉನಕ್ಕೂ=ನಿನಗೆ, ಅಮ್ಮಮ್ ತರವೇ=ಮೊಲೆಯೂಡಿಸುವುದಲಕ್ಕೆ, ಅಂಜುವನ್=ಅಂಜುವೆನು.

ಹೂವನ್ನು ಕುಚ್ಚುಕುಚ್ಚಾಗಿ ಕೂಡಿಸಿ ಮುಡಿದಿರುವ ತಲೆಗೂದಲಿನ ಕನ್ನಿಕೆಯೊಬ್ಬಳನ್ನು ವಿಶಾಲವಾದ ಲತಾಗೄಹಕ್ಕೆ ಕರೆದಿಯ್ದು, ಮುತ್ತಿನಂತೆ ದುಂಡಗೆ ತುಂಬಿ ಸುಂದರವಾದ ಸ್ತನಗಳನ್ನು ಸ್ಪರ್ಶಿಸಿ, ರಾತ್ರಿಯ ಮೂರು ಝಾವಗಳನ್ನು ಕಳೆದನಂತರ ಮನೆಗೆ ಬಂದೆ. ನಿನ್ನನ್ನುಕುರಿತು ಒಬ್ಬರಿಗೊಬ್ಬರು ಅವರವರಿಗೆ ಇಷ್ಟಬಂದಂತೆ ಮಾತನಾಡಿಕೊಳ್ಳುತ್ತಾರೆ. ನಾನಾದರೋ ನಿನ್ನನ್ನು ಶಿಕ್ಷಿಸಲು ಸ್ವಲ್ಪವೂಇಷ್ಟಪಡೆನು. ಪ್ರಭುವೇ, ನಿನ್ನನ್ನು ಅರಿತುಕೊಂಡೆ.ನಿನಗೆ ಮೊಲೆಯೂಡಿಸಲು ಸಹ ಅಂಜುವೆನು.\(೧೦\)

ಕೃಷ್ಣನನ್ನು ದಂಡಿಸುವಂತೆ ಯಶೋದೆ ತನ್ನ ಮಾತನ್ನುಮುಂದುವರಿಸುತ್ತಾಳೆ: “ಒಂದು ರಾತ್ರಿ, ಹೂವನ್ನು ಕುಚ್ಚುಕುಚ್ಚಾಗಿಮುಡಿದಿರುವ ಕನ್ನಿಕೆಯೊಬ್ಬಳನ್ನು ವಿಶಾಲವಾದ ಲತಾಗೃಹಕ್ಕೆ ಕೆರೆದೊಯ್ದೆ. ಅಲ್ಲಿ ಅವಳೊಡನೆ ಏಕಾಂತವಾಗಿ ವಿಹರಿಸುತ್ತಾ ರಾತ್ರಿ ಮೂರು ಯಾಮಗಳನ್ನು ಕಳೆದು ಅನಂತರವೇ ನೀನು ಮನೆಗೆ ಬಂದದ್ದು. ಹೀಗೆಲ್ಲಾ ಮಾಡುವುದು ಸರಿಯೇ? ಇದು ನೀತಿಯೇ? ಪರಸ್ತ್ರೀಯೊಡನೆ ಅದರಲ್ಲೂ ಕನ್ನಿಕೆಯೊಡನೆ ರಾತ್ರಿಯಲ್ಲಿ, ಏಕಾಂತವಾಗಿ, ಸರಸವಾಡಬಹುದೇ? ಇಂಥ ಕಾರ್ಯಗಳನ್ನೆಲ್ಲಾ ನೀನು ಎಷ್ಟೆಷ್ಟೋ ಮಾಡಿರುವುದರಿಂದ \(ಮಾಡುತ್ತಿರುವುದರಿಂದ\), ನಿನ್ನ ವಿಷಯವಾಗಿ ಜನ ಅವರ ಮನಸ್ಸಿಗೆ ಬಂದಂತೆ ಮಾತನಾಡಿಕೊಳ್ಳುತ್ತಿದ್ದಾರೆ. ಇದನ್ನೆಲ್ಲಾ ನೇರವಾಗಿಯೋ, ಪರೋಕ್ಷವಾಗಿಯೋ ಕೇಳಿ ನನಗೆ ಕೋಪ ಉಮ್ಮಳಿಸುವುದು. ಆದರೇನು? ನಿನ್ನನ್ನು ಶಿಕ್ಷಿಸುವುದಕ್ಕೆ ಸ್ವಲ್ಪವೂ ಕೈಬಾರದು.

೧೬

ನೀನು ನಮಗೆಲ್ಲಾ ಇಡಿಯ ಗೋವಳರ ಕುಲಕ್ಕೇ, ಪ್ರಭುವಾಗತಕ್ಕವನು. ನಿನ್ನ ನಡವಳಿಕೆ ನಿನ್ನ ಕೈಕೆಳಗಿನವರಿಗೆ ಮೇಲ್ಪಂಕ್ತಿಯಾಗಬೇಡವೇ? ಹೀಗೆ ನಿನ್ನನ್ನು ನಾನು ಅರಿತುಕೊಂಡೆ. ಅದಕ್ಕೇ ನಿನಗೆ ಮೊಲೆಯೂಡಿಸುವುದಕ್ಕೂ ನನಗೆ ಅಂಜಿಕೆ.

೧೧. ಕಾರಾರ್ ಮೇನಿನಿಱತ್ತೆಮ್ಬಿರಾನೈಕ್ಕಡಿಕಮೞ್ ಪೂಙ್ಗುೞಲಾಯ್ ಚ್ಚಿ

ಆರಾವಿನ್ನಮುದುಣ್ಣತ್ತರುವನ್ ನಾನ್ ಅಮ್ಮನ್ದಾರೇ ನೆನ್ಱಮಾಟ್ರಮ್

ಪಾರಾರ್ ಶೊಲ್ ಪುಹಱಾನ್ ಪುದುವೈಮನ್ನನ್ ಪಟ್ಟರ್ ಪಿರಾನ್ ಶೊನ್ನಪಾಡಲ್ 

ಏರಾರಿನ್ನಿಶೈ ಮಾಲೈವಲ್ಲಾರ್ ಇರುಡೀಕೇಶನಡಿಯಾರೇ

ಕಾರ್=ಮಳೆಗಾಲದ ಮೋಡವನ್ನು, ಆರ್=ಹೋಲುವ, ಮೇನಿ=ದೇಹದ\(ಮುಖದ\), ನಿಱತ್ತು=ಬಣ್ಣವುಳ್ಳ, ಎಮ್ಬಿರಾನೈ=ನಮ್ಮ ಪ್ರಭುವನ್ನು, ಕಡಿ=ಪರಿಮಳವನ್ನು, ಕಮೞ್=ಹರಡುತ್ತಿರುವ, ಪೂ=ಹೂವನ್ನು ಮುಡಿದ , ಕುೞಲ್=ತಲೆಗೂದಲಿನ, ಆಯ್ ಚ್ಚಿ=ಗೊಲ್ಲತಿಯಾದ ಯಶೋದೆಯು, ನಾನ್=ನಾನು\(ತಾನು\), ಆರಾ=ಎಂದಿಗೂ ಆರದೆ ಇರುವಂಥ, ಇನ್=ಇನಿದಾದ, ಅಮುದು=ಅಮೃತವನ್ನು, ಉಣ್ಣ=\(ನಿನಗೆ\)ಉಣ್ಣಲು, ತರುವನ್=ತರುತ್ತಿದ್ದವಳು, ಈಗ, ಅಮ್ಮಮ್=ಮೊಲೆಹಾಲನ್ನು, ತಾರೇನ್=ಕೊಡಲಾರೆ, ಎನ್ಱ=ಎನ್ನುವ, ಮಾಟ್ರಮ್=ದಂಡನೆಯ ಮಾತನ್ನು, ಪಾರ್=ಭೂಮಿಯಲ್ಲೆಲ್ಲಾ, ಆರ್=ತುಂಬಿ ಹರಡಿರುವ, ತೊಲ್=ಪುರಾತನಕಾಲದಿಂದಲೂ, ಪುಹೞಾನ್=ಕೀರ್ತಿಯನ್ನುಳ್ಳ, ಪುದುವೈ=ಶ್ರೀವಿಲ್ಲಿಪುತ್ತೂರಿನ, ಮನ್ನನ್=ನಿರ್ವಾಹಕನಾದ, ಪಟ್ಟರ್ ಪಿರಾನ್=ಹಿರಿಯಭಟ್ಟನೆನಿಸಿದ ವಿಷ್ಣುಚಿತ್ತನು, ಶೊನ್ನ=ಹೇಳಿದ\(ಹಾಡಿದ\), ಪಾಡಲ್=ಹಾಡುಗಳ\(ಪಾಶುರಗಳ\)ಏರ್=ಸುಂದರವಾದ, ಆರ್=ಸಮೃದ್ಧವಾದ, ಇನ್=ಇನಿದಾದ, ಇಶೈ=ಗೀತೆಯ\(ಸಂಗೀತದ\), ಮಾಲೈ=ಮಾಲಿಕೆಯನ್ನು, ವಲ್ಲಾರ್=ಬಲ್ಲವರು, ಇರುಡೀಕೇಶನ್=ಹೃಷೀಕೇಶನಾದ ಭಗವಂತನ, ಅಡಿಯಾರೇ=ಭಕ್ತರೇ ಆಗುವರು\(ಪಾದಸೇವಕರೇ ಆಗುವರು\).

೧೭

ಕಾರ್ಮುಗಿಲನ್ನು ಹೋಲುವ ದೇಹಕಾಂತಿಯ ನಮ್ಮ ಪ್ರಭುವನ್ನು ಪರಿಮಳವನ್ನು ಹರಡುತ್ತಿರುವ ಹೂವನ್ನುಮುಡಿದ ತಲೆಗೂದಲಿನ ಗೊಲ್ಲತಿಯಾದ ಯಶೋದೆ ತಾನು ಎಂದಿಗೂ ತೃಪ್ತಿಯಾಗದೆ ಇರುವಂಥ ಇನಿದಾದ ಅಮೃತವನ್ನು ಉಣ್ಣಲು ಕೊಡುತ್ತಿದ್ದವಳು; ಈಗ ಮೊಲೆಹಾಲನ್ನೇ ಕೊಡಲಾರೆ ಎನ್ನುವ ದಂಡನೆಯ ಮಾತನ್ನು ಭೂಮಿಯಲ್ಲೆಲ್ಲಾ ಪುರಾತನ ಕಾಲದಿಂದಲೂ ಕೀರ್ತಿಯನ್ನು ಪಡೆದಿರುವ ಶ್ರೀವಿಲ್ಲಿಪುತ್ತೂರಿನ ನಿರ್ವಾಹಕರೆನಿಸಿದ ವಿಷ್ಣುಚಿತ್ತನು ಹಾಡಿದ ಹಾಡುಗಳ ಸುಂದರವಾದ, ಸಮೃದ್ಧವಾದ ಮಧುರವಾದ ಸಂಗೀತದ ಮಾಲಿಕೆಯನ್ನು ಬಲ್ಲವರು ಹೃಷೀಕೇಶನಾದ ಭಗವಂತನ ಪಾದಸೇವಕರೇ ಆಗುತ್ತಾರೆ.\(೧೧\)

ಇದು ಈ ತಿರುಮೊೞಿಗೆ ಫಲಶ್ರುತಿ. ಈ ತಿರುಮೊೞಿಯಲ್ಲಿ ಯಶೋದೆ ತನ್ನ ಚಿಕ್ಕ ಮಗನಾದ ಕೃಷ್ಣನ ಹುಟ್ಟಿದದಿನದಿಂದ ಅವನು ನಡಸಿದ ಚರಿತ್ರೆಯನ್ನು ಅವನ ಮುಂದೆಯೇ ಇಟ್ಟಿದ್ದಾಳೆ. ಅದರಿಂದ ಅವನೆಂಥಾವನು ಎಂದು ತೋರಿಸಿಕೊಟ್ಟಿದ್ದಾಳೆ. ಗೋಕುಲದ ಜನ ಯಶೋದೆಗೆ ಕೃಷ್ಣನ ವಿಷಯವಾಗಿ ದೂರುಗಳನ್ನು ಹೇಳಿಕೊಳ್ಳುತ್ತಾರೆ. ಮನನೊಂದ ಯಶೋದೆ ತನ್ನ ಮಗನ ಕಲ್ಯಾಣ ಗುಣಗಳನ್ನು ಅವನಿಗೇ ನೇರವಾಗಿ ವಿವರಿಸಿ ಹೇಳುತ್ತಾಳೆ. ಹಾಗೆಯೇ, ತನ್ನ ಮನೋವ್ಯಾಕುಲವನ್ನೂ ತೋಡಿಕೊಳ್ಳುತ್ತಾಳೆ. ಕೃಷ್ಣನು ಸಾಮಾನ್ಯರಂತಲ್ಲ. ಅತಿಮಾನುಷ ವ್ಯಕ್ತಿ. ಅಸಾಮಾನ್ಯ ವ್ಯಕ್ತಿ, ಅವನು. ಇಲ್ಲವಾದರೆ ಅಂಥ ಅದ್ಭುತಕಾರ್ಯಗಳನೆಲ್ಲಾ ಆ ಎಳೆಯ ವಯಸ್ಸಿನಲ್ಲೇ ನಡಸಿ ತೋರಿಸಲು ಸಾಧ್ಯವೇ? ಅವಳು ಅವುಗಳನ್ನೆಲ್ಲಾ ನೋಡಿದವಳು. ಅವುಗಳಲ್ಲಿ ಒಂದೊಂದನ್ನು ನೆನೆಸಿಕೊಂಡಾಗಲೂ, ಒಂದು ಕಡೆಯಲ್ಲಿ,ಅವಳಿಗೆ ಅಪರಿಮಿತವಾದ ಆನಂದ; ಹೇಳಲಾರದ ಹೆಮ್ಮೆ. ಆದರೆ,ಅವನ ತಡೆಯಲಾರದ ತುಂಟತವನೂ, ಹೇಳಲಾರದ ದುಷ್ಟತನವೂ ಅವಳಿಗೆ ಎಂದೂ ಇಲ್ಲದ ಸಂಕಟವನ್ನು ಉಂಟುಮಾಡುತ್ತವೆ. ಹಾಗೆ ಮಾಡಬಾರದೆಂದೂ ನೀತಿವಂತನಾಗಿ ನಡೆದುಕೊಳ್ಳಬೇಕೆಂದೂ ಅವನಿಗೆ ಒಳ್ಳೆಯಮಾತುಗಳಿಂದ ಹೇಳುತ್ತಾಳೆ. ಬೇಡಿಕೊಳ್ಳುತ್ತಾಳೆ. ತನ್ನ ಮನೋವ್ಯಥೆಯನ್ನು ತೋಡಿಕೊಳ್ಳುತ್ತಾಳೆ. ಅಪಮಾನವನ್ನು ವಿವರಿಸಿ ಹೇಳುತ್ತಾಳೆ. ಅವಳಿಗೆ ಗೊತ್ತು: ಅವನು ಅಲ್ಪನೇನಲ್ಲ. ಮಹಾಪ್ರಭುವೇ ಅವನು. ಅವನ ನಿಜವಾದ ಚಿತ್ರ ಅವಳ ಮನಸ್ಸಿಗೆ ಬಂತು. ಅವನ ನಿಜಸ್ವರೂಪವನ್ನು ಕಂಡುಕೊಂಡಳು.

ಆದರೇನು? ಯಶೋದೆ ಸಾಮಾನ್ಯವಾದ “ಗೊಲ್ಲತಿ” ಯಲ್ಲವೇ? ಕೃಷ್ಣನ ತಾಯಿಯಲ್ಲವೇ? ಪುತ್ರವಾತ್ಸಲ್ಯ ಅವನ ನಿಜಸ್ವರೂಪದ ಅರಿವನ್ನು ಮರೆಯಿಸಿತು. ಕೃಷ್ಣನಿಗೆ ಈಗ ದಂಡನೆ ಹಾಕುತ್ತಾಳೆ: ”ನೋಡು ಇದುವರೆಗೆ ನಿನಗೆ ತೃಪ್ತಿಯಾಗುವಂತೆ ನನ್ನ ಎದೆಹಾಲೆಂಬ ಅಮೃತವನ್ನು ಒದಗಿಸುತ್ತಿದ್ದೆ, ಆನಂದಿಸುತ್ತಿದ್ದೆ. ಅದು ಎಂದಿಗೂ ಮುಗಿಯುವಂಥಾದ್ದಲ್ಲ. ನೀನು ತಣಿಯುವಷ್ಟು ಹಾಲನ್ನು ನಿನಗೆ ಊಡಿದೆ. ಆದರೆ, ಅದರಿಂದ ಬಂದ

೧೮

ಫಲವೇನು? ನೀನು ಪಡೆದ ಸ್ವಭಾವವೆಂಥಾದ್ದು? ತುಂಟತನವೇ? ದುಷ್ಟತನವೇ? ಕೆಟ್ಟನಡತೆಯೇ? ಆದ್ದರಿಂದ, ನಿನಗೆ ಇನ್ನುಮುಂದೆ ನನ್ನ ಹಾಲನ್ನೇ ಕೊಡುವುದಿಲ್ಲ”.

ಪೆರಿಯಾೞ್ವಾರರು ಅದನ್ನೇ ವಿಷಯವಾಗಿ ಮಾಡಿಕೊಂಡು ಹಾಡಿರುವ ಗೀತಮಾಲಿಕೆಯೇ ಈ ತಿರುಮೊೞಿ. ಈ ಗೀತಮಾಲಿಕೆಯನ್ನು ಚೆನ್ನಾಗಿ ಬಲ್ಲವರು ಹೃಷೀಕೇಶನ ಪಾದಸೇವಕರಾಗುತ್ತಾರೆ, ಎನ್ನುತ್ತಾರೆ ಆೞ್ವಾರರು. ಇಂದ್ರಿಯಗಳಿಗೆ ಒಡೆಯನಾದ ಭಗವಂತನಿಗೆ “ಹೃಷೀಕೇಶ”ಎಂದು ಹೆಸರು. ಆೞ್ವಾರರ ಅಭಿಪ್ರಾಯದಲ್ಲಿ ಈ ಗೀತಮಾಲಿಕೆಯನ್ನು ಅರ್ಥವತ್ತಾಗಿ ಅರಿತರೆ, ಅವರೂ ಜಿತೇಂದ್ರಿಯರಾಗುತ್ತಾರೆ ಮತ್ತು ಭಗವಂತನ ಪಾದಸೇವೆಗೆ ಅರ್ಗರಾಗುತ್ತಾರೆ.

ಅಡಿಯ ನಡೆ: ತನ್ನೇರ್, ಪೊನ್, ಕುಮ್ಮಾಯಮ್, ಮೈಯಾರ್, ಮುಪ್ಪೋದು, ಕರುಮ್ಬು, ಮರುಟ್ಟಾರ್, ವಾಳಾ, ತಾಯ್ ಮಾರ್, ತೊತ್ತಾತ್, ಕಾರಾರ್, \(ಅಂಜನಮ್\).

೧೯

ಶ್ರೀಃ

ಶ್ರಿಯೈ ನಮಃ

ಮೂರನೆಯ ದಶಕ ಎರಡನೆಯ ತಿರುಮೊೞಿ ಅಂಜನವಣ್ಣನೈ

೧. ಅಂಜನವಣ್ಣನೈ ಆಯರ್ ಕೋಲಕ್ಕೊೞುನ್ದಿನೈ

ಮಂಜನಮಾಟ್ಟಿ ಮನೈಕಡೋಱುನ್ ತಿರಿಯಾಮೇ

ಕಂಜನೈಕ್ಕಾಯ್ದ ಕೞಲಡಿನೋವ ಕ್ಕನ್ಱಿನ್ ಪಿನ್

ಎನ್ ಶೆಯ ಪ್ಪಿಳ್ಳೈಯೈ ಪೋಕ್ಕಿನೇನ್ ಎಲ್ಲೇ ಪಾವಮೇ.

ಅಂಜನಮ್=ಕಾಡಿಗೆಯಂಥ, ವಣ್ಣನೈ=ಮೈಬಣ್ಣದವನನ್ನು, ಆಯರ್=ಗೋವಳರ, ಕೋಲಮ್=ಸುಂದರವಾದ, ಕೊೞುನ್ದಿನೈ=ಯಜಮಾನನನ್ನು, ಮಂಜನಮ್ ಆಟ್ಟಿ=ಮಜ್ಜನ ಮಾಡಿಸಿ, ಮನೈಗಳ್=ಇತರರ ಮನೆಗಳ, ತೋಱುಮ್=ಬಾಗಿಲುಗಳಲ್ಲಿ ಯಾವಾಗಲೂ, ತಿರಿಯಾಮೇ=ಅಲೆದಾಡದಂತೆ, ಕಂಜನೈ=ಕಂಸನನ್ನು, ಕಾಯ್ ನ್ದ=ವಧಿಸಿದ, ಕೞಲಡಿ=ಗೆಜ್ಜೆ ಧರಿಸಿದ ಪಾದಗಳು, ನೋವ=ನೋಯುವಂತೆ, ಕನ್ಱಿನ್=ಕರುಗಳ, ಪಿನ್=ಹಿಂದುಗಡೆ, ಪಿಳ್ಳೈಯೈ=\(ಹಸುಗೂಸನ್ನು\) ಬಾಲಕನನ್ನು, ಪೋಕ್ಕಿನೇನ್=ಹೋಗುವಂತೆ ಮಾಡಿದೆ, ಎನ್ ಶೆಯ್ಯ=ಏನು ಮಾಡಲಿ? ಎಲ್ಲೇ ಪಾವಮೇ=ಅಯ್ಯೋ ಪಾಪವೇ\!

ಕಾಡಿಗೆಯ ಮೈಬಣ್ಣದವನನ್ನು, ಗೋವಳರ ಸುಂದರನಾದ ಯಜಮಾನನನ್ನು ಇತರ ಮನೆ ಬಾಗಿಲುಗಳಲ್ಲಿ ಯಾವಾಗಲೂ ಅಲೆದಾಡದಂತೆ ಮಾಡಲು, ಮಜ್ಜನ ಮಾಡಿಸಿ ಕಂಸನನ್ನು ಕೊಂದ ಗೆಜ್ಜೆಯ ಪಾದಗಳು ನೋಯುವಂತೆ, ಈ ಬಾಲಕನನನ್ನು ಕರುಗಳ ಹಿಂದೆ ಹೋಗುವಂತೆ ಮಾಡಿದೆನಲ್ಲಾ\! ಏನು ಮಾಡಲಿ? ಅಯ್ಯೋ ಪಾಪವೇ\!\(೧\)

ಮನೆ ಮನೆಯಿಂದಲೂ ಕೃಷ್ಣನ ಮೇಲೆ ದೂರು ಬರುತ್ತಿತ್ತು. ಹಿರಿಯರಾಗಲಿ, ಕಿರಿಯರಾಗಲಿ ಯಾರೋ ಒಬ್ಬರು ಬಂದು ಯಶೋದೆಯಲ್ಲಿ ದೂರಿಕೊಳ್ಳುವುದು ಸ್ವಾಭಾವಿಕವಾಗಿ ಹೋಗಿತ್ತು. ಯಶೋದೆ ಇದನ್ನುಕೇಳಿಕೇಳಿ, ನೊಂದು, ಬೇಸತ್ತಳು. ತನ್ನ ಮುದ್ದಿನ ಕೃಷ್ಣನನ್ನು ವಿಧವಿಧವಾಗಿ ದಂಡಿಸಿನೋಡಿದಳು. ಫಲಕಂಡು ಬರಲಿಲ್ಲ. ಯಶೋದೆಗೆ ನೆಮ್ಮದಿ ಬರಲಿಲ್ಲ. ಅವಳು ಯೋಚಿಸಿ ಅವನನ್ನು ಗೋಕುಲದಲ್ಲಿಲ್ಲದ ಹಾಗೆ ಅಟ್ಟಿಬಿಡುತ್ತೇನೆ”ಎಂದುಕೊಂಡಳು. ಅದಕ್ಕೆ ಗೋವಳರ ಮಕ್ಕಳ ಜೊತೆಯಲ್ಲಿ ಅವನನ್ನೂ ಕರುಗಳ ಮಂದೆಯ ಹಿಂದೆ ಕಾಡಿಗೆ ಕಳುಹಿಸಿಕೊಟ್ಟಳು. ಆದರೆ, ಇದರಿಂದಲೂ ಅವಳಿಗೆ ನೆಮ್ಮದಿ ಬರಲಿಲ್ಲ.

೨೦

ನೆಮ್ಮದಿಗೆ ಬದಲಾಗಿ ಅವನನ್ನುಕುರಿತು ಮರುಗಲು ಮೊದಲು ಮಾಡಿದಳು: “ಗೋಕುಲಕ್ಕೇ ಪ್ರಭುವಾದ, ದಿವ್ಯಸುಂದರ ನೀಲದೇಹದವನಾದ ಮಗುವಿಗೆ ಚೆನ್ನಾಗಿ ಮೈತೊಳೆದು, ಊರಿನಲ್ಲಿ ಅಲೆದಾಡುತ್ತಾ ದೂರುತರಬಾರದೆಂಬ ನೆಪದಿಂದ ಕಾಡಿಗೆ ಅಟ್ಟಿಬಿಟ್ಟೆನಲ್ಲಾ\! ಅವನ ಗೆಜ್ಜೆಯ ಪಾದಗಳು ಎಷ್ಟು ನೋವಾಗುವುದೋ\! ಅಯ್ಯೋ ಪಾಪವೇ\!

“ಕಂಸನನ್ನು ಒದೆದು ಕೊಂದ ಗೆಜ್ಜೆಯ ಪಾದಗಳು ನೋಯುವಂತೆ”- ಎಂಬುದರ ವಿಷಯ ಸೌಂದರ್ಯವನ್ನುಕುರಿತು ಒಂದುಮಾತು: ಕಂಸನಂಥ ಬಲಿಷ್ಠ ದುಷ್ಟ ರಾಕ್ಷಸನನ್ನು ಕಾಲಿನ ಒದೆತದಿಂದ ಕೊಲ್ಲಬಹುದಾದರೆ, ಆ ಪಾದದ ಶಕ್ತಿಯೆಷ್ಟಿರಬೇಕು? ಅದರ ,ಋದುತ್ವ, ಹೇಗಿರಬೇಕು? ಆಗ, ಕಾಲಿನ ಗೆಜ್ಜೆಯ ಕೆಲಸವೆಷ್ಟು ಮಟ್ಟಿನದು? ಇದೊಂದುಕಡೆ. ಕರುಗಳ ಮಂದೆಯ ಹಿಂದೆ, ಇತರ ಗೋವಳ ಬಾಲಕರ ಜೊತೆಯಲ್ಲಿ ಕಾಡಿನಲ್ಲಿ ನಡೆದಾಡಿ ಬರುವಾಗ, ಗೆಜ್ಜೆಯ ಪಾದಕ್ಕೆ ಓಡಾಟದ ನೋವು, ಕಲ್ಲುಮುಳ್ಳುಗಳು ಒತ್ತುವುದರ ಚುಚ್ಚುವುದರ ನೋವನ್ನು ಬಿಟ್ಟರೆ ಮತ್ತೇನಾದರೂ ಉಂಟೇ? ಈಗ, ಕಾಲಿನ ಗೆಜ್ಜೆಯ ಪಾತ್ರವೇನಿರಬಹುದು? ಒಂದುನೋವನ್ನು ಇನ್ನೋಂದು ನೋವಿನೊಂದಿಗೆ ಹೋಲಿಸಬಹುದಲ್ಲವೇ? ಇದು ಒಂದು ಸುಂದರ ಸಾಹಿತ್ಯಚಿತ್ರವೇ ಸರಿ.

೨.ಪಟ್ರು ಮಂಜಳ್ ಪೂಶಿಪ್ಪಾವೈ ಮಾರೋಡು ಪಾಡಿಯಿಲ್

ಶಿಟ್ರಿಲ್ ಶಿದೈತ್ತೆಙ್ಗುಮ್ ತೀಮೈಶೆಯ್ದುತಿರಿಯಾಮೇ

ಕಟ್ರುತ್ತೂಳಿಯುಡೈ ವೇಡರ್ ಕಾನಿಡೈಕ್ಕನ್ಱಿನ್ ಪಿನ್

ಏಟ್ರುಕ್ಕೆನ್ ಪಿಳ್ಳೈಯೈ ಪ್ಪೋಕ್ಕಿನೇನ್ ಎಲ್ಲೇ ಪಾವಮೇ

ಪಟ್ರು=ಆಶೆಯಿಂದ, ಮಂಜಳ್=ಅರಿಸಿನವನ್ನು, ಪೂಶಿ=ಹಚ್ಚಿಕೊಂಡು, ಇರುವ, ಪಾವೈಮಾರೋಡು=ಹೆಣ್ಣುಮಕ್ಕಳೊಡನೆ, ಪಾಡಿಯಿಲ್=ಗೋಕುಲದಲ್ಲಿ, ಶಿಟ್ರಿಲ್=ಆಟದ ಮನೆಗಳನ್ನು, ಶಿದೈತ್ತು=ಹಾಳುಮಾಡುತ್ತಾ, ಎಙ್ಗುಮ್=ಎಲ್ಲೆಲ್ಲೂ, ತೀಮೈ=ತಂಟೆಗಳನ್ನು, ಶೆಯ್ದು=ಮಾಡಿಕೊಂಡು, ತಿರಿಯಾಮೇ=ತಿರುಗಾಡದೇ ಇರುವಂತೆ, ಕನ್ಱು=ಕರುಗಳ, ತೂಳಿಯುಡೈ=ಧೂಳಿನೊಡನೆ\(ಅಬ್ಬರದೊಡನೆ\) ವೇಡರ್=ಬೇಡಿದವರಿರುವ, ಕಾನಿಡೈ=ಕಾಡಿನ ಸ್ಥಳಗಳಲ್ಲಿ, ಕನ್ಱಿನ್ ಪಿನ್=ಕರುಗಳ ಹಿಂದೆ, ಎನ್=ನನ್ನ, ಪಿಳ್ಳೈಯೈ=ಮಗನನ್ನು, ಏಟ್ರುಕ್ಕೂ=ಏತಕ್ಕಾಗಿ, ಪೋಕ್ಕಿನೇನ್=ಹೋಗುವಂತೆ ಮಾಡಿದೆ, ಎಲ್ಲೇ=ಅಯ್ಯೋ, ಪಾವಮೇ=ಪಾಪವೇ.

೨೧

ಅರಿಸಿನವನ್ನು ಆಶೆಯಿಂದ ಹಚ್ಚಿಕೊಂಡು ಇರುವ ಹೆಣ್ಣುಮಕ್ಕಳೊಡನೆ ನಂದಗೋಕುಲದಲ್ಲಿ ಅವರ ಆಟದ ಮನೆಗಳನ್ನು ಹಾಳುಮಾಡುತ್ತಾ ಎಲ್ಲೆಲ್ಲೂ ತಂಟೆಗಳನ್ನು ಮಾಡಿಕೊಂಡು ತಿರುಗಾಡಿಕೊಂಡು ಇರದಂತೆ, ಕರುಗಳ ಕಾಲಿನ ಧೂಳಿನೊಡನೆಯೂ ಅಬ್ಬರದೊಡನೆಯೂ ಬೇಡದವರಿರುವ ಕಾಡಿನ ಸ್ಥಳಗಳಲ್ಲಿ ಕರುಗಳ ಹಿಂದೆ ನನ್ನ ಮಗನನ್ನು ಏತಕ್ಕಾಗಿ ಹೋಗಗೊಟ್ಟೆನೋ? ಅಯ್ಯೋಪಾಪವೇ\!\(೨\)

ಚೆನಾಗಿ ಅಂಟುವಂತೆ ಅರಿಸಿನವನ್ನು ಹಚ್ಚಿ, ಕುಂಕುಮವಿಟ್ಟು, ತಲೆಬಾಚಿ ಹೂಮುಡಿದು ಅಲಂಕಾರ ಮಾಡಿಕೊಳ್ಳುವುದು ಹೆಣ್ಣುಮಕ್ಕಳಿಗೆ ಸಹಜ. ಹಾಗೆಯೇ, ಅವರಿಗೆ ಆಟದ ಮನೆಗಳನ್ನು ಕಟ್ಟಿ, ಗೊಂಬೆ ಆಟಗಳನ್ನಾಡುವುದೂ ಸಹಜ. ಅದೆಲ್ಲ ಮಾನವನ ಇಹಲೋಕಜೀವನದ ಒಂದು ಪ್ರತೀಕವೋ ಎಂಬಂತೆ. ಬಾಲಕೃಷ್ಣನಿಗೆ ಗೋಕುಲದಲ್ಲಿ ಹೆಣ್ಣುಮಕ್ಕಳು ಆಟವಾಡುವ ಕಡೆಗಳಿಗೆಲ್ಲಾ ಹೋಗುವುದು;ಅಲ್ಲಿ ಅವರ ಆಟಗಳನ್ನು ಕೆಡಿಸುವುದು, ಅವರ ಆಟದ ಮನೆಗಳನ್ನು ಉರುಳಿಸುವುದು, ತಂಟೆಗಳನ್ನು ಮಾಡಿ ಅಳಿಸುವುದು ಸಹಜವಾಗಿತ್ತು. ಅವನ ತಂಟೆಯನ್ನು ತಪ್ಪಿಸುವ ದೃಷ್ಟಿಯಿಂದ ಅವನನ್ನು ಕರುಗಳ ಹಿಂದೆ ಕಾಡಿಗೆ ಅಟ್ಟಿದಳು ಯಶೋದೆ. ಕೃಷ್ಣನೇನೋ ಹರ್ಷದಿಂದ ಹೊರಟ. ಆದರೆ, ಯಶೋದೆಗೆ ಮರುಕ ಉಕ್ಕಿಬಂತು. “ನನ್ನ ಮಗನನ್ನು ಕಾಡಿನ ಸ್ಥಳಗಳಲ್ಲಿ ಕರುಗಳ ಹಿಂದೆ ಅಲೆದಾಡಲು ಏತಕ್ಕಾಗಿ ಹೋಗಗೊಟ್ಟೆನೋ? ಅಲ್ಲಿ “ಬೇಡದ” ಜನ ಇರುತ್ತಾರೆ. ಅಯ್ಯೋ ಪಾಪವೇ”-ಎನ್ನುತ್ತಾಳೆ. ಕೃಷ್ಣನಿಗೆ “ಬೇಡದ”ಶತ್ರುಗಳು ಎಲ್ಲೆಲ್ಲೂ ಇದ್ದಾರೆ. ಅವರು ಕ್ರೂರಿಗಳು, ದುಷ್ಟರು. ಅವರಿಂದ ಕೃಷ್ಣನಿಗೆ ಅಪಾಯವೆಂಬಂತೆ ಕಂಡುಬಂದರೂ ಅದು ಅವರಿಗೇ ಕೇಡು. ಇದನ್ನು ಯಶೋದೆ ಯೋಚಿಸಲಿಲ್ಲ. ಪುತ್ರವಾತ್ಸಲ್ಯದಿಂದ ಮಲಮಲ ಮರುಗುತ್ತಾಳೆ.

೩. ನನ್ಮಣಿಮೇಕಲೈ ನಙ್ಗೈಮಾರೋಡು ನಾಡೊಱುಮ್

ಪೊನ್ಮಣಿಮೇನಿ ಪುೞುದಿಯಾಡಿತ್ತಿರಿಯಾಮೇ

ಕನ್ಮಣಿ ನಿನ್ಱದಿರ್ ಕಾನದರಿಡೈಕ್ಕನ್ಱಿನ್ ಪಿನ್

ಎನ್ಮಣಿವಣ್ಣನೈ ಪ್ಪೋಕ್ಕಿನೇನ್ ಎಲ್ಲೇ ಪಾವಮೇ

ನಲ್=ಸೊಗಸಾದ, ಮಣಿ=ನವಮಣಿಗಳಿಂದ ಕೂಡಿದ, ಮೇಕಲೈ=ಡಾಬುಗಳನ್ನು ತೊಟ್ಟಿರುವ, ನಙ್ಗೈಮಾರೋಡು=ಯುವತಿಯರೊಡನೆ, ನಾಳ್ ತೋಱುಮ್=ದಿನವೆಲ್ಲ, ಪೊನ್=ಸುಂದರವಾದ, ಮಣಿ=ನೀಲಮಣಿಯಂತಿರುವ, ಮೇನಿ=ದೇಹವುಳ್ಳವನು,, ಪುಉದಿಯಾಡಿ=ಮಣ್ಣಿ\(ಧೂಳಿ\)ನಲ್ಲಾಡಿ, ತಿರಿಯಾಮೇ=ಅಲೆದಾಡದೆ ಇರಲೆಂದು, ಕಲ್=ಕಲ್ಲಿನ, ಮಣಿ=ಗಂಟೆಯಂತೆ, ನಿನ್ಱು=ನಿಂತು. ಅದಿರ್=ಪ್ರತಿಧ್ವನಿಸಿ ಭಯಪಡಿಸುವ, ಕಾನ್ ಅದರ್=ಕಾಡಿನ ದಾರಿಯ, ಇಡೈ=ಕಡೆಗಳಲ್ಲಿ, ಕನ್ಱಿನ್ ಪಿನ್=ಕರುಗಳ ಹಿಂದೆ, ಎನ್=ನನ್ನ, ನೀಲಮಣಿಯಬಣ್ಣದವನನ್ನು, ಪೋಕ್ಕಿನೇನ್=ಹೋಗಗೊಟ್ಟೆನು, ಎಲ್ಲೇ ಪಾವಮೇ=ಅಯ್ಯೋ ಪಾಪವೇ\!.

ಸೊಗಸಾದ ನವಮಣಿಗಳನ್ನು ಹುದುಗಿ ಮಾಡಿದ ಡಾಬುಗಳನ್ನು ತೊಟ್ಟಿರುವ ಯುವತಿಯರೊಡನೆ ದಿನವೆಲ್ಲವೂ ಸುಂದರವಾದ ನೀಲಮಣಿಯಂತಿರುವ ದೇಹದವನು\(ಕೃಷ್ಣನು\) ಧೂಳಿನಲ್ಲಿ ಆಡುತ್ತಾ ತಿರುಗಾಡದೆ ಇರಲೆಂದು, ಕಲ್ಲಿನ ಗಂಟೆಯಂತೆ ನಿಂತು ಪ್ರತಿಧ್ವನಿಸಿ ಭಯಪಡಿಸುವ ಕಾಡಿನದಾರಿಯ ಕಡೆಗಳಲ್ಲಿ ಕರುಗಳ ಹಿಂದೆ ನನ್ನ ನೀಲಮಣಿಯ ಬಣ್ಣದ ಕೃಷ್ಣನನ್ನು ಹೋಗಗೊಟ್ಟೆನಲ್ಲಾ ಅಯ್ಯೋ ಪಾಪವೇ\!.\(೩\)

ಯಶೋದೆ ಮರುಗುತ್ತಾಳೆ: “ಸುಂದರ ಯುವತಿಯರ ನಡುವೆ ನನ್ನ ಮಗನು ದಿನವೆಲ್ಲ ತಿರುಗಾಡುವುದನ್ನು ತಪ್ಪಿಸಲು, ಭಯಂಕರವಾದ ಕಾಡಿನ ದಾರಿಯಕಡೆಗಳಲ್ಲಿ ಕರುಗಳ ಹಿಂದೆ ತಿರುಗಾಡಲಿ ಎಂದು ಕಳುಹಿಸಿಕೊಟ್ಟೆನಲ್ಲಾ\!” ಮೊದಲನೆಯದರಿಂದ ಸುಖವಿದೆ; ಜೊತೆಗೆ ಕೆಟ್ಟ ಹೆಸರು-ಕಳಂಕ. ಎರಡನೆಯದರಿಂದ ಕಷ್ಟಾನುಭವ ಭಯವನ್ನು ಎದುರಿಸಬೇಕಾದ ಧೈರ್ಯ, ಸ್ಥೈರ್ಯಗಳ ಪ್ರದರ್ಶನವಿದೆ; ಇದರಿಂದ ಒಳ್ಳೆಯ ಹೆಸರು-ಕಳಂಕವಿಲ್ಲದ ಜೀವನ. ಯಾವುದು ಉತ್ತಮ?

೪. ವಣ್ಣಕ್ಕರುಙ್ಗುೞಲ್ ಮಾದರ್ ವನ್ದಲರ್ ತೂಟ್ರಡ

ಪಣ್ಣಿಪ್ಪಲಶೆಯ್ದು ಇಪ್ಪಾಡಿಯೆಙ್ಗುನ್ತಿರಿಯಾಮೇ

ಕಣ್ಣುಕ್ಕಿನಿಯಾನೈ ಕಾನದರಿಡೈಕ್ಕನ್ಱಿನ್ ಪಿನ್

ಎಣ್ಣಱ್ ಕರಿಯನೈಪ್ಪೋಕ್ಕಿನೇನ್ ಎಲ್ಲೇ ಪಾವಮೇ

ವಣ್ಣಮ್=ಸುಂದರವಾದ, ಕರುಕುೞಲ್=ಕಪ್ಪಾದ ಕೂದಲುಳ್ಳ, ಮಾದರ್=\(ಸ್ತ್ರೀಯರು\)ತಾಯಂದಿರು, ವನ್ದು=\(ನನ್ನಲ್ಲಿಗೆ\)ಬಂದು, ಅಲರ್=ಗುಪ್ತಪ್ರಯಣವನ್ನು ಕುರಿತು, ತೂಟ್ರಡ=ನಿಂದನೆಯ ಮಾತನ್ನಾಡುವಂತೆ, ಪಣ್ಣಿ=ಮಾಡುತ್ತಾ, ಪಲಶೆಯ್ದು=ಹಲವಾರು ತುಂಟಕೆಲಸಗಳನ್ನು ಮಾಡುತ್ತಾ, ಇಪಾಡಿ=ಈ ಗೋಕುಲದಲ್ಲಿ, ಎಙ್ಗುಮ್=ಎಲ್ಲ ಕಡೆಯಲ್ಲೂ, ತಿರಿಯಾಮೇ=ಅಲೆದಾಡದಿರುವಂತೆ, ಕಣ್ಣುಕ್ಕೂ=ಕಣ್ಣುಗಳಿಗೆ, ಇನಿಯಾನೈ=ಹಿತವನ್ನುಂಟಿಮಾಡುವವನನ್ನು, ಕಾನ್=ಕಾಡಿನ, ಅದರ್=ದಾರಿಯ, ಇಡೈ=ಸ್ಥಳಗಳಲ್ಲಿ\(ಇಕ್ಕೆಲಗಳಲ್ಲಿ\), ಕನ್ಱಿನ್ ಪಿನ್=ಕರುಗಳ ಹಿಂದೆ, ಎಣ್ಣಱ್ ಕ್ಕೂ=ಎಣಿಕೆ ಮಾಡುವುದಕ್ಕೆ,,ಅರಿಯಾನೈ=ಆಗದವನನ್ನು, ಪೋಕ್ಕಿನೇನ್=ಹೋಗಗೊಟ್ಟೆನು, ಎಲ್ಲೇ ಪಾವಮೇ=ಅಯ್ಯೋ ಪಾಪವೇ\!

೨೩

ಅಂದವಾದ ಕಪ್ಪುಕೂದಲುಳ್ಳ ತಾಯಂದಿರು ನನ್ನಲ್ಲಿಗೆ ಬಂದು ಗುಪ್ತಪ್ರಣಯವನ್ನು ಕುರಿತು ನಿಂದನೆಯ ಮಾತನ್ನಾಡುವಂತೆ ಮಾಡುತ್ತಾ, ಹಲವಾರು ತಂಟೆಯ ಕೆಲಸಗಳನ್ನು ಮಾಡುತ್ತಾ, ಈ ಗೋಕುಲದಲ್ಲಿ ಎಲ್ಲೆಲ್ಲೂ ಅಲೆದಾಡದಿರುವಂತೆ ಕಣ್ಣಿಗೆ ಪ್ರಿಯಕರನನ್ನು ಎಣಿಕೆಗೆ ಆಗದವನನ್ನು ಕಾಡಿನ ದಾರಿಗಳ ಇಕ್ಕೆಲಗಳಲ್ಲಿ ಕರುಗಳ ಹಿಂದೆ ಹೋಗಗೊಟ್ಟೆನಲ್ಲಾ ಅಯ್ಯೋಪಾಪವೇ\!.\(೪\)

ಗೋಕುಲದ ಯುವತಿಯರು ಬಾಲಕೃಷ್ಣನನ್ನು ನೋಡಿದ ಕೂಡಲೇ ಹೇಳಲಾರದ ರೀತಿಯಲ್ಲಿ ಆಕರ್ಷಿತರಾಗುತ್ತಿದ್ದರು. ಅವನ ಸಂಗಡ ಇದ್ದು ಆಟವಾಡುವುದಕ್ಕೆ ಅವರಿಗೆ ಬಹಳ ಆಶೆ. ಕೃಷ್ಣನು ಅವರ ಇಂಗಿತಗಳನ್ನರಿತು ಅವರ ಇಷ್ಟದಂತೆಯೇ ಏಕಾಂತಸ್ಥಳಗಳಲ್ಲಿ ಅವರೊಂದಿಗೆ ಕಾಲಕಳೆದು ಅವರನ್ನು ತಣಿಸುತ್ತಿದ್ದನು. ಆ ಹೆಣ್ನುಗಳ ತಾಯಂದಿರಿಗೆ ತಮ್ಮ ಹುಡುಗಿಯರೊಂದಿಗೆ ಕೃಷ್ಣ ಹೇಗೆ ಕಾಲಕಳೆಯುತ್ತಾನೆಂಬುದನ್ನು ಊಹಿಸಲು ಕೂಡ ಸಾಧ್ಯವಿಲ್ಲದಾಗಿತ್ತು. ಆದ್ದರಿಂದ ಅವರ ಕೆಳಮಟ್ಟದ ಮನಸ್ಸಿಗೆ ಹಿತವೆಂಬಂತೆ,ಅವರು ಕೃಷ್ಣನ ಮೇಲೆ ಸಲ್ಲದ ದೂರುಗಳನ್ನು ಹೊತ್ತು ಯಶೋದೆಯ ಮುಂದೆ ಅವನನ್ನು ನಿಂದಿಸುತ್ತಿದ್ದರು- ಇದು ಗೋಕುಲದ ವಿಚಿತ್ರ ಚಿತ್ರ.

ಭಗವಂತ ದಿವ್ಯಸುಂದರ ಮೂರ್ತಿ. ಎಷ್ಟು ನೋಡಿದರೂ ತಣಿಯಲಾರದ ಸೊಗಸು. ಆದ್ದರಿಂದ ಅವನು “ಕಣ್ಣುಕ್ಕಿನಿಯಾನ್”-ಕಣ್ಣಿಗೆ ಇನಿಯ.

ಭಗವಂತನ ದಿವ್ಯಕಲ್ಯಾಣಗುಣಗಳನ್ನುಕುರಿತು, ಅವನ ಶಕ್ತಿಸಾಮರ್ಥ್ಯವನ್ನು ಕುರಿತು, ಎಷ್ಟೆಷ್ಟು ಯೋಚಿಸಿದರೂ ಅದಕ್ಕೆ ಮುಡಿವಿಲ್ಲ. ಆದ್ದರಿಂದಲೇ ಅವನು “ಎಣ್ಣಱ್ ಕರಿಯಾನ್”- ಎಣಿಕೆಗೆ ಸಿಕ್ಕದವನು.

೫.ಅವ್ವವ್ವಿಡಮ್ ಪುಕ್ಕೂ ಅವ್ವಾಯರ್ ಪೆಣ್ಡಿರ್ ಕ್ಕಣುಕ್ಕನಾಯ್

ಕೊವ್ವೈಕ್ಕನಿವಾಯ್ ಕೊಡುತ್ತು ಕ್ಕೂೞೈಮೈಶೆಯ್ಯಾಮೇ

ಎವ್ವುಂಜಿಲೈಯುಡೈ ವೇಡರ್ ಕಾನಿಡೈಕ್ಕನ್ಱಿನ್ ಪಿನ್

ದೆಯ್ ವತ್ತಲೈವನೈ ಪ್ಪೊಕ್ಕಿನೇನ್ ಎಲ್ಲೇ ಪಾವಮೇ

ಅವ್ವವ್ವಿಡಮ್=ಆಯಾ ಸ್ಥಳಗಳನ್ನು, ಪುಕ್ಕೂ=ಪ್ರವೇಶಿಸಿ, ಅವ್ವಾಯರ್ ಪೆಣ್ಡಿರ್ ಕ್ಕೂ=ಆ ಗೋವಳ ಹೆಂಗಸರಿಗೆ, ಅಣುಕ್ಕನಾಯ್=ಆತ್ಮೀಯನಾಗಿ, ಕೊವ್ವೈಕ್ಕನಿ=ತೊಂಡೆಹಣ್ಣಿನ, ವಾಯ್=ಅಧರವನ್ನು, ಕೊಡುತ್ತು=ಕೊಟ್ಟು, ಕೂೞೈಮೈ=ಮುಗ್ಧರನ್ನಾಗಿ, ಶೆಯ್ಯಾಮೇ=ಮಾಡದಿರುವಂತೆ, ಎವ್ವುಮ್=ಸಂಕಟವನ್ನು ತರುವ, ಶಿಲೈ ಉಡೈ=ಬಿಲ್ಲನ್ನುಳ್ಳ, ವೇಡರ್=ಬೇಡದವರ, ಕಾನ್-ಕಾಡಿನ, ಇಡೈ=ಸ್ಥಳಗಳಲ್ಲಿ, ಕನ್ಱಿನ್ ಪಿನ್ =ಕರುಗಳ ಹಿಮ್ದೆ, ದೆಯ್ ವತ್ತಲೈವನೈ=ದೇವಾಧಿದೇವನನ್ನು\(ದೇವತೆಗಳ ಪ್ರಭುವನ್ನು\) ಪೋಕ್ಕಿನೇನ್=ಹೋಗಗೊಟ್ಟೆನು, ಎಲ್ಲೇ ಪಾವಮೇ=ಅಯ್ಯೋ ಪಾಪವೇ\!

೨೪

ಆಯಾ ಸ್ಥಳಗಳನ್ನು ಪ್ರವೇಶಿಸಿ, ಆ ಗೋವಳ ಹೆಂಗಳಿಗೆ ಆತ್ಮೀಯನಾಗಿ ತೊಂಡೆ ಹಣ್ಣಿನ ಅಧರವನ್ನಿತ್ತು ಅವರನ್ನ ಮುಗ್ಧಗೊಳಿಸದಿರಲೆಂದು, ಸಂಕಟವನ್ನು ತರುವ ಬಿಲ್ಲನ್ನುಳ್ಳ ಬೇಡದವರು ಇರುವ ಕಾಡಿನಸ್ಥಳಗಳಲ್ಲಿ ಕರುಗಳ ಹಿಂದೆ ದೇವತೆಗಳ ಪ್ರಭುವನ್ನು ಹೋಗಗೊಟ್ಟೆನಲ್ಲಾ ಅಯ್ಯೋ ಪಾಪವೇ\!.\(೫\)

ಗೋವಳರ ಹೆಣ್ಣುಗಳು ಯಾವಯಾವ ಏಕಾಂತ ಸ್ಥಳಗಳಲ್ಲಿಕೃಷ್ಣನ ಬರವನ್ನು ನಿರೀಕ್ಷಿಸುತ್ತಿದ್ದರೋ ಆಯಾ ಸ್ಥಳಗಳಲ್ಲಿಯೇ ಅವನು ಅವರನ್ನುಕೂಡಿಕೊಳ್ಳುವನು. ಅಲ್ಲಿ ಅವರಿಗೆ ತನ್ನ ಅಧರಾಮೃತವನ್ನು ಉಣಿಸುತ್ತಾ, ಅವರಲ್ಲಿ ಅತ್ಯಂತ ಆತ್ಮೀಯನಾಗಿ ವರ್ತಿಸುತ್ತಾ, ಅವರನ್ನುಮುಗ್ಧಗೊಳಿಸುತ್ತಾ, ಅವರಿಗೆ ತೃಪ್ತಿ ತರುವುದರಲ್ಲಿ ಕೃಷ್ಣನು ಸಮರ್ಥನು. ಅವನ ಈ ಬಗೆಯ ತಂಟೆಗಳ ವಿಷಯದಲ್ಲಿ ಆ ಹೆಣ್ಣುಗಳ ತಾಯಂದಿರು ಈಗಾಗಲೇ ಯಶೋದೆಗೆ ಹಲವಾರು ದೂರುಗಳನ್ನು ತಂದಿದ್ದರು. ಅದನ್ನು ತಪ್ಪಿಸಲೆಂದು ಕೃಷ್ಣನನ್ನು ಅವಳು ಕರುಗಳ ಹಿಂದೆ ಕಳುಹಿಸಿದ್ದು. ಹಾಗೆ ಕಳುಹಿಸಿದ ಬಳಿಕ ಕೃಷ್ಣನಿಗೆ ಕಾಡಿನಲ್ಲಿ ಒದಗಬಹುದಾದ ಸಂಕಟಗಳನ್ನು ಊಹಿಸಿಕೊಂಡು ಯಶೋದೆ ಮರುಗುತ್ತಾಳೆ: “ಕಾಡಿನಲ್ಲಿ ದುಷ್ಟರಿದ್ದಾರೆ. ಅವರು ಕ್ರೂರಿಗಳು. ಸಾಮಾನ್ಯಜನಕ್ಕೆ ಅವರು ಬೇಡವಾದವರು. ಅವರಿಗೆ ಬಿಲ್ಲುಬಾಣಗಳು ಆಯುಧ. ಅದರಿಂದ ಜನರನ್ನೂ ಪ್ರಾಣಿಗಳನ್ನೂ ಸಂಕಟಕ್ಕೆ ಈಡುಪಡಿಸುವರು. ನಮ್ಮ ಬಾಲಕೃಷ್ಣನನ್ನು ಅವರ ನಡುವೆ ಕಾಡಿನಲ್ಲಿ ಕರುಗಳ ಹಿಂದೆ ತಿರುಗಾಡಲು ಕಳುಹಿಸಿಕೊಟ್ಟೆನಲ್ಲಾ\! ಅಯ್ಯೋಪಾಪವೇ\!”

“ದೇವತೆಗಳ ಪ್ರಭು” ವನ್ನು ಎಂದರೆ ಭಗವಂತನನ್ನು ನಮ್ಮ ಅಂತರಂಗದಲ್ಲಿ ಶಾಶ್ವತವಾಗಿ ನೆಲೆಗೊಳಿಸಬೇಕಲ್ಲವೇ? ಆರಾಧಿಸಬೇಕಲ್ಲವೇ? ಅದಕ್ಕೆ ಬದಲಾಗಿ, ಹೃದಯವನ್ನು ಶೂನ್ಯವಾಗಿಸಿ, ಅವನನ್ನು “ಕಾಡಿಗೆ ಅಟ್ಟಿಬಿಡುವುದೇ? ಆಗಬರುವ “ಸಂಕಟ” ಯಾರಿಗೆ? ಆ ಪ್ರಭುವಿಗೋ? ಅಥವಾ ಅವನನ್ನು ದೂರಮಾಡಿಕೊಂಡ ನಮಗೋ?

೬. ಮಿಡಱು ಮೆೞುಮೆಱುತ್ತೋಡ ವೆಣ್ಣೆಯ್ ವಿೞುಙ್ಗಿಪ್ಪೋಯ್

ಪಡಿಱು ಪಲಶೆಯ್ದು ಇಪ್ಪಾಡಿಯೆಙ್ಗುನ್ತಿರಿಯಾಮೇ

ಕಡಿಱು ಪಲತಿರಿ ಕಾನದರಿಡೈಕ್ಕನ್ಱಿನ್ ಪಿನ್

ಇಡಱ ವೆನ್ ಪಿಳ್ಳೈಯೈ ಪ್ಪೋಕ್ಕಿನೇನ್, ಎಲ್ಲೇ ಪಾವಮೇ

ವೆಣ್ಣೆಯ್=ಬೆಣ್ಣೆಯನ್ನೂ, ಮಿಡಱು=ಗಂಟಲಲ್ಲಿ, ಮೆೞುಮೆೞುತ್ತು=ಕರಗದೆ ಗಟ್ಟಿಯಾಗಿರುವಾಗಲೇ, ಓಡ=ನಾಳದಲ್ಲಿ ಓಡುವಂತೆ, ವಿೞುಙ್ಗಿಪ್ಪೋಯ್=ನುಂಗಿಬಿಟ್ಟು, ಪಲ=ಹಲವಾರು, ಪಡಿಱು=ಕಳ್ಳತನ, ಮೋಸದ ಕೆಲಸಗಳನ್ನು, ಶೆಯ್ದು=ಮಾಡಿ, ಇಪ್ಪಾಡಿ=ಈ ಗೋಕುಲದಲ್ಲಿ, ಎಙ್ಗುಮ್=ಎಲ್ಲೆಲ್ಲಿಯೂ,

೨೫

ತಿರಿಯಾಮೇ=ತಿರುಗಾಡದೆ ಇರಲೆಂದು, ಪಲ=ಅನೇಕ, ಕಡಿಱು=ಕಾಡಾನೆಗಳು, ತಿರಿ=ಅಲೆದಾಡುವ, ಕಾನ್=ಕಾಡಿನ, ಅದರ್=ದಾರಿಯ, ಇಡೈ=ಇಕ್ಕೆಲಗಳಲ್ಲಿ, ಕನ್ಱಿನ್ ಪಿನ್=ಕರುಗಳ ಹಿಂದೆ, ಇಡಱ=ಅಲೆದಾಡುವಂತೆ, ಎನ್ ಪಿಳ್ಳೈಯೈ=ನನ್ನ ಮಗನನ್ನು, ಪೋಕ್ಕಿನೇನ್=ಅಟ್ಟಿದೆನಲ್ಲಾ, ಎಲ್ಲೇ ಪಾವಮೇ=ಅಯ್ಯೋ ಪಾಪವೇ\!

ಗಂಟಲಲ್ಲಿ ಬೆಣ್ಣೆ ಕರಗದೆ ಗಟ್ಟಿಯಾಗಿರುವಾಗಲೇ ನಾಳದಲ್ಲಿ ಓಡುವುವಂತೆ \(ಆತುರಾತುರದಿಂದ\) ನುಂಗಿಬಿಟ್ಟು ಹಲವಾರುಕಳ್ಳತನದ ಮೋಸದ ಕೆಲಸಗಳನ್ನು ನಡಸಿ, ಈ ಗೋಕುಲದಲ್ಲಿ ಎಲ್ಲೆಲ್ಲಿಯೂ ತಿರುಗಾಡದೆ ಇರಲೆಂದು, ಅನೇಕ ಕಾಡಾನೆಗಳು ಅಲೆದಾಡುವ ಕಾಡಿನದಾರಿಯ ಇಕ್ಕೆಲಗಳಲ್ಲಿ ಕರುಗಳ ಹಿಂದೆ ಅಲೆದಾಡುವಂತೆ ನನ್ನ ಮಗನನ್ನು ಅಟ್ಟಿದೆನಲ್ಲಾ, ಅಯ್ಯೋ ಪಾಪವೇ\!.\(೬\)

ಗೋಕುಲದಲ್ಲಿ ಎಲ್ಲೆಲ್ಲೂ ಅಲೆದಾಡಿಕೊಂಡು, ಸಣ್ಣಪುಟ್ಟ ಕಳ್ಳಚೇಷ್ಟೆಗಳನ್ನುಮಾಡುತ್ತಾ ಇದ್ದರೆ, ಕೃಷ್ಣನಿಗೆ ಅಪಕೀರ್ತಿ ಬರುವುದಿಲ್ಲವೇ? ಇದನ್ನು ತಪ್ಪಿಸಲೆಂದೇ ಯಶೋದೆ ಅವನನ್ನು ಕರುಗಳ ಹಿಂದೆ ಕಾಡಿಗೆ ಅಟ್ಟಿದಳು. ಕೂಡಲೇ ಅವಳಿಗೆ ನೆಮ್ಮದಿ ತಪ್ಪಿತು. “ಅಯ್ಯೋ ಕಾಡು ಎಂದರೆ ಸಾಮಾನ್ಯವಾದದ್ದೇ? ಕಾಡಾನೆಗಳು ಹಿಂಡುಹಿಂಡಾಗಿ ಸ್ವೇಚ್ಛೆಯಿಂದ ಅಲೆದಾಡುತ್ತಿರುವ ಭಯಂಕರವಾದ ಸ್ಥಳ ಅದು. ಅಂಥ ಸ್ಥಳದಲ್ಲಿ ಕರುಗಳ ಹಿಂದೆ ಅಲೆದಾಡುವಂತೆ ಮಾಡಿದೆನಲ್ಲಾ. ಚಿಕ್ಕಮಗು ಅವನು. ಅವನಿಗೆ ಎಷ್ಟು ಭಯವೋ? ಎಷ್ಟು ಕಷ್ಟವೋ? ಕಾಣೆನಲ್ಲಾ” ಎಂದು ಹಲುಬಿದಳು.

೭. ವಳ್ಳಿನುಡಙ್ಗಿಡೈಮಾದರ್ ವನ್ದಲರ್ ತೂಟ್ರಿಟ

ತುಳ್ಳಿವಿಳೈಯಾಡಿ ತ್ತೋೞರೋಡು ತಿರಿಯಾಮೇ

ಕಳ್ಳಿಯುಣಙ್ಗು ವೆಙ್ಗಾನದರಿಡೈಕ್ಕನ್ಱಿನ್ ಪಿನ್

ಪುಳ್ಳಿನ್ ತಲೈವನೈಪ್ಪೋಕ್ಕಿನೇನ್ ಎಲ್ಲೇ ಪಾವಮ್

ವಳ್ಳಿ=ಬಳ್ಳಿಯಂತೆ, ನುಡಙ್ಗು=ಬಳುಕುವ, ಇಡೈ=ನಡುವನ್ನುಳ್ಳ, ಮಾದರ್=ಹೆಂಗಸರು, ವನ್ದು=ಬಂದು, ಅಲರ್=ತಂಟೆಗಳನ್ನು, ತೂಟ್ರಿಡ=ಚೆನ್ನಾಗಿ ದೂರಲು,ತುಳ್ಳಿ=ಉತ್ಸಾಹದಿಂದ, ವಿಳೈಯಾಡಿ=ಆಟವಾಡಿ, ತೋೞರೋಡು=ಗೆಳೆಯರೊಡನೆ, ತಿರಿಯಾಮೇ=ಅಲೆದಾಡದ ಹಾಗೆ, ಕಳ್ಳಿ=ಕಳ್ಳಿಯೂ ಸಹ, ಉಣಙ್ಗು=ಒಣಗಿ ಹೋಗುವಂಥ, ವೆಮ್=ಸುಡುವ\(ಬೇಗೆಯ\), ಕಾನ್=ಕಾಡಿನ ಅದರ್=ದಾರಿಯ, ಇಡೈ=ಇಕ್ಕೆಲಗಳಲ್ಲಿ, ಕ್ನ್ಱಿನ್ ಪಿನ್=ಕರುಗಳ ಹಿಂದೆ

೨೬

ಪುಳ್ಳಿನ್=ಗರುಡ\(ಪಕ್ಷಿ\)ನ, ತಲೈವನೈ=ಪ್ರಭುವನ್ನು, ಪೋಕ್ಕಿನೇನ್=ಅಟ್ಟಿದೆನು, ಎಲ್ಲೇ ಪಾವಮೇ=ಅಯ್ಯೋ ಪಾಪವೇ\!

ಬಳ್ಳಿಯಂತೆ ಬಳುಕುವ ನಡುವನ್ನುಳ್ಳ ಸ್ತ್ರೀಯರು ಬಂದು\(ಕೃಷ್ಣನ\)ತಂಟೆಗಳನ್ನು ಚೆನ್ನಾಗಿ ದೂರಲು,\(ಅವನು\) ಉತ್ಸಾಹದಿಂದ ಆಟವಾಡುತ್ತಾ ತನ್ನ ಗೆಳೆಯರೊಡನೆ ಅಲೆದಾಡದ ಹಾಗೆ, ಕಳ್ಳಿಯೂ ಸಹ ಒಣಗೊಹೋಗುವಂಥ ಬೇಗೆಯ ಕಾಡಿನ ದಾರಿಯ ಇಕ್ಕೆಲಗಳಲ್ಲಿಕರುಗಳ ಹಿಂದೆ ಗರುಡನ ಸ್ವಾಮಿಯನ್ನು ಅಟ್ಟಿದೆನಲ್ಲಾ, ಅಯ್ಯೋಪಾಪವೇ\!.\(೭\)

ಗೋಕುಲದ ಸ್ತ್ರೀಯರ ದೂರುಗಳನ್ನು ತಪ್ಪಿಸಲು ಯಶೋದೆ ಕೃಷ್ಣನನ್ನು ಕಾಡಿಗೆ ಅಟ್ಟಿದಳು. ಎಂಥ ಕಾಡಿಗೆ? ಬೆಂಗಾಡಿಗೆ. ಕಳ್ಳಿಯೂ ಸಹ ಅಲ್ಲಿಒಣಗಿ ಹೋಗಿಬಿಡುವುದು-ಅಂಥ ಕಾಡಿಗೆ. ನೀರುನಿಡಿ ಇಲ್ಲದ ಕಾಡಿಗೆ. ಕಾಡಿನಲ್ಲಿ ಅವನ ಬೇಗೆಯಂತೋ, ಅದರಿಂದ ಸಂಕಟವೆಂತೋ ಎಂಬುದೇ ಯಶೋದೆಯ ಪರಿತಾಪ.

೮. ಪನ್ನಿರುತಿಙ್ಗಳ್ ವಯಿಟ್ರಿಱ್ ಕೊಣ್ಡವಪ್ಪಾಙ್ಗಿನಾಲ್

ಎನ್ನಿಳಙ್ಕೊಙ್ಗೈ ಅಮುದ ಮೂಟ್ಟಿಯೆಡುತ್ತಿಯಾನ್

ಪೊನ್ನಡಿನೋವ ಪ್ಪುಲರಿಯೇ ಕಾನಿಱ್ ಕನ್ಱಿನ್ ಪಿನ್

ಎನ್ನಿಳಂ ಶಿಙ್ಗತ್ತೈ ಪ್ಪೋಕ್ಕಿನೇನ್ ಎಲ್ಲೇ ಪಾವಮೇ.

ಪನ್ನಿರು=ಹನ್ನೆರಡು, ತಿಙ್ಗಳ್=ತಿಂಗಳುಗಳ ಕಾಲ, ವಯಿಟ್ರಿಲ್=ಹೊಟ್ಟೆಯಲ್ಲಿ, ಕೊಣ್ಡು=ಹೊತ್ತುಕೊಂಡು\(ಇಟ್ಟುಕೊಂಡು\), ಅಪ್ಪಾಙ್ಗಿನಾಲ್=ಆ ಮಮತೆಯಿಂದ, ಎನ್=ನನ್ನ, ಇಳ=ಎಳೆಯ ಕೊಙ್ಗೈ=ಸ್ತನಗಳಿಂದ, ಅಮುದಮ್=ಅಮೃತವನ್ನು\(ಹಾಲನ್ನು\), ಊಟ್ಟಿ=ಊಡಿಸಿ, ಎಡುತ್ತು=ಎತ್ತಿ ಆಡಿಸಿ, ಯಾನ್=ನಾನು, ಪುಲರಿಯೇ=ಬೆಳಗಿನ ಝಾವದಲ್ಲಿಯೇ, ಪೊನ್=ಸುಂದರವಾದ \(ಕೋಮಲವಾದ\), ಅಡಿ=ಪಾದಗಳು, ನೋವ=ನೋಯುವಂತೆ, ಕಾನಿಲ್=ಕಾಡಿನಲ್ಲಿ, ಕನ್ಱಿನ್ ಪಿನ್=ಕರುಗಳ ಹಿಂದೆ\(ಅಲೆದಾಡಲು\), ಎನ್=ನನ್ನ, ಇಳ-ಎಳೆಯ, ಶಿಙ್ಗತ್ತೈ=ಸಿಂಹವನ್ನು, ಪೋಕ್ಕಿನೇನ್=ಅಟ್ಟಿದೆನು, ಎಲ್ಲೇ ಪಾವಮೇ=ಅಯ್ಯೋ ಪಾಪವೇ\!

ಹನ್ನೆರಡು ತಿಂಗಳುಗಳ ಕಾಲ ಹೊಟ್ಟೆಯಲ್ಲಿಟ್ಟುಕೊಂಡಿದ್ದರ ಆ ಮಮತೆಯಿಂದ ನನ್ನ ಎಳೆಯ ಸ್ತನಗಳಿಂದ ಹಾಲನ್ನೂಡಿಸಿ, ಎತ್ತಿ ಆಡಿಸಿದ ನಾನು ಹೊತ್ತು ಹುಟ್ಟುವುದಕ್ಕೆ ಮುಂಚೆಯೇ ನನ್ನ ಎಳೆಸಿಂಗದ ಕೋಮಲವಾದ ಪಾದಗಳು ನೋಯುವಂತೆ ಕಾಡಿನಲ್ಲಿ ಕರುಗಳ ಹಿಂದೆ ಅಲೆದಾಡಲು ಅವನನ್ನು ಅಟ್ಟಿದೆನಲ್ಲಾ, ಅಯ್ಯೋ ಪಾಪವೇ\!.\(೮\)

೨೭

ಮಗುವಿನ ಮೇಲೆ ಅದರ ತಾಯಿಯ ಪ್ರೀತಿ ಅಪಾರವಾದದ್ದು. ಅವಳು ಆ ಮಗುವನ್ನು ಹೊತ್ತು ಹೆತ್ತು ಎತ್ತಿ ಆಡಿಸಿ ಬೆಳಸಿದ್ದರ ಪರಿಣಾಮ ಅದು. ಯಶೋದೆಗೆ ಇದೆಲ್ಲಾ ಹೊಸತಲ್ಲ. ಎಲ್ಲ ತಾಯಂದಿರೂ ಸಾಮಾನ್ಯವಾಗಿ ಮಗುವನ್ನು ಒಂಬತ್ತು ತಿಂಗಳಕಾಲ ಹೊಟ್ಟೆಯಲ್ಲಿಟ್ಟು ಹೊತ್ತರೆ, ಯಶೋದೆ ಕೃಷ್ಣನನ್ನು ಹನ್ನೆರಡು ತಿಂಗಳ ಕಾಲ ಹೊತ್ತಳು. ಅಷ್ಟು ದೀರ್ಘಕಾಲ ಹೊತ್ತುದರ ಫಲವಾಗಿ ಶ್ರೀಕೃಷ್ಣನಂಥ ಸುಪುತ್ರ ಜನಿಸಿದ. ಅದರಿಂದ, ಅವಳ ಪುತ್ರವಾತ್ಸಲ್ಯ ಮಿತಿಮೀರಿತು. ಅವಳ ಎಳೆಯ ಸ್ತನಗಳಲ್ಲಿ ಹಾಲು ಉಕ್ಕಿಹರಿಯತೊಡಗಿತು. ಪ್ರೀತಿಯಿಂದ ಆದರದಿಂದ, ಉತ್ಸಾಹದಿಂದ ಅವನಿಗೆ ಆ ಅಮೃತವನ್ನೂಡಿಸಿದಳು. ಅವನನ್ನು ಎತ್ತಿ ಆಡಿಸಿದಳು; ಚಿಕ್ಕ ಹುಡುಗನನ್ನಾಗಿ ಬೆಳೆಸಿದಳು. ಅವನ ಬಾಲಚೇಷ್ಟೆಗಳಿಂದ ಬಗೆಬಗೆಯ ದೂರುಗಳು ಬಂದವು.ಅ ವನಿಗೆ ಬರುವ ಕೆಟ್ಟ ಹೆಸರನ್ನು ತಪ್ಪಿಸಲೆಂದೇ, ಹೊತ್ತು ಹುಟ್ಟುವುದಕ್ಕೆ ಮುಂಚೆಯೇ, ಅವನನ್ನು ಕರುಗಳ ಹಿಂದೆ ಕಾಡಿಗೆ ಅಟ್ಟಬೇಕಾಯಿತು. ಕಾಡಾದರೇನು ಭಯ? ಅವನು ತನ್ನ ಎಳೆಯ ಸಿಂಹವಲ್ಲವೇ? ಧೈರ್ಯವಂತನಲ್ಲವೇ? ಸಮರ್ಥನಲ್ಲವೇ? ಬಲಶಾಲಿಯಲ್ಲವೇ? ಅವಳಿಗೆ ಇದೆಲ್ಲ ಗೊತ್ತು. ಆದರೂ, ಅವಳ ಮಾತೃವಾತ್ಸಲ್ಯ “ಅಯ್ಯೋ ಮಗುವನ್ನು ಕಾಡಿಗೆ ಅಟ್ಟಿದೆನಲ್ಲಾ” ಎನ್ನಿಸುತ್ತಿತ್ತು.

೯. ಕುಡೈಯುಂಶೆರುಪ್ಪುಙ್ಕೊಡಾದೇ ದಾಮೋದರನೈನಾನ್

ಉಡೈಯುಙ್ಕಡಿಯನ ಊನ್ಱು ವೆಮ್ಬರಱ್ ಗಳುಡೈ

ಕಡಿಯವೇಙ್ಗಾನಿಡೈ ಕಾಲಡಿನೋವಕ್ಕನ್ಱಿನ್ ಪಿನ್

ಕೊಡಿಯೇನೆನ್ ಪಿಳ್ಳೈಯೈಪ್ಪೋಕ್ಕಿನೇನ್ ಎಲ್ಲೇ ಪಾವಮೇ

ಕುಡೈಯುಮ್=ಕೊಡೆಯನ್ನು, ಶೆರುಪ್ಪುಮ್=ಪಾದರಕ್ಷೆಯನ್ನೂ, ಕೊಡಾದೇ=ಕೊದದೆಯೇ, ದಾಮೋದರನೈ=ದಾಮೋದರನಾದ ಕೃಷ್ಣನನ್ನು, ನಾನ್=ನಾನು, ಉಡೈಯುಮ್=\(ಸೂರ್ಯನಿಂದ\)ಪಡೆದಿರುವ, ಕಡಿಯನ=ಕ್ರೂರವಾದ, ಊನ್ಱು=ತೊಂದರೆಪಡಿಸುವ, ವೆಮ್=ಸುಡುತ್ತಿರುವ, ಪರಱ್ ಗಳ್=ಹರಳುಕಲ್ಲುಗಳು, ಉಡೈ=ಉಳ್ಳ, ಕಡಿಯ=ತೀಕ್ಷ್ಣವಾದ, ವೆಮ್ ಕಾನ್=ಬೆಂಗಾಡಿನ, ಇಡೈ=ಸ್ಥಳಗಳಲ್ಲಿ, ಕಾಲಡಿ=ಪಾದಗಳು, ನೋವ=ನೋಯುವಂತೆ, ಕನ್ಱಿನ್ ಪಿನ್=ಕರುಗಳ ಹಿಂದೆ, ಕೊಡಿಯೇನ್=ಕೆಟ್ಟವಳು\(ನಾನು\)ಎನ್ ಪಿಳ್ಳೈಯೈ= ನನ್ನ ಮಗನನ್ನು, ಪೋಕ್ಕಿನೇನ್=ಅಟ್ಟಿದೆನು, ಎಲ್ಲೇ ಪಾವಮೇ=ಅಯ್ಯೋ ಪಾಪವೇ.

ಕೊಡೆಯನ್ನೂ ಪಾದರಕ್ಶೆಯನ್ನೂ ಕೊಡದೆಯೇ ದಾಮೋದರನಾದ ಕೃಷ್ಣನನ್ನು

೨೮

ಕೆಟ್ಟವಳಾದ ನಾನು, ಸೂರ್ಯನಿಂದ ಪಡೆದಿರುವ ತೊಂದರೆಪಡಿಸುವಷ್ಟು ಸುಡುತ್ತಿರುವ ಶಾಖದ ಹರಳುಕಲ್ಲುಗಳುಳ್ಳ ತೀಕ್ಷ್ಣವಾದ ಬೆಂಗಾಡಿನ ಸ್ಥಳಗಳಲ್ಲಿ ಕಾಲುಗಳೂ ಪಾದಗಳೂ ನೋಯುವಂತೆ ಕರುಗಳ ಹಿಂದೆ ನನ್ನ ಮಗನನ್ನು ಅಟ್ಟಿದೆನಲ್ಲಾ, ಅಯ್ಯೋ ಪಾಪವೇ.\(೯\)

ಯಶೋದೆ ತನ್ನ ಮಗನ ಚೇಷ್ಟೆಗಳನ್ನು ಗೋಕುಲದಲ್ಲಿ ತಪ್ಪಿಸುವುದಕ್ಕಾಗಿ ಅವನನ್ನು ಕರುಗಳ ಹಿಂದೆ ಕಾಡಿಗೆ ಕಳುಹಿಸಿದ್ದು. ಆದರೆ, ಅವನು ಬೆಂಗಾಡಿನಲ್ಲಿ ಅಲೆದಾಡಬೇಕಾಗುವುದಲ್ಲಾ. ಅಲ್ಲಿ ತೀಕ್ಷ್ಣವಾದ ಸೂರ್ಯಕಿರಣಗಳು ನೆಲದ ಮೇಲಣ ಹರಳುಕಲ್ಲುಗಳನ್ನು ಕಾಲು ಸುಡುವಷ್ಟು ಬಲವಾಗಿ ಕಾಯಿಸಿಬಿಡುತ್ತವೆ. ಆ ಸುಡುವ ಹರಳುಕಲ್ಲುಗಳ ಮೇಲೆಲ್ಲಾ ಅವನು ನಡೆಯಬೇಕಲ್ಲಾ. ಅವು ಕೋಮಲ ಪಾದಗಳನ್ನು ಒತ್ತುತ್ತವೆಯಲ್ಲಾ. ಇವೆರಡು ನೋವುಗಳಿಂದಲೂ ಅವನು ರಕ್ಷಿಸಿಕೊಳ್ಳಲು ಕಾಲಿಗೆ ಪಾದರಕ್ಷೆಗಳನ್ನೂ ಕೊಡಲಿಲ್ಲವಲ್ಲಾ. ಸೂರ್ಯನ ತಾಪದಿಂದ ರಕ್ಷಿಸಿಕೊಳ್ಳಲು ಅವನಿಗೆ ಕೊಡೆಯನ್ನು ಕೊಡಲಿಲ್ಲವಲ್ಲಾ. ಎಂಥ ಕ್ರೂರಿ ನಾನು\! ಎಂದು ಪರಿತಪಿಸುತ್ತಾಳೆ.

೧೦. ಎನ್ಱುಮೆನಕ್ಕಿನಿಯಾನೈ ಯೆನ್ಮಣಿ ವಣ್ಣನೈ

ಕನ್ಱಿನ್ ಪಿನ್ ಪೋಕ್ಕಿನೇನೆನ್ಱು ಅಶೋದೈಕೞಱಿಯ

ಪೊನ್ ತಿಹೞ್ ಮಾಡ ಪ್ಪುದುವೈಯರ್ ಕೋನ್ ಪಟ್ಟನ್ ಶೊನ್

ಇನ್ ತಮಿೞ್ ಮಾಲೈಹಳ್ ವಲ್ಲಾರ್ ಕ್ಕೂ ಇಡರಿಲ್ಲೈಯೇ

ಎನ್ಱುಮ್=ಎಲ್ಲ ಕಾಲಕ್ಕೂ, ಎನಕ್ಕೂ=ನನಗೆ, ಇನಿಯಾನೈ=ಪ್ರೀತಿವಂತನನ್ನು, ಎನ್=ನನ್ನ, ಮಣಿವಣ್ಣನೈ=ನೀಲಮಣಿಯ ಬಣ್ಣವುಳ್ಳವನನ್ನು, ಕನ್ಱಿನ್ ಪಿನ್=ಕರುಗಳ ಹಿಂದೆ, ಪೋಕ್ಕಿನೇನ್=ಅಟ್ಟಿದೆನು\(ಹೋಗಗೊಟ್ಟೆನು\), ಎನ್ಱು=ಎಂದು, ಅಶೋದೈ=ಯಶೊದೆಯು, ಕೞಱಿಯ=ಮನನೊಂದು ಹೇಳಿದುದನ್ನು, ಪೊನ್=ಚಿನ್ನದಂತೆ, ತಿಹೞ್=ಪ್ರಕಾಶಿಸುವ, ಮಾಡಮ್=ಮಾಳಿಗೆ\(ಮಹಡಿ\)ಮನೆಗಳಿರುವ, ಪುದುವೈಯರ್=ಶ್ರೀವಿಲ್ಲಿಪುತ್ತೂರಿನವರ, ಕೋನ್=ನಿರ್ವಾಹಕನಾದ, ಪಟ್ಟನ್=ಭಟ್ಟನು, ಶೊಲ್=\(ಕೃಪೆಮಾಡಿ\) ಹೇಳಿದ, ಇನ್=ಇನಿದಾದ, ತಮಿೞ್=ತಮಿಳಿನ, ಮಾಲೈಹಳ್=ಪಾಶುರಮಾಲೆಗಳನ್ನು, ವಲ್ಲಾರ್ ಕ್ಕೂ=ಬಲ್ಲವರಿಗೆ, ಇಡರ್=ಕಷ್ಟ ದುಃಖಗಳು, ಇಲ್ಲೈಯೇ=ಇಲ್ಲವೇ ಇಲ್ಲ.

ಎಲ್ಲ ಕಾಲಕ್ಕೂ ನನಗೆ ಪ್ರೀತಿವಂತನನ್ನು, ನನ್ನ ನೀಲಮಣಿಬಣ್ಣದವನನ್ನು ಕರುಗಳ ಹಿಂದೆ ಹೋಗಗೊಟ್ಟೆನಲ್ಲಾ ಎಂದು ಯಶೋದೆ ಪರಿತಾಪಗೊಂಡು ಹೇಳಿದ್ದನ್ನು ಚಿನ್ನದಂತೆ ಪ್ರಕಾಶಿಸುವ ಮಹಡಿಮಾಳಿಗೆ ಮನೆಗಳಿರುವ ಶ್ರೀವಿಲ್ಲಿಪುತ್ತೂರಿನ ವರ ನಿರ್ವಾಹಕನಾದ ಭಟ್ಟನು\(ವಿಷ್ಣುಚಿತ್ತನು\) ಹೇಳಿದ ಇನಿದಾದ ತಮಿಳು ಪಾಶುರಮಾಲೆಗಳನ್ನು ಬಲ್ಲವರಿಗೆ ಕಷ್ಟದುಃಖಗಳು ಇಲ್ಲವೇ ಇಲ್ಲ.\(೧೦\)

೨೯

ಇದು ಈ ತಿರುಮೊೞಿಗೆ ಫಲಶ್ರುತಿ. ಎಲ್ಲ ಕಾಲಕ್ಕೂ ತನಗೆ ಪ್ರೀತಿಯನ್ನುಂಟುಮಾಡುವ, ತನ್ನ ಮಣಿವಣ್ಣನನ್ನು ಕರುಗಳನ್ನು ಮೇಯಿಸಲು ಅವುಗಳ ಹಿಂದೆ ಕಾಡಿಗೆ ಹೋಗಗೊಟ್ಟೆನಲ್ಲಾ ಎಂದು ಯಶೋದೆ ಬಹಳವಾಗಿ ಪರಿತಪಿಸಿದಳು. ಅವನನ್ನು ಒಂದು ಕುತ್ತದಿಂದ ಪಾರುಮಾಡಲು ಹೋಗಿ, ಅದಕ್ಕಿಂತ ಹೆಚ್ಚಿನ ಸಂಕಟಕರವಾದ ಕಷ್ತಗಳಿಗೆ ಅವನನ್ನು ಈಡುಮಾಡಿದೆನೆಂದು ಮನನೊಂದಳು.. ಎಂಥ ಅವಿವೇಕದ ಕೆಲಸ ಮಾಡಿದೆ ಎಂದು ಸಂಕಟದಿಂದ ಬೆಂದು ಬೆಂಡಾದಳು. ಯಶೋದೆಗೆ ತನ್ನ ಮಗನಲ್ಲಿದ್ದ ವಾತ್ಸಲ್ಯ್ ಅಷ್ಟು ಹೆಚ್ಚಿನದು. ಅಷ್ಟು ಗಾಢವಾದದ್ದು. ಭಗವಂತನ ಅವತಾರರೂಪಿಯಾದ ಕೃಷ್ಣನು ಅವಳಿಗೆ “ತನ್ನ ಮಣಿವಣ್ಣ”-ತನ್ನ ಮಗ\! ಎಂಥ ಮಮಕಾರ ಅದು\!

ಪೆರಿಯಾೞ್ವಾರರು, ಯಶೋದೆಯ ಪರಿತಾಪವನ್ನು ಮನಗಂಡವರಾಗಿ ಅದನ್ನು ಅಷ್ಟೇ ಗಾಢತೆಯಿಂದ ಪಾಶುರಗಳ ರೂಪದಲ್ಲಿ ಹಾಡಿದರು. ಅವರ ಈ ಪಾಶುರಮಾಲೆಯನ್ನು ಅರ್ಥವತ್ತಾಗಿ ಅರಿತುಕೊಂಡವರಿಗೆ “ಕಷ್ಟದುಃಖಗಳು ಇಲ್ಲವೇ ಇಲ್ಲ”ಎನ್ನುತ್ತಾರೆ ಆೞ್ವಾರರು. ಪ್ರಾಪಂಚಿಕ ವಸ್ತುಗಳಲ್ಲಿ ಇಡುವ ಮಮಕಾರವನ್ನು ಭಗವಂತನಲ್ಲಿರಿಸಿ, ಅವನನು ಎಡೆಬಿಡದೆ ನಂಬಿ, ಅವನ ಚಿಂತನೆಯಲ್ಲಿಯೇ ಸದಾ ಕಾಲಕಳೆಯುತ್ತಿರುವವನಿಗೆ ನಿಜವಾಗಿಯೂ ಕಷ್ಟವೂ ಇಲ್ಲ; ದುಃಖವೂ ಇಲ್ಲ. ಆ ಅನನ್ಯ ಭಕ್ತನ ಯೋಗಕ್ಷೇಮವನ್ನು ಭಗವಂತನೇ ವಹಿಸಿಕೊಳ್ಳುವನು. ಅವನ ಕಷ್ಟದುಃಖಗಳನ್ನು ಭಗವಂತನೇ ದೂರಮಾಡುವನು.

ಅಡಿಯ ನಡೆ: ಅಂಜನಮ್, ಪತ್ತು, ನನ್ಮಣಿ, ವಣ್ಣಮ್, ಅವ್ವ, ಮಿಡಱು, ವಳ್ಳಿ, ಪನ್ನೀರು, ಕುಡೈ, ಎನ್ಱುಮ್, \(ಶೀಲೈ\)

೩೦

ಶ್ರೀಃ

ಶ್ರಿಯೈ ನಮಃ

ಮೂರನೆಯ ದಶಕ ಮೂರನೆಯ ತಿರುಮೊೞಿ ಶೀಲೈಕ್ಕುದಮ್ ಬೈ

೧. ಶೀಲೈಕ್ಕುದಮ್ ಬೈಯೊರುಕಾದೊರುಕಾದು ಶೆನ್ನಿಱ ಮೇಟ್ರೋನ್ಱಿಪ್ಪೂ

ಕೋಲಪ್ಪಣೈಕ್ಕಚ್ಚುಙ್ಗೂಱೈ ಯುಡೈಯುಙ್ಗುಳಿರ್ ಮುತ್ತಿನ್ ಕೋಡಾಲಮುಮ್

ಕಾಲಿಪ್ಪಿನ್ನೇ ವರುಹಿನ್ಱ ಕಡಲ್ ವಣ್ಣನ್ ವೇಡತ್ತೈವನ್ದು ಕಾಣೀರ್

ಞಾಲತ್ತು ಪ್ಪುತ್ತಿರನೈಪ್ಪೆಟ್ರಾರ್ ನಙ್ಗೈಮೀರ್ ನಾನೇಮಟ್ರಾರುಮಿಲ್ಲೈ

ಶೀಲೈ=ಉಡುಗೆಯ ಬಣ್ಣಕ್ಕೆ ಹೊಂದಿಕೊಳ್ಳುವಂಥ, ಕುದಮ್ ಬೈ=ಕಿವಿಯ ಆಭರಣವನ್ನು, ಒರುಕಾದು=ಒಂದು ಕಿವಿಗೂ, ಒರುಕಾದು=ಇನ್ನೊಂದು ಕಿವಿಗೆ, ಶೆಮ್=ಕೆಂಪು, ನಿಱಮ್=ಬಣ್ಣದ,ಮೇಲ್=ಮೇಲೆ, ತೋನ್ಱಿ=ತೋರುವ, ಪೂ=ಹೂವನ್ನೂ,ಧರಿಸಿ, ಕೋಲಮ್=ಸೊಗಸಾದ, ಪಣೈ=ದೊಡ್ಡದಾದ, ಕಚ್ಚುಮ್=ನಡುಕಟ್ಟನ್ನೂ,ಕೂಱೈ=ತಲೆಗೆ ಸುತ್ತಿರುವ ಪರಿವಟ್ಟದ, ಉಡೈಯುಮ್=ಉಡುಪನ್ನೂ, ಕುಳಿರ್=\(ಕಣ್ಣಿಗೆ\) ತಂಪನ್ನುಂಟುಮಾಡುವ, ಮುತ್ತಿನ್=ಮುತ್ತಿನ, ಕೋಡು=ಕುಚ್ಚುಗಳ, ಆಲಮುಮ್=ಹಾರವನ್ನೂ ಧರಿಸಿ\(ಸಿಂಗರಿಸಿಕೊಂಡು\), ಕಾಲಿ=ಕರುಗಳ, ಪಿನ್ನೇ=ಹಿಂದುಗಡೆಯೇ, ವರುಹಿನ್ಱ=ಬರುತ್ತಿರುವ, ಕಡಲ್ ವಣ್ಣನ್=ಕಡಲ ಬಣ್ಣದವನ, ವೇಡತ್ತೈ=ವೇಷವನ್ನು, ನಙ್ಗೈಮೀರ್=ಸ್ತ್ರೀಯರೇ, ವನ್ದು=ಬಂದು, ಕಾಣೀರ್=ನೋಡಿರಿ, ಞಾಲತ್ತು=ಭೂಲೋಕದಲ್ಲಿ, ಪುತ್ತಿರನೈ=ಪುತ್ರನನ್ನು, ಪೆಟ್ರಾರ್=ಹಡೆದವರೆಂದರೆ, ನಾನೇ=ನಾನೊಬ್ಬಳೇ, ಮಟ್ರಾರುಮ್=ಬೇರೆ ಯಾರೂ, ಇಲ್ಲೈ=ಇಲ್ಲ.

ಒಂದು ಕಿವಿಗೆ ತಾನು ಉಟ್ಟಿರುವ ಉಡುಗೆಯ ಬಣ್ಣಕ್ಕೆ ಹೊಂದಿಕೊಳ್ಳುವಂಥ \(ಕಿವಿಯ\)ಆಭರಣವನ್ನು ಧರಿಸಿ, ಮತ್ತೊಂದು ಕಿವಿಗೆ ಕೆಂಪುಬಣ್ಣಕ್ಕಿಂತ ಹೆಚ್ಚಿನ ಕೆಂಪು ಬಣ್ಣದ ಹೂವನ್ನು ಧರಿಸಿ, ನಡುವಿಗೆ ಸುಂದರವಾದ ದೊಡ್ಡ ನಡುಕಟ್ಟನ್ನು ಕಟ್ಟಿ ತಲೆಗೆ ಶ್ರೇಷ್ಠವಾದ ಪರಿವಟ್ಟವನ್ನು ಸುತ್ತಿ, ಕಣ್ಣಿಗೆ ತಂಪಾದ ಕುಚ್ಚುಮುತ್ತಿನ ಹಾರವನ್ನು ಕಂಠದಲ್ಲಿ ಧರಿಸಿ, ಕರುಗಳ ಹಿಂದೆಯೇ ಬರುತ್ತಿರುವ ಕಡಲಬಣ್ಣದವನ

೩೧

ವೇಷವನ್ನು ಸ್ತ್ರೀಯರೇ, ಬಂದು ನೋಡಿರಿ. ಭೂಲೋಕದಲ್ಲಿ ಗಂಡುಮಗನನ್ನು ಹಡೆದವಳೆಂದರೆ ನಾನೇ, ನಾನೊಬ್ಬಳೇ, ಬೇರೆ ಯಾರೂ ಇಲ್ಲ.\(೧\)

ಈ ವಿವರಣೆಯಿಂದ ಬಾಲಕೃಷ್ಣನ ಸುಂದರವಾದ ಚಿತ್ರ ಕಣ್ಣಮುಂದೆ ಕಟ್ಟುತ್ತದೆ. ಅವನಾದರೋ ಕಡಲಬಣ್ಣದವನು. ಇತರ ಗೋವಳರಿಗಿಂತ ಭಿನ್ನವಾದ ಮೈಬಣ್ಣ ಅವನದು. ಉಟ್ಟಿರುವುದು ಬಣ್ಣದ ಪಟ್ಟುಬಟ್ಟೆ. ಅದಕ್ಕೆ ಹೊಂದಿಕೊಳ್ಳುವಂತೆ ಅವನ ಒಂದು ಕಿವಿಯಲ್ಲಿ ಹತ್ತಕಡಕ. ಮತ್ತೊಂದರಲ್ಲಿ ಅಚ್ಚ ಕೆಂಪುಬಣ್ಣದ ಹೂವು. ತಲೆಗೆ ಪರಿವಟ್ಟ. ಬಣ್ಣಬಣ್ಣಗಳನ್ನು ಹೊರಸೂಸುತ್ತಾ ಆ ಮುತ್ತುಗಳು ಹರ್ಷವನ್ನು ತರುತ್ತವೆ. ಇದು ಗೋವಳನಾಗಿರುವ ಕೃಷ್ಣನ “ವೇಷ”. ಕಾಡಿನಿಂದ ವೇಷಧಾರಿಯಾಗಿ ಮನೆಗೆ ಹಿಂತಿರುಗುತ್ತಿರುವುದು ಬಣ್ಣಬಣ್ಣದ ಕರುಗಳ ಹಿಂದೆ. ಹೀಗೆ ಬಣ್ಣಗಳ ಜೋಡಣೆಯೂ, ಅವುಗಳ ಪರಸ್ಪರ ವೈಲಕ್ಷಣ್ಯವೂ ಕೃಷ್ಣನ ಸುಂದರಚಿತ್ರವನ್ನು ಸ್ಪಷ್ಟಪಡಿಸುತ್ತದೆ. ಭಗವಂತ ಯಾವ “ವೇಷ”ದಲ್ಲಿದ್ದರೆ ತಾನೇ ಏನು? ಒಂದೊಂದೂ ಚಿತ್ತಾಕರ್ಷಕವೇ\!

ಬಾಲಕೃಷ್ಣನನ್ನು ಕರುಗಳ ಹಿಂದೆ ಕಾಡಿಗೆ ಕಳುಹಿಸುವಾಗ ಯಶೋದೆಗೆ ಎಷ್ಟು ಸಂಕಟವಾಯಿತೋ ಅದರ ನೂರ್ಮಡಿಯ ಸಂತೋಷ ಅವನು ಹಿಂತಿರುಗಿ ಬರುತ್ತಿರುವಾಗ ಅವಳಿಗೆ. “ಬನ್ನಿ, ಬನ್ನಿ ನನ್ನ ಮಗ ಬರುತ್ತಿರುವ ರೀತಿಯನ್ನೂ ವೇಷವನ್ನೂ ನೋಡ ಬನ್ನಿ”-ಎಂದು ಗೋಕುಲದ ಹೆಂಗಸರನ್ನೆಲ್ಲಾ ಅತ್ಯುತ್ಸಾಹದಿಂದ ಕರೆದು ಕರೆದು ತೋರಿಸುತ್ತಾಳೆ. ತನ್ನಷ್ಟು ಪುಣ್ಯವಂತಳು ಬೇರೊಬ್ಬಳು ಇಲ್ಲವೆಂದೇ ಅವಳ ಎಣಿಕೆ. ಭೂಮಂಡಲದಲ್ಲೆಲ್ಲಾ ಅವಳೊಬ್ಬಳೇ “ಪುತ್ರವತಿ”ಯಂತೆ.”ಪುತ್ರ”ನೆಂದರೆ ಕೃಷ್ಣನೊಬ್ಬನೇ ಎಂದೂ, “ತಾಯಿ”ಎಂದರೆ ತಾನೇ, ಬೇರೊಬ್ಬರೂ ಅಲ್ಲವೆಂದು ಅವಳ ಮತ. ಭಗವಂತನನ್ನೇ ಮಗನನ್ನಾಗಿ ಪಡೆದು ಅವಲು ಅಷ್ಟು ಹೆಮ್ಮೆಪಡುವುದು ಸಹಜವೇ.

ಪರಿವಟ್ಟ-ದೇವಾಲಯಗಳ ವಿಶೇಷ ಉತ್ಸವಾದಿಗಳಲ್ಲಿ ಉತ್ಸವಕರ್ತನಾದ ಭಕ್ತನ ತಲೆಗೆ ಸುತ್ತುವ ವಸ್ತ್ರ.

೨. ಕನ್ನಿನನ್ ಮಾಮದಿಳ್ ಶೂೞ್ ತರುಪೂಮ್ ಬೊೞಿಱ್ ಕಾವಿರಿತ್ತೆನ್ನಿರಙ್ಗಮ್

ಮನ್ನಿಯ ಶೀರ್ ಮದುಶೂದನಾ ಕೇಶವಾ ಪಾವಿಯೇನ್ ವಾೞ್ ವುಹನ್ದು

ಉನ್ನೈಯಿಳಙ್ಗನ್ಱು ಮೇಯ್ ಕ್ಕ ಶಿರುಕಾಲೇಯೂಟ್ಟಿಯೊರುಪ್ಪಡುತ್ತೇನ್

ಎನ್ನಿಲ್ ಮನಮ್ ವಲಿಯಾಳೊರು ಪೆಣ್ಣಿಲ್ಲೈಯೆನ್ ಕುಟ್ಟನೇ ಮುತ್ತನ್ತಾ

ಕನ್ನಿ=ಅಳಿವಿಲ್ಲದ, ನಲ್=ಬಹಳ ಒಳ್ಳೆಯ, ಮಾ=ಮಹಾ

೩೨

ಮದಿಳ್=ಪ್ರಾಕಾರಗಳಿಂದ, ಶೂೞ್ ತರು=ಸುತ್ತುವರಿದಿರುವ, ಪೂ=ಹೂವಿನ, ಪೊೞಿಲ್=ಲತಾಗೃಹಗಳಿಂದಲೂ, ಕಾವಿರಿ=ಕಾವೇರಿ ನದಿಯಿಂದಲೂ ಕೂಡಿದ, ತೆನ್=\(ಸೊಬಗಿನ\) ದಕ್ಷಿಣದ, ಅರಙ್ಗಮ್=ದೇವಾಲಯದಲ್ಲಿ, ಮನ್ನಿಯ=ನೆಲೆಸಿರುವ, ಶೀರ್=ಸಂಪದ್ಭರಿತನಾದ \(ವಿಭೂತಿಪುರುಷನಾದ\)ಮದುಶೂದನಾ=ಮಧುಸೂದನನೇ, ಕೇಶವಾ=ಕೇಶವನೇ, ಪಾವಿಯೇನ್=ನಾನು ಪಾಪಿ, ವಾೞ್=ಇಹಲೋಕದ ಬಾಳಿನಲ್ಲಿ, ಉಹನ್ದು=ಆಸಕ್ತಿವಹಿಸಿ, ಉನ್ನೈ=ನಿನ್ನನ್ನು, ಇಳ=ಎಳೆಯ, ಕನ್ಱು=ಕರುಗಳನ್ನು, ಮೇಯ್ ಕ್ಕ=ಮೇಯಿಸುವುದಕ್ಕಾಗಿ, ಶಿಱುಕಾಲೇ=ಉಷಃಕಾಲದಲ್ಲಿಯೇ, ಊಟ್ಟಿ=ಊಡಿಸಿ, ಒರುಪ್ಪಡುತ್ತೇನ್=ಸಿದ್ಧಪಡಿಸಿದೆನು, ಎನ್ನಿಲ್=ನನಗಿಂತಲೂ, ಮನಮ್=ಮನಸ್ಸು, ವಲಿಯಾಳ್=ಕಠಿಣಹೊಂದಿರುವವಳು, ಒರು=ಒಬ್ಬ, ಪೆಣ್=ಹೆಂಗಸೂ, ಇಲ್ಲೈ=ಇಲ್ಲ, ಎನ್=ನನ್ನ, ಕುಟ್ಟನೇ=ಮಗುವೇ, ಮುತ್ತಮ್=ಮುತ್ತನ್ನು, ತಾ=ಕೊಡು.

ಶಾಶ್ವತವಾದ ಒಳ್ಳೆಯ ಮಹಾಪ್ರಾಕಾರಗಳಿಂದ ಸುತ್ತುವರಿದಿರುವ ಹೂವಿನ ಲತಾಗೃಹಗಳಿಂದಲೂ ಕಾವೇರಿನದಿಯಿಂದಲೂ ಕೂಡಿದ ದಕ್ಷಿಣದ ದೇವಾಲಯದಲ್ಲಿ ನೆಲೆಸಿ ಕೃಪೆಮಾಡಿರುವ ವಿಭೂತಿಪುರುಷನಾದ ಮಧುಸೂದನನೇ, ಕೇಶವನೇ, ನಾನು ಪಾಪಿ. ಇಹಲೋಕದ ಬಾಳಿನಲ್ಲಿ ಆಸಕ್ತಿವಹಿಸಿ ನಾನು ನಿನ್ನನ್ನು ಎಳೆಯಕರುಗಳನ್ನು ಮೇಯಿಸಲೆಂದು ಉಷಃಕಾಲದಲ್ಲಿಯೇ ನಿನಗೆ ಉಣ್ಣಿಸಿ ಸಿದ್ಧಪಡಿಸಿದೆನು. ನನಗಿಂತಲೂ ಕಲ್ಲುಮನಸ್ಸಿನ ಹೆಂಗಸು ಒಬ್ಬಳೂ ಇಲ್ಲ. \(ನನಗೆ\)ಮುತ್ತು ಕೊಡು.\(೨\)

ಯಶೋದೆ ತನ್ನ ಮುದ್ದು ಕೃಷ್ಣನನ್ನು ಕರುಗಳ ಹಿಂದೆ ಕಾಡಿಗೆ ಅಟ್ಟಿ ಅವನಿಗೆ ತೊಂದರೆ ಕೊಟ್ಟವಿಷಯದಲ್ಲಿ ನಿಜವಾಗಿ ಪರಿತಪಿಸುತ್ತಾಳೆ. ಅವನನ್ನು ಕುರಿತ ಸತ್ಯ ಅವಳಿಗೆ ಗೊತ್ತು ಅವನೇ ಮಧುಸೂದನ ಅವನೇ ಕೇಶವ; ಅವನೇ ಭಗವಂತನ ಅವತಾರರೂಪವಾದ ಶ್ರೀಕೃಷ್ಣನೇ. ಆದರೆ, ಅವಳು ಮನುಷ್ಯಳು. ಇಹಲೋಕದ ಜೀವನದಲ್ಲಿ, ಅದರ ವ್ಯಾಪಾರಗಳಲ್ಲಿ ಮುಳುಗಿದವಳು. ಆದ್ದರಿಂದ, ಅವನು ತನ್ನ ಮಗನಾಗಿ ಹುಟ್ಟಿದ್ದರೂ ಸ್ವಯಂ ಅವತಾರಪುರುಷನೇ, ವಿಭೂತಿಪುರುಷನೇ ಎಂಬುದನ್ನು ಅಜ್ಞಾನವಶದಿಂದ ಮರೆತು ಇತರ ಗೊಲ್ಲತಿಯರಂತೆ ತನ್ನ ಮುದ್ದುಕೃಷ್ಣನನ್ನು ಎಳೆಯಕರುಗಳ ಹಿಂದೆ ಕಾಡಿಗೆ ಅಟ್ಟುತ್ತಾಳೆ. ಅವನು ಹೊರಟ ಮೇಲೆ, ಅವನ ಅಗಲಿಕೆಯಿಂದ ಅವಳಿಗೆ ಭರಿಸಲಾರದಷ್ಟು ಸಂಕಟವಾಗುತ್ತದೆ. ತಾನುಮಾಡಿದ್ದು ಮಹಾಪರಾಧವೆಂದು ಅರಿವಾಗುತ್ತದೆ. ಅವನು ಕಾಡಿನಿಂದ ಹಿಂತಿರುಗಿದ ಕೂಡಲೇ ಅವನ ಮುಂದೆ ತನ್ನ ತಪ್ಪನ್ನು ಒಪ್ಪಿಕೊಳ್ಳುತ್ತಾಳೆ; “ಸ್ವಾಮೀ ನೀನು ಅರ್ಚಾವತಾರ ರೂಪಿಯಾಗಿ ದೇವಾಲಯಗಳಲ್ಲಿ ಕೃಪೆಮಾಡಿ ನೆಲೆಸಿ ಭಕ್ತರಿಂದ ಪೂಜಾದಿಗಳನ್ನು ಸ್ವೀಕರಿಸುವಂಥ ವಿಭೂತಿಪುರುಷ. ನಾನು ಕಡುಪಾಪಿ. ಇಹಲೋಕದ ಆಸಕ್ತಿಗೆ ಕಟ್ಟುಬಿದ್ದು

೩೩

ನಿನಗೆ ಕಷ್ಟ ಕೊಟ್ಟೆ. ನಿನ್ನನ್ನು ಕಾಡಿಗೆ ಕಟ್ಟಿದೆ. ನಾನೆಂಥ ಕಠಿನಹೃದಯಳು\! ನನ್ನ ಹಾಗೆ ಕಲ್ಲದೆಯ ಹೆಂಗಸು ಬೇರೆ ಉಂಟೇ? ನನ್ನನ್ನು ಕ್ಷಮಿಸಿದ್ದೇನೆ ಎಂಬಂತೆ ನನಗೆ ಒಂದು ಮುದ್ದು ಕೊಡು.”

ಆಡಿದ ಮಾತುಗಳು ಯಶೋದೆಯವು. ದಿಟ ಆದರೆ, ಅವು ಆೞ್ವಾರರಿಗೂ ಪ್ರತಿಯೊಬ್ಬ ಅನನ್ಯಭಕ್ತನಿಗೂ ಅನ್ವಯಿಸುವವು. ಭಕ್ತನಾದವನು ತನ್ನನ್ನು ಪಾಪಿಯೆಂದೂ, ದೀನನೆಂದೂ ಹಳಿದುಕೊಳ್ಳುವುದೂ, ಭಗವಂತನನ್ನು ವಿಭೂತಿಪುರುಷನೆಂದೂ, ಮಹಾಮಹಿಮನೆಂದೂ ಹೊಗಳುವುದೂ ಸಹಜವಾದದ್ದು.ಇದು ಶರಣಾಗತಿಯ ತತ್ತ್ವವನ್ನು ಉದಾಹರಿಸುತ್ತದೆ. ಕರುಣಾಳುವಾದ ಭಗವಂತನು ಅರ್ಚಾವತಾರರೂಪಿಯಾಗಿ ದೇವಾಲಯಗಳಲ್ಲಿ ಕೃಪೆಮಾಡಿ ನೆಲೆಸಿರುವುದು ಭಕ್ತನನ್ನು ಅನುಗ್ರಹಿಸುವುದಕ್ಕಾಗಿಯೇ. ಭಗವಂತನಲ್ಲಿ ಸೇವೆಯಲ್ಲಿ ತೊಡಗುವುದರಿಂದ ಭಕ್ತನ ಇಹಲೋಕದ ಆಸಕ್ತಿಯನ್ನುಕಡಮೆ ಮಾಡುತ್ತದೆ. ಆದ್ದರಿಂದ ಭಕ್ತನು ಭಗವತ್ಸೇವೆಗಾಗಿಯೇ ಸದಾ ಕಾತರನಾಗಿರಬೇಕು.

೩. ಕಾಡುಗಳೂಡುಪ್ಪೋಯ್ ಕ್ಕನ್ಱುಱುಹಳ್ ಮೇಯ್ ತ್ತು ಮಱಿಯೋಡಿ, ಕಾರ್ ಕ್ಕೋಡಱ್ ಪೂ

ಚ್ಚೂಡಿ ವರುಹಿನ್ಱ ದಾಮೋದರಾ ಕಟ್ರುತ್ತೂಳಿಕಾಣುನ್ನುಡಮ್ ಬು

ಪೇಡೈಮಯಿಱ್ ಚಾಯಱ್ ಪಿನ್ನೇ ಮಣಾಳಾ ನೀರಾಟ್ಟಮೈತ್ತು ವೈತ್ತೇನ್

ಆಡಿಯಮುದು ಶೆಯ್ಯಪ್ಪನು ಮುಣ್ ಡಿಲನುನ್ನೋಡುಡನೇಯುಣ್ ಬಾನ್

ಕಾಡುಹಳ್=ಕಾಡುಗಳ, ಊಡು=ಮಧ್ಯದಲ್ಲೆಲ್ಲಾ, ಪೋಯ್=ನುಗ್ಗಿ, ಮಱಿ=\(ಕರುಗಳನ್ನು\) ಹಿಂದಕ್ಕೆ ಅಟ್ಟುವುದಕ್ಕಾಗಿ, ಓಡಿ=ಓಡಿ, ಕನ್ಱುಹಳ್=ಕರುಗಳನ್ನು, ಮೇಯ್ ತ್ತು=ಮೇಯಿಸಿ, ಕಾರ್=ಮಲೆಗಾಲದ, ಕೋಡಲ್ ಪೂ=\(ಸುಂದರವಾದ\)ಕಾಡುಹೂವನ್ನು, ಶೂಡಿ=ಮುಡಿದುಕೊಂಡು, ವರುಹಿನ್ಱ=ಬರುತ್ತಿರುವ, ದಾಮೋದರಾ=ದಾಮೋದರಾ, ಉನ್=ನಿನ್ನ, ಉಡಮ್ಬು=ಮೈಯೆಲ್ಲಾ, ಕನ್ಱು=ಕರುಗಳ ಓಡಾಟದಿಂದ ಮೂಡಿದ, ತೂಳಿ=ಧೂಳು, ಕಾಣ್=ನೋಡು, ಮಯಿಲ್ ಪೇಡೈ=ಹೆಣ್ಣುನವಿಲಿನ, ಶಾಯಲ್=ಬಣ್ಣದ, ಪಿನ್ನೈ

೩೪

ನಪ್ಪಿನ್ನೈದೇವಿಯ\(ನೀಳಾದೇವಿಯ\), ಮಣಾಳಾ=ಪತಿಯೇ, ನೀರಾಟ್ಟು=ಮಜ್ಜನಕ್ಕಾಗಿ, ಅಮೈತ್ತು=ಸಿದ್ಧಪಡಿಸಿ, ವೈತ್ತೇನ್=ಇಟ್ಟಿದ್ದೇನೆ, ಆಡಿ=ಮಜ್ಜನಮಾಡಿ,ಅಮುದು ಶೆಯ್=ಭೋಜನ ಮಾಡು,ಅಪ್ಪನ್=\(ನಿನ್ನ\)ತಂದೆಯೂ, ಉಣ್ಡಿಲನ್=ಉಂಡಿಲ್ಲ, ಉನ್ನೋಡು=ನಿನ್ನೊಡನೆ, ಒಡನೇ=ಈಗಲೇ, ಉಣ್ ಬಾನ್=ಉಣ್ಣುವನು.

ಕಾಡುಗಳ ನಡುವೆಯೆಲ್ಲಾ ನುಗ್ಗಿಕರುಗಳನ್ನು ಹಿಂದಕ್ಕೆ ಅಟ್ಟುವುದಕ್ಕಾಗಿ ಓಡಿ, ಕರುಗಳನ್ನು ಮೇಯಿಸಿ, ಮಳೆಗಾಲದ ಕಾಡುಹೂವನ್ನು ಮುಡಿದುಕೊಂಡು ಬರುತ್ತಿರುವ ದಾಮೋದರಾ, ನಿನ್ನ ಮೈಯೆಲ್ಲಾ ಕರುಗಳಿಂದ ಮೂಡಿದ ಧೂಳುಕಣಾ. ಹೆಣ್ಣುನವಿಲಿನ ಬಣ್ಣದ ನೀಳಾದೇವಿಯ ಪತಿಯೇ, ಮಜ್ಜನಕ್ಕಾಗಿ ಸಿದ್ಧಪಡಿಸಿಟ್ಟಿದ್ದೇನೆ. ಮಜ್ಜನಮಾಡಿ ಭೋಜನ ಮಾಡು. ನಿನ್ನ ತಂದೆಯೂ ಉಂಡಿಲ್ಲ. ನಿನ್ನೊಡನೆಯೇ ಈಗಲೇ ಉಣ್ಣುವನು.\(೩\)

ಕರುಗಳನ್ನು ಮೇಯಿಸಲು ಕಾಡಿಗೆ ಹೋದ ಕೃಷ್ಣನು ಆ ಕರುಗಳನ್ನು ಕಾಡಿನಲ್ಲಿ ಎಲ್ಲಕಡೆಯೂ ನುಗ್ಗಿ ತಪ್ಪಿಸಿಕೊಂಡು ಹೋಗದಂತೆ ಅವುಗಳನ್ನು ಮಡೆ ಮರಳಿಸುವ ಮುಖ್ಯವಾದ ಕೆಲಸದಲ್ಲಿ ತೊಡಗಿದ್ದನು. ಅಲ್ಲದೆ ಕರುಗಳನ್ನೆಲ್ಲಾ ತೃಪ್ತಿಯಗಿ ಮೇಯಿಸಿ ಸಂಜೆಗೆ ಮನೆಗೆ ಅವುಗಳನ್ನು ಹೊಡೆದುಕೊಂಡು ಬಂದನು. ಅವುಗಳ ಹಿಂದೆ ನಡಸಿದ ಅವನ ಓಡಾಟದಿಂದ ಅವನ ಮೈಯೆಲ್ಲಾ ಧೂಳುತುಂಬಿತು. ಯಶೋದೆ ಇದನ್ನು ಊಃಇಸಿಯೇ ಅವನಿಗೆ ಮಜ್ಜನಕ್ಕೆ ಎಲ್ಲವನ್ನೂ ಅಣಿಗೊಳಿಸಿ ಕಾದಿದ್ದಳು. ಅವನು ಮನಗೆ ಹಿಂತಿರುಗಿದ ಕೂಡಲೇ ಅವನನ್ನು ಸ್ನಾನಮಾಡೆಂದು \(ಮೈತೊಳೆದುಕೊಳ್ಳೆಂದು\) ಎಬ್ಬಿಸಿದಳು. ಅನಂತರ ಅವನಿಗೆ ರಸದೂಟ. ಅವನ ತಂದೆಯೂ ಉಣ್ಣದೆ ಕಾದಿರುವನೆಂದೂ, ಕೃಷ್ಣನ ಜೊತೆಯಲ್ಲಿಯೇ ತಾನೂ ಉಣ್ಣುವೆನೆಂದು ಕಾದಿರುವನೆಂದೂ ಅವನಿಗೆ ತಿಳಿಸಿದಳು. ಎಂದರೆ, ತಂದೆಗೂ ಕೃಷ್ಣನಲ್ಲಿ ವಾತ್ಸಲ್ಯವೆಷ್ಟಿತ್ತೂ ಎಂಬುದನ್ನು ಇದು ಸೂಚಿಸುತ್ತದೆ.

೪. ಕಡಿಯಾರ್ ಪೊೞಿಲಣಿ ವೇಙ್ಗಡವಾ ಕರುಮ್ ಪೋರೇಱೇ, ನೀಯುಹಕ್ಕೂಙ್

ಕುಡೈಯುಮ್ ಶೆರುಪ್ಪುಙ್ಕುೞಲುನ್ ತರುವಿಕ್ಕಕ್ಕೊಳ್ಳಾದೇ ಪೋನಾಯ್ ಮಾಲೇ

ಕಡಿಯ ವೇಙ್ಗಾನಿಡೈಕ್ಕನ್ಱಿನ್ ಪಿನ್ ಪೋನ ಶಿಱುಕುಟ್ಟಚ್ಚೆಙ್ಗಮಲ

ವಡಿಯುಮ್ ವೆದುಮ್ಬಿ, ಉನ್ ಕಣ್ಣಕಳ್ ಶಿವನ್ದಾಯಶೈನ್ದಿಟ್ಟಾಯ್ ನೀಯೆಮ್ಬಿರಾನ್

೩೫

ಕಡಿ=ಪರಿಮಳ. ಆರ್=ತುಂಬಿರುವ, ಪೊೞಿಲ್=ಲತಾಗೃಹಗಳಿಂದ, ಅಣಿ=ಅಣಿಯಾಗಿರುವ, ವೇಙ್ಗಡವಾ=ವೇಂಕಟೇಶನೇ, ಪೋರ್=ಯುದ್ಧಮಾಡಲು ತೊಡಗುವ, ಕರು=ಕರಿಯ, ಏಱೇ=ವೃಷಭದಂತೆ ಧೈರ್ಯವುಳ್ಳವನೇ, ನೀ=ನೀನು, ಉಹಕ್ಕೂಮ್=ಆಶೆಪಡುವ, ಕುಡೈಯುಮ್=ಕೊಡೆಯನ್ನೂ, ಶೆರುಪ್ಪುಮ್=ಪಾದರಕ್ಷೆಯನ್ನು, ಕುೞಲುಮ್=ಕೊಳಲನ್ನೂ, ತರುವಿಕ್ಕ=ಕೊಡುವುದನ್ನು\(ತರಿಸುವುದನ್ನು\), ಕೊಳ್ಳಾದೇ=ತೆಗೆದುಕೊಳ್ಳದೆಯೇ, ಪೋನಾಯ್=ಹೊರಟುಹೋದೆ, ಮಾಲೇ=ಆಶೆಯುಳ್ಳ ಮಹನೀಯನೇ, ಕಡಿಯ=ಬಹಳ ಬಿರುಸಾದ, ವೆಮ್=ಬೆಂದ\(ಬೇಯುವ\), ಕಾನ್=ಕಾಡಿನ, ಇಡೈ=ಸ್ಥಳಗಳಲ್ಲಿ, ಕನ್ಱಿನ್ ಪಿನ್=ಕರುಗಳ ಹಿಂದೆ, ಪೋನ=ಹೋದ, ಶಿಱು=ಶ್ರೇಷ್ಠನಾದ, ಕುಟ್ಟನ್=ಮಗುವಾದ\(ನಿನ್ನ\), ಶೆಮ್=ಕೆಂಪನೆಯ, ಕಮಲಮ್=ಕಮಲದ, ಅಡಿಯುಮ್=ಪಾದಗಳು, ವೆದುಮ್ಬಿ=ಬೆಂದು, ಉನ್=ನಿನ್ನ, ಕಣ್ ಹಳ್=ಕಣ್ಣುಗಳು, ಶಿವನ್ದಾಯ್=ಕೆಂಪಡರಿದವು, ಅಶೈನ್ದಿಟ್ಟಾಯ್=ನಲುಗಿಹೋದೆ, ಎಮ್=ನಮ್ಮ, ಪಿರಾನ್=ಸ್ವಾಮಿಯೇ.

ಪರಿಮಳಭರಿತವಾದ ಲತಾಗೃಹಗಳಿಂದ ಅಣಿಯಾಗಿರುವ ವೆಂಕಟೇಶನೇ ಯುದ್ಧಮಾಡಲು ತೊಡಗುವ ಕರಿಯ ವೃಷಭದಂತೆ ಧೈರ್ಯವುಳ್ಳವನೇ ನೀನು ಆಶೆಪಡುವ ಕೊಡೆಯನ್ನೂ ಪಾದರಕ್ಷೆಯನ್ನೂ ಕೊಳಲನ್ನೂ ತರಿಸುವುದನ್ನೂ ಕೊಳ್ಳದೆ ಹೋದೆಯಲ್ಲಾ ಆಶೆಯುಳ್ಳ ಮಹನೀಯನೇ ಬಹಳ ಬಿರುಸಾಗಿ ಬೇಯುವ ಕಾಡಿನ ಸ್ಥಳಗಳಲ್ಲಿ ಕರುಗಳ ಹಿಂದೆ ಹೋದ ಶ್ರೇಷ್ಠ ಮಗುವಾದ ನಿನ್ನ ಕೆಂದಾವರೆಯ ಪಾದಗಳು ಬೆಂದವು; ನಿನ್ನ ಕಣ್ಣುಗಳು ಕೆಂಪಡರಿದವು; ನೀನುನಲುಗಿ ಹೋದೆಯಲ್ಲಾ, ನಮ್ಮ ಸ್ವಾಮಿಯೇ.\(೪\)

ಮಕ್ಕಳಿಗೆ ಕೊಡೆಯನ್ನು ಹಿಡಿದುಕೊಂಡು ತಿರುಗಾಡುವುದೂ, ಪಾದರಕ್ಷೆಯನ್ನು ಕಾಲಿಗೆ ತಗುಲಿಸಿಕೊಂಡು ಓಡಾಡುವುದೂ ಬಹಳ ಇಷ್ಟವಾದದ್ದು. ಅವು ಎಷ್ಟೇ ದೊಡ್ಡದಾವಾಗಿರಲಿ, ಅವನ್ನು ಹಾಗೆಯೇ ಎಳೆದಾಡಿಕೊಂಡು ಓಡಾಡುವುದು ಮಕ್ಕಳಿಗೆ ಆಶೆ. ಬಾಲಕೃಷ್ಣನು ಇದಕ್ಕೆ ಹೊರತೇನಲ್ಲ. ಅವನಿಗೆ ಮತ್ತೊಂದು ಬಹಳ ಪ್ರಿಯವಾದ ವಸ್ತು; ಅದು ಅವನ ಕೊಳಲು. ಅದನ್ನು ತುಟಿಗೆ ಹಚ್ಚಿ ನುಡಿಸಿದನೆಂದರೆ, ಪಶುಗಳು ಮೋಹಗೊಳ್ಳುವುವು. ಅವನ ಬಳಿಗೆ ಬಂದುನಿಲ್ಲುವುವು. ಈ ಮೂರನ್ನು ಕೃಷ್ಣನು ತರಿಸಿಕೊಂಡು ಕಾಡಿಗೆ ಕೊಂಡೊಯ್ಯದೆ ಹಾಗೆಯೇ ಬರಿಗೈಯಲ್ಲಿಯೇ ಕರುಗಳ ಹಿಂದೆ ಕಾಡಿಗೆ ಹೊರಟುಹೋಗಬಹುದೇ? ಆ ಕಾಡೋ, ಶುದ್ಧ ಬೆಂಗಾಡು. ಅಲ್ಲಿ ಕರುಗಳ ಹಿಂದೆ ಅಲೆದಾಡಿದನಲ್ಲಾ, ಕೃಷ್ಣ ಅವನ ಕೋಮಲ

೩೬

ಕೆಂದಾವರೆಯಂಥ ಪಾದಗಳು ಬೆಂದುಹೋದುವಲ್ಲಾ. ಕಣ್ಣುಗಳು ಕೆಂಪದರಿದವಲ್ಲಾ.ಅ ವನು ಬಿಸಿಲಿನ ಬೇಗೆಯಿಂದ ನಲುಗಿ ಹೋದನಲ್ಲಾ, ಎಂದು ಯಶೋದೆ, ಅವನು ಹಿಂತಿರುಗಿದಾಗ ಅವನ ಸ್ಥಿತಿಯನ್ನು ಕಂಡು, ವ್ಯಥೆ ಪಡುತ್ತಾಳೆ.

೫. ಪಟ್ರಾರ್ ನಡುಙ್ಗಮುನ್ ಪಾಂಚಶನ್ನಿಯತ್ತೈವಾಯ್ ವೈತ್ತಪೋರೇಱೇ, ಎನ್

ಶಿಟ್ರಾಯರ್ ಶಿಙ್ಗಮೇ ಶೀತೈಮಣಾಳಾ ಶಿಱುಕ್ಕೂಟ್ಟಚ್ಚೆಙ್ಗಣ್ ಮಾಲೇ

ಶಿಟ್ರಾಡೈಯುಂಜಿಱುಪ್ಪತ್ತಿರಮುಮಿವೈಕಟ್ಟಿಲಿನ್ ಮೇಲ್ ವೈತ್ತುಪ್ಪೋಯ್

ಕಟ್ರಾಯರೋಡು ನೀ ಕನ್ಱುಹಳ್ ಮೇಯ್ ತ್ತು ಕಲನ್ದುಡನ್ ವನ್ದಾಯ್ ಪೋಲುಮ್

ಮುನ್=ಹಿಂದಿನ ಕಾಲದಲ್ಲಿ,ಪಟ್ರಾರ್=ಶತ್ರುಗಳು, ನಡುಙ್ಗ=ನಡುಗುವಂತೆ, ಪಾಂಚಶನ್ನಿಯತ್ತೈ=ಪಾಂಚಜನ್ಯವನ್ನ, ವಾಯ್ ವೈತ್ತ=ಬಾಯಿಗೆ ಹಚ್ಚಿದ\(ಊದಿದ\), ಪೋರ್=ಯುದ್ಧದಲ್ಲಿ ಮುನ್ನುಗ್ಗುವ, ಏಱೇ=ವೃಷಭವೇ, ಎನ್=ನನ್ನ ಶಿಱು=ಪುಟ್ಟ, ಆಯರ್ ಶಿಙ್ಗಮೇ=ಗೋವಳರ ಸಿಂಹವೇ, ಶೀತೈ=ಸೀತಾದೇವಿಯ, ಮಣಾಳಾ=ಪತಿಯೇ, ಶಿರುಕುಟ್ಟನ್=ಚಿಕ್ಕಮಗುವೇ, ಶೆಮ್=ಸುಂದರವಾದ\(ವಿಶಾಲವಾದ\) ಕಣ್=ಕಣ್ಣುಗಳ, ಮಾಲೇ=ದೈವವೇ \(ನೀನು\), ಶಿಱು=ಚಿಕ್ಕದಾದ, ಆಡೈಯುಮ್=ಉಡುಗೆಯ ವಸ್ತ್ರವನ್ನೂ, ಶಿಱು=ಚಿಕ್ಕ, ಪತ್ತಿರಮುಮ್=ಕತ್ತಿಯನ್ನು, ಇವೈ=ಇವೆರಡನ್ನೂ \(ಇಕ್ಕೋ ಇಲ್ಲಿರುವ ಇವುಗಳನ್ನು\) ಕಟ್ಟಿಲಿನ್ ಮೇಲ್=ಮಂಚದಮೇಲೆಯೇ, ವೈತ್ತು=ಇಟ್ಟು, ಪೋಯ್=ಹೋಗಿ, ಕನ್ಱು ಆಯರೋಡು= ಗೋವಳ ಬಾಲಕರೊಡನೆ, ಕನ್ಱುಹಳ್ ಮೇಯ್ ತ್ತು=ಕರುಗಳನ್ನು ಮೇಯಿಸಿ, ಕಲನ್ದು=ಅವರೊಡನೆ ಕಲೆತು, ಉಡನ್=ಜೊತೆಯಲ್ಲಿಯೇ,ನೀ=ನೀನು, ವನ್ದಾಯ್ ಪೋಲುಮ್=ಬಂದಿರುವೆಯಲ್ಲವೇ?

ಹಿಂದಿನ ಕಾಲದಲ್ಲಿ ಶತ್ರುಗಳು ನಡುಗುವಂತೆ ಪಾಂಚಜನ್ಯವನ್ನು ಬಾಯಿಗೆ ಹಚ್ಚಿ ಊದಿದ ಯುದ್ಧದಲ್ಲಿ ಮುನ್ನುಗ್ಗುವ ವೃಷಭವೇ, ನನ್ನ ಪುಟ್ಟ ಗೋವಳ ಸಿಂಗವೇ ಸೀತಾದೇವಿಯ ಪತಿಯೇ, ಚಿಕ್ಕಮಗುವೇ, ಸುಂದರ ವಿಶಾಲವಾದ ಕಣ್ಣುಗಳ ದೈವವೇ, ನಿನ್ನ ಚಿಕ್ಕ ಉಡುಗೆಯ ವಸ್ತ್ರವನ್ನೂ, ಪುಟ್ಟ ಕತ್ತಿಯನ್ನೂ

೩೭

ಇಕ್ಕೋ ಇಲ್ಲಿವೆ ನೋಡು, ಇವುಗಳನ್ನು-ಮಂಚದ ಮೇಲೆಯೇ ಇಟ್ಟುಹೋಗಿ, ಗೋವಳ ಬಾಲಕರೊಡನೆ ಕರುಗಳನ್ನುಮೇಯಿಸಿ, ಅವರೊಡನೆ ಕಲೆತು ಜೊತೆಯಲ್ಲಿಯೇ ನೀನು ಬಂದಿರುವೆಯಲ್ಲವೇ?\(೫\)

ಯಶೋದೆಗೆ ತನ್ನ ಮುದ್ದು ಮಗನನ್ನು ಎಷ್ಟು ಹೊಗಳಿದರೂ ತೃಒತಿಯಿಲ್ಲ. ಅವನು ಭಗವದವತಾರವೇ. ಆ ವಿಷಯದಲ್ಲಿ ಅವಳಿಗೆ ಸಂದೇಹವಿಲ್ಲ. ಆದ್ದರಿಂದ ಭಗವಂತನ ಹಿಂದಿನ ಅವತಾರದಲ್ಲಿ ಎಂದರೆ, ಶ್ರೀರಾಮಚಂದ್ರನಾಗಿ ಅವತರಿಸಿದ್ದಾಗ, ಅವನು ಸೀತಾಪತಿ. ಮಹಾವಿಷ್ಣುವಿನ \(ಶ್ರೀಮನ್ನಾರಾಯಣನ\) ದಿವ್ಯಪಂಚಾಯುಧಗಳಲ್ಲಿ ಪಾಂಚಜನ್ಯ ಒಂದು. ಅದನ್ನು ಬಾಯಿಗೆ ಹಚ್ಚಿದ ಮಾತ್ರಕ್ಕೇ ಶತ್ರುಗಳನ್ನು ನಡುಗಿಸುವುದು ಅದು. ಈಗ ಕೃಷ್ಣನಾಗಿ ಜನಿಸಿರುವುದು ಗೋವಳರ ವಂಶದಲ್ಲಿ, ಅವರ ಯಜಮಾನನ ಮಗನಾಗಿ-ಎಂದರೆ, ಪುಟ್ಟ ಯಜಮಾನನಾಗಿ. ಆದ್ದರಿಂದ, ಅವನು “ಗೋವಳರ ಸಿಂಹ”. ಅವನ ಕಣ್ಣುಗಳು ವಿಶಾಲವಾಗಿ, ಸುಂದರವಾಗಿ, ಮನೋಹರವಾದವು. ದೈವವೇ ಅವನು. ಅವನಿಗೆ ತನ್ನನ್ನು ಅಲಂಕರಿಸಿಕೊಳ್ಳುವುದಕ್ಕಿಂತ, ತನ್ನ ಹಿರಿಮೆಯನ್ನು ತೋರಿಕೊಳ್ಳುವುದಕ್ಕಿಂತ, ಹೆಚ್ಚಿನದು ತನ್ನ ವಯಸ್ಸಿನ ಗೋವಳ ಬಾಲಕರ ಜೊತೆಯಲ್ಲಿರುವುದು; ಕರುಗಳನ್ನು ಮೇಯಿಸಲು ಅವರ ಜೊತೆಯಲ್ಲಿಯೇ ಅವರು ಹೋದಂತೆಯೇ ಕಾಡಿಗೆ ಹೋಗುವುದು; ಅವರ ಸಂಗಡಿಗನಾಗುವುದು;ಅವರೊಡನೆ ಎಲ್ಲ ರೀತಿಯಲ್ಲೂ ಕಲೆತುಕೊಂಡಿರುವುದು. ಹಾಗೆಯೇ, ಅವರ ಜೊತೆಯಲ್ಲಿಯೇ ಕರುಗಳ ಹಿಂದೆ, ಸಂಜೆಗೆ ಮನೆಗೆ ಹಿಂತಿರುಗುವುದು. ಯಶೋದೆಗೆ ಇದೆಲ್ಲಾ ಗೊತ್ತು. ಆದರೂ ಕುತೂಹಲದಿಂದ, ತನ್ನ ಪುಟ್ಟ ಮಗನ ಬಯೈಂದಲೇ ಎಲ್ಲವನ್ನೂ ವಿವರವಾಗಿ ಕೇಳಬೇಕೆಂದು ಅವನಿಗೆ ಪ್ರಶ್ನೆ ಹಾಕುತ್ತಾಳೆ. ತಾಯಿಗೆ ತನ್ನ ಮಕ್ಕಳು ಮಾಡಿದ “ಸಾಹಸ”ಗಳನ್ನು ಅವರ ಬಾಯಿಂದಲೇ ಕೇಳುವುದೆಂದರೆ ಬಹಳ ಇಷ್ಟ.

ಗೋವಳರು ದನಗಳ ಹಿಂದೆ ಅವುಗಳನ್ನು ಮೇಯಿಸಲು ಕಾಡಿಗೆ ಹೋಗುವರು. ಅವರ ಮಕ್ಕಳು ಅವರ ಹಾಗೆಯೇ ಕರುಗಳ ಹಿಂದೆ ಅವುಗಳನ್ನು ಮೇಯಿಸಲು ಕಾಡಿಗೆ ಹೋಗುವರು. ಈ ಅಭಿಪ್ರಾಯವನು ಎತ್ತಿ ತೋರಿಸುವಂತೆ ಒಂದು ಸುಂದರವಾದ ತಮಿಳು ಸಮಾಸ ಪದವನ್ನು ಆೞ್ವಾರರು ಬಳಸಿದ್ದಾರೆ: “ಕಟ್ರಾಯರ್- ಕನ್ಱು\+ಆಯರ್” ಎಂಬ ಪದ. ಭಾಷಾ ಸೌಂದರ್ಯವನ್ನು ಸವಿಯಲು ಇಲ್ಲಿದೆ ಒಂದು ಪುಟ್ಟ ಅವಕಾಶ.

೩೮

೬.ಅಂಜುಡರಾೞಿಯುನ್ ಕೈಯಹತ್ತೇನ್ದುಮ್ ಅೞಹಾ ನೀ ಪೊಯ್ ಹೈಪುಕ್ಕೂ

ನಂಜುಮೀಳ್ ನಾಹತ್ತಿನೋಡು ಪಿಣಙ್ಗವುಮ್ ನಾನುಯಿರ್ ವಾೞ್ ನ್ದಿರುನ್ದೇನ್

ಎನ್ ಶೆಯ್ಯವೆನ್ನೈವಯಿಱು ಮಱುಕ್ಕಿನಾಯ್ ಏದುಮೋರಚ್ಚ ಮಿಲ್ಲೈ

ಕಂಜನ್ ಮನತ್ತುಕ್ಕೂ ಕಪ್ಪನವೇ ಶೆಯ್ದಾಯ್ ಕಾಯಾಮ್ ಪೂ ವಣ್ಣಙ್ಕೊಣ್ಡಾಯ್

ಅಮ್=ದಿವ್ಯವಾದ, ಶುಡರ್=ತೇಜೋಮಯವಾದ, ಆೞಿ=ಚಕ್ರಾಯುಧವನ್ನು, ಕೈಅಹತ್ತಿ=ಕೈಯಲ್ಲಿ, ಏನ್ದುಮ್=ಧರಿಸುವ, ಅೞಹಾ=ಸುಂದರನೇ, ನೀ=ನೀನು, ಪೊಯ್ ಹೈ=ಮಡುವನ್ನು, ಪುಕ್ಕೂ=ಪ್ರವೇಶಿಸಿ, ನಂಜು=ವಿಷವನ್ನು, ಉಮಿೞ್=ಉಗುಳುವ, ನಾಹತ್ತಿನೋಡು=ನಾಗ\(ಸರ್ಪ\)ದೊಡನೆ, ಪಿಣಙ್ಗವುಮ್=ಹೋರಾಡುತ್ತಿರಲು, ನಾನ್=ನಾನು, ಉಯಿರ್ ವಾೞ್ ನ್ದು=ಜೀವಿಸಿ, ಇರುನ್ದೇನ್=ಇದ್ದೆ ಎನ್ ಶೆಯ್ಯ=ಏನು ಮಾಡಲಿ\(ಏನು ಮಾಡುವುದಕ್ಕಾಗಿ\), ಎನ್ನೈ=ನನ್ನನ್ನು, ವಯಿಱು ಮಱುಕ್ಕಿನಾಯ್=ಹೊಟ್ಟೆ ಕಿವಿಚಿಕೊಳ್ಳುವಂತೆ ಮಾಡಿದೆ, ಏದುಮ್=\(ನಿನಗೆ\)ಯಾವುದೂ, ಓರ್=ಒಂದು ಸ್ವಲ್ಪ ಅಚ್ಚಮ್=ಭಯವೂ, ಇಲ್ಲೈ=ಇಲ್ಲ, ಕಾಯಾಮ್ ಪೂ=ಪಾದರಿಹೂವಿನ, ವಣ್ಣಮ್=ಬಣ್ಣವನ್ನು, ಕೊಣ್ಡಾಯ್=ಪಡೆದಿರುವೆ, ಕಂಜನ್=ಕಂಸನ, ಮನತ್ತುಕ್ಕೂ=ಮನಸ್ಸಿಗೆ, ಉಹಪ್ಪನವೇ=ಹಿತವಾಗುವಂತೆಯೇ, ಶೆಯ್ದಾಯ್=ಮಾಡಿದೆ.

ದಿವ್ಯವಾದ ತೇಜೋಮಯವಾದ ಚಕ್ರಾಯುಧವನ್ನುಕೈಯಲ್ಲಿ ಧರಿಸುವ ಸುಂದರನೇ, ನೀನು ಮಡುವನ್ನು ಪ್ರವೇಶಿಸಿ ನಂಜನ್ನುಗುಳುವ ನಾಗನೊಡನೆ ಸೆಣೆಸುತ್ತಿರಲು ನಾನು\(ಹೇಗೋ\) ಜೀವವನ್ನು ಬಿಗಿಹಿಡಿದುಕೊಂಡಿದ್ದೆ. ಏನು ಮಾಡುವುದಕ್ಕಾಗಿ ನನ್ನ ಹೊಟ್ಟೆ ಕಿವಿಚುವಂತೆ ಮಾಡಿದೆ? ನಿನಗೆ ಯಾವುದೂ ಸ್ವಲ್ಪವೂ ಭಯವಿಲ್ಲ. ಪಾದರಿ ಹೂ ಬಣ್ಣ ಪಡೆದವನೇ, ಕಂಸನ ಮನಸ್ಸಿಗೆ ಹಿತವಾಗುವಂತೆಯೇ ಮಾಡಿದೆ.\(೬\)

ಇದರಲ್ಲಿ ಮತ್ತೆ ಯಶೋದೆಯ ಪೇಚಾಟವಿದೆ. ಮಗನನ್ನು ಒಂದು ಬಗೆಯಲ್ಲಿ ದಂಡಿಸುವುದೂ ಇದೆ. ಕೃಷ್ಣನು ಯಮುನಾನದಿಯಲ್ಲಿದ್ದ ಕಾಳಿಂದಿ ಮಡುವಿನೊಳಕ್ಕೆ, ಅವನ ಜೊತೆಗಾರರಾದ ಗೋವಳರು “ಬೇಡಬೇಡ”ವೆಂದೂ ಧುಮುಕಿದ. ಅಲ್ಲಿದ್ದ ಕಾಳೀಯನೆಂಬ ಸರ್ಪವನ್ನು ಕೆಣಕಿದ. ಅದರೊಡನೆ ಸ್ವಲ್ಪ ಕಾಲ

೩೯

ಸಮಸಮವಾಗಿ ಸೆಣಸಿದ. ಜೊತೆಗಾರ ಗೋವಳರಿಗೆಲ್ಲಾ ಬಹಳ ಪೇಚುತಂದ. ಅದಕ್ಕಿಂತಲೂ ಹೆಚ್ಚಿನ ಪೇಚನ್ನು ಯಶೋದೆಗೆ ಬಂತು. ಆಗ ಕೃಷ್ಣನಿಗೆ ಏನು ಗತಿ ಬರುವುದೋ? ಬದುಕಿ ಮೇಲಕ್ಕೆ ಬರುವನೋ ಇಲ್ಲವೋ? ಹೀಗೆಲ್ಲಾ ಯೋಚಿಸಿಕೊಂಡು ಹೇಗೋ ತನ್ನ ಜೀವನವನ್ನು ಬಿಗಿಹಿಡಿದುಕೊಂಡು ಬದುಕಿದ್ದಳು. ಅವನ ಆ ಸೆಣಸಾಟ ಅವಳು ಹೊಟ್ಟೆ ಕಿವಿಚಿಕೊಳ್ಳುವಂತೆ ಆಗಿತ್ತು. ಅವಳು ಕೃಷ್ಣನನ್ನು ಕೇಳುತ್ತಾಳೆ: “ಹೀಗೆಲ್ಲಾ ನನ್ನನ್ನು ಪೇಚಿಗೆ ಸಿಕ್ಕಿಸಿದ್ದೇಕೆ? ಏನನ್ನು ಸಾಧಿಸುವುದಕ್ಕಾಗಿ? ಬಹುಶಃ ಕಂಸನಿಗೆ ಹಿತವನ್ನುಂಟುಮಾಡುವುದಕ್ಕೇನು? ಕೃಷ್ಣ ಒಂದು ವೇಳೆ ಕಾಳೀಯನಿಂದ ಸೋತುಸತ್ತಿದ್ದರೆ, ಅದು ನಿಜವಾಗಿ ಕಂಸನಿಗೆ ಬೇಕಾದದ್ದೇ\! “ನಿನಗೆ ಯಾವುದರಲ್ಲೂ ಎಳ್ಳಷ್ಟೂ ಭಯವೇ ಇಲ್ಲ\!” ಎನ್ನುತ್ತಾಳೆ ಯಶೋದೆ. ಎಂಥ ಗಟ್ತಿ ಗುಂಡಿಗೆ ಅವನದು\! ದಿಟ, ಅವನು ಚಕ್ರಧಾರಿಯಲ್ಲವೇ? ಇನ್ನು, ಅವನಿಗೆ ಏತರ ಭಯ?

೭. ಪನ್ಱಿಯುಮಾಮೈಯು ಮೀನುಮಾಹಿಯ ಪಾಱ್ ಕಡಲ್ ವಣ್ಣಾ ವುನ್ ಮೇಲ್

ಕನ್ಱಿನುರುವಾಹಿ ಮೇಯ್ ಪುಲತ್ತೇವನ್ದ ಕಳ್ಳವಶುರರ್ ತಮ್ಮೈ

ಶೆನ್ಱು ಪಿಡಿತ್ತು ಚ್ಚಿಱುಕ್ಕೈಹಳಾಲೇ ವಿಳಙ್ಗಾಯೆರಿನ್ದಾಯ್ ಪೋಲುಮ್

ಎನ್ಱು ಮೆನ್ ಪಿಳ್ಳೈಕ್ಕೂತ್ತೀಮೈ ಶೆಯ್ ವಾರ್ ಹಳ್ ಅಞ್ಜನಮಾವರ್ ಕಳೇ

ಪನ್ಱಿಯುಮ್=ಮಹಾವರಾಹನೂ, ಆಮೆಯುಮ್=ಕೂರ್ಮನೂ, ಮೀನುಮ್=ಮತ್ಸ್ಯನೂ, ಆಹಿಯ=ಆದ, ಪಾಲ್=ಹಾಲು, ಕಡಲ್=ಕಡಲಿನ, ವಣ್ಣಾ=ಬಣ್ನವುಳ್ಳವನೇ, ಉನ್ ಮೇಲ್=ನಿನ್ನ ಮೇಲೆ, ಕನ್ಱು=ಕರುವಿನ, ಉರುವಾಹಿ=ರೂಪತಳೆದು, ಮೇಯ್=ಕರುಗಳು ಮೇಯುತ್ತಿದ್ದ, ಪುಲತ್ತೇ=ಬಯಲಿನಲ್ಲಿ, ವನ್ದ=ಬಂದ, ಕಳ್ಳಮ್=ವಂಚಕನಾದ, ಅಶುರರ್ ತಮ್ಮೈ=ಅಸುರರನ್ನು, \(ಅವನ ಬಳಿಗೆ\)ಹೋಗಿ, ಪಿಡಿತ್ತು=ಹಿಡಿದುಕೊಂಡು, ಶಿಱು=\(ನಿನ್ನ\)ಪುಟ್ಟ, ಕೈಹಳಾಲೇ=ಕೈಗಳಿಂದಲೇ, ವಿಳಙ್ಗಾಯ್=ಬೇಲದ ಮರದ ಮೇಲಕ್ಕೆ, ಎರಿನ್ದಾಯ್ ಪೋಲುಮ್=ಎಸೆದುಬಿಟ್ಟೆಯಲ್ಲವೇ? ಎನ್ಱುಮ್=ಯಾವ ಕಾಲಕ್ಕೇ ಆದರೂ, ಎನ್=ನನ್ನ, ಪಿಳ್ಳೈಕ್ಕೂ=ಮಗುವಿಗೆ, ತೀಮೈ=ತಂಟೆಗಳನ್ನು

೪೦

ಶೆಯ್ ವಾರ್ ಹಳ್=ಮಾಡುವವರೂ, ಅಞ್ಜನಮ್-ಅದೇ ರೀತಿಯಲ್ಲೇ, ಆವರ್ಹಳ್=ನಾಶವಾಗುತ್ತಾರೆ.

ಮಹಾವರಾಹನೂ, ಕೂರ್ಮನೂ ಮತ್ಸ್ಯನೂ ಆದ ಹಾಲು ಕಡಲಿನ ಬಣ್ಣವುಳ್ಳವನೇ ನಿನ್ನ ಮೇಲೆ ಕರುವಿನ ರೂಪ ತಳೆದುಕರುಗಳು ಮೇಯುತ್ತಿದ್ದ ಬಯಲಿನಲ್ಲಿ ಬಂದ ವಂಚಕನಾದ ಅಸುರನನ್ನು ಹೋಗಿ ಹಿಡಿದುಕೊಂಡು ನಿನ್ನ ಪುಟ್ಟ ಕೈಗಳಿಂದಲೇ ಬೇಲದ ಮರದ ಮೇಲಕ್ಕೆ ಎಸೆದುಬಿಟ್ಟೆಯಲ್ಲವೇ? ಯಾವಕಾಲಕ್ಕೇ ಆದರೂ ನನ್ನ ಮಗುವಿಗೆ ತಂಟೆ ಮಾಡುವವರು ಅದೇ ರೀತಿಯಲ್ಲೇ ನಾಶವಾಗುತ್ತಾರೆ.

ಮತ್ಸ್ಯ,ಕೂರ್ಮ, ವರಾಹ ಮುಂತಾದ ಅವತಾರಗಳನ್ನೆತ್ತಿದ್ದ ಹಾಲು ಕಡಲಿನ ಬಣ್ಣದವನಾದ ಭಗವಂತನೇ ಈಗ ಕೃಷ್ಣನಾಗಿ ಅವತರಿಸಿರುವುದು. ಇದು ಯಶೋದೆಗೆ ಗೊತ್ತು. ಕೃಷ್ಣನಾಗಿ ಅವನು ಮಾಡಿದ ನಾನಾ ಲೀಲೆಗಳನ್ನು ಮತ್ತೆಮತ್ತೆ ನೆನೆಸಿಕೊಂಡು ಪುಳಕಗೊಳ್ಳುವುದು ಅವಳ ಕೆಲಸವಾಗಿದೆ. ಅವನ ಅದ್ಭುತಲೀಲೆಗಳಲ್ಲಿ ಒಂದು ವತ್ಸಾಸುರನ ಸಂಹಾರ. ಕರುಗಳನ್ನು ಮೇಯಿಸಲು ಅವುಗಳ ಹಿಂದೆ ಕಾಡಿಗೆ ಹೋದಾಗ, ಆ ಕರುಗಳ ನಡುವೆ ಕರುವಿನ ರೂಪವನ್ನು ತಳೆದು ವತ್ಸಾಸುರನು ಕಳ್ಳತನದಿಂದ ಬಂದು ಸೇರಿಕೊಂಡ. ಕೃಷ್ಣನಿಗೆ ವಿಷಯ ಒಡನೆಯೇ ತಿಳಿಯಿತು. ಆ ವಂಚಕನಾದ ವತ್ಸನನ್ನು ಹೋಗಿಹಿಡಿದುಕೊಂಡ. ತನ್ನ ಪುಟ್ಟಕೈಗಳಿಂದಲೇ ಅವನನ್ನು ವೇಗವಾಗಿ ತಿರುಗಿಸಿ, ಬೇಲದ ಹಣ್ಣುಗಳು ಹೇರಳವಾಗಿ ಉದುರಿದವು. ಗೋವಳ ಬಾಲಕರು ಸಂತೋಷದಿಂದ ಅದನ್ನು ತಿಂದು ಸವಿದರು. ಈ ಕತೆ ಯಶೋದೆಗೆ ತಿಳಿದಿದ್ದರೂ, ಕೃಷ್ಣನಿಂದಲೇ ಅದನ್ನು ತಿಳಿಯಬೇಕೆಂದು “ಹೀಗೆಲ್ಲಾ ಮಾಡಿದೆ ಅಲ್ಲವೇ?” ಎಂದು ಕೇಳುತ್ತಾಳೆ. ಯಶೋದೆಯೆನ್ನುತ್ತಾಳೆ: “ನನ್ನ ಪುಟ್ಟ ಮಗುವಿಗೆ ಯಾರು ತಂಟೆ ಮಾಡಲು ಬರುತ್ತಾರೋ ಅವರು ಹಾಗೆಯೇ ನಾಶಹೊಮ್ದುತ್ತಾರೆ.” ಎಂದರೆ, ಮಗುವಾದರೂ ಸಹ ಅವನ ದಿವ್ಯಸಾಮರ್ಥ್ಯ ಅಂಥಾದ್ದು ಎಂದು ಹೇಳಿದ್ದಂತೆಯೇ.

೮.ಕೇಟ್ಟಱಿಯಾದನ ಕೇಟ್ಕಿನ್ಱೇನ್ ಕೇಶವಾ ಕೋವಲರಿನ್ದಿರಱ್ಕು

ಕಾಟ್ಟಿಯ ಶೋಱುಙ್ಕರಿಯುನ್ತಯಿರುಮ್ ಕಲನ್ದುಡನುಣ್ಡಾಯ್ ಪೋಲುಮ್

ಊಟ್ಟುಮುದಲಿಲೇನುನ್ಱನ್ನೈಕ್ಕೊಣ್ಡು ಒರುಪೋದುಮೆನಕ್ಕರಿದು

ವಾಟ್ಟಮಿಲಾಪ್ಪುಹೞ್ ವಾಸುದೇವಾ ಉನ್ನೈಯಂಜುವನಿನ್ಱು ತೊಟ್ಟುಮ್

೪೧

ಕೇಟ್ಟು=ಕೇಳಿ, ಅಱಿಯಾದನ=ತಿಳಿಯದೆ ಇರುವುದನ್ನು, ಕೇಟ್ಟುಹಿರೇನ್=ಕೇಳುತ್ತಿದ್ದೇನೆ, ಕೇಶವಾ=ಕೇಶವ, ಕೋವಲರ್=ಗೋವಳರು, ಇನ್ದಿರಱ್ಕು=ಇಂದ್ರನಿಗೆ, ಕಾಟ್ಟಿಯ=ತೋರಿಸಿದ\(ನೈವೇದ್ಯಕ್ಕೆಂದು\), ಶೋಱುಮ್=ಅನ್ನವನ್ನೂ, ಕಱಿಯಮ್=ಪಲ್ಯ ಮುಂತಾದವನ್ನೂ, ತಯಿರುಮ್=ಮೊಸರನ್ನೂ, ಕಲನ್ದು=ಬೆರೆಸಿ, ಉಡನ್=ಒಟ್ಟಿಗೆ, ಉಣ್ಡಾಯ್ ಪೋಲುಮ್=ಉಂಡುಬಿಟ್ಟೆಯಲ್ಲವೇ? ಊಟ್ಟ=\(ನಿನಗೆ\)ಉಣ್ಣಿಸಲು, ಮುದಲ್=\(ನಾನು\)ಮೊದಲನೆಯವಳು, ಇಲೇನ್=ಇಲ್ಲವಾದೆ. ಉನ್ ತನ್ನೈ=ನಿನ್ನನ್ನು, ಕೊಣ್ಡು=ಇಟ್ಟುಕೊಂಡು, ಒರುಪೋದುಮ್=ಒಂದು ಹೊತ್ತಾದರೂ, ಎನಕ್ಕೂ=ನನಗೆ, ಅರಿದು=ಅತಿಶಯವೇನು? ವಾಟ್ಟಮ್=ಬಾಡುವಿಕೆ, ಇಲಾ=ಇಲ್ಲದ, ಪುಹೞ್=ಕೀರ್ತಿಯುಳ್ಳ, ವಾಸುದೇವಾ=ವಾಸುದೇವಾ, ಇನ್ಱು ತೊಟ್ಟುಮ್=ಇಂದಿನಿಂದ,ಉನ್ನೈ=ನಿನ್ನನ್ನು, ಅಂಜುವನ್=ಅಂಜುವೆನು.

ಕೇಳಿ ತಿಳಿಯದೇ ಇರುವುದನ್ನು ಕೇಳುತ್ತಿದ್ದೇನೆ. ಕೇಶವಾ, ಗೋವಳರು ಇಂದ್ರನಿಗೆ ನೈವೇದ್ಯಕ್ಕೆಂದು ತೋರಿಸಿದ ಬಹಳ ಅನ್ನವನ್ನೂ ಪಲ್ಯ ಮುಂತಾದವನ್ನೂ ಮೊಸರನ್ನೂ ಬೆರೆಸಿ ಒಟ್ಟಿಗೆ ಉಂಡು ಬಿಟ್ಟೆಯಂತೆ ಅಲ್ಲವೇ? ನಿನಗೆ ಉಣ್ಣಿಸಲು ನಾನು ಮೊದಲನೆಯವಳಲ್ಲವಾದೆ. ನಿನ್ನನ್ನು ಪಡೆದು ಒಂದು ಹೊತ್ತಾದರೂ ನನಗೆ ಅತಿಶಯವಿದೆಯೇ? ಬಾಡದೆಯೇ ಇರುವ ಕೀರ್ತಿಯನ್ನುಳ್ಳ ವಾಸುದೇವಾ, ಇಂದಿನಿಂದ ನಿನ್ನನ್ನು ಕಂಡು ಅಂಜುವೆನು.\(೮\)

ಗೋವಳ ಕುಲದಲ್ಲಿ ಒಂದು ಸಂಪ್ರದಾಯ ಬೆಳೆದು ಬಂದಿತ್ತು. ಪ್ರತಿವರ್ಷವೂ ಅವರು ಇಂದ್ರನನ್ನು ಒಲಿಸಿಕೊಳ್ಳುವುದಕ್ಕಾಗಿ ಒಂದು ದೊಡ್ಡ ಹಬ್ಬವನ್ನು ಮಾಡುತ್ತಿದ್ದರು. ಅಂದು ಊರಿನವರೆಲ್ಲ ಕಲೆತು ಊರ ಹೊರಗೆ ಇಂದ್ರಪೂಜೆ ನಡಸಿ, ಬೆಟ್ಟದಷ್ಟು ಎಡೆಮಾಡಿ ಹರವಿ, ಅದನ್ನು ಇಂದ್ರನಿಗೆ ಅರ್ಪಿಸಿ, ಅನಂತರ ತಾವೂ ಉಂಡು ಸಂಜೆಯತನಕ ಸಂತೋಷದಿಂದ ಕಾಲಕಳೆದು ಮನೆಗಳಿಗೆ ಹಿಂತಿರುಗುತ್ತಿದ್ದಳು. ಬಾಲಕೃಷ್ಣನು ಇದನ್ನು ಆಕ್ಷೇಪಿಸಿದನು. ಇಂದ್ರನಿಗೂ ಗೋವಳರಾದ ತಮಗೂ ಯಾವ ಬಗೆಯ ಸಂಬಂಧ? ಏತಕ್ಕಾಗಿ ಅವನನ್ನು ಪೂಜಿಸಬೇಕು? ಏತಕ್ಕಾಗಿ ಅವನಿಗೆ ಇಷ್ಟೆಲ್ಲಾ ಸಡಗರದಿಂದ ಭಾರಿ ಎಡೆಕೊಡಬೇಕು? ನಿಜವಾಗಿ ನಮ್ಮ ಒತ್ತಾಸೆಗೆ ನಿಂತಿರುವುದು ಈ ಗೋವರ್ಧನ ಗಿರಿಯೇ. ಇದನ್ನೇ ಪೂಜಿಸೋಣ. ಇದಕ್ಕೇ ಆ ಎಡೆಯನ್ನು ಅರ್ಪಿಸಿಬಿಡೋಣ ಎಂದು ಅವರನ್ನೆಲ್ಲಾ ನಂಬಿಸಿದ. ತನ್ನತ್ತ ಒಲಿಸಿಕೊಂಡ. ಅಂದು ಅತಿಸಮ್ಭ್ರಮದಿಂದ ಗೋವರ್ಧನಗಿರಿಯ ಪೂಜೆಯನ್ನು ನಡಸಿ, ಊರಹಬ್ಬ ಮಾಡಿ, ಗಿರಿಗೆ ಎಡೆಯನ್ನು ಬಡಿಸಿದರು. ಗೋವಳರು

೪೨

ನೋಡುತ್ತಿರುವಂತೆಯೇ ಪರ್ವತದಿಂದ ಒಂದು ದಿವ್ಯವ್ಯಕ್ತಿ ಹೊರಬಿತ್ತು, ಅದು ಬಡಿಸಿದ ಎದೆಯನ್ನಲ್ಲಾ, ಎಂದರೆ ಹರಡಿದ್ದ ಅನ್ನ, ವ್ಯಂಜನ, ಮೊಸರು ಮುಂತಾದನ್ನೆಲ್ಲಾ ಉಂಡು ಅವರನ್ನು ಹರಸಿ ಮಾಯವಾಯಿತು. ಗೋವಳರಿಗೆಲ್ಲ ಇದು ಮಹದಾಶ್ಚರ್ಯಕರವಾದಮ್ ಅತ್ಯದ್ಭುತವಾದ ವಿಚಿತ್ರವೆನ್ನಿಸಿತು. ಅವರು ಅಂಥ ಪರಮಾಶ್ಚರ್ಯವನ್ನೆಂದೂ ಕಂಡಿದ್ದಿಲ್ಲ; ಕೇಳಿದ್ದಿಲ್ಲ; ಅರಿತಿದ್ದಿಲ್ಲ. ಆದರೆ, ಯಶೋದೆಗೆ ಮಾತ್ರ ಒಂದು ನಂಬಿಕೆ. ಈ ಬಗೆಯ ಅದ್ಭುತಗಳನ್ನು ತೋರಿಸುವವನು ತಮ್ಮ ಕೃಷ್ಣನಲ್ಲದೆ ಬೇರೆ ಅಲ್ಲವೇ ಅಲ್ಲ ಎಂಬುದು ಅವಳ ಮನದಲ್ಲಿ ನಾಟಿಹೋಗಿತ್ತು. ಆದ್ದರಿಂದ ಕೃಷ್ಣನನ್ನು ಕೇಳುತ್ತಾಳೆ:”ಇಂದ್ರನಿಗಾಗಿ ಬಡಿಸಿದ ಅನ್ನ, ವ್ಯಂಜನ, ಮೊಸರು ಎಲ್ಲವನ್ನೂಒಟ್ಟಿಗೆ ಕಲಸಿ ಉಂಡುಬಿಟ್ಟೆಯಂತೆ ಅಲ್ಲವೇ? “ನಿಜವೇ ಆಗಿದ್ದ ಪಕ್ಷದಲ್ಲಿ ಇವನ ಹೊಟ್ಟೆ ಎಷ್ಟು ದೊಡ್ಡದು\! ಅದನ್ನು ತುಂಬುವುದಾದರೂ ಸಾಧ್ಯವೇ?

ದಿಟ, ಬ್ರಹ್ಮಾಂಡವನ್ನೇ ತನ್ನ ಹೊಟ್ಟೆಯಲ್ಲಿ ಇಟ್ಟುಕೊಳ್ಳುವವನಿಗೆ ಮನುಷ್ಯಮಾತ್ರರು ನೀಡುವ ಎಡೆ ಎಷ್ಟೇ ಭಾರಿ ಎನ್ನಿಸಿದರೂ ಎಲ್ಲಿಗೆ ಸಾಕು?

ಬಾಲಕೃಷ್ಣನು ಯಶೋದೆಯ ಮಗನೆನ್ನಿಸಿಕೊಂಡ, ಅಷ್ಟೆ. ಆದರೆ, ಅವಳೊಬ್ಬಳೇ ಅವನಿಗೆ ಮೊದಲು ಉಣಿಸುತ್ತಿದ್ದದ್ದು? ಎಂದಿಗೂ ಇಲ್ಲ. ಆ ಭಾಗ್ಯಯಶೋದೆಗೆ ಇಲ್ಲವೇ ಇಲ್ಲ. ಕೃಷ್ಣನು ಇಡಿಯ ಗೋಕುಲಕ್ಕೆ ಸೇರಿದವನು. ಅವನು ಗೋಕುಲದಬಾಲ. ಮೊದಲ ಉಣಿಸನ್ನು ಕೊಡುತ್ತಿದ್ದವರು ಗೋಕುಲದಲ್ಲಿ ಯಾರೋ ಒಬ್ಬರು, ಯಶೋದೆಯತು ಅಲ್ಲವೇ ಅಲ್ಲ. ಯಶೋದೆಗೆ ಇದೊಂದು ಭಾರಿ ವ್ಯಥೆ. ತನ್ನ ಬಳಿ ಇಟ್ಟುಕೊಂಡು ಅವನ ಆಟಪಾಟಗಳಿಂದ ಅವನ ಚಟುವಟಿಕೆಗಳಿಂದ ಪಡುವ ಸಂತೋಷವನ್ನು ಅವಳು ಕಾಣಳು. ಅವನ ಕೀರ್ತಿಯಂತು ಅಸಾಧಾರಣವಾದದ್ದು. ಎಂದಿಗೂ “ಬಾದದೆ ಇರುವಂಥಾದ್ದು”. ಉಜ್ವಲವಾದದ್ದು. ಎಲ್ಲವನ್ನೂ ತಿಳಿದು ಯಶೋದೆಗೆ ಒಂದು ಬಗೆಯ ಅಂಜಿಕೆಯೇ ಆಯಿತು.

೯. ತಿಣ್ಣಾರ್ ವೆಣ್ ಶಙ್ಗುಡೈಯಾಯ್ ತಿರುನಾಳ್ ತಿರುವೋಣಮಿನ್ಱೇೞುನಾಳ್, ಮುನ್

ಪಣ್ಣೇರ್ ಮೊೞಿಯಾರೈಕ್ಕೂವಿಮುಳೈಯಟ್ಟಿ ಪಲ್ಲಾಣ್ಡು ಕೂಱುವಿತ್ತೇನ್

ಕಣ್ಣಾಲಮ್ ಶೆಯ್ಯಕ್ಕಱಿಯುಮ್ ಕಲತ್ತದರಿಶಿಯುಮ್ ಅಕ್ಕಿವೈತ್ತೇನ್

ಕಣ್ಣಾ ನೀ ನಾಳೈತ್ತೊಟ್ಟು ಕ್ಕನ್ಱಿನ್ ಪಿನ್ ಪೋಹೇಲ್ ಕೋಲಮ್ ಶೆಯ್ದಿಙ್ಗೇಯಿರು.

೪೩

ತಿಣ್=ಸಾಮರ್ಥ್ಯ, ಆರ್=ಪೂರ್ಣವಾಗಿ ತುಂಬಿರುವ, ವೆಣ್=ಶುದ್ಧಬೆಳ್ಲಿಯ, ಶಙ್ಗು=ಶಂಖವನ್ನು, ಉಡೈಯಾಯ್=ಉಳ್ಳವನೇ, ತಿರುನಾಳ್=ಪವಿತ್ರದಿನದ, ತಿರುವೋಣಮ್=ಪವಿತ್ರನಕ್ಷತ್ರವು, ಇನ್ಱು=ಇಂದಿಗೆ, ಏೞುನಾಳ್=ಏಳೇ ದಿನಗಳು, ಮುನ್= ಮೊದಲು ಎನಿಸಿದ, ಪಣ್=ಗಾನದ, ಏರ್=ಸೌಂದರ್ಯವನ್ನೂ, ಮೊೞಿಯಾರೈ=ಮಾತನ್ನೂ ಆಡುವವರನ್ನು, ಕೂವಿ=ಕರೆದು, ಮುಳೈ ಅಟ್ಟಿ=ಅಂಕುರಾರ್ಪಣ ಮಾಡಿಸಿ, ಪಲ್ಲಾಣ್ಡು=ಮಂಗಳಾಶಾಸನವನ್ನು, ಕೂಱುವಿತ್ತೇನ್=ಮಾಡಿಸಿದೆನು, ಕಣ್ಣಾಲಮ್=\(ಕಲ್ಯಾಣವನ್ನು\) ಶುಭಕಾರ್ಯವನ್ನು, ಶೆಯ್ಯ=ಮಾಡಲು\(ನೆರವೇರಿಸಲು\), ಕಱಿಯುಮ್=ಕಾಯಿಪಲ್ಯಗಳನ್ನೂ, ಅರಿಶಿಯುಮ್=ಅಕ್ಕಿಯನ್ನೂ, ಕಲತ್ತದು=ಕಲಸಿ ಬೇಯಿಸುವುದನ್ನು, ಆಕ್ಕಿವೈತ್ತೇನ್=ಮುಗಿಸಿ ಇಟ್ಟಿದ್ದೇನೆ, ಕಣ್ಣಾ=ಕೃಷ್ಣಾ, ನೀ=ನೀನು, ನಾಳೈತ್ತೊಟ್ಟು=ನಾಳೆಯಿಂದ ಮೊದಲು ಮಾಡಿಕೊಂಡು, ಕನ್ಱಿನ್ ಪಿನ್=ಕರುಗಳ ಹಿಂದೆ, ಪೋಹೇಲ್=ಹೋಗಬೇಡ, ಕೋಲಮ್=ಅಲಂಕಾರಗಳನ್ನು, ಶೆಯ್ದು=ಮಾಡಿಕೊಂಡು, ಇಙ್ಗೇ=ಇಲ್ಲಿಯೇ, ಇರು=ಇರು.

ಸಾಮರ್ಥ್ಯ ತುಂಬಿದ ಶುದ್ಧಬಿಳಿಯ ಶಂಖವನ್ನುಳ್ಳವನೇ, ನೀನು ಹುಟ್ಟಿದ ಪವಿತ್ರದಿನದ ಪವಿತ್ರನಕ್ಷತ್ರವು ಇಂದಿಗೆ ಏಳೇ ದಿನಗಳು. ಸುಪ್ರಸಿದ್ಧ ಗಾನಸೌಂದರ್ಯವನ್ನೂ\(ಮಧುರವಾದ\) ಮಾತನ್ನೂ ಆಡುವವರನ್ನು ಕರೆದು ಅವರಿಂದ\(ನಿನ್ನ ಹುಟ್ಟಿದಹಬ್ಬಕ್ಕೆ\) ಅಂಕುರಾರ್ಪಣವನ್ನು ಮಾಡಿಸಿ ಮಂಗಳಾಶಾಸನವನ್ನು ಮಾಡಿಸಿದೆನು. ಶುಭಕಾರ್ಯವನ್ನು ಮಾಡಿ ನೆರವೇರಿಸಲು ಕಾಯಿಪಲ್ಯಗಳನ್ನೂ ಅಕ್ಕಿಯನ್ನೂ ಕಲಸಿ ಬೇಯಿಸಿ ಮುಗಿಸಿದ್ದೇನೆ. ಕೃಷ್ಣಾ, ನೀನು ನಾಳೆಯಿಂದ ಮೊದಲು ಮಾಡಿಕೊಂಡು ಕರುಗಳ ಹಿಂದೆ ಹೋಗಬೇಡ. ಅಲಂಕಾರಗಳನ್ನು ಮಾಡಿಕೊಂಡು ಇಲ್ಲಿಯೇ ಇರು.\(೯\)

ಇನ್ನು ಒಂದು ವಾರಕ್ಕೆ ಕೃಷ್ಣನ ಹುಟ್ಟಿದ ಹಬ್ಬ. ಯಶೋದೆಗೆ ಪರಮೋತ್ಸಾಹ. ಸುಮಂಗಲಿಯರನ್ನು ಕರಸಿ ಅದಕ್ಕೆ ಅಂಕುರಾರ್ಪಣ ನಡಸುತ್ತಾಳೆ. ಅವರಿಂದ ಆರತಿ ಆಶೀರ್ವಾದ ಮಾಡಿಸುತ್ತಾಳೆ. ಶುಭಕಾರ್ಯದ ಆ ಮೊದಲದಿನದ ವಿಶೇಷ ಅಡಿಗೆ ಮಾಡಿಸುತ್ತಾಳೆ. ಅನಂತರ ಕೃಷ್ಣನಿಗೆ ಹೇಳುತ್ತಾಳೆ” “ನಾಳೆಯಿಂದ ಕರುಗಳ ಹಿಂದೆ ಹೋಗಬೇಡ” ಅಲಂಕಾರಗಳನ್ನು ಮಾಡಿಕೊಂಡು ಇಲ್ಲಿಯೇ ಇರು”. ವಿಧವಿಧ ಅಲಂಕಾರಗಳನ್ನು ಮಾಡಿ,ನೋಡಿ, ಸಂತೋಷಿಸಬೇಕೆಂದು ಅವಳಿಗೆ ಆಶೆ.

೪೪

ದೇವಾಲಯಗಳಲ್ಲಿ ಭಗವಮ್ತನ ಹುಟ್ಟಿದ ಹಬ್ಬವನ್ನು ಆಚರಿಸುವುದು ಭಕ್ತರಿಗೆ ವಾಡಿಕೆ. ಆ ಪವಿತ್ರದಿನಕ್ಕೆ ಕೆಲವು ದಿನಗಳ ಹಿಂದೆ ಶುಭದಿನದಂದು ಅಂಕುರಾರ್ಪಣವನ್ನು ಮಾಡುತ್ತಾರೆ. ಅಲ್ಲಿಂದ ಮುಂದಕ್ಕೆ ಪ್ರತಿದಿನವೂ ಬೆಳದಿನಲ್ಲಿ ಧ್ವಜಾರೋಹಣ ಮುಂತಾದ ಒಂದೊಂದು ಶುಭಕಾರ್ಯವನ್ನುಮುಂದುವರಿಸುತ್ತಾರೆ. ಸಂಜೆಗಳಲ್ಲಿ ದಿನಕ್ಕೊಂದರಂತೆ ಒಂದೊಂದು ಅಲಂಕಾರ ಮಾಡಿ ಭಕ್ತರಿಗೆ ಸಂತೋಷ ತರುತ್ತಾರೆ. ಕಡೆಯದಿನ, ಸ್ವಾಮಿಗೆ ರಥೋತ್ಸವ ನಡಸಿ, ಆ ರಾತ್ರಿ ಶಯನೋತ್ಸವದೊಂದಿಗೆ ಶುಭಕಾರ್ಯವನ್ನು ಮುಗಿಸುತ್ತಾರೆ. ಈ ಮಂಗಳಕಾರ್ಯದ ಧ್ವನಿ ಪಾಶುರದಲ್ಲಿ ಕಂಡುಬರುತ್ತದೆಯಲ್ಲವೇ?

೧೦. ಪುಟ್ರರವಲ್ ಕುಲಶೋದೈನಲ್ಲಾಯ್ ಚ್ಚಿ ತನ್ ಪುತ್ತಿರನ್ ಕೋವಿನ್ದನೈ

ಕಟ್ರಿನಮ್ ಮೇಯ್ ತ್ತು ವರಕ್ಕಣ್ಡು ಹನ್ದವಳ್ ಕಱ್ ಪಿತ್ತ ಮಾಟ್ರಮೆಲ್ಲಾಮ್

ಶೆಟ್ರಮಿಲಾದವರ್ ವಾೞ್ ತರು ತೆನ್ ಪುದುವೈವಿಟ್ಟುಚಿತ್ತನ್ ಶೊಲ್

ಕಟ್ರಿವೈಪಾಡವಲ್ಲಾರ್ ಕಡಲ್ ವಣ್ಣನ್ ಕೞಲಿಣೈಕಾಣ್ ಬರ್ಹಳೇ

ಪುಟ್ರು=ಹುತ್ತದಲ್ಲಿ ವಾಸಿಸುವ, ಅರವು=ಸರ್ಪದಂತೆ, ಅಲ್ ಕುಲ್=ನಡುವುಳ್ಳವಳಾದ, ಅಶೋದೈ=ಯಶೋದೆಯೆಂಬ, ನಲ್=ಗುಣವತಿಯಾದ, ಆಯ್ ಚ್ಚಿ=ಗೊಲ್ಲತಿಯು, ತನ್=ತನ್ನ, ಪುತ್ತಿರನ್=ಮಗನಾದ, ಕೋವಿನ್ದನೈ=ಗೋವಿಂದನನ್ನು, ಕನ್ಱು=ಕರುಗಳ, ಇನಮ್=ಮಂದೆಯನ್ನು, ಮೇಯ್ ತ್ತು=ಮೇಯಿಸಿ, ವರ=ಹಿಂತಿರುಗಿ ಬರುವುದನ್ನು, ಕಣ್ಡು=ನೋಡಿ, ಉಹನ್ದು=ಸಂತೋಷಪಟ್ಟು, ಅವಳ್=ಅವಳು, ಕಱ್ ಪಿತ್ತ=ಕಲ್ಪಿಸಿ ಹೇಳಿದ, ಮಾಟ್ರಮ್=ಮಾತು\(ಪಾಶುರ\)ಗಳನ್ನು, ಎಲ್ಲಾಮ್= ಎಲ್ಲವನ್ನೂ, ಶೆಟ್ರಮ್=ದ್ವೇಷಾಸೂಯೆಗಳು, ಇಲಾದವರ್=ಇಲ್ಲದವರು, ವಾೞ್ ತರು=ಬಾಳುವ ಸ್ಥಳವಾದ, ತೆನ್=ಸುಂದರವಾದ, ಪುದುವೈ=ಶ್ರೀವಿಲ್ಲಿಪುತ್ತೂರಿನ, ವಿಟ್ಟುಚಿತ್ತನ್=ವಿಷ್ಣುಚಿತ್ತನ, ಶೊಲ್=ಮಾತು\(ಪಾಶುರ\)ಗಳನ್ನು

೪೫

ಕಟ್ರು=ಕಲಿತು, ಇವೈ=ಇವುಗಳನ್ನು, ಪಾಡವಲ್ಲಾರ್=ಹಾಡಬಲ್ಲರು, ಕಡಲ್ ವಣ್ಣನ್=ಕಡಲಿನ ಬಣ್ಣದವನಾದ ಭಗವಂತನ, ಕೞಲ್=ಪಾದಗಳು, ಇಣೈ=ಎರಡನ್ನೂ, ಕಾಣ್ ಬರ್ಹಳೇ=ಕಾಣುವವರೇ ಆಗುತ್ತಾರೆ.

ಹುತ್ತದಲ್ಲಿ ವಾಸಿಸುವ ಸರ್ಪದಂತೆ ನಡುವುಳ್ಳ ಯಶೋದೆಯೆಂಬ ಗುಣವತಿಯಾದ ಗೊಲ್ಲತಿಯು ತನ್ನ ಮಗನಾದ ಗೋವಿಂದನು ಕರುಗಳ ಮಂದೆಯನ್ನು ಮೇಯಿಸಿ ಹಿಂತಿರುಗಿ ಬರುವುದನ್ನು ಕಂಡು ಸಂತೋಷಿಸಿ ಅವಳು ಕಲ್ಪಿಸಿ ಹೇಳಿದ ಪಾಶುರಗಳನ್ನೆಲ್ಲಾ ದ್ವೇಷಾಸೂಯೆಗಳಿಲ್ಲದವರು ಬಾಳುವ ಸ್ಥಳವಾದ ಸುಂದರವಾದ ಶ್ರೀವಿಲ್ಲಿಪುತ್ತೂರಿನ ವಿಷ್ಣುಚಿತ್ತನ ಮಾತುಗಳನ್ನು ಕಲಿತು ಇವುಗಳನ್ನು ಹಾಡಬಲ್ಲವರು ಕಡಲಿನ ಬಣ್ಣದವನಾದ ಭಗವಂತನ ಎರಡು ಪಾದಗಳನ್ನು ಕಾಣುವವರೇ ಆಗುತ್ತಾರೆ.\(೧೦\)

ಈ ತಿರುಮೊೞಿಗೆ ಇದು ಫಲಶ್ರುತಿ. ಯಶೋದೆಯಂಥ ಭಾಗ್ಯವತಿ ಬೇರೊಬ್ಬಳಿಲ್ಲ. ಭಗವಂತನನ್ನೇ ಮಗನನ್ನಾಗಿ ಪಡೆದವಳು ಅವಳು. ಯಶೋದೆ ಸುಂದರಿ; ಬಳುಕುವ ನಡುವುಳ್ಳವಳು; ಅಲ್ಲದೆ, ಗುಣವತಿ. ತನ್ನ ಮಗನನ್ನು ಕರುಗಳನ್ನು ಮೇಯಿಸಲು ಅವುಗಳ ಹಿಂದೆ ಕಾಡಿಗೆ ಕಳುಹಿಸಿದ್ದಳು. ಬಳಿಕ, ಅವನ ಅಗಲಿಕೆಯಿಂದ ಬಹಳ ನೊಂದಳು. ಆದರೆ, ಸಂಜೆಯ ವೇಳೆಗೆ ಅವನು ಕರುಗಳ ಮಂದೆಯನ್ನು ಚೆನ್ನಾಗಿ ಮೇಯಿಸಿ ಮನೆಗೆ ಹಿಂತಿರುಗಿಸಿಕೊಂಡು ಬರುವುದನ್ನು ಅವಳ ಮನವುಬ್ಬಿತು. ಹಾಗೆ, ಸಂತೋಷದಿಂದ ಅವಳಾಡಿದ ಮಾತುಗಳನ್ನೇ ಶ್ರೀವಿಲ್ಲಿಪುತ್ತೂರಿನ ನಿರ್ವಾಹಕರಾದ ವಿಷ್ಣುಚಿತ್ತರು ಪಾಶುರಗಳ ರೂಪದಲ್ಲಿ ಹಾಡಿದರು. ಆೞ್ವಾರರು ಹೇಳುತ್ತಾರೆ: “ಯಾರು ಈ ಪಾಶುರಗಳನ್ನೆಲ್ಲಾ ಅರ್ಥವತ್ತಾಗಿ ಕಲಿತು ಹಾಡಬಲ್ಲರೋ, ಅವರು ಭಗವಮ್ತನ ಪಾದಗಳನ್ನು ಕಾಣುವರು.” ಎಂದರೆ, ಭಗವಂತನ ಸಾಕ್ಷಾತ್ಕಾರವನ್ನು ಅವರು ಪಡೆಯುವುದು ಖಂಡಿತ. ಭಗವಂತನಲ್ಲಿ ಅನನ್ಯಭಕ್ತಿ ಮಾಡುವವನಿಗೆ ಭಗವಂತನ ಎರಡು ಪಾದಗಳಲ್ಲದೆ ಮತ್ತೇನು ಬೇಕು? ಭಗವಂತನ ಪಾದಸೇವೆಗಿಂತ ಪಾದಾಶ್ರಯಕ್ಕಿಂತ ಹೆಚ್ಚಿನದು ಅವನಿಗಿಲ್ಲ.

ಅಡಿಯನಡೆ: ಶೀಲೈ, ಕನ್ನಿ, ಕಾಡು, ಕಡಿ, ಪತ್ತಾರ್, ಅಂಜುಡರ್, ಪನ್ಱಿ, ಕೇಟ್ಟು,ಅ, ತಿಣ್ಣಾರ್, ಪುತ್ತರ\(ತೞೈ\)

೪೬

ಶ್ರೀಃ

ಶ್ರಿಯೈನಮಃ

ಮೂರನೆಯ ದಶಕ ನಾಲ್ಕನೆಯ ತಿರುಮೊೞಿ ತೞೈಹಳುನ್ತೊಙ್ಗಲುಮ್

೧. ತೞೈಹಳುನ್ತೊಙ್ಗಲುನ್ತದುಮ್ಬಿಯೆಙ್ಗುನ್ ತಣ್ಣುಮೈಯೆಕ್ಕಮ್ ಮತ್ತಳಿತ್ತಾೞ್

ಕುೞಲ್ ಹಳುಙ್ಗೀತಮುಮಾಹಿಯೆಙ್ಗುಮ್ ಗೋವಿನ್ದನ್ ವರುಹಿನ್ಱ ಕೂಟ್ಟಙ್ಕಣ್ಡು

ಮೞೈಕೊಲೋ ವರುಹಿನ್ಱದೆನ್ಱು ಶೊಲ್ಲಿ ಮಙ್ಗೈಮಾರ್ ಶಾಲಕವಾಶಲ್ ಪಟ್ರಿದಿ

ನುೞೈವನರ್ ನಿಱ್ ಪನರಾಹಿಯೆಙ್ಗುಮ್ ಉಳ್ಳಮ್ ವಿಟ್ಟುಣ್ ಮಱನ್ದೊೞಿನ್ದ

ತೞೈಹಳುಮ್=ಹಸಿರು ತೋರಣಗಳೂ, ತೊಙ್ಗುಲುಮ್=ತೂಗು ಕುಚ್ಚುಗಳೂ, ಎಙ್ಗುಮ್=ಎಲ್ಲೆಲ್ಲಿಯೂ, ತದುಮ್ಬಿ=ತುಂಬಿ, ತಣ್ಣುಮೈ=ಮುರಜೂ, ಎಕ್ಕಮ್=ಏಕನಾದವೂ,ಮತ್ತಳಿ=ಮದ್ದಳೆಯೂ, ತಾೞ್=ತಾಳವೂ, ಪೀಲಿ=ಕೊಂಬುಕಹಳೆಗಳೂ, ಕುೞಲ್ ಹಳುಮ್=ಕೊಳಲುಗಳೂ, ಗೀತಮುಮ್=ಸಂಗೀತವೂ, ಎಙ್ಗುಮ್=ಎಲ್ಲೆಡೆಗಳಲ್ಲಿಯೂ, ಆಹಿ=ತುಂಬಿಕೊಂಡು\(ಅವುಗಳೊಡನೆ\), ಗೋವಿನ್ದನ್=ಗೋವಿಂದನಾದ ಶ್ರೀಕೃಷ್ಣನು, ವರುಹಿನ್ಱ=ಬರುತ್ತಿರುವ, ಕೂಟ್ಟಮ್=ಸಮೂಹವನ್ನು, ಕಣ್ಡು=ನೋಡಿ, ಮಙ್ಗೈಮಾರ್=ಗೋಕುಲದ ಯುವತಿಯರು, ಮೞೈಕೊಲ್ ಓ= ಮಳೆಯ ಮೋಡವಿರಬಹುದೇ, ವರುಹಿನ್ಱದು=ಬರುತ್ತಿರುವುದು, ಎನ್ಱು=ಎಂದು, ಶೊಲ್ಲಿ=ಹೇಳಿಕೊಳ್ಳುತ್ತಾ, ಶಾಲಕಮ್ ವಾಶಲ್=ಕಿಟಕಿಯನ್ನೂ ಬಾಗಿಲನ್ನ್ಯ್, ಪಟ್ರಿ=ಹಿಡಿದುಕೊಂಡು, \(ಅವುಗಳ ಮೂಲಕವೇ\) ನುೞೈವನರ್=ನುಗ್ಗಿ ಹೊರಬರುವವರೂ, ನಿಱ್ಪನರ್=ನಿಂತುಕೊಳ್ಳುವವರೂ, ಆಹಿ=ನೆರೆದು ಇರುವವರಾಗಿ, ಉಳ್ಳಮ್=ಮನಸ್ಸನ್ನು, ವಿಟ್ಟು=ಹರಿಯಗೊಟ್ಟು, ಉಣ್=ಊಟವನ್ನು, ಮಱನ್ದು=ಮರೆತುಬಿಟ್ಟು, ಒಳಿನ್ದನರೇ=ಅಳಿದವರಂತೆ ಇದ್ದರು.

೪೭

ಹಸಿರು ತೋರಣಗಳೂ, ತೂಗು ಕುಚ್ಚುಗಳೂ ಎಲ್ಲೆಲ್ಲಿಯೂ ತುಂಬಿರುತ್ತಾ ಮುರಜೂ, ಏಕನಾದವೂ, ಮದ್ದಳೆಯೂ, ತಾಳವೂ, ಕೊಂಬುಕಹಳೆಗಳೂ, ಕೊಳಲುಗಳೂ, ಹಾಡುಗಳೂ ಎಲ್ಲೆಡೆಯೂ ತುಂಬಿಕೊಂಡು, ಅವುಗಳೊಡನೆ ಗೋವಿಂದನಾದ ಶ್ರೀಕೃಷ್ಣನು ಬರುತ್ತಿರುವ ಸಮೂಹವನ್ನು ಗೋಕುಲದ ಯುವತಿಯರು ನೋಡಿ ಮಳೆಯಮೋಡ ಬರುತ್ತಿರಬಹುದೇ ಎಂದು ಹೇಳಿಕೊಳ್ಳುತ್ತಾ ಕಿಟಕಿಯನ್ನೋ ಬಾಗಿಲನ್ನೋ ಆಧಾರಮಾಡಿಕೊಂಡು ನುಗ್ಗಿ ಹೊರಬರುವವರೂ ನಿಂತುಕೊಳ್ಳುವವರೂ ಎಲ್ಲೆಲ್ಲಿಯೂ ನೆರೆದು ಇರುವವರಾಗಿ ತಮ್ಮ ಮನಸ್ಸನ್ನು\(ಅತ್ತ\) ಹರಿಯಗೊಟ್ಟು, ಊಟವನ್ನು ಮರೆತುಬಿಟ್ಟು ಅಳಿದವರಂತೆ ಇದ್ದರು.\(೧\)

ಅಂದು, ಇಡಿಯ ಗೋಕುಲವನ್ನೇ ತಳಿರು ತೋರಣಗಳಿಂದಲೂ, ತೂಗುಕುಚ್ಚುಗಳಿಂದಲೂ ಅಲಂಕರಿಸಲಾಗಿತ್ತು. ದೊಡ್ಡ ಕೂಟ ನೆರೆದಿತ್ತು. ಕೂಟದಲ್ಲಿ ಹಾಡುವವರು, ಮುರಜು ಮದ್ದಳೆ ಬಾರಿಸುವವರು, ತಾಳಗಳನ್ನು ತಟ್ಟುವವರು, ಏಕನಾದ ಕೊಳಲುಗಳನ್ನು ನುಡಿಸುವವರು, ಕೊಂಬುಕಹಳೆಗಳನ್ನು ಹಿಡಿದು ಜನರ ಉತ್ಸಾಹವನ್ನುಕೆರಳಿಸುವವರು ಎಲ್ಲರೂ ನೆರೆದಿದ್ದರು. ಆ ಉತ್ಸಾಹಿ ಸಮೂಹದ ನಡುವೆ ಲಂಕೃತನಾಗಿ ಮೆರೆಯುತ್ತಾ ಕೃಷ್ಣನು ಬರುತ್ತಿದ್ದಾನೆ. ಗೋಕುಲದ ಯುವತಿಯರು ಈ ದೊಡ್ಡ ಕೂಟವನ್ನೂ ಅದರ ನಡುವೆ ಬಾಲಕೃಷ್ಣನನ್ನೂ ಕಂಡು ಭ್ರಮಿಸಿದರು. “ಇದೇನಿದು? ಇಷ್ಟು ಗದ್ದಲ? ಇಷ್ಟು ಕೋಲಾಹಲ? ಮಳೆಯ ಮೋಡವೇ ಧರೆಗೆ ಇಳಿದು ಬರುತ್ತಿರಬಹುದೇ?” ಹೀಗೆ ತಮ್ಮ ತಮ್ಮೊಳಗೇ ಹೇಳಿಕೊಳ್ಳುತ್ತಾ, ಕೆಲವರು ಕಿಟಕಿಗಳ ಮೂಲಕ, ಮತ್ತೆ ಕೆಲವರು ಬಾಗಿಲುಗಳ ಮೂಲಕ ನುಗ್ಗಿ ಹೊರಬಂದರು. ಮತ್ತೆ ಕೆಲವರು ಹೊರಗೆ ನಿಂತು ನೋಡತೊಡಗಿದರು. ಹೀಗೆ, ಗೋಕುಲದಲ್ಲಿ ಎಲ್ಲಿ ನೋಡಿದರೂ ಈ ಯುವತಿಯರೇ. ಅವರ ಮನಸ್ಸೆಲ್ಲಾ ಕೃಷ್ಣನಲ್ಲಿ ಕೀಲಿಸಿತ್ತು. ತಮ್ಮ ಸುತ್ತಣ ಜಗತ್ತನ್ನೇ ಅವರು ಮರೆತರು. ತಮ್ಮನ್ನೆ ಅವರು ಮರೆತರು. ಹಸಿವು ಬಾಯಾರಿಕೆಮುಂತಾದವುಗಳನ್ನುಮರೆತರು. ಹೀಗೆ, ಎಲ್ಲವನ್ನೂ ಮರೆತು, ಕೃಷ್ಣನಿಗೆ ತಮ್ಮ ಆತ್ಮಸಮರ್ಪಣ ಮಾಡಿ, ಅಳಿದವರಂತೆ ಇದ್ದರು ಆ ಗೋಪಿಯರು.

ಹಿಂದಿನ ತಿರುಮೊೞಿಯಲ್ಲಿ ಹೇಳಿದಂತೆ, ಕೃಷ್ಣನ ಹುಟ್ಟಿದಹಬ್ಬ ಇನ್ನು ಏಳೇ ದಿನಗಳು\! ಆದ್ದರಿಂದ ಅವನುಕರುಗಳನ್ನು ಮೇಯಿಸಲು ಹೋಗಬಾರದೆಂದೂ, ಅಂದಿನಿಂದ ಅವನು ಅಲಂಕಾರಗಳನ್ನು ಮಾಡಿಕೊಂಡು ಗೋಕುಲದಲ್ಲಿಯೇ ಆನಂದವಾಗಿ ತಿರುಗಾಡುತ್ತಿರಬೇಕೆಂದೂ ಯಶೋದೆ ಅವನಿಗೆ ಹೇಳಿದ್ದಳು. ಅದನ್ನು ನಡಸುತ್ತಿದ್ದಾರೋ-ಕೃಷ್ಣನೂ ಅವನ ಜೊತೆಗೆ ಇತರರೂ?

ಕೃಷ್ಣನೂ ಕಾರ್ಮುಗಿಲಿನ ಬಣ್ಣವುಳ್ಳವನು. ಆದರೂ ತೇಜೋವಂತ, ಆಕರ್ಷಕ;ಮನಮೋಹಕ. ಅವನಿರುವ ಕಡೆಗಳಲ್ಲೆಲ್ಲಾ ತಾಳ, ಏಳ, ಕೊಂಬು, ಕಹಳೆ, ನೃತ್ಯ, ಗೀತಗಳಿಗೆ ಕೊರತೆಯುಂಟೇ? ಅವನ ಸಂಗಡ ಇರುವವರ ಸಂತೋಷಕ್ಕೆ ಎಣೆಯುಂಟೇ?

೪೮

೨. ವಲ್ಲಿನುಣ್ಣಿದೞನ್ನವಾಡೈಕೊಣ್ಡು ವಶೈಯಱತ್ತಿರುವರೈ ವಿರಿತ್ತುಡುತ್ತು

ಪಲ್ಲಿನುಣ್ಣಟ್ರಾಹವುಡೈವಾಳ್ ಶಾತ್ತಿಪ್ಪಣೈಕ್ಕಚ್ಚುನ್ತಿಪ್ಪಲ ತೞೈನಡುವೇ

ಮುಲ್ಲೈನನ್ನಱುಮಲರ್ ವೇಙ್ಗೈಮಲರಣಿನ್ದು ಪಲ್ಲಾಯರ್ ಕುೞೂನಡುವೇ

ಎಲ್ಲಿಯಮ್ ಪೋದಾಹಪ್ಪಿಳ್ಳೈವರುಮ್ ಎದಿರ್ ನಿನ್ಱಙ್ಗಿನವಳೈಯಿೞವೇಲ್ಮಿನೇ

ವಲ್ಲಿ=ಬಳ್ಳಿಯ, ನುಣ್=ನಯವಾದ, ಇದೞ್=ಎಲೆಯ,ಅನ್ನ=ಹಾಗೆ ಇರುವ, ಆಡೈ=ವಸ್ತ್ರವನ್ನು, ಕೊಣ್ಡು=ತಂದು, ವಶೈ=ಮಜ್ಜೆಯಿಂದ, ಅಱ=ತುಂಬಿಕೊಂಡು ಇರುವ, ತಿರುವರೈ=ಪವಿತ್ರವಾದ ನಡುವಿಗೆ, ವಿರಿತ್ತು=ಬಿಡಿಸಿದಂತೆ \(ಸಡಿಲವಾಗಿ\) ಉಡುತ್ತು=ಉಟ್ಟುಕೊಂಡು, ಪಲ್ಲಿ=ಹಲ್ಲಿಯ, ನುಣ್=ನುಣುಪಾದ, ಪಟ್ರು=ಹಿಡಿತದ, ಆಹ=ಹಾಗೆ, ಉಡೈ=ಉಡುಗೆಯ\(ಸಣ್ಣ\) ವಾಳ್=ಕತ್ತಿಯನ್ನು, ಶಾತ್ತಿ=ಧರಿಸಿಕೊಂಡು, ಪಣೈ=ವಿಶಾಲವಾದ\(ಅಗಲವಾದ\), ಕಚ್ಚು=ನಡುಕಟ್ಟನ್ನು, ಉನ್ದಿ=ಕಟ್ಟಿಕೊಂಡು, ಪಲ=ಹಲವು, ತೞೈ=ಎಲೆಗಳ \(ನವಿಲುಗರಿಗಳ\) ನಡುವೇ=ನಡುವೆ, ನಲ್ =ಉತ್ತಮವಾದ, ನಱು=ಪರಿಮಳಭರಿತವಾದ, ಮುಲ್ಲೈಮಲರ್=ಮಲ್ಲಿಗೆ ಹೂ, ವೇಙ್ಗೈಮಲರ್=ಹೂವನ್ನು, ಅಣಿನ್ದು=ಧರಿಸಿಕೊಂಡು, ಪಲ್=ಅನೇಕ, ಆಯರ್=ಗೋವಳರ, ಕುೞೂಮ್=ಕೂಟದ, ನಡುವೇ=ನಡುವೆ, ಎಲ್ಲಿ=ಸಂಜೆಯ, ಅಮ್=ಸುಂದರವಾದ, ಪೋದು=ಸಮಯದಲ್ಲಿ, ಆಹ=ಹಾಗೆಯೇ, ಪಿಳ್ಳೈ=ಮಗನು\(ಕೃಷ್ಣನು\), ವರುಮ್=ಬರುವನು, ಎದಿರ್=\(ಅವನ\)ಎದುರಾಗಿ\), ನಿನ್ಱು=ನಿಂತು, ಅಙ್ಗು=ಅಲ್ಲಿ, ಇನಮ್=ಗೋವಳರ ವಂಶವೆಲ್ಲ, ವಳೈ=ಶಂಖಗಳನ್ನು, ಇೞವೇಲ್ ಮಿನ್=ಇಳಿಸದಂತೆ ಧ್ವನಿಮಾಡಿರಿ.

ಬಳ್ಳಿಯ ಕೋಮಲವಾದ ನುಣುಪಾದ ಲೆಲೆಯ ಹಾಗೆ ಇರುವ ಪಟ್ಟುವಸ್ತ್ರವನ್ನು ಮಜ್ಜೆ ತುಂಬಿರುವ ಪವಿತ್ರವಾದ ನಡುವಿಗೆ ಸಡಿಲವಾಗಿ ಉಟ್ಟು, ಹಲ್ಲಿಯ

೪೯

ನುಣುಪಾದ ಹಿಡಿತದ ಹಾಗೆ ಸಣ್ಣ ಕತ್ತಿಯನ್ನು ಧರಿಸಿ, ಅಗಲವಾದ ನಡುಕಟ್ಟನ್ನು ಕಟ್ಟಿಕೊಂಡು, ಹಲವು ನವಿಲುಗರಿಗಳ ನಡುವೆ, ಉತ್ತಮವಾದ ಪರಿಮಳಭರಿತವಾದ ಮಲ್ಲಿಗೆ ಹೂವನ್ನು ಹೂವನ್ನೂ ಧರಿಸಿಕೊಂಡು , ಅನೇಕ ಗೋವಳರ ಕೂಟದ ನಡುವೆ, ಸಂಜೆಯ ಸುಂದರ ಸಮಯದಲ್ಲಿ\(ನನ್ನ\) ಮಗನು \(ಕೃಷ್ಣನು\) ಬರುವನು. ಗೋವಳರ ವಂಶವೆಲ್ಲ ಅವನ ಎದುರಾಗಿ ನಿಂತು, ಅಲ್ಲಿ, ಶಂಖಗಳನ್ನು ಇಳಿಸದಂತೆ ಧ್ವನಿಮಾಡಿರಿ.\(೨\)

ಬಾಲಕೃಷ್ಣನ ಒಂದು ವರ್ಣನೆಯ ಚಿತ್ರ ಇಲ್ಲಿದೆ: ಅವನು ಉಟ್ಟಿರುವ ಪಟ್ಟುವಸ್ತ್ರ ಬಹುಮೃದು, ಬಹು ನುಣುಪು. ಬಳ್ಳಿಯ ಕೋಮಲವಾದ ಚುಗುರೆಲೆಯ ನುಣುಪಿನಂಥಾದ್ದು. ನಡುವಿಗೆ ಬಿಗಿದಿರುವುದು ಅಗಲವಾದ ನಡುಕಟ್ಟು. ಉಟ್ಟಿರುವ ಬಟ್ಟೆಗೆ ಹೊಂದಿಕೊಳ್ಳುವಂಥಾದ್ದು. ಸೊಂಟದಲ್ಲಿ ಅದಕ್ಕೆ ಒಂದು ಕತ್ತಿ. ಹಲ್ಲಿ ಹೇಗೆ ಅತಿ ನುಣುಪಾದ ಜಗದಲ್ಲೂ ಭದ್ರವಾಗಿ ಹಿಡಿದುನಿಂತಿರುವುದೋ ಹಾಗೆ ನುಣುಪಾದ ವಸ್ತ್ರಗಳ ನಡುವೆ ಅದು. ತಲೆಗೂದಲಿಗೆ ಸುಂದರವಾದ ನವಿಲುಗರಿಗಳು. ಕತ್ತಿನಲ್ಲಿ ಪರಿಮಳಭರಿತವಾದ ಮಲ್ಲಿಗೆ ಹೂವೂ ವೇಂಗೈಹೂವೂ ಸೇರಿಸಿ ಜೋಡಿಸಿಕಟ್ಟಿರುವ ಆಕರ್ಷಕವಾದ ಹಾರ. ಅವನ ಸುತ್ತಮುತ್ತ ಅವನ ಒಡನಾಡಿಗಳು-ಗೋವಳ ಬಾಲಕರ ಸಮೂಹ. ಹೀಗೆ, ಕೃಷ್ಣನು ಸಿಂಗರಿಸಿಕೊಂಡು ಸಂಜೆಯ ಸುಂದರ ಸಮಯದಲ್ಲಿ ಗೋಕುಲದ ಬೀದಿಗಳಲ್ಲಿ ಮೆರವಣಿಗೆ ಬರುತ್ತಾನೆ. ಇಡಿಯ ಗೋವಳ ಕುಲವೇ ಅವನನ್ನು ಎದುರುಗೊಳ್ಳಬೇಕು. ಗಂಡಸರು ತಮ್ಮ ಕೈಶಂಖಗಳನ್ನು ಕೆಳಕ್ಕೆ ಇಳಿಸದಂತೆ ಧ್ವನಿಮಾಡಿ ಅವನನ್ನು ಬರಮಾಡಿಕೊಳ್ಳಬೇಕು. ಹೆಂಗಸರು ತಾವು ತೊಟ್ಟಿರುವ ಕೈಬಳೆಗಳು ಹೊಳೆಯುತ್ತಿರುವಂತೆ, ಅವಕ್ಕೆ ಅಪಾಯಬರದಂತೆ ಕೈಗಳನ್ನು ಮೇಲಕ್ಕೆತ್ತಿ ಜಯಕಾರ ಮಾಡುತ್ತಾ ಅವನನ್ನು ಬರಮಾಡಿಕೊಳ್ಳಬೇಕು.

೩. ಶುರಿಕೈಯುನ್ತೆಱಿವಿಲ್ಲುಂಚೆಣ್ಡುಕೋಲುಮ್ ಮೇಲಾಡೈಯುನ್ದೋೞನ್ಮಾರ್ ಕೊಣ್ಡೋಡ

ಒರುಕೈಯಾಲೊರುವನ್ಱನ್ ಶೋಳೈಯೂನ್ಱಿ ಆನಿರೈಯಿನಮ್ಮೀಳಕ್ಕೂಱಿತ್ತ ಶಙ್ಗಮ್

ವರುಕೈಯಿಲ್ ವಾಡಿಯಪಿಳ್ಳೈಕಣ್ಣನ್ ಮಂಜಳುಮ್ ಮೇನಿಯುಮ್ ವಡಿವುಙ್ಗಣ್ಡಾಳ್,

ಅರುಹೇನಿನ್ಱಾಳೆನ್ ಪೆಣ್ಣೋಕ್ಕಿಕ್ಕಣ್ಡಾಳ್ ಅದುಕಣ್ಣಿವ್ವೂರೊನ್ಱು ಪುಣರ್ ಕ್ಕಿನ್ಱದೇ

೫೦

ಶುರಿಗೈಯುಮ್=\(ಸುರಿಗೆಯನ್ನೂ\) ಸಣ್ಣ ಕತ್ತಿಯನ್ನೂ, ತೆಱಿ ವಿಲ್ಲುಮ್= ಬೆರಳುಗಳಿಂದ ಬಿಡುವ ಬಿಲ್ಲನ್ನ್ಯ್, ಚೆಣ್ಡುಕೋಲುಮ್=ಚೆಂಡುಕೋಲನ್ನೂ, ಮೇಲಾಡೈಯುಮ್=ಮೇಲುಹೊದಿಕೆಯನ್ನೂ, ತೋೞನ್ಮಾರ್=\(ಕೃಷ್ಣನ\) ಗೋವಳ ಗೆಳೆಯರು, ಕೊಣ್ಡು=ತೆಗೆದುಕೊಂಡು, ಓಡ=ಓಡಿಬರಲು, ಒರುಕೈಯಾಲ್=ಒಂದು ಕೈಯಲ್ಲಿ, ಒರುವನ್ ತನ್=ಒಬ್ಬನ, ತೋಳೈ=ತೋಳನ್ನು, ಊನ್ಱೊ=ಆಸರೆಯಾಗಿ ಮಾಡಿಕೊಂಡು, ಆ=ದನಗಳ, ನಿರೈ=ಹಿಂತಿರುಗಿ, ಕುಱಿತ್ತ=ಬರುವುದಕ್ಕಾಗಿ, ಶಙ್ಗಮ್=ಶಂಖವನ್ನು\(ಹಿಡಿದುಕೊಂಡು\), ವರುಕೈಯಿಲ್=ಹಿಂತಿರುಗಿ ಬರುವುದರಲ್ಲಿ, ವಾಡಿಯ=ಬಾಡಿದ, ಪಿಳ್ಳೈ=ಮಗನಾದ, ಕಣ್ಣನ್=ಶ್ರೀಕೃಷ್ಣ ಕಿಶೋರನ, ಮಂಜಳುಮ್=ಅರಿಸಿನಮಯವಾದ, ಮೇನಿಯುಮ್=ದೇಹವನ್ನೂ, ವಡಿವುಮ್=ರೂಪವನ್ನೂ, ಅದರ ಶೋಭೆಯನ್ನೂ, ಅರುಹೇ=ಪಕ್ಕದಲ್ಲಿಯೇ, ನಿನ್ಱು=ನಿಂತುಕೊಂಡು, ಎನ್ ಪೆಣ್=ನನ್ನ ಮಗಳು, ಕಣ್ಡಾಳ್=ನೋಡಿದಳು, ನೋಕ್ಕಿ-ಗಮನಿಸಿ, ಕಣ್ಡಾಳ್=\(ಮತ್ತೆ\)ನೋಡಿದಳು, ಅದುಕಣ್ಡು=ಅದನ್ನು ನೋಡಿ, ಇ-ಊರ್=ಈ ಊರಿನ\(ಗೋಕುಲದ\)ವರು, ಒನ್ಱು=ಒಂದು, ಪುಣರ್ ಕ್ಕಿನ್ಱದೇ=ಇಲ್ಲದ ಕತೆಯನ್ನು ಕಟ್ಟಿ ಹರಡುತ್ತಿರುವರಲ್ಲವೇ\!

ಸಣ್ಣಕತ್ತಿಯನ್ನೂ, ಬೆರಳುಗಳಿಂದ ಬಿಡುವ ಬಿಲ್ಲನ್ನೂ, ಚೆಂಡುಕೋಲನ್ನೂ, ಮೇಲುಹೊದಿಕೆಯನ್ನೂ ಕೃಷ್ಣನ ಗೋವಳ ಗೆಳೆಯರು ತೆಗೆದುಕೊಂಡು ಓಡಿಬರಲು, ಒಬ್ಬನ ತೋಳನ್ನು ಆಸರೆಯಾಗಿ ಮಾಡಿಕೊಂಡು ದನಗಳ ಸಾಲುಗಳ ಕೂಟವು ಹಿಂತಿರುಗಿ ಬರುವುದಕ್ಕಾಗಿ ಶಂಖವನ್ನು ಹಿಡಿದು ಊದುತ್ತಾ, ಹಿಂತಿರುಗಿ ಬರುವುದರಲ್ಲಿ ಬಾಡಿದ ಮಗನಾದ ಶ್ರೀಕೃಷ್ಣಕಿಶೋರನ ಅರಿಸಿನಮಯವಾದ ದೇಹವನ್ನೂ ಅವಯವಗಳ ಶೋಭೆಯನ್ನೂ ಮಗ್ಗುಲಲ್ಲಿಯೇ ನಿಂತುಕೊಂಡು ನನ್ನ ಮಗಳು ನೋಡಿದಳು. ಮತ್ತೆ ಅದನ್ನೇ ಗಮನಿಸಿ ನೋಡಿದಳು. ಅದನ್ನು ನೋಡಿದ ಈ ಊರಿನ \(ಗೋಕುಲದ\) ಒಂದು ಇಲ್ಲದ ಕತೆಯನ್ನು ಕಟ್ಟಿ ಹರಡುವವರಲ್ಲವೇ?\(೩\)

ಸುರಿಗೆ ಕತ್ತಿ, ಆಟದ ಬಿಲ್ಲು, ಚೆಂಡುಕೋಲು, ಮೇಲುಹೊದಿಕೆ- ಇವುಗಳನ್ನೆಲ್ಲಾ ಕೃಷ್ಣನ ಗೆಳೆಯರಾದ ಗೋವಳ ಬಾಲಕರು ತೆಗೆದುಕೊಂಡು ಮುಂದುಗಡೆ ಓಡಿಬಂದರು. ದನಗಳ ಮಂದೆಯನ್ನು ಹಿಂತಿರುಗಿಸುವುದಕ್ಕಾಗಿ ಬಳಸುವ ಶಂಖವನ್ನು ಒಬ್ಬ ಗೋವಳನು ಊದಿದನು. ಕೃಷ್ಣನನ್ನು ಸ್ವಾಗತಿಸುವುದಕ್ಕೋ ಎನ್ನುವಂತೆ, ಹಿಂದೆಯೇ ಕೃಷ್ಣ. ಅವನ ಮುಖ ಬಾಡಿತ್ತು, ಆದರೆ, ಅವನ ದಿವ್ಯದೇಹಕಾಂತಿ ಕುಂದಿರಲಿಲ್ಲ. ಒಬ್ಬಳ ಗೋವಳ್ ಅಕನ್ಯೆದಾರಿಯ ಮಗ್ಗುಲಲ್ಲೇ ನಿಂತಿದ್ದಳು. ಕೃಷ್ಣನ ಅರಿಸಿನ ತುಂಬಿದ ದೇಹವನ್ನೂ, ಅವಯವಗಳ

೫೧ 

ಶೋಭೆಯನ್ನೂ ನೋಡಿದಳು. ಅವಳು ಅದನ್ನು ಮತ್ತೆ ನೋಡಬೇಕೆನ್ನಿಸಿರಬೇಕು.ನೋಡಿದಳು; ಗಮನಿಸಿ ನೋಡಿದಳು. ಗೋಕುಲದ ಜನ ಅದನ್ನು ಕಂಡರು. ಸರಿ ಅವರಿಗೆ ಅಷ್ಟೇ ಸಾಕಾಯಿತು. ಅವಳನ್ನು ಕುರಿತು ಒಂದು ಸುಳ್ಳು ಕತೆ ಕಟ್ಟಿದರು. ಮಾನವ ಸ್ವಭಾವ ಎಷ್ಟು ಕೆಟ್ಟದ್ದು\! ನಡೆದದ್ದನ್ನು ನಡೆದ ಹಾಗೆ ಹೇಳುವುದರ ಬದಲಾಗಿ ಇಲ್ಲದ ವಿಷಯಗಳನ್ನು ಊಹಿಸಿಕೊಂಡು ಸಲ್ಲದ ಆರೋಪಗಳನ್ನು ಹೊರಿಸುವುದು ಎಂಥ ಅಸಾಧು ಕಾರ್ಯ\!

೪.ಕುನ್ಱೆಡುತ್ತಾನಿರೈಕಾತ್ತ ಪಿರಾನ್ ಕೋವಲನಾಯ್ ಕ್ಕೂೞಲೂದಿಯೂದಿ

ಕನ್ಱುಹಳ್ ಮೇಯ್ ತ್ತುತ್ತನ್ ತೋೞರೋಡು ಕಲನ್ದುಡನ್ ವರುವಾನೈತ್ತೆರುವಿಱ್ ಕಣ್ಡು

ಎನ್ಱುಮಿವನೈಯೊಪ್ಪಾರೈನಙ್ಗಾಯ್ ಕಣ್ಡಱಿಯೇನೇಡಿ ವನ್ದು ಕಾಣಾಯ್

ಒನ್ಱುನಿಲ್ಲಾವಳೈಕೞನ್ಱು ತುಹಿಲೇನ್ದಿಳಮುಲೈಯುಮೆನ್ ವಶಮಲ್ಲವೇ

ಕುನ್ಱು=ಪರ್ವತವನ್ನು, ಎಡುತ್ತು=ಎತ್ತಿಹಿಡಿದು, ಆನಿರೈ=ಆಕಳ ಮಂದೆಯನ್ನು, ಕಾತ್ತ=ರಕ್ಷಿಸಿದ, ಪಿರಾನ್=\(ಉಪಕಾರಿಯಾದ\)ಭಗವಂತನು, ಕೋವಲನಾಯ್=ಗೋವಳನಾಗಿ, ಕುೞಲ್=ಕೊಳಲನ್ನು, ಊದಿಯೂದಿ=ಮೇಲಿಂದ ಮೇಲೆ ನುಡಿಸಿ, ಕನ್ಱುಹಳ್=ಕರುಗಳನ್ನು, ಮೇಯ್ ತ್ತು=ಮೇಯಿಸಿ, ತನ್=ತನ್ನ, ತೋೞರೋಡು=ಗೆಳೆಯರೊಡನೆ, ಕಲನ್ದು=ಕಲೆತು, ಉಡನ್=ಜೊತೆಯಲ್ಲಿ, ವರುವಾನೈ=ಬರುತ್ತಿರುವವನನ್ನು, ತೆರುವಿಲ್=ಬೀದಿಯಲ್ಲಿ, ಕಣ್ಡು=ನೋಡಿ, ಏಡಿ=ಏನೇ, ನಙ್ಗಾಯ್=ಸಾಧ್ವೀಮಣಿಯೇ, ವನ್ದು=ಬಂದು, ಕಾಣಾಯ್=ನೋಡೇ, ಇವನೈ=ಇವನನ್ನು, ಒಪ್ಪಾರೈ=ಹೋಲುವವರನ್ನು, ಎನ್ಱುಮ್=ಯಾವತ್ತೂ, ಕಣ್ಡು=ನೋಡಿ ಅಱಿಯೇನ್=ಅರಿಯೆನು, ಏನ್ದ=ಉಟ್ಟ, ತುಹಿಲ್=ಉಡುಗೆಯು, ಕೞನ್ಱು=ಕಳಚಿ ಹೋಗುತ್ತಿದೆ, ವಳೈ=ಬಳೆಗಳು, ಒನ್ಱುಮ್=ಒಂದೂ, ನಿಲ್ಲಾ=ನಿಲ್ಲುವುದಿಲ್ಲ, ಇಳ=ಎಳೆಯ, ಮುಲೈ=ಸ್ತನಗಳು, ಎನ್=ನನ್ನ, ವಶಮ್=ಸ್ವಾಧೀನ, ಅಲ್ಲವೇ=ಅಲ್ಲವೇ ಅಲ್ಲ.

೫೨

ಪರ್ವತವನ್ನು ಎತ್ತಿಹಿಡಿದು ದನಗಳ ಸಮೂಹವನ್ನು ರಕ್ಷಿಸಿದ ಭಗವಂತನು ಗೋವಳನಾಗಿ ಕೊಳಲನ್ನು ಮೇಲಿಂದ ಮೇಲೆ ನುಡಿಸಿ, ಕರುಗಳನ್ನು ಮೇಯಿಸಿ, ತನ್ನ ಗೆಳೆಯರೊಡನೆ ಕಲೆತು ಅವರ ಜೊತೆಯಲ್ಲಿ ಬರುತ್ತಿರುವವನನ್ನು ಬೀದಿಯಲ್ಲಿ ಕಂಡು, ಏನೇ ಸಾಧ್ವಿಯೇ, ಬಂದು ನೋಡೇ; ಇವನನ್ನು ಹೋಲುವವರನ್ನು ಎಂದೆಂದಿಗೂ ನೋಡಿ ಅರಿಯೆನು. ಉಟ್ಟಿರುವ ಉಡುಗೆ ಕಳಚುತ್ತಿದೆ. ಬಳೆಗಳು ಒಂದೂ ನಿಲ್ಲವು. ಎಳೆಯ ಸ್ತನಗಳು ನನ್ನ ಸ್ವಾಧೀನದಲ್ಲಿಲ್ಲವಲ್ಲಾ.\(೪\)

ಬಾಲಕೃಷ್ನನ ಹಿರಿಮೆಯನ್ನೂ ಅವನ ಅನುಪಮ ಸೌಂದರ್ಯದ ಪರಿಣಾಮವನ್ನೂ ಇಲ್ಲಿ ವಿವರಿಸಲಾಗಿದೆ. ದೇವೇಂದ್ರನ ಕಡುಕೋಪಕ್ಕೆ ತುತ್ತಾಗಿ ಇಡಿಯ ಗೋಕುಲವೇ ನಾಶವಾಗುವ ಪರಿಸ್ಥಿತಿ ಅದು. ತನಗೆ ಗೋವಳರಿಂದ ಪೂಜೆ ಸಲ್ಲಲಿಲ್ಲವೆಂದು ದೇವೇಂದ್ರನು ಏಳುದಿನಗಳ ಕಾಲ ಏಕಪ್ರಕಾರವಾಗಿ ಕಲ್ಲುಮಳೆಯನ್ನು ಗೋಕುಲದ ಮೇಲೆ ಸುರಿಸಿದ. ಆದರೆ, ಭಗವಂತ ಗೋಕುಲದಲ್ಲಿ ಗೋವಳರ ನಡುವೆ ಗೋವಳನಾಗಿ ಅವತರಿಸಿದ್ದರಿಂದ, ಆ ಗೋವಳರನ್ನೂ ದನಕರುಗಳನ್ನೂ ರಕ್ಷಿಸಿದ. ಗೋವರ್ಧನ ಗಿರಿಯನ್ನೇ ಎತ್ತಿಹಿಡಿದು, ಅದರ ಆಸರೆಯಲ್ಲಿ ಗೋಕುಲವನ್ನು ಕಾಪಾಡಿದ. ಗೋವಳನಾದ ಮೇಲೆ ಅವರಿಗೆ ಪ್ರಿಯವೆನ್ನಿಸಿದ ಕೊಳಲನ್ನು ನುಡಿಸಿ ಉತ್ಸಾಹವನ್ನೂ ಆನಂದವನ್ನೂ ಅವರಲ್ಲಿ ಹರಡಿದ. ಬಾಲಕನಾದ್ದರಿಂದ ಕರುಗಳನ್ನು ಮೇಯಿಸುತ್ತಾ, ಗೋವಳಬಾಲಕರ ನಡುವೆ ಇದ್ದು, ಅವರೊಂದಿಗೆ ಕಲೆತು ಮಲೆತು, ಆಟವಾಡಿ, ಆಡಿಸಿ, ಸಂತೋಷದಿಂದ ಮನೆಗೆ ಹಿಂತಿರುಗುತ್ತಿದ್ದ. ಅವನ ಒಂದೊಂದು ಕೆಲಸದಲ್ಲೂ ಒಂದೊಂದು ವೈಶಿಷ್ಟ್ಯವೇ. ಒಂದು ಹಿರಿಮೆಯೇ\!

ಇನ್ನು, ಅವನ ಅನುಪಮ ಸೌಂದರ್ಯದಪರಿಣಾಮ: ಗೋಕುಲದ ಒಬ್ಬ ಯುವತಿ ಒಂದು ಸಂಜೆ ಬಾಲಕೃಷ್ಣನು ಅವನ ಗೆಳೆಯರೊಡನೆ ಹಿತಿರುಗುತ್ತಿರುವಾಗ ಕಂಡಳು. ಅವನ ಅಸದೃಶ ಸೌಂದರ್ಯಕ್ಕೆ ಮಾರುಹೋದಳು. ತನ್ನ ಗೆಳತಿಯನ್ನು ಕೂಗಿ ಕರೆದು, ತನ್ನ ಆಂತರ್ಯದಲ್ಲಿ ನಡೆಯುತ್ತಿದ್ದ ವಿಕಾರಗಳನ್ನೆಲ್ಲಾ ಅವಳಲ್ಲಿ ತೋಡಿಕೊಂಡಳು: “ಎಲೆ ಸಖಿ, ಬೇಗ ಬಂದು ನೋಡೇ\! ಇವನಿಗೆ ಸಮನಾದ ಸುಂದರನನ್ನುನಾನು ಕಂಡಿಲ್ಲ, ಕೇಳಿಲ್ಲ, ಅರಿತಿಲ್ಲ. ನನಗೆ ವಿಚಿತ್ರ ಅನುಭವಗಳಾಗುತ್ತಿವೆ” ಎಂದು ತನಗೆ ಆಗ ಆಗುವುದನ್ನೆಲ್ಲಾ ಆತ್ಮೀಯವಾಗಿ ಹೇಳಿಕೊಂಡಳು. ಇಬ್ಬರೂ ಕುಲೀನ ಯುವತಿಯರು.ಇಬ್ಬರೂ ಸಾಧ್ವಿಗಳು. ಆದರೇನು, ಸ್ತ್ರೀಸಹಜವಾದ ಕೆಲವು ಅನುಭವಗಳಿಂದ ಅವರು ಹೇಗೆ ದೂರವಾದಾರು?

ಭಗವಂತನನ್ನು “ಸಾಕ್ಷಾನ್ಮನ್ಮಥಮನ್ಮಥಃ”ಎಂದು ವರ್ಣಿಸಲಾಗಿದೆ. ಅವನಿಗೆ ಸಾಟಿಯನ್ನು ಎಲ್ಲಿಂದ ತರುವುದು?

೫೩

೫.ಶುಟ್ರಿನಿನ್ಱಾಯ್ ತೞೈಹಳಿಡಚ್ಚುರುಳ್ ಪಙ್ಗಿನೇತ್ತಿರತ್ತಾಲಣಿನ್ದು

ಪಟ್ರಿನಿನ್ಱಾಯರ್ ಕಡೈತ್ತಲೈಯೇ ಪಾಡವುಮಾಡಕ್ಕಣ್ಡೇನ್, ಅನ್ಱಿಪ್ಪಿನ್

ಮಟ್ರೊರುವರ್ ಕ್ಕೆನ್ನೈಪ್ಪೇಶಲೊಟ್ಟೇನ್ ಮಾಲಿರುಂಜೋಳೈಯೆಮ್ಮಾಯಱ್ ಕಲ್ಲಾಲ್

ಕೊಟ್ರವನುಕ್ಕಿವಳಾಮೆನ್ಱಿಣ್ಣಿಕ್ಕೊಡುಮಿನ್ ಹಳ್ ಕೊಡೀರಾಹಿಱ್ ಕೋೞಮ್ಬವೇ

ಶುಟ್ರಿ=ಸುತ್ತಿಕೊಂಡು, ನಿನ್ಱು=ನಿಂತಿರುವ, ಆಯರ್ ಹಳ್=ಗೋವಳ ಬಾಲಕರು, ತೞೈಹಳ್=ನವಿಲುಗರಿಯ ಬೀಸಣಿಗೆಗಳನ್ನು, ಇಡ=ಹಿಡಿದು, ಶುರುಳ್=ಸುರುಳಿಗೊಂಡಿರುವ, ಪಙ್ಗಿ=ಕುರುಳನ್ನು, ನೇತ್ತಿರತ್ತಾಲ್=ನವಿಲಿನ ಕಣ್ಣುಗಳಿಂದ, ಅಣಿನ್ದು=ಅಲಂಕರಿಸಿ, ಪಟ್ರಿ=ಆಶ್ರಯಿಸಿ, ನಿನ್ಱ=ನಿಂತಿರುವ, ಆಯರ್=ಗೋವಳರ, ಕಡೈತ್ತಲೈಯೇ=ಕೂಟವೇ \(ತಲೆಬಾಗಿಲಲ್ಲೇ\), ಪಾಡವುಮ್=ಹಾಡುವುದನ್ನೂ, ಆಡವುಮ್=ಕುಣಿದಾಡುತ್ತಿರುವುದನ್ನೂ, ಕಣ್ಡೇನ್=ನೋಡಿದೆನು, ಪಿನ್=ಅನಂತರ, ಅನ್ಱಿ=ಅವನಿಗಲ್ಲದೆ, ಮಾಲಿರುಂಜೋಲೈ=ಮಾಲಿರುಂಜೋಳೈ ಎಂಬಲ್ಲಿ ನೆಲಸಿರುವ,ಎಮ್=ನಮ್ಮ\(ನನ್ನ\), ಮಾಯಱ್ ಕು=ಮೋಹಕನಿಗೆ, ಅಲ್ಲಾಲ್=ಅಲ್ಲದೆ, ಮಟ್ರು=ಬೇರೆ, ಒರುವರ್ ಕ್ಕೂ=ಯಾರೊಬ್ಬನಿಗೂ, ಎನ್ನೈ=ನನ್ನ ಮದುವೆಯ, ಪೇಶಲ್=ಮಾತನಾಡುವುದನ್ನು, ಒಟ್ಟೇನ್=ಸಹಿಸಲಾರೆ, ಕೊಟ್ರವನುಕ್ಕೂ=ಆ ವಿಜಯಶಾಲಿಯಾದ ಸ್ವಾಮಿಗೆ, ಇವಳ್=ಇವಳು, ಆಮ್=ತಕ್ಕವಳು, ಎನ್ಱು=ಎಂದು, ಎಣ್ಣಿ=ಯೋಚಿಸಿ\(ತೀರ್ಮಾನಿಸಿ\), ಕೊಡುಮಿನ್ ಹಳ್=ಕೊಟ್ಟು ಬಿಡಿರಿ, ಕೊಡೀರ್=ಹಾಗೆ ಕೊಡದೇ ಆಹಿಲ್=ಹೋದಿರೋ, ಕೋೞಮ್ಬವೇ=ಕಡುಸಂಕಟವೇ.

\(ಬಾಲಕೃಷ್ಣನ\)ಸುತ್ತಮುತ್ತ ನಿಂತಿರುವ ಗೋವಳಬಾಲಕರು ನವಿಲುಗರಿಯ ಬೀಸಣಿಗೆಗಳನ್ನು ಹಿಡಿದು, \(ಅವನ\) ಸುರುಳಿಕೊಂಡಿರುವ ತಲೆಗೂದಲನ್ನು ನವಿಲುಗರಿಯ ಕಣ್ಣುಗಳಿಂದ ಅಲಂಕರಿಸಿ, \(ಅವನನ್ನು\)ಆಶ್ರಯಿಸಿ ನಿಂತಿರುವ ಗೋವಳರ ಕೂಟವೇ ತಲೆಬಾಗಿಲಲ್ಲೇ ಹಾಡುವುದನ್ನೂ ಕುಣಿದಾಡುವುದನ್ನೂ ಕಂದೆನು. ಅನಂತರ, ಅವನಿಗಲ್ಲದೆ ಮಾಲಿರುಂಜೋಲಿಯಲ್ಲಿ ನೆಲೆಸಿರುವ ನಮ್ಮ ಮೋಹಕನಿಗೆ\)ಬೇರೆ ಯಾರೊಬ್ಬನಿಗೂ ನನ್ನ ಮದುವೆಯ ಮಾತನಾಡುವುದನ್ನು ಸಹಿಸಲಾರೆನು. ವಿಜಯಶಾಲಿಯಾದ ಆ ಸ್ವಾಮಿಗೇ ಇವಳು ತಕ್ಕವಳು ಎಂದು ತೀರ್ಮಾನಿಸಿ ಕೊಟ್ಟುಬಿಡಿರಿ. ಹಾಗೆ ಕೊದದೇ ಹೋದಿರೋ ಕಡುಸಂಕಟವೇ\!\(೫\)

೫೪

ಗೋಕುಲದ ಕನ್ಯೆಯೊಬ್ಬಳು ಹೇಳುತ್ತಾಳೆ: “ನಾನು ಕಂಡೆ, ಗೋವಳ ಬಾಲಕರು ಕೃಷ್ಣನ ಸುತ್ತಮುತ್ತಲೂ ನವಿಲುಗರಿಯ ಬೀಸಣಿಗೆಗಳನ್ನು ಹಿಡಿದಿದ್ದರು. ಅವನ ಗುಂಗುರು ಕುರುಳನ್ನು ನವಿಲುಕಣ್ಣುಗಳಿಂದ ಅಲಂಕರಿಸಿದ್ದರು. ಅವನನ್ನು ಆಶ್ರಯಿಸಿ ಬರುತ್ತಿದ್ದ ಗೋವಳರ ದೊಡ್ಡಕೂಟವೇ ತಲೆಬಾಗಿಲಲ್ಲಿ ಪರವಶವಾಗಿಬಿಟ್ಟಿತ್ತು. ಅವರೆಲ್ಲ ಹಾಡುತ್ತಿದ್ದರು; ಕುಣಿದಾಡುತ್ತಿದ್ದರು. ಅವರ ಆನಂದಕ್ಕೆ ಪಾರವೇ ಇಲ್ಲ ಎನ್ನುವಂತೆ. ಹೀಗೆ ಗೋವಳರ ನಡುವೆ, ವೈಭವದಿಂದ ಕೃಷ್ಣನು ಬರುತ್ತಿರುವುದನ್ನು ನಾ ಕಂಡೆ. ಆ ಕ್ಷಣವೇ ನಿರ್ಧರಿಸಿದೆ: ಅವನೇ ನನಗೆ ಪತಿ ಎಂದು”. ಆ ಗೋಪಕನ್ಯೆ ಕೃಷ್ಣನನ್ನು ಮನಸಾರ ವರಿಸಿದಳು. ಅನಂತರ ಅವಳ ತಂದೆತಾಯಿಗಳು, ಬಂಧುವರ್ಗದವರು ಅವಳ ಮದುವೆಯ ಮಾತನ್ನು ಎತ್ತಿಕೊಂಡಾಗ “ವಿಜಯಿಯಾದ ಆ ಸ್ವಾಮಿಗಲ್ಲದೆ ಬೇರೊಬ್ಬನಿಗೆ ನನ್ನನ್ನು ಕೊಡುವುದೆಂಬ ಮಾತನ್ನು ಕೂಡ ನಾನು ಸಹಿಸಲಾರೆ”, ಎನ್ನುತ್ತಾರೆ. ಯಾರ ಹೆಸರನ್ನು ಹೇಳಿದರೂ ಅವಳಿಗೆ ಆಗದು, ಅವಳು ತನ್ನ ತಂದೆ ತಾಯಿಗಳಿಗೆ ಪೇಚನ್ನು ತಪ್ಪಿಸ್ವುದಕ್ಕಾಗಿ ತನ್ನ ಮನೋನಿಶ್ಚಿತವನ್ನು ಅವರಿಗೆ ಒಡೆದು ಹೇಳಿಬಿಡುತ್ತಾಳೆ” ಆ ಮೋಹಕ ಸ್ವಾಮಿಗೊಬ್ಬನಿಗೇ ಇವಳು ತಕ್ಕವಳು ಎಂದು ನಿರ್ಧರಿಸಿ ಕೊಟ್ಟೂಬಿಡಿ.” ಒಂದು ವೇಳೆ ಅವರು ಹಾಗೆ ಮಾಡದಿದ್ದರೆ? ಹುಡುಗಿಯ ಮಾತನ್ನು ಅಲಕ್ಷಿಸಿದರೆ? ಅದರ ಪರಿಣಾಮವನ್ನೂ ತನ್ನ ಅಂತಿಮನಿರ್ಧಾರವನ್ನೂ ಅವರಿಗೆ ಅವಳು ಬಿಡಿಸಿ ಹೇಳುತ್ತಾಳೆ: “ಹಾಗೆ ಕೊಡದೇ ಹೋದಿರೋ, ಕಡು ಸಂಕಟವೇ”. ಹಿರಿಯರೆಂಬ ಅಭಿಮಾನದಿಂದ ನನ್ನ ಮನೋಭೀಷ್ಟವನ್ನು ನಡಸಿಕೊಡದಂತೆ, ಯಾರಿಗೋ ಒಬ್ಬನಿಗೆ ನೀವೇನಾದರೂ ಕಟ್ಟಿದರೆ, ಅದರ ಪರಿಣಾಮ ನಿಮಗೆ ಕಡುಸಂಕಟವೇ. ಜೋಕೆ-ಎಂದು ಅಂತಿಮ ಎಚ್ಚರಿಕೆ ಕೊಡುತ್ತಾಳೆ.

ಎಂಥ ಅನನ್ಯಪ್ರೇಮ\! ಎಂಥ ನಿಶ್ಚಲ ಪ್ರೇಮ\! ಭಕ್ತನ ಪ್ರೇಮವೂ ಹೀಗೆಯೇ ಇರಬೇಕಲ್ಲವೇ?

೬. ಶುನ್ದಿರಮಿಲಙ್ಗತ್ತನ್ ತಿರುನೆಟ್ರಿಮೇಲ್ ತಿರುತ್ತಿಯ ಕೋಱಮ್ಪುನ್ತಿರುಕ್ಕೂೞಲುಮ್

ಅನ್ದರಮುೞವತ್ತಣ್ ತೞೈಕ್ಕಾವಿನ್ ಕೀೞ್ ವರುಮಾಯರೋಡುಡನ್ ವಳೈ ಕೋಲ್ ವೀಶ

ಅನ್ದಮೊನ್ಱಿಲ್ಲಾದವಾಯಪ್ಪಿಳ್ಳೈ ಅಱಿನ್ದಱಿನ್ದಿವ್ವೀದಿ ಪೋದುಮಾಹಿಲ್

ಪನ್ದುಕೊಣ್ಡಾನೆನ್ಱು ವಳೈತ್ತುವೈತ್ತು ಪ್ಪವಳವಾಯ್ ಮುಱುವಲುಙ್ಕಾಣ್ ಪೋನ್ ತೋಱಿ

೫೫

ತೋೞಿ=ಗೆಳತಿಯೇ, ತನ್=ತನ್ನ\(ಅವನ\), ತಿರುನೆಟ್ರಿಮೇಲ್=ಪವಿತ್ರವಾದ ಹಣೆಯಮೇಲೆ, ತಿರುತ್ತಿಯ-ತಿದ್ದಿದ, ಶಿನ್ದುರಮ್=ಸಿಂಧೂರದ ತಿಲಕವೂ, ಕೋಱಮ್ ಪುಮ್=ತಿಲಕದ ಬೊಟ್ಟೂ, ತಿರುಕ್ಕುೞಲುಮ್=ಸುಂದರವಾದ ಕುರುಳೂ, ಇಲಙ್ಗ=ಬೆಳಗುತ್ತಿರಲು, ಅನ್ದರಮ್=ನಡುವಿನ ಪ್ರದೇಶದಲ್ಲೆಲ್ಲಾ, ಮುೞವಮ್=ಭೇರಿ,ಮುರಜು, ಮದ್ದಳೆ ಮುಂತಾದ ತಾಳವಾದ್ಯಗಳ ಶಬ್ದ ತುಂಬಿರಲು, ತೞೈ=ನವಿಲುಗರಿಯ, ತಣ್=ತಂಪಾದ, ಕಾವಿನ್=ಕೊಡೆಗಳ, ಕೀೞ್=ಕೆಳಗಡೆ, ವರುಮ್=ಬರುತ್ತಿರುವ, ಆಯರೋಡು=ಗೋವಳ ಬಾಲಕರೊಡನೆ, ಉಡನ್=ಕೂಡಿಕೊಂಡು, ವಳೈಕೋಲ್=\(ಬಗ್ಗಿದ ಕೋಲುಗಳನ್ನು\) ಬಳೆಕೋಲನ್ನು, ವೀಶ=ಬೀಸುತ್ತಿರಲು, ಅನ್ದಮ್=ಅಂದವು\(ಅಲಂಕಾರವು\), ಒನ್ಱು=ಸ್ವಲ್ಪವೂ, ಇಲ್ಲಾದ=ಇಲ್ಲದಂಥ, ಆಯಪ್ಪಿಳ್ಳೈ=ಗೋವಳ ಬಾಲಕನು, ಅಱಿನ್ದು=ತಿಳಿದೂ ತಿಳಿದೂ, ಇವ್ವೀದಿ=ಈ ದಾರಿಯಲ್ಲಿ, ಪೋದು ಮಾಹಿಲ್=ಹೋಗುವುದಾದರೆ, ಪನ್ದುಕೊಣ್ಡಾನ್=\(ನಮ್ಮ\)ಚೆಂಡನ್ನು ತೆಗೆದುಕೊಂಡುಬಿಟ್ಟ, ಎನ್ಱು=ಎಂದು, ವಳೈತ್ತುವೈತ್ತು=\(ದೂರನ್ನು\) ಬೆಳೆಸಿಬಿಟ್ಟು, ಪವಳವಾಯ್=ಹವಳದ ಬಾಯಿಯ, ಮುಱುವಲುಮ್=ಮುಗುಳ್ನಗೆಯನ್ನು, ಕಾಣ್ ಬೋನ್=ನೋಡೋಣ.

ಗೆಳತಿಯೇ, ತನ್ನ\(ಅವನ\)ಮಿರುಗುವ ಹಣೆಯಮೇಲೆ ತಿದ್ದಿದ ಸಿಂಧೂರದ ತಿಲಕವೂ ತಿಲಕದ ಬೊಟ್ಟೂ, ಸುಂದರವಾದ ಕುರುಳೂ, ಬೆಳಗುತ್ತಿರಲು, ನಡುವೆ ಇರುವ ಕಡೆಯೆಲ್ಲಾ ತಾಳವಾದ್ಯಗಳ ಶಬ್ದ ತುಂಬಿರಲು, ನವಿಲುಗರಿಯ ತಂಪಾದ ಕೊಡೆಗಳ ಕೆಳಗೆ ಬರುತ್ತಿರುವ ಗೋವಳ ಬಾಲಕರೊಡನೆ ಕೂಡಿಕೊಂಡು ಬಳೆಕೋಲನ್ನೂ ಬೀಸುತ್ತಿರಲು, ಅಂದ\(ಅಲಂಕಾರ\)ವೊಂದೂ ಇಲ್ಲದ ಗೋವಳ ಬಾಲಕನು\(ಕೃಷ್ಣನು\) ತಿಳಿದೂ ತಿಳಿದೂ ಈ ಬೀದಿಯಲ್ಲಿ ಹೋಗುವವನಾದರೆ, “ನಮ್ಮ ಚೆಂಡನ್ನುತೆಗೆದುಕೊಂಡುಬಿಟ್ಟ”ಎಂದು ದೂರನ್ನು ಬೆಳಸಿ, \(ಅವನ\) ಹವಳದ ಬಾಯಿಯ ಮುಗುಳ್ನಗೆಯನ್ನು ನೋಡೋಣ.\(೬\)

ಇಬ್ಬರು ಗೋಪಕನ್ಯೆಯರು. ಆಪ್ತ ಸಖಿಯರು. ಇಬ್ಬರಿಗೂ ಕೃಷ್ಣನಲ್ಲಿ ಗಾಢವಾದ ವ್ಯಾಮೋಹ. ಅವರಲ್ಲಿ ಒಬ್ಬಳು ಇನ್ನೊಬ್ಬಳಿಗೆ ಗುಟ್ಟಾಗಿ ಹೇಳುತ್ತಾಳೆ: “ಅಕೋ ನೋಡೇ, ಕೃಷ್ಣ ಬರುತ್ತಿರುವುದು. ಅವನ ಹಣೆಯಲ್ಲಿ ತಿದ್ದಿದ ಸಿಂಧೂರದ ತಿಲಕವಿದೆ. ಅದರ ನಡುವೆ ತಿಲಕದ ಬೊಟ್ಟಿದೆ. ಕುರುಳು ಸುಂದರವಾಗಿ ಹರಡಿಕೊಂಡಿದೆ. ಬೇರೆ ಯಾವ ರೀತಿಯಲ್ಲಿ ಅಲಂಕಾರ ಮಾಡಿಕೊಳ್ಳದಿದ್ದರೂ ಸಹ ಅವನೆಷ್ಟು ಮನಮೋಹಕನಗೈದ್ದಾನೆ ನೋಡಿದೆಯಾ? ಅವನ ಸುತ್ತಮುತ್ತ ಗೋಪಬಾಲಕರಿದ್ದಾರೆ. ಅವರು ನವಿಲುಗರಿಯ ಕೊಡೆಗಳನ್ನು

೫೬

ಹಿಡಿದು ಬರುತ್ತಿದ್ದಾರೆ. ಅಲ್ಲದೆ, ಕೆಲವರು ಬಳೆಕೋಲು ಆಟವಾಡುತ್ತಾ ಬರುತ್ತಿದ್ದಾರೆ. ಕೃಷ್ಣ ನಮ್ಮ ಪ್ರಿಯ. ಅವನಿಗೆ ನಮ್ಮ ಮನೋಗತವೇನೆಂಬುದು ಗೊತ್ತು. ನಾವು ತಂಟೆ ಮಾಡುವ ಜನ ಎಂಬುದು ಅವನಿಗೆ ಗೊತ್ತು. ದೂರುವ ಜನ ಎಂಬುದೂ ಗೊತ್ತು. ಅವನಿಗೆ ನಾವು ಪ್ರಿಯರೂ ಎಂಬುದೂ ಗೊತ್ತು. ಹೀಗೆ, ತಿಳಿದೂ ತಿಳಿದೂ ಅವನು ಈ ಬೀದಿಯಲ್ಲಿ ಬರುವುದಾದರೆ, ನಾವು ಒಂದು ಉಪಾಯ ಹೂಡೋಣ. “ನಮ್ಮ ಚೆಂಡನ್ನು ಕಿತ್ತುಕೊಂಡ”ಎಂದು ದೊಡ್ಡ ಕೂಗು ಎಬ್ಬಿಸಿ, ಅವನ ಅತಿ ಮಧುರವಾದ ಮಂದಹಾಸವನ್ನೂ ಕಟಾಕ್ಷವೀಕ್ಷಣೆಯನ್ನೂ ನಮ್ಮತ್ತ ಸೆಳೆಯೋಣ, ಸಖಿ.”

ಹೇಗಾದರೂ ಮಾಡಿ, ಭಗವಂತ ಕುಡಿನೋಟವನ್ನೂ ಮುಗುಳ್ನಗೆಯನ್ನೂ ತನ್ನ ಕಡೆಗೆ ಬರಮಾಡಿಕೊಳ್ಳುವ ಭಕ್ತನೇ ಧನ್ಯ\!

೭. ಶಾಲಪ್ಪನ್ನಿರೈಪ್ಪಿನ್ನೈತೞೈಕ್ಕಾವಿನ್ಕೀೞ್ ತ್ತನ್ ತಿರುಮೇನಿ ನಿನ್ಱೊಳಿತಿಹೞ

ನೀಲನನ್ನಱುಙ್ಗುಂಜಿನೇತ್ತಿರತ್ತಾಲಣಿನ್ದು ಪಲ್ಲಾಯರ್ ಕುೞಾನಡುವೇ

ಕೋಲಚ್ಚೆನ್ದಾಮರೈಕ್ಕಣ್ ಮಿಳಿರಕ್ಕೂೞಲೂದಿಯಿಶೈಪಾಡಿಕ್ಕೂನಿತ್ತು, ಆಯರೋ

ಡಾಲಿತ್ತುವರುಹಿನ್ಱ ವಾಯಪ್ಪಿಳ್ಳೈ ಅೞಹುಕಣ್ಡೇನ್ ಮಹಳ್ ಯಕ್ಕಿನ್ಱದೇ.

ಶಾಲ=ಬಹಳ, ಪಲ=ಹಲವು, ನಿರೈ=ಹಸುಗಳ ಮಂದೆಗಳ, ಪಿನ್ನೈ=ಹಿಂದುಗಡೆ, ತೞೈ=ನವಿಲುಗರಿಯ, ಕಾವಿನ್=ನೆರಳಿನ, ಕೀೞ್=ಕೆಳಗೆ, ತನ್=ತನ್ನ, ತಿರುಮೇನಿ=ದಿವ್ಯಮುಖವು, ಒಳಿ=ಕಾಂತಿಯನ್ನು, ತಿಹೞ=ಬಣ್ಣದ, ನಲ್=ಒಳ್ಳೆಯ, ನಱು=ಪರಿಮಳತುಂಬಿದ, ಕುಂಜಿ=ತಲೆಗೂದಲು\(ಕುಡುಮಿ\), ನೇತ್ತಿರತ್ತಾಲ್=ನವಿಲುಕಣ್ಣುಗಳಿಂದ, ಅಣಿನ್ದು=ಅಲಂಕರಿಸಿಕೊಂಡು, ಪಲ್=ಬಹುಸಂಖ್ಯೆಯ, ಆಯರ್=ಗೋಪಬಾಲಕರ, ಕುೞಾಮ್=ಕೂಟದ, ನಡುವೇ=ನಡೂವೆ, ಕೋಲಮ್=ಸುಂದರವಾದ, ಶೆನ್ದಾಮರೈ=ಕೆಂದಾವರೆಯಂಥ, ಕಣ್=ಕಣ್ಣು, ಮಿಳಿರ=ಹೊಳೆಯುತ್ತಿರಲು, ಕುೞಲ್=ಕೊಳಲನ್ನು, ಊದಿ=ಊದಿ, ಇಶೈ=ಹಾಡು, ಪಾಡಿ=ಹಾಡಿ, ಕುನಿತು=\(ಬಗ್ಗಿ\)ಕುಣಿದಾಡಿ, ಆಯರೋಡು=ಗೋಪಬಾಲರೊಡನೆ, ಆಲಿತ್ತು=ಸಂಭ್ರಮಿಸಿ\(ಸಂತೋಷಿಸಿ\), ವರುಹಿನ್ಱ=ಬರುತ್ತಿರುವ

೫೭

ಆಯರ್ ಪಿಳ್ಳೈ=ನಂದಗೋಪನ ಮಗನ, ಅೞಹು=ಅಂದವನ್ನು, ಎನ್=ನನ್ನ, ಮಹಳ್=ಮಗಳು, ಕಣ್ಡು=ಕಂಡವಳಾಗಿ, ಅಯರ್ ಕ್ಕಿನ್ಱದು=ಬಸವಳಿದಿದ್ದಾಳೆ.

ಅನೇಕಾನೇಕ ಹಸುಗಳ ಮಂದೆಗಳ ಹಿಂದೆ, ನವಿಲುಗರಿಯ ಕೊಡೆಗಳ ನೆಳಲಲ್ಲಿ ತನ್ನ ದಿವ್ಯಮುಖದ ಕಾಂತಿಯನ್ನು ಬೆಳಗಿಸುವ ಹಾಗೆ ನಿಂತಿರುವ, ನೀಲಿಯಬಣ್ಣದ ಒಳ್ಳೆಯ ಪರಿಮಳತುಂಬಿದ ತಲೆಗೂದಲನ್ನು ನವಿಲಿನ ಕಣ್ಣುಗಳಿಂದ ಅಲಂಕರಿಸಿಕೊಂಡಿರುವ, ಬಹುಮಂದಿ ಗೋಪಬಾಲರ ಕೂಟದ ನಡುವೆ ಅಂದವಾದ ಕೆಂದಾವರೆ ಎಸಳಿನಂಥ ಕಣ್ಣುಗಳನ್ನು ಹೊಳಪಿಸುತ್ತಾ, ಕೊಳಲನ್ನು ಊದುತ್ತಾ, ಹಾಡನು ಹಾಡುತ್ತಾ ಬಗ್ಗಿ ಕುಣಿದಾಡುತ್ತಾ ಗೋಪಬಾಲರೊಡನೆ ಸಂಭ್ರಮಿಸಿ ಬರುತ್ತಿರುವ ನಂದಗೋಪಕುಮಾರನ ದಿವ್ಯಸೌಂದರ್ಯವನ್ನು ನೋಡಿದವಳಾಗಿ ನನ್ನ ಮಗಳು ಬಸವಳಿದಿದ್ದಾಳೆ.\(೭\)

೮. ಶಿನ್ದುರಪ್ಪೊಡಿಕ್ಕೊಣ್ಡು ಶೆನ್ನಿಯಪ್ಪಿತ್ತಿರುವಾನಮ ಮಿಟ್ಟಙ್ಗೋರಿಲೈಯನ್ದನ್ನಾಲ್

ಅನ್ದಮಿನ್ಱಿತ್ತನ್ನೆಱಿಪಙ್ಗಿಯೈ ಅೞಹಿಯನೇತ್ತಿರತ್ತಾಲಣಿನ್ದು

ಇನ್ದಿರನ್ಪೋಲ್ ವರುಮಾಯಪ್ಪಿಳ್ಳೈ ಎದಿರ್ ನಿನ್ಱಙ್ಗಿನವಳೈಯಿಳವೇಲೆನ್ನ

ಶನ್ದಿಯಿಲ್ ನಿನ್ಱು ಕಣ್ಡೀರ್ ನಙ್ಗೈತನ್ ತುಹಿಲೋಡುಶರಿವಳೈಕೞಲ್ ಹಿನಱದೇ

ಶಿನ್ದುರಪ್ಪೊಡಿ=ಸಿಂಧೂರದ ಪುಡಿಯನ್ನು, ಶೆನ್ನಿ=ನಡುನೆತ್ತಿಗೆ, ಅಪ್ಪಿ=ಹಚ್ಚಿಕೊಂಡು, ಅಙ್ಗು=ಅಲ್ಲಿ, ಓರ್=ಒಂದು, ಇಲೈ ತನ್ನಾಲ್=ಎಲೆಯಿಂದ, ತಿರುನಾಮಮ್=ಪವಿತ್ರವಾದ ನಾಮವನ್ನು, ಇಟ್ಟು=ಹಣೆಯಮೇಲೆ ಇಟ್ಟುಕೊಂಡು, ನೆಱಿ=ಗುಂಗುರು, ಪಙ್ಗಿಯೈ=ತಲೆಗೂದಲನ್ನು, ಅೞಹಿಯ=ಸೊಗಸಾದ, ನೇತ್ತಿರತ್ತಾಲ್=ನವಿಲು ಕಣ್ಣುಗಳಿಂದ, ಅನ್ದರಮ್=ಅಂತರ, ಇನ್ಱಿ=ಇಲ್ಲದಂತೆ, ಅಣಿನ್ದು=ಶೃಂಗರಿಸಿಕೊಂಡು, ಇನ್ದಿರನ್ ಪೋಲ್=ದೇವೇಂದ್ರನಂತೆ, ವರುಮ್=ಬರುವ, ಆಯಪ್ಪಿಳ್ಳೈ=ಗೋಪಬಾಲನಿಗೆ, ಎದಿರ್=ಎದುರಾಗಿ

೫೮

ಅಙ್ಗು=ಅಲ್ಲಿ\(ಅವನು ಬರುವ ಮಾರ್ಗದಲ್ಲಿ\), ನಿನ್ಱು=ನಿಂತುಕೊಂಡು, ವಳೈ ಇನಮ್=ಕೈಬಳೆಗಳನ್ನೆಲ್ಲಾ, ಇೞವೇಲ್=ಕಳೆದುಕೊಳ್ಳಬೇಡ, ಎನ್ನ=ಎನ್ನಲು, ನಙ್ಗೈ=ಹುಡುಗಿಯು, ಶನ್ದಿಯಿಲ್=ಅವನು ಬರುವ ಬೀದಿಯಲ್ಲಿ, ನಿನ್ಱು=ನಿಂತುಕೊಂಡು, ತನ್=ತನ್ನ, ತುಹಿಲೋಡು=ಸೀರೆಯೊಡನೆ, ಶರಿವಳೈ=ಕೈಬಳೆಗಳನ್ನೂ, ಕೞಲ್ ಹಿನ್ಱದೇ=ಸಡಿಲಮಾಡಿಕೊಂಡು ಬಿಡುವಳಲ್ಲಾ.

ಸಿಂಧೂರದ ಪುಡಿಯನ್ನು ನಡುನೆತ್ತಿಗೆ ಹಚ್ಚಿಕೊಂಡು, ಅಲ್ಲಿಒಂದು ಎಲೆಯಿಂದ ಹಣೆಗೆ ನಾಮವನ್ನಿಟ್ಟುಕೊಂಡು, ಗುಂಗುರು ತಲೆಗೂದಲನ್ನು ನವಿಲುಕಣ್ಣುಗಳಿಂದ ಅಂತರವೇ ಇಲ್ಲದ ಹಾಗೆ ಶೃಂಗರಿಸಿಕೊಂಡು, ದೇವೇಂದ್ರನಂತೆ ಬರುವ ಗೋಪಬಾಲನೊಗೆ ಎದುರಾಗಿ, ಅವನು ಬರುವ ಮಾರ್ಗದಲ್ಲಿ ನಿಂತುಕೊಂಡು ಕೈಬಳೆಗಳನ್ನೆಲ್ಲ ಕಳೆದುಕೊಳ್ಳಬೇಡ ಎಂದು ಹೇಳಿದರೂ ಸಹ ಹುಡುಗಿಯು ಅವನು ಬರುವ ಸಂದಿಯಲ್ಲೇ ನಿಂತುಕೊಂಡು ತನ್ನ ಸೀರೆಯನ್ನೂಕೈಬಳೆಗಳನ್ನೂ ಸಡಿಲಮಾಡಿಕೊಳ್ಳುವಳಲ್ಲಾ\!\(೮\)

ಕೃಷ್ಣನು ಎಂಥ ಮನಮೋಹಕನೆಂಬುದು ಗೋಕುಲದವರಿಗೆಲ್ಲಾ ಗೊತ್ತು. ಅದರಲ್ಲೂ ಸ್ತ್ರೀಯರಿಗೆ ಇದು ಮನವರಿಕೆಯಾದ ವಿಷಯ. “ತನ್ನ ಮಗಳು ಕೃಷ್ಣನು ಶೃಂಗರಿಸಿಕೊಂಡು ಬರುವ ದಾರಿಯಲ್ಲಿ ಅವನಿಗೆ ಎದುರಾಗಿ ನಿಂತಿದ್ದೂ ಅವನಲ್ಲಿ ಅನುರಕ್ತಳಾಗಿ, ಅವನು ಆಳ್ ಕೈಬಳೆಗಳನ್ನೆಲ್ಲಾ ಅವಳ ಕೈಗಳಿಂದ ಕಳಚಿಕೊಂಡು ಹೋದರೂ ಸಹ ತಿಳಿಯದಂತೆ ಪರವಶಳಾಗಿ ನಿಂತಿಬಿಡಬಹುದು. ಆದ್ದರಿಂದ ಅವಳಿಗೆ ಮುನ್ನೆಚ್ಚರಿಕೆ ಕೊಡುವುದು ಹಿತ”ಎಂದುಕೊಂಡು ಒಬ್ಬ ತಾಯಿ ತನ್ನ ಮಗಳಿಗೆ ಹೇಳುತ್ತಾಳೆ: “ಜೋಕೆ, ಅವನು ಬರುವ ದಾರಿಯಲ್ಲಿ ಅವನಿಗೆ ಎದುರಾಗಿ ನಿಂತರಬೇಡ. ಆಮೇಲೆ, ಕೈಬಳೆಗಳು ಹೋದವು ಎನ್ನಬೇಡ”. ಆದರೇನು? “ಹುಡುಗಿಯು ಅವನು ಬರುವ ಸಂದಿಯಲ್ಲೇ, ಅವನಿಗೆ ಎದುರಾಗಿಯೇ ನಿಂತಳಲ್ಲಾ\! ಅವಳ ಸೀರೆಯನ್ನೂ ಕೈಬಳೆಗಳನ್ನೂ ಸಡಿಲಮಾಡಿಕೊಂಡಳಲ್ಲಾ\!” ಎಂದು ಪರಿತಪಿಸುತ್ತಾಳೆ-ಆ ತಾಯಿ. ಕೃಷ್ಣನ ಇಂದ್ರಜಾಲ ಅಂಥಾದ್ದು\!

೫೯

೯.ವಲಙ್ಗಾದಿಲ್ ಮೇಲ್ ತೋನ್ಱಿಪ್ಪೂವಣಿನ್ದುಮಲ್ಲಿಹೈವನಮಾಲೈ ಮೌವಲ್ ಮಾಲೈ

ಶಿಲಿಙ್ಗಾರತ್ತಾಲ್ ಕುೞಲ್ ತಾೞವಿಟ್ಟುತ್ತೀಙ್ಗುೞಲ್ ವಾಯ್ ಮಡುತ್ತೂದಿಯೂದಿ

ಅಲಙ್ಗಾರತ್ತಾಲ್ ವರುಮಾಯಪ್ಪಿಳ್ಳೈ ಅೞಹುಕಣ್ಡು ಎನ್ ಮಹಳಾಶೈಪ್ಪಟ್ಟು

ವಿಲಙ್ಗಿ ನಿಲ್ಲಾದೆದಿರ್ ನಿನ್ಱು ಕಣ್ಡೀರ್ ವೆಳ್ ವಳೈಕೞನ್ಱುಮೆಯ್ ಮ್ಮೊಲಿಕಿನ್ಱದೇ

ವಲಙ್ಕಾದಿಲ್=ಬಲಕಿವಿಯಲ್ಲಿ, ಮೇಲ್=ಉತ್ತಮವಾದ, ತೋನ್ಱಿಪ್ಪೂ=ಕನ್ನೈದಿಲೆ ಹೂವನ್ನೂ, ವನಮ್=ಕಾಡಿನ, ಮಲ್ಲಿಹೈ ಮಾಲೈ=ಮಲ್ಲಿಗೆ ಹಾರವನ್ನೂ, ಮೌವಮ್ ಮಾಲೈ=ಜಾಜಿಹೂವಿನ ಹಾರವನ್ನೂ, ಅಣಿನ್ದು=ಧರಿಸಿಕೊಂಡು, ಶಿಲಿಙ್ಗಾರತ್ತಾಲ್=ಅಂದವಾಗಿ, ಕುೞಲ್=ತಲೆಗೂದಲನ್ನು, ತಾೞವಿಟ್ಟು=ಇಳಿಯಬಿಟ್ಟು, ತೀಮ್=ಮಧುರವಾದ, ಕುೞಲ್=ಕೊಳಲನ್ನು, ವಾಯ್=ಬಾಯಿಗೆ, ಮಡುತ್ತು=ಹಚ್ಚಿ, ಊದಿ ಊದಿ=ಊದಿಕೊಂಡು, ಅಲಙ್ಕಾರತ್ತಾಲ್=ಅಲಂಕಾರಗಳೊಂದಿಗೆ, ವರುಮ್=ಬರುವ, ಆಯರ್ ಪಿಳ್ಳೈ=ಗೋಪಬಾಲನ, ಅೞಹು=ಸೌಂದರ್ಯವನ್ನು, ಎನ್=ನನ್ನ, ಮಹಳ್=ಮಗಳು, ಕಣ್ಡು=ನೋಡಿದವಳೇ, ಆಶೈಪ್ಪಟ್ಟು=\(ಅವನಲ್ಲಿ\)ಮೋಹಗೊಂಡು, ವಿಲಙ್ಗಿ=ಸರಿದು, ನಿಲ್ಲಾದು=ನಿಲ್ಲದೆಯೇ, ಎದಿರ್=ಎದುರಾಗಿಯೇ, ನಿನ್ಱು=ನಿಂತುಕೊಂಡು, ವೆಳ್ ವಳೈ=\(ತನ್ನ\)ಶಂಖದ ಕೈಬಳೆಗಳನ್ನೂ, ಕೞನ್ಱು=ಸಡಿಲಮಾಡಿಕೊಂಡು,ಮೆಯ್=ಮೈಯನ್ನೂ, ಮೆಲಿಹಿನ್ಱದೇ=ನಲುಗಿಸಿಕೊಂಡಳಲ್ಲಾ.

ಬಲಗಿವಿಯಲ್ಲಿ ಉತ್ತಮವಾದ ಕನ್ನೈದಿಲೆ ಹೂವನ್ನು ತೊಟ್ಟು, ಕುತ್ತಿಗೆಯಲ್ಲಿ ಕಾಡುಮಲ್ಲಿಗೆ ಹಾರವನ್ನು ಕಾಡುಜಾಜಿ ಹಾರವನ್ನೂ ಧರಿಸಿಕೊಂಡು, ತಲೆಗೂದಲನ್ನು ಅಂದವಾಗಿ ಇಳಿಯ ಬಿಟ್ಟು, ಮಧುರವಾದ ಕೊಳಲನ್ನು ತುಟಿಗೆ ಹಚ್ಚಿ ಊದಿ ಊದಿ ಅಲಂಕಾರಗಳೊಂದಿಗೆ ಬರುತ್ತಿರುವ ನಂದಗೋಪಬಾಲನ ಸೌಂದರ್ಯವನ್ನು ನನ್ನ ಮಗಳು ನೋಡಿದವಳೇ ಅವನಲ್ಲಿ ಮೋಹಗೊಂಡು, ಸರಿದು ನಿಲ್ಲದೆಯೇ, ಎದುರಾಗಿಯೇ ನಿಮ್ತುಕೊಂಡು, \(ತನ್ನ\)ಶಂಖದ ಕೈಬಳೆಗಳನ್ನೂ ಸಡಿಲಮಾಡಿಕೊಂಡು, \(ತನ್ನ\) ಮೈಯನ್ನೂ ನಲಿಗಿಸಿಕೊಂಡಳಲ್ಲಾ\!\(೯\)

ಏಳೂ,ಎಂಟು, ಒಂಬತ್ತನೆಯ ಪಾಶುರಗಳಲ್ಲಿ ಕೃಷ್ನನ ಅನುಪಮ ಸೌಂದರ್ಯವನ್ನೂ, ಅವನನ್ನು ಕಂಡ ಗೋಪಕನ್ಯೆಯರ ವ್ಯಾಮೋಹವನ್ನೂ ಅದರ ಪರಿಣಾಮವಾದ ಅವರ ನಡತೆಯನ್ನೂ ಸುಂದರವಾಗಿ ಸಹಜವಾಗಿ ವಿವರಿಸಿ ಹೇಳಲಾಗಿದೆ. ತನ್ನ ಪರಿಸರಕ್ಕೆ ತಕ್ಕಂತೆ ಕೃಷ್ಣನು ಅತ್ಯಂತ ಸ್ವಾಭಾವಿಕವಾಗಿ ಅಲಂಕರಿಸಿಕೊಂಡಿದ್ದಾನೆ. “ಅಂದವಿಲ್ಲದವನಾದರೂ” ಎಂಬ ಮಾತಿನಲ್ಲಿ ಅವನ ಸಹಜಸೌಂದರ್ಯದ ವರ್ಣನೆ ಅಡಗಿದೆ. ಅವನ ಗುಂಗುರು ಕುರುಳು, ತಲೆಗೂದಲು, ಹೊಳೆಯುವ

೬೦

ಹಣೆ ವಿಶಾಲವಾದ ಕಣ್ಣುಗಳು, ಹವಳದ ತುಟಿ- ಇವು ಒಂದೊಂದೂ ಚಿತ್ತಾಕರ್ಷಕ. ಅವನು ಕಿವಿಯಲ್ಲಿ ಸಿಕ್ಕಿಸ್ಕೊಂಡಿರುವ ಹೂವು, ಕಂಠದಲ್ಲಿ ಧರಿಸಿರುವ ಹಾರ, ಕೈಯಲ್ಲಿ ಹಿಡಿದಿರುವ ಕೊಳಲು, ತಲೆಯಲ್ಲಿ ಜೋಡಿಸಿಕೊಂಡಿರುವ ನವಿಲುಕಣ್ಣುಗಳು, ಹಣೆಗೆ ಹಚ್ಚಿರುವ ಸಿಂಧೂರದ ನಾಮ, ಸಿಂಧೂರದ ಬೊಟ್ಟು- ಇವುಗಳೆಲ್ಲ ಅವನು ಅಳವಡಿಸಿಕೊಂಡಿರುವ ಅಲಂಕಾರಗಳು. ತುಟಿಗೆ ಹೆಚ್ಚಿದ ಕೊಳಲಿನನಾದವೂ, ಕಡೆಗಣ್ಣಿನ ನೋಟವೂ, ಮುಗುಳ್ನಗೆಯೂ- ಚೇತೋಹಾರಿ ವ್ಯಾಪಾರಗಳು. ಕೃಷ್ಣನು ಗೋಕುಲದ ಬೀದಿಗಳಲ್ಲಿ, ಗೋಪಬಾಲಕರ ನಡುವೆ, ಅವರ ಹರ್ಷಸಂದಣಿಯ ನಡುವೆ. ನವಿಲುಗರಿಯ ಕೊಡೆಗಳ ಕೆಳಗೆ, ಅವರ ಆಟಪಾಟಗಳ, ಹಾಡು ಕುಣಿತಗಳ ನಡುವೆ, ನಡೆದು ಬರುತ್ತಿರುವಾಗ- ಆಗ ಆದದ್ದೇನು ಎಂದು ಈ ಪಾಶುರಗಳು ತಿಳಿಸುತ್ತವೆ. ಇವೆಲ್ಲ ಕೂಡಿಕೊಂಡು ಮುಗ್ಧ ಗೋಪಕನ್ಯೆಯರನ್ನು ಪರವಶರನ್ನಾಗಿ ಮಾಡಿದ್ದು ಏನು ಹೆಚ್ಚು? ಆಗ, ಆ ಕನ್ಯೆಯರ ಲಕ್ಷ್ಯವೆಲ್ಲ ಕೃಷ್ಣನೇ\! ಅವನ ಕುಡಿನೋಟಕ್ಕಾಗಿ, ಮುಗುಳ್ನಗೆಗಾಗಿ ಅವರು ಹಾತೊರೆಯುತ್ತಿದ್ದರು\! ತಾಯಂದಿರ ಮಾತಾಗಲಿ, ಎಚ್ಚರಿಕೆಯಾಗಲಿ ಅವರಿಗೆ ಆಗ ತಿಳಿಯದ್ದು. ಹೇಗಾದರೂ ಮಾಡಿ ತಮ್ಮ ಮನೋಗತವನ್ನು ಅವನ ಗಮನಕ್ಕೆ ತರಬೇಕೆಂಬುದೇ ಅವರ ಮುಖ್ಯ ಉದ್ದೇಶ. ಅದನ್ನು ಸಾಧಿಸಿಕೊಳ್ಳಲು ಅವರು ನಡಸಿದ ಪ್ರಯತ್ನಗಳ ನಿದರ್ಶನಗಳಿವೆ ಈ ಪಾಶುರಗಳಲ್ಲಿ.

೧೦. ವಿಣ್ಣಿನ್ ಮೀದಮರರ್ ಕಳ್ ವಿರುಮ್ಬಿತ್ತೊಳಮಿಱೈತ್ತಾಯರ್ ಪಾಟಿಯಿಲ್ ವೀದಿಯೂಡೇ

ಕಣ್ಣನ್ ಕಾಲಿಪ್ಪಿನ್ನೇಯೆೞುನ್ದರುಳಕ್ಕಣ್ಡು ಇಳವಾಯ್ ಕ್ಕನ್ನಿಮಾರ್ ಕಾಮುಟ್ರ

ವಣ್ಣಮ್, ವಣ್ಡಮರ್ ಪೊೞಿಱ್ ಪುದುವೈಯರ್ ಕೋನ್ ವಿಟ್ಟುಚಿತ್ತನ್ ಶೊನ್ನಮಾಲೈಪತ್ತುಮ್

ಪಣ್ಣಿನ್ಬಮ್ ವರಪ್ಪಾಡುಮ್ ಪತ್ತರುಳ್ಳಾರ್ ಪರಮಾನವೈಕುನ್ದಮ್ ನಣ್ಣುವರೇ

ವಿಣ್ಣಿಮ್ ಮೀದು=ಆಕಾಶದ ಮೇಲುಗಡೆಯಲ್ಲಿ, ಅಮರರ್ ಗಳ್=ಅಮರರು, ವಿರುಮ್ಬಿ=ಆದರಾಸಕ್ತಿಯಿಂದ, ತೋೞ=ಸೇವೆ ಸಲ್ಲಿಸಲು, ಮಿಱೈತ್ತು=ಅಲಕ್ಷಿಸಿ\(ಕಠಿಣಮನಸ್ಕನಾಗಿ\), ಆಯರ್ ಪಾಟಿಯಿಲ್=ಗೋಕುಲದಲ್ಲಿ, ಕಣ್ಣನ್=ಕೃಷ್ಣನಾಗಿ, ಕಾಲಿ=ಹಸುಗಳ, ಪಿನ್ನೇ=ಹಿಂದುಗಡೆ, ವೀದಿ ಊಡೆ=ನಡುಬಿದಿಯಲ್ಲಿ, ಎೞುನ್ದರುಳ=ಬಿಜಯ ಮಾಡಿಸುವುದನ್ನು, ಕಣ್ಡು=ಕಮ್ಡು, ಇಳ=ಎಳೆಯ ವಯಸ್ಸಿನ, ಆಯ್=ಗೋಪ, ಕನ್ನಿಮಾರ್=ಕನ್ಯೆಯರು

೬೧

ಕಾಮುಟ್ರ=ಕಾಮವಿಕಾರಗೊಂಡ, ವಣ್ಣಮ್=ವಿಧಾನವನ್ನು, ವಣ್ಡು=ದುಂಬಿಗಳು, ಅಮರ್=ಮುತ್ತಿರುವ,ಪೊೞಿಲ್=ಲತಾ ಮಂಟಪಗಳಿಂದ ತುಂಬಿರುವ, ಪುದುವೈ=ಶ್ರೀವಿಲ್ಲಿಪುತ್ತೂರಿನಲ್ಲಿ ವಾಸಮಾಡುವವರ, ಕೋನ್=ನಿರ್ವಾಹಕನಾದ, ವಿಟ್ಟುಚಿತ್ತನ್=ವಿಷ್ಣುಚಿತ್ತನು, ಶೊನ್ನ=ಹೇಳಿರುವ, ಮಾಲೈ=ಪಾಶುರಮಾಲೆ, ಪತ್ತುಮ್=ಹತ್ತನ್ನೂ, ಇನ್ಬಮ್=ಸಂತೋಷವು, ವರ=ಉಕ್ಕಿಬರುವಂತೆ, ಪಣ್=ಸುಶ್ರಾವ್ಯವಾಗಿ, ಪಾಡುಮ್=ಹಾಡಬಲ್ಲ, ಪತ್ತರ್=ಭಕ್ತರಾಗಿ, ಉಳ್ಳಾರ್=ಇರುವವರು, ಪರಮಾನ=”ಪರ”ವಾಗಿ ಇರುವ, ವೈಗುನ್ದಮ್=ವೈಕುಂಠವನ್ನು, ನಣ್ಣುವರೇ=ಸೇರಿ, ಅಲ್ಲಿ ಒಂದಾಗುತ್ತಾರೆ.

ಆಕಾಶದಿಂದಾಚೆಗೆ ಇರುವ ಅಮರರು ಆದರಾಸಕ್ತಿಗಳಿಂದ ಸೇವೆ ಸಲ್ಲಿಸುವುದನ್ನು ಅಲಕ್ಷಿಸಿ \(ಕಠಿಣ ಮನಸ್ಕನಾಗಿ\)ನಂದಗೋಕುಲದಲ್ಲಿ ಕೃಷ್ಣನಾಗಿ ಹಸುಗಳ ಹಿಂದುಗಡೆ ಬೀದಿಯಲ್ಲಿ ಬಿಜಯ ಮಾಡಿಸುವುದನ್ನು ಕಂಡು ಎಳೆಯ ವಯಸ್ಸಿನ ಯುವತಿಯರಾದ ಗೋಪಕನ್ಯೆಯರು ಕಾಮವಿಕಾರಗೊಂಡ ವಿಧಾನವನ್ನು ದುಂಬಿಗಳು ಮುತ್ತುತ್ತಿರುವ ಲತಾಮಂಟಪಗಳಿಂದ ತುಂಬಿರುವ ಶ್ರೀವಿಲ್ಲಿಪುತ್ತೂರಿನಲ್ಲಿ ವಾಸಮಾಡುವವರ ನಿರ್ವಾಹಕನಾದ ವಿಷ್ಣುಚಿತ್ತನು ಹೇಳಿರುವ ಪಾಶುರಮಾಲೆ ಹತ್ತನ್ನೂ ಸಂತೋಷವು ಉಕ್ಕಿ ಬರುವಂತೆ ಸುಶ್ರಾವ್ಯವಾಗಿ ಹಾಡಬಲ್ಲ ಭಕ್ತರಾಗಿ ಇರುವವರು “ಪರ”ವಾಗಿ ಇರುವ ವೈಕುಂಠವನ್ನು ಸೇರಿ ಅಲ್ಲಿ ಸೇವೆ ಮಾಡುತ್ತಾ ಭಗವಂತನಲ್ಲಿ ಒಂದಾಗುತ್ತಾರೆ.\(೧೦\)

ಈ ತಿರುಮೊೞಿಗೆ ಇದು ಫಲಶ್ರುತಿ. “ವಿಣ್ಣಿನ್ ಮೀದು”- ಎಂದರೆ, “ಆಕಾಶದಿಂದ ಆಚೆಗೆ “ಎಂದಾಗುತ್ತದೆ. ಮನಸ್ಸಿಗೆ ಗೋಚರವಾಗುವ “ಆಕಾಶ”ಎಂಬ ಇಂದ್ರಿಯ ಸರ್ವವ್ಯಾಪಿಯಾದದ್ದು. ಈ ಆಕಾಶದಿಂದ ಆಚೆಗೆ, ಅತೀತವಾಗಿ, ಮತ್ತೊಂದು ಆಕಾಶವಿದೆ. ಅದೇ ಪರಮಾಕಾಶ. ಅದೇ “ಪರ” ಎಂಬುದು. ಈ “ಪರ”ವೇ ವೈಕುಂಠವೆಂದೂ ಹೇಳುತ್ತಾರೆ. ಅನನ್ಯ ಭಕ್ತರಾಗಿ ಅಮರರಾಗಿರುವವರು ಅಲ್ಲಿ ನಿತ್ಯವಾಸ ನಡಸುತ್ತಾರೆ. ಈ ನಿತ್ಯಸೂರಿಗಳಿಗೆ ಭಗವಂತನ ಸೇವೆಯೊಂದಲ್ಲದೆ ಬೇರೆ ಕೆಲಸವೂ ಇಲ್ಲ; ಬೇರೆ ಯೋಚನೆಯೂ ಇಲ್ಲ. ಆನಂದದಿಂದ ಭಗವಂತನ ಸೇವೆಯಲ್ಲಿಯೇ ತೊಡಗಿರುವವರು ಅವರು. ಆದರೆ, ಭಗವಂತನು ಅಂಥವರ ಸೇವೆಯನ್ನೂ ನಿರ್ಲಕ್ಷಿಸಿ, ಗೋಕುಲದಲ್ಲಿ ಶ್ರೀಕೃಷ್ಣನಾಗಿ ಅವತರಿಸಿದನು. ಅವನ ಮೋಹಕಸೌಂದರ್ಯಕ್ಕೆ ಮಾರುಹೋಗಿ ಮರುಳಾದ ಗೋಪಕನ್ಯೆಯರ ಕಾಮವಿಕಾರಗಳನ್ನು ಆೞ್ವಾರರು ಬಹಳ ಸ್ವಾರಸ್ಯವಾಗಿ ಈ ತಿರುಮೊೞಿಯ ಪಾಶುರಗಳಲ್ಲಿ ಹಾಡೀದ್ದಾರೆ. “ ಈ ಪಾಶುರಮಾಲೆಯನ್ನು ರಾಗಪೂರ್ಣವಾಗಿ ಸುಶ್ರಾವ್ಯವಾಗಿ ಹಾಡಿ ಅನುಭವಿಸುವ ಭಕ್ತರು ವೈಕುಂಠವನ್ನು ತಪ್ಪದೆ ಸೇರುತ್ತಾರೆ”ಎನ್ನುತ್ತಾರೆ ಆೞ್ವಾರರು.

೬೨

ಭಗವಂತನಲ್ಲಿ ಗೋಪಕನ್ಯೆಯರಿಗೆ ಉಂಟಾದ ಮಹದಾಶೆಯನ್ನೂ ತತ್ಪರಿಣಾಮವನ್ನೂ ಈ ಪಾಶುರಗಳು ಸೂಚಿಸುತ್ತವೆ. ಭಗವಂತನನ್ನು “ಪರಮಪುರುಷ”ಎನ್ನುತ್ತಾರೆ. ವಾಸ್ತವವಾಗಿ, ಅವನೊಬ್ಬನೇ “ಪುರುಷ”. ಎಲ್ಲ ಜೀವರೂ ಅವನನ್ನು ಸರ್ವದಾ ಆಶ್ರಯಿಸ ಬಯಸುವ “ಸ್ತ್ರೀ”. ಪ್ರಾಪಂಚಿಕವಾಗಿ, ಸ್ತ್ರೀಯು ಪುರುಷನ ಆಶ್ರಯಕ್ಕಾಗಿಯೇ ಗೇಹೆ ತವಕಪಡುವಳೋ. ಹೇಗೆ ಅದಿಲ್ಲದೆ ಅವಳ ಬಾಳು ಸಾರ್ಥಕವೆನಿಸದೋ ಹಾಗೆಯೇ ಆಧ್ಯಾತ್ಮಿಕವಾಗಿ ಜೀವನುಭಗವಂತನ ಆಶ್ರಯಕ್ಕಗೈ, ಭಗವಂತನ ಸೇವೆಗಾಗಿ, ಭಗವಂತನಲ್ಲಿ ಒಂದಾಗುವುದಕ್ಕಾಗಿ ಸದಾ ಯತ್ನಿಸುತ್ತಾನೆ. ಅದನು ಸಾಧಿಸುವುದೇ ಜೀವನ ಗುರಿ. ಸಾಧಿಸಿದರೆ ಲಭಿಸುವುದು ಮುಕ್ತಿ. ಮುಕ್ತಿಯನ್ನು ಸಾಧಿಸಲು ಜೀವನು ಭಗವಂತನನ್ನು ತನ್ನ ಪತಿಯನ್ನಾಗಿ-ವರಿಸಿ ದೃಢವಾಗಿ ಅನನ್ಯವಾಗಿ ಪ್ರೇಮಿಸುವುದು ಒಂದುಸಾಧನ. ಅದನ್ನೇ ಗೋಪಕನ್ಯೆಯರು ಹಿಡಿದಿದ್ದು. ಅದೇ ಅವರ ಭಕ್ತಿಮಾರ್ಗ. ಭಗವಂತನಲ್ಲಿ ಪರಿಪೂರ್ಣವಾಗಿ ಶರಣಾಗಿ, ಭಕ್ತಿಮಾರ್ಗವನ್ನು ಅಚಲವಾಗಿ ಅನುಸರಿಸಿ, ಪ್ರತಿಜೀವನೂ ಭಗವಂತನನ್ನು ಸೇರಬೇಕೆಂಬ ಆೞ್ವಾರರ ಮಹದಾಶಯ ಇದರಲ್ಲಿ ಸೂಚಿತವಾಗಿದೆ.

ಅಡಿಯ ನಡೆ: ತಳ್ಚೈ, ವಲ್ಲಿ, ಶುರಿಕೈ, ಕುನ್ಱು, ಶುತ್ತಿ, ಶಿನ್ದುರಮ್, ಶಾಲ, ಶಿನ್ದುರಪ್ಪೊಡಿ, ವಲಮ್, ವಿಣ್ \(ಅಟ್ಟು\)

೬೩

ಶ್ರೀಃ

ಶ್ರಿಯೈ ನಮಃ

ಮೂರನೆಯ ದಶಕ ಐದನೆಯ ತಿರುಮೊೞಿ ಅಟ್ಟುಕ್ಕೂವಿ

೧. ಅಟ್ಟುಕ್ಕೂವಿಶೋಟ್ರುಪ್ಪರುಪ್ಪದಮುಮ್ ತಯಿರ್ ವಾವಿಯುಮ್ ನೆಯ್ಯಳಱುಮಡಙ್ಗ

ಪ್ಪೊಟ್ಟತ್ತುಟ್ರಿ, ಮಾರಿಪ್ಪಹೈಪುಣರ್ ತ್ತ ಪೊರುಮಾ ಕಡಲ್ ವಣ್ಣನ್ ಪೊಱುತ್ತಮಲೈ

ವಟ್ಟತ್ತಡಙ್ಗಣ್ ಮಡಮಾನ್ ಕನ್ಱಿನೈ ವಲೈವಾಯ್ ಪ್ಪಟ್ರಿಕ್ಕೊಣ್ಡು, ಕುಱಮಹಳಿರ್

ಕೊಟ್ಟೈತ್ತಲೈಪ್ಪಾಲ್ ಕೊಡುತ್ತುವಳರ್ ಕ್ಕುಙ್ಗೋವರ್ ತ್ತನಮೆನ್ನುಙ್ಗೊಟ್ರಕ್ಕೂಡೈಯೇ

ಅಟ್ಟು=ಬೇಯಿಸಿ ಸಿದ್ಧಪಡಿಸಿದ, ಕುವಿ=ಕೂಡಿಸಿ ರಾಶಿಮಾಡಿದ, ಶೋಱು=ಅನ್ನದ, ಪರುಪ್ಪದಮುಮ್=ಬೆಟ್ಟವನ್ನೂ, ತಯಿರ್=ಮೊಸರಿನ, ವಾವಿಯುಮ್=ಬವೈಯನ್ನೂ< ನೆಯ್=ತುಪ್ಪದ, ಅಳಱುಮ್=ಅರೆಗಟ್ಟಿಯನ್ನೂ, ಅಡಙ್ಗ=ಅಡಗುವಂತೆ\(ಇಲ್ಲದ ಹಾಗೆ\), ಪೊಟ್ಟ=ಪೂರ್ತಿಯಾಗಿ\(ಹೊಟ್ಟೆಗೆ ಸಮನಾದಂತೆ ಎಣಿಸಿ\), ತುಟ್ರಿ=ಕಬಳಿಸಿ, ಮಾರಿಪ್ಪಹೈ=ಕ್ರೂರಶತ್ರುವನ್ನು, ಪುಣರ್ ತ್ತ=ಎದುರಿಸಿದ, ಪೊರು=ಹೋರಾಡಿದ, ಮಾ=ಸಮರ್ಥನಾದ, ಕಡಲ್ ವಣ್ಣನ್=ಕಡಲಿನ ಹೊಳಪಿನವನಾದ ಕೃಷ್ಣನು, ಪೊಱುತ್ತ=ಎತ್ತಿದ, ಮಲೈ=ಪರ್ವತವೂ, ವಟ್ಟಮ್=ದುಂಡಗೆ,ತಡ=ವಿಶಾಲವಾಗಿ\(ಇರುವ\), ಕಣ್=ಕಣ್ಣುಗಳ, ಮಡಮ್=ಅಂದವುಳ್ಳ, ಮಾನ್=ಜೊಂಕೆಯ, ಕನ್ಱಿನೈ=ಎಳೆಗರುಗಳನ್ನು, ವಲೈವಾಯ್=ಬಲೆಯ ಮೂಲಕ, ಪಟ್ರಿಕ್ಕೊಣ್ಡು=ಹಿಡಿದುಕೊಂಡು, ಕುಱಮಹಳಿರ್=ಕುರವರ ಹೆಂಗಳು, ಕೊಟ್ಟೈತ್ತಲೈ=ಹತ್ತಿಯ ಬತ್ತಿಯಿಂದ, ಪಾಲ್ ಕೊಡುತ್ತು=ಅವಕ್ಕೆ ಹಾಲು ಊಡಿಸಿ, ವಳರ್ ಕ್ಕುಮ್=ಬೆಳೆಸುವಂಥ ಬೆಟ್ಟವೂ, ಗೋವರ್ ತ್ತನಮ್=ಗೋವರ್ಧನ, ಎನ್ನುಮ್=ಎನ್ನುವ, ಕೊಟ್ರಮ್=ಜಯಗಳಿಸಿದ, ಕುಡೈಯೇ=ಕೊಡೆಯೇ\(ರಕ್ಷಣೆಯೇ\).

ಅಟ್ಟು ರಾಶಿಮಾಡಿದ ಅನ್ನದ ಬೆಟ್ಟವನ್ನೂ ಮೊಸರಿನ ಬವೈಯನ್ನೂ ತುಪ್ಪದ ಅರೆಗಟ್ಟಿಯನ್ನೂ ಹೆಸರಿಲ್ಲದಂತೆ ಹೊಟ್ಟಿನಂತೆ ಎಣಿಸಿ ಕಬಳಿಸಿ, ಕ್ರೂರ ಶತ್ರುವನ್ನು

೬೪

ಎದುರಿಸಿ ಹೋರಾಡಿದ ಕಡು ಸಮರ್ಥನಾದ ಕಡಲಹೊಳಪಿನ ಕೃಷ್ಣನು ಎತ್ತಿದ ಪರ್ವತವೂ, ದುಂಡಗೆ ವಿಶಾಲವಾದ ಕಣ್ಣುಗಳ ಅಂದವುಳ್ಳ ಜಿಂಕೆಯ ಮರಿಗಳನ್ನು ಬಲೆಯಲ್ಲಿ ಹಿಡಿದುಕೊಂಡು ಕುರವರ ಹೆಂಗಳು, ಹತ್ತಿಯ ಬತ್ತಿಯಿಂದ ಅವಕ್ಕೆ ಹಾಲೂಡಿಸಿ ಬೆಳಸುವಂಥ ಪರ್ವತವೂ, ಗೋವರ್ಧನ”ಎಂಬ ಜಯಗಳಿಸಿದ ಕೊಡೆಯೇ\(ರಕ್ಷಣೆಯೇ\).\(೧\)

“ಅನ್ನದ ಬೆಟ್ಟ”-ಎಂದರೆ, ಬೆಟ್ಟದಷ್ಟು ಎತ್ತರದ ರಾಶಿಯ ಅನ್ನವನ್ನು ತೋಡಿ ಸಿದ್ಧಪಡಿಸಿರುವುದು. “ಮೊಸರಿನ ಬಾವಿ”-ಎಂದರೆ ಎತ್ತರವಾಗಿ ಅನ್ನದಲ್ಲಿ ಕಟ್ಟೆಕಟ್ಟಿ ಅದರ ತುಂಬ ಮೊಸರು ತುಂಬುವುದು. “ಅರೆಗಟ್ಟಿ ತುಪ್ಪ”-ಎಂದರೆ, ಬಹುಹೆಚ್ಚು ಪ್ರಮಾಣದಲ್ಲಿ ತುಪ್ಪವನ್ನು ಶೇಖರಿಸಿಡುವುದು. ಇವಿಷ್ಟನ್ನೂ ಗೋವಳರು, ಕೃಷ್ಣನ ಮಾತಿನಂತೆ, ಗೋವರ್ಧನ ಪರ್ವತದ ತಪ್ಪಲಿನಲ್ಲಿ ಆ ಪರ್ವತಕ್ಕೆ ಎಡೆಯಾಗಿ ಬಡಿಸಿದರು. ಪರ್ವತವನ್ನು ಪೂಜಿಸಿ, ಎಡೆಯನ್ನು ನೈವೇದ್ಯಮಾಡಿದರು. ಅವರು ನೋಡುತ್ತಿದ್ದ ಹಾಗೆಯೇ ಬೆಟ್ಟದಿಂದ ಒಂದು ರೂಪ ಇಳಿದು ಬಂತು. ಬಡಿಸಿದ್ದ ಎಡೆಯಲ್ಲಿ ಎಲ್ಲವನ್ನೂ ಹೆಸರಿಲ್ಲದಂತೆ ಕಬಳಿಸಿಬಿಟ್ಟಿತು. ಎಲ್ಲರಿಗೂ ಆಶ್ಚರ್ಯವೂ ಆನಮ್ದವೂ ಆಯಿತು. ಈ ಪೂಜೆಯೂ ಎಡೆಯೂ ದೇವೇಂದ್ರನಿಗೆ ಸಲ್ಲಬೇಕಾಗಿತ್ತು. ಹಾಗೆ ಅದು ನಡೆಯಲಿಲ್ಲ. ಇದರಿಂದ ದೇವೇಂದ್ರನಿಗೆ ಕೋಪಬಂತು. ಗೋವಳರನ್ನು, ಅವರು ದಾರಿ ತಪ್ಪಿಸಿದ್ದಕ್ಕಗೈ ಶಿಕ್ಷಿಸಿ ಅವರಿಗೆ ಬುದ್ಧಿ ಕಲಿಸಬೇಕೆಂದು ಬಗೆದ. ಗೋಕುಲದ ಮೇಲೆ ಏಳುದಿನಗಳ ಕಾಲ ಬಿಡದ ಬಿರುಮಳೆಗರೆಸಿದ. ಗೋಕುಲಕ್ಕೆ ಕಡುಶತ್ರುವೆನಿಸಿದ ಆ ದೇವೇಂದ್ರನನ್ನು ಕೃಷ್ಣ ಎದುರಿಸಿ ನಿಲ್ಲಬೇಕಾಯಿತು. ಆ ಬೆಟ್ಟವನ್ನೇ ತನ್ನ ದ್ವಿತೀಯಸಾಮರ್ಥ್ಯದಿಂದ ಎತ್ತಿಹಿಡಿದು ಅದರ ಕೆಳಗಡೆ ಗೋವಳರನ್ನೂ ದನಕರುಗಳನ್ನೂ ರಕ್ಷಿಸಿದನು. ಹಾಗೆ, ಕೊಡೆಯಂತೆ ರಕ್ಷಣೆಕೊಟ್ಟದ್ದು ಆ ಗೋವರ್ಧನ ಪರ್ವತ. ಕೃಷ್ಣನ ಹಾಗೆಯೇ ಗೋವರ್ಧನ ಪರ್ವತವೂ ಸಮರ್ಥವಾದದ್ದೇ.

ಈ ಬೆಟ್ಟ ತನ್ನ ಮೇಲುಗಡೆ ವಾಸಿಸುವ ಜನರಿಗೂ ಪ್ರಾಣೀಗಳೀಗೂ ಗಾಢವಾದ ಪ್ರೇಮವನ್ನುಂಟುಮಾಡಿ ಪರಸ್ಪರ ರಕ್ಷಿಸುವಂತೆ ಮಾಡುತ್ತದೆ. ಬೆಟ್ಟದ ತಪ್ಪಲಲ್ಲಿ ವಾಸಿಸುವ ಕುರವರ ಹೆಗಳು ಎಳೆಯ ಜಿಂಕೆಯ ಮರಿಗಳನ್ನು ತಮ್ಮ ತೊದೆಗಳ ಮೇಲೆ ಇಟ್ಟುಕೊಂಡು ಬೆಳೆಸುತ್ತಾರೆ. ಹತ್ತಿಯಿಂದ ಮಾಡಿದ ಬತ್ತಿಗಳಿಂದ ಅವುಗಳಿಗೆ ಹಾಲನ್ನೂಡುತ್ತಾರೆ. ಶತ್ರುಗಳಿಂದ ಅವುಗಳನ್ನು ರಕ್ಷಿಸುವುದೂ ಬೆಟ್ಟದಿಂದ ಬರುವ ರಕ್ಷಣೆಯೇ.

ಆದ್ದರಿಂದ, ಆೞ್ವಾರರು ಹೇಳುತ್ತಾರೆ: ರಕ್ಷಣೆ ಕೊಡುವುದರಲ್ಲಿ ಕೀರ್ತಿಗಳಿಸಿರುವ ಕೊಡೆಯೇ ಅದು.

೬೫

೨.ವೞುವೊನ್ಱುಮಿಲ್ಲಾಚ್ಚೆಯ್ ಹೈವಾನವರ್ ಕೋನ್ ವಲಿಪ್ಪಟ್ಟುಮುನಿನ್ದು ಎಡುಕ್ಕಪ್ಪಟ್ಟ

ಮೞೈವನ್ದೆೞುನಾಖ್ ಪೆಯ್ದು ಮಾತ್ತಡುಪ್ಪ ಮದುಸೂದನೆಡುತ್ತು ಮಱಿತ್ತಮಲೈ

ಇೞವುತರಿಯಾದದೋರ್ ಟ್ರುಪ್ಪಿಡಿಯಿಳಂಜೀಯನ್ತೊಡರ್ ನ್ದು ಮುಡುಹುದಲುಮ್

ಕುೞವಿಯಿಡೈಕ್ಕಾಲಿಟ್ಚೆದಿರ್ ನ್ದು ಪೊರುಙ್ಗೋವರ್ ತ್ತನಮೆನ್ನುಙ್ಗೊಟ್ರಕ್ಕುಡೈಯೇ

ವೞು=ಪಾಪ, ಒನ್ಱುಮ್=ಸ್ವಲ್ಪವೂ\(ಒಂದೂ\), ಇಲ್ಲಾ=ಇಲ್ಲದ, ಶೆಯ್ ಹೈ=ಕಾರ್ಯಗಳನ್ನು ಮಾಡುವ, ವಾನವರ್=ದೇವತೆಗಳ, ಕೋನ್=ನೊಡೆಯನ\(ದೇವೇಂದ್ರನ\), ವಲಿ=ಬಲವಂತಕ್ಕೆ, ಪಟ್ಟು=ಒಳಪಟ್ಟು, ಮುನಿನ್ದು=ಕೋಪಗೊಂಡು, ವಿಡುಕ್ಕಪ್ಪಟ್ಟ=ಬಿಡಲ್ಪಟ್ಟ, ಮೞೈ=ಮಳೆಯು\(ಮೇಘವು\), ವನ್ದು=ಬಂದು, ಎೞುನಾಳ್=ಏಳುದಿನಗಳು, ಪೆಯ್ದು=ಸುರಿದು, ಮಾ=ಪಶುಗಳನ್ನು, ತಡುಪ್ಪ=ತೋಯಿಸಲು, ಮದುಶೂದನ್=ಮಧುಸೂದನನು, ಮಱಿತ್ತ=ಬುಡಸಹಿತ ಕಿತ್ತು, ಎಡುತ್ತ=ಎತ್ತಿದ, ಮಲೈ=ಪರ್ವತವು, ಇೞವು=ಕಷ್ಟವನ್ನು, ತರಿಯಾದದು=ಭರಿಸಲಾರದ್ದಾದ, ಓರ್=ಒಂದು, ಈಟ್ರುಪ್ಪಿಡಿ=ಈನಿದ ಹೆಣ್ಣಾನೆಯು, ಇಳ=ಎಳೆಯ, ಶೀಯಮ್=ಸಿಂಹವು, ತೊಡರ್ ನ್ದು=ಹಿಂಬಾಲಿಸಿಕೊಂಡು ಬಂದು, ಮುಡುಹುದಲುಮ್=ಎರಗಲು\(ಮೇಲೆ ಬೀಳಲು\), ಕುೞವಿ=\(ತನ್ನ\_\)ಎಳೆಗರುವನ್ನು, ಕಾಲ್=ಕಾಲುಗಳ, ಇಡೈ=ನಡುವೆ ಇಟ್ಟು=ಇಟ್ಟುಕೊಂಡು, ಎದಿರ್ ನ್ದು=ಸಿಂಹವನ್ನು ಎದುರಿಸಿ, ಪೊರುಮ್=ಹೋರಾಡುವ, ಕೋವರ್ ತ್ತನಮ್=ಗೋವರ್ಧನ, ಎನ್ನುಮ್=ಎನ್ನುವ, ಕೊಟ್ರಮ್=ಜಯಗಳಿಸಿದ, ಕುಡೈಯೇ=ಕೊಡೆಯೇ.

ಸ್ವಲ್ಪವೂ ಪಾಪವಿಲ್ಲದ ಕಾರ್ಯಗಳನ್ನು ಮಾಡುವ ದೇವತೆಗಳ ಒಡೆಯನಾದ ದೇವೇಂದ್ರನ ಬಲಾತ್ಕಾರಕ್ಕೆ ಒಳಪಟ್ಟು, ಕೋಪಗೊಂಡು ಬಿಡಲ್ಪಟ್ಟ ಮೇಘವು ಬಂದು ಏಳುದಿನಗಳು ಮಳೆಯನ್ನು ಸುರಿಸಿ ಹಸುಗಳನ್ನು ತೊಯಿಸಲು ಮಧುಸೂದನನು ಬುಡಸಹಿತ ಕಿತ್ತು ಎತ್ತಿದ ಪರ್ವತವು, ಕಷ್ಟವನ್ನು ಭರಿಸಲಾರದ ಒಂದು ಈನಿಯ ಹೆಣ್ಣಾನೆಯನ್ನು ಎಳೆಯ ಸಿಂಹವು ಹಿಂಬಾಲಿಸಿ ಮೇಲೆರಗಲು, ಅದು ತನ್ನ ಎಳೆಗರುವನ್ನು ತನ್ನ ಕಾಲುಗಳ ನಡುವೆ ಇಟ್ಟುಕೊಂಡು ಸಿಂಹವನ್ನು ಎದುರಿಸಿ ಹೋರಾಡುವಂಥ ಗೋವರ್ಧನ ಎಂಬುದು ಜಯಗಳಿಸಿದ ಕೊಡೆಯೇ.\(೨\)

ದೇವತೆಗಳು ಯಾವಾಗಲು ಪುಣ್ಯಕರಯಗಳನ್ನು ಮಾಡುವವರು. ಎಂದರೆ, ಅವರು ಯಾವಾಗಲೂ ಭೂಲೋಕದವರಿಗೆ ಸಹಾಯಕರು. ಅವರಿಗೆ ಒಳ್ಳೆಯದನ್ನು ಮಾಡುವವರು. ಆದರೆ, ಅವರ ಒಡೆಯನಾದ ದೇವೇಂದ್ರನಿಗೆ ಗೋಕುಲದ ಮೇಲೆ ಇಲ್ಲದ ಕೋಪಬಂತು. ಅವನಿಗೆ ಗೋಕುಲದವರು ತಕ್ಕ ಸತ್ಕಾರ ಮಾಡಲಿಲ್ಲವೆಂದು. ಆದ್ದರಿಂದ ಅವನು ಮೋಡಗಳನ್ನು ಕರೆದು ಆಜ್ಞಾಪಿಸಿದನು. ಅವನ ಬಲವಂತಕ್ಕೆ ಒಳಪಟ್ಟು ಮೋಡಗಳು ಗೋಕುಲದ ಮೇಲಕ್ಕೆ

೬೬

ಆವರಿಸಿಕೊಂಡು, ಏಳುದಿನಗಳ ಕಾಲ ಬಿಡದ ಸುರಿಮಳೆಯನ್ನು ಸುರಿಸಿದವು. ಗೋಕುಲದ ದನಕರುಗಳೆಲ್ಲ ನೆನೆದು ಹೋದವು. ಮಧುಸೂದನನಾದ ಕೃಷ್ಣನು ಇದನ್ನು ನೋಡಿ, ಗೋಕುಲದ ಮಗ್ಗುಲಲ್ಲೇ ಅದಕ್ಕೆ ತಾಯಿಯಂತೆ ಆಶ್ರಯವಗೈದ್ದ ಬೆಟ್ಟವನ್ನು ಬುಡಸಹಿತ ಕಿತ್ತು ಎತ್ತಿ ಹಿಡಿದುಕೊಂಡು ಅದರ ಕೆಳಗಡೆ ಗೋವಳರನ್ನೂ ಗೋವುಗಳನ್ನೂ ರಕ್ಷಿಸಿದನು. ಕೊಡೆಯಂತೆ ಹಾಗೆ, ರಕ್ಷಣೆ ಕೊಟ್ಟ ಪರ್ವತವೇ ಗೋವರ್ಧನ ಪರ್ವತ.

ಗೋವರ್ಧನ ಪರ್ವತ ಒಂದು ಈನಿದ ಹೆಣ್ಣಾನೆಯಂತೆ. ಕಷ್ಟವನ್ನು ಭರಿಸಲಾರದ್ದು ಅದು. ಅಂಥ ಆನೆಯ ಮೇಲೆ ಎಳೆಸಿಂಗವೊಂದು ಹಿಂಬಾಲಿಸಿ ಮೇಲೆಬಿದ್ದರೆ, ಅದು ಸುಮ್ಮನಿರಲಾದೀತೇ? ತನ್ನ ಎಳೆಯ ಕರುವನ್ನು ಕಾಪಾಡಬೇಡವೇ? ಶತ್ರುವನ್ನು ಎದುರಿಸಬೇಡವೇ? ಅದನ್ನು ನಿಗ್ರಹಿಸಬೇಡವೇ? ಈ ಎರಡು ಕಾರ್ಯಗಳನ್ನೂ ಏಕಕಾಲದಲ್ಲೇ ನಡಸಬೇಕಲ್ಲವೇ? ಅದ್ದರಿಂದ, ಆಗ ಅದು ತನ್ನ ಕರುವನ್ನು ತನ್ನ ಕಾಲುಗಳ ನಡುವೆ ಇಟ್ಟು ರಕ್ಷಿಸುತ್ತಾ, ಸಿಂಹವನು ಎದುರಿಸಿ ಹೋರಾಡುವುದು. ಹಾಗೆಯೇ, ಗೋವರ್ಧನ ಪರ್ವತವು ತನ್ನ ಸಂತಾನವಾದ ಗೋವಳರನ್ನು ಗೋವುಗಳನ್ನೂ ತನ್ನ ತಳದಲ್ಲಿ ಸುರಕ್ಷಿತವಾಗಿ ಇಟ್ಟುಕೊಂಡು, ಅದೇ ಕಾಲದಲ್ಲಿ ಶತ್ರುವಾದ ಘೋರಮಳೆಯನ್ನು ಎದುರಿಸುತ್ತದೆ.

೩. ಅಮ್ಮೈತಡಙ್ಗಣ್ ಮಡವಾಯ್ ಚ್ಚಿಯರುಮಾನಾಯರುಮಾನಿರೈಯುಮಲಱಿ

ಎಮ್ಮೈಚ್ಚರಣೆನ್ಱು ಕೊಳ್ಳೆನ್ಱಿರಪ್ಪವಿಲಙ್ಗಾೞಿಕ್ಕೈಯೆನ್ದೈಯೆಡುತ್ತಮಲೈ

ತಮ್ಮೈಚ್ಚರಣೆನ್ಱ ತಮ್ ಪಾವೈಯರೈಪ್ಪುನಮೇಯ್ ಹಿನ್ಱ ಮಾನಿನಙ್ಕಾಣ್ಮಿನೆನ್ಱು

ಕೊಮ್ಮೈಪ್ಪುಯಕ್ಕುನ್ಱರ್ ಶಿಲೈಕುನಿಕ್ಕೂಙ್ಗೊವರ್ ತ್ತನಮೆನ್ನುಙ್ಕೊಟ್ರಕ್ಕೂಡೈಯೇ

ಅಮ್=ಅಂದವಾದ, ಮೈ=ಕಾಡಿಗೆಯಿಟ್ಟ, ತಡ=ವಿಶಾಲವಾದ. ಕಣ್=ಕನ್ಣುಗಳುಳ್ಳ, ಮಡಮ್=ಸುಂದರಿಯರಾದ, ಆಯ್ ಚ್ಚಿಯರುಮ್=ಗೋಪಸ್ತ್ರೀಯರೂ, ಆನ್ ಆಯರುಮ್=ಗೋಪಪುರುಷರೂ, ಆ=ಪಶುಗಳ, ನಿರೈಯುಮ್=ಮಂದೆಯೂ, ಅಲಱಿ=ದೀನಸ್ವರದಿಂದ ಘಟ್ಟಿಯಾಗಿ ಕೂಗಿ, ಎಮ್ಮೈ=ನಮ್ಮನ್ನು, ಶರಣ್=ಶರಣಾದವರು, ಎನ್ಱು=ಎಂದು, ಕೊಳ್=ಸ್ವೀಕರಿಸು, ಎನ್ಱು=ಎಂದು, ಇರಪ್ಪ=ಪ್ರರಥಿಸಲು, ವಿಲಙ್ಗುಮ್=ತೊಳಗಿ ಬೆಳಗುವ, ಆೞಿ=ಚಕ್ರಯುಧವನ್ನು, ಕೈ=ಕೈಯಲ್ಲಿ, ಏನ್ದು=ಧರಿಸಿ

೬೭

ಎಡುತ್ತ=ಎತ್ತಿದ, ಮಲೈ=ಪರ್ವತವು, ಕೊಮ್ಮೈ=ದಷ್ಟಪುಷ್ಟವಾದ, ಪುಯಮ್=ಭುಜಗಳುಳ್ಳ, ಕುನ್ಱರ್=ಬೆಟ್ಟದ ಕುರುಬರು, ತಮ್ಮೈ=ತಮ್ಮನ್ನು, ಶರಣ್=ಶರಣು\(ರಕ್ಷಿಸಿ\), ಎನ್ಱ=ಎನ್ನುವ, ತಮ್=ತಮ್ಮನ್ನು ಆಶ್ರಯಿಸಿರುವ, ಪಾವೈಯರೈ=ಮಡದಿಯರನ್ನು, ಪುನಮ್=ಹೊಲಗಳನ್ನು, ಮೇಯ್ ಹಿನ್ಱ=ಮೇಯುತ್ತಿರುವ, ಮಾನ್=ಜಿಂಕೆಗಳ, ಇನಮ್=ಹಿಂಡು, ಕಾಣ್ ಮಿನ್=ನೋಡಿರಿ, ಎನ್ಱು=ಎಂದು, ಶಿಲೈ=ಬಿಲ್ಲನ್ನು, ಕುನಿಕ್ಕೂಮ್=ಬಗ್ಗಿಸಿ ಸಿದ್ಧವಾಗಿರುವಂಥ, ಕೋವರ್ ತ್ತನಮ್=ಗೋವರ್ಧನ, ಎನ್ನುಮ್=ಎಂಬ, ಕೊಟ್ರಮ್=ವಿಜಯವಂತ, ಕುಡೈಯೇ=ಕೊಡೆಯೇ

ಕಾಡಿಗೆಯಿಟ್ಟಿರುವ ಅಂದವಾದ ವಿಶಾಲವಾದ ಕಣ್ಣುಗಳುಳ್ಳ ಸುಂದರಿಯರಾದ ಗೋಪಸ್ತ್ರೀಯರೂ, ಗೋಪಪುರುಷರೂ, ಗೋಪಸಮೂಹವೂ ದೀನಸ್ವರದಿಂದ ಬಿರುಸಾಗಿ ಉಚ್ಚ ಕಂಠದಿಂದ ಕೂಗಿ, “ನಮ್ಮನ್ನು ಶರಣಾದವರು ಎಂದು ಸ್ವೀಕರಿಸು”ಎಂದು ಪ್ರಾರ್ಥಿಸಲು, ತೊಳಗಿಬೆಳಗುವ ಚಕ್ರಾಯುಧವನ್ನು ಕೈಯಲ್ಲಿ ಧರಿಸಿದ \(ಕೃಷ್ಣ ಭಗವಂತನು\) ಎತ್ತಿದ ಪರ್ವತವೇ ದಷ್ಟಪುಷ್ಟ ಭುಜಗಳುಳ್ಳ ಬೆಟ್ಟದ ಕುರುಬರು ತಮ್ಮನ್ನು ರಕ್ಷಿಸಿ ಎಂದು ತಮ್ಮನ್ನು ಆಶ್ರಯಿಸಿರುವ ಮಡದಿಯರನ್ನು ಗೊಲಗಳನ್ನು ಮೇದು ಹಾಳುಮಾಡುತ್ತಿರುವ ಜಿಂಕೆಯ ಹಿಂಡು ಎಂದು \(ಭ್ರಮಿಸಿ\) ತಮ್ಮ ಬಿಲ್ಲುಗಳನ್ನು ಬಗ್ಗಿಸಿ ಸಿದ್ಧಪಡಿಸಿರುವಂಥ ಗೋವರ್ಧನವೆಂಬ ವಿಜಯವಂತ ಕೊಡೆಯೇ.\(೩\)

ತನಗೆ ಗೋವಳರು ಯಥಾರೀತಿಯ ಗೌರವ ತೋರಿಸಲಿಲ್ಲವೆಂಬ ಕಾರಣದಿಂದ ಕಡುಕೋಪಗೊಂಡ ದೇವೇಂದ್ರನು ಇಡಿಯ ಗೋಕುಲವನ್ನು ನೀರ್ಮುಳುಗು ಮಾಡಿಬಿಡುವೆನೆಂದು ಏಳು ದಿನಗಳ ಕಾಲ ಸತತವಾಗಿ ಸುರಿಮಳೆಯನ್ನು ಸುರಿಸಿದನು.ಗೋಪವನಿತೆಯರೂ ಗೋಫಾಲರೂ ಗೋಸಂದೋಹವೂ ದಿಕ್ಕೂ ಕಾಣದಾದರು. “ಭಗವಂತ, ನೀನೇ ಗತಿ-ನಿನಗೆ ಶರಣು”ಎಂದು ಆರ್ತರಾಗಿ ಪ್ರರ್ಥಿಸಿದರು. ಭಗವಂತಾಅದ ಶ್ರೀಕೃಷ್ಣನು ದಿವ್ಯಚಕ್ರಾಯುಧವನ್ನು ಒಂದು ಕೈಯಲ್ಲಿ ಹಿಡಿದು, ಮತೊಂದು ಕೈಯಿಂದ ಪರ್ವತವನ್ನೆತ್ತಿ ಹಿಡಿದು, ಅದರಡಿಯಲ್ಲಿ ಗೋಪಗೋಪಿಯರನ್ನೂ ಗೋ ಸಂದೋಹವನ್ನೂ ಸಂರಕ್ಷಿಸಿದನು.

ಬೆಟ್ಟ ಕುರುಬರು ಜಿಂಕೆಯಂತೆ ಅಂದವಾದ ಕಣ್ಣುಗಳುಳ್ಳ ತಮ್ಮ ಮಡದಿಯರನ್ನೇ ತಮ್ಮ ಹೊಲಗಳನ್ನು ನಾಶಪಡಿಸುವ ಜಿಂಕೆಗಳ ಹಿಂಡು ಎಂದು ಭ್ರಮಿಸಿ, ತಮ್ಮ ಬಿಲ್ಲುಗಳಿಗೆ ಹೆದೆಯೇರಿಸಿ ಅಂಬನ್ನು ಹೂಡಿ ಅವರನ್ನು ಕೊಲ್ಲಲು ಸಿದ್ಧವಾಗಿರುವಾಗ, “ನಮ್ಮನ್ನು ರಕ್ಷಿಸಿ, ನಾವು ನಿಮ್ಮವರೇ, ನಿಮ್ಮ ಆಶ್ರಿತರೇ\!”ಎಂದು ಕೂಗಿ ಹೇಳಿದ ಕೂಗು ಅವರ ಭ್ರಮನಿರಸನಗೊಳಿಸಿದ್ದರಿಂದ, ಅವರು ಮತ್ತೆ ಶಾಂತರಾದರು.

೬೮

ಬೆಟ್ಟದ ಕುರುಬರು ತಮ್ಮ ಮಡದಿಯರನ್ನೇ ತಮ್ಮ ಹೊಲಗಳನ್ನು ನಾಶಮಾಡುವ ಜಿಂಕೆಗಳೆಂದು ತಪ್ಪು ತಿಳಿದಿದ್ದರಿಂದ, ಎದುರಿಗೆ ಕಾಣುವ ಶತ್ರುಗಳನ್ನು ಕೊಲ್ಲಲು ಸಿದ್ಧರಾಗಿದ್ದರು. ಆದರೆ ಅವರು ತಮ್ಮ ಆಶ್ರಿತರೇ ಎಂದು ತಿಳಿದಾಗ ತಮ್ಮ ಬಿಲ್ಲನ್ನು ಕೆಳಕ್ಕೆ ಇಳಿಸಿ ಬಿಟ್ಟರು. ಹಾಗೆಯೇ ಶ್ರೀಕೃಷ್ಣನೂ ಚಕ್ರಧಾರಿಯಾಗಿ ಶತ್ರುಸಂಹಾರಕ್ಕೆ ಸಿದ್ಧನಾಗಿದ್ದ. ಗೋಕುಲದ ಕಡುಶತ್ರು ದೇವೇಂದ್ರ. ಅವನಿಗೆ ಸಲ್ಲಬೇಕಾಗಿದ್ದ ಎಡೆಯನ್ನೆಲ್ಲಾ ಕೃಷ್ಣನೇ ಉಂಡು, ಅವನಿಗೆ ಶಿಕ್ಷೆ ಮಾಡಿದ್ದೇ ಸಾಲದೇ? ಹಾಗೆ ಅವನಿಗೆ ಅಪಮಾನಗೊಳಿಸಿದ್ದೇ ಸಾಲದೇ? ಚಕ್ರಾಯುಧದಿಂದ ಅವನ ತಲೆಯನ್ನೂ ತೆಗೆದುಬಿಡಬೇಕೇ? ದೇವೇಂದ್ರನು ಈಗ ಶರಣಾಗತನಾಗಿ ಬಂದಿದ್ದಾನೆ. ಆದ್ದರಿಂದ ಅವನನ್ನು ರಕ್ಷಿಸಬೇಕಲ್ಲವೇ? ಹೀಗೆಲ್ಲಾ ಯೋಚಿಸಿದ ಕೃಷ್ಣನು ಚಕ್ರಾಯುಧವನ್ನು ಉಪಯೋಗಿಸಲಿಲ್ಲ.

ಗೋವರ್ಧನ ಪರ್ವತದಲ್ಲಿ ಪ್ರಶಾಂತ ವಾತಾವರಣವಿದೆ. ಯಾರ ಕೋಫವನ್ನಾದರೂ ಅದು ಶಮನಗೊಳಿಸಬಲ್ಲದು. ಅದು ಕರುಣೆಯನ್ನು ಹೃದಯದಲ್ಲಿ ತುಂಬುತ್ತದೆ. ಸಸ್ಯಸಮೃದ್ಧವಗಿ ಮನರಂಜಕವಾಗಿ ಇರುವುದೇ ಕೃಷ್ಣನ ಕರುಣೆಗೂ ರಕ್ಷಣೆಗೂ ಕಾರಣವೆನ್ನಬಹುದೇನೋ.

೪.ಕಡುವಾಯ್ ಚ್ಚಿನವೆಙ್ಗಟ್ಕಳಿಟ್ರಿನುಕ್ಕೂಕ್ಕವಲಮೆಡುತ್ತು ಕೊಡುಪ್ಪಾನವನ್ ಪೋಲ್

ಅಡಿವಾಯುಱಕ್ಕೈಯಿಟ್ಟೆ ೞಪ್ಪಱತ್ತಿಟ್ಟಮರರ್ ಪೆರುಮಾನ್ ಕೊಣ್ಡುನಿನ್ಱ ಮಲೈ

ಕಡಲ್ ವಾಯ್ ಚ್ಚೆನ್ಱು ಮೇಗಙ್ಗವಿೞ್ ನ್ದಿಱಙ್ಗಿಕ್ಕದುವಯ ಪಡನೀರ್ಮುಹನ್ದೇಱಿ

ಕುಡವಾಯ್ ಪ್ಪಡನಿನ್ಱು ಮೞೈಪೊೞಿಯುಙ್ಗೋವರ್ ತ್ತನಮೆನ್ನುಙ್ಗೆಟ್ರಕ್ಕುಡೈಯೇ ಎಙ್ಗುಙ್

ಕಡುವಾಯ್=ಕ್ರೂರವಾದ ಬಾಯನ್ನೂ, ಚಿನಮ್=ಕೋಪ, ವೆಮ್=ತೀಕ್ಷ್ಣವಾದ, ಕಣ್=ಕಣ್ಣುಗಳನ್ನೂ ಉಳ್ಳ, ಕಳಿಟ್ರಿನುಕ್ಕೂ= ಆನೆಯೊಂದಕ್ಕೆ, ಕವಳಮ್=ಕವಳವನ್ನು, ಎಡುತ್ತು=ಎತ್ತಿ, ಕೊಡುಪ್ಪಾನ್=ಕೊಡುವವನಾದ, ಅವನ್=ಮಾವಟಿಗನ, ಪೋಲ್=ಹಾಗೆ, ವಾಯ್=ಬುಡದ, ಅಡಿ=ಕೆಳಗಡೆಗೆ, ಉಱ=ಚೆನ್ನಾಗಿ, ಕೈ ಇಟ್ಟು=ಕೈಗಳನ್ನು ಸೇರಿಸಿ, ಅಮರರ್=ದೇವತೆಗಳ, ಪೆರುಮಾನ್=ದೇವನಾದ ಕೃಷ್ಣನು, ಕೊಣ್ಡು=ಎತ್ತಿಕೊಂಡು, ನಿನ್ಱ=ನಿಲ್ಲುವ, ಮಲೈ=ಪರ್ವತವು, ಕಡಲ್ ವಾಯ್=ಕಡಲ ಬಳಿಗೆ, ಚೆನ್ಱು=ಹೋಗಿ, ಮೇಹಮ್=ಮೇಘವು, ಇಱಙ್ಗಿ=ಇಳಿದು, ಕಚಿೞ್ ನ್ದು=ಕವಿದು ಆವರಿಸಿಕೊಂಡು, ಕದುವಾಯ್ ಪ್ಪಡ=ನೆಲಮುಟ್ಟುವಂತೆ, ನೀರ್=ನೀರನ್ನು, ಮುಹನ್ದು=ತೋಡಿಕೊಂಡು

೬೯

ಏಱಿ=ಮೇಲಕ್ಕೆ ಏರಿ, ಎಙ್ಗುಮ್=ಎಲ್ಲ ಕಡೆಗಳಲ್ಲಿಯೂ, ಕುಡಮ್=ಕೊಡಗಳು, ವಾಯ್ ಪ್ಪಡ=ಬಾಯಿ ಹಚ್ಚುವಷ್ಟು\(ತುಂಬುವಷ್ಟು\), ನಿನ್ಱು=ಒಂದೇ ಸಮನಾಗಿ ನಿಂತು, ಮೞೈ=ಮಳೆಯನ್ನು, ಪೊೞಿಯುಮ್=ಸುರಿಸುವ, ಕೋವರ್ ತ್ತನಮ್=ಗೋವರ್ಧನ, ಎನ್ನುಮ್=ಎಂಬ ಹೆಸರಿನ, ಕೊಟ್ರಮ್=ವಿಜಯವಂತ, ಕುಡೈಯೇ=ಕೊಡೆಯೇ.

ಕ್ರೂರವಾದ ಬಾಯನ್ನೂ ಕೋಪದ ತೀಕ್ಷ್ಣವಾದ ಕಣ್ಣುಗಳನ್ನೂ ಉಳ್ಳ ಆನೆಯೊಂದಕ್ಕೆ ಕವಳವನ್ನು ಎತ್ತಿ ಕೊಡುವವನಾದ ಮಾವಟಿಗನ ಹಾಗೆ, ಬುಡದ ತಳಕ್ಕೆ ಚೆನ್ನಾಗಿ ಹಚ್ಚಿ ದೇವದೇವನಾದಕೃಷ್ಣನು ಎತ್ತಿ ನಿಲ್ಲುವ ಪರ್ವತವು, ಮೇಘವು ಕಡಲಿಗೆ ಹೋಗಿ ಇಳಿದು ನೀರನ್ನುಕವಿದು ಆವರಿಸಿಕೊಂಡು ನೆಲಮುಟ್ಟುವಂತೆ ಅದರ ನೀರನ್ನು ಹೀರಿಕೊಂಡು ಮೇಲಕ್ಕೇರಿ ಎಲ್ಲ ಕಡೆಗಳಲ್ಲಿಯೂ ಕೊಡಗಳು ಬಾಯಿಹಚ್ಚುವಷ್ಟು ಒಂದೇ ಸಮನಾಗಿ ಬಿಡದೆ ನಿಂತು ಮಳೆಯನ್ನು ಸುರಿಸುವ ಗೋವರ್ಧನ ಎಂಬ ಹೆಸರಿನ ವಿಜಯಂತ ಕೊಡೆಯೇ.\(೪\)

ಗೋವರ್ಧನ ಪರ್ವತ ಎಂಥಾದ್ದು? ಈಪ್ರಶ್ನೆಗೆ ಒಳ್ಳೆಯ ಉದಾಹರಣೆಯೊಡನೆ ವಿವರಣೆ ಇಲ್ಲಿದೆ. ಕೋಪಗೊಂಡ ಆನೆಗೆ ಉಣಿಸಬೇಕಾದರೆ,ಅದು ಅದರ ಮಾವಟಿಗನಿಗೇ ಗೊತ್ತು. ಎಂಥ ಪರಿಸ್ಥಿತಿಯಲ್ಲೂ ಅದರ ನಿರ್ವಾಹಕನೇ ಅವನು. ಹಾಗೆಯೇ, ಕೃಷ್ಣನಿಗೆ ಗೊತ್ತು ಗೋವರ್ಧನ ಪರ್ವತವನ್ನು ಹೇಗೆ ಉತ್ತಮವಾಗಿ ಬಳಸಿಕೊಳ್ಳುವುದು ಎಂಬುದು. ಭಯಂಕರವಾದ ಕಾರ್ಮುಗಿಲು ಕಡಲಿನಿಂದ ನೀರನ್ನು ಬಿರಿಯುವಂತೆ ತುಂಬಿಕೊಂಡು ಗೋವರ್ಧನ ಪರ್ವತದ ಮೇಲೆ ಬಂದು ಕೊಡಕೊಡಗಳ ಗಾತ್ರದಲ್ಲಿ ನಡುಗಿಸುವಂಥ ಭಯಂಕರವಾದ ಮಳೆಯನ್ನು ಸುರಿಸುತ್ತಿರುವಾಗ, ಅದರ ಭಯವನ್ನು ನಿವಾರಿಸಿ, ಅದನ್ನು ಉತ್ತಮರೀತಿಯಲ್ಲಿ ಬಳಸಿಕೊಳ್ಳಬಲ್ಲ ಚತುರ ಸಾಹಸಿ ಕೃಷ್ಣ. ಕೃಷ್ಣನ ಕೈಯಲ್ಲಿ ಕೊಡೆಯಾಗಿ ನಿಂತ ವಿಜಯವಂತ ಪರ್ವತವೇ ಗೋವರ್ಧನ.

೫. ವಾನತ್ತಿ ಉಳ್ಳೀರ್ ವಲಿಯೀರುಳ್ಳೀರೇಲಱೈಯೋವನ್ದು ವಾಙ್ಗುಮಿನೆನ್ ಬವನ್ ಪೋಲ್

ಏನತ್ತುರುವಾಹಿಯವೀಶನೆನ್ದೈಯಿಡವನೆೞವಾಙ್ಗಿಯೆಡುತ್ತಮಲೈ

ಕಾನಕ್ಕಳಿಯಾನೈ ತನ್ ಕೊಮ್ಬಿೞನ್ದು ಕದುವಾಯ್ ಮದಂಜೋರತ್ತನ್ ಕೈಯೆಡುತ್ತು

ಕೂನಱ್ ಪಿಱೈವೇಣ್ಡಿಯಣ್ಣಾನ್ದು ನಿಱ್ ಕುಙ್ಗೋವರ್ ತ್ತನಮೆನ್ನುಙ್ಗೊಟ್ರಕ್ಕೂಡೈಯೇ

ವಾನತ್ತಿಲ್=ಮೇಲಣ ಲೋಕಗಳಲ್ಲಿ, ಉಳ್ಳೀರ್=ಇರುವವರೇ, ವಲಿಯೀರ್=ಸಾಮರ್ಥ್ಯ, ಉಳ್ಳೀರೇಲ್=ಉಳ್ಳವರಾದರೆ, ಅಱೈಯೋ=ಕೇಳಿ, ಕೇಳಿ\!, ವನ್ದು=ಭೂಲೋಕಕ್ಕೆ ಇಳಿದು ಬಂದು, ವಾಙ್ಗುಮಿನ್=ಎತ್ತಿ ಹಿಡಿಯಿರಿ

೭೦

\(ನೋಡೋಣ\) ಎನ್ ಬವನ್ ಪೋಲ್=ಎಂದು ಹೇಳುವವನಂತೆ, ಏನತ್ತು=ಹಂದಿಯ, ಉರು ಆಹಿಯ=ರೂಪ ತಳೆದ, ಈಶನ್=ಈಶನು, ಎನ್ದೈ=ನನ್ನ ತಂದೆಯು, ಇಡವನ್=ಮಣ್ಣಿನ ಹೆಂಟೆಯಂತೆ, ಎೞ=ಅನಾಯಾಸವಾಗಿ, ಎಡುತ್ತ=ಎತ್ತಿಹಿಡಿದ, ಮಲೈ=ಪರ್ವತವು, ಕಾನಮ್=ಕಾಡಿನ, ಕಳಿಯಾನೈ=ಮದಗಜವು, ತನ್=ತನ್ನ, ಕೊಮ್ಬು=ದಂತವನ್ನು, ಇೞನ್ದು=ಕಳೆದುಕೊಂಡು, ಕದುವಾಯ್=ಆ ಕೊರತೆಯ ಸ್ಥಳದಿಂದ, ಮದಮ್=ಮದಜಲವು, ಶೋರ=ಸೋರುತ್ತಿರಲು, ತನ್=ತನ್ನ, ಕೈ=ಸೊಂಡಿಲನ್ನು, ಎಡುತ್ತು=ಎತ್ತಿಹಿಡಿದು, ಕೂನ್=ಬಾಗಿರುವ, ನಲ್=ಸೊಗಸಾದ, ಪಿಱೈ=ಬಾಲಚಂದ್ರನನ್ನು, ವೇಣ್ಡಿ=ಬೇಡುತ್ತಾ, ಅಣ್ಣಾನ್ದು=ಮೇಲೆ\(ಚಂದ್ರನತ್ತ\)ನೋಡುತ್ತಾ, ನಿಱ್ ಕುಮ್=ನಿಂತಿರುವ, ಕೋವರ್ ತ್ತನಮ್=ಗೋವರ್ಧನ, ಎನ್ನುಮ್=ಎಂಬ ಹೆಸರಿನ, ಕೊಟ್ರಮ್=ವಿಜಯವಂತ, ಕುಡೈಯೇ=ಕೊಡೆಯೇ.

ಮೇಲಣ ಲೋಕಗಳಲ್ಲಿ ಇರುವವರೇ, ಸಾಮರ್ಥ್ಯವುಳ್ಳವರಾದರೆ, ಕೇಳಿ ಕೇಳಿ ಭೂಲೋಕಕ್ಕೆ ಇಳಿದು ಬಂದು\(ಈ ಬೄದದ್ಬಂಡೆಯನ್ನು\)ಎತ್ತಿಹಿಡಿಯಿರಿ ನೋಡೋಣ ಎಂದು ಸೊಡ್ಡುಹಾಕುವವನಂತೆ, \(ಹಿಂದೆ\) ಹಂದಿಯ ರೂಪವನ್ನು ತಳೆದಿದ್ದ ಈಶನಾದ ನನ್ನ ತಂದೆಯು ಮಣ್ಣಿನಹೆಂಟೆಯನ್ನು ಎತ್ತಿಕೊಳ್ಳುವಂತೆ ಅನಾಯಾಸವಾಗಿ ಎತ್ತಿಹಿಡಿದ ಪರ್ವತವು, ಕಾಡಿಅಮದಗಜವು ತನ್ನ ದಂತವನ್ನುಕಳೆದುಕೊಂಡು ಆ ಕೊರತೆಯ ಸ್ಥಳದಿಂದ ಮದಗಜವು ಒಸರುತ್ತಿರಲಾಗಿ, ತನ್ನ ಸೊಂಡಿಲನ್ನು ಮೇಲಕ್ಕೆ ಎತ್ತಿಹಿಡಿದು ಬಾಗಿರುವ ಸೊಗಸಾದ ಬಾಲಚಂದ್ರನನ್ನು ಬೇಡುತ್ತಾ ಮೇಲೆ ನೋಡುತ್ತಾ ಇರುವಂತೆ ನಿಂತಿರುವ ಗೋವರ್ಧನ ಎಂಬ ಹೆಸರಿನ ವಿಜಯವಂತ ಕೊಡೆಯೇ.\(೫\)

ಭಗವಂತನ ಅಮಿತ ಸಾಮರ್ಥ್ಯಕ್ಕೆ ಎಣೆಯುಂಟೆ? ಅದಕ್ಕೆ ಯಾವುದು ಎದುರು? ಮಹಾವರಾಹನಾಗಿ ಬ್ರಹ್ಮಾಂಡವನ್ನೇ ತನ್ನ ಕೋರೆಯಿಂದ ಎತ್ತಿ ಉದ್ಧರಿಸಿದ ಸ್ವಾಮಿಗೆ ಗೋವರ್ಧನ ಪರ್ವತ ಎಷ್ಟು ಮಾತ್ರದ್ದು? ಎಷ್ಟೇ ದೊಡ್ಡದು ಎನ್ನಿಸಿಕೊಂಡರೂ ಅದೊಂದು ಮಣ್ಣು ಹೆಂಟೆಯಂತೆ ಹಗುರವಾದದ್ದೇ. ಭಗವಂತನಿಗೆ ಮೇಲಣ ಲೋಕಗಳಲ್ಲಿರುವವರಲ್ಲಿ ಯಾರು ಸಾಟಿಯಾದಾರು? ಎಲ್ಲರೂ ಅವನಿಂದಲೇ ಸೃಷ್ಟಿಯಾದವರಲ್ಲವೇ? ಅವನ ಅಧೀನರಲ್ಲವೇ?

ಗೋವರ್ಧನ ಪರ್ವತವನ್ನು ಮದಗಜಕ್ಕೆ ಹೋಲಿಸಲಗಿದೆ. ಮತ್ತಿನಿಂದ ತಾನು ಮಾಡಿದ ಕಾರ್ಯದಲ್ಲಿ ಅದು ತನ್ನ ದಂತವನ್ನು ಮುರಿದುಕೊಂಡಿತು. ಗಗನದಲ್ಲಿ ಬಾಲಚಂದ್ರ ಬೆಳಗುತ್ತಿದ್ದುದನ್ನು ಅದು ನೋಡಿತು. ತನ್ನ ಮುರಿದ ದಂತಕ್ಕೆ ಬದಲಾಗಿ ಚಂದ್ರನ ಒಂದು ಕೊಂಬು ಸಾಟಿ ಎನಿಸಿತು. ಆದ್ದರಿಂದ, ಸೊಂಡಿಲನ್ನು ಅದು ಮೇಲಕ್ಕೆ ಹಿಡಿದು ಚಂದ್ರನನ್ನು ಒಂದು ಕೊಂಬು ಕೊಡೆಂದು ಬೇಡುವಂತೆ, ಈಗ ಕೃಷ್ಣನು ಎತ್ತಿಹಿಡಿದಿರುವ ಗೋವರ್ಧನ ಪರ್ವತ ಕಂಗೊಳಿಸುತ್ತಿದೆ ಎನ್ನುತ್ತಾರೆ-ಆೞ್ವಾರರು.

೭೧

೬. ಶೆಪ್ಪಾಡುಡೈಯ ತಿರುಮಾಲವನ್ಱನ್ ಶೆನ್ದಾಮರೈಕ್ಕೈವಿರಲೈನ್ದಿನೈಯುಮ್

ಕಪ್ಪಾಹಮಡುತ್ತು ಮಣೀನೆಡುನ್ದೋಳ್ ಕಾಮ್ಬಾಹಕ್ಕೊಡುತ್ತು ಕವಿತ್ತ ಮಲೈ

ಎಪ್ಪಾಡುಮ್ ಪರನ್ದಿೞಿ ತೆಳ್ಳರುವಿಯಿಲಙ್ಗು ಮಣಿಮುತ್ತುವಡಮ್ ಪಿಱೞ

ಕುಪ್ಪಾಯಮೆನನಿನ್ಱು ಕಾಟ್ಟಿತರುಮ್ ಕೋಅರ್ ತ್ತನಮೆನ್ನುಙ್ಗೊಟ್ರಕ್ಕುಡೈಯೇ.

ಶೆಪ್ಪಾಡು=ದಿವ್ಯವಾದ ಗುಣಗಳನ್ನೂ ಹೊಗಳಿಕೆಯನ್ನೂ, ಉಡೈಯ=ಉಳ್ಳವನಾದ, ತಿರುಮಾಲ್=ಲಕ್ಷ್ಮೀಪತಿಯಾದ, ಅವನ್=ಕೃಷ್ಣನು, ತನ್=ತನ್ನ, ಶೆನ್ದಾಮರೈಕ್ಕೈ=ಕೆಂದಾವರೆಯಂಥ ಕೈಯ, ವಿರಲ್=ಬೆರಳು, ಐನ್ದುಮ್=ಐದನ್ನೂ, ಕಪ್ಪು ಆಹ=ಸುಂದರ\(ಆಕರ್ಷಕ\) ವಾಗಿರುವಂತೆ, ಮಡುತ್ತು=ಮಡಿಸಿಕೊಂಡು, ಮಣೀ=ಅಂದವಾದ, ನೆಡು=ದೀರ್ಘವಾದ, ತೋಳ್=ತೋಳನ್ನು, ಕಾಮ್ಬು ಆಹ=ಕಾವಿನ \(ಕಡ್ಡಿಯ \)ಹಾಗೆ, ಕೊಡುತ್ತು=ಊರೆಕೊಟ್ಟು, ಕವಿತ್ತ=ಕವಿದುಕೊಂಡಿರುವ, ಮಲೈ=ಪರ್ವತವು, ಎಪ್ಪಾಡುಮ್=ಎಲ್ಲಾ ಕಡೆಗಳಲ್ಲಿಯೂ, ಪರನ್ದು=ಹರಡಿಕೊಂಡು, ಇೞಿ=ಇಳಿಯುತ್ತಿರುವ, ತೆಳ್=ತಿಳಿಯಾದ \(ಸ್ವಚ್ಛವಾದ\), ಅರುವಿ=ಬೆಟ್ಟದ ಝರಿಗಳ ಜಲಪಾತಗಳು, ಇಲಙ್ಗು=ಬೆಳಗುತ್ತಿರುವ, ಮಣಿ=ಸೊಗಸಾದ, ಮುತ್ತು=ಮುತ್ತಿನ, ವಡಮ್=ಹಾರವು, ಪಿಱೞ=ಹೊಳೆಯುತ್ತಿರಲು, ಕುಪ್ಪಾಯಮ್=ಮೇಲುಹೊದಿಕೆಯೋ, ಎನ್=ಎನ್ನುವಂತೆ, ನಿನ್ಱು=ನಿಂತು, ಕಾಟ್ಟಿತರುಮ್=ತೋರಿಸುತ್ತಿರುವ, ಕೋವರ್ ತ್ತನಮ್=ಗೋವರ್ಧನ, ಎನ್ನುಮ್=ಎಂಬ ಹೆಸರಿನ, ಕೊಟ್ರಮ್=ವಿಜಯವಂತ, ಕುಡೈಯೇ=ಕೊಡೆಯೇ.

ದಿವ್ಯವಾದ ಗುಣಗಳನ್ನೂ ಹೊಗಳಿಕೆಗಳನ್ನೂ ಉಳ್ಳವನಾದ ಲಕ್ಷ್ಮೀಪತಿಯಾದ ಕೃಷ್ಣನು ಕೆಂದಾವರೆಯಂಥ ತನ್ನ ಕೈಯ ಐದು ಬೆರಳುಗಳನ್ನೂ ಆಕರ್ಷಕವಾಗಿರುವಂತೆ ಮಡಿಸಿಟ್ಟುಕೊಂಡು ಅಂದವೂ ದೀರ್ಘವೂ ಆದ ತೋಳನ್ನು ಕಡ್ಡಿಯ ಹಾಗೆ ಊರೆಕೊಟ್ಟು ಕವಿದುಕೊಂಡಿರುವ ಪರ್ವತವು, ಎಲ್ಲ ಕಡೆಗಳಲ್ಲೂ ಹರಡಿಕೊಂಡು ಇಳಿಯುತ್ತಿರುವ ಸ್ವಚ್ಛವಾದ ಬೆಟ್ಟದ ಝರಿಗಳ ಜಲಪಾತಗಳು ಬೆಳಗುತ್ತಿರುವ ಸೊಗಸಾದ ಮುತ್ತಿನಹಾರವು ಹೊಳೆಯುತ್ತಿರಲು

೭೨

ಮೇಲುಹೊದಿಕೆಯೋ ಎನ್ನುವಂತೆ ನಿಂತು ತೋರಿಸುತ್ತಿರುವ ಗೋವರ್ಧನ ಎಂಬ ಹೆಸರಿನ ವಿಜಯವಂತ ಕೊಡೆಯೇ.\(೬\)

ಅಗಲವಾಗಿ, ಎಲ್ಲ ಕಡೆಯೂ ಹರಡಿಕೊಂಡಿರುವ ಬಟ್ಟೆಯನ್ನೂ ಅದಕ್ಕೆ ಆಧಾರವಾಗಿರುವಂತೆ ನಡುವಣ ಕೋಲನ್ನೂ ಉಳ್ಳದ್ದು ಕೊಡೆ. ಕೃಷ್ಣನ ಅಂದವಾದ ಉದ್ದನಾದ ತೋಳೇ ಕೊಡೆಯ ಕಡ್ಡಿ. ಎತ್ತಿಹಿಡಿದಿರುವ ಪರ್ವತವು ಎಲ್ಲಾ ಕಡೆಗಳಿಗೂ ವಿಶಾಲವಗೈ ಹರಡಿಕೊಂಡಿದೆ. ಅದರ ಮೇಲೆ, ಶ್ಕಿಖರದಿಂದ ಕೆಳಕ್ಕೆ ಇಳಿದು ಬರುತ್ತಿರುವ ಬೆಟ್ಟದ ಝರಿಗಳೂ ಅವುಗಳ ಜಲಪಾತಗಳು ಸುಂದರವಾದ ಮುತ್ತಿನಹಾರದಂತೆ ಶೋಭಿಸುತ್ತಾ, ಕೊಡೆಯ ಮೇಲೆ ಹರಡಿರುವ ಮೇಲುಹೊದಿಕೆಯೋ ಎಂಬಂತೆ ಕಾಣೂತ್ತವೆ. ಆದ್ದರಿಂದ, ಗೋವರ್ಧನ ಎಂಬ ಹೆಸರಿನ ಪರ್ವತವು ದಿವ್ಯವಾದ ವಿಜಯವಂತ ಕೊಡೆಯೇ ನಿಜವಾಗಿಯೂ.

೭. ಪಡಙ್ಗಳ್ ಪಲವುಮುಡೈಪ್ಪಾಮ್ಬರೈಯನ್ ಪಡರ್ ಪ್ಪೂಮಿಯೈತಾಙ್ಗಿಕ್ಕಿಡಪ್ಪವನ್ ಪೋರ್

ತಡಙ್ಗೈವಿರಲೈನ್ದುಮ್ ಮಲರವೈತ್ತುತ್ತಾಮೋದರನ್ ತಾಙ್ಗುತಡವರೈತ್ತಾನ್

ಅಡಙ್ಗಂಚೆನ್ಱಿಲಂಗೈಯೈಯೀಡೞಿತ್ತ ಅನುಮನ್ ಪುಹಳ್ ಪಾಡಿತ್ತಙ್ಗುಟ್ಟನ್ ಹಳೈ

ಕುಡಙ್ಗೈಕ್ಕೊಣ್ಡುಮನ್ದಿಹಳ್ ಕಣ್ ವರ್ ತ್ತುಳಙ್ಗೋವರ್ ತ್ತನಮೆನ್ನುಙ್ಗೊಟ್ರಕ್ಕುಡೈಯೇ

ಪಡಙ್ಗಳ್=ಹೆಡೆಗಳು, ಪಲವುಮ್=ಹಲವನ್ನು, ಉಡೈ=ಉಳ್ಳ, ಪಾಮ್ಬು ಅರೈಯನ್=ಆದಿಶೇಷನು, ಪಡರ್=ವ್ಯಾಪಿಸಿರುವ, ಪೂಮಿಯೈ=ಭೂಮಿಯನ್ನು, ತಾಙ್ಗಿ=ಹೊತ್ತು, ಕಿಡಪ್ಪವನ್ ಪೋಲ್=ಇರುವವನ ಹಾಗೆ, ತಾಮೋದರನ್=ದಾಮೋದರನಾದ ಕೃಷ್ಣನು, ತಡ=ವಿಶಾಲವಾದ, ಕೈ=ಕೈಯ, ವಿರಲ್=ಬೆರಳು, ಐನ್ದುಮ್=ಐದನ್ನೂ, ಮಲರವೈತ್ತು=ಅರಳಿಸಿ ಇಟ್ಟು, ತಾಙ್ಗು=ಹೊತ್ತು, ತಡ=ವಿಶಾಲವಾದ, ಅರೈತ್ತಾನ್=ದೊಡ್ಡ ಪರ್ವತವೇ, ಇಲಂಗೈಯೈ=ಲಂಕಾಪಟ್ಟಣಕ್ಕೆ, ಶೆನ್ಱು=ಹೋಗಿ, ಅಡಙ್ಗ=ಹೆಸರಡಗುವಂತೆ, ಈಡು=ದೊಡ್ಡ ರೀತಿಯಲ್ಲಿ, ಅೞತ್ತ=ನಾಶಮಾಡಿದ, ಅನುಮನ್=ಹನುಮಂತನನ್ನು, ಪುಹಳ್ ಪಾಡಿ=ಹೊಗಳೀಹಾಡಿ, ಮನ್ದಿಹಳ್=ಹೆಣ್ಣುಕೋತಿಗಳು, ತಮ್ಮ=ಅವುಗಳ

೭೩

ಕುಟ್ಟನ್ ಹಳೈ=ಮರಿಗಳನ್ನು, ಕುಡಙ್ಗೈಕೊಂಡು=ಅಂಗೈಗಳಲ್ಲಿ ಎತ್ತಿಕೊಂಡು, ಕಣ್ ವಳರ್ ತ್ತುಮ್=ಮುದ್ದಿಸಿನಿದ್ದೆಮಾಡಿಸುವಂಥ, ಕೋವರ್ ತ್ತನಮ್=ಗೋವರ್ಧನ, ಎನ್ನುಮ್=ಎಂಬ, ಕೊಟ್ರಮ್=ವಿಜಯವಂತ, ಕುಡೈಯೇ=ಕೊಡೆಯೇ.

ಅನೇಕ ಹೆಡೆಗಳ ಆದಿಶೇಷನು ವಿಸ್ತಾರವಾದ ಭೂಮಿಯನ್ನು ಹೊತ್ತು ಇರುವವನ ಹಾಗೆ ದಾಮೋದರನಾದ ಕೃಷ್ಣನು ತನ್ನ ವಿಶಾಲವಾದ ಕೈಬೆರಳುಗಳೈದನ್ನೂ ಅರಳಿಸಿಟ್ಟುಕೊಂಡು ಹೊತ್ತ ಬಹುದೊಡ್ಡ ಪರ್ವತವೇ, ಲಂಕಾಪಟ್ಟಣಕ್ಕೆ ಹೋಗಿ ರಾಕ್ಷಸರ ಹೆಸರಡಗುವಂತೆ ದೊಡ್ದರೀತಿಯಲ್ಲಿ ನಾಶಮಾಡಿದ ಹನುಮಂತನನ್ನು ಹಾಡಿ ಹೊಗಳುತ್ತಾ ಹೆಣ್ಣುಕೋತಿಗಳು ತಮ್ಮ ಮರಿಗಳನ್ನು ಅಂಗೈಗಳಲ್ಲಿ ಎತ್ತಿಕೊಂಡು ಮುದ್ದಿಸಿ ನಿದ್ದೆ ಮಾಡಿಸುವಂಥ ಗೋವರ್ಧನ ಎಂಬ ಹೆಸರಿನ ವಿಜಯವಂತೆ ಕೊಡೆಯೇ.\(೭\)

ಆದಿಶೇಷನ ಹೆಡೆಗಳಿಗೂ ಕೃಷ್ಣನ ಬೆರಳುಗಳಿಗೂ ಹೋಲಿಕೆ ತರಲಾಗಿದೆ. ಹೆಡೆಗಳನ್ನೆಲ್ಲಾ ವಿಸ್ತರಿಸಿ, ಹರಡಿರುವ ಭೂಮಿಯನ್ನು ಆದಿಶೇಷ ಎತ್ತಿಹಿಹಿಡಿದಿದ್ದಾನೆ. ಹಾಗೆಯೇ, ಕೈಬೆರಳುಗಳನ್ನು ಅಗಲಿಸಿ ಬೆಟ್ಟವನ್ನು ಎತಿಹಿಡಿದಿದ್ದಾನೆ ಕೃಷ್ಣ. ಇದು ಒಂದು ಸುಂದರ ಉಪಮಾನ. ಗೋವರ್ಧನಪರ್ವತದಲ್ಲಿ ಕೋತಿಗಳು ಅಧಿಕವಾಗಿವೆ. ಹೆಣ್ಣುಕೋತಿಗಳು ತಮ್ಮತಮ್ಮ ಮರಿಗಳನ್ನು ಅಂಗೈಗಳಲ್ಲಿ ಇಟ್ಟುಕೊಂಡು ಮುದ್ದುಮಾಡಿ ನಿದ್ದೆಮಾಡಿಸುವಾಗ, ಅವು ತಮ್ಮ ವಂಶಕ್ಕೇ ಸೇರಿದ ಆಂಜನೇಯನು ಹೇಗೆ ಲಂಕಾಪಟ್ಟಣದಲ್ಲಿ ರಾಕ್ಷಸರ ಹುಟ್ಟಡಗುವಂತೆ ಅವರನ್ನು ನಾಶಮಾಡಿದ ಪರಿಯನ್ನು ಹಾಡಿ ಹೊಗಳುತ್ತವೆ ಎಂದು ಒಂದು ಉತ್ಪ್ರೇಕ್ಷೆಯ ಮಾತನ್ನು ಸೇರಿಸಲಾಗಿದೆ. ಇದು ಭಕ್ತಾಗ್ರನೀಯಾದ ಆಂಜನೇಯನನ್ನು ಹೊಗಳುವುದರ ಉದ್ದೇಶವುಳ್ಳದ್ದು. ಅಲ್ಲದೆ, ರಾಮಾವತಾರದಲ್ಲಿ ಆಂಜನೇಯ ರಾಮಭಕ್ತನಾಗಿ ರಾಮನಿಗೆ ಉತ್ತಮಸೇವೆ ಸಲ್ಲಿಸಿದ; ಈಗ ಕೃಷ್ಣಾವತಾರ ನಡೆಯುತ್ತಿರುವಾಗ ಆ ಆಂಜನೇಯನ ವಂಶದವರು ಭಗವಂತನ ಲೀಲಾವಿನೋದಗಳನ್ನು ಕಣ್ಣಾರಕಂಡು ನಲಿಯಲೆಂದೋ, ತಮ್ಮ ಪೂರ್ವಜನಾದ ಆಂಜನೇಯನನ್ನು ಮರೆಯದಂತೆ, ಅವನ ಹಿರಿಮೆಯನ್ನು ತಮ್ಮ ಮಕ್ಕಳು ಮರಿಗಳಿಗೆ ಹಾಡುತ್ತಿರಲೆಂದೋ ಇಲ್ಲಿ ಸುಚನೆ ಕಂಡುಬರುತ್ತದೆ.

೮. ಶಲಮಾಮುಹಿಱ್ ಪಲ್ ಕಣಪ್ಪೋರ್ ಕ್ಕಳತ್ತುಚ್ಚರಮಾರಿಪೊೞಿನ್ದೆಙ್ಗುಮ್ ಪೂಶಲಿಟ್ಟು

ನಲಿವಾನುಱಕ್ಕೇಡಹಙ್ಗೋಪ್ಪವನ್ ಪೊಲ್ ನಾರಾಯಣನ್ ಮುನ್ಮೂಹಮ್ ಕಾತ್ತಮಲೈ

ಇಲೈವೇಯ್ ಕುರಮ್ಬೈತ್ತವಮಾ ಮುನಿವರಿರುನ್ದಾರ್ ನಡುವೇ ಶೆನ್ಱಣಾರ್ ಶೊಱಿಯ

ಕೊಲೈವಯ ಚ್ಚಿನವೇಙ್ಗೈಹಣಿನ್ಱುಱಙ್ಗುಮ್ ಕೋಅರ್ ತ್ತನಮೆನ್ನುಙ್ಗೊಟ್ರಕ್ಕೂಡೈಯೇ

೭೪

ಶಲಮ್=ನೀರುತುಂಬಿದ, ಮಾ ಮುಹಿಲ್=ಮಹಾಮುಗಿಲುಗಳು, ಪಲ್=ಅನೇಕ, ಕಣಮ್=ಕಣಗಳಾಗಿ, ಎಙ್ಗುಮ್=\(ಗೋಕುಲದ\)ಎಲ್ಲಾ ಕಡೆಗಳಲ್ಲಿಯೂ, ಪೂಶಲ್ ಇಟ್ಟು=ಆರ್ಭಟಮಾಡಿ, ಪೋರ್=ಯುದ್ಧದ , ಕಳತ್ತು=ಭೂಮಿಯ, ಶರಮ್=ಬಾಣಗಳ\(ಶರಗಳ\), ಮಾರಿ=ಮಳೆಯು, ಸದ್ದುಮಾಡುವ ಹಾಗೆ, ಪೊೞಿನ್ದು=ಸುರಿಸಲು, ನಲಿವಾನ್=ಬಾಧೆಪಡುವುದು, ಉಱ=ಮಿತಿಮೀರಲು, ನಾರಾಯಣನ್=ನಾರಾಯಣನೇ ಆದ ಕೃಷ್ಣನು, ಕೇಟಕಮ್=ರಕ್ಷಣೆಯನ್ನು \(ಗುರಾಣೀಯನ್ನು\)ಕೋಫ್ಪವನ್ ಪೋಲ್=ಎತ್ತಿಹಿಡಿಯುವವನಂತೆ\)ಪೋಣಿಸಿ ಹಿಡಿಯುವವನಂತೆ\), ಕೊಡೆಯಾಗಿ, ಮುನ್ ಮುಹಮ್=ಮುನ್ನೆಚ್ಚರಿಕೆಯನ್ನು\(ಆಶ್ವಾಸನೆಯನ್ನು\), ಕಾತ್ತ=ಕಾದುಕೊಟ್ಟ\(ನಡಸಿಕೊಟ್ಟ\), ಮಲೈ=ಪರ್ವತವು, ಕೊಲೈವಾಯ್=ಕೊಲ್ಲುವ ಬಯೈಗಳುಳ್ಳ, ಚಿನಮ್=ಬಹುಕೋಪದ, ವೇಙ್ಗೈಹಳ್=ಹುಲಿಗಳು, ಇಲೈ=ಎಲೆಗಳಿಂದಲೂ, ವೇಯ್=ಬಿದಿರಿನಿಂದಲೂ, ಆದ ,ಕುರಮ್ಬೈ=ಕುಟೀಗಳಲ್ಲಿ\(ಗುಡಿಸಿಲುಗಳಲ್ಲಿ\), ಇರುನ್ದಾರ್=ಇರುವ\(ವಾಸಿಸುವ\), ತವಮ್=ತಪಸ್ವಿಗಳಾದ, ಮಾ ಮುನಿವರ್=ಮಹಾಮುನಿಗಳ, ನಡುವೇ=ಮಧ್ಯದಲ್ಲಿ , ಶೆನ್ಱು=ಹೋಗಲು, ಆಣಾರ್=ಕುತ್ತಿಗೆಗಳನ್ನು, ಶೊಱಿಯ=ತುರಿಸಲು, ಅವು, ನಿನ್ಱು=ನಿಂತುಕೊಂಡು, ಉಱಙ್ಗುಮ್=ಸುಖನಿದ್ದೆ ಮಾಡುವ, ಕೋವರ್ ತ್ತನಮ್=ಗೋವರ್ಧನ, ಎನ್ನುಮ್=ಎನ್ನುವ, ಕೊಟ್ರಮ್=ವಿಜಯವಂತ, ಕುಡೈಯೇ=ಕೊಡೆಯೇ.

ನೀರುತುಂಬಿದ ದೊಡ್ಡ ಕಾರ್ಮುಗಿಲುಗಳು ಅನೇಕ ತುಂಡುಗಳಾಗಿ ಗೋಕುಲದ ಎಲ್ಲಾ ಕಡೆಗಳಲ್ಲಿಯೂ ಆರ್ಭಟಿಸುತ್ತಾ, ಯುದ್ಧಭೂಮಿಯಲ್ಲಿ ಬಾಣಗಳ ಸುರಿಮಳೆಯು ಸದ್ದು ಮಾಡುವ ಹಾಗೆ, ಸುರಿಸಿದಾಗ, ಬಾಧೆಪಡುವುದು ಹೆಚ್ಚಲು, ನಾರಾಯಣನು ಎತ್ತಿಹಿಡಿದ ರಕ್ಷಣೆಯಗುರಾಣೀಯಂತೆ ನಿಂತು, ಭಗವಂತನ ಆಶ್ವಾಸನೆಯನ್ನು ಕಾದುಕೊಟ್ಟ ಪರ್ವತವು, ಕೊಲ್ಲುವ ಬಾಯಿಯುಳ್ಳ ಬಹುಕೋಪದ ಹುಲಿಗಳು ಪರ್ಣಶಾಲೆಗಳಲ್ಲಿ ವಾಸಿಸುವ ತಪಸ್ವಿಗಳಾದ ಮಹಾಮುನಿಗಳ ನಡುವೆ ನುಗ್ಗಿ ಹೋದಾಗ, ಅವುಗಳ ಕುತ್ತಿಗೆಯನ್ನು ತುರಿಸಲು, ಅವು ನಿಂತಿರುವ ಹಾಗೆಯೇ ಸುಖನಿದ್ದೆಮಾಡುವಂತೆ ಅವಕಾಶಕೊಡುವ ಗೋವರ್ಧನ ಎಂಬ ವಿಜಯವಂತ ಕೊಡೆಯೇ.\(೮\)

ಗೋವರ್ಧನ ಪರ್ವತದ ಹಿರಿಮೆಯನ್ನು ಇಲ್ಲಿ ವಿವರಿಸಲಾಗಿದೆ; ಕೃಷ್ಣನು ಗೋವಳರಿಗೆ ಹೇಳಿದ್ದನು: “ವರ್ಷ ವರ್ಷವೂ ನೀವು ಇಂದ್ರಪೂಜೆ ಮಾಡುತ್ತೀರಿ. ಬೆಟ್ಟದಷ್ಟು ಎಡೆಕೊಡುತ್ತೀರಿ. ಇದರಿಂದ ನಿಮಗೆ ಯಾವ ಪ್ರಯೋಜನವಿದೆ?

೭೫

ಇಕೋ ನೋಡಿ, ಇಲ್ಲಿಯೇ ಈ ಗೋವರ್ಧನ ಪರ್ವತವಿದೆ. ಇದೇ ನಿಮಗೆ ರಕ್ಷಕ. ನಿಮ್ಮ ದನಕರುಗಳಿಗೆ ಮೇವನೂ ನಿಮಗೆ ಸಂತಸವನ್ನೂ ತರುವುದು ಇದೇ. ಇದನ್ನೇ ಪೂಜಿಸಿ”. ಗೋವಳರು ಕೃಷ್ಣನ ಮಾತಿನಂತೆ ಗೋವರ್ಧನ ಪರ್ವತದ ಪೂಜೆ ನಡಸಿದರು. ಇಂದ್ರನನ್ನು ಮರೆತರು. ಇಂದ್ರನಿಗೆ ಕಡುಕೋಪ ಬಂತು. ಗೋವಳರನ್ನು ಶಿಕ್ಷಿಸಲು ಗೋಕುಲದ ಮೇಲೆ ಸತತವಾಗಿ ಬಿರುಸು ಮಳೆ ಸುರಿಸಲು ಕಾರ್ಮುಗಿಲುಗಳಿಗೆ ಆಜ್ಞೆ ಮಾಡಿದ. ಏಳುದಿನಗಳೂ ಮಳೆ ಆರ್ಭಟಿಸಿತು. ಆಗ ಭಗವಂತನಾದ ಕೃಷ್ಣನ ಆಶ್ವಾಸನೆಯನ್ನು ಆ ಬೆಟ್ಟ ನಡೆಸಿಕೊಟ್ಟಿತು. ಇದು ಗೋವರ್ಧನ ಪರ್ವತದ ಒಂದು ಹಿರಿಮೆ.

ಗೋವರ್ಧನ ಪರ್ವತದಲ್ಲಿ ಮಹಾಮುನಿಗಳೂ ಇದ್ದಾರೆ; ಭಯಂಕರವಾದ ಹೆಬ್ಬುಲಿಗಳೂಇವೆ. ಮಹಾಮುನಿಗಳು ಪರ್ಣಕುಟೀರಗಳಲ್ಲಿದ್ದು ತಪಸ್ಸುಮಾಡುತ್ತಾರೆ. ಹೆಬ್ಬುಲಿಗಳು ಬೆಟ್ಟದಲ್ಲಿ ಓಡಾಡುತ್ತಾಕ್ರೂರವಾದ ಕೊಲ್ಲುವ ಕಾರ್ಯದಲ್ಲಿ ತೊಡಗಿರುತ್ತವೆ. ಕೆಲವು ವೇಳೆ ಅವು ದಾರಿತಪ್ಪಿ, ಮಹಾತಪಸ್ವಿಗಳ ಕುಟೀರಗಳಲ್ಲಿ ನುಗ್ಗಿದಾಗ, ಅವರು ಶಾಂತವಾಗಿ ಅವುಗಳ\(ಹುಲಿಗಳ\) ಕತ್ತನ್ನು ತುರಿಸುತ್ತಲೇ, ಅವೂ ಸಹ ತಮ್ಮ ಕ್ರೌರ್ಯವನ್ನು ಕಳೆದುಕೊಂಡು ನಿಂತಲ್ಲಿಯೇ ನಿದ್ದೆಮಾಡಿಬಿಡುತ್ತವೆ. ಅಂಥ ಪ್ರಭಾವಯುತ ವಾತಾವರಣವುಳ್ಳದ್ದು ಅದು. ಕಡೆಗೆ, ಕೋಪಗೊಂಡ ಇಂದ್ರನಿಗೂ ಕೋಪ ಇಳಿಸಿದ್ದು ಈ ಪರ್ವತವೇ. ಇದೊಂದು ಹಿರಿಮೆ ಅದರದು.

ಈ ಎರಡು ಹಿರಿಮೆಗಳನ್ನು ವಿವರಿಸಲು ಸುಂದರವಾದ ಉಪಮಾನಗಳನು ಬಳಸಲಾಗಿದೆ: ಮೊದಲನೆಯದಕ್ಕೆ ಕಾರ್ಮುಗಿಲಿನಿಂದ ಭೋರ್ಗರೆಯುತ್ತಾ ಬೀಳುವ ಬಿರುಸುಮಳೆಗೂ ರಣರಂಗದಲ್ಲಿ ಸುಯ್ ಗುಟ್ಟೂತ್ತಾ ಸುರಿಯುವ ಶರವರ್ಷಕ್ಕೂ ಹೋಲಿಕೆ ಬಂದಿದೆ. ಎರಡರಿಂದಲೂ ಆಗುವುದು ಬಾಧೆ. ಈ ಬಾಧೆಯಿಂದ ತಪ್ಪಿಸುವುದಕ್ಕೆ ಯುದ್ಧಭೂಮಿಯಲ್ಲಿ ಗುರಾಣೀಯನ್ನು ಬಾಣಗಳಿಗೆ ಅಡ್ಡಲಾಗಿ ಹಿಡಿದುಕೊಳ್ಳುತ್ತಾರೆ. ಹಾಗೆಯೇ ಬಿರುಸುಮಳೆಯಿಂದ ರಕ್ಷಿಸುವುದು ಗೋವರ್ಧನ ಪರ್ವತ.

ಇನ್ನೊಂದು ಉಪಮಾನ: ಮಹಾಮುನಿಗಳ ಪ್ರಭಾವಕ್ಕೂ ಕೃಷ್ಣನ ಪ್ರಭಾವಕ್ಕೂ ಹೋಲಿಕೆ. ಹೆಬ್ಬುಲಿಗೂ, ದೇವೇಂದ್ರಮುನಿಗೂ ಹೋಲಿಕೆ. ಕ್ರೂರವಾದ ಹೆಬ್ಬುಲಿಯ ಕತ್ತನ್ನು ತಿರಿಸುವುದರಿಂದಲೇ ಮುನಿಗಳೂ ಅದನ್ನು ಹೇಗೆ ಶಾಂತಗೊಳಿಸಬಹುದೋ ಹಾಗೆಯೇ ಗೋವರ್ಧನಗಿರಿಯನ್ನೆತ್ತಿಹಿಡಿದು, ಇಂದ್ರನಿಗೆ ಮುಖಭಂಗ ಮಾಡಿ, ಅವನು ಶರಣಾಗುವಂತೆ ಮಾಡಿದವನು ಕೃಷ್ಣ ಎಂಬುದು ಈ ಸುಂದರ ಹೋಇಕೆ.

೭೬

೯.

ವನ್ ಪೇಯ್ ಮುಲೈಯುಣ್ಡದೋರ್ ವಾಯುಡೈಯನ್ ವನ್ ತೂಣೆನ ನಿನ್ಱ ದೋರ್ ವನ್ ಪರತ್ತೈ

ತನ್ ಪೇರಿಟ್ಟುಕ್ಕೊಣ್ಡು ತರಣಿತನ್ನಿಲ್ ತಾಮೋತರಮ್ ತಾಙ್ಗುತಡವರೈತ್ತಾನ್

ಮುನ್ ಪೇವೞಿಕಾಟ್ಟ ಮುಶುಕ್ಕಣಙ್ಗಳ್ ಮುದುಹಿಲ್ ಪೆಯ್ದು ತಮ್ಮೂಡೈಕ್ಕೂಟ್ಟನ್ ಹಳೈ

ಕೊಮ್ ಬೇಟ್ರಿಯಿರುನ್ದು ಕುತಿಪಯಿಟ್ರುಙ್ಗೋವರ್ ತ್ತನಮೆನ್ನುಙ್ಗೊಟ್ಟಕ್ಕೂಡೈಯೇ

ವಲ್=ಬಲಿಷ್ಠಳಾದ, ಪೇಯ್=ರಾಕ್ಷಸಿಯ, ಮುಲೈ=ವಿಷತುಂಬಿದ ಮೊಲೆಯನ್ನು, ಉಣ್ಡದು=ಉಂಡದ್ದು, ಓರ್=ಒಂದು, ವಾಯ್ ಉಡೈಯನ್=ಬಾಯಿ\(ಸಾಮರ್ಥ್ಯ\)ವುಳ್ಳವನಾದ, ತಾಮೋದರನ್=ದಾಮೋದರನಾದ ಕೃಷ್ಣನು, ತನ್=ತನ್ನ,ಪೇರ್=ಹೆಸರನ್ನೇ, ಇಟ್ಟುಕೊಣ್ಡು=ಇಟ್ಟುಕೊಂಡಿರುವ, ವಲ್=ಬಲಿಷ್ಠವಾದ, ಪರತ್ತೈ=ಭಾರವನ್ನು, ನಿನ್ಱು=ಹೊತ್ತುನಿಂತು, ಓರ್=ಒಂದು. ವಲ್=ಬಲವಾದ, ತೂಣ್ ಎನ=ಕಂಬವೋ ಎನ್ನುವಂತೆ, ತರಣಿ ತನ್ನಿಲ್=ಭೂಮಿಯಲ್ಲಿ, ತಾನ್=ತಾನು, ತಾಙ್ಗು=ಆಧಾರಗೊಂಡು ನಿಂತಿರುವ, ತಡ=ವಿಶಾಲವಾದ, ಅರೈ=ಬಂಡೆಯಾದ ಪರ್ವತವೇ, ಮುನ್ಬೇ=ಮೊದಲಲ್ಲಿಯೇ, ವೞಿಕಾಟ್ಟ=ದಾರಿ ತೋರಿಸಲು, ಮುಶುಕಣಙ್ಗಳ್=ಮುಶು ಜಾತಿಯ ಕೋತಿಗಳು, ತಮ್ಮುಡೈಯ=ತಮ್ಮ ತಮ್ಮ, ಕುಟ್ಟನ್ ಹಳೈ=ಮರಿಗಳನ್ನು ಮುದುಹಿಲ್=ಬೆನ್ನಿನ ಮೇಲೆ, ಪೆಯ್ದು=ಕಟ್ಟಿಕೊಂಡು, ಕೊಮ್ಬು=ಕೊಂಬೆಯನ್ನು, ಏಟ್ರಿ=ಹತ್ತಿ, ಇರುನ್ದು=ಇದ್ದು, ಕುದಿ=ಒಂದು ಕೊಂಬೆಯಿಂದ ಮತ್ತೊಂದಕ್ಕೆ ಹಾರುವುದನ್ನು ಪಯಿಟ್ರುಮ್=ಪಳಗಿಸುವುದನ್ನು ಅನುಕೂಲಿಸುವ, ಕೋವರ್ ತ್ತನಮ್=ಗೋವರ್ಧನ, ಎನ್ನುಮ್=ಎನ್ನುವ, ಕೊಟ್ರಮ್=ವಿಜಯವಂತ, ಕುಡೈಯೇ=ಕೊಡೆಯೇ.

ಬಲಿಷ್ಠ ರಾಕ್ಷಸಿಯ ವಿಷದ ಮೊಲೆಯನ್ನುಂಡ ಸಮರ್ಥನಾದ ದಾಮೋದರನಾದ ಕೃಷ್ಣನ ಹೆಸರನ್ನೇ ಇಟ್ಟುಕೊಂಡಿರುವ ಬಲವಾದ ಭಾರವನ್ನು ಹೊತ್ತುನಿಂತ ಒಂದು ಬಲವಾದ ಕಂಬವೋ ಎನ್ನುವಂತೆ ಭೂಮಿಯಲ್ಲಿ ತಾನು ಆಧಾರಗೊಂಡು ನಿಂತಿರುವ ವಿಶಾಲವಾದ ಬಂಡೆಯಾದ ಪರ್ವತವೇ, ಮುಶುಜಾತಿಯ ಕೋತಿಗಳು ತಮ್ಮತಮ್ಮ ಮರಿಗಳನ್ನು ತಮ್ಮ ಬೆನ್ನುಗಳ ಮೇಲೆ ಕಟ್ಟಿಕೊಂಡು, ಕೊಂಬೆಗಳನ್ನು ಹತ್ತುವುದು, ಇರುವುದು, ಒಂದು ಕೊಂಬೆಯಿಂದ ಮತ್ತೊಂದಕ್ಕೆ ಹಾರುವುದು- ಇವುಗಳನ್ನು ಅವಕ್ಕೆ ಮೊದಲಲ್ಲೇ ದಾರಿ ತೋರಿಸಿಕೊಡಲು ಅನುಕೂಲಿಸುವಂಥ ವಿಜಯವಂತ ಕೊಡೆಯೇ.\(೯\)

೭೭

“ಬಲಿಷ್ಟ ರಾಕ್ಷಸಿಯ ವಿಷದ ಮೊಲೆಯನ್ನುಂಡ”- ಎಂಬುದರಲ್ಲಿ ಪೂತನಿಸಂಹಾರದ ಸೂಚನೆಯಿದೆ.

“ದಾಮೋದರ”-ಎಂಬುದರಲ್ಲಿ, ಯಶೋದೆ ಕೃಷ್ಣನ ಚೇಷ್ಟೆಗಳನ್ನು ತಡೆಯಲಾರದೆ ಅವನನ್ನು ಒರಳಿಗೆ ಹಗ್ಗದಿಂದ ಬಿಗಿದಿದ್ದರ ಸೂಚನೆಯಿದೆ.

“ತನ್ನ ಹೆಸರನ್ನೇ ಇಟ್ಟುಕೊಂಡಿರುವ ಬಲಿಷ್ಠ ಪರ್ವತ”-ಎಂಬುದರಲ್ಲಿ “ಗೋವರ್ಧನ”ಎಂಬ ಹೆಸರು ಕೃಷ್ಣನಿಗೂ ಪರ್ವತಕ್ಕೂ ಹೇಗೆ ಅನ್ವಯವಾಗುವುದು ಎಂಬುದನ್ನು ಸೂಚಿಸುತ್ತದೆ. ಕೃಷ್ಣ ಹುಟ್ಟಿದ್ದು ಗೋವಳರ ವಂಶದಲ್ಲಿ. ಬೆಳೆದದ್ದೂ ಹಾಗೆಯೇ-ಗೋಪಾಲನಾಗಿ, ಗೋವರ್ಧನನಾಗಿ ಗೋವುಗಳನ್ನು ಬೆಳೆಸುವುದರಲ್ಲಿ, ಕಾಯುವುದರಲ್ಲಿ, ಅವನಿಗೆ ಮಹದಾಶೆ. ಆದ್ದರಿಂದ ಕೃಷ್ಣನು “ಗೋವರ್ಧನ”ನೇ. ಬೆಟ್ಟದಲ್ಲಿ ಸಮೃದ್ಧಿಯಾಗಿ ಹುಲ್ಲುನೀರು ದನಕರುಗಳಿಗೆ ಒದಗುತ್ತದೆ. ಉತ್ತಮ ಆಸರೆಯೂ ಇದೆ. ಆದ್ದರಿಂದ, ಅದು “ಗೋವರ್ಧನ” ಪರ್ವತವಾಯಿತು. ಕೃಷ್ಣ ಆ ಬೆಟ್ಟವನ್ನು ಹೊತ್ತು ಬಲವಾದ ಕಂಬದಂತೆ ನಿಂತು ಗೋಕುಲವನ್ನು ರಕ್ಷಿಸಿದ. ಹಾಗೆಯೇ ಗೋವರ್ಧನ ಪರ್ವತವೂ ಭೂಮಿಯ ಮೇಲೆ ಆಧಾರವಾಗಿ ವಿಶಾಲವಾಗಿ ಹರಡಿಕೊಂಡಿರುವ ದೊಡ್ಡ ಬಂಡೆಯೇ ಅದು.

೧೦. ಕೊಡಿಯೇಱು ಶೆನ್ದಾಮರೈಕ್ಕೈವಿರಲ್ ಹಳ್ ಕೋಮಮುಮೞಿನ್ದಿಲ ವಾಡಿಟ್ರಿಲ

ವಡಿವೇಱು ತಿರುವುಗರ್ ನೊನ್ದುಮಿಲ ಮಣೀವಣ್ಣನ್ ಮಲೈಯುಮೋಎ ಶಮ್ಬಿರತಮ್

ಮುಡಿಯೇಱಿಯ ಮಾಮುಹಿಱ್ ಪಲ್ ಕಣಙ್ಗಳ್ ಮುನ್ನೆಟ್ರಿನರೈತ್ತನಪೋಲ, ಎಙ್ಗುಮ್

ಕುಡಿಯೇಱಿಯಿರುನ್ದೂ ಮೞೈಪೊೞಿಯುಙ್ಗೋವರ್ ತ್ತನಮೆನ್ನುಙ್ಗೊಟ್ರಕ್ಕೂಡೈಯೇ

ಕೊಡಿ=ಧ್ವಜದ\(ಚಿಹ್ನೆ\), ಏಱು=ಹೊಂದಿರುವ\(ಮೂಡಿರುವ\), ಶೆನ್ದಾಮರೈಕೈ=ಕೆಂದಾವರೆಯಂಥ ಕೈಯೂ, ವಿರಲ್ ಹಳ್=ಕೈಬೆರಳುಗಳೂ, ಕೋಲಮುಮ್=ಸ್ವಾಬಾವಿಕವಾದ ಅವುಗಳ ಸೌಂದರ್ಯವನ್ನು, ಅೞಿನ್ದಿಲ=ಕಳೆದುಕೊಳ್ಳಲಿಲ್ಲ, ವಾಡಿತ್ರಿಲ=ಬಾಡಿಹೋಗಲಿಲ್ಲ, ವಡಿವು=ಕಾಂತಿಯು, ಏಱು=ಹೆಚ್ಚಿದ, ತಿರು=ಪ್ರಸಿದ್ಧವಾದ, ಉಹಿರ್=ಉಗುರುಗಳು, ನೊನ್ದುಮಿಲ=ನೋಯಲಿಲ್ಲ, ಮಣಿವಣ್ಣನ್=ನೀಲಮಣೀಯಂತೆ

೭೮

ಬಣ್ಣವುಳ್ಳ ಕೃಷ್ಣನೂ, ಮಲೈಯುಮ್=ಪರ್ವತವೂ, ಓರ್=ಒಂದು, ಶಮ್ಬಿರತಮ್=ಇಂದ್ರಜಾಲವೇ ಆಗಿತ್ತು, ಮುಡಿ=ಶಿಖರವನ್ನು, ಏಱಿಯ=ಏರಿದ, ಮಾ ಮುಹಿಲ್=ಅತಿದೊಡ್ಡ ಮೋಡದ, ಪಲ್ ಕಣಙ್ಗಳ್=ಅನೇಕಾನೇಕ ತುಂಡುಗಳಾಗಿ, ಎಙ್ಗುಮ್=ಎಲ್ಲೆಲ್ಲಿಯೂ, ಮೞೈ=ಮಳೆಯನ್ನು, ಪೊೞಿನ್ದು=ಸುರಿಸಿ, ಮುನ್=ಮುಂಭಾಗದ, ನೆಟ್ರಿ=ನೆತ್ತಿಯು, ನರೈತ್ತನ ಪೋಲ್=ನರೆತುಬಿಟ್ಟಂತೆ, ಕುಡಿ=ಶಿಖರವನ್ನು, ಏಱಿ=ಹತ್ತಿ\(ಏರಿ\), ಇರುನ್ದುಮ್=ಇರುವಂಥ, ಕೋವರ್ ತ್ತನಮ್=ಗೋವರ್ಧನ, ಎನ್ನುಮ್=ಎನ್ನುವ, ೭೭

“ಬಲಿಷ್ಟ್ಅ ರಾಕ್ಷಸಿಯ ವಿಷದ ಮೊಲೆಯನ್ನುಂಡ”- ಎಂಬುದರಲ್ಲಿ ಪೂತನಿಸಂಹಾರದ ಸೂಚನೆಯಿದೆ.

“ದಾಮೋದರ”-ಎಂಬುದರಲ್ಲಿ, ಯಶೋದೆ ಕೃಷ್ಣನ ಚೇಷ್ಟೆಗಳನ್ನು ತಡೆಯಲಾರದೆ ಅವನನ್ನು ಒರಳಿಗೆ ಹಗ್ಗದಿಂದ ಬಿಗಿದಿದ್ದರ ಸೂಚನೆಯಿದೆ.

“ತನ್ನ ಹೆಸರನ್ನೇ ಇಟ್ಟುಕೊಂಡಿರುವ ಬಲಿಷ್ಠ ಪರ್ವತ”-ಎಂಬುದರಲ್ಲಿ “ಗೋವರ್ಧನ”ಎಂಬ ಹೆಸರು ಕೃಷ್ಣನಿಗೂ ಪರ್ವತಕ್ಕೂ ಹೇಗೆ ಅನ್ವಯವಾಗುವುದು ಎಂಬುದನ್ನು ಸೂಚಿಸುತ್ತದೆ. ಕೃಷ್ಣ ಹುಟ್ಟಿದ್ದು ಗೋವಳರ ವಂಶದಲ್ಲಿ. ಬೆಳೆದದ್ದೂ ಹಾಗೆಯೇ-ಗೋಪಾಲನಾಗಿ

ಧ್ವಜದ ಚಿಹ್ನೆ ಮೂಡಿರುವ ಕೆಂದಾವರೆಯಂಥ ಕೈಯೂ ಬೆರೆಳುಗಳೂ ತಮ್ಮ ಸಹಜವಾದ ಸೌಂದರ್ಯವನ್ನು ಕಳೆದುಕೊಳ್ಳಲಿಲ್ಲ; ಬಾಡಲಿಲ್ಲ; ಕಾಂತಿಯು ಹೆಚ್ಚಿದ ಪ್ರಸಿದ್ಧವಾದ ಉಗುರುಗಳೂ ನೋಯಲಿಲ್ಲ; ನೀಲಮಣಿಬಣ್ಣದ ದೇಹವುಳ್ಳ ಕೃಷ್ಣನೂ ಪರ್ವತವೂ ಒಮ್ದು ಇಂದ್ರಜಾಲವೇ ಆಗಿ ಕಂಡರು. ಶಿಖರವನ್ನು ಏರಿದ ಅತಿದೊಡ್ಡ ಮೋಡದ ಹಲವಾರು ತುಂಡುಗಳು ಎಲ್ಲೆಲ್ಲಿಯೂ ಮಳೆಯನ್ನು ಸುರಿಸುತ್ತಾ ನೆತ್ತಿಯ ಮುಂಭಾಗದ ನರೆತುಬಿಟ್ಟಂತೆ ಶಿಖರವನ್ನೇರಿ ಇರುವಂಥ ಗೋವರ್ಧನ ಎಂಬ ವಿಜಯವಂತ ಕೊಡೆಯೇ.\(೧೦\)

ನೀಲಮಣುಯ ಬಣ್ಣದ ದೇಹದವನಾದ ಕೃಷ್ಣನು ಗೋವರ್ಧನ ಪರ್ವತವನ್ನು ಏಳುದಿನಗಳ ಕಾಲ ಎತ್ತಿಹಿಡಿದಿದ್ದನು. ಪರ್ವತಕ್ಕೆ ಆಧಾರವಾಗಿ ಇದ್ದದ್ದು ಅವನ ಕೈ ಮತ್ತು ಕೈಬೆರಳುಗಳು. ಕಡುಭಾರವನ್ನು ಹೊತ್ತಿದ್ದರೂ ಸಹ ಅವನ ಕೈ ಮತ್ತುಬೆರಳುಗಳು ಬೆಂಡಾಗಲಿಲ್ಲ; ಬಾಡಲಿಲ್ಲ; ತಮ್ಮ ತಮ್ಮ ಕೋಮಲತೆಯನ್ನು ಕಳೆದುಕೊಳ್ಳಲಿಲ್ಲ. ಉಗುರುಗಳ ಕಾಂತಿ ಕುಂದಲಿಲ್ಲ.ಎಲ್ಲವೂ ತಮ್ಮತಮ್ಮ ಸಹಜ ಸೌಂದರ್ಯವನ್ನೇ ತಳೆದಿದ್ದವು. ಅದರಂತೆಯೇ, ಅಚ್ಚ ನೀಲಿಬಣ್ಣದ ಗೋವರ್ಧನ ಪರ್ವತದ ಶಿಖರವನ್ನು ಹತ್ತಿದ್ದ ಕಾರ್ಮುಗಿಲು ಅನೇಕಾನೇಕ ತುಂಡುಗಳಾಗಿ ಒಡೆದು, ಪರ್ವತದ ಎಲ್ಲ ಕಡೆಗಳಲ್ಲಿಯೂ ಬಿಡದೆ ಮಳೆ ಸುರಿಸಿದವು. ಅವುತಮ್ಮಲ್ಲಿ ಅಡಗಿದ್ದ ಜಲಾಂಶವನ್ನು ಕಳೆದುಕೊಂಡ ಬಳಿಕ ಬಿಳಿಚಿಕೊಂಡು, ನೀಲದೇಹದ ನೆತ್ತಿಯಮುಂಭಾಗದಲ್ಲಿ ನರೆತು ನಿಂತಿರುವಂತೆ, ಧ್ವಜವೋ ಎನ್ನುವಂತೆ ಇದ್ದವು. ಈ ಬಗೆಯ ಸೊಬಗು ಕೃಷ್ಣನಿಗೂ ಪರ್ವತಕ್ಕೂ ಸಮಸಮವಾಗಿ ಏಕಕಾಲದಲ್ಲಿ ಅದೇನು ಇಂದ್ರಜಾಲವೋ” ಎನ್ನುವಂತೆ

೭೯

ಶೋಭಿಸುತ್ತಿತ್ತು.

“ಇಂದ್ರಜಾಲ”-ಇಲ್ಲಿ, ಇಂದ್ರನ ತೇಜೋವಧೆಗಾಗಿ ಹೂಡಿದ ಅದ್ಭುತವಾದ ಮಾಯಾಜಾಲ; ಮಮ್ತ್ರ ಮುಗ್ಧತೆಯೇ.

“ತಿರು”- ಉಗುರು-ಎನ್ನುವಲ್ಲಿ ಭಗವಂತನ ನಾರಸಿಂಹಾವತಾರದ ಉಗುರಿನ ಶ್ರೇಷ್ಠತೆಯನ್ನೂ ಪಾವಿತ್ರ್ಯವನ್ನೂ ಸಾಮರ್ಥ್ಯವನ್ನೂ ಸೂಚಿಸುವುದಲ್ಲವೆ? 

ಅಂಗೈಯಲ್ಲಿ ಇರುವ ಧ್ವಜದ ಚಿಹ್ನೆಯನ್ನು ಮಹಾಪುರುಷ ಲಕ್ಷಣವೆಂದು ಹಸ್ತ ಸಾಮುದ್ರಿಕ ಶಾಸ್ತ್ರ ಹೇಳುತ್ತದೆ.

೧೧. ಅರವಿಱ್ ಪಳ್ಳಿಕೊಣ್ಡರವನ್ತುರನ್ದಿಟ್ಟರವಪ್ಪಹೈಯೂರ್ ತಿಯವನುಡೈಯ

ಕುರವಿಱ್ ಕೊಡಿಮುಲ್ಲೈಕಣಿನ್ಱು ಱಙ್ಗುಮ್ ಕೋವರ್ ತ್ತನಮೆನ್ನುಙ್ಕೊಟ್ರಕ್ಕುಡೈಮೇಲ್

ತಿರುವಿಱ್ ಪೊಲಿಮಱೈವಾಣರ್ ಪುತ್ತೂರ್ ತಿಹೞ್ ಪಟ್ಟರ್ ಪಿರಾನ್ ಶೊನ್ನಮಾಲೈಪತ್ತುಮ್

ಪರವುಮನನನ್ ಗುಡೈಪ್ಪತ್ತರುಳ್ಳಾರ್ ಪರಮಾನ ವೈಗುನ್ದನ್ನಣ್ಣುವರೇ.

ಅರವಿಲ್=ಆದಿಶೇಷನ ಮೇಲೆ, ಪಳ್ಳಿಕೊಣ್ಡ=ಪವಡಿಸಿರುವವನೂ, ಅರವನ್=\(ಕಾಳೀಯನೆಂಬ\)ಸರ್ಪವನ್ನು ತುರನ್ದಿಟ್ಟ=\(ಮಡುವಿನಿಂದ\) ಹೊರಡಿಸಿಬಿಟ್ಟವನೂ, ಅರವಮ್=ಸರ್ಪಕ್ಕೆ, ಪಹೈ=ಹಗೆಯಾದ ಗರುಡನನ್ನು, ಊರ್ತಿಯವನುಡೈಯ=ವಾಹನವಾಗಿ ಉಳ್ಳವನೂ ಆದ ಕೃಷ್ಣನ ಮತ್ತು, ಕುರವಿಲ್=ಕುರವ \(ಈಚಲು, ತಾಳೆ ಮುಂತಾದ\) ಮರದಲ್ಲಿ,, ಕೊಡಿಮುಲ್ಲೈಹಳ್= ಮೊಲ್ಲೆಯ ಕುಡಿಗಳು, ನಿನ್ಱು=ಹರಡಿಕೊಂಡು, ಉಱಙ್ಗುಮ್=ನಿದ್ರಿಸುವ \(ಮಲಗಿರುವ\), ಕೋಅರ್ ತ್ತನಮ್=ಗೋವರ್ಧನ, ಎನ್ನುಮ್=ಎನ್ನುವ, ಕೊಟ್ರಮ್=ವಿಜಯವಂತ, ಕುಡೈ ಮೇಲ್=ಕೊಡೆಯ ವಿಷಯವಾಗಿ, ತಿರುವಿಲ್=ಐಶ್ವರ್ಯದಿಂದ, ಪೊಲಿ=ಬೆಳಗುವ, ಮಱೈವಾಣರ್=ವೇದಪಂಡಿತರು ವಾಸಿಸುವ, ಪುತ್ತೂರ್=ಶ್ರೀವಿಲ್ಲಿಪುತ್ತೂರಿನಲ್ಲಿ, ತಿಹಳ್=ಬೆಳಗುವ, ಪಟ್ಟರ್ ಪಿರಾನ್=ಹಿರಿಯ ಭಟ್ಟನು\(ಪೆರಿಯಾೞ್ವಾರರು\), ಶೊನ್ನ=ಹೇಳಿದ, ಮಾಲೈಪತ್ತುಮ್=ಗೀತಮಾಲಿಕೆ ಹತ್ತನ್ನೂ, ಪರವುಮ್=ಅಭ್ಯಾಸಮಾಡಿ ಹರಡುವ

೮೦

ಮನಮ್=ಮನಸ್ಸನ್ನು, ನಙ್ಗು=ಚೆನ್ನಾಗಿ, ಉಡೈ=ಉಳ್ಳವರಾದ, ಪತ್ತರ್=ಭಕ್ತರು, ಉಳ್ಳಾರ್=ಇರುವವರಾದರೆ ಅವರು, ಪರಮಾನ=”ಪರ”ವಾದ, ವೈಗುನ್ದಮ್=ವೈಕುಂಠವನ್ನು, ನಣ್ಣುವಾರೇ=ಹೊಂದುವವರೇ.

ಆದಿಶೇಷನ ಮೇಲೆ ಪವಡಿಸಿರುವವನೂ ಕಾಳೀಯನೆಂಬ ಸರ್ಪವನ್ನು ಮಡುವಿನಿಂದ ಹೊರಡಿಸಿಬಿಟ್ಟವನೂ, ಸರ್ಪಕ್ಕೆ ಹಗೆಯಾದ ಗರುಡನನ್ನು ವಾಹನವಾಗಿ ಉಳ್ಳವನೂ ಆಗಿರುವ ಕೃಷ್ಣನ ಮತ್ತು ತೆಂಗು, ತಾಳೆ, ಈಚಲು, ಮುಂತಾದ ಮರಗಳಲ್ಲಿ ಮೊಲ್ಲೆಯ ಬಳ್ಳಿಗಳು ಹರಡಿಕೊಂಡು ಮಲಗಿರುವ ಗೋವರ್ಧನ ಎಂಬ ವಿಜಯವಂತ ಕೊಡೆಯ ವಿಷಯವಾಗಿ ಐಶ್ವರ್ಯದಿಂದ ಬೆಳಗುವ ವೇದಪಂಡಿತರು ವಾಸಿಸುವ ಶ್ರೀವಿಲ್ಲಿಪುತ್ತೂರಿನಲ್ಲಿ ಬೆಳಗುವ ಹಿರಿಯಭಟ್ಟನಾದ ಪೆರಿಯಾೞ್ವಾರ್ ಹೇಳಿದ ಗೀತಮಾಲಿಕೆ ಹತ್ತನ್ನೂ ಅಭ್ಯಾಸಮಾಡಿ ಹರಡುವ ಮನಸ್ಸನ್ನುಚೆನ್ನಾಗಿ ಉಳ್ಳವರಾದ ಭಕ್ತರು ಇರುವವರಾದರೆ, ಅವರು “ಪರ”ವಾದ ವೈಕುಂಠವನ್ನು ಹೊಂದುವವರೇ.\(೧೧\)

ಇದು ಈ ತಿರುಮೊೞಿಗೆ ಫಲಶ್ರುತಿ. ಕ್ಷೀರಸಾಗರದಲ್ಲಿ ಆದಿಶೇಷಣ ಮೇಲೆ ಪವಡಿಸಿ ಯೋಗನಿದ್ದೆ ಮಾಡುವವನನ್ನು ಶ್ರೀಮನ್ನಾರಾಯಣನು. ಗರುಡವಾಹನನೂ ಅವನೇ. ಕಾಳೀಯಸರ್ಪವನ್ನು ದಮನ ಮಾಡಿದವನೂ ಅವನೇ. ಗೋಪಾಲನಾಗಿ ಗೋವರ್ಧನ ಪರ್ವತವನ್ನು ಎತ್ತಿಹಿಡಿದು ಇಡಿಯ ಗೋಕುಲವನ್ನು ಇಂದ್ರನ ಕೋಪದಿಂದ ರಕ್ಷಿಸಿದವನೂ ಅವನೇ. ಅವನ ಅವತಾರರೂಪಿಯಾದ ಕೃಷ್ಣನನ್ನೂ ಮತ್ತು ಅವನು ಕೊಡೆಯಂತೆ ಎತ್ತಿಹಿಡಿದ ಗೋವರ್ಧನ ಪರ್ವತವನ್ನು ಕುರಿತು ವಿಧವಿಧವಾಗಿ, ಸ್ವಾರಸ್ಯಪೂರ್ಣವಾಗಿ, ಮನೋರಂಜಕವಾಗಿ, ಭಕ್ತಿಪೂರ್ಣವಗೈ ತಕ್ಕ ಉಪಮಾನಗಳೊಡನೆ ವಿಷ್ಣುಚಿತ್ತನು ಗೀತಮಾಲಿಕೆಯನ್ನು ರಚಿಸಿಹಾಡಿದ್ದಾರೆ. ಈ ಗೀತೆಗಳನ್ನು ಚೆನ್ನಾಗಿ ಮನಸ್ಸಿಟ್ಟು ಅಭ್ಯಾಸಮಾಡಿ ಹಾಡಿ ಹರಡುವವರಿಗೆ ಭಗವಂತನಲ್ಲಿ ನಿಶ್ಚಲವಾದ ಭಕ್ತಿಯುಂಟಾಗುತ್ತದೆ. ಈ ಭಕ್ತಿಯ ಪ್ರಭಾವದಿಂದ ವಿಶೇಷದಿಂದ ಇಹಲೋಕದ ಬಂಧನ ಶಿಥಿಲಗೊಂಡು ಅವರು “ಪರ”ಎನ್ನಿಸಿಕೊಳ್ಳುವ ವೈಕುಂಠವನ್ನು ತಪ್ಪದೆ ಸೇರುತ್ತಾರೆ.

ಅಡಿಯ ನಡೆ: ಅಟ್ಟು, ವೞು, ಅಮ್ಮೈ, ಕಡು, ವಾನ್, ಶೆಪ್ಪಾಡು, ಪಡಮ್, ಶಲಮ್, ವನ್ ಪೇಯ್, ಕೊಡಿ, ಅರವಿಲ್\(ನಾವಲ್\)

೮೧

ಶ್ರೀಃ

ಶ್ರಿಯೈ ನಮಃ

ಮೂರನೆಯ ದಶಕ ಆರನೆಯ ತಿರುಮೊೞಿ ನಾವಲಮ್ ಪೆರಿಯ

೧. ನಾವಲಮ್ ಪೆರಿಯ ತೀವಿನಿಲ್ ವಾೞುಮ್ ನಙ್ಗೈಮೀರ್ ಗಳಿದೋರಱ್ ಪುತಙ್ಕೇಳೀರ್

ತೂವಲಮ್ ಪುರಿಯುಡೈ ತಿರುಮಾಲ್ ತೂಯವಾಯಿಱ್ ಕುೞಲೋಶೈವೞಿಯೇ

ಕೋವಲರ್ ಶಿಱುಮಿಯರಿಳಙ್ಕೊಙ್ಗೈ ಕುತುಹಲಿಪ್ಪವುಡಲುಳವಿಳನ್ದು ಎಙ್ಗುಮ್

ಕಾವಲುಙ್ಕೊಡನ್ದುಕಯಿಱು ಮಾಲೈಯಾಹಿ ವನ್ದು ಕವಿೞ್ ನ್ದು ನಿನ್ಱನರೇ.

ಅಮ್=ಸೊಬಗಿನ, ಪೆರಿಯ=ವಿಶಾಲವಾದ, ನಾವಲ್=ಜಂಬೂ\(ನೇರಿಳೆ\), ತೀವಿನಿಲ್=ದ್ವೀಪದಲ್ಲಿ, ವಾೞುಮ್=ಬದುಕಿ ಬಾಳುತ್ತಿರುವ, ನಙ್ಗೈಮೀರ್ಹಳ್=ಸದ್ಗುಣವತಿಯರಾದ ಹೆಣ್ಣುಗಳೇ, ಓರ್=ಒಂದು, ಅಱ್ ಪುತಮ್=ಅದ್ಭುತವಾದ, ಇದು=ಇದನ್ನು, ಕೇಳೀರ್=ಕೇಳಿರಿ, ತೂ=ಪರಿಶುದ್ಧವಾದ, ಬಿಳಿಯ ವಲಮ್ ಪುರಿ= ಬಲಮುರಿ ಶಂಖವನ್ನೂ, ಉಡೈಯ=ಉಳ್ಳ, ತಿರುಮಾಲ್=ಲಕ್ಷ್ಮೀಪತಿಯು, ತೂಯ=ಸುಂದರವಾದ, ವಯೈಲ್=ಬಾಯಿಯಲ್ಲಿ, ಕುೞಲ್=ಕೊಳಲಿನ, ಓಶೈ=ನಾದದ, ವೞಿಯೇ=ಮೂಲಕ, ಕೋವಲರ್=ಗೋವಳರ, ಶಿರುಮಿಯರ್ ಯುವತಿಯರ, ಇಳ=ಎಳೆಯ, ಕೊಙ್ಗೈ=ಮೊಲೆಗಳು, ಕುತುಹಲಿಪ್ಪ=ಆಶೆ ಆತುರಪಡಲು ಅವರ, ಉಡಲ್=ಒಡಲೂ, ಉಳ್=ಮನಸ್ಸೂ, ಅವಿೞ್ ನ್ದು=ಶಿಥಿಲಗೊಂಡು, ಙ್ಗುಮ್=ಎಲ್ಲೆಲ್ಲಿಯೂ ಇರುವ, ಕಾವಲುಮ್=ಕಾವಲನ್ನು, ಕಡನ್ದು=ಅತಿಕ್ರಮಿಸಿ\(ಮೀರಿ\), ಕಯಿಱು ಮಾಲೈ=ಹಗ್ಗದ ಮಾಲೆಯಂತೆ\(ಸರದಂತೆ\), ಆಹಿ=ಆಗಿ, ವನ್ದು=ಬಂದು, ಕವಿೞ್ ನ್ದು=ಮುಸುರಿಕೊಂಡು, ನಿನ್ಱನರೇ=ನಿಂತುಬಿಟ್ಟರಲ್ಲಾ\!

ಸೊಬಗಿನಿಂದ ಕೂಡಿದ ವಿಶಾಲವಾದ ಜಂಬೂ ದ್ವೀಪದಲ್ಲಿ ಬದುಕಿ ಬಾಳುತ್ತಿರುವ ಸದ್ಗುಣವತಿಯರಾದ ಹೆಣ್ಣುಗಳೇ ಒಂದು ಅದ್ಭುತವಾದ ಇದನ್ನು ಕೇಳಿರಿ. ಪರಿಶುದ್ಧವಾದ ಬಿಳಿಯ ಬಲಮುರಿ ಶಂಖವನ್ನುಳ್ಳ ಲಕ್ಷ್ಮೀಪತಿಯ ಬಯೈಗೆ ಹಚ್ಚಿದ ಕೊಳಲಿನ ನಾದದ ಮೂಲಕ ಗೋವಳರ ಯುವತಿಯರ

೮೨ 

ಎಳೆಯ ಮೊಲೆಗಳು ಆಶೆ ಆತುರ ಪಡುತ್ತಿರಲು, ಅವರ ಒಡಲೂ ಮನಸ್ಸೂ ಶಿಥಿಲಗೊಂಡು ಎಲ್ಲೆಲ್ಲಿಯೂ ಇರುವ ಕಾವಲನ್ನು ಮೀರಿ ಹಗ್ಗದ ಸರದಂತೆ ಆಗಿ ಬಂದುಮುಸುರಿಕೊಂಡು ನಿಂತುಬಿಟ್ಟರಲ್ಲಾ\!.\(೧\) 

ಕೃಷ್ಣನ ಕೊಳಲಿನ ಮಹತ್ವವೇನು? ಕೃಷ್ಣನು ತನ್ನ ಕೊಳಲನ್ನು ತುಟಿಗೆ ಹಚ್ಚಿದನು. ಅದರ ಮಧುರ ನಾದ ಎಲ್ಲೆಲ್ಲೂ ಹರಡಿತು. ಅದು ಗೋಕುಲದ ಯುವತಿಯರ ಕಿವಿಗೂ ಬಿತ್ತು. ಅವರೆಲ್ಲ ಸದ್ಗುಣವತಿಯರೇ. ಆದರೆ, ಅವರೂ ಭ್ರಮಿಸಿದರು. ಮನಸ್ಸು ಚಂಚಲಗೊಂಡಿತು. ಒಡಲು ಶಿಥಿಲಗೊಂಡಿತು. ಅಂಗಾಂಗಗಳಲ್ಲಿ ಆಶೆ ಆತುರಗಳು ತುಂಬಿದವು. ತಮ್ಮತಮ್ಮ ಮನೆಗಳಲ್ಲಿ ಅಂಕೆಯಲ್ಲಿರುವುದನ್ನು ಮರೆತರು. ತಮ್ಮ ಹಿರಿಯರ ಕಾವಲನ್ನು ಉಪೇಕ್ಷಿಸಿದರು. ಮನೆಯಿಂದ ಹೊರಬಿದ್ದರು. ಒಬ್ಬಳ ಹಿಂದೆ ಒಬ್ಬಳಂತೆ, ಹಗ್ಗದ ಸರದಂತೆ, ಎಲ್ಲರೂ ಕೃಷ್ಣನಿರುವ ಸ್ಥಳಕ್ಕೆ ಧಾವಿಸಿದರು. ಜೇನು ಮುಸುರಿದಂತೆ ಅವನನ್ನುಮುಸುರಿಕೊಂಡರು. ಅಲ್ಲಿ, ಅವನ ದಿವ್ಯಸಮ್ಮುಖದಲ್ಲಿ ತಮ್ಮನ್ನೇ ಮರೆತು ನಿಂತುಬಿಟ್ಟರಲ್ಲಾ\! ಅದ್ಭುತವಲ್ಲವೇ ಇದು\!

೨. ಇಡವಣರೈಯಿಡತ್ತೋಳೊಡು ಶಾಯ್ ತ್ತಿರುಕೈಕೂಡಪ್ಪುರುವಮ್ ನೆರಿನ್ದೇಱ

ಕುಡವಯಿಱು ಪಡವಾಯ್ ಕಡೈಕೂಡಕ್ಕೋವಿನ್ದನ್ ಕುೞಲ್ ಕೊಡ್ದೊದಿನ ಪೋದು,

ಮಡಮಯಿಲ್ ಹಳೊಡು ಮಾನ್ ಪಿಣೈಪೋಲೇ ಮಙ್ಗೈಮಾರ್ಹಳ್ ಮಲರ್ ಕ್ಕನ್ದಲವಿೞ

ಉಡೈನೆಹಿೞವೋರ್ ಕೈಯಾಲ್ ತುಹಿಲ್ ಪಟ್ರಿಯೊಲ್ ಹಿಯೋಡರಿಕ್ಕಣೋಡ ನಿನ್ಱನರೇ.

ಕೋವಿನ್ದನ್=ಗೋವಿಂದನು,\(ತನ್ನ\)ಲ್, ಇಡ=ಎಡ, ಅಣರೈ=ಗಲ್ಲವನ್ನು, ಇಡ=ಎಡ, ತೋಳೋಡು=ತೋಳಿಗೆ, ಶಾಯ್ ತ್ತು=ಆನಿಸಿ, ಇರು=ಎರಡು, ಕೈಕೂಡ=ಕೈಗಳಲ್ಲೂ\(ಕೊಳಲನ್ನು\) ಹೊಂದಿಸಿಕೊಂಡು, ಪುರುವಮ್=ಹುಬ್ಬುಗಳು, ನೆರಿನ್ದು=ಬಿಲ್ಲಿನಂತೆ ಬಗ್ಗಿ, ಏಱ=ಏರಲು, ವಯಿಱು=ಹೊಟ್ಟೆಯು, ಕುಡಮ್=ಕೊಡದಂತೆ, ಪಡ=ತೋರಲು, ವಾಯ್=ಬಾಯಿಯ, ಕಡೈ=ಕೊನೆಗಳು, ಕೂಡ=ಕೂಡಲು, ಕುೞಲ್=ಕೊಳಲನ್ನು, ಕೊಡು=ಒಪ್ಪುವಂತೆ, ಊದಿನಪೋದು=ಊದಿದಾಗ, ಮಡಮ್=ಸುಂದರವಾದ, ಮಯಿಲ್ ಹಳ್=ನವಿಲುಗಳು, ಮಾನ್=ಜಿಂಕೆಗಳು ಮತ್ತು, ಪಿಣೈ=ಹೆಣ್ಣು\(ಸಸ್ತನಿ\)ಪ್ರಾಣಿಗಳು, ಓಡು=ಒಡನೆ, ಪೋಲೇ=\(ಪ್ರಣಯದಲ್ಲಿ ಕೂಡಿಕೊಂಡು\) ಇರುವ ಹಾಗೆ, ಮಙ್ಗೈಮಾರ್ಹಳ್=\(ಗೋಕುಲದ\)ಯುವತಿಯರ, ಮಲರ್=ಹೂಮುಡಿದಿರುವ

೮೩

ಕೂನ್ದಲ್=ಕೂದಲು, ಅವಿೞ=ಬಿಚ್ಚಿ ಸಡಿಲಗೊಳ್ಳಲು, ಉಡೈ=ಉಡುಗೆಯು, ನೆಹಿೞ=ಜಾರುತ್ತಿರಲು, ಓರ್ ಕೈಯಾಲ್=ಒಂದು ಕೈಯಿಂದ, ತುಹಿಲ್=ಸೀರೆಯನ್ನು, ಪಟ್ರಿ=ಹಿಡಿದುಕೊಂಡು, ಒಲ್ ಹಿ ಓಡು=ನೆಟ್ಟ ದೃಷ್ಟಿಯಿಂದ ಕೂಡಿ, ನಿನ್ಱನರೇ=ನಿಂತುಬಿಟ್ಟರಲ್ಲಾ\!

ಗೋವಿಂದನು ತನ್ನ ಎಡಗಲ್ಲವನ್ನು ಎಡತೋಳಿಗೆ ಆನಿಸಿ, ಎರಡು ಕೈಗಳಲ್ಲೂ ಕೊಳಲನ್ನು ಹೊಂದಿಸಿಕೊಂಡು, ಹುಬ್ಬುಗಳನ್ನು ಬಿಲ್ಲಿನಂತೆ ಬಗ್ಗಿಸಿ ಏರಿಸಿ, ಹೊಟ್ಟೆಯನ್ನು ಕೊಡದಂತೆ ಮಾಡಿಕೊಂಡು, ಬಾಯಿಯ ಕುಡಿಗಳನ್ನು ಕೂಡಿಸಿ, ಕೊಳಲನ್ನು ಒಪ್ಪುವಂತೆ ಊದಿದಾಗ, ಸುಂದರವಾದ ನವಿಲುಗಳು ಜಿಂಕೆಗಳು ಮತ್ತು ಹೆಣ್ಣು\\\(ಸಸ್ತನಿ\)ಪ್ರಾಣಿಗಳು ಒಟ್ಟಿಗೆ ಪ್ರಣಯದಲ್ಲಿ ಕೂಡಿಕೊಂಡಿರುವ ಹಾಗೆಯೇ, \(ಗೋಕುಲದ\)ಯುವತಿಯರ ಹೂಮುಡಿದ ಕೂದಲು ಬಿಚ್ಚಿ ಸಡಿಲಗೊಳ್ಳಲು, ಉಡುಗೆಯು ಜಾರುತ್ತಿರಲು, ಅವರು ಒಂದು ಕೈಯಿಂದ ಸೀರೆಯನ್ನು ಹಿಡಿದುಕೊಂಡು ಬಿಗಿಹಿಡಿದ ಮನಸ್ಸಿನಿಂದ, ಸೊಬಗಿನ ನೆಟ್ಟ ದೃಷ್ಟಿಯಿಂದ ಕೂಡಿ ನಿಂತಿರುವರಲ್ಲಾ\! \(೨\)

ಕೃಷ್ಣನ ಇನಿದಾದ ಕೊಳಲಿಗೆ ಪಶುಪಕ್ಷಿ ಮೃಗಗಳು ಸೋತವು. ತಮ್ಮ ಇತರ ಹವ್ಯಾಸಗಳನ್ನು ಬಿಟ್ಟುಮ್ ಶುದ್ಧಪ್ರಣಯದಲ್ಲಿ ಮಗ್ನಗೊಂಡವು. ನವಿಲುಗಳೇನು, ಜಿಂಕೆಗಳೇನು, ಇತರ ಎಲಾ ಸಸ್ತನಿ ಪ್ರಾಣಿಗಳೇನು, ವನ್ಯ ಮೃಗಗಳೇನು- ಎಲ್ಲವೂಒಟ್ಟಾಗಿ ಕೂಡಿಕೊಂಡವು. ತಿರ್ಯಕ್ ಜಂತುಗಳಿಗೇ ಹೀಗಿರುವಾಗ, ಮಾನವ ವರ್ಗಕ್ಕೆ ಅದರ ಪರಿಣಾಮ ಇನ್ನೂ ಗಾಢವಲ್ಲವೇ? ಗೋಕುಲದ ಯುವತಿಯರ ಕಿವಿಗೆ ಬಿದ್ದ ಕೊಳಲಿನ ಇಂಚರವು ಅವರ ಒಡಲು ಮನಗಳ ಮೇಲೆ ಏಕಕಾಲದಲ್ಲಿ ಪ್ರತಿಕ್ರಿಯೆ ತಂದವು. ಹೂಮುಡಿದಿದ್ದ ತಲೆಗೂದಲು ಬಿಚ್ಚಿತು. ಒಂದು ಕೈಯಲ್ಲಿ ಸಡಿಲಗೊಂಡ ಸೀರೆಯನ್ನು ಅವರು ಹಿಡಿದುಕೊಂಡು, ಮನಸ್ಸನ್ನು ಬಿಗಿಗೊಳಿಸಿ ತಮ್ಮ ಸೊಬಗನ್ನು ಬೀರುವಂತೆ ನೋಟವನ್ನು ಕೄಷ್ಣನ ಮೇಲೆ ಕೀಲಿಸಿದರು. ಮತ್ತು ಅವನ ಪರಮ ಸೌಂದರ್ಯದಲ್ಲಿ ಕಲೆತು ಹೋಗುವಂತೆ ಮೈಮರೆತು ನಿಂತಿಬಿಟ್ಟರು ಏನದ್ಭುತ ಇದು\!

೩. ವಾನಿಳವರಶು ವೈಹುನ್ದಕ್ಕೂಟ್ಟನ್ ವಾಸುದೇವನ್ ಮಧುರೈಮನ್ನನ್, ನನ್ದ

ಕೋನಿಳವರಶು ಕೋವಲರ್ ಕುಟ್ಟನ್ ಗೋವಿನ್ದನ್ ಕುೞಲ್ ಕೊಡೂದಿನಪೋದು

ವಾನಿಳಮ್ಬಡಿಯರ್ ವನ್ದೂವನ್ದೀಣ್ಡಿ ಮನಮುರುಹಿ ಮಲರ್ ಕಣ್ ಹಳ್ ಪನಿಪ್ಪ,

ತೇನಳವುಶೆಱಿಕೂನ್ದಲವಿೞ ಚ್ಚೆನ್ನಿವೇರ್ ಪ್ಪ ಚ್ಚೆವಿಶೇರ್ ತ್ತು ನಿನ್ಱನರೇ

೮೪

ವಾನ್=ಮೇಲಣ ಲೋಕಗಳಿಗೆಲ್ಲಾ, ಇಳ=ಎಳೆಯ ವಯಸ್ಸಿನ, ಅರಶು=ರಾಜನೂ, ವೈಗುನ್ದನ್=ವೈಕುಂಠದಲ್ಲಿ ವಾಸಿಸುವ ನಿತ್ಯಸೂರಿಗಳಿಗೆಲ್ಲಾ, ಕುಟ್ಟನ್=ಪ್ರೀತಿಪಾತ್ರನೂ, ವಾಶುದೇವನ್=ವಾಸುದೇವನೂ, ಮದುರೈ ಮನ್ನನ್=ಮಧುರಾಧಿಪತಿಯೂ, ನನ್ದರ್ ಕೋನ್=ನಮ್ದಗೋಪನಿಗೆ, ಇಳ=\(ಮಗನಾಗಿ\)ಎಳೆಯ ಅರಶು=ರಾಜನೂ, ಕೋವಲರ್=ಗೋವಳರಿಗೆಲ್ಲ ಕುಟ್ಟನ್=ಮಗನಂತೆ ಇರುವವನೂ, ಆದ ಕೋವಿನ್ದನ್=ಗೋವಿಂದನು, ಕುೞಲ್ =ಕೊಳಲನ್ನು, ಕೊಡು=ಎತ್ತಿಕೊಂಡು, ಊದಿನ ಪೋದು=ಊದಿದ ಸಮಯದಲ್ಲಿ,ವಾನ್=ಸ್ವರ್ಗಾದಿ ಲೋಕಗಳಲ್ಲಿನ, ಇಳ=ಎಳೆಯ, ಪಡಿಯರ್=ಹುಡುಗಿಯರು, ವನ್ದುವನ್ದು=\(ಬೃಂದಾವನಕ್ಕೆ\)ಬಂದು ಬಂದು ಈಣ್ಡಿ=ಒಟ್ಟುಗೂಡಿ, ಮನಮ್=ಮನಸ್ಸನ್ನು, ಉರುಹಿ=ಕರಗಿಸಿಕೊಂಡು, ಮಲರ್=ತಾವರೆಯಂತೆ ಇರುವ, ಕನ್ ಹಳ್=ಕಣ್ಣುಗಳಿಂದ, ಪನಿಪ್ಪ=ಆನಂದಬಾಷ್ಪವನ್ನು ಹರಿಸಿ, ತೇನ್=ಜೇನಿಗೆ, ಅಳವು=ಸಮರ್ಥವಾದ, ಶೆಱಿ=ದಟ್ಟವಾದ, ಕೂನ್ದಲ್=ಕೂದಲು, ಅವಿೞ=ಸಡಿಲವಾಗಲು\(ಬಿಚ್ಚಿಹೋಗಲು\), ಶೆನ್ನಿ=ನಡುನೆತ್ತಿ, ವೇರ್ ಪ್ಪ=ಬೆವರಲು, ಶೆವಿ=ಕಿವಿಯನ್ನು, ಶೇರ್ ತ್ತು=ಸೇರಿಸಿ, ನಿನ್ಱನರೇ=ನಿಂತಿರುವರಲ್ಲಾ\!

ಭೂಲೋಕದಲ್ಲಿ ವಾಸಿಸುವ ಮನುಷ್ಯರ ಮೇಲೆಯೂ, ಪಶುಪಕ್ಷಿ ಮೃಗಾದಿಗಳ ಮೇಲೆಯೂ ಕೃಷ್ಣನ ಕೊಳಲಿನ ಪ್ರಭಾವ ಮಹತ್ತರವಾದದ್ದು ಎಂಬುದಂತು ಸರಿಯಷ್ಟೆ. ಆದರೆ, ಅದರ ಪ್ರಭಾವ ಊರ್ಧ್ವ ಲೋಕಗಳಲ್ಲಿ ವಾಸಿಸುವವರ ಮೇಲೂ ನಡೆಯುವುದೆಂದರೆ ಆಶ್ಚರ್ಯವಲ್ಲವೇ? ಅದು ಎಂಥಾದ್ದು ಎಂಬುದನ್ನು ಈ ಪಾಶುರ ಸೂಚಿಸುತ್ತದೆ. ಭೂಮಿಯ ಮೇಲೆ ಇರುವಂತೆಯೇ ಮೇಲಣ ಲೋಕಗಳಲ್ಲಿಯೂ ಸುಂದರಿಯರಿದ್ದಾರೆ; ಯುವತಿಯರಿದ್ದಾರೆ. ಮಾನವರಿಗಿರುವಂತೆಯೇ ಅವರಿಗೂಆಶೆ ಆಕಂಕ್ಷೆಗಳಿವೆ. ಭೂಮಿಯ ಮೇಲೆ, ಬೃಂದಾವನದಲ್ಲಿ ನಡೆಯುತ್ತಿರುವ

೮೫

ಮನಮೋಹಕ ವಿದ್ಯಮಾನವನ್ನು ಅವರು ಕೇಳಿ, ತಿಳಿದವರಾಗಿ ಅದನ್ನು ತಾವು ಸ್ವತಃ ಅನುಭವಿಸಿ ಆನಂದಿಸಲೋಸ್ಕರ. ಬೃಂದಾವನಕ್ಕೆ ಬಂದು ಬಂದು ಅಲ್ಲಿಯವರೊಡನೆ ಕಲೆತುಕೊಳ್ಳುವರು. ಕೃಷ್ಣನ ಸುತ್ತಮುತ್ತ ನಡೆಯುವ ಭ್ರಾಮಕ ವಿಷಯಗಳನ್ನು ಕಂಡಾಗ ಅವರ ಕಣ್ಣುಗಳಲ್ಲಿ ಆನಂದಬಾಷ್ಪಗಳು ಸುರಿಯುವವು. ಮನಸ್ಸು ಕರಗುವುದು. ತಲೆಗೂದಲು ಬಿಚ್ಚಿ ಬಿರಿಯುವುದು. ನೆತ್ತಿ ಬೆವರುವುದು. ಹೀಗೆಲ್ಲಾ ಉದ್ವೇಗಗೊಂಡವರಾದರೂ ಅವರು ಕೃಷ್ಣನ ದಿವ್ಯವೇಣುನಾದಕ್ಕೆ ಮರುಳಾಗಿ ಒಮ್ಮನದಿಂದ ಅದನ್ನುಕೇಳುವುದರಲ್ಲೇ ಮಗ್ನರಾಗುವರು.

೪. ತೇನುಕನ್ ಪಿಲಮ್ಬನ್ ಕಾಳಿಯನೆನ್ನುನ್ತೀಪ್ಪಪ್ಪೂಡುಹಳಡಙ್ಗವುೞಕ್ಕಿ

ಕಾನಕಮ್ಪಡಿಯುಲಾವಿಯುಲಾವಿ ಕ್ಕರುಂಶಿಱುಕ್ಕನ್ ಕುೞಲೂದಿನಪೋದು

ಮೇನಕೈಯೊಡು ತಿಲೋತ್ತಮೈಯರಮ್ ಪೈ ಉರುಪ್ಪಶಿಯರವರ್ ವೆಳ್ ಹಿ ಮಯಙ್ಗಿ,

ವಾನಕಮ್ ಪಡಿಯಿಲ್ ವಾಯ್ ತಿಱಪ್ಪಿನ್ಱಿ ಆಡಲ್ ಪಾಡಲಿವೈಮಾಱಿನರ್ ತಾಮೇ

ತೇನುಕನ್=ಧೇನುಕಾಸುರ, ಪಿಲಮ್ಬನ್=ಪ್ರಲಂಭಾಸುರ, ಕಾಳಿಯನ್=ಕಾಳೀಯ, ಎನ್ನುಮ್=ಎಂಬ, ತೀರ್ ಪ್ಪ=ಕಡುದುಷ್ಟ , ಪೂಡುಹಳ್=ಕಾರ್ಯಗಳಲ್ಲಿ ತೊಡಗಿದವರನ್ನು, ಅಡಙ್ಗ=ಅಡಗಿ ಹೋಗುವಂತೆ, ಉೞಕ್ಕಿ=ನಾಶಪಡಿಸಿ, ಕಾನ್=ಕಾಡೆಲ್ಲಾ, ಅಹಮ್ ಪಡಿ=ತನ್ನ ಮನೆಯೆಂಬಂತೆ, ಉಲಾವಿ ಉಲಾವಿ=ಎಲ್ಲೆಲ್ಲಿಯೂ ತಿರುಗಾಡುತ್ತಾ, ಇರುವ, ಕರು=ಕರಿಯಬಣ್ಣದ, ಶಿಱುಕ್ಕನ್=ಬಾಲಕನು, ಕುೞಲ್=ಕೊಳಲನ್ನು, ಊದಿನ ಪೋದು=ಊದಿದಾಗ, ಮೇನಕೈಯೊಡು=ಮೇನಕೆಯೊಡನೆ, ತಿಲೋತ್ತಮೈ=ತಿಲೋತ್ತಮೆ, ಅರಮ್ ಪೈ= ರಂಭೆ, ಉರುಪ್ಪತಿ=ಊವಶಿ,\(ಮುಂತಾದ\), ಅರವರ್=ಅಪ್ಸರೆಯರು, ವೆಳ್ ಹಿ=ನಾಚಿಕೊಂಡು\(ಬಿಳಿಚಿಕೊಂಡು\), ಮಯಙ್ಗಿ=ಮೋಹಗೊಂಡು, ವಾನ್=ಸ್ವರ್ಗದ, ಅಹಮ್=ಭೂಮಿಯ, ಪಡಿಯಿಲ್=ಮೆಟ್ಟಿಲಲ್ಲಿ, ವಾಯ್=ಬಾಯನ್ನು, ತಿಱಪ್ಪು ಇನ್ಱಿ=ತೆಗೆಯದೆ\(ಬಿಡದೆ\), ಆಡಲ್=ನಾಟ್ಯವಾಡುವುದನ್ನೂ, ಪಾಡಲ್=ಹಾಡುವುದನ್ನೂ, ಇವೈತಾಮೇ=ಇವುಗಳನ್ನು ತಾವಾಗಿಯೇ, ಮಾಱಿನರೇ=ಬಿಟ್ಟುಬಿಟ್ಟರಲ್ಲಾ\!\(ಬದಲಾಯಿಸಿ ಬಿಟ್ಟರಲಾ\!\)

೮೬

ಧೇನುಕಾಸುರ, ಪ್ರಲಂಭಾಸುರ, ಕಾಳೀಯ ಎಂಬ ಕಡುದುಷ್ಟ ಪ್ರವರ್ತಕರನ್ನು ಹೆಸರಿಲ್ಲದಂತೆ ನಾಶಮಾಡಿ, ಕಾಡೇ ತನ್ನ ಮನೆಯೆಂಬಂತೆ ಎಲ್ಲೆಲ್ಲಿಯೂ ತಿರುಗಾಡುತ್ತಾ ಇರುವ ಕರಿಯಬಣ್ಣದ ಬಾಲಕನು ಕೊಳಲನ್ನು ಊದಿದಾಗ ಮೇನಕೆ, ತಿಲೋತ್ತಮೆ, ರಂಭೆ, ಊರ್ವಶಿ ಮುಂತಾದ ಅಪ್ಸರೆಯರು ನಾಚಿಕೆಯಿಂದ ಬಿಳಿಚಿಕೊಂಡು, ಮೋಹಗೊಂಡು ಸ್ವರ್ಗಭೂಮಿಗಳ ಮೆಟ್ಟಿಲಲ್ಲಿ ಬಾಯಿಬಿಡದಂತೆ, ನಾಟ್ಯವಾಡುವುದನ್ನೂ ಹಾಡುವುದನ್ನೂ ತಾವಾಗಿಯೇ ಬಿಟ್ಟುಬಿಟ್ಟರಲ್ಲಾ\!.\(೪\)

ಕತ್ತೆಯ ರೂಪವನ್ನು ಧರಿಸಿ ಕಾಡಿನಲ್ಲಿ ಕೃಷ್ಣನನ್ನು ಕೊಲ್ಲಲು ಬಂದವನು ಧೇನುಕಾಸುರ. ಕೃಷ್ಣನು ಅವನ ಹಿಂಗಾಲುಗಳನ್ನು ಹಿಡಿದು, ಗಿರಗಿರನೆ ತಿರುಗಿಸಿ, ಬಿರುಸಿನಿಂದ. ತಾಳೆಯ ಮರಗಳ ಮೇಲಕ್ಕೆ ಎಸೆದು, ಅವನನ್ನು ಕೊಂದು ಹಾಕಿದನು.

ಪ್ರಲಂಭಾಸುರನನ್ನು ಕೊಂದವನು ಬಲರಾಮ. ಅವನು ಕೃಷ್ಣನ ಅಣ್ಣ ,ಅತ್ತು ಯಾವಾಗಲೂ ಅವನನ್ನು ಅಗಲದೆ ಜೊಟೆಯಲ್ಲೇ ಇದ್ದವನು. ಬಲರಾಮನಿಗೂ ಕೃಷ್ಣನಿಗೂ ಯಾವ ಬಗೆಯ ಭೇದವನ್ನೂ ಕಲ್ಪಿಸದ ಆೞ್ವಾರರು, ಪ್ರಲಂಭನನ್ನು ಕೃಷ್ಣನೇ ಕೊಂದ ಎನ್ನುತ್ತಾರೆ? ಶೇಷನಿಗೂ ಶೇಷಶಾಯಿಗೂ ಭೇದವಿಲ್ಲವೇ? ಶೇಷ-ಶೇಷಿ ಭಾವ\)

ಯಮುನಾನದಿಯ ಕಾಳಿಂದಿ ಮಡುವಿನಲ್ಲಿ ವಾಸಿಸುತ್ತಿದ್ದ ವಿಷಸರ್ಪ ಕಾಳೀಯ. ಅದನ್ನು ಕೃಷ್ಣನು ಕೆರಳಿಸಿ, ಮೆಟ್ಟಿ ತುಳಿದು\(ಹಣ್ಣುಮಾಡಿ\), ಸಾಗರಕ್ಕೆ ಓಡಿಸಿದನು.

ಭಗವಂತನಿಗೆ ಕಾಡೂ ತನ್ನ ಮನೆಯೇ, ಮೇಡೂ ತನ್ನ ಮನೆಯೇ. ಎಲ್ಲವೂ ತಾನು ಸೃಷ್ಟಿಸಿದ ಪ್ರಕೃತಿಯೇ. ಕೃಷ್ಣನು ಕಾಡು, ಮೇಡು ಎನ್ನದೆ ಎಲ್ಲೆಲ್ಲಿಯೂ ತಿರುಗಾಡುತ್ತಾ, ದನಕರುಗಳನ್ನುಮೇಯಿಸುತ್ತಾ ಸ್ವೇಚ್ಛೆಯಿಂದ ಆನಂದವಾಗಿದ್ದ. “ಕರಿಯ ಬಣ್ಣದ ಬಾಲಕ”ಎಂದು ಆೞ್ವಾರರು ಅವನನ್ನು ವರ್ಣಿಸಿದ್ದಾರೆ.

ಕೃಷ್ಣನು ಕೊಳಲೂದಿದಾಗ ಮೇನಕೆ, ತಿಲೋತ್ತಮೆ, ರಂಭೆ, ಊರ್ವಶಿ ಮುಂತಾದ ದೇವಲೋಕದ ಅಪ್ಸರೆಯರು ಆ ದಿವ್ಯಗಾನವನ್ನು ಕೇಳಿ ಪರವಶರಾದರು. ತಮಗೆ ಮಾತ್ರವೇ ಗಾನವೂ ನಾಟ್ಯವೂ ಮೀಸಲೆಂದು ಅಭಿಮಾನಗೊಂಡಿದ್ದ ಅವರು ಈಗ ನಾಚಿಕೆಯಿಂದ ಬಿಳಿಚಿಕೊಂಡರು. ಅಲ್ಲದೆ, ಇನ್ನು ಮುಂದೆ ದೇವಲೋಕದಲ್ಲೇ ಆಗಲಿ, ಭೂಲೋಕದಲ್ಲೇ ಆಗಲಿ ತಮ್ಮ ಪ್ರತಿಷ್ಠೆಯನ್ನು ಕುರಿತು ತಾವು ಇನ್ನುಮುಂದೆ ಬಾಯಿಬಿಡಲು ಸಾಧ್ಯವಿಲ್ಲವೆಂದು ತಿಳಿದರು. ಆದ್ದರಿಂದ, ಹಾಡುವುದನ್ನೂ, ನಾಟ್ಯವಾಡುವುದನ್ನೂ ಅವರು ತಾವಾಗಿಯೇ ನಿಲ್ಲಿಸಿಬಿಟ್ಟರು. ಕೃಷ್ಣನ ಕೊಳಲಿನ ಗಾನ ಅಷ್ಟು ಅದ್ಭುತವಾಗಿತ್ತು; ಆಕರ್ಷಕವಾಗಿತ್ತು\!

೮೬

೫.ಮುನ್ನರಶಿಙ್ಗಮದಾಹಿಯವುಣನ್ ಮುಕ್ಕಿಯತ್ತೈ ಮುಡಿಪ್ಪಾನ್ ಮೂವುಲಹಿಲ್, ಮನ್ನರಂಜುಮ್

ಮದುಸೂದನನ್ ವಾಯಿಱ್ ಕುೞಲಿನೋಶೈಶೆವಿಯೈಪ್ಪಟ್ರಿವಾಙ್ಗ,

ನನ್ನರಮ್ಬುಡೈಯ ತುಮ್ಬುರುವೋಡು ನಾರದನುಮ್ ತನ್ ತಮ್ ವೀಣೈಮಱನ್ದು

ಕಿನ್ನರಮಿಶುನಙ್ಗಳು ತನಙ್ಗಿನ್ನರಮ್ ತೊಡುಹಿಲೋ ಮೆನ್ಱನರೇ

ಮುನ್=ಪೂರ್ವಕಾಲದಲ್ಲಿ, ಅರಶಿಙ್ಗಮ್=ನರಸಿಂಹನು, ಅದು-ಅವತಾರ, ಆಹಿ=ತಳೆದು, ಅವುಣನ್=ಅಸುರನ, ಮುಕ್ಕಿಯತ್ತೈ=ಪ್ರಾಧಾನ್ಯತೆಯನ್ನು\(ಪ್ರಾಮುಖ್ಯತೆಯನ್ನೂ\), ಮುಡಿಪ್ಪಾನ್=ಕೊನೆಗಾಣಿಸಿದವನೂ, ಮೂ=ಮೂರು, ಉಲಹಿಲ್=ಲೋಕಗಳಲ್ಲಿ, ಮನ್ನರ್=ರಾಜರು, ಅಂಜುಮ್=ಅಂಜುವಂತಿರುವವನೂ ಆದ, ಮದುಸೂದನನ್=ಮಧುಸೂಧನನ ವಯೈಲ್=ಬಾಯಿಂದ, ಕುೞಲಿನ್=ಕೊಳಲಿನ, ಓಶೈ=ನಾದವು, ಶೆವಿಯೈ=ಕಿವಿಯನ್ನು, ಪಟ್ರಿ=ಹಿಡಿದು, ವಾಙ್ಗ=ಆಕರ್ಷಿಸಲು\(ಎಳೆಯಲು\), ನಲ್=ಉತ್ಕೃಷ್ಟವಾದ, ನರಮ್ಬು=ನರಗಳು, ಉಡೈಯ=ಉಳ್ಳ, ತುಮ್ಬುರು=ತುಂಬುರನ ಜೊತೆಯಲ್ಲಿ, ನಾರದನುಮ್=ನಾರದನೂ, ತಮ್ ತಮ್= ತಮ್ಮ ತಮ್ಮ, ವೀಣೈ=ವೀಣೆಗಳನ್ನು, ಮಱನ್ದು=ಮರೆತು, ಕಿನ್ನರ ಮಿಶುನಙ್ಗಳ್=”ಕಿನ್ನರ ಮಿಥುನ”ಗಳು, ತನ್ತಮ್=ತಮ್ಮ ತಮ್ಮ , ಕಿನ್ನರಮ್=ಕಿನ್ನರವನ್ನು, ತೊಡುಹಿಲೋಮ್=ಮುಟ್ಟೆವು, ಎನ್ಱನರೇ=ಎನ್ನುತ್ತಾರಲ್ಲಾ\!

ಪೂರ್ವಕಾಲದಲ್ಲಿ ನರಸಿಂಹಾವತಾರವನ್ನು ತಳೆದು ಅಸುರನ ಹಿರಿಮೆಯನ್ನು ಕೊನೆಗಾಣಿಸಿದವನೂ, ಮೂರು ಲೋಕಗಳಲ್ಲಿ ರಾಜರು ಅಂಜುವಂತೆ ಇರುವವನೂಆದ ಮಧುಸೂಧನನ ಬಾಯಿಂದ ಹೊರಟ ಕೊಳಲಿನ ನಾದವು ಕಿವಿಯನ್ನು ಹಿಡಿದು ಎಳೆಯಲು, ಉತ್ಕೃಷ್ಟವಾದ ನರಗಳುಳ್ಳ ತುಂಬುರನೂ ನಾರದನೂ ತಮ್ಮತಮ್ಮ ವೀಣೆಗಳನ್ನು ಮರೆತರು. ಕಿನ್ನರ ಮಿಥುನರು ತಮ್ಮ ತಮ್ಮ ಕಿನ್ನರವನ್ನು ಇನ್ನುಮೇಲೆ ಮುಟ್ಟೆವು ಎನುತ್ತಾರಲ್ಲಾ\!.\(೫\)

೮೭

ನರಸಿಂಹಾವತಾರವನ್ನು ತಳೆದು ಹಿರಣ್ಯಕಶಿಪುವಿನ ಹುಟ್ಟನ್ನು ಅಡಗಿಸಿದ್ದು ಭಗವಂತ ತನ್ನ ಕೈ ಉಗುರಿನಿಂದ ಮೂರುಲೋಕದ ರಾಜರು ನಡುಗುವಂತೆ ಮಾಡಿದ್ದು ಭಗವಂತ ಪರಶುರಾಮನಾಗಿ-ತನ್ನ ಕೊಡಲಿಯಿಂದ ಕೈ ಉಗುರೂ, ಕೊಡಲಿಯೂ ಮಾರಕಾಸ್ತ್ರಗಳು. ಕ್ರೌರ್ಯಪ್ರಧಾನವಾದವು. ಆದರೆ, ಮಧೂಸೂಧನನಾಗಿ, ಜೀವಿಗಳ ತನುಮನಗಳನ್ನು ಸೂರೆಗೊಂಡದ್ದು ಕೊಳಲಿನಿಂದ. ಕೊಳಲು ಸಂಮೋಹಕಾಸ್ತ್ರ. ಮೂರು ಲೋಕಗಳಲ್ಲೂ ಹೆಸರಾಂತ ವೀಣಾವಾದಕರಾದ ತುಂಬುರನನ್ನೂ ನಾರದನನ್ನೂ ನಾದುವಂತೆ ಮಾಡಿದ್ದು ಕೃಷ್ಣನ ವೇಣುಗಾನದಲ್ಲೇ ಮಗ್ನರಾದರು. ಕಿನ್ನರ ಯಮಳರು ತಮ್ಮ ಕಿನ್ನರವಾದ್ಯಗಳನ್ನು ಇನ್ನುಮುಂದೆ ಮುಟ್ಟೆವು ಎಂದು ಆಣೆ ಮಾಡುವಂತೆ ಮಾಡಿಬಿಟ್ಟದ್ದೂಆದೇ. ಎಂದರೆ, ಕೃಷ್ಣನ ಕೊಳಲಿನ ಇಂಪಿಗೆ ಬೇರೆ ಯಾವ ವಾದ್ಯವೂ ಸಾಟಿಯಿಲ್ಲವೆಂತಲೇ\!

“ನರಮ್ಬು”\(ನರ\)ಎಂಬ ಪದವನ್ನು ವೀಣೆಗೆ ಪರ್ಯಾಯವಾಗಿ ಉಪಯೋಗಿಸಿದ್ದಾರೆ. ವೀಣೆಯ ತಂತಿಗಳಿಗೆ ಬದಲಾಗಿ ಉತ್ತಮವಾದ ನರಗಳನ್ನು ಬಳಸುತ್ತಿದ್ದದ್ದುಂಟು. ಈಗಲೂ ಪಿಟೀಲಿನ ನಾಲ್ಕರಲ್ಲಿ ಎರಡು ತಂತಿಗಳಾದರೂ ನರದ್ದೂ ಎಂಬುದನ್ನು ಗಮನಿಸಬಹುದಾಗಿದೆ.

೬. ಶೆಮ್ ಪೆರುನ್ತಡಙ್ಗಣ್ಮನ್ ತಿರಡೋಳನ್ ದೇಅಕಿಶಿಱುವನ್ ದೇವರ್ಹಳ್ ಶಿಙ್ಗಮ್

ನಮ್ ಪರಮನಿನ್ನಾಳ್ ಕುೞಲೂಡಕ್ಕೇಟ್ಟವರ್ ಹಳ್ ಇಡರುಟ್ರನ ಕೇಳೀರ್

ಅಮ್ ಪರನ್ತಿರಿಯುಙ್ಕಾನ್ತಪ್ಪರೆಲ್ಲಾಮ್ ಅಮುದಗೀತವಲೈಯಾಱ್ ಶುರುಕ್ಕುಣ್ಡು,

ನಮ್ ಪರಮನ್ಱೆನ್ಱು ನಾಣಿಮಯಙ್ಗಿನೈನ್ದು ಶೋರ್ ನ್ದುಕೈಮ್ಮಾಱಿತ್ತು ಶುರುಕ್ಕುಣ್ಡು

ಶೆಮ್=ಸುಂದರವಾದ, ಪೆರು=ದೊಡ್ಡದಾದ, ತಡ=ವಿಶಾಲವಾದ, ಕಣ್ಣನ್=ಕಣುಗಳುಳ್ಳವನೂ, ತಿರಳ್=ದುಂಡಗಿರುವ ತೋಳನ್=ತೋಳುಗಳುಳ್ಳವನೂ, ದೇವಕಿ ಶಿಱುವನ್=ದೇವಕಿಯ ಮಗನೂ, ದೇವರ್ಹಳ್=ದೇವತೆಗಳ, ಶಿಙ್ಗಮ್=ಸಿಂಹನೂ, ನಮ್=ನಮ್ಮ, ಪರಮನ್=ಸ್ವಾಮಿಯೂ, ಇ ನಾಳ್=ಈ ದಿವಸದಂದು, ಕುೞಲ್ ಊದ=ಕೊಳಲನ್ನು ಊದಲಾಗಿ, ಕೇಟ್ಟವರ್ಹಳ್=ಅದನ್ನು ಕೇಳಿದವರ, ಇಡರ್=ಸಂಕಟವನ್ನು, ಉಟ್ರನ=ಅನುಭವಿಸಿದ್ದನ್ನು, ಕೇಳೀರ್=ಕೇಳಿರಿ, ಅಂಬರಮ್=ಅಂಬರದಲ್ಲಿ

೮೮

ಶಿರಿಯುಮ್=ಅಲೆದಾಡುವ, ಕಾನ್ತಪ್ಪರ್=ಗಂಧರ್ವರು, ಎಲ್ಲಾಮ್=ಎಲ್ಲರೂ, ಅಮುದಮ್=ಅಮೃತಕ್ಕೆ ಸಮನಾದ, ಶೀತಮ್=ಮನಸ್ಸಿಗೆ ತಂಪಾಗಿರುವ, ವಲೈಯಾಲ್=ಬಲೆಯಲ್ಲಿ, ಶುರುಕ್ಕೂಣ್ಡು=ಸಿಕ್ಕಿಬಿದ್ದು, ನಮ್=ನಮ್ಮ, ಪರಮ್=ಭಾರವು, ಅನ್ಱು=ಅಲ್ಲ, ಎನ್ಱು=ಎಂದು, ನಾಣಿ=ನಾಚಿಕೊಂಡು, ಮಯಙ್ಗಿ=ಪರವಶರಾಗಿ, ನೈನ್ದು=ವ್ಯಾಕುಲಗೊಂಡು, ಶೋರ್ ನ್ದು=ದೇಹಶಕ್ತಿ ಕುಗ್ಗಿ, ಕೈಮಱಿತ್ತು=ಕೈಗಳನ್ನು ತಿರಿಚಿಕೊಂಡು, ನಿನ್ಱನರೇ=ನಿಂತುಬಿಟ್ಟರಲ್ಲಾ\!

ಸುಂದರವಾದ ದೊಡ್ಡ ವಿಶಾಲವಾದ ಕಣ್ಣುಗಳುಳ್ಳವನ್ಯ್, ದುಂಡು ತೋಳುಗಳುಳ್ಳವನೂ, ದೇವಕಿಯ ಮಗನೂ, ದೇವತೆಗಳ ಸಿಂಹನೂ, ನಮ್ಮ ಸ್ವಾಮಿಯೂ\(ಆದ ಕೃಷ್ಣನು\) ಈ ದಿನದಂದು ಕೊಳಲನ್ನು ಊದಲಾಗಿ ಅದನ್ನು ಕೇಳೀದವರು ಅನುಭವಿಸಿದ ವೇದನೆಯನ್ನು ಕೇಳಿರಿ. ಅಂಬರದಲ್ಲಿ ಅಲೆದಾಡುವ ಗಂಧರ್ವರು ಎಲ್ಲರೂ ಅಮೃತಸಮಾನವಾದ ಮನಸ್ಸಿಗೆ ತಂಪಾದ\(ವೇಣುಗಾನದ\) ಬಲೆಯಲ್ಲಿ ಸಿಕ್ಕಿಬಿದ್ದು “ಇನ್ನು \(ಹಾಡುವ\)ಭಾರವು ನಮ್ಮದಲ್ಲ”ಎಂದು ನಾಚಿ, ಪರವಶರಾಗಿ, ವ್ಯಾಕುಲಗೊಂಡು, ದೇಹಶಕ್ತಿಯನ್ನುಕಳೆದುಕೊಂಡು, ತಮ್ಮ ಕೈಗಳನ್ನು ತಿರಿಚುತ್ತಾ ನಿಂತುಬಿಟ್ಟರಲ್ಲಾ\!\(೬\)

ಗಾನವಿದ್ಯೆ ಗಂಧರ್ವರಿಗೆ ಮೀಸಲು. ಮೂರು ಲೋಕಗಳಲ್ಲೂ ಅವರೇ ಗಾನಕಲಾ ನಿಪುಣರೆಂಬ ಹೆಮ್ಮೆ ಅವರಿಗೆ. ಗಂಧರ್ವ ಗಾನದಿಂದ ಎಲ್ಲರನ್ನೂ ತಲೆದೂಗಿಸಲು, ತೃಪ್ತಿಪಡಿಸಲು ಅವರಿಗೆ ಮಹದಾಶೆ. ಗಂಧರ್ವರು ಗಗನದಲ್ಲಿ ಸಂಚರಿಸುತ್ತಿರುವಾಗ ಕೃಷ್ಣನ ವೇಣುಗಾನ ಅವರ ಕಿವಿಗೆ ಬಿತ್ತು. ಕೂಡಲೇ ಅದು ಅವರನ್ನು ಆಕರ್ಷಿಸಿತು. ಮನಸ್ಸನ್ನು ಸೂರೆಗೊಂಡಿತು. ಅಮೃತಪಾನ ಮಾಡಿದಷ್ಟು ಆನಂದವೂ ತೃಪ್ತಿಯೂ ಉಂಟಾಯಿತು. ತಮ್ಮ ಗಾನಕಲೆಯ ಬಗೆಗೆ ನಾಚಿಕೆಬಂತು. ಇಷ್ಟು ಉತ್ತಮ ಕಲೆ ತಮಗೆ ಅಬ್ಬಲಿಲ್ಲವಲ್ಲಾ ಎಂದು ವ್ಯಾಕುಲಗೊಂಡರು. ಕೈಕೈಹಿಸುಕಿಕೊಳ್ಳುತ್ತಾ, ಕೃಷ್ಣನ ಮರ ವೇಣುಗಾನದಲ್ಲಿ ತಲ್ಲೀನರಾಗಿ ಎಲ್ಲವನ್ನೂ ಮರೆತು ನಿಂತರು. ಅವರಿಗೆ ಎನ್ನಿಸಿತು: “ಇನ್ನು ಮುಂದೆ ಗಾನಕಲೆಯಿಂದ ಮಮ್ತ್ರಮುಗ್ಧತೆಯನ್ನುಂಟುಮಾಡುವ ಭಾರ ನಮ್ಮದಲ್ಲ. ಅದನ್ನು ನಡಸಿಕೊಂಡು ಬೇರೊಬ್ಬನು, ಒದಗಿ ಬಂದಿದ್ದಾನೆ”. ಹೀಗಿತ್ತು ಕೃಷ್ಣನ ವೇಣುಗಾನದ ಮಹತ್ವ\!

೮೯

೭.ಪುವಿಯುಳ್ ನಾನ್ ಕಣ್ಡದೋರಱ್ ಪುತಙ್ಕೇಳೀರ್ ಪೂಣಿಮೇಯ್ ಕ್ಕೂಮಿಳಙ್ಗೋವಲರ್

ತ್ತವೈಯುಳ್, ನಾಹತ್ತಣೈಯಾನ್ ಕುೞಲೂದ ಅಮರಲೋಕತ್ತಳವುಂಜೆನ್ಱಿಶೈಪ್ಪಕ್ಕೂಟ್ಟ

ಅವಿಯುಣಾಮಱನ್ದು ವಾನವರೆಲ್ಲಾ ಮಾಯರ್ ಪಾಡಿ ನಿಱೈಯಪುಹುನ್ದೀಣ್ಡಿ

ಶೆವಿಯುಣಾವಿನ್ ಶುವೈಕೊಣ್ಡು ಮಹಿೞ್ ನ್ದು ಕೋವಿನ್ದನೈತ್ತೊಡರ್ ನ್ದೆನ್ಱುಮ್ ವಿಡಾರೇ

ಪುವಿಯುಳ್=ಭೂಮಿಯ ಮೇಲೆ, ನಾನ್=ನಾನು, ಕಣ್ಡಾದು=ನೋಡಿರುವ, ಓರ್=ಒಂದು, ಅಱ್ ಪುಕಮ್=ಅದ್ಭುತವನ್ನು, ಕೇಳೀರ್=ಕೇಳಿರಿ, ಪೂಣಿ=ದನಗಳನ್ನು, ಮೇಯ್ ಕ್ಕೂಮ್=ಮೇಯಿಸುವ, ಇಳಮ್=ಎಳೆಯವನಾದ, ಗೊವಲರ್=ಗೋವಳರ, ಕೂಟ್ಟತ್ತು=ಕೂಟದ. ಅವೈಯುಳ್=ಸಭೆಯಲ್ಲಿ, ನಾಹತ್ತು=ಶೇಷನ, ಅಣೈಯಾನ್=ಹಾಸಿಗೆಯಾಗಿ ಉಳ್ಳವನಾದ ಕೃಷ್ಣನು, ಕುೞಲ್ ಊದ=ಕೊಳಲನ್ನು ಊದಲು, ಅಮರರ್=ದೇವತೆಗಳ, ಲೋಕತ್ತು=ಲೋಕದ, ಅಳವುಮ್=ಉದ್ದಕ್ಕೂ, ಶೆನ್ಱು=ಸಂಚರಿಸಿ, ಇಶೈಪ್ಪ=ಧ್ವನಿಮಾಡಲು, ವಾನವರ್=ದೇವತೆಗಳು, ಎಲ್ಲಾಮ್=ಎಲ್ಲರೂ, ಅವಿ=ಹವಿಸ್ಸನ್ನು, ಉಣಾ=ಉಣ್ಣುವುದನ್ನು, ಮಱನ್ದು=ಮರೆತು, ಆಯರ್ ಪಾಡಿ=ಗೋಕುಲದ, ನಿಱೈಯ=ತುಂಬ, ಪುಹುನ್ದು=ಸೇರಿಕೊಂಡು, ಈಣ್ಡಿ=ಒಟ್ಟುಗೂಡಿ, ಶೆವಿ=ಕಿವಿಯ, ಉಣಾವಿನ್=ಉಣಿಸಿದ, ಶುವೈಕೊಣ್ಡು=ರುಚಿಯನ್ನು ಆಸ್ವಾದಿಸಿ, ಮಹಿೞ್ ನ್ದು= ಆನಂದಿಸಿ, ಕೋವಿನ್ದನೈ=ಗೋವಿಂದನನ್ನು, ತೊಡರ್ ನ್ದು=ಹಿಂದೆಬಿದ್ದು, ಎನ್ಱುಮ್=ಎಂದಿಗೂ, ವಿಡಾರೇ=\(ಅವನನ್ನು\) ಬಿಡರಲ್ಲಾ\!

ಭೂಮಿಯ ಮೇಲೆ ನಾನು ನೋಡಿರುವ ಒಂದು ಅದ್ಭುತವನ್ನು ಕೇಳಿರಿ ದನಗಳನ್ನು ಮೇಯಿಸುವ ಎಳೆಯ ಗೋವಳರ ಕೂಟದ ಸಭೆಯಲ್ಲಿ ಶೇಷಶಾಯಿಯಾದ ಕೃಷ್ಣನು ಕೊಳಲನ್ನು ಊದಲು, ಅದು ದೇವಲೋಕವನ್ನೆಲ್ಲಾ ಆವರಿಸಿ ಧ್ವನಿಮಾಡಲು, ದೇವತೆಗಳೆಲ್ಲರೂ ಹವಿಸ್ಸು ಉಣ್ಣುವುದನ್ನು ಮರೆತು, ಗೋಕುಲದ ತುಂಬ ಸೇರಿ ಒಟ್ಟುಗೂಡಿ ಕಿವಿಯ ಉಣಿಸಿನ ರುಚಿಯನ್ನು ಸವಿದು ಆನಂದಿಸಿ, ಗೋವಿಂದನ ಹಿಂದೆಬಿದ್ದು ಎಂದಿಗೂ ಬಿಡರಲ್ಲಾ\!\(೭\)

ಕೃಷ್ಣನ ವೇಣುಗಾನದ ಮಹತ್ವ ಎಂಥಾದು? ಅದು ದೇವತೆಗಳ ಹವಿಸ್ಸಿಗಿಂತಲೂ ರುಚಿಕರವಾದದ್ದು. ಅದರ ಮಹತ್ವ ಭೂಮಿಯಮೇಲೆ ಮಾತ್ರವೇ ಅಲ್ಲ; ದೇವಲೋಕವನ್ನೆಲ್ಲಾ ಆವರಿಸಿಬಿಟ್ಟು ಅವರನ್ನು ಮುಗ್ಧಗೊಳಿಸಿಬಿಟ್ಟಿತು. ಆಗ ದೇವತೆಗಳು ತಮಗೆ ಸೇರಿದ ಹವಿರ್ಭಾಗವನ್ನು ಉಣ್ಣಲೂ ಮರೆತು ಬಿಡುವಂತೆ ಮಾಡಿತು. ಆದ್ದರಿಂದ, ಅವರು ಆ ಗಾನದ ಮೂಲವನ್ನು ಮ್ಹುಡುಕಿಕೊಂಡು ಭೂಲೋಕಕ್ಕೆ ಬರುವಂತೆ ಮಾಡಿತು. ಗೋಕುಲದಿಂದ ಅದು ಹೊಮ್ಮುತ್ತಿರುವುದನ್ನು ಅವರು ಕಂಡುಕೊಂಡು ಅಲ್ಲಿ ನೆರೆದು ಕೂಡಿವಂತೆ ಮಾಡಿತು. ಕೃಷ್ಣನ ವೇಣುಗಾನವೆಂಬ ಕಿವಿಯುಣಿಸಿನ ರುಚಿಯನ್ನು ಬೆನ್ನಬಿಡದೆ ಓಡಾಡುತ್ತಿರುವಂತೆಯೂ, ಸ್ವರ್ಗವನ್ನೇ ಮರೆತು ಬಿಡುವಂತೆಯೂ ಮಾಡಿಬಿಟ್ಟಿತು. ಇದೊಂದು ಅದ್ಭುತವಲ್ಲವೇ? ಎಂದರೆ, ಭಗವಂತನು ನಂದಗೋಕುಲವನ್ನೇ ಭೂವೈಕುಠವಾಗಿ ಮಾರ್ಪಡಿಸಿಬಿಟ್ಟನಲ್ಲವೇ?

೯೦

೮. ಶಿಱುವಿರಲ್ ಹಳ್ ತಡವಿಪ್ಪರಿಮಾಱಚ್ಚೆಙ್ಗಣ್ ಕೋಡಚ್ಚೆಯ್ಯವಾಯ್ ಕೊಪ್ಪಳಿಪ್ಪ

ಕುಱುವೆಯರ್ ಪ್ಪುರುವಙ್ಕಾಡಲಿಪ್ಪಕ್ಕೋವಿನ್ದನ್ ಕುೞಲ್ ಕೊಡುದಿನ ಪೋದು

ಪಱವೈಯಿನ್ ಕಣಙ್ಗಳ್ ಕೂಡುತುಱನ್ದು ವನ್ದು ಶೂೞ್ ನ್ದು ಪಡುಕಾಡುಕಿಡಪ್ಪ

ಕಱವೈಯಿಮ್ ಕಣಙ್ಗಳ್ ಕಾಲ್ ಪರಪ್ಪಿಟ್ಟುಕ್ಕವಿೞ್ ನ್ದಿಱಙ್ಗಿಚ್ಚೆವಿಯಾಟ್ಟಹಿಲ್ಲಾವೇ

ಶಿಱು=ಪುಟ್ಟ, ವಿರಲ್ ಹಳ್=ಬೆರಳುಗಳು, ತಡವಿ=ಕೊಳಲಿನ ಟೊಳಿಗಳನ್ನು ಸವರಿಕೊಂಡು, ಪರಿಮಾಱ=ಚಲಿಸುತ್ತಿರಲು, ಶೆಮ್=ಸುಂದರವಾದ, ಕಣ್=ಕಣ್ಣುಗಳು, ಕೋಡ=ವಕ್ರಹೊಂದಲು, ಶೆಯ್ಯ=ಕೆಂಬಣ್ಣದ, ವಾಯ್=ಬಾಯಿ\(ತುಟಿಗಳು\) ಕೊಪ್ಪಳಿಪ್ಪ=ಮುಕ್ಕಳಿಸಲು, ಕುಱು=ದೊಡ್ಡದಾದ, ವೆಯರ್=ಬೆವರು\(ಹನಿಗಳು\), ಪ್ರುವಮ್=ಹುಬ್ಬುಗಳ ಮೇಲೆ, ಕೂಡಲಿಪ್ಪ=ಕೂಡಿಕೊಳ್ಳಲು, ಕೋವಿನ್ದನ್=ಗೋವಿಂದನು, ಕುೞಲ್=ಕೊಳಲನ್ನು, ಕೊಡು=ಎತ್ತಿಕೊಂಡು, ಊದಿನಪೋದು=ಊದಿದಾಗ, ಪಱವೈಯಿನ್=ಪಕ್ಷಿಗಳ, ಕಣಙ್ಗಳ್=ಸಮೂಹಗಳು, ಕೂಡು=ತಮ್ಮ ತಮ್ಮ ಗೂಡುಗಳನ್ನು, ತುರನ್ದು=ತೊರೆದುಬಿಟ್ಟು, ವನ್ದು=\(ಕೃಷ್ಣನಿರುವೆಡೆಗೆ\) ಬಂದು, ಶೂೞ್ ನ್ದು=ಮುತ್ತಿಕೊಂಡು, ಪಡು=ದಟ್ಟವಾದ, ಕಾಡು=ಕಾಡಿನಲ್ಲಿರುವಂತೆ, ಕಿಡಪ್ಪ=ಮೈಮರೆತು ಸ್ವೇಚ್ಛೆಯಿಂದ ಬಿದ್ದಿರಲು, ಕಱವೈಯಿನ್=ದನಕರುಗಳ, ಕಣಙ್ಗಳ್=ಗಣಗಳು\(ಗುಂಪುಗಳು\), ಕಾಲ್=ಕಾಲುಗಳನ್ನು, ಪರಪ್ಪಿಟ್ಟು=ಚಾಚಿಕೊಂಡು, ಕವಿೞ್ ನ್ದು=ಬಗ್ಗಿ, ಇರುಙ್ಗಿ=ಇಳಿದು, ಶೆವಿ=ಕಿವಿಗಳನ್ನು, ಆಟ್ಟಹಿಲ್ಲಾವೇ=ಆಡಿಸುವುದಿಲ್ಲವಲ್ಲಾ\!

ಪುಟ್ಟ ಬೆರಳುಗಳು ಕೊಳಲಿನ ರಂಧ್ರಗಳನ್ನು ಸವರಿಕೊಂಡು ಚಲಿಸುತ್ತಿರಲು ಸುಂದರವಾದ ಕಣ್ಣುಗಳು ವಕ್ರವಾಗಲು, ಕೆಂಬಣ್ಣದ ಬಾಯಿ\(ತುಟಿಗಳು\) ಗಾಳೀಯನ್ನು ಮುಕ್ಕಳಿಸಲು, ದೊಡ್ಡದೊಡ್ಡ ಬೆವರ ಹನಿಗಳು ಹುಬ್ಬುಗಳ ಮೇಲೆ ಕೂಡಿಕೊಳ್ಳಲು, ಗೋವಿಂದನು ಕೊಳಲನ್ನು ಎತ್ತಿಕೊಂಡು ಊದಿದಾಗ, ಪಕ್ಷಿಗಳ ಸಮೂಹಗಳು ತಮ್ಮತಮ್ಮ ಗೂಡುಗಳನ್ನು ತೊರೆದುಬಿಟ್ಟು, ಬಂದು, ಮುತ್ತಿಕೊಂಡು, ದಟ್ಟವಾದ ಕಾಡಿನಲ್ಲಿರುವಂತೆ ಮೈಮರೆತು ಸ್ವೇಚ್ಛೆಯಿಂದ ಬಿದ್ದಿರಲು, ದನಕರುಗಳ ಗುಂಪುಗಳು ಕಾಲುಗಳನ್ನು ಚಾಚಿಕೊಂಡುಬಗ್ಗಿ ಇಳಿದುಕಿವಿಗಳನ್ನು ಅಲುಗಿಸದೆ ಇರುವವಲ್ಲಾ\!.\(೮\)

೯೧

ಕೃಷ್ಣನ ಕೊಳಲಿನ ನಾದವು ಪಕ್ಷಿಗಳನ್ನೂ ಆಕರ್ಷಿಸಿತು.ಆ ಇಂಚರವನ್ನು ಕೇಳಿದ ಕೂಡಲೇ ಅವು ತಮ್ಮ ಗೂಡುಗಳನ್ನೇ ಮರೆತವು. ಬೃಂದಾವನದತ್ತ ಹಾರಿಬಂದವು. ಕೃಷ್ಣನನ್ನು ಮುಸುರಿಕೊಂಡವು. ಅದೇನು ಬೃಂದಾವನವೋ, ವಾಸ್ತವವಾದ ಪಡುಕಾಡೋ ಎಂಬಂತೆ ಮಾಡಿಬಿಟ್ಟವು. ಕೊಳಲದನಿಗೆ ಬೆರಗಾಗಿ ಹಾಗೆಯೇ ಆನಂದದಿಂದ ಮೈಮರೆತವು.

ಪಶುಗಳ ಆನಂದವಂತೂ ಹೇಳತೀರದಷ್ಟು. ಗಾನದ ಇಂಪಿಗೆ ಕಿವಿ ನಿಮಿರಿಸಿ ನಿಂತಿತು. ಕಾಲುಗಳು ಚಾಚಿದವು. ಕತ್ತುಬಗ್ಗಿತು. ಎಲ್ಲ ಪಶುಗಳೂ ಪ್ರತಿಮೆಗಳೆಂಬಂತೆ ಕೃಷ್ಣನನ್ನು ಬಳಸಿ ನಿಂತು ವೇಣುಗಾನವನ್ನು ಸವಿಯತೊಡಗಿದವು.

ಪಶುಗಳಿಗೂ ಪಕ್ಷಿಗಳಿಗೂ ಗಾನರಸದ ಸವಿಯನ್ನು ಅನುಭವಿಸುದೆಂದರೆ ಎಷ್ಟು ಹಿತವೋ\!

೯. ತಿರಣ್ಡೆೞುತೞೈಮೞೈಮುಹಿಲ್ ವಣ್ಣನ್ ಶೆಙ್ಗಮಲಮಲರ್ ಶೂೞ್ ವಣ್ಡಿನಮ್ ಪೋಲೇ

ಶುರುಣ್ಡುರುಣ್ಡ ಕುೞಲ್ ತಾೞ್ ನ್ದ ಮುಹತ್ತಾನುದುಹಿನ್ಱ ಕುೞಲೋಶೈವೞಿಯೇ

ಮುರುಣ್ಡುಮಾನ್ ಕಣಙ್ಗಳ್ ಮೇಯ್ ಕೈಮಱನ್ದು ಮೇಯ್ ನ್ದ ಪುಲ್ಲುಙ್ಕಡೈವಾಯ್ ವೞಿಶೋರ

ಇರಣ್ಡುಪಾಡುನ್ತುಲಙ್ಗಾಪ್ಪುಡೈಪೆಯರಾ ಎೞುದುಚಿತ್ತಿರಙ್ಗಳ್ ಪೋಲನಿನ್ಱನವೇ

ತಿರಣ್ಡು=ಸುತ್ತಿಸುತ್ತಿಕೊಂಡು\(ತೆರೆತೆರೆಯಾಗಿ\), ಎೞು=ಎದ್ದು ನಿಂತಿರುವ, ತೞೈ=ಚಿಗುರಿನಂತಿರುವ, ಮೞೈಮುಹಿಲ್ ವಣ್ಣನ್=ಮಳೆಮುಗಿಲಿನಂತೆ ಇರುವ ಬಣ್ಣದವನಾದ, ಶೆಮ್=ಸುಂದರವಾದ, ಕಮಲಮ್=ಕಮಲದ, ಮಲರ್=ಹೂವನ್ನು, ಶೂೞ್=ಮುಸುರಿಕೊಂಡಿರುವ, ವಣ್ಡು=ದುಂಬಿಗಳ, ಇನಮ್=ಗುಂಪಿನ, ಪೋಲೇ=ಹಾಗೆ, ಶುರುಣ್ಡು=ಸುತ್ತಿಸುತ್ತಿಕೊಂಡು, ಇರುಣ್ಡ=ಕಪ್ಪಗಿರುವ, ಕುೞಲ್=ಕುರುಳನ್ನು, ತಾೞ್ ನ್ದ=ತಳೆದಿರುವ, ಮುಹತ್ತಾನ್=ಮುಖದವನಾಗಿ, ಊದುಹಿನ್ಱ=ಊದುತ್ತಿರುವ, ಕುೞಲ್=ಕೊಳಲಿನ, ಓಶೈ=ನಾದದ, ವೞಿಯೇ=ಜಾಡಿನಲ್ಲಿ\(ಸಿಕ್ಕಿಬಿದ್ದ\), ಮಾನ್=ಜಿಂಕೆಗಳ, ಕಣಙ್ಗಳ್=ಹಿಂಡುಗಳು, ,ಮರುಣ್ಡು=ಮೈಮರೆತು, ಮೇಯ್ ಕೈ=ಮೇಯುವುದನ್ನು, ಮಱನ್ದು=ಮರೆತು, ಪುಲ್ಲುಮ್=\(ಬಾಯಿಯಲ್ಲಿ ಸೇರಿಸಿಕೊಂಡಿದ್ದ\) ಹುಲ್ಲನ್ನು, ಕಡೈವಾಯ್=ಕಟ್ಟಬಯೈಯ, ವೞಿ=ಮೂಲಕ, ಶೋರ=ಸೋರಿಸುತ್ತಾ, ಇರಣ್ಡು=ಎರಡೆರಡು

೯೨

ಪಾಡುಮ್=ಕಾಲುಗಳನ್ನೂ, ತುಲುಙ್ಗೂ=ಅಲುಗಿಸದಂತೆ, ಪುಡೈ=ಇಕ್ಕೆಲಗಳಲ್ಲಿ, ಪೆಯರಾ=ಚೆದರಿ ಹೋಗದಂತೆ, ಎೞುದು=ಬರೆದ, ಚಿತ್ತಿರಙ್ಗಳ್ ಪೋಲ=ಚಿತ್ರಗಳ ಹಾಗೆ, ನಿನ್ಱನವೇ=ನಿಂತಿರುವವಲ್ಲಾ\!

ಸುತ್ತಿಸುತ್ತಿಕೊಂಡು\(ತೆರೆತೆರೆಯಾಗಿ\) ಎದ್ದು ನಿಂತಿರುವ ಬಳ್ಳಿಯ ಚಿಗುರಿನಂತಿರುವ ಮಳೆಮುಗಿಲಿನ ಬಣ್ಣದ ಕೃಷ್ಣನು ಸುಂದರವಾದ ಕಮಲದ ಹೂವನ್ನು ಮುಸುರಿಕೊಂಡಿರುವ ದುಂಬಿನ ಗುಂಪಿನ ಹಾಗೆ ಸುತ್ತಿಸುತ್ತಿಕೊಂಡು ಕಪ್ಪಗೆ ಇರುವ ಕುರುಳನ್ನು ತಳೆದಿರುವ ಮುಖವುಳ್ಳವನಾಗಿ ಊದುತ್ತಿರುವ ಕೊಳಲಿನ ನಾದದ ಜಾಡಿನಲ್ಲಿ ಸಿಕ್ಕಿಬಿದ್ದ ಜಿಂಕೆಗಳ ಹಿಂಡುಗಳು ಮೈಮರೆತು, ಮೇವನ್ನು ಮರೆತು, ಬಾಯಲ್ಲಿರುವ ಹುಲ್ಲನ್ನು ಕಟ್ಟಬಾಯಿಯ ಮೂಲಕ ಸೋರಿಸುತ್ತಾ ತಮ್ಮ ಎರಡೆರಡು ಕಾಲುಗಳನ್ನೂ ಅಲುಗಿಸದಂತೆಯೂ ಇಕ್ಕೆಲಗಳಲ್ಲಿ ಚೆದರಿಹೋಗದಂತೆಯೂ ಬರೆದ ಚಿತ್ರಗಳ ಹಾಗೆ ನಿಂತಿರುವವಲ್ಲಾ\!\(೯\)

ಬಳ್ಳಿ ಚಿಗುರುತ್ತಾ ಬೆಳೆಯುವಾಗ ಅದು ಸುತ್ತಿಸುತ್ತಿಕೊಂಡು ಎದ್ದು ನಿಂತಂತೆ ಕಾಣಿಸುತ್ತಾ ತನ್ನ ಅಂದವನ್ನು ತೋರ್ಪಡಿಸುತ್ತದೆ. ಹಾಗೆಯೇ, ಕೃಷ್ಣನ ಕರಿಯ ಗುಂಗುರು ಕುರುಳುಗಳೂ ಮುಖಕ್ಕೆ ಅಂಚುಕಟ್ಟಿದಂತೆ ಅದರ ಕಾಂತಿಯನ್ನು ಹೆಚ್ಚಿಸುತ್ತಾ ಬೆಳೆಯುತ್ತಿವೆ. ಇದು ಒಂದು ಉಪಮಾನ. ಸುತ್ತಿಸುತ್ತಿಕೊಂಡು, ದಿಗಂತದಿಂದ ಎದ್ದು ಬರುತ್ತಿರುವ ಕಾರ್ಮುಗಿಲ ಮಾಲೆ ಬಾನಿನ ಕಾಂತಿಯನ್ನು ಹೆಚ್ಚಿಸುತ್ತದೆ. ಅದು ಚಿಗುರು ಬಳ್ಳಿಯಂತೆಯೇ ಶೋಭಾಯಮಾನ. ಇದು ಒಂದು ಉಪಮಾನ., ಸುಂದರವಾದ ಅರಳಿದ ಕಮಲದ ಹೂವಿಗೂ ಕಾರ್ಮುಗಿಲ ಬಣ್ಣದವನಾದ ಕೃಷ್ಣನ ಮುಖಕ್ಕೂ ಒಂದುಉಪಮಾನ. ಕಮಲದ ಹೂವನ್ನು ದುಂಬಿಗಳ ಹಿಂಡುಮುಸುರಿಕೊಳ್ಳೂತ್ತದೆ. ಹಾಗೆಯೇ, ಕೃಷ್ಣನ ಮುಖಕ್ಕೆ ಕರಿಯ ಗುಂಗುರು ಕೂದಲು. ಈ ಮೂರು ಉಪಮಾನಗಳೂ ಒಂದಕ್ಕೊಂದು ಹೆಣೆದುಕೊಂಡಿವೆ. ಇವೆಲ್ಲ ಕೃಷ್ಣನ ಮುಖದ ಸೌಂದರ್ಯವನ್ನು ವಿವರಿಸುತ್ತವೆ.

ಇನ್ನುಕೃಷ್ಣನ ಕೊಳಲಿನ ಗಾನದ ಪ್ರಭಾವ ಜಿಂಕೆಗಳಿಗೆ ನಾದ ಒಂದು ಆಕರ್ಷಣೆ. ಅದು ಎಲ್ಲಿಂದ ಬರುತ್ತದೆ ಎಂಬುದನ್ನು ಕಂಡುಕೊಳ್ಳುವುದಕ್ಕಾಗಿ, ಅವು ಉಸಿರನ್ನು ಬಿಗಿಹಿಡಿದು, ಕದಲದೆ ನಿಂತಿದ್ದು, ಕೆಲವು ವೇಳೆ ಸಾಯುವುದೂ ಉಂಟು. ಹಾಗೆ, ಕೃಷ್ಣನ ಕೊಳಲಿನ ಧ್ವನಿಯ ಜಾಡಿನಲ್ಲಿ ಜಿಂಕೆಗಳ ಹಿಂಡುಗಳು ಸಿಕ್ಕಿಬೀಳುತ್ತವೆ. ಮುಂದಿನ ಎರಡು ಕಾಲುಗಳನ್ನೂ ಹಿಂದಿನ ಎರಡು ಕಾಲುಗಳನ್ನೂ ಜೊತೆಜೊತೆಯಾಗಿ ಜೋಡಿಸಿ ನಿಲ್ಲುತ್ತವೆ. ಹುಲ್ಲು ಮೇಯುವುದನ್ನು ನಿಲ್ಲಿಸುತ್ತವೆ.ಬಾಯಲ್ಲಿ ತುಂಬಿಕೊಂಡು ಅರ್ಧ ಅಗಿದಿದ್ದ ಹುಲ್ಲನ್ನು ನುಂಗದೆ, ಪೂರ್ತಿಯಾಗಿ ಅಗಿಯದೆ, ಹಾಗೆಯೇ ಅದನ್ನು ಕಟ್ಟಬಾಯಿಯಲ್ಲಿ ಸೋರಿಸುತ್ತಾ ಪರಿವೆಯಿಲ್ಲದಂತೆ ಎತ್ತಲೂ ನೋಡದಂತೆ, ಬೇರೆ ಕಡೆಗಳಿಗೆ ಜರುಗದಂತೆ, ತನ್ನ ಸ್ಥಳವನ್ನು ಬಿಟ್ಟುಕದಲದಂತೆ, ಬರೆದ ಚಿತ್ರಗಳ ಹಾಗೆ ನಿಲ್ಲುತ್ತವೆ. ವೇಣುನಾದದ ಮಹತ್ವ ಅದು\!

೯೩

೧೦.ಕರುಙ್ಗಣ್ ತೋಕೈಮಯಿಱ್ ಪೀಲಿಯಣಿನ್ದು ಕಟ್ಟಿನನ್ಗುಡುತ್ತ ಪೀತಕವಾಡೈ

ಅರುಙ್ಗಲ ವುರುವಿನಾಯರ್ ಪೆರುಮಾನ್ ಅವನೊರುವನ್ ಕುೞಲೂದಿನಪೋದು

ಮರಙ್ಗಳ್ ನಿನ್ಱು ಮದುತಾರೈಹಳ್ ಪಾಯುಮ್ ಮಲರ್ಹಳ್ ವೀೞುಮ್ ವಳರ್ ಕೊಮ್ಬು ಹಳ್ ತಾೞುಮ್

ಇರಙ್ಗುಮ್ ಕೂಮ್ ಪುನ್ತಿರುಮಾಲ್ ನಿನ್ಱ ನಿನ್ಱ ಪಕ್ಕಮ್ ನೋಕ್ಕಿ ಅವೈಶೆಯ್ಯುಙ್ಗುಣಮೇ

ಕರುಙ್ಗಣ್=ಕಪ್ಪಗಿರುವ ಕಣ್ಣುಗಳುಳ್ಳ, ತೋಕೈಮಯಿಲ್ ಪೀಲಿ=ಬಾಲದ ರೆಕ್ಕೆಗಳುಳ್ಳ ನವಿಲುಗರಿಯನ್ನು, ಅಣೀನ್ದು=ಧರಿಸಿಕೊಂಡು, ನನ್ಗು=ಚೆನ್ನಾಗಿ, ಕಟ್ಟಿಯುಡುತ್ತ=ಭದ್ರವಾಗಿ ಉಟ್ಟಿರುವ, ಪೀತಕವಾಡೈ=ಪೀತಾಂಬರವನ್ನು, ಅರು=ಉತ್ತಮವಾದ, ಕಲಮ್=ಆಭರಣಗಳನ್ನು, ತೊಟ್ಟು=ಉರುವಿನ್=\(ಸುಂದರವಾಗಿ\) ಅಲಂಕರಿಸಿಕೊಂಡ ರೂಪದವನಾದ, ಆಯರ್=ಗೋವಳರ, ಪೆರುಮಾನ್ ಅವನ್=ದೇವರೆನ್ನಿಸಿಕೊಂಡ ಅವನು, ಒರುವನ್=ಒಬ್ಬನೇ, ಕುೞಲ್ ಊದಿನ ಪೋದು= ಕೊಳಲನ್ನು ಊದಿದ ಕಾಲದಲ್ಲಿ, ಮರಙ್ಗಳ್=ಮರಗಳು, ನಿನ್ಱು=ನಿಶ್ಚಲವಾಗಿ ನಿಂತು, ಮದು=ಮಕರಂದದ, ತಾರೈಗಳ್=ಧಾರೆಗಳು, ಪಾಯುಮ್=ಹರಿಸುವಂಥ, ಮಲರ್ಹಳ್=ಪುಷ್ಪಗಳು, ವೀೞುಮ್=ಬೀಳದೆ ನಿಂತು, ವಳರ್=ಬೆಳೆಯುತ್ತಿರುವ, ಕೊಮ್ಬುಹಳ್=ಕೊಂಬೆಗಳು, ತಾೞುಮ್=ಬೆಳೆಯುವುದನ್ನು ತಡೆದು ನಿಂತು, ಇರಙ್ಗುಮ್=ಬಗ್ಗಿರುವುದೂ, ಕೂಮ್ ಪುಮ್=ನಮಸ್ಕರಿಸುವಂತೆ ಇರುವುದೂ, ಅವೈ=ಆ ಮರಗಳು, ತಿರುಮಾಲ್=ಶ್ರಿಯಃಪತಿಯಾದ ಕೃಷ್ಣನು, ನಿನ್ಱ ನಿನ್ಱ=ಎಲ್ಲೆಲ್ಲಿ ನಿಲ್ಲುತ್ತಾನೋ ಆಯಾ, ಪಕ್ಕಮ್=ಕಡೆಗೆ\(ದಿಕ್ಕುಗಳಲ್ಲಿ\), ನೋಕ್ಕಿ=ನೋಡುತ್ತಾ, ಶೆಯ್ಯುಮ್=ಮಾಡುವ, ಗುಣಮೇ=ಪೂಜೆಯೇ.

ಕರಿಯ ಕಣ್ಣುಗಳ ಬಾಲದ ರೆಕ್ಕೆಗಳ ನವಿಲುಗರಿಯನ್ನು ಧರಿಸಿಕೊಂಡು, ಪೀತಾಂಬರವನ್ನು ಚೆನ್ನಾಗಿ ಭದ್ರವಾಗಿ ಉಟ್ಟು, ಉತ್ತಮವಾದ ಆಭರಣಗಳನ್ನು ತೊಟ್ಟು, ಗೋವಳರ ದೇವರೆನ್ನಿಸಿಕೊಂಡ ಅವನು ಒಬ್ಬನೇ ಕೊಳಲನ್ನು ಊದಿದ ಸಮಯದಲ್ಲಿ ಮರಗಳು ನಿಶ್ಚಲವಾಗಿ ನಿಂತವು; ಮಕರಂದದ ಧಾರೆಯನ್ನು ಹರಿಸುವಂಥ ಹೂಗಳು ಉದುರದಂತೆ ನಿಂತವು; ಬೆಳೆಯುವ ಕೊಂಬೆಗಳು ಮೇಲಕ್ಕೆ ಏರುವುದನ್ನು ತಡೆದು ಬಗ್ಗಿ ನಮಸ್ಕರಿಸುವಂತೆ ನಿಂತವು; ಆ ಮರಗಳು ಶ್ರಿಯಃಪತಿಯಾದ ಕೃಷ್ಣನು ಎಲ್ಲೆಲ್ಲಿ ನಿಲ್ಲುತ್ತಾನೋ ಆಯಾ ಕಡೆಗಳನ್ನು ನೋಡುತ್ತಾ ಮಾಡುವ ಪೂಜೆಯೇ.\(೧೦\)

ಗೋವಳರ ದೇವರೆನ್ನಿಸಿಕೊಂಡ ಕೃಷ್ಣನು ದಿವ್ಯವಾಗಿ, ಸ್ವಾಭಾವಿಕವಾಗಿ, ಗೋವಳರಿಗೆ ಯೋಗ್ಯವಾಗಿ ಅಲಂಕರಿಸಿಕೊಂಡ: ತಲೆಗೆ ನವಿಲುಗರಿಯನ್ನು ಜೋಡಿಸಿದ

೯೪

ಮೈಗೆ ಪೀತಾಂಬರವನ್ನು ಅಂದವಾಗಿ ಬಿಗಿಸಿಕಟ್ಟಿದ ಒಳ್ಳೆಯ ಆಭರಣಗಳನ್ನು ತೊಟ್ಟ. ಅನಂತರ ತನ್ನ ಕೊಳಲನ್ನು ಹಿಡಿದು ಊದಿದ. ಆಗ, ಸ್ಥಾವರಗಳೆನ್ನಿಸಿಕೊಂಡ ಮರಗಳೂ ತಮ್ಮದೇ ಆದ ರೀತಿಯಲ್ಲಿ ಭಗವಂತನನ್ನು ಪೂಜಿಸಿ, ಅವನ ವೇಣುಗಾನವನ್ನು ಕೇಳಿ ಆನಂದಿಸಿದವು. ಮರಗಳು ಸ್ತಬ್ಧವಾಗಿ ನಿಂತವು. ಹೂಗಳು ಮಧುವನ್ನು ಸುರಿಸಲಿಲ್ಲ. ಅವು ಉದುರಿಬೀಳಲಿಲ್ಲ. ಕೊಂಬೆಗಳು ಮೇಲಕ್ಕೆ ಬೆಳೆಯಲಿಲ್ಲ. ತಲೆಬಾಗಿ ನಮಸ್ಕರಿಸುವಂತೆ, ಕೊಂಬೆಗಳೆಲ್ಲ ಕೆಳಕ್ಕೆ ಬಾಗಿದವು. ಕೃಷ್ಣನ ಕೊಳಲು ಬರುವ ದಿಕ್ಕಿಗೆ, ಕೃಷ್ಣನು ನಿಲ್ಲುವ ದಿಕ್ಕಿಗೆ ಆ ಮರಗಳು ಮುಖಮಾಡಿಕೊಂಡಿದ್ದವು. ಹೀಗೆ ನಡೆಯಿತು ಮರಗಳ ಪೂಜೆ.

೧೧. ಕುೞಲಿರುಣ್ಡು ಶುರುಣ್ಡೇಱಿಯ ಕುಂಜಿಕ್ಕೋವಿನ್ದನುಡೈಯ ಕೋಮಳವಾಯಿಲ್

ಕುೞಲ್ ಮುೞಂಜುಕಳಿನೂಡು ಕುಮಿೞ್ ತ್ತುಕ್ಕೊೞಿತ್ತೆೞುನ್ದವ ಮುದಪ್ಪುನಲ್ ತನ್ನೈ

ಕುೞಲ್ ಮುೞವಮ್ ವಿಳಮ್ಬುಮ್ ಪುದುವೈಕ್ಕೋನ್ ವಿಟ್ಟುಶಿತ್ತನ್ ವಿರಿತ್ತ ತಮಿೞ್ ವಲ್ಲಾರ್

ಕುೞಲೈವೆನ್ಱ ಕುಳಿರ್ ವಾಯ್ ನರಾಹಿ ಚ್ಚಾದುಕೋಟ್ಟಿಯುಳ್ ಕೊಳ್ಳಪ್ಪಡುವಾರೇ

ಇರುಣ್ಡು=ಕಪ್ಪಗೆ, ಶುರುಣ್ಡು=ಸುತ್ತಿಸುತ್ತಿಕೊಂಡಿರುವ, ಏಱಿಯ=ಹರಡಿಕೊಂಡಿರುವ, ಕುೞಲ್=ಮುಂಗುರುಳಿನ, ಕುಂಜಿ=ಕೂದಲು, ಕೋವಿನ್ದನುಡೈಯ=ಗೋವಿಂದನ, ಕೋಮಳ=ಕೋಮಲವಾದ, ವಾಯಿಲ್=ಬಾಯಿಂದ, ಕುೞಲ್=ಕೊಳಲಿನ, ಮುೞಂಜುಗಳಿನ್=ರಂಧ್ರಗಳ, ಊಡು=ನಡುವೆ, ಕುಮಿೞ್ ತ್ತು=ಊಟೆಯಾಗಿ, ಕೊೞಿತ್ತು=ಉಕ್ಕಿ ಹೊಳೆಯುತ್ತಾ, ಎೞುನ್ದ=ಎದ್ದ, ಅವ್ ಅಮುದಮ್=ಆ ಅಮೃತದ ಪುನಲ್ ತನ್ನೈ=ಪ್ರವಾಹದ, ಕುೞಲ್=ಕೊಳಲಿನ, ಮುೞವಮ್=ನಾದವು, ವಿಳಮ್ಬುಮ್=ಪ್ರಕಟಪಡಿಸಿರುವುದನ್ನು, ಪುದುವೈ=ಶ್ರೀವಿಲ್ಲಿಪುತ್ತೂರಿನ, ಕೋನ್=ನಿರ್ವಾಹಕನಾದ, ವಿಟ್ಟುಶಿತ್ತನ್=ವಿಷ್ಣುಚಿತ್ತನು, ವಿರಿತ=ವಿವರಿಸಿದ, ತಮಿೞ್=ತಮಿಳನ್ನು ಪಾಶುರಗಳನ್ನು\), ವಲ್ಲಾರ್=ಬಲ್ಲವರು, ಕುೞಲೈ=ಕೊಳಲನ್ನು, ವೆನ್ಱ=ಸೋಲಿಸುವಂಥ, ಕುಳಿರ್=ಮನೋಹರವಾದ, ವಾಯ್ ನರಾಹಿ=ಮಾತಿನವರಾಗಿ, ಸಾಧುಕೋಟ್ಟಿಯುಳ್=ಸಾಧುಗಳ ಗೋಷ್ಟಿಯಲ್ಲಿ, ಕೊಳ್ಳಪ್ಪಡುವಾರೇ=ಸೇರಿಸಿಕೊಳ್ಳಲ್ಪಡುವವರೇ.

೯೫

ಕಪ್ಪಗೆ ಗುಂಗುರಾಗಿ ಹರಡಿಕೊಂಡಿರುವ ಮುಂಗುರುಳಿನ ಕೂದಲುಳ್ಳ ಗೋವಿಂದನ ಕೋಮಲವಾದ ಬಾಯಿಂದ ಕೊಳಲಿನ ರಂಧ್ರಗಳ ನಡುವೆ ಊಟೆಯಾಗಿ ಉಕ್ಕಿ ಹೊಳೆಯುತ್ತಾ ಎದ್ದ ಆ ಅಮೃತದ ಪ್ರವಾಹದ ಕೊಳಲಿನ ನಾದವು ಪ್ರಕಟಪಡಿಸಿರುವುದನ್ನು ಶ್ರೀವಿಲ್ಲಿಪುತ್ತೂರಿನ ನಿರ್ವಾಹಕನಾದ ವಿಷ್ಣುಚಿತ್ತನು ವಿವರಿಸಿದ ತಮಿಳನ್ನು\(ತಮಿಳು ಪಾಶುರಗಳನ್ನು\) ಬಲ್ಲವರು ಕೊಳಲನ್ನು ಸೋಲಿಸುವಂಥ ಮನೋಹರವಾದ ಮಾತಿನವರಾಗಿ ಸಾಧುಗಳ ಕೂಟದಲ್ಲಿ ಸೇರಿಸಿಕೊಳ್ಳುವವರೇ ಆಗುತ್ತಾರೆ.\(೧೧\)

ಇದು ಈ ತಿರುಮೊೞಿಗೆ ಫಲಶ್ರುತಿ. ಮನಮೋಹಕವಾದ ಕಪ್ಪನೆಯ ಗುಂಗುರು ಮುಂಗುರುಳಿನ ಕೂದಲು ಗೋವಿಂದನ ಮುಖಕಾಂತಿಯನ್ನು ಹೆಚ್ಚಿಸುತ್ತದೆ. ಅವನ ಕೋಮಲವಾದ ಬಾಯನ್ನು ಆಶ್ರಯಿಸಿರುವುದು ಕೊಳಲು. ಅದಕ್ಕೆ ಕೃಷ್ಣನು ಮಧುರವಾದ ಉಸಿರನ್ನು ತೆರೆತೆರೆಯಾಗಿ ತುಂಬುತ್ತಾನೆ. ಕೊಳಲಿನ ರಂಧ್ರಗಳ ನಡುವೆ ಸೇರಿಕೊಂಡ ಆ ಉಸಿರ ತೆರೆಗಳು ದಿವ್ಯವಾದ ಅಮೃತಸಮಾನವಾದ ನಾದದ ಹೊನಲನ್ನು ಉಕ್ಕಿಸಿ ಹರಿಸುತ್ತದೆ. ಹಾಗೆ, ಅದು ಹೊಮ್ಮಿಸಿ ಪ್ರಕಟಗೊಳಿಸುವುದು ಚೇತೋಹಾರಿಯಾದ ಗಾನವನ್ನು. ಕೇಳುವವನ ಹೃದಯವನ್ನು ಅದು ತುಂಬುವುದು ಅಮಿತಾನಂದವನ್ನು. ಅದನ್ನೇ ವಿಷ್ಣುಚಿತ್ತರು ತಮ್ಮ ತಮಿಳು ಪಾಶುರಗಳಲ್ಲಿ ವಿವರಿಸಿ ಹಾಡಿದ್ದಾರೆ. ಪಾಶುರಗಳ ಮಾತನ್ನೂ\(ಸಾಹಿತ್ಯವನ್ನೂ\)ಗಾನವನ್ನೂ ಅರಿತುಕೊಂಡವರು ತಪ್ಪದೆ ಸಾಧುಗಳಾಗುತ್ತಾರೆ. ಅಲ್ಲದೆ, ಅವರು ಕೊಳಲಿನ ಇಂಪನ್ನು ಸೋಲಿಸುವಂಥ ಮನೋಹರವಾದ ಮಾತುಗಾರರಾಗುತ್ತಾರೆ. ಆದ್ದರಿಂದ, ಅವರನ್ನು ಸಾಧುಗಳು ತಮ್ಮ ಕೂಟದಲ್ಲಿ ಒಂದು ಮಾಡಿಕೊಳ್ಳುತ್ತಾರೆ.

ಈ ಫಲಶ್ರುತಿ ಇತರ ಫಲಶ್ರುತಿಗಳಂತೆ ಅಲ್ಲ. ಇದರಲ್ಲಿ ವೈಕುಂಠವನ್ನಾಗಲಿ, ಬೇರೆ ಲೋಕಗಳನ್ನಾಗಲಿ, ಭಗವಂತನ ಸಾನ್ನಿಧ್ಯವನ್ನಾಗಲಿ, ಭಗವಂತನ ಸೇವೆಯನ್ನೇ ಆಗಲಿ ಮುಂದಿಟ್ಟು ಆಶೆ ತೋರಿಸಿಲ್ಲ. ಭಗವಂತನ ದಿವ್ಯಕಲ್ಯಾಣಗುಣಗಳನ್ನು ಹಾಡುತ್ತ ಬರುವವನು ಅವುಗಳನ್ನು ಚೆನ್ನಾಗಿ ಅರಿತುಕೊಳ್ಳುತ್ತಾನೆ. ಅದನ್ನು ಮೇಲಿಂದ ಮೇಲೆ ಹೇಳುತ್ತಾ ಹಾಡುತ್ತಾ ಮನನಮಾಡುತ್ತಾ ಬರುವುದರಿಂದ ಅವನು ನಿಶ್ಚಯವಾಗಿಯೂ ಸದ್ಗುಣವಂತನಾಗುತ್ತಾನೆ. ಸಾಧುಗಳ ಕೂಟದಲ್ಲಿ ಸೇರಲು ಯೋಗ್ಯನಾಗುತ್ತಾನೆ. ಹಾಗೆಯೇ ಭಗವಂತನ ಸಾನ್ನಿಧ್ಯವನ್ನು ಪಡೆಯಲೂ ಅರ್ಹನಾಗುತ್ತಾನೆ. ಅರ್ಹತೆಯನ್ನು ಪಡೆದ ಬಳಿಕ ಭಗವಂತನನ್ನು ಸೇರುವುದು ಖಚಿತವೇ.

ಅಡಿಯ ನಡೆ: ನಾವಲ್, ಇಡ, ವಾನ್, ತೇನುಹನ್, ಮುನ್, ಶೆಮ್ಬೆರುಮ್, ಪುವಿ, ಶಿಱು, ತಿರಣ್ಡು, ಕರು, ಕುೞಲ್ \(ಐಯ\)

೯೬

ಶ್ರೀಃ

ಶ್ರಿಯೈ ನಮಃ

ಮೂರನೆಯ ದಶಕ ಏಳನೆಯ ತಿರುಮೊೞಿ ಐಯಪುೞುದಿ

೧. ಐಯಪುೞುದಿಯುಡಮ್ಬಳೈನ್ದಿವಳ್ ಪೇಚ್ಚುಮಲನ್ದಲೈಯಾಯ್

ಶೆಯ್ಯನೂಲಿನ್ ಶಿಟಾಡೈ ಶೆಪ್ಪನುಡುಕ್ಕವುಮ್ ವಲ್ಲಳಲ್ಲಳ್

ಕೈಯಿನಿಱ್ ಶಿಱುತೂಡೈಯೋಡಿವಳ್ ಮುಟ್ರಿಲ್ ಪಿರಿನ್ದುಮಿಲಳ್

ಪೈಯರವಣೈಪ್ಪಳ್ಳಿಯಾನೊಡು ಕೈವೈತ್ತಿವಳ್ ವರುಮೇ

ಐಯ=ಸೊಗಸಾದ, ಪುೞುದಿ=ಮಣ್ಣನ್ನು, ಉಡಮ್ಬು=ಮೈಗೆಲ್ಲಾ, ಅಳೈನ್ದು=ಬಳಿದುಕೊಂಡಿರುವ, ಇವಳ್=ಈ ಬಾಲಿಕೆಯು, ಪೇಚ್ಚುಮ್=ಮಾತನಾಡಲು, ಅಲನ್ದಲೈ=ಹೊಂದಿಕೆಯಿಲ್ಲದಂತೆ, ಆಯ್=ಆಗಿ, ಶೆಯ್ಯ=ಅಂದವಾದ, ನೂಲಿನ್=ದಾರದಿಂದ ಮಾಡಿದ, ಶಿಱು=ಪುಟ್ಟ, ಆಡೈ=ಉಡುಗೆಯನ್ನು, ಶೆಪ್ಪನ್=ಚೊಕ್ಕವಾಗಿ, ಉಡುಕ್ಕವುಮ್=ಉಡುವುದನ್ನೂ, ವಲ್ಲಳಲ್ಲಳ್=ತಿಳಿಯದವಳು, ಇವಳ್=ಇವಳು, ಕೈಯಿನಿಲ್=ಕೈಯಿಂದ, ಶಿಱು=ಪುಟ್ಟದಾದ, ತೂದೈಯೋಡು=ಕುಡಿಯೊಡನೆ, ಮುಟ್ರಿಲ್=ಮುಚ್ಚಲನ್ನು, ಪಿರಿನ್ದುಮ್=ಬಿಟ್ಟೂ, ಇಲಳ್=ಇರಲಾರಳು, ಇವಳ್=ಇಂಥವಳು, ಪೈ=ಹೆಡೆಯುಳ್ಳ, ಅರವು=ಶೇಷನ, ಅಣೈ=ಹಾಸಿಗೆಯಲ್ಲಿ, ಪಳ್ಳಿಯಾನೊಡು=ಪವಡಿಸಿರುವವನೊಡನೆ, ಕೈವೈತ್ತು= ಕೈಗೆ ಕೈಜೋಡಿಸಿ, ವರುಮೇ=ಬರುವವಳಲ್ಲಾ.

ಸೊಗಸಾದ ಮಣ್ಣನ್ನು ಮೈಗೆಲ್ಲಾ ಬಳಿದುಕೊಂಡಿರುವ ಇವಳು\( ಈ ಬಾಲಿಕೆಯು\)ಹೊಂದಿಕೆಯಿಲ್ಲದಂತೆ ಮಾತನಾಡುವವಳಾಗಿ ಅಂದವಾದ ನೂಲಿನ ಉಡುಗೆಯನ್ನು ಉಡಲು ತಿಳಿಯದವಳಾಗಿ, ಕೈಯಿಂದ ಮುಚ್ಚಲು ಕುಡಿಕೆಗಳನ್ನು ಬಿಟ್ಟುಕೊಡದವಳಾಗಿ \(ಇದ್ದರೂ ಸಹ\), ಆದಿಶೇಷನ ಮೇಲೆ ಪವಡಿಸಿರುವವನ ಕೈಗೆ ಕೈಜೋಡಿಸಿ ಬರುತ್ತಿರುವಳಲ್ಲಾ\!\(೧\)

ಮಣ್ಣಿನಲ್ಲಿ ಆಟವಾಡುವುದು, ಮೈಗೆಲ್ಲಾ ಮಣ್ಣುಬಳಿದುಕುಳ್ಳುವುದು, ಮುಚ್ಚಲು ಕುಡಿಕೆಗಳನ್ನು ಹಿಡಿದು ಆಡುವುದು, ಸರಿಯಾಗಿ ಬಟ್ಟೆ ಹಾಕಿಕೊಳ್ಳುವುದಕ್ಕೆ ಬರದಿರುವುದು, ಹೊಂದಿಕೆಯಿಲ್ಲದೆ ಮಾತನಾಡುವುದು-ಇವೆಲ್ಲ ಬಹಳ ಎಳೆಯ ವಯಸ್ಸನ್ನು ಸೂಚಿಸುತ್ತವೆ. ಆ ವಯಸ್ಸಿನ ಒಬ್ಬ ಹುಡುಗಿ ಶೇಷಶಾಯಿಯಾದ ಭಗವಂತನ ಜೊತೆಯಲ್ಲಿ ಅವನ ಕೈಗೆ ಕೈಹಚ್ಚಿ ಬರುವುದೆಂದರೆ ಆಶ್ಚರ್ಯವೇ.

ಭಕ್ತನಾದವನು ಭಗವಂತನನ್ನು ಒಲಿಸಿಕೊಳ್ಳುವುದೆಂದರೆ, ಅವನು ಎಳೆಯ ಮಗುವೇ ಆಗಬೇಕು. ಮಗುವಿನಂತೆ ಮನಸ್ಸು, ಮಗುವಿನಂತೆ ನಡತೆ, ಮಗುವಿನಂತೆಯೇ ಜಗತ್ತಿನ ಬಗೆಗೆ ನಿರ್ಯೋಚನೆ, ಮಗುವಿನಂತೆಯೇ ಎಲ್ಲ ವಿಷಯಗಳಲ್ಲಿಯೂ ಸಮತ್ವ. ಮಗುವಿನಂತೆ ಶುದ್ಧವಾದ ಮುಗ್ಧಪ್ರೇಮ, ಅನನ್ಯ ಆಶ್ರಯ- ಇವುಗಳನ್ನು ಪಡೆಯುವ ತನಕ ಭಗವಂತನ ಕೃಪೆಗೆ ಪಾತ್ರನಾಗಲಾರ.

೯೭

೨. ವಾಯಿಱ್ ಪಲ್ಲುಮೆೞುನ್ದಿಲ ಮಯಿರುಮ್ ಮುಡಿಕೂಡಿಟ್ರಿಲ

ಶಾಯ್ ವಿಲಾದ ಕಱುನ್ದಲೈಚ್ಚಿಲಪ್ಪಿಳ್ಳೈಹಳೋಡಿಣಙ್ಗಿ

ತೀಯಿಣಕ್ಕಿಣಙ್ಗಾಡಿವನ್ದಿವಳ್ ತನ್ನನ್ನಶೆಮ್ಮೈಶೊಲ್ಲಿ

ಮಾಯನ್ ಮಾಮಣಿವಣ್ಣನ್ ಮೇಲಿವಣ್ ಮಾಲುಱುಹಿನ್ಱಾಳೇ

ವಾಯಿಲ್=ಬಾಯಲ್ಲಿ, ಪಲ್ಲುಮ್=ಹಲ್ಲುಗಳು ಕೂಡ, ಎೞುನ್ದಿಲ=ಹುಟ್ಟಿಲ್ಲ, ಮಯಿರುಮ್=ಕೂದಳೂ ಮುಡಿ ಕೂಡಿಟ್ರಿಲ=ಗಂಟುಹಾಕುವಷ್ಟು ಉದ್ದನಾಗಿ ಬೆಳೆದಿಲ್ಲ, ಶಾಯ್ ವು=ಕೊರತೆಯಾವುದೂ, ಇಲಾದ=ಇಲ್ಲದ, ಕಱುನ್ದಲೈ=ತಲೆಕೆಟ್ಟ, ಶಿಲ=ಹಲವು, ಪಿಳ್ಳೈಹಳೋಡು=ಹೆಣ್ಣುಮಕ್ಕಳೊಡನೆ, ಇಣ್ಙ್ಗಿ=ಜೊತೆಗೂಡಿ, ತೀ=ಕೆಟ್ಟ, ಇಣಕ್ಕೂ=ಸಹವಾಸದ, ಇಣಙ್ಗಾಡಿ=ಆಟಗಳನ್ನು ಆಡಿ, ವನ್ದು=ಬಂದು, ಇವಳ್=ಇವಳು, ತನ್=ತನಗೆ, ಅನ್ನ=ಒಪ್ಪುವ, ಶೆಮ್ಮೈ=ಸೊಗಸು ಮಾತುಗಳನ್ನು, ಶೊಲ್ಲಿ=ಹೇಳಿ, ಮಾಯನ್=ಅದ್ಭುತನೂ, ಮಾಮಣಿವಣ್ಣನ್=ಮಹಾ ಇಂದ್ರನೀಲಮಣಿಯ ಬಣ್ಣದವನೂ ಆದ ಕೃಷ್ಣನ, ಮೇಲ್= ಮೇಲೆ, ಇವಣ್=ಈ ವಯಸ್ಸಿನಲ್ಲಿ, ಮಾಲ್=ಪ್ರೇಮವನ್ನು, ಹಿನ್ಱಾಳೇ=ಹೆಚ್ಚಾಗಿ ಹರಿಸುತ್ತಿದ್ದಾಳಲ್ಲಾ\!

ಬಾಯಲ್ಲಿ ಹಲ್ಲುಗಳು ಕೂಡ ಹುಟ್ಟಿಲ್ಲ. ತಲೆಯ ಕೂದಲು ಮುಡಿ ಹಾಕುವಷ್ಟು ಉದ್ದವಾಗಿಲ್ಲ. ಕೊರತೆಯೊಂದೂ ಇಲ್ಲದ ಕೆಟ್ಟ ತಲೆಯ ಹಲವು ಹೆಣ್ಣುಮಕ್ಕಳ ಜೊತೆಗೂಡಿ ಕೆಟ್ಟ ಸಹವಾಸದ ಆಟಗಳನ್ನು ಆಡಿಬಂದ ಇವಳು ತನಗೆ ಒಪ್ಪುವಂಥ ಸೊಗಸು ಮಾತುಗಳನ್ನು ಹೇಳಿ ಅದ್ಭುತನೂ ನೀಲಮಣಿಯ ಬಣ್ಣದವನೂ ಆದ ಕೃಷ್ಣನ ಮೇಲೆ, ಈ ವಯಸ್ಸಿನಲ್ಲಿ ಪ್ರೇಮವನ್ನು ಅತಿಯಾಗಿ ಹರಿಸುತ್ತಿದ್ದಾಳಲ್ಲಾ\!\(೨\)

“ಬಾಯಲ್ಲಿ ಹಲ್ಲು ಮೊಳೆತಿಲ್ಲ; ತಲೆಕೂದಲು ಗಂಟಿಗೆ ಬರುವುದಿಲ್ಲ”- ಇಂಥ ನುಡಿಗಟ್ಟಿನ ಮತುಗಳಿಗೆ” ಹುಡುಗಿ ಇನ್ನೂ ಚಿಕ್ಕವಯಸ್ಸಿನವಳು: ಯೌವನದ ಹೊಸಿಲನ್ನು ಇನ್ನೂ ತುಳಿದಿಲ್ಲ. ಪ್ರೇಮವೆಂದರೇನು ಎಂಬುದು ತಿಳಿದಿಲ್ಲ” ಎಂದು ಅರ್ಥವಾಗುತ್ತದೆ.

ಎಳೆಯ ವಯಸ್ಸಿನ ಮಕ್ಕಳಿಗೆ ಆಟದ ಮೇಲೆ ಇಷ್ಟ, ದಿಟ. ಆದರೆ, ಅವಕ್ಕೆಪ್ರೇಮಚೇಷ್ಟೆಗಳು ತಿಳಿಯುವುದಿಲ್ಲ.

“ಕೊರತೆಯಿಲ್ಲದ ಕೆಟ್ಟತಲೆಯ ಹೆಣ್ಣುಗಳು”- ಮನೆಯಲ್ಲಿ ಮುದ್ದಾಗಿ ಬೆಳಸಿದ ಸಿರಿವಂತರ ಹೆಣ್ಣುಮಕ್ಕಳು. ಅಂಕೆಯಿಲ್ಲದೆ ಅವರು ಬೆಳೆದವರು. ಹೊಟ್ಟೆ 

೯೮

ಬಟ್ಟೆಗಳಿಗೆ ಯಾವ ಕೊರತೆಯೂ ಇಲ್ಲದಿರುವುದರಿಂದ, ಪ್ರಾಯ ಬರುತ್ತಿರುವುದರಿಂದ, ಅವರಿಗೆ ಇಂದ್ರಿಯ ಸಂಬಂಧದ ಯೋಚನೆಗಳು ಬರುತ್ತವೆ. ಅವು ತಲೆಯಲ್ಲಿ ತುಂಬಿಕೊಂಡು ತಲೆಯನ್ನು ಕೆಡಿಸುತ್ತವೆ. ಆದ್ದರಿಂದ, ಅವರದು ಕೆಟ್ಟತಲೆ.

ಎಳೆಯ ವಯಸ್ಸಿನ ಏನೂ ಅರಿಯದ ಹುಡುಗಿಯಾಗಿ ಇಂಥ ಕೆಟ್ಟತಲೆಯವರ ಸಹವಾಸದಲ್ಲಿ ಆಡಿ ಬಂದರೂ ಸಹ, ಈ ಮಗುವಿನ ಯೋಚನೆ ಪ್ರಾಪಂಚಿಕವಾದ ಕೆಟ್ಟ ಯೋಚನೆಯಲ್ಲ. ಅದ್ಭುತನೂ ಗಾರುಡಿಗನೂ ಆದ ಕೃಷ್ಣನ ಮೇಲೆ ಇವಳು ತನ್ನ ಪರಿಶುದ್ಧವಾದ ಪ್ರೇಮವನ್ನು ತೋರಿಸುವಳು. ಆ ಸೊಗಸು ಮಾತುಗಳನ್ನೇ ಆಡುವಳು. ಇದೊಂದು ಆಶ್ಚರ್ಯವೇ ಅಲ್ಲವೇ?

೩. ಪೊಙ್ಗುವೆಣ್ ಮಣಱ್ ಕೊಣ್ಡು ಚಿಟ್ರಿಲುಮ್ ಮುಟ್ರತ್ತಿೞೈಕ್ಕಲುಱಿಲ್

ಶಙ್ಗುಶಕ್ಕರನ್ತಣ್ಡುವಾಳ್ ವಿಲ್ಲುಮಲ್ಲದಿೞೈಕ್ಕಲುಱಾಳ್

ಕೊಙ್ಗೈಯಿನ್ನಙ್ಕುವಿನ್ತೆೞುನ್ದಿಲ ಕೋವಿನ್ದನೋಡಿವಳೈ

ಶಙ್ಗೈಯಾಗಿಯೆನ್ನುಳ್ಳಮ್ ನಾಡೊಱುನ್ತಟ್ಟುಳುಪ್ಪಾಹಿನ್ಱಖೇ

ಪೊಙ್ಗು=ಸುಡುವ, ವೆಳ್=ಬಿಳಿಯ, ಮಣಲ್=ಮರಳನ್ನು, ಕೊಣ್ಡು=ತೆಗೆದುಕೊಂಡು, ಮುಟ್ರತ್ತು=ಅಂಗಳದಲ್ಲಿ, ಚಿಟ್ರಿಲುಮ್=ಗುಬ್ಬಚ್ಚಿಗೂಡನ್ನು\(ಆಟದ ಮರಳ ಮನೆಯನ್ನು\), ಇೞೈಕ್ಕಲುಱಿಲ್=ಕಟ್ಟಲು ತೊಡಗಿದಾಗ, ಶಙ್ಗು=ಶಂಖ, ಶಕ್ಕರನ್=ಚಕ್ರ, ತಣ್ಡು=ಗದೆ, ವಾಳ್=ಖಡ್ಗ, ವಿಲ್ಲುಮ್=ಬಿಲ್ಲು, ಅಲ್ಲದು=ಇವುಗಳನ್ನಿಲ್ಲದೆ ಇೞೈಕ್ಕಲುಱಾಳ್=ಕಟ್ಟಲು ತೊಡಗುವುದಿಲ್ಲ, ಇನ್ನಮ್=ಇಷ್ಟಾಗಿ, ಕೊಙ್ಗೈ=ಮೊಲೆಗಳು, ಕುವಿನ್ದು=ದುಂಡಗೆ, ಎೞುನ್ದಿಲ=ಉಬ್ಬಿಕೊಂಡಿಲ್ಲ, ಇವಳೈ=ಇವಳನ್ನು, ಕೋವಿನ್ದನೋಡು=ಗೋವಿಂದನೊಡನೆ, ಶಙ್ಗೈಯಾಹಿ=ಶಂಕಿಸಿ, ಎನ್ ಉಳ್ಳಮ್=ನನ್ನ ಮನಸ್ಸು, ನಾಳ್ ತೋಱುಮ್=ಯಾವಾಗಲೂ, ತಟ್ಟುಳುಪ್ಪು=ತಟ್ಟಾಟ, ಆಹಿನ್ಱದೇ=ಆಗಿರುವುದಲ್ಲಾ.

ಸುಡುವ ಅಂಗಳದಲ್ಲಿ ಬಿಳಿಯ ಮರಳನ್ನು ತೆಗೆದುಕೊಂಡು ಗುಬ್ಬಚ್ಚಿಗೂಡನ್ನು ಕಟ್ಟಲು ತೊಡಗಿದಾಗ ಶಂಖ, ಚಕ್ರ, ಗದೆ, ಖಡ್ಗ ಮತ್ತುಬಿಲ್ಲು

೯೯

ಇವುಗಳನ್ನಿಲ್ಲದೆ ಅದನ್ನು ಕಟ್ಟ ತೊಡಗುವುದಿಲ್ಲ. ಇನ್ನೂ ಮೊಲೆಗಳು ದುಂಡಗೆ ಉಬ್ಬಿಕೊಂಡಿಲ್ಲ. ಇವಳನ್ನು ಗೋವಿಂದನೊಡನೆ ಶಂಕಿಸಿ ನನ್ನ ಮನಸ್ಸು ಯಾವಾಗಲೂ ತುಡಿದುಕೊಳ್ಳುವುದಲ್ಲಾ\!\(೩\)

ಇವಳ ವಯಸ್ಸೋ, ಅಂಗಳದಲ್ಲಿ ಸುಡುವ ಬಿಸಿಲಿನಲ್ಲಿ ಸುಡುವ ಮರಳಿನಲ್ಲಿ ಆಟಕ್ಕಾಗಿ ಗುಬ್ಬಚ್ಚಿಗೂಡಿ ಕಟ್ಟುವ ವಯಸ್ಸು. ಇವಳಿಗೆ ಮೊಲೆಗಳು ಉಬ್ಬಿಲ್ಲ; ದುಂಡಗೆ ಬೆಳೆದಿಲ್ಲ. ವಯಸ್ಸಿಗೆ ತಕ್ಕಂಥ ಆಟದಲ್ಲಿ ಇವಳು ತೊಡಗಿರುವುದು ದಿಟ. ಆದರೆ, ಗುಬ್ಬಚ್ಚಿಗೂಡನ್ನು ಕಟ್ಟುವಾಗಲೆಲ್ಲಾ ಭಗವಂತನ ಪಂಚ ದಿವ್ಯಾಯುಧಗಳನ್ನಿಲ್ಲದೆ ಅದಕ್ಕೆ ತೊಡಗುವುದೇ ಇಲ್ಲ. ಇದೇನು ವಿಚಿತ್ರ? ಭಗವಂತನ ಮೇಲೆ ಅಷ್ಟುಪ್ರೇಮವೇ? ಇದನ್ನೆಲ್ಲಾ ನೋಡಿದರೆ ನನಗೆ ಇವಳನ್ನು ಗೋವಿಂದನೊಡನೆ ಶಂಕಿಸುವಂತಾಗುತ್ತದೆ. ನನ್ನ ಮನಸ್ಸು ಅದನೇ ಕುರಿತು ಯಾವಾಗಲೂ ಚಿಂತಿಸುತ್ತಾ ತುಡಿದುಕೊಳ್ಳುತ್ತದೆಯಲ್ಲಾ\!

೪. ಏೞೈಪೇದೈಯೋರ್ ಬಾಲಕನ್ ವನ್ದು ಎನ್ ಪೆಣ್ ಮಹಳೈಯೆಳ್ ಹಿ

ತೋೞಿಮಾರ್ ಪಲರ್ ಕೊಣ್ಡು ಪೋಯ್ ಶೆಯ್ದ ಶೂೞ್ ಚ್ಚಿಯೈ ಯಾರ್ ಕ್ಕುರೈಕ್ಕೇನ್

ಆೞಿಯಾನೆನ್ನುಮಾೞಮೋೞೈಯಿಲ್ ಪಾಯ್ ಚ್ಚಿಯಹಪ್ಪಡುತ್ತಿ

ಮೂೞೈಯುಪ್ಪಱಿಯಾದದೆನ್ನುಮ್ ಮೂದುರೈಯುಮಿಲಳೇ

ಏೞೈ=ಅಜ್ಞಾನಿಯೂ, ಪೇದೈ=ಎಳೆಯ ವಯಸ್ಸಿನವಳೂ ಆದ, ಓರ್=ಒಬ್ಬ, ಬಾಲಕನ್=ಈ ಬಾಲಕಿಯಾದ, ಎನ್=ನನ್ನ, ಪೆಣ್=ಹೆಣ್ಣು, ಮಹಳೈ=ಮಗಳನ್ನು, ತೋೞಿಮಾರ್=ಗೆಳತಿಯರು, ಪಲರ್=ಕೆಲವರು, ವನ್ದು=ಬಂದು, ಯೆಳ್ ಹಿ= ವಂಚಿಸಿ, ಕೊಣ್ಡು ಪೋಯ್=ಕರೆದುಕೊಂಡುಹೋಗಿ, ಶೆಯ್ದ=ಮಾಡಿದ, ಶೂೞ್ ಚ್ಚಿಯೈ=\(ಕಪಟದ\) ಕೆಲಸವನ್ನು, ಯಾರ್ ಕ್ಕೂ=ಯಾರಿಗೆ, ಉರೈಕ್ಕೇನ್=ಹೇಳಿಕೊಳ್ಳಲಿ? ಆೞಯಾನ್=ಚಕ್ರಧಾರಿ, ಎನ್ನುಮ್=ಎನ್ನುವ, ಆೞಮ್=ಬಹಳ ಆಳವಾದ, ಮೋೞೈಯಿಲ್=ಮೋಸದ ಪ್ರವಾಹದಲ್ಲಿ, ಪಾಯ್ ಚ್ಚಿ=ತಳ್ಳಿ, ಅಹಪ್ಪಡುತ್ತಿ=ಸಿಕ್ಕಿಸಿ, ಮೂೞೈ=ಸೌಟು, ಉಪ್ಪು=ಉಪ್ಪನ್ನು, ಅಱಿಯಾದದು=ಅರಿಯಲಾರದ್ದು, ಎನ್ನುಮ್=ಎನ್ನುವ

೧೦೦

ಮೂದುರೈಯುಮ್=ಗಾದೆಯ ಅರಿವನ್ನೂ, ಇಲಳೇ=ಇಲ್ಲದವಳಾಗಿರುವಳಲ್ಲಾ\! 

ಅಜ್ಞಾನಿಯೂ ಎಳೆಯವಯಸ್ಸಿನವಳೂ ಆಗಿರುವ ಬಾಲಕಿಯೊಬ್ಬಳು ಈ ನನ್ನ ಹೆಣ್ಣು ಮಗಳನ್ನು ಕೆಲವರು ಗೆಳತಿಯರು ಬಂದು ವಂಚಿಸಿ ಕರೆದುಕೊಂಡುಹೋಗಿ ಮಾಡಿದ\(ಕಪಟದ\)ಕೆಲಸವನ್ನು ಯಾರಲ್ಲಿ ಹೇಳಿಕೊಳ್ಳಲಿ? ಚಕ್ರಧಾರಿ ಎಂಬ ಬಹಳ ಆಳವಾದ ಮೋಸದ ಪ್ರವಾಹದಲ್ಲಿ ಅವಳನ್ನು ತಳ್ಳಿ ಅದರಲ್ಲಿ ಸಿಕ್ಕಿಸಿದರು. ಸೌಟಿಗೆ ಉಪ್ಪಿನ ರುಚಿ ತಿಳಿಯದು ಎಂಬ ಗಾದೆಯ ಅರಿವನ್ನೂ ಇಲ್ಲದವಳಾಗಿರುವಳಲ್ಲಾ\!\(೪\)

“ಪೇದೈ” –ಎಂದರೆ ಐದು ವರ್ಷಗಳಿಂದ ಏಳುವರ್ಷಗಳ ವಯಸ್ಸಿನ ಬಾಲಕ ಅಥವಾ ಬಾಲಕಿ. ಇದನ್ನು “ಎಳೆಯ ವಯಸ್ಸಿನವಳು” ಎಂದು ಭಾಷಾಂತರಿಸಿದೆ.

“ಬಾಲಕನ್”- ಎಂಬುದು ಪುಲ್ಲಿಂಗ ವಾಚಕ. ಇಲ್ಲಿ “ಬಾಲಕಿ” ಎಂಬ ಅರ್ಥದಲ್ಲಿ ಪ್ರಯೋಗಿಸಿದೆ. ಗಂಡುಮಕ್ಕಳನ್ನು “ಏನಮ್ಮಾ, ಬಾಮ್ಮಾ”ಎಂದೂ, ಹೆಣ್ಣು ಮಕ್ಕಳನ್ನು “ಏನಪ್ಪಾ, ಬಾರೋ ಬಾಪ್ಪಾ”ಎಂದೂ ಕರೆಯುವುದು, ಸಂಬೋಧಿಸುವುದು ಸಾಮಾನ್ಯ. ಇವು ಪ್ರೀತಿಸೂಚಕಗಳು ಮಾತ್ರ; ಲಿಂಗ ಸೂಚಕಗಳಲ್ಲ.

ಎಳೆವಯಸ್ಸಿನ ಮಕ್ಕಳು ಏನೂ ಅರಿಯದವು. ಅವಕ್ಕೆ ಆಶೆ ತೋರಿಸಿದರೆ ಸಾಕು, ಏನು ಮಾಡೆಂದರೆ ಅದನ್ನು ಮಾಡುತ್ತವೆ; ಎಲ್ಲಿಗೆ ಕರೆದೊಯ್ದರೆ ಅಲ್ಲಿಗೆ ಹೋಗುತ್ತವೆ. ಕಷ್ಟ ಸುಖಗಳ ಅರಿವಾಗಲಿ ಅನುಭವವಾಗಲಿ ನಿಜವಾಗಿ ಅವಕ್ಕೆ ಇಲ್ಲವೆನ್ನಬಹುದು. ಆದ್ದರಿಂದ, ವಂಚನೆಗೆ ಅವು ಸುಲಭವಾಗಿ ಒಳಗಾಗಿತ್ತವೆ. ಈ ಪಾಶುರದಲ್ಲಿ ಬರುವ ಆ ಮುಗ್ಧ ಬಾಲಕಿಯನ್ನು ಅವಳ ಗೆಳತಿಯರು ವಂಚಿಸಿದ್ದು ಹೇಗೆ? ಉಪಾಯದಿಂದ ಅವಳನ್ನು ಕರೆದುಕೊಂಡು ಹೋಗಿ, ಮೇಲಕ್ಕೆ ಎದ್ದು ಬರಲಾಗದಂಥ ಆಳವಾದ ಮೋಸದ ಪ್ರಬಾಹದಲ್ಲಿ ಅವಳನ್ನು ತಳ್ಳಿಬಿಟ್ಟರು. ಅವಳನ್ನು ಅದರಲ್ಲಿ ಸಿಕ್ಕಿಸಿಬಿಟ್ಟರು. ಪಾಪ, ಆ ಬಾಲಕಿಯ ತಾಯಿಗೆ ಎಷ್ಟು ಸಂಕಟವೋ\! ಅವಳ ಹೃದಯವೇದನೆಯನ್ನು ಯಾರಲ್ಲಿ ಹೇಳಿಕೊಂಡರೂ, ಎಲ್ಲೆಲ್ಲಿ ತೋಡಿಕೊಂಡರೂ ತೀರದು.

“ಚಕ್ರಧಾರಿ ಎಂಬ ಆಳವಾದ ಮೋಸದ ಪ್ರವಾಹದಲ್ಲಿ ಅವಳನ್ನು ತಳ್ಳಿ, ಅದರಲ್ಲಿ ಸಿಕ್ಕಿಸಿಬಿಟ್ಟರು”- ಇಲ್ಲಿ ಒಂದು ಸುಂದರವಾದ ರೂಪಕವಿದೆ. ಆಳವಾಗಿಯೂ ಸುಳಿಯಿಂದ ಕೂಡಿಯೂ ಇರುವ ಪ್ರವಾಹದಲ್ಲಿ ತಿಳಿದೋ ತೊಳಿಯದೆಯೋ ಸಿಕ್ಕಿಬಿದ್ದರೆ ಅಲ್ಲಿಂದ ತಪ್ಪಿಸಿಕೊಂಡು ಬರುವುದು ಸಾಧ್ಯವೇ ಇಲ್ಲ. ಸಿಕ್ಕಿಬಿದ್ದವನನ್ನು ಅದರ ಸೆಳೆತ ಓಟ ಇರುವತ್ತ ಎಳೆದುಕೊಂಡೇ ಹೋಗುತ್ತದೆ. ಆಳವಾದ ಭಕ್ತಿಯೂ ಅಂಥಾದ್ದೇ. ಭಕ್ತಿಯ ಸುಳಿಯಲ್ಲಿ ಅದರ ಪ್ರವಾಹದಲ್ಲಿ ಸಿಕ್ಕಿಬಿದ್ದ ಬಳಿಕ ಆಯಿತು; ತಪ್ಪಿಸಿಕೊಳ್ಳಲು ಆಗುವುದೇ ಇಲ್ಲ. ಆಗಿನ ಹೃದಯವೇದನೆಯೆಲ್ಲಾ ಭಗವಂತನನ್ನು ಬೇಗ ಸೇರಲಿಲ್ಲವಲ್ಲಾ ಎಂಬುದೇ. ಭಗವಂತನನ್ನು ಸೇರಿ ಪಡೆಯುವ ಶಾಶ್ವತಾನಂದಾನುಭವಕ್ಕಾಗಿ ಹಾತೊರೆಯುವುದೇ.

೧೦೧

“ಸೌಟು ಉಪ್ಪನ್ನು ಅರಿಯದು”- ಇದು ಒಂದು ಗಾದೆ. ಉತ್ತಮ ರೂಪಕವು ಹೌದು. ಉಪ್ಪಿನಲ್ಲಿಯೂ, ಉಪ್ಪು ಇರುವ ಪದಾರ್ಥಗಳಲ್ಲಿಯೂ ಅದು ತೇಲುತ್ತಾ ಮುಳುಗುತ್ತಾ ಇದ್ದರೂ ಅದಕ್ಕೆ ಉಪ್ಪಿನ ರುಚಿ ಗೊತ್ತಿಲ್ಲ. ಹಾಗೆಯೇ ಈ ದೇಹ ಭಗವಂತನನ್ನು ತನ್ನ ಒಳಗೂ ತನ್ನ ಸುತ್ತಲೂ ಎಲ್ಲೆಲ್ಲಿಯೂ ಇಟ್ಟುಕೊಂಡಿದ್ದರೂ ಸಹ, ಆ ಭಗವಂತನನ್ನು ತಿಳಿದುಕೊಳ್ಳದೆ ಇರುವಂಥಾದ್ದು ಭಗವಂತನ ಬಗೆಗೆ ಭಕ್ತಿಯೆಂಬ ರಸಾನುಭವವನ್ನು ಅರಿಯದೆ ಇರುವ ಬಾಳು ವ್ಯರ್ಥ. ಆಹಾರಕ್ಕೆ ಉಪ್ಪು ಹೇಗೋ ಹಾಗೆ ಜೀವಿಗೆ ಭಗವಂತ. ಉಪ್ಪಿಲ್ಲದ ಆಹಾರ ರುಚಿಸದು; ದೇಹಕ್ಕೆ ಪುಷ್ಟಿಕೊಡದು. ಭಕ್ತಿಯಿಲ್ಲದ ಜೀವನ ವ್ಯರ್ಥ. ಅದು ಬರಿಯ ಬರಡು ಜೀವನ.

೫. ನಾಡುಮೂರುಮಱಿಯವೇ ಪೋಯ್ ನಲ್ಲ ತುೞಾಯಲಙ್ಗಲ್

ಶೂಡಿ, ನಾರಣನ್ ಪೋವಿಡಮೆಲ್ಲಾಂಜೋದಿತ್ತುೞಿತರುಹಿನ್ಱಾಳ್

ಕೇಡು ವೇಣ್ಡುಹಿನ್ಱಾರ್ ಪಲರುಳರ್ ಕೇಶವನೋಡಿವಳೈ

ಪಾಡುಕಾವಲಿಡುಮಿನೆನ್ಱೆನ್ಱು ಪಾರ್ ತಡುಮಾಱಿನದೇ.

ನಾಡುಮ್=ದೇಶದವರೆಲ್ಲ, ಊರುಮ್=ಊರಿನವರೆಲ್ಲ, ಅಱಿಯವೇ=ತಿಳಿಯುವ ಹಾಗೆಯೇ, ಪೋಯ್=ಹೋಗಿ, ನಲ್ಲ=ತನಿಯಾದ, ತುೞಾಯ್=ತುಳಸಿಯ, ಅಲಙ್ಗಲ್=ಹಾರವನ್ನು, ಶೂಡಿ=ಧರಿಸಿ, ನಾರಣನ್=ನಾರಾಯಣನು\(ಕೃಷ್ಣನು\), ಪೋಮ್=ಹೋಗುವ, ಇಡಮ್=ಸ್ಥಳಗಳನ್ನು, ಎಲ್ಲಾಮ್=ಎಲ್ಲವನ್ನೂ, ಶೋದಿತ್ತು=ಶೋಧಿಸಿ, ಉೞಿ=ಆಗ, ತರುಹಿನ್ಱಾಳ್=ಉತ್ಸಾಹಗೊಳ್ಳುತ್ತಾಳೆ, ಕೇಡು=ಕೇಡನ್ನು, ವೇಡುಹಿನ್ಱಾರ್=ಬಯಸುವವರು, ಪಲರ್=ಅನೇಕರು, ಉಳರ್=ಇದ್ದಾರೆ, ಕೇಶವನೋಡು=ಕೇಶವನೊಡನೆ, ಇವಳೈ=ಇವಳನ್ನು, ಪಾಡು=ಎಲ್ಲ ಕಡೆಗಳಲ್ಲಿಯೂ, ಕಾವಲಿಡುಮಿನ್=ಕಾವಲು ಇರಿಸಿರಿ, ಎನ್ಱು ಎನ್ಱು=ಎಂದು ಎಂದು, ಪಾರ್=ಭೂಮಿಯೇ\(ದೇಶವೇ\), ತಡುಮಾಱಿನದೇ=ಹೊಯ್ದಾಡುವುದಲ್ಲಾ\!

ಊರಿನವರೂ ದೇಶದವರೂ ಎಲ್ಲರೂ ತಿಳಿಯುವ ಹಾಗೆಯೇ \(ಮನೆಯಿಂದ\)ಹೋಗಿ, ತನಿಯಾದ ತುಳಸಿಯ ಹಾರವನ್ನು ಧರಿಸಿ, ನಾರಾಯಣನು ಹೋಗುವ

೧೦೨

ಸ್ಥಳಗಳನ್ನೆಲ್ಲಾ ಹುಡುಕಿ ಶೋಧಿಸಿದಾಗ ಉತ್ಸಾಹಗೊಳ್ಳುತ್ತಾಳೆ. ನಮ್ಮ ವಂಶಕ್ಕೆ ಕೇಡು ಬಗೆಯುವವರು ಅನೇಕರಿದ್ದಾರೆ. ಇವಳನ್ನು ಕೇಶವನ ಸಂಗಡ ಇರುವ ಹಾಗೆ ಎಲ್ಲ ಕಡೆಯಲ್ಲೂ ಕಾವಲು ಹಾಕಿರಿ ಎಂದು ಇಡಿಯ ಭೂಮಿಯೇ ತಳಮಳಿಸುವುದಲ್ಲಾ\!\(೫\)

ಭಗವಂತನನ್ನು ಸೇರಲು ಇಚ್ಛೆಯುಳ್ಳ ಭಕ್ತನು ಮಾಡಬೇಕಾದ್ದನ್ನು ಇಲ್ಲಿ ಸೂಚಿಸಲಾಗಿದೆ. ಮೊದಲು ಅವನು ಮನೆಯಿಂದ ದೂರವಾಗಬೇಕು. ಅದಕ್ಕೆ ನಾಚಿಕೆ ಪಡಬಾರದು. ಭಗವಂತನಿಗೆ ಅರ್ಪಿತವಾದ ಅವನ ಪ್ರಸಾದರೂಪವಾದ ಹೂವಿನ ತುಳಸಿಯ ಹಾರವನ್ನು ಆಸಕ್ತಿಯಿಂದ, ವಿಶ್ವಾಸದಿಂದ ನಂಬಿಕೆಯಿಂದ, ಭಕ್ತಿಯಿಂದ, ಧರಿಸಬೇಕು. ಭಗವಂತನು ಓಡಾಡಿದ ಪ್ರಭಾವವನ್ನು ಬೀರಿದ ಪವಿತ್ರಸ್ಥಳಗಳಲ್ಲೆಲ್ಲಾ ಸುತ್ತಾಡಬೇಕು. ಸದಾ ಉತ್ಸಾಹದಿಂದ ಇರಬೇಕು. ಭೂಮಿಯಲ್ಲಿ ಭಕ್ತನಿಗೆ ಅನುಕೂಲಿಗಳೂ ಇದ್ದಾರೆ; ಪ್ರತಿಕೂಲಿಗಳೂ ಇದ್ದಾರೆ. ಪ್ರತಿಕೂಲಿಗಳು ಅವನ ಭಕ್ತಿಗೆ ಅಡ್ಡಿ ಮಾಡುವವರು. ಅವನಿಗೆ ಕೇಡುಬಗೆಯುವವರು ಅವರು. ಆದರೆ, ಅನುಕೂಲಿಗಳು ಭಕ್ತನಲ್ಲಿ ಕಾಣುವ ಭಗವಂತನ ಒಲವನ್ನು ಹೆಚ್ಚಿಸುವುದರಲ್ಲಿಯೂ, ಅವನಿಗೆ ಒದಗುವ ಕೆಡಕನ್ನು ದೂರಮಾಡುವುದರಲ್ಲಿಯೂ ಸದಾ ತೊಡಗಿರುತ್ತಾರೆ. ಭಕ್ತನನ್ನು ಭಗವಂತನಿಂದ ಬೇರ್ಪಡಿಸಬಾರದು ಎಂಬುದೇ ಅವರ ಆಶಯ. ಅದಕ್ಕಾಗಿ ಅವರು ಏನನ್ನಾದರೂ ಮಾಡುವುದಕ್ಕೆ ಸಿದ್ಧ.

೬. ಪಟ್ಟಙ್ಗಟ್ಟಿ ಪ್ಪೋಟೋಡು ಪೆಯ್ದು ಇವಳ್ ಪಾಡಹಮುಂಜಿಲಮ್ಬುಮ್

ಇಟ್ಟಮಾಹ ವಳರ್ ತ್ತಡೆತ್ತೇನುಕ್ಕೂ ಎನ್ನೋಡು ಇರುಕ್ಕಲುಱಾಳ್

ಪೊಟ್ಟಪ್ಪೋಯ್ ಪ್ಪುಱಪ್ಪಟ್ಟುನಿನ್ಱು ಇವಳ್ ಪೂವೈಪ್ಪೂವಣ್ಣಾವೆನ್ನುಮ್

ವಟ್ಟವಾರ್ ಕುೞಲ್ ಮಙ್ಗೈಮೀರ್ ಇವಳ್ ಮಾಲುಱುಹಿನ್ಱಾಳೇ

ಪಟ್ಟಮ್=ನೆತ್ತಿಯ ಬೊಟ್ಟನ್ನು, ಕಟ್ಟಿ=ಕಟ್ಟಿ, ಪೊನ್=ಚಿನ್ನದ, ತೋಡು=ಕಿವಿಯೋಲೆಗಳನ್ನು, ಪಾಟಕಮ್=ಕಾಲಂದುಗೆಗಳನ್ನೂ, ಶಿಲಮ್ಬುಮ್=ಕಾಲ್ಗೆಜ್ಜೆಗಳನ್ನೂ, ಪೆಯ್ದು=ತೊಡಿಸಿ, ಇವಳ್=ಇವಳು, ಇಟ್ಟಮ್=ಇಷ್ಟದ, ಆಹ=ಹಾಗೆಯೇ, ವಳರ್ ತ್ತು=ಬೆಳಸಿ, ಎಡುತ್ತೇನುಕ್ಕೂ=ಎತ್ತಿ ಆಡಿಸಿದವಳಾದ, ಎನ್ನೋಡು=ನನ್ನೊಡನೆ, ಇರುಕ್ಕಲುಱಾಳ್=ಇರಲೊಲ್ಲೆನೆನ್ನುತ್ತಾಳೆ, ಪೊಟ್ಟಪ್ಪೋಯ್=\(ನನ್ನನ್ನು\) ತೊರೆದೇ ಬಿಟ್ಟು

೧೦೩

ಪುಱಪ್ಪಟ್ಟು=ಹೊರಟು, ನಿನ್ಱು=ನಿಂತು, ಪೂವೈ=ಹೂವನ್ನು, ಪೂವಣ್ಣಾ=ಹೂವಿನ ಬಣ್ಣದವನೇ, ಎನ್ನುಮ್=ಎನ್ನುವ, ಇವಳ್=ಇವಳು, ವಟ್ಟಮ್=ದುಂಡಗೆ, ವಾರ್=ಉದ್ದನಾದ, ಕುೞಲ್=ಕೂದಲುಳ್ಳ, ಮಙ್ಗೈಮೀರ್= ತಾಯಂದಿರೇ, ಇವಳ್=ಇವಳು, ಮಾಲುಱುಹಿನ್ಱಾಳೇ=ವ್ಯಾಮೋಹಗೊಂಡಿರುವಳಲ್ಲಾ\!

ನೆತ್ತಿಯ ಬೊಟ್ಟನ್ನು ಕಟ್ಟಿ, ಚಿನ್ನದ ಕಿವಿಯೋಲೆಗಳನ್ನೂ, ಕಾಲಂದುಗೆಗಳನ್ನೂ, ಕಾಲ್ಗೆಜ್ಜೆಗಳನ್ನೂ ತೊಡಿಸಿ, ಇವಳ ಇಷ್ಟದ ಹಾಗೆಯೇ ಬೆಳಸಿ ಎತ್ತಿ ಆಡಿಸಿದವಳಾದ ನನ್ನೊಡನೆ ಇರಲೊಲ್ಲೆನೆನ್ನುತ್ತಾಳೆ. ನನ್ನನ್ನು ತೊರೆದೇ ಬಿಟ್ಟು ಹೊರಟುನಿಂತು, “ಹೂವನ್ನು ಹೂವಿನ ಬಣ್ಣದವನೇ”ಎನ್ನುವ ಇವಳು, ದುಂಡಗೂ ಉದ್ದನಾಗಿಯೂ ಇರುವ ಕೂದಲುಳ್ಳ ತಾಯಂದಿರೇ,ಇವಳು ವ್ಯಾಮೋಹಗೊಂಡಿರುವಳಲ್ಲಾ\!\(೬\)

ಸಾಮಾನ್ಯವಾಗಿ, ಹೆಣ್ಣುಮಕ್ಕಳಿಗೆ ಅಲಂಕಾರ ಆಭರಣಗಳ ಮೇಲೆ ಆಶೆ. ಅವರ ತಾಯಂದಿರು ಅವರು ಒಪ್ಪುವಂತೆಯೇ ಅವರನ್ನು ಅಲಂಕರಿಸಿ, ಅವರ ಇಷ್ಟದಂತೆಯೇ ನೋಡಿಕೊಳ್ಳೂತ್ತಾ ಎತ್ತಿ ಆಡಿಸಿ ಬೆಳಸುತ್ತಾರೆ. ತಮ್ಮ ಹೆಣ್ಣು ಮಕ್ಕಳು ಸುಖವಾಗಿಬೆಳೆಯಲೆಂದೂ, ಅವರ ಮನಸ್ಸಿಗೆ ನೋವಾಗದಂತೆ ತಾವು ನೋಡಿಕೊಳ್ಳಬೇಕೆಂದೂ ತಾಯಂದಿರು ತಿಳಿಯುತ್ತಾರೆ. ಆದರೆ, ಒಂದಲ್ಲ ಒಂದು ದಿನ ಆ ಹೆಣ್ಣುಮಕ್ಕಳು ತಮ್ಮನ್ನು ಅಗಲಿ ಹೋಗುವವರೇ\! ಇದನ್ನು ತಾಯಂದಿರು ಮನವರಿಕೆ ಮಾಡಿಕೊಂಡಿದ್ದರೆ ಸಾಕು, ಆಗ, ಅವರಿಗೆ ಬರುವ ಅಗಲಿಕೆಯ ಚಿಂತೆಯೂ ಇರುವುದಿಲ್ಲ; ವ್ಯಥೆಯೂ ಇಲ್ಲ.

ಈ ಪಾಶುರದಲ್ಲಿ “ಮಗಳು” ಚಿಕ್ಕವಯಸ್ಸಿನವಳು. ಇನ್ನೂ ಕೆಲವು ವರ್ಷಗಳಾದರೂ ಅವಳು ತಾಯಿಯನ್ನುಬಿಟ್ಟೂ ಅಗಲುವ ಸಂಭವವೇ ಇಲ್ಲ. ಆದರೆ, ಇಲ್ಲಿ ಆದದ್ದೇನು? ಅವಳು ಭಗವಂತನಲ್ಲಿ ಅತ್ಯಾಶೆಗೊಂಡವಳಾಗಿ, ಅವನನ್ನು ಹುಡುಕುತ್ತಾ, ತಾಯಿಯನ್ನೂ ಮನೆಯನ್ನೂ ಬಿಟ್ಟು ಹೋರಟೇ ಬಿಡುತ್ತಾಳೆ. ದಾರಿಯಲ್ಲಿ ಸುಂದರವಾದ ಅರಳಿರುವ ಕಮಲ ನೈದಿಲೆಗಳಂಥ ಹೂವನ್ನು ನೋಡಿದ ಕೂಡಲೇ, ಮೋಹಗೊಂಡು ಅದನ್ನು “ಹೂ ಬಣ್ಣದವನೇ” ಎಂದು ಸಂಬೋಧಿಸುತ್ತಾಳೆ. ಭಗವಂತನನ್ನು ಕಾಣಬೇಕೆಂದೂ, ಅವನೊಡನೆ ಕೂಡಿಕೊಳ್ಳಬೇಕೆಂದೂ ಅವಳಿಗೆ ಕಾತರ. ಅವಳ ತಾಯಿಗೆ ವ್ಯಥೆ. ತನ್ನೊಡನೆ ತನ್ನ ಮಗಳು ಇರದೆ ಹೊರಟು ಹೋಗುತ್ತಾಳಲ್ಲಾ ಎಂದು ವ್ಯಥೆ. ಇದನ್ನು ಇತರ ತಾಯಂದಿರಲ್ಲಿ ಅವಳು ಹೇಳಿಕೊಳ್ಳುತ್ತಾಳೆ.

ಇಹಲೋಕದ ಸುಖಸಂತೋಷಗಳಲ್ಲಿ ಆಸಕ್ತಿಯಿಟ್ಟಿರುವ ಜೀವನು, ಒಂದಲ್ಲ ಒಂದು ದಿನ ಅದನ್ನು ಇದ್ದಕ್ಕಿದ್ದಂತೆ ತೊರೆದು, ಭಗವಂತನತ್ತ ಸಾಗಲೇಬೇಕು. ಇದೇ ಜೀವನಿಗೆ ಇರಬೇಕಾದ ಧ್ಯೇಯ. ಅವನು ಇದನ್ನುಮರೆಯಬಾರದು; ಅಲಕ್ಷಿಸಬಾರದು. ಪ್ರಾಪಂಚಿಕ ಜೀವನವಾದರೋ ಅವನನ್ನು ಆಕರ್ಷಿಸುತ್ತದೆ. ಆಶೆ ಹುಟ್ಟಿಸುತ್ತದೆ. ಇಲ್ಲಿಯೇ ಇದ್ದುಕೊಂಡು ಅದರಲ್ಲಿಯೇ ತೊಳಲುತ್ತಾ ಇರಬೇಕೆನ್ನುತ್ತದೆ. ಜೀವನು ಇಹಲೋಕದ ಆಸಕ್ತಿಯನ್ನು ದೂರಮಾಡಬೇಕು. ಅದರ ಆಶೆಗೆ ಬದಲಾಗಿ ಭಗವಂತನಲ್ಲಿ ಆಶೆಯನ್ನು ಹೆಚ್ಚಿಸಿಕೊಳ್ಳುತ್ತಾ ಮುಂದುವರಿಯಬೇಕು. ಭಗವಂತನಲ್ಲೇ ವ್ಯಾಮೋಹಗೊಳ್ಳಬೇಕು. ಇದೇ ಕ್ರಮ; ಇದೇ ಮಾರ್ಗ.

೧೦೪

೭. ಪೇಶವುನ್ತರಿಯಾದ ಪೆಣ್ ಮೈಯಿನ್ ಪೇಡೈಯೇನ್ ಪೇದೈಯಿವಳ್

ಕೂಶಮಿನ್ಱಿ ನಿನ್ಱಾರ್ ಹಳ್ ತಮ್ಮೆದಿರ್ ಕೋಲ್ ಕೞಿನ್ದಾನ್ ಮೂೞೈಯಾಯ್

ಕೇಶವಾವೆನ್ಱುಙ್ಕೇಟಿಲೀಯೆನ್ಱುಙ್ಕಿಂಜುಹವಾಯ್ ಮೊೞಿಯಾಳ್

ವಾಶವಾರ್ ಕುೞಲ್ ಮಙ್ಗೈಮೀರ್ ಇವಳ್ ಮಾಲುಱುಹಿನ್ಱಾಳೇ

ಪೇಶವುಮ್=ಮಾತನಾಡುವುದನ್ನು, ತರಿಯಾದ=ಭರಿಸಲಾರದ, ಪೆಣ್ ಮೈಯಿನ್=ಸ್ತ್ರೀಸ್ವಭಾವದಿಂದ, ಪೇದೈಯೇನ್=ಎಳೆತನದಲ್ಲಿ, ಪೇದೈ=ಎಳೆಯವಳು, ಇವಳ್=ಇವಳು, ನಿನ್ಱಾರ್ ಹಳ್ ತಮ್=\(ಮರ್ಯಾದೆಯನ್ನು ಬಿಡದೆ\) ನಿಂತಿರುವವರ, ಎದಿರ್=ಎದುರಿಗೆ, ಕೂಶಮ್=ಸದ್ದು, ಇನ್ಱಿ=ಇಲ್ಲದಂತೆ, ಕೋಲ್=\(ಆಸರೆಯ\) ಕೋಲನ್ನು, ಕೞಿನ್ದಾರ್=ಕಳೆದುಕೊಂಡ, ಮೂೞೈ=ಸೌಟು, ಆಯ್=ಆಗಿ, ಕಿಂಜುಕಮ್=ಗಿಳಿಯ, ವಾಯ್=ಸ್ವರದಂತೆ, ಮೊೞಿಯಾಳ್=\(ಇನಿದಾದ\) ಧ್ವನಿಯುಳ್ಳವಳಾದ, ಇವಳ್=ಇವಳು, ಕೇಶವಾ ಎನ್ಱುಮ್=ಕೇಶವಾ ಎಂದೂ, ಕೇಡು ಇಲೀ=ನಾಶವಿಲ್ಲದವನೇ\(ಅಚ್ಯುತಾ\) ಎನ್ಱುಮ್=ಎಂದೂ, ಮಾಲುಱುಹಿನ್ಱಾಳೇ=ಮೋಹಗೊಂಡವಳಾಗಿ ಇರುವಳಲ್ಲಾ, ವಾಶಮ್=ಸುವಾಸನೆಯಿಂದ ಕೂಡಿ, ವಾರ್=ನಿಡಿದಾಗಿಯೂ ಇರುವ, ಕುೞಲ್=ತಲೆಗೂದಲುಳ್ಳ, ಮಙ್ಗೈಮೀರ್=ಮಾತೆಯರೇ\!

\(ಒರಟಾಗಿ\) ಮಾತನಾಡುವುದನ್ನು ಭರಿಸಲಾರದ ಸ್ತ್ರೀಸ್ವಭಾವದಿಂದ ಎಳೆತನದಲ್ಲಿ ಎಳೆಯವನಾದ ಇವಳು \(ಮರ್ಯಾದೆಯನ್ನು ಬಿಡದೆ\) ನಿಂತಿರುವವರ ಎದುರಿಗೆ ಸದ್ದಿಲ್ಲದಂತೆ ಕೋಲನ್ನು ಕಳೆದುಕೊಂಡ ಸೌಟು ಆಗಿ, ಗಿಳಿಯ ಸ್ವರದಂತೆ \(ಇನಿದಾದ\)ಧ್ವನಿಯುಳ್ಳವಳಾದ ಇವಳು “ಕೇಶವಾ”ಎಂದೂ “ನಾಶವಿಲ್ಲದವನೇ\(ಅಚ್ಯುತಾ\)ಎಂದೂ ಮೋಹಗೊಂಡಿರುವವಳಲ್ಲಾ, ಸುವಾಸನೆಯಿಂದ ಕೂಡಿದ ನಿಡಿದಾದ ತಲೆಗೂದಲುಳ್ಳ ಮಾತೆಯರೇ\!\(೭\)

ಸಹಜವಾಗಿ ಹೆಣ್ಣುಮಕ್ಕಳ ಸ್ವಭಾವ ಬಹುಮೃದು. ಅವರಲ್ಲಿ ಕೆಲವರು ಒರಟು ಮಾತನ್ನಾಗಲಿ, ಗದ್ದರಿಸಿ ಆಡುವ ಒಂದು ಮಾತನ್ನಾಗಲಿ ಭರಿಸಲಾರರು.

೧೦೫

ಮಾತನ್ನು ಕೇಳಿದ ಕೂಡಲೇ ಅವರಿಗೆ ಅಳು ಬರುತ್ತದೆ. ಎಳೆತನದಿಂದ ಬರುವ ಈ ಸ್ವಭಾವದವರು ಆಶ್ರಯವಿಲ್ಲದೆ ಜೀವಿಸಲಾರರು. ಈ ಪಾಶುರದಲ್ಲಿ “ಮಗಳು” ಬಹಳ ಎಳೆಯ ವಯಸ್ಸಿನವಳು. ಅವಳದು ಹೆಂಗರುಳಿನಲ್ಲಿ ಹೆಂಗರುಳು. ಅಂಥವಳು, ನಿಂತಿರುವವರ ಎದುರಿನಲ್ಲೇ ಮನೆಯನ್ನೂ, ತನ್ನ ಸರ್ವಸ್ವವನ್ನೂ ತೊರೆದು ಹೊರಟುಬಿಡಬಹುದೇ? ಮರ್ಯಾದೆಯ ಜನ ಏನೆನ್ನುವುದಿಲ್ಲ? ತಾಯಿಯ ಆಸರೆಯನ್ನು ಕಳೆದುಕೊಂಡು ಬಿಡಬಹುದೇ? ಮೋಹಕವಾದ ಇಂಪಾದ ದನಿಯಲ್ಲಿ “ಕೇಶವಾ”, “ಅಚ್ಯುತಾ” ಎಂದು ಉನ್ಮತ್ತಳಂತೆ ಕೂಗುತ್ತಾ ಅಲೆದಾಡಬಹುದೇ? ಅವಳ ಗತಿ ಏನಾಗುವುದೋ?-ಇದು ಪ್ರಾಪಂಚಿಕ ರೀತಿಯ ಪ್ರಶ್ನೆ.

ಭಗವಂತನಲ್ಲಿ ಪೂರ್ಣ ವ್ಯಾಮೋಹಗೊಂಡು, ಪ್ರಾಪಂಚಿಕ ಜೀವನವನ್ನು ಲೆಕ್ಕಿಸದೆ, ಭಗವಂತನನ್ನೇ ಅರಸುವವರಿಗೆ ಭಗವಂತ ಆಶ್ರಯ ತಪ್ಪದೆ ಲಭಿಸುತ್ತದೆ. “ನಾಶರಹಿತನ” ಸಹವಾಸದಿಂದ ತಾವೂ ನಾಶವಿಲ್ಲದವರಾಗುತ್ತಾರೆ. ಈ ಧ್ಯೇಯ ಸಾಧನೆಗಾಗಿಯೇ ಜೀವನ ತುಡಿತವೆಲ್ಲಾ.

“ಕೋಲನ್ನು ಕಳೆದುಕೊಂಡ ಸೌಟು”- ಇದು ಒಂದು ಸುಂದರವಾದ ರೂಪಕ. ಸೌಟಿನಲ್ಲಿ ಎರಡು ಭಾಗಗಳಿವೆ. ಒಂದು ಬಟ್ಟಲು; ಇನ್ನೊಂದು ಅದಕ್ಕೆ ಜೋಡಿಸಿರುವ ಉದ್ದನೆಯ ಹಿಡಿ- “ಕೋಲು”. ಹಿಡಿಯಿಲ್ಲದಿದ್ದರೆ, ಸೌಟು ಸೌಟಿನಂತೆ ಉಪಯೋಗಕ್ಕೆ ಬರುವುದಿಲ್ಲ. ಅದಕ್ಕೆ ಹಿಡಿಯ ಆಸರೆ ಬೇಕೇ ಬೇಕು. ಹಾಗೆಯೇ ಅಸ್ತ್ರೀ. ಅವಳಿಗೆ ಆಶ್ರಯ ಬೇಕೇಬೇಕು. ಚಿಕ್ಕಂದು ಅವಳಿಗೆ ತಾಯಿ\(ತಂದೆ\)ಯ ಆಶ್ರಯ.ಮದುವೆಯಾದ ಬಳಿಕ ಪತಿಯ ಆಶ್ರಯ. ಆಶ್ರಯವಿಲ್ಲದೆಯೇ ಹೆಂಗಸು ಮರ್ಯಾದೆಯ ಜೀವನ ನಡಸುವುದೆಂದರೆ ಬಹು ಪ್ರಯಾಸವೇ?

ಈ ಪಾಶುರದಲ್ಲಿ “ಮಗಳು” ಇತ್ತ ತಾಯಿಯ ಆಸರೆಯನ್ನು ಅವಳೇ ತೊರೆದುಬಿಟ್ಟಳು. ಬಹು ಚಿಕ್ಕವಳು. ಅವಳಿಗೆ ಮದುವೆಯಾಗುವ ವಯಸ್ಸು ಬಂದಿಲ್ಲ. ಆದ್ದರಿಂದ ಗಂಡನ ಆಸರೆ ಈಗಲೇ ಒದಗದು. ಇಂಥವಳು ಹೇಗೆ ಬಾಳುವಳೋ-ಇದು ತಾಯಿಯ ಕೊರಗು. ಮಗಳಾದರೋ “ಕೇಶವ”ನ, “ಅಚ್ಯುತ”ನ ಆಶ್ರಯ ಕೋರಿ ಅವನನ್ನು ಅರಸುತ್ತಾ ಹೊರಟಿರುವುದು. ಅವಳದೂ ಒಂದು ಕೊರಗು. ಇದರಲ್ಲಿ ಯಾರ ರೀತಿಯಲ್ಲಿ ಬಾಳು ಉತ್ತಮವಾದದ್ದು? ಯಾವುದು ಶಾಶ್ವತವಾದದ್ದು?

ಭಕ್ತನಾದವನಿಗೆ ಪ್ರಾಪಂಚಿಕರ ನಗು, ಹಾಸ್ಯಗಳು ಲೆಕ್ಕವಿಲ್ಲ. ಅವನು “ನಾಚಿಕೆ” ಬಿಟ್ಟವನು. ಭಗವಂತನನ್ನು ತನ್ನಿಷ್ಟ ಬಂದಂತೆ ಕೂಗಿ ಹಾಡುವನು. ಅವನ ಕೂಗು ಭಗವಂತನನ್ನು ಮುಟ್ಟೂವುದೆಂದು ಅವನ ದೃಢನಂಬಿಕೆ. ಪಾಶುರದ “ಮಗಳು” ಗಿಳಿಯ ಸ್ವರದಂತೆ ಇನಿದಾದ ದನಿಯಿಂದ ಭಗವಂತನನ್ನು ಕೂಗುತ್ತಾ ಅಲೆದಾಡಿದಳು. ಕೇಳುವವರಿಗೂ ಅದೆಷ್ಟು ಹಿತವನ್ನು ತಂದಿತೊ\!

೧೦೬

೮.ಕಾಱೈಪೂಣುಙ್ಕಾಡಿ ಕಾಣುಮ್ ತನ್ ಕೈಯಿಲ್ ವಳೈಕುಲುಕ್ಕೂಮ್

ಕೂಐಯುಡುಕ್ಕುಮಯರ್ ಕ್ಕೂಮ್ ತನ್ ಕೊವ್ವೈಶ್ಶೆವ್ವಾಯ್ ತಿರುತ್ತುಮ್

ತೇಱಿತ್ತೇಱಿ ನಿನ್ಱಾಯಿರಮ್ ಪೇರ್ ತ್ತೇವನ್ ತಿಱಮ್ ಪಿದಟ್ರುಮ್

ಮಾಱಿಲ್ ಮಾಮಣಿ ವಣ್ಣನ್ ಮೇಲ್ ಇವಳ್ ಮಾಲುಱುಹಿನ್ಱಾಳೇ

ಇವಳ್=ಇವಳು, ಕಾಱೈ=ಕುತ್ತಿಗೆಗೆ ಆಭರಣವನ್ನು, ಪೂಣುಮ್=ಧರಿಸುತ್ತಾಳೆ, ಕಣ್ಣಾಡಿ=ಕನ್ನಡಿಯ ಮುಂದೆ, ಕಾಣುಮ್=ನಿಂತು ನೋಡಿಕೊಳ್ಳುತ್ತಾಳೆ, ತನ್=ತನ್ನ, ಕೈಯಿಲ್=ಕೈಯಲ್ಲಿರುವ, ವಳೈ=ಬಳೆಗಳನ್ನು, ಕುಲುಕ್ಕುಮ್=ಕುಲುಕುತ್ತಾಳೆ, ಕೂಱೈ=ಸೀರೆಯನ್ನು, ಉಡುಕ್ಕೂಮ್=\(ಸರಿಪಡಿಸಿಕೊಂಡು\)ಉಟ್ಟುಕೊಳ್ಳುತ್ತಾಳೆ. ಅಯರ್ ಕ್ಕುಮ್=ಉತ್ಸಾಹ ಕುಂದುತ್ತಾಳೆ; ಬೇಸರಗೊಳ್ಳುತ್ತಾಳೆ, ತನ್=ತನ್ನ, ಕೊವ್ವೈ=ತೊಂಡೆಹಣ್ಣಿನಂತೆ, ಶೆಮ್=ಕೆಂಫನೆಯ, ವಾಯ್=ತುಟಿಗಳನ್ನು, ತಿರುತ್ತುಮ್=ಸವರಿಸಿಕೊಳ್ಳುತ್ತಾಳೆ, ತೇಱಿ=ಮೂರ್ಛೆಯಿಂದ ತಿಳಿದೇಳುತ್ತಾಳೆ, ತೇಱಿ=ನಂಬಿಕೆಯನ್ನು ಹೆಚ್ಚಿಸಿಕೊಳ್ಳುತ್ತಾಳೆ, ನಿನ್ಱು=ಕಾದುನಿಂತು, ಆಯಿರಮ್=ಸಾವಿರ, ಪೇರ್=ಹೆಸರಿನ, ದೇವನ್=ದೇವನ, ತಿಱಮ್=ಗುಣಾತಿಶಯಗಳನ್ನು, ಪಿದಟ್ರುಮ್=ಒದರಿಕೊಳ್ಳುತ್ತಾಳೆ, ಮಾಱು=ವ್ಯತ್ಯಾಸಗಳು, ಇಲ್=ಇಲ್ಲದ, ಮಾ=ಶ್ರೇಷ್ಠವಾದ, ಮಣಿವಣ್ಣನ್ ಮೇಲ್=ನೀಲಮಣಿಯ ಬಣ್ಣದವನ ಮೇಲೆ, ಮಾಲುಱುಹಿನ್ಱಾಳೇ=ಮೋಹಗೊಂಡಿರುತ್ತಾಳಲ್ಲಾ\!

ಇವಳು ಕುತ್ತಿಗೆಗೆ ಆಭರಣವನ್ನು ಧರಿಸಿಕೊಳ್ಳುತ್ತಾಳೆ. ಕನ್ನಡಿಯ ಮುಂದೆ ನಿಂತು ನೋಡಿಕೊಳ್ಳುತ್ತಾಳೆ. ತನ್ನ ಕೈಬಳೆಗಳನ್ನು ಕುಲುಕುತ್ತಾಳೆ. ಸೀರೆಯನ್ನು ಸರಿಪಡಿಸಿಕೊಂಡು ಉಡುತ್ತಾಳೆ. ಉತ್ಸಾಹ ಕುಮ್ದುತ್ತಾಳೆ. ಬೇಸರಗೊಳ್ಳುತ್ತಾಳೆ. ತೊಂಡೆಹಣ್ಣಿನಂತೆ ಇರುವ ತನ್ನ ಚೆಂದುಟಿಗಳನ್ನು ಸವರಿಸಿಕೊಳ್ಳುತ್ತಾಳೆ. ಮೂರ್ಛೆ ತಿಳಿದೇಳುತ್ತಾಳೆ. ನಂಬಿಕೆಯನ್ನು ಹೆಚ್ಚಿಸಿಕೊಳ್ಳುತ್ತಾಳೆ. ಕಾದು ನಿಂತಿರುವ

೧೦೭

ಹಾಗೆಯೇ ಸಾವಿರ ಹೆಸರುಳ್ಳ ದೇವದೇವನ ಗುಣಾತಿಶಯಗಳನ್ನು ತನ್ನಷ್ಟಕ್ಕೆ ತಾನೇ ಒದರಿಕೊಳ್ಳುತ್ತಾಳೆ. ಮಾರ್ಪಿಲ್ಲದವನಾದ ದಿವ್ಯ ಇಂದ್ರನೀಲಮಣಿಯ ಬಣ್ಣದವನ ಮೇಲೆ ಅವಳು ಮೋಹಗೊಂಡಿರುವಳಲ್ಲಾ\!\(೮\)

ಈ ಪಾಶುರದ “ಮಗಳು” ಮಾಮಣಿವಣ್ಣನಲ್ಲಿ ಹೇಳತೀರದಷ್ಟು ವ್ಯಾಮೋಹ-ಹೊಂಡಿದ್ದಾಳೆ. ಅವನೇ ಅತನಗೆ ಪ್ರಿಯತಮ. ತನ್ನ ಪತಿ, ತನ್ನ ನಾಯಕ. ಆದರೆ, ಅವನನ್ನು ಒಂದು ಸಲವಾದರೂ ಕಣ್ಣಾರ ಕಂಡಿಲ್ಲ. ಅವನ ದಿವ್ಯವಾದ ಗುಣಗಳೂ ಅವನ ಅನುಪಮ ಸೌಂದರ್ಯವೂ ಅವಳಿಗೆ ಗೊತ್ತು. ತನ್ನ ಪ್ರಿಯತಮನಿಗೆ ಸಾವಿರ ಹೆಸರುಗಳು. ಒಂದೊಂದೂ ಒಂದು ವಿಶಿಷ್ಟಗುಣವನ್ನು ಹೇಳುತ್ತದೆ. ಇದನ್ನೆಲ್ಲಾ ಅವಳು ಬಲ್ಲಳು. ಆದ್ದರಿಂದ, ಹೇಗಾದರೂ ಮಾಡಿ, ಆ ಮಾರ್ಪಿನಲ್ಲಿದವನನ್ನು ಆ ಶಾಶ್ವತನನ್ನು ತಾನು ಒಲಿಸಿಕೊಳ್ಳಲೇಬೇಕು ಎಂದು ಅವಳ ಸಂಕಲ್ಪ. ತನ್ನ ಪ್ರಿಯತಮನಿಗೆ ತನ್ನ ಅಪಾರವಾದ ಪ್ರೇಮವೆಷ್ಟೆಂಬುದು ಗೊತ್ತು. ಆದ್ದರಿಂದ, ಅವನು ತಪ್ಪದೆ ತನ್ನ ಬಳಿಗೆ ಬಂದೇ ಬರುವನು ಎಂಬುದು ಅವಳ ದೃಢ ವಿಶ್ವಾಸ.

ತನ್ನ ಪ್ರಿಯನನ್ನು ತಾನು ಒಲಿಸಿಕೊಳ್ಳುವುದು ಹೇಗೆ? ಅವನು ಯಾವಾಗ ಬರುವನೋ? ಯಾವ ಕ್ಷಣದಲ್ಲಿ ಬರುವನೋ? ಅವನು ಬರುವ ವೇಳೆಗೆ ತಾನು ಹೇಗಿರಬೇಕು? ಇದನ್ನು ಯೋಚಿಸಿ, ಅವನು ತನ್ನನ್ನು ನೋಡಿ ಮೆಚ್ಚುವನೆಂಬ ಭರವಸೆಯಿಂದ, ಅವನ ಕಣ್ನಿಗೆ ಆಕರ್ಷಕವಾಗಿ ಕಾಣಿಸುವಂತೆ ತನ್ನನ್ನು ಶೃಂಗರಿಸಿಕೊಳ್ಳುತ್ತಾಳೆ. ಕತ್ತಿನಲ್ಲಿ ಅಡ್ಡಿಕೆಯನ್ನು ಧರಿಸುತ್ತಾಳೆ. ಚೆಂದುಟಿಯನ್ನು ಸವರಿಕೊಳ್ಳುತ್ತಾಳೆ. ಕೈಬಳೆಗಳನ್ನು ಕುಲುಕುತ್ತಾಳೆ. ನೆರಿಗೆಗಳನ್ನು ಸವರಿಸಿಕೊಳ್ಳುತ್ತಾಳೆ. ಕನ್ನಡಿಯ ಮುಂದೆನಿಂತು ಅವನಿಗೆ ಒಪ್ಪಿಗೆಯಾದೇನೇ ಎಂದು ನೋಡಿಕೊಳ್ಳುತ್ತಾಳೆ. ಅವನ ಬರವನ್ನು ಕ್ಷಣಕ್ಷಣವೂ ನಿರೀಕ್ಷಿಸುತ್ತಾಳೆ. ಅವನಿಗಾಗಿ ಕಾದು ನಿಲ್ಲುತ್ತಾಳೆ. ದೇವದೇವನ ಸಾವಿರನಾಮದ ಗುಣಾತಿಶಯಗಳನ್ನು ತನ್ನಷ್ಟಕ್ಕೆ ತಾನೇ ಒದರಿಕೊಳ್ಳೂತ್ತಾಳೆ. ತನ್ನ ಆತುರಕ್ಕೆ ತಕ್ಕ ಹಾಗೆ ಬೇಗ ಅವನು ಬರಲಾರನಲ್ಲಾ ಎಂದು ಬೇಸರಗೊಳ್ಳುತ್ತಾಳೆ. ಬಸವಳಿಯುತ್ತಾಳೆ. ಉತ್ಸಾಹಗುಂದುತ್ತಾಳೆ. ಮೂರ್ಛೆಹೊಂದುತ್ತಾಳೆ. ಮತ್ತೆ ತಿಳಿದೇಳುತ್ತಾಳೆ. ತನ್ನ ನಂಬಿಕೆಯನ್ನು ದೃಢಪಡಿಸಿಕೊಳ್ಳುತ್ತಾಳೆ. ಉನ್ಮತ್ತಳಂತೆ ಅವಳು ಹೀಗೆಲ್ಲಾ ಆಡುತ್ತಾಳೆ.

ಭಕ್ತನೂ ಹೀಗೆಯೇ. ಭಕ್ತಿಯ ಅತಿರೇಕದಿಂದ ಅವನು ಉನ್ಮತ್ತನೇ. ಅವನಿಗೆ ಪರಮಗುರಿಯಾದ ಭಗವಂತನನ್ನು ಸೇರುವುದೆಂಬ ದೃಢವಿಶ್ವಾಸವನ್ನು ಅವನೆಂದಿಗೂ ಕಳೆದುಕೊಳ್ಳುವುದಿಲ್ಲ. ಅದನ್ನುಸಾಧಿಸದೆ ಬಿಡುವುದಿಲ್ಲ.

೧೦೮

೯.ಕೈತ್ತಳತ್ತುಖ್ಖಮಾಡೞಿಯ ಕ್ಕಣ್ಣಾಲಙ್ಗಳ್ ಶೆಯ್ದು, ಇವಳೈ

ವೈತ್ತು ವೈತ್ತುಕೊಣ್ಡೆನ್ನವಾಣಿಪಮ್ ನಮ್ಮೈವಡುಪ್ಪಡುತ್ತುಮ್

ಶೆಯ್ ತ್ತಲೈಯೆೞುನಾಟ್ರುಪ್ಪೋಲ್ ಅವನ್ ಶೆಯ್ವನಶೆಯ್ದುಕೊಳ್ಳ

ಮೈತ್ತಡಮುಹಿಲ್ ವಣ್ಣನ್ ಪಕ್ಕಲ್ ವಳರವಿಡುಮಿನ್ ಹಳೇ

ಕೈತ್ತಳತ್ತು=ಕೈಯಲ್ಲಿ, ಉಳ್ಳ=ಇರುವ, ಮಾಡು=ಹಣವೆಲ್ಲ, ಅೞಿಯ=ವೆಚ್ಚಮಾಡಿ, ಕಣ್ಣಾಲಙ್ಗಳ್=ಮಂಗಳ ಕಾರ್ಯಗಳನ್ನು, ಶೆಯ್ದು=ಮಾಡಿ, ಇವಳೈ=ಇವಳನ್ನು, ವೈತ್ತುವೈತ್ತುಕ್ಕೊಣ್ಡು=ಹಿಡಿದಿಟ್ಟುಕೊಂಡು, ವಾಣೀಪಮ್=ಲಾಭ, ಎನ್ನ=ಏನು?, ನಮ್ಮೈ=ನಮ್ಮನ್ನು, ವಡುಪ್ಪಡುತ್ತುಮ್=ಕೊರಗಿಸುತ್ತದೆ, ಶೆಯ್=ಹೊಲದ, ತಲೈ=ಮೇಲೆ, ಎೞು=ಬೆಳೆಯುವ, ನಾಟ್ರುಪೋಲ್=ನಾಟಿಯ ಪೈರಿನ ಹಾಗೆ, ಅವನ್=ಸರ್ವೇಶ್ವರನು, ಶೆಯ್ವನ=\(ತಾನು\)ಮಾಡಬೇಕೆಂಬುದನ್ನು, ಶೆಯ್ದುಕೊಳ್ಳ=ನಡಸಿಕೊಳ್ಳಲು, ಮೈ=ಕಾಡಿಗೆಯಂತೆ\(ಬಣ್ಣವುಳ್ಳ\), ತಡ=ವಿಶಾಲವಾದ, ಮುಹಿಲ್ =ಮುಗಿಲಿನ, ವಣ್ಣನ್=ಬಣ್ಣದವನ\(ಕೃಷ್ಣನ\), ಪಕ್ಕಲ್=ಮಗ್ಗುಲಲ್ಲಿ, ವಳರ=ಬೆಳೆಯಲು, ವಿಡುಮಿನ್ ಹಳೇ=ಬಿಟ್ಟುಬಿಡಿರಿ.

ಕೈಯಲ್ಲಿರುವ ಹಣವನ್ನೆಲ್ಲಾ ವೆಚ್ಚಮಾಡಿ ಇವಳಿಗೆ ಮಂಗಳಕಾರ್ಯಗಳನ್ನು ಮಾಡಿಇವಳನ್ನು ಹಿಡಿದಿಟ್ಟುಕೊಳ್ಳುವುದರಿಂದ ಬರುವ ಲಾಭವೇನು? ಅದುನಮ್ಮನ್ನು ಕೊರಗಿಸುತ್ತದೆ. ಹೊಲದಲ್ಲಿ ಬೆಳೆಯುವ ನಾಟಿಯ ಪೈರಿನ ಹಾಗೆ ಸರ್ವೇಶ್ವರನು ಮಾಡಬಯಸುವುದನ್ನು ನಡಸಿಕೊಳ್ಳುವಂತೆ ಕಾಡಿಗೆಯಂತೆ ವಿಶಾಲವಾದ ಮುಗಿಲಿನ ಬಣ್ಣದವನ ಮಗ್ಗುಲಲ್ಲಿ ಇವಳನ್ನುಬೆಳೆಯಲು ಬಿಟ್ಟುಬಿಡಿರಿ.\(೯\)

೧೦೯

ಪ್ರಾಪಂಚಿಕ ರೀತಿಯಲ್ಲಿ “ಮದುವೆ” ಎಂಬುದು “ಮಂಗಳಕಾರ್ಯ” ಅದನ್ನು ಸಾಂಪ್ರದಾಯಿಕವಾಗಿ ನಡಸುತ್ತಾರೆ. ಮದುವೆಯಿಂದ ಒಟ್ಟುಗೂಡುವ ಹೆಣ್ಣಿಗೂ ಗಂಡಿಗೂ ಹಲವು ಕಟ್ಟುಪಾಡುಗಳಿವೆ. ಅವುಗಳನ್ನು ಅವರು ಪಾಲಿಸಲೇಬೇಕು ಇಲ್ಲವಾದರೆ, ಕುಲಕ್ಕೂ ಸಮಾಜಕ್ಕೂ ಅದು ಕಳಂಕ ತರುತ್ತದೆ. ಈ ದೃಷ್ಟಿಯಿಂದ ಮದುವೆ ಎಂಬುದು ಇಹಲೋಕದಲ್ಲಿ “ಬಂಧನ”ವೇ. ಮದುವೆಯಾದ ಬಳಿಕ ಗಂಡು ಹೆಣ್ಣೂ ತಮ್ಮತಮ್ಮ ಸ್ವಾತಂತ್ರ್ಯವನ್ನೂ ಮೊಟಕು ಮಾಡಿಕೊಳ್ಳಬೇಕಾಗುತ್ತದೆ. ಕೆಲವೊಮ್ಮೆ ಹೆಣ್ಣಾಗಲಿ ಗಂಡಾಗಲಿ ಈ ಬಗೆಯ ಬಂಧನಕ್ಕೆ ಒಳಗಾಗಲು ಇಚ್ಛಿಸದೆ ಇರಬಹುದು. ಅಂಥವರ ಇಹಲೋಕದ ಜೀವನ ಬಹಳ ದುಃಖಕರ. ಅಲ್ಲದೆ, ಕೈಯಲ್ಲಿರುವ ಹಣವನ್ನೆಲ್ಲಾ ವೆಚ್ಚಮಾಡಿ, ಕೈ ಬರಿದುಮಾಡಿಕೊಂಡು, ಮಗಳಿಗೆ ನೆಮ್ಮದಿ ತರದಂಥ ಈಮದುವೆಯೆಂಬ ಮಂಗಳ ಕಾರ್ಯದಿಂದ ಬರುವ ಲಾಭವೇನು? ಅದು ನಮಗೆ ಸಂಕಟತರುತ್ತದೆ. ಆಜೀವ ಪರ್ಯಂತವೂ ನಮ್ಮನ್ನು ಕೊರಗುವಂತೆ ಮಾಡುತ್ತದೆ.

“ಹೊಲದಲ್ಲಿ ಬೆಳೆಯುವ ನಾಟಿಯ ಪೈರಿನ ಹಾಗೆ ಸರ್ವೇಶ್ವರನು ತಾನು ಮಾಡಬಯಸುವುದನ್ನು ನಡಸಿಕೊಳ್ಳುತ್ತಾನೆ”-ಇದು ಒಂದು ಸುಂದರವಾದ ಉಪಮಾನ. ಚಿಕ್ಕಚಿಕ್ಕ ಪೈರಿನ ಸಸಿಗಳನು ಅಲ್ಲಲ್ಲಿ ಕ್ರಮವರಿತು \(ಹೊಲದಲ್ಲಿ\)ನಾಟುತ್ತಾರೆ. ಅವು ಕ್ರಮಕ್ರಮವಾಗಿ ಬೆಳೆದು ದೊಡ್ಡವಾಗಿ ಫಲಿಸುತ್ತವೆ. ಹಾಗೆಯೇ, ಈ ಪಾಶುರದ “ಮಗಳ”ನ್ನು ಕಾರ್ಮುಗಿಲವಣ್ಣನ ಪಕ್ಕದಲ್ಲಿ ಬಿಟ್ಟರೆ ಸಾಕು. ಅವಳು ಕ್ರಮಕ್ರಮವಾಗಿ ಬೆಳೆಯುತ್ತಾಳೆ.

ಮದುವೆಯೆಂಬ ಕೊರಗಿಸುವ ಬಂಧನಕ್ಕೆ ಮಾನವನನ್ನು ಈಡು ಮಾಡುವುದರ ಬದಲಾಗಿ ಅವನನ್ನು ಭಕ್ತಿಸಾಗರದಲ್ಲಿ ಇಳಿಸಿದರೆ ಸಾಕು., ಅದು ಇಹಲೋಕದ ಬಂಧನದಿಂದ ದೂರಮಾಡುವುದು. ಜನನ ಮರಣವೆಂಬ ಪ್ರವಾಹದಿಂದ ತಪ್ಪಿಸುವುದು. ಶಾಂತಿಯನ್ನೂ ಸೌಖ್ಯವನ್ನೂ ತರುವುದು. ಹೀಗೆ ಮಾಡುವುದರಿಂದ ಬರುವ ಲಾಭ ಅಪಾರವಾದದ್ದು.

ಪೆರಿಯಾೞ್ವಾರರು ಸ್ವಯಂ ಬ್ರಹ್ಮಚಾರಿಗಳು. ಮದುವೆಯ ಬಂಧನವೇನೆಂಬುದು ಅವರಿಗೆ ತಿಳಿಯದು. ಭಕ್ತಿ, ಸೇವೆಗಳಲ್ಲಿ ತಮ್ಮ ಜೀವವನ್ನು ಸವೆಸಿದವರು. ಆದ್ದರಿಂದ ಮದುವೆಯನ್ನು ಬಂಧನವೆಂದು ಭಾವಿಸಿ ಇದನ್ನು ಸೂಚಿಸಿದರೋ; ಇಲ್ಲವೇ, ತಮ್ಮ ಸಾಕುಮಗಳಾದ ಗೋದಾದೇವಿಯು ಭಗವಂತನಲ್ಲಿ ಅಪಾರಭಕ್ತಿಯನ್ನಿಟ್ಟು ಅವನನ್ನೇ ಮದುವೆಯಾಗುವೆನೆಂದು ಹಟಹಿಡಿದು, ಹಾಗೆಯೇ ಅದನ್ನು ಸಾಧಿಸಿದ್ದನ್ನು ಮನಗಂಡು ಇದನ್ನು ಸೂಚಿಸಿದರೋ ಹೇಗೋ?

110 page not mentioned in book.

೧೧೧

೧೦.ಪೆರುಪ್ಪೆರುತ್ತ ಕಣ್ಣಾಲಙ್ಗಳ್ ಶೆಯ್ದು ಪೇಣಿ ನಮ್ಮಿಲ್ಲತ್ತುಳ್ಳೇ

ಇರುತ್ತುವಾನೆಣ್ಣಿನಾಮಿರುಕ್ಕ ಇವಳುಮೊನ್ ಱೆಣ್ಣು ಹಿನ್ಱಾಳ್

ಮರುತ್ತವಪ್ಪದಮ್ ನೀಙ್ಗಿನಾಳೆನ್ನುಮ್ ವಾರ್ತೈಪಡುವದನ್ ಮುನ್

ಒರುಪ್ಪಡುತ್ತಿಡುಮಿನಿವಳೈ ಉಲಹಳನ್ದಾನಿಡೈಕ್ಕೇ

ಪೆರುಮ್ ಪೆರುತ್ತ=ಬಹಳ ವಿಶೇಷವಾದ, ಕಣ್ಣಾಲಙ್ಗಳ್=ಮಂಗಳಕಾರ್ಯಗಳನ್ನು, ಶೆಯ್ದು=ಮಾಡಿ, ಪೇಣಿ=ಆಶೆಯಿಂದ, ನಮ್=ನಮ್ಮ, ಇಲ್ಲತ್ತುಳ್ಳೇ=ಮನೆಯಲ್ಲಿಯೇ, ಇರುತ್ತುವಾನ್=ಇಟ್ಟುಕೊಳ್ಳೋಣವೆಂದು, ಎಣ್ಣಿ=ಯೋಚಿಸಿ, ನಾಮ್=ನಾವು, ಇರುಕ್ಕ=ಇರಲಾಗಿ, ಇವಳುಮ್=ಇವಳೂ ಸಹ, ಒನ್ಱು=ಬೇರೊಂದನ್ನು, ಎಣ್ಣುಹಿನ್ಱಾಳ್=ಯೋಚಿಸುತ್ತಿರುವಳು, ಮರುತ್ತವಮ್=ಹೆರಿಗೆಯ, ಪದಮ್=ಸುಸಮಯವನ್ನು, ನೀಙ್ಗಿನಾಳ್=ಕಳೆದುಕೊಂಡಳು, ಎನ್ನುಮ್=ಎನ್ನುವ, ವಾರ್ತೈ=ಅಪವಾದವನ್ನು, ಪಡೂವದನ್ ಮುನ್=ಪಡುವುದಕ್ಕಿಂತ ಮುಂಚೆಯೇ, ಇವ್ಳೈ=ಇವಳನ್ನು, ಉಲಹು=ಮೂಲೋಖವನ್ನ, ಅಳನ್ದಾನ್=ಅಳೆದವನ, ಇಡೈಕ್ಕೇ=ಸ್ಥಳಕ್ಕೆಯೇ, ಒರುಪ್ಪಡುತ್ತಿ=ಒಪ್ಪಿಸಿ, ಇಡುಮಿನ್=ಬಿಡಿರಿ.

ಬಹಳ ವಿಶೇಷವಾದ ಮಂಗಳಕಾರ್ಯಗಳನ್ನು ಮಾಡಿ, ಆಶೆಯಿಂದ ನಮ್ಮ ಮನೆಯಲ್ಲಿಯೇ \(ಇವಳನ್ನು\)ಇಟ್ಟುಕೊಳ್ಳೋಣವೆಂದು ಯೋಚಿಸಿ ನಾವು ಇರುತ್ತಿರಲಾಗಿ ಇವಳೂ ಸಹ ಬೇರೊಂದನ್ನು ಯೋಚಿಸುತ್ತಿರುವಳು. ಹೆರಿಗೆಯ ಸುಸಮಯವನ್ನು ಕಳೆದುಕೊಂಡಳು ಎಂಬ ಅಪವಾದದ ಮಾತನ್ನು ಪಡುವುದಕ್ಕಿಂತ ಮುಂಚಿತವಾಗಿಯೇ ಇವಳನ್ನು ಮೂಲೋಕವನು ಅಳೆದವನ ಸ್ಥಳಕ್ಕೆಯೇ ಒಪ್ಪಿಸಿಬಿಡಿರಿ.\(೧೦\)

ಮದುವೆ ಮುಂತಾದ ಮಂಘಳಕಾರ್ಯಗಳನ್ನ ನಡಸುವುದು ಕುಲದ ಮತ್ತು ಸಮಾಜದ ನಿಯಮಗಳನ್ನು ಪಾಲಿಸುವುದಕ್ಕೆ. ಮಗಳಿಗೆ ವಯಸ್ಸು ಬರುವುದಕ್ಕಿಂತ ಮುಂಚಿತವಾಗಿ ಮದುವೆ ಮಾಡಿದರೆ, ಅವಳಿಗೆ ವಯಸ್ಸು ಪ್ರಾಪ್ತವಾದಾಗ ಮಕ್ಕಳನ್ನು ಪಡೆಯಲು ಅರ್ಹಳಾಗುತ್ತಾಳೆ. ಮದುವೆಯಾಗುವುದರ ಫಲಗಳಲ್ಲಿಸಂತಾನಪ್ರಾಪ್ತಿ ಎಂಬುದು ಒಂದು. ವಯಸ್ಸಿನಲ್ಲಿ ಮದುವೆಯಾಗದಿದ್ದರೆ, ಇಲ್ಲದ ಸಲ್ಲದ ಅಪವಾದಗಳನ್ನು ತಪ್ಪದೆ ಎದುರಿಸಬೇಕಾಗುತ್ತದೆ. ಮದುವೆಯಾಗದಿರುವುದು ಸಮಾಜದ ಕಟ್ಟುಪಾಡಿಗೆ ವಿರುದ್ಧವಾದದ್ದು. ಆದ್ದರಿಂದ, ಜನಸಾಮಾನ್ಯರು ನಡಸುವ ರೀತಿಯಲ್ಲಿಯೇ ನಡೆದುಕೊಳ್ಳುವುದು ಕರ್ತವ್ಯವೆನಿಸುವುದು. ಮದುವೆಯಾದ ತರುವಾಯ ಮಗಳು ತಾಯಿತಂದೆಗಳನ್ನು ಅಗಲಿ ಹೊರಟೇಹೋಗುವುದಿಲ್ಲ. ಅವಳೂ ತನ್ನ ತೌರುಮನೆಗೆ ಬಂದು ಹೋಗುತ್ತಿರಬಹುದು. ತನ್ನ ಕಣ್ಣೆದುರಿಗೆ ತನ್ನ ಮಗಳು ಬಾಳಬೇಕೆಂಬ ತಾಯಿಯ ಇಚ್ಛೆಯೂ ಒಂದು ರೀತಿಯಲ್ಲಿ ಪೂರ್ಣಗೊಂಡಂತೆಯೇ. ಇದೇ ಪ್ರಾಪಂಚಿಕ ಕ್ರಮ.

ಆದರೆ, ಕೆಲವು ಅಪರೂಪ ಸಂದರ್ಭಗಳು ಒದಗಬಹುದು. ಪಾಶುರದ “ ಮಗಳಂತೆ”, ಹೆಣು ಮಗಳು ಸಾಮಾನ್ಯರೀತಿಯ ಮದುವೆಯನ್ನಾಗಲಿ, ಪ್ರಾಪಂಚಿಕ

೧೧೨

ರೀತಿಯ ಜೀವನ್ನಾಗಲಿ ಯೋಚಿಸದಿರಬಹುದು. ಪ್ರಾಪಂಚಿಕ ಜೀವನ ಅವಳಿಗೆ ರುಚಿಸದು. ಅವಳಿಗೆ ಬೇಕಾದದ್ದೆಲ್ಲಾ ಭಗವಂತನ ಸಾನ್ನಿಧ್ಯ ಮತ್ತು ಸೇವೆ. ಆದ್ದರಿಂದ, ಭಗವಂತನನ್ನಲ್ಲದೆ ಬೇರೆ ಯಾರನ್ನೂ ತಾನು ಪತಿಯನ್ನಾಗಿ ವರಿಸೆನೆಂದು ಅವಳ ಹಟ. ಅದನ್ನು ಸಾಧಿಸಿಕೊಳ್ಳುವವರೆಗೂ ಅವಳು ಬಿಡುವುದಿಲ್ಲ. ಅದಕ್ಕೆ ಬರುವ ಅಡ್ಡಿ ಆತಂಕಗಳನ್ನುಲಕ್ಷಿಸುವುದಿಲ್ಲ. ಅಂಥ ಮಗಳ ವಿಷಯದಲ್ಲಿ ತಾಯಿಗೆ ತಡೆಯಲಾರದಷ್ಟು ಸಂಕಟವಾಗಬಹುದು. ಎಲ್ಲರಂತೆ ತಾನೂ ಇಲ್ಲವಲ್ಲಾ, ತನ್ನ ಮಗಳೂ ಇಲ್ಲವಲ್ಲಾ ಎಂದು ಕೊರಗಬಹುದು. ಆದರೆ, ಅದರಿಂದ ಬರುವ ಫಲವೇನೂ ಕಾಣೆ. ಅವಳನ್ನು ಅವಳ ದಾರಿಯಲ್ಲೇ ಹೋಗಗೊಟ್ಟು, ಭಗವಂತನಿಗೆ ಅವಳನ್ನು ಸಮರ್ಪಿಸಿಬಿಟ್ಟು ನೆಮ್ಮದಿಯನ್ನು ವಹಿಸುವುದೇ ಆಗ ಸರಿಯಾದ ಕ್ರಮವಾದೀತು.

ಪ್ರಾಪಂಚಿಕ ಜೀವನ ನಡಸಿ, ಜನನ ಮರಣಗಳಿಗೆ ಈಡಾಗುವುದರ ಬದಲಾಗಿ, ಭಗವಂತನತ್ತ ಜೀಅನವನ್ನು ಹರಿಸುವುದರಿಂದ ಜೀವನಿಗೆ ಶಾಶ್ವತ ಸುಖವೂ ಶಾಂತಿಯೂ ಲಭಿಸುವುದು., ಇದನ್ನು ಮುಖ್ಯ ಗುರಿಯಾಗಿಟ್ಟುಕೊಡೂ, ಗುರಿಯನ್ನು ಸಾಧಿಸಲು ಯತ್ನಿಸಬೇಕು.

೧೧. ಞಾಲಮುಟ್ರುಮಲಣ್ಡಾಲಿಲೈತ್ತುಯಿಲ್ ನಾರಾಯಣನುಕ್ಕೂ, ಇವಳ್

ಮಾಲದಾಹಿ ಮಹಿೞ್ ನ್ದನವೆನ್ಱು ತಾಯುರೈ ಶೆಯ್ದದನೈ

ಕೋಲಮಾರ್ ಪೊೞಿಲ್ ಶೂೞ್ ಪುದುವೈಯರ್ ಕೋನ್ ವಿಟ್ಟುಚಿತ್ತನ್ ಶೊನ್ನ

ಮಾಲೈಪತ್ತುಮ್, ವಲ್ಲವರ್ ಹಟ್ಕಿಲ್ಲೈ ವರುದುಯರೇ

ಞಾಲಮ್=ಲೋಕಗಳು, ಮುಟ್ರುಮ್=ಎಲ್ಲವನ್ನೂ, ಉಣ್ಡು=ನುಂಗಿಬಿಟ್ಟು, ಆಲ್=ಆಲದ, ಇಲೈ=ಎಲೆಯ ಮೇಲೆ, ತುಯಿಲ್=ಯೋಗನಿದ್ರೆಮಾಡುವ, ನಾರಾಯಣನುಕ್ಕೂ=ನಾರಾಯಣನಿಗೆ, ಇವಳೈ=ಇವಳನ್ನು, ಮಾಲ್=ಮೋಹವಸ್ತು, ಅದುಆಹಿ= ಅದಾಗಿ, ಮಹಿೞ್ ನ್ದನಳ್=ಆನಂದಿಸಿದಳು, ಎನ್ಱು=ಎಂದು, ತಾಯ್=ತಾಯಿ, ಉರೈ=ವಿವರಣೆ , ಶೆಯ್ದದನೈ=ಮಾಡಿದ್ದನ್ನು, ಕೋಲಮ್=ಸೊಬಗು, ಆರ್=ತುಂಬಿದ, ಪೊೞಿಲ್=ಲತಾಗೃಹಳಿಂದ, ಶೂೞ್=ಸುತ್ತುವರಿದಿರುವ, ಪುದುವೈಯರ್=ಶ್ರೀವಿಲ್ಲಿಪುತ್ತೂರಿನ, ಕೋಣ್=ನಿರ್ವಾಹಕನಾದ, ವಿಟ್ಟುಚಿತ್ತನ್=ವಿಷ್ಣುಚಿತ್ತನು, ಶೊನ್ನ=ಹೇಳಿದ, ಮಾಲೈ ಪತ್ತುಮ್=ಹತ್ತು ಪಾಶುರಮಾಲಿಕೆಯನ್ನು,

೧೧೩

ವಲ್ಲವರ್ ಕಟ್ ಕು=ಬಲ್ಲವರುಗಳಿಗೆ, ವರುಶುಯರ್=ಕಷ್ಟಸಂಕಟಗಳು, ಇಲ್ಲೈ=\(ಇಲ್ಲವೇ ಇಲ್ಲ.

ಲೋಕಗಳೆಲ್ಲವನ್ನೂ ನುಂಗಿಬಿಟ್ಟೂ ಆಲದ ಎಲೆಯ ಮೇಲೆ ಯೋಗನಿದ್ರೆಮಾಡುವ ನಾರಾಯಣನಿಗೆ ಇವಳು ತನ್ನನ್ನು ಮೋಹವಸ್ತುವೆಂದಾಗಿ, ಭಾವಿಸಿಕೊಂಡು ಆನಂದಿಸಿದಳು ಎಂದು ತಾಯಿ ವಿವರಿಸಿ ಹೇಳಿದ್ದನ್ನು ಸೊಬಗು ತುಂಬಿದ ಲತಾಗೃಹಗಳಿಂದಲೂ ಹೂದೋಟಗಳಿಂದಲೂ ಸುತ್ತುವರಿದಿರುವ ಶ್ರೀವಿಲ್ಲಿಪುತ್ತೂರಿನ ನಿರ್ವಾಹಕನಾದ ವಿಷ್ಣುಚಿತ್ತನು ಹೇಳಿದ ಈ ಹತ್ತು ಪಾಶುರಮಾಲಿಕೆಯನ್ನು ಬಲ್ಲವರುಗಳಿಗೆ ಕಷ್ಟಸಂಕಟಗಳು ಇಲ್ಲವೇ ಇಲ್ಲ. \(೧೧\)

ಇದು ಈ ತಿರುಮೊೞಿಗೆ ಫಲಶ್ರುತಿ. ಸಮಸ್ತ ಲೋಕಗಳನ್ನೂ ಎಂದರೆ ಇಡಿಯ ಬ್ರಹ್ಮಾಂಡವನ್ನೇ ನುಂಗಿಬಿಟ್ಟು, ಎಲ್ಲವನ್ನೂ ತನ್ನ ಹೊಟ್ಟೆಯಲ್ಲಿ ಅಡಗಿಸಿಕೊಂಡಿರುವ ಅದ್ಭುತ ಭಯಂಕರ ಶಕ್ತಿಯನ್ನುಳ್ಳ ಭಗವಂತ ತನ್ನ ಮಹಾಪ್ರಳಯದ ಕಾರ್ಯವನ್ನು ಮುಗಿಸಿ ತೃಪ್ತಿಗೊಂಡನೋ ಎಂಬಂತೆ ಕ್ಷೀರಸಾಗರದಲ್ಲಿ ಆಲದ ಎಲೆಯ ಮೇಲೆ ಒಂಟಿಯಾಗಿ ಮುಗ್ಧ ಶಿಶುವಿನರೂಪದಲ್ಲಿ ಯೋಗನಿದ್ರೆಯಲ್ಲಿ ಮಲಗಿರುವ ಶ್ರೀಮನ್ನಾರಾಯಣನನ್ನೇ ತನ್ನ ಪತಿಯೆಂದೂ ಅವನ ಪ್ರೇಮವಸ್ತು ತಾನೆಂದೂ ಭಾವಿಸಿಕೊಂಡ ತನ್ನ “ಮಗಳ”ವಿಷಯವಾಗಿ “ತಯೈ”ಯಾದವಳು ತನ್ನ ಜನರಲ್ಲಿ ವಿಧವಿಧವಾಗಿ ತನ್ನ ಸಂಕಟವನ್ನು ತೋಡಿಕೊಂಡಳೆಂಬುದು ಈ ತಿರುಮೊೞಿಯ ವಿಷಯ. ಹತ್ತು ಪಾಶುರಗಳಲ್ಲಿಯೂ “ಮಗಳ”ವ್ಯಾಮೋಹದ ಪರಿಯನ್ನು ವಿವರಿಸಿ ಹೇಳಿದ್ದಾಳೆ, ತಾಯಿ. ಪ್ರೇಮದ ಉನ್ಮತ್ತತೆಯಲ್ಲಿ ಅವಳು ಕುಲವನ್ನೂ ಸಮಾಜವನ್ನೂ ಅತಿಕ್ರಮಿಸಿ ಅವಳು ಹೇಗೆ ನಡೆದುಕೊಂಡಳೆಂದೂ, ತನ್ನ ಪ್ರೇಮ ಮೂರ್ತಿಯಾದ ಭಗವಂತನಲ್ಲಿ ತನ್ನ ಗಾಢವಾದ ಅನುರಕ್ತಿಯನ್ನು ಯಾವಯಾವ ರೀತಿಯಲ್ಲಿ ತೋರ್ಪಡಿಸಿದಳು ಎಂದು ತಾಯಿ ವಿವರಿಸಿದ್ದಾಳೆ.

ಪ್ರಾಪಂಚಿಕ ಸುಖಭೋಗಗಳನ್ನು ತ್ಯಜಿಸಿ, “ಮಗಳು” ಹೀಗೆ ಭಗವಂತನಲ್ಲಿಯೇ ಅನುರಕ್ತಳಾಗಿರುವುದು ಒಂದು ವೈಹ್ಸಿಷ್ಟ್ಯವೇ. ಇಹಲೋಕದ ಎಲ್ಲ ಬಗೆಯ ಸೌಖ್ಯವನ್ನೂ ಅಲ್ಲಗಳೆಯುವುದು ಅವು ನಶ್ವರವೆಂದು ತೋರ್ಪಡಿಸುವುದಕ್ಕೆ.ನಿತ್ಯವೂ, ತೃಪ್ತಿದಾಯಕವೂ, ಶಾಂತಿಪೂರ್ಣವು ಮತ್ತು ಆನಂದಮಯವೂ ಆದದ್ದು ಭಗವಂತನ ಸಾನ್ನಿಧ್ಯ ಮತ್ತು ಅವನ ಎಡೆಬಿಡದ ಸೇವೆ. ಅದನ್ನೇ ಈ ತಿರುಮೊೞಿಯಲ್ಲಿ “ಮಗಳು” ಆರಿಸಿಕೊಂಡಿರುವುದು.

ತಿರುಮೊೞಿಯಲ್ಲಿನ “ತಯೈ” ತನ್ನ “ಮಗಳ” ದಿವ್ಯಪ್ರೇಮದ ಬಗೆಗೆ ವಿವರಿಸಿ ಹೇಳಿದ ವಿಷಯವನ್ನು, ಅದೇ ರೀತಿಯಲ್ಲಿ, ವಿಷ್ಣುಚಿತ್ತರು

೧೧೪

ಹತ್ತು ಪಾಶುರಗಳಲ್ಲಿ ವಿವರಿಸಿದ್ದಾರೆ. ಒಂದು ದೃಷ್ಟಿಯಿಂದ ಅವರೇ ಬಹುಶಃ ಆ “ಮಗಳೇ” ಆಗಿದ್ದರೋ ಎನ್ನಿಸುತ್ತದೆ. \(ಅಥವಾ ಆ “ತಾಯಿ”ಯೇ ಆಗಿರಬಹುದೇ?\) ಶ್ರೀವಿಲ್ಲಿಪುತ್ತೂರಿನ ಸ್ವಾಮಿ ವಟಪತ್ರಶಾಯಿಯ ನಿತ್ಯಸೇವೆ ಮಾಡುತ್ತಾ ತಮ್ಮ ಜೀವನವನ್ನು ಸಾಗಿಸುತ್ತಿದ್ದ ಈ ಆೞ್ವಾರರು ಸ್ವಾಮಿಯಲ್ಲಿ ಆ ಬಗೆಯ ಶುದ್ಧಪ್ರೇಮವನ್ನಿಟ್ಟು ಅದನ್ನು ಅವನ ಸೇವೆಯಲ್ಲಿ ತೋರ್ಪಡಿಸಿಕೊಳ್ಳುವುದರಲ್ಲಿ ಯಾವ ಸಂದೇಹವೂ ಇಲ್ಲ. “ಸ್ವಾಮಿಯೇ ತನಗೆ ನಾಯಕ, ತಾನು ಅವನ ದಾಸ, ಸೇವಕ”ಎಂಬೀ ಭಾವನೆ ಭಕ್ತನಲ್ಲಿ ಮೂಡಿದ ಹೊರತು, ಮತ್ತು ಅದು ತ್ರಿಕರಣಪೂರ್ವಕವಾಗಿ ಗಾಢವಾದ ಹೊರತು, ಭಕ್ತನಿಗೆ ಅವನ ಭಕ್ತಿಯ ಫಲ ದೊರಕದು.

ಈ ಹತ್ತು ಪಾಶುರಗಳಲ್ಲಿ ಕಂಡುಬರುವ ಮುಖ್ಯ ವಿಷಯವೆಂದರೆ-ಸಾಮಾನ್ಯವಾದ ಇಹಲೋಕದ ಜೀವನಕ್ಕಿಂದ ಶಾಶ್ವತವಾದ ಭಗವಂತನ ಸಾನ್ನಿಧ್ಯ ಸುಖಕ್ಕಾಗಿ ಸರ್ವದಾ ಪ್ರತಿಜೀವಿಯೂ ಶ್ರಮಿಸಬೇಕು ಎಂಬುದು. ಜೀವಿಯು ಭಗವಂತನಲ್ಲಿ ಎಷ್ಟು ಗಾಢವಾಗಿ ಅನುರಕ್ತನಾಗಿರಬೇಕು, ಹೇಗೆ ಭಗವಂತನನ್ನ ಒಲಿಸಿಕೊಂಡು ತನ್ನವನನ್ನಾಗಿ ಮಾಡಿಕೊಳ್ಳಬೇಕು ಎಂಬುದನ್ನು ಚೆನ್ನಾಗಿ ಅರಿತವರಿಗೆ, ಇಹಲೋಕದ ಕಷ್ಟಸಂಕಟಗಳನ್ನು ಅವರು ಅನುಬವಿಸುತ್ತಿದ್ದರೂ ಸಹ, ಭಗವತ್ಕೃಪೆಯಿಂದ ಅವುಗಳನ್ನು ಹಿತವಾದ ರೀತಿಯಲ್ಲಿ ಅನುಭವಿಸಿ, ಬಳಿಕ, ಕಷ್ಟಸಂಕಟಗಳಿಗೆ ಎಡೆಯೇ ಇಲ್ಲದ ವೈಕುಂಠವಾಸಿಗಳಾಗಿ, ಭಗವಂತನ ಸಾನ್ನಿಧ್ಯವನ್ನು ತಪ್ಪದೆ ಪಡೆಯುತ್ತಾರೆ. ಇದರಲ್ಲಿ ಯಾವ ಸಂದೇಹವೂ ಇಲ್ಲ ಎನ್ನುತ್ತಾರೆ ಆೞ್ವಾರರು.

ಅಡಿಯ ನಡೆ: ಐಯ, ವಾಯಿಲ್, ಪೊಙ್ಗು, ಏೞೈ, ನಾಡು, ಪಟ್ಟಮ್, ಪೇಶವುಮ್, ಕಾಱೈ, ಕೈತ್ತಲಮ್, ಪೆರು, ಞಾಲಮ್ \(ನಲ್ಲ\).

೧೧೫

ಶ್ರೀಃ

ಶ್ರಿಯೈ ನಮಃ

ಮೂರನೆಯ ದಶಕ ಎಂಟನೆಯ ತಿರುಮೊೞಿ ನಲ್ಲದೋರ್ ತಾಮರೈಪೊಯ್ ಹೈ

೧.ನಲ್ಲದೋರ್ ತಾಮರೈ ಪ್ಪೊಯ್ ಹೈ ನಾಣ್ ಮಲರ್ ಮೇಱ್ ಪನಿಶೋರ

ಅಲ್ಲಿಯುನ್ತಾದು ಮುದಿರ್ ನ್ದಿಟ್ಟೞಹೞಿನ್ದಾಲೊತ್ತತಾಲೋ

ಇಲ್ಲಮ್ ವೆಱಿಯೋಡಿಟ್ರಾಲೋವೆನ್ ಮಹಳೈಯೆಙ್ಗುಙ್ಗಾಣೇನ್

ಮಲ್ಲರೈಯಟ್ಟವನ್ ಪಿನ್ ಪೋಯ್ ಮದುರೈಪ್ಪುಱಮ್ ಪುಕ್ಕಾಳ್ ಕೊಲೋ

ನಲ್ಲದು=ಸುಂದರವಾದ, ಓರ್=ಒಂದು, ತಾಮರೈ=ತಾವರೆಯ, ಪೊಯ್ ಹೈ=ಕೊಳದಲ್ಲಿ, ನಾಳ್=ಹೊಸದಾಗಿ, ಚೆನ್ನಾಗಿ ಅರಳಿದ, ಮಲರ್=ಹೂವಿನ, ಮೇಲ್=ಮೇಲೆ, ಪನಿ=ಮಳೆಯು, ಶೋರ=ಬಿಡದೆ ಸುರಿದಾಗ, ಅಲ್ಲಿಯುಮ್=\(ಅದರ\)ದಳಗಳೂ, ತಾದುಮ್=ಕೇಸರ ಮುಂತಾದವುಗಳೂ, ಉದಿರ್ ನ್ದಿಟ್ಟು=ಉದುರಿ ಹೋಗಿ, ಅೞಹು=\(ಅದರ\)ಸೊಬಗು, ಅೞನ್ದಾಲ್=ಅಳಿದುಹೋಗುವುದು, ಒತ್ತದಾಲೋ=ಹೊಂದಿಕೆಯಾಗುವುದೇ?, ಇಲ್ಲಮ್=ಮನೆಯನ್ನು, ವೆಱಿ=ಉನ್ಮತ್ತಳಂತೆ, ಓಡಿಟಾಲೋ=ಬಿಟ್ಟು ಓಡಿಹೋಗಿಬಿಟ್ಟಳೋ? ಎನ್=ನನ್ನ, ಮಹಳೈ=ಮಗಳನ್ನು, ಎಙ್ಗುಮ್=ಎಲ್ಲಿಯೂ, ಕಾಣೇನ್=ಕಾಣೆನು, ಮಲ್ಲರೈ=ಮಲ್ಲರನ್ನು, ಅಟ್ಟವನ್=ಅಡಗಿಸಿದವನ, ಪಿನ್=ಹಿಂದೆಬಿದ್ದು, ಪೋಯ್=ಹೋಗಿ, ಮದುರೈ=ಮಧುರಾನಗರಿಯ, ಪುಱಮ್=ಪಕ್ಕದಲ್ಲಿ, ಪುಕ್ಕಾಳ್ ಕೊಲೋ=ಪ್ರವೇಶಿಸಿದಳೋ?

ಸುಂದರವಾದ ಒಂದು ತಾವರೆಯ ಕೊಳದಲ್ಲಿ ಹೊಸದಾಗಿ ಪೂರ್ಣವಾಗಿ ಅರಳಿದ ಕಮಲದ ಹೂವಿನ ಮೇಲೆ ಬಿಡದ ಮಳೆಸುರಿದು ಅದರ ದಳಗಳೂ ಕೇಸರ ಮುಂತಾದವುಗಳೂ ಉದುರಿಹೋಗಿ ಅದರ ಸೊಬಗು ಅಳಿದರೆ ನೋಟಕ್ಕೆ ಹಿತವಾಗಿರುವುದೇ? ಉನ್ಮತ್ತಳಂತೆ ಮನೆಯನ್ನ್ನು ಬಿಟ್ಟು ಓಡಿಹೋದಳೋ? ನನ್ನ ಮಗಳನ್ನು ಎಲ್ಲಿಯೂ ಕಾಣೆನಲ್ಲಾ\! ಮಲ್ಲರನ್ನು ನಿಗ್ರಹಿಸಿದವನ ಹಿಂದೆ

೧೧೬

ಹೋಗಿ ಮಧುರಾನಗರಿಯ ಮಗ್ಗುಲಲ್ಲಿ ಪ್ರವೇಶಿಸಿದಳೋ?\(೧\)

ಹಿಂದಿನ ತಿರುಮೊೞಿಯ ಕೃಷ್ಣಪ್ರೇಮದ ವಿಷಯವನ್ನೇ ಈ ತಿರುಮೊೞಿಯಲ್ಲಿಯೂ ಮುಂದುವರಿಸಲಾಗುತ್ತಿದೆ.

ತಾವರೆಯ ಸರೋವರಕ್ಕೆ ತಾವರೆಯ ಹೂವು ಅಂದ. ಆ ಹೂವಿಗೆ ಅಂದವನ್ನು ತರುವುದು ಅದರ ಸುಂದರವಾದ ವಿಶಾಲವಾದ ದಳಗಳೂ ಕೇಸರಗಳೂ ಇತ್ಯಾದಿ. ಆಗಲೇ ಬಿರಿದ ತಾವರೆ ಹೂವು ತನ್ನ ಪರಿಮಳವನ್ನು ಹೊರಚೆಲ್ಲುತ್ತಾ, ದುಂಬಿಗಳನ್ನು ತನ್ನಲ್ಲಿಗೆ ಆಕರ್ಷಿಸುತ್ತಾ, ತನ್ನ ಸೊಬಗನ್ನು ತಾನಿರುವ ಸ್ಥಳದ ಸೊಬಗನ್ನು ಹೆಚ್ಚಿಸುವುದು, ಇದು ಸಹಜವಾದದ್ದು.

“ಚೆನ್ನಾಗಿ ಅರಳಿದ ತಾವರೆ ಹೂವಿನ ಮೇಲೆ ಬಿಡದೆ ಮಳೆ ಸುರಿದರೆ, ಅದರ ದಳಗಳೂ ಕೇಸರ ಮುಂತಾದವುಗಳೂ ಉದುರಿ ಹೋಗುವುವು. ಬರಿಯ ಕಾವೂ, ಹಸುರಾದ ಪುಷ್ಪಪತ್ರವೂ, ಪೀಠವೂ ಉಳಿಯುವುದು. ಆಗ ಅದು ನೋಟಕ್ಕೆ ಹಿತವಾಗಿರುವುದೇ? ಎಂದಿಗೂ ಇಲ್ಲ. ಹಾಗೆಯೇ ಚೆಲುವೆಯಾಗಿ ಬೆಳೆಯುತ್ತಿರುವ ಮಗಳ ಅರಳಿದ ಮನಸ್ಸಿನ ಮೇಲೆ ಶ್ರೀಕೃಷ್ಣನ ಮೇಲಣ ವ್ಯಾಮೋಹವೆಂಬ ಮಳೆ ಬಿಡದೆ ಸುರಿದ ಪರಿಣಾಮವಾಗಿ ಅವಳು ಉನ್ಮತ್ತಳಂತೆ ಮನೆಯಿಂದ ಹೊರಟುಹೋದಳು. ಮನೆಗೆ ಕಾಂತಿಯನ್ನೂ, ಉತ್ಸಾಹವನ್ನೂ ಆನಂದವನ್ನೂ ತರುತ್ತಿದ್ದ ಅವಳು ಮನೆಯಲ್ಲಿಲ್ಲದೆ ಈಗ ಮನೆ ಅಂದವಿಲ್ಲದ್ದಾಗಿ, ಕಾಂತಿಹೀನವಾಗಿ, ಶೂನ್ಯವಾಗಿ ಇದೆಯಲ್ಲಾ\!”

ಹೀಗೆ ವಿಲಪಿಸುತ್ತಾ “ತಯೈ” ತನ್ನ “ಮಗಳನ್ನು” ಹುಡುಕುತ್ತಿದ್ದಾಳೆ. “ಮುಷ್ಟಿಕ ಚಾಣೂರಾದಿ ಮಲ್ಲರನ್ನು ನಿಗ್ರಹಿಸಿದ ಕೃಷ್ಣನನ್ನು ಹುಡುಕುತ್ತಾ ಅವನಲ್ಲಿ ತೀವ್ರವಾಗಿ ಅನುರಾಗಗೊಂಡು, ಅವನಿರುವ ಗೋಕುಲವನ್ನೇ ಸೇರಿದಳೋ? ಇಲ್ಲವೇ, ಮಧುರಾನಗರಿಯಲ್ಲಿ ಕಂಸಾದಿಗಳ ಕೈಗೆ ಸಿಕ್ಕಿಬಿದ್ದು ಅಪಾಯಕ್ಕೀಡಾದಳೋ? ಎಲ್ಲಿ ಹುಡುಕಿದರೂ ನನ್ನ ಮಗಳು ಸಿಕ್ಕಲಿಲ್ಲವಲ್ಲಾ\!” ಎಂದು ಹಲುಬುತ್ತಾಳೆ ತಾಯಿ.

ತಾಯಿಗೆ ಮಗಳನ್ನು ಅಗಲಿದ ಸಂಕಟ ಒಂದು ಕಡೆ. ಚಿಕ್ಕವಯಸ್ಸಿನವಳಾದ ಅವಳಿಗೆ ಯಾವ ಬಗೆಯ ಕಷ್ಟವೊದಗುವುದೋ? ಇದು ಇನ್ನೊಂದುಕಡೆ. ಅವಳೀಗೆ ಬಂದ ಕಷ್ಟಗಳನ್ನು ಎದುರಿಸುವ ಧೈರ್ಯವೂ ಇಲ್ಲ, ಶಕ್ತಿಯೂಇಲ್ಲ, ಅನುಭವವೂ ಇಲ್ಲ, ಅವಳ ಗತಿಯೇನು? ಕೃಷ್ಣನ ಮೇಲಣ ವ್ಯಾಮೋಹದಿಂದ ಅವನ ಹಿಂದೆ ಅವನನ್ನು ಹುಡುಕುತ್ತಾ ಹೊರಟೇ ಬಿಟ್ಟಳಲ್ಲಾ\! ಅವನನ್ನು ಸೇರಿಕೊಂಡರಂತೂ ಒಳ್ಳೆಯದೇ. ಹಾಗೆ, ಅವನನ್ನು ಸೇರದೆ, ಕಂಸಾದಿಗಳ ಕೈಸೇರಿದರೆ ಅವಳ ಗತಿಯೇನು? ಅವಳು ಮಧುರೆಯ ಮಗ್ಗುಲಲ್ಲೇ ಇರುವ ಗೋಕುಲವನ್ನು ತಲುಪುವುದರ ಬದಲಾಗಿ ಮಧುರೆಯನ್ನೇ ಪ್ರವೇಶಿಸಿದರೆ ಹೇಗೆ? ಅವಳು ಏನಾದಳೋ? ಅವಳನ್ನು ನೋಡಿದವರುಂಟೇ?

ಅವಳು ಕೃಷ್ಣನೊಡನೆ ಸುಖವಾಗಿರುವಳೆಂದು ತಿಳಿಸುವವರುಂಟೇ?

೧೧೭

೨. ಒನ್ಱುಮಱಿವೊನ್ಱಿಲ್ಲಾದ ಉರುವಱೈಕ್ಕೋಪಾಲರ್ ತಙ್ಗಳ್

ಕನ್ಱುಕಾಲ್ ಮಾಱುಮಾಪೋಲ್ ಕನ್ನಿಯಿರುನ್ದಾಳೈಕ್ಕೊಣ್ಡು

ನನ್ಱುಙ್ಕಿಱಿಶೆಯ್ದು ಪೋನಾನ್ ನಾರಾಯಣನ್ ಶೆಯ್ದ ತೀಂಐ

ಎನ್ಱುಮೆಮರ್ಹಳ್ ಕುಡಿಕ್ಕೋರೇಚ್ಚುಕ್ಕೊಲಾಯಿಡುಙ್ಗೋಲೋ

ಒನ್ಱು=ಒಂದಾದರೂ, ಮಱಿವು=ಕೊರತೆಯೂ, ಒನ್ಱು=ಸಾಟಿಯೂ, ಇಲ್ಲಾದ=ಇಲ್ಲದ, ಉರು=ದೇಹಸೌಂದರ್ಯವನ್ನು, ಅಱೈ=ಕೊರಲನ್ನೂ ಉಳ್ಳ, ಕೋಪಾಲರ್=ಗೋಪಾಲರು, ತಙ್ಗಳ್\+ತಮ್ಮ ತಮ್ಮ ,ಅಕ್ನ್ಱು ಕಾಲ್=ದನಕರುಗಳನ್ನು, ಮಾಱುಮ್=ಕೈಬದಲಾಯಿಸಿಕೊಳ್ಳುವ, ಆ ಪೋಲೇ=ಹಾಗೆಯೇ, ಕನ್ನಿ=ಕನ್ನಿಕೆಯಾಗಿ, ಇರುನ್ದಾಳೈ=ಇದ್ದವಳನ್ನು, ಕೊಣ್ಡು=ಕರೆದುಕೊಂಡು, ನನ್ಱು=ಒಳ್ಳೆಯದು ಎಂಬ ,ಕಿಱಿಶೆಯ್ದು=ಉಪಕಾರ ಮಾಡಿ, ಪೋನಾನ್=ಹೋದನು, ನಾರಾಯಣನ್, ನಾರಾಯಣನು, ಶೆಯ್ದ=ಮಾಡಿದ, ತೀಂಐ=ಚೇಷ್ಟೆ, ಎನ್ಱು=ಎಂದು, ಎಮರ್ಹಳ್=ನಮ್ಮಗಳ, ಕುಡಿಕ್ಕೂ=ವಂಶಕ್ಕೆ, ಓರ್=ಒಂದು, ಏಚ್ಚು ಕೋಲ್=ಕೆಟ್ಟ ದೂರು, ಆಯಿಡುಮ್ ಕೊಲೋ=ಆಗಿಬಿಡುವುದಲ್ಲಾ\!

ಯಾವ ಬಗೆಯಲ್ಲೂ ಕೊರತೆಯಾಗಲಿ ಸಾಟಿಯಾಗಲಿ ಇಲ್ಲದ, ಸುಂದರ ದೇಹವನ್ನೂ ಕೊರಲನ್ನೂ ಉಳ್ಳ ಗೋಪಾಲರು ತಮ್ಮತಮ್ಮ ದನಕರುಗಳನ್ನು ಕೈಬದಲಾಯಿಸ್ಕೊಳ್ಳುವ ಹಾಗೆಯೇ, ಕನ್ನಿಕೆಯಾಗಿದ್ದವಳನ್ನುಕರೆದುಕೊಂಡು, ಒಳ್ಳೆಯದು ಎಂಬ ಉಪಕಾರ ಮಾಡಿ ಹೋದನು. ನಾರಾಯಣನು ಮಾಡಿದ ಚೇಷ್ಟೆ ಎಂದುನಮ್ಮ ವಂಶಕ್ಕೇ ಒಂದು ಕೆಟ್ಟ ಅಪವಾದ ಆಗಿಬಿಡುವುದಲ್ಲಾ\!\(೨\)

ನಂದಗೋಕುಲದ ಗೋವಳರ ವಂಶ ಸದ್ವಂಶ. ಅವರು ಸುಂದರ ದೇಹವುಳ್ಳವರು. ಇನಿದಾದ ಕೊರಲು ಅವರಿಗೆ. ದನಕರುಗಳೇ ಅವರ ಸಮೃದ್ಧ ಸಂಪತ್ತು. ಅವುಗಳನ್ನು ತಮ್ಮತಮ್ಮಲ್ಲಿ ಧಾರಾಳವಾಗಿ ಅದಲು ಬದಲು ಮಾಡಿಕೊಳ್ಳುವರು. ಆದ್ದರಿಂದ, ಅವರಿಗೆ ಆಶೆಯೂ ಇಲ್ಲ, ಈರ್ಷೆಯೂ ಇಲ್ಲ; ಇನ್ನಾವ ಕೊರತೆಯೂ ಇಲ್ಲ. ಆ ವಂಶದಲ್ಲಿ ಅವತರಿಸಿದ ಶ್ರೀಮನ್ನಾರಾಯಣನು ತನ್ನನ್ನು ಪ್ರೇಮದಿಂದ ಆಶ್ರಯಿಸಿದವರೆಲ್ಲರಿಗೂ “ಒಳ್ಳೆಯದು” ಮಾಡುವನು. ಹೀಗೆ ಅವನು ಪರಮ ಉಪಕಾರಿ. ಅದಕ್ಕೆ ಒಂದು ನಿದರ್ಶನವಿದೆ. ಗೋಕುಲದಲ್ಲಿ ಕನ್ನಿಕೆಯಾದ ಹುಡುಗಿಯೊಬ್ಬಳ

೧೧೮

ಶುದ್ಧವಾದ ಪ್ರೇಮಕ್ಕೆ ಒಲಿದು, ಅವಳ ಕೈಹಿಡಿದು, ಅವಳ ಕನ್ಯಾತ್ವವನ್ನು ನೀಗಿಸಿ, ತನ್ನೊಂದಿಗೆ ಅವಳನ್ನು ಕರೆದೊಯ್ದನು. ಅವನ ಮಹದುಪಕಾರವಲ್ಲವೇ ಅದು? ಆದರೆ, ನಮ್ಮ ಜನಕ್ಕೆ ಅವನು ಮಾಡಿದು ಬಹಳ ಕೆಟ್ಟದು ಎಂಬ ಭಾವನೆ. “ಏನೂ ಅರಿಯದ ಹುಡುಗಿಯನ್ನ ಮೋಸಗೊಳಿಸಿ ಕಳ್ಳತನದಲ್ಲಿ ಅವಳನ್ನು ಕರೆದೊಯ್ದ” ಎಂಭ ಕೆಟ್ಟ ಅಪವಾದ ಅವನಿಗೆ ಅಂಟಿತಲ್ಲಾ\!

೩. ಕುಮರಿಮಣಂಜೈದುಕೊಣ್ಡು ಕೋಲಂಜೆಯ್ದಿಲ್ಲತ್ತಿರುತ್ತಿ

ತಮರುಮ್ ಪಿಱರುಮಱಿಯತ್ತಾಮೋತರಱ್ ಕೆನ್ಱುಶಾಟ್ರಿ

ಅಮರರ್ ಪತಿಯುಡೈತ್ತೇವಿಯರಶಾಣಿಯೈವೞಿಪ್ಪಟ್ಟು

ತುಮಿಲಮೆೞ ಪ್ಪಱೈಕೊಟ್ಟಿತ್ತೋರಣಮ್ ನಾಟ್ಟಿಡುಙ್ಗೊಲೋ

ಕುಮರಿ=ಕೌಮಾರ್ಯದ, ಮಣಮ್=ಮಂಗಳಕಾರ್ಯಗಳನ್ನೂ, ಶೆಯ್ದು ಕೊಣ್ಡು=ಮಾಡಿಮುಗಿಸಿ, ಕೋಲಮ್=ಅಲಂಕಾರಗಳನ್ನು, ಶೆಯ್ದು=ಮಾಡಿ, ಇಲ್ಲತ್ತು=ಮದುವೆಯ ಮನೆಯಲ್ಲಿ, ಇರುತ್ತಿ=ಕುಳ್ಳಿರಿಸಿ, ತಮರುಮ್=ತಾವುಗಳೂ, ಪಿಱರುಮ್=ಇತರರೂ, ಅಱಿಯ=ತಿಳಿಯುವಂತೆ, ತಾಮೋದರಱ್ಕು=ದಾಮೋದರನಿಗೆ, ಎನ್ಱು=ಎಂದು, ಶಾಟ್ರಿ=ಘೋಷಿಸಿ, ಅಮರರ್ ಪತಿಯುಡೈ=ದೇವರ ದೇವನೊಡನೆ, ತೇವಿ=ದೇವಿಯನ್ನು, ಅರಶಾಣಿಯೈ=ವಿವಾಹವೇದಿಕೆಯನ್ನು, ವೞಿಪಟ್ಟು=ಪ್ರದಕ್ಷಿಣೆ ಮಾಡಿಸಿ, ತುಮಿಲಮ್=ವಿಪರೀತವಾದ ಗದ್ದಲವು, ಎೞ=ಏಳುವಂತೆ, ಪಱೈಕೊಟ್ಟಿ=ಹರೆ ಮುಂತಾದ ವಾದ್ಯಗಳನ್ನು ಬಾರಿಸಿ, ತೋರಣಮ್=ವಿವಿಧ ತೋರಣಗಳನ್ನು, ನಾಟ್ಟಿಡುಙ್ಕೊಲೋ=ಅಲ್ಲಲ್ಲಿ ನೆಟ್ಟುಸಿದ್ಧಪಡಿಸಿರುವರೋ?

ಕೌಮಾರ್ಯದ ಮಂಗಳಕಾರ್ಯಗಳನ್ನು ನಡಸಿ, ವಸ್ತ್ರ ಆಭರಣ ಮುಂತಾದ ಅಲಂಕಾರಗಳನ್ನು ತೊಡಿಸಿ, ಮದುವೆಯ ಮಂಟಪದಲ್ಲಿ ಕುಳ್ಳಿರಿಸಿ, ತಾವೂ ಇತರರೂ ತಿಳಿಯುವ ಹಾಗೆ ದಾಮೋದರನಿಗೇ ಎಂದು ಘೋಷಿಸಿ, ದೇವರದೇವನೊಡನೆ ದೇವಿಯನ್ನು ವಿವಾಹವೇದಿಕೆಯನ್ನು ಪ್ರದಕ್ಷಿಣೆ ಮಾಡಿಸಿ, ಗದ್ದಲವು ಬಹಳವಾಗಿ ಏಳುವಂತೆ ಹರೆ ಮುಂತಾದ ವಾದ್ಯಗಳನ್ನು ಬಾರಿಸಿ, ವಿವಿಧ ತೋರಣಗಳನ್ನು ಅಲ್ಲಲ್ಲಿ ನೆಟ್ಟು ಅಲಂಕರಿಸುರುವರೋ?\(೩\)

೧೧೯

ಪಾಶುರದಲ್ಲಿ ತಾಯಿತನ್ನ ಮಗಳಿಗೆ ಎಲ್ಲರಂತೆ ವಿಜೃಂಭಣೆಯಿಂದ ಮದುವೆ ಮಾಡಿಕೊಟ್ಟು ಅದನ್ನು ಕಣ್ತುಂಬ ನೋಡಿ ಮನಸಾರ ನಲಿದು ತೃಪ್ತಿ ಪಡಬೇಕೆಂದಿದ್ದಳು. ಆದರೆ, ಅದು ಅವಳೂ ಬಗೆದಂತೆ ನಡೆಯಲಿಲ್ಲ. ತನ್ನ ಮಗಳು ಕೃಷ್ಣನಲ್ಲಿ ವ್ಯಾಮೋಹಗೊಂಡು ಉನ್ಮತ್ತಳಂತೆ ಮನೆಯನ್ನೂ ತಾಯಿಯನ್ನೂ ತೊರೆದು ಕೃಷ್ಣನನ್ನು ಹುಡುಕಿಕೊಂಡು ಹೊರಟೂಹೋದಳು. ಅವಳ ಅಗಲಿಕೆಯಿಂದ ತಾಯಿಗೆ ಆದ ಸಂಕಟ ಬಹಳವಾಗಿದ್ದರೂ, ಅದರ ನಡುವೆ ಒಂದು ಸಮಾಧಾನದ ಸಂಗತಿಯ್ಯನ್ನು ಊಹಿಸಿಕೊಳ್ಳುತ್ತಾಳೆ: “ನಾನು ಮದುವೆ ಮಾಡಿ ಆನಂದಿಸಲು ಆಗದೆ ಹೋದರೂ ಸಹ ಅವಳ ಗಂಡನ ಮನೆಯವರಾದರೂ ಆ ಮಂಗಳ ಕಾರ್ಯಗಳನ್ನೆಲ್ಲಾ ಒಂದನ್ನೂ ಬಿಡದಂತೆ ನಡೆಸುವರೋ? ಶಾಸ್ತ್ರೋಕ್ತವಾಗಿ ಅವಳನ್ನು ಮದುವೆ ಮಾಡಿಕೊಳ್ಳುವರೋ?” ತನ್ನ ಸಂಕಟದೊಂದಿಗೆ ಅವಳ ಸಂಶಯವೂ ಸೇರಿಕೊಂಡಂತೆಯೇ\!

ಹೆಣ್ಣುಮಕ್ಕಳಿಗೆ ನಡೆಸಬೇಕಾದ ಸಂಸ್ಕಾರಗಳು- \(ಉಪನಯನ=ವಿವಾಹ ಧರ್ಮಶಾಸ್ತ್ರ\).

ಮದುವೆಯ ಕಾರ್ಯಗಳನ್ನು ಪಾಶುರದಲ್ಲಿ ಸೂಚಿಸಲಾಗಿದೆ. \(ಮೊದಲು ಕುಮಾರಿಯನ್ನು ಮದುಮಗಳನ್ನು ಮಾಡುವುದು\) ಅವಳನ್ನು ವಸ್ತ್ರಭೂಷಣಗಳಿಂದ ಅಲಂಕರಿಸುವುದು. ಅವಳನ್ನು ಮದುವೆ ಮಂಟಪಕ್ಕೆ ಕರೆತರುವುದು. ಅಲ್ಲಿ ನೆರೆದಿರುವ ಬಂಧುಗಳ ಮತ್ತು ಇಷ್ಟಮಿತ್ರರ ಸಮ್ಮುಖದಲ್ಲಿ ಎಲ್ಲರಿಗೂ ತಿಳಿಯುವ ಹಾಗೆ “ಈ ಕನ್ಯೆ ದಾಮೋದರನಿಗೇ\!” ಎಂದು ಘೋಷಿಸುವುದು, ವಿವಾಹ ವೇದಿಕೆಯಲ್ಲಿ ಅಗ್ನಿಪ್ರತಿಷ್ಠೆ ಮಾಡಿ\(ನಿಶ್ಚಿತಾರ್ಥ-ಲಗ್ನಪತ್ರಿಕೆ\) ಹೋಮಾದಿಗಳನ್ನು ನಡಸಿ, ಪಾಣಿಗ್ರಹಣ ಮಾಡಿಸಿ, ದಂಪತಿಗಳನ್ನು ವೇದಿಕೆಯ ಪ್ರದಕ್ಷಿಣೆ ಮಾಡಿಸುವುದು. ಆ ಮಂಗಳ ಸಮಯದಲ್ಲಿ ವಿವಾಹ ಮಂಟಪವನ್ನು ತಳಿರುತೋರಣಗಳಿಂದ ಅಲಂಕರಿಸುವುದು. ಹರೆ ಮುಂತಾದ ಮಂಗಳ ವಾದ್ಯಗಳನ್ನು ಹುಯ್ದು ತುಮುಲವೆಬ್ಬಿಸುವುದು. \(ಸಮಾಜದ ಕಟ್ಟುಪಾಡಿನಂತೆ, ಶಾಸ್ತ್ರೋಕ್ತವಾಗಿ ನಡೆಯುವ ವಿವಾಹ ಹೀಗೆ\).

ಮದುವೆಯ ಕನ್ಯೆಯನ್ನು ಕನಕಸಂಪನ್ನಳನ್ನಾಗಿ, ಸರ್ವಾಭರಣ ಭೂಷಿತಳನ್ನಾಗಿ ಮಾಡಿ “ವಿಷ್ಣುವೇ ನಿನಗೆ ಸಾಲಂಕೃತಳಾದ ಇವಳನ್ನು ದಾಸಿಯಾಗಿ ದಾನಮಾಡಿದ್ದೇನೆ” ಎಂದು ಹೇಳುತ್ತಾ ಮದುವೆ ಗಂಡಿನ ಕೈಯಲ್ಲಿ ನೀರು ಎರೆಯುವುದು. ಇದು ಧಾರೆ. ಇದೇ ಕನ್ಯಾದಾನ. ಧಾರೆಯಿಂದ ಕನ್ಯಾದಾನ ಪೂರ್ತಿಯಾಯಿತು.

೧೨೦

೪.ಒರುಮಹಳ್ ತನ್ನೈಯುಡೈಯೇನ್ ಉಲಹಮ್ ನಿಱೈನ್ದ ಪುಹಳಾಲ್

ತಿರುಮಹಳ್ ಪೋಲವಳರ್ ತ್ತೇನ್ ಶೆಙ್ಗಣ್ ಮಾಲ್ ತಾನ್ ಕೊಣ್ಡುಪೋನಾಲ್

ಪೆರುಮಹಳಾಯ್ ಕ್ಕೂಡಿ ವಾೞ್ ನ್ದು ಪೆರುಮ್ ಪಿಳ್ಳೈಪೆಟ್ರವಶೋದೈ

ವರುಮಹಳೈಕ್ಕಣ್ಡುಹನ್ದು ಮಣಾಟ್ಟುಪ್ಪುಱಂಶೆಯ್ಯುಙ್ಗೊಲೋ

ಒರು=ಒಬ್ಬಳೇ, ಮಹಳ್ ತನ್ನೈ=ಮಗಳನ್ನೇ, ಉಡೈಯೇನ್=ಉಳ್ಳವಳು ನಾನು, ಉಲಹುಮ್=ಲೋಕವೆಲ್ಲಾ, ನಿಱೈನ್ದ=ತುಂಬಿದ, ಪುಹಳಾಲ್=ಕೀರ್ತಿಯಿಂದ, ತಿರುಮಹಳ್ ಪೋಲ=ಶ್ರೀದೇವಿಯಂತೆಯೇ, ವಳರ್ ತ್ತೇನ್=ಬೆಳಸಿದೆ, ಶೆಮ್ ಕಣ್=ಕೆಂದಾವರೆಯ ದಳದಂತೆ ವಿಶಾಲನೇತ್ರನಾದ, ಮಾಲ್=ಸರ್ವೇಶ್ವರನು, ತಾನ್=ಸ್ವತಃ, ಕೊಣ್ಡು ಪೋನಾನ್=\(ಅವಳನ್ನು\) ಕರೆದುಕೊಂಡು ಹೋದನು, ಪೆರು=ಪ್ರಧಾನಳಾದ, ಮಹಳಾಯ್=ಮಡದಿಯಾಗಿ, ಕುಡಿ=ಸಂಸಾರಿಯಾಗಿ, ವಾೞ್ ನ್ದು=ಬಾಳಿ, ಪೆರುಮ್ ಪಿಳ್ಳೈ= ಶ್ರೇಷ್ಟ್ಃಅ\(ಪ್ರಸಿದ್ಧ\)ನಾದ ಮಗನನ್ನು, ಪೆಟ್ರ=ಹಡೆದ, ಅಶೋದೈ=ಯಶೋದೆಯು, ಮರುಮಹಳೈ=ಸೊಸೆಯನ್ನು, ಕಣ್ಡು=ನೋಡಿ, ಉಹನ್ದು=ಹರ್ಷಿಸಿ, ಮಣಾಟ್ಟುಪ್ಪುಱಮ್=ಮದುವೆಯ ನಂತರದ ಮಂಗಳಕಾರ್ಯಗಳನ್ನು, ಶೆಯ್ಯುಮ್ ಕೊಲೋ=ಮಾಡುವಳೋ ಹೇಗೋ?

ಒಬ್ಬ ಮಗಳನ್ನೇ ಉಳ್ಳವಳಾದ ನಾನು ಲೋಕವೆಲ್ಲಾ ತುಂಬಿದ ಕೀರ್ತಿಯಿಂದ ಶ್ರೀದೇವಿಯಂತೆಯೇ ಅವಳನ್ನು ಬೆಳಸಿದೆ. ಕೆಂದಾವರೆಯ ದಳದಂತೆ ಕಣ್ಣುಗಳುಳ್ಳ ಸರ್ವೇಶ್ವರನು ಸ್ವತಃ ಅವಳನ್ನು ಕೊಂಡೊಯ್ದನು. ಪ್ರಧಾನ ಮಡದಿಯಾಗಿ ಸಂಸಾರವನ್ನು ನಿರ್ವಹಿಸುತ್ತಾ ಬಾಳಿ, ಪ್ರಸಿದ್ಧನಾದ ಮಗನನ್ನು ಪಡೆದ ಯಶೋದೆಯು ತನ್ನ ಈ ಸೊಸೆಯನ್ನು ಕಂಡು ಹರ್ಷಿಸಿ ಮದುವೆಯ ನಂತರದ ಮಂಗಳಕಾರ್ಯಗಳನ್ನು ಮಾಡುವಳೋ ಹೇಗೋ?\(೪\)

ಪಾಶುರದ ತಾಯಿತನ್ನ ಮಾತಿನ ಸರಣಿಯನ್ನುಮುಂದುವರಿಸುತ್ತಾಳೆ: “ನನಗೆ ಒಬ್ಬಳೇ ಮಗಳು. ಅವಳನ್ನು ಬಹಳ ಅಕ್ಕರೆಯಿಂದ ಬೆಳಸಿದೆ. ಅವಳು ಸಾಕ್ಷಾತ್ ಶ್ರೀದೇವಿಯೆಂದೇ ಭಾವಿಸಿ ಅವಳನ್ನು ನೋಡಿಕೊಂಡೆ. ಅವಳಿಗೆ ಮದುವೆ ಮಾಡಿಕೊಟ್ಟು, ಆ ಮಂಗಳ ಕಾರ್ಯಗಳನ್ನು ನೋಡಿನಲಿಯಬೇಕೆಂಬ ಆಶೆ ನನ್ನ ಮನದಲ್ಲಿ ತುಂಬಿತ್ತು. ಅದು ಈಡೇರಲಿಲ್ಲ. ಸರ್ವೇಶ್ವರನೇ ಸ್ವತಃ ಅವಳನ್ನು ಕರೆದೊಯ್ದನು. ಅದು ಸಂತೋಷವೇ. ಈಗ ಯಶೋದೆ ಅವಳಿಗೆ ಅತ್ತೆಯಾಗಿದ್ದಾಳೆ. ಅವಳು ನಂದಗೋಪನ ಪಟ್ಟಮಡದಿ. ದೊಡ್ಡದಾದ ಗೋಕುಲದ ಸಂಸಾರವನ್ನು ನಿರ್ವಹಿಸುವವಳು. ಶ್ರೇಷ್ಠರೀತಿಯ ಬಾಳನ್ನು ಬಾಳುವವಳು. ಲೋಕಪ್ರಸಿದ್ಧವಾದ ಮಗನನ್ನು ಪಡೆದವಳು. ಅಂಥವಳಿಗೆ ಸೊಸೆ ಇವಳು. ಇವಳನ್ನು ಅವಳು ಆದರದಿಂದ ಬರಮಾಡಿಕೊಳ್ಳುವಳೋ? ಮದುವೆಯ ನಂತರದ ಮಂಗಳಕಾರ್ಯಗಳನ್ನು ಸಾಂಗವಾಗಿ ನೆರವೇರಿಸುವಳೋ?”

ಅತ್ತೆ ಸೊಸೆಯರ ಸಂಬಂಧ ಬಹಳ ಹಳೆಯದು. ಉತ್ತಮ ಸಂಸ್ಕೃತಿಯನ್ನು

೧೨೧

ಪಡೆದು, ಬದುಕಿ ಬಾಳಿದ, ಕುಲೀನ ಮನೆತನದ ಅತ್ತೆ ತನ್ನ ಮಗನಿಗೆ ಮಡದಿಯಾಗಿ ಹೊಸದಾಗಿ ತನ್ನ ಮನೆಗೆ ಬಂದ “ಮದುಮಗಳ” ನ್ನು ತನ್ನ ಸ್ವಂತ ಮಗಳಂತೆಯೇ ಇನ್ನೂ ಒಂದು ಪಟ್ಟು ಹೆಚ್ಚಾಗಿಯೇ, ನೋಡಿಕೊಳ್ಳುತ್ತಾಳೆ. ಅದು, ಆ “ಮರುಮಗಳಿಗೆ” ತಾನು ಹುಟ್ಟಿದ ಮನೆಯನ್ನೂ ತಾಯಿ ಮುಂತಾದ ಆತ್ಮೀಯರನ್ನೂ ಬಿಟ್ಟು ಎಂದೂ ಅರಿಯದ ಹೊಸಮನೆಗೆ ಬಂದೆನಲ್ಲಾ ಎಂಬ ಭಾವನೆಯನ್ನು ತರದಂತೆ, ತಾನು ತನ್ನ ಮನೆಯಲ್ಲಿಯೇ ಇದ್ದೇನೆ ಎಂದೂ, ತಾನು ಹುಟ್ಟಿದ ಮನೆಗಿಂತ ತಾನು ಹೊಕ್ಕ ಈ ಮನೆಯೇ ತನಗೆ ಹೆಚ್ಚು ಹಿತಕರವೆಂದೂ ಮನವರಿಕೆಯಾಗುವುದು. ಸೊಸೆಯ ಬಾಳಿ ಅಲ್ಲಿ ನೆಮ್ಮದಿಯಿಂದ ಕೂಡಿರುವುದು. ಪಾಶುರದ ತಾಯಿಗೆ ತನ್ನ ಮಗಳಿಗೆ ಇಂಥ ಅತ್ತೆ ಬೇಕೆಂಬುದೇ. ಅವಳಿಗೆ ಗೊತ್ತು ಯಶೋದೆ ಶ್ರೇಷ್ಠ ದರ್ಜೆಯ ಅತ್ತೆಯೇ ಎಂದು. ಅವಳು ತನ್ನ “ಮರುಮಗಳನ್ನು”ವಾತ್ಸಲ್ಯದಿಂದ ನೋಡಿಕೊಳ್ಳುವಳೆಂದೂ, ಅದು ಅವಳ ಸಂಸ್ಕೃತಿಯ ಫಲವೆಂದೂ ಗಾಢನಂಬಿಕೆ. ಆದರೂ ಮಗಳ ತಾಯಿ ತಾಯಿಯೇ ಅಲ್ಲವೇ? ತನ್ನನ್ನು ಅಗಲಿದ ಒಬ್ಬಳೇ ಮಗಳನ್ನು ಯಶೋದಾ ತಾಯಿ, ಅವಳ ಅತ್ತೆಯಾಗಿ, ಅವಳನ್ನು ಚೆನ್ನಾಗಿ ನೋಡಿಕೊಳ್ಳುವಳೋ ಇಲ್ಲವೋ ಎಂಬ ಅಳುಕು ಅವಳನ್ನು ಬಾಧಿಸುತ್ತದೆ.

೫. ತಮ್ಮಾಮನ್ ನನ್ದಗೋಪಾಲನ್ ತೞೀ ಇಕ್ಕೊಣ್ಡೆನ್ ಮಹಳ್ ತನ್ನೈ

ಶೆಮ್ಮಾನ್ದಿರೇಯೆನ್ಱು ಶೊಲ್ಲಿ ಚ್ಚೆೞುಙ್ಗಯಱ್ ಕಣುಂ ಜೆವ್ವಾಯುಮ್

ಕೊಮ್ಮೈಮುಲೈಯುಮಿಡೈಯುಙ್ಗೊೞುಮ್ ಪಣೈತೋಳ್ ಹಳುಙ್ಕಣ್ಡಿಟ್ಟು

ಇಮ್ಮಾಹಳೈಪ್ಪೆಟ್ರತಾಯರ್ ಇನಿತ್ತರಿಯಾರೆನ್ನುಙ್ಕೊಲೋ

ತಮ್ ಮಾಮನ್=ಅವಳ\(ನನ್ನ ಮಗಳ\) ಮಾವನಾದ, ನನ್ದಗೋಪಾಲನ್=ನಂದಗೋಪಾಲನು, ಎನ್ ಮಹಳ್ ತನ್ನೈ=ನನ್ನ ಮಗಳನ್ನು, ತೞೀ ಇಕ್ಕೊಣ್ಡು=ಪ್ರೇಮದಿಂದ ಆಲಿಂಗಿಸಿಕೊಂಡು, ಶೆಮ್ಮಾನ್ದಿರು=ನೆಟ್ಟಗೆ ನಿಲ್ಲು, ಎನ್ಱು=ಎಂದು, ಶೊಲ್ಲಿ=ಹೇಳಿ \(ಅವಳ\), ಚೆೞು=ಸೊಬಗಿನ, ಕಯಲ್=ಮೀನಿನಂತಿರುವ, ಕಣ್ಣುಮ್=ಕಣ್ಣುಗಳನ್ನೂ, ಶೆಮ್=ಕೆಂಪಗಿರುವಮ್ ವಾಯುಮ್=ತುಟಿಗಳನ್ನೂ, ಕೊಮ್ಮೈ=\(ಬಲಿತು\) ಬೆಳೆದಿರುವ, ಮುಲೈಯುಮ್=ಮೊಲೆಗಳನ್ನೂ, ಇಡೈಯುಮ್=ನಡುವನ್ನೂ, ಕೊೞುಮ್=ಪುಷ್ಟವಾದ

೧೨೨

ಪಣೈ=ಬಿದಿರಿನಂತೆ ನೀಳವಾದ, ತೋಳ್ ಹಳುಮ್=ತೋಳುಗಳನ್ನೂ, ಕಣ್ಡಿಟ್ಟು=ಕಣ್ಣಿಟ್ಟುನೋಡಿ, ಇಮ್ಮಹಳೈ=ಈ ಮಗಳನ್ನು, ಪೆಟ್ರ=ಹಡೆದ, ತಾಯರ್=ತಾಯಿಯು, ಇನಿ=ಇನ್ನುಮುಂದೆ, ತರಿಯಾಳ್=ಭರಿಸಲಾರಳು\(ಬದುಕಿರಲಾರಳು\), ಎನ್ನುಮ್ ಕೊಲೋ=ಎನ್ನುತ್ತಾನೋ ಏನೋ?

ಅವಳ\(ನನ್ನ ಮಗಳ\) ಮಾವನಾದ ನಂದಗೋಪಾಲನು ನನ್ನ ಮಗಳನ್ನು ಪ್ರೇಮದಿಂದ ಆಲಿಂಗಿಸಿಕೊಂಡು, “ನೆಟ್ಟಗೆ ನಿಲ್ಲು”ಎಂದು ಹೇಳಿ, ಅವಳ ಸುಂದರವಾದ ಮೀನಿನಂಥ ಕಣ್ಣುಗಳನ್ನೂ, ಕೆಂಪನೆಯ ತುಟಿಗಳನ್ನೂ ಬಲಿತು ಬೆಳೆದಿರುವ ಸ್ತನಗಳನ್ನೂ, ನಡುವನ್ನೂ, ಪುಷ್ಟವಾದ ನೀಳವಾದ ತೋಳುಗಳನ್ನೂ ಕಣ್ಣಿಟ್ಟು ನೋಡಿ, ಈ ಮಗಳನ್ನು ಹಡೆದ ತಾಯಿ ಇನ್ನುಮುಂದೆ ಬದುಕಿರಲಾರಳು”ಎನ್ನುತ್ತಾನೋ ಏನೋ?\(೫\)

ಹಿಂದಿನ ಪಾಶುರದಲ್ಲಿ ತನ್ನ ಮಗಳ ಅತ್ತೆಯ ಮನೋಭಾವವೇನಿರಬಹುದೆಂದು ತಾಯಿ ಊಹಿಸಿದ್ದಾಯಿತು. ಈಗ ಅವಳ ಮಾವನಾದ ನಂದಗೋಪನ ಯೋಚನೆಗಳೇನಿರಬಹುದು ಎಂದು ಊಹಿಸಿ ಸೂಚಿಸುತ್ತಾಳೆ: ತನ್ನ “ಮರುಮಗಳು” ತನ್ನ ಮನೆಗೆ ಬಂದದ್ದನ್ನು ಕಂಡು ಅವಳನ್ನು ಹತ್ತಿರಕ್ಕೆ ಕರೆಯುತ್ತಾನೆ. ಪ್ರೇಮದಿಂದ ಅಪ್ಪಿಕೊಳ್ಳುತ್ತಾನೆ. ಅವಳು ಮನೆಗೂ ಹೊಸಬಳು, ಮಾವನಿಗೂ ಹೊಸಬಳು. ಆದ್ದರಿಂದ, ಅವಳಿಗೆ ನಾಚಿಕೆ. ತಲೆತಗ್ಗಿಸಿಕೊಂಡು, ನೆಲವನ್ನು ನೋಡುತ್ತಾ, ಕಾಲ ಹೆಬ್ಬೆರಿಳಿನಿಂದ ನೆಲವನ್ನು ಕೆರೆಯುತ್ತಾ ನಿಲ್ಲುತ್ತಾಳೆ. ನಾಚಿಕೆಯಿಂದ ಅವಳ ಮುಖ ಕೆಂಪಾಗಿದೆ. ಇದನ್ನೆಲ್ಲ ನಂದಗೋಪಾಲನು ನೋಡುತ್ತಾನೆ. “ಮಗು ನನ ಮುಂದೆ, ಸಂಕೋಚ ಪಡಬೇಡ. ನೆಟ್ಟಗೆ ನಿಲ್ಲು”ಎನ್ನುತ್ತಾನೆ. ಹಾಗೆ ನಿಂತ ಅವಳ ಕಣ್ಣುಗಳನ್ನು ನೋಡುತ್ತಾನೆ: ಅವು ಮೀನಿನ ಮಾಟವಾಗಿ ಸುಂದರವಾಗಿವೆ. ತುಟಿಗಳನ್ನು ನೋಡುತ್ತಾನೆ: ಅವು ತೊಂಡೆಹಣ್ಣಿನಂಥ ಚೆಂದುಟಿಗಳು. ವಕ್ಷಸ್ಥಲವನ್ನು ನೋಡುತ್ತಾನೆ: ಅಲ್ಲಿ ಚೆನ್ನಾಗಿ ಬಲಿತ ದುಂಡನೆಯಸ್ತನಗಳು. ನಡೂವನ್ನು ನೋಡುತ್ತಾನೆ:ಸಿಂಹದ ನಡುವಿನಂತೆ ಅತಿಸಣ್ಣ ನಡು ಕಾಣುತ್ತದೆ. ಇವುಗಳನ್ನೆಲ್ಲಾ ಚೆನ್ನಾಗಿ ಗಮನಿಸಿ ನೋಡಿ, ತನ್ನ “ಮರು ಮಗಳು” ಸುರಸುಂದರಿಯೇ ಸರಿ ಎಂದು ಹರ್ಷಿಸುತ್ತಾನೆ. ಅವನಿಗೆ ಅವಳ ತಾಯಿಯ ಗಮನ ಬರುತ್ತದೆ. ಅವನೆನ್ನುತ್ತಾನೆ:

’ಇಂಥ ಚೆಲುವೆಯಾದ ಹೆಣ್ಣುಮಗಳನ್ನು ಹಡೆದ ತಾಯಿ ಇಷ್ಟು ದಿನವೂ ಅವಳನ್ನು ಜೊತೆಯಲ್ಲಿಟ್ಟುಕೊಂಡು ಅವಳನ್ನು ಸಾಕುತ್ತಾ, ನೋಡಿ, ನಲಿದು ಕಾಲಕಳೆಯುತ್ತಿದ್ದಳಲ್ಲಾ. ಈಗ ಅವಳ ಮಗಳಿಂದ ಅವಳು ಅಗಲಿದಳು. ಇನ್ನುಮುಂದೆ ಅವಳೂ ಬದುಕಿರಲಾರಳು. ಅವಳ ಅಗಲಿಕೆ ಅಷ್ಟು ಅಸಹನೀಯವಗೌವುದಲ್ಲವೇ? ಅಗಲಿಕೆಯ ಕೊರಗನ್ನು ಇದ್ದು ಅನುಭವಿಸುವುದಕ್ಕಿಂತಲೂ ಅವಳಿಗೆ ಸಾಯುವುದು ಲೇಸೆನ್ನಿಸಬಹುದೇನೋ?

ಪಾಶುರದ ತಾಯಿ ತನ್ನ ಮಗಳನ್ನು ಅಗಲಿದ ಬಳಿಕ ಅವಳ \(ಮಗಳ\)ಮಾವನ ಮನಸ್ಸನ್ನು ಸೂಚಿಸುವುದರ ಜೊತೆಯಲ್ಲಿ ತನ್ನ ಮನೋಗತವನ್ನೂ ಪರೋಕ್ಷವಾಗಿ ವ್ಯಕ್ತಪಡಿಸುತ್ತಾಳೆ.

೧೨೩

೬.ವೇಡರ್ ಮಱಕ್ಕೂಲಮ್ ಪೋಲೇ ವೇಣ್ಡಿಟ್ರುಚ್ಚೆಯ್ ದೆನ್ ಮಹಳೈ

ಕೂಡಿಯ ಕ್ಕೂಟಮೇಯಾಹಕ್ಕೊಣ್ಡು ಕುಡಿವಾೞುಮ್ ಕೊಲೋ

ನಾಡುನಗರುಮಱಿಯ ನಲ್ಲದೋರ್ ಕಣ್ಣಾಲಮ್ ಶೆಯ್ದು

ಶಾಡಿಱಪ್ಪಾಯ್ ನ್ದ ಪೆರುಮಾನ್ ತಕ್ಕವಾಕೈಪ್ಪಟ್ರುಙ್ಗೊಲೋ

ವೇಡರ್=ಬೇಡರು, ಮಱವರ್=ಕಾಡು ಕುರುಬರು, ಮುಂತಾದವರ, ಕುಲಮ್=ಕುಲದವರ, ಪೋಲೇ=ಹಾಗೆ, ವೇಣ್ಡಿಟ್ರು ಶೆಯ್ದು=ತನ್ನನ್ನು ಬೇಡುವಂತೆ ಮಾಡಿ, ಎನ್=ನನ್ನ, ಮಹಳೈ=ಮಗಳನ್ನು, ಕೂಡಿಯ=ಗಂದುಹೆಣ್ಣುಗಳ ಸೇರಿಕೆಯ, ಕೂಟ್ಟಮೇ=ಕೂಟವೇ, ಆಹ=ಮದುವೆಯೆಂದಾಗಿ, ಕೊಣ್ಡು=ತಿಳಿದುಕೊಂಡು, ಕುಡಿವಾೞುಮ್ ಕೊಲೋ=ಸಂಸಾರ ಮಾಡುವನೋ? ನಾಡುಮ್=ಗ್ರಾಮವಾಸಿಗಳು, ನಗರುಮ್= ಪಟ್ಟಣ ವಾಸಿಗಳೂ, ಅಱಿಯ=ಅರಿತುಕೊಳ್ಳುವಂತೆ, ನಲ್ಲದು=ಉತ್ಕೃಷ್ಟವಾದ, ಓರ್=ಒಂದು, ಕಣ್ಣಾಲಮ್= ಮದುವೆಯನ್ನು, ಶೆಯ್ದು=ಮಾಡಿ, ಶಾಡು=ಶಕಟವನ್ನು, ಇಱ=ನಾಶವಾಗುವಂತೆ, ಪಾಯ್ ನ್ದ=ಝಾಡಿಸಿ ಒದೆದ, ಪೆರುಮಾನ್=ಸ್ವಾಮಿಯು, ತಕ್ಕ=\(ಶಾಸ್ತ್ರಕ್ಕೆ\)ತಕ್ಕದಾದ, ಆ=ರೀತಿಯಲ್ಲಿ, ಕೈಪ್ಪಟ್ರುಮ್ ಕೊಲೋ=ಕೈಹಿಡಿಯುತ್ತಾನೋ?

ಬೇಡರು ಮರವರು ಮುಂತಾದ ಕುಲದವರ ಹಾಗೆ ತನ್ನನ್ನು ಬೇಡುವಂತೆ ಮಾಡಿ, ಗಂಡುಹೆಣ್ಣುಗಳ ಸೇರಿಕೆಯ ಕೂಟವೇ ಮದುವೆಯೆಂದು ತಿಳೀದುಕೊಂಡು ನನ್ನ ಮಗಳೊಡನೆ ಸಂಸಾರಮಾಡುವನೋ? ಗ್ರಾಮವಾಸಿಗಳೂ ನಗರವಾಸಿಗಳೂ ಅರಿಯುವಂತೆ ಬಹಿರಂಗವಾಗಿ ಉತ್ಕೃಷ್ಟವಾದ ಒಂದು ಮದುವೆಯನ್ನು ಮಾಡಿ, ಶಕಟವನ್ನು ನಾಶವಾಗುವಂತೆ ಝಾಡಿಸಿ ಒದೆದ ಸ್ವಾಮಿಯು, ಶಾಸ್ತ್ರ ಸಮ್ಮತವಾದ ರೀತಿಯಲ್ಲಿ ಅವಳ ಕೈಹಿಡಿಯುವನೋ?\(೬\)

ಮದುವೆ ಎಂಟು ಬೇರೆಬೇರೆ ವಿಧಗಳಲ್ಲಿ ನಡೆಯಬಹುದೆಂದು ವಿವರಿಸಿದ್ದಾರೆ. ಬೇಡರು ಮರವರು ಮುಂತಾದ ಕುಲದವರು ಮಾಡುವ ಮದುವೆ ಅವರ ಕುಲಾಚಾರಕ್ಕೆ ಸಂಬಂಧಿಸಿದ್ದು. ಗಂಡುಹೆಣು ಪರಸ್ಪರ ಸಮ್ಮತಿಸಿದರೆ, ಒಂದು ಒಳ್ಳೆಯ ದಿನ ಅವರಿಬ್ಬರೂ ಕೂಡಿಕೊಂಡರೆ ಅವರ ಮದುವೆ ಮುಗಿಯಿತು. ಅನಂತರ ಅವರು ಗಂಡಹೆಂಡಿರಾಗಿ ಸಂಸಾರವನು ನಡಸಿಕೊಳ್ಳುತ್ತಾರೆ. ಈ ಬಗೆಯ ವಿವಾಹವನ್ನು “ಕೂಡಿಕೆ”ಎನ್ನುತ್ತಾರೆ. ಮತ್ತೊಂದು ಬಗೆಯದು ವಿಧಿವತ್ತಾದ ವಿವಾಹ.

೧೨೪

ಅದನ್ನು ಅಗ್ನಿಸಾಕ್ಷಿಯಾಗಿ ನಡಸತಕ್ಕದ್ದು. ಗಂಡಿನಹೆಣ್ಣಿನ ತಂದೆ ತಾಯಿಗಳೂ ಬಂಧುಗಳೂ ಇಷ್ಟಮಿತ್ರರೂ ಒಟ್ಟಾಗಿ ಸೇರಿ, ಒಂದು ಗೊತ್ತಾದ ಶುಭದಿನದಂದು, ಗಂಡುಹೆಣ್ಣುಗಳನ್ನು ಶಂಗರಿಸಿ, ಮದುವೆ ಮಂಟಪಕ್ಕೆ ಕರೆದೊಯ್ದು, ಎಲ್ಲರ ಸಮ್ಮುಖದಲ್ಲಿ, ಅಗ್ನಿಸಾಕ್ಷಿಯಾಗಿ ಮಂತ್ರಪೂರ್ವಕವಾಗಿ ಗಂಡುಹೆಣ್ಣಿನ ಕೈಯನ್ನು ಹಿಡಿಯುವುದು ಮತ್ತು ಧರ್ಮ ಅರ್ಥ ಕಾಮಗಳಲ್ಲಿ ಅತಿಚರಿಸುವುದಿಲ್ಲ”ಎಂದು ಪರಸ್ಪರ ವಾಗ್ದಾನ ಮಾಡುವುದು. \(ನಾತಿಚರಾಮಿ\).

ಪಾಶುರದ ತಾಯಿಗೆ ಮನಸ್ಸಿನಲ್ಲಿ ಹೊಯ್ದಾಟ. ತನ್ನ ಮಗಳನ್ನುಕೃಷ್ಣನು ಮರುಳುಗೊಳಿಸಿ, ಅವನನ್ನು ಬೇಡುವಂತೆ ಮಾಡಿ ಅವಳನ್ನು ತನ್ನಲ್ಲಿಗೆ ಕರೆದೊಯ್ದನಷ್ಟೆ. ಅಲ್ಲಿ ಕೂಡಿಕೆಯ ರೀತಿಯಲ್ಲಿ ಗುಟ್ಟಾಗಿ ಮದುವೆ ಮಾಡಿಕೊಂಡು ಅವಳೊಡನೆ ಸಂಸಾರ ನಡಸುವನೋ ಅಥವಾ, ವಿಧಿವತ್ತಾಗಿ, ಬಹಿರಂಗವಾಗಿ, ಎಲ್ಲರೆದುರಿಗೆ ಶುಭದಿನದಂದು ಅವಳ ಪಾಣಿಗ್ರಹಣ ಮಾಡುವನೋ ಕಾಣೆನಲ್ಲಾ ಎಂದು ಯೋಚಿಸುತ್ತಾಳೆ. ತನ್ನ ಒಬ್ಬಳೇ ಮಗಳನ್ನು ಎಲ್ಲರೂ ನೋಡುವಂತೆ, ಎಲ್ಲರಿಗೂ ತಿಳಿಯುವಂತೆ ಅದ್ಧೂರಿಯ ವಿವಾಹ ವಿಧಿಪೂರ್ವಕವಾಗಿ ನಡೆಯುವುದನ್ನು ತಾನು ಕಣ್ತುಂಬ ನೋಡಿ ನಲಿಯಬೇಕೆಂಬುದು ಅವಳ ಆಶೆ. ಅದಕ್ಕೆ ಈಗ ಎಡೆಯಿಲ್ಲದಂತೆ ಆಯಿತಲ್ಲಾ ಎಂಬುದು ಚಿಂತೆ.

೭. ಅಣ್ಡತ್ತಮರರ್ ಪೆರುಮಾನ್ ಆೞಿಯಾನಿನ್ಱೆನ್ ಮಹಳೈ

ಪಣ್ಡಪ್ಪೞಿಪ್ಪುಕ್ಕಳ್ ಶೊಲ್ಲಿ ಪ್ಪರಿಶಱವಾಣ್ಡಿಡುಙ್ಕೊಲೋ

ಕೊಣ್ಡುಕ್ಕೂಡಿವಾೞ್ ಕ್ಕೈವಾೞ್ ನ್ದೂ ಕೋವಲರ್ ಪಟ್ಟಮ್ ಕವಿತ್ತು

ಪಣ್ಡೈಮಣಾಟ್ಟಿಮಾರ್ ಮುನ್ನೇ ಪಾದುಕಾವಲ್ ವೈಕ್ಕೂಙ್ಕೊಲೋ

ಅಣ್ಡತ್ತು=ಬ್ರಹ್ಮಾಂದದಲ್ಲಿರುವ, ಅಮರರ್=ಅಮರರಿಗೆಲ್ಲಾ, ಪೆರುಮಾನ್=ಸ್ವಾಮಿಯೂ, ಆೞಿಯಾನ್=ಚಕ್ರಧಾರಿಯೂ\(ಆದ ಕೃಷ್ಣನು\), ಇನ್ಱು=ಇಂದು, ಎನ್ ಮಹಳೈ=ನನ್ನ ಮಗಳನ್ನು ಕುರಿತು, ಪಣ್ಡಮ್=ವಸ್ತುಗಳಿಗೆ ಮಾಡುವಂತೆ, ಪೞಿಪ್ಪುಕ್ಕಳ್=ಕೊರತೆಗಳನ್ನು, ಶೊಲ್ಲಿ=ಹೇಳಿ, ಪರಿಶು=ಅಂತಸ್ತು, ಅಱ=ಪೂರ್ತಿಯಾಗಿ ಇಲ್ಲದಂತೆ, ಆಣ್ಡುಮ್ ಕೊಲೋ=\(ಅವಳ ಮೇಲೆ\), ಯಜಮಾನ್ಯ ನಡಸುವನೋ? ಕೊಣ್ಡು=\(ಇವಳನ್ನು\)ಮರ್ಯಾದೆಯಿಂದ ಸ್ವೀಕರಿಸಿ, ಕುಡಿವಾೞ್ ಕ್ಕೈ=ಸಂಸಾರಿಯ ಜೀವನವನ್ನು, ವಾೞ್ ನ್ದು=ನಡಸುತ್ತಾ\(ಬಾಳುತ್ತಾ\)

೧೨೫

ಕೋವಲರ್=ಗೋವಳರ, ಪಟ್ಟಮ್=ಯಜಮಾನ್ಯವನ್ನು, ಕವಿತ್ತು=ಹೊರಿಸಿ, ಪಣ್ಡೈ=ಹಳೆಯ ಮಣಾಟ್ಟಿಮಾರ್=ಪಟ್ಟ ಮಹಿಷಿಯಾದವರ, ಮುನ್ನೇ=ಎದುರಿನಲ್ಲಿ, ಪಾದುಕಾವಲ್=ಅಂತಃಪುರದ ರಕ್ಷಣೆಯಲ್ಲಿ, ವೈಕ್ಕೂಮ್ ಕೊಲೋ=ಇಡುವನೋ?

ಬ್ರಹ್ಮಾಂಡದಲ್ಲಿರುವ ಅಮರರಿಗೆಲ್ಲರಿಗೂ ಸ್ವಾಮಿಯೂ ಚಕ್ರಧಾರಿಯೂ ಆದವನು\(ಕೃಷ್ಣ\) ಇಂದು ನನ್ನ ಮಗಳನ್ನು ಕುರಿತು ವಸ್ತುಗಳಿಗೆ ಮಾಡುವಂತೆ ಕೊರತೆಗಳನ್ನು ಎತ್ತಿಹಿಡಿದು ಅವಳಿಗೆ ಯಾವ ಅಂತಸ್ತೂ ಇಲ್ಲದಂತೆ ಅವಳ ಮೇಲೆ ಒಡೆತನ ನಡಸುವನೋ? ಇಲ್ಲವೆ, ಇವಳನ್ನು ಮರ್ಯಾದೆಯಿಂದ ಬರಮಾಡಿಕೊಂಡು ಸಂಸಾರಿಯ ಬಾಳನ್ನು ಬಾಳುತ್ತಾ, ಇವಳಿಗೆ ಗೋವಳರ ಒಡತಿಯ ಪಟ್ಟವನ್ನು ಕಟ್ಟಿ ,ತನ್ನ ಹಳೆಯ\(ಪಟ್ಟ\)ಮಹಿಷಿಯರ ಎದುರಿನಲ್ಲೇ ಅಂತಃಪುರದ ರಕ್ಷಣೆಯಲ್ಲಿ ಇರಿಸುವನೋ?\(೭\)

ಪಾಶುರದ ತಾಯಿಗೆ ತನ್ನ ಮಗಳಿಗೆ ಶ್ರೀಕೃಷ್ಣನ ಅಂತಃಪುರದಲ್ಲಿ ಸರಿಯಾದ ಸ್ಥಾನ ಸಿಕ್ಕುವುದೋ ಇಲ್ಲವೋ ಎಂಬ ಚಿಂತೆ. ತನ್ನ ಮಗಳಿಗೆ ಗಂಡನಾಗಿರುವವನು ದೇವಾಧಿದೇವನು, ಬ್ರಹ್ಮಾಣ್ಡನಾಯಕನು, ಚಕ್ರಧಾರಿ. ಅವನ ಗುಣವಿಭೂತಿಗಳಿಗೆ ಎಣೆಯೇ ಇಲ್ಲ. ಅಂಥವನು ಹೊಸದಾಗಿ ಕೈಹಿಡಿದ \(ತನ್ನ ಮಗಳ ಗುಣಾದಿಗಳಲ್ಲಿ ಕೊರತೆಗಳನ್ನು ಎತ್ತಿಹಿಡಿದು ಅವಳ ಯೋಗ್ಯತೆಯನ್ನು ಕೀಳುಮಾಡಿಬಿಟ್ಟು ಅವಳಿಗೆ ಯಾವ ಬಗೆಯ ಗೌರವಕ್ಕೂ ಎಡೆಯಿಲ್ಲದಂತೆ ಸಾಮಾನ್ಯವಾದ ಊಳಿಗದವಳಂತೆ ಅಲಕ್ಷ್ಯದಿಂದ ನೋಡಿಕೊಳ್ಳುವನೋ? ಇಲ್ಲವೇ, ಹೊಸದಾಗಿ ಕೈಹಿಡಿದವಳೆಂಬ ಅವಳನ್ನು ಆದರದಿಂದಲೂ ಗೌರವದಿಂದಲೂ ಬರಮಾಡಿಕೊಂಡು, ಅವನ ಹಳೆಯ ಪಟ್ಟಮಹಿಷಿಯರಿಗೆಲ್ಲಾ ಸಲ್ಲುವ ಸಕಲ ಮರ್ಯಾದೆಗಳೊಂದಿಗೆ ಅವಳನ್ನು “ಗೋವಳರ ಒಡತಿ” ಎಂಬ ಪಟ್ಟಕಟ್ಟಿ, ಅಂತಃಪುರದಲ್ಲಿ ಸೇರಿಸಿ, ದಾಸದಾಸಿಯರ ರಕ್ಷಣೆಯನ್ನು ಕೊಡುವನೋ?

“ಪಣ್ಡಪ್ಪೞಿಪ್ಪುಕ್ಕಳ್ ಶೊಲ್ಲಿ”- ಇದು ಒಂದು ಉಪಮಾನ. ಸಾಮಾನ್ಯವಾಗಿ, ವಸ್ತುಗಳನ್ನು ವ್ಯಾಪಾರ ಮಾಡುವಾಗ, ಅವುಗಳ ಬೆಲೆಯನ್ನು ಇಳಿಸುವುದಕ್ಕಾಗಿ ಅವುಗಳಲ್ಲಿ ಇಲ್ಲದ ಸಲ್ಲದ ದೋಷಗಳನ್ನು ಎತ್ತಿಹಿಡಿಯುವುದು ವಾಡಿಕೆ. ಹಾಗೆಯೇ, ಬಲವಂತದಿಂದ ಮದುವೆಯಾದ ಹೊಸ ಹೆಂಡತಿಗೆ ತಕ್ಕ ಗೌರವವನ್ನು ಕೊಡಬಾರದೆಂದು ಬಯಸುವುದಾದರೆ, ಅವಳ ಗುಣದಲ್ಲಿ ಸಲ್ಲದ ದೋಷಗಳನ್ನು ಆರೋಪಿಸುವುದು.

೧೨೬

೮. ಕುಡಿಯಿಱ್ ಪಿಱನ್ದವರ್ ಶೆಯ್ಯುಙ್ಗುಣಮೊನ್ಱುಮ್ ಶೆಯ್ದಿಲನನ್ದೋ

ನಡೈಯೊನ್ಱುಮ್ ಶೆಯ್ದಿಲನ್ ನಙ್ಗಾಯ್ ನನ್ದಗೋಪನ್ ಮಹನ್ ಕಣ್ಣನ್

ಇಡೈಯಿರುಪಾಲುಮ್ ವಣಙ್ಗ ಇಳೈತ್ತಿಳೈತ್ತೆನ್ ಮಹಳೇಙ್ಗಿ

ಕಡೈಕಯಿಱೇ ಪಟ್ರಿವಾಙ್ಗಕ್ಕೈತೞುಮ್ ಪೇರಿಡುಙ್ಕೊಲೋ

ನಙ್ಗಾಯ್=ಗುಣವತಿಯೇ, ನನ್ದಗೋಪನ್=ನಂದಗೋಪನ, ಮಹನ್=ಮಗನಾದ, ಕಣ್ಣನ್=ಕೃಷ್ಣನು, ಕುಡಿಯಿಲ್=ಸದ್ವಂಶದಲ್ಲಿ, ಪಿಱನ್ದವರ್=ಜನಿಸಿದವರು, ಶೆಯ್ಯುಮ್=ಅನುಸರಿಸುವ, ಗುಣಮ್=ಸದ್ಗುಣಗಳು, ಒನ್ಱುಮ್=ಒಂದನ್ನಾದರೂ, ಶೆಯ್ದು ಇಲನ್=ಅನುಸರಿಸಿದವನಲ್ಲ, ನಡೈ=ನಡತೆಯಲ್ಲೂ, ಒನ್ಱುಮ್=ಒಂದನ್ನಾದರೂ, ಶೆಯ್ದು ಇಲನ್=ಆಚರಿಸಿದವನಲ್ಲ, ಅನ್ದೋ=ಅಯ್ಯೋ, ಎನ್ ಮಹಳ್=ನನ್ನ ಮಗಳು ಮೊಸರು ಕಡೆಯುವಾಗ, ಇಡೈ=ನಡುವಿನ, ಇರು=ಎರಡು, ಪಾಲುಮ್=ಪಕ್ಕಗಳೂ, ವಣಙ್ಗ=ಬಾಗುತ್ತಿರಲು, ಏಙ್ಗಿ=ಏದುತ್ತಾ, ಇಳೈತ್ತು ಇಳೈತ್ತು=ಚೆನ್ನಾಗಿ ಎಳೆದು ಎಳೆದು, ಕಡೈ=ಕಡೆಯುವ, ಕಯಿಱೇ=ಹಗ್ಗವನ್ನು, ಪಟ್ರಿ=ಹಿಡಿದು, ವಾಙ್ಗಿ=ಬಲವಾಗಿ ಎಳೆದಾಡುವುದರಿಂದ, ಕೈತೞುಮ್ಬು=ಕೈಯಲ್ಲಿ ಗಾಯ, ಏಱಿಡುಮ್ ಕೊಲೋ=ಮೂಡುವುದೋ ಏನೋ?

ಗುಣವತಿಯೇ, ನಂದಗೋಪಾಲನ ಮಗನಾದ ಕೃಷ್ಣನು ಸದ್ವಂಶದಲ್ಲಿ ಜನಿಸಿದವರು ಅನುಸ್ರೈಸುವ ಸದ್ಗುಣಗಳಲ್ಲಿ ಒಂದನ್ನಾದರೂ ಅನುಸರಿಸಿದವನಲ್ಲ. ನಡತೆಯಲ್ಲೂ ಒಂದನ್ನಾದರೂ ಆಚರಿಸಿದವನಲ್ಲ. ಅಯ್ಯೋ ನನ್ನ ಮಗಳು ಮೊಸರು ಕಡ್ಯೆಉವಾಗ ನಡುವಿನ ಎರಡುಪಕ್ಕಗಳೂ ಬಾಗುತ್ತಿರಲು ಆಯಾಸದಿಂದ ಏದುತ್ತಾ ಉಸಿರನ್ನು ಚೆನ್ನಾಗಿ ಎಳೆದು ಎಳೆದು ಕಡೆಯುವ ಹಗ್ಗವನ್ನು ಹಿಡಿದು ಬಲವಾಗಿ ಎಳೆಯುವುದರಿಂದ ಕೈಯಲ್ಲಿ ಗಾಯ ಮೂಡುವುದೋ ಏನೋ?\(೮\)

ಪಾಶುರದ ತಾಯಿ ತನ್ನ ಪೇಚನ್ನು ಮತ್ತೊಬ್ಬ ಕುಲೀನ ತಾಯಿಯಲ್ಲಿ ಹೇಳಿಕೊಳ್ಳುತ್ತಾಳೆ: ನಂದಗೋಪನ ಮಗನಾದ ಕೃಷ್ಣನು ಸದ್ವಂಶದಲ್ಲಿ ಹುಟ್ಟಿದ್ದಾನೆ, ದಿಟ. ಆದರೆ, ಅವನ ಗುಣವೂ ನಡತೆಯೂ ಸದ್ವಂಶದವರಿಗೆ ತಕ್ಕದ್ದಲ್ಲ. ಸತ್ಕುಲಜಾತೆಯಾದ ನನ್ನ ಮಗಳನ್ನು ಹೇಗೋ ಮರುಳೂಮಾಡಿ ನಮ್ಮನ್ನೆಲ್ಲಾ ತೊರೆದುಹೋಗುವಂತೆ ಮಾಡಿಬಿಟ್ಟನಲ್ಲ. ಅವಳನ್ನು ತನ್ನ ಸಂಗಡ ಕರೆದೊಯ್ದುಬಿಟ್ಟನಲ್ಲ. ಇದು ಸದ್ಗುಣವೇ? ಸನ್ನಡತೆಯೇ? ತನ್ನ ಮನೆಯಲ್ಲಿ ಅವಳನ್ನು ಮೊಸರನ್ನು ಕಡೆಯುವ ಚಾಕರಿಗೆ ನಿಯಮಿಸಿದನೂ ಏನೋ?ಅಪರಿಮಿತ ಪ್ರಮಾಣದ ಮೊಸರನ್ನು ಕಡೆದು ಕಡೆದು ಅವಳಿಗೆ ಎಷ್ಟು ದಣಿವಾಗಿದೆಯೋ ಕಾಣೆ. ಕಡೆಯುವ ಹಗ್ಗವನ್ನು ಹಿಡಿದು, ಬಲವಾಗಿ ಅದನ್ನು ಎಳೆದು ಎಳೆದು ಅವಳ ಕೈಗಳ ಮೇಲೆ ಬೊಬ್ಬೆ ಎದ್ದಿದೆಯೋ ಏನೋ? ಮೊಸರುಕಡೆಯುವಾಗ

೧೨೭

ಅವಳು ತನ್ನ ಸೊಂಟವನ್ನೂ ಪಕ್ಕಗಳನ್ನೂ ಎಡಕ್ಕೂ ಬಲಕ್ಕೂ ಹೊರಳಿಸಿ ಹೊರಳಿಸಿ ಅವಳಿಗೆ ಏದುಸುರು ಬಂದಿರಬಹುದು. ಆದರೂ, ಅತೆಯ ಮನೆಯಾದ್ದರಿಂದ ಅವಳು ತನ್ನ ಕೆಲಸವನ್ನು ಮಾಡಲೇಬೇಕಾದ್ದರಿಂದ, ಉಸಿರನ್ನು ಚೆನ್ನಾಗಿ ಎಳೆದು ಎಳೆದು ಆಯಾಸಗೊಳ್ಳುತ್ತಿರಬಹುದು. ಪ್ರೀತಿಯ ಗಂಡನಾಗಿರುವ ಪಕ್ಷದಲ್ಲಿ ಅವಳುಪಡುವ ಕಷ್ಟವನ್ನು ನೋಡಿಯೂ ಸಹ ಹೀಗೆ ಅವನು ಸುಮ್ಮನಿರುವುದೇ? ಅದು ಸದ್ಗುಣವೇ? ಸನ್ನಡತೆಯೇ?

೯. ವೆಣ್ಣಿಱತ್ತೋಯ್ ತಯಿರ್ ತನ್ನೈ ವೆಳ್ ವರೈಪ್ಪಿನ್ ಮುನ್ನೆೞುನ್ದು

ಕಣ್ಣುಱಙ್ಗಾದೇಯಿರುನ್ದು ಕಡೈಯವುನ್ತಾನ್ ವಲ್ಲಳ್ ಕೊಲೋ

ಒಣ್ಣಿಱುತ್ತಾಮರೈಚ್ಚೆಙ್ಗಣ್ ಉಲಹಳನ್ದಾನೆನ್ ಮಹಳೈ

ಪಣ್ಣಱೈಯಾಪ್ಪಣಿಕೊಣ್ಡು ಪರಿಶಱ ವಾಣ್ಡಿಡುಮ್ ಕೊಲೋ

ವೆಳ್=ಬೆಳಗು, ವರೈಪ್ಪಿನ್=ಬರುವುದಕ್ಕಿಂತ, ಮುನ್=ಮುನ್ನ, ಎೞುನ್ದು=ಎದ್ದು, ಕಣ್=ಕಣ್ಣು, ಉಱಙ್ಗಾದೇ=ಮುಚ್ಚದೆಯೇ, ಇರುನ್ದು=ಇದ್ದು, ವೆಳ್=ಬಿಳುಪು, ನಿಱಮ್=ಬಣ್ಣದ, ತೋಯ್=ಹೆಪ್ಪುಗಟ್ಟಿರುವ, ತಯಿರ್ ತನ್ನೈ=ಮೊಸರನ್ನು, ಕಡೈಯವುಮ್=ಕಡೆಯುವುದಕ್ಕೂ,ತಾನ್=ತನ್ನ \(ನನ್ನ ಮಗಳು\) ವಲ್ಲಳ್ ಕೊಲೋ=ಶಕ್ತಳಾಗಿದ್ದಾಳೋ?, ಒಳ್=ಒಳ್ಳೆಯ, ನಿಱಮ್=ಬಣ್ಣವುಳ್ಳ, ಶೆಮ್=ಕೆಂಫು, ತಾಮರೈ=ತಾವರೆಯ, ಕಣ್=ಕಣ್ಣುಳ್ಳ, ಉಲಹು=ಲೋಕಗಳನ್ನು, ಅಳನ್ದಾನ್=ಅಳೆದವನು, ಎನ್=ನನ್ನ, ಮಹಳೈ=ಮಗಳ\(ಮಗಳಿಂದ\), ಪಣ್=ಕಾರ್ಯಗಳನ್ನು, ಅಱೈಯಾ=ಕೃತ್ರಿಮರಹಿತವಾಗಿ, ಪಣೀಕೊಣ್ಡು=ಮಾಡಿಸಿಕೊಂಡು, ಪರಿಶು=\(ಅವಳ\) ಹಿರಿಮೆ, ಅಱ=ಕೊರತೆಯಾಗದಂತೆ, ಆಣ್ಡಿಡುಮ್ ಕೊಲೋ=ಒಡೆತನ ಮಾಡುವನೋ?

ಬೆಳಗು ಬರುವುದಕ್ಕಿಂತ ಮುನ್ನವೇ ಎದ್ದು, ಕಣ್ಣು ಮುಚ್ಚದೆಯೇ ಇದ್ದು, ಬಿಳಿಯಬಣ್ಣದ ಹೆಪ್ಪುಮೊಸರನ್ನು ಕಡೆಯುವುದಕ್ಕೆ ತಾನು ಶಕ್ತಳಾಗಿದ್ದಾಳೋ? ಒಳ್ಳೆಯ ಬಣ್ಣವುಳ್ಳ ಚೆಂದಾವರೆಯ ಕಣ್ಣಿನವನೂ ಲೋಕಗಳನ್ನಳೆದವನೂ, ನನ್ನ ಮಗಳಿಂದ ಕೆಲಸಗಳನು ಕೃತ್ರಿಮರಹಿತವಾಗಿ ಮಾಡಿಸಿಕೊಂಡು \(ಅವಳ\) ಹಿರಿಮೆಗೆ ಕೊರತೆ ಬರದಂತೆ ಒಡೆತನ ಮಾಡುವನೋ?\(೯\)

೧೨೮

ತನ್ನ ಮಗಳಿಗೆ ಅತ್ತೆಯ ಮನೆಯಲ್ಲಿ ಯಾವ ಬಗೆಯ ಕೆಟ್ಟಹೆಸರೂ ಬರಬಾರದು. ಅವಳು ಚಟುವಟಿಕೆಯಿಂದ ಕೆಲಸ ಮಾಡತಕ್ಕವಳು. ಮಾಡುವ ಕೆಲಸವನು ಶುದ್ಧವಾಗಿ ಕೃತ್ರಿಮರಹಿತವಾಗಿ ಮಾಡತಕ್ಕವಳು. ಪ್ರತಿನಿತ್ಯವೂ ಬೆಳಕು ಹರಿಯುವುದಕ್ಕೆ ಮುಂಚೆಯೇ ನಿದ್ದೆ ತಿಳಿದೆದ್ದು, ಸ್ವಚ್ಛವಾದ ಕಣ್ಣುಗಳಿಂದ ತನ್ನ ಕೆಲಸದಲ್ಲಿ ತೊಡಗುವಳು. ಬೆಳ್ಳಗೆ ಗಟ್ಟಿಯಾಗಿ ಹೆಪ್ಪುಗಟ್ಟಿದ ಮೊಸರನ್ನು ಕಡೆಯುವುದರಲ್ಲಿ ಶಕ್ತಳಾಗಿದ್ದಾಳೋ?

ಕೆಂದಾವರೆಯ ಕಣ್ಣುಗಳುಳ್ಳ ಪರಮಸುಂದರನೂ, ಲೋಕಗಳನ್ನೆಲ್ಲಾ ಅಳೆದ ಪರಮಸಮರ್ಥನೂ ಆದ ಭಗವಂತನು \(ಶ್ರೀಕೃಷ್ಣನು\) ಅವಳಿಂದ ವಳ ಹಿರಿಮೆಗೆ ಗೌರವಕ್ಕೆ ತಕ್ಕ ಕೆಲಸಗಳನ್ನು ಮಾಡಿಸುತ್ತಾ, ಅವಳಿಂದ ಸೇವೆ ಪಡೆಯುತ್ತಾ ಅವಳ ಕೀರ್ತಿಗೆ ಲೋಪತರದಂತೆ ಒಡೆತನ ಮಾಡುವನೋ?

ಎಷ್ಟು ವಿಧವಾಗಿ ಯೋಚಿಸಿದರೂ ಪಾಶುರದ ತಾಯಿಯ ಸಂದೇಹ ನಿವೃತ್ತಿಹೊಂದುವುದಿಲ್ಲ. ಆದರೆ, ತನ್ನ ಮಗಳಿಗೆ ಎಲ್ಲ ಬಗೆಯಲ್ಲೂ ಮಂಗಳವಾಗುವುದೆಂದು ಅವಳಿಗೆ ಭರವಸೆ ಇದೆ. ಈ ಎರಡರ ನಡುವೆ, ಪ್ರಾಪಂಚಿಕ ರೀತಿಯಲ್ಲಿ, ಅವಳಿಗೆ ಮನಸ್ಸಿನ ಹೊಯ್ದಾಟ.

೧೦. ಮಾಯವನ್ ಪಿನ್ ವೞಿಶೆನ್ತು ವೞಿಯಿಡೈಮಾಟ್ರಙ್ಗಳ್ ಕೇಟ್ಟು

ಆಯರ್ಹಳ್ ಚೇರಿಯಿಲುಮ್ ಪುಕ್ಕೂ ಅಙ್ಗುತ್ತೈಮಾಟ್ರಮುಮೆಲ್ಲಾಮ್

ತಾಯವಳ್ ಶೊಲ್ಲಿಯ ಶೊಲ್ಲೈತ್ತಣ್ ಪುದುವೈಪಟ್ಟನ್ ಶೊನ್ನ

ತೂಯರ ತಮಿೞ್ ಪತ್ತುಮ್ ವಲ್ಲಾರ್ ತೂಮಣಿವಣ್ಣನುಕ್ಕಾಳರೇ

ಮಾಯವನ್=ಅದ್ಭುತಕಾರಿಯಾದ ಶ್ರೀಕೃಷ್ಣನ, ಪಿನ್=ಹಿಂದೆ, ವೞಿ=ದಾರಿಯನ್ನು, ಶೆನ್ಱು=ನಡೆದು, ವಱಿ=ದಾರಿಯ, ಇಡೈ=ಸ್ಥಳಗಳಲ್ಲಿ, ಮಾಟ್ರಙ್ಗಳ್=ಮಾತುಗಳನ್ನು, ಕೇಟ್ಟು=ಕೇಳಿ, ಆಯರ್ಹಳ್=ಗೋವಳರ, ಚೇರಿಯಿಲುಮ್=ಕೇರಿಯಲ್ಲಿಯೂ, ಪುಕ್ಕೂ=ಪ್ರವೇಶಮಾಡಿ, ಅಙ್ಗುತ್ತೈ=ಅಲ್ಲಿಯ, ಮಾಟ್ರಮುಮ್=ಮಾತುಗಳನ್ನೂ, ಎಲ್ಲಾಮ್=ಎಲ್ಲವನ್ನೂ, ತಾಯ್ ಅವಳ್=ತಾಯಿಯಾದವಳು, ಶೊಲ್ಲಿಯ=ಆಡಿದ

೧೨೯

ಶೊಲ್ಲೈ=ಮಾತುಗಳನ್ನೇ, ತಣ್=ತಂಪಾದ, ಪುದುವೈ=ಶ್ರೀವಿಲ್ಲಿಪುತ್ತೂರಿನ, ಪಟ್ಟನ್=ಭಟ್ಟನು\(ವಿಷ್ಣುಚಿತ್ತನು\), ಶೊನ್ನ=ಹೇಳಿದ, ತೂಯ=ದೋಷರಹಿತವಾದ, \(ಶುದ್ಧವಾದ\), ತಮಿೞ್=ತಮಿಳಿನ, ಪತ್ತುಮ್=ಹತ್ತು ಪಾಶುರಗಳನ್ನೂ, ವಲ್ಲಾರ್=ಬಲ್ಲವರು, ತೂ=ಸುಂದರವಾದ, ಮಣಿ=ಇಂದ್ರನೀಲಮಣಿಯ, ವಣ್ಣನುಕ್ಕೂ=ಬಣ್ಣದವನಿಗೆ\(ಶ್ರೀಕೃಷ್ಣನಿಗೆ\), ಆಳರೇ=ದಾಸರೇ\(ಆಗುವರು\).

ಅದ್ಭುತಕಾರಿಯಾದ ಶ್ರೀಕೃಷ್ಣನ ಹಿಂದೆ ದಾರಿಯನ್ನುನಡೆದು, ದಾರಿಯ ಸ್ಥಳಗಳಲ್ಲಿ ಮಾತುಗಳನ್ನು ಕೇಳಿ, ಗೋವಳರ ಕೇರಿಯನ್ನೂ ಪ್ರವೇಶಿಸಿ, ಅಲ್ಲಿಯ ಮಾತುಗಳನ್ನೂ ಎಲ್ಲವನೂ ತಾಯಿಯಾದವಳು ಆಡಿದ ಮಾತುಗಳನ್ನೇ ತಂಪಾದ ಶ್ರೀವಿಲ್ಲಿಪುತ್ತೂರಿನ ಭಟ್ಟನು\(ವಿಷ್ಣುಚಿತ್ತನು\) ಹೇಳಿದ ಶುದ್ಧವಾದ ತಮಿಳಿನ ಹತ್ತು ಪಾಶುರಗಳನ್ನು ಬಲ್ಲವರು ಸುಂದರವಾದ ಇಂದ್ರನೀಲಮಣಿಯ ಬಣ್ಣದವನಿಗೆ\(ಶ್ರೀಕೃಷ್ಣನಿಗೆ\) ದಾಸರೇ ಆಗುತ್ತಾರೆ.\(೧೦\)

ಇದು ಈ ತಿರುಮೊೞಿಗೆ ಫಲಶ್ರುತಿ. ಭಗವಂತನ ನಿತ್ಯಕಿಂಕರರಾದ ಬಯಸುವವರು ಮಾಡಬೇಕಾದದ್ದೇನು? ಅವರು ಕಿಂಕರರಾಗುವುದು ಹೇಗೆ? ತಿರುಮೊೞಿಯಲ್ಲಿ ಮುಖ್ಯ ವಸ್ತುವಾದ “ಮಗಳು” ಇದಕ್ಕೆ ಉತ್ತಮ ನಿದರ್ಶನವಾಗಿದ್ದಾಳೆ. ಅವಳ ಮಾರ್ಗದರ್ಶನವನ್ನು ಅನುಸರಿಸುವವನು ಭಗವಾತ್ಕಿಂಕರನಾಗುವುದರಲ್ಲಿ ಸಂದೇಹವಿಲ್ಲ. ಆ “ಮಗಳು” ಪ್ರಾಪಂಚಿಕ ಜೀವನವನ್ನು ಬದಿಗೊತ್ತಿ, ತಾಯಿಯ ಮಾತನ್ನೊಲ್ಲದೆ, ತನಗೆ ಶ್ರೀಕೃಷ್ಣನೇ ಪತಿಯೆಂದೂ, ಗತಿಯೆಂದೂ ಮನಸಾರ ವರಿಸಿ, ಅವನ ಅದ್ಭುತಕಲ್ಯಾಣ ಗುಣಗಳಿಗೆ ಮಾರುಹೋಗಿ, ಅವನಲ್ಲಿ ವ್ಯಾಮೋಹಗೊಂಡು, ಉನ್ಮತ್ತಳಾಗಿ ಅವನನ್ನು ಹುಡುಕಿಕೊಂಡು ಮನೆಯನ್ನೂ ಬಂಧುಗಳನ್ನೂ ತೊರೆದು ಹೊರಟೇಹೋದಳು. ಗೋಕುಲವನ್ನು ತಲುಪಿ, ಅಲ್ಲಿಕೃಷ್ಣನ ಸಾನ್ನಿಧ್ಯವನ್ನೂ ಸೇರಿದಳು. ಅವನಿಗೆ ಸೇವೆಸಲ್ಲಿಸುತ್ತಾ ಆನಂದದಿಂದ ಕಾಲ ಕಳೆದಳು. \(ಈ ನಿದರ್ಶನವನ್ನು ಮುಂದಿಟ್ಟು ಭಕ್ತರು ನಡೆದುಕೊಂಡರೆ, ಭಗವಂತನನ್ನು ಒಲಿಸಿಕೊಳ್ಳುವುದರಲ್ಲಿ ಸಂದೇಹವಿಲ್ಲ. ಅವರಿಗೆ ಭಗವಂತನ ಚಿರದಾಸ್ಯ ದೊರಕುವುದರಲ್ಲಿಯೂ ಸಂದೇಹವಿಲ್ಲ.\) ಆೞ್ವಾರರು ಈ ತಿರುಮೊೞಿಯ ಮೂಲಕ ಭಕ್ತನ ಮುಂದೆ ಇಟ್ಟಿರುವ ದಿವ್ಯಾಮೃತ ಇದೇ.

ಅಡಿಯ ನಡೆ: ನಲ್ಲತು, ಒನ್ಱು, ಕುಮರಿ, ಒರು, ತನ್ ಮಾಮನ್, ವೇಡರ್,ಅಣ್ಡ, ಕುಡಿ, ವೆಣ್ಡಿಱ, ಮಾಯವನ್, \(ಎನ್ನಾದನ್\)

೧೩೦

ಶ್ರೀಃ

ಶ್ರಿಯೈ ನಮಃ

ಮೂರನೆಯ ದಶಕ ಒಂಬತ್ತನೆಯ ತಿರುಮೊೞಿ ಎನ್ನಾದನ್ ದೇವಿಕ್ಕೂ

೧. ಎನ್ನಾದನ್ ದೇವಿಕ್ಕೂ ಅನ್ಱಿನ್ ಬಪ್ಪೂವೀಯಾದಾಳ್

ತನ್ನಾದನ್ ಕಾಣವೇ ತಣ್ ಪೂಮರತ್ತಿನೈ

ವನ್ನಾದಪ್ಪುಳ್ಳಾಲ್ ವಲಿಯಪ್ಪಱಿತ್ತಿಟ್ಟ

ಎನ್ನಾದನ್ ವನ್ ಮೈಯೈಪ್ಪಾಡಿಪ್ಪಱ ಎನ್ ಪಿರಾನ್ ವನ್ಮೈಯೈಪ್ಪಾಡಿಪ್ಪಱ

ಎನ್=ನನ್ನ, ನಾದನ್=ಸ್ವಾಮಿಯು, ಅನ್ಱು=ಆ ದಿವಸ \(ಹಿಂದಿನ ಕಾಲದಲ್ಲಿ\), ದೇವಿಕ್ಕೂ=ಸತ್ಯಭಾಮಾದೇವಿಗೆ, ಇನ್ಬಮ್=ಸಂತೋಷತರುವ, ಪೂ=ಪಾರಿಜಾತ ಪುಷ್ಪವನ್ನು, ಈಯಾದಾಳ್=ಕೊಡದವಳು, ತನ್=ತನ್ನ, ನಾಥನ್=ನಾಥನು, ಕಾಣವೇ=ನೋಡುತ್ತಿರುವ ಹಾಗೆಯೇ, ತಣ್=ತಂಪನ್ನು ತರುವ, ಪೂಮರತ್ತಿನೈ=\(ಪಾರಿಜಾತ\) ಪುಷ್ಪದ ಮರವನ್ನು, ವಲ್=ಶಕ್ತಿಪೂರ್ಣವಾದ, ನಾದಮ್=ಸಾಮದೇವ ಸ್ವರೂಪಿಯಾದ, ಪುಳ್ಳಾಲ್=ಗರುಡನಿಂದ, ವಲಿಯ=ಬಲವಂತನಾಗಿ, ಪಱಿತ್ತ=ಕಿತ್ತುಕೊಂಡು ತಂದು, ಇಟ್ಟ=\(ದ್ವಾರಕಾ ಪಟ್ಟಣದಲ್ಲಿ\) ನೆಟ್ಟು ಬೆಳೆಸಿದ, ಎನ್=ನನ್ನ, ನಾದನ್=ಸ್ವಾಮಿಯಾದ ಕೃಷ್ಣನ, ವನ್ ಮೈಯೈ= ಸಾಮರ್ಥ್ಯವನ್ನು, ಪಾಡಿ=ಹಾಡಿಹೊಗಳಿ, ಒಅಱ=ಆನಂದಿಸು, ಎಮ್ಬಿರಾನ್=ನನ್ನ ಸ್ವಾಮಿಯ, ವನ್ ಮೈಯೈ=ಸಾಮರ್ಥ್ಯವನ್ನು, ಪಾಡಿಪಱ= ಹಾಡಿ ಹೊಗಳಿ ಆನಂದಿಸು.

ನನ್ನ ಸ್ವಾಮಿಯು ಹಿಂದಿನ ಕಾಲದಲ್ಲಿ ಸತ್ಯಭಾಮಾದೇವಿಗೆ ಸಂತೋಷತರುವ ಪಾರಿಜಾತ ಪುಷ್ಪವನ್ನು ಕೊಡದವಳು ತನ್ನ ನಾಥನ ಕಣ್ಣಮುಂದೆಯೇ ತಂಪನ್ನು ತರುವ ಪಾರಿಜಾತ ವೃಕ್ಷವನ್ನೇ ಸಾಮವೇದ ಸ್ವರೂಪಿಯೂ ಬಲಶಾಲಿಯೂ ಆದ ಗರುಡನಿಂದ ಬಲವಂತದಿಂದ ಕಿತ್ತು ತರಿಸಿ ದ್ವಾರಕೆಯಲ್ಲಿ ನೆಟ್ಟು ಬೆಳಸಿದ ನನ್ನ ಸ್ವಾಮಿಯ\(ಕೃಷ್ಣನ\) ಸಾಮರ್ಥ್ಯವನ್ನು ಹೊಗಳಿ ಹಾಡಿ ಆನಂದಿಸು.\(೧\)

ನರಕಾಸುರನು ಬಹಳ ಬಲಿಷ್ಠನೂ ದರ್ಪಿಷ್ಠನೂ ಆದ ಅಸುರ. ಅವನು ಮೂರು ಲೋಕಗಳಿಗೂ ಭಯಂಕರನಾಗಿದ್ದ. ಅವನನ್ನು ವಧಿಸುವುದಕ್ಕೆ ಸುಲಭವಾಗಿ ಸಾಧ್ಯವಾಗದ ಹಾಗೆ ಎಲ್ಲ ಭದ್ರತೆಗಳನ್ನೂ ಮಾಡಿಕೊಂಡಿದ್ದನು. ದೇವೇಂದ್ರನನ್ನು ಸೋಲಿಸಿ ಅವನ ತಯೈಯಾದ ಅದಿತಿದೇವಿಯ ಕಿವಿಯೋಲೆಗಳನ್ನು ಕಿತ್ತು ತಂದಿದ್ದನು. ಅವನನ್ನು ವಧಿಸಲು ಶ್ರೀಕೃಷ್ಣನೇ ಬೇಕಾಯಿತು. ತನ್ನ ಪ್ರೀತಿಯ

೧೩೧

ಮಡದಿಯಾದ ಸತ್ಯಭಾಮೆಯನ್ನು ಸಾರಥಿಯನ್ನಾಗಿ ಮಾಡಿಕೊಂಡು, ಅವನ ಮಾಯಾಜಾಲವನ್ನೆಲ್ಲಾ ತುಂಡರಿಸಿ, ಅವನನ್ನು ವಧಿಸಿದನು. ಅದಿತಿದೇವಿಯ ಕಿವಿಯೋಲೆಗಳನ್ನು ಮತ್ತೆ ಅವಳಿಗೆ ಹಿಂತಿರುಗಿಸಿ ಕೊಡಲು, ಸತ್ಯಭಾಮೆಯೊಡನೆ ಶ್ರೀಕೃಷ್ಣನು ಸ್ವರ್ಗಲೋಕಕ್ಕೆ ಹೋದನು. ದೇವೇಂದ್ರನ ಮಡದಿಯಾದ ಶಚೀದೇವಿಯು ಸತ್ಯಭಾಮಾದೇವಿಯನ್ನು ಬಹಳ ಆದರದಿಂದ ಬರಮಾಡಿಕೊಂಡು, ಸಮಸ್ತ ಉಪಚಾರಗಳನ್ನು ಮಾಡಿದಳು. ಆದರೆ, ಪಾರಿಜಾತ ಪುಷ್ಪವನ್ನು ಮಾತ್ರ ಅವಳುಮುಡಿಯಲೆಂದು ಕೊಡಲಿಲ್ಲ. ಪಾರಿಜಾತವು ದೇವಲೋಕದ ಹೂವು. ಅದನ್ನು ಮರ್ತ್ಯಲೋಕವಾಸಿಗಳು ಮುಡಿಯಬಾರದು ಎಂಬುದು ಶಚೀದೇವಿಯ ಅಭಿಪ್ರಾಯವಾಗಿತ್ತು. ಇದರಿಂದ ಸತ್ಯಭಾಮೆಯು ಖಿನ್ನಳಾದಳು. ಅವಳ ಮನಸ್ಸಿಗೆ ಮತ್ತೆ ಹರ್ಷವನ್ನು ತರುವುದಕ್ಕಾಗಿ, ಶ್ರೀಕೃಷ್ಣನು ತನ್ನ ನಿತ್ಯಕಿಂಕರನಾದ ಗರುಡನಿಗೆ ಆಣತಿಯಿತ್ತನು. ಗರುಡನು ನಂದನವನದಲ್ಲಿ ಬೆಳೆದಿರುವ ಪಾರಿಜಾತವೃಕ್ಷಗಳಲ್ಲಿ ಒಂದನ್ನು ಬಲವಂತದಿಂದ ಕಿತ್ತುಕೊಂಡು ತೆಗೆದುಕೊಂಡುಹೋಗೊ ದ್ವಾರಕೆಯಲ್ಲಿ ಸತ್ಯಭಾಮೆಯ ಮನೆಯ ಅಂಗಳದಲ್ಲಿಯೇ ನೆಟ್ಟು ಅವಳಿಗೆ ಸಮಾಧಾನವನ್ನುಂಟುಮಾಡಿದನು. ಇದು ಈ ಪಾಶುರದಲ್ಲಿ ಸೂಚಿತವಾಗಿರುವ ಪೂರ್ವ ಕಥೆ. ಭಗವಂತನ ಸಾಮರ್ಥ್ಯ ಎಷ್ಟು ಎಂಬುದನ್ನು ತೋರಿಸುವುದಕ್ಕೆ ಒಂದು ನಿದರ್ಶನವಿದು.

“ಪಱ”- ಸಾಮಾನ್ಯವಾಗಿ ಈ ಪದವನ್ನು ಪಕ್ಷಿಗಳಂತೆ ಆಕಾಶದಲ್ಲಿ ಹಾರಾಡುವುದು, ಹಾರಿಹೋಗುವುದು, ಆತುರ ಪಡುವುದು, ಬೇಗಬೇಗ ಕೆಲಸ ಮಾಡುವುದು ಎಂದು ಅರ್ಥಮಾಡುತ್ತಾರೆ. ಭಗವಂತನ ಶಕ್ತಿಸಾಮರ್ಥ್ಯಗಳನ್ನು ಹೊಗಳಿ ಹಾಡಿ, ಇಹಲೋಕದ ವ್ಯಾಪಾರಗಳನ್ನು ಮರೆತು ಆನಂದವೆಂಬ ಆಕಾಶದಲ್ಲಿ ಹಾರಾಡುವುದು ಎಂಬ ಅರ್ಥದಲ್ಲಿ ಈ ಪದವನ್ನು “ಆನಂದಿಸು” ಎಂದು ಭಾಷಾಂತರಿಸಲಾಗಿದೆ. ಆನಂದವು ಹಿಡಿಸಲಾರದಷ್ಟಾದಾಗ ಅದನ್ನು ಬೇರೆಬೇರೆ ರೀತಿಗಳಲ್ಲಿ ಬಹಿರಂಗಗೊಳಿಸುತ್ತಾರೆ. ಒಂಟಿಯಾಗಿ ಹಾಡುವುದು, ಕುಣಿಯುವುದು, ನೆಗೆದಾಡುವುದು, ಚಪ್ಪಾಳೆ ತಟ್ಟುವುದು ಇಲ್ಲವೇ ಗುಂಪುಗೂಡಿ ಚಿತ್ರವಿಚಿತ್ರರೀತಿಯಲ್ಲಿ ಚಲಿಸುತ್ತಾ, ತಾಳಹಾಕುತ್ತಾ, ನಾನಾ ವಿಧವಾದ ಭಾವಭಂಗಿಗಳಿಂದ ಅಡಗಲಾರದ ಆನಂದವನ್ನು ಹೊರಪಡಿಸುವುದು. ಇವೆಲ್ಲವೂ “ಪಱ” ಎಂಬ ಪದಕ್ಕೆ ರೂಪಕವಿದ್ದಂತೆಯೇ. ಮನುಷ್ಯನಾದವನು ತಾನೇ ತಾನಾಗಿ ಹಕ್ಕಿಗಳಂತೆ ಆಕಾಶದಲ್ಲಿ ಹಾರಾಡಲಾರ. ಭಗವದ್ಭಕ್ತಿಯ ಪಾರವಶ್ಯದಲ್ಲಿ, ಭಗವನ್ನಾಮಸಂಕೀರ್ತನೆಯಲ್ಲಿ, ಭಕ್ತಕೂಟದ ಭಜನಾದಿಗಳಲ್ಲಿ ಆನಂದದಿಂದ ಮೈಮರೆಯುವುದೇ ಆ ಹಾರಾಟ- “ಪಱ”

೧೩೨

೨. ಎನ್ ವಿಲ್ ವಲಿಕಣ್ಡು ಪೋವೆನ್ಱೆದಿರ್ ವನ್ದಾನ್

ತನ್ ವಿಲ್ಲಿನೋಡು ತ್ತವತ್ತೈಯೆದಿರ್ ವಾಙ್ಗಿ

ಮುನ್ ವಿಲ್ ವಲಿತ್ತುಮುದುಪೆಣ್ಣುಯಿರುಣ್ಡಾನ್

ತನ್ ವಿಲ್ಲಿನ್ ವನ್ ಮೈಯೈಪ್ಪಾಡಿಪ್ಪಱ ದಾಶರಥಿತನ್ ಮೈಯೈಪ್ಪಾಡಿಪ್ಪಱ

ಎನ್=ನನ್ನ, ವಿಲ್=ಬಿಲ್ಲಿನ, ವಲಿ=ಸಾಮರ್ಥ್ಯವನ್ನು, ಕಣ್ಡು=ತಿಳಿದು, ಪೋ=ಹೋಗು, ಎನ್ಱು=ಎಂದು, ಎದಿರ್=ಎದುರಿಗೆ\(ಅಡ್ಡಲಾಗಿ\), ವನ್ದಾನ್=ಬಂದನು\(ಪರಶುರಾಮನು\), ತನ್=ಅವನ, ವಿಲ್ಲಿನೋಡುಬಿಲ್ಲಿನೊಡನೆ, ತವತ್ತೈ=ತಪಸ್ಸನ್ನೂ, ಎದಿರ್==ಲಕ್ಷ್ಯವಾಗಿ, ವಾಙ್ಗಿ=ತೆಗೆದುಕೊಂಡು, ಮುನ್=ಇದಕ್ಕೆ ಪೂವಭಾವಿಯಾಗಿ, ವಿಲ್=ಬಿಲ್ಲನ್ನು, ವಲಿತ್ತು=ಬಗ್ಗಿಸಿ, ಮುದು=\(ಹಿಂಸೆಯಲ್ಲೇ\) ಪಳಗಿದ್ದ, ಪೆಣ್=ಹೆಣ್ಣಿನ, ಉಯಿರ್=ಪ್ರಾಣವನ್ನು, ಉಣ್ಡಾನ್=ಹರಿಸಿದವನಾದ, ತನ್=ಶ್ರೀರಾಮನ, ವಿಲ್ಲಿನ್=ಬಿಲ್ಲಿನ, ವನ್ ಮೈಯೈ=ಸಾಮರ್ಥ್ಯವನ್ನು, ಪಾಡಿ=ಹೊಗಳಿ ಹಾಡಿ, ಪಱ=ಆನಂದಿಸು, ದಾಶರಥಿ=ದಶರಥರಾಮನ, ತನ್ ಮೈಯೈ=ಸ್ವಭಾವವನ್ನು\(ಸದ್ಗುಣಗಳನ್ನು\), ಪಾಡಿ=ಹೊಗಳಿ ಹಾಡಿ, ಪಱ=ಆನಂದಿಸು.

“ನನ್ನ ಬಿಲ್ಲಿನ ಸಾಮರ್ಥ್ಯವನ್ನು ಕಂಡುಕೊಂಡು ಹೋಗು”ಎದುರಿಗೆ ಅಡ್ಡಲಾಗಿ ಬಂದನು ಪರಶುರಾಮನು. ಅವನ ಬಿಲ್ಲಿನೊಡನೆ ಅವನ ತಪಸ್ಸನ್ನೂ ಲಕ್ಷ್ಯವಾಗಿ ತೆಗೆದುಕೊಂಡನು ದಾಶರಥಿರಾಮನು. ಇದಕ್ಕೆ ಮುಂಚೆ ಹಿಂಸೆಯಲ್ಲೇ ಪಳಗಿದ್ದ ಹೆಣ್ಣಿನ ಪ್ರಾಣವನ್ನು ಹರಿಸಿದವನ ಬಿಲ್ಲಿನ ಸಾಮರ್ಥ್ಯವನ್ನು ಹೊಗಳಿಹಾಡಿ ಆನಂದಿಸು. ದಾಶರಥಿಯ ಸ್ವಭಾವವನ್ನು\(ಸದ್ಗುಣಗಳನ್ನು\) ಹೊಗಳಿ ಹಾಡಿ ಆನಂದಿಸು.\(೨\)

ಈ ಪಾಶುರದಲ್ಲಿ ರಾಮಾವತಾರದ ಎರಡು ಸಂಗತಿಗಳನ್ನು ವಿವರಿಸಲಾಗಿದೆ. ವಿಶ್ವಾಮಿತ್ರಮಹರ್ಷಿಯು ರಾಮಲಕ್ಷ್ಮಣರನ್ನು ಮಿಥಿಲಾನಗರಿಗೆ ಕರೆದೊಯ್ದನು. ಅಲ್ಲಿ, ಜನಕಮಹಾರಾಜನ ಬಳಿ ಇದ್ದ್ದ ಶಿವಧನುಸ್ಸನ್ನು ತೋರಿಸಿದನು.ಆಸಕ್ತಿಗೊಂಡ ಶ್ರೀರಾಮನು, ಜನಕಮಹಾರಾಜನ ಅಪ್ಪಣೆ ಪಡೆದು ಶಿವಧನುಸ್ಸನ್ನು ಎತ್ತಿಕೊಂಡು ಅದಕ್ಕೆ ಹೆದೆಯೇರಿಸಲು ಯತ್ನಿಸಿದಾಗ, ಅದು ಮುರಿದುಹೋಯಿತು. ಶಿವಧನುಸ್ಸನ್ನು ಬಳಸಿದ್ದಕ್ಕೆ ಫಣವಾಗಿ ಜನಕಮಹಾರಾಜನು ತನ್ನ ಮಗಳಾದ ಸೀತಾದೇವಿಯನ್ನು ಶ್ರೀರಮನಿಗೆ ಕೊಟ್ಟು ಅದ್ಧೂರಿಯಾಗಿ ಮದುವೆಮಾಡಿಕೊಟ್ಟನು. ಮದುವೆಯ ತರುವಾಯ ಅಯೋಧ್ಯೆಗೆ ಹಿಂತಿರುಗುತ್ತಿರುವ ದಾರಿಗೆ ಅಡ್ಡಕಾಗಿ ಪರಶುರಾಮನು ಬಂದು “ನನ್ನ ಬಿಲ್ಲಿನ ಸಾಮರ್ಥ್ಯವನ್ನು ಕಂಡುಕೊಂಡು ಹೋಗು” ಎಂದು ಸವಾಲು ಹಾಕಿದನು. ಪರಶುರಾಮನು ಕ್ಷತ್ರಿಯರ ಪರಮ ಶತ್ರುವಾಗಿದ್ದನು. ಅವನಲ್ಲಿ ವಿಷ್ಣುಧನುಸ್ಸು ಇತ್ತು. ಶಿವಧನುಸ್ಸಿಗಿಂತಲೂ ಪ್ರಬಲವಾದದ್ದು ವಿಷ್ಣುಧನುಸ್ಸು ಎಂದು ಅವನ ಅಭಿಪ್ರಾಯ. ಶ್ರೀರಾಮನು ಸರಾಗವಾಗಿ ಆ ವಿಷ್ಣುಧನುಸ್ಸನ್ನು ಹಿಡಿದು ಹೆದೆಯೇರಿಸಿ ಬಾಣವನ್ನು ತೊಡಿಸಿ “ಈಗ ಇದಕ್ಕೆ ಲಕ್ಷ್ಯ ಯಾವುದು ಹೇಳು”ಎಂದು ಕೇಳಿದನು. ಪರಹ್ಸುರಾಮನು ತನ್ನ ತಪಸ್ಸನ್ನೆಲ್ಲವನ್ನೂ

೧೩೩

ಲಕ್ಷ್ಯವಾಗಿ ಇಟ್ಟನು. ಶ್ರೀರಾಮನು ಅದನ್ನು ಆ ಬಾಣದಿಂದ ನಿರ್ಮೂಲಮಾಡಿ ಗೆದ್ದನು. ಇದರಿಂದ, ಪರಶುರಾಮನು ತನ್ನ ಕ್ಷತ್ರಿಯ ದ್ವೇಷವನ್ನು ತೊರೆದು ಶ್ರೀರಾಮನನ್ನು ಹರಸಿ ಮತ್ತೆ ತಪಸ್ಸಿಗೆಂದು ಹೊರಟುಹೋದನು.

ಶಿವಧನುಸ್ಸನ್ನು ಮುರಿಯುವುದಕ್ಕೆ ಮುಂಚಿತವಾಗಿ, ವಿಶ್ವಾಮಿತ್ರ ಮಹರ್ಷಿಯ ಯಜ್ಞವನ್ನು ಕೆಡಿಸಿ ಅದಕ್ಕೆ ಅಡ್ಡಿ ತರುತ್ತಿದ್ದ ರಾಕ್ಷಸರನ್ನು ಶ್ರೀರಾಮನು ನಿಗ್ರಹಿಸಿದನು. ಅವರಲ್ಲಿ ಒಬ್ಬಳು ರಾಕ್ಷಸಿ. ಹಿಂಸೆಯಲ್ಲೇ ಪಳಗಿದ್ದ ಹೆಣ್ಣು ಅವಳು-ತಾಟಕಿ. ಶ್ರೀರಾಮನು ಅವಳನ್ನು ಸಂಹರಿಸಿ ಶ್ರೀವಿಶ್ವಾಮಿತ್ರಮಹರ್ಷಿಯ ಯಜ್ಞ ಸಾಂಗವಾಗುವಂತೆ ಮಾಡಿದನು.

ಈ ಎರಡು ಘಟನೆಗಳಲ್ಲಿಯೂ ಶ್ರೀರಾಮನ ಸ್ವಭಾವವೆಂಥಾದ್ದು ಅವನ ಸದ್ಗುಣಗಳವುವು ಎಂಬುದು ವ್ಯಕ್ತವಾಗುವುದು. ಇದನ್ನು ಅರಿತುಕೊಂಡು, ಶ್ರೀರಾಮನನ್ನು ಅವನ ದಿವ್ಯಸ್ವಭಾವಕ್ಕಾಗಿ ಸದ್ಗುಣಗಳಿಗಾಗಿ ಹೊಗಳಿ ಹಾಡಿ, ಆನಂದಿಸಬೇಕೆನ್ನುತ್ತಾರೆ ಆೞ್ವಾರರು.

೩. ಉರುಪ್ಪಿಣಿನಙ್ಗೈಯೈತ್ತೇರೇಟ್ರಿಕ್ಕೊಣ್ಡು

ವಿರುಪ್ಪುಟ್ರಙ್ಗೇಹ ವಿರೈನ್ದೆದಿರ್ ವನ್ದು

ಶೆರುಕ್ಕೂಟ್ರಾನ್ ವೀರಂಶಿದೈಯ, ತಲೈಯೈ

ಚ್ಚಿರೈತ್ತಿಟ್ಟಾನ್ ವನ್ ಮೈಯೈ ಪ್ಪಾಡಿಪ್ಪಱ ದೇವಕಿಶಿಙ್ಗತ್ತೈಪ್ಪಾಡಿಪ್ಪಱ

ಉರುಪ್ಪಿಣಿ=ರುಕ್ಮಿಣಿಯೆಂಬ, ನಙ್ಗೈಯೈ=ಗುಣವತಿಯನ್ನು, ತೇರ್=ರಥದಲ್ಲಿ, ಏಟ್ರಿಕ್ಕೊಣ್ಡು=ಹತ್ತಿಸಿಕೊಂಡು, ವಿರುಪ್ಪುಟ್ರು=ಆಶೆಯಿಂದ, ಏಹ=ಹೋಗುತ್ತಿರಲು, ವಿರೈನ್ದು=ವೇಗದಿಂದ, ಎದಿರ್=ಎದುರಾಗಿ, ವನ್ದು=ಬಂದ, ಶೆರುಕ್ಕೂ=ಗರ್ವವನ್ನು, ಉಟ್ರನ್=ಉಳ್ಳವನಾದ ರುಕ್ಮಿ, ವೀರಂ=ವೀರತ್ವವು, ಶಿದೈಯ=ನುಚ್ಚುನುರಿಯಾಗುವಂತೆ, ತಲೈಯೈ=\(ಅವನ\)ತಲೆಯನ್ನು, ಶಿರೈತ್ತಿಟ್ಟಾನ್=ಬೋಳಿಸಿಬಿಟ್ಟವನ, ವನ್ ಮೈಯೈ=ಸಾಮರ್ಥ್ಯವನ್ನು, ಪಾಡಿ=ಸ್ತುತಿಸಿ ನುತಿಸಿ, ಪಱ=ಆನಂದಿಸು, ದೇವಕಿಶಿಙ್ಗತ್ತೈ=ದೇವಕಿಯ ಸಿಂಹವನ್ನು, ಪಾಡಿ= ಹೊಗಳಿ ಹಾಡಿ, ಪಱ-=ಆನಂದಿಸು.

ರುಕ್ಮಿಣಿಯೆಂಬ ಗುಣವತಿಯನ್ನು ರಥದಲ್ಲಿ ಹತ್ತಿಸಿಕೊಂಡು ಆಶೆಯಿಂದ ಕೂಡಿ ಹೋಗುತ್ತಿರಲು, ವೇಗದಿಂದ ಅವನನ್ನು ಎದುರಿಸಿ ಬಂದ ಗರ್ವಿಷ್ಠನಾದವನ \(ಅವಳ ಅಣ್ಣನಾದ ರುಕ್ಮಿ\) ವೀರತ್ವವು ನುಚ್ಚುನುರಿಯಾಗುವಂತೆ ಅವನ ತಲೆಯನ್ನು ಬೋಳಿಸಿಬಿಟ್ಟವನ ಸಾಮರ್ಥ್ಯವನ್ನು ಸ್ತುತಿಸಿ ನುತಿಸಿ ಆನಂದಿಸು;

೧೩೪

ದೇವಕೀದೇವಿಯ ಸಿಂಹನನ್ನು ಹೊಗಳಿ ಹಾಡಿ ಆನಂದಿಸು.\(೩\)

ಈ ಪಾಶುರದಲ್ಲಿ ಕೃಷ್ಣಾವತಾರದ ಒಂದು ಪ್ರಸಂಗವನ್ನು ಹೇಳಲಾಗಿದೆ. ಅದು ರುಕ್ಮಿಣೀ ಕಲ್ಯಾಣದ ಪ್ರಸಂಗ. ವಿದರ್ಭದೇಶದ ಭೀಷ್ಮಕರಾಜನ ಮಗಳು ರುಕ್ಮಿಣಿ. ಅವಳನ್ನು ಶಿಶುಪಾಲನಿಗೆ ಕೊಟ್ಟು ಮದುವೆಮಾಡಬೇಕೆಂದು ನಿಷ್ಕರ್ಷೆಯಾಗಿತ್ತು. ಆದರೆ, ರುಕ್ಮಿಣಿಗೆ ಕೃಷ್ಣನನ್ನೇ ಮದುವೆ ಮಾಡಿಕೊಳ್ಳಬೇಕೆಂಬ ಮಹದಾಶೆ. ಅವನ ಕಡು ಶತ್ರುವಾದ ಶಿಶುಪಾಲನ ಕೈಗೆ ತಾನೆಲ್ಲಿ ಬೀಳುವೆನೋ ಎಂದು ಯೋಚಿಸಿ, ಒಬ್ಬ ಸದ್ಬ್ರಾಹ್ಮಣನ ಮೂಲಕ ರುಕ್ಮಿಣಿ ಕೃಷ್ಣನಿಗೆ ಪತ್ರವನ್ನು ಬರೆದು ಕಳುಹಿಸಿದಳು. ಅದರಲ್ಲಿ ಅವಳನ್ನು ಕೃಷ್ಣನು ಹೇಗೆ ರಕ್ಷಿಸಬೇಕೆಂಬ ಉಪಾಯವನ್ನೂ ಸೂಚಿಸಿದ್ದಳು. ಅದರಂತೆಯೇ, ಬಲರಾಮನೂ ಕೃಷ್ಣನೂ ತಮ್ಮ ಸೈನ್ಯದೊಡನೆ ವಿದರ್ಭರಾಜನಗರಿಯಾದ ಕುಂಡನೀಪುರಕ್ಕೆ ಬಂದರು. ವಿವಾಹದ ಮೊದಲದಿನ ರುಕ್ಮಿಣಿಯು ಪಟ್ಟಣದ ಹೊರಗೆ ಅಂಬಿಕಾದೇವಾಲಯಕ್ಕೆ ನವವಧುವಾಗಿ ಮಾತಾಯಿಯನ್ನು ಪೂಜಿಸಲು ಬಂದಳು. ಪೂಜೆ ಮುಗಿಯಿತು. ಅಲ್ಲಿ ಅವಳು ನಡಸಬೇಕಾದದ್ದೆಲ್ಲಾ ಸಾಂಗವಾಗಿ ಮುಗಿಸಿದಳು. ಆಮೇಲೆ, ಇನ್ನೇನು ಅವಳು ತನ್ನ್ ಅರಥವನ್ನು ಹತ್ತಿ ಅರಮನೆಗೆ ಹಿಂತಿರುಗಬೇಕು ಎನ್ನುವ ಹೊತ್ತಿಗೆ, ಮಿಂಚಿನವೇಗದಿಂದ ಕೃಷ್ಣನು ಅಲ್ಲಿಗೆ ಬಂದನು. ಅವಳನ್ನು ತನ್ನ ರಥದಲ್ಲಿಕುಳ್ಳಿರಿಸಿಕೊಂಡು ವೇಗವಾಗಿ ಹೊರಟೇಬಿಟ್ಟನು. ಅಲ್ಲಿದ್ದವರೆಲ್ಲರಿಗೂ ಬಹಳ ಕೋಪಬಂತು. ತಮ್ಮತಮ್ಮ ಸೈನ್ಯಗಳನ್ನು ಕೂಡಲೇ ಸಿದ್ಧಪಡಿಸಿ ತಾಮಕೃಷ್ಣರ ಮೇಲೆ ಯುದ್ಧಕ್ಕೆ ಹೋದರು. ಬಲವಾದ ಯುದ್ಧ ನಡೆಯಿತು. ರುಕ್ಮಿಣಿಯ ಅಣ್ಣನಾದ ರುಕ್ಮಿಯನ್ನು ಕೃಷ್ಣನು ಸೆರೆಹಿಡಿದು, ಅವನ ತಲೆಯಮೇಲೆ ತನ್ನ ಖಡ್ಗದಿಂದ ಮೂರುಪಟ್ಟೆ ತೆಗೆದು ಮೀಸೆಗಡ್ಡಗಳನ್ನು ಬೋಳಿಸಿ ಅಪಮಾನಪಡಿಸಿ ಅವನನ್ನು ಹೋಗಗೊಟ್ಟನು. ಕೃಷ್ಣನ ಈ ಸಾಮರ್ಥ್ಯವನ್ನು ಹೊಗಳಿ ಹಾಡಿ, ನಲಿಯಬೇಕೆಂದು ಆೞ್ವಾರರು ಹೇಳುತ್ತಾರೆ.

೪. ಮಾಟ್ರುತ್ತಾಯ್ ಶೆನ್ಱು ವನಮ್ ಪೋಹೇಯೆನ್ಱಿಡ

ಈಟ್ರುತ್ತಾಯ್ ಪಿನ್ಱೊಡರ್ ನ್ದು ಎಮ್ ಪಿರಾನೆನ್ಱೞ

ಕೂಟ್ರತ್ತಾಯ್ ಶೊಲ್ಲಕ್ಕೊಡಿಯ ವನಮ್ ಪೋನ

ಶೀಟ್ರಮಿಲಾದನೈಪ್ಪಾಡಿಪ್ಪಱ ಶೀತೈಮಣಾಳನೈಪ್ಪಾಡಿಪ್ಪಱ

ಮಾಟ್ರುತ್ತಾಯ್=ಮರುತಾಯಿ\(ಕೈಕೇಯಿ\), ಶೆನ್ಱು=ಹೊರಟು, ವನಮ್=ಕಾಡಿಗೆ, ಪೋಹು=ಹೋಗು, ಎನ್ಱು=ಎಂದು, ಇಡ=ಆಜ್ಞಾಪಿಸಲು, ಈಟ್ರುತ್ತಾಯ್=ಹೆತ್ತತಾಯಿ\(ಕೌಸಲ್ಯೆ\), ಪಿನ್=ಹಿಂದೆಯೇ, ತೊಡರ್ ನ್ದು=ಹೋಗಿ, ಎಮ್=ನಮ್ಮ, ಪಿರಾನ್=ಸ್ವಾಮಿಯೇ, ಎನ್ಱು=ಎಂದು, ಅೞ=ಅಳಲು, ಕೂಟ್ರುತ್ತಾಯ್=\(ಯಮನಂತೆ\) ನಿಷ್ಕರುಣಿಯಾದ ತಾಯಿಯ, ಶೊಲ್ಲ=ಆಣತಿಯಂತೆ, ಕೊಡಿಯ=ಭಯಂಕರವಾದ, ವನಮ್=ಕಾಡಿಗೆ, ಪೋನ=ಹೋದ, ಶೀಟ್ರಮ್=ಕೋಪವೇ, ಇಲಾದನೈ=ಇಲ್ಲದವನನ್ನು, ಪಾಡಿ=ಹೊಗಳಿ ಹಾಡಿ, ಪಱ=ಆನಂದಿಸು, ಶೀತೈ=ಸೀತಾದೇವಿಯ,ಮಣಾಳನೈ=ಪತಿಯಾದವನನ್ನು, ಪಾಡಿ= ಹೊಗಳಿ ಹಾಡಿ, ಪಾಱ=ಆನಂದಿಸು.

೧೩೫

ಮರುತಾಯಿ “ಹೊರಟು ಕಾಡಿಗೆ ಹೋಗು” ಎಂದು ಆಜ್ಞಾಪಿಸಲು, ಹೆತ್ತತಾಯಿ\(ಅವನ\)ಹಿಂದೆಯೇ ಹೋಗಿ, “ನನ್ನ ಸ್ವಾಮಿಯೇ”ಎಂದು ಅಳಲು, \(ಯಮನಂತೆ\)ನಿಷ್ಕರುಣಿಯಾದ ಮರುತಾಯಿಯ ಆಣತಿಯಂತೆ ಜಾಡಿಗೆ ಹೋದ ಕೋಪವೇ ಇಲ್ಲದವನನ್ನು ಹೊಗಳಿ ಹಾಡಿ ಆನಂದಿಸು, ಸೀತಾಪತಿಯನ್ನು ಹೊಗಳಿ ಹಾಡಿ ಆನಂದಿಸು.\(೪\)

ಮತ್ತೆ, ಈ ಪಾಶುರದಲ್ಲಿ ರಾಮಾವತಾರದ ಹಿರಿಮೆಯ ವಿಷಯ ಬರುತ್ತದೆ. ಶ್ರೀರಾಮನಿಗೆ ಯುವರಾಜ ಪಟ್ಟಾಭಿಷೇಕ ನಡೆಯಬೇಕೆಂಬ ಎಲ್ಲ ಸಿದ್ಧತೆಗಳೂ ಆಗಿದ್ದವು. ಬೆಳಕು ಹರಿದರೆ ಶ್ರೀರಾಮನಪಟ್ಟಾಭಿಷೇಕ\! ಅಷ್ಟರಲ್ಲಿಯೇ, ಮರುತಾಯಿಯಾದ ಕೈಕೇಯಿಯು “ಇಲ್ಲಿಂದ ಹೊರಟು, ಕಾಡಿಗೆ ಹೋಗು”ಎಂದು ಆಣತಿಯಿತ್ತಳು. ತಂದೆಯಾದ ದಶರಥನು ಆಗ ಮಾತನಾಡಲಾರದವನಾಗಿದ್ದ, ಕಡು ದುಃಖದಲ್ಲಿ ಮುಳುಗಿದ್ದ. ಯಮನಂತೆ ನಿಷ್ಕರುಣಿಯಾದ ಆ ಮರುತಾಯಿಯ ಆಣತಿಯನ್ನು ತಂದೆಯ ಆಣತಿಯೆಂತಲೇ ಪರಿಗಣಿಸಿ, ಅದನ್ನು ಶಿರಸಾವಹಿಸಿ, ಶ್ರೀರಾಮನು ಕಾಡಿಗೆ ಹೊರಟೇಬಿಟ್ಟ. ಅವನ ಹೆತ್ತತಾಯಿಯಾದ ಕೌಸಲ್ಯೆ ಅವನ ಹಿಂದೆಬಿದ್ದು ಬಹುದೂರ ನಡೆದು “ನಮ್ಮ ಸ್ವಾಮಿಯೇ”ಎಂದು ಗೋಳಿಟ್ಟಳು. ತಾಯಿಗೆ ತಕ್ಕ ಸಮಾಧಾನ ಹೇಳಿ ಅವಳನ್ನು ಹಿಂದಕ್ಕೆ ಮರಳಿಸಿ, ಕೈಕೇಯಿಯ ಮೇಲೆ ಸ್ವಲ್ಪವಾದರೂ ಕೋಪಗೊಳ್ಳದಂತೆ ಗೊಂಡಾರಣ್ಯವನ್ನು ನಗುನಗುತ್ತಲೇ ಪ್ರವೆಶಿಸಿದ ಶಾಂತಮೂರ್ತಿ ಅವನು-ಶ್ರೀರಾಮ. ಪಿತೄವಾಕ್ಯಪರಿಪಾಲನೆಯೇ ಸತ್ಯವಾಕ್ಯಪರಿಪಾಲನೆ. ಅದೇ ಮುಖ್ಯ. ಸ್ವಾರ್ಥ ಸಾಧನೆಯಲ್ಲ. ಇದೇ ಶ್ರೀರಾಮನ ಹಿರಿಮೆ.

೫. ಪಂಚವರ್ ತೂದನಾಯ್ ಪಾರತಮ್ ಕೈಶೆಯ್ದು

ನಂಜುಮಿೞ್ ನಾಹಙ್ಕಿಡನ್ದ ನಱ್ ಪೊಯ್ ಹೈಪುಕ್ಕೂ

ಅಂಜಪ್ಪಣತ್ತಿನ್ ಮೇಲ್ ಪಾಯ್ ನ್ದಿಟ್ಟರುಳ್ ಶೆಯ್ದ

ಅಂಜನವಣ್ಣನೈಪ್ಪಾಡಿಪ್ಪಱ ಅಶೋದೈತನ್ ಶಿಙ್ಗತ್ತೈಪ್ಪಾಡಿಪ್ಪಱ

ಪಂಚವರ್=ಪಾಂಡವರ, ತೂದನ್=ದೂತನು, ಆಯ್=ಆಗಿ, ಪಾರತಮ್=ಮಹಬಹಾರತ ಯುದ್ಧವನ್ನು, ಕೈಶೆಯ್ದಿ=ಉಂಟುಮಾಡಿದವನೂ, ನಂಜು=ವಿಷವನ್ನು, ಉಮಿೞ್=ಉಗುಳುವ, ನಾಹಮ್=ನಾಗನು\(ಸರ್ಪವು\), ಕಿಡನ್ದ=ವಾಸವಾಗಿದ್ದ, ನಲ್=ಅಗಾಧವಾದ\(ಆಳವಾದ\), ಪೊಯ್ ಹೈ=ಮಡುವನ್ನು, ಪುಕ್ಕೂ=ಪ್ರವೆಶಿಸಿ, ಅಂಜ=\(ಆ ಸರ್ಪವು\) ಅಂಜುವಂತೆ, ಪಣತ್ತಿನ್ ಮೇಲ್=ಹೆಡೆಗಳ ಮೇಲೆ, ಪಾಯ್ ನ್ದಿಟ್ಟು=ಕುಣಿದುಕುಪ್ಪಳಿಸಿ, ಅರುಳ್ ಶೆಯ್ದ=ಕೃಪೆಮಾಡಿದವನೂ ಆದ, ಅಂಜನವಣ್ಣನೈ=ಕಾಡಿಗೆಯ ಬಣ್ಣದವನನ್ನು

೧೩೬

ಪಾಡಿ= ಹೊಗಳಿ ಹಾಡಿ, ಪಱ=ಆನಂದಿಸು, ಅಶೋದೈತನ್=ಯಶೋದೆಯ, ಶಿಙ್ಗತ್ತೈ=ಸಿಂಹವನ್ನು, ಪಾಡಿ= ಹೊಗಳಿ ಹಾಡಿ, ಪಱ=ಆನಂದಿಸು.

ಪಾಂಡವರ ದೂತನಾಗಿ ಮಹಾಭಾರತಯುದ್ಧವನ್ನು ಉಂಟುಮಾಡಿದವನೂ ವಿಷವನ್ನು ಕಾರುವ ಸರ್ಪವು ವಾಸಿಸುವ ಆಳವಾದ ಮಡುವನ್ನು ಪ್ರವೇಶಿಸಿ ಆ ಸರ್ಪವು ಅಂಜುವಂತೆ ಅದರ ಹೆಡೆಗಳ ಮೇಲಕ್ಕೆ ಹಾರಿಕೊಂಡು ಕುಣಿದಾಡಿ ಅದಕ್ಕೆ ಕೃಪೆತೋರಿಸಿದವನೂ ಆದ ಕಾಡಿಗೆಯ ಬಣ್ಣದವನನ್ನು ಹೊಗಳಿ ಹಾಡಿ ಆನಂದಿಸು; ಯಶೋದೆಯ ಸಿಂಹವನ್ನು ಹೊಗಳಿ ಹಾಡಿ ಆನಂದಿಸು.\(೫\)

ಈ ಪಾಶುರದಲ್ಲಿ ಕೃಷ್ಣಾವತಾರದ ಎರಡು ಹಿರಿಮೆಗಳ ವಿಷಯವಿದೆ. ಪಾಂಡವರು ತಮ್ಮ ದಾಯಾದಿಗಳಾದ ಕೌರವರಿಂದ ಮೋಸಹೋಗಿ, ಪಗಡೆಯ ಆಟದಲ್ಲಿ ಸೋತು, ತಮ್ಮ ರಾಜ್ಯವನ್ನು ಕಳೆದುಕೊಂಡು ಕಾಡಿಗೆ ಹೋದರು. ಗೊತ್ತುವಳಿಯಂತೆ, ಹನ್ನೆರಡು ವರ್ಷ ವನವಾಸವನ್ನೂ ಒಮ್ದು ವರ್ಷದ ಅಜ್ಞಾತವಾಸವನ್ನೂ ಮುಗಿಸಿದರು. ಬಳಿಕ ಶ್ರೀಕೃಷ್ಣನನ್ನು ತಮ್ಮ ಕಡೆಯ ರಾಯಭಾರಿಯಾಗಿ ಕೌರವರಲ್ಲಿಗೆ ಕಳುಹಿಸಿದನು. ಶ್ರೀಕೃಷ್ಣನಿಗೆ ಗೊತ್ತುತನ್ನ ದೌತ್ಯದ ಫಲವೇನೆಂದು. ಆದರೂ ತನ್ನ ಕರ್ತವ್ಯವನ್ನು ಪಾಂಡವರ ಕೌರವರ ಹಿತವನ್ನು ಕೋರಿ, ಜಗತ್ತಿನ ಹಿತವನ್ನು ಕೋರಿ ನಡಸಿದನು. ಗತ್ಯಂತರವಿಲ್ಲದೆ, ಮಹಾಭಾರತ ಯುದ್ಧವನ್ನು ತೊಡಗಿಸಿ, ಕೌರವರನ್ನು ನಿರ್ಮೂಳಗೊಳಿಸಲು ಅನುವಾದನು ಕೃಷ್ಣ. ದುಷ್ಟರನಿಗ್ರಹವೇ, ಅವರ ನಾಶವೇ ಅವರ ದುಷ್ಟತನಕ್ಕೆ ಫಲ ಎಂಬುದನ್ನೂ ದುಷ್ಟನಿಗ್ರಹವೇ ಭಗವಂತನ ಆದ್ಯ ಕರ್ತವ್ಯವೆಂದೂ ಸೂಚಿಸುತ್ತದೆ ಇದು.

ಆದರೆ, ದುಷ್ಟನಾದವನು ತನ್ನನ್ನು ತಿದ್ದಿಕೊಂಡು ಭಗವಂತನಲ್ಲಿ ಶರಣುಹೋದರೆ ಅವನಿಗೆ ಭಗವಂತನ ಅಭಯಹಸ್ತವೂ ಕೃಪಾಕಟಾಕ್ಷವೂ ತಪ್ಪದೆ ಒದಗುತ್ತದೆ ಎಂಬುದನ್ನು ಕಾಳೀಯದಮನದ ವಿಷಯ ಸೂಚಿಸುತ್ತದೆ.

ಭಗವಂತನ ದುಷ್ಟಶಿಕ್ಷಣವೆಂಬುದು ದುಷ್ಟನನ್ನು ಅವನ ಕೆಟ್ಟದಾರಿಯಿಂದ ಒಳ್ಳೆಯದಕ್ಕೆ ತರುವುದಕ್ಕೇ ಭಗವಂತನು ಕರುಣಾಸಾಗರ. ಆದ್ದರಿಂದ, ಅವನ ಕಾಠಿಣ್ಯವೆಲ್ಲಾ ಕಾರುಣ್ಯದತ್ತ ಜೀವನನ್ನು ಸೆಳೆಯುವುದಕ್ಕಾಗಿಯೇ. ತಪ್ಪನ್ನು ತಿದ್ದಿಕೊಂಡವನಿಗೆ ಭಗವಂತನ ಕೃಪೆಪರಿಪೂರ್ಣವಾಗಿರುತ್ತದೆ. ಇದರಲ್ಲಿ ಸಂದೇಹವಿಲ್ಲ.

೬. ಮುಡಿಯೊನ್ಱಿ ಮೂವುಲಹಙ್ಗಳುಮಾಣ್ಡು, ಉನ್

ವಡಿಯೇಱ್ ಕರುಳೆನ್ಱು ಅವನ್ ಪಿನ್ ತೊಡರ್ ನ್ದ

ಪಡಿಯಿಲ್ ಕುಣತ್ತು ಪ್ಪರತನಮ್ಬಿಕ್ಕೂ, ಅನ್

ಱಡಿನಿಲೈಯೀನ್ ದಾನೈಪ್ಪಾಡಿಪ್ಪಱ ಅಯೋತ್ತಿಯರ್ ಕೋಮಾನೈಪ್ಪಾಡಿಪ್ಪಱ

೧೩೭

ಮುಡಿ= ಕಿರೀಟವನ್ನು, ಒನ್ಱಿ=ಧರಿಸಿ, ಮೂ ಉಲಹಙ್ಗಳುಮ್=ಮೂರು ಲೋಕಗಳನ್ನೂ, ಆಣ್ಡು=ರಾಜ್ಯಭಾರ ಮಾಡುತ್ತಾ, ಉನ್=ನಿನ್ನ, ಅಡಿಯೇಱ್ ಕು= ಬಬ್ಭ್ಕಿಗೆ\(ಕಿಂಕರರಿಗೆ\), ಅರುಳ್=ಕೃಪೆಮಾಡು, ಎನ್ಱು=ಎಂದು, ಅವನ್=ಅವನ, ಪಿನ್=ಹಿಂದೆಯೇ, ತೊಡರ್ ನ್ದು=ದಾರಿಹಿಡಿದು ಬಂದ, ಪಡಿ=ಪ್ರತಿ, ಇಲ್=ಇಲ್ಲದ, ಕುಣತ್ತು=ಗುಣಗಳುಳ್ಳ, ಪರದನ್ ನಮ್ಬಿಕ್ಕೂ=ಶ್ರೇಶಷ್ಠಪುರುಷನಾದ ಭರತನಿಗೆ, ಅನ್ಱು=ಅಂದು, ಅಡಿನಿಲೈ=ಪಾದುಕೆಗಳನ್ನು, ಈನ್ ದಾನೈ=ಕೊಟ್ಟವನನ್ನು,ಪಾಡಿ= ಹೊಗಳಿ ಹಾಡಿ, ಪಱ=ಆನಂದಿಸು, ಅಯೋದ್ದಿಯರ್=ಅಯೋಧ್ಯೆಯವರಿಗೆಲ್ಲಾ, ಕೋಮಾನೈ=ಅರಸನಾದವನನ್ನು, ಪಾಡಿ= ಹೊಗಳಿ ಹಾಡಿ, ಪಱ=ಆನಂದಿಸು.

“ಕಿರೀಟವನ್ನು ಧರಿಸಿ ಮೂರುಲೋಕಗಳನ್ನೂ ಆಳುತ್ತಾ ನಿನ್ನ ಕಿಂಕರರಿಗೆ ಕೃಪೆ ಮಾಡು” ಎಂದು ಅವನ ಹಿಂದೆಯ್ಏ ದಾರಿಹಿಡಿದು ಬಂದ ಅನುಪಮಗುಣಗಳುಳ್ಳ ಶ್ರೇಷ್ಠಪುರುಷನಾದ ಭರತನಿಗೆ, ಅಂದು ಪಾದುಕೆಗಳನ್ನು ಕೊಟ್ಟವನನ್ನು ಹೊಗಳಿ ಹಾಡಿ, ಆನಂದಿಸು; ಅಯೋಧ್ಯೆಯವರಿಗೆಲ್ಲಾ ಅರಸನಾದವನನ್ನು ಹೊಗಳಿ ಹಾಡಿ ಆನಂದಿಸು.\(೬\)

ಈ ಪಾಶುರ ರಾಮಾವತಾರದ ಹಿರಿಮೆಗೆ ಮೀಸಲು. “ಕಿರೀಟವನ್ನುನೀನೇ ಧರಿಸು ಹಿಂತಿರುಗಿ ಬಾ. ಮೂರು ಲೋಕಗಳನ್ನೂ ಆಳು. ನಿನ್ನ ಕಿಂಕರರಿಗೆ ಕೃಪೆ ತೋರು” ಹೀಗೆಲ್ಲಾ ಶ್ರೀರಾಮನನ್ನು ಭರತನು ಪ್ರಾರ್ಥಿಸಿದ. ಆಗ, ಶ್ರೀರಾಮನು ತಂದೆಯ ಮಾತನ್ನು ಉಳಿಸುವುದಕ್ಕಾಗಿ, ಅವನ ಅಪ್ಪಣೆಯಂತೆ ಹದಿನಾಲ್ಕು ವರ್ಷಗಳ ವನವಾಸ ನಡಸುತ್ತಾ, ಚಿತ್ರಕೂಟದಲ್ಲಿ ಪರ್ಣಶಾಲೆಯಲ್ಲಿ ಜಟಾವಲ್ಕಧಾರಿಯಾಗಿ ಲಕ್ಷ್ಮಣರೊಡನೆ ವಾಸವಾಗಿದ್ದ. ಅಲ್ಲಿಗೆ ಭರತನು ಕಾಲುನಡೆಯಲ್ಲೇ ಚತುರಂಗಬಲದ ಮರ್ಯಾದೆಯೊಡನೆ ಹೋಗಿ ಸೇರಿದ. ರಾಮನಲ್ಲಿ ಅತಿನಮ್ರತೆಯಿಂದ ದೀನನಾಗಿ ಬೇಡಿದ. ತಾನು ಅಯೋಧ್ಯೆಗೆ ರಾಜನಾಗಲು ಅರ್ಹನಲ್ಲವೆಂದೂ ತಮಗೆಲ್ಲರಿಗೂ ಹಿರಿಯನಾದ ಶ್ರೀರಾಮನೇ ಅದಕ್ಕೆ ತಕ್ಕವನೆಂದೂ ಆದ್ದರಿಂದ ಹಿಂತಿರುಗಿ ರಾಜ್ಯಭಾರವನ್ನು ವಹಿಸಿಕೊಳ್ಳಬೇಕೆಂದೂ ಪರಿಪರಿಯಾಗಿ ಪ್ರಾರ್ಥಿಸಿದ. ಆದರೆ, ಶ್ರೀರಾಮನು ಅದಕ್ಕೆ ಸಮ್ಮತಿಸದೆ, ತನ್ನ ಪ್ರತಿನಿಧಿಯಾಗಿ ತನ್ನ ಪಾದುಕೆಗಳನ್ನು ಭರತನಿಗೆ ಕೊಟ್ಟನು. ಭರತನು ಅದನ್ನು ಶಿರಸಾವಹಿಸಿ, ಅಯೋಧ್ಯೆಯನ್ನು ಸೇರಿ, ಅದನ್ನೇ ಸಿಂಹಾಸನದ ಮೇಲಿರಿಸಿ, ಅದಕ್ಕೇ ದಿನವಹಿ ರಾಜ್ಯಭಾರದ ವರದಿ ಒಪ್ಪಿಸುತ್ತಾ, ರಾಮನ ದಾಸನಗೈ ರಾಜ್ಯನಡಸಿದ. ಈ ಪ್ರಸಂಗವನ್ನು ಹಿನ್ನೆಲೆಯಾಗಿ ಉಳ್ಳದ್ದು ಈ ಪಾಶುರ. ಅನುಪಮಗುಣಗಳುಳ್ಳ ಭರತನಿಗೆ ಕೃಪೆಮಾಡಿ ಅವನಿಗೆ ಮನಶ್ಶಾಂತಿಯನ್ನುಂಟುಮಾಡಿದ್ದಲ್ಲದೆ, ತಾನು ತಂದೆಯ ಆಜ್ಞೆಯನ್ನು ತಪ್ಪದೆ ಪರಿಪಾಲಿಸಿದ ಕೀರ್ತಿಯನ್ನು ಜಗತ್ತಿಗೇ ವ್ಯಕ್ತಪಡಿಸಿದವನು ಶ್ರೀರಾಮ. ಅವನ ಗುಣಾತಿಶಯಗಳನ್ನು ಹೊಗಳಿ ಹಾಡಿ ಆನಂದಿಸಬೇಕು ಎಂಬುದು ಆೞ್ವಾರರ ಆಶಯ.

೧೩೮

೭.ಕಾಳಿಯನ್ ಪೊಯ್ ಹೈಕ್ಕಲಙ್ಗಪ್ಪಾಯ್ ನ್ದಿಟ್ಟು, ಅವನ್

ನೀಣ್ಮುಡಿಯೈನ್ದಿಲುಮ್ ನಿನ್ಱುನಡಂಜೆಯ್ದು

ಮೀಳವನುಕ್ಕೂ ಅರುಳ್ ಶೆಯ್ದ ವಿತ್ತಕನ್

ತೋಳ್ ವಲಿವೀರಮೇಪಾಡಿಪ್ಪಱ ತೂಮಣಿವಣ್ಣನೈಪ್ಪಾಡಿಪ್ಪಱ

ಕಾಳಿಯನ್=ಕಾಳೀಯನು ವಾಸಮಾಡುತ್ತಿದ್ದ, ಪೊಯ್ ಹೈ=ಮಡುವನ್ನು, ಕಲಙ್ಗ=ಕಲಕಿಹೋಗುವಂತೆ, ಪಾಯ್ ನ್ದಿಟ್ಟು=ಅದರೊಳಕ್ಕೆ ಧುಮುಕಿ, ಅವನ್=ಆ ಕಾಳೀಯನ, ನೀಳ್=ಉದ್ದವಾದ, ಮುಡಿ=ಹೆಡೆ\(ತಲೆಗಳು\), ಐನ್ದಿಲುಮ್=ಐದರ ಮೇಲೆಯೂ, ನಿನ್ಱು=ನಿಂತು, ನಡಂಜೆಯ್ದು=ನಟನವಾಡಿ\(ನರ್ತನ ಮಾಡಿ\), ಮೀಳ್=ಮತ್ತೆ, ಅವನುಕ್ಕೂ=ಅವನಿಗೆ, ಅರುಳ್ ಶೆಯ್ದ=ಕೃಪೆತೋರಿದ, ವಿತ್ತಕನ್=ವಿಸ್ಮಯಕಾರಿಯ, ತೋಳ್ ವಲಿ=ತೋಳ್ಬಲವನ್ನು, ವೀರಮೇ=ವೀರ್ಯವನ್ನೂ, ಪಾಡಿ= ಹೊಗಳಿ ಹಾಡಿ, ಪಱ=ಆನಂದಿಸು, ತೂ=ಪರಿಶುದ್ಧವಾದ, ಮಣಿ=ಇಂದ್ರನೀಲಮಣಿಯ, ವಣ್ಣನೈ=ಬಣ್ಣದವನನ್ನು, ಪಾಡಿ= ಹೊಗಳಿ ಹಾಡಿ, ಪಱ=ಆನಂದಿಸು.

ಕಾಳೀಯನು ವಾಸಮಾಡುತ್ತಿದ್ದ ಮಡುವು ಕಲಕಿಹೋಗುವಂತೆ ಅದರೊಳಕ್ಕೆ ಧುಮುಕಿ ಆ ಕಾಳೀಯನ ಉದ್ದವಾದ ಐದು ಹೆಡೆಗಳ ಮೇಲೂ ನಿಂತು ನರ್ತನ ಮಾಡಿ, ಮತ್ತೆ ಅವನಿಗೆ ಕರುಣೆತೋರಿಸಿದ ವಿಸ್ಮಯಕಾರಿಯ ತೋಳ್ಬಲವನ್ನೂ ವೀರ್ಯವನ್ನೂ ಹೊಗಳಿ ಹಾಡಿ ಆನಂದಿಸು; ಪರಿಶುದ್ಧವಾದ ಇಂದ್ರನೀಲಮಣಿಯಬಣ್ಣದವನನ್ನು ಹೊಗಳಿ ಹಾಡಿ ಆನಂದಿಸು.\(೭\)

ಬಾಲಕೃಷ್ಣನು ನಡಸಿದ ವಿಸ್ಮಯಕಾರಕ ಚತೌರ್ಯಗಳಲ್ಲಿ ಒಂದಾದ ಕಾಳೀಯ ದಮನದ ವೄತ್ತಾಂತ ಇಲ್ಲಿ ಮತ್ತೆ ಹೇಳಲಾಗಿದೆ. ವೀರ್ಯಶೌರ್ಯಾದಿ ಭುಜಬಲ ಪರಾಕ್ರಮಗಳನ್ನು ಅಸದೃಶವಾಗಿ ಹೊಂದಿರುವಂತೆಯೇ ಭಗವಂತನು ಮಾರ್ದವ ಔದರ್ಯಾದಿ ಗುಣಗಳನ್ನು ಹೊಂದಿ, ನಂಬಿದ ಆಶ್ರಯಿಸಿದ ಭಕ್ತರಿಗೆ ಕೃಪಾಸಿಂಧುವಾಗಿ ಅವರನ್ನು ಕೈಬಿಡದೆ ಸಲಹುವನು. ಭಗವಂತನ ಈ ಗುಣಗಳನ್ನೆಲ್ಲಾ ಹೊಗಳಿ ಹಾಡಿ ಆನಂದಿಸಬೇಕೆನ್ನುತ್ತಾರೆ ಆೞ್ವಾರರು.

೮. ತಾರ್ ಕ್ಕಿಳನ್ತಂಬಿಕ್ಕೂ ಅರಶೀನ್ದು, ದಣ್ಡಕಮ್

ನೂಟ್ರವಳ್ ಶೊಱ್ ಕೊಣ್ಡುಪೋಹಿ, ನುಡಙ್ಗಿಡೈ

ಚ್ಚೂರ್ ಪ್ಪಣಕ್ಕಾವೈ ಚ್ಚೆವಿಯೊಡು ಮೂಕ್ಕೂ, ಅವಳ್

ಆರ್ ಕ್ಕವರಿನ್ದಾನೈಪ್ಪಾಡಿಪ್ಪಱ ಅಯೋತ್ತಿಕ್ಕರಶನೈಪ್ಪಾಡಿಪ್ಪಱ

೧೩೯

ತಾರ್ ಕ್ಕೂ=ಆಡಳಿತ ಚಾತುರ್ಯದಲ್ಲಿ, ಇಳ=ಎಳೆಯವನಾದ, ತಮ್ಬಿಕ್ಕೂ=ತಮ್ಮನಿಗೆ, ಅರಶು=ರಾಜ್ಯಭಾರವನ್ನು, ಈನ್ದು=ಕೊಟ್ಟು, ನೂಟ್ರವಳ್=ವಿರೋಧ ಅಭಿಪ್ರಾಯಗಳುಳ್ಳವಳ, ಶೊಲ್=ಮಾತನ್ನು, ಕೊಣ್ಡು=ಶಿರಸಾವಹಿಸಿ, ದಣ್ಡಕಮ್=ದಂಡಕಾರಣ್ಯವನ್ನು, ಪೋಹಿ=ಪ್ರವೇಶಿಸಿ, ನುಡಙ್ಗು=ಬಳುಕುವ, ಇಡೈ=ನಡುವಿನ, ಶೂರ್ ಪ್ಪಣಕಾವೈ=ಶೂರ್ಪಣಖಿಯ, ಶೆವಿಯೊಡು=ಕಿವಿಯೊಂದಿಗೆ, ಮೂಕ್ಕೂ=ಮೂಗನ್ನೂ, ಅವಳ್=ಅವಳು, ಆರ್ ಕ್ಕ=ಆರ್ತನಾದ ಮಾಡುವಂತೆ, ಅರಿತ್ತಾನೈ=ಕತ್ತರಿಸಿದವನನ್ನು, ಪಾಡಿ= ಹೊಗಳಿ ಹಾಡಿ, ಪಱ=ಆನಂದಿಸು, ಅಯೋತ್ತಿಕ್ಕೂ=ಅಯೋಧ್ಯೆಗೆ, ಅರಶನೈ=ಅರಸನನ್ನು, ಪಾಡಿ= ಹೊಗಳಿ ಹಾಡಿ,ಪಱ=ಆನಂದಿಸು.

ಆಡಳಿತ ಚಾತುರ್ಯದಲ್ಲಿ ಎಳೆಯವನಾದ ತಮ್ಮನಿಗೆ ರಾಜ್ಯಭಾರವನ್ನು ಕೊಟ್ಟು, ವಿರೋಧಾಭಿಪ್ರಾಯಗಳುಳ್ಳವಳ ಮಾತನ್ನು ಶಿರಸಾವಹಿಸಿ ದಂಡಕಾರಣ್ಯವನ್ನು ಪ್ರವೇಶಿಸಿ \(ಅಲ್ಲಿ\)ಬಳುಕುವ ನಡುವಿನ ಶೂರ್ಪನಖಿಯ ಕಿವಿಮೂಗುಗಳನ್ನು ಅವಳು ಕಿರಿಚಾಡುವಂತೆ ಕತ್ತರಿಸಿದವನನ್ನು ಹೊಗಳಿ ಹಾಡಿ ಆನಂದಿಸು; ಅಯೋಧ್ಯೆಗೆ ಅರಸನನ್ನು ಹೊಗಳಿ ಹಾಡಿ ಆನಂದಿಸು.\(೮\)

ಮನಸ್ಸಿನಲ್ಲಿ ಕೆಟ್ಟ ಅಭಿಪ್ರಾಯಗಳುಳ್ಳವಳಾದ ಕೈಕೇಯಿಯ ಮಾತಿಗೆ ಅನುಗುಣವಾಗೊ, ತಂದೆ ಅವಳಿಗೆ\(ತನ್ನ ಮರುತಾಯಿಗೆ\)ಕೊಟ್ಟ ಮಾತನ್ನು ಉಳಿಸುವುದಕ್ಕಾಗಿ ಶ್ರೀರಾಮನು ಅಯೋಧ್ಯೆಯ ರಾಜ್ಯಭಾರವನ್ನು ಆಡಳಿತದ ಅನುಭವ ಸಾಲದ ತಮ್ಮನಾದ ಭರತನಿಗೆ ಒಪ್ಪಿಸಿಕೊಟ್ಟು ತಾನು ಜಟಾವಲ್ಕಲಧಾರಿಯಾಗಿ ಸಿತೆ ಮತ್ತು ಲಕ್ಷ್ಮಣರೊಡನೆ ಹದಿನಾಲ್ಕು ವರ್ಷ ವನವಾಸಕ್ಕೆ ಹೊರಟ. ಚಿತ್ರಕೂಟದಲ್ಲಿಅವನಿರುವಾಗ ಭರತನು ಬಂದು ಅವನಿಂದ ಪಾದುಕೆಗಳನ್ನು ಪಡೆದುಕೊಂಡು ಹೋದ. ಆ ಪಾದುಕೆಗಳನ್ನೇ ಶ್ರೀರಾಮನ ಪ್ರತಿನಿಧಿಯಾಗಿ ಸಿಂಹಾಸನದ ಮೇಲಿರಿಸಿ ರಾಜ್ಯಭಾರ ನಡಸುತ್ತಿದ್ದ. ಇದೊಂದು ಕಡೆ. ಇನ್ನೊಂದು ಕಡೆಯಲ್ಲಿ, ರಾಮನು ಚಿತ್ರಕೂಟದಿಂದ ಪಂಚವಟಿಗೆ ತೆರಳಿದ. ಅಲ್ಲಿ, ಅಪರಿಮಿತ ಸುಂದರಿಯ ರೂಪವನ್ನು ಧರಿಸಿ, ರಾವಣನ ತಂಗಿಯಾದ ಶೂರ್ಪನಖಿಯೆಂಬ ರಾಕ್ಷಸಿ, ರಾಮನಲ್ಲಿ ಮೋಹಿತಳಾಹಿ, ಅವನನ್ನು ಮೋಹಗೋಳಿಸಿ ತನ್ನವನನ್ನಾಗಿ ಮಾಡಿಕೊಳ್ಳಲು ಬಂದಳು. ರಾಮನು ಏಕಪತ್ನೀವ್ರತ ಹಿಡಿದವನು. ಆದ್ದರಿಂದ, ಅವಳನ್ನು \(ಶೂರ್ಪನಖಿಯನ್ನು\)ಅಲಕ್ಷಿಸಿದರೂ ಬಿಡದೆ ಅವಳು ಪೀಡಿಸಿದ್ದರಿಂದ ಅವಳ ಕಿವಿಮುಗುಗಳನ್ನು ತರಿದುಹಾಕಿ, ಅವಳಿಗೆ ಶಿಕ್ಷೆ ಮಾಡಿದನು. ಆ ಶ್ರೀರಾಮನ ಗುಣಗಾನಮಾಡು, ಆನಂದಿಸು ಎನ್ನುತ್ತಾರೆ ಆೞ್ವಾರರು.

೧೪೦

೯. ಮಾಯಚ್ಚಕಟಮುದೈತ್ತು ಮರುದಿೞುತ್ತು

ಆಯರ್ ಹಳೋಡು ಪೋಯ್ ಆನಿರೈಕಾತ್ತು, ಅಣಿ

ವೇಯಿನ್ ಕುೞಲೂದಿ ವಿತ್ತಹನಾಯ್ ನಿನ್ಱ

ಆಯರ್ ಹಳೇಟ್ರಿನೈಪ್ಪಾಡಿಪ್ಪಱ ಆನಿರೈಮೇಯ್ ತ್ತಾನೈಪ್ಪಾಡಿಪ್ಪಱ

ಮಾಯಮ್=ಮಾಯಗಾರನಾದ, ಶಕಟಮ್=ಶಕಟಾಸುರನನ್ನು, ಉದೈತ್ತು=ಒದೆದು, ಮರುದು=ಮತ್ತೀಮರಗಳನ್ನು, ಇಱುತ್ತು=ಮುರಿದು, ಆಯರ್ ಹಳೋಡು=ಗೋವಳರೊಡನೆ, ಪೋಯ್=ಹೋಗಿ, ಆ=ಆಕಳ, ನಿರೈ=ಮಂದೆಗಳನ್ನು, ಕಾತ್ತು=ಕಾಯ್ದು, ಅಣಿ=ಅಂದವಾದ, ವೇಯಿನ್=ಬಿದಿರಿನ, ಕುೞಲ್=ಕೊಳಲನ್ನು, ಊದಿ=ಊದಿ, ವಿತ್ತಹನ್=ವಿಸ್ಮಯಕಾರಿ, ಆಯ್=ಆಗಿ, ನಿನ್ಱ=ನಿಂತ, ಆಯರ್ಹಳ್=ಗೋವಳರ, ಏಟ್ರಿನೈ=ಯಜಮಾನನನ್ನು, ಪಾಡಿ= ಹೊಗಳಿ ಹಾಡಿ, ಪಱ=ಆನಂದಿಸು, ಆನಿರೈ=ಆಕಳುಗಳ ಮಂದೆಯನ್ನು, ಮೇಯ್ ತ್ತಾನೈ=ಮೇಯಿಸಿದವನನ್ನು, ಪಾಡಿ= ಹೊಗಳಿ ಹಾಡಿ, ಪಱ=ಆನಂದಿಸು.

ಮಾಯಗಾರನಾದ ಶಕಟಾಸುರನನ್ನು ಒದೆದು, ಮತ್ತೀಮರಗಳನ್ನು ಮುರಿದು, ಗೋವಳರೊಡನೆ ಹೋಗಿ ಆಕಳ ಮಂದೆಗಳನ್ನುಕಾಯ್ದು, ಅಂದವಾದ ಬಿದಿರಿನ ಕೊಳಲನ್ನು ನುಡಿಸಿ, ವಿಸ್ಮಯಕಾರಿಯಾಗಿನಿಂತ, ಗೋವಳರ ಒಡೆಯನನ್ನು ಹೊಗಳಿ ಹಾಡಿ ಆನಂದಿಸು; ಆಕಳಮಂದೆಗಳನ್ನು ಮೇಯಿಸಿದವನನ್ನು ಹೊಗಳಿ ಹಾಡಿ ಆನಂದಿಸು.\(೯\)

ಕೃಷ್ಣಾವತಾರದಲ್ಲಿ ಬಾಲಕೃಷ್ಣನು ನಡಸಿದ ವೈಶಿಷ್ಟ್ಯಗಳನ್ನು ಈ ಪಾಶುರದಲ್ಲಿ ಹೇಳಲಾಗಿದೆ. ಬಹಳ ಎಳೆಯ ಮಗುವಾಗಿದ್ದಾಗಲೇ, ಕಂಸನಿಂದ ಪ್ರೇರಿತನಾಗಿ ಬಂಡಿಯರೂಪದಲ್ಲಿ ಮಗುವಿನ ಮೇಲೆ ಹರಿದುಕೊಂದು ಬಿಡಬೇಕೆಂದು ಬಂದ ಶಕಟಾಸುರನನ್ನು ಕಾಲನ್ನು ಆಟವಾಡುವಂತೆ ಝಾಡಿಸಿ ಅವನನ್ನು ಪುಡಿಪುಡಿಮಾಡಿದ ವಿಸ್ಮಯಕಾರಿ ವಿದ್ಯಮಾನ ಮೊದಲನೆಯದು. ತಾಯಿ ಯಶೋದೆ ಮಗುಕೃಷ್ಣನ ಚೇಷ್ಟೆಗಳನ್ನು ತಡೆದಿಡುವುದಕ್ಕಾಗಿ ಅವನನ್ನು ಕಲ್ಲಿನ ಒರಳಿಗೆ ಕಟ್ಟಿಹಾಕಿದಳು. ಆದರೆ, ಕೃಷ್ಣನು ಅಂಬೆಗಾಲು ಇಟ್ಟುಕೊಂಡು , ಒರಳನ್ನೂ ತನ್ನೊಡನೆ ಎಳೆದುಕೊಂಡು ಹೋಗಿ ಎರಡು ಮತ್ತೀಮರಗಳ ನಡುವೆ ನುಗ್ಗಿಹೋಗಿ, ತಡೆದುಕೊಂಡಿರುವ ಒರಳನ್ನು ಎಳೆಯುವ ನೆಪದಲ್ಲಿ ಆ ಎರಡು ಮರಗಳನ್ನೂ ಮುರಿದುಹಾಕಿದ ವಿಸ್ಮಯಕಾರಿ ವಿದ್ಯಮಾನ ಎರಡನೆಯದು. ಗೋವಳರ ಜೊತೆಯಲ್ಲಿ ವನಕ್ಕೆ ಹೋಗಿ

೧೪೧

ದನಗಳನ್ನು ಮೇಯಿಸಿದನು. ಈ ಸಂದರ್ಭದಲ್ಲಿ ಕೃಷ್ಣನು ನಡಸಿದ ವಿಸ್ಮಯಕಾರಿ ವಿದ್ಯಮಾನಗಳು ಹಲವಾರು. ಅವುಗಳನ್ನೆಲ್ಲಾ ಹಿಂದೆಯೇ ವಿವರಿಸಲಾಗಿದೆ. ತನ್ನ ಕೈಯಲ್ಲಿ ಬಿದಿರಿನ ಕೊಳಲನ್ನು ಹಿಡಿದು ಊದಿ, ವಿಚಿತ್ರವಾದ ಗಾನವನ್ನು ನುಡಿಸಿ, ಅದರ ಮೂಲಕ ನಾನಾರೀತಿಯ ವಿಸ್ಮಯಕಾರಕ ಕಾರ್ಯಗಳು ನಡಸಿದನು. ಈ ವಿಷಯವನ್ನೂ ವಿಶದವಾಗಿ ಹಿಂದೆಯೇ ವಿವರಿಸಲಾಗಿದೆ. ಕಾಳೀಯನ ಹೆಡೆಯಮೇಲೆ ನಿಂತು, ನರ್ತಿಸಿ ಕಾಳೀಯನ ಗರ್ವವನ್ನುಮುರಿದು, ಅವನನ್ನು ಕರುಣಿಸಿ ಸುರಕ್ಷಿತವಾಗಿ ಕಳುಹಿಸಿದ ವಿದ್ಯಮಾನ ವಿಸ್ಮಯಕಾರಿಯೇ ಗೋವಳರ ಒಡೆಯನಾಗಿ “ಗೋವಿಂದ”ಎನ್ನಿಸಿಕೊಂಡದ್ದು ದೇವೇಂದ್ರನಿಂದ. ಅದು ಗೋವರ್ಧನ ಪರ್ವತವನ್ನು ಎತ್ತಿಹಿಡಿದು ಗೋವಳರನ್ನೂ, ಗೋವುಗಳನ್ನೂ ಏಳುದಿನಗಳ ಕಾಲ ಇಂದ್ರನಕೋಪದ ಫಲವಾದ ಧಾರಾಕಾರವಾದ ಸುರಿಮಳೆಯಿಂದ ರಕ್ಷಿಸಿ, ಎಲ್ಲರನ್ನೂ ಕಾಪಾಡಿದ ವಿಸ್ಮಯಕಾರಕ ಅದ್ಭುತ ವಿದ್ಯಮಾನ.

೧೦. ಕಾರಾರ್ ಕಡಲೈ ಅಡೈತ್ತಿಟ್ಟಿಲಙ್ಕೈಪುಕ್ಕು

ಓರಾತಾನ್ ಪೊನ್ ಮುಡಿ ಒನ್ ಪದೋಡೊನ್ಱೈಯುಮ್

ನೇರಾವವನ್ ತಮ್ಬಿಕ್ಕೇ ನೀಳರಶೀನ್ದ

ಆರಾವಮುದನೈಪ್ಪಾಡಿಪ್ಪಱ ಅಯೋದ್ದಿಯರ್ ವೇನ್ದನೈಪ್ಪಾಡಿಪ್ಪಱ

ಕಾರ್=ಕಪ್ಪಗೆ, ಆರ್=ವಿಶಾಲವಾಗಿ ಹರಡಿರುವ, ಕಡಲಿ=\(ಭಯಂಕರವಾದ\)ಕಡಲನ್ನು, ಅಡೈತ್ತು=ಅಡಗಿಸಿ, ಇಟ್ಟು=ಇಟ್ಟು, ಇಲಙ್ಕೈ=ಲಂಕೆಯನ್ನು, ಪುಕ್ಕು=ಪ್ರವೇಶಿಸಿ, ಓರಾದಾನ್=\(ಯಾರನ್ನೂ\)ಲಕ್ಷಿಸದೆ ಇರುವವನ, ಪೊನ್=ಬಂಗಾರದ, ಮುಡಿ=\(ಕಿರೀಟ ಧರಿಸಿದ\) ತಲೆಯನ್ನು, ಒನ್ಪದೋಡು=ಒಂಬತ್ತರೊಂದಿಗೆ, ಒನ್ಱೈಯುಮ್=ಇನ್ನೊಂದನ್ನೂ \(ಹತ್ತನೆಯದನ್ನೂ\), ನೇರಾ=ಕತ್ತರಿಸಿ ಬಿಸುಟು, ಅವನ್=ಅವನ, ತಮ್ಬಿಕ್ಕೇ=ತಮ್ಮನಿಗೇ, ನೀಳ್=ಶಾಶ್ವತವಾದ, ಅರಶು=ರಾಜ್ಯಪಟ್ಟವನ್ನು, ಈನ್ದ=ಇತ್ತ, ಆರಾ=ತೃಪ್ತಿತಾರದ, ಅಮುದನೈ=ಅಮೃತಸಮಾನನಾದ ಶ್ರೀರಾಮನನ್ನು, ಪಾಡಿ= ಹೊಗಳಿ ಹಾಡಿ, ಪಱ=ಆನಂದಿಸು, ಅಯೋತ್ತಿಯರ್=ಅಯೋಧ್ಯೆಯ ಜನರ, ವೇನ್ದನೈ=ಅರಸನಾದವನನ್ನು,ಪಾಡಿ= ಹೊಗಳಿ ಹಾಡಿ, ಪಱ=ಆನಂದಿಸು.

ಕಪ್ಪಗೆ ವಿಶಾಲವಾಗಿ ಹರಡಿರುವ \(ಭಯಂಕರವಾದ\)ಕಡಲನ್ನು ಅಡಗಿಸಿಟ್ಟು ಲಂಕೆಯನ್ನು ಹೊಕ್ಕೂ ಯಾರನ್ನೂ ಲಕ್ಷಿಸದೆ ಇರುವವನ ಬಂಗಾರದ ಮಕುಟದ ಒಂಬತ್ತು ತಲೆಗಳ ಜೊತೆಗೆ ಮತ್ತೊಂದನೂ ಕತ್ತರಿಸಿ ಬಿಸುಟು, ಅವನ ತಮ್ಮನಿಗೇ ಶಾಶ್ವತವಾದ ರಾಜ್ಯಪಟ್ಟವನ್ನುಕಟ್ಟಿದ ತೃಪ್ತಿತಾರದ ಅಮೃತಸಮಾನನಾದವನನ್ನು \(ಶ್ರೀರಾಮನನ್ನು\) ಹೊಗಳಿ ಹಾಡಿ ಆನಂದಿಸು; ಅಯೋಧ್ಯೆಯ ಜನರ ಅರಸನಾದವನನ್ನು ಹೊಗಳಿ ಹಾಡಿ ಆನಂದಿಸು.\(೧೦\)

೧೪೨

ರಾಮಾವತಾರದ ಹಿರಿಮೆಯನ್ನು ತಿಳೀಸುವ ಪಾಶುರವಿದು. ಲಂಕೆಯಲ್ಲಿ ಆಂಜನೇಯನು ಸೀತಾದೇವಿಯನ್ನು ಕಂಡು ಆಕೆಯಿಂದ ಚೂಡಾಮಣಿಯನ್ನು ತಂದು ಶ್ರೀರಾಮನಿಗೆ ಕೊಟ್ಟ ಬಳಿಕ, ಶ್ರೀರಾಮನು ಲಂಕಾಪಟ್ಟಣವನ್ನು ಮುತ್ತಿಗೆ ಹಾಕುವುದಕ್ಕೆಂದು ಸುಗ್ರೀವಾದಿ ಗೆಳೆಯರೊಡನೆಯೂ ಅವರ ದೊಡ್ಡವಾನರ ಸೈನ್ಯದೊಡನೆಯೂ ದಕ್ಷಿಣ ಸಮುದ್ರತೀರಕ್ಕೆ ಬಂದನು ಅದನ್ನು ದಾಟಿ ಲಂಕೆಯನ್ನು ಸೇರಬೇಕು. ಅಪಾರ ಸೈನ್ಯವನ್ನೂ ಕೊಂಡೊಯ್ಯಬೇಕು. ಅದು ಹೇಗೆ ಸಾಧ್ಯ? ಕಪ್ಪಗೆ, ವಿಶಾಲವಾಗಿ ಹರಡಿಕೊಂಡು ಅಲೆಗಳಿಂದ ಅಬ್ಬರಿಸುತ್ತಿರುವ ಕಡಲನ್ನೇ ತನಗೆ ದಾರಿಮಾಡಿಕೊಡೆಂದು ಕೇಳುವೆನೆಂದು ಬಗೆದು, ಶ್ರೀಆಮನು ಕಡಲಕರೆಯಲ್ಲೇ ಧರ್ಭೆಯಹಾಸಿಗೆಯಲ್ಲಿ ಮೂರುದಿನಗಳ ಕಾಲ ನಿಯಮದಿಂದ ಪವಡಿಸಿದನು. ಮೂರು ದಿನಗಳು ಕಳೆದವು. ಸಮುದ್ರರಾಜನು ಬರಲೂ ಇಲ್ಲ; ಶ್ರೀಆಮನ ಸೈನ್ಯಕ್ಕೆ ದಾರಿಮಾಡಲೂ ಇಲ್ಲ. ಶ್ರೀರಾಮನಿಗೆ ಕೋಪಬಂತು. ಒಡನೆಯೇ ಲಕ್ಷ್ಮಣನಿಂದ ಬಿಲ್ಲನ್ನು ತರಿಸಿ, ಅದಕ್ಕೆ ಅಂಬನ್ನು ತೊಡಿಸಿ, “ಇನ್ನೇನು ಸಮುದ್ರವನ್ನೇ ಶೋಷಿಸಿಬಿಡುತ್ತೇನೆ”ಎನ್ನುತ್ತಾ ಬಿಲ್ಲನ್ನು ಎಳೆಯುತ್ತಿರುವಾಗಲೇ ಸಮುದ್ರರಾಜನು ಗಡಗಡನೆ ನಡುಗುತ್ತಾ ಶ್ರೀರಾಮನ ಸಮ್ಮುಖದಲ್ಲಿ ಬಂದು ನಿಂತನು. ಅವನ ಮಿತ್ರರೂ, ಇಡಿಯ ವಾನರಸೈನ್ಯವೂ ಲಂಕೆಯನ್ನು ಸೇರಿದರು. ಯಾರನ್ನೂ ಲಕ್ಷ್ಯಮಾಡದ ಅಮಿತಪರಾಕ್ರಮಿಯಾದ ರಾವಣನ ಬಂಗಾರದ ಕಿರೀಟಗಳನ್ನು ಧರಿಸುವ ಹತ್ತುತಲೆಗಳನ್ನೂ ಶ್ರೀರಾಮನು ತರಿದುಹಾಕಿದನು. ಭಕ್ತನೂ, ಶರಣಾಗತನೂ ಆದ ಅವನ ತಮ್ಮನಾದ, ವಿಭೀಷಣನಿಗೆ ಲಂಕಾಧಿಪತ್ಯವನ್ನು ಕಟ್ಟಿದನು. ಶ್ರೀರಾಮನ ಹೆಸರು ಅಮೃತೋಪಮ. ಎಷ್ಟೂಸಲ ನುಡಿದರೂ, ಎಷ್ಟು ಮನನ ಮಾಡಿದರೂ, ಎಷ್ಟು ನೆನೆಸಿದರೂ ತೃಪ್ತಿತಾರದ ಅಮೃತ ಅದು- “ಆರವಮದು”. ಅದನ್ನು ಪಾನ ಮಾಡುತ್ತ, ಮಾಡುತ್ತ, ಆನಂದಿಸು ಎನ್ನುತ್ತಾರೆ, ಆೞ್ವರರು.

೧೧. ನನ್ದನ್ ಮದಲೈಯೈ ಕ್ಕಾಕುತ್ತನೈನವಿನ್ಱ

ಉನ್ದಿಪಱನ್ದ ಒಳಿಯಿೞೈಯಾರ್ಹಳ್ ಶೊಲ್

ಶೆನ್ದಮಿೞ್ ತ್ತೆನ್ ಪುದುವೈ ವಿಟ್ಟುಚಿತ್ತನ್ ಶೊಲ್ 

ಐನ್ದಿನೋಡೈನ್ದುಮ್ ವಲ್ಲಾರ್ ಕ್ಕೂ ಅಲ್ಲಲಿಲ್ಲೈಯೇ

ನನ್ದನ್=ನಂದಗೋಪನ, ಮದಲೈಯೈ=ಮಗನಾದ ಶ್ರೀಕೃಷ್ಣನನ್ನು, ಕಾಕುತ್ತನೈ=ಕಾಕುತ್ ಸ್ಥನಾದ ಶ್ರೀರಾಮನ್ನೂ, ನವಿನ್ಱು=ಪರಸ್ಪರ ಎದುರುಬದರಾಗಿ ನಿಲ್ಲಿಸಿ, ಉನ್ದಿಪಱನ್ದ=ಉನ್ದಿ ತಟ್ಟಿದ, ಒಳಿ=ತೇಜಸ್ವಿಗಳಾದ, ಇೞೈಯಾರ್ಹಳ್=ಕಿವಿಗೆ ಇಂಪಾದ\(ಪದಜೋಡಣೆಯ\) ಹಾಡುಗಳನ್ನು ರಚಿಸಿದವರ, ಶೊಲ್=ಮಾತನ್ನೇ, ಶೆಮ್=ಸುಂದರವಾದ, ತಮಿೞ್=ತಮಿಳಿನಲ್ಲಿ, ತೆನ್=ಸೊಬಗಿನಿಂದ ಕೂಡಿದ, ಪುದುವೈ=ಶ್ರೀವಿಲ್ಲಿಪುತ್ತೂರಿನ, ವಿಟ್ಟುಚಿತ್ತನ್=ವಿಷ್ಣುಚಿತ್ತನ

೧೪೩

ಶೊಲ್=ಮಾತುಗಳನ್ನು, ಐನ್ದಿನೋಡು=ಐದರೊಡನೆ, ಐನ್ದುಮ್=ಐದನ್ನೂ, ವಲ್ಲಾರ್ ಕ್ಕೂ=ಬಲ್ಲವರಿಗೆ, ಅಲ್ಲಲ್=ಕಷ್ಟಸಂಕಟಗಳು, ಇಲ್ಲೈಯೇ=ಇಲ್ಲವೇ ಇಲ್ಲ.

ನಂದಗೋಪನ ಮಗನನ್ನೂ ಕಾಕುತ್ ಸ್ಥನನ್ನೂ ಎದುರುಬದರಾಗಿ ನಿಲ್ಲಿಸಿ ಉನ್ದಿ ತಟ್ಟಿದ ತೇಜಸ್ವಿಗಳಾದ, ಇಂಪಾದ ಹಾಡುಗಳನ್ನು ರಚಿಸಿದವರ ಮಾತನ್ನೇ ಸುಂದರವಾದ ತಮಿಳಿನಲ್ಲಿ ಸೊಬಗಿನಿಂದ ಕೂಡಿದ ಶ್ರೀವಿಲ್ಲಿಪುತ್ತೂರಿನ ವಿಷ್ಣುಚಿತ್ತನು ಹೇಳಿದ ಮಾತುಗಳನ್ನು ಐದರೊಂದಿಗೆ ಐದನ್ನೂ ಬಲ್ಲವರಿಗೆ ಕಷ್ಟಸಂಕಟಗಳು ಇಲ್ಲವೇ ಇಲ್ಲ.\(೧೧\)

ಇದು ಈ ತಿರುಮೊೞಿಗೆ ಫಲಶ್ರುತಿ. ಯಾರುಹೆಚ್ಚು? ನಂದನ ಕಂದನೇ? ಕಾಕುತ್ ಸ್ಥ ರಾಮನೇ? ಯಾರ ಹಿರಿಮೆ ದೊಡ್ಡದು? ಶ್ರೀಕೃಷ್ಣನದೇ? ಶ್ರೀರಾಮನದೇ? ಯಾವುದನ್ನು ಹೊಗಳಿ ಹಾಡುವುದು?-ಕೃಷ್ಣಾವತಾರದ ವೈಭವವನ್ನೇ? ರಾಮಾವತಾರದ ವೈಭವವನ್ನೇ? ಇದೇ ನಿರ್ಧಾರ ಎಂದು ಹೇಳುವವರಾರು?

ಅವತಾರಗಳ ಹಿರಿಮೆಗಳಲ್ಲಿ ಪೈಪೋಟಿಯೇ? ಕೃಷ್ಣಾವತಾರವಾಗಲಿ, ರಾಮಾವತಾರವಾಗಲಿ-ಎರಡು ವೈಭವಪೂರ್ಣವೇ; ಎರಡೂ ಸುಪ್ರಸಿದ್ಧವೇ ಎರಡೂ ಪೂರ್ಣವೇ. ಯಾರಿಗೆ ಯಾವೊಂದು ಅವತಾರದಲ್ಲಿ ಹೆಚ್ಚುನಂಬಿಕೆ, ಶ್ರದ್ಧೆ ಮತ್ತು ಭಕ್ತಿ ಬೇರೂರಿದೆಯೋ ಅದನ್ನು ಅವರು ತಮ್ಮ ಹೄದಯಾಂತರಾಳದಲ್ಲಿ ನೆಲೆಗೊಳಿಸಿಕೊಂಡು, ಆದರದಿಂದ ಕಾಪಾಡುತ್ತಾ, ಅದರಿಂದ ಕೃತಾರ್ಥರಾಗತಕ್ಕದ್ದು. ಇದು ಈ ತಿರುಮೊೞಿಯ ಮುಖ್ಯವಾದ ವಿಷಯ.

ಈ ತಿರುಮೊೞಿಯಲ್ಲಿ ರಾಮಾವತಾರದ ಹಿರಿಮೆಗೂ ಕೃಷ್ಣಾವತಾರದ ಹಿರಿಮೆಗೂ ಒಂದಕ್ಕಿಂತ ಒಂದು ಮೇಲುಗೈ ಎಂಬಂತೆ, ಅವುಗಳನ್ನು ಎದುರುಬದರಾಗಿ ನಿಲ್ಲಿಸಿ, ಒಂದೊಂದೂ ಸಡ್ಡುಹಾಕುವಂತೆ ವಿವರಿಸಲಾಗಿದೆ. ಇದು ಒಂದು ವೈಶಿಷ್ಟ್ಯ.

ಭಗವಂತನ ಅವತಾರಗಳು ಹಲವಾರು. ಆವಶ್ಯಕತೆಗೆ ಅನುಗುಣವಾಗಿ ಭಗವಂತನು ತನ್ನ ರೂಪಾದಿಗಳನ್ನು ಅಳವಡಿಸಿಕೊಂಡು, ತನ್ನ ಲೀಲೆಯನ್ನು ಆಡಿತೋರಿಸುತ್ತಾನೆ. ಒಂದೊಂದೂ ಅವತಾರದಿಂದಲೂ ಅರಿತುಕೊಳ್ಳುವ ವೈಶಿಷ್ಟ್ಯ ಹೇರಳವಾಗಿದೆ. ಒಂದೊಂದೂ ಅವತಾರವನ್ನು ಎತ್ತಿಕೊಂಡಾಗ, ಅದರದರ ಲೀಲಾರಸಗಳನ್ನು ಆಸ್ವಾದಿಸಿ, ಕೊಂಡಾಡಿ, ಭಗವಂತನಲ್ಲಿ ಭಕ್ತಿಭಾವವನ್ನು ಬೆಳಸಿಕೊಳ್ಳುವುದು ಸದ್ಭಕ್ತನ ಸ್ವಭಾವ. ಹಾಗೆ ನಡಸುವವರಲ್ಲಿ ಶ್ರೀವಿಷ್ಣುಚಿತ್ತರು ಇತರ ಭಕ್ತರಿಗೆ ಮಾರ್ಗದರ್ಶಕರು.

“ಉನ್ದಿ ತಟ್ಟುವಿಕೆ” – ಇದು ದಕ್ಷಿಣಭಾರತದ ಹೆಣ್ಣುಮಕ್ಕಳ ಒಂದು ಮನೋಹರವಾದ ವಿನೋದ ತುಂಬಿದ ಆಟ. ಇದರಲ್ಲಿ ಹೆಣ್ಣುಮಕ್ಕಳು ಎರಡು ಪಂಗಡಗಳಾಗುವುದು; ಒಂದುಪಂಗಡ ಕೃಷ್ಣಾವತಾರದ ಹಿರಿಮೆಯನ್ನು ವರ್ಣಿಸಿ ಹಾಡಿದರೆ ಇನ್ನೊಂದು ಪಂಗಡ ರಾಮಾವತಾರದ ಹಿರಿಮೆಯನ್ನು ಎತ್ತಿಹಾಡುವುದು. ಒಂದೊಂದು ಹಾಡಿನ ಕಡೆಯಲ್ಲಿ ಬರುವ ಮುಕ್ತಾಯದ ಸಾಲನ್ನು ಎರಡು ಪಂಗಡಗಳೂ ಒಂದುಗೂಡಿ ಹಾಡುವುದು. ಹಾಡಿನ ಜೊತೆಗೆ ತಾಳಬದ್ಧವಾದ ಚಪ್ಪಾಳೆ ತಟ್ಟುವುದು, ಮತ್ತು ವರ್ತುಳಾಕಾರವಾಗಿ ಸುತ್ತುವುದು. ಇದರಲ್ಲಿ ವ್ಯಾಯಾಮವೂ

೧೪೪

ವಿನೋದವೂ, ಭಗವನ್ನಾಮಸ್ಮರಣೆಯೂ, ಭಗವದ್ವಿಷಯ ವಿಚಾರ ವಿನಿಮಯವೂ ಸೇರಿಕೊಂಡು ಸತ್ಕಾಲಕ್ಷೇಪವಾಗುತ್ತದೆ. ಆಡುವವರನ್ನೂ ನೋಡುವವರನ್ನೂ ಪುಳಕಿತಗೊಳಿಸುತ್ತದೆ. ಉನ್ದಿ ತಟ್ಟುವುದಕ್ಕೆ ತಕ್ಕ ವಾತಾವರಣವನ್ನು ಕಲ್ಪಿಸುವುದಕ್ಕೆ ಅದರಲ್ಲಿ ಬಳಸುವ ಪಾಶುರಗಳ ರಚನೆಯಲ್ಲಿ ಇನಿದಾದ ಪದಜೋಡಣೆಯೂ ಹಾಡುವ ಹೆಂಗಸರ ಮಧುರಕಂಠವೂ, ಮೃದುವಾದ ಮಧುರವಾದ ನಡಗೆಯ ಚಲನೆಯೂ ಹಿತವಾದ ಚಪ್ಪಾಳೆಯ ತಾಳವೂ, ಕಾಲಿನ ಲಯವೂ ಹೊಂದಿಕೊಳ್ಳುತ್ತದೆ. ಈ ತಿರುಮೊೞಿಯಲ್ಲಿ ಬರುವ “ಪಾಡಿ, ಪಱ” – ಎಂಬುದರ ಅರ್ಥ ಈ “ಉನ್ದಿ ತಟ್ಟುವುದೇ” ಎಂದೂ ಕೆಲವರ ಅಭಿಪ್ರಾಯ.

ಅಡಿಯ ನಡೆ: ಎನ್ನಾದನ್, ಎನ್ ವಿಲ್, ಉರು, ಮಾತ್ತು, ಪಂಚವರ್, ಮುಡಿಱಿ, ಕಾಳಿಯನ್, ತಾರ್ ಕಿಳಮ್, ಮಾಯ, ಕಾರಾರ್, ನನ್ದನ್, \(ನೆಱಿನ್ದ\)





೧೪೫

ಶ್ರೀಃ

ಶ್ರಿಯೈ ನಮಃ

ಮೂರನೆಯ ದಶಕ ಹತ್ತನೆಯ ತಿರುಮೊೞಿ ನೆಱಿನ್ದಕರುಙ್ಗುೞಲ್

೧. ನೆಱಿನ್ದ ಕರುಙ್ಗುೞಲ್ ಮಡವಾಯ್ ನಿನ್ನಡಿಯೇನ್ ವಿಣ್ಣಪ್ಪಮ್

ಶೆಱಿನ್ದ ಮಣಿಮುಡಿಚ್ಚನಕನ್ ಶಿಲೈಯಿಱುತ್ತು ನಿನೈಕ್ಕೊಣರ್ ನ್ದ

ತಱಿನ್ದು, ಅರಶಿಗಳೈಕಟ್ಟ ಅರುನ್ದವತ್ತೋನಿಡೈ ವಿಲಙ್ಗ,

ಶೆಱಿನ್ದ ಶಿಲೈಕೊಡು ತವತ್ತೈಚ್ಚಿದೈತ್ತದು ಮೋರಡೈಯಾಳಮ್

ನೆಱಿನ್ದ=ಸುರುಳಿಗಳಿಂದ ಕೂಡಿದ, ಕರು=ಕಪ್ಪಗಿರುವ, ಕುೞಲ್=ತಲೆಗೂದಲುಳ್ಳ, ಮಡವಾಯ್=ತಾಯಿಯೇ, ನಿನ್=ನಿನ್ನ, ಅಡಿಯೇನ್=ಪಾದಸೇವಕನಾದ ನನ್ನ, ವಿಣ್ಣಪ್ಪಮ್=ಬಿನ್ನಹವನ್ನು ಕೇಳಿ\(ಕೃಪೆಮಾಡಿ\). ಶೆಱಿನ್ದ=ಒತ್ತಾಗಿ ಜೋಡಿಸಿದ, ಮಣಿ=ರತ್ನಗಳಿಂದ ಕೂಡಿದ, ಮುಡಿ=ಕಿರೀಟವನ್ನು ಧರಿಸಿದ, ಚನಕನ್=ಜನಕ ಮಹಾರಾಜನ, ಶಿಲೈ=ಧನುಸ್ಸನ್ನು, ಇಱುತ್ತು=ಮುರಿದು, ನಿನೈ=ನಿನ್ನನ್ನು, ತೊಣ್ದರ್ ನ್ದು=ಮದುವೆ ಮಾಡಿಕೊಂಡುದನ್ನು, ಅಱಿನ್ದು=ತಿಳಿದುಕೊಂಡವನಾಗಿ, ಅರಶುಗಳೈ=ರಾಜರನ್ನು, ಕಟ್ಟ=ನಾಶಮಾಡಲು, ಅರುಮ್=ಪ್ರಬಲವಾದ, ತವತ್ತೋನ್=ತಪವನ್ನಾಚರಿಸಿದವನು, ಇಡೈ=ನಡುದಾರಿಯಲ್ಲಿ, ವಿಲಙ್ಗ=ತಡೆಯಲು, ಶೆಱಿನ್ದ=ಬಗ್ಗಿಸಲಾಗದ, ಶಿಲೈ=ಆ ಧನುಸ್ಸನ್ನು, ಕೊಡು=ಅವನಿಂದ ತೆಗೆದುಕೊಂಡು, ತವತ್ತೈ=ಅವನ ತಪಸ್ಸನ್ನೆಲ್ಲಾ, ಶಿದೈತ್ತದುಮ್=ನಾಶಪಡಿಸಿದ್ದು, ಓರ್=ಒಂದು, ಅಡೈಯಾಳಮ್=ಗುರುತ್.

ಸುರುಳಿಗಳಿಂದ ಕೂಡಿ ಕಪ್ಪಗಿರುವ ತಲೆಗೂದಲಿನ ತಾಯಿಯೇ, ನಿನ್ನ ಪಾದಸೇವಕನಾದ ನನ್ನ ಬಿನ್ನಹವನ್ನು ಕೇಳಿ\(ಕೃಪೆಮಾಡಿ\), ಒತ್ತಾಗಿ ಜೋಡಿಸಿರುವ ರತ್ನಗಳಿಂದ ಕೂಡಿದ ಕಿರೀಟವನ್ನು ಧರಿಸಿದ ಜನಕಮಹಾರಾಜನ ಧನುಸ್ಸನ್ನು ಮುರಿದು ನಿನ್ನನ್ನು ತಂದುಕೊಂಡದ್ದನ್ನು ತಿಳಿದವನಾಗಿ, ಅರಸರುಗಳನ್ನು ನಾಶಮಾಡಲು ಪ್ರಬಲ ತಪಸ್ಸನ್ನಾಚರಿಸಿದವನಾದ ಪರಶುರಾಮನು ನಡುದಾರಿಯಲ್ಲಿ ತಡೆಯಲು, ಬಗ್ಗಿಸಲಾಗದ ಆ ಧನುಸ್ಸನ್ನು ಅವನಿಂದ ತೆಗೆದುಕೊಂಡು, ಅವನ ತಪಸ್ಸನ್ನೆಲ್ಲಾ ನಾಶಪಡಿಸಿದ್ದು ಒಂದು ಗುರುತು.\(೧\)

೧೪೬

ತನ್ನ ರಾಜನಾದ ಸುಗ್ರೀವನ ಆಣತಿಯಂತೆ ಸೀತೆಯನ್ನು ಹುಡುಕಿಕೊಂಡು ಹೊರಟ ಆಂಜನೇಯನು, ದಕ್ಷಿಣಸಮುದ್ರಲಂಘನ ಮಾಡಿ, ಲಂಕಾಪಟ್ಟಣವನ್ನು ಸೇರಿದನು. ಅಲ್ಲಿ ಸಿತಾದೇವಿಯನ್ನು ಅಶೋಕವನದಲ್ಲಿ ಕಂಡುಕೊಂಡನು. ತಾನು ರಾಮದೂಟನೇ ಎಂದು ತಿಳೀಯಪಡಿಸುವುದು ಹೇಗೆ? ಸೀತಾದೇವಿಗಾದರೋ ಎಲ್ಲರಲ್ಲಿಯೂ ಅನುಮಾನ. ಎಲ್ಲರೂ ಆಕೆಯಪಾಲಿಗೆ ಮಾಯಾವಿಗಳೇ. ಯಾರನ್ನೂ ನಂಬಬಾರದ್ಯ್. ನಂಬಿ ಮೋಸಹೋಗಬಾರದು. ಆಕೆಯ ಈ ಮನೋಭಾವವನ್ನರಿತ ಆಂಜನೇಯನು, ತಾನು ಮಾಯಾವಿಯಲ್ಲ, ರಾಮದೂತನೇ ಎಂದು ಖಚಿತಪಡಿಸುವುದಕ್ಕಾಗಿ, ಸೀತಾದೇವಿಗೆ ಗುರುತಿಗಾಗಿ ವಿವರಿಸುತ್ತಾನೆ. ಅವುಗಳಲ್ಲಿ ಮೊದಲನೆಯದಾಗಿ, ಪರಶುರಾಮನ ಪರಾಜಯದ ವೄತ್ತಾಂತ ಈ ಪಾಶುರದ ವಿಷಯ.

ಮಿಥಿಲಾನಗರದಲ್ಲಿ ಜನಕಮಹಾರಾಜನು ತನ್ನ ಬಳಿ ಇದ್ದ ಶಿವಧನುಸ್ಸನ್ನುಮುಂದಿಟ್ಟು, ಅದನ್ನು ಹೆದೆಯೇರಿಸಿದ ಪರಾಕ್ರಮಿಗೆ ಅವನ ವೀರ್ಯಶುಲ್ಕವಾಗಿ ತನ್ನ ಮಗಳಾದ ಸೀತೆಯನ್ನು ಕೊಟ್ಟೂ ಪಾಣಿಗ್ರಹಣಮಾಡುವೆನೆಂದು ಸಾರಿದ್ದನು. ವಿಶ್ವಾಮಿತ್ರ ಋಷಿಗಳಿಗೆ ಇದು ತಿಳಿದಿತ್ತು. ರಾಮಲಕ್ಷ್ಮಣರಿಗೆ ಧನುರ್ವಿದ್ಯೆಯನ್ನು ಕಲಿಸಿದ ಬಳಿಕ ಅವರನ್ನು ಮಹರ್ಷಿಗಳು ಮಿಥಿಲಾನಗರಕ್ಕೆ ಕರೆದೊಯ್ದರು. ರಾಮನಿಗೆ ಶಿವಧನುಸ್ಸಿನ ಮೇಲೆ ಕಣ್ಣುಬಿತ್ತು. “ಅದನ್ನು ಎತ್ತಿನೋಡಬಹುದೇ?”ಎಂದು ಕುತೂಹಲದಿಂದ ಕೇಳಿದನು. ಜನಕ ಮಹಾರಾಜನ ಒಪ್ಪಿಗೆ ಪಡೆದು, ಅದನ್ನು ಬಹಳ ಸರಾಗವಾಗಿ ಎತ್ತಿಹಿಡಿದು, ಹೆದೆಯೇರಿಸಲು ಯತ್ನಿಸಿದಾಗ ಅದು ಮುರಿದುಹೋಯಿತು. ಜನಕ ಮಹಾರಾಜನಿಗೆ ಪರಮಾನಂದವಾಯಿತು. ಕೂಡಲೇ ಅದಕ್ಕೆ ಫಣವಾಗಿದ್ದ ಸೀತೆಯನ್ನು ಕೊಟ್ಟು ಜನಕನು ರಾಮನಿಗೆ ಕನ್ಯಾದಾನ ಮಾಡಿದನು. ಅನಂತರ, ಪರಿವಾರ ಸಹಿತನಾಗಿ ದಶರಥಮಹಾರಾಜನು ಅಯೋಧ್ಯೆಗೆ ಹಿಂತಿರುಗಿ ಹೊರಟನು.

ಶ್ರೀರಾಮನು ಶಿವಧನುಸ್ಸನ್ನು ಮುರಿದ ವಿಷಯ ಪರಶುರಾಮನಿಗೆ ತಿಳಿಯಿತು. ಅವನಾದರೋ ಕ್ಷತ್ರಿಯರ ಹುಟ್ಟಡಗಿಸಲು ಫಣತೊಟ್ಟಿದ್ದವನು. \(ಅದಕ್ಕಾಗಿ ಉಗ್ರತಪಸ್ಸನ್ನು ಮಾಡಿದ್ದ\) ಅವನು ಶ್ರೀರಾಮಾದಿಗಳನ್ನು ದಾರಿಯಲ್ಲಿ ಅಡ್ಡಹಾಕಿದನು. “ಶಿವಧನುಸ್ಸನ್ನುಮುರಿದೆನೆಂದು ಹೆಮ್ಮೆಪಡಬೇಡ. ನನ್ನಲ್ಲಿರುವ ಈ ಧನುಸ್ಸಿನ ಬಲುಮೆಯೇನೆಂದು ಕಂಡುಕೊಂಡು ಮುಂದೆ ನಡೆ” ಎಂದು ಸವಾಲು ಹಾಕಿದನು. \(ಶ್ರೀರಾಮನು ಪರಶುರಾಮನ ಕೈಯಿಂದ ಅವನ ಧನುಸ್ಸನ್ನು ಸುಲಭವಾಗಿ ತೆಗೆದುಕೊಂಡನು\). ಅದನ್ನೆತ್ತಿ, ಬಗ್ಗಿಸಿ, ಹೆದೆಯ್ಏರಿಸಿ, ಅಂಬು ತೊಡಿಸಿ ಪರಶುರಾಮನನ್ನು ಕೇಳಿದನು: “ಈ ಅಂಬಿಗೆ ಲಕ್ಷ್ಯ ಯಾವುದು ಹೇಳು. ನಾನು ತೊಟ್ಟ ಬಾಣ ಎಂದಿಗೂ ವ್ಯರ್ಥವಾಗ ಕೂಡದು.” ಗತ್ಯಂತರವಿಲ್ಲದೆ ಪರಶುರಾಮನು ತಾನು ಗಳಿಸಿದ್ದ ತಪಃಫಲವನ್ನೆಲ್ಲಾ ಅದಕ್ಕೆ ಲಕ್ಷ್ಯವಾಗಿ ಒಡ್ಡಿದನು. ರಾಮ ಬಾಣ ಅದನ್ನೆಲ್ಲಾ ಸುಟ್ಟುಹಾಕಿತು. ಹೀಗೆ ನಡೆಯಿತು ಪರಶುರಾಮನ ಗರ್ವಭಂಗ.

ಸೀತಾದೇವಿಗೆ ಶ್ರೀರಾಮನ ಸಾಮರ್ಥ್ಯವನ್ನು ಅರಿತುಕೊಳ್ಳುವಂಥ ಮೊದಲನೆಯ ಪ್ರಸಂಗ ಅದು. ಅದನ್ನು ಕಂಡಾಗ ಆಕೆಗೆ ಆಗಿದ್ದ ಆಶ್ಚರ್ಯಕ್ಕಿಂತಲೂ ಹೆಚ್ಚಿನ ಆನಂದ ಅದನ್ನು ಆಂಜನೇಯನಿಂದ ಕೇಳಿದಾಗ ಆಯಿತು. ಅವನನ್ನು ನಂಬಿದಳೇ?

೧೪೭

೨. ಅಲ್ಲಿಯಮ್ಪೂಮಲರ್ ಕ್ಕೋತಾಯ್ ಅಡಿಪಣಿನ್ದೇನ್ ವಿಣ್ಣಪ್ಪಮ್

ಶೊಲ್ಲುಹೇನ್ ಕೇಟ್ಟರುಳಾಯ್ ತುಣೈಮಲರ್ ಕ್ಕಣ್ ಮಡಮಾನೇ

ಎಲ್ಲಿಯಮ್ ಪೋದಿನಿದಿರುತ್ತಲ್ ಇರುನ್ದದೋರಿಡ ವಹೈಯಿಲ್

ಮಲ್ಲಿಹೈ ಮಾಮಾಲೈಕೊಣ್ಡು ಅಙ್ಗಾರ್ ತ್ತದುಮೋರಡೈಯಾಳಮ್

ಅಲ್ಲಿ=ವಿಶಾಲವಾದ ದಳಗಳುಳ್ಳ, ಅಮ್=ಮನೋಹರವಾದ, ಪೂ=ಹೂಗಳಿಂದ, ಮಲರ್=ಅಲಂಕೃತವಾದ\(ಮುಡಿಯಲ್ಪಟ್ಟ\), ಕೋ ತಾಯ್=ತಲೆಗೂದಲುಳ್ಳವಳೇ, ಅಡಿ=ಪಾದಗಳಿಗೆ, ಪಣಿನ್ದೇನ್=ತಲೆಬಾಗಿದ್ದೇನೆ; ವಿಣ್ಣಪ್ಪಮ್=ಬಿನ್ನಹ, ಶೊಲ್ಲುಹೇನ್=ಹೇಳುತ್ತೇನೆ, ತುಣೈ=ಜೊತೆಯಾಗಿರುವ, ಮಲರ್=ಕಮಲದಂತೆ\(ಅಗಲವಾದ\), ಕಣ್=ಕಣ್ಣುಗಳುಳ್ಳ, ಮಡಮ್=ಕೋಮಲವಾದ, ಮಾನೇ=ಜಿಂಕೆಯೇ, ಕೇಟ್ಟು=\(ನನ್ನ ಬಿನ್ನಹವನ್ನು\) ಕೇಳಿ, ಅರುಳಾಯ್=ಕೃಪೆತೋರು, ಎಲ್ಲಿ=ರಾತ್ರಿಯ, ಅಮ್=ಸೊಬಗಿನ, ಪೋದು=ಸಮಯದಲ್ಲಿ, ಇನಿದು=ಮಧುರವಾಗಿ, ಇರುತ್ತಲ್=\(ಕಲೆತು\) ಇರುವಿಕೆಯನ್ನು, ಇರುನ್ದು=ಇರುವಾಗ, ಓರ್=ಒಂದು, ಇಡಮ್=ಸ್ಥಳದ, ವಹೈಯಿಲ್=ಕೋಣೆಯಲ್ಲಿ, ಮಲ್ಲಿಹೈ=ಮಲ್ಲಿಗೆಯ, ಮಾ=ಬಹಳ ದೊಡ್ಡದಾದ, ಮಾಲೈ=ಹಾರವನ್ನು, ಕೊಣ್ಡು=ತೆಗೆದುಕೊಂಡು, ಅಙ್ಗು=ಅಲ್ಲಿ, ಆರ್ ತ್ತದುಮ್=ಕಟ್ಟಿಹಾಕಿದ್ದೂ, ಓರ್=ಒಂದು, ಅಡೈಯಾಳಮ್=ಗುರುತು.

ಅಗಲವಾದ ದಳಗಳ ಅಂದವಾದ ಹೂಗಳಿಂದ ಮುಡಿದ ತಲೆಗೂದಲುಳ್ಳವಳೇ, ನಿನ್ನ ಪಾದಗಳಿಗೆ ತಲೆಬಾಗಿದ್ದೇನೆ. ಜೊತೆಯಾಗಿರುವ ಅಗಲವಾದ ಕಣ್ಣುಗಳುಳ್ಳ ಕೋಮಲವಾದ ಜಿಂಕೆಯಂಥವಳೇ, ಬಿನ್ನಹ ಮಾಡಿಕೊಳ್ಳುತ್ತೇನೆ; ಕೇಳಿ ಕೃಪೆತೋರು. ರಾತ್ರಿಯ ಸೊಬಗಿನ ಸಮಯದಲ್ಲಿ ಮಧುರವಾಗಿ ಕಲೆತು ಇರುವಾಗ, ಒಂದು ಸ್ಥಳದ ಕೋಣೆಯಲ್ಲಿ, ನೀನು ಮಲ್ಲಿಗೆ ಹೂವಿನ ಬಹಳ ದೊಡ್ಡ ಹಾರವನ್ನು ತೆಗೆದುಕೊಂಡು\(ಶ್ರೀರಾಮನನ್ನು\) ಅಲಿ ಅದರಿಂದ ಕಟ್ಟಿಹಾಕಿದ್ದೂ ಒಂದು ಗುರುತ್.\(೨\)

ಆಂಜನೇಯನು ಸೀತಾದೇವಿಗೆ ಶ್ರುತಪಡಿಸಿದ ಎರಡನೆಯ ಗುರುತು ಬಹಳ ಗುಟ್ಟಾಗಿ ನಡೆದದ್ದು. ಒಂದು ರಾತ್ರಿ, ಏಕಂತ ಸ್ಥಳದಲ್ಲಿ ಅವರಿಬ್ಬರೇ

೧೪೮

ಸತಿಪತಿಗಳು ಮಧುರವಾಗಿ ಕಲೆತು ಇರುವಾಗ ನಡೆದದ್ದು. ಅವರಿಬ್ಬರೇ ಅನುಭವಿಸಿ ಆನಂದಿಸಿದಂಥಾದ್ದು. ಅದನ್ನು ಅವರಲ್ಲಿ ಯಾರಾದರೊಬ್ಬರು ಬಹಿರಂಗಪಡಿಸಿದ ಹೊರತು ಅದು ಗೋಪ್ಯವಾದದ್ದೇ, ಜೀವನ ರಹಸ್ಯವೇ ಅದನ್ನು ಈಗ ಒಡೆದು ಹೇಳುವುದರಿಂದ ನಿಜವಾಗಿಯೂ ಸೀತಾದೇವಿಗೆ ತನ್ನ ಮೇಲೆ ನಂಬಿಕೆ ಬರುವುದೆಂಬ ಭರವಸೆ ಆಂಜನೇಯನಿಗೆ. ಆ ರಾತ್ರಿ ಏಕಾಂತವಾಗಿ ಸತಿಪತಿಗಳು ಮಲಗುವ ಕೋಣೆಯಲ್ಲಿ ನಡೆದದ್ದು ತಾನೆ ಏನು? ಪ್ರೇಮಭರದಿಂದ ಸೀತಾದೇವಿಯು ತನ್ನ ಪತಿಯನ್ನು ಬಹಳ ದೊಡ್ಡದಾದ ಮಲ್ಲಿಗೆಯ ಹಾರದಿಂದ ಕಟ್ಟಿಹಾಕಿದ್ದು\! ಪಾಪ, ಶ್ರೀರಾಮನಿಗೆ ಆ ಪ್ರೇಮಬಂಧನದಿಂದ ಸಹಿಸಲಾರದಷ್ಟು ಯಾತನೆಯಾಗಿರಬಹುದಲ್ಲವೇ?

ಮದುವೆಯಾದ ತರುಣದಲ್ಲಿ ದಂಪತಿಗಳಾದ ಸೀತಾರಾಮರು ಎಂಥ ಸುಖವಾದ ಮಧುರವಾದ, ದಾಂಪತ್ಯ ಜೀವನ ನಡಸುತ್ತಿದ್ದರು ಎಂಬುದನ್ನು ಈ ಪ್ರಸಂಗ ಸೂಚಿಸುತ್ತದೆ. ದುಃಖಸಂಕಟ ಅಗಲಿಕೆಗಳಿಂದ ಬಳಲುತ್ತಿರುವ ಸೀತೆಗೆ ಆ ಹಿಂದಿನ ಜೀವನವನ್ನುನೆನಪಿಗೆ ತರುವುದಂತು ನಿಜವಾಗಿಯೂ ಆಕೆಗೆ ಗುರುತು ಕೊಟ್ಟಂತೆಯೇ.

೩. ಕಲಕ್ಕಿಯ ಮಾಮನತ್ತನ್ನಳಾಯ್ ಕ್ಕೈಕೇಶಿವರಮ್ ವೇಣ್ಡ,

ಮಲಕ್ಕಿಯ ಮಾಮನತ್ತನನಾಯ್ ಮನ್ನವನುಮ್ ಮಱಾದೊೞಿಯ

ಕುಲಕ್ಕೂಮರಾಕಾಡುಱೈಯಪ್ಪೊವೆನ್ಱು ವಿಡೈಕೊಡುಪ್ಪ,

ಇಲಕ್ಕೂಮಣನ್ಱನ್ನೋಡುಮ್ ಅಙ್ಗೇಹಿಯದೋರಡೈಯಾಳುಮ್

ಕಲಕ್ಕಿಯ=ಕಲಕಿ ಹೋದ, ಮಾಮನತ್ತನ್ನಳ್=ಬಹುಕೆಟ್ಟ ಮನಸ್ಸಿನವಳು, ಆಯ್=ಆಗಿ, ಕೈಕೇಶಿ=ಕೈಕೇಯಿಯು, ವರಮ್=ವರಗಳನ್ನು, ವೇಣ್ಡ=ಬೇಡಲು, ಮಲಕ್ಕಿಯ=ದಿಗ್ಭ್ರಾಂತಿಯ, ಮಾಮನತ್ತನನ್=ಮಹಾಮನಸ್ಸಿನವನು, ಆಯ್=ಆಗಿ, ಮನ್ನವನುಮ್=ಚಕ್ರವರ್ತಿಯು, ಮಱಾದು=ಮಾರುತ್ತರ ಹೇಳಲು, ಒೞಿಯ=ಆಗದೆ ಇರಲು, ಕುಲಮ್=ಶ್ರೇಷ್ಠ ಕುಲದ, ಕುಮರಾ=ಕುಮಾರನೇ, ಕಾಡು=ಕಾಡಿಗೆ, ಉಱೈಯ=ದೊಡ್ಡ ಮನದಿಂದ, ಪೋ=ಹೋಗು, ಎನ್ಱು=ಎಂದು, ವಿಡೈ=ಉತ್ತರ\(ಆಜ್ಞೆ\), ಕೊಡುಪ್ಪ=ಕೊಟ್ಟು ಕಳುಹಿಸಲು,ಅಙ್ಗು=ಅಲ್ಲಿಗೆ \(ಕಾಡಿಗೆ\), ಇಲಕ್ಕೂ ಮಣನ್=ಲಕ್ಷ್ಮಣನು, ತನ್ನೋಡು=ತಮ್ಮೊಂದಿಗೆ, ಏಹಿಯದು=ಹೊರಟದ್ದು, ಓರ್=ಒಂದು, ಅಡೈಯಾಳುಮ್=ಗುರುತು.

೧೪೯

ಕಲಕಿ ಹೋದ ಬಹುಕೆಟ್ಟ ಮನಸ್ಸಿನವಳಾಗಿ ಕೈಕೇಯಿಯು ವರಗಳನ್ನುಬೇಡಲು, ಮಹಾದಿಗ್ಭ್ರಾಂತಿಯ ಮನಸ್ಸಿನವನಾಗಿ ದಶರಥ ಚಕ್ರವರ್ತಿಯು ಮಾರುತ್ತರ ಹೇಳಲಾರದೆ ಇರಲು, “ಶ್ರೇಷ್ಠಕುಲದ ಕುಮಾರಾ, ದೊಡ್ಡ ಮನಸ್ಸಿನಿಂದ ಕಾಡಿಗೆ ಹೋಗು” ಎಂದು ಆಜ್ಞೆ ಮಾಡಿ ಕಳುಹಿಸಲು, ಅಲ್ಲಿಗೆ\(ಕಾಡಿಗೆ\)ತಮ್ಮೊಂದಿಗೆ ಲಕ್ಷ್ಮಣನು ಹೊರಟದ್ದು ಒಂದು ಗುರುತು.\(೩\)

ಮನೆಗೆ ಹಿರಿಯಮಗನಾದ ಶ್ರೀರಾಮನಿಗೆ ಯುವರಾಜ ಪಟ್ಟವನ್ನುಕಟ್ಟಬೇಕೆಂದು ದಶರಥ ಚಕ್ರವರ್ತಿ ಯೋಚಿಸಿದ. ಕುಲಗುರುಗಳಾದ ವಸಿಷ್ಠಮಹರ್ಷಿಗಳಲ್ಲಿ ಸಮಾಲೋಚನೆ ನಡಸಿದ. ಹಾಗೆಯೇ ಸರಿ ಎಂದು ನಿರ್ಧರಿಸಲಾಯಿತು. ಶುಭದಿನವೂ ಶುಭಮುಹೂರ್ತವೂ ಗೊತ್ತಾದವು. ಪಟ್ಟಾಭಿಷೇಕಕ್ಕಾಗಿ ಎಲ್ಲವೂ ಅಣಿಗೊಂಡಿತು. ಇನ್ನೇನು ಬೆಳಕು ಹರಿದರೆ ಆ ಮಹೋತ್ಸವ ಎನ್ನುವ ಸಮಯದಲ್ಲಿ ಕೈಕೇಯಿಯ ಆಪ್ತಸಖಿಯಾದ ಮಂದರೆಯು ಕೈಕೇಯಿಗೆ ಗುಟ್ಟಾಗಿ\( ಮಂತ್ರಾಲೋಚನೆಯನ್ನು ಉಸುರಿ\) ಅವಳ ಮನಸ್ಸನ್ನು ಕಲಕಿಬಿಟ್ಟಳು, ಬಹುಕೆಟ್ಟ ಮನಸ್ಸಿನವಳಾಗಿ ಕೈಕೇಯಿ ತನ್ನ ಪತಿಯಾದ ದಶರಥನಲ್ಲಿ ತನಗೆ ಬಹುಕಾಲದಿಂದ ಸಲ್ಲಬೇಕಾದ ಎರಡು ವರಗಳನ್ನು ಈಗ ಸಲ್ಲಿಸೆಂದು ಬೇಡಿದಳು. ಬೇಕಾದ ಆ ವರಗಳಾವುವೆಂದೂ ಹೇಳಿದಳು: “ಹದಿನಾಲ್ಕು ವರ್ಷಗಳ ಕಾಲ ರಾಮನ್ನು ಕಾಡಿಗೆ ಕಳುಹಿಸುವುದು; ಮತ್ತು, ತನ್ನ ಮಗನಾದ ಭರತನಿಗೆ ಯುವರಾಜ ಪಟ್ಟವನ್ನುಕಟ್ಟುವುದು”. ಇದನ್ನು ಕೇಳಿದ ದಶರಥ ಭ್ರಾಂತಿಸಂಮೂಢನಾದ. ದಶರಥನು ಮಹಾ ಹೆಸರಾಂತ ಚಕ್ರವರ್ತಿ. ಆದರೇನು? ಆಗ, ಮರುಮಾತನಾಡಲು ಸಾಧ್ಯವಾಗದೆ, ತಾಳಲಾರದ ಸಂಕಟವನ್ನು ಅನುಭವಿಸುತ್ತಾ, ತೆಪ್ಪಗೆ ಬಿದ್ದಿದ್ದ. ಕೈಕೇಯಿ ರಾಮನನ್ನು ಅಲ್ಲಿಗೇ ಬರಮಾಡಿಕೊಂಡಳು. ತನ್ನ ಗಂಡನ ಎದುರಿನಲ್ಲಿಯೇ ಅವನಿಗೆ ಆಣತಿಯಿತ್ತಳು.” ಶ್ರೇಷ್ಠವಂಶದ ಕುಮಾರ, ದೊಡ್ಡ ಮನಸ್ಸಿನಿಂದ ಕಾಡಿಗೆ ಹೋಗು” ,ಮರುತಾಯಿಯ ಮಾತನ್ನು ತಂದೆಯ ಅಪ್ಪಣೆಯೆಂದೇ ಭಾವಿಸಿ, ಅದನ್ನು ಶಿರಸಾವಹಿಸಿ, ರಾಮನು ಕಾಡಿಗೆ ಹೋಗಲು ಅನುವಾದನು. ಸೀತೆಯೂ ಅವನನ್ನು ಹಿಂಬಾಲಿಸಿ ನಿಂತಳು. ಆಗ, ಸುಮಿತ್ರೆಯ ಮಗನಾದ ಲಕ್ಷ್ಮಣನೂ ಅವರೊಡನೆ ಕಾಡಿಗೆ ಹೊರಡಲು ಸಿದ್ಧನಾದ. ಇದೆಲ್ಲಾ ಸೀತಾದೇವಿಗೆ ತಿಳಿದಂತೆ ನಡೆದ ಸಂಗತಿ. ಆದ್ದರಿಂದ, ಉತ್ತಮವಾದ ಒಂದು ಗುರುತು.

\[ನುಡಿಗೆ ಕಟ್ಟುಬೀಳುವುದು ಸತ್ಪುರುಷರ ಲಕ್ಷಣ-ಆದರೆ ನಡೆನುಡಿಗಳಲ್ಲಿ ಏಕತೆಯಿರುವುದು ಧೀರತ್ವದ ಲಕ್ಷಣ. ಆದ್ದರಿಂದಲೇ ಶ್ರೀರಾಮಚಂದ್ರ ಆದರ್ಶಪುರುಷ. ನಡೆಯೊಂದು, ನುಡಿಯೊಂದು, ಮನವೊಂದು ಇರುವ ಈ ಕಲಿಕಾಲದಲ್ಲಿ ಮಹತ್ವವನು, ಬೄಹತ್ವವನ್ನು ಹೊಂದುವದೆಂತು, ಎಂದು ಸತ್ಪುರುಷರು\)

೪. ವಾರಣಿನ್ದ ಮುಲೈಮಡವಾಯ್ ವೈದೇವೀ ವಿಣ್ಣಪ್ಪಮ್

ತೋರಣಿನ್ದವಯೋತ್ತಿಯರ್ ಕೋನ್ ಪೆರುನ್ದೇವೀ ಕೇಟ್ಟರುಳಾಯ್

ಕೂರಣಿನ್ದ ವೇಲ್ ವೆಲವನ್ ಕುಕನೋಡುಙ್ಗಙ್ಗೈತನ್ನಿಲ್

ಶೀರಣಿನ್ದ ತೋೞಮೈಕೊಣ್ಡದೊರಡೈಯಾಳಮ್

೧೫೦

ವಾರ್=ಕುಪ್ಪಸವನ್ನು, ಅಣಿನ್ದ=ಪೂರ್ತಿಯಾಗಿ ಧರಿಸಿರುವ, ಮುಲೈ=ಮೊಲೆಯುಳ್ಳ, ಮಡವಾಯ್=ಸರಳಸುಂದರಿಯಾದ, ವೈದೇವೀ=ವೈದೇಹಿ\(ತಾಯಿಯೇ\), ಯೇ, ವಿಣ್ಣಪ್ಪಮ್=ಬಿನ್ನಹ, ತೇರ್=ರಥಗಳಿಂದ, ಅಣಿನ್ದ=ಅಲಂಕೃತವಾದ, ಅಯೋತ್ತಿಯಿಅರ್=ಅಯೋಧ್ಯೆಯಲ್ಲಿ ಇರುವವರ, ಕೋನ್=ಅರಸನ, ಪೆರುಮ್=ಹಿರಿಮೆಯ, ದೇವೀ=ದೇವಿಯೇ, ಕೇಟ್ಟು=ಕೇಳಿ, ಅರುಳಾಯ್=ಕೃಪೆತೋರು, ಕೂರ್=ಹರಿತವಾದ, ಅಣಿನ್ದ=ಚೆಲುವಾದ, ವೇಲ್=ತ್ರಿಶೂಲವನ್ನು, ವಲವನ್=ಹೊಂದಿರುವವನಾದ, ಕುಕನೋಡು=ಗುಹನೊಡನೆ, ಗಙ್ಗೈತನ್ನಿಲ್=ಗಂಗಾನದಿಯ ದಡದಲ್ಲಿ, ಶಿ=ಸಮಾನತೆಯನ್ನು, ಅಣಿನ್ದ=ಪಡೆದಿರುವ, ತೋೞಮೈ=ಸ್ನೇಹವನ್ನು, ಕೊಣ್ಡದುಮ್=ಮಾಡಿಕೊಂಡದ್ದು, ಓರ್=ಒಂದು,ಅಡೈಯಾಳಮ್=ಗುರುತು.

ಕುಪ್ಪಸವನ್ನು ಮೈತುಂಬ ಧರಿಸಿರುವ ಸರಳಸುಂದರಿಯಾದ ವೈದೇಹಿ ತಾಯಿಯೇ, ರಥಗಳಿಂದ ಅಲಂಕೃತವಾದ ಅಯೋಧ್ಯೆಯಲ್ಲಿ ಇರುವವರ ಅರಸನ ಹಿರಿಮೆಯ ದೇವಿಯೇ \(ಮಾತಾಯಿಯೇ\) ನನ್ನ ಬಿನ್ನಹವನ್ನು ಕೇಳಿ ಕೃಪೆತೋರು. ಹರಿತವಾದ ಚೆಲುವಾದ \(ತ್ರಿಶೂಲವನ್ನು\) ಹೊಂದಿರುವವನಾದ ಗುಹನೊಡನೆ ಗಂಗಾನದಿಯ ದಡದಲ್ಲಿ, ಸಮಾನತೆಯನ್ನುಪಡೆದಿರುವ ಸ್ನೇಹವನ್ನು ಮಾಡಿಕೊಂಡದ್ದೂ ಒಂದು ಗುರುತು.\(೪\)

ಈಟಿ=ಭರ್ಜಿ.

ಪಿತೄವಾಕ್ಯ ಪರಿಪಾಲನೆ ಮಾಡುವುದಕ್ಕಾಗಿ ಶ್ರೀರಾಮನು ಸೀತಾಲಕ್ಷ್ಮಣರೊಡನೆ ಹದಿನಾಲ್ಕು ವರ್ಷಗಳ ವನವಾಸವನ್ನು ಮಾಡಲು ಕಾಡಿಗೆ ಹೊರಟನಷ್ಟೆ. \(ಮೂವರೂ ಜಟಾವಲ್ಕಲಧಾರಿಗಳಾಗಿ\) ಗಂಗಾನದಿಯನ್ನು ಸೇರಿದರು. ನದಿಯನ್ನು ದಾಟಬೇಕಲ್ಲ. ದಾಟಿಸಲು ಅಂಬಿಗನೊಬ್ಬ. ಅವನು ಬೇಡರ ಕುಲದವನು. ಬೇಡರಿಗೆಲ್ಲ ರಾಜ. ಸಾವಿರ ದೋಣಿಗಳಿಗೆ ಒಡೆಯ. ಗುಹನೆಂಬವನು. ಹರಿತವಾದ ತ್ರಿಶೂಲ ಪಾಣಿಯಾಗಿ ಸಾಕ್ಷಾತ್ ಗುಹನೋ ಎಂಬಂತೆ ವೀರ್ಯವಂತನಾಗಿ ಮೆರೆಯುತ್ತಿದ್ದವ. ಗುಹನಾದರೋ ಪರಮಭಕ್ತ. ರಾಮಭಕ್ತ. ರಾಮನನ್ನು ಕಣ್ಣಾರೆ ಕಂಡು ಅವನ ಸೇವೆ ಮಾಡುವ ಭಾಗ್ಯ ತನಗೆ ಒದಗಿಬಂತಲ್ಲಾ ಎಂದು ಮಹದಾನಂದ ಭರಿತನಾದನು. ಅವನ ಸೇವೆಗೆ ಮೆಚ್ಚಿ ಶ್ರೀರಾಮನು ಅವನೊಡನೆ ಸಮಾನತೆಯ ಸಖ್ಯವನ್ನು? ಬೆಳೆಸಿದನು . ಆಗ ಶ್ರೀರಾಮನೆಂದನು:”ಇಕ್ಕೋ ಇವಳು ನನ್ನ ಮಡದಿ, ಸೀತೆ. ಇವಳು ನಿನ್ನ ಸಖಿ. ಇದೋ ಲಕ್ಷ್ಮಣ, ನನ್ನ ತಮ್ಮ. ಇವನು ನಿನ್ನ ತಮ್ಮನೂ ದಿಟ. ನೀನು ನನ್ನ ಪ್ರಾಣಸಖನೇ. ಇದುವರೆಗೆ ನಾವು ಹುಟ್ಟಿ ಬೆಳೆದವರು ನಾಲ್ವರು ಸಹೋದರರು. ಇಂದಿನಿಂದ, ನಿನ್ನನ್ನೂ ಕೂಡಿಕೊಂಡು, ನಾವು ಸಹೋದರರು ಐವರು ಕಂಡೆಯಾ”. ಇದೆಲ್ಲ ನಡೆದದ್ದು ಸೀತೆಯ ಸಮ್ಮುಖದಲ್ಲಿ.ಆದ್ದರಿಂದ ಅವಳಿಗೆ ಇದು ನಂಬಬೇಕಾದ ಗುರುತೇ.

ಅನ್ಯಾಯ-ಕಾರಣ ಹದಿನಾಲ್ಕು ವರ್ಷ ವನವಾಸವೇ ಕೈಕೇಯಿಯ ಅಭಿಲಾಷೆ ವಿನಾ ಇದಲ್ಲ.

“ತಂ ದೃಷ್ಟ್ವಾ ಶತೃಹಂತಾರಾಂ ಮಹರ್ಷೀಣಾಂ ಸುಖಾವಹಂ”

ಪೂರ್ವಾರ್ಧ ಉತ್ತರಾರ್ಧ ಮಧ್ಯೆ ಶರಣಾಗತಿ- ಸ್ಥರ “ಕಾರಣ” ಪೂರ್ವೋತ್ತರ ಮೀಮಾಂಸೆಗಳಂತೆ-ಆಗಮದ್ವಯದಂತೆ- ನಿತ್ಯದ್ವಂದ್ವದಂತೆ.

೧೫೧

೫.ಮಾನಮರು ಮೆನ್ನೋಕ್ಕಿವೈದೇವೀ ವಿಣ್ಣಪ್ಪಮ್

ಕಾನಮರುಙ್ಗಲ್ಲದರ್ ಪೋಯ್ ಕಾಡುಱೈನ್ದ ಕಾಲತ್ತು,

ತೇನಮರುಮ್ ಪೊೞಱ್ ಶಾರಲ್ ಚಿತ್ತಿರಕೂಟತ್ತಿರುಪ್ಪ,

ಪಾನ್ ಮೊೞಿಯಾಯ್ ಪರತನಮ್ಬಿ ಪಣಿನ್ದದುಮೋರಡೈಯಾಳಮ್

ಮಾನ್=ಜಿಂಕೆಗೆ, ಅಮರುಮ್=ಸಮಾನವಾದ, ಮೆಲ್=ಮೃದುವಾದ, ನೋಕ್ಕಿ=ನೋಟದವಳಾದ, ವೈದೇವೀ=ವೈದೇಹಿ\(ತಾಯಿ\)ಯೇ, ವಿಣ್ಣಪ್ಪಮ್=ಬಿನ್ನಹ, ಕಾನ್=ಕಾಡಿನಲ್ಲಿ, ಅಮರುಮ್=ಕ್ರೂರವಾದ, ಕಲ್=ಕಲ್ಲುಗಳಿಂದ ತುಂಬಿದ, ಅದರ್=ದಾರಿಯಲ್ಲಿ, ಪೋಯ್=ನಡೆದು, ಕಾಡು=ಕಾಡಿನಲ್ಲಿ, ಉಱೈನ್ದ=ವಾಸಮಾಡಿದ, ಕಾಲತ್ತು=ಕಾಲದಲ್ಲಿ, ತೇನ್=ಜೇನು, ಅಮರುಮ್=ಮುತ್ತಿರುವ, ಪೊೞಿಲ್=ಹೂದೋಟಗಳ, ಶಾರಲ್=ಮಗ್ಗುಲಲ್ಲಿ, ಚಿತ್ತಿರಕೂಟತ್ತು=ಚಿತ್ರಕೂಟದಲ್ಲಿ, ಇರುಪ್ಪ=ಇರುವಾಗ, ಪಾಲ್=ಹಾಲಿನಂತೆ ಇನಿದಾದ, ಮೊೞಿಯಾಯ್=ಮಾತನಾಡುವವನಾದ, ಪರತನ್ ನಮ್ಬಿ=ಪವಿತ್ರನಾದ ಭರತನು,ಪಣಿನ್ದದುಮ್=ತಲೆಬಾಗಿದ್ದೂ, ಓರ್=ಒಂದು, ಅಡೈಯಾಳುಮ್=ಗುರುತು.

ಜಿಂಕೆಯಂತಿರುವ ಮೃದು\(ಕೋಮಲ\)ವಾದ ನೋಟವುಳ್ಳ ವೈದೇಹಿ\(ತಾಯಿ\)ಯೇ ಬಿನ್ನಹ. ಕಾಡೀನಲ್ಲಿ ಕ್ರೂಅವಾದ ಕಲ್ಲುಗಳಿಂದ ತುಂಬಿದ ದಾರಿಯಲ್ಲಿ ನಡೆದುಹೋಗಿ, ಕಾಡಿನಲ್ಲಿ ಜೇನುಮುತ್ತಿರುವ ಹೂದೋಟಗಳ ಮಗ್ಗುಲಲ್ಲಿ ಚಿತ್ರಕೂಟದಲ್ಲಿ ವಾಸಮಾಡುತ್ತಿರುವಾಗ, ಹಾಲಿನಂತೆ ಮಧುರವಾದ ಮಾತಿನವನಾದ ಪವಿತ್ರನಾದ ಭರತನು ತಲೆಬಾಗಿದ್ದೂ ಒಂದು ಗುರುತು.\(೫\)

ಜಿಂಕೆಯಂತೆ ಕೋಮಲವಾದ ಚಂಚಲವಾದ ನೋಟವುಳ್ಳವಳು ಸೀತಾದೇವಿ. ಗಂಗಾನದಿಯನ್ನು ದಾಟಿದ ಬಳಿಕ ರಾಮ,ಲಕ್ಷ್ಮಣ ಸೀತೆಯರು ಕಾಡನ್ನು ಹೊಕ್ಕರು. ಅವರು ಕಲ್ಲುಮುಳ್ಳುಗಳಿಂದ ತುಂಬಿದ್ದ ಭಯಂಕರವಾದ ಕಾಡುದಾರಿಯಲ್ಲಿ ನಡೆದುಹೋಗಿ, ರಮ್ಯವಾದ ಚಿತ್ರಕೂಟ ಪರ್ವತದ ತಪ್ಪಲಿನಲ್ಲಿ, ಹೂದೋಟಗಳಿಂದಲೂ ಜೇನುಗೂಡುಗಳಿಂದಲೂ ತುಂಬಿದ್ದ ಸೊಬಗು ಸೂಸುವ ಸ್ಥಳದಲ್ಲಿ ಪರ್ಣಕುಟಿಯೊಂದನ್ನು ನಿರ್ಮಿಸಿಕೊಂಡು ವಾಸಮಾಡುತ್ತಿದ್ದರು. ಅಲ್ಲಿಗೆ, ಪವಿತ್ರಹೃದಯನೂ, ಹಾಲಿನಂತೆ ಮಧುರವಾಗಿ ಮಾತನಾಡುವವನೂ ಆದ ಭರತನು ಬಂದನು. ಅವನು ಶ್ರೀರಾಮನ ಪಾದಗಳಿಗೆ ಅಡ್ಡಬಿದ್ದು ತನ್ನ ಪ್ರಾರ್ಥನೆ ಸಲ್ಲಿಸಿದ್ದು ಒಂದು ಪ್ರಧಾನವಾದ ಗುರುತು.

ಚಂಚಲತೆ, ಚಪಲತೆ ಸ್ತ್ರೀಸ್ವಭಾವ. ಆದರೆ, ಆಂಡಾಳ್ ಅವಳ ದೇವಿಯ ಸ್ಥರ್ವಾಂಶೆ-ಕಾರಣ ಸದಾ ಅನುಗ್ರಹಮಯೀ ಮತ್ತು ನಿತ್ಯಸುಜ್ಞಾತ ನಿಗ್ರಹಾಂ. ಆದರೆ ನಾರಾಯಣನಾಗಲಿ ವಿಷ್ಣುವಾಗಲಿ ಏನೇ ಶಿಕ್ಷೆ ರಕ್ಷಣೆಗಳನ್ನು ಮಾಡಲಿ ಶ್ರೀದೇವಿಯ ಅಂಗೀಕಾರದಿಂದಲೇವಿನಹ ಅನ್ಯಥಾ ಅಲ್ಲ ಎಂಬುದು ಶ್ರೀವೈಷ್ಣವ ಸಂಪ್ರದಾಯವನ್ನು ಅಂತಃಪುರಸಿದ್ಧಾಂತವೆಂದು ವಿದ್ವಾಂಸರು ತಿಳಿಸುವರು.

\(ಮಾತೃಘಾತಕ ತನದ ಪಾಪವನ್ನು ಪರಿಹರಿಸಿ ಹೊತ್ತದ್ದು ಪರಿಸರವೇ ಅಂದರೇ ನಿಸರ್ಗವೇ, ರಾಮ, ಭರತರೇ ಸೌಮಿತ್ರಿ ಜಾನಕಿಯರೇ-ಅರಿಯದ ವಿಷಯ-ವಿಮರ್ಶಾತ್ಮಕ. ಕಾರಣ-ರಾಮಾಯಣದಲ್ಲಿ ಸುಂದರಕಾಂಡ.\)

ಪ್ರಕ್ಷಿಪ್ತ ಎಂಬಲ್ಲಿ ಆಚಾರ್ಯ-ಗುರುಭಕ್ತಿ ಎಂತು? ಅವರ ದರ್ಶನ ಸಮಾಗಮ ಎಂತು?

೧೫೨

ಶ್ರೀರಾಮನನ್ನು ಕೈಕೇಯಿ ಕಾಡಿಗೆ ಕಳುಹಿಸಿದ ಬಳಿಕ ಏನಾಯಿತೆಂಬ ಸಂಗತಿ ಇಲ್ಲಿ ಹೇಳಬಹುದಾಗಿದೆ. ಶ್ರೀರಾಮ ಸೀತಾಲಕ್ಷ್ಮಣರು ಕಾಡಿಗೆ ಹೊರಟ ಕಾಲದಲ್ಲಿ ಭರತನು ಅಯೋಧ್ಯೆಯಲ್ಲಿರಲಿಲ್ಲ. ತನ್ನ ಸೋದರಮಾವನ ರಾಜ್ಯಕ್ಕೆ ಹೋಗಿದ್ದನು. ಅಲ್ಲಿಂದ ಅವನನ್ನು ಆತುರದಿಂದ ಕರಸಿಕೊಳ್ಳಲಾಯಿತು. ಹಿಂತಿರುಗಿ ಬಂದಾಗ ಅವನು ಕಂಡದ್ದು ಶೋಕತಪ್ತವಾದ ಅಯೋಧ್ಯೆಯನ್ನು, ಅರಮನೆಯಲ್ಲೂ ಶೋಕವೇ, ಎಲ್ಲೆಲ್ಲೂಶೋಕವೇ. ತಂದೆಯಾದ ದಶರಥಚಕ್ರವರ್ತಿ ಗತಿಸಿದ್ದ. ಅವನ ಉತ್ತರಕ್ರಿಯಾದಿಗಳನ್ನು ನಡಸಬೇಕಾಗಿತ್ತು. ಅಣ್ಣನಾದ ರಾಮನು ಅದನ್ನು ಮಾಡಬೇಕಲ್ಲಾ\! ಅವನೆಲ್ಲಿ? ಆಗ ತಿಳಿಯಿತು ಅವನ ತಾಯಿಯ ಕ್ರೌರ್ಯಸ್ವಾರ್ಥಗಳ ಸಂಚು. ಭರತನಿಗೆ ಭರಿಸಲರದಷ್ಟು ಕೋಪಬಂತು. ಕೌಸಲ್ಯೆ ಅದನ್ನು ಶಮನಮಾಡಿದಳು. ತಂದೆಯ ಉತ್ತರಕ್ರಿಯಾದಿಗಳನ್ನುಮಾಡಿ ಮುಗಿಸಿದನೋ ಇಲ್ಲವೋ ಪರಿವಾರಸಹಿತನಾಗಿ ಚತುರಂಗಬಲದ ಮರ್ಯಾದೆಗಳೊಡನೆ ಕಾಡಿಗೆ ಹೊರಟ. ಶ್ರೀರಾಮನನ್ನು ಒಪ್ಪಿಸಿ, ಅವನನ್ನು ಹಿಂದಕ್ಕೆ ಕರೆತರುವೆನೆಂದು ರಾಮನನ್ನು ಹುಡುಕಿಕೊಂಡು ಹೊರಟ. ದಾರಿಯಲ್ಲಿ ಗುಹನಿಂದ ವಿಷಯಗೊತ್ತಾಯಿತು. ಚಿತ್ರಕೂಟದಲ್ಲಿ ಅವರನ್ನು ಕಂಡ. ಅಣ್ಣನಲ್ಲಿ ಅಂಗಲಾಚಿಬೇಡಿದ. ಹಿಂತಿರುಗಬೇಕೆಂದೂ, ರಾಜ್ಯಭಾರವನ್ನು ವಹಿಸಿಕೊಳ್ಳಬೇಕೆಂದೂ. ರಾಮನು ಒಪ್ಪಲಿಲ್ಲ. ಅವನು ಸತ್ಯಪರಾಕ್ರಮನಲ್ಲವೇ? ತಂದೆಗೆ ಕೊಟ್ಟ ಮಾತನ್ನು ತಾನು ನಡಸುವುದಾಗಿಯೂ, ಹದಿನಾಲ್ಕು ವರ್ಷಗಳ ವನವಾಸವನ್ನು ಮುಗಿಸುವುದು ತನ್ನ ಕರ್ತವ್ಯವೆಂದೂ, ಅದುವರೆಗೆ ಭರತನೇ ರಾಜ್ಯವಾಳಬೇಕೆಂದೂ ಹೇಳಿದನು. ಭರತನು ಅದಕ್ಕೆ ಒಪ್ಪದೆ ಹೋದ್ದರಿಂದ ಶ್ರೀರಾಮನು ತನ್ನ ಪಾದುಕೆಗಳನ್ನು ಅವನಿಗೆ ಕೊಟ್ಟು, ಅದರ ಪ್ರತಿನಿಧಿಯಾಗಿ ರಾಜ್ಯಭಾರ ಮಾಡೆಂದು ಒಪ್ಪಿಸಿ ಕಳುಹಿಸಿದನು. ಭರತನು ವಿನಮ್ರನಾಗಿ ತಲೆಬಾಗಿ ನಮಸ್ಕರಿಸಿ, ಪಾದುಕೆಗಳನ್ನು ತಲೆಯಮೇಕೆ ಹೊತ್ತು ಅಯೋಧ್ಯೆಗೆ ಹಿಂತಿರುಗಿ, ಗಡುವನ್ನುಮುಗಿಸಿ ಶ್ರೀರಾಮನು ಅಯೋಧ್ಯೆಗೆ ಮರಳುವ ತನಕ,ಶೀರಾಮನ ಪಾದುಕೆಗಳನ್ನು ಸಿಂಹಾಸನದ ಮೇಲೆ ಇರಿಸಿ, ತಾನು ಕೇವಲ ರಾಮನ ಸೇವಕನೆಂಬಂತೆ ಪರಿಶುದ್ಧವಾದ ನಿಸ್ಸ್ವಾರ್ಥ ರಾಜ್ಯಭಾರ ನಡಸಿದ, ಅದುವರೆಗೆ ಸನ್ಯಾಸಿಯಂತೆ ಜೀವನ ನಡಸಿದ. ಪ್ರಸಿದ್ಧನೂ ಪವಿತ್ರನೂ ಆದವನು ಭರತ\!

ಶರಣಾಗತವತ್ಸಲನಾದ ಪರಮಾತ್ಮನು ಜೀಆತ್ಮನಿಗೆ ಹದಿನಾಲ್ಕು ವರ್ಷಗಳ ಕಾಲ ಕೃಪೆತೋರುವನೆಂದು ನಂಬಲು ಇಲ್ಲಿ ಅವತಾರವಿದೆಯಲ್ಲವೇ\! ಕಾರಣ ಭರನ್ಯಾಸ ಸುಲುಭೋಪಾಯವೆಂತೋ ಕ್ಲಿಷ್ಟವೂ ಹೌದು ಎಂಬುದನ್ನು ಅರ್ಥೈಸಿಸುವುದೆಂತು. ಕಾರಣ ಅಹಿಂಸೆ-ಸತ್ಯ. ಭಕ್ತಿ-ಶರಣಾಗತಿ. ಒಂದೇ ನಾಣ್ಯದ ಎರಡು ಮುಖಗಳೆಂದು ಅರಿವಾದ ಮೇಲೆ ಒಂದು ಮಾರ್ಗವಾದಾಗ ಇನ್ನೊಂದು ಗುರಿ.ಆದ್ದರಿಂದ ಮುಕ್ತಿಗೆ ಸ್ಥಿರತೆ ಯೋಗ ಕೂಡಿದಾಗ ಅಂದರೆ ಜಾಯಮಾನ ಕಟಾಕ್ಷವಿಲ್ಲದೆ ಈ ಜನ್ಮದಲ್ಲಿ ಮೋಕ್ಷವಿಲ್ಲ-ಅದು ಅವರವರ ಸತ್ಯಸದಾಚಾರ ನಿಷ್ಠೆಗಳಲ್ಲೇ ವ್ಯಕ್ತ. ಕಾರಣ ಎಷ್ಟೇ ತಿಂದರೂ ಖರ್ಚೇ ಆಗದ ದೇವರ ಪೆಪ್ಪರಮೆಂಟು. ಅವನ ನಾಮಾಮೃತ-ಆರಾವಮುದನ್

೧೫೩

೬.ಚಿತ್ತಿರಕೂಟತ್ತಿರುಪ್ಪ ಶಿಱುಕಾಕ್ಕೈಮುಲೈತೀಣ್ಡ

ಅತ್ತಿರಮೇಕೊಣ್ಡಿಱಿಯ ಅನೈತ್ತುಲಹುಮ್ ತಿರಿನ್ದೋಡ

ವಿತ್ತಕನೇಯಿರಾಮಾ ಓ ನಿನ್ನಪಯಮೆನ್ಱ ೞೈಪ್ಪ

ಅತ್ತಿರಮೇಯದನ್ ಕಣ್ಣೈ ಅಱುತ್ತದುಮೋರಡೈಯಾಳುಮ್

ಚಿತ್ತರಕೂಟತ್ತು=ಚಿತ್ರಕೂಟದಲ್ಲಿ, ಇರುಪ್ಪ=ವಾಸಮಾಡುತ್ತಿರುವಾಗ, ಶಿಱು=ಅಲ್ಪವಾದ, ಕಾಕ್ಕೈ=ಕಾಗೆಯೊಂದು, ಮುಲೈ=ಸ್ತನವನ್ನು, ತೀಣ್ಡ=ಸ್ಪರ್ಶಿಸಲು \(ಅಪವಿತ್ರಪಡಿಸಲು\), ಅತ್ತಿರಮೇ=ಅಸ್ತ್ರವನ್ನೇ, ಕೊಣ್ಡು=ಎತ್ತಿಕೊಂಡು, ಎಱಿಯ=\(ಕಾಗೆಯ ಮೇಕೆ\)ಪ್ರಯೋಗಿಸಲು, ಅನೈತ್ತು=ಎಲ್ಲಾ, ಉಲಹುಮ್=ಲೋಕಗಳನ್ನೂ, ತಿರಿನ್ದು=ತಿರುಗಾಡಿ\(ಅಲೆದಾಡಿ, ಓಡ=ಓಡಲು ಬಳಿಕ, ವಿತ್ತಕನೇ=ವಿಸ್ಮಯಕಾರಿಯೇ, ಇರಾಮಾ=ರಾಮಾ, ಓ=ಓ, ನಿನ್=ನಿನ್ನ, ಅಪಯಮ್=ಅಭಯ, ಎನ್ಱು=ಎಂದು, ಅೞೈಪ್ಪ=ಕೂಗಿಡಲು, ಅತ್ತಿರಮೇ=ಆ ಅಸ್ತ್ರವೇ, ಅದನ್=ಅದರ, ಕಣ್ಣೈ=ಕಣ್ಣನ್ನು, ಅಱುತ್ತದು=ತರಿದು ಹಾಕಿದ್ದು,ಓರ್=ಒಂದು, ಅಡೈಯಾಳುಮ್=ಗುರುತು.

\(ನೀವು\) ಚಿತ್ರಕೂಟದಲ್ಲಿ ವಾಸಮಾಡುತ್ತಿರುವಾಗ, ಅಲ್ಪವಾದ ಕಾಗೆಯೊಂದು ನಿನ್ನ ಸ್ತನವನ್ನು ಸ್ಪರ್ಶಿಸಿ ಅಪವಿತ್ರಪಡಿಸಲು, ಅಸ್ತ್ರವನ್ನೇ ಎತ್ತಿಕೊಂಡು ಕಾಗೆಯ ಮೇಲೆ ಪ್ರಯೋಗಿಸಲು ಅದು ಎಲ್ಲಾ ಲೋಕಗಳನ್ನೂ ಅಲೆದಾಡಿ ಓಡಾಡಿದ ಬಳಿಕ “ವಿಸ್ಮಯಕಾರಿಯೇ, ಓ ರಾಮಾ, ನಿನ್ನ ಅಭಯ\!”ಎಂದು ಕರೆಯಿಡಲು, ಆ ಅಸ್ತ್ರವೇ ಅದರ ಕಣ್ಣನ್ನು ತರಿದುಹಾಕಿದ್ದು ಒಂದು ಗುರುತು.\(೬\)

ಇಲ್ಲಿ ಕಾಕಾಸುರನ ವೃತ್ತಾಂತವನ್ನು ಗುರುತಾಗಿ ಎತ್ತಿಕೊಳ್ಳಲಾಗಿದೆ. ರಾಮ,ಲಕ್ಷ್ಮಣ,ಸೀತೆಯರುಚಿತ್ರಕೂಟದಲ್ಲಿ ವಾಸಮಾಡುತ್ತಿರುವ ಕಾಲದಲ್ಲಿ. ಒಂದು ದಿನ ರಾಮನು ಸೀತೆಯ ತೊಡೆಯಮೇಲೆ ತಲೆಯಿಟ್ಟು ನಿದ್ದೆಮಾಡುತ್ತಿದ್ದನು. ಆಗ, ಕಾಕಾಸುರನು, ಪ್ರಚೋದಿತನಾಗಿ ಸೀತೆಯ ಸ್ತನವನ್ನು ತನ್ನ ಕೊಕ್ಕಿನಿಂದ ಕುಕ್ಕಿ ಆಕೆಯನ್ನು ನೋಯಿಸಿದನು. ಅದರಿಂದ ಹರಿದುಬಂದ ನೆತ್ತರು ರಾಮನನ್ನು ಎಚ್ಚರಗೊಳಿಸಿತು. ಒಡನೆಯೇ, ಹತ್ತಿರದಲ್ಲಿ ನೆಲದಮೇಲೆ ಬಿದ್ದಿದ್ದ ದರ್ಭೆಯೊಂದನ್ನು ತೆಗೆದುಕೊಂಡು, ಅದನ್ನೇ ಅಭಿಮಂತ್ರಿಸಿ, ಅಸ್ತ್ರವನ್ನಾಗಿ ಮಾಡಿ, ಶ್ರೀರಾಮನು ಅದನ್ನು ಕಾಕಾಸುರನ ಮೇಲೆ ಪ್ರಯೋಗಿಸಿದನು. ಆ ಅಸ್ತ್ರವು ಕಾಕಾಸುರನನ್ನುಬೆನ್ನಟ್ಟಿ ಎಲ್ಲಾ ಲೋಕಗಳನ್ನೂ ಸುತ್ತಿಸಿತು. ಅಲೆದು ಅಲೆದು, ಓಡಿಓಡಿ ಬಸವಳಿದ ಕಾಕಾಸುರನು ಗತ್ಯಂತರವಿಲ್ಲದೆ, ರಾಮನಲ್ಲಿಯೇ ಬಂದು “ವಿಸ್ಮಯಕಾರಿಯೇ, ಓ ರಾಮಾ, ನಿನಗೆ ಶರಣಾಗಿದ್ದೇನೆ, ರಕ್ಷಿಸು”ಎಂದು ಬೇಡಿಕೊಂಡನು. ರಾಮನು ಅವನನ್ನು ಮನ್ನಿಸಿದರೂ ಸಹ, ಆ ಅಸ್ತ್ರವು ಕಾಕಾಸುರನ ಕಣ್ಣನ್ನು ಕಳೆಯಿತು. ಇದು ಒಂದು ಮುಖ್ಯವಾದ ಗುಟ್ಟಾದ ಪ್ರಸಂಗ.

ರಾಮಬಾಣ ಎಂದಿಗೂ ವ್ಯರ್ಥವಾಗುವುದಿಲ್ಲ. ಪ್ರಯೋಗಿಸಲಾದ ಬಾಣ

೧೫೪

ಅದರ ಲಕ್ಷ್ಯವನ್ನು ತಪ್ಪದೆ ಕೊಂದೇ ಬಿಡುತ್ತದೆ. ಈ ಸಂದರ್ಭದಲ್ಲಿ ರಾಮಬಾಣ ಶತ್ರುವಿನ ಕಣ್ಣನ್ನು ಮಾತ್ರಕಳೆಯಿತು. ಇದಕ್ಕೆ ಕಾರಣ, ಅವನ ಅನನ್ಯ ಶರಣಾಗತಿ ಮತ್ತು ಶ್ರೀರಾಮನ ಶರಣಾಗತವತ್ಸಲನೆಂಬ ಸದ್ಗುಣವೇ.

ಕಾಕಾಸುರನೆಂಬವನು ರಾವಣಾಸುರನ ಬಳಗವೆಂದು ಹೇಳುತ್ತಾರೆ. ದೇವೇಂದ್ರನ ಮಗನಾದ ಜಯಂತನು ಸೀತಾದೇವಿಯ ಸೊಬಗಿದೆ ಮಾರುಹೋಗಿ ಕಾಗೆಯರೂಪವನ್ನು ಧರಿಸಿ ಹಾಗೆ ಮಾಡಿದನೆಂದೂ ಕತೆ.

೭. ಮಿನ್ನೊತ್ತನುಣ್ಣಿಡೈಯಾಯ್ ಮೆಯ್ಯಡಿಯೇನ್ ವಿಣ್ಣಪ್ಪಮ್

ಪೊನ್ನೊತ್ತ ಮಾನೊನ್ಱು ಪುಹುನ್ದಿನಿದು ವಿಳೈಯಾಡ

ನಿನ್ನನ್ಬಿನ್ ವೞಿನಿನ್ಱು ಶಿಲೈಪಿಡಿತ್ತೆಂಬಿರಾನೇಹ

ಪಿನ್ನೇಯಙ್ಗಿಲಕ್ಕೂ ಮಣನ್ ಪಿರಿನ್ದದು ಮೋರಡೈಯಾಳುಮ್

ಮಿನ್=ಮುಂಚನ್ನು, ಒತ್ತ=ಹೋಲುವ, ನುಣ್=ಸೂಕ್ಷ್ಮವಾದ, ಇಡೈಯಾಯ್=ನಡುವನ್ನುಳ್ಳವಳೇ, ಮೆಯ್=ಸತ್ಯವಾದ, ಅಡಿಯೇನ್=ಪಾದಸೇವಕನ, ವಿಣ್ಣಪ್ಪಮ್=ಬಿನ್ನಹ, ಪೊನ್=ಹೊನ್ನಿಗೆ, ಒತ್ತ=ಸಮಾನವಾದ, ಮಾನ್=ಜಿಂಕೆ, ಒನ್ಱು=ಒಂದು, ಪುಹುನ್ದೂ=ಪ್ರವೇಶಿಸಿ, ಇನಿದು=ಸೊಗಸಾಗಿ, ವಿಳೈಯಾಡ=ಆಟವಾಡಲು, ನಿನ್=ನಿನ್ನ, ಅನ್ಬಿನ್=ಆಶೆಯ, ವೞಿ=ಮಾರ್ಗದಲ್ಲಿ, ನಿನ್ಱು=ನಿಂತು, ಶಿಲೈ=ಬಿಲ್ಲನ್ನು, ಪಿಡಿತ್ತು=ಹಿಡಿದು, ಎಮ್ ಪಿರಾನ್=ನಮ್ಮ ಸ್ವಾಮಿಯು, ಏಹ=ಹೋಗಲು, ಪಿನ್ನೇ=ಹಿಂದೆಯೇ, ಅಙ್ಗು=ಅಲ್ಲಿ, ಇಲಕ್ಕೂಮಣನುಮ್=ಲಕ್ಷ್ಮಣನೂ, ಪಿರಿನ್ದದುಮ್==\(ನಿಮ್ಮಿಂದ\)ಅಗಲಿದ್ದೂ, ಓರ್=ಒಂದು, ಅಡೈಯಾಳಮ್=ಗುರುತು.

ಮಿಂಚನ್ನು ಹೋಲುವ ಸೂಕ್ಶ್ಃಮವಾದ ನಡುವನ್ನುಳ್ಳವಳೇ ನಿಜವಾದ ಪಾದಸೇವಕನ ಬಿನ್ನಹ. ಹೊನ್ನಿಗೆ ಸಮನಾದ ಜಿಂಕೆಯೊಂದು \(ಆಶ್ರಮದ ಹತ್ತಿರ\) ಪ್ರವೇಶಿಸಿ ಸೊಗಸಾಗಿ ಆಟವಾಡಲು, ನಿನ್ನ ಆಶೆಯ ಮಾರ್ಗದಲ್ಲಿ ನಿಂತು, ಬಿಲ್ಲನ್ನು ಹಿಡಿದು ನಮ್ಮ ಸ್ವಾಮಿಯು ಹೋಗಲು, ಹಿಂದೆಯೇ ಅಲ್ಲಿಲಕ್ಷ್ಮಣನೂ \(ನಿಮ್ಮಿಂದ\)ಅಗಲಿದ್ದು ಒಂದು ಗುರುತು.\(೭\)

೧೫೫

ಸೀತಾರಾಮಲಕ್ಷ್ಮಣರ ವನವಾಸ ಕಾಲದಲ್ಲಿ ಮಾಯಾಮೃಗದ ಪ್ರಸಂಗ ಒಂದು ಹೆಗ್ಗುರುತು. ಅವರು ಚಿತ್ರಕೂಟದಲ್ಲಿ ವಾಸವಾಗಿದ್ದಾಗ, ಭರತನು ಬಂದು ರಾಮಪದುಕೆಗಳನ್ನು ಪಡೆದ ಅನಂತರ ಅವರು ದಂಡಕಾರಣ್ಯವನ್ನು ಪ್ರವೇಶಿಸಿದರು. ಪಂಚವಟಿಯಲ್ಲಿ ಒಂದು ಆಶ್ರಮ ಮಾಡಿಕೊಂಡು ಇರುವಾಗ, ಒಂದು ದಿನ ಹೊನ್ನಿನಂತೆ ಹೊಳೆಯುವ ವಿಚಿತ್ರಜಿಂಕೆಯೊಂದು ಆಶ್ರಮದ ಮುಂದೆ ಸುಳಿದಾಡಿತು. ಅದರ ಮೈಬಣ್ಣವೂ, ಆಕರ್ಷಕವಾದ ನೆಗೆದಾಟವೂ ಸೀತೆಗೆ ಭ್ರಮೆತಂದವು. ಅದನ್ನು ತನಗೆ ತಂದುಕೊಡಲೇ ಬೇಕೆಂದಳು. ರಾಮನು ಅವಳ ಆಶೆಯನ್ನು ಹಿಂಬಾಲಿಸಿ, ಅದರ ಮಾರ್ಗವನ್ನೇ ಹಿಡಿದು, ಬಿಲ್ಲನ್ನು ಹಿಡಿದು ಹೊರಟನು. ಆ ಜಿಂಕೆ ಅವನನ್ನು ಕಾಡಿನೊಳಕ್ಕೆ ಬಹುದೂರ ಎಳೆದುಕೊಂಡು ಹೋಯಿತು. ಅದು ತನ್ನ ಕೈಗೆ ಬದುಕಿರುವಾಗ ಸಿಕ್ಕುವುದಿಲ್ಲವೆಂದು ರಾಮನಿಗೆ ಗೋಚರವಾಯಿತು. ಕೂಡಲೇ ಅದಕ್ಕೆ ಬಾಣಹೂಡಿದನು. ಬಾಣ ನಾಟಿತು. ಅದು ಸಾಯುವುದಕ್ಕೆ ಮುಂಚೆ, ರಾಮನ ಕಂಠವನ್ನು ಅನುಕರಿಸಿ, “ಹಾ ಸೀತೇ ಹಾ ಲಕ್ಷ್ಮಣ”ಎಂದು ಕೂಗುತ್ತಾ, ಜೀವ ಬಿಟ್ಟಿತು. ಅದೇ ಆ ಜಿಂಕೆ ಮಾಡಿದ ಮಾಯಾವಿತನ. ಆ ಆರ್ತನಾದವನ್ನು ಕೇಳಿ ಸೀತೆ ನಡುಗಿದಳು. ತನ್ನ ಪತಿಗೆ ಒದಗಿರಬಹುದಾದ ಅಪಾಯದಿಂದ ರಕ್ಷಿಸಲು ಲಕ್ಷ್ಮಣನ್ನು ಒಡನೆಯೇ ಕಳುಹಿಸಿದಳು. ಅವಳು ಆಶ್ರಮದಲ್ಲಿ ಒಂಟಿಯಾದಳು. ಇದಿಷ್ಟೂ ರಾವಣ ಶೂರ್ಪನಖಿಯರ ಸಂಚು. ಮಾಯಾಮೃಗವಾಗಿ ರಾಮಲಕ್ಷ್ಮಣರನ್ನು ಆಶ್ರಮದಿಂದ ದೂರಕ್ಕೆ ಸೆಳೆಯಬೇಕೆಂದು ಮಾರೀಚನಿಗೆ ರಾವಣ ಆಣತಿಯಿತ್ತನು. ಅವಳು ಒಂಟಿಯಾದಾಗ, ರಾವಣನು ಅವಳನ್ನು ಲಂಕೆಗೆ ಎತ್ತಿಕೊಂಡು ಹೋದದ್ದು.

೮. ಮೈತ್ತಹು ಮಾಮಲರ್ ಕ್ಕೂೞಲಾಯ್ ವೈದೇವೀ ವಿಣ್ಣಪ್ಪಮ್

ಒತ್ತಪುಹಳ್ ವಾನರಕ್ಕೋನ್ ಉಡನಿರುನ್ದು ನಿನೈತ್ತೇಡ,

ಅತ್ತಹುಶೀರಯೋತ್ತಿಯರ್ ಕೋನ್ ಅಡೈಯಾಳಮಿವೈಮೊೞಿನ್ದಾನ್

ಇತ್ತಹೈಯಾಲಡೈಯಾಳಮ್ ಈದವನ್ ಕೈಮೋದಿರಮೇ

ಮೈ=ಕಾಡಿಗೆಯನ್ನು, ತಹು=ತಕ್ಕಂತೆ\(ಸರಿಹೋಲುವ\), ಮಾ=ಬಹಳ ಉತ್ಕೃಷ್ಟವಾದ, ಮಲರ್=ಹೂಗಳನ್ನು ಮುಡಿದ, ಕುೞಲಾಳ್=ತಲೆಗೂದಲುಳ್ಳವಲೇ, ವೈದೇವೀ=ವೈದೇಹೀ, ವಿಣ್ಣಪ್ಪಮ್=ಬಿನ್ನಹ, ಒತ್ತ=ಒಪ್ಪುವಂಥ, ಪುಹಳ್=ಕೀರ್ತಿಯುಳ್ಳ, ವಾನರಕ್ಕೋನ್=ವಾನರರ ರಾಜನಾದ ಸುಗ್ರೀವನು, ಉಡನ್=\(ಶ್ರೀರಾಮರ\)ಒಡನೆ, ಇರುನ್ದು=ಇದ್ದುಕೊಂಡು, ನಿನೈ=ನಿನ್ನನ್ನು, ತೇಡ=ಹುಡುಕುವಂತೆ,

೧೫೬

ಅತ್ತಹು=ಅಂಥದೇ, ಶೀರ್=ಹಿರಿಮೆಗೆ ಒಪ್ಪುವ, ಅಯೋತ್ತಿಯರ್ ಕೋನ್=ಅಯೋಧ್ಯೆಯ ಪ್ರಜೆಗೆ ಅರಸನಾದ ಶ್ರೀರಾಮನು, ಇವೈ=\(ಮೇಲೆ ನಾನು ನಿರೂಪಿಸಿದ\) ಇವೆಲ್ಲಾ, ಅಡೈಯಾಳಮ್=ಹೆಗ್ಗುರುತುಗಳನ್ನು, ಮೊೞಿನ್ದಾನ್=ಹೇಳಿದನು, ಇ ತಹೈಯಾಲ್=ಈ ರೀತಿಯಲ್ಲೇ, ಅಡೈಯಾಳಮ್=ಈ ಹೆಗ್ಗೆರುತನೂ, ಅವನ್=ಅವನ, ಕೈಮೋದಿರಮ್=ಕೈ ಉಂಗುರವನ್ನೂ, ಈದು=ಕೊಟ್ಟದ್ದು.

ಕಾಡಿಗೆಗೆ ಸರಿಹೋಲುವ, ಬಹಳ ಉತ್ತಮವಾದ ಹೂಗಳನ್ನು ಮುಡಿದ, ತಲೆಗೂದಲಿನವಳೇ, ವೈದೇಹೀ, ಬಿನ್ನಹ. ಒಪ್ಪುವಂಥ ಕೀರ್ತಿಯುಳ್ಳ ವಾನರರ ರಾಜನಾದ ಸುಗ್ರೀವನು ಶ್ರೀಆಮನೊಡನಿದ್ದು ನಿನ್ನನ್ನು ಹುಡುಕುವಂತೆ ಅಂಥದೇ ಹಿರಿಮೆಗೆ ಒಪ್ಪುವ ಅಯೋಧ್ಯೆಯವರ ಅರಸನಾದ ಶ್ರೀರಾಮನು ಇವೆಲ್ಲಾ ಹೆಗ್ಗುರುತುಗಳನ್ನು ಹೇಳಿದನು. ಈ ರೀತಿಯಲ್ಲೇ ಈ ಹೆಗ್ಗುರುತಾದ ಅವನ ಕೈ ಉಂಗುರವನ್ನೂ ಕೊಟ್ಟದ್ದು.

ಮಾಯಾ ಮೃಗದಿಂದ ವಂಚಿತನಾಗಿ, ಸೀತೆಯನ್ನು ಕಳೆದುಕೊಂಡ ಶ್ರೀರಾಮನು ಲಕ್ಷ್ಮಣನೊಡನೆ ಅವಳನ್ನು ಹುಡುಕಿಕೊಂಡು ಹೊರಟು ಕಿಷ್ಕಿಂಧೆಗೆ ಬಂದನು. ಅಲ್ಲಿ ಸುಗ್ರೀವ ಮಹಾರಾಜನ ಸಖ್ಯವಾಯಿತು. ಇಬ್ಬರೂ ಪರಸ್ಪರರ ಕಷ್ಟಸುಖಗಳಲ್ಲಿ ಸರಿಸಮಾನರಾದ ಭಾಗಿಗಳೆಂದು, ಅಗ್ನಿಸಾಕ್ಷಿಯಾಗಿ ಇಬ್ಬರ ಸಖ್ಯನೆಲೆಗೊಂಡಿತು. ವಾಲಿಯ ಸಂಹಾರವಾಗಿ ರಾಜ್ಯಭ್ರಷ್ಟನಾಗಿದ್ದ ಸುಗ್ರೀವನಿಗೆ ಮತ್ತೆ ಕಿಷ್ಕಿಂಧೆಯ ರಾಜ್ಯವನ್ನು ಕಟ್ಟಲಾಯಿತು. ಅನಂತರ, ಬಹುಸಂಖ್ಯೆಯಲ್ಲಿ ವಾನರರನ್ನು ನಾಲ್ಕುದಿಕ್ಕುಗಳಿಗೂ ಕಳುಹಿಸಿಕೊಡಲಾಯಿತು. ಸೀತಾದೇವಿಯನ್ನು ಹುಡುಕಬೇಕೆಂಬ ಆದೇಶ ನೀಡಲಾಯಿತು. ಅವರಲ್ಲಿ ಆಂಜನೇಯನೂ ಒಬ್ಬ.\[ಯಾಜಮಾನ್ಯದ ವಿಚಕ್ಷತೆ\] “ಇವನಿಂದಲೇ ನಮ್ಮ ಕೆಲಸ ಕೈಗೂಡುವುದು” ಎಂದು ಅಭಿಮಾನದಿಂದ ಹೇಳಿದ ಸುಗ್ರೀವನ ಮಾತಿನಮೇಲೆ ಶ್ರೀರಾಮನು. ಅವನ ಜೀವನದಲ್ಲಿ ನಡೆದಿದ್ದ ಕೆಲವು ಘಟನೆಗಳನ್ನು ಹೆಗ್ಗುರುತಾಗಿ ಅವನಿಗೆ ತಿಳಿಯಪಡಿಸಿದನು. ಅವುಗಳನ್ನೆಲ್ಲಾ ಆಂಜನೇಯನು ಹೇಳಿದ್ದಲ್ಲದೆ, ಶ್ರೀರಾಮನ ಕೈ ಉಂಗುರವನ್ನೂ ಸೀತಾದೇವಿಗೆ ಕೊಟ್ಟು, ಆಕೆಯ ಸಂದೇಹವನ್ನು ನಿವೄತ್ತಿ ಮಾಡಿದನು \(ರಾಮದೂತ ಹನುಮನೆಂಬ\)

೧೫೭

೯. ತಿಕ್ಕೂ ನಿಱೈಪುಹೞಾಳನ್ ತೀವೆಳಿಚ್ಚೆನ್ಱನಾಳ್

ಮಿಕ್ಕಪೆರುಂಜಬೈನಡುವೇ ವಿಲ್ಲಿಱುತ್ತಾನ್ ಮೋದಿರಙ್ಕಣ್ಡು

ಒಕ್ಕೂಮಾಲಡೈಯಾಳಮ್ ಅನುಮಾನೆನ್ಱುಚ್ಚಿಮೇಲ್

ವೈತ್ತುಕ್ಕೊಣ್ಡುಹನ್ದ ನಳಾಲ್ ಮಲರ್ ಕ್ಕೂೞಲಾಳ್ ಶೀತೈಯುಮೇ

ತಿಕ್ಕು=ದಿಕ್ಕುಗಳಲ್ಲಿ, ನಿಱೈ=ತುಂಬಿದ, ಪುಹೞ್=ಕೀರ್ತಿಯನ್ನುಳ್ಳ, ಆಳನ್=\(ಜನಕ\)ಮಹಾರಾಜನ, ತೀ=ಅಗ್ನಿಯ ಮೂಲಕ ಮಾಡುವ, ವೇೞ್ವ= ಯಜ್ಞದಲ್ಲಿ, ಶೆನ್ಱ=ಹೋದ, ನಾಳ್=ಕಾಲದಲ್ಲಿ, ಮಿಕ್ಕ=ಅಪರಿಮಿತವಾದ, ಪೆರು=ಬಹುದೊಡ್ಡ, ಶಬೈ=ಸಭೆಯ, ನಡುವೇ=ನಡುವೆ, ವಿಲ್=ಶಿವಧನುಸ್ಸನ್ನು. ಇಱುತ್ತಾನ್=ಮುರಿದವನ, ಮೋದಿರಮ್=ಉಂಗುರವನ್ನು, ಕಣ್ಡು=ನೋಡಿದ ಕೂಡಲೇ, ಮಲರ್=ಮುಡಿದಹೂಗಳಿಂದ ಕೂಡಿದ, ಕೂೞಲಾಳ್=ತಲೆಗೂದಲುಳ್ಳವಳಾದ, ಶೀತೈಯುಮ್=ಸೀತೆಯೂ ಸಹ, ಅನುಮಾನ್=ಹನುಮನೇ, ಅಡೈಯಾಳುಮ್=\(ನೀನು ಕೊಟ್ಟ\)ಗುರುತುಗಳು, ಒಕ್ಕೂಮ್=ಒಪ್ಪತಕ್ಕವು, ಎನ್ಱು=ಎಂದು ಹೇಳುತ್ತಾ, ಉಚ್ಚಿಮೇಲ್=ನೆತ್ತಿಯ ಮೇಲೆ, ವೈತ್ತುಕೊಣ್ಡು=\(ಆ ಉಂಗುರವನ್ನು\) ಇಟ್ಟುಕೊಂಡು, ಉಹನ್ ದನಳ್=ಹರ್ಷಿಸಿದಳು.

ಎಲ್ಲಾ ದಿಕ್ಕುಗಳಲ್ಲಿಯೂ ತುಂಬಿದ ಕೀರ್ತಿಯನ್ನುಳ್ಳ ಜನಕಮಹಾರಾಜನ ಅಗ್ನಿಯಮೂಲಕ ನಡಸುವ ಯಜಞದಲ್ಲಿ\(ವಿಶ್ವಾಮಿತ್ರ ಮಹರ್ಷಿಯೊಡನೆ\) ಹೋದ ಕಾಲದಲ್ಲಿ ಅಪರಿಮಿತವಾದ ಬಹುದೊಡ್ಡ ಸಭೆಯ ನಡುವೆ ಶಿವಧನುಸ್ಸನ್ನು ಮುರಿದವನ ಉಂಗುರವನ್ನು ನೋಡಿದ ಕೂಡಲೇ ಮುಡಿದ ಹೂಗಳಿಂದ ಕೂಡಿದ ತಲೆಗೂದಲುಳ್ಳವಳಾದ ಸೀತೆಯೂ ಸಹ “ಹಮುಮಾ, ನೀನು ಕೊಟ್ಟ ಗುರುತುಗಳು ಒಪ್ಪತಕ್ಕವು”ಎಂಉದ್ ಹೇಳುತ್ತಾ, ಅ ಔಂಗುರವನ್ನು ತನ್ನ ನೆತ್ತಿಯಮೇಲೆ ಇಟ್ಟುಕೊಂಡು ಹರ್ಷಿಸಿದಳು.

“ರಾಜರ್ಷಿ”ಎಂತಲೂ “ಕರ್ಮಯೋಗಿ” ಎಂತಲೂ ದಶದಿಕ್ಕುಗಳಲ್ಲಿಯೂ ತುಂಬಿದ ಕೀರ್ತಿಯವನುಜನಕ ಮಹಾರಾಜ. ಅವನು ನಡಸುತ್ತಿದ್ದ ದೊಡ್ಡ ಯಾಗಕ್ಕೆ ಎಲ್ಲ ಕಡೆಗಳಿಂದಲೂ ಋಷಿಗಳು ಹೋಗುತ್ತಿದ್ದರು. ವಿಶ್ವಾಮಿತ್ರ ಮಹರ್ಷಿಗೂ ಈ ವಿಷಯ ತಿಳಿದಿತ್ತು. ಆದ್ದರಿಂದ, ತನ್ನಲ್ಲಿ ಧನುರ್ವಿದ್ಯೆಯನ್ನು ಕಲಿಯುತ್ತಿದ್ದ ರಾಮಲಕ್ಷ್ಮಣರನ್ನು ಮಿಥಿಲಾನಗರಕ್ಕೆ ಮಹರ್ಷಿ ತನ್ನೊಡನೆ ಕರೆದೊಯ್ದನು. ಜನಕ ಮಹಾರಾಜನ ಬಳಿಯಿದ್ದ ಶಿವಧನುಸ್ಸನ್ನು ಅವರಿಗೆ ತೋರಿಸಬೇಕೆಂದುಕೊಂಡಿದ್ದ. ಜನಕನು ಅದನ್ನು ರಾಮಲಕ್ಷ್ಮಣರಿಗೆ ತೋರಿಸಿದಾಗ, ರಾಮನು ಕುತೂಹಲದಿಂದ “ಇದನ್ನು ಎತ್ತಿನೋಡಬಹುದೇ?” ಎಂದು ಕೇಳಿದ. ಹೀಗೆ ಜನಕ ಮಹಾರಾಜನ ಅನುಮತಿ ಪಡೆದು, ಆ ಶಿವಧನುಸ್ಸನ್ನು ಬಹು ಸರಾಗವಾಗಿ ಕೈಗೆ ಎತ್ತಿಕೊಂಡು, ಅದಕ್ಕೆ ಹೆದೆಯೇರಿಸಲು ಹೋಗಿ, ಅದನ್ನು ಎರಡು ತುಂಡಾಗಿ ಮುರಿದು ಹಾಕಿದನು. ಜನಕ ಮಹಾರಾಜನಿಗೆ ಪರಮಾನಂದವಾಯಿತು. ಆ ಕ್ಷಣದಿಂದಲೇ ವೀರ್ಯಶುಲ್ಕವಾದ ಸೀತೆ ರಾಮನಿಗೆ ಸೇರಿದವಳಾದಳು. ಅನಂತರ ಅವರಿಬ್ಬರ ಪಾಣಿಗ್ರಹಣವಾಯಿತು.

೧೫೮

ಮದುವೆಯ ಕಾಲದಲ್ಲಿ ತೊಟ್ಟ ರಾಮನ ಕೈ ಉಂಗುರವನ್ನು ಕಂಡ ಕೂಡಲೇ, ಸೀತೆಗೆ ತನ್ನ ಮದುವೆಯ ಕಾಲದಿಂದ ನಡೆದ ಎಲ್ಲ ವಿದ್ಯಮಾನಗಳೂ ಮನಸ್ಸಿನಲಿ ಮೂಡಿಬಂದವು. ಆ ಉಂಗುರವನ್ನು ಅತ್ಯಂತ ಗೌರವದಿಂದಲೂ, ಆದರದಿಂದಲೂ ಪ್ರೇಮಭಕ್ತಿಗಳಿಂದಲೂ ತನ್ನ ತಲೆಯಮೇಲಿಟ್ಟುಕೊಂಡು ಆನಂದಿಸಿದಳು. ಆಗಲೇ, ಹನುಮನು ಕೊಟ್ಟ ಗುರುತುಗಳೆಲ್ಲವೂ ನಿಜವೆಂದು ಅವಳಿಗೆ ನಿರ್ಧಾರವಾದದ್ದು.

೧೦.ವಾರಾರುಮ್ ಮುಲೈಮಡವಾಳ್ ವೈದೇವಿತನೈಕ್ಕಣ್ಡು

ಶೀರಾರುನ್ ದಿನ್ಱಲನುಮನ್ ತೆರಿನ್ದುರೈತ್ತವಡೈಯಾಳುಮ್

ಪಾರಾರುಮ್ ಪುಹೞ್ ಪ್ಪುದುವೈಪ್ಪಟ್ಟರ್ ಪಿರಾನ್ ಪಾಡಲ್ ವಲ್ಲಾರ್

ಏರಾರುಮ್ ವೈಹುನ್ದತ್ತು ಇಮೈಯವರೋಡಿರುಪ್ಪಾರೇ.

ವಾರ್=ಕುಪ್ಪಸದಿಂದ, ಆರುಮ್=ಪೂರ್ತಿಯಾಗಿ ಮುಚ್ಚಿರುವ, ಮುಲೈ=ಸ್ತನಗಳುಳ್ಳ, ಮಡವಾಳ್=ಹೆಂಗಸಾದ, ವೈದೇವಿ ತನೈ=ಸೀತಾದೇವಿಯನ್ನು, ಕಣ್ಡು=ನೋಡಿದವನಾದ, ಶೀರ್=ಕೀರ್ತಿ, ತಿಱಲ್=ಶಕ್ತಿ, ಆರುಮ್=ತುಂಬಿರುವ, ಅನುಮನ್=ಹನುಮಂತನು, ತೆರಿನ್ದು=ತಿಳಿದುಕೊಂಡು, ಉರೈತ್ತ=ವಿವರಿಸಿದ, ಅಡೈಯಾಳಮ್=ಹೆಗ್ಗುರುತುಗಳನ್ನು, ಪಾರ್=ಭೂಮಿಯೆಲ್ಲಾ, ಆರುಮ್=ಹರಡಿರುವ, ಪುಹೞ್=ಕೀರ್ತಿಯುಳ್ಳ, ಪುದುವೈ=ಶ್ರೀವಿಲ್ಲಿಪುತ್ತೂರಿನ, ಪಟ್ಟರ್ ಪಿರಾನ್=ಹಿರಿಯಭಟ್ಟನ\(ಶ್ರೀವಿಷ್ಣುಚಿತ್ತನ\)ಪಾಡಲ್=ಪಾಶುರಗಳನ್ನು, ವಲ್ಲಾರ್=ಬಲ್ಲವರು, ಏರ್=ಅಭಿವೃದ್ಧಿಯೂ ಸದ್ಗುಣವೂ, ಆರುಮ್=ತುಂಬಿರುವ, ವೈಗುಂದತ್ತು=ವೈಕುಂಠದಲ್ಲಿ, ಇಮೈಯವರೋಡು=ಅಮರರೊಡನೆ, ಇರುಪ್ಪಾರೇ=ಇರುವವರೇ ಅಗುತ್ತಾರೆ.

ಕುಪ್ಪಸದಿಂದ ಪೂರ್ತಿಯಾಗಿ ಮುಚ್ಚಿರುವ ಸ್ತನಗಳುಳ್ಳ ಹೆಂಗಸಾದ ವೈದೇಹಿಯನ್ನು ನೋಡಿದವನಾದ, ಕೀರ್ತಿ ಮತ್ತು ಶಕ್ತಿ ತುಂಬಿರುವವನಾದ, ಹನುಮಂತನು ತಿಳಿದುಕೊಂಡು ವಿವರಿಸಿದ ಹೆಗ್ಗುರುತುಗಳನ್ನು ಭೂಮಿಯಲ್ಲೆಲ್ಲಾ ಹರಡಿರುವ ಕೀರ್ತಿಯುಳ್ಳ ಶ್ರೀವಿಲ್ಲಿಪುತ್ತೂರಿನ ಹಿರಿಯಭಟ್ಟನ ಪಾಶುರಗಳನ್ನು ಬಲ್ಲವರು ಅಭಿವೃದ್ಧಿಯೂ ಸದ್ಗುಣವೂ ಪೂರ್ಣವಾಗಿರುವ ವೈಕುಂಠದಲ್ಲಿ ಅಮರರೊಡನೆ ಇರುವವರೇ ಆಗುತ್ತಾರೆ.\(೧೦\)

೧೫೯

“ಕುಪ್ಪಸದಿಂದ ಪೂರ್ತಿಯಾಗಿ ಮುಚ್ಚಿರುವ ಸ್ತನಗಳುಳ್ಳ ಹೆಂಗಸು”- ಎಂಬುದರಲ್ಲಿ ಸೀತಾದೇವಿಯ ಗುಣವಿಶೇಷಗಳನ್ನು ಸಂಗ್ರಹವಾಗಿ ತಿಳಿಸಲಾಗಿದೆ ಎನ್ನಬಹುದು. ಸೀತಾದೇವಿ ಸದ್ವಂಶದಲ್ಲಿ ಹುಟ್ಟಿದವಳು. ರಾಜರ್ಷಿಯೂ ಕರ್ಮಯೋಗಿಯೂ ಅವಳ ಸಾಕುತಂದೆ. ಸಹನೆ, ಶಾಂತಿ, ಕ್ಷಮಾಗುಣಗಳಿಗೆ ಆಕರವಾದ ಭೂಮಿತಾಯಿಯ ಮಗಳು. ಪತಿವ್ರತಾಶಿರೋಮಣಿಗೆ ಮೆಲ್ಪಂಕ್ತಿ. ಮಾನವಳಾಗಿ ಜನಿಸಿದ ದೇವತೆಯೇ ಆಕೆ.

“ಕೀರ್ತಿ ಮತ್ತು ಶಕ್ತಿ ತುಂಬಿರುವ ಹನುಮಂತ”- ಆಂಜನೇಯನ ಕೀರ್ತಿಯನ್ನೂ ಶಕ್ತಿಯನ್ನೂ ಇಷ್ಟೇ ಎಂದು ಅಳೆಯಲಸಾಧ್ಯ. ಅವನು ವಾಯುಪುತ್ರ. ಹುಟ್ಟುತ್ತಲೇ ಸೂರ್ಯನನ್ನು ಹಣ್ಣೆಂದು ನುಂಗಲು ಹೋದ- ಅದರಿಂದ ಏಟು ತಿಂದು ಹನುಮ”ನಾದ. ಚಿರಂಜೀವಿ” ಎಂಬ ವರವನ್ನು ಪಡೆದ. ಸೂರ್ಯನಿಂದಲೇ ಸಕಲ ವಿದ್ಯಾಪಾರಂಗತನಾದ. ರಾಮದೂತನಾದ ಸಮುದ್ರಲಂಘನ ಮಾಡಿದ . ಸೀತಾದೇವಿಗೆ ಶುಭಸಂದೇಶವನ್ನು ಕೊಟ್ಟ. ಲಂಕೆಯನ್ನು ದಹಿಸಿ, ರಾವಣನಿಗೆ ಒಬ್ಬ ವಾನರನ ಸಾಮರ್ಥ್ಯವೆಷ್ಟೆಂದು ಮನವರಿಕೆ ಮಾಡಿಕೊಟ್ಟ. ಶ್ರೀರಾಮನಿಗೆ ಸೀತಾವೃತ್ತಾಂತವನ್ನು ಆಕೆಯಿಂದ ತಂದಿದ್ದ ಚೂಡಾಮಣಿಯನ್ನೂ ತಲುಪಿಸಿದ. ಸಂಜೀವನ ಪರ್ವತವನ್ನೇ ಹೊತ್ತು ತಂದು ಲಕ್ಷ್ಮಣನ ಪ್ರಾಣವನ್ನು ಉಳಿಸಿದ. ರಾಮನೇ ಅವನ ಪ್ರಾಣ. ರಾಮನ ಸೇವೆಯೇ ಸಕಲ ಸಂಪತ್ತು. ರಾಮ ನಾಮವೇ ಆಧಾರ. ಹೀಗೆ ಭಕ್ತಾಗ್ರೇಸರ, ನಿಸ್ವಾರ್ಥ, ನಿಗರ್ವ ಶಿರೋಮಣಿ-ಆಂಜನೇಯ.

“ತಿಳಿದುಕೊಂಡು ವಿವರಿಸಿದ ಹೆಗ್ಗುರುತುಗಳು”- ಶ್ರೀರಾಮನೇ ಸ್ವತಃ ಆಂಜನೇಯನಿಗೆ ತನ್ನ ಮತ್ತು ಸೀತೆಯ ಜೀವನದ ಕೆಲವು ಹೆಗ್ಗುರುತುಗಳನ್ನು ಹೇಳಿ ಕಳುಹಿಸಿದ್ದ. ಹಾಗೆ ತಿಳಿದ ಅವುಗಳನ್ನು ಸೀತಾದೇವಿಗೆ ಅಂಜನೇಯ ವಿವರಿಸಿ ಹೇಳಿದ. ಅವುಗಳನ್ನು ಕೇಳಿದ ಸೀತಾದೇವಿಗೆ ಸಂದೇಹ ನಿವೃತ್ತಿಯಾಗಿ ಅವನು ನಿಜವಾಗಿ ರಾಮದೂತನೆಂದು ನಿರ್ಧಾರಕ್ಕೆ ಬರಲು ಕಾರಣವಾಯಿತು.

“ಪಟ್ಟರ್ ಪಿರಾನ್”- ಪಾಂಡ್ಯರಾಜನ ವಿಷ್ಣುಚಿತ್ತರಿಗೆ ಅಭಿಮಾನದಿಂದ ಕೊಟ್ಟ ಬಿರುದು. ಆ ರಾಜನು ಏರ್ಪಡಿಸಿದ್ದ ಸಭೆಯಲ್ಲಿ ಪರತತ್ತ್ವನಿರ್ಣಯ ಮಾಡಿ, ವಿದ್ಯಾಶುಲ್ಜವನ್ನು ಗೆದ್ದ ವಿಷ್ಣುಚಿತ್ತರನ್ನು ರಾಜನು ಬಹಳ ಆದರದಿಂದ “ಪಟ್ಟರ್ ಪಿರಾನ್-ಹಿರಿಯಭಟ್ಟರು”ಎಂದು ಕರೆದನು. ಅವರೇ ಪೆರಿಯಾೞ್ವಾರರು.

ವೈಕುಂಠದಲ್ಲಿ ಶ್ರೀಮನ್ನಾರಾಯಣನ ಸನ್ನಿಧಿಯಲ್ಲಿ ಅವನಿಗೆ ನಿತ್ಯಸೇವೆ ನಡಸುತ್ತಾ ಇರುವ ಅಮರರು ನಿತ್ಯಸೂರಿಗಳು. ಈ ತಿರುಮೊೞಿಯ ಪಾಶುರಗಳನ್ನು ಅರ್ಥವತ್ತಾಗಿ ಅರಿತ ಭಕ್ತರು. ಅವರ ಕಾಲಾನಂತರ ವೈಕುಂಠವನ್ನು ಸೇರಿತ್ತಾರೆ ಮತ್ತು ನಿತ್ಯಸೂರಿಗಳೊಡನೆ ಕಲೆತು ಅಮರರಾಗುತ್ತಾರೆ. ಇದೇ ಈ ತಿರುಮೊೞಿಗೆ ಫಲಶ್ರುತಿ.

ಅಡಿಯ ನಡೆ: ನೆಱಿ, ಅಲ್ಲಿ, ಕಲಕ್ಕಿಯ, ವಾರಣಿ, ಮಾನ್, ಚಿತ್ತಿರ, ಮಿನ್ನೊಟ್ರ, ಮೈತ್ತಹು, ತಿಕ್ಕು, ವಾರಾರುಮ್, \(ಕದಿರ್\)



