**ಪುಸ್ತಕದ ಸಂಖ್ಯೆ – ೧೪**

**ಶ್ರೀಃ**



**ಶ್ರಿಯೈ ನಮಃ**



**ನಾಲಾಯಿರ ದಿವ್ಯಪ್ರಬನ್ದಮ್**

**\(ಇರಣ್ಡಾಮಾಯಿರಮ್ – ಎರಡನೆಯಸಾವಿರ\)**



**ಪೆರಿಯ ತಿರುವಾಯ್ ಮೊೞಿ**



**\(ತಿರುಮಙ್ಗೈ ಆಳ್ವಾರರ ವಿರಚಿತ\)**





**\(ತಮಿಳಿನಲ್ಲಿ ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ ಮತ್ತು ವಿವರಣೆಯೊಡನೆ \)**



**ಮೂರನೆಯ ದಶಕ**



**ಸಂಪುಟ: ೭**

**ಭಾಗ: ೩**

























**ವಿಷಯಸೂಚಿ**



**ಸಂ.**** ****ವಿಷಯ**** **** **** **** **** ಪಾಶುರ**** **** ಪುಟ**** **



೧. ಇರುನ್ದಣ್ ಮಾನಿಲಮ್  ೧೦ 

೨. ಊನ್ ವಾಡ  ೧೦

೩. ವಾಡಮರುದಿಡೈಪೋಹಿ  ೧೦   

೪. ಒರುಕುಱಳಾಯ್    ೧೦

೫.  ವನ್ದುನದಡಿಯೇನ್  ೧೦

೬. ತೂವಿರಿಯಮಲರೞಕ್ಕಿ  ೧೦

೭. ಕಳ್ ವನ್ ಕೊಲ್    ೧೦

೮. ನನ್ದಾವಿಳಕ್ಕೇ    ೧೦

೯. ಶಲಙ್ಗೊಣ್ಡವಿರಣಿಯನೈ  ೧೦

೧೦. ತಿರುಮಡನ್ದೈಮಣ್ಮಡನ್ದೈ  ೧೦

 ಒಟ್ಟು ಪಾಶುರಗಳು  ೧೧೦



\*\*\*\*\*\*\*\*\*\*\*\*















ಪೆರಿಯ ತಿರುಮೊೞಿ ಮೂರನೆಯ ದಶಕ ಮೊದಲ ತಿರುಮೊೞಿ



ಇರುನ್ದಣ್ ಮಾನಿಲಮ್



೧. ಇರುನ್ದಣ್ ಮಾನಿಲಮೇನಮದಾಯ್

ವಳೈಮರುಪ್ಪಿನಿಲಹತ್ತೊಡುಕ್ಕಿ,

ಕರುನ್ದಣ್ ಮಾಕಡಲ್ ಕಣ್ಡುಯಿನ್ ಱವನಿಡಮ್

ಕಮಲನನ್ ಮಲರ್ ತ್ತೇಱ

ಲರುನ್ದಿ, ಇನ್ನಿಶೈ ಮುರನ್ ಱಿ ೞುಮಲಿ

ಕುಲಮ್ ಪೊದುಳಿ ಅಮ್ಬೊೞಿಲೂಡೇ,

ಶೆರುನ್ದಿನಾಣ್ ಮಲರ್ ಶೆನ್ ಱಣೈನ್

ಕುೞಿತರು ತಿರುವಯಿನ್ದಿರ ಪುರಮೇ. 



ಇರು = ಬಲು ದೊಡ್ಡ, ತಣ್ = ತಂಪಾದ, ಮಾ = ಸುಂದರವಾದ, ನಿಲಮ್ = ಭೂಮಿಯನ್ನು, ಏನಮ್ ಅದು ಆಯ್ = ಹಂದಿಯ ರೂಪ ತಳೆದು, ವಳೈ = ಬಗ್ಗಿ ಬೆಳೆದಿರುವ, ಮರುಪ್ಪಿನ್ = ಕೋರೆಹಲ್ಲುಗಳ, ಇಲಕ್ಕು = ಲಕ್ಷ್ಯವಾಗಿ, ತೊಡುಕ್ಕಿ = ತೊಡಿಸಿ, ಕರು = ಕಪ್ಪನೆಯ, ತಣ್ = ತಂಪಾದ, ಮಾ = ಬಲುದೊಡ್ಡ, ಕಡಲ್ = ಕಡಲಲ್ಲಿ, ಕಣ್ ತುಯಿನ್ ರವನ್ = ಯೋಗ ನಿದ್ರೆಮಾಡುವವನ, ಇಡಮ್ = ಸ್ಥಳವೆಂದರೆ, ಕಮಲಮ್ ನಲ್ ಮಲರ್ = ಉತ್ತಮವಾದ ಕಮಲದ ಹೂವಿನ, ತೇಱಲ್ = ಜೇನನ್ನು, ಅರುನ್ದಿ = ಕುಡಿದು, ಇನ್ = ಇನಿದಾಗಿ, ಇಶೈ= ಹಾಡನ್ನು, ಮುರನ್ ಱು = ಹಾಡಿಕೊಂಡು, ಎೞುಮ್ = \(ಎದ್ದು\) ಹರಡುವ, ಅಲಿಕುಲಮ್ = ದುಂಬಿಗಳ ಕೂಟಗಳು, ಪೊದುಳಿ = ತುಂಬಿಕೊಂಡು, ಅಮ್ = ಸೊಬಗಿನ, ಪೊೞಿಲ್ = ತೋಪುಗಳ, ಊಡೇ = ನಡುವೆ ಇರುವ, ಶೆರುನ್ದಿ = ಸುರಹೊನ್ನೆಯ, ನಾಣ್ ಮಲರ್ = ಆಗಲೇ ಅರಳುತ್ತಿರುವ ಹೂಗಳನ್ನು, ಶೆನ್ ಱು = ಹೋಗಿ, ಅಣೈನ್ದು = ಸೇರುವ, ಉೞಿತರು = ಸ್ತಳವಾದ, ತಿರು ಅಯಿನ್ದಿರಪುರಮೇ = ಪವಿತ್ರವಾದ ತಿರುವಹೀನ್ದ್ರಪುರವೇ. 



ದೊಡ್ಡದೂ ವಿಸ್ತಾರವಾದದ್ದೂ ತಂಪಾದದ್ದೂ ಆದ ಭೂಮಿಯನ್ನು, ಹಂದಿಯ ಸ್ವರೂಪನಾಗಿ, ಬಗ್ಗಿ ಬೆಳೆದ ಕೋರೆಹಲ್ಲುಗಳ ಲಕ್ಷ್ಯವಾಗಿ ತೊಡಿಸಿ, ಕಪ್ಪನೆಯ ವಿಶಾಲವಾದ ತಂಪಾದ ಕಡಲಲ್ಲಿ ಯೋಗನಿದ್ರೆಮಾಡುವವನ ಸ್ಥಳವೆಂದರೆ, ಉತ್ತಮವಾದ ಕಮಲದ ಹೂವಿನ ಮಧುವನ್ನು ಕುಡಿದು ಇನಿದಾಗಿ ಹಾಡನ್ನು ಹಾಡಿಕೊಂಡು ಎದ್ದು ಹರಡುವ ದುಂಬಿಗಳ ಕೂಟಗಳು ತುಂಬಿಕೊಂಡು, ಸೊಬಗಿನ ತೋಪುಗಳ ನಡುವೆ ಇರುವ ಸುರಹೊನ್ನೆಯ ಅರಳುತ್ತಿರುವ ಹೂಗಳನ್ನು ಸೇರುವ ಸ್ಥಳವಾದ ತಿರುವಹೀಂದ್ರಪುರವೆಂಬುದೇ. 



ಸರ್ವೇಶ್ವರನ ಹಿರಿಮೆಯನ್ನು ಅರಿಯುವುದೆಂತು? ಆಳ್ವಾರರು ಹೇಳುತ್ತಾರೆ: 

ಹಿಂದೆ, ಒಂದು ಕಾಲದಲ್ಲಿ ಹಿರಣ್ಯಾಕ್ಷನೆಂಬ ಕ್ರೂರರಾಕ್ಷಸನು ಭೂಮಿಯನ್ನು ಅಪಹರಿಸಿಕೊಂಡಾಗ, ಭೂಮಿಯನ್ನು ಅವನಿಂದ ಉದ್ಧರಿಸುವುದಕ್ಕಾಗಿ, ಭಗವಂತನು ಮಹಾವರಾಹನಾಗಿ ಅವತರಿಸಿದ. ಬಳೆಯಂತೆ ಭದ್ರವಾಗಿಬೆಳೆದ ತನ್ನ ಕೋರೆಹಲ್ಲುಗಳಿಂದಲೇ ಆ ಹಿರಣ್ಯಾಕ್ಷನನ್ನು ಸೀಳಿ ಕೊಂದು, ಭೂಮಿಯನ್ನು ಹಿಡಿದೆತ್ತಿ ಅದರ ಸ್ಥಾನದಲ್ಲಿ ನಿಲ್ಲಿಸಿದನು. ಪಾಶುರದ ಮೊದಲ ಪಾದದಲ್ಲಿ ಕಾಣುವ ವಿಷಯ ಇದು. 



ಹಿರಣ್ಯಾಕ್ಷನನ್ನು ಸದೆಬಡಿದದ್ದೂ, ಭೂಮಿಯನ್ನು ಅದರ ಸ್ಥಾನದಲ್ಲಿ ನೆಲೆಗೊಳಿಸಿದ್ದೂ ಭಗವಂತನಿಗೆ ಬಹಳ ಆಯಾಸವನ್ನು ತಂದಿತೇನೋ ಎಂಬಂತೆ, ಎರಡನೆಯ ಪಾದದಲ್ಲಿ ಅಪಾರವಾದ ಕಡಲಲ್ಲಿ ಭಗವಂತ ಪವಡಿಸಿ ಯೋಗನಿದ್ರೆಯಲ್ಲಿ ತೊಡಗಿದನು ಎಂಬುದನು ಹೇಳಿದೆ. 



ಸಮಯವೊದಗಿದಾಗ ದುಷ್ಟನಿಗ್ರಹವನ್ನು ಮಾಡುವುದು ಶಿಷ್ಟಪರಿಪಾಲನೆ ಮಾಡುವುದು ಭಗವಂತನ ಹಿರಿಮೆಯೆಂದರೆ, ಅನಂತರ, ಯಾವುದಕ್ಕೂ ಅಂಟದಂತೆ ನಿರ್ಲಿಪ್ತನಾಗಿ ಒಂಟಿಯಾಗಿ ದೂರಸರಿದಿರುವುದೂ ಅವನ ಹೆಚ್ಚಿನ ಹಿರಿಮೆ. 



ಭಕ್ತಪರಾಧೀನನಾಗಿ, ಆಶ್ರಿತರಕ್ಷಕನಾಗಿ ಇರುವ ಭಗವಂತನು ಈಗ ನೆಲೆಗೊಂಡಿರುವ ಸ್ಥಳವಾವುದು? ಇದು ಪಾಶುರದ ಉಳಿದ ಪಾದಗಳ ವಿಷಯ. ಆಳ್ವಾರರು ಹೇಳುತ್ತಾರೆ: ತಿರುವಹೀಂದ್ರಪುರವೆಂಬ ದಿವ್ಯಕ್ಷೇತ್ರದಲ್ಲಿ ಭಗವಂತನು ಅರ್ಚಾವತಾರಿಯಾಗಿ, ಭಕ್ತರನ್ನು ಅನುಗ್ರಹಿಸುವುದಕ್ಕಾಗಿಯೇ, ನೆಲಸಿದ್ದಾನೆ. ತಿರುವಹೀಂದ್ರಪುರವು ಪ್ರಕೃತಿಸುಂದರವಾದ ಸ್ಥಳ. ಅಲ್ಲಿ ಎಲ್ಲಿ ನೋಡಿದರೂ ಸೊಬಗಿನ ತಂಪುತೋಪುಗಳು. ಅವುಗಳ ನಡುವೆ ಅಲ್ಲಲ್ಲಿ ಶುಭ್ರವಾದ ಸರೋವರಗಳು. ಅವುಗಳಲ್ಲಿ ಅರಳಿದ ಸೊಗಸಾದ ಕಮಲದ ಹೂಗಳು. ಆ ಹೂಗಳಲ್ಲಿ ತುಂಬಿರುವ ಮಧುವನ್ನು ಕುಡಿದು ಮತ್ತವಾದ ದುಂಬಿಗಳು ಸತತವಾಗಿ ಮನೋಹರವಾಗಿ ಗಾನಮಾಡುತ್ತಾ, ಗುಂಪುಗುಂಪಾಗಿ ಅಲೆದಾಡುತ್ತಿರುತ್ತವೆ. ತೋಪುಗಳಲ್ಲಿ ಅಲ್ಲಲ್ಲಿ ಎತ್ತರವಾಗಿ ಸುರಹೊನ್ನೆ ಮರಗಳು. ಅವುಗಳಲ್ಲಿ ಹೂಗಳು ಸಮೃದ್ಧವಾಗಿ ಅರಳಿರುತ್ತವೆ. ಆ ಹೂಗಳಲ್ಲೂ ಮಧು ತುಂಬಿದೆ. ಅಲೆದಾಡುವ ದುಂಬಿಗಳು ಈ ಸುರಹೊನ್ನೆಯ ಪರಿಮಳಕ್ಕೂ ಮಧುವಿಗೂ ಮಾರು ಹೋಗಿ ಅವುಗಳನ್ನೂ ಆಸ್ವಾದಿಸುತ್ತವೆ. ಇಂಥ ಸುಂದರ ಪ್ರಕೃತಿಯ ನಡುವೆ ಭಗವಂತನು ನಿತ್ಯವಾಸ ಮಾಡುವುದು\!



ಆಳ್ವಾರರು “ಕವಿ” ಅಲ್ಲವೇ? ಇಲ್ಲಿ, ಬಲು ಸುಂದರವಾದ ರೂಪಕವನ್ನು ಬಳಸಿದ್ದಾರೆ. ತಿರುವಹಿಂದ್ರಪುರದಲ್ಲಿ ದುಂಬಿಗಳು ಎಡೆಬಿಡದೆ ಆಸ್ವಾದಿಸುವುದಕ್ಕೂ ಆನಂದಿಸುವುದಕ್ಕೂ ಕಮಲದ ಹೂಗಳಲ್ಲಿ ಮತ್ತು ಸುರಹೊನ್ನೆಯ್ ಅಹೂಗಳಲ್ಲಿ ಮಧುವು ತುಂಬಿರುವ ಹಾಗೆಯೇ, ಅಲ್ಲಿಯ ಭಕ್ತರಿಗೆ ಎಲ್ಲ ಬಗೆಯ ಸೌಕರ್ಯಗಳಿವೆ. ಆಲೂರಿನಲ್ಲಿ ಪ್ರಕೃತಿಸಿದ್ಧವಾಗಿ ಒದಗಿರುವ ’ಮಧು’ವೇ ಭಾಗವದ್ಗುಣಾನುಭವ. ಅದನ್ನು ಅರಸುವ ಮತ್ತು ಆಸ್ವಾದಿಸುವ ’ದುಂಬಿ’ಗಳೇ ಭಗವದ್ಭಕ್ತರು. ಭಗವದ್ಗುಣಾನುಭವದಲ್ಲಿ ಮತ್ತರಾಗಿ ಭಕ್ತರು ಭಗವಂತನ ಗುಣಗಾನಮಾಡುತ್ತ ಕಾಲವನ್ನು ಸಂತೋಷವಾಗಿ ಕಳೆಯುತ್ತಾರೆ. ಎಲ್ಲೆಲ್ಲಿ ಭಾಗವತರ ತಂಡಗಳು ಕಲೆಯುತ್ತವೆಯೋ, ಎಲ್ಲೆಲ್ಲಿ ಭಗವಂತನ ಗುಣಗಾನ ನಡೆಯುತ್ತದೆಯೋ, ಅಲ್ಲೆಲ್ಲಾ ಭಕ್ತರಿಗೆ ಹಿತವಾದ ’ಮಧು’ವೇ ದೊರೆಯುವುದು. ಅದನ್ನು ಆನಂದದಿಂದ ಅನುಭವಿಸುವುದಕ್ಕೂ, ಭಗವಂತನ ಸೇವೆಯನ್ನು ಮನಸಾರಮಾಡುವುದಕ್ಕೂ ತಿರುವಹೀಂದ್ರಪುರವು \(ದಿವ್ಯಾಕ್ಷೇತ್ರವು\) ಎಡೆಗೊಡುತ್ತದೆ. ಹೀಗೆ, ಜ್ಞಾನಕ್ಕೂ ಕರ್ಮಕ್ಕೂ ಆಕರವಾಗಿ ಅವುಗಳ ಮೂಲಕ ಭಕ್ತಿಯನ್ನು ಹೆಚ್ಚಿಸುವುದಕ್ಕೆ ಅನುಕೂಲವಾದ, ದಿವ್ಯವಾದ ವಾತಾವರಣವೂ ಸನ್ನಿವೇಶವೂ ತಿರುವಹೀಂದ್ರಪುರದಲ್ಲಿದೆ.



೨. ಮಿನ್ನು ಮಾೞಿಯ ಙ್ಗೈಯವನ್ 

ಶೆಯ್ಯವಳುಱೈತರು ತಿರುಮಾರ್ ಬನ್,

ಪನ್ನುನಾನ್ಮಱೈ ಪ್ಪಲ್ ಪೊರುಳಾಹಿಯ

ಪರನಿಡಮ್ ವರೈಚ್ಚಾರಲ್,

ಪಿನ್ನುಮಾದವಿ ಪ್ಪನ್ದಲಿಲ್ ಪಡೈವರ

ಪ್ಪಿಣಿಯವಿೞ್ ಕಮಲತ್ತು,

ತೆನ್ನವೆನ್ ಱು ವಣ್ಡಿನ್ನಿಶೈ

ಮುರಲ್ ತತು ತಿರುವಯಿನ್ದಿರಪುರಮೇ.



ಮಿನ್ನುಮ್ = ಹೊಳೆಹೊಳೆಯುವ, ಆೞಿ = ಚಕ್ರಾಯುಧವನ್ನು, ಅಮ್ ಕೈಯವನ್ = ಸುಂದರವಾದ ಕೈಯಲ್ಲಿ ಉಳ್ಳವನೂ, ಶೆಯ್ಯವಳ್ = ಲಕ್ಷ್ಮೀದೇವಿಯು, ಉಱೈತರು = ನಿತ್ಯವಾಸ ಮಾಡುವ, ತಿರು = ಪವಿತ್ರವಾದ, ಮಾರ್ ಬನ್ = ವಕ್ಷವುಳ್ಳವನೂ, ಪನ್ನು = ಹೊಗಳಿ ಹಾಡುವಂಥ, ನಾನ್ ಮಱೈ = ನಾಲ್ಕು ವೇದಗಳ, ಪಲ್ = ಹಲವು ಬಗೆಯ, ಪೊರುಳ್ = ವಸ್ತುಗಳು, ಆಹಿಯ = \(ತಾನೇ\) ಆಗಿರುವ, ಪರನ್ = ಪರನೂ, ಆದವನ, ಇಡಮ್ = ಸ್ಥಳವೆಂದರೆ, ಪರೈ ಶಾಯಲ್ = ಪರ್ವತದ ತಪ್ಪಲಿನಲ್ಲಿ, ಪಿನ್ನುಮ್ = ಹೆಣೆದುಕೊಂಡಿರುವ, ಮಾದವಿ = ಮಾಧವಿ ಲತೆಯ, ಪನ್ದಲಿಲ್ = ಪನ್ದಲಿನಲ್ಲಿಯೂ \(ಚಪ್ಪರದಲ್ಲಿಯೂ\), ಪೆಡೈ = ಹೆಣ್ಣು ದುಂಬಿಗಳು, ವರ = ಬರಲು \(ಬಂದು ಸೇರಲು\), ಪಿಣಿ = ಕಟ್ಟನ್ನು ಅವಿೞ್ = ಬಿಚ್ಚುವ, ಕಮಲತ್ತು = ಕಮಲದ ಹೂವಿನಿಂದ, ತೆನ್ನ ಎನ್ ಱು = ’ತೆನ್ನ’ ಎಂದು, ವಣ್ಡು = ದುಂಬಿಗಳು, ಇನ್ ಇಶೈ = ಇನಿದಾದ ರಾಗಗಳಿಂದ, ಮುರಲ್ ತರು = ಹಾಡುತ್ತಿರುವ, ತಿರು ಅಯಿನ್ದಿರಪುರಮೇ = ತಿರುವಹೀಂದ್ರಪುರವೇ. 



ಹೊಳೆಹೊಳೆಯುವ ಚಕ್ರಾಯುಧವನ್ನು ಸುಂದರವಾದ ಕೈಯಲ್ಲಿ ಉಳ್ಳವನೂ, ಲಕ್ಷ್ಮೀದೇವಿಯು ನಿತ್ಯವಾಸ ಮಾಡುವ ಪವಿತ್ರ ವಕ್ಷಸ್ಥಲವುಳ್ಳವನೂ, ನಾಲ್ಕು ವೇದಗಳು ಹೊಗಳಿ ಹಾಡುವಂಥ ಹಲವು ಬಗೆಯ ವಸ್ತುಗಳು ತಾನೇ ಆಗಿರುವವನೂ ಇರುವ ಸ್ಥಳವೆಂದರೆ, ಬೆಟ್ಟಗಳ ತಪ್ಪಲುಗಳಲ್ಲಿ ದಟ್ಟವಾಗಿ ಹೆಣೆದುಕೊಂಡಿರುವ ಮಾಧವೀ ಲತೆಗಳ ಚಪ್ಪರಗಳಲ್ಲಿ ಹೆಣ್ಣುದುಂಬಿಗಳು ಬಂದು ಸೇರಲು, ಕಮಲದಹೂಗಳ ಬಂಧನದಿಂದ ಬಿಡುಗಡೆ ಹೊಂದಿದ ಗಂಡು ದುಂಬಿಗಳು ತೆನ್ ತೆನ್ ಎಂದು ಇನಿದಾದ ರಾಗಗಳಿಂದ ಹಾಡುತ್ತಿರುವ ತಿರುವಹೀಂದ್ರಪುರವೇ. 



ಆಳ್ವಾರರು ಹೇಳುತ್ತಾರೆ: ಸರ್ವೇಶ್ವರನು ದಯಾಸಿಂಧುವೇ\! ದಯಾಸ್ವರೂಪಳಾದ ಲಕ್ಷ್ಮೀದೇವಿಗೆ ತನ್ನ ವಕ್ಷಸ್ಥಲದಲ್ಲಿಯೇ \(ಹೃದಯದಲ್ಲಿಯೇ\) ನಿತ್ಯವಾಸಮಾಡಲು ಎಡೆಕೊಟ್ಟಿದ್ದಾನೆ. ಭಕ್ತರನ್ನು ರಕ್ಷಿಸುವುದಕ್ಕಾಗಿ, ಅವರಿಗೆ ಕಷ್ಟಕೊಡುವ ದುಷ್ಟರನ್ನು ಶಿಕ್ಷಿಸುವುದಕ್ಕಾಗಿ, ತನ್ನ ಬಲಗೈಯಲ್ಲೇ ತೀಕ್ಷ್ಣವಾಗಿ ಪ್ರಜ್ವಲಿಸುವ ಚಕ್ರಾಯುಧವನ್ನು ಹಿಡಿದು ಸಿದ್ಧನಾಗಿದ್ದಾನೆ. ಇದೂ ಸಹ ಅವನ ಕಾರುಣ್ಯದ ಪರಿಣಾಮವೇ. ಅವನು ನಾಲ್ಕುವೇದಗಳಿಂದಲೂ ವಿವರಿಸಿ ಹೇಳಲ್ಪಡುವ ವಿವಿಧ ವಸ್ತುರೂಪನೇ. ಎಂದರೆ, ಹಾಗೆ ವಿವರಿಸಿ ಹೇಳಲ್ಪಡುವ ಎಲ್ಲವೂ ಅವನೇ. ವೇದಪ್ರತಿಪಾದ್ಯನು ಭಗವಂತ. ಆ ಸರ್ವೇಶ್ವರನೇ ಭಕ್ತರನ್ನು ಉದ್ಧರಿಸುವುದಕ್ಕಾಗಿ ತಿರುವಹೀಂದ್ರಪುರಕ್ಷೇತ್ರದಲ್ಲಿ ನೆಲೆಗೊಂಡಿದ್ದಾನೆ. 



ತಿರುವಹೀಂದ್ರಪುರಕ್ಷೇತ್ರವು ಪ್ರಕೃತಿ ರಮ್ಯವಾದದ್ದು. ಒಂದು ಕಡೆ ಬೆಟ್ಟದ ತಪ್ಪಲು. ಅದರ ಅಂಚಿನಲ್ಲೇ ಸುಂದರವಾದ ತಿಳಿನೀರಿನ ಸರೋವರ. ಅವುಗಳ ನಡುವೆ ಚೆನ್ನಾಗಿ ಬೆಳೆದ ತೋಪುಗಳು. ತೋಪುಗಳ ಮರಗಳನ್ನೆಲ್ಲಾ ಆವರಿಸಿ, ಎತ್ತರದಲ್ಲಿ, ಮಾಧವೀಲತೆಗಳು, ಹೆಣೆದುಕೊಂಡು ಸುಂದರವಾದ ತಂಪಾದ ಪರಿಮಳಭರಿತವಾದ ಪನ್ದಲನ್ನು \(ಚಪ್ಪರವನ್ನು\) ರಚಿಸಿವೆ. ಪಂದಲಿನಲ್ಲಿ ಹೆಣ್ಣು ದುಂಬಿಗಳು ಹರಡಿಕೊಂಡು ಹಾರಾಡುತ್ತವೆ. ಗಂಡುದುಂಬಿಗಳಾದರೋ ಸರೋವರದಲ್ಲಿ ಅರಳಿದ್ದ ಕಮಲದ ಹೂಗಳಲ್ಲಿ ತುಂಬಿರುವ ಜೇನನ್ನು ಕುಡಿಯಲು ಹೋಗಿ, ರಾತ್ರಿಯಾಗುವುದನ್ನು ಮರೆತು, ಅಲ್ಲಿಯೇ ಸಿಕ್ಕಿಕೊಂಡವು. ಬೆಳಗಾಗುತ್ತಲೇ, ಕಮಲದ ಹೂಗಳು ಮತ್ತೆ ಬಿರಿದಾಗ, ಸೆರೆಯಿಂದ ಬಿಡುಗಡೆ ಹೊಂದಿದಬಳಿಕ, ಅವು ಮತ್ತೆ ತಮ್ಮ ಗೆಳತಿಯರನ್ನು ಕೂಡಿಕೊಂಡು ನಲಿಯುತ್ತವೆ. ಭಗವಂತನು ಈ ಪವಿತ್ರಕ್ಷೇತ್ರದಲ್ಲಿ ನೆಲಸಿದ್ದಾನೆ. 



ಅಗಲಿದ ದುಂಬಿಗಳು ಇರುಳು ವಿರಹವನ್ನು ಅನುಭವಿಸಿ, ಮತ್ತೆ ಬೆಳಗಾಗುತ್ತಲೇ ಹೇಗೆ ಪುನರ್ಮಿಲನ ಹೊಂದಿ ಹರ್ಶಿಸುತ್ತವೆಯೋ ಹಾಗೆಯೇ ಭಕ್ತರು ಬೆಳಗಾಗುತ್ತಲೇ ಭಗವಂತನಲ್ಲಿ ಒಂದುಗೂಡಿ, ಅರ್ಚಾವತಾರಿಯನ್ನು ಕಣ್ಣುತುಂಬ ನೋಡಿ ಹರ್ಷಿಸುತ್ತಾರೆ. 



೩. ವೈಯಮೇೞು ಮುಂಡಾಲಿಲೈ ವೈಹಿಯ

ಮಾಯವನ್, ಅಡಿಯವರ್ ಕ್ಕೂ

ಮೆಯ್ಯನಾಹಿಯ ದೆಯ್ ವನಾಯಹನಿಡಮ್

ಮೆಯ ದರುವರೈಚ್ಚಾರಲ್,

ಮೊಯ್ ಕೊಳ್ ಮಾದವಿ ಶೆಣ್ ಪಹಮ್

ಮುಯಙ್ಗಿಯ ಮುಲ್ಲೈಯಙ್ಗೊಡಿಯಾಡ,

ಶೆಯ್ಯದಾಮರೈ ಚ್ಚೆೞುಮ್ಬಣೈ

ತಿಹೞ್ ತರು ತಿರುವಯಿನ್ದಿರಪುರಮೇ. 



ವೈಯಮ್ = ಲೋಕಗಳು, ಏೞುಮ್ = ಏಳನ್ನೂ, ಉಣ್ಡು = ಕಬಳಿಸಿ \(ಉಂಡು\), ಆಲ್ ಇಲೈ= ಆಲದ ಎಲೆಯ ಮೇಲೆ, ವೈಹಿಯ = ಪವಡಿಸಿ \(ಕಾಲ ಕಳೆಯುವ\)ರುವ, ಮಾಯವನ್ = ಆಶ್ಚರ್ಯಕಾರಕನು, ಅಡಿಯವರ್ ಕ್ಕು= ಆಶ್ರಿತರಿಗೆ \(ಭಕ್ತರಿಗೆ\), ಮೆಯ್ಯನ್ ಆಹಿಯ = ನಿಜಸ್ವರೂಪನಾಗಿರುವ, ದೆಯ್ ವನಾಯಹನ್ = ದೇವದೇವನ \(ದೈವನಾಯಕನ\), ಇಡಮ್ = ಸ್ಥಳವೆಂದರೆ, ಮೆಯ್ ತರು= ಯಥಾರ್ಥವಾಗಿರುವ, ವರೈ = ಬೆಟ್ಟದ, ಶಾರಲ್ = ತಪ್ಪಲನ್ನು, ಮೊಯ್ ಕೊಳ್ = ತುಂಬಿಕೊಂಡಿರುವ, ಮಾದವಿ = ಮಾಧವಿಲತೆಗಳೂ, ಶೆಣ್ ಅಹಮ್ = ಸಂಪಗೆ ಮರಗಳೂ, ಮುಯಙ್ಗಿಯ = ಆಲಿಂಗಿಸಿಕೊಂಡಿರುವ, ಮುಲ್ಲೈ= ಮಲ್ಲಿಗೆಯ, ಅಮ್ ಕೊಡಿ= ಬಳ್ಳಿಗಳು ಆಡುತ್ತಿರುವ, ಶೆಯ್ಯತಾಮರೈ= ಕೆಂದಾವರೆಯು, ಶೆೞು = ಚೆನ್ನಾಗಿ ಬೆಳೆದು, ಪಣೈ = ದೊಡ್ಡದಾಗಿ ಅರಳಿ, ತಿಹೞ್ ತರು = ಕಾಂತಿಯನ್ನುಂಟುಮಾಡುವ, ತಿರುವಯಿನ್ದಿರಪುರಮೇ = ತಿರುವಹೀಂದ್ರಪುರವೇ. 



ಲೋಕಗಳು ಏಳನ್ನೂ ಉಂಡು, ಆಲದ ಎಲೆಯ ಮೇಲೆ ಪವಡಿಸಿ ಕಾಲಕಳೆಯುವ ಆಶ್ಚರ್ಯಕಾರ್‍ಅಕನೂ, ಆಶ್ರಿತರಿಗೆ \(ಭಕ್ತರಿಗೆ\) ನಿಜಸ್ವರೂಪನಾಘಿರುವ ದೇವದೇವನ \(ದೈವನಾಯಕನ\) ಸ್ಥಳವೆಂದರೆ, ಯಥಾರ್ಥವೆನಿಸುವ ಬೆಟ್ಟದ ತಪ್ಪಲನ್ನು ಆವರಿಸಿಕೊಂಡಿರುವ ಮಾಧವೀಲತೆಗಳೂ ಸಂಪಗೆ ಮರಗಳು, ಆಲಂಗಿಸಿಕೊಂಡಿರುವ ಸುಂದರವಾದ ಮಲ್ಲಿಗೆಯ ಬಳಿಗಳು ಆಡುತ್ತಿರುವ ಮತ್ತು ಕೆಂದಾವರೆಯು ಚೆನ್ನಾಗಿ ಬೆಳೆದು ದೊಡ್ಡದಾಗಿ ಅರಳಿ ಕಾಂತಿಯನ್ನುಂಟುಮಾಡುವ ತಿರುವಹೀಂದ್ರಪುರವೇ. 



ಪ್ರಳಯ ಬಂದಾಗ, ಏಳು ಲೋಕಗಳನ್ನೂ ಒಮ್ಮೆಲೇ ನುಂಗಿ ಬಿಡುವುದಾಗಲಿ, ಅವುಗಳು ನಾಶವಾಗದಂತೆ ತನ್ನ ಹೊಟ್ಟೆಯಲ್ಲಿಟ್ಟುಕೊಂಡು ಕಾಪಾಡುವುದಾಗಲಿ, ಅನಂತರ ಬಹುವಿಶಾಲವಾದ ಕಡಲಲ್ಲಿ ಎಳೆಯ ಮಗುವಾಗಿ, ಆಲದೆಲೆಯ ಮೇಲೆ, ನಿರ್ಲಿಪ್ತತೆಯಿಂದ ಪವಡಿಸಿ ಯೋಗನಿದ್ರೆಯಲ್ಲಿ ತೊಡಗುವುದಾಗಲಿ ಅದ್ಭುತ ಕಾರ್‍ಯಗಳಲ್ಲವೇ? ಆಶ್ಚರ್ಯಕಾರಕಗಳಲ್ಲವೇ? ಭಗವಂತನನ್ನು ಅದಕ್ಕಾಗಿಯೇ ’ಮಾಯನ್ ಮಾಯಾವಿ, ಮಾಯವನ್’ ಎಂದು ಕರೆಯುವುದು. ಆದರೆ, ಅನನ್ಯ ಭಕ್ತರಿಗೆ ಅವನು ತನ್ನ ನಿಜಸ್ವರೂಪದಲ್ಲೇ ತೋರಿಕೊಳ್ಳುವನು. ಆದ್ದರಿಂದಲೇ ಅವನನ್ನು ’ಮೆಯ್ಯವನ್’ ಎನ್ನುವುದು. ಭಗವಂತನು ಬ್ರಹ್ಮಾದಿ ಸಕಲದೇವತೆಗಳಿಗೂ ದೇವನು, ಅದಕ್ಕಾಗಿಯೇ ಅವನನ್ನು’ದೇವನಾಯಕ’ ಎನ್ನುವುದು. ತಿರುವಹೀಂದ್ರಪುರಕ್ಷೇತ್ರದಲ್ಲಿ ನೆಲಸಿರುವ ಭಗವಂತನು ಮೇಲೆ ಹೇಳಿದ ಗುಣಗಳನ್ನೆಲ್ಲಾ ಹೊಂದಿರುವುದರಿಂದ, ಅವನನ್ನು “ದೇವನಾಯಕಸ್ವಾಮಿ” ಎಂದೇ ಅನ್ವರ್ಥವಾಗಿ ಕರೆಯುವುದು.



ತಿರುವಹೀಂದ್ರಪುರಕ್ಷೇತ್ರದ ಬೆಟ್ಟದ ಬಣ್ಣವು ಭಗವಂತನ ಬಣ್ಣವನ್ನು ಯಥಾರ್ಥವಾಗಿ ಹೋಲುತ್ತದೆ. ಬೆಟ್ಟದ ತಪ್ಪಲಿನಲ್ಲಿ ದೊಡ್ಡ ದೊಡ್ಡ ಸಂಪಗೆಯ ಮರಗಳು ಹೇರಳವಾಗಿ ಬೆಳೆದಿವೆ. ಆ ಮರಗಳನ್ನು ಆಶ್ರಯಿಸಿ ಹಬ್ಬಿರುವುದು ಮಾಧವೀಲತೆಯೂ ಮಲ್ಲಿಗೆ ಬಳ್ಳಿಯೂ. ಅವುಗಳ ಕುಡಿಗಳು ಗಾಳಿಯಲ್ಲಿ ಸ್ವಚ್ಛಂದವಾಗಿ ಆಡುತ್ತವೆ. ಕೆಳಗೆ, ಸರೋವರಗಳಲ್ಲಿ ಕೆಂದಾವರೆ ಹೂಗಳು ಚೆನ್ನಾಗಿ ಬೆಳೆದು, ದೊಡ್ಡ ದೊಡ್ಡ ಹೂಗಳಾಗಿ ಅರಳಿ, ತುಂಬ ಮಧುವನ್ನೂ, ಅಪೂರ್ವಕಾಂತಿಯನ್ನೂ ಸೂಸಿ ಶೋಭಿಸುತ್ತವೆ. ಭಗವಂತನು ನಿತ್ಯವಾಸಮಾಡುವುದು ಇಂಥ ದಿವ್ಯಸುಂದರವಾದ ಪ್ರಕೃತಿಯ ನಡುವೆಯೇ\! 



೪. ಮಾಱುಕೊಣ್ಡುಡನ್ ಱಿದಿರ್ ನ್ದವಲ್ಲವುಣನ್ ತನ್

ಮಾರ್ ಪಹ ಮಿರುಪಿಳವಾ,

ಕೂಱುಕೊಣ್ಡವನ್ ಕುಲಮಹಱ್ ಕಿನ್ನರುಳ್

ಕೊಡುತ್ತವನಿಡಮ್, ಮಿಡೈನ್ದು

ಶಾಱು ಕೊಣ್ಡಮೆನ್ ಕರುಮ್ ಬಿಳಙ್ಗೞೈತ್ತಹೈ

ವೀಶುಮ್ ಪುಱ ಮಣಿ ನೀೞಲ್,

ಶೇಱುಕೊಣ್ಡ ತಣ್ ಪೞನಮದೇೞಿಲ್ ತಿಹೞ್

ತಿರುವಯಿನ್ದಿರ ಪುರಮೇ. 



ಮಾಱುಕೊಣ್ಡು = ಶತ್ರುತ್ವವನ್ನು ಹಿಡಿದು, ಉಡನ್ ಱು = ಗರ್ವದಿಂದ ಬೀಗುತ್ತಾ, ಎದಿರ್ ತ್ತ = ಎದುರಿಸಿದ ವಲ್ = ಬಲಿಷ್ಠನಾದ, ಅವುಣನ್ ತನ್ = ರಾಕ್ಷಸನ, ಮಾರ್ ವಹಮ್ = ಎದೆಯ ಪ್ರದೇಶವನ್ನು, ಇರು ಪಿಳವು ಆ = ಎರಡು ಭಾಗವಾಗುವಂತೆ, ಕೂಱುಕೊಣ್ಡು = ಸೀಳಿಹಾಕಿ, ಅವನ್ = ಅವನ, ಕುಲಮ್ = ಕುಲದ, ಮಹಱ್ ಕು = ಮಗನಿಗೆ, ಇನ್ = ಇನಿದಾಗಿ, ಅರುಳ್ = ಅನುಗ್ರಹವನ್ನು, ಕೊಡುತ್ತವನ್ = ದಯೆ ನೀಡಿದವನ, ಇಡಮ್ = ಸ್ಥಳವೆಂದರೆ,ಮಿಡೈನ್ದು = ಹೆಣೆದುಕೊಂಡು ಶಾಱು ಕೊಣ್ಡು = ರಸಮಯವಾಗಿರುವ, ಮೆಲ್ = ಮೃದುವಾದ, ಕರುಮ್ಬು = ಕಬ್ಬಿನ, ಇಳ ಕೞೈ = ಎಳೆಯ ಜಲ್ಲೆಯು, ತಹೈ = ತಡೆದು \(ನಿಂತು\), ವಿಶುಮ್ಬು ಉಱ = ಆಕಾಶದವರೆಗೆ ಬೆಳೆದಿರಲು, ಮಣಿ = ಸುಂದರವಾದ, ನೀೞಲ್ = ನೆರಳು, ಶೇಱುಕೊಣ್ಡು = ಕೆಸರಿನಲ್ಲಿ, ತಣ್ = ತಂಪಾಗಿರುವ, ಪೞನಮದು = ನೀರನೆಲೆಗಳು, ಎೞಲ್ = ಸೊಬಗಿನಿಂದ ಕೂಡಿ, ತಿಹೞ್ = ಬೆಳಗುತ್ತಿರುವ, ತಿರು ಅಯಿನ್ದಿರಪುರಮೇ = ತಿರುವಹೀಂದ್ರಪುರವೇ. 



ಶತ್ರುತ್ವವವನ್ನು ತಳೆದು ಗರ್ವದಿಂದ ಬೀಗುತ್ತಾ ಎದುರಿಸಿದ ಬಲಿಷ್ಠನಾದ ರಾಕ್ಷಸನ ಎದೆಯ ಪ್ರದೇಶವನ್ನು ಎರಡು ಹೋಳಾಗುವಂತೆ ಸೀಳಿಹಾಕಿ, ಅವನ ಕುಲದವನೇ ಆದ ಅವನ ಮಗನಿಗೆ ಇನಿದಾಗಿ ಅನುಗ್ರಹವನ್ನು ದಯೆನೀಡಿದವನ ಸ್ಥಳವೆಂದರೆ, ಹೆಣೆದುಕೊಂಡು ರಸಮಯವಾಗಿರುವ ಕಬ್ಬಿನ ಎಳೆಯ ಜಲ್ಲೆಗಳು ನಿಂತು ಆಕಾಶದವರೆಗೆ ಬೆಳೆದಿರಲು ಅದರ ಸುಂದರವಾದ ನೆರಳು ಕೆಸರಿನಲ್ಲಿ ಕಾಣಿಸುವ ಹಾಗೆ ತಂಪಾಗಿರುವ ನೀರನೆಲೆಗಳು ಸೊಬಗಿನಿಂದಕೂಡಿ ಬೆಳಗುತ್ತಿರುವ ತಿರುವಹೀಂದ್ರಪುರವೇ. 



ಇವರು ಅವರು ಎನ್ನದೆ ಭಗವಂತನು ಎಲ್ಲರಿಗೂ ಒಳ್ಳೆಯವನು – ಎಲ್ಲರಿಗೂ ಬಂಧು. ಆದರೆ, ಅವನ ಮೇಲೆ ವೈರವನ್ನು ಬೆಳೆಸಿ, ಶತ್ರುತ್ವವನ್ನು ಸಾಧಿಸುತ್ತಾ ಗರ್ವದಿಂದ ಬೀಗುವವನು ಯಾರೇ ಆದರೂ, ಅವನು ಎಷ್ಟೇ ಬಲಶಾಲಿಯಾದರೂ, ಅವನಿಗೆ ತಕ್ಕಶಾಸ್ತಿ ಮಾಡುತ್ತಾನೆ ಭಗವಂತ. ಮಹಾಬಲಿಷ್ಠನೂ ರಾಕ್ಷಸರಾಜನೂ ಆದ ಹಿರಣ್ಯಕಶಿಪುವಿನ ಎದೆಯನ್ನು ಎರಡು ಹೋಳಾಗಿ ಸೀಳಿದ್ದೂ, ಅವನ ಕುಲದವನೇ ಅವನ ಮಗನೇ ಆದ ಪ್ರಹ್ಲಾದನನ್ನು ತನ್ನವನೆಂದು ಭಾವಿಸಿ ಅನುಗ್ರಹಿಸಿದ್ದೂ ಭಗವಂತನ ನಲ್ಮೆಗೆ ನಿದರ್ಶನ\! 



ವಸ್ತುವೂ ಅದರ ನೆರಳು ಎಡೆಬಿಡದೆ ಒಡಗೂಡಿದ್ದರೂ ಸಹ, ಅದರದರ ನಿಲುಮೆಗೆ ತಕ್ಕಂತೆ,ಸ್ವಭಾವಕ್ಕೆ ತಕ್ಕಂತೆ, ಅದಕ್ಕೆ ಸೌಕರ್ಯವೊದಗುತ್ತದೆ. ಸೊಗಸಾಗಿ ಆಕಾಶದವರೆಗೆ ನಿಮಿರಿ ನಿಂತು ಬೆಳೆಯುವ ಕಬ್ಬಿಗೂ ಅದರ ನೆರಳಿಗೂಇರುವ ತಾರತಮ್ಯವೇ ಒಂದು ನಿದರ್ಶನ. ಕಬ್ಬಿನಲ್ಲಿ ಮಧುರವಾದ ರಸವನ್ನು ಉಂಟುಮಾಡುವುದೂ, ಅಷ್ಟೇ ಸುಂದರವಾಗಿರುವ ಅದರ ನೆರಳಿಗೆ ತಂಪಾದ ಕೆಸರಿನ ಪ್ರದೇಶವನ್ನು ಒದಗಿಸುವುದೂ ಭಗವಂತನ ಕೃಪೆಯೇ. ಭಗವಂತನಿಗೆ ಪರಮಭೋಗ್ಯವೆನಿಸುವುದು ಅವನಲ್ಲಿಡುವ ಮಧುರವಾದ ಅಚಲವಾದ ಭಕ್ತಿಭಾವವೇ. ತೋರಿಕೆಯ ಭಕ್ತಿಗೆ ಬೆಲೆಯೆಲ್ಲಿ? ಅದು ಕಬ್ಬಿನ ಜಲ್ಲೆಯ ನೆರಳಿನಂತೆಯೇ. 



೫. ಆಙ್ಗು ಮಾಅಲಿ ವೇಳ್ ವಿಯಲಿರುನ್ದು ಶೆನ್ ಱು

ಅಹಲಿಡಮಳನ್ದ, ಆಯರ್

ಪೂಙ್ಗೊಡಿಕ್ಕಿನವಿಡೈ ಪೊರುದವನಿಡಮ್

ಪೊನ್ ಮಲರ್ ತಿಹೞ್, ವೇಙ್ಗೈ

ಕೋಙ್ಗು ಶೆಣ್ ಪಹಕ್ಕೊಮ್ಬಿನಿಲ್

ಕುದಿಕೊಡು ಕುಅಕ್ಕಿನ ಮಿರೈತ್ತೋಡಿ,

ತೇನ್ ಕಲನ್ದ ತಣ್ ಪಲಙ್ಗನಿ

ನುಹರ್ ತರು ತಿರುವಯಿನ್ದಿರಪುರಮೇ. 



ಮಾವಲಿ ವೇಳ್ ವಿಯಿಲ್ = ಮಹಾಬಲಿಯ ಯಾಗಶಾಲೆಗೆ, ಶೆನ್ಱು = ಹೋಗಿ, ಇರನ್ದು = ಯಾಚಿಸಿ, ಆಙ್ಗು = ಅಲ್ಲಿಯೇ, ಅಹಲ್ = ಹರಡಿರುವ, ಇಡಮ್ = ಭೂಮಿಯನ್ನೆಲ್ಲಾ, ಅಳನ್ದು = ಅಳೆದುಕೊಂಡು, ಆಯರ್ = ಗೋವಳರ, ಪೂಕೊಡಿಕ್ಕು = ಹೂವಿನಬಳ್ಳಿಯಂತಿರುವವಳಿಗಾಗಿ, ಇನಮ್ ವಿಡೈ = ವೃಷಭಗಳ ಕೂಟವನ್ನು, ಪೊರುದವನ್ = ಹೋರಾಟದಲ್ಲಿ ಗೆದ್ದವನ, ಇಡಮ್ =ಸ್ಥಳವೆಂದರೆ, ಪೊನ್ ಮಲರ್ ತಿಹೞ್ = ಚಿನ್ನದ ಹೂಗಳಿಂದ ಬೆಳಗುವ, ವೇಙ್ಗೈ, ಕೋಙ್ಗು, ಶೆಣ್ = ಪಹಮ್ = ವೇಂಗೈಮರಗಳ, ಕೋಂಗು ಮರಗಳ, ಸಂಪಗೆ ಮರಗಳ, ಕೊಮ್ಬಿನಿಲ್ = ಕೊಂಬೆಗಳಿಂದ, ಕುದಿಕೊಣ್ಡು = ನೆಗೆದಾಡುತ್ತಾ, ಕುರಙ್ಗು ಇನಮ್= ಕೋತಿಗಳ ಕೂಟಗಳು, ಇರೈತರು= ಕಿರಿಚಾಡುತ್ತಾ, ಓಡಿ = ಓಡಾಡುತ್ತಾ, ತೇನ್ ಕಲನ್ದ = ಜೇನು ಕಲಸಿದ, ತಣ್= ತಂಪಾದ, ಪಲಙ್ಗನಿ = ಹಲಸಿನ ಹಣ್ಣುಗಳನ್ನು, ನುಹರ್ ತರು = ತಿಂದು ಆನಂದಿಸುವ, ತಿರು ಅಯಿನ್ದಿರ ಪುರಮೇ = ತಿರುವಹೀಂದ್ರಪುರವೇ. 



ಮಹಾಬಲಿಯ ಯಾಗಶಾಲೆಗೆ ಹೋಗಿ, ಯಾಚಿಸಿ, ಅಲ್ಲಿಯೇ, ವಿಸ್ತಾರವಾದ ಭೂಮಿಯನ್ನೆಲ್ಲಾ ಅಳೆದುಕೊಂಡು, ಗೋವಳರ ಹೂವಿನಬಳ್ಳಿಯಂತಿರುವವಳಿಗಾಗಿ ವೃಷಭಗಳ ಕೂಟವನ್ನು ಹೋರಾಡಿ ಗೆದ್ದವನ ಸ್ಥಳವೆಂದರೆ, ಚಿನ್ನದ ಹೂಗಳಿಂದ ಬೆಳಗುವ ವೇಂಗೈ, ಕೋಂಗು ಮತ್ತು ಸಂಪಗೆ ಮರಗಳ ಕೊಂಬೆಗಳಲ್ಲಿ ನೆಗೆದಾಡುತ್ತಾ, ಕಿರಿಚಾಡುತ್ತಾ, ಓಡುತ್ತ ಇರುವ ಕೋತಿಗಳ ಕೂಟಗಳು ಜೇನು ಕಲಸಿದ ತಂಪಾದ ಹಲಸಿನ ಹಣ್ಣನ್ನು ತಿಂದು ಆನಂದಿಸುವ ತಿರುವಹೀಂದ್ರಪುರವೇ. 



ತಿರುವಹೀಂದ್ರಪುರದಲ್ಲಿ ನೆಲಸಿರುವ ಭಗವಂತನು ಅದ್ಭುತಸಮರ್ಥ, ಹಿಂದೆ, ಮಹಾಬಲಿಯ ಯಾಗಶಾಲೆಗೆ ಅವನು ಹೋದದ್ದು ವಾಮನವಟುವಾಗಿ. ಅಲ್ಲಿ ಬಲಿಚಕ್ರವರ್ತಿಯನ್ನು ಯಾಚಿಸಿದ್ದು ತನ್ನ ಪುಟ್ಟ ಹೆಜ್ಜೆಯಲ್ಲಿ ಮೂರೇ ಹೆಜ್ಜೆ ನೆಲವನ್ನು. ಮಹಾದಾನಿಯಾದ ಬಲಿಚಕ್ರವರ್ತಿಯು ’ಕೊಟ್ಟೆ’ ನೆಂದ ಕೂಡಲೇ, ಅವನು ಅದ್ಭುತಾಶ್ಚರ್ಯಕರವಾದ, ನಂಬುವುದಕ್ಕೆ ಅಸಾಧ್ಯವಾದ ತ್ರಿವಿಕ್ರಮನಾಗಿ ಬೆಳೆದ\! ಅನಂತರವೇ, ತನ್ನ ಒಂದೇ ಹೆಜ್ಜೆಯಿಂದ ವಿಶಾಲವಾದ ಭೂಮಿಯನ್ನೆಲ್ಲಾ ಅಳೆದುಬಿಟ್ಟದ್ದು\! 



ಮತ್ತೆ, ಇನ್ನೊಂದು ಸಲ, ಸ್ವಾಮಿಯು ಶ್ರೀಕೃಷ್ಣನಾಗಿ ಅವತರಿಸಿದಾಗ, ಗೋವಳವಂಶದಲ್ಲಿ ಹೂವಿನ ಕೊಂಡಿಯಂತೆ ಸುಕುಮಾರಿಯಾಗಿದ್ದ ಸತ್ಯೆ \(ನೀಳಾದೇವಿ, ನಪ್ಪಿನ್ನೈ\)ಯನ್ನು ಕೈಹಿಡಿಯಲು ಹೋಗಿ, ಅವಳಿಗಾಗಿ ಫಣವಾಗಿ ಇಟ್ಟಿದ್ದ ಬಲಿಷ್ಠವಾದ ಏಳುಗೂಳಿಗಳನ್ನೂ ಒಬ್ಬನೇ ಎದುರಿಸಿ, ನಿರಾಯಾಸವಾಗಿ ಅವುಗಳನ್ನು ಕಟ್ಟಿಹಾಕಿದ್ದು\!



ತಿರುವಹಿಲಿಂದ್ರಪುರಕ್ಷೇತ್ರದಲ್ಲಿ ನಾನಾಜಾತಿಯ ಕಾಡುಮರಗಳು ಬೆಳೆಯುತ್ತವೆ. ಅವುಗಳಲ್ಲೆಲ್ಲಾ, ಹಳದಿಬಣ್ಣದ ಹೂಗಳು ಗೊಂಚಲು ಗೊಂಚಲಾಗಿ ಜಿಗಿಯುತ್ತಾ, ಚಿನ್ನದಹೂಗಳಂತೆ ಹೊಳೆಯುತ್ತವೆ. ಮರಗಳಲ್ಲಿ ಕೋತಿಗಳು ಸ್ವೇಚ್ಛೆಯಿಂದ ಕೊಂಬೆಯಿಂದ ಕೊಂಬೆಗೆ ಹಾರುತ್ತವೆ, ನೆಗೆದಾಡುತ್ತವೆ, ಅಟವಾಡುತ್ತವೆ, ಕಿರಿಚಾಡುತ್ತವೆ, ಓಡುತ್ತವೆ. ಅಲ್ಲದೆ, ಚೆನ್ನಾಗಿ ಮಾಗಿದ, ಜೇನು ಕಲೆತ, ಹಲಸಿನ ಹಣ್ಣನ್ನು ತಿಂದು ಹರ್ಷಿಸುತ್ತವೆ. ತಂಪಾದ ಹರ್ಷದಾಯಕವಾದ ರಮ್ಯವಾದ ಪ್ರಕೃತಿಯ ನಡುವೆಯೇ ಸರ್ವೇಶ್ವರನು ನಿತ್ಯವಾಸ ಮಾಡುವುದು. 



೬. ಕೂನುಲಾವಿಯ ಮಡನ್ದೈತನ್

ಕೊಡುಂಜೊಲಿನ್ತಿಱತ್ತಿಳಙ್ಗೊಡಿಯೋಡುಮ್,

ಕಾನುಲಾವಿಯ ಕರುಮುಹಿಲ್

ತಿರುನಿಱತ್ತವನಿಡಮ್ ಕವಿನಾರುಮ್,

ವಾನುಲಾವಿಯ ಮದಿತವೞ್

ಮಾಲ್ ವರೈ ಮಾಮದಿಳ್ ಪುಡೈ ಶೂೞ

ತೇನುಲಾವಿಯ ಶೆೞುಮ್ ಪೊೞಿಲ್

ತೞುವಿಯ ತಿರುವಯಿನ್ದಿರಪುರಮೇ. 



ಕೂನ್ ಉಲಾವಿಯ = ಗೂನಿಯಾಗಿ ಸಂಚರಿಸುತ್ತಿದ್ದ, ಮಡನ್ದೈ ತನ್ = ಸ್ತ್ರೀಯ, ಕೊಡುಮ್ ಶೊಲಿನ್ = ಕ್ರೂರ \(ವಕ್ರವಾದ\)ವಾದ ಮಾತಿನ, ತಿಱತ್ತು = ಕಾರಣದಿಂದ, ಇಳಕೊಡಿಯೋಡುಮ್ = ಎಳೆಯ ಬಳ್ಳಿಯಂಥವಳೊಡನೆ, ಕಾನ್ ಉಲಾವಿಯ = ಕಾಡಿನಲ್ಲಿ ಸಂಚರಿಸಿದ, ಕರುಮುಹಿಲ್= ಕಾರ್ಮುಗಿಲಿನಂಥ, ತಿರುನಿಱತ್ತವನ್ = ಶ್ರೇಷ್ಠವಾದ ಬಣ್ಣದವನ, ಇಡಮ್ = ಸ್ಥಳವೆಂದರೆ, ಕವಿನ್ = ಸೊಬಗು, ಆರುಮ್ = ತುಂಬಿರುವ, ವಾನ್ = ಆಕಾಶದಲ್ಲಿ \(ಬಾನಿನಲ್ಲಿ\), ಉಲಾವಿಯ = ಸಂಚರಿಸುವ, ಮದಿ = ಚಂದ್ರನು, ತವಳ್ = ತೆವಳಿ ದಾಟುವ, ಮಾಲ್ವರೈ = ದೊಡ್ಡ ಬೆಟ್ಟವನ್ನೂ, ಮಾಮದಿಳ್ = ದೊಡ್ಡ ಕೋಟೆಯನ್ನೂ, ಪುಡೈ ಶೂೞ = ಪಕ್ಕಗಳಲ್ಲಿ ಸುತ್ತುವರಿದಿರುವ, ತೇನ್ ಉಲಾವಿಯ = ದುಂಬಿಗಳು ಸಂಚರಿಸುವ, ಶೆೞುಮ್ = ಚೆನ್ನಾಗಿ ಬೆಳೆದಿರುವ, ಪೊೞಿಲ್ = ತೋಪುಗಳಿಂದಲೂ, ತೞುವಿಯ = ಸುತ್ತುವರಿದಿರುವ ತಿರು ಅನಿಯಿನಿದ ಉರಮೇ = ತಿರುವಹಿಲಿದ್ರಪುರವೇ. 



ಗೂನಿಯಾಗಿ ಸಂಚರಿಸುತ್ತಿದ್ದ ಸ್ತ್ರೀಯ ವಕ್ರವಾದ ಮಾತಿನ ಕಾರಣದಿಂದ ಎಳೆಯ ಬಳಿಯಂಥವಳೊಡನೆ ಕಾಡಿನಲ್ಲಿ ಸಂಚರಿಸಿದ ಕಾರ್ಮುಗಿಲಿನಂಥ ಶ್ರೇಷ್ಠವಾದ ಬಣ್ಣದವನ ಸ್ಥಳವೆಂದರೆ, ಸೊಬಗು ತುಂಬಿರುವ ಬಾನಿನಲ್ಲಿ ಸಂಚರಿಸುವ ಚಂದ್ರನು ತೆವಳಿ ದಾಟುವಂಥ ದೊಡ್ಡ ಬೆಟ್ಟದಿಂದಲೂ, ದೊಡ್ಡಕೋಟೆಯಿಂದಲೂ ಎಲ್ಲ ಪಕ್ಕಗಳಲ್ಲೂ ಸುತ್ತುವರಿದ ಮತ್ತು ದುಂಬಿಗಳು ಸಂಚರಿಸುವ ಚೆನ್ನಾಗಿ ಬೆಳೆದಿರುವ ತೋಪುಗಳಿಂದಲೂ ಸುತ್ತುವರಿದಿರುವ ತಿರುವಹೀಂದ್ರಪುರವೇ. 



ಆ ಗೂನಿಯ ಮೈಯೇನೋ ವಕ್ರವಾಗಿತ್ತು. ದಿಟ, ಆದರೆ, ಅವಳ ಮನಸ್ಸೂ ಹಾಗೆಯೇ ವಕ್ರವಾಗಬೇಕೇ? ರಾಣಿ ಕೈಕೇಯಿಯ ಆಪ್ತಸಖಿಯಾದ ಮಂಥರೆ ಅಂಥವಳು. ತನ್ನ ಗೆಳತಿಗೆ ಅವಳು ಉಪಕಾರಮಾಡಬೇಕು. ಅದಕ್ಕಾಗಿ ತಕ್ಕ ಸಮಯವನ್ನು ಕಾದುಕೊಂಡಿರಬೇಡವೇ? ಆ ಸುಸಮಯವೂ ಒದಗಿ ಬಂತು. ದಶರಥಮಹಾರಾಜನು ತನ್ನ ಹಿರಿಯ ಮಗನಾದ ಶ್ರೀರಾಮನಿಗೆ ’ಯುವರಾಜ’ ಪಟ್ಟಾಭಿಷೇಕವನ್ನು ಕಟ್ಟುವುದೆಂದು ನಿರ್ಧರಿಸಿ, ಮುಹೂರ್ತವನ್ನು ಗೊತ್ತು ಮಾಡಿದ. ಮಂಥರೆಗೆ ತೋರಿತು ಅದೇ ಉತ್ತಮವಾದ ಸಮಯವೆಂದು. ಕೂಡಲೇ, ಗೆಳತಿಗೆ ಬೋಧಿಸಿದಳು: ದಶರಥನಿಂದ ಅವಳು ಪಡೆಯಬೇಕಾಗಿದ್ದ ಎರಡು ವರಗಳನ್ನು ಎಂದರೆ ’ರಾಮನನ್ನು ಹದಿನಾಲ್ಕು ವರ್ಷಗಳು ಕಾಡಿಗೆ ಅಟ್ಟುವುದು’ ಮತ್ತು ’ಭರತನಿಗೆ ಯುವರಾಜಪಟ್ಟವನ್ನು ಕಟ್ಟುವುದು’ ಎಂದು ಕೇಳಬೇಕೆಂದು ಹೇಳಿಕೊಟ್ಟಳು. ಆ ಕಾರಣದಿಂದ ಶ್ರೀರಾಮನು ಎಳೆಯಬಳ್ಳಿಯಂತೆ ಕೋಮಲಳಾದ ಸೀತಾದೇವಿಯೊಡನೆ ಕಾಡಿನಲ್ಲಿ ಸಂಚರಿಸಬೇಕಾಯಿತು. 



ಮಳೆಯ ಮೋಡದಂತೆ ಕಾಂತಿ ಪೂರ್ಣವಾದ ಬಣ್ಣದವನಾದ ಶ್ರೀರಾಮನು ಶ್ಯಾಮಸುಂದರನಾದ ಮೇಘಶ್ಯಾಮ\! 



ತಿರುವಹೀಂದ್ರಪುರಕ್ಷೇತ್ರದಲ್ಲಿ ದೊಡ್ಡ ಬೆಟ್ಟವಿದೆ. ಅದು ಬಾನಿನವರೆಗೆ ಬೆಳೆದಿದೆ. ಸೊಬಗು ತುಂಬಿರುವ ಬಾನಿನಲ್ಲಿ ಮೆಲ್ಲಮೆಲ್ಲಗೆ ಸಂಚರಿಸುವ ಪೂರ್ಣಚಂದ್ರನು ಈ ಬೆಟ್ಟದಮೇಲೆ, ಎಚ್ಚರಿಕೆಯಿಂದ ತೆವಳಿಕೊಂಡು ಸಂಚರಿಸಬೇಗುವುದು. ಈ ಕ್ಷೇತ್ರವನ್ನು ದೊಡ್ಡ\(ಎತ್ತರವಾದ\)ದಾದ ಕೋಟೆಯು ಎತ್ತರವಾಗಿ ಚೆನ್ನಾಗಿ ಬೆಳೆದಿರುವ ತೋಪೂ ಸುತ್ತುವರಿದಿವೆ. ತೋಪಿನಲ್ಲಿ ದುಂಬಿಗಳು ಎಲ್ಲೆಲ್ಲಿಯೂ ಹರಡಿಕೊಂಡು, ಗಾನಮಾಡುತ್ತಾ, ಹೂವಿನಿಂದ ಹೂವಿಗೆ ಅಲೆದಾಡುತ್ತಿರುತ್ತವೆ. ಎಂಥ ರಮ್ಯವಾದ, ಭಗವಂತನು ನೆಲಸಲು ಯೋಗ್ಯವಾದ ಸ್ಥಳ ಅದು\! 



೭. ಮಿನ್ನಿನುಣ್ಣಿಡೈ ಮಡಕ್ಕೊಡಿ ಕಾರಣಮ್ 

ವಿಲಙ್ಗಲಿನ್ ಮಿಶೈಯಿಲಙ್ಗೈ

ಮನ್ನನ್, ನೀಣ್ ಮುಡಿ ಪೊಡಿಶೆಯ್ದ

ಮೈನ್ದದದಿಡಮ್ ಮಣಿವರೈನೀೞಲ್,

ಅನ್ನಮಾಮಲರರವಿನ್ದತ್ತಮಳಿಯಿಲ್

ಪೆಡೈಯೋಡು ಮಿನಿತಮರ,

ಶೆನ್ ನೆಲಾರ್ ಕವರಿಕ್ಕೂಲೈ ವೀಶು

ತಣ್ ತಿರುವಯಿನ್ದಿರಪುರಮೇ. 



ಮಿನ್ನಿನ್ = ಮಿಂಚಿನಂಥ, ನುಣ್ = ಸೂಕ್ಷ್ಮವಾದ, ಇಡೈ = ನಡುವುಳ್ಳವಳೂ, ಮಡಮ್ = ಸಾಧ್ವಿಯೂ, ಕೊಡಿ = ಬಳ್ಳಿಯಂತೆ ಕೋಮಲವಾದವಳೂ, ಆದವಳ, ಕಾರಣಮ್ = ಕಾರಣವಾಗಿ, ವಿಲಙ್ಗಲಿನ್ = ಬೆಟ್ಟದ, ಮಿಶೈ = ಶಿಖರದಲ್ಲಿ ಕಾರಣವಾಗಿ, ವಿಲಙ್ಗಲಿನ್ = ಬೆಟ್ಟದ, ಮಿಶೈ = ಶಿಖರದಲ್ಲಿರುವ, ಇಲಙ್ಗೈ = ಲಂಕೆಯ, ಮನ್ನನ್= ರಾಜನ, ನೀಳ್ = ಮುಡಿ = ಎತ್ತರವಾದ ಕಿರೀಟವನ್ನು, ಪೊಡಿ ಶೆಯ್ದ = ಪುಡಿಪುಡಿ ಮಾಡಿದ, ಮೈನ್ದನದು = ಪರಾಕ್ರಮಿಯ, ಇಡಮ್ = ಸ್ಥಳವೆಂದರೆ, ಮಣಿ = ಸುಂದರವಾದ, ವರೈ = ಬೆಟ್ಟದ, ನೀವಿಲ್ = ನೆಳಲಲ್ಲಿ, ಅನ್ನಮ್ = ಹಂಸಗಳು, ಮಾಮಲರ್ = ದೊಡ್ಡ ಹೂಗಳಾದ, ಅರವಿನ್ದತ್ತು = ಅರವಿಂದದ \(ತಾವರೆಹೂವಿನ\) ಅಮಳಿಯಿಲ್ = ಹಾಸುಗೆಯಲ್ಲಿ, ಪೆಡೈಯೋಡುಮೆ = ಹೆಣ್ಣಿನೊಡನೆ, ಇನಿದು= ಪ್ರೇಮದಿಮ್ದ, ಅಮರ = ಕೂಡಿಕೊಂಡಿರುವ, ಶೆನ್ನೆಲ್ = ಕೆಂಬತ್ತ, ಆರ್ = ತುಂಬಿರುವ, ಕವರಿ ಕುಲೈ = ಚಾಮರದ ಕುಚ್ಚುಗಳು, ವೀಶುಮ್ = ಬೀಸುತ್ತಿರುವ, ತಣ್ = ತಂಪಾದ, ತಿರುಅಯಿನ್ದಿರಪುರಮೇ = ತಿರುವಹೀಂದ್ರಪುರವೇ. 



ಮಿಂಚಿನಂಥ ಸೂಕ್ಷ್ಮವಾದ ನಡುವನ್ನುಳ್ಳ, ಸಾಧ್ವಿಯಾದ, ಬಳ್ಳಿಯಂತೆ ಕೋಮಲಳಾದವಳ ಕಾರಣವಾಗಿ, ಬೆಟ್ಟದ ಶಿಖರದಲ್ಲಿರುವ ಲಂಕೆಯ ರಾಜನ ಎತ್ತರವಾದ ಕಿರೀಟವನ್ನುಪುಡಿಪುಡಿ ಮಾಡಿದ ಪರಾಕ್ರಮಿಯ ಸ್ಥಳವೆಂದರೆ, ಸುಂದರವಾದ ಬೆಟ್ಟದ ನೆಳಲಲ್ಲಿ ಹಂಸಗಳು ತಾವರೆಯ ದೊಡ್ಡ ಹೂಗಳ ಹಾಸುಗೆಯಲ್ಲಿ ಅವುಗಳ ಹೆಣ್ಣುಗಳೊಡನೆ ಪ್ರೇಮದಿಂದ ಕೂಡಿಕೊಂಡಿರುವ, ಕೆಂಬತ್ತ ತುಂಬಿರುವ ಚಾಮರದ ಕುಚುಗಳು ಬೀಸುತ್ತಿರುವ ತಂಪಾದ ತಿರುವಹೀಂದ್ರಪುರವೇ. 



ಅಲೆಗಳಿಂದ ತುಂಬಿ ಭಯಂಕರವಾದ ಸಮುದ್ರದಿಂದ ಸುತ್ತುವರಿದಿದ್ದು ಲಂಕಾದ್ವೀಪ. ಅದರಲ್ಲಿ ಸುವೇಲ ಎಂಬುದು ಎತ್ತರವಾದ ಬೆಟ್ಟ. ಆ ಬೆಟ್ಟಕ್ಕೆ ತ್ರಿಕೂಟ ಶಿಖರ. ಅದರ ಮೇಲೆ ಸುಭದ್ರವಾಗಿ ಎಂಥ ಪರಾಕ್ರಮಿಯೇ ಆದರೂ ಅವನಿಗೆ ದುರ್ಭೇದ್ಯವಾಗಿ ನಿರ್ಮಿತವಾದದ್ದು ಲಂಕಾಪಟ್ಟಣ. ಅಲ್ಲಿಯ ರಾಜನೇ ರಾವಣಾಸುರ, ಅವನು ಶ್ರೀರಾಮನಧರ್ಮಪತ್ನಿಯಾದ ಸೀತಾದೇವಿಯನ್ನು ಅಪಹರಿಸಿಕೊಂಡು ತನ್ನ ರಾಜಧಾನಿಯಾದ ಲಂಕೆಯಲ್ಲಿ ಸೆರೆ ಹಾಕಿದ್ದ. ಶ್ರೀರಾಮನು ತನ್ನ ಹೆಂಡತಿಯ ನಿಮಿತ್ತವಾಗಿ ಅಂಥ ದುರ್ಭೇದ್ಯವಾದ ಲಂಕೆಯನ್ನು ಪ್ರವೇಶಿಸಿ, ರಾವಣನ ಎತ್ತರವಾದ ರತ್ನಕಿರೀಟಗಳನ್ನು ಪುಡಿಪುಡಿ ಮಾಡಿ, ಅವನನ್ನು ಕೊಂದ ಮಹಾಪರಾಕ್ರಮಿ. ಇಷ್ಟೂ ಮೊದಲು ಭಾಗದ ವಿಷಯ. 



ತಿರುವಹೀಂದ್ರಪುರದಬೆಟ್ಟ ಬಹಳ ಎತ್ತರವಾದದ್ದು. ಅದರ ಉದ್ದನಾದ ನೆರಳು ಅದರ ಬುಡದಲ್ಲಿರುವ ಸರೋವರಗಳ ಮೇಲೆ ಬೀಳುತ್ತದೆ. ಆ ಸರೋವರಗಳ ತುಂಬ ತಾವರೆ ಹೂಗಳು ದೊಡ್ಡದೊಡ್ಡದಾಗಿ ಅರಳಿರುತ್ತವೆ. ಸರೋವರದಲ್ಲಿ ವಾಸಿಸುವ ಹಂಸಗಳು ಆ ತಾವರೆ ಹೂಗಳನ್ನೇ ತಮ್ಮ ಮೆತ್ತನೆಯ ಹಾಸುಗೆಯನ್ನಾಗಿ ಮಾಡಿಕೊಳ್ಳುತ್ತವೆ. ಅಲ್ಲಿ, ಹಂಸದಂಪತಿಗಳು ಮಲಗಿ ಸುಖವಾಗಿ ನಿದ್ರಿಸುತ್ತವೆ. ಎಲ್ಲಿ ನೋಡಿದರೂ ಕೆಂಬಟ್ಟದ ಗದ್ದೆಗಳು. ಗದ್ದೆಗಳಲ್ಲಿ ಬತ್ತದ ತೆನೆಗಳು ಕುಚ್ಚುಕುಚ್ಚಾಗಿ, ಚಾಮರವನ್ನು ಬೀಸುವಾಗ ಆಡುವಂತೆ, ಆಡುತ್ತಿರುತ್ತವೆ. ರಮ್ಯವೂ ಪ್ರಶಾಂತವೂ ಆದ ಈ ಸ್ಥಳದಲ್ಲೇ ಭಗವಂತನು ನೆಲಸಿರುವುದು\! 



೮. ವಿರೈಕಮೞ್ ನ್ದಮೆನ್ ಕರುಙ್ಗುವಿಲ್ ಕಾರಣಮ್

ವಿಲ್ಲಿಱು ತ್ತಡಲ್ ಮೞೈಕ್ಕೂ, 

ನಿರೈಕಲಙ್ಗಿಡ ವರೈಕುಡೈ ಯೆಡುತ್ತವನ್

ನಿಲವಿಯ ವಿಡಮ್ ತಡಮಾರ್,

ವರೈವಳನ್ದಿಹೞ್ ಮದಕರಿಮರುಪ್ಪೊಡು

ಮಲೈವಳರಹಿಲುನ್ದಿ,

ತಿರೈಕೊಣರ್ ನ್ದಣೈ ಶೆೞುನ್ದಿ

ವಯಲ್ ಪುಹುತಿರುವಯಿನ್ದಿರಪುರಮೇ. 



ವಿರೈ= ಪರಿಮಳವನ್ನು, ಕಮೞ್ ನ್ದ = ಬೀಸುತ್ತಿರುವ, ಮೆನ್ = ಮೃದುವಾದ, ಕರುಕುೞಲ್ = ಕಪ್ಪುಕೂದಲಿನವಳ, ಕಾರಣಮ್ = ಕಾರಣದಿಂದ, ವಿಲ್ = ಬಿಲ್ಲನ್ನು, ಇಱುತ್ತು = ಮುರಿದವನೂ, ಅಡಲ್ = ಬಲವಾದ, ಮಱೈಕ್ಕೂ = ಮಳೆಗೆ, ನಿರೈ = ಆಕಳ ತಂಡವು, ಕಲಙ್ಗಿಡ = ಪರಿತಪಿಸಲು, ವರೈ= ಬೆಟ್ಟವನ್ನು, ಕುಡೈ = ಕೊಡೆಯನ್ನಾಗಿ, ಎಡುತ್ತವನ್ = ಎತ್ತಿಹಿಡಿದವನೂ, ನಿಲವಿಯ = ನೆಲಸಿರುವ, ಇಡಮ್ = ಸ್ಥಳವೆಂದರೆ, ನಡಮ್ = ತಟಾಕಗಳು, ಆರ್ = ತುಂಬಿದ, ವರೈ = ಬೆಟ್ಟಕ್ಕೆ, ವಳಮ್ = ಸೊಬಗನ್ನು, ತಿಹಳ್ = ಬೆಳಗಿಸುವ, ಮದಕರಿ = ಮದ್ದಾನೆಯ, ಮರುಪ್ಪೊಡು = ದಂತಗಳನ್ನೂ ಮಲೈ = ಬೆಟ್ಟದಲ್ಲಿ, ವಳರ್ = ಬೆಳೆದಿರುವ, ಅಹಿಲ್ = ಅಗರುಮರಗಳನ್ನು, ತಿರೈ = ಅಲೆಗಳಿಂದ ಉನ್ದಿ= ತಳ್ಳಿಕೊಂಡು, ಕೊಣರ್ ನ್ದು = ಬಂದು, ಅಣೈ = ಸೇರುವ, ಶೆೞು = ಸುಂದರವಾದ, ನದಿಯು, ವಯಲ್ = ಗದ್ದೆಗಳಲ್ಲಿ, ಪುಹು = ನುಗ್ಗಿ ಹರಿಯುವ, ತಿರು ಅಯಿನ್ದಿರಪುರಮೇ = ತಿರುವಹೀಂದ್ರಪುರವೇ. 



ಪರಿಮಳವನ್ನು ಬೀಸುತ್ತಿರುವ ಮೃದುವಾದ ಕಪ್ಪುಕೂದಲಿನವಳ ಕಾರಣದಿಂದ ಬಿಲ್ಲನ್ನು ಮುರಿದವನೂ, ಬಲವಾದ ಮಳೆಗೆ ಆಕಳ ಮಂದೆಯು ಪರಿತಪಿಸಲು ಬೆಟ್ಟವನ್ನು ತೊಡೆಯಾಗಿ ಎತ್ತಿಹಿಡಿದವನೂ ನೆಲಸಿರುವ ಸ್ಥಳವೆಂದರೆ, ತಟಾಕಗಳು ತುಂಬಿದ ಬೆಟ್ಟಕ್ಕೆ ಸೊಬಗನ್ನು ಬೆಳಗಿಸುವ ಮದ್ದಾನೆಯ ದಂತಗಳನ್ನೂ ಅಗರುಮರಗಳನ್ನು ಅಲೆಗಳಿಂದ ತಳ್ಳಿಕೊಂಡು ಬಂದು ಸೇರುವ ಸುಂದರವಾದ ನದಿಯು ಗದ್ದೆಗಳಲ್ಲಿ ನುಗ್ಗಿ ಹರಿಯುವ ತಿರುವಹೀಂದ್ರಪುರವೇ. 



ತಿರುವಹೀಂದ್ರಪುರದಲ್ಲಿ ನೆಲಸಿರುವ ದೇವನಾಯಕಸ್ವಾಮಿಯೇ, ಹಿಂದೆ, ಶ್ರೀರಾಮನಾಗಿಯೂ, ಶ್ರೀಕೃಷ್ಣನಾಗಿಯೂ ಅವತರಿಸಿದ್ದು. ಎಳೆಯ ವಯಸ್ಸಿನಲ್ಲಿಯೇ ವಿಶ್ವಾಮಿತ್ರಮಹರ್ಷಿಗಳ ಯಜ್ಞವನ್ನು ರಕ್ಷಿಸುವುದಕ್ಕಾಗಿ ಶ್ರೀರಾಮನು ಅವರೊಡನೆ ಕಾಡಿಗೆ ಹೋದನು. ಅಲ್ಲಿ, ಮಹರ್ಷಿಗಳಿಂದ ಧನುರ್ವಿದ್ಯೆಯನ್ನು ಸಾಂಗವಾಗಿ ಕಲಿತು, ಯಜ್ಞಕಂಟಕರಾದ ತಾಟಕಿ ಮೊದಲಾದ ದುಷ್ಟರಾಕ್ಷಸರನ್ನು ಸದೆಬಡಿದನು. ಆ ಸಮಯಕ್ಕೆ ಸರಿಯಾಗಿ ಮಿಥಿಲಾನಗರದಲ್ಲಿ ಸೀತಾದೇವಿಗೆ ಸ್ವಯಂವರವೆಂದು ತಿಳಿದ ಮಹರ್ಷಿಗಳು ಶ್ರೀರಾಮನನ್ನು ಅಲ್ಲಿಗೆ ಕರೆದೊಯ್ದರು. ಮಿಥಿಲಾನಗರದಲ್ಲಿ ಸೀತಾದೇವಿಯನ್ನು ಕೈಹಿಡಿಯಲು ಫಣವಾಗಿ ಇಟ್ಟಿದ್ದ ಶಿವಧನುವನ್ನು ಹೆಡೆಯೇರಿಸಲು ಹೋಗಿ, ಶ್ರೀರಾಮನು ಅದನ್ನು ಮುರಿದುಹಾಕಿದನು. ಪರಿಮಳವನ್ನು ಬೀರುವ ಮೃದುವಾದ ಕಪ್ಪುಕೂದಲಿನ ಸೀತಾದೇವಿಯನ್ನು ಮದುವೆಯಾದುದೇ ಅದರ ಫಲ\! 



ಶ್ರೀಕೃಷ್ಣನಾಗಿ ನಂದಗೋಕುಲದಲ್ಲಿ ಬೆಳೆಯುತ್ತಿದ್ದಾಗ, ಗೋವಳರೆಲ್ಲ ಸೇರಿ ವರ್ಷಕ್ಕೊಮ್ಮೆ ದೇವೇಂದ್ರನನ್ನು ಪೂಜಿಸಿ ಅವನಿಗೆ ದೊಡ್ಡ ಎಡೆನೀಡುವುದು ವಾಡಿಕೆಯಾಗಿತ್ತು. ಒಂದು ಸಲ, ದೇವೇಂದ್ರನಿಗೆ ಬದಲಾಗಿ ತಮಗೆಲ್ಲ ಉಪಕಾರಿಯಾದ ಗೋವರ್ಧನಗಿರಿಗೇ ಪೂಜೆಯನ್ನೂ ಎಡೆಯನ್ನೂ ನೀಡಬೇಕೆಂದು ಬಾಲಕೃಷ್ಣನು ಸಲಹೆಮಾಡಿದನು. ಆ ಸಲ ಗೋವಳರು ಗೋವರ್ಧನಗಿರಿಯನ್ನೇ ಪೂಜಿಸಿದರು. ದೇವೇಂದ್ರನಿಗೆ ಕೋಪ ಬಂತು. ಇಡಿಯ ಗೋಕುಲವನ್ನೇ ನಾಶಗೊಳಿಸುವುದಾಗಿ, ಅವನು ಬಹಳ ಬಿರುಸಿನ ಮಳೆಯನ್ನು ಏಳುದಿನಗಳ ಕಾಲ ಎಡೆಬಿಡದೆ ಸುರಿಸಿದನು. ಇದರಿಂದ ನೊಂದ ಗೋವುಗಳನ್ನೂ ಗೋವಳರನ್ನೂ ರಕ್ಷಿಸುವುದಕ್ಕಾಗಿ ಬಾಲಕೃಷ್ಣನು ಆ ಗೋವರ್ಧನ ಗಿರಿಯನ್ನೇ ಎತ್ತಿ ಕೊಡೆಯಂತೆ ಹಿಡಿದು ಆ ಪ್ರದಕ್ಷಕನಾದನು. 



ತಿರುವಹೀಂದ್ರಪುರ ಕ್ಷೇತ್ರದಲ್ಲಿ ಹರಿಯುವ ನದಿಯು ತಟಾಕಗಳನ್ನು ತುಂಬಿಸುವುದು ಬೆಟ್ಟಕ್ಕೆ ಸೊಬಗನ್ನು ತರುವುದು. ಆನೆಯ ದಂತಗಳನ್ನೂ ಅಗರುಮರಗಳನ್ನೂ ತಳ್ಳಿಕೊಂಡು ಇಳಿದು ಕ್ಷೇತ್ರದ ಸಂಪತ್ತನ್ನು ಹೆಚ್ಚಿಸುವುದು. ಬತ್ತದ ಗದ್ದೆಗಳಿಗೆ ನೀರನ್ನು ಹರಿಸಿ ಫಲವತ್ತಾಗಿ ಮಾಡುವುದು. 



ಭಗವಂತನೂ ಅವನ ಸೃಷ್ಟಿಯೂ ಜನರಿಗೆ ಮಹದುಪಕಾರಿಗಳೇ ಅಲ್ಲವೇ? 



೯. ವೇಲ್ ಕೊಳ್ ಕೈತ್ತಲತ್ತರಶರ್ ವೆಮ್ ಬೊರಿನಿಲ್

ವಿಶಯನುಕ್ಕಾಯ್, ಮಣಿತ್ತೇರ್

ಕೋಲ್ ಕೊಳ್ ಹೈತಲತ್ತೆನ್ದೈ ಪೆಮ್ಮಾನಿಡಮ್

ಕುಲವು ತಣ್ ವರೈಚ್ಚಾರಲ್,

ಕಾ ಕೊಳ್ ಕಣ್ ಕೊಡಿಕ್ಕೈ ಯೆೞ

ಕ್ಕಮುಹಿಳಮ್ ಪಾಳೈಹಳ್ ಕಮೞ್ ಶಾರಲ್,

ಶೇಲ್ ಹಳ್ ಪಾಯ್ ತರು ಶೆೞು ನದಿ

ವಯಲ್ ಪುಹು ತಿರುವಯಿನ್ದಿರಪುರಮೇ.



ಕೈತ್ತಲತ್ತು = ಕೈಯಲ್ಲಿ, ವೇಲ್ ಕೊಳ್ = ವೇಲಾಯುಧವನ್ನುಳ್ಳ, ಅರಶರ್ = ಅರಸರ, ವೆಮ್ ಪೊನಿನಿಲ್ = ಘೋರಯುದ್ಧದಲ್ಲಿ, ವಿಶಯನುಕ್ಕೂ ಆಯ್ = ವಿಜಯನಿಗೆ ಸಹಾಯಕನಾಗಿ, ಮಣಿತೇರ್ = ರತ್ನಮಯವಾದ ರಥದಲ್ಲಿ, ಕೈ ತಲತ್ತು = ಕೈಯಲ್ಲಿ, ಕೋಲ್ ಕೊಳ್ = ಛಾವಟಿಯನ್ನು ಹಿಡಿದು ನಿಂತ, ಎನ್ದೈ = ತಂದೆಯಾದ, ಪೆಮ್ಮಾನ್ ಇಡಮ್ = ಸ್ವಾಮಿಯ ಸ್ಥಳವೆಂದರೆ, ಕುಲವು = ಕೊಂಡಾಡತಕ್ಕ, ತಣ್ = ತಂಪಾದ, ವರೈ = ಬೆಟ್ಟದ ಶಾರಲ್ = ತಪ್ಪಲಿನಲ್ಲಿ, ಕಾಲ್ ಕೊಳ್ = ಹೊಸತನವನ್ನು ಪಡೆದ ವೀಳೆಯದೆಲೆ, ಕಣ್ ಕೊಡಿ = ಸೊಬಗಿನ ಕುಡಿಗಳು, ಕೈಯೆೞ = ಸಮೃದ್ಧಿಯಾಗಿ ಬೆಳೆದ, ಮತ್ತು ಕಮುಹು = ಅಡಕೆಯ, ಇಳಮ್ = ಎಳೆಯ, ಪಾಳೈಹಳ್ = ಹೊಂಬಾಳೆಗಳು, ಕಮೞ್ = ಪರಿಮಳವನ್ನಿ ಬೀರುವ, ಶಾರಲ್ = ತಪ್ಪಲಿನಲ್ಲಿ, ಶೇಲ್ ಹಳ್ = ಮೀನುಗಳು, ಪಾಯ್ ತರು = ನೆಗೆದಾಡುವ, ಶೆೞುನದಿ = ವಿಸ್ತಾರವಾದ ನದಿಗಳು ವಯಲ್ ಪುಹು = ಗದ್ದೆಗಳಲ್ಲಿ ಹರಿಯುವ, ತಿರು ಅಯಿನ್ದಿರಪುರಮೇ = ತಿರುವಹೀಂದ್ರಪುರವೇ. 



ಕೈಯಲ್ಲಿ ವೇಲಾಯುಧಗಳನ್ನುಳ್ಳ ಅರಸರ ಘೋರಯುದ್ಧದಲ್ಲಿ ವಿಜಯನಿಗೆ ಸಹಾಯಕನಾಗಿ ರತ್ನಮಯವಾದ ರಥದಲ್ಲಿ ಕೈಯಲ್ಲಿ ಛಾವಟಿಯನ್ನು ಹಿಡಿದು ನಿಂತ ನನ್ನ \(ತಂದೆಯಾದ\) ಸ್ವಾಮಿಯ ಸ್ಥಳವೆಂದರೆ, ಕೊಂಡಾಡತಕ್ಕ ತಂಪಾದ ಬೆಟ್ಟದ ತಪ್ಪಲಲ್ಲಿ ಹೊಸದಾಗಿ ಚಿಗುರಿದ ಸೊಗಸಾದ ವೀಳೆಯದೆಲೆಯ ಕುಡಿಗಳೂ, ಪರಿಮಳಭಾರಿತವಾದ ಅಡಕೆಯ ಎಳೆಯ ಹೊಂಬಾಳೆಗಳೂ, ತಪ್ಪಲಿನಲ್ಲಿ ಹರಿಯುವ ನದಿಗಳಲ್ಲಿ ನೆಗೆದಾಡುವ ಮೀನುಗಳೂ, ವಿಸ್ತಾರವಾದ ಗದ್ದೆಗಳಲ್ಲಿ ಹರಿಯುವ ನದಿಗಳೂ ಇರುವ ತಿರುವಹೀಂದ್ರಪುರವೇ. 



ತಿರುವಹೀಂದ್ರಪುರದಲ್ಲಿ ನೆಲಸಿರುವ ದೇವನಾಯಕನು, ಹಿಂದೆ, ಅನೇಕ ಮಂದಿ ಅರಸರು ನೆರೆದಿರುವ ಕುರುಕ್ಷೇತ್ರಯುದ್ಧದಲ್ಲಿ, ಶ್ರೀಕೃಷ್ಣನಾಗಿ ಅವತರಿಸಿ, ಅರ್ಜುನನ ಸಾರ್ಥಿಯಾಗಿ, ಅವನ ರತ್ನಮಯವಾದ ರಥದಲ್ಲಿ ಕೈಯಲ್ಲಿ ಛಾವಟಿಯನ್ನು ಹಿಡಿದು ನಿಂತು, ಅವನಿಗೆ ವಿಜಯವನ್ನು ಗಳಿಸಿ ಕೊಟ್ಟ ಸಹಾಯಕನೇ. 



ತಿರುವಹೀಂದ್ರಪುರದ ಬೆಟ್ಟದ ತಪ್ಪಲಲ್ಲಿ ಹೊಸದಾಗಿ ಚಿಗುರಿದ ಸೊಗಸಾದ ವೀಳೆಯದೆಲೆಯ ಕುಡಿಗಳೂ, ಪರಿಮಳವನ್ನು ಬೀರುತ್ತಿರುವ ಅಡಕೆಯ ಎಳೆಯ ಹೊಂಬಾಳೆಗಳೂ, ಹರಿಯುವ ನದಿಗಳಲ್ಲಿ ಚಿಮ್ಮಿನೆಗೆಯುವ ಮೀನುಗಳೂ ವಿಸ್ತಾರವಾದ ಗದ್ದೆಗಳಲ್ಲಿ ತುಂಬಿ ಹರಿಯುವ ನದಿಗಳೂ ಶೋಭಿಸುತ್ತವೆ. 



೧೦. ಮೂವರಾಹಿಯ ವೊರುವನೈ

ಮೂವುಲಹುಣ್ಡು ಮಿೞ್ ನ್ದಳನ್ದಾನೈ,

ತೇವರ್ ತಾನವರ್ ಶೆನ್ ಱು ಶೆನ್ ಱಿಱೈಂಜ

ತ್ತಣ್ ತಿರುವಯಿನ್ದಿರಪುರತ್ತು,

ಮೇವುಶೋದಿಯೈ ವೇಲ್ ವಲವನ್

ಕಲಿಕನ್ ಱಿ ವಿರಿತ್ತುರೈತ್ತ,

ಪಾವುತಣ್ಡಮಿೞ್ ಪತ್ತಿವೈಪಾಡಿಡ

ಪಾವಙ್ಗಳ್ ಪಯಿಲಾವೇ. 



ಮೂವರ್ = ಮೂರು ಮೂರ್ತಿಗಳು, ಆಹಿಯ = ಆಗಿರುವ, ಒರುವನೈ = ಒಬ್ಬನನ್ನು, ಮೂ ಉಲಹು = ಮೂರುಲೋಕಗಳನ್ನು, ಉಣ್ಡು = ಉಂಡು, ಉಮಿೞ್ ನ್ದು = ಉಗುಳಿ, ಅಳನ್ದಾನೈ = ಅಳೆದವನನ್ನು, ತೇವರ್ ತಾನವರ್ = ದೇವತೆಗಳೂ ದಾನವರೂ, ಶೆನ್ ಱು ಶೆನ್ ಱು = ಹೋಗಿ ಹೋಗಿ, ಇಱೈಂಜ = ಭಜಿಸಿ ಪೂಜಿಸುವಂತೆ, ತಣ್ = ತಂಪಾದ, ತಿರು ಅಯಿನ್ದಿರಪುರತ್ತು = ತಿರುವಹಿಂದ್ರಪುರದಲ್ಲಿ, ಮೇವು = ನೆಲಸಿರುವ, ಶೋದಿಯೈ = ಜ್ಯೋತಿಸ್ವರೂಪನನ್ನು, ವೇಲ್ ವಲವನ್ = ವೇಲಾಯುಧವನ್ನು ಹಿಡಿಯಲು ಸಮರ್ಥನಾದ, ಕಲಿ ಕನ್ ಱಿ = ಕಲಿಧ್ವಂಸಿಯು, ವಿರಿತ್ತು = ವಿವರಿಸಿ, ಉರೈತ್ತ = ಹೇಳಿದ, ಪಾವು = ಪ್ರಸರಿಸಿರುವ, ತಣ್ = ಹಿತಕರವಾದ, ತಮಿಳ್ = ತಮಿಳಿನ, ಪತ್ತು = ಹತ್ತು ಪಾಶುರಗಳು, ಇವೈ = ಇವುಗಳನ್ನು, ಪಾಡಿಡ = ಹಾಡಲು, ಪಾವಙ್ಗಳ್ = ಪಾಪಗಳು, ಪಯಿಲಾವೇ = ಅಂಟುವುದೇ ಇಲ್ಲ. 



ಮೂರುಮೂರ್ತಿಗಳಾಗಿರುವ ಒಬ್ಬನನ್ನು, ಮೂರು ಲೋಕಗಳನ್ನೂ ಉಂಡು ಉಗುಳಿ ಅಳೆದವನನ್ನು, ದೇವತೆಗಳೂ ದಾನವರೂ ಹೋಗಿಹೋಗಿ ಭಜಿಸಿಪೂಜಿಸುವಂತೆ ತಂಪಾದ ತಿರುವಹೀಂದ್ರಪುರದಲ್ಲಿ ನೆಲಸಿರುವ ಜ್ಯೋತಿಸ್ವರೂಪನನ್ನು ವೇಲಾಯುಧವನ್ನು ಹಿಡಿಯಲು ಸಮರ್ಥನಾದ ಕಲಿಧ್ವಂಸಿಯು ವಿವರಿಸಿ ಹೇಳಿದ, ಪ್ರಸರಿಸಿರುವ ಹಿತಕರವಾದ ತಮಿಳಿನ ಈ ಹತ್ತು ಪಾಶುರಗಳನ್ನು ಹಾಡಿದರೆ, ಪಾಪಗಳು ಅಂಟುವುದೇ ಇಲ್ಲ. 



ಒಬ್ಬನೇ ಆಗಿರುವ ಸರ್ವೇಶ್ವರನು, ತಾನು ನಡೆಸಬೇಕಾದ ಸೃಷ್ಟಿ, ಸ್ಥಿತಿ, ಲಯಗಳೆಂಬ ಮೂರು ಕಾರ್ಯಗಳನ್ನು ನಿರ್ವಹಿಸುವುದಕ್ಕೆ ಬೇರೆಬೇರೆ ಮೂರು ರೂಪಗಳನ್ನು ತಳೆದು, ತ್ರಿಮೂರ್ತಿಸ್ವರೂಪನೆನಿಸಿದನು. ಅವನೇ ಲಯಕರ್ತನಾಗಿ ಸ್ವರ್ಗ, ಮರ್ತ್ಯ, ಪಾತಾಳಗಳೆಂಬ ಮೂರು ಲೋಕಗಳನ್ನೂ ನುಂಗಿ ಹಾಕುವುದಲ್ಲದೆ ಅವುಗಳನ್ನು ಭದ್ರವಾಗಿ ತನ್ನ ಹೊಟ್ಟೆಯಲ್ಲಿಟ್ಟು ಕಾಪಾಡುವನು. ಮತ್ತೆ ಸೃಷ್ಟಿಸಮಯ ಬಂದಾಗ, ಅವನೇ ಸೃಷ್ಟಿಕರ್ತನಾಗಿ ಅವುಗಳನ್ನು ಹೊರಹಾಕುವನು. ಅವನೇ ಅಸಾಧಾರಣನಾದ ತ್ರಿವಿಕ್ರಮಸ್ವರೂಪನಾಗಿ, ತನ್ನ ಎರಡೇ ಹೆಜ್ಜೆಗಳಿಂದ, ತನ್ನ ಸೃಷ್ಟಿಯೆಲ್ಲವನ್ನೂ, ಅಳೆದು ಹಾಕಿ, ತನ್ನ ಅಪರಿಮಿತ ಸಾಮರ್ಥ್ಯವನ್ನು ವ್ಯಕ್ತಪಡಿಸಿದನು. ಆ ಸರ್ವೇಶ್ವರನಿಗೆ ದೇವತೆಗಳು ಮಣಿಯುತ್ತಾರೆ, ದಾನವರೂ ಮಣಿಯುತ್ತಾರೆ. ಅವರೆಲ್ಲರೂ ಅವನನ್ನು ಮೇಲಿಂದ ಮೇಲೆ ಭಜಿಸಿ ಪೂಜಿಸಲು ಅನುಕೂಲಿಸಲೆಂದು ಅವನೀಗ ತಿರುವಹೀಂದ್ರಪುರಕ್ಷೇತ್ರದಲ್ಲಿ ಬೆಳಗುವ ದಿವ್ಯಜ್ಯೋತಿಯಾಗಿ ನೆಲಸಿದ್ದಾನೆ. 



ಸರ್ವೇಶ್ವರನ ಹಿರಿಮೆಯನ್ನೂ ಅವನ ಅನುಪಮ ಸಾಮರ್ಥ್ಯವನ್ನೂ, ಆಶ್ಚರ್ಯಕರವಾದ ಅವನ ಚರಿತ್ರೆಯನ್ನೂ ವಿವರಿಸಿ, ವಿಸ್ತಾರವಾಗಿ ಹರಡಿರುವ ಹಿತವಾದ ತಮಿಳಿನ ಹತ್ತು ಪಾಶುರಗಳಲ್ಲಿ ಹಾಡಿರುವವರು, ತಿರುಮಂಗೈ ಆಳ್ವಾರರು. ಅವರೂ ಸಾಮಾನ್ಯರಲ್ಲ ವೇಲಾಯುಧವನ್ನು ಹಿಡಿಯುವುದರಲ್ಲಿ, ಅದನ್ನು ಯಶಸ್ವಿಯಾಗಿ ಪ್ರಯೋಗಿಸುವುದರಲ್ಲಿ ಸಮರ್ಥರು. ಕಲಿಧಂಸಿ ಎಂಬ ಬಿರುದನ್ನು ಪಡೆದವರು. ಕವಿಯೇ ಅವರು. ಆದ್ದರಿಂದ ಅವರು ರಚಿಸಿದ ಈ ಹತ್ತು ಪಾಶುರಗಳನ್ನು ಚೆನ್ನಾಗಿ ಅರ್ಥಮಾಡಿಕೊಂಡು ಹಾಡುವವರಿಗೆ ಯಾವ ಬಗೆಯ ಪಾಪವೂ ಅಂಟುವುದಿಲ್ಲವೆಂದು ಆಳ್ವಾರರು ಆಶ್ವಾಸನೆ ನೀಡುತ್ತಾರೆ.



ಭಗವಂತನ ಗುಣ, ನಾಮಸಂಕೀರ್ತನೆಗಳನ್ನು ನಡೆಸುವುದರ ಮೂಲಕವೋ ಅನವರತವೂ ಅವನ ದಿವ್ಯಚರಿತೆಯನ್ನು ಹೇಳಿ, ಹಾಡಿ, ಚಿಂತಿಸುತ್ತಿರುವುದರ ಮೂಲಕವೋ, ಅವುಗಳನ್ನು ವಿವರಿಸಿ ಹೇಳಿರುವ ಸಾಹಿತ್ಯವನ್ನು ಓದಿ, ಅರಿತು, ಎಡೆಬಿಡದೆ ಮನನ ಮಾಡುವುದರ ಮೂಲಕವೋ ಭಗವಂತನಲ್ಲಿ ಮನಸ್ಸನ್ನು ನೆಲೆಗೊಳಿಸಲು ಸಾಧ್ಯ. ಆಗ ಚಂಚಲವಾಗಿ ಇಂದ್ರಿಯಗಳಲ್ಲಿಯೇ ವರ್ತಿಸುವ ಮನಸ್ಸನ್ನು ವಿಷಯಗಳ ಕಡೆಗೆ ಬಿಡದಂತೆ ತಡೆಗಟ್ಟಬಹುದು. ಇದರಿಂದ ಮನಸ್ಸು ಪರಿಶುದ್ಧವಾಗಿ, ಭಗವದ್ವಿಷಯದಲ್ಲಿಯೇ ನೆಲೆಗೊಳ್ಳುತ್ತದೆ. ಮನಸ್ಸನ್ನು ಶುದ್ಧವಾಗಿಡುವುದು ಹೇಗೆ, ಅದನ್ನು ನೆಲೆಗೊಳಿಸುವುದು ಹೇಗೆ, ಪಾಪರಹಿತವಾಗಿ ಇರಿಸಿಕೊಳ್ಳುವುದು ಹೇಗೆ ಎಂಬುದನ್ನು, ಆಳ್ವಾರರು ಸಂಕ್ಷೇಪವಾಗಿ ಕೆಲವೇ ಮಾತುಗಳಲ್ಲಿ ಎಂದರೆ “ಪಾಪಗಳು ಅಂಟುವುದೇ ಇಲ್ಲ” ಎಂದು ಹೇಳುತ್ತ, ತಿಳಿಯಪಡಿಸಿದ್ದಾರೆ. ಇಂದ್ರಿಯಗಳ ಕಡೆಗೆ ಬಿಟ್ಟರೆ ಅಲ್ಲವೇ ಮನಸ್ಸು ವಿಷಯಾಸಕ್ತವಾಗುವುದು? ಪಾಪ ಮಾಡುವುದು? ಅದನ್ನು ಶುದ್ಧಗೊಳಿಸುವುದೇ ಉತ್ತಮಕಾರ್ಯವೆಂದು, ಅದಕ್ಕೆ ದಾರಿಯನ್ನು ತೋರಿಸುವುದೇ, ಈ ತಿರುಮೊೞಿಗೆ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*



ಅಡಿಯನಡೆ: ಇರುನ್ದಣ್ , ಮಿನ್, ವೈಯಮ್, ಮಾಱು, ಅಙ್ಗು, ಕೂನ್, ಮಿನ್, ವಿರೈ, ವೇಲ್, ಮೂವರ್ \(ಊನ\). 



\*\*\*\*\*\*\*\*\*\*\*\*\*\*\*\*\*\*



ಪೆರಿಯ ತಿರುಮೊೞಿ ಮೂರನೆಯ ದಶಕ ಎರಡನೆಯ ತಿರುಮೊೞಿ



ಊನ್ ವಾಡ



೧. ಊನ್ ವಾಡವುಣ್ಣಾದುಯಿರ್ ಕಾವಲಿಟ್ಟು

ಉಡಲಿಲ್ ಪಿರಿಯಾಯ್ ಪುಲನೈನ್ದುಮ್ ನೊನ್ದು,

ತಾಮ್ ವಾಡ ವಾಡತ್ತವಂಜೆಯ್ಯ ವೇಣ್ಡಾ

ತಮದಾವಿ ಮೈಯೋರುಲಹಾಳ ಹಿಱ್ ಪೀರ್\!

ಕಾನಾಡಮಞ್ಞೈಕ್ಕಣಮಾಡಮಾಡೇ

ಕಯಲಾಡುಕಾಣೀರ್ ಪ್ಪೞನಮ್ ಪುಡೈಪೋಯ್,

ತೇನಾಡ ಮಾಡಕ್ಕೊಡಿಯಾಡು ತಿಲ್ಲೈ

ತ್ತಿರುಚ್ಚಿತ್ತರಕೂಟಮ್ ಶೆನ್ ಱು ಶೇರ್ ಮಿನ್ ಹಳೇ. 



ಊನ್ ವಾಡ = ಮಾಂಸವು ಒಣಗುವಂತೆ, ಉಣ್ಣಾದು = ಉಣ್ಣದೇ \(ಉಪವಾಸವಿದ್ದು\), ಉಯಿರ್ = ಪ್ರಾಣಗಳಿಗೆ, ಕಾವಲಿಟ್ಟು = ಕಾವಲು ಹಾಕಿ, ಉಡಲಿಲ್ = ದೇಹದಲ್ಲಿ, ಪಿರಿಯಾ = ಅಗಲದೆ ಇರುವ, ಪುಲನ್ = ಇಂದ್ರಿಯಗಳು, ಐನ್ದುಮ್ = ಐದನ್ನೂ, ನೊನ್ದು = ನೋಯಿಸಿ, ತಾಮ್ ವಾಡವಾಡ = ನೀವುಗಳೇ ಬಾಡಿ ಸೊರಗುವಂತೆ, ತವಮ = ತಪಸ್ಸನ್ನು, ಶೆಯ್ಯ ವೇಣ್ಡಾ = ಮಾಡಬೇಡಿ, ತಮದು ಆ = ನಿಮ್ಮದೇ ಆಗಿ, ಇಮೈಯೋರ್ ಉಲಹು = ಅವರರ ಲೋಕವನ್ನು, ಆಳಹಿಱ್ ಪೀರ್ = ಆಳಲಿರುವವರೇ, ಕಾನ್ ಆಡ = ಕಾಡುಗಳು \(ತೋಪುಗಳು\) ಅಲುಗಾಡುತ್ತಿರುವ, ಮಞ್ಞೈ = ನವಿಲುಗಳ, ಕಣಮ್ = ತಂಡಗಳು, ಆಡ = ಆಡುವಂಥ, ಮಾಡೇ = ಪಶುಗಳೇ, ಕಯಲ್ = ಮೀನುಗಳೇ, ಆಡ = ಆಡುವಂಥ, ಸ್ಥಳವನ್ನು, ಕಾಣೀರ್ = ಕಾಣಿರಿ, ಪೞನಮ್ = ಸರೋವರಗಳ, ಪುಡೈ = ಮಗ್ಗುಲಲ್ಲಿ, ಪೋಯ್ = ಹೋಗಿ, ತೇನ್ ಆಡ = ದುಂಬಿಗಳು ಆಡುವಂಥ, ಮಾಡಮ್ = ಮಹಡಿ ಮನೆಗಳ, ಕೊಡಿ ಆಡು = ಧ್ವಜಗಳು ಆಡುತ್ತಿರುವ, ತಿಲ್ಲೈ ತಿರುಚ್ಚಿತ್ತರಕೂಟಮ್ = ತಿಲ್ಲೈ ಚಿತ್ರಕೂಟ ಕ್ಷೇತ್ರವನ್ನು, ಶೆನ್ ಱು = ಹೋಗಿ, ಶೇರ್ ಮಿನ್ ಹಳೇ = ಸೇರಿರಿ. 



ನಿಮ್ಮದೆ ಆದ ಅಮರರ ಲೋಕವನ್ನು ಆಳಲಿರುವವರೇ, ಮಾಂಸವು ಒಣಗುವಂತೆ ಉಣ್ಣದೆ ಉಪವಾಸವಿದ್ದುಕೊಂಡು, ಪ್ರಾಣಗಳಿಗೆ ಕಾವಲಿಟ್ಟು, ದೇಹದಲ್ಲಿ ಅಗಲದೆ ಇರುವ ಪಂಚೇಂದ್ರಿಯಗಳನ್ನು ನೋಯಿಸಿ, ನೀವೂ ಬಾಡಿ ಸೊರಗುವಂತೆ ತಪಸ್ಸನ್ನು ಮಾಡಬೇಡಿ. ಕಾಡುಗಳು ತೋಪುಗಳೂ ಆಡುತ್ತಿರುವ, ನವಿಲುಗಳ ತಂಡಗಳು ಆಡುತ್ತಿರುವ, ಪಶುಗಳೂ, ಮೀನುಗಳೂ ಆಡುತ್ತಿರುವ, ಸ್ಥಳವನ್ನು ಕಾಣಿರಿ. ಸರೋವರಗಳ ಮಗ್ಗುಲಲ್ಲಿ ಹೋಗಿ, ದುಂಬಿಗಳು ಆಡುತ್ತಿರುವ ಮಹಡಿಮನೆಗಳ ಧ್ವಜಗಳು \(ಬಳ್ಳಿಗಳೂ\) ಆಡುತ್ತಿರುವ ತಿಲ್ಲೈ ತಿರುಚ್ಚಿತ್ರಕೂಟವೆಂಬ ಕ್ಷೇತ್ರಕ್ಕೆ ಹೋಗಿ ಸೇರಿ.



ಪುಣ್ಯಕ್ಷೇತ್ರಗಳಿಗೆ ಹೋಗುವುದು ಭಕ್ತಿಯ ಉತ್ಕರ್ಷಕ್ಕೂ ಮೋಕ್ಷಕ್ಕೂ ಬಹಳ ಸುಲಭವಾದ ಉಪಾಯವೆಂದು ಇಲ್ಲಿ ಆಳ್ವಾರರು ಸ್ವಾರಸ್ಯವಾಗಿ ಹೇಳುತ್ತಾರೆ. 



ಆಳ್ವಾರರು ಹೇಳುತ್ತಾರೆ: ಮೋಕ್ಷಕ್ಕೆ ಮಾರ್ಗವಾವುದು? ವೇದಗಳ ಕಾಲದಿಂದಲೂ ಬಂದಿರುವ ಎರಡು ಮಾರ್ಗಗಳಿವೆ. ಒಂದು ನಿವೃತ್ತಿ ಮಾರ್ಗ; ಮತ್ತೊಂದು ಪ್ರವೃತ್ತಿ ಮಾರ್ಗ. ನಿವೃತ್ತಿ ಮಾರ್ಗದ ರೀತಿಯಲ್ಲಿ ಮನುಷ್ಯನು ಪ್ರಾಪಂಚಿಕವಾದ ವಸ್ತುವಿಷಯಗಳಿಂದ, ಆಶೆ ಆಕಾಂಕ್ಷೆಗಳಿಂದ, ಇಂದ್ರಿಯಚಾಪಲ್ಯಕ್ಕೆ ಒಳಗಾಗುವ ಎಲ್ಲದರಿಂದಲೂ ದೂರವಾಗುವುದು. ಇಂದ್ರಿಯಗಳನ್ನು ಜಯಿಸಿ ಮನಸ್ಸನ್ನು ನಿಗ್ರಹಿಸಿ ಭಗವಂತನನ್ನು ಪಡೆಯುವುದು. ಪ್ರವೃತ್ತಿ ಮಾರ್ಗದಲ್ಲಿ ಮನುಷ್ಯನು ಪ್ರಪಂಚದ ನಡುವೆಯೇ ಇದ್ದುಕೊಂಡು, ಪ್ರಾಪಂಚಿಕ ಸುಖಸಂತೋಷಗಳನ್ನು ಅನುಭವಿಸುತ್ತಲೇ, ಭಗವಂತನನ್ನು ಕಾಣುವುದು.



ಮನಸ್ಸನ್ನು ನಿಗ್ರಹಿಸುವುದಕ್ಕೆ, ಇಂದ್ರಿಯಗಳನ್ನು ವಶಪಡಿಸಿಕೊಳ್ಳುವುದಕ್ಕೆ, ನಿವೃತ್ತಿಮಾರ್ಗದಲ್ಲಿ, ದೇಹವನ್ನು ಚೆನ್ನಾಗಿ ದಂಡಿಸಬೇಕು. ಅದಕ್ಕಾಗಿ, ಉಪವಾಸಾದಿ ವ್ರತಗಳನ್ನಾಚರಿಸುವುದು. ಪ್ರಾಣರಕ್ಷಣೆಗೆಂದು ಗೆಡ್ಡೆಗೆಣಸುಗಳನ್ನು ತಿನ್ನುವುದು, ನೀರು ಕುಡಿಯುವುದು. ಇಂದ್ರಿಯಗಳನ್ನು ಕುಂದಿಸುವುದಕ್ಕಾಗಿ ಕಠಿಣವಾದ ರೀತಿಯಲ್ಲಿ, ಎಂದರೆ, ಬೆಂಕಿಯ ನಡುವೆಯೋ, ಉರಿಬಿಸಿಲಿನಲ್ಲಿಯೋ, ಕುತ್ತಿಗೆಯ ತನಕ ನೀರಿನಲ್ಲಿಯೋ ಇದ್ದುಕೊಂಡು, ಅವುಗಳಿಂದ ಒದಗುವ ಕಷ್ಟಗಳನ್ನು ಸಂಕಟಗಳನ್ನು ಲೆಕ್ಕಿಸದೆ, ತಪಸ್ಸು ಮಾಡುವುದು. ಆದರೆ, ಇಷ್ಟು ಕಷ್ಟಪಟ್ಟು ದೇಹದಂಡನೆ ಮಾಡುವುದರಿಂದ ಬರುವುದೇನು? ಉಪವಾಸ ತಪಸ್ಸುಗಳಿಂದ ಮಾಂಸವು ಕ್ಷೀಣಿಸುತ್ತದೆ. ಅದರ ಬಲ ಕುಗ್ಗುತ್ತದೆ. ಮೈಒಣಗುತ್ತದೆ. ಇಂದ್ರಿಯಗಳಿಗೂ ದೇಹಕ್ಕೂ ನೋವುಂಟಾಗುತ್ತದೆ. ದುರ್ಜಯವಾದ ಇಂದ್ರಿಯಗಳನ್ನು ಜಯಿಸಿದಂತೆ ಆಗುವುದೇ ಇಲ್ಲ. 



ಈ ಕಠಿಣವಾದ ಮಾರ್ಗವನ್ನು ಹಿಡಿಯದೆ, ಮೋಕ್ಷಾರ್ಥಿಗಳು ಸರಳವಾದ ಹಿತಕರವಾದ ಇನ್ನೊಂದು ಮಾರ್ಗವನ್ನು ಅನುಸರಿಸಬೇಕು. ಪ್ರಕೃತಿಯೇ ನಕ್ಕು ನಲಿಸುವ ರಮ್ಯವಾದ ಸ್ಥಳಗಳಲ್ಲಿ ಭಗವಂತನು ಅರ್ಚಾವತಾರಿಯಾಗಿ ನೆಲಸಿರುವುದರಿಂದ, ಮೋಕ್ಷಾರ್ಥಿಗಳು, ಯಾವ ಬಗೆಯ ತ್ಯಾಗವನ್ನೂ ಮಾಡದೆ, ಪ್ರಕೃತಿಯ ನಡುವೆಯೇ ಇದ್ದುಕೊಂಡು, ಭಗವಂತ ಆ ದಿವ್ಯಮೂರ್ತಿಯನ್ನು ಕಂಡು, ಕಣ್ಮನಗಳನ್ನು ತಣಿಸಿ, ಮನಸಾರ ಹೊಗಳಿ ಹಾಡುತ್ತಾ ಆನಂದಿಸಬೇಕು. ಈ ಬಗೆಯ ಪುಣ್ಯಕ್ಷೇತ್ರಗಳು ಭಾರತದೇಶದಲ್ಲಿ ಹೇರಳವಾಗಿವೆ. “ತಿಲ್ಲೈತಿರುಚ್ಚಿತ್ರಕೂಟಮ್” ಎಂಬುದು ಅಂಥ ಒಂದು ಕ್ಷೇತ್ರ. ಪುರಾತನವಾದ ಪ್ರಸಿದ್ಧವಾದ ಸ್ಥಳವಿದು. ಕಾಡಿನಿಂದ, ವಿಧವಿಧವಾದ ಗಿಡಮರಬಳ್ಳಿಗಳಿಂದ ತುಂಬಿರುವ ಸುಂದರವಾದ ಸ್ಥಳ. ಮರಗಿಡಗಳನ್ನಾಶ್ರಯಿಸಿ ಗಾಳಿಯು ಹಿತಕರವಾಗಿ ಬೀಸುತ್ತಾ, ಅವುಗಳನ್ನು ಅಲುಗಿಸುವುದು. ಕೆಳಗೆ, ನೆರಳಲ್ಲಿ ನವಿಲುಗಳ ತಂಡಗಳು ಮೈಮರೆತು ತಮ್ಮ ಗರಿಗಳನ್ನು ಕೆದರಿ ಕುಣಿಯುತ್ತಾ ನಲಿಯುತ್ತಿರುವುದನ್ನು ಆ ಮರಗಿಡಗಳು ಅನುಕರಿಸುವುವೋ ಕಾಣೆ\! ಸಮೃದ್ಧವಾಗಿ ಬೆಳೆದಿರುವ ಹಸುರುಹುಲ್ಲನ್ನು ಮೇಯುತ್ತಾ, ತಂಪಾದ ನೀರನ್ನು ಕುಡಿಯುತ್ತಾ ದನಕರುಗಳು ಅಲ್ಲಿ ಆನಂದಿಸುತ್ತವೆ. ಅಲ್ಲಿರುವ ನೀರನೆಲೆಗಳಲ್ಲಿ ಮೀನುಗಳು ಸ್ವಚ್ಛಂದವಾಗಿ ಚಿಮ್ಮುತ್ತಾ ನೆಗೆದಾಡುತ್ತವೆ. ದುಂಬಿಗಳು ಮಧುಪಾನಮಾಡಿ ಮತ್ತವಾಗಿ ಗಾನಮಾಡುತ್ತವೆ, ಹೀಗೆ ಆನಂದವೇ ಮೈವೆತ್ತಂತೆ ಇರುವ ಈ ರಮ್ಯವಾದ ಪ್ರಕೃತಿಯ ನಡುವೆ, ಸುಂದರವಾದ ಮಹಡಿಮನೆಗಳ ಮೇಲೆ ಧ್ವಜಗಳು ಹಾರಾಡುತ್ತಿರಲು, ಭಗವಂತನು ನಿತ್ಯವಾಸಮಾಡುವ ಈ ದಿವ್ಯಕ್ಷೇತ್ರಕ್ಕೆ ಮೋಕ್ಷಾರ್ಥಿಯು ಹೋಗಲೇಬೇಕು. ಅದಕ್ಕೆ ಸರೋವರಗಳ ಮಗ್ಗುಲಲ್ಲೇ ಒಳ್ಳೆಯ ದಾರಿಯಿದೆ. ಅಲ್ಲಿ, ಭಗವಂತನನ್ನು ಸಂದರ್ಶಿಸಿ, ಕಣ್ಮನಗಳನ್ನು ತಣಿಸಿ, ಮನಸಾರಹೊಗಳಿ ಹಾಡುತ್ತಾ ಬಂದರೆ, ಮೋಕ್ಷವು ತಪ್ಪದೆ ಲಭಿಸುವುದು. 



೨. ಕಾಯೋಡು ನೀಡು ಕನಿಯುಣ್ಡು ವೀಶು

ಕಡುಙ್ಗಾಲ್ ನುಹರ್ ನ್ದು ನೆಡುಙ್ಜಾಲಮ್, ಐನ್ದು

ತೀಯೂಡು ನಿನ್ ಱು ತವಂಜೆಯ್ಯ ವೇಣ್ಡಾ

ತಿರುಮಾರ್ ಬನೈಚ್ಚಿನ್ದೈಯುಳ್ ವೈತ್ತು ಮೆನ್ ಬೀರ್,

ವಾಯೋಡುವೇದಮ್ ಮಲಿಹಿನ್ ಱ ತೊಲ್ ಶೀರ್

ಮಱೈಯಾಳರ್ ನಾಳುಮ್ ಮುಱೈಯಾಲ್ ವಳರ್ ತ್ತ,

ತೀಯೋಙ್ಗ ವೋಙ್ಗ ಪ್ಪುಹೞೋಙ್ಗು ತಿಲ್ಲೈ

ತ್ತಿರುಚ್ಚಿತ್ರಕೂಟಮ್ ಶೆನ್ ಱು ಶೇರ್ ಮಿನ್ ಹಳೇ. 



ಕಾಯೊಡು = ಕಾಯಿಯನ್ನೂ, ನೀಡು ಕನಿ = ಕಳಿತ ಹಣ್ಣನ್ನೂ, ಉಣ್ಡು = ಉಂಡು, ವೀಶು = ಬೀಸುವ, ಕಡು ಕಾಲ್ = ಕೆಟ್ಟಗಾಳಿಯನ್ನು, ನುಹರ್ ನ್ದು = ಸೇವಿಸಿ, ನೆಡುಙ್ಗಾಲಮ್ = ಬಹುಕಾಲ, ಐನ್ದು ತೀಊಡು= ಪಂಚಾಗ್ನಿಗಳ ನಡುವ, ನಿನ್ ಱು = \(ನಿಂತು\) ಇದ್ದುಕೊಂಡು, ತವಮ್ = ತಪಸ್ಸನ್ನು, ಶೆಯ್ಯ ವೇಣ್ಡಾ = ತಪಸ್ಸು ಮಾಡಬೇಡ, ತಿರುಮಾರ್ ಬನೈ = ಶ್ರೀದೇವಿಯನ್ನು ವಕ್ಷದಲ್ಲಿ ಉಳ್ಳವನನ್ನು, ಚಿನ್ದೈಯುಳ್ = ಚಿಂತನೆಯಲ್ಲಿ, ವೈತ್ತುಮ್ ಎನ್ ಬೀರ್ = ಇಟ್ಟುಕೊಳ್ಳಬೇಕೆನ್ನುವವರೇ, ವಾಯ್ = ಬಾಯಲ್ಲಿ, ಓದು ವೇದಮ್ = ವೇದವನ್ನು ಪಠಿಸುತ್ತಾ, ಮಲಿಹಿನ್ ಱ = ಮಲೆತಿರುವ, ತೊಲ್ ಶೀರ್ = ಪುರಾತನಕೀರ್ತಿಯನ್ನುಳ್ಳ, ಮಱೈಯಾಳರ್ = ವೇದವಿದ್ವಾಂಸರು, ನಾಳುಮ್ = ಎಡೆಬಿಡದೆ, ಮುಱೈಯಾಲ್ = ಕ್ರಮಬದ್ಧವಾಗಿ, ವಳರ್ ತ್ತ = ಬೆಳೆಸಿಕೊಂಡು ಬಂದ, ತೀ= ಅಗ್ನಿಕಾರ್ಯಗಳು, ಓಙ್ಗ ಓಙ್ಗ = ವೃದ್ಧಿಹೊಂದುತ್ತಾ ಹೊಂದುತ್ತಾ, ಪುಹೞ್ = ಕೀರ್ತಿಯು, ಓಙ್ಗು = ಬೆಳೆದಿರುವ, ತಿಲ್ಲೈ ತಿರುಚಿತ್ರಕೂಟಮ್ = ತಿಲ್ಲೈಚಿತ್ರಕೂಟಕ್ಕೆ, ಶೆನ್ ಱು= ಹೋಗಿ, ಶೇರ್ ಮಿನ್ ಹಳೇ = ಸೇರಿರಿ. 



ಶ್ರೀದೇವಿಯನ್ನು ವಕ್ಷಸ್ಥಲದಲ್ಲಿ ಉಳ್ಳವನ ಚಿಂತನೆಯಲ್ಲಿಯೇ ಇರಬೇಕೆನ್ನುವವರೇ, ಕಾಯಿಯನ್ನೂ ಕಳಿಕ ಒಣಗಿದ ಹಣ್ಣನ್ನೂ ತಿಂದು, ಬೀಸುವ ಕೆಟ್ಟ ಗಾಳಿಯನ್ನು ಸೇವಿಸಿ, ಬಹುಕಾಲ ಪಂಚಾಗ್ನಿಗಳ ನಡುವೆ ಇದ್ದುಕೊಂಡು ತಪಸ್ಸನ್ನು ಮಾಡಬೇಡಿರಿ. ಬಾಯಲ್ಲಿ ವೇದವನ್ನು ಪಠಿಸುತ್ತಾ ಮಲೆತಿರುವ ಪುರಾತನ ಕೀರ್ತಿಯನ್ನುಳ ವೇದ ವಿದ್ವಾಂಸರು ಎಡೆಬಿಡದೆ ಕ್ರಮಬದ್ಧವಾಗಿ ಬೆಳೆಸಿಕೊಂಡು ಬಂದ ಅಗ್ನಿಕಾರ್ಯಗಳು ಹೆಚ್ಚುಹೆಚ್ಚಾಗಿ ನಡೆಯುತ್ತಿರುವ ಕೀರ್ತಿಬೆಳೆದಿರುವ ತಿಲ್ಲೈ ತಿರುಚಿತ್ರಕೂಟಕ್ಕೆ ಹೋಗಿ ಸೇರಿರಿ. 



ಆಳ್ವಾರರು ಹೇಳುತ್ತಾರೆ: ಲಕ್ಷ್ಮೀಪತಿಯಾದ ಶ್ರೀಮನ್ನಾರಾಯಣನನ್ನು ಎಡೆಬಿಡದೆ ಚಿಂತಿಸುತ್ತಾ ಮೋಕ್ಷವನ್ನು ಗಳಿಸಿಕೊಳ್ಳಬೇಕೆನ್ನುವವರೇ, ಕಾಡಿನಲ್ಲಿ ನಿಮಗೆ ಸಿಕ್ಕಿದ ಕಾಯನ್ನೋ ಕಳಿತ ಹಣ್ಣನ್ನೋ ತಿನ್ನುತ್ತಾ, ಒಳ್ಳೆಯದು ಕೆಟ್ಟದು ಎನ್ನದೆ ಎಂಥ ಗಾಳಿ ಬೀಸಿದರೆ ಅದನ್ನು ಸೇವಿಸುತ್ತಾ, ಲೆಕ್ಕವಿಲ್ಲದಷ್ಟು ಕಾಲ ಪಾಂಚಾಗ್ನಿಗಳ ನಡುವೆ ನಿಂತೋ, ಕುಳಿತೋ, ಬಹಳ ಕಠಿಣವಾದ ತಪಸ್ಸನ್ನು ಆಚರಿಸಬೇಕಾದ್ದಿಲ್ಲ. ಅದು ದೇಹವನ್ನು ವ್ಯರ್ಥವಾಗಿ ದಂಡಿಸಿ ಕೃಶಿಸುವ ಪ್ರಯತ್ನ ಮಾತ್ರವೇ. ನೀವು ಬಹುಕಾಲದಿಂದ ಜಪಿಸುತ್ತಾ, ಗಾರ್ಹಪತ್ಯಾಗ್ನಿಯಲ್ಲಿ ವಿಧಿವತ್ತಾಗಿ ಮೂರುವೇಳೆಗಳನ್ನು ನಡೆಸಬೇಕಾದ ಅಗ್ನಿಕಾರ್ಯಗಳ ಮೂಲಕ, ಅದನ್ನು ಬೆಳೆಸಿಕೊಂಡು ಬರುವ ಸಿರಿವಂತರಾದ ವೈದಿಕರು ನೆಲಸಿರುವ ತಿಲ್ಲೈ ತಿರುಚಿತ್ರಕೂಟಕ್ಕೆ ಹೋಗಿ ಸೇರಿರಿ. ಅಲ್ಲಿ ಪವಿತ್ರವಾದ ಆ ವೈದಿಕರು ಭಜಿಸಿ ಪೂಜಿಸುವ ಭಗವಂತನ ಸೇವೆ ಮಾಡುತ್ತಾ, ಮುಕ್ತಿಯನ್ನು ಸುಲಭವಾಗಿ ಪಡೆಯಿರಿ. 



೩. ವೆಮ್ ಬುಂಜಿನತ್ತು ಪುನಕ್ಕೇೞಲೊನ್ ಱಾಯ್

ವಿರಿನೀರ್ ಮುದುವೆಳ್ಳಮುನ್ ಪುಕ್ಕೞನ್ದು,

ವಮ್ಬುಣ್ ಪೊೞಿಲ್ ಶೂೞುಲಹನ್ ಱಿಡುತ್ತಾನಡಿ

ಪ್ಪೋಡಣೈವಾನ್ ವಿರುಪ್ಪೋಡಿರುಪ್ಪೀರ್,

ಪೈಮ್ ಬೊನ್ನು ಮುತ್ತುಮ್ ಮಣಿಯುಙ್ಕೊಣರ್ ನ್ದು

ಪಡೈಮನ್ನವರ್ ಪಲ್ಲವರ್ ಕೋನ್ ಪಣಿನ್ದ,

ಶೆಮ್ ಬೊನ್ ಮಣಿಮಾಡಙ್ಗಳ್ ಶೂೞನ್ದತಿಲ್ಲೈ

ತ್ತಿರುಚ್ಚಿತ್ರಕೂಟಮ್ ಶೆನ್ ಱು ಶೇರ್ ಮಿನ್ ಹಳೇ. 



ವೆಮ್ ಬುಮ್= ಅತಿಶಯವಾದ, ಚಿನತ್ತು = ಕೋಪದ, ಪುನಮ್ = ಬೆಟ್ಟದ ತಪ್ಪಲಿನ, ಕೇವಿಲ್ ಒನ್ ಱು ಆಯ್ = ಹಂದಿಯೊಂದಾಗಿ, ವಿರಿನೀರ್ = ವಿಸ್ತಾರವಾಗಿ ಹರಡಿದ, ಮುದುನೀರ್ = ಕಡಲಿನ, ವೆಳ್ಳಮ್ = ಪ್ರವಾಹದ, ಉಳ್ = ಒಳ್ಗೆ, ಪುಕ್ಕು = ಹೊಕ್ಕು, ಅೞುನ್ದು = ಮುಳುಗಿ, ವಮ್ ಬು ಉಣ್= ಪರಿಮಳವನ್ನು ಬೀಸುವ, ಪೊೞಿಲ್ = ತೋಪುಗಳಿಂದ ಸುತ್ತುವರಿದಿರುವ, ಉಲಹು = ಭೂಲೋಕವನು, ಅನ್ ಱು = ಅಂದು, ಎಡುತ್ತಾನ್ = ಎತ್ತಿದವನ \(ಉದ್ಧರಿಸಿದವನ\), ಅಡಿಪೋದು= ಪಾದಕಮಲಗಳನ್ನು, ಅಣೈವಾನ್ = ಸೇರಬೇಕೆಂಬ, ವಿರುಪ್ಪೋಡು = ಆಶೆಯಿಂದ, ಇರುಪ್ಪೀರ್ = ಕೂಡಿರುವವರೇ, ಪೈ = ಸುಂದರವಾದ, ಪೊನ್ನು = ಹೊನ್ನನ್ನೂ, ಮುತ್ತುಮ್= ಮುತ್ತುಗಳನ್ನೂ, ಮಣಿಯುಮ್ = ರತ್ನಗಳನ್ನೂ, ಕೊಣರ್ ನ್ದು = ತಂದು, ಪಡೈ = ಸೇನೆಗಳಿಂಡ ಕೂಡಿದ, ಮನ್ನವರ್ = ರಾಜರೂ, ಪಲ್ಲವರ್ ಕೋನ್ = ಪಲ್ಲವರ ರಾಜನೂ, ಪಣಿನ್ದ = ಸೇವೆಸಲ್ಲಿಸಿದ, ಶೆಮ್ = ಕೆಂಪು, ಪೊನ್ = ಚಿನ್ನದಿಂದಲೂ, ಮಣಿ = ರತ್ನಗಳಿಂದಲೂ ಕೂಡಿ ಆದ, ಮಾಡಾಙ್ಗಳ್ = ಮಹಡಿ ಮನೆಗಳಿಂದ, ಶೂೞ್ ನ್ದ = ಸುತ್ತುವರಿದಿರುವ, ತಿಲ್ಲೈ ತಿರುಚಿತ್ರಕೂಟಮ್ = ತಿಲ್ಲೈತಿರುಚಿತ್ರಕೂಟವನ್ನು, ಶೆನ್ ಱು = ಹೋಗಿ, ಶೇರ್ ಮಿನ್ ಹಳೇ = ಸೇರಿರಿ. 



ಅಸಾಧ್ಯವಾದ ಕೋಪದ ಬೆಟ್ಟದ \(ಕಾಡಿನ\) ಹಂದಿಯೊಂದಾಗಿ, ವಿಸ್ತಾರವಾಗಿ ಹರಡಿರುವ ಕಡಲಿನ ಪ್ರವಾಹದ ಒಳಕ್ಕೆ ಹೊಕ್ಕೂ, ಮುಳುಗಿ, ಪರಿಮಳವನ್ನು ಬೀಸುವ ತೋಪುಗಳಿಂದ ಸುತ್ತುವರಿದಿರುವ ಭೂಲೋಕವನ್ನು, ಅಂದು, ಎತ್ತಿ ಉದ್ಧರಿಸಿದವನ ಪಾದಕಮಲಗಳನ್ನು ಸೇರಬೇಕೆಂಬ ಆಶೆಯಿಂದ ಕೂಡಿರುವವರೇ, ಸುಂದರವಾದ ಹೊನ್ನು, ಮುತ್ತು, ರತ್ನಗಳನ್ನು ತಂದು ಸೇನೆಗಳಿಂದ ಕೂಡಿದ ರಾಜರೂ ಪಲ್ಲವರಾಜನೂ ಸೇವೆಸಲ್ಲಿಸಿದ ಕೆಂಪು ಚಿನ್ನ ಮತ್ತು ರತ್ನಗಳಂತೆ ಇರುವ ಮಹಡಿಮನೆಗಳಿಂದ ಸುತ್ತುವರಿದಿರುವ ತಿಲ್ಲೈ ತಿರುಚಿತ್ರಕೂಟಕ್ಕೆ ಹೋಗಿ ಸೇರಿರಿ.



ಆಳ್ವಾರರು ಹೇಳುತ್ತಾರೆ: ಹಿಂದೆ, ಹಿರಣ್ಯಾಕ್ಷನು ಭೂಮಿಯನ್ನು ಕದ್ದು, ಅದರೊಂದಿಗೆ ಕಡಲಲ್ಲಿ ಅಡಗಿಕೊಂಡಾಗ, ಭಗವಂತನು ಕಾಡುಹಂದಿಯ ರೂಪವನ್ನು ತಳೆದು, ಕಡಲಲ್ಲಿ ಆಳಕ್ಕೆ ಮುಳುಗಿ, ಸಸ್ಯಸಮೃದ್ಧವೂ ಸುಂದರವೂ ಆದ ಭೂಮಿಯನ್ನು ಉದ್ಧರಿಸಿದನು. ಅದರಲ್ಲಿ ವಾಸಿಸುವ ಜನರನ್ನು ಉದ್ಧರಿಸುವುದು ಅವನಿಗೆ ಹೆಚ್ಚಲ್ಲ. ಭಗವಂತನ ಪಾದಾರವಿಂದಗಳನ್ನು ಸೇರಬೇಕೆಂಬ ಆಶೆಯುಳ್ಳವರೇ, ರಾಜಾಧಿರಾಜರು ತಮ್ಮತಮ್ಮ ವಿಶಿಷ್ಟಸೇನಾಪರಿವಾರದೊಂದಿಗೆ, ಹೊನ್ನು ಮುತ್ತು ರತ್ನಗಳನ್ನು ಸುರಿದು, ಪಾದಸೇವೆ ಸಲ್ಲಿಸಿದ ತಿಲ್ಲೈತಿರುಚಿತ್ರಕೂಟಕ್ಕೆ ಹೋಗಿ, ಭಗವಂತನನ್ನು ಭಜಿಸಿ ಪೂಜಿಸಿ, ಬಹಳ ಸುಲಭವಾಗಿ ಮುಕ್ತಿಯನ್ನು ಪಡೆಯಿರಿ. 



೪. ಅರುಮಾನಿಲ ಮನ್ ಱಳಪ್ಪಾನ್ ಕುಱಳಾಯ್

ಅವುಣನ್ಪೆರುವೇಳ್ವಿಯಿಲ್ ಶೆನ್ ಱಿರನ್ದು,

ಪೆರುಮಾನ್ ತಿರುನಾಮಮ್ ಪಿದಟ್ರಿನುನ್ದಮ್

ಪಿಱವಿತ್ತುಯರು ನೀಙ್ಗುದುಮೆನ್ನಱ್ ಪೀರ್,

ಕರುಮಾಕಡಲುಳ್ ಕಿಡನ್ದಾನುವನ್ದುಹವೈನಾ

ವಾವಿನಣೈಪ್ಪಳ್ಳಿಯಿನ್ ಮೇಲ್,

ತಿರುಮಾಲ್ ತಿರುಮಙ್ಗೈಯೊಡಾಡುತಿಲ್ಲೈ

ತ್ತಿರುಚ್ಚಿತ್ರಕೂಟಮ್ ಶೆನ್ ಱು ಶೇರ್ ಮಿನ್ ಹಳೇ. 



ಅರು = ಬಹಳ, ಮಾ = ದೊಡ್ಡ, ನಿಲಮ್ = ಭೂಮಿಯನ್ನು, ಅನ್ ಱು = ಅಂದು, ಅಳಪ್ಪಾನ್ = ಅಳೆಯುವುದಕ್ಕಾಗಿ, ಕುಱಳ್ ಆಹಿ = ವಾಮನರೂಪಿಯಾಗಿ, ಅವುಣನ್ = ರಾಕ್ಷಸನ,ಪೆರು = ದೊಡ್ಡ, ವೇಳ್ ವಿಯಿಲ್ ಶೆನ್ ಱು = ಯಾಗ ಶಾಲೆಗೆ ಹೋಗಿ, ಇರನ್ದು = ಯಾಚಿಸಿದ, ಪೆರುಮಾನ್ = ಸರ್ವೇಶ್ವರನ, ತಿರು = ಪವಿತ್ರವಾದ, ನಾಮಮ್ = ನಾಮವನ್ನು, ಪಿದಟ್ರಿ = ಒದರುತ್ತಾ, ನುಮ್ ತಮ್ = ನಿಮ್ಮನಿಮ್ಮ, ಪಿಱವಿ = ಜನ್ಮಗಳ, ತುಯರ್ = ದುಃಖವನ್ನು, ನೀಙ್ಗುದುಮ್ = ನೀಗಿಸಿಕೊಳ್ಳಬೇಕೆಂದು, ಎನ್ನಹಿಱ್ ಪೀರ್ = ನೆನೆಯುತ್ತಿರುವವರೇ \(ಭಾವಿಸಿಕೊಂಡಿರುವವರೇ\), ಕರು = ಕಪ್ಪಗೆ, ಮಾ = ಬಲುದೊಡ್ಡದಾದ, ಕಡಲ್ ಉಳ್ = ಕಡಲಲ್ಲಿ,ಕವೈ = ಕವಲು, ನಾ = ನಾಲಗೆಯ, ಅರವಿನ್ = ಹಾವಿನ, ಪಳ್ಳಿಯಿನ್ ಅಣೈ ಮೇಲ್ = ಮೆತ್ತನೆಯ \(ಮಲಗುವ\) ಹಾಸುಗೆಯ ಮೇಲೆ, ಉವನ್ದು = ಮೆತ್ತನೆಯ \(ಮಲಗುವ\) ಹಾಸುಗೆಯ ಮೇಲೆ, ಉವನ್ದು = ಆನಂದದಿಂದ, ಕಿಡನ್ದಾನ್ = ಪವಡಿಸಿರುವ, ತಿರುಮಾಲ್ = ಸರ್ವೇಶ್ವರನು, ತಿರುಮಙ್ಗೈಯೋಡು = ಶ್ರೀದೇವಿಯೊಡನೆ, ಆಡು = \(ನಿತ್ಯವಾಸಮಾಡುವ\) ವಿಹರಿಸುವ, ತಿಲ್ಲೈತಿರುಚಿತ್ರಕೂಟಮ್ = ತಿಲ್ಲೈತಿರುಚಿತ್ರಕೂಟವನ್ನು, ಶೆನ್ ಱು= ಹೋಗಿ, ಶೇರ್ ಮಿನ್ ಹಳೇ = ಸೇರಿರಿ. 



ದಿವ್ಯಾದ್ಭುತ ಸಾಮರ್ಥ್ಯವುಳ್ಳ ಸರ್ವೇಶ್ವರನ ಪವಿತ್ರನಾಮಗಳನ್ನು ಎಡೆಬಿಡದೆ ನೆನೆಯುತ್ತಾ ಉಚ್ಚರಿಸುತ್ತಾ ಮನುಷ್ಯನು ತನ್ನ ಜನ್ಮಜನ್ಮಾಂತರಗಳ ಪಾಪರಾಶಿಯನ್ನು ತೊಡೆದು ಹಾಕಬಹುದು. ಈ ಜನ್ಮದ ದುಃಖಸಂಕಟಗಳನ್ನು ತೊಲಗಿಸಿಕೊಳ್ಳಬಹುದು. ಪುನರ್ಜನ್ಮವನ್ನು ನೀಗಿಸಿಕೊಳ್ಳಬಹುದು. ಹೀಗೆ ಭಾವಿಸಿಕೊಂಡು, ಭಗವಂತನ ನಾಮೋಚ್ಚಾರಣೆ ಮಾಡುತ್ತಲೇ ಕಾಲಕಳೆಯುವ ಭಕ್ತರಿಗೆ ಆಳ್ವಾರರು ಹಿತವಚನವನ್ನು ನುಡಿಯುತ್ತಾರೆ. “ಅಪಾರವಾದ ಕಡಲಲ್ಲಿ ಶೇಷನಮೇಲೆ ಪವಡಿಸಿರುವ ಸರ್ವೇಶ್ವರನು ಶ್ರೀದೇವಿಯೊಡನೆ ವಿಹರಿಸುತ್ತಾ, ತಿಲ್ಲೈತಿರುಚಿತ್ರಕೂಟದಲ್ಲೇ ನೆಲಸಿದ್ದಾನೆ. ಅಲ್ಲಿಗೆ ಹೋಗಿ, ಭಗವಂತನ ಪಾದಾರವಿಂದಗಳನ್ನು ಸಂದರ್ಶಿಸಿ, ಅವನನ್ನು ಭಜಿಸಿ ಪೂಜಿಸಿ, ಸುಲಭವಾಗಿ ಮೋಕ್ಷವನ್ನು ಪಡೆಯಿರಿ”. 



ವಿಸ್ತಾರವಾದ ಭೂಲೋಕವನ್ನೆಲ್ಲಾ ತನ್ನ ಒಂದೇ ಹೆಜ್ಜೆಯಿಂದ ಅಳೆದುಕೊಂಡದ್ದು ವಾಮನ-ತ್ರಿವಿಕ್ರಮರ ಅದ್ಭುತ ಪರಾಕ್ರಮವೆಂಬುದು ಸ್ವಾಮಿಯ ಸಾಮರ್ಥದ ಒಂದು ನಿದರ್ಶನ ಮಾತ್ರ. 



೫. ಕೋಮಙ್ಗ ವಙ್ಗಕ್ಕಡಲ್ ವೈಯಮುಯ್ಯ

ಕ್ಕೂಲಮನ್ನರಙ್ಗಮ್ ಮೞುವಿಲ್ ತುಣಿಯ,

ತಾಮಙ್ಗಮರುಳ್ ಪಡೈತೊಟ್ಟವೆನ್ ಱಿ

ತ್ತವಮಾಮುನಿಯೈತ್ತಮಕ್ಕಾಕ್ಕಕಿಱ್ ಪೀರ್,

ಪೂಮಙ್ಗೈ ತಙ್ಗಿಯ, ಪ್ಪುಲಮಙ್ಗೈಮನ್ನಿ

ಪ್ಪುಹೞ್ ಮ್ಙ್ಗೈಯೊಙ್ಗುನ್ ತಿಹೞ್ ಪ್ಪುಹಳ್ ಶೇರ್,

ಶೇಮಙ್ಗೊಳ್ ಪೈಮ್ ಬೂಮ್ ಪೊೞಿಲ್ ಶೂೞ್ ನ್ದ

ತಿಲ್ಲೈತ್ತಿರುಚ್ಚಿತ್ರಕೂಟಮ್ ಶೆನ್ ಱು ಶೇರ್ ಮಿನ್ ಹಳೇ. 



ಕೋ = \(ದುಷ್ಟ\) ಕ್ಷತ್ರಿಯರು, ಮಙ್ಗ = ನಾಶವಾಗುವಂತೆಯೂ, ವಙ್ಗಮ್ ಕಡಲ್ = ದೊಡ್ಡ ಹಡಗುಗಳು ಸಂಚರಿಸುವ ಕಡಲಿನಿಂದ ಸುತ್ತುವರಿದ, ವೈಯಮ್ = ಭೂಲೋಕವು, ಉಯ್ಯ = ಉಜ್ಜೀವನಗೊಳ್ಳುವಂತೆಯೂ, ಕುಲಮನ್ನರ್ = ಶ್ರೇಷ್ಠರಾಜನ, ಅಙ್ಗಮ್ = ಅಂಗಗಳು, ಮೞುವಿಲ್ = ಗಂಡುಗೊಡಲಿಯಿಂದ, ತುಣಿಯ = ತುಂಡರಿಸುವಂತೆಯೂ, ತಾಮ್ = ತಾನೇ, ಅಙ್ಗು = ಆ, ಅಮರುಳ್ = ಯುದ್ಧರಂಗದಲ್ಲಿ, ಪಡೈತೊಟ್ಟ = ಆಯುಧವನ್ನು ಹಿಡಿದು, ವೆನ್ ಱಿ = ಜಯವನ್ನು ಪಡೆದ, ತವಮ್ = ತಪಸ್ವಿಯಾದ, ಮಾ = ಮಹಾ, ಮುನಿಯೈ = ಮುನಿಯನ್ನು, ತಮಕ್ಕೂ = ನಿಮ್ಮನ್ನು ಆಕ್ಕೂಹಿರ್ ಪೀರ್ = ಉದ್ಧರಿಸುವವನನಾಗಿ ಮಾಡಿಕೊಳ್ಳಲೆಳಸುವವರೇ, ಪೂ ಮಙ್ಗೈ = ಶ್ರೀದೇವಿಯು, ತಙ್ಗಿ = ತಂಗಿ ಇರುವ, ಪುಲಮ್ ಮಙ್ಗೈ = ಭೂದೇವಿಯು, ಮನ್ನಿ = ನೆಲಸಿರುವ, ಪುಹೞ್ ಮಙ್ಗೈ = ಕೀರ್ತಿದೇವಿಯು, ಎಙ್ಗುಮ್ = ಎಲ್ಲೆಲ್ಲಿಯೂ, ತಿಹೞ = ಬೆಳಗಲು, ಪುಹೞ್ ಶೇರ್ = ಹೊಗಳಿಕೆಯಿಂದ ಕೂಡಿದ, ಶೇಮಮ್ ಕೊಳ್ = ಕ್ಷೇಮದಿಂದಿರುವ, ಪೈ = ಹರಡಿದ ಸೊಬಗಿನ, ಪೂ ಪೊೞಿಲ್ = ಹೂದೋಟಗಳಿಂದ, ಶೂೞ್ ನ್ದ = ಸುತ್ತುವರಿದಿರುವ, ತಿಲ್ಲೈ ತಿರುಚಿತ್ರಕೂಟಮ್ = ತಿಲ್ಲೈ ತಿರುಚಿತ್ರಕೂಟವನ್ನು, ಶೆನ್ ಱು = ಹೋಗಿ, ಶೇರ್ಮಿನ್ ಹಳೇ = ಸೇರಿರಿ. 



ದುಷ್ಟಕ್ಷತ್ರಿಯರು ನಾಶವಾಗುವಂತೆಯೂ, ದೊಡ್ಡದೊಡ್ಡ ಹಡಗುಗಳು ಸಂಚರಿಸುವ ಕಡಲಿನಿಂದ ಸುತ್ತುವರಿದಿರುವ ಭೂಲೋಕವು ಉಜ್ಜೀವಿಸುವಂತೆಯೂ, ಶ್ರೇಷ್ಠನಾದ ರಾಜನ ಅಂಗಗಳು ಗಂಡುಗೊಡಲಿಯಿಂದ ತುಂಡರಿಸಿ ಬೀಳುವಂತೆಯೂ, ತಾನೇ ಆ ಯುದ್ಧಭೂಮಿಯಲ್ಲಿ ಆಯುಧವನ್ನು ಹಿಡಿದುಜಯಗಳಿಸಿದ ತಪಸ್ವಿಯಾದ ಮಹಾಮುನಿಯನ್ನು ನಿಮ್ಮ ಉದ್ಧಾರಕನನ್ನಾಗಿ ಮಾಡಿಕೊಳ್ಳಲೆಳಸುವವರೇ, ಶ್ರೀದೇವಿಯೂ ಭೂದೇವಿಯೂ ನಿತ್ಯವಾಸಮಾಡುವ ಮತ್ತು ಕೀರ್ತಿದೇವಿಯು ಎಲ್ಲೆಲ್ಲಿಯೂ ಬೆಳಗುವ ಹೊಗಳಿಕೆಯಿಂದ ಕೂಡಿದ ಕ್ಷೇಮದಿಂದಿರುವ ಹರಡಿದ ಸೊಬಗಿನ ಹೂದೋಟಗಳಿಂದ ಸುತ್ತುವರಿದಿರುವ ತಿಲ್ಲೈತಿರುಚಿತ್ರಕೂಟಕ್ಕೆ ಹೋಗಿ ಸೇರಿರಿ.



ಈ ಪಾಶುರದಲ್ಲಿ ಭಗವಂತನ ದಶಾವತಾರಗಳಲ್ಲಿ ಒಂದಾದ ಪರಶುರಾಮಾವತಾರದ ಹಿರಿಮೆಯನ್ನು ಆಳ್ವಾರರು ಹೊಗಳಿಹಾಡಿದ್ದಾರೆ. 



ಭಗವಂತನ ವಿಭವಾವತಾರಗಳನ್ನು ಅರಿತುಕೊಳ್ಳುವುದು ಸುಲಭವಲ್ಲ. ವಿಭವಾವತಾರಗಳಲ್ಲಿ ಮುಖ್ಯವೆಂದೂ ಅಮುಖ್ಯವೆಂದೂ ಎರಡು ಬಗೆಯಾಗಿ ವಿಂಗಡಿಸಿದ್ದಾರೆ. ಮುಖ್ಯವಾದ ವಿಭವವತಾರವನ್ನೂ ಸ್ವರೂರೂಪಾವೇಶಾವತಾರವೆಂದೂ ಶಕ್ತ್ಯಾವೇಶಾವತಾರವೆಂದೂ ಎರಡು ಬಗೆಯನ್ನು ಗುರುತಿಸುತ್ತಾರೆ. ಭಗವಂತನು ತನ್ನ ಸ್ವರೂಪದೊಡನೆ ಚೇತನರಲ್ಲಿ ಆವೇಶಹೊಂದುವಾಗ ಸ್ವರೂಪವೇಶವಿಭವಾದತಾರವುಂಟಾಗುತ್ತದೆ. ಪರಶುರಾಮ, ಬಲರಾಮ – ಇವರು ಈ ಬಗೆಯ ಅವತಾರಕ್ಕೆ ನಿದರ್ಶನ. ಈ ಅವತಾರಕ್ಕೆ ಕಾರಣವಾದ ಗುರಿಯನ್ನು ಸಾಧಿಸಿದ ಕೂಡಲೇ ಇದು ತಾನಾಗಿ ಅಡಗಿಹೋಗುತ್ತದೆ. ಶಕ್ತ್ಯಾವೇಶ ವಿಭವಾತಾರದಲ್ಲಿ ಭಗವಂತನು ತನ್ನ ಶಕ್ತಿಯ ಅಂಶವನ್ನು ಚೇತನರಲ್ಲಿ ಆವೇಶಗೊಳಿಸುತ್ತಾನೆ. ಅರ್ಜುನ, ವ್ಯಾಸ,- ಇವರು ಈ ಬಗೆಯ ಅವತಾರಕ್ಕೆ ನಿದರ್ಶನವೆನ್ನಬಹುದು. ಗುರಿಯನ್ನು ಸಾಧಿಸುವವರೆಗೆ ಮಾತ್ರವೇ ಆ ಚೇತನರಲ್ಲಿ ಭಗವಚ್ಛಕ್ತಿಯಿದ್ದು ಅದು ಸಾಧನೆಯಾದ ಕೂಡಲೇ ಶಕ್ತಿ ಅಳಿಯುತ್ತದೆ. 



ಪರಶುರಾಮಾವತಾರವೆಂದು ಈ ಬಗೆಯ ವಿಭವಾವತಾರವುಂಟಾದುದೇತಕ್ಕೆ? ಇದಕ್ಕೆ ಕಾರಣವೇ ದುಷ್ಟಶಕ್ತಿಯ ನಿರಸನ. ಈ ಅವತಾರದ ಕಥೆಯನ್ನು ಸಂಕ್ಷೇಪವಾಗಿ ಹೇಳಬಹುದು. ಹಿಂದೆ, ಕಾರ್ತವೀರ್ಯಾರ್ಜುನ ಎಂಬವನು ಒಬ್ಬ ಶ್ರೇಷ್ಠರಾಜ. ಅವನು ಹೈಹಯದೇಶರ ರಾಜ. ಮಾಹಿಷ್ಮತಿ ಎಂಬ ನಗರದಲ್ಲಿದ್ದ. ಅವನು ಶ್ರೀಮನ್ನಾರಾಯಣನ ಅಂಶವಾದ ದತ್ತಾತ್ರೇಯನನ್ನು ಆರಾಧಿಸಿ, ಆತನ ಅನುಗ್ರಹದಿಂದ ಸಾವಿರತೋಳುಗಳನ್ನೂ, ಶತ್ರುದುಸ್ಸಾಧ್ಯವಾದ ಪರಾಕ್ರಮವನ್ನೂ, ಅಪರಿಮಿತ ದೇಹಬಲವನ್ನೂ, ಆಣಿಮಾದ್ಯಷ್ಟ ಸಿದ್ಧಿಗಳನ್ನೂ ಪಡೆದುಕೊಂಡ. ಇದರಿಂದ, ಕೊಬ್ಬಿದವನಾಗಿ, ಒಂದು ದಿನ ಅವನು ತನ್ನ ಸ್ತ್ರೀಯರೊಡನೆ ರೇವಾನದಿಯಲ್ಲಿ ಜಲಕ್ರೀಡೆಯಾಡಲು ಬಂದ. ನದಿಯಲ್ಲಿ ನೀರು ಅದಕ್ಕೆ ತಕ್ಕಷ್ಟು ಇಲ್ಲದ ಕಾರಣ, ತನ್ನ ಸಾವಿರ ತೋಳುಗಳಿಂದ ಅದಕ್ಕೆ ಬಲವಾದ ಒಡ್ಡು ಕಟ್ಟಿದನು. ಅದೇ ಸಮಯದಲ್ಲಿ ಲಂಕೆಯ ರಾಜನಾದ ರಾವಣಾಸುರನು ಕಾರ್ತವೀರ್ಯನನ್ನು ಸೋಲಿಸಿಬಿಡಬೇಕೆಂದು ಬಯಸಿ, ತನ್ನ ಅಪಾರಸೇನೆಯನ್ನು ತಂದು ಆ ನದಿಯ ಮರಳದಂಡೆಯ ಮೇಲೆ ಬೀಡುಬಿಟ್ಟಿದ್ದನು. ಕಾರ್ತವೀರ್ಯನ ಒಡ್ಡಿನಿಂದ ನದಿಯಲ್ಲಿ ನೀರು ತುಂಬಿ, ಬೇರೆಬೇರೆ ಶಾಖೆಗಳಾಗಿ ರಭಸದಿಂದ ಹರಿಯಲು ಮೊದಲಾಯಿತು. ರಾವಣನ ಸೈನ್ಯವೆಲ್ಲ ಇದರಿಂದ ಕೊಚ್ಚಿಹೋಯಿತು. ಇದನ್ನು ಕಂಡು ರಾವಣನಿಗೆ ಕೋಪ ಬಂತು. ಕಾರ್ತವೀರ್ಯನೊಡನೆ ಯುದ್ಧಕ್ಕೆ ನಿಂತನು. ಕಾರ್ತವೀರ್ಯನು ಅವನನ್ನು ಒಂದು ಸಣ್ಣ ಕೋತಿಯನ್ನು ಕಟ್ಟುವಂತೆ ಕಟ್ಟಿ ಹಾಕಿ, ಬಹುಕಾಲ ಸೆರೆಯಲ್ಲಿಟ್ಟನು. ಅವನ ಅವಸ್ಥೆಯನ್ನು ಸ್ತ್ರೀಯರೆಲ್ಲರೂ ನೋಡಿ ಕೈತಟ್ಟಿ ನಕ್ಕರು. ಎಷ್ಟೋ ಕಾಲದ ಬಳಿಕ ರಾವಣನು ಸೆರೆಯಿಂದ ಮುಕ್ತನಾಗಿ ಲಂಕೆಯನ್ನು ಸೇರಿದನು. ಕಾರ್ತವೀರ್ಯನೆಂದರೆ ಅಷ್ಟು ಶಕ್ತಿವಂತ\! 



ಒಂದು ಸಲ ಈ ಕಾರ್ತವೀರ್ಯನು ಬೇಟೆಯಾಡಲು ಕಾಡಿಗೆ ಹೋದ. ಅಲ್ಲಿ ಸ್ವೇಚ್ಛೆಯಾಗಿ ಸಂಚರಿಸುತ್ತಾ, ಜಮದಗ್ನಿ ಮಹರ್ಷಿಗಳ ಆಶ್ರಮಕ್ಕೆ ಬಂದನು. ಅತಿಥಿಯಾಗಿ ಬಂದ ರಾಜನನ್ನು ಮಹರ್ಷಿಗಳು ಯಥೋಚಿತವಾಗಿ ಗೌರವಿಸಿದರು. ಸ್ವರ್ಗದಿಂದ, ತಮ್ಮ ತಪಶ್ಶಕ್ತಿಯಿಂದ, ಕಾಮಧೇನುವನ್ನು ಕರೆತರಿಸಿ, ಅದರ ಸಹಾಯದಿಂದ ಕಾರ್ತವೀರ್ಯನಿಗೂ ಅವನ ಪರಿವಾರಕ್ಕೂ ಅತ್ಯುತ್ತಮವಾದ ಆತಿಥ್ಯವನ್ನು ನಡೆಸಿದನು. ಕಾಡಿನ ಋಷಿಗೆ ಇಷ್ಟೆಲ್ಲ ಉಪಚಾರಮಾಡಲು ಹೇಗಾಯಿತು ಎಂದು ಕಾರ್ತವೀರ್ಯನಿಗೆ ತಿಳಿದ ಕೂಡಲೇ, ಅವನು ಅದಕ್ಕೆ ಮುಖ್ಯಆಧಾರವಾದ ಕಾಮಧೇನುವನ್ನು ಬಲಾತ್ಕಾರದಿಂದ ಎಳೆದುಕೊಂಡು ತನ್ನ ನಗರಕ್ಕೆ ಒಯ್ಯುವಂತೆ ತನ್ನವರಿಗೆ ಆಜ್ಞಾಪಿಸಿದನು. ಮಹರ್ಷಿಗಳು ಬೇಡವೆಂದರೂ, ಕಾಮಧೇನುವೇ ಅಡ್ಡಿಪಡಿಸಿದರೂ ಬಿಡಲಿಲ್ಲ. 



ಜಮದಗ್ನಿ ಮಹರ್ಷಿಗಳಿಗೆ ಪರಶುರಾಮನು ಒಬ್ಬ ಮಗ. ಅವನಿಗೆ ವಿಷ್ಣುಧನುಸ್ಸೂ ಗಂಡುಗೊಡಲಿಯೂ ಆಯುಧಗಳು. ಕಾರ್ತವೀರ್ಯನ ಹದ್ದುಮೀರಿದ ವರ್ತನೆ ಪರಶುರಾಮನಿಗೆ ತಿಳಿಯಿತು. ಕೂಡಲೇ, ಅವನು, ಕಾರ್ತವೀರ್ಯನನ್ನು ಬೆನ್ನಟ್ಟಿದನು. ಅವನನ್ನು ಹೋರಾಟದಲ್ಲಿ ಎದುರಿಸಿ, ಅವನ ಸಾವಿರ ತೋಳುಗಳನ್ನು ಕಡಿದುಹಾಕಿದನು. ಕಾರ್ತವೀರ್ಯನ ಅನೇಕ ಮಕ್ಕಳು ಪರಶುರಾಮನ ಅಮಿತ ಪರಾಕ್ರಮಕ್ಕೆ ಹೆದರಿ, ಕಾಮಧೇನುವನ್ನು ಅವನಿಗೆ ತಂದು ಒಪ್ಪಿಸಿಬಿಟ್ಟರು. ಆದರೆ, ಅವರು ತಮ್ಮ ದ್ವೇಷಬುದ್ಧಿಯನ್ನು ಬಿಟ್ಟುಬಿಡದೆ, ಎಲ್ಲರೂ ಒಟ್ಟುಗೂಡಿ, ಪರಶುರಾಮನಿಲ್ಲದ ಸಮಯವನ್ನು ಕಾದು, ಜಮದಗ್ನಿ ಮಹರ್ಷಿಯ ಆಶ್ರಮವನ್ನು ಪ್ರವೇಶಿಸಿ, ಆತನ ತಲೆಯನ್ನು ಕಡಿದು ಅದನ್ನು ತಮ್ಮೂರಿಗೆ ಕೊಂಡೊಯ್ದರು. ಪರಶುರಾಮನು ಆಶ್ರಮಕ್ಕೆ ಬಂದ ಕೂಡಲೇ, ಅವರ ಉದ್ಧಟನತನಕ್ಕೆ ಕಡುಕೋಪಗೊಂಡು, ತನ್ನ ಗಂಡುಗೊಡಲಿಯಿಂದಲೇ ಅವರೆಲ್ಲರನ್ನೂ ನಿರ್ನಾಮಗೊಳಿಸಿದನು. ಇದರಿಂದ ಆವೇಶಗೊಂಡು, ಕ್ಷತ್ರಿಯ ಕುಲವೇ ಭೂಮಿಯಲ್ಲಿಲ್ಲದಂತೆ ಮಾಡುವುದಾಗಿ ಫಣತೊಟ್ಟು ಇಪ್ಪತ್ತೊಂದು ಬಾರಿ ಭೂಪ್ರದಕ್ಷಿಣೆ ನಡೆಸಿ, ದುಷ್ಟಕ್ಷತ್ರಿಯರನೇಕರನ್ನು ನಿರ್ನಾಮಗೊಳಿಸಿದನು. 



ದಶರಥರಾಮನೆಂಬ ಕ್ಷತ್ರಿಯನು ಜನಕನಲ್ಲಿದ್ದ ಶಿವಧನುವನ್ನು ಮುರಿದು ಸೀತೆಯನ್ನು ಮದುವೆಯಾದನೆಂದು ಅವನಿಗೆ ತಿಳಿಯಿತು. ಸೀತಾಕಲ್ಯಾಣದ ಬಳಿಕ ಪರಿವಾರದೊಡನೆ ಶ್ರೀರಾಮನು ಅಯೋಧ್ಯೆಗೆ ಹಿಂತಿರುಗುತ್ತಿದ್ದಾಗ, ದಾರಿಯಲ್ಲಿ ಅವನನ್ನು ಪರಶುರಾಮನು ಅಡ್ಡಗಟ್ಟಿ, ತನ್ನಲ್ಲಿದ್ದ ವಿಷ್ಣುಧನುಸ್ಸಿಗೆ ಹೆದೆಯೇರಿಸೆಂದು ಅದನ್ನು ಒಡ್ಡಿದನು. ಭಗವಂತ ಅಂಶಾವತಾರನಾಡ ಶ್ರೀರಾಮನು ಆ ಧನುಸ್ಸಿಗೆ ಹೆದೆಯೇರಿಸಿದ್ದಲ್ಲದೆ, ಅದಕ್ಕೆ ’ಲಕ್ಷ್ಯ’ವೇನೆಂದು ಪರಶುರಾಮನನ್ನು ಕೇಳಿದನು. ಆಗ ಪರಶುರಾಮನು ತನ್ನ ತಹಶ್ಶಕ್ತಿಯನ್ನೆಲ್ಲಾ ಅದಕ್ಕೆ ಲಕ್ಷ್ಯವಾಗಿಟ್ಟು, ತನ್ನ ಹಿಂದಿನ ’ಆವೇಶ’ ಶಕ್ತಿಯನ್ನೆಲ್ಲಾ ಕಳೆದುಕೊಂಡು, ಮತ್ತೆ ಮುನಿವರನಾಗಿ ಶ್ರೀರಾಮನನ್ನು ತಪಸ್ಸಿಗೆ ಹೋದನು. ಅದರೊಂದಿಗೆ ಪರಶುರಾಮಾವತಾರ ಸಮಾಪ್ತಿಯಾಯಿತು. ಪರಶುರಾಮನು ತನ್ನ ತಾಯಿಯಾದ ರೇಣುಕಾದೇವಿಯನ್ನೂ ತನ್ನ ತಮ್ಮಂದಿರನ್ನೂ ತನ್ನ ತಂದೆಯ ಆಜ್ಞೆಯಂತೆ ಕಡಿದು ಹಾಕಿದ್ದೂ, ಮತ್ತೆ ತಮ್ಮ ತಂದೆಯನ್ನು ಮೆಚ್ಚಿಸಿ ಅವರೆಲ್ಲರನ್ನೂ ಜೀವಂತವಾಗಿ ಪಡೆದದ್ದೂ ಪರಶುರಾಮಾವತಾರದ ಮತ್ತೊಂದು ಅಚ್ಚರಿಯ ಭಾಗ. ಅದನ್ನು ಇಲ್ಲಿ ಬೆಳೆಸಿಲ್ಲ. 



ಆಳ್ವಾರರು ಹೇಳುತ್ತಾರೆ: ಮಹಾತಪಸ್ವಿಯೂ ಅಮಿತ ಪರಾಕ್ರಮಿಯೂ, ದಿವ್ಯತೇಜಸ್ವಿಯೂ, ಮಹಾಮುನಿಯೂ ಆದ ಪರಶುರಾಮನನ್ನು ಉಪಾಸಿಸುವವರೇ, ಶ್ರೀದೇವಿ, ಭೂದೇವಿ, ಕೀರ್ತಿದೇವಿಗಳೊಡನೆ ರಮ್ಯವಾದ ಪ್ರಕೃತಿಯ ನಡುವೆ ಬೆಳಗುವ ಭಗವಂತನನ್ನು ತಿಲ್ಲೈ ತಿರು ಚಿತ್ರಕೂಟಕ್ಷೇತ್ರದಲ್ಲಿಯೇ ಕಂಡು ಆಶ್ರಯಿಸಿ, ಭಜಿಸಿ ಪೂಜಿಸಿ, ಸುಲಭವಾಗಿ ಮುಕ್ತಿಯನ್ನು ಪಡೆಯಿರಿ. 



ಭಗವಂತನ ಬಲಭಾಗದಲ್ಲಿ ಶ್ರೀದೇವಿಯೂ ಎಡಬಾಗದಲ್ಲಿ ಭೂದೇವಿಯೂ ನಿತ್ಯವಾಸಮಾಡುತ್ತಾರೆ. ಕೀರ್ತಿದೇವಿಯೆಂಬ ಮತ್ತೊಬ್ಬ ಮಹಿಷಿ ಭಗವಂತನ ಕೀರ್ತಿಯಲ್ಲಿ ಎಡೆಬಿಡದೆ ಎಲ್ಲೆಲ್ಲಿಯೂ ಹರಡುವುದರಲ್ಲಿ ನಿರತಳಾಗಿದ್ದಾಳೆ. ಈ ಮೂವರು ಪಟ್ಟ ಮಹಿಷಿಯರಿಂದ ಕೂಡಿದ ಭಗವಂತನು ತಿಲ್ಲೈತಿರುಚಿತ್ರಕೂಟದಲ್ಲಿಯೇ ನೆಲೆಗೊಂಡಿದ್ದಾನೆ, ಎಂಬುದು ಇಲ್ಲಿಯ ವಿವರಣೆಯೆನಿಸುತ್ತದೆ. 



೬. ನೆಯ್ ವಾಯೞಲಮ್ಬು ತುರನ್ದು ಮುನ್ನೀರ್ ತುಣಿಯ

ಪ್ಪಣಿಕೊಣ್ಡಣಿಯಾರ್ ನ್ದು, ಇಲಙ್ಗು

ಮೈಯಾರ್ ಮಣಿ ವಣ್ಣನೈ ಯೆಣ್ಣಿನುನ್ದಮ್

ಮನತ್ತೇ ಯಿರುತ್ತುಮ್ಬಡಿ ವಾೞವಲ್ಲೀರ್,

ಅವ್ವಾಯಿಳ ಮಙ್ಗೈಯರ್ ಪೇಶವುನ್ದಾನ್

ಅಱುಮಾಮಱೈಯನ್ದಣರ್ ಶಿನ್ದೈಪುಹ,

ಶೆವ್ವಾಯ್ ಕ್ಕಿಳಿ ನಾನ್ ಮಱೈ ಪಾಡು ತಿಲ್ಲೈ

ತ್ತಿರುಚ್ಚಿತ್ರಕೂಟಮ್ ಶೆನ್ ಱು ಶೇರ್ ಮಿನ್ ಹಳೇ. 



ನೆಯ್ ವಾಯ್ = ಬಹಳ ಹರಿತವಾದ ಬಾಯುಳ್ಳ, ಅೞಲ್ = ಬೆಂಕಿಯನ್ನುಗುಳುವ, ಅಮ್ಬು = ಬಾಣವನ್ನು, ತುರನ್ದು = ಪ್ರಯೋಗಿಸಿ, ಮುನ್ನೀರ್ = ಸಮುದ್ರವನ್ನು, ತುಣಿಯ = ನಾಶಪಡಿಸಲು ಯತ್ನಿಸಿ, ಪಣಿಕೊಣ್ಡು = \(ಅವನ\) ಸೇವೆಯನ್ನು ಪಡೆದು, ಅಣಿ ಆರ್ ನ್ದ = ಆಭರಣಗಳಿಂದ ತುಂಬಿ, ಇಲಙ್ಗು = ಬೆಳಗುವ, ಮೈ ಆರ್ = ಕಪು ತುಂಬಿದ, ಮಣಿವಣ್ನನೈ = ನೀಲಮಣಿಯ ಬಣ್ಣದವನನ್ನು, ಎಣ್ಣಿ = ಚಿಂತಿಸಿ, ನುನ್ದಮ್ = ನಿಮ್ಮ ನಿಮ್ಮ, ಮನತ್ತೇ = ಮನದಲ್ಲಿ, ಇರುತ್ತುಮ್ ಪಡಿ = ಸ್ಥಿರಗೊಳಿಸುವಂತೆ, ವಾೞವಲ್ಲೀರ್ = ಬದುಕಬಲ್ಲವರೇ, ಅವ್ವಾಯ್ = ಅಂಥ ಬಾಯಿಯುಳ್ಳ, ಇಳಮಙ್ಗೈಯರ್ = ಎಳೆಯ ಹೆಂಗಳು, ಪೇಶವುಮ್ = ಹೇಳುತ್ತಿರಲು\(ಮಾತನಾಡುತ್ತಿರಲು\), ತಾನ್ = ಅದು, ಅಱುಮ್ = ಬಹಳ ಮಹತ್ತಾದ, ಮಱೈ = ವೇದಪಂಡಿತರಾದ, ಅನ್ದಣರ್ = \(ವೈದಿಕ\) ಬ್ರಾಹ್ಮಣರ, ಶಿನ್ದೈಪುಹ = ಮನಸ್ಸನ್ನು ಹೋಗುತ್ತಿರಲು, ಶೆಮ್ ವಾಯ್ ಕಿಳಿ = ಕೆಂಪುಬಾಯಿನ ಗಿಣಿಯು, ನಾನ್ ಮಱೈಪಾಡು = ನಾಲ್ಕುವೇದಗಳನ್ನು ಹಾಡುತ್ತಿರುವ, ತಿಲ್ಲೈತಿರುಚಿತ್ರಕೂಟಮ್ = ತಿಲ್ಲೈತಿರು ಚಿತ್ರಕೂಟವನ್ನು, ಶೆನ್ ಱು = ಹೋಗಿ, ಶೇರ್ಕ್ ಮಿನ್ ಹಳೇ = ಸೇರಿರಿ. 



ಈ ಪಾಶುರದಲ್ಲಿ ಭಗವಂತನ ರಾಮಾವತಾರದ ಹಿರಿಮೆಯನ್ನು ಆಳ್ವಾರರು ಕೊಂಡಾಡಿದ್ದಾರೆ. ಯಾರ ಮೇಲೆ ಕೋಪಿಸಿಕೊಂಡರೂ ಸಹ, ಅವನು ಶರಣು ಹೊಕ್ಕನೆಂದರೆ, ಅವನು ಕಡುಶತ್ರುವೇ ಆದರೂ ಸಹ ಅವನನ್ನು ಮನ್ನಿಸಿ ತನ್ನವನನ್ನಾಗಿ ಮಾಡಿಕೊಳ್ಳುವ ಕಾರುಣ್ಯ ಶ್ರೀರಾಮನದು. ರಾವಣನ ತಮ್ಮನಾದ ವಿಭೀಷಣಿಗೆ ಅಭಯಪ್ರದಾನ ಮಾಡಿದ್ದೂ ಲಂಕೆಯ ರಾಜ್ಯವನ್ನು ರಾವಣವಧೆಯ ನಂತರ ಅವನಿಗೆ ಕಟ್ಟಿದ್ದೂ ಒಂದು ನಿದರ್ಶನ. ವಿಭೀಷಣನು ಶ್ರೀರಾಮನಿಗೆ ಹೇಳಿದನು “ಸ್ವಾಮೀ, ಲಂಕೆಯನ್ನು ಸೇರಬೇಕಾದರೆ ಸಮುದ್ರವನ್ನು ದಾಟಬೇಕು. ಅದಕ್ಕಾಗಿ, ತಮಗೂ ತಮ್ಮ ಸೈನ್ಯಕ್ಕೂ ಎಡೆಕೊಡುವಂತೆ ಸಮುದ್ರರಾಜನನ್ನು ಕೇಳಬೇಕಲ್ಲವೇ?” ಶ್ರೀರಾಮನು ಹಾಎಯೇ ಕಾದುನೋಡಿದನು. ಸಮುದ್ರರಾಜನ ಅಲಕ್ಷ್ಯವನ್ನು ಕಂಡು ಶ್ರೀರಾಮನು ತೀಕ್ಷ್ಣವಾದ ಅಂಬನ್ನು ತೊಟ್ತು ಸಮುದ್ರವನ್ನೇ ಶೋಷಿಸಿಬಿಡುವೆನೆಂದೂ ಆಗ ಸೇನೆಯು ಸುಲಭವಾಗಿ ನಡೆದು ಹೋಗುಬಹುದೆಂದೂ ಸಿದ್ಧವಾಗಿ ನಿಂತನು. ಅದನ್ನು ಕಂಡು ಸಮುದ್ರರಾಜನು ನಡುನಡುಗುತ್ತಾ ಸಮುದ್ರಕ್ಕೆ ಸೇತುವೆ ಕಟ್ಟಬೇಕೆಂದೂ ದಕ್ಕೆ ತಾನು ಸಹಾವನ್ನು ಮಾಡುವುದಾಗಿಯೂ ಶ್ರೀರಾಮನಲ್ಲಿ ನಮ್ರನಾಗಿ ಪ್ರಾರ್ಥಿಸಿಕೊಂಡನು. ಶ್ರೀರಾಮನ ಕಾರುಣ್ಯಕ್ಕೆ ಇನ್ನೊಂದು ನಿದರ್ಶನವಿದು. ಭಗವಂತನು ಪರಮಕರುಣಾಳು. ಅವನೀಗ ಭಕ್ತರ ಉದ್ಧಾರಕ್ಕಾಗಿ ತಿಲ್ಲೈತಿರು ಚಿತ್ರಕೂಟದಲ್ಲಿ ನೆಲಸಿದ್ದಾನೆ. 



ತಿಲ್ಲೈ ತಿರುಚಿತ್ರಕೂಟವು ಪುರಾತನ ಸಂಸ್ಕೃತಿಯಿಂದ ಕೂಡಿದ್ದು. ಅಲ್ಲಿ ಎಲ್ಲೆಲ್ಲಿಯೂ ವೇದಘೋಷವು ತುಂಬಿ ತುಳುಕುತ್ತದೆ. ವೇದಪಾರಂಗತರಾದ ವೈದಿಕ ಬ್ರಾಹ್ಮಣರು ತಾವು ಅಧ್ಯಯನ ಅಧ್ಯಾಪನ ಮಾಡುವ ನಾಲ್ಕುವೇದಗಳಲ್ಲಿಯೂ ಪ್ರತಿಪಾದಿತವಾದ ನಿಜವಸ್ತುವಾದ ಭಗವಂತನನ್ನು ಅವರ ಮನದಲ್ಲಿ ಸ್ಥಿರವಾಗಿ ನೆಲೆಗೊಳಿಸಿ, ಅವನನ್ನೇ, ಕುರಿತು ಚಿಂತಿಸುತ್ತಿರುತ್ತಾರೆ. ಎಳೆಯ ವಯಸ್ಸಿನ ಹೆಣ್ಣುಮಕ್ಕಳೂ ಸಹ ಆಡುವ ಮಾತುಗಳಲ್ಲಿ ವೇದವಾಕ್ಯಗಳು ತುಂಬಿರುತ್ತವೆ. ಇನ್ನೂ ಹೇಳುವುದಾದರೆ, ಅಲ್ಲಿ ವಾಸಿಸುವ ಗಿಳಿಗಳು ಹಾಡುವುದೆಲ್ಲ ನಾಲ್ಕುವೇದಗಳೇ\! ವೇದಾಭ್ಯಾಸದ ಮಹಿಮೆ ಆ ಕ್ಷೇತ್ರದಲ್ಲಿ ಎಷ್ಟು ಗಾಢವಾದದ್ದು\! 



೭. ಮೌವಲ್ ಕುೞಲಾಯ್ ಚ್ಚಿ ಮೆನ್ ದೋಳ್ ನಯನ್ದು

ಮಕರಂಜುೞಲಚ್ಚುವಿಲ್ ನೀರ್ ಪಯನ್ದ,

ದೆಯ್ ವತ್ತಿರುಮಾ ಮಲರ್ ಮಙ್ಗೈತಙ್ಗು

ತಿರುಮಾರ್ ಬನೈಚ್ಚಿನ್ದೈಯುಳ್ ವೈತ್ತುಮೆನ್ ಬೀರ್,

ಕಾವೈಕ್ಕಳಿಟ್ರಿನ್ ಮರುಪ್ಪುಮ್ ಪೊರುಪ್ಪಿಲ್

ಕಮೞ್ ಶನ್ದುಮನ್ದಿನಿವಾ ವಲಙ್ಗೊಳ್,

ದೆಯ್ ವ ಪ್ಪುನಲ್ ಶೂೞ್ ನ್ದೞಹಾಯ ತಿಲ್ಲೈ

ತ್ತಿರುಚ್ಚಿತ್ರಕೂಟಮ್ ಶೆನ್ ಱು ಶೇರ್ ಮಿನ್ ಹಳೇ\! 



ಮೌವಲ್ = ಮಲ್ಲಿಗೆ ಹೂ ಮುಡಿದ, ಕುೞಲ್ = ತಲೆಗೂದಲಿನ, ಆಯ್ ಚ್ಚಿ = ಗೊಲ್ಲತಿಯ, ಮೆಲ್ ತೋಳ್ = ಮೃದುವಾದ ತೋಳುಗಳನ್ನು, ನಯನ್ದು = ಪ್ರೇಮಿಸಿ, ಮಕರಮ್ = ಜಲಚರಗಳು, ಶುೞಲ = ಸುತ್ತಿಭ್ರಮಿಸುವಂತೆ, ಶುೞಲ್ ನೀರ್ = ಸುಳಿಯ ನೀರು, ಪಯನ್ದ = ಪಡೆದ, ದೆಯ್ ವಮ್ = ದಿವ್ಯವಾದ, ತಿರು = ಪವಿತ್ರವಾದ, ಮಾ ಮಲರ್ = ದೊಡ್ಡ ಹೂವಿನ, ಮಙ್ಗೈ = ಕನ್ನಿಕೆಯು, ತಙ್ಗು = ನೆಲಸಿರುವ, ತಿರುಮಾರ್ ಬನೈ = ಶ್ರೇಷ್ಠವಾದ ವಕ್ಷವನ್ನುಳ್ಳವನನ್ನು, ಚಿನ್ದೈಯುಳ್ ವೈತುಮ್ ಎನ್ ಬೀರ್ = ಚಿಂತನೆಯಲ್ಲಿ ಇಡಬೇಕೆನ್ನುವರೇ, ಕಾವೈ = ಕೊಬ್ಬಿದ, ಕಳಿಟ್ರಿನ್ = ಆನೆಯ, ಮರುಪ್ಪುಮ್ – ದಂತಗಳನ್ನೂ, ಪೊರುಪ್ಪಿಲ್ = ಬೆಟ್ಟದಲ್ಲಿರುವ, ಕಮಳ್ = ಪರಿಮಳದಿಂದ ಕೂಡಿದ, ಶನ್ದುಮ್ = ಚಂದನ ವೃಕ್ಷಗಳನ್ನೂ, ಉನ್ದಿ = ತಳ್ಳಿಕೊಂಡು, ನಿವಾ = ನಿವಾನದಿಯು, ವಲಙ್ಗೊಳ್ = ಬಲವಂದು ಹರಿಯುವ, ದೆಯ್ ವಮ್ = ದಿವ್ಯವಾದ, ಪುನಲ್ = ಸರೋವರದಿಮ್ದ, ಶೂೞ್ ನ್ದ = ಸುತ್ತುವರಿದಿರುವ, ಅೞಹಾಯ = ಸುಂದರವಾದ, ತಿಲ್ಲೈ ತಿರುಚಿತ್ರಕೂಟಮ್ = ಶಿಲ್ಲೈತಿರು ಚಿತ್ರಕೂಟವನ್ನು, ಶೆನ್ ಱು = ಹೋಗಿ, ಶೇರ್ ಮಿನ್ ಹಳೇ = ಸೇರಿರಿ. 



ಮಲ್ಲಿಗೆ ಹೂ ಮುಡಿದ ತಲೆಗೂದಲಿನ ಗೊಲ್ಲತಿಯ ಮೃದುತೋಳುಗಳನ್ನು ಪ್ರೇಮಿಸಿ, ಜಲಚರಗಳು ಸುತ್ತಿಭ್ರಮಿಸುವಂತೆ ಸುಳಿಯ ನೀರಿನಲ್ಲಿ ಹುಟ್ಟಿದ ದಿವ್ಯಪವಿತ್ರವಾದ ದೊಡ್ಡ ಹೂವಿನ ಕನ್ನಿಕೆಯು ನೆಲಸಿರುವ ಶ್ರೇಷ್ಠವಾದ ವಕ್ಷಸ್ಥಳವನ್ನುಳ್ಳವನನ್ನು ಚಿಂತನೆಯಲ್ಲಿರಿಸಿಕೊಳ್ಳಬೇಕೆನ್ನುವರೇ. ಕೊಬ್ಬಿದ ಆನೆಯದಂತಗಳನ್ನೂ, ಬೆಟ್ಟದಲ್ಲಿರುವ ಶ್ರೀಗಂಧದ ಮರಗಳನ್ನೂ ತಳ್ಳಿಕೊಂಡು ನಿವಾನದಿಯು ಬಲವಂದು ಹರಿಯುವ ದಿವ್ಯವಾದ ಸರೋವರಗಳಿಂದ ಸುತ್ತುವರಿದಿರುವ ಸುಂದರವಾದ ತಿಲ್ಲೈತಿರುಚಿತ್ರಕೂಟವನ್ನು ಹೋಗಿ ಸೇರಿರಿ. 



’ಮಲ್ಲಿಗೆ ಹೂ ಮುಡಿದ ತಲೆಗೂದಲಿನ ಗೊಲ್ಲತಿ’ ಎಂದರೆ ನೀಳಾದೇವಿ’ ದೊಡ್ಡ ಹೂವಿನಲ್ಲಿ ಹುಟ್ಟಿದ ಕನ್ನಿಕೆ’ ಎಂದರೆ ಶ್ರೀದೇವಿ. 



ನೀಳಾದೇವಿಯನ್ನು ಪ್ರೇಮಿಸಿದವನೂ ಶ್ರೀದೇವಿಯನ್ನು ವರಿಸಿ ಅವಳಿಗೆ ತನ್ನ ವಕ್ಷದಲ್ಲಿಯೇ ನಿತ್ಯವಾಸಮಾಡಲು ಅವಕಾಶಕೊಟ್ಟವನೂ ಶ್ರೀಮನ್ನಾರಾಯಣನು. ಅವನನ್ನು ಎಡೆಬಿಡದೆ ಚಿಂತನೆಯಲ್ಲಿ ಇರಿಸಿಕೊಳ್ಳಬೇಕೆನ್ನುವ ಭಕ್ತರಿಗೆ ಆಳ್ವಾರರು ಹೇಳುತ್ತಾರೆ. ನೀವು ತಪ್ಪದೆ ನಿವಾ ಎಂಬ ಪುಣ್ಯನದಿ ಹರಿಯುವ ದಿವ್ಯವಾದ ತಿಲ್ಲೈ ತಿರುಚಿತ್ರಕೂಟಕ್ಕೆ ಹೋಗಿ, ಸ್ವಾಮಿಯ ದರ್ಶನ ಪಡೆದು, ಅವನನ್ನು ಆಶ್ರಯಿಸಿ, ಮುಕ್ತಿ ಪಡೆಯಿರಿ. 



೮. ಮಾವಾಯಿನಙ್ಗಮ್ ಮದಿಯಾದು ಕೀಱಿ

ಮಱೈಮಾಮುದುಹುನ್ ಱಿಡುತ್ತು, ಆಯರ್ ತಙ್ಗಳ್

ಕೋವಾಯ್ ನಿರೈಮೇಯ್ ತ್ತುಲಹುಣ್ಡ ಮಾಯನ್

ಕುರೈಮಾ ಕೞಲ್ ಕೂಡುಙ್ಗುಱಿಪ್ಪುಡೈಯೀರ್,

ಮೂವಾಯಿರ ನಾನ್ ಮಱೈಯಾಳಾರ್ ನಾಳುಮ್ 

ಮುಱೈಯಾಲ್ ವಣಙ್ಗ ವಣಙ್ಗಾಯ ಶೋದಿ,

ತೇವಾದಿ ದೇವನ್ ತಿಹೞ್ ಕಿನ್ ಱ ತಿಲ್ಲೈ

ತ್ತಿರುಚ್ಚಿತ್ರಕೂಡಮ್ ಶೆನ್ ಱು ಶೇರ್ ಮಿನ್ ಹಳೇ. 



ಮಾ = ಕುದುರೆಯ, ವಾಯಿನ್ = ಬಾಯಿಯ ಮೂಲಕ, ಅಙ್ಗಮ್ = ಅದರ ಒಡಲನ್ನು, ಮದಿಯಾದು = ಲಕ್ಷಿಸದೆ, ಕೀಱಿ = ಸೀಳೀದವನೂ, ಮೞೈ = ಮಳೆಗಾಗಿ, ಮಾ = ದೊಡ್ಡ, ಮುದು = ಪುರಾತನವಾದ, ಕುನ್ ಱು = ಬೆಟ್ಟವನ್ನು, ಎಡುತ್ತು = ಎತ್ತಿಹಿಡಿದವನೂ, ಆಯರ್ ತಙ್ಗಳ್ = ಗೋವಳರ, ಕೋ ಆಯ್ = ಒಡೆಯನಾದವನೂ, ನಿರೈ = ಹಸುಗಳ ಮಂದೆಯನ್ನು, ಮೇಯ್ ತ್ತು = ಮೇಯಿಸಿದವನೂ, ಉಲಹು ಉಣ್ಡ ಮಾಯನ್ = ಲೋಕಗಳನ್ನು ಉಂಡವನೂ, ಮಾಯಾವಿಯೂ, ಆದ ಲೋಕೇಶ್ವರನ, ಕುರೈ ಮಾಕೞಲ್ = ಸದ್ದುಮಾಡುವ ಸುಂದರವಾದ ತಿರುವಡಿಗಳನ್ನು, ಕೂಡುಮ್ = ಸೇರಬೇಕೆಂಬ, ಕುಱಿಪ್ಪು = ಗುರಿಯನ್ನು, ಉಡೈಯೀರ್ = ಉಳ್ಳವರೇ, ಮೂವಾಯಿರಮ್ = ಮೂರು ಸಾವಿರ, ನಾನ್ ಮಱೈಯಾಳರ್ = ವೇದವಿದ್ವಾಂಸರು, ನಾಳುಮ್ = ಅನುದಿನವೂ, ಮುಱೈಯಾಲ್ = ಕ್ರಮವಾಗಿ \(ವಿಧಿವತ್ತಾಗಿ\), ವಣಙ್ಗು = ಭಜಿಸುವ \(ಪೂಜಿಸುವ\), ಅಣಙ್ಗು ಆಯ = ಅಪ್ರಾಕೃತವಾದ, ಶೋದಿ = ಜ್ಯೋತಿಸ್ವರೂಪನಾದ, ತೇವಾದಿ ತೇವನ್ = ದೇವಾಧಿದೇವನು, ತಿಹೞ್ ಹಿನ್ ಱ = ಬೆಳಗುತ್ತಿರುವ, ತಿಲ್ಲೈ ತಿರುಚಿತ್ರಕೂಟಮ್ = ತಿಲ್ಲೈತಿರುಚಿತ್ರಕೂಟವನ್ನು, ಶೆನ್ ಱು= ಹೋಗಿ, ಶೇರ್ ಮಿನ್ ಹಳೇ = ಸೇರಿರಿ. 



ಕುದುರೆಯ ಬಾಯಿಯ ಮೂಲಕ ಅದರ ಒಡಲನ್ನು, ನಿರ್ಲಕ್ಷವಾಗಿ ಸೀಳಿದವನೂ, ಮಳೆಗಾಗಿ ದೊಡ್ಡ ಹಳೆಯ ಬೆಟ್ಟವನ್ನು ಎತ್ತಿಹಿಡಿದವನೂ, ಗೋವಳರ ಒಡೆಯನಾದವನೂ, ದನಕರುಗಳ ಮಂದೆಗಳನ್ನು ಮೇಯಿಸಿದವನೂ, ಲೋಕಗಳನ್ನುಂಡವನೂ, ಅದ್ಭುತಕಾರಿಯೂ ಆದ ಲೋಕೇಶ್ವರನ ಸದ್ದುಮಾಡುವ ಸುಂದರವಾದ ತಿರುವಡಿಗಳನ್ನು ಸೇರಬೇಕೆಂಬ ಗುರಿಯನ್ನುಳ್ಳವರೇ, ಮೂರುಸಾವಿರ ವೇದವಿದ್ವಾಂಸರು ಅನುದಿನವೂ ವಿಧಿವತ್ತಾಗಿ ಪೂಜಿಸುವ ಅಪ್ರಾಕೃತಜ್ಯೋತಿಸ್ವರೂಪನಾದ ದೇವಾಧಿದೇವನು ಬೆಳಗುತ್ತಿರುವ ತಿಲ್ಲೈತಿರುಚಿತ್ರಕೂಟವನ್ನು ಹೋಗಿ ಸೇರಿರಿ. 



ಸರ್ವಲೋಕೇಶ್ವರನು ಶ್ರೀಕೃಷ್ಣನಾಗಿ ಅವತರಿಸಿದಾಗ ನಡೆಸಿದ ಅದ್ಭುತಕಾರ್ಯಗಳು ಅನೇಕ. ಕೇಶಿಯೆಂಬ ರಾಕ್ಷಸನು ಕುದುರೆಯ ರೂಪದಲ್ಲಿ ಕೃಷ್ಣನನ್ನು ಕೊಲ್ಲಬೇಕಾಗಿ ಬಂದಾಘ, ಅವನ ಬಾಯೊಳಕ್ಕೆ ಕೃಷ್ಣನು ತನ್ನ ತೋಳನ್ನು ತೂರಿಸಿ ಬಲು ಸರಾಗವಾಗಿ ಅವನ ದೇಹವನ್ನೇ ಸೀಳಿಹಾಕಿ, ಅವನನ್ನು ಕೊಂದನು. ದೇವೇಂದ್ರನ ಕಡುಕೋಪ ಪರಿಣಾಮವಾದ ಬಲುಬಿರುಸು ಮಳೆಯನ್ನು ತಡೆಯುವುದಕ್ಕಾಗಿ, ಗೋವರ್ಧನಗಿರಿಯನ್ನೇ ಎತ್ತಿಹಿಡಿದು ಅದರ ಅಡಿಯಲ್ಲಿ ಗೋವಳರನ್ನೂ ದನಕರುಗಳನ್ನೂ ರಕ್ಷಿಸಿದನು. ಗೋಕುಲದ ಒಡೆಯನಾದ ನಂದಗೋಪನ ಮಗನಾಗಿ ಬೆಳೆದು ಗೋವಳರ ಅಚ್ಚು ಮೆಚ್ಚಿನ ಒಡೆಯನೇ ಆದನು. ಗೋವಳರ ಕುಲದಲ್ಲಿ ಹುಟ್ಟಿ ಬೆಳೆದ ಕಾರಣದಿಂದ ಇತರ ಗೋವಳರಂತೆಯೇ ಅವನೂ ದನಕರುಗಳನ್ನು ಮೇಯಿಸುವ ಕೆಲಸವನ್ನು ಸಂತೋಷದಿಂದ ಮಾಡಿದನು. ಹಿಂದೆ, ಪ್ರಳಯ ಕಾಲಬಂದಿದ್ದಾಗ, ಇಡಿಯ ಬ್ರಹ್ಮಾಂಡವನ್ನೇ ಕಬಳಿಸಿಬಿಟ್ಟವನು. ಭಗವಂತನ ಒಂದೊಂದು ಅದ್ಭುತಕಾರ್ಯದಿಂದಲೂ ಅವನು ’ಮಾಯವಿ’ ಆದವನೇ. ಮನೋಹರವಾಗಿ ಸದ್ದುಮಾಡುವ ಅವನ ತಿರುವಡಿಗಳನ್ನು ಸೇರುವುದೇ ಗುರಿಯಾಗಿ ಮಾದಿಕೊಂಡಿರುವ ಸದ್ಭಕ್ತರಿಗೆ ಆಳ್ವಾರರು ಹೇಳುತ್ತಾರೆ: ನೀವು ಪುಣ್ಯಕ್ಷೇತ್ರವಾದ ತಿಲ್ಲೈತಿರುಚಿತ್ರಕೂಟಕ್ಕೆ ಹೋಗಿ. ಅಲ್ಲಿ ಭಗವಂತನು ಅಪ್ರಾಕೃತಜ್ಯೋತಿಸ್ವರೂಪನಾಗಿ ಬೆಳಗುತ್ತಿದ್ದಾನೆ. ಅವನಿಗೆ ಅನುದಿನವೂ ಮೂರುಸಾವಿರ ಮಂದಿ ವೇದವಿದ್ವಾಂಸರಾದ ಸದ್ಬ್ರಾಹ್ಮಣರು ವಿಧಿವತ್ತಾಗಿ ಪೂಜೆಸಲ್ಲಿಸುತ್ತಾರೆ. ನೀವು ಆ ದೇವಾಧಿದೇವನ ದರ್ಶನ ಲಾಭವನ್ನು ಪಡೆಯಿರಿ. ಮತ್ತು ಅವನ ಪೂರ್ಣಾನುಗ್ರಹಕ್ಕೆ ಪಾತ್ರರಾಗಿರಿ. 



೯. ಶೆರುನಿಲುವೇಱ್ ಕಣ್ ಮಡವಾರ್ ತಿಱತ್ತು

ಚ್ಚಿನತ್ತೋಡು ನಿನ್ ಱು ಮನತ್ತಾಲ್ ವಳರ್ ಕ್ಕುಮ್,

ಅರುನೀಲಪಾವಮಹಲಪ್ಪುಹೞ್ ಶೇರ್ ಅಮರರ್ ಕ್ಕು

ಮೆಯ್ ದಾದ ವಣ್ಡತ್ತಿರುಪ್ಪೀರ್,

ಪೆರುನೀರ್ ನಿವಾವುನ್ದಿ ಮುತ್ತಮ್ ಕೊಣರ್ ನ್ದು

ಎಙ್ಗುಮ್ ವಿತ್ತುಮ್ ವಯಲುಳ್ ಕಯಲ್ ಪಾಯ್ ನ್ದುಹಳ,

ತಿರುನೀಲನಿನ್ ಱು ತಿಹೞ್ ಹಿನ್ ಱ ತಿಲ್ಲೈ

ತ್ತಿರುಚ್ಚಿತ್ರಕೂಟಮ್ ಶೆನ್ ಱು ಶೇರ್ ಮಿನ್ ಹಳೇ. 



ಶೆರು = ಚಂಚಲವಾದ, ನೀಲಮ್ = ನೀಲಿಯ ವೇಲ್ = ವೇಲಾಯುಧದಂತೆ, ಕಣ್ = ಕಣ್ಣುಗಳುಳ್ಳ, ಮಡವಾರ್ = ತಿಱತ್ತು = ಸ್ತ್ರೀಯರಿಗೋಸ್ಕರವಾಗಿ, ಚಿನತ್ತೋಡು ನಿನ್ ಱು= ಕ್ರೋಧದಿಂದ ಕೂಡಿ, ಮನತ್ತಲ್ = ಮನಸ್ಸಿನಲ್ಲಿಯೇ, ವಳರ್ ಕ್ಕೂಮ್ = ಬೆಳೆಸುವ, ಅರುನೀಲಪಾವಮ್ = ಬಲುಕಪ್ಪಾದ ಪಾಪಗಳನ್ನು, ಅಹಲ = ತೊಲಗಿಸಿಕೊಂಡು, ಪುಹೞ್ ಶೇರ್ = ಕೀರ್ತಿವಂತರಾದ, ಅಮರರ್ ಕ್ಕುಮ್ = ದೇವತೆಗಳಿಗೂ, ಎಯ್ ದಾದ = ಸೇರಲಾಗದ, \(ಹೋಗಲಾಗದ\), ಅಣ್ಡತು = ಪರಮಪದದಲ್ಲಿ, ಇರುಪ್ಪೀರ್ = ಇರುವವರೇ, ಪೆರುನೀರ್ = ತುಂಬಿ ಹರಿಯುವ, ನಿವಾ = ನಿವಾ ನದಿಯು, ಉನ್ದಿ = ತಳ್ಳೀ, ಮುತ್ತಮ್ ಕೊಣರ್ ನ್ದು = ಮುತ್ತುಗಳನ್ನು ತಂದು, ಎಙ್ಗುಮ್ = ಎಲ್ಲೆಡೆಯಲ್ಲೂ, ವಿತ್ತುಮ್ = ಬಿತ್ತುವ, ಕಯಲ್ = ಕಯಲ್ ಮೀನುಗಳು, ಪಾಯ್ ನ್ದು = ಚಿಮ್ಮಿ, ನೆಗೆದು, ಹಾರಿ, ಉಹಳ = ನಲಿದಾಡುತ್ತಿರುವ, ತಿರುನೀಲಮ್ = ಶ್ರೇಷ್ಠವಾದ ಕನ್ನೈದಿಲೆಯು, ನಿನ್ ಱು = ಎಲ್ಲ ಕಾಲದಲ್ಲೂ, ತಿಹೞ್ ಹಿನ್ ಱ = ಬೆಳಗುತ್ತಿರುವ, ತಿಲ್ಲೈತಿರುಚ್ಚಿತ್ರಕೂಟಮ್ = ತಿಲ್ಲೈತಿರುಚಿತ್ರಕೂಟವನ್ನು, ಶೆನ್ ಱು = ಹೋಗಿ, ಶೇರ್ ಮಿನ್ ಹಳೇ = ಸೇರಿರಿ.



ಚಂಚಲವಾದ ನೀಲಿಯ ವೇಲಾಯುಧದಂತೆ ಕಣ್ಣುಗಳುಳ್ಳ ಸ್ತ್ರೀಯರಿಗೋಸ್ಕರವಾಗಿ ಕ್ರೋಧದಿಂದ ಕೂಡಿ ಮನಸ್ಸಿನಲ್ಲಿಯೇ ಬೆಳೆಸುವ ಬಲು ಕಪ್ಪಾದ ಪಾಪಗಳನ್ನು ತೊಲಗಿಸಿಕೊಂಡು, ಕೀರ್ತಿವಂತರಾದ ದೇವತೆಗಳಿಗೂ ಅಸಾಧ್ಯವಾದ ಪರಮಪದದಲ್ಲಿರುವವರೇ, ತುಂಬಿ ಹರಿಯುವ ನೀವಾ ನದಿಯು ಹರಿಯುತ್ತ ತಳ್ಳಿಕೊಂಡು ಮುತ್ತುಗಳನ್ನು ತಂದು ಎಲ್ಲೆಲ್ಲಿಯೂ ಬಿತ್ತುವ ಹಾಗೆ ಕಯಲ್ ಮೀನುಗಳು ಚಿಮ್ಮಿ, ನೆಗೆದು, ಹಾರಿ, ನಲಿದಾಡುವ, ಸೊಬಗಿನ ಕನ್ನೈದಿಲೆಯು ಎಲ್ಲ ಕಾಲಗಳಲ್ಲಿಯೂ ಅರಳಿ ಬೆಳಗುತ್ತಿರುವ, ತಿಲ್ಲೈತಿರುಚಿತ್ರಕೂಟವನ್ನು ಹೋಗಿ ಸೇರಿರಿ. 



ಇದುವರೆಗೆ, ಭಗವದ್ಧ್ಯಾನ ಮೊದಲಾದ ಭಕ್ತಿ ಜ್ಞಾನಮಾರ್ಗಗಳನ್ನು ಹಿಡಿದು ಪರಮಪದ ಪ್ರಾಪ್ತಿಗಾಗಿ ಶ್ರಮಿಸುವ ಮುಮುಕ್ಷುಗಳಿಗೆ ಆಳ್ವಾರರು ತಮ್ಮ ಹಿತನುಡಿನುಡಿದರು. ಈ ಪಾಶುರದಲ್ಲಿ ಅವರು ಪರಮಪದವಾಸಿಗಳಿಗೇ ನೇರವಾಗಿ ಹೇಳುತ್ತಿದ್ದಾರೆ. ಭಗವಂತನ ನಿತ್ಯಸೇವೆಗೆಂದು ಕಷ್ಟಪಟ್ಟು ಪರಮಪದವನ್ನು ಪಡೆದುಕೊಂಡವರು ಒಂದು ರೀತಿಯಲ್ಲಿ ತಪ್ಪುಮಾಡಿದರೆಂದು ಆಳ್ವಾರರಿಗೆ ತೋರುತ್ತದೆ. ಅವರು ಹೇಳುತ್ತಾರೆ: ಭೂಮಿಯ ಮೇಲೆ ಜೀವಿಸಿರುವಾಗ, ಅಷ್ಟು ಕಾಲವೂ ಸ್ತ್ರೀವ್ಯಾಮೋಹಕ್ಕೆ ತುತ್ತಾಗಿ, ಆಶೆ, ಕ್ರೋಧ, ದ್ವೇಷ ಮುಂತಾದ ದುರ್ಗುಣಗಳನ್ನು ಬೆಳೆಸುತ್ತಾ ಅದರ ಅರಿಣಾಮವಾದ ಪಾಪದಬೆಟ್ಟವನ್ನು, ಭಗವಂತನ ಅನುಗ್ರಹದಿಂದ, ಧ್ಯಾನಭಜನೆ ಕೀರ್ತನೆ, ಸೇವೆ ಮುಂತಾದ ಯಾವುದೋ ಒಂದು ಮಾರ್ಗದಿಂದ ಪೂರ್ತಿಯಾಗಿ ನಾಶಗೊಳಿಸಿ, ದೇವತೆಗಳಿಗೂ ದುರ್ಲಭವಾದ ಪರಮಪದವನ್ನು ನೀವು ಸೇರಿದ್ದೀರಿ, ದಿಟ. ಆದರೆ, ಯಾರ ಸೇವೆಗೆಂದು ನೀವು ಹಾತೊರೆಯುವಿರೋ ಆ ಸರ್ವೇಶ್ವರನು, ಪರಮ ಪದವನ್ನು ಬಿಟ್ಟು, ಈಗ, ಇಲ್ಲಿಯೇ, ಈ ಭೂಲೋಕದಲ್ಲಿಯೇ ಸೊಬಗಿನ ಪ್ರಕೃತಿಯ ನಡುವೆ, ತಿಲ್ಲೈ ತಿರುಚಿತ್ರಕೂಟವೆಂಬ ಪವಿತ್ರಕ್ಷೇತ್ರದಲ್ಲಿಅರ್ಚಾವತಾರಿಯಾಗಿ ನೆಲಸಿದ್ದಾನೆ ಕಂಡಿರಾ\! ಬನ್ನಿ, ಈ ತಿರುಚಿತ್ರಕೂಟಕ್ಕೆ\! ಇಲ್ಲಿಯೇ ಭಗವಂತನ ಕೈಂಕರ್ಯದಲ್ಲಿ ತೊಡಗಿ, ಅವನ ಪೂರ್ಣಾನುಗ್ರಹಕ್ಕೆ ಪಾತ್ರರಾಗಿ. 



ಅಂತು, ದುರ್ಲಭವಾದ ಪರಮಪದಪ್ರಾಪ್ತಿಗಾಗಿ ಕಷ್ಟಪಡುವುದೇ ಬೇಡ, ಭೂಲೋಕದ ಪವಿತ್ರಕ್ಷೇತ್ರಗಳಿಗೆ ಹೋಗಿ, ಭಗವಂತನನ್ನು ಸಂದರ್ಶಿಸಿ, ಅವನ ಸೇವೆ ನಡೆಸಿ ಆನಂದಿಸುವುದೇ ಶ್ರೇಷ್ಠವಾದ ಮಾರ್ಗ ಎನ್ನುತ್ತಾರೆ ಆಳ್ವಾರರು. 



೧೦. ಶೀರಾರ್ ಪೊೞಿಲ್ ಶೂಳ್ ನ್ದೞಹಾಯ ತಿಲ್ಲೈ

ತ್ತಿರುಚ್ಚಿತ್ರಕೂಟತ್ತುಱೈ ಶೆಙ್ಗಣ್ ಮಾಲುಕ್ಕು,

ಆರಾದವುಳ್ಲತ್ತವರ್ ಕೇಟ್ಟು ವಪ್ಪ

ಅಲೈನೀರುಲಹುಕ್ಕರುಳೇ ಪುರಿಯುಮ್,

ಕಾರಾರ್ ಪುಯಱ್ಕೈಕ್ಕಲಿಕನ್ ಱಿ ಕುನ್ ಱಾವೊಲಿಮಾಲೈ

ಯೋರೊನ್ ಬದೋರೊನ್ ಱುಮ್ ವಲ್ಲಾರ್

ಪಾರಾರುಲಹ ಮಳನ್ದಾನಡಿಕ್ಕೀೞ್

ಪ್ಪಲಹಾಲಮ್ ನಿಱ್ ಕುಮ್ ಬಡಿ ವಾೞ್ ವರ್ ತಾಮೇ. 



ಶೀರ್ = \(ಸಸ್ಯ\) ಸಂಪತ್ತು, ಆರ್ = ತುಂಬಿದ, ಪೊೞಿಲ್ = ತೋಪುಗಳಿಮ್ದ, ಶೂೞ್ ನ್ದ = ಸುತ್ತುವರಿದಿರುವ, ಅೞಹಾಯ = ಸೊಬಗಿನ, ತಿಲ್ಲೈತಿರುಚಿತ್ರಕೂಟತ್ತು = ತಿಲ್ಲೈತಿರುಚಿತ್ರಕೂಟಕ್ಷೇತ್ರದಲ್ಲಿ, ಉಱೈ = ನೆಲಸಿರುವ, ಶೆಮ್ ಕಣ್ = ಕೆಂದಾವರೆಯಂತೆ ಕಣ್ಣುಳ್ಳ, ಮಾಲುಕ್ಕೂ = ಸರ್ವೇಶ್ವರನಿಗೆ, \(ಸರ್ವೇಶ್ವರನಲ್ಲಿ\), ಆರಾದ = ತೃಪ್ತಿಯಾಗದ, ಉಳ್ಲತ್ತವರ್ = ಮನಸ್ಸುಳ್ಳವರು, ಕೇಟ್ಟು = ಕೇಳಿ, ಉವಪ್ಪ = ಆನಂದಿಸುವ, ಅಲೈ ನೀರ್ = ಸಾಗರದಿಂದ ಸುತ್ತುವರಿದ, ಉಲಹುಕ್ಕು = ಈ ಭೂಲೋಕಕ್ಕೆ, ಅರುಳೇ ಪುರಿಯುಮ್ = ಅನುಗ್ರಹಿಸುವವನಾಗಿ, ಕಾರಾರ್ = ಕಾರ್ಮುಗಿಲಿನಂಥ, ಪುಯಲ್ ಹೈ= ಉದಾರಿಯಾದ \(ಔದಾರ್ಯವುಳ್ಳ\), ಕಲಿಕನ್ ಱಿ = ಕಲಿಧ್ವಂಸಿಯು, ಕುನ್ ಱಾ = ಕೊರತೆಯಿಲ್ಲದೆ, ಒಲಿ ಮಾಲೈ = ಹಾಡಿನಮಾಲೆಯದ, ಓರ್ ಒನ್ ಬದೋಡೊನ್ ಱುಮ್ = ಹತ್ತುಪಾಶುರಗಳನ್ನೂ, ವಲ್ಲಾರ್ = ಬಲ್ಲವರು, ಪಾರ್ ಆರ್ ಉಲಹಮ್ = ಭೂಲೋಕವನ್ನೂ ಸ್ವರ್ಗಾದಿ ಇತರ ಎಲ್ಲ ಲೋಕಗಳನ್ನೂ, ಅಳನ್ದಾನ್ = ಅಳೆದವನ, ಅಡಿಕ್ಕೀೞ್ = ತಿರುವಡಿಗಳ ಬಳಿಯಲ್ಲಿ \(ಕೆಳಗೆ\), ಪಲಹಾಲಮ್ = ಅನೇಕಾನೇಕ ವರ್ಷಗಳು, ನಿಱ್ ಕುಮ್ ಬಡಿ = ನೆಲಸಿರುವಂತೆ, ವಾಳ್ ವರ್ ತಾಮೇ = ಬಾಳುವವರಾಗುತ್ತಾರೆ. 



ಸಸ್ಯಸಂಪತ್ತು ತುಂಬಿದ ತೋಫುಗಳಿಂದ ಸುತ್ತುವರಿದಿರುವ ಸೊಬಗಿನ ತಿಲ್ಲೈತಿರುಚಿತ್ರಕೂಟ ಕ್ಷೇತ್ರದಲ್ಲಿ ನೆಲಸಿರುವ ಕೆಂದಾವರೆಯ ಕಣ್ಣುಳ್ಳ ಸರ್ವೇಶ್ವರನಲ್ಲಿ ತೃಪ್ತಿಯಾಗದಂಥ ಮನಸ್ಸುಳ್ಳವರು ಕೇಳಿ ಆನಂದಿಸುವ ಸಾಗರದಿಂದ ಸುತ್ತುವರಿದಿರುವ ಈ ಭೂಲೋಕಕ್ಕೆ ಅನುಗ್ರಹಿಸಲು ಕಾರ್ಮುಗಿಲಿನಂಥ ಔದಾರ್ಯವನ್ನುಳ್ಳ ಕಲಿಧ್ವಂಸಿಯು ರಚಿಸಿದ ಕೊರತೆಯಿಲ್ಲದ ಹಾಡಿನ ಮಾಲೆಯಾದ ಈ ಹತ್ತು ಪಾಶುರಗಳನ್ನು ಬಲ್ಲವರು ಭೂಲೋಕವನ್ನೂ ಸ್ವರ್ಗಾದಿ ಇತರ ಎಲ್ಲಾ ಲೋಕಗಳನ್ನು ಅಳೆದವನ ತಿರುವಡಿಗಳ ಬಳಿಯಲ್ಲಿ \(ಕೆಳಗೆ\) ಅನೇಕಾನೇಕವರ್ಷಗಳು ನೆಲಸಿರುವಂತೆ ಬಾಳುತ್ತಾರೆ.



ಇದು ಈ ರಿತುಮೊೞಿಗೆ ಫಲಶ್ರುತಿಯಾಗಿದೆ. ಭಗವಂತನ ಕಿರ್ತಿವೈಶಿಷ್ಟ್ಯಗಳನ್ನು ಕೇಳಿ ನಲಿಯುವ ಮನಸ್ಸುಳ್ಳವರಿಗೆ ಅದನ್ನು ಎಷ್ಟೆಷ್ಟುಕೇಳಿದರೂ ತೃಪ್ತಿಯಾಗುವುದಿಲ್ಲ. ಭಗವಂತನು ಭೂಲೋಕವಾಸಿಗಳಿಗೆಲ್ಲ ಅನುಗ್ರಹಿಸುವುದಕ್ಕಾಗಿಯೇ ಭೂಲೋಕದಲ್ಲಿ ಬೇರೆಬೇರೆ ದಿವ್ಯಕ್ಷೇತ್ರಗಳಲ್ಲಿಸೊಬಗಿನ ಅರ್ಚಾಸ್ವರೂಪಿಯಾಗಿ ನೆಲೆಗೊಂಡಿದ್ದಾನೆ. ಅವನ ದಿವ್ಯಸುಂದರೂಪವನ್ನು ನೋಡಿ ನಲಿಯುವುದಕ್ಕೂ ಅವನು ಅವಕಾಶವಿತ್ತಿದ್ದಾನೆ. ಅಂಥ ದಿವ್ಯಕ್ಷೇತ್ರಗಳಲ್ಲಿ ಒಂದಾಅ ತಿಲ್ಲೈ ತಿರುಚಿತ್ರಕೂಟದಲ್ಲಿ ನೆಲಸಿರುವ ದೇವನಾಯಕಸ್ವಾಮಿಯನ್ನು ಕುರಿತು, ತಿರುಮಂಗೈ ಆಳ್ವಾರರು, ಈ ಹತ್ತುಪಾಶುರಗಳಲ್ಲಿ ಹಾಡಿದ್ದಾರೆ.



ಆಳ್ವಾರರು, ಮುಮುಕ್ಷುಗಳಿಗೆ ಸರಳವಾದ ಮತ್ತು ಹಿತಕರವಾದ ಮಾರ್ಗವೊಂದನ್ನು ಇಲ್ಲಿ ತಿಳಿಸಿದ್ದಾರೆ. ಉಪವಾಸಾದಿಗಳಿಂದ ದೇಹವನ್ನು ದಂಡಿಸಿ, ಅದನ್ನು ಕೃಶಿಸಿ, ಇಂದ್ರಿಯಗಳನ್ನು ನೋಯಿಸಿ ಬಳಲಿ ಬೇಸತ್ತು, ಸಿಕ್ಕಿದ ಗೆಡ್ಡೆಗೆಣಸು ಸೊಪ್ಪುಸದೆಗಳನ್ನು ತಿಂದುಕೊಂಡು ಕೆಟ್ಟ ನೀರು ಗಾಳಿಗಳನ್ನು ಪ್ರಾಣಗಳನ್ನು ಬಿಗಿಹಿಡಿದುಕೊಂಡು ಬಹಳ ಕಠಿಣವಾಗಿ ತಪಸ್ಸನ್ನೋ, ಧ್ಯಾನವನ್ನೋ, ನಾಮೋಚ್ಚಾರಣೆಯನ್ನೋ, ಜಪವನ್ನೋ, ಸಂಕೀರ್ತನೆಯನ್ನೋ ಎಡೆಬಿಡದೆ ಮಾಡುತ್ತಾ ಪರಮಪದವನ್ನು ಗಳಿಸಿಕೊಳ್ಳುವ ಮಾರ್ಗ ಎಲ್ಲರಿಗೂ ಸುಲಭ ಸಾಧ್ಯವಲ್ಲದ್ದು. ಅದಕ್ಕೆ ಬದಲಾಗಿ, ಭಕ್ತರಾಗಿ, ದೃಢವಾದ ಭಕ್ತಿವಿಶ್ವಾಸಗಳಿಂದ ಭಗವಂತನು ನೆಲಸಿರುವ ಪವಿತ್ರಕ್ಷೇತ್ರಗಳಿಗೆ ಹೋಗಿ, ಸ್ವಾಮಿಯನ್ನು ಕಣ್ತುಂಬ ಕಂಡು, ಹೊಗಳಿ ಹಾಡುವುದೊಂದೆ ಮೋಕ್ಷಕ್ಕೆ ಅತ್ಯಂತ ಸುಲಭವಾದ ಮಾರ್ಗ. ಭಗವಂತನ ಅಪರೂಪವಾದ ಸೇವೆಯನ್ನು ಶಾಶ್ವತವಾಗಿ ದೊರಕಿಸಿಕೊಳ್ಳುವುದಕ್ಕೆ ಪರಮಪದವಾಸಿಗಳು ಸಹ ಈ ಕ್ಷೇತ್ರಗಳಿಗೆ ಯಾತ್ರಾರ್ಥಿಗಳಾಗಬೇಕು. ಹೀಗೆ ಮಾಡುವುದರಿಂದ ಭಗವಂತನ ಸೇವೆ ತಪ್ಪದೆ ಲಭಿಸುವುದು – ಎನ್ನುತ್ತಾರೆ ಆಳ್ವಾರರು. 



\*\*\*\*\*\*\*\*\*\*\*\*\*\*\*



ಅಡಿಯನಡೆ: ಊನ್, ಕಾಯ್, ವೆಮ್ ಬುಮ್, ಅರುಮಾ, ನೆಯ್, ಮೌನಮ್, ಮಾವಾಯ್, ಶೆರು, ಶೀರ್, \(ವಾಡ\) 



\*\*\*\*\*\*\*\*\*\*\*\*\*\*





ಪೆರಿಯ ತಿರುಮೊೞಿ ಮೂರನೆಯ ದಶಕ ಮೂರನೆಯ ತಿರುಮೊೞಿ



ವಾಡಮರುದಿಡೈಪೋಹಿ



೧. ವಾಡಮರುದಿಡೈಪೋಹಿ ಮಲ್ಲರೈಕ್ಕೊನ್ ಱೊಕ್ಕಲಿತ್ತಿಟ್ಟು,

ಆಡಲ್ ನನ್ ಮಾವುಡೈತ್ತಾಯರಾನಿರೈಕ್ಕನ್ ಱಿಡರ್ ತೀರ್ ಪ್ಪಾನ್,

ಕೂಡಿಯ ಮಾಮೞೈಕಾತ್ತ ಕೂತ್ತನೆನ ವರುಹಿನ್ ಱಾನ್,

ಶೇಡುಯರ್ ಪೂಮ್ಬೊೞಿಲ್ ತಿಲ್ಲೈಚ್ಚಿತ್ತಿರಕೂಟತ್ತುಳ್ಳಾನೇ. 



ವಾಡ = ನಾಶವಾಗುವಂತೆ, ಮರುದು ಇಡೈ = ಮತ್ತೀಮರಗಳ ನಡುವೆ, ಪೋಹಿ = ಹೋಗಿ, ಮಲ್ಲರೈ ಕೊನ್ ಱು = ಮಲ್ಲರನ್ನು ಕೊಂದು, ಒಕ್ಕಲಿತ್ತಿಟ್ಟು = ನಡಗೆಯಲ್ಲಿ ಪಳಗಿದ, ಆಡಲ್ = ಆಟವಾಡುತ್ತ ಬಂದ, ನಲ್ ಮಾ = ಒಳ್ಳೆಯ ಕುದುರೆಯನ್ನು, ಉಡೈ = ಸೀಳಿಹಾಕಿ, ಆಯರ್ = ಗೋವಳರು ಮತ್ತು ಆ ನಿರೈಕ್ಕು = ದನಗಳ ಮಂದೆಗಳಿಗೆ, ಅನ್ ಱು= ಅಂದು, ಇಡರ್ = ಸಂಕಟವನ್ನು, ತೀರ್ ಪ್ಪಾನ್ = ತೀರಿಸುವುದಕ್ಕಾಗಿ, ಕೂಡಿಯ = ಒಟ್ಟುಗೂಡಿದ, ಮಾಮೞೈ = ಬಲುದೊಡ್ಡ ಮಳೆಯನ್ನು, ಕಾತ್ತ = ತಡೆದ, ಕೂತ್ತನ್ ಎನ = ಕುಣಿದಾಡುವವನು ಎನ್ನುವಂತೆ, ವರುಹಿನ್ ಱನ್ = ಬರುತ್ತಿದ್ದಾನೆ, \(ಬರುವವನು\), ಶೇಡು = ಎಳೆತನದ, ಉಯರ್ = ಎತ್ತರವಾಗಿ ಬೆಳೆದ, ಪೂ ಪೊೞಿಲ್ = ಹೂದೋಟಗಳಿಂದ ಕೂಡಿದ, ತಿಲ್ಲೈಚಿತ್ತಿರಕೂಟತ್ತು = ತಿಲ್ಲೈಚಿತ್ರಕೂಟದಲ್ಲಿ, ಉಳ್ಳಾನೇ = ನೆಲಸಿರುವವನೇ, 



ಮತ್ತಿಮರಗಳು ನಾಶವಾಗುವಂತೆ ಅವುಗಳ ನಡುವೆ ಹೋಗಿ, ಮಲ್ಲರನ್ನು ಕೊಂದು, ನಡಗೆಯಲ್ಲಿ ಪಳಗಿ ಆಟವಾಡುತ್ತಾ ಬಂದ ಒಳ್ಲೆಯ ಕುದುರೆಯನ್ನು ಸೀಳಿ, ಗೋವಳರಿಗೂ ಗೋವುಗಳಿಗೂ ಬಂದ ಸಂಕಟವನ್ನು ತೀರಿಸುವುದಕ್ಕಾಗಿ, ಒಟ್ಟುಗೂಡಿದ ಬಲುದೊಡ್ಡ ಮಳೆಯನ್ನು ತಡೆದು ರಕ್ಷಿಸಿ ಕುಣಿದಾಡುವವನೋ ಎಂಬಂತೆ ಎಳೆತನದ ಎತ್ತರವಾಗಿ ಬೆಳೆದಹೂದೋಟಗಳಿಂದ ಕೂಡಿದ ತಿಲ್ಲೈಚಿತ್ರಕೂಟದಲ್ಲಿ ನೆಲಸಿರುವವನೇ ಬರುತ್ತಿದ್ದಾನೆ. 



ಆಳ್ವಾರರು ಹೇಳುತ್ತಾರೆ:

ಅಂಬೆಗಾಲಿಡುವ ಮಗುವಾಗಿ, ಕೃಷ್ಣನು, ತಾಯಿ ಯಶೋದೆಯಿಂದ ಒರಳಿಗೆ ಕಟ್ಟಿಸಿಕೊಂಡು, ಆ ಒರಳನ್ನೂ ಎಳೆದುಕೊಂಡು ಎರಡು ಮತ್ತೀಮರಗಳ ನಡುವಣ ಸಂದಿನಲ್ಲಿ ನುಸುಳಿಹೋಗಿ, ತನ್ನನ್ನು ಹಿಂಬಾಲಿಸಿದ ಒರಳನ್ನೂ ತನ್ನತ್ತ ಎಳೆದುಕೊಳ್ಳುವ ನೆಪದಲ್ಲಿ ಆ ಎರಡು ಮರಗಳನ್ನೂ ಮುರಿದು ಹಾಕಿದ ಅದ್ಭುತಕಾರಿ. 



ಅವನನ್ನು ಕೊಲ್ಲಬೇಕೆಂದು ಸಂಚುಮಾಡಿ ಕಂಸನು ಮುನ್ನುಗಿಸಿದ ಮುಷ್ಟಿಕಚಾಣೂರಾದಿ ನುರಿತ ಮಲ್ಲರನ್ನು ಬಾಲಕನಾಗಿಯೇ ಸುಲಭವಾಗಿ ಕೊಂದು ಹಾಕಿದನು. 



ಜಾತಿಯ ಕುದುರೆಯಾಗಿ, ಚೆನ್ನಾಗಿ ಪಳಗಿದ ನಡಗೆಯನ್ನೂ ಓಟವನ್ನೂ ಹೊಂದಿ ಆಡಾಡುತ್ತ ಅವನನ್ನು ಕೊಲ್ಲಲು ಬಂದ ಕೇಶಿಯೆಂಬ ರಾಕ್ಷಸನನ್ನು, ಸೀಳಿ ಕೊಂದುಹಾಕಿದನು. 



ಒಟ್ಟುಗೂಡಿ ಬಂದ ಬಿರುಸು ಮಳೆಯಿಂದ ಗೋವಳರನ್ನೂ ಗೋವುಗಳನ್ನೂ ತಪ್ಪಿಸುವುದಕ್ಕಾಗಿ, ಬಲುದೊಡ್ಡ ಗೋವರ್ಧನಗಿರಿಯನ್ನೇ ಎತ್ತಿ ಹಿಡಿದು, ಅದರಡಿಯಲ್ಲಿ, ಅವರನ್ನು ರಕ್ಷಿಸಿದನು. 



ಆ ಮಾಯಾವಿಯಾದ ಬಾಲಕೃಷ್ಣನೇ ಈಗ ರಮ್ಯವಾದ ಹೂದೋಟಗಳಿಂದ ಸುತ್ತುವರಿದಿರುವ ತಿಲ್ಲೈಚಿತ್ರಕೂಟಕ್ಷೇತ್ರದಲ್ಲಿ, ಕುಣಿಕುಣಿಯುತ್ತಾ ಬರುತ್ತಿರುವಂತೆ ಕಂಗೊಳಿಸುತ್ತಿದೆಯಲ್ಲ\! 



೨. ಪೇಯ್ ಮಹಳ್ ಕೊಙ್ಗೈ ನಂಜುಂಡ ಪಿಳ್ಳೈ ಪರಿಶಿದುವೆನ್ ಱಾಲ್,

ಮಾನಿಲಮಾಮಹಳ್ ಮಾದರ್ ಕೇಳ್ ವ ನಿವನೆನ್ ಱುಮ್, ವಣ್ಡುಣ್

ಪೂಮಹಳ್ ನಾಯಹನೆನ್ ಱುಮ್ ಪುಲಙ್ಗೊೞು ಕೋವಿಯರ್ ಪಾಡಿ,

ತೇಮಲರ್ ತೂವವರುವಾನ್ ಚಿತ್ತಿರಕೂಟತ್ತುಳ್ಳಾನೇ,



ಪೇಯ್ ಮಹಳ್ = ರಾಕ್ಷಸಸ್ತ್ರೀಯ, ಕೊಙ್ಗೈ = ಮೊಲೆಯ, ನಂಜು = ವಿಷವನ್ನು, ಉಣ್ಡ = ಸವಿದ \(ಉಂಡ\), ಇದು = ಇದು, ಪಿಳ್ಳೈ = ಮಗುವಿನ, ಪರಿಶು = ಸ್ವಭಾವ, ಎನ್ ಱಾಲ್ = ಎಂದರೆ, ಮಾ ನಿಲಮ್ = ವಿಸ್ತಾರವಾದ ಭೂಮಿಯೆಂಬ, ಮಾ ಮಹಳ್ ಮಾದರ್ = ಸುಂದರಿಯಾದ ದೇವಿಯ, ಕೇಳ್ ವನ್ ಇವನ್ = ಪತಿ ಇವನು, ಎನ್ ಱುಮ್ = ಎಂದೂ, ವಣ್ಡು ಉಣ್ = ದುಂಬಿಗಳು ಮುಸುರುವ, ಪೂ ಮಹಳ್ = ಹೂವಿನ ಮಗಳ, ನಾಯಹನ್ = ನಾಯಕನು, ಎನ್ ಱುಮ್ = ಎಂದೂ, ಪುಲಮ್ ಕೆೞು = ಇಂದ್ರಿಯಗಳು ಬೆಳಗುತ್ತಿರುವ, ಕೋವಿಯರ್ = ಗೋಪಿಯರು, ಪಾಡಿ = ಹಾಡುತ್ತಾ, ತೇ ಮಲರ್ = ಜೇನು ತುಂಬಿದ ಹೂಗಳು, ತೂವ = ಹರಡುತ್ತಿರಲು, ವರುವನ್ = ಬರುವಂಥ \(ಬರುವವನಾಡ\), ಚಿತ್ತಿರಕೂಟತ್ತು ಉಳ್ಳಾನೇ = ಚಿತ್ರಕೂಟದಲ್ಲಿ ಇರುವವನೇ. 



ರಾಕ್ಷಸಸ್ತ್ರೀಯ ಮೊಲೆಯ ವಿಷವನ್ನುಂಡು ಸವಿದ ಸ್ವಭಾವದ ಮಗುವಿವನು ಎಂದರೆ, ವಿಶಾಲವಾದ ಭೂಮಿಯೆಂಬ ಸುಂದರ ಸ್ತ್ರೀಯಪತಿಯೆಂದೂ, ದುಂಬಿಗಳು ಮುಸುರುವ ಹೂವಿನ ಮಗಳ ನಾಯಕನೆಂದೂ ಇಂದ್ರಿಯಗಳು ವಿಕಾಸಗೊಂಡ ಗೋಪಿಯರು ಹಾಡುತ್ತಾ, ಜೇನುತುಂಬಿದ ಶ್ರೇಷ್ಠವಾದ ಹೂಗಳನ್ನು ಎರಚುತ್ತಿರುವಾಗ ಬರುವವನಾದ ಚಿತ್ರಕೂಟದಲ್ಲಿರುವವನೇ. 



ಕೃಷ್ಣನು ಹಸುಗೂಸಾಗಿದ್ದಾಗಲೇ, ಪೂತನಿಯೆಂಬ ರಾಕ್ಷಸಿಯು ಯಶೋದೆಯಂತೆ ರೂಪತಳೆದು ತನ್ನ ವಿಷದ ಹಾಲನ್ನೂಡಿಸಿ ಕೃಷ್ಣನನ್ನು ಕೊಲ್ಲಲೆತ್ನಿಸಿದಳು. ಆದರೆ, ಕೃಷ್ಣನು ಆ ವಿಷದ ಹಾಲನ್ನೇ ಉಂಡು ಸವಿದನು. ಎಂಥ ವಿಚಿತ್ರಸ್ವಭಾವ ಅವನದು\! 



ಹಿರಣ್ಯಾಕ್ಷನು ಭೂದೇವಿಯನ್ನು ಕದ್ದೊಯ್ದು ಕಡಲಲ್ಲಿ ಬಚ್ಚಿಟ್ಟುಕೊಂಡಾಗ ಭಗವಂತನು ಮಹಾವರಾಹನಾಗಿ ಅವತರಿಸಿ, ರಾಕ್ಷಸನನ್ನು ಕೊಂದು, ಭೂದೇವಿಯನ್ನು ಉದ್ಧಾರಮಾಡಿದನು. ಇದರಿಂದ ಕೃತಜ್ಞಳಾದ ಭೂದೇವಿಯು ಭಗವಂತನನ್ನೇ ವರಿಸಿ, ಮದುವೆಯಾದಳು. ಹೀಗೆ, ಭಗವಂತನು ಭೂದೇವಿಯ ಪತಿ. 



ಸಮುದ್ರಮಥನದ ಕಾಲದಲ್ಲಿ ಪಾಲ್ಗಡಲಲ್ಲಿ ಅಂದವಾದ ಕಮಲದ ಹೂವಿನಲ್ಲಿ ಶ್ರೀದೇವಿ ಉದ್ಭವಿಸಿದಳು. ಆಕೆಯೂ ಭಗವಂತನನ್ನು ವರಿಸಿ ಮದುವೆಯಾದಳು. ಆದ್ದರಿಂದ, ಭಗವಂತನು ಶ್ರೀಪತಿ. 



ನಂದಗೋಕುಲದಲ್ಲಿ, ಎಳೆಯ ಹರೆಯದ ಸುಂದರಿಯರಾದ ಗೋಪಿಯರು ಇಂದ್ರಿಯಗಳ ವಶರಾಗಿ, ಶ್ರೀಕೃಷ್ಣನನ್ನು ಮೋಹಿಸಿ, ಅವನನ್ನೇ ಹಿಂಬಾಲಿಸುತ್ತಾ, ಅವನು ಬರುವ ದಾರಿಯಲ್ಲೆಲ್ಲಾ ಉತ್ತಮವಾದ ಹೂಗಳನ್ನು ಎರಚುತ್ತಿದ್ದರು. 



ಆ ಮನೋಹಕನಾದ ಭಗವಂತನೇ ಈಗ ಚಿತ್ರಕೂಟಕ್ಷೇತ್ರದಲ್ಲಿ ನೆಲಸಿರುವುದು\! 



೩. ಪಣ್ಡಿವನ್ ವೆಣ್ಣೆಯುಣ್ಡನೆನ್ ಱಾಯ್ ಚ್ಚಿಯರ್ ಕೂಡಿಯಿೞಿಪ್ಪ,

ಎಣ್ಡಿಶೈಯೋರುಮ್ ವಣಙ್ಗ ವಿಣೈಮರುದೂಡು ನಡನ್ದಿಟ್ಟು,

ಅಣ್ಡರುಮ್ ವಾನತ್ತವರು ಮಾಯಿರ ನಾಮಙ್ಗಳೋಡು,

ತಿಣ್ಡಿಱಲ್ ಪಾಡವರುವಾನ್ ಚಿತ್ತಿರಕೂಟತ್ತುಳ್ಳಾನೇ. 



ಪಣ್ಡು = ಹಿಂದೆ ಒಂದು ಕಾಲದಲ್ಲಿ, ಇವನ್ = ಈ ಬಾಲಕನು, ವೆಣ್ಣೆಯ್ ಉಣ್ಡಾನ್ = ಬೆಣ್ಣೆಯನ್ನು ತಿಂದನು, ಎನ್ ಱು= ಎಂದು, ಆಯ್ಚ್ಚಿಯರ್ ಕೂಡಿ = ಗೊಲ್ಲತಿಯರು ಒಟ್ಟಾಗಿ, ಇೞಿಪ್ಪ = ಅವನನ್ನು ದೂಷಿಸಲು, ಎಣ್ ದಿ ಶೈಯೋರುಮ್ = ಎಂಟುದಿಕ್ಕುಗಳವರೆಲ್ಲರೂ, ವಣಙ್ಗ = ನಮಸ್ಕರಿಸುವಂತೆ, ಇಣೈಮರುದು = ಎರಡು ಮತ್ತೀಮರಗಳ, ಊಡು = ನಡುವೆ, ನಡನ್ದಿಟ್ಟು = ನಡೆದು, ಅಣ್ಡರುಮ್ = ಭೂಲೋಕವಾಸಿಗಳೂ, ವಾನತ್ತವರುಮ್ = ಸ್ವರ್ಗವಾಸಿಗಳೂ, ಆಯಿರಮ್ ನಾಮಮಙ್ಗಳೋಡು = ಸಾವಿರನಾಮಗಳಿಂದ, ತಿಣ್ ತಿಱಲ್ = ದೃಢಭಕ್ತಿಯಿಂದ, ಪಾಡ = ಹಾಡಲು, ವರುವಾನ್ = ಬರುವವನು, ಚಿತ್ರಕೂಟತ್ತು ಉಳ್ಳಾನೇ = ಚಿತ್ರಕೂಟದಲ್ಲಿರುವವನೇ. 



ಈ ಬಾಲಕನು ಹಿಂದೆ ಒಂದು ಕಾಲದಲ್ಲಿ ಬೆಣ್ಣೆಯನ್ನುಂಡನೆಂದು ಗೊಲ್ಲತಿಯರು ಒಟ್ಟಾಗಿ ಅವನನ್ನು ದೂಷಿಸಲು, ಎಂಟು ದಿಕ್ಕುಗಳವರೆಲ್ಲರು ನಮಸ್ಕರಿಸುವಂತೆ ಎರಡು ಮತ್ತೀಮರಗಳ ನಡುವೆ ನಡೆದು ಹೋದನು. ಭೂಲೋಕದವರೂ ಸ್ವರ್ಗಲೋಕದವರೂ ಅವನನ್ನು ಸಾವಿರನಾಮಗಳಿಂದ ದೃಢಭಕ್ತಿಯಿಂದ ಹಾಡಲು ಬರುವವನೇ ಚಿತ್ರಕೂಟದಲ್ಲಿ ಇರುವವನು. 



ನಂದಗೋಕುಲದ ಗೊಲ್ಲತಿಯರಿಗೆ ಅವರ ನಡುವೆಯೇ ಬೆಳೆಯುತ್ತಿದ್ದ ಬಾಲಕೃಷ್ಣನೇ ದಿವ್ಯಾದ್ಭುತ ಸ್ವಭಾವದ ಭಗವಂತನೆಂದು ತಿಳಿಯಲಿಲ್ಲ. ಅವನೊಬ್ಬ ಸಾಮಾನ್ಯ ಗೋಪಬಾಲನೆಂದೇ ಬಗೆದರು. ಅವನು ಗೋಪಿಯರ ಮನೆಗಳಲ್ಲಿ ಯಾವ ಸಮಯದಲ್ಲೋ ಯಾವ ಮಾಯದಲ್ಲೋ ಬೆಣ್ಣೆಯನ್ನುಂಡುಬಿಡುತ್ತಿದ್ದ. ಅವನ ಚೇಷ್ಟೆಗಳನ್ನು ತಡೆಯಲಾಗದೆ, ಗೋಪಿಯರೆಲ್ಲರೂ ಒಟ್ಟುಗೂಡಿ ಬಂದು ಯಶೋದೆಯಲ್ಲಿ ಅವನ ದುಷ್ಟತನವನ್ನು ದೂರಿಕೊಂಡರು. ಅವನಿಗೆ ಶಿಕ್ಷೆಕೊಡಬೇಕೆಂದು ಯಶೋದೆ ಅವನನ್ನು ಒಂದು ಒರಳು ಕಲ್ಲಿಗೆ ಕಟ್ಟಿಹಾಕಿದಳು. ಹಾಗೆ ಕಟ್ಟಿಸಿಕೊಂಡು ಸುಮ್ಮನಿರುವುದೇ? ಆ ಒರಳು ಕಲ್ಲನ್ನೂ ತನ್ನೊಡನೆ ಎಳೆದುಕೊಂಡು ಅವನು ಅಂಬೆಗಾಲಿಡುತ್ತಾ ಹೊರಟ. ಎರಡು ಮತ್ತೀಮರಗಳ ನಡುವೆ ಇದ್ದ ಸಂದಿಯಲ್ಲಿ ನುಸುಳಿದ. ಒರಳನ್ನೂ ತನ್ನ ಕಡೆಗೆ ಎಳೆದುಕೊಳ್ಳುವ ನೆಪದಲ್ಲಿ, ಆ ಎರಡು ಮತ್ತೀಮರಗಳನ್ನು ಮುರಿದುಹಾಕಿದನು. ಇದನ್ನು ಕಂಡು, ಅಷ್ಟದಿಕ್ಪಾಲಕರು ಅವನಿಗೆ ಮಣಿದರು. ಭಗವಂತನ ’ಚೇಷ್ಟೆ’ಗಳಲ್ಲಿ ತೆಗಳುವುದು ಯಾವುದನ್ನು? 



ಭೂಲೋಕದವರಾಗಲಿ, ಮೇಲಣ ಲೋಕಗಳವರಾಗಲಿ ಭಗವಂತನ ಸಾವಿರನಾಮಗಳನ್ನು ದೃಢವಾದ ಭಕ್ತಿಯಿಂದ ಹಾಡಿ ಅವನನ್ನು ಒಲಿಸಿಕೊಳ್ಳಬಹುದು. 



ಆ ಭಗವಂತನೇ ಈಗ ಚಿತ್ರಕೂಟಕ್ಷೇತ್ರದಲ್ಲಿ ನೆಲಸಿರುವುದು. 



೪. ವಳೈಕ್ಕೈ ನೆಡುಙ್ಗಣ್ ಮಡವಾರಾಯ್ ಚ್ಚಿಯರಂಜಿಯೞೈಪ್ಪ,

ತಳೈತ್ತವಿೞ್ ತಾಮರೈಪ್ಪೊಯ್ ಹೈತ್ತಣ್ ತಡಮ್ ಪುಕ್ಕಣ್ಡಾರ್ ಕಾಣ,

ಮುಳೈತ್ತ ವಯಿಟ್ರೞಲ್ ನಾಹತ್ತುಚ್ಚಿಯಿಲ್ ನಿನ್ ಱದುವಾಡ,

ತಿಳೈತ್ತಮರ್ ಶೆಯ್ದು ವರುವಾನ್ ಚಿತ್ತಿರಕೂಟತ್ತುಳ್ಳಾನೇ. 



ವಳೈಕ್ಕೈ = ಕೈಯಲ್ಲಿ ಬಳೆತೊಟ್ಟ, ನೆಡುಕಣ್ = ವಿಶಾಲವಾದ ಕಣ್ಣುಗಳುಳ್ಳ, ಮಡವಾರ್ = ಯುವತಿಯರಾದ, ಆಯ್ ಚ್ಚಿಯರ್ = ಗೋಪಿಯರು, ಅಂಜಿ= ಭಯಪಟ್ಟು, ಅೞೈಪ್ಪ = ಕೂಗಿ ಕರೆಯಲು, ತಳೈತ್ತು = ಹೂವಾಗಿ, ಅವಿೞ್ = ಆಗಲೇ ಅರಳಿದ, ತಾಮರೈ = ತಾವರೆಹೂಗಳಿರುವ, ಪೊಯ್ ಹೈ = ಮಡುವಿನ, ತಣ್ = ತಂಪಾದ, ತಡಮ್ = ದಡವನ್ನು, ಪುಕ್ಕೂ = ಸೇರಿ, ಅಣ್ಡಾರ್ = ಗೊಲ್ಲರು, ನೋಡುತ್ತಿರುವ ಹಾಗೆಯೇ, ಮುಳೈತ್ತ = ಮೊಳೆತ, ಎೞುಱು = ಕೋರೆಹಲ್ಲುಗಳಲ್ಲಿ, ಅೞಲ್ = ಜ್ವಾಲೆಯನ್ನುಗುಳುವ, ನಾಹತ್ತು= ನಾಗನ, ಉಚ್ಚಿಯಿಲ್ = ನೆತ್ತಿಯಮೇಲೆ, ನಿನ್ ಱು= ನಿಂತು, ಅದು ವಾಡ = ಅದು ಬಸವಳಿಯುವಂತೆ, ತಿಳೈತ್ತು = ನಾಟ್ಯವಾಡಿ, ಅಮರ್ ಶೆಯ್ದು = \(ಆ ನಾಗನನ್ನು\) ಗೆದ್ದು, ವರುವಾನ್ = ಬರುವವನು, ಚಿತ್ತಿರಕೂಟತ್ತು ಉಳ್ಳಾನೇ = ಚಿತ್ರಕೂಟದಲ್ಲಿರುವವನೇ. 



ಕೈಯಲ್ಲಿ ಬಳೆತೊಟ್ಟ, ವಿಶಾಲವಾದ ಕಣ್ಣುಗಳುಳ್ಳ ಯುವತಿಯರಾದ ಗೋಪಿಯರು ಭಯಪಟ್ಟು ಕೂಗಿ ಕರೆಯಲು, ಆಗಲೇ ಅರಳಿದ ಅಂದವಾದ ತಾವರೆಹೂಗಳಿರುವ ಮಡುವಿನ ತಂಪಾದ ದಡವನ್ನು ಗೊಲ್ಲರು ಸೇರಿ ನೋಡುತ್ತಿರುವ ಹಾಗೆಯೇ ಮೊಳೆತ ಕೋರೆಹಲ್ಲುಗಳಿಂದ ವಿಷಜ್ವಾಲೆಯನ್ನುಗುಳೂತ್ತಿರುವ ನಾಗನ ತಲೆಯ ಮೇಲೆ ನಿಂತು, ಅದು ಬಸವಳಿಯುವಂತೆ ನಾಟ್ಯವಾಗಿ ಅದನ್ನು ಗೆದ್ದುಬರುವವನು ಚಿತ್ರಕೂಟದಲ್ಲಿರುವವನೇ.



ಒಂದು ದಿನದಂತೆ, ದನಕರುಗಳನ್ನು ಮೇಯಿಸಲು ಗೋವಳ ಬಾಲಕರ ಜೊತೆಯಲ್ಲಿ ಬಾಲಕೃಷ್ಣನೂ ಕಾಡಿಗೆ ಹೋಗುತ್ತಿದ್ದ. ಯಮುನಾನದಿಯಲ್ಲಿ ಒಂದು ಮಡು ಅದರಲ್ಲಿ ಭಯಂಕರವಾದ ವಿಷಸರವಿರುವುದೆಂದು ಅವನಿಗೆ ತಿಳಿಯಿತು. ಮೇಯುತ್ತಿದ್ದ ದನಕರುಗಳನ್ನೂ ಗೋವಳ ಬಾಲಕರನ್ನೂ ಬಿಟ್ಟು, ಅವನೊಬ್ಬನೇ ಮಡುವನ್ನು ಸೇರಿದ. ದಡದಲ್ಲಿ ಬೆಳೆದಿದ್ದ ಎತ್ತರವಾದ ಮರವನ್ನೇರಿ ಅಲ್ಲಿಂದ ಮಡುವಿನೊಳಕ್ಕೆ ಧುಮುಕಿದ. ಕೃಷ್ಣನಲ್ಲಿ ವ್ಯಾಮೋಹಗೊಂಡು ಅವನನ್ನೇ ಹಿಂಬಾಲಿಸುತ್ತಿದ್ದ ಸುಂದರಿಯರಾದ ಗೋಪಿಯರು ಇದನ್ನು ಕಂಡು ಭಯದಿಂದ ನಡುನಡುಗಿದರು. ಒಡನೆಯೇ ಎಲ್ಲರನ್ನೂ ಕೂಗಿ ಕರೆದರು. ಗೋವಳರು ಆ ಮಡುವಿನ ದಡಕ್ಕೆ ಬಂದು, ನೋಡುತ್ತಿರುವ ಹಾಗೆಯೇ, ಕೃಷ್ಣನು ಆ ಕಾಳಿಂಗ ಸರ್ಪದ ಹೆಡೆಯ ಮೇಲೆ ನಿಂತು, ಅದು ಬೆಂಡಾಗಿ ಬಸವಳಿಯುವಂತೆ ನಾಟ್ಯವಾಡಿ, ಅನಂತರ ಅದು ಶರಣಾಗಲು, ಅದಕ್ಕೆ ಅನುಗ್ರಹಿಸಿ, ಸಮುದ್ರದಲ್ಲಿ ಸುರಕ್ಷಿತವಾಗಿ ಬಾಳುವಂತೆ ಹರಸಿದನು. ಅವನೇ ಈಗ ಚಿತ್ರಕೂಟಕ್ಷೇತ್ರದಲ್ಲಿ ನೆಲಸಿರುವುದು. 



೫. ಪರುವಕ್ಕರುಮುಹಿಲೊತ್ತು ಮುತ್ತುಡೈಮಾಕಡಲೊತ್ತು,

ಅರುವಿತ್ತಿರನ್ ತಿಹೞ್ ಹಿನ್ ಱ ವಾಯಿರಪ್ಪೊನ್ ಮಲೈಯೊತ್ತು,

ಉರುವಕ್ಕರುಙ್ಗು ವಿಲಾಯ್ ಚ್ಚಿ ತಿಱತ್ತಿನ ಮಾಲ್ ವಿಡೈಶೆಟ್ರು,

ತೆರುವಿಲ್ ತಳೈತ್ತು ವರುವಾನ್ ಚಿತ್ತಿರಕೂಟತ್ತುಳ್ಳಾನೇ. 



ತೆರುವಿಲ್ = ಮಳೆಗಾಲದ, ಕರು ಮುಹಿಲ್ = ಕಾರ್ಮುಗಿಲಿನ, ಒತ್ತು= ಹಾಘೆ, ಮುತ್ತು ಉಡೈ= ಮುತ್ತುಗಳನ್ನುಳ್ಳ, ಮಾಕಡಲ್ ಒತ್ತು = ಮಹಾಸಾಗರದ ಹಾಗೆ, ಅರುವಿ = ಜಲಪಾತಗಳ, ತಿರಳ್ = ಕೂಟಗಳಲ್ಲಿ, ತಿಹೞ್ ಹಿನ್ ಱ = ಹೊಳೆಯುತ್ತಿರುವ, ಆಯಿರಮ್ = ಸಾವಿರ, ಪೊನ್ ಮಲೈ ಒತ್ತು = ಚಿನ್ನದ ಬೆಟ್ಟಗಳ ಹಾಗೆ, ಉರುವಮ್ = ಸೊಬಗಿನ, ಕರು ಕುೞಲ್ = ಕಪ್ಪುಕೂದಲಿನ, ಆಯ್ ಚ್ಚಿ = ಗೊಲ್ಲತಿಯ, ತಿಱತ್ತು = ವಿಷಯದಲ್ಲಿ, ಮಾಲ್= ದೊಡ್ಡ, ವಿಡೈ = ಎತ್ತುಗಳ, ಇನಮ್ = ಕೂಟವನ್ನು, ಶೆಟ್ರು = ಸೋಲಿಸಿದವನಾದ \(ಕೊಂದವನಾದ\), ಸ್ವಾಮಿಯು, ತೆರುವಿಲ್ = ಬೀದಿಯಲ್ಲಿ, ತಳೈತ್ತು = ಜಗ್ಗುಹಾಕಿಕೊಂಡು, ವರುವಾನ್ = ಬರುವವನು, ಚಿತ್ತಿರಕೂಟತ್ತು ಉಳ್ಳಾನೇ = ಚಿತ್ರಕೂಟದಲ್ಲಿ ಇರುವವನೇ. 



ಮಳೆಗಾಲದ ಕಾರ್ಮುಗಿಲಿನಂತೆಯೂ, ಮುತ್ತುಗಳುಳ್ಳ ಮಹಾಕಡಲಿನಂತೆಯೂ ಜಲಪಾತಗಳ ಕೂಟಗಳಲ್ಲಿ ಹೊಳೆಹೊಳೆಯುವ ಸಾವಿರ ಚಿನ್ನದ ಬೆಟ್ಟಗಳಂತೆಯೂ, ಸೊಬಗಿನ ಕಪ್ಪುಕೂದಲಿನ ಗೊಲ್ಲತಿಯ ವಿಷಯದಲ್ಲಿ ದೊಡ್ಡ ಎತ್ತುಗಳ ಕೂಟವನ್ನು ಸೋಲಿಸಿದವನಾದ ಸ್ವಾಮಿಯು ಬೀದಿಯಲ್ಲಿ ಜಗ್ಗುಹಾಕಿಕೊಂಡು ನಡೆದು ಬರುವವನು ಚಿತ್ರಕೂಟಕ್ಷೇತ್ರದಲ್ಲಿರುವವನೇ. 



ಮಳೆಗಾಲದ ಕಾರ್ಮುಗಿಲಲ್ಲಿ ಬಹಳ ಹೆಚ್ಚಿನ ಪ್ರಮಾಣದ ಜಲಾಂಶವಿರುತ್ತದೆ. ತನಗೆ ಸಾಧ್ಯವಾದಷ್ಟು ನೀರನ್ನು ತುಂಬಿಕೊಂಡು, ಅದು, ಚಲಿಸುತ್ತಾ ಬೆಟ್ಟಗಳ ಮೇಲೆ, ದಟ್ಟವಾದ ಕಾಡುಗಳ ಮೇಲೆ, ಫಲವತ್ತಾದನೆಲದ ಮೇಲೆ, ತಾನು ಹಿಡಿದಿಟ್ಟುಕೊಂಡಿರುವ ನೀರನ್ನು ತಡೆಬಡೆಯಿಲ್ಲದೆ ಸುರಿಸಿ ಬಿಡುತ್ತದೆ. ಭಗವಂತನ ಔದಾರ್ಯವೂ ಹಾಗೆಯೇ ಅದು ಅವನಲ್ಲಿ ಯಾವಾಗಲೂ ಸಮೃದ್ಧ. ಅವನನ್ನು ಆಶ್ರಯಿಸುವ ಭಕ್ತರಿಗೆ, ಅವರು ಕೋರಿಕೊಳ್ಳುವುದಕ್ಕಿಂತಲೂ ಹೆಚ್ಚಿನ, ಅಪಾರವಾದ ಕೃಪೆಯನ್ನು ಭಗವಂತನು ತೋರುತ್ತಾನೆ. 



ಮಹಾಸಾಗರವು, ಮೇಲಣ ತೋರಿಕೆಗೆ, ಅಲೆಗಳಿಂದ ಕಲಕಿಹೋಗಿದ್ದರೂ, ತಳದಲ್ಲಿ ಅನರ್ಘವಾದ ಆಣಿ ಮುತ್ತುಗಳು ಶೇಖರವಾಗಿ, ಸದ್ಭರಿತವಾಗಿರುತ್ತದೆ. ಭಗವಂತನೂ ಹಾಗೆಯೇ ಮಹದೈಶ್ವರ್ಯನಿಧಿ. 



ಜಲಪಾತದಲ್ಲಿ ಧುಮುಕುವ ಜಲಧಾರೆಗಳ ಮೇಲೆ, ಸೂರ್ಯರಶ್ಮಿ ಬಿದ್ದಾಗ ಅವು ಚಿತ್ರವಿಚಿತ್ರವಾಗಿ ಹೊಳೆಯುತ್ತದೆ. ಒಂದೊಂದು ಜಲಪಾತವೂ ಒಂದೊಂದು ಬೆಲೆ ಕಟ್ಟಲಾಗದಂಥ ಚಿನ್ನದ ಬೆಟ್ಟವೋ ಎಂಬಂತೆ ಪ್ರಕಾಶಿಸುತ್ತದೆ. ಇಂಥ ಸಾವಿರಾರು ಜಲಪಾತಗಳು ಒಟ್ಟುಗೂಡಿ ಮೆರೆದರೆ, ಅವುಗಳ ಒಟ್ಟು ಸೊಬಗನ್ನು ಮಾತಿನಿಂದ ಹೇಳಿ ವಿವರಿಸಲಾದೀತೇ? ಭಗವಂತನೂ ಹಾಗೆಯೇ, ಮಿತಿಯಿಲ್ಲದ ಸೊಬಗಿನ ತೇಜೋ ರಾಶಿಯೇ\! 



ಸುಂದರಿಯೂ, ಕಪ್ಪುತಲೆಗೂದಲಿನವಳೂ, ಗೋವಳವಂಶದವಳೂ ಆದ ನೀಳಾದೇವಿಯನ್ನು ಗೆದ್ದುಕೊಳ್ಳುವುದಕ್ಕಾಗಿ, ಅದಕ್ಕೆ ಫಣವಾಗಿ ಇಟ್ಟಿದ್ದ ಏಳು ಭಯಂಕರವಾದ ವೃಷಭಗಳನ್ನು ಶ್ರೀಕೃಷ್ಣನು ಒಬ್ಬನೇ ಪಳಗಿಸಿ ಕಟ್ಟಿಹಾಕಿದನು. ಅವನ ಸಾಮರ್ಥ್ಯ ಎಷ್ಟು ಅದ್ಭುತ\! 



ಪರಮ ಉದಾರಿಯೂ ಐಶ್ವರ್ಯನಿಧಿಯೂ ಸೊಬಗಿನ ತೇಜೋರಾಶಿಯೂ ಅದ್ಭುತ ಪರಾಕ್ರಮಿಯೂ ಆಗಿ ಶ್ರೀಕೃಷ್ಣನು ನಂದಗೋಕುಲದಲ್ಲಿ ಬೀದಿಗಳಲ್ಲಿಬಲುವೈಯ್ಯಾರದಿಂದ ನಡೆದು ಬರುತ್ತಿರುವಂತೆಯೇ, ಈಗ ಚಿತ್ರಕೂಟಕ್ಷೇತ್ರದಲ್ಲಿ ನೆಲಸಿರುವ ಸರ್ವೇಶ್ವರನು ಅವನ್ನೆಷ್ಟೆಷ್ಟು ನೋಡಿದರೂ ತೃಪ್ತಿತಾರದಷ್ಟು ಆಕರ್ಷಕನು\! 



೬. ಎಯ್ಯಚ್ಚಿದೈನ್ದದಿಲಙ್ಗೈ ಮಲಙ್ಗವರುಮೞೈಕಾಪ್ಪಾನ್,

ಉಯ್ಯಪ್ಪರುವರೈತಾಙ್ಗಿ ಯಾನಿರೈಕಾತ್ತಾ ನೆನ್ ಱೇತ್ತಿ,

ವೈಯತ್ತೆವರುಮ್ ವಣಙ್ಗ ವಣಙ್ಗೊೞುಮಾ ಮಲೈಪೋಲೇ,

ದೆಯ್ವಪ್ಪುಳ್ಳೇಱೇ ವರುವಾನ್ ಚಿತ್ತಿರಕೂಟತ್ತುಳ್ಳಾನೇ. 



ಎಯ್ಯ = ಬಾಣವನ್ನು ಪ್ರಯೋಗಿಸಲು, ಶಿದೈನ್ದದು = ನುಚ್ಚುನುರಿ ಆಯಿತು, ಇಲಙ್ಗೈ = ಲಂಕಾಪಟ್ಟಣವೆಲ್ಲ, ಮಲಙ್ಗ = \(ದನಕರುಗಳು\) ಸಂಕಟಪಡಲು, ವರುಮೞೈ = ಬರುವ ಬಿರುಸು ಮಳೆಯನ್ನು, ಕಾಪ್ಪಾನ್ = ರಕ್ಷಿಸುವುದಕ್ಕಾಗಿ, ಉಯ್ಯ = \(ಅವುಗಳನ್ನು ಉದ್ಧರಿಸುವುದಕ್ಕಾಗಿ, ಪರುವರೈ = ದೊಡ್ಡ ಬೆಟ್ಟವನ್ನು, ತಾಙ್ಗಿ = ಎತಿಹಿಡಿದು, ಆ ನಿರೈ = ದನಕರುಗಳ ಮಂದೆಯನ್ನು, ಕಾತ್ತಾನ್ = ರಕ್ಷಿಸಿದ್ವನು, ಎನ್ ಱು = ಎಂದು, ಏತ್ತಿ = ಸ್ತುತಿಸಿ, ವೈಯತ್ತು = ಭೂಲೋಕದ, ಎವರುಮ್ = ಎಲ್ಲರೂ, ವಣಙ್ಗ = ನಮಸ್ಕರಿಸಲು, ಅಣಙ್ಗು ಎೞು = ಆವೇಶಗೊಂಡ, ಮಾಮಲೈ ಪೋಲ = ದೊಡ್ಡ ಬೆಟ್ಟದ ಹಾಗೆ, ದೆಯ್ ವಮ್ = ಶ್ರೇಷ್ಠವಾದ, ಪುಳ್ = ಪಕ್ಷಿಯನ್ನು, ಏಱಿ = ಹತ್ತಿ, ವರುವಾನ್ = ಬರುವವನು, ಚಿತ್ತಿರಕೂಟತ್ತು ಉಳ್ಳಾನೇ = ಚಿತ್ರಕೂಟದಲ್ಲಿ ಇರುವವನೇ. 



ಬಾಣವನ್ನು ಪ್ರಯೋಗಿಸಿ ಲಂಕೆಯನ್ನೇ ನುಚ್ಚುನುರಿ ಮಾಡಿದವನೂ, ದನಕರುಗಳು ಸಂಕಟಪಡಲು ಸುರಿಯುವ ಬಿರುಸು ಮಳೆಯಿಂದ ಅವುಗಳನ್ನು ಕಾಪಾಡಿ ಉದ್ಧರಿಸುವುದಕ್ಕಾಗಿ ದೊಡ್ಡ ಬೆಟ್ಟವನ್ನೇ ಎತ್ತಿಹಿಡಿಅವನೂ, ದನಕರುಗಳ ಮಂದೆಯ ರಕ್ಷಿಸಿದವನೂ ಎಂದು ಸ್ತುತಿಸಿ ಭೂಲೋಕದವರೆಲ್ಲರೂ ನಮಸ್ಕರಿಸಲು, ಆವೇಶಗೊಂಡ ದೊಡ್ಡ ಬೆಟ್ಟದ ಹಾಗೆ ಶ್ರೇಷ್ಠವಾದ ಪಕ್ಷಿಯನ್ನೇರಿ ಬರುವವನು ಚಿತ್ರಕೂಟ ಕ್ಷೇತ್ರದಲ್ಲಿ ನೆಲಸಿರುವವನೇ. 



ಬಾಣವನ್ನು ಪ್ರಯೋಗಿಸಿ ಲಂಕೆಯನ್ನೇ ನುಚ್ಚುನುರಿಮಾಡಿದವನೂ, ದನಕರುಗಳು ಸಂಕಟಪಡಲು ಸುರಿಯುವ ಬಿರುಸುಮಳೆಯಿಮ್ದ ಅವುಗಳನ್ನು ಕಾಪಾಡಿ ಉದ್ಧರಿಸುವುದಕ್ಕಾಗಿ ದೊಡ್ಡ ಬೆಟ್ಟವನ್ನೇ ಎತ್ತಿಹಿಡಿದವನೂ, ದನಕರುಗಳ ಮಂದೆಯ ರಕ್ಷಿಸಿದವನೂ ಎಂದು ಸ್ತುತಿಸಿ ಭೂಲೋಕದವರೆಲ್ಲರೂ ನಮಸ್ಕರಿಸಲು, ಆವೇಶಗೊಂಡ ದೊಡ್ಡ ಬೆಟ್ಟದ ಹಾಗೆ ಶ್ರೇಷ್ಠವಾದ ಪಕ್ಷಿಯನ್ನೇರಿ ಬರುವವನು ಚಿತ್ರಕೂಟ ಕ್ಷೇತ್ರದಲ್ಲಿ ನೆಲಸಿರುವವನೇ. 



ಕೋದಂಡಪಾಣಿಯಾಗಿ ಹೋಗಿ ಲಂಕೆಯನ್ನು ನಾಶಪಡಿಸಿದವನು ಶ್ರೀರಾಮಾವತಾರಿ, ಬಿಡದೆ ಸುರಿಯುವ ಬಿರುಸು ಮಳೆಯಿಂದ ದನಕರುಗಳನ್ನೂ ಗೋವಳರನ್ನೂ ಕಾಪಾಡುವುದಕ್ಕಾಗಿ ಗೋವರ್ಧನಗಿರಿಯನ್ನೇ ಎತ್ತಿಹಿಡಿದವನು ಶ್ರೀಕೃಷ್ಣಾವತಾರಿ. ದುಷ್ಟರನ್ನೆಲ್ಲಾ ನಿರ್ಮೂಲಗೊಳಿಸಿದವನೇ, ದನಕರುಗಳ ಮಂದೆಯನ್ನು ಸಂಕಟದಿಂದ ಪಾರುಮಾಡಿದವನೇ ಎಂದು ಮುಂತಾಗಿ ಭೂಲೋಕವಾಸಿಗಳು ಭಗವಂತನನ್ನು ಹೊಗಳಿ ಹಾಡಿ ನಮಸ್ಕರಿಸಲು, ಅವರನ್ನು ಉದ್ಧರಿಸುವುದಕ್ಕಾಗಿ ಗರುಡಾರೂಢನಾಗಿ ಆವೇಶಗೊಂಡವನಂತೆ, ಬಂದು ಚಿತ್ರಕೂಟಕ್ಷೇತ್ರದಲ್ಲಿ ನೆಲಸಿರುವ ಭಗವಂತನೂ ಅವನೇ. 



೭. ಆವರಿವೈ ಶೆಯ್ದಱಿವಾ ರಂಜನಮಾ ಮಲೈಪೋಲೇ,

ಮೇವು ಚಿನತ್ತಡಲ್ ವೇೞಮ್ ವೀೞ ಮುನಿನ್ದು, ಅೞಹಾಯ

ಕಾವಿಮಲರ್ ನೆಡುಙ್ಗಣ್ಣಾರ್ ಕೈತೊೞ ವೀದಿವರುವಾನ್,

ದೇವರ್ ವಣಙ್ಗು ತಣ್ ತಿಲ್ಲೈಚ್ಚಿಟ್ಟಿರಕೂಟತ್ತುಳ್ಳಾನೇ,



ಆವರ್ = ಯಾರು, ಇವೈ = ಈ ಸಾಹಸಗಳನ್ನು, ಶೆಯ್ದು= ಮಾಡುವುದನ್ನು, ಅಱಿವಾರ್ = ಅರಿಯುವವರು, ಅಂಜನಮ್ = ಕಾಡಿಗೆಯ, ಮಾ = ದೊಡ್ಡ, ಮಲೈಪೋಲೇ = ಬೆಟ್ಟದ ಹಾಗೆ, ಮೇವು = ಅತಿಶಯವಾದ, ಚಿನಮ್ = ಕೋಪದಿಂದ, ಅಡಲ್= ಬಲಿಷ್ಠವಾದ, ವೇೞಮ್ = ಆನೆಯು, ವೀೞ = ಸತ್ತುಬೀಳುವಂತೆ, ಮುನಿನ್ದು = ಕೋಪಿಸಿಕೊಂಡು, ಅೞಹಾಯ = ಸೊಗಸಾದ ಕಾವಿಮಲರ್ = ಕನ್ನೈದಿಲೆ ಹೂವಿನಂತೆ ನೆಡು = ವಿಶಾಲವಾದ, ಕಣ್ಣಾರ್ = ಕಣ್ಣುಗಳವರು, ಕೈತೊೞ = ಕೈಮುಗಿದು, ನಮಸ್ಕರಿಸುವಂತೆ, ವೀದಿವರುವಾನ್ = ದಾರ್‍ಇಯಲ್ಲಿ ಬರುವವನು, ದೇವರ್ = ದೇವತೆಗಳು, ವಣಙ್ಗು = ನಮಸ್ಕರಿಸುವಂಥ, ತಣ್ = ತಂಪಾದ, ತಿಲ್ಲೈ = ತಿಲ್ಲೈಮರಗಳ, ಚಿತ್ತಿರಕೂಟತ್ತು ಉಳ್ಳಾನೇ = ಚಿತ್ರಕೂಟದಲ್ಲಿ ಇರುವವನೇ. 



ಕಾಡಿಗೆಯ ದೊಡ್ಡ ಬೆಟ್ಟದಂತೆ ಕಡುಕೋಪದಿಂದ ನುಗ್ಗಿಬಂದ ಬಲಿಷ್ಠವಾದ ಆನೆಯು ಸತ್ತುಬೀಳುವಂತೆ ಕೋಪಗೊಳ್ಳುವ ಸಾಹಸವನ್ನು ಯಾರು ಅರಿಯಬಲ್ಲರು? ಸೊಗಸಾದ ಕನ್ನೈದಿಲೆಯಂತೆ ವಿಶಾಲವಾದ ಕಣ್ಣುಳ್ಳವರು ಕೈಎತ್ತಿ ಮುಗಿಯುವಂತೆ ಬೀದಿಯಲ್ಲಿ ಬರುವವನು ದೇವತೆಗಳು ಬಂದು ನಮಸ್ಕರಿಸುವಂಥ ತಂಪಾದ ತಿಲ್ಲೈಮರಗಳಿಂದ ತುಂಬಿದ ಚಿತ್ರಕೂಟದಲ್ಲಿ ನೆಲಸಿರುವವನೇ. 



ಭಗವಂತನ ಸಾಮರ್ಥ್ಯಕ್ಕೆ ಸಾಟಿಯುಂಟೇ? ಅದಕ್ಕೆ ನಿದರ್ಶನಗಳು ಬೇಕೇ? ಒಂದೊಂದು ಅವತಾರದಲ್ಲೂ ಅಂಥ ಸಾಹಸ ಕಾರ್ಯಗಳು ಹೇರಳವಾಗಿವೆ. ಕೃಷ್ಣಾವತಾರದಲ್ಲಿ, ಬಾಲಕನಾಗಿದ್ದಾಗಲೇ ಮಹಾಬಲಿಷ್ಠವಾದ, ಮದ್ದಾನೆಯಾದ ಕುವಲಯಾಪೀಡವೆಂಬುದನ್ನು, ಅದು ಅವನ ಮೇಲೆ ಕೊಲ್ಲುವಂತೆ ನುಗ್ಗಿಬಂದಾಗ, ಅತಿ ಸುಲಭವಾಗಿ ಕೊಂದುಹಾಕಿದನು. ಆಳ್ವಾರರು ಅದನ್ನು ಒಂದು ಉತ್ತಮ ನಿದರ್ಶನವಾಗಿ ಮಾಡಿಕೊಂಡಿದ್ದಾರೆ. ನಂದಗೋಕುಲದಲ್ಲಿ ಬಾಲಕೃಷ್ಣನು ಬೀದಿಯಲ್ಲಿ ನಡೆದುಬಂದನೆಂದರೆ, ಸುಂದರಿಯರಾದ ಸ್ತ್ರೀಯರೆಲ್ಲರೂ ಬಾಗಿಲಲ್ಲಿ ನಿಂತು ಅವನಿಗೆ ಕೈಎತ್ತಿ ಮುಗಿಯುತ್ತಿದ್ದರು. ಅವನು ಅಷ್ಟುದಿವ್ಯಸುಂದರನು ಮತ್ತು ಆಕರ್ಷಕನು. ಆ ಸ್ವಾಮಿಯೇ ಈಗ ಚಿತ್ರಕೂಟಕ್ಷೇತ್ರದಲ್ಲಿ ನೆಲಸಿರುವುದು\! 



೮. ಪೊಙ್ಗಿಯಮರಿಲೊರುಕಾಲ್ ಪೊನ್ ಪೆಯರೋನೈವೆರುವ,

ಅಙ್ಗವನಾಹಮಳೈಗ ನ್ದಿಟ್ಟಾಯಿರನ್ದೋಳೆೞುನ್ದಾಡ, 

ಪೈಙ್ಗಣಿರಣ್ ಡೆರಿಕಾನ್ ಱ ನೀಣ್ಡವೆಯಿಟ್ರೋಡು ಪೇೞ್ ವಾಯ್,

ಶಿಙ್ಗವುರುವಿನ್ ವರುವಾನ್ ಚಿತ್ತಿರಕೂಟತ್ತುಳ್ಳಾನೇ. 



ಪೊಙ್ಗಿ = ಕೆರಳಿ, ಅಮರಿಲ್ = ಹೋರಾಟದಲ್ಲಿ, ಒರು ಕಾಲ್ = ಒಂದು ಸಲ, ಪೊನ್ ಪೆಯರೋನೈ = ಹಿರಣ್ಯಕಶಿಪುವನ್ನು, ವೆರುವ = ಅವನು ನಡುಗುವಂತೆ, ಅಙ್ಗು = ಅಲ್ಲಿ, ಅವನ್ ಆಹಮ್ = ಅವನ ಎದೆಯನ್ನು \(ದೇಹವನ್ನು\),ಅಳೈನ್ದಿಟ್ಟು = ಅಳೆದುಹಾಕಿ, ಆಯಿರಮ್ ತೋಳ್ ಎೞುನ್ದು ಆಡಾ = ಸಾವಿರ ತೋಳುಗಳು ಎದ್ದು ಆಡುವಂತೆ, ಪೈ = ಸೊಬಗಿನ, ಕಣ್ ಇರಣ್ಡು = ಎರಡು ಕಣ್ಣುಗಳು, ಎರಿ ಕಾನ್ ಱ = ಬೆಂಕಿಯನ್ನು ಉಗುಳುವಂತೆ, ನೀಣ್ಡ = ಉದ್ದವಾದ, ಎಯಿಟ್ರೋಡು = ಕೋರೆಹಲ್ಲುಗಳೊಡನೆ, ಪೇಳ್ ವಾಯ್ = ಅಗಲವಾದ \(ದೊಡ್ಡ\) ಬಾಯಿಯುಳ್ಳ, ಶಿಙ್ಗ ಉರುವಿನ್ = ಸಿಂಹಸ್ವರೂಪದವನಾಗಿ, ವರುವಾನ್ = ಬರುವವನು, ಚಿತ್ತಿರಕೂಟತ್ತು ಉಳ್ಳಾನೇ = ಚಿತ್ರಕೂಟದಲ್ಲಿ ಇರುವವನೇ. 



ಒಂದು ಸಲ, ಹೋರಾಟದಲ್ಲಿ ಹಿರಣ್ಯಕಶಿಪುವನ್ನುನಡುಗುವಂತೆ ಕೆರಳಿ, ಅಲ್ಲಿಯೇ ಅವನ ಎದೆಯನ್ನು \(ದೇಹವನ್ನು\) ಅಳೆದುಹಾಕಿ, ಸಾವಿರತೋಳುಗಳು ಎದ್ದು ಆಡುವಂತೆಯೂ ಸೊಬಗಿನ ಎರಡು ಕಣ್ಣುಗಳು ಬೆಂಕಿಯನ್ನುಗುಳುವಂತೆಯೂ, ಉದ್ದವಾದ ಕೋರೆಹಲ್ಲುಗಳಿಂದ ಕೂಡಿದ ದೊಡ್ಡ ಅಗಲವಾದ ಬಾಯಿಯುಳ್ಳ ಸಿಂಹಸ್ವರೂಪದವನಾಗಿ ಬರುವವನು ಚಿತ್ರಕೂಟದಲ್ಲಿರುವವನೇ. 



ಕಡುದುಷ್ಟನೂ ದುರಹಂಕಾರಿಯೂ ಆಗಿ ವರ್ತಿಸುತ್ತಿದ್ದ ಹಿರಣ್ಯಕಶಿಪುವೆಂಬ ರಾಕ್ಷಸನನ್ನು ನಿಗ್ರಹಿಸುವುದಕ್ಕಾಗಿ, ಭಗವಂತನು ಭಯಂಕರವಾದ ಉಗ್ರನರಸಿಂಹನಾಗಿ ಅವತರಿಸಿದನು. ಸ್ವಾಮಿಗೆ ಸಾವಿರತೋಳುಗಳು\! ಕೆಂಡವನ್ನುಗುಳುವ ಕಣ್ಣುಗಳು\! ಅಗಲವಾದ ದೊಡ್ಡ ಬಾಯಿ\! ಉದ್ದನಾದ ಕೋರೆಹಲ್ಲುಗಳು\! ಹೀಗೆ, ಕಂಬದಿಮ್ದ ಉದ್ಭವಿಸಿ, ಹಿರಣ್ಯಕಶಿಪುವನ್ನು ಕೆರಳಿಸಿ, ಅವನು ನಡುಗುವಂತೆ ಅವನನ್ನು ಸೆಳೆದುಕೊಂಡು, ಅವನೆದೆಯನ್ನು ಸೀಳಿ, ಹೊಟ್ಟೆಯನ್ನು ಬಗೆದು, ದೇಹವನ್ನೆಲ್ಲಾ ಅಳೆದುಬಿಟ್ಟವನು ಆ ನರಸಿಂಹಸ್ವಾಮಿ\! ಚಿತ್ರಕೂಟಕ್ಷೇತ್ರದಲ್ಲಿ ನೆಲಸಿರುವವನೂ ಆ ಸ್ವಾಮಿಯೇ\! 



೯. ಕರುಮುಹಿಲ್ ಪೋಲ್ವದೋರ್ ಮೇನಿ ಕೈಯನವಾೞಿಯುಮ್ ಶಙ್ಗುಮ್,

ಪೆರುವಿಱಲ್ ವಾನವರ್ ಶೂೞ್ ಮೇಳುಲಹುಮ್ ತೊಳುದೇತ್ತ,

ಒರುಮಹಳಾಯರ್ ಮಡನ್ದೈಯೊರುತ್ತಿ ನಿಲಮಹಳ್, ಮಟ್ರೈ

ತ್ತಿರುಮಹಳೋಡುಮ್ ವರುವಾನ್ ಚಿತ್ತಿರಕೂಟತ್ತುಳ್ಳಾನೇ. 



ಕರುಮುಹಿಲ್ ಪೋಲ್ ವದು = ಕಾರ್ಮುಗಿಲನ್ನು ಹೋಲುವಂಥ, ಓರ್ = ಸಾಟಿಯಿಲ್ಲದ, ಮೇನಿ =ದೇಹ, ಕೈಯನ = ಕೈಯಲ್ಲಿ, ವಾೞಿಯುಮ್ ಶಙ್ಗುಮ್ = ಚಕ್ರವನ್ನೂ ಶಂಖವನ್ನೂ ಹಿಡಿದು,ಪೆರು ವಿಱಲ್ = ಹೆಚ್ಚು ಬಲಶಾಲಿಗಳಾದ, ವಾನವರ್ = ದೇವತೆಗಳು, ಶೂೞ = ಸುತ್ತುವರಿದಿರಲು, ಏೞು ಉಲಹುಮ್ = ಏಳು ಲೋಕಗಳಲ್ಲೂ ಇರುವವರು, ತೊೞುದು ಏತ್ತ = ನಮಸ್ಕರಿಸುತ್ತಾ \(ಸೇವೆ ಮಾಡುತ್ತಾ\), ಸ್ತುತಿಸುವಂಥ, ಒರು ಮಹಳ್ ಆಯರ್ ಮಡನ್ದೈ= ಅಸದೃಶವಾದ ಗೊಲ್ಲಸುಂದರಿಯೊಬ್ಬಳನ್ನು, ಒರುತ್ತಿ ನಿಲಮಹಳ್ = ಒಬ್ಬಳು ಭೂದೇವಿಯನ್ನು, ಮಟ್ರೈ = ಮತ್ತೊಬ್ಬಳು, ತಿರುಮಹಳೋಡುಮ್ = ಶ್ರೀದೇವಿಯೊಡನೆಯೂ, ಕೂಡಿ, ವರುವಾನ್ = ಬರುವವನು, ಚಿತ್ತಿರಕೂಟತ್ತು ಉಳ್ಳಾನೇ = ಚಿತ್ರಕೂಟದಲ್ಲಿ ಇರುವವನೇ. 



ಕಾರ್ಮುಗಿಲನ್ನು ಹೋಲುವ ಸಾಟಿಯಿಲ್ಲದ ದೇಹಕಾಂತಿಯಿಂದ, ಕೈಯಲ್ಲಿ ಶಂಖಚಕ್ರಗಳನ್ನು ಹಿಡಿದು, ಬಹಳ ಬಲಶಾಲಿಗಳಾದ ದೇವತೆಗಳಿಂದ ಸುತ್ತುವರಿದು, ಏಳು ಲೋಕದಲ್ಲಿರುವವರೂ ಸೇವೆ ಮಾಡುತ್ತಾ ನಮಸ್ಕರಿಸುತ್ತಾ ಸ್ತುತಿಸುತ್ತಾ ಇರುವಂಥ, ವಿಲಕ್ಷಣವಾದ ನೀಳಾದೇವಿಯನ್ನೂ ಭೂದೇವಿಯನ್ನೂ ಶ್ರೀದೇವಿಯನ್ನೂ ಕೂಡಿ, ಬರುವವನು ಚಿತ್ರಕೂಟದಲ್ಲಿರುವವನೇ. 



ಆಳ್ವಾರರು ಹೇಳುತ್ತಾರೆ: ಕಾರ್ಮುಗಿಲನ್ನು ಹೋಲುವ ಸಾಟಿಯಿಲ್ಲದ ದೇಹಕಾಂತಿಯುಳ್ಳವನು ಭಗವಂತ. ಕೈಗಳಲ್ಲಿ ಹೊಳೆಹೊಳೆಯುವ ಶಂಖಚಕ್ರಗಳನ್ನು ಹಿಡಿದಿದ್ದಾನೆ. ಬಹಳ ಬಲಶಾಲಿಗಳೂ ಹಿರಿಮೆಯುಳ್ಳವರೂ ಆದ ದೇವತೆಗಳಿಂದ ಸುತ್ತುವರಿದಿದ್ದಾನೆ. ಅವರೆಲ್ಲರೂ ಭಗವಂತನನ್ನು ಎಡೆಬಿಡದೆ ಸ್ತುತಿಸುತ್ತಾರೆ. ಭಕ್ತಿಯಿಂದ ನಮಸ್ಕರಿಸುತ್ತಾರೆ. ಎಲ್ಲರೂ ಭಗವಂತನ ಪಾದಸೇವೆಗಾಗಿ ಕಾತರಗೊಂಡಿದ್ದಾರೆ. ಭಗವಂತನು ಶ್ರೀದೇವಿ, ಭೂದೇವಿ, ನೀಳಾದೇವಿಗಳೊಡಗೂಡಿ ಬರುತ್ತಾನೆ. ಚಿತ್ರಕೂಟಕ್ಷೇತ್ರದಲ್ಲಿ ನೆಲಸಿರುವ ಭಗವಂತನು ಈ ಎಲ್ಲ ವೈಭವವನ್ನೂ ಪಡೆದವನೇ. 



೧೦. ತೇನಮರ್ ಪೂಮ್ಬೊೞಲ್ತಿಲ್ಲೈಚ್ಚಿತ್ತಿರಕೂಟಮಮರ್ ನ್ದ

ವಾನವರ್ ತಙ್ಗಳ್ ಪಿರಾನೈ ಮಙ್ಗೈಯರ್ ಕೋನ್ ಮರುವಾರ್,

ಊನಮರ್ ವೇಲ್ ಕಲಿಕನ್ ಱಿಯೊಣ್ಡಮಿೞೊನ್ ಬದೋರೊನ್ ಱುಮ್,

ತಾನಿವೈ ಕಟ್ರುವಲ್ಲಾರ್ ಮೇಲ್ ಶಾರಾದೀವಿನೈತಾಮೇ. 



ತೇನ್ = ಜೇನುಹುಳುಗಳು, ಅಮರ್ = ಮುತ್ತುತ್ತಿರುವ, ಪೂ ಪೊೞಲ್ = ಹೂದೋಟಗಳ, ತಿಲ್ಲೈಚಿತ್ತಿರಕೂಟಮ್ = ತಿಲ್ಲೈಚಿತ್ರಕೂಟದಲ್ಲಿ, ಅಮರ್ನ್ದ = ನೆಲಸಿರುವ, ವಾನವರ್ ತಙ್ಗಳ್ = ದೇವತೆಗಳ, ಪಿರಾನೈ = ದೇವರನ್ನು \(ಒಡೆಯನನ್ನು\) ಕುರಿತು, ಮಙ್ಗೈಯರ್ ಕೋನ್ = ಮಂಗೈ ಜನರ ಒಡೆಯನೂ, ಮರುವಾರ್ = ಎದುರಾಳಿಗಳ, ಊನ್ = ದೇಹವನ್ನು, ಅಮರ್ = \(ಹೊಕ್ಕೂ\) ಸಂಕಟಪಡಿಸುವ, ವೇಲ್ = ವೇಲಾಯುಧವನ್ನು ಹಿಡಿದವನೂ, ಕಲಿ ಕನ್ ಱಿ = ಕಲಿಧ್ವಂಸಿಯೂ, ಒಣ್ = ಸೊಬಗಿನ, ತಮಿೞ್ =ತಮಿಳಿನ, ಒನ್ ಬದೋರೊನ್ ಱುಮ್ = ಹತ್ತು, ತಾನ್ ಇವೈ = \(ಆದ\) ಇವುಗಳನ್ನು, ಕಟ್ರುವಲ್ಲಾರ್ ಮೇಲ್ = ಅಭ್ಯಾಸಮಾದಿ ಅರಿತವರಿಗೆ, ತೀವಿನೈ = ಪಾಪಗಳು, ತಾಮೇ = ಅವಾಗಿಯೇ, ಶಾರಾ = ಸೇರುವುದೇ ಇಲ್ಲ. 



ದುಂಬಿಗಳು ಮುತ್ತುತ್ತಿರುವ ಹೂದೋಟಗಳ ತಿಲ್ಲೈಚಿತ್ರಕೂಟದಲ್ಲಿ ನೆಲಸಿರುವ ದೇವತೆಗಳ ಒಡೆಯನನ್ನು ಕುರಿತು ಮಂಗೈಜನರ ಒಡೆಯನೂ, ಎದುರಾಳಿಗಳ ದೇಹವನ್ನು ಸಂಕಟಪಡಿಸುವ ವೇಲಾಯುಧವನ್ನು ಹಿಡಿದವನೂ, ಕಲಿಧ್ವಂಸಿಯೂ ಆದವನ ಸೊಬಗಿನ ತಮಿಳಿನ ಈ ಹತ್ತು ಪಾಶುರಗಳನ್ನು ಅಭ್ಯಾಸಮಾಡಿ ಅರಿತವರಿಗೆ ಪಾಪಗಳೇ ಸೇರುವುದಿಲ್ಲ. 



ಆಕರ್ಷಕವಾದ ಪ್ರಕೃತಿಯ ನಡುವೆ ಇರುವ ತಿಲ್ಲೈ ಚಿತ್ರಕೂಟಕ್ಷೇತ್ರದಲ್ಲಿ ನೆಲಸಿರುವ ಸರ್ವೇಶ್ವರನ ದಿವ್ಯಾದ್ಭುತಗುಣಗಳನ್ನೂ ಮೂಳೆಗಳನ್ನೂ ಕುರಿತು ಮಂಗೈಜನರ ರಾಜನಾದ, ವೇಲಾಯುಧಧಾರಿಯಾದ, ಶತ್ರುಭಯಂಕರನಾದ, ಕಲಿಧ್ವಂಸಿಯೆಂಬ ಬಿರುದುಳ್ಳ ತಿರುಮಂಗೈ ಆಳ್ವಾರರು ಸುಂದರವೂ ಸರಳವೂ ಆದ ತಮಿಳಿನಲ್ಲಿ ಈ ಹತ್ತು ಪಾಶುರಗಳನ್ನು ರಚಿಸಿ ಹಾಡಿದ್ದಾರೆ. ಇವುಗಳನ್ನು ಚೆನ್ನಾಗಿ ಅರ್ಥಮಾಡಿಕೊಂಡು, ಇವುಗಳಲ್ಲಿರುವ ಭಗವದ್ವಿಷಯಗಳನ್ನು ಎಡೆಬಿಡದೆ ಮನನ ಮಾಡುತ್ತಿದ್ದಾರೆ, ಮನಸ್ಸು ಪರಿಶುದ್ಧವಾಗುವುದು. ದೃಢವಾದ ಭಕ್ತಿ ನೆಲೆಗೊಳ್ಳುವುದು. ಯಾವ ಬಗೆಯ ಕೆಟ್ಟಯೋಚನೆಗಳಿಗೂ ಎಡೆಕೊಡುವುದಿಲ್ಲ. ಇದೇ ಈ ತಿರುಮೊೞಿಗೆ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*



ಅಡಿಯನಡೆ: ವಾಡ, ಪೇಯ್, ಪಣ್ಡು, ವಳೈ, ಪರುವ, ಎಯ್ಯ, ಆವರ್, ಪೊಙ್ಗಿ, ಕರುಮುಹಿಲ್, ತೇನಮರ್, \(ಒರುಕ್ಕೂಱಳ್\) 



\*\*\*\*\*\*\*\*\*\*\*\*



ಪೆರಿಯ ತಿರುಮೊೞಿ ಮೂರನೆಯ ದಶಕ ನಾಲ್ಕನೆಯತಿರುಮೊೞಿ



ಒರುಕುಱಳಾಯ್





೧. ಒರುಕುಱಳಾಯಿರುನಿಲ ಮೂವಡಿ ಮಣ್ ವೇಣ್ಡಿ

ಯುಲಹನೈತ್ತು ಮೀರಡಿಯಾ ಲೊಡುಕ್ಕಿ, ಒನ್ ಱುಮ್

ತರುಹವೆನಾ ಮಾವಲಿಯೈ ಚ್ಚಿಱೈಯಿಲ್ ವೈತ್ತ

ತಾಡಾಳನ್ ತಾಳಣೈವೀರ್, ತಕ್ಕ ಕೀರ್ತ್ತಿ

ಯರುಮಱೈಯಿನ್ ತಿರಳ್ ನಾನ್ಗುಮ್ ವೇಳ್ವಿಯೈನ್ದು

ಮಙ್ಗಙ್ಗ ವೈಯಾಱು ವಿಶೈಹಳೇೞುಮ್,

ತೆರುವಿಲ್ ಮಲಿವೀೞಾವಳಮುಂಜಿಱಕ್ಕು

ಙ್ಗಾೞಿಚ್ಚೀರಾಮವಿಣ್ಣಹರೇ ಶೇರ್ ಮಿನೀರೇ. 



ಒರು = ಸಾಟಿಯಿಲ್ಲದ, ಕುಱಳ್ = ವಾಮನವಟು, ಆಯ್ = ಆಗಿ, ಇರು = ವಿಶಾಲವಾದ, ನಿಲಮ್ = ಭೂಮಿಯಲ್ಲಿ, ಮೂಅಡಿಮಣ್ = ಮೂರು ಹೆಜ್ಜೆಯಷ್ಟು ನೆಲವನ್ನು, ವೇಣ್ಡಿ = ಯಾಚಿಸಿ, ಉಲಹು ಅನೈತ್ತುಮ್ = ಭೂ ಮತ್ತು ಆಕಾಶಲೋಕಗಳನ್ನೆಲ್ಲವನ್ನೂ \(ಈರೇಳು ಲೋಕಗಳನ್ನೂ\), ಈರ್ ಅಡಿಯಾಲ್ = ಎರಡೇ ಹೆಜ್ಜೆಗಳಿಂದ, ಒಡುಕ್ಕಿ = ಆಕ್ರಮಿಸಿಕೊಂಡು, ಒನ್ ಱುಮ್ = ಮತ್ತೊಂದು ಹೆಜ್ಜೆಯ ನೆಲವನ್ನು, ತರುಹ = ಕೊಡು, ಎನಾ = ಎನ್ನಲು, \(ಎಂದು ಹೇಳಿ\), ಮಾವಲಿಯೈ = ಮಹಾಬಲಿಯನ್ನು, ಶಿಱೈಯಿಲ್ ವೈತ್ತ = ಸೆರೆಯಲ್ಲಿಟ್ಟ, ತಾಡಾಳನ್ = ಹಿರಿಮೆಯುಳ್ಳವನ, ತಾಲ್ = ತಿರುವಡಿಗಳನ್ನು, ಅಣೈವೀರ್ = ಆಶ್ರಯಿಸುವವರೇ, ತಕ್ಕ ಕೀರ್ತ್ತಿ =ಯೋಗ್ಯತೆಗೆ ತಕ್ಕದ್ದಾದ ಕೀರ್ತಿಯನ್ನುಳ್ಳ, ಅರು = ಅಸದೃಶವಾದ, ಮಱೈಯಿನ್ = ವೇದಗಳ, ತಿರಳ್ = ಸಾರವಾದ, ನಾನ್ಗುಮ್ = ನಾಲ್ಕನ್ನೂ, ವೇಳ್ ವಿ = ಯಜ್ಞಗಳು, ಐನ್ದುಮ್ = ಐದನ್ನೂ, ಅಙ್ಗಙ್ಗಳ್= ವೇದಾಂಗಗಳು, ಇವೈ ಆಱುಮ್ = ಈ ಆರನ್ನೂ, ಇಶೈಹಳ್ = ಸ್ವರಗಳು, ಏೞುಮ್ = ಏಳನ್ನು ತೆರುವಿಲ್ = ಬೀದಿಗಳಲ್ಲಿ, ಮಲಿ = ತುಂಬಿ ಬರುವ, ವಿೞಾ = ಉತ್ಸವಗಳ, ವಳಮುಮ್ = ಬೆಳಗುವಿಕೆಯನ್ನೂ, ಉಳ್ಳ, ಶಿಱಕ್ಕೂಮ್ = ಶ್ರೇಶ್ಠತೆಯನ್ನುಳ್ಳ, ಕಾೞಿ = ಕಾಳಿಯೆಂಬ ಕ್ಷೇತ್ರದಲ್ಲಿ ಶ್ರೀರಾಮವಿಣ್ಣಹರ್ = ಶ್ರೀರಾಮವಿಣ್ಣಹರ್ ಎಂಬ ಪವಿತ್ರ ಸ್ಥಳಕ್ಕೇ, ನೀರೇ ಶೇರ್ ಮಿನ್ = ನೀವೇ ಹೋಗಿ ಸೇರಿರಿ. 



ಸಾಟಿಯಿಲ್ಲದ ವಾಮನವಟುವಾಗಿ ವಿಶಾಲವಾದ ಭೂಮಿಯಲ್ಲಿ ಮೂರು ಹೆಜ್ಜೆಗಳಷ್ಟು ನೆಲವನ್ನು ಯಾಚಿಸಿ, ಈರೇಳು ಲೋಕಗಳನ್ನೂ ಎರಡೇ ಹೆಜ್ಜೆಗಳಿಂದ ಆಕ್ರಮಿಸಿಕೊಂಡು, ಮತ್ತೊಂದು ಹೆಜ್ಜೆ ನೆಲವನ್ನು ಕೊಡು ಎಂದು ಹೇಳಿ ಮಹಾಬಲಿಯನ್ನು ಸೆರೆಯಲ್ಲಿಟ್ಟ ಹಿರಿಮೆಯುಳ್ಳವನ ತಿರುವಡಿಗಳನ್ನು ಆಶ್ರಯಿಸುವವರೇ, ತಕ್ಕ ಕೀರ್ತಿಯನ್ನುಳ್ಳ ಅಸದೃಶವಾದ ವೇದಗಳ ಸಾರವಾದ ನಾಲ್ಕನ್ನೂ, ಯಜ್ಞಗಳು ಐದನ್ನೂ, ವೇದಾಂಗಗಳು ಆರನ್ನೂ ಸ್ವರಗಳು ಏಳನ್ನೂ ಬೀದಿಗಳಲ್ಲಿ ತುಂಬಿ ಬರುವ ಉತ್ಸವಗಳ ಬೆಳಗುವಿಕೆಯ ಶ್ರೇಷ್ಠತೆಯನ್ನುಳ್ಳ ಕಾಳಿ ಎಂಬ ಕ್ಷೇತ್ರದಲ್ಲಿ, ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರಸ್ಥಳಕ್ಕೆ ನೀವೇ ಹೋಗಿ ಸೇರಿರಿ. 



“ಮಹಾಬಲಿಯನ್ನು ಸೆರೆಯಲ್ಲಿಟ್ಟ ಹಿರಿಮೆಯುಳ್ಳವನು” – ಇದು ನಡೆದದ್ದು ಯಾವ ರೀತಿಯಲ್ಲಿ? 



ಯಾರನ್ನು ಸೆರೆಯಲ್ಲಿಟ್ಟರೂ ಅವನಿಗೆ ಕಾವಲನ್ನಿಡಬೇಕಲ್ಲ. ಮಹಾಬಲಿಯನ್ನು ಸೆರೆಯಿಟ್ಟಿದ್ದಾದರೂ ಏಕೆ? ಅವನಿಗೆ ಕಾವಲುಗಾರನಾದವರು ಯಾರು? ಸರ್ವೇಶ್ವರನಾದ ಭಗವಂತನ ಸಾಮರ್ಥ್ಯ ಸಾಟಿಯಿಲ್ಲದ್ದು. ಒಂದು ಕಾಲದಲ್ಲಿ ಬಲಿಚಕ್ರವರ್ತಿ ಎಂಬ ರಾಕ್ಷಸವಂಶದ ರಾಜನು ’ಕೊಡುಗೈ’ಯಲ್ಲಿ ತನಗೆ ಸಮಾನರಿಲ್ಲವೆಂದು ಹೆಮ್ಮೆಪಡುತ್ತಿದ್ದ. ಪ್ರಹ್ಲಾದನ ಸಂತತಿಯವನಾದ್ದರಿಂದ ಅವನೂ ಭಕ್ತನಾಗಿದ್ದನು. ಅವನ ಹೆಮ್ಮೆಯನ್ನು ಮುರಿಯಬೇಕಲ್ಲವೇ, ಅವನಿಗೆ ಪೂರ್ಣಕೃಪೆದೋರುವುದಕ್ಕೆ? ಅದಕ್ಕಾಗಿ, ಭಗವಂತನು, ಮಹಾತೇಜಸ್ವಿಯಾದ ಕುಳ್ಳ ಬ್ರಹ್ಮಚಾರಿ ಬಾಲಕನಾಗಿ ಅವತರಿಸಿದ, ಬಲಿಚಕ್ರವರ್ತಿಯ ಯಾಗಶಾಲೆಯನ್ನು ಪ್ರವೇಶಿಸಿದ. “ನನ್ನ ಹೆಜ್ಜೆಯಲ್ಲಿ ನನಗೆ ಮೂರು ಹೆಜ್ಜೆಯಷ್ಟು ನೆಲವನ್ನು ದಾನ ಮಾಡುವೆಯಾ?” ಎಂದು ಯಾಚಿಸಿದ. ಬಲಿಚಕ್ರವರ್ತಿಗೆ ಆಶ್ಚರ್ಯವಾಯಿತು. “ಇವೆಂಥ ಬೇಡಿಕೆ? ಈ ಪುಟ್ಟ ಹೆಜ್ಜೆಗಳಷ್ಟು ಸ್ವಲ್ಪ ಸ್ಥಳದಿಂದ ಏನು ಉಪಯೋಗ? ನಾನಾದರೋ ಚಕ್ರವರ್ತಿ\! ಇಷ್ಟು ವಿಸ್ತಾರವಾದ ಭೂಮಿಗೆ ಒಡೆಯ\! ಎನ್ನಿಸಿತು. ಚಕ್ರವರ್ತಿಯೆಂದ: “ಅಷ್ಟೇ ಸಾಕೇ? ಇನ್ನೂ ಹೆಚ್ಚಾಗಿ ಕೇಳು. ಕೊಡಲು ಸಿದ್ಧನಾಗಿದ್ದೇನೆ” ಅದಕ್ಕೆ ವಾಮನನೆಂದ: “ನಾನು ಕೇಳಿದಷ್ಟೇ ಸಾಕು. ಅಷ್ಟನ್ನೇ ಕೊಡು”. ಈ ಮಾತನ್ನು ಕೇಳಿದ ರಾಜಗುರುವಾದ ಶುಕ್ರಾಚಾರ್ಯನಿಗೆ “ಇದರಲ್ಲಿ ಏನೋ ಕೃತ್ರಿಮವಿದೆ” ಎನ್ನಿಸಿತು. “ಈ ವಿಚಿತ್ರ ಯಾಚನೆಯನ್ನು ನಿಡಬೇಡ, ಬೇಡ” ಎಂದು ಆಚಾರ್ಯನು ಎಷ್ಟು ಹೇಳಿದರೂ ಕೇಳದೆ, ವಾಮನ ವಟುವಿಗೆ “ಕೊಟ್ಟೆ, ಅಳೆದುಕೋ” ಎಂದು ಚಕ್ರವರ್ತಿಯ ಧರ್ಮಪತ್ನಿಯು ಕೈಗೆ ನೀರನ್ನೆರೆಯುತ್ತಿರಲು, ದಾನವನ್ನು ಮುಗಿಸಿದ. ಕೂಡಲೇ, ಎಲ್ಲರೂ ನೋಡುತ್ತಿರುವ ಹಾಗೆಯೇ, ವಾಮನನು ಬೆಳೆದ, ಬೆಳೆದ\! ಮಹಾತ್ರಿವಿಕ್ರಮನಾಗಿ ಬೆಳೆದು ನಿಂತ\! ತನ್ನ ಎರಡೇ ಹೆಜ್ಜೆಗಳಿಂದ ಭೂಲೋಕವನ್ನೂ ಇತರ ಎಲ್ಲ ಲೋಕಗಳನ್ನೂ ಆಕ್ರಮಿಸಿಬಿಟ್ಟ\! ಅನಂತರ ಘರ್ಜಿಸಿದ “ಇನ್ನೊಂದು ಹೆಜ್ಜೆ ಇಡಲು ಸ್ಥಳವೆಲ್ಲಿ? ತೋರಿಸು” ಎಂದ. ತಾನು ಕೊಟ್ಟ ದಾನಕ್ಕೆ ಚ್ಯುತಿ ಬಾರದೆಂದು ಬಗೆದು? ಸ್ವಲ್ಪವೂ ಅಳುಕದೆ, “ನಮ್ರತೆಯಿಂದ, ಸ್ವಾಮೀ, ಇಲ್ಲಿಗೋ ಇಲ್ಲಿ” ಎಂದು ಭಗವಂತನ ಮುಂದೆ ಮಣಿತ ತನ್ನ ತಲೆಯನ್ನು ತೋರಿಸಿದ. ತ್ರಿವಿಕ್ರಮನು ತನ್ನ ತಿರುವಡಿಯನ್ನು ಅವನ ತಲೆಯ ಮೇಲಿಟ್ಟು ಅಧೋಲೋಕಕ್ಕೆ ಅವನನ್ನು ಮೆಟ್ಟಿ, ಆ ಲೋಕಗಳಿಗೆಲ್ಲಾ ಒಡೆಯನಾಗಿರಬೇಕೆಂದು ಆಶೀರ್ವದಿಸಿದ್ದಲ್ಲದೆ, ತಾನೇ ಅವನ ದ್ವಾರಪಾಲಕನಾಗಿದ್ದುಕೊಂಡು ಅವನಿಗೆ ಎಡೆಬಿಡದೆ ದರ್ಶನ ಮತ್ತು ಸೇವಾಲಾಭವನ್ನು ಅನುಗ್ರಹಿಸಿದ. ಯಾರಿಗೆ ಬಂದೀತು ಇಂಥ ಅಪೂರ್ವಸೆರೆವಾಸ\! ಇದನ್ನು ಬಯಸದವರಾರು? 



ಆಳ್ವಾರರು ಹೇಳುತ್ತಾರೆ: ಮಹಾಬಲಿಯನ್ನು ಅಧೋಲೋಕಕ್ಕೆ ಮೆಟ್ಟಿ ಚಿರಂಜೀವಿಯಾಗುವಂತೆ ಅನುಗ್ರಹಿಸಿದ ಹಿರಿಮೆಯುಳ್ಳ ಸರ್ವೇಶ್ವರನ ತಿರುವಡಿಗಳನ್ನು ಆಶ್ರಯಿಸುವವರೇ, ನೀವು ಆ ಕೃಪಾಳು ನೆಲಸಿರುವ ಅನೇಕ ದಿವ್ಯಕ್ಷೇತ್ರಗಳಲ್ಲಿ ಒಂದಾದ ಶ್ರೀರಾಮವಿಣ್ಣಹರಮ್ ಎಂಬಲ್ಲಿಗೆ ತಪ್ಪದೆ ಹೋಗಿ. ಅಲ್ಲಿ ಭಗವಂತನು ನಿತ್ಯವೈಭವದಿಂದ ಕೂಡಿ ಶೋಭಿಸುತ್ತಾನೆ. ಅವನನ್ನು ಕಣ್ತುಂಬ ನೋಡಿ, ಭಜಿಸಿ, ಪೂಜಿಸಿ, ಸೇವೆಮಾಡಿ, ಅವನ ಪುರ್ಣಾನುಗ್ರಹವನ್ನು ಭೂಲೋಕದಲ್ಲಿಯೇ ನೀವು ಪಡೆಯಬಹುದು. 



“ಶೀರ್ ಕಾಳಿ” ಎಂಬುದು ಪುರಾತನವಾದ ಪುಣ್ಯಕ್ಷೇತ್ರ. ಅಲ್ಲಿ ಶ್ರೀರಾಮವಿಣ್ಣಹರಮ್ ಎಂಬುದು ಪವಿತ್ರ ಸ್ಥಳ. ವೇದಪಾರಂಗತರಾಗಿ, ಪಂಚಮಹಾಯಜ್ಞಗಳಲ್ಲಿ ನಿರತರಾಗಿ, ಆರುವೇದಾಂಗಗಳಲ್ಲಿ ನುರಿತವರಾಗಿ, ಸಪ್ತಸ್ವರಗಳನ್ನು ಅಳವಡಿಸಿಕೊಂಡು ಮೃದುಮಧುರವಾಗಿ ಹಾಡಬಲ್ಲವರಾಗಿ ಇರುವ ಜ್ಞಾನಿಗಳಾಗಿರುವ ಭಕ್ತಜನರಿಂದ ಭಗವಂತನು ಅಲ್ಲಿ ನಿತ್ಯಸೇವೆಯನ್ನು ಪಡೆಯುತ್ತಾ, ಬೀದಿಗಳಲ್ಲಿ ಮಹಾವೈಭವದಿಂದ ಉತ್ಸವದಲ್ಲಿ ಬಿಜಯ ಮಾಡಿಸುತ್ತಾನೆ. ಅವನ ಉತ್ಸವಗಳಲ್ಲಿಪಾಲ್ಗೊಳ್ಳುವುದೇ ಒಂದು ಭಕ್ತಿಯ ಸೇವೆ. ಹಾಗೆ ಮಾಡುತ್ತಾ, ಸತ್ಸಂಗದಲ್ಲಿ ಜೀವನ ನಡೆಸುತ್ತಾ ಜನ್ಮವನ್ನು ಸಾರ್ಥಕಗೊಳಿಸಿಕೊಳ್ಳಬೇಕೆಂಬುದೇ ಆಳ್ವಾರರ ಹಿತವಚನ. 



೨. ನಾನ್ ಮುಹನಾಳ್ ಮಿಹೈತ್ತರುಕ್ಕೈಯಿರುಕ್ಕುವಾಯ್ ಮೈ

ನಲಮಿಹುಶೀರುರೋಮಶನಾಲ್ ನವಿಟ್ರಿ, ನಕ್ಕ

ನೂನ್ ಮುಹಮಾರ್ ತಲೈಯೋಟ್ಟುಣೊೞಿತ್ತ ವೆನ್ದೈ

ಯೊಳಿಮಲರ್ ಚ್ಚೇವಡಿಯಣೈವೀರ್, ಉೞುಶೇಯೋಡ

ಶ್ಶೂನ್ ಮುಹಮಾರ್ ವಳೈಯಳೈವಾ ಯುಹುತ್ತ ಮುತ್ತೈ

ತ್ತೊಲ್ ಕುರುಹು ಶಿನೈಯೆನ ಶುಶೂೞ್ ನ್ದಿಯಙ್ಗ, ಎಙ್ಗುಮ್

ತೇನ್ ಮುಹಮಾರ್ ಕಮಲವಯಲ್ ಶೇಲ್ ಪಾಯ್ ಕಾೞಿ

ಶ್ಶೀರಾಮ ವಿಣ್ಣಹರೇ ಶೇರ್ ಮಿನೀರೇ. 



ನಾನ್ ಮುಹನ್ = ನಾಲ್ಮುಖನಿಗೆ, ನಾಳ್ = ಆಯುಸ್ಸು, ಮಿಹೈ = ಬಹಳ ಹೆಚ್ಚೆಂದು, ತರುಕ್ಕೈ = ಗರ್ವವನ್ನು, ಇರುಕ್ಕು = ವೇದದ, ವಾಯ್ ಮೈ = ಶಕ್ತಿಯನ್ನೂ, ನಲಮ್ = ಸದ್ಗುಣಗಳ, ಮಿಹು ಶೀರ್ =ಬಹುಹೆಚ್ಚಿನ ಸಂಪತ್ತನ್ನೂ ಉಳ್ಳ, ಉರೋಮಶನಾಲ್ = ರೋಮಶ ಮಹರ್ಷಿಯಿಂದ, ನವಿಟ್ರಿ = ನಾಶಪಡಿಸಿ, ನಕ್ಕನ್ = ನಗ್ನನಾಗಿ, ಊನ್ ಮುಹಮ್ ಆರ್ = ಮಾಂಸವೇ ಮೊದಲಾದವುಗಳಿಂದ ತುಂಬಿದ, ತಲೈ ಓಡು = ತಲೆಬುರುಡೆಯನ್ನು ಹಿಡಿದು, ಊಣ್ = ಭಿಕ್ಷೆಯನ್ನು, \(ಭಿಕ್ಷೆ ಬೇಡುವುದನ್ನು\), ಒೞಿತ್ತ = ತಪ್ಪಿಸಿದವನಾದ, ಎನ್ದೈ= ಸ್ವಾಮಿಯ, ಒಳಿ = ಸುಂದರತೇಜಸ್ಸಿನ, ಮಲರ್ ಶೇ ಅಡಿ= ಕೆಂದಾವರೆಯ ಪಾದಗಳನ್ನು, ಅಣೈವೀರ್ = ಆಶ್ರಯಿಸುವವರೇ, ಉೞು = ಉಳುವ, ಶೇ = ಎತ್ತುಗಳು, ಓಡ = ಓಡಾಡುತ್ತಿರಲಾಗಿ, ಶೂಲ್ ಮುಹಮ್ ಆರ್ = ತುಂಬು ಗರ್ಭದ ಮೋಡಗಳು, ವಳೈ ಅಳೈವಾಯ್ = ಬಳೆಯಂತೆ ಇರುವ ರಂಧ್ರಗಳ ಮೂಲಕ, ಉಹತ್ತ = ಚೆಲ್ಲಿ ಹರಡಿದ, ಮುತ್ತೈ = ಮುತ್ತುಗಳಂಥ ನೀರಿನ ಹನಿಗಳನ್ನು, ತೊಲ್ = ಸಹಜವಾಗಿ, ಕುರುಹು = ಪಕ್ಷಿಗಳು, ಶಿನೈ ಎನ = ಮೊಟ್ಟೆಗಳು ಎಂದು \(ಭ್ರಮಿಸಿ\) ಶೂೞ್ ನ್ದು = ಸುತ್ತಿಕೊಂಡು, ಇಯಙ್ಗ = ಸಂಚರಿಸುತ್ತಿರಲು, ತೇನ್ ಮುಹಮ್ ಆರ್ = ಜೇನನ್ನು ತುಂಬಿ ಸುರಿಸುವ, ಕಮಲಮ್ ವಯಲ್ = ಕಮಲದ ಹೂಗಳ \(ಗದ್ದೆಗಳ\) ನಡುವೆ, ಶೇಲ್ = ಮೀನುಗಳು, ಪಾಯ್= ಚಿಮ್ಮಿಆಡುವಂಥ, ಕಾೞಿ = ಕಾಳಿ ಕ್ಷೇತ್ರದ, ಶೀರಾಮವಿಣ್ಣಹರೇ = ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರ ಸ್ಥಳಕ್ಕೆ, ನೀರೇ = ನೀವೇ, ಶೇರ್ ಮಿನ್ = ಹೋಗಿ ಸೇರಿರಿ. 



ನಾಲ್ಮುಖನಿಗೆ ಆಯುಸ್ಸು ಬಹಳ ಹೆಚ್ಚೆಂಬ ಗರ್ವವನ್ನು ವೇದದ ಶಕ್ತಿಯನ್ನೂ ಸದ್ಗುಣಗಳ ವಿಪುಲಸಂಪತ್ತನ್ನೂ ಉಳ್ಳ ರೋಮಶಮಹರ್ಷಿಯಿಂದ ನಾಶಪಡಿಸಿದ, ನಗ್ನನಾಗಿ ಮಾಂಸವೇ ಮೊದಲಾದವುಗಳಿಂದ ತುಂಬಿದ ತಲೆಬುರುಡೆಯನ್ನು ಹಿಡಿದು ಭಿಕ್ಷೆಬೇಡುವುದನ್ನು ತಪ್ಪಿಸಿದ ಸ್ವಾಮಿಯ ಸುಂದರ ತೇಜಸ್ಸಿನ ಕೆಂದಾವರೆಯ ಪಾದಗಳನ್ನು ಆಶ್ರಯಿಸುವವರೇ, ಉಳುವ ಎತ್ತುಗಳು ಓಡಾಡುವಂಥ, ತುಂಬು ಗರ್ಭದ ಮೋಡಗಳು ಬಳೆಯಂತೆ ಇರುವ ರಂಧ್ರಗಳು ಮೂಲಕ ಚೆಲ್ಲಿ ಹರಡಿದ ಮುತ್ತುಗಳನ್ನು \(ಆಲಿಕಲ್ಲುಗಳನ್ನು\) ಪಕ್ಷಿಗಳು ಸಹಜವಾಗಿ ಮೊಟ್ಟೆಗಳು ಎಂದು ಭ್ರಮಿಸಿ ಸುತ್ತಿಸುತ್ತಿ ಸಂಚರಿಸುತ್ತಿರುವಂಥ, ಜೇನು ತುಂಬಿ ಸುರಿಸುವ ಕಮಲದ ಹೂಗಳ ಬಯಲಿನ ನಡುವೆ ಮೀನುಗಳು ಚಿಮ್ಮಿ ಆಡುವಂಥ ಕಾಳಿ ಕ್ಷೇತ್ರದ ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರ ಸ್ಥಳಕ್ಕೆ ನೀವೇ ಹೋಗಿ ಸೇರಿರಿ. 



ಆಳ್ವಾರರು ಹೇಳುತ್ತಾರೆ: ಸರ್ವೇಶ್ವರನಾದ ಶ್ರೀಮನ್ನಾರಾಯಣನ ಹಿರಿಮೆಯೆಂಥಾದ್ದು\! ಸೃಷ್ಟಿಕರ್ತನಾದ ನಾಲ್ಮುಖನಿಗೆ ತನ್ನ ಆಯುಸ್ಸಿನ ಬಗೆಗೆ ಬಂದ ಗರ್ವವನ್ನು ಸಾಮಾನ್ಯ ಮಾನವನಾದ ರೋಮಶನೆಂಬವನಿಂದ ಮುರಿದು ಹಾಕಿಸಿದನು. ಲಯಕರ್ತನಾದ ಈಶ್ವರನು \(ರುದ್ರನು\) ಕೈಯಲ್ಲಿ ಬ್ರಹ್ಮಕಪಾಲವನ್ನು ಹಿಡಿದು ಬೆತ್ತಲೆಯಾಗಿ ತಿರುಪೆ ಬೇಡುವುದನ್ನು ಭಗವಂತನೇ ತಪ್ಪಿಸಿದ್ದು. ಅಂಥ ಪರಮಸಮರ್ಥನೂ ಕೃಪಾಳುವೂ ಆದ ಭಗವಂತನ ತಿರುವಡಿಗಳನ್ನು ಆಶ್ರಯಿಸುವವರೇ, ಆ ಸ್ವಾಮಿಯೇ ಈಗ ಕಾಳಿಕ್ಷೇತ್ರದ ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರಸ್ಥಳದಲ್ಲಿ ಅರ್ಚಾಮೂರ್ತಿಯಾಗಿ ನೆಲೆಗೊಂಡಿದ್ದಾನೆ. ಸಮೃದ್ಧಿಯಾಗಿ ಮಳೆಯಾಗುವ, ಎತ್ತುಗಳು ಎಡಬಿಡದೆ ಕೆಲಸ ಮಾಡುವ ಹೊಲಗದ್ದೆಗಳುಳ್ಳ, ಜೇನುತುಂಬಿದ ಕಮಲದ ಹೂಗಳು ವಿಪುಲವಾಗಿ ಬೆಳೆದು ಹರಡಿರುವ ವಿಸ್ತಾರವಾದ ಸರೋವರಗಳುಳ್ಳ, ಆ ಸರೋವರಗಳಲ್ಲಿ ಮೀನುಗಳು ಸ್ವಚ್ಛಂದವಾಗಿ ಚಿಮ್ಮಿ ನೆಗೆದಾಡುವ ಆ ಕಾಳಿ ಕ್ಷೇತ್ರದ ವಿಣ್ಣಹರಕ್ಕೆ ನೀವು ತಪ್ಪದೆ ಹೋಗಿ. ಸ್ವಾಮಿಯ ದಿವ್ಯದರ್ಶನ ಪಡೆಯಿರಿ. ಅವನ ಸೇವೆ ಮಾಡಿ. ಅವನ ಅನುಗ್ರಹಕ್ಕೆ ಪಾತ್ರರಾಗಿ. 



ರೋಮಶನೆಂಬವನು ಒಬ್ಬ ಮಹರ್ಷಿ. ಅವನು ವೇದಾಧ್ಯಯನ ಸಂಪನ್ನ. ಸದ್ಗುಣಗಳ ಆಕರ. ಹೀಗೆ ಅವನು ಆದರ್ಶ ಮಾನವ. ನಾಲ್ಮುಖನಿಗೆ ಎಲ್ಲ ಜೀವಿಗಳಿಗಿಂತಲೂ ಬಹಳ ಹೆಚ್ಚಿನ ಆಯುಸ್ಸು. ಇದನ್ನು ಅರಿತ ನಾಲ್ಮುಖನೇ ಗರ್ವಪಡುತ್ತಿದ್ದ ವಿಷಯವನ್ನು ರೋಮಶನು ತಿಳಿದನು. ಅವನಿಗಿಂತ ಹೆಚ್ಚಿನ ಆಯುಸ್ಸನ್ನು ತಾನು ಪಡೆದುಕೊಳ್ಳುವುದಕ್ಕಾಗಿ, ಅವನು ಪುಣ್ಯನದೀತೀರಕ್ಕೆ ಹೋಗಿ ಅಲ್ಲಿ ದೃಢನಿಷ್ಠೆಯಿಂದ ಶ್ರೀಮನ್ನಾರಾಯಣನನ್ನು ಕುರಿತು ತಪಸ್ಸು ಮಾಡಿದನು. ಭಗವಂತನು ಅವನ ವಿದ್ಯಾಗುಣ ಸಂಪತ್ತಿಗೂ ಭಕ್ತಿನಿಷ್ಠೆಗೂ ಮೆಚ್ಚಿ ಪ್ರತ್ಯಕ್ಷನಾಗಿ, ಸಂಕೋಚವಿಲ್ಲದಂತೆ ವರವನ್ನು ಬೇಡೆಂದನು. ರೋಮಶನು “ಅನೇಕ ಬ್ರಹ್ಮರುಗಳ ಆಯುಸ್ಸಿನಷ್ಟು ಕಾಲ ಈ ದೇಹದಲ್ಲೇ ನಿನ್ನ ಸೇವೆಯಲ್ಲಿ ನಾನು ಎಡೆಬಿಡದೆ ತೊಡಗಿರುವಂತೆ ನನಗೆ ಅರವನ್ನು ನೀಡು” ಎಂದನು. ಭಗವಂತನೆಂದನು: ಮಹರ್ಷಿಯೇ, ನೀನು ಕೇಳಿದ್ದು ಒಳ್ಳೆಯದೇ, ಇದರಿಂದ ನೀನು ಚತುರ್ಮುಖ ಬ್ರಹ್ಮನ ಅಹಂಕಾರವನ್ನು ತೊಲಗಿಸುವೆ. ನಿನ್ನ ದೇಹದಲ್ಲಿ ಅನೇಕ ರೋಮಗಳಿಗೆಯಷ್ಟೆ. ಒಬ್ಬ ಬ್ರಹ್ಮನ ಆಯುಸ್ಸು ಮುಗಿಯಿತೆಂದರೆ, ನಿನ್ನ ದೇಹದಲ್ಲಿ ಒಂದು ರೋಮ ಉದುರಿಹೋಗುವುದು. ಹೀಗೆ, ನಿನ್ನ ದೇಹದಲ್ಲಿರುವ ರೋಮಗಳೆಲ್ಲವೂ ಉದುರಿ ಹೋಗುವವರೆಗೂ ನೀನು ಈ ನರದೇಹದಲ್ಲೇ ಇದ್ದುಕೊಂಡು ನನ್ನ ಸೇವೆಯಲ್ಲಿ ತೊಡಗಿರು. ಆನಂದದಿಂದ ಸೇವೆಮಾಡುತ್ತಿರು. ಅನಂತರ, ನೀನು ನನ್ನನ್ನೇ ಸೇರುವೆ”. 



ಈಶ್ವರನಿಗೆ ಬ್ರಹ್ಮಹತ್ಯಾದೋಷವನ್ನು ನೀಗಿಸಿದವನು ನಾರಾಯಣನೇ. 



ಕಾಳಿಕ್ಷೇತ್ರದ ಶ್ರೀರಾಮವಿಣ್ಣಹರಮ್ ಎಂಬ ಸ್ಥಳದ ಸೊಬಗನ್ನೂ ಅಲ್ಲಿ ಪ್ರಾಣಿಗಳ, ಪಕ್ಷಿಗಳ, ಜಲಚರಗಳ ಶುದ್ಧವಾದ ಮುಗ್ಧ ಚಟುವಟಿಕೆಗಳನ್ನೂ ಎಷ್ಟು ಸುಂದರವಾಗಿ ಆಳ್ವಾರರು ವರ್ಣಿಸಿದ್ದಾರೆ\! 



೩. ವೈಯಣೈನ್ದ ನುದಿಕ್ಕೋಟ್ಟು ವರಾಹ ಮೊನ್ ಱಾಯ್

ಮಣ್ನೆಲ್ಲಾ ಮಿಡನ್ದೆಡುತ್ತು ಮದಙ್ಗಳ್ ಶೆಯ್ ದು,

ನೆಯ್ಯಣೈನ್ದ ತಿಹಿರಿಯಿನಾಲ್ ವಾಣನ್ ತಿಣ್ಡೋಳ್

ನೇರ್ ನ್ದವನ್ ತಾಳಣೈ ಹಿಱ್ ಪೀರ್, ನೆಯ್ದಲೋಡು

ಮೈಯಣೈನ್ದ ಕುವಳೈಹಳ್ ತಮ್ ತಣ್ ಹಳೆನ್ ಱುಮ್

ಮಲರ್ ಕ್ಕೂಮುದಮ್ ವಾಯೆನ್ ಱುಮ್ ಕಡೈಶಿಮಾರ್ ಹಳ್,

ಶೆಯ್ಯಣೈನ್ದು ಕಳೈಕಳೈಯಾ ತೇಱುಙ್ಗಾೞಿ

ಚ್ಚೀರಾಮ ವಿಣ್ಣಹರೇ ಶೇರ್ ಮಿನೀರೇ. 



ಮೈ = ಹರಿತವಾದ, ಅಣೈನ್ದ = ಇರುವ, ನುದಿ = ಮೊನಚಾದ, ಕೋಟ್ಟು = ಕೋರೆಹಲ್ಲಿನ, ವರಾಹಮ್ ಒನ್ ಱು ಆಯ್ = ವಿಲಕ್ಷಣವಾದ ವರಾಹನಾಗಿ, ಮಣ್ ಎಲ್ಲಾಮ್ = ಭೂಮಂಡಲವನ್ನು, ಇಡತ್ತು = ಅದರ ಸ್ಥಳಕ್ಕೆ, ಎಡುತ್ತು = ಎತ್ತಿ \(ಉದ್ಧರಿಸಿ\), ಮದಙ್ಗಳ್ ಶೆಯ್ದು = ಸಂತೋಷವನ್ನುಂಟುಮಾಡಿ, \(ಹರ್ಷಧ್ವನಿ ಮಾದಿ\), ನೆಯ್ ಅಣೈನ್ದ = ಹರಿತವಾದ, ತಿಹಿರಿಯಿನಾಲ್ = ಚಕ್ರಾಯುಧದಿಂದ, ವಾಣನ್ = ಬಾಣನ, ತಿಣ್ ತೋಳ್= ಬಲಿಷ್ಠವಾದ ತೋಳುಗಳನ್ನು, ನೇರ್ ನ್ದವನ್ = ತರಿದು ಹಾಕಿದವನ, ತಾಳ್ = ತಿರುವಡಿಗಳನ್ನು, ಅಣೈಹಿಱ್ ಪೀರ್ = ಆಶ್ರಯಿಸಿರುವವರೇ, ನೆಯ್ದ ಲೋಡು = ನೈದಿಲೆಯೊಡನೆ, ಮೈ ಅಣೈನ್ದ = ಕಾಡಿಗೆ ಹಚ್ಚಿರುವ, ಕಣ್ ಹಳ್ ಎನ್ ಱುಮ್ = ಕಣ್ಣುಗಳು ಎಂಬ, ಕುವಳೈಹಳ್ = ಕನ್ನೈದಿಲೆಗಳನ್ನೂ, ತಮ್ ವಾಯ್ ಎನ್ ಱುಮ್ = ತಮ್ಮ ಬಾಯಿ ಎಂಬ ಮಲರ್ ಕುಮುದಮ್ = ಅರಳಿದ ತಾವರೆಯನ್ನೂ ಹೊಮ್ದಿರುವ, ಕಡೈಶಿ ಮಾರ್ ಹಳ್ = ಅಂತ್ಯಜಸ್ತ್ರೀಯರು, ಶೆಯ್ = ಗದ್ದೆ\(ಹೊಲ\)ಗಳನ್ನು, ಅಣೈನ್ದು = ಸೇರಿ, ಕಳೈ = ಕಳೆಯನ್ನು, ಕಳೈಯಾದೇ = ಕಳೆಯದಂತೆಯೇ, ಏಱು = ದಡವನ್ನು ಹತ್ತುವ, ಕಾೞಿ = ಕಾಳಿ ಕ್ಷೇತ್ರದ, ಶೀರಾಮವಿಣ್ಣಹರೇ ವಿಣ್ನಹರೇ = ಶ್ರೀರಾಮವಿಣ್ಣಹರವನ್ನು, ಶೇರ್ ಮಿನ್ ನೀರೇ = ನೀವೇ ಹೋಗಿ ಸೇರಿರಿ. 

ಹರಿತವಾಗಿಯೂ ಮೊನಚಾಗಿಯೂ ಇರುವ ಕೋರೆಹಲ್ಲುಗಳ ವಿಲಕ್ಷಣವಾದ ವರಾಹನಾಗಿ ಭೂಮಂಡಲವನ್ನೆಲ್ಲಾ ಅದರ ಸ್ಥಳಕ್ಕೆ ಎತ್ತಿ \(ಉದ್ಧರಿಸಿ\), ಸಂತೋಷವನ್ನುಂಟುಮಾಡಿ ಹರ್ಷಧ್ವನಿ ಮಾಡಿದವನ, ಹರಿತವಾದ ಚಕ್ರಾಯುಧದಿಂದ ಬಾಣನ ಬಲಿಷ್ಠವಾದ ತೋಳುಗಳನ್ನುತರಿದು ಹಾಕಿದವನ ತಿರುವಡಿಗಳನ್ನುಆಶ್ರಯಿಸಿರುವವರೇ, ನೈದಿಲೆಯಂತಿರುವ ಕಾಡಿಗೆ ಹಚ್ಚಿದ ಕಣ್ಣುಗಳನ್ನುಳ್ಳ, ಮತ್ತು ಅರಳಿದ ತಾವರೆಯಂತೆ ಬಾಯುಳ್ಳ ಅಂತ್ಯಜ ಸ್ತ್ರೀಯರು ಹೊಲಗದ್ದೆಗಳಲ್ಲಿ ಕಳೆಯನ್ನು ಕಳೆಯದೆಯೇ ಬದುವಿಗೆ ಬರುವ ಕಾಳಿಕ್ಷೇತ್ರದ ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರಸ್ಥಳಕ್ಕೆ ನೀವೇ ಹೋಗಿ ಸೇರಿರಿ. 



ಈ ಪಾಶುರದ ಪೂರ್ವಾರ್ಧದಲ್ಲಿ ಭಗವಂತನ ಮಹಾವರಾಹಾವತಾರದ ಹಿರಿಮೆಯೂ ಕೃಷ್ಣಾವತಾರದ ಒಂದು ಹಿರಿಮೆಯೂ ವರ್ಣಿತವಾಗಿದೆ. ಬಾಣಾಸುರನ ಸಾವಿರ ತೋಳುಗಳನ್ನು ಶ್ರೀಕೃಷ್ಣನು ತನ್ನ ಚಕ್ರಾಯುಧದಿಂದ ತುಂಡರಿಸಿದ್ದು, ಮತ್ತೆ ಅವನು ಶರಣಾಗಲು, ಅವನನ್ನು ಅನುಗ್ರಹಿಸಿ, ಅವನ ಮಗಳಾದ ಉಷೆಯನ್ನು ತನ್ನ ಮೊಮ್ಮಗನಾದ ಅನಿರುದ್ಧನಿಗೆ ಮಾಡಿಸಿ ಹರಸಿದ್ದು ಆ ವಿಷಯ. ಕಡುಶತ್ರುವೇ ಆದರೂ ಅವನು ಶರಣಾಗತನಾದರೆ, ಅವನನ್ನು ಮನ್ನಿಸಿ ಅನುಗ್ರಹಿಸುವ ಹಿರಿಮೆ ಭಗವಂತನದು ಎಂಬುದಕ್ಕೆ ಇದು ಒಂದು ನಿದರ್ಶನ. 



ಪಾಶುರದ ಉತ್ತರಾರ್ಧದಲ್ಲಿ ಕಾಳಿಕ್ಷೇತ್ರದ ವೈಶಿಷ್ಟ್ಯವನ್ನು ಹೇಳಲಾಗಿದೆ. ಅಲ್ಲಿ ವಾಸಿಸುವ ಅಂತ್ಯಜಸ್ತ್ರೀಯರೂ ಸಹ ಸುಂದರಿಯರೇ. ಕಾಡಿಗೆ ಹಚ್ಚಿದ ಅವರ ಕಣ್ಣುಗಳು ವಿಶಾಲವಾದ ಬಹಳ ಅಂದವಾದ ಕನ್ನೈದಿಲೆಯಂತೆ ಇವೆ. ಅವರ ಬಾಯಿ \(ತುಟಿಗಳು\) ಬಲು ಸುಂದರವಾದ ಅರಳಿರುವ ಕೆಂದಾವರೆಯಂತೆ. ಸಾಮಾನ್ಯವಾಗಿ ಅವರು ಹೊಲಗದ್ದೆಗಳಲ್ಲಿ ಪೈರುಗಳ ನಡುವೆ ಬೆಳೆದಿರುವ ಕಳೆಯನ್ನು ತೆಗೆಯುವ ಕೆಲಸದಲ್ಲಿ ಅವರು ತೊಡಗಿರುವವರಾದರೂ, ಆ ಕ್ಷೇತ್ರದಲ್ಲಿ ನೆಲಸಿರುವ ಭಗವಂತನ ನೆನಪುಬಂದಾಗಲೆಲ್ಲ ಅವರು ತಮ್ಮ ಕೆಲಸವನ್ನು ಅಲ್ಲಿಗೇ ಬಿಟ್ಟು, ದೇವಾಲಯದ ಮೆಟ್ಟಿಲುಗಳನ್ನೇರುವುದರಲ್ಲಿ ನಿರತರಾಗುತ್ತಾರೆ. ಹೀಗಿರುವಾಗ, ಅಲ್ಲಿ ನೆಲಸಿರುವ ಇತರ ಸುಸಂಸ್ಕೃತರ ಭಕ್ತಿ ಇನ್ನೆಷ್ಟು ಗಾಢವಾಗಿರಬೇಕು? 



ಆಳ್ವಾರರು ಹೇಳುತ್ತಾರೆ: ಪರಮಸಮರ್ಥನೂ ಪರಮಕೃಪಾಳುವೂ ಆದ ಸರ್ವೇಶ್ವರನ ತಿರುವಡಿಗಳನ್ನು ಆಶ್ರಯಿಸುವವರೇ, ನೀವು ಕಾಳಿಕ್ಷೇತ್ರದ ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರಸ್ಥಳಕ್ಕೆಹೋಗಿ, ಸ್ವಾಮಿಯನ್ನು ಸಂದರ್ಶಿಸಿ, ಪೂಜೆಮಾಡಿ, ಅವನ ಅನುಗ್ರಹಕ್ಕೆ ಪಾತ್ರರಾಗಿ. 



೪. ಪಂಜಿಯಮೆಲ್ಲಡಿಪ್ಪಿನ್ನೈ ತಿಱತ್ತು ಮುನ್ನಾಳ್

ಪಾಯ್ ವಿಡೈಹಳೇವಿಡರ್ ತ್ತು ಪೊನ್ನನ್ ಪೈಮ್ಬೂಣ್,

ನೆಂಜಿಡನ್ದು ಕುರುದಿಯುಹ ವುಹಿರ್ ವೇಲಾಣ್ಡ

ನಿನ್ ಮಲನ್ ತಾಳಣೈಹಿರ್ ಪೀರ್, ನೀಲಮಾಲೈ

ತ್ತಂಜುಡೈಯ ವಿರುಳ್ ತಱೈಪ್ಪತ್ತರಳಮಾಙ್ಗೇ

ತಣ್ ಮದಿಯಿನ್ ನಿಲಾಕ್ಕಾಟ್ಟ ಪ್ಪವಳನ್ತನ್ನಾಲ್,

ಶೆಂಜುಡರ್ ವೆಯಿಲ್ ವಿರಿಕ್ಕೂ ಮೞಹಾರ್ ಕಾೞಿ

ಚ್ಚೀರಾಮ ವಿಣ್ಣಹರೇ ಶೇರ್ ಮಿನೀರೇ. 



ಪಂಜಿಯ = ಹತ್ತಿಯಂತೆ, ಮೆಲ್ ಅಡಿ = ಮೃದುವಾದ ಪಾದಗಳ, ಪಿನ್ನೈ = ನಪ್ಪಿನ್ನೈದೇವಿಯ, ತಿಱತ್ತು = ವಿಷಯವಾಗಿ, ಮುನ್ ನಾಳ್ = ಹಿಂದೆ, ಒಂದು ಸಲ, ಪಾಯ್ = ನುಗ್ಗಿ ಬರುವ, ವಿಡೈಹಳ್ ಏೞುಮ್ = ಎತ್ತುಗಳು ಏಳನ್ನೂ, ಅಡರ್ ತ್ತು= ಅಡಗಿಸಿ, ಪೊನ್ನನ್ = ಹಿರಣ್ಯಕಶಿಪುವಿನ, ಪೈ = ಸುಂದರವಾದ, ಪೂಣ್ = \(ಆಭರಣಗಳಿಂದ\) ಅಲಂಕೃತವಾದ, ನೆಂಜು = ಎದೆಯನ್ನು, ಇಡನ್ದು = ಸೀಳಿ, ಕುರುದಿ = ರಕ್ತವು, ಉಹ = ಉಕ್ಕಿ ಹರಿಯುವಂತೆ, ಉಹಿರ್ = ಉಗುರುಗಳೆಂಬ, ವೇಲ್ = ವೇಲಾಯುಧವನ್ನು, ಆಣ್ಡ = ಬಳಸಿದ, ನಿನ್ ಮಲನ್ = ನಿರ್ಮಲನ, ತಾಲ್ = ಪಾದಗಳನ್ನು, ಅಣೈಹಿಱ್ ಪೀರ್ = ಆಶ್ರಯಿಸಿರುವವರೇ, ನೀಲಮ್ = ಕಪ್ಪುಬಣ್ಣವು, ಮಾಲೈ = ಸಂಜೆಯನ್ನು, ತಂಜುಉಡೈಯ = ಆಶ್ರಯಿಸುವ, ಇರುಳ್ = ರಾತ್ರಿಯನ್ನು, ತೞೈಪ್ಪ = ಹೆಚ್ಚಿಸುವ, ತರಳಮ್ = ಅಲೆಗಳು \(ಅಲೆಗಳಿಂದ ಕೂಡಿದ ನೀರು\), ಆಜ್ಙೇ = ಅವುಗಳಲ್ಲಿ ಅಲ್ಲಲ್ಲೇ, ತಣ್ ಮದಿಯಿನ್ = ತಂಪಾದ ಚಂದ್ರನ, ನಿಲಾ = ಬೆಳದಿಂಗಳನ್ನು, ಕಾಟ್ಟ = ತೋರ್ಪಡಿಸುವ, ಪವಳಮ್ = ಹವಳಗಳಿಂದ, ಶುಡರ್ = ಸೂರ್ಯನ, ಶೆಮ್ ವೆಯಿಲ್ = ಕೆಂಬಿಸಿಲು, ವಿರಿಕ್ಕೂಮ್ = ಹರಡುವ, ಅೞಹು ಆರ್ = ಸೊಬಗು ತುಂಬಿರುವ, ಕಾೞಿ ವಿಣ್ಣಹರೇ = ಕಾಳಿ ಕ್ಷೇತ್ರದ ವಿಣ್ಣಹರಮ್ ಎಂಬ ಪವಿತ್ರ ಸ್ಥಳವನ್ನು, ಶೇರ್ ಮಿನ್ ನೀರೇ = ನೀವೇ \(ಹೋಗಿ\) ಸೇರಿರಿ. 



ಹತ್ತಿಯಂತೆ ಮೃದುವಾದ ಪಾದಗಳನಪಿನ್ನೈದೇವಿಯ ವಿಷಯವಾಗಿ, ಹಿಂದೆ ಒಂದು ಸಲ, ಮೇಲೆ ನುಗ್ಗಿ ಬರುವ ಏಳು ಎತ್ತುಗಳನ್ನೂ ಅಡಗಿಸಿ, ಹಿರಣ್ಯಕಶಿಪುವಿನ ಸುಂದರವಾದ ಆಭರಣಗಳಿಂದ ಅಲಂಕೃತವಾದ ಎದೆಯನ್ನು ಸೀಳಿ, ರಕ್ತವು ಉಕ್ಕಿ ಹರಿಯುವಂತೆ, ಉಗುರುಗಳೆಂಬ ವೇಲಾಯುಧವನ್ನು ಬಳಸಿದ ನಿನ್ ಮಲನ ಪಾದಗಳನ್ನು ಆಶ್ರಯಿಸಿರುವವರೇ, ಸಂಜೆಯನ್ನು ಆಶ್ರಯಿಸುವ ರಾತ್ರಿಯನ್ನು ಕಪ್ಪುಬಣ್ಣವು ಹೆಚ್ಚಿಸುವ, ಅಲೆಗಳಿಂದ ಕೂಡಿದ ನೀರು ಅಲ್ಲಲ್ಲೇ ಅವುಗಳಲ್ಲಿ ತಂಪಾದ ಚಂದ್ರನ ಬೆಳದಿಂಗಳನ್ನು ತೋರ್ಪಡಿಸುವ, ಹವಳಗಳಿಂದ ಸೂರ್ಯನ ಕೆಂಬಿಸಿಲು ಹರಡುವ, ಸೊಬಗಿನಿಂದ ತುಂಬಿದ ಕಾಳಿಕ್ಷೇತ್ರದ ವಿಣ್ಣಹರಮ್ ಎಂಬ ಪವಿತ್ರಸ್ಥಳವನ್ನು ನೀವೇ ಹೋಗಿ ಸೇರಿರಿ. 



ಕೋಮಲಳಾದ ನಪ್ಪಿನ್ನೈದೇವಿಯನ್ನು ಕೈಹಿಡಿಯುವುದಕ್ಕೆಂದು ಫಣವಾಗಿ ಇಟ್ಟಿದ್ದ ಏಳು ಬಲಿಷ್ಠವಾದ ಎತ್ತುಗಳನ್ನೂ ಒಬ್ಬನೇ ಎದುರಿಸಿ, ಹಿಡಿದು, ಪಳಗಿಸಿ, ಕಟ್ಟಿ ಹಾಕಿದ ಸಾಹಸಿ ಶ್ರೀಕೃಷ್ಣನು. ಹಿರಣ್ಯಕಶಿಪುವಿನ ಎದೆಯನ್ನು ತನ್ನ ಉಗುರುಗಳಿಂದಲೇ ಸೀಳಿ ಕೊಂದುಹಾಕಿದವನು ನರಸಿಂಹಸ್ವಾಮಿ. ಯಾವ ಬಗೆಯ ಕುಂದುಕೊರತೆಗೂ ಅವಕಾಶವಿಲ್ಲದಂತೆ ಪರಮಪವಿತ್ರನಾಗಿರುವವನೇ ’ನಿರ್ಮಲ’ನು. ಹೀಗೆ ನಿರ್ಮಲನಾಗಿ ನರಸಿಂಹನಾಗಿ ಕೃಷ್ಣನಾಗಿ ಇರುವವನು ಒಬ್ಬನೇ – ಸರ್ವೇಶ್ವರನು. ಅವನ ತಿರುವಡಿಗಳನ್ನೇ ದೃಢವಾಗಿ ಆಶ್ರಯಿಸುವುದು ಭಕ್ತನ ಕೆಲಸ. 



ಸಂಜೆಯಾಗುತ್ತಲೇ, ಸೂರ್ಯಾಸ್ತಮಯದಲ್ಲಿ, ಕನ್ನೈದಿಲೆಗಳು ಅರಳುತ್ತವೆ. ಅವು ಕಪ್ಪುಬಣ್ಣದವು. ಸಂಜೆಯನ್ನು ರಾತ್ರಿಯನ್ನಾಗಿಸುವುದೂ, ರಾತ್ರಿಯನ್ನು ಕಾಳರಾತ್ರಿಯನ್ನಾಗಿಸುವುದೂ ಕಪ್ಪುಬಣ್ಣ. ಕಪ್ಪುಬಣ್ಣದ ಕನ್ನೈದಿಲೆಗಳು ಎಲ್ಲೆಲ್ಲೂ ಅರಳಿ, ಈ ಕೆಲಸವನ್ನೇ ಮಾಡುತ್ತವೆಯಲ್ಲವೇ? 



ಚಂದ್ರನು ಮೋಡವಿಲ್ಲದ ಆಗಸದಲ್ಲಿ ಪ್ರಕಾಶಿಸುವಾಗ, ನೆಲದಮೇಲೆ ವಿಸ್ತಾರವಾದ ಸರೋವರಗಳಲ್ಲಿ, ಎಡೆಬಿಡದೆ ಏಳುತ್ತಿರುವ ಅಲೆಗಳ ಮೇಲೆ ಚಂದ್ರನ ತಂಬೆಳಕು ಬಿದ್ದಾಗ, ಅದನ್ನು ಒಂದೊಂದು ಅಲೆಯೂ ಪ್ರತಿಬಿಂಬಿಸಿ ಎಲ್ಲೆಲ್ಲೂ ಹರಡುವುದರಿಂದ ಬೆಳದಿಂಗಳನ್ನು ಅವುಗಳೆಲ್ಲವೂ ಒಟ್ಟುಗೂಡಿ ಹೆಚ್ಚಿಸುತ್ತಿವೆಯಲ್ಲವೇ?



ಸೂರ್ಯೋದಹದಲ್ಲಿ ಬಿರಿಯುವ ಕೆಂದಾವರೆಗಳು ಅವುಗಳ ಮೇಲೆ ಬೀಳುವ ಉದಯಸೂರ್ಯನ ಕೆಂಬಿಸಿಲನ್ನು ಸುತ್ತಲೂ, ಹರಡಿ, ಹೆಚ್ಚಿಸುತ್ತವೆಯಲ್ಲವೇ? 



ಇಂಥ ಸೊಬಗಿನಿಂದ ಕೂಡಿದ ಕನ್ನೈದಲೆಯನ್ನುಳ್ಳ ಕೆಂದಾವರೆಗಳನ್ನುಳ್ಳ ನೀರಿನ ಅಲೆಗಳಿಂದ ಕೂಡಿದ ವಿಸ್ತಾರವಾದ ನೀರಿನ ಬಯಲುಗಳಿಂದ ಸುತ್ತುವರಿದಿರುವ ಪ್ರಕೃತಿರಮ್ಯವಾದ ಕಾಳಿಕ್ಷೇತ್ರದ ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರಸ್ಥಳದಲ್ಲಿ ಭಗವಂತನು ದಿವ್ಯಸುಂದರ ಅರ್ಚಾವತಾರಿಯಾಗಿ ಭಕ್ತರನ್ನು ಅನುಗ್ರಹಿಸುವುದಕ್ಕಾಗಿಯೇ ನೆಲೆಗೊಂಡಿದ್ದಾನೆ. “ಅಲ್ಲಿಗೆ, ಹೋಗಿ, ಅವನನ್ನು ಕಣ್ಣಾರ ಕಂಡು, ಅವನ ತಿರುವಡಿಗಳನ್ನು ದೃಢವಾಗಿ ಆಶ್ರಯಿಸಿ” ಎನ್ನುತ್ತಾರೆ ಆಳ್ವಾರರು. 



೫. ತೆವ್ವಾಯ ಮಱಮನ್ನರ್ ಕುರುದಿ ಕೊಣ್ಡು ತಿರು

ಕ್ಕೂಲತ್ತಿಲಿಱನ್ದೋರ್ ಕ್ಕೂತ್ತಿರುತ್ತಿಶೆಯ್ದು,

ವೆವ್ವಾಯ ಮಾಕೀಣ್ಡು ವೇೞಮಟ್ಟ 

ವಿಣ್ಣವರ್ ಕೋನ್ ತಾಳಣೈವೀರ್, ವಿಹಿರ್ ತ ಮಾದರ್

ಅವ್ವಾಯ ವಾಲ್ ನೆಡುಙ್ಗಣ್ ಕುವಳೈ ಕಾಟ್ಟ

ವರವಿನ್ದಮ್ ಮುಹಙ್ಗಾಟ್ಟ ವರುಹೇ ಯಾಮ್ ಪಲ್,

ಶೆವ್ವಾಯಿನ್ ತಿರಳ್ ಕಾಟ್ಟುಮ್ ವಯಲ್ ಶೂೞ್ ಕಾೞಿ

ಚ್ಚೀರಾಮ ವಿಣ್ಣಹರೇ ಶೇರ್ ಮಿನೀರೇ. 



ಶೆವ್ ಆಯ = ಶತ್ರುಗಳಾದ, ಮಱಮ್ = ಪರಾಕ್ರಮಿಗಳಾದ, ಮನ್ನರ್ = ರಾಜರ, ಕುರುದಿಕೊಣ್ಡು = ರಕ್ತದಿಂದ, ತಿರುಕುಲತ್ತಿಲ್ = ಪವಿತ್ರವಾದ ಕುಲದಲ್ಲಿ, ಇಱನ್ದೋರ್ ಕ್ಕೂ = ಗತಿಸಿದವರಿಗೆ, ತಿರುತ್ತಿ ಶೆಯ್ದು = ತೃಪ್ತಿಯನ್ನುಂಟುಮಾಡಿ, ವೆಮ್ = ಕ್ರೂರವಾದ, ವಾಯ = ಬಾಯಿಯ, ಮಾ = ಕುದುರೆಯನ್ನು, ಕೀಣ್ಡು = ಸೀಳಿ, ವೇಱಮ್ = ಆನೆಯನ್ನು, ಅಟ್ಟ = ನಾಶಪಡಿಸಿದ, ವಿಣ್ಣವರ್ ಕೋನ್ = ದೇವತೆಗಳ ಒಡೆಯನ, ತಾಳ್ ಅಣೈವೀರ್ = ಪಾದಗಳನ್ನು ಆಶ್ರಯಿಸುವವರೇ, ವಿಹಿರ್ ತ ಮಾದರ್ = ವಿಲಕ್ಷಣವಾದ ಸ್ತ್ರೀಯರ, ಅವ್ವಾಯ = ಅಂಥ, ವಾಳ್ = ಸೊಬಗಿನ, ನೆಡುಙ್ಗಣ್ = ವಿಶಾಲವಾದ ಕಣ್ಣುಗಳನ್ನು, ಕಾಟ್ಟ = ತೋರಿಸುವ, ಕುವಳೈ = ಕನ್ನೈದಿಲೆಯನ್ನೂ, ಮುಹಮ್ = ಮುಖವನ್ನು, ಕಾಟ್ಟ = ತೋರಿಸುವ, ಅರವಿನ್ದಮ್ = ಬಿಳಿದಾವರೆಯನ್ನೂ, ಅರುಹೇ = ಮಗ್ಗುಲಲ್ಲಿಯೇ, ಶೆವ್ವಾಯಿನ್ = ಕೆಂದುಟಿಗಳ, ತಿರಳ್ ಕಾಟ್ಟುಮ್ = ಶೋಭೆಯನ್ನು ತೋರಿಸುವ, ಆಮ್ ಬಲ್ = ಕಮಲದ ಹೂಗಳನ್ನೂ, ವಯಲ್ = ಬಯಲುಗಳಿಂದ, ಶೂಳ್ = ಸುತ್ತುವರಿದಿರುವ, ಕಾೞಿ = ಕಾಳಿ ಕ್ಷೇತ್ರದ, ಶೀರಾಮವಿಣ್ಣಹರೇ = ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರಕ್ಷೇತ್ರವನ್ನು, ಶೇರ್ ಮಿನ್ ನೀರೇ = ನೀವೇ ಹೋಗಿ ಸೇರಿರಿ. 



ಪರಾಕ್ರಮಿಗಳಾದ ಶತ್ರುರಾಜರ ರಕ್ತದಿಂದ ಪವಿತ್ರವಾದ ಕುಲದಲ್ಲಿ ಮಡಿದವರಿಗೆ ತೃಪ್ತಿಯನ್ನುಂಟುಮಾಡಿದ, ಕ್ರೂರವಾದ ಬಾಯುಳ್ಳ ಕುದುರೆಯನ್ನು ಸೀಳಿದ, ಆನೆಯನ್ನು ನಾಶಪಡಿಸಿದ ದೇವಾಧಿದೇವನ ತಿರುವಡಿಗಳನ್ನು ಆಶ್ರಯಿಸುವವರೇ, ವಿಲಕ್ಷಣವಾದ ಸ್ತ್ರೀಯರ ಸೊಬಗಿನ ವಿಶಾಲವಾದ ಕಣ್ಣುಗಳನ್ನು ತೋರಿಸುವ ಕನ್ನೈದಿಲೆಯನ್ನೂ, ಅವರ ಮುಖವನ್ನು ತೋರಿಸುವ ಅರವಿಂದ \(ಬಿಳಿದಾವರೆಯನ್ನೂ\)ವನ್ನೂ, ಮಗ್ಗುಲಲ್ಲಿಯೇ ಅವರ ಕೆಂದುಟಿಗಳ ಶೋಭೆಯನ್ನು ತೋರಿಸುವ ಕಮಲದಹೂಗಳನ್ನೂ ಉಳ್ಳ ಬಯಲುಗಳಿಂದ ಸುತ್ತುವರಿದಿರುವ ಕಾಳಿಕ್ಷೇತ್ರದ ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರಕ್ಷೇತ್ರವನ್ನು ನೀವೇ ಹೋಗಿ ಸೇರಿರಿ. 



ಶತ್ರುರಾಜರ ರಕ್ತದಿಂದ ತನ್ನ ಪಿತೃಗಳಿಗೆ ತರ್ಪಣ ಕೊಟ್ಟು ಅವರಿಗೆ ತೃಪ್ತಿ ತಂದವನ್ನು ಪರಶುರಾಮ. ಆಶ್ರಮದಲ್ಲಿ ಅವನಿಲ್ಲದಾಗ ಕಾರ್ತವೀರ್ಯಾರ್ಜುನನೆಂಬ ಬಲಿಷ್ಠರಾಜನು ಜಮದಗ್ನಿಮಹರ್ಷಿಯ ಬಳಿಯಿದ್ದ ಹೋಮಧೇನುವನ್ನು ಬಲವಂತದಿಂದ ಕೊಂಡೊಯ್ದನು. ಕಾರ್ತವೀರ್ಯನ ಮಕ್ಕಳು ಬಂದು ಜಮದಗ್ನಿ ಮಹರ್ಷಿಯನ್ನು ಕೊಂದು, ಅವನ ತಲೆಯನ್ನೇ ಕೊಂಡೊಯ್ದರು. ಪರಶುರಾಮನು ಕ್ರುದ್ಧನಾಗಿ ಅವರೆಲ್ಲರನ್ನೂ ನಾಶಪಡಿಸಿದ್ದಲ್ಲದೆ, ದುಷ್ಟಕ್ಷತ್ರಿಯ ಕುಲವೇ ಇಲ್ಲದಂತೆ ಮಾಡಿಬಿಡುವೆನೆಂದು ಫಣತೊಟ್ಟು, ಇಪ್ಪತ್ತೊಂದು ಸಲ ಭೂಪ್ರದಕ್ಷಿಣೆಮಾಡಿ, ಮದಾಂಧರಾದ ರಾಜರನ್ನೆಲ್ಲಾ ಕೊಂದು ಹಾಕಿದನು. ಹೀಗೆ, ತನ್ನ ತಂದೆಗೂ ಪವಿತ್ರವಂಶದ ಪಿತೃಗಳಿಗೆಲ್ಲ ರಕ್ತತರ್ಪಣ ಕೊಟ್ಟು, ಅವರನ್ನು ತೃಪ್ತಿಪಡಿಸಿದನು. 



ಕೇಶಿಯೆಂಬ ರಾಕ್ಷಸನು ಕುದುರೆಯ ರೂಪದಲ್ಲಿ ಕೊಲ್ಲಲು ಬಂದಾಗ, ಕುದುರೆಯ ಬಾಯಲ್ಲಿ ತನ್ನ ಕೈಯನ್ನು ತೂರಿಸಿ, ಅದನ್ನು ಸೀಳಿ ಸಂಹರಿಸಿದವನೂ ಕುವಲಯಾಪೀಡವೆಂಬ ಮದ್ದಾನೆಯನ್ನು ಸಂಹರಿಸಿದವನೂ ಕೃಷ್ಣನೇ. 



ಆಳ್ವಾರರು ಹೇಳುತ್ತಾರೆ: ಪರಶುರಾಮನಾಗಿ, ಕೃಷ್ಣನಾಗಿ ಅವತರಿಸಿದ ದೇವಾಧಿದೇವನನ್ನು ಆಶ್ರಯಿಸಿರುವ ಭಕ್ತರೇ, ಸಲ್ಲಕ್ಷಣವತಿಯರಾದ ಸ್ತ್ರೀಯರ ವಿಶಾಲವಾದ ಕಣ್ಣುಗಳನ್ನು, ಮುಖವನ್ನು, ಚೆಂದುಟಿಗಳನ್ನು ಹೋಲುವ, ಅವುಗಳ ಶೋಭೆಯನ್ನು ಬೆಳಗಿಸುವ ಕನ್ನೈದಿಲೆಗಳು, ಬಿಳಿದಾವರೆಗಳು ಮತ್ತು ಕೆಂದಾವರೆಗಳು ಸಮೃದ್ಧಿಯಾಗಿ ಪಕ್ಕಪಕ್ಕದಲ್ಲಿಯೇ ಬೆಳೆದಿರುವ ವಿಸ್ತಾರವಾದ ಬಯಲುಗಳಿಂದ ಸುತ್ತುವರಿದು ಶೋಭಿಸುವ ಕಾಳಿಕ್ಷೇತ್ರದ ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರಸ್ಥಳಕ್ಕೆ ಹೊಗಿ, ಭಗವಂತನನ್ನು ಕಣ್ಣಾರಕಂಡು, ಅವನ ತಿರುವಡಿಗಳನ್ನುಆಶ್ರಯಿಸಿ, ನಿಮ್ಮ ಶ್ರೇಯಸ್ಸನ್ನು ಗಳಿಸಿಕೊಳ್ಳಿ”. 



೬. ಪೈಙ್ಗಣ್ ವಿಱಲ್ ಶೆಮ್ಮುಹತ್ತುವಾಲಿಮಾಳ

ಪ್ಪಡರ್ ವನತ್ತು ಕ್ಕವನ್ದನೊಡುಮ್ ಪಡೈಯಾರ್ ತಿಣ್ಹೈ,

ವೆಙ್ಗಣ್ ವಿಱಲ್ ವಿರಾದನುಹ ವಿಱ್ ಕುನಿತ್ತ

ವಿಣ್ಣವರ್ ಕೋನ್ ತಾಳಣೈವೀರ್, ವೆಱ್ ಪುಪ್ಪೋಲುಮ್

ತುಙ್ಗಾಮುಹ ಮಾಳಿಹೈಮೇಲಾಯಙ್ಕೂಱುಮ್

ತುಡಿಯಿಡೈಯಾರ್ ಮುಹಕ್ಕಮಲಚ್ಚೋದಿ ತನ್ನಾಲ್, 

ತಿಙ್ಗಳ್ ಮುಹಮ್ ಪನಿಪಡೈಕ್ಕು ಮೞಹಾರ್ ಕಾೞಿ

ಚ್ಚೀರಾಮ ವಿಣ್ಣಹರೇ ಶೇರ್ ಮಿನೀರೇ.



ಪೈ = ಸೊಬಗಿನ ಹಸುರು, ಕಣ್ = ಕಣ್ಣುಗಳನ್ನೂ, ವಿಱಲ್ = ಪರಾಕ್ರಮದ, ಶೆಮ್ = ಕೆಂಪು, ಮುಹತ್ತು = ಮುಖವುಳ್ಳ, ವಾಲಿ = ವಾಲಿಯೂ, ಪಡರ್ = ಹರಡಿರುವ, ವನತ್ತು = ವನದ, ಕವನ್ದನೊಡುಮ್ = ಕಬಂಧನೂ, ಪಡೈ = ಆಯುಧಗಳು, ಆರ್ = ತುಂಬಿರುವ, ತಿಣ್ ಕೈ = ಬಲಿಷ್ಠವಾದ ಕೈಗಳೂ, ವೆಮ್ = ಉಗ್ರವಾದ, ಕಣ್ = ಕಣ್ಣುಗಳೂ, ವಿಱಲ್ = ಪರಾಕ್ರಮಿವೂ ಉಳ್ಲ, ವಿರಾದನ್ = ವಿರಾದನೂ, ಮಾಳ = ನಾಶವಾಗುವಂತೆಯೂ, ಉಹ = ಉದುರಿಬೀಳುವಂತೆಯೂ, ವಿಲ್ ಕುನಿತ್ತ = ಬಿಲ್ಲನ್ನು ಬಗ್ಗಿಸಿದ, ವಿಣ್ಣವರ್ ಕೋನ್ = ದೇವತೆಗಳ ಒಡೆಯನ, ತಾಳ್ ಅಣೈವೀರ್ = ಪಾದಗಳನ್ನು ಆಶ್ರಯಿಸುವವರೇ, ವೆಱ್ ಪು = ಬೆಟ್ಟವನ್ನು, ಪೋಲುಮ್ = ಹೋಲುವ, ತ್ತುಙ್ಗಮ್ = ಉನ್ನತವಾದ ಮುಖವನ್ನುಳ್ಳ, ಮಾಳಿಹೈ ಮೇಲ್ = ಮಾಳಿಗೆಗಳ \(ಮಹಡಿಗಳ\) ಮೇಲೆ, ಆಯಮ್ = ಮುಗಿಲುಗಳು, ಕೂಱುಮ್ = ಘರ್ಜಿಸುವಂಥ, ತುಡಿ ಇಡೈಯಾರ್ = ಬಳುಕುವ ನಡುವುಳ್ಳವರ, ಮುಹಮ್ ಕಮಲಮ್ = ಮುಖಕಮಲದ, ಶೋದಿ ತನ್ನಾಲ್ = ಪ್ರಕಾಶದಿಂದ, ತಿಙ್ಗಳ್ ಮುಹಮ್ = ಪೂರ್ಣಚಂದ್ರನ ಮುಖವು, ಪನಿಪಡೈಕ್ಕೂಮ್ = ಹನಿಗೂಡುವಂಥ \(ನಾಚುವಂಥ\) ಅೞಹು ಆರ್ = ಸೊಬಗು ತುಂಬಿರುವ, ಕಾೞಿ = ಕಾಳಿ ಕ್ಷೇತ್ರದ, ಶೀರಾಮವಿಣ್ಣಹರೇ = ಶ್ರೀರಾಮವಿಣ್ಣಹಮ್ ಎಂಬ ಪವಿತ್ರಸ್ಥಳವನ್ನು, ಶೇರ್ ಮಿನ್ ನೀರೇ = ನೀವೇ ಹೋಗಿ ಸೇರಿರಿ. 



ಸುಂದರವಾದ ಹಸುರು ಕಣ್ಣುಗಳನ್ನೂ ಪರಾಕ್ರಮದ ಕೆಂಪುಮುಖವನ್ನೂ ಉಳ್ಳ ವಾಲಿಯೂ, ಹರಡಿರುವ ವನದ ಕಬಂಧನೂ, ಆಯುಧಗಳನ್ನು ತುಂಬ ಹಿಡಿದ ಬಲಿಷ್ಠವಾದ ಕೈಗಳೂ ಉಗ್ರವಾದ ಕಣ್ಣುಗಳೂ ಪರಾಕ್ರಮವೂ ಉಳ್ಳ ವಿರಾಧನೂ ಮಡಿದು ಉದುರಿ ಬೀಳುವಂತೆ ಬಿಲ್ಲನ್ನು ಬಗ್ಗಿಸಿದ ದೇವತೆಗಳ ಒಡೆಯನ ತಿರುವಡಿಗಳನ್ನು ಆಶ್ರಯಿಸುವವರೇ, ಬೆಟ್ಟವನ್ನು ಹೋಲುವ ಉನ್ನತವಾದ ಮುಖವನ್ನುಳ್ಳ ಮಾಳಿಗೆಗಳ ಮೇಲೆ ಮುಗಿಲುಗಳು ಘರ್ಜಿಸುವಂಥ, ಬಳುಕುವ ನಡುವುಳ್ಳವರ ಮುಖಕಮಲದ ಪ್ರಕಾಶದಿಂದ ಪೂರ್ಣಚಂದ್ರನ ಮುಖವು ನಾಚುವಂಥ ಸೊಬಗು ತುಂಬಿದ ಕಾಳಿ ಕ್ಷೇತ್ರದ ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರ ಸ್ಥಳಕ್ಕೆ ನೀವೇ ಹೋಗಿ ಸೇರಿರಿ. 



ಶ್ರೀರಾಮಾವತಾರದಲ್ಲಿ ಭಗವಂತನು ಎದುರಿಸಬೇಕಾಗಿದ್ದ ದುಷ್ಟವೀರರು ಅನೇಕರು. ಅವರಲ್ಲಿ ಮೂವರನ್ನು ಇಲ್ಲಿ ಹೇಳಲಾಗಿದೆ. ವಾನರವೀರನಾಗಿ ಕಿಷ್ಕಿಂಧೆಯ ರಾಜನಾಗಿ, ಮಹಾಪರಾಕ್ರಮಿಯಾಗಿದ್ದ ವಾಲಿಯೊಬ್ಬ. ದಂಡಕಾರಣ್ಯದಲ್ಲಿ ಹಾವಳಿಮಾಡುತ್ತಿದ್ದಕಬಂಧಮತ್ತು ವಿರಾಧನೆಂಬವರು ಇನ್ನಿಬ್ಬರು. ಈ ಮೂವರೂ ಮಡಿದು ಬೀಳುವಂತೆ ತನ್ನ ಕೋದಂಡವನ್ನು ಬಗ್ಗಿಸಿ ಬಾಣಗಳನ್ನು ಪ್ರಯೋಗಿಸಿದ ಅಪ್ರತಿಮವೀರ ಶ್ರೀರಾಮ. ಅವನೇ ದೇವಾಧಿದೇವನೂ. ಅವನನ್ನಾಶ್ರಯಿಸಿ, ಭಕ್ತಿ ಮಾಡಿ, ಮುಕ್ತಿ ಪಡೆಯಬೇಕು. 



ಶ್ರೀರಾಮನೇ ಈಗ ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರಸ್ಥಳದಲ್ಲಿ ನೆಲಸಿರುವುದು. ಅದು ಬಹಳ ಆಕರ್ಷಕವಾದ ಕ್ಷೇತ್ರ. ಬೆಟ್ಟದಷ್ಟು ಎತ್ತರವಾದ ಮಹಡಿಮನೆಗಳು ಅಲ್ಲಿ ಶೋಭಿಸುತ್ತವೆ. ಕಾರ್ಮುಗಿಲು ಅವುಗಳ ಮೇಲೆ ಘರ್ಜಿಸುತ್ತಿರುತ್ತವೆ. ಅಲ್ಲಿ ಬಳುಕುವ ನಡುವುಳ್ಳ ಸುಂದರಿಯರು ವಾಸಿಸುತ್ತಾರೆ. ಅವರ ಹೊಳೆಯುವ ಮುಖ ಕಮಲದ ಕಾಂತಿಯು ಪೂರ್ಣಚಂದ್ರನನ್ನೇ ನಾಚಿಸುತ್ತದೆ. 



ಆಳ್ವಾರರು ಹೇಳುತ್ತಾರೆ: “ಉನ್ನತವಾದ ಮಹಡಿ ಮನೆಗಳಿಂದಲೂ, ಸುರಸುಂದರಿಯರಂಥ ಸ್ತ್ರೀಯರಿಂದಲೂ ತುಂಬಿರುವ ಶ್ರೀರಾಮವಿಣ್ಣಹರಮ್ ಕ್ಷೇತ್ರಕ್ಕೆ ಹೋಗಿ, ಭಗವಂತನನ್ನು ಕಣ್ಣಾರ ಕಂಡು, ಅವನ ಸೇವೆಯಲ್ಲಿ ಭಕ್ತಿಯಿಂದ ತೊಡಗಿ, ಕೃತಾರ್ಥರಾಗಬೇಕು”. 



೭. ಪೊರುವಿಲ್ ವಲಮ್ ಬುರಿಯರಕ್ಕನ್ ಮುಡಿಹಳ್ ಪತ್ತುಮ್

ಪುಟ್ರುಮಱಿನ್ದನ ಪೊಲಪ್ಪುವಿ ಮೇಲ್ ಶಿನ್ದ,

ಶೆರುವಿಲ್ ವಲಮ್ ಬುರಿ ಶಿಲೈಕ್ಕೈ ಮಲೈತ್ತೋಳ್ ವೇನ್ದನ್

ತಿರುವಡಿ ಶೇರ್ ನ್ದು ಯಾಹಿಱ್ ಪೀರ್, ತಿರೈನೀತ್ತೆಳ್ಹಿ

ಮರುವಿವಲಮ್ ಪುರಿಹೈದೈಕ್ಕೞಿಯೂಡಾಡಿ

ವಯಲ್ ನಣ್ಣಿ ಮೞೈ ತರುನೀರ್ ತವೞ್ ಕಾಲ್ ಮನ್ನಿ,

ತೆರುವಿಲ್ ವಲಮ್ ಬುರಿ ತರಳಮೀನುಙ್ಗಾೞಿ

ಚ್ಚೀರಾಮವಿಣ್ಣಹರೇ ಶೇರ್ ಮಿ ನೀರೇ. 



ಪೊರು ಇಲ್ = ಅಸಮಾನವಾದ, ವಲಮ್ = ಬಲವನ್ನುಳ್ಳ, ಅರಕ್ಕನ್ = ರಾಕ್ಷಸನ, ಮುಡಿಹಳ್ ಪತ್ತುಮ್ = ಹತ್ತುತಲೆಗಳನ್ನೂ, ಪುಟ್ರು = ಹುತ್ತವನ್ನು, ಮಱಿನ್ದನಪೋಲ = ತಲೆಕೆಳಗು ಮಾಡಿದ ಹಾಗೆ, \(ಛಿದ್ರಛಿದ್ರ ಮಾಡಿದ ಹಾಗೆ\), ಪುವಿಮೇಲ್ = ಭೂಮಿಯಮೇಲೆ, ಚಿನ್ದ = ಚೆಲ್ಲಾಡುವಂತೆ, ಶೆರುವಿಲ್ = ಯುದ್ಧದಲ್ಲಿ, ವಲಮ್ ಬುರಿ = ಬಲಿಷ್ಠವಾದ, ಶಿಲೈ = ಬಿಲ್ಲನ್ನು, ಕೈ = ಕೈಯಲ್ಲಿ ಹಿಡಿದ, ಮಲೈ ತೋಳ್ = ಪರ್ವತದಂಥ ದೊಡ್ಡತೋಳುಗಳ ವೇನ್ದನ್ = ಸ್ವಾಮಿಯ, ತಿರುಅಡಿಶೇರ್ ನ್ದು = ತಿರುವಡಿಗಳನ್ನು ಸೇರಿ, \(ಆಶ್ರಯಿಸಿ\), ಉಯ್ ಹಿಱ್ ಪೀರ್ = ಅಭ್ಯುದಯ ಹೊಂದಲೆಳಸುವಿರೇ, ತಿರೈ = ಕಡಲು, ನೀತ್ತು = ಸರಿದು, ಎಳ್ ಹ್ = ನಾಚಿ, ಮರುವಿ = ಮುಂದೆ ಬಂದು, ವಲಮ್ ಪುರಿ = ಬಲವಂದು ಕೈದೈಕೞಿಯೂಡು = ದೊಡ್ಡ ತಾಳೆ ವನದ ನಡುವ, ಆಡಿ = ತಿರುಗಾಡಿ, ವಯಲ್ = ತಣ್ಣಿ = ಗದ್ದೆ ಬಯಲುಗಳನ್ನು ಸೇರಿ, ಮೞೈತರು = ಮಳೆಯನ್ನು ತರುವ, ನೀರ್ ತವೞ್ ಕಾಲ್ ಮನ್ನಿ = ನೀರು ಹರಿಯುವ ಕಾಲುವೆಗಳನ್ನು ಸೇರಿ, ತೆರುವಿಲ್ = ಬೀದಿಗಳಲ್ಲಿ, ವಲಮ್ ಪುರಿ = ಸುತ್ತಿಬರುವ, ತರಳಮ್ = ಮುತ್ತುಗಳನ್ನು, ಈನುಮ್ = ಈನುವ \(ಉಂಟುಮಾಡುವ\), ಕಾೞಿ = ಕಾಳಿಕ್ಷೇತ್ರದ, ಶೀರಾಮವಿಣ್ಣಹರೇ = ಶ್ರೀರಾಮ ವಿಣ್ಣಹರಮ್ ಎಂಬ ಪವಿತ್ರ ಸ್ಥಳವನ್ನು , ಶೇರ್ ಮಿನ್ ನೀರೇ = ನೀವೇ ಹೋಗಿ ಸೇರಿರಿ.



ಸಾಟಿಯಿಲ್ಲದ ಬಲಶಾಲಿಯಾದ ರಕ್ಕಸನ ಹತ್ತುತಲೆಗಳನ್ನೂ, ಹುತ್ತವನ್ನು ತಲೆಕೆಳಗು ಮಾಡಿದ ಹಾಗೆ, ಭೂಮಿಯ ಮೇಲೆ ಚೆಲ್ಲಾಡುವಂತೆ ಯುದ್ಧದಲ್ಲಿ ಬಲಿಷ್ಠವಾದ ಬಿಲ್ಲನ್ನು ಕೈಯಲ್ಲಿ ಹಿಡಿದ ಬೆಟ್ಟದಂಥ ತೋಳುಗಳ ಸ್ವಾಮಿಯ ತಿರುವಡಿಗಳನ್ನು ಆಶ್ರಯಿಸಿ ಅಭ್ಯುದಯ ಹೊಂದಲೆಳಸುವಿರೇ, ಕಡಲು ನಾಚಿ ಸರಿದು, ಮುಂದೆ ಬಂದು, ಬಲವಂದು, ದೊಡ್ಡತಾಳೆ ವನದ ನಡುವೆ ತಿರುಗಾಡಿ, ಗದ್ದೆ ಬಯಲುಗಳನ್ನು ಸೇರಿ, ಮಳೆ ತರುವ ನೀರು ಹರಿಯುವ ಕಾಲುವೆಗಳನ್ನು ಸೇರಿ, ಬೀದಿಗಳಲ್ಲಿ ಸುತ್ತಿಬರುವ ಮುತ್ತುಗಳನ್ನು ಬೆಳೆಸುವ ಕಾಳಿಕ್ಷೇತ್ರದ ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರಸ್ಥಳವನ್ನು ನೀವೇ ಹೋಗಿ ಸೇರಿರಿ. 



“ಹುತ್ತವನ್ನು ತಲೆಕೆಳಗು ಮಾಡಿದ ಹಾಗೆ” – ರಾವಣವಧೆಯನ್ನು ಬಲುಸುಂದರವಾದ ಉಪಮಾನದಿಂದ ಇಲ್ಲಿ ವಿವರಿಸಲಾಗಿದೆ. ಹುತ್ತವನ್ನು ನಾಶಪಡಿಸುವ ಹಾಗೆಯೇ ರಾವಣನ ನಾಶ. ಹುತ್ತಕ್ಕೆ ಹತ್ತಾರು ಬಾಯಿಗಳು. ರಾವಣನಿಗೆ ಹತ್ತುತಲೆಗಳು. ಹುತ್ತವನ್ನು ನಾಶಪಡಿಸಬೇಕಾದರೆ, ಅದನ್ನು ಅಗೆದು, ಬಗೆದು, ಮಣ್ಣನ್ನು ನಾಲ್ಕೂ ದಿಕ್ಕುಗಳಿಗೆ ಚೆಲ್ಲಾದಿಬಿಡಬೇಕು. ಹಾಗೆಯೇ ರಾವಣನ ಹತ್ತು ತಲೆಗಳನ್ನೂ ತನ್ನ ಬಿಲ್ಲಿನಿಂದಲೇ ತರಿದು ಹಾಕಿ, ಅವುಗಳೆಲ್ಲ ನೆಲದಲ್ಲಿ ಇಟ್ಟಾಡುವಂತೆ ಮಾಡಿದ ಮಹಾಪರಾಕ್ರಮಿ ಶ್ರೀರಾಮ.



ವಿಣ್ಣಹರಮ್ ಕ್ಷೇತ್ರದ ಕಡಲತೀರವನ್ನು ಉತ್ತರಾರ್ಧದಲ್ಲಿ ವಿವರಿಸಲಾಗಿದೆ. ಅಲ್ಲಿಯ ಆಳವಿಲ್ಲದ, ಸಮುದ್ರಸ್ನಾನಮಾಡಲು ಯೋಗ್ಯವಾದ ಕಡಲು, ಅದು ಆವರಿಸಿಕೊಂಡಿರುವ ವಿಸ್ತಾರವಾದ ತಾಳೆಯ ವನಗಳಲ್ಲಿ, ಗದ್ದೆಬಯಲುಗಳಲ್ಲಿ, ಬೀದಿಯಕಾಲುವೆಗಳಲಿ ಹರಿದಾಡುತ್ತಾ ಕ್ಷೇತ್ರದ ಸೊಬಗನ್ನೂ ಪಾವಿತ್ರ್ಯತೆಯನ್ನೂ ಹೆಚ್ಚಿಸುತ್ತದೆ. 



೮. ಪಟ್ಟರವೇರಹಲಲ್ ಹುಲ್ ಪವಳಚ್ಚೆವ್ವಾಯ್

ಪಣೈ ನೆಡುನ್ದೋಳ್ ಪಿಣೈನೆಡುಙ್ಗಣ್ ಪಾಲಾಮಿನ್ ಶೊಲ್,

ಮಟ್ಟವಿೞುಙ್ಗುೞಲಿಕ್ಕಾ ವಾನೋರ್ ಕಾವಿಲ್

ಮರಙ್ಗೊಣರ್ ನ್ದಾನ್ ಡಿಯಣೈವೀರ್, ಅಣಿಲ್ ಹಳ್ ತಾವ

ನೆಟ್ಟಿಲೈಯ ಕರುಙ್ಗ ಮುಕಿನ್ ಶೆಙ್ಗಾಯ್ ವೀೞ

ನೀಳ್ ಪಲವಿನ್ ತಾೞ್ ಶಿನೈಯಿಲ್ ನೆಡುಙ್ಗು, ಪೀನ

ತ್ತೆಟ್ಟ ಪೞಂಜಿದೈನ್ದುಮದುಚ್ಚೊರಿಯುಮ್ ಕಾೞಿ

ಚ್ಚೀರಾಮವಿಣ್ಣಹರೇ ಶೇರ್ ಮಿನೀರೇ. 



ಪಟ್ಟು = ರೇಷೆಯಂತೆ ಮೃದುವಾದ, ಅರವು = ಹಾವನ್ನು ಹೋಲುವ, ಏರಿ = ಸುಂದರವಾದ, ಅಹಲ್ = ವಿಶಾಲವಾದ, ಅಲ್ ಹುಲ್ = ನಿತಂಬಗಳು, ಪವಳಮ್ = ಹವಳದಂತೆ, ಶೆಮ್ = ಕೆಂಪಗೆ, ವಾಯ್ = ತುಟಿಗಳು, ಪಣೈ = ಬಿದಿರಿನಂತೆ, ನೆಡು = ಉದ್ದನಾದ, ತೋಳ್ = ತೋಳುಗಳು, ಪಿಣೈ = ಹೆಣ್ಣು ಜಿಂಕೆಯಂತೆ, ನೆಡು = ವಿಶಾಲವಾದ, ಕಣ್ = ಕಣ್ಣುಗಳು, ಪಾಲ್ ಆಮ್ = ಅಮೃತಸಮಾನವಾದ, ಇನ್ = ಇನಿದಾದ, ಶೊಲ್ = ಮಾತು, ಮಟ್ಟು = ಮಧುವು, ಅವಿೞುಮ್ = ಸ್ರವಿಸುವ, ಕುೞಲಿಕ್ಕಾ = ತಲೆಗೂದಲಿನವಳಿಗಾಗಿ, ವಾನೋರ್ = ಸ್ರವಿಸುವ, ಕುಳಲಿಕ್ಕಾ = ತಲೆಗೂದಲಿನವಳಿಗಾಗಿ, ವಾನೋರ್ = ದೇವತೆಗಳ, ಕಾವಿಲ್ = ವನದಲ್ಲಿ, ಮರಮ್ = ಪಾರಿಜಾತ ವೃಕ್ಷವನ್ನು, ಕೊಣರ್ ನ್ದನ್ = ತಂದವನ, ಅಡಿ ಅಣೈವೀರ್ = ತಿರುವಡಿಗಳನ್ನು ಆಶ್ರಯಿಸುವವರೇ, ಅಣಿಲ್ ಹಳ್ = ಅಳಿಲುಗಳು, ತಾವ = ನೆಗೆದಾಡಲು, ನೆಡು ಇಲೈಯ = ದೊಡ್ಡ ಎಲೆಗಳ, ಕರು = ಕಪ್ಪಾದ, ಕಮುಕಿನ್ = ಅಡಕೆಯ, ಶೆಮ್ ಕಾಯ್ = ಕೆಂಪನೆಯ ಕಾಯಿ, ವೀೞ = ಉದುರಿಬೀಳಲು, ನೀಳ್ = ಎತ್ತರವಾದ ಪಲವಿನ್ = ಹಲಸಿನ ಮರದ, ತಾಳ್ = ಕೊಂಬೆಗಳಲ್ಲಿ, ಶಿನೈಯಿಲ್ = ಮೊಗ್ಗುಗಳಲ್ಲಿ, ನೆಡುಙ್ಗು = ತುಂಬಿಕೊಂಡಿರುವ, ಪೀನಮ್ = ದಪ್ಪನಾದ, ತೆಟ್ಟಪಳಮ್ = ಮಾಗಿದ ಹಣ್ಣು, ಶಿದೈನ್ದು= ಬಿರಿದು, ಮದು = ಮಧುವನ್ನು, ಶೊರಿಯುಮ್ = ಸುರಿಸುವ, ಕಾೞಿ = ಕಾಳಿಕ್ಷೇತ್ರದ, ಶೀರಾಮವಿಣ್ಣಹರೇ = ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರ ಕ್ಷೇತ್ರವನ್ನು, ಶೇರ್ ಮಿನ್ ನೀರೇ = ನೀವೇ ಹೋಗಿ ಸೇರಿ. 



ರೇಷ್ಮೆಯಂತೆ ಮೃದುವಾದ ಹಾವನ್ನು ಹೋಲುವ ಸುಂದರವಾದ ವಿಶಾಲವಾದ ನಿತಂಬಗಳನ್ನು, ಹವಳದಂತೆ ಕೆಂಪಗೆ ತುಟಿಗಳನ್ನು, ಬಿದಿರಿನಂತೆ ಸರಳವಾದ ತೋಳುಗಳನ್ನು, ಹೆಣ್ಣುಜಿಂಕೆಯಂತೆ ವಿಶಾಲವಾದ ಕಣ್ಣುಗಳನ್ನು, ಅಮೃತಸಮಾನವಾದ ಮಧುರವಾದ ಮಾತುಗಳನ್ನು, ಮಧುವು ಸ್ರವಿಸುವ ತಲೆಗೂದಲನ್ನು ಹೊಂದಿದವಳಿಗಾಗಿ, ದೇವತೆಗಳ ವನದಲ್ಲಿ ಬೆಳೆಯುವ ಮರವನ್ನು \(ಪಾರಿಜಾತ ವೃಕ್ಷವನ್ನು\) ತಂದವನ ತಿರುವಡಿಗಳನ್ನು ಆಶ್ರಯಿಸುವವರೇ, ಅಳಿಲುಗಳು ನೆಗೆದಾಡಲು ದೊಡ್ಡ ಎಲೆಗಳ ಕರಿಯ ಅಡಕೆಯ ಕೆಂಗಾಯಿ ಉದುರುವ, ಎತ್ತರವಾದ ಹಲಸಿನ ಮರದ ಕೊಂಬೆಗಳಲ್ಲಿ ಮೊಗ್ಗುಗಳಲ್ಲಿ ತುಂಬಿಕೊಂಡಿರುವ ದಪ್ಪನಾದ ಮಾಗಿದ ಹಣ್ಣುಗಳು ಬಿರಿದು ಮಧುವನ್ನು ಸುರಿಸುವ ಕಾಳಿ ಕ್ಷೇತ್ರದ ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರ ಸ್ಥಳಕ್ಕೆ ನೀವೇ ಹೋಗಿ ಸೇರಿರಿ.



ಪೂರ್ವಾರ್ಧದಲ್ಲಿ ಸತ್ಯಭಾಮಾದೇವಿಯ ಅಮಿತ ಸೌಂದರ್ಯದ ವರ್ಣನೆಯಿದೆ. ಅವಳಿಗಾಗಿ ದೇವಲೋಕದ ನಂದನವನದಲ್ಲಿ ಬೆಳೆಯುವ ಪಾರಿಜಾತವೃಕ್ಷವನ್ನು ತಂದು ಕೊಟ್ಟವನು ಶ್ರೀಕೃಷ್ಣನು.



ಶ್ರೀರಾಮವಿಣ್ಣಹರಮ್ ಕ್ಷೇತ್ರದಲ್ಲಿ ಎಲ್ಲೆಲ್ಲಿಯೂ ಅಡಕೆಯ ತೋಟಗಳೂ ಹಲಸಿನ ತೋಟಗಳು ಇವೆ. ಅಡಕೆಯ ಮರಗಳನ್ನು ಅಳಿಲುಗಲು ತಮ್ಮ ಚಪಲತೆಯಿಂದ ಹತ್ತುತ್ತಾ, ಇಳಿಯುತ್ತಾ, ಓಡುತ್ತಾ, ನೆಗೆದಾಡುತ್ತಾ, ಅಡಕೆಯ ಕೆಂಗಾಯಿಗಳನ್ನು ಬೀಳಿಸುತ್ತಾ ಕಾಲಕಳೆಯುತ್ತವೆ. ಹಲಸಿನ ಮರಗಳಲ್ಲಿ ದಪ್ಪನಾದ ಹಣ್ಣುಗಳು ಬಿರಿದು, ಮಧುವನ್ನು ಸುರಿಸುತ್ತವೆ. ಅಲ್ಲಿಯೇ ಮಧುರಸ್ವರೂಪನಾದ ಸರ್ವೇಶ್ವರನು ನೆಲಸಿರುವುದು. ಭಗವಂತನ ಪಾದಗಳನ್ನೇ ಆಶ್ರಯಿಸಿರುವವರು. ಅಲ್ಲಿಗೆ ತಪ್ಪದೆ ಹೋಗಬೇಕು. ಅಲ್ಲಿ ಅವನನ್ನು ಕಣ್ಣಾರ ಕಾಣಬೇಕು. ಸೇವೆಸಲ್ಲಿಸಬೇಕು. ಅವನ ಅನುಗ್ರಹಕ್ಕೆ ಪಾತ್ರರಾಗಬೇಕು. 



೯. ಪಿಱೈತಙ್ಗುಶಡೈಯಾನೈವಲತ್ತೇವೈತ್ತು

ಪ್ಪಿರಮನೈತ್ತನ್ ನುನ್ದಿಯಿಲೇ ತೋಟ್ರುವಿತ್ತು,

ಕಱೈತಙ್ಗು ವೇಲ್ ತಡಙ್ಗಣ್ ತಿರುವೈ ಮಾರ್ ಬಿಲ್

ಕಲನ್ದವನ್ ತಾಳಣೈಹಿಱ್ ಪೀರ್, ಕೞುನೀರ್ ಕೂಡಿ

ಕಲನ್ದವನ್ ತಾಳಣೈ ಹಿಱ್ ಪೀರ್, ಕೞು ನೀರ್ ಕೂಡಿ

ತ್ತುಱೈ ತಙ್ಗು ಕಮಲತ್ತು ತ್ತುಯಿನ್ ಱು ಕೈದೈ

ತ್ತೋಡಾರುಮ್ ಪೊದಿ ಶೋಟ್ರು ಚ್ಚುಣ್ಣಮ್ ನಣ್ಣಿ,

ಶಿಱೈವಣ್ಡು ಕಳಿಪಾಡುಮ್ ವಯಲ್ ಶೂೞ್ ಕಾೞಿ

ಚ್ಚೀರಾಮ ವಿಣ್ಣಹರೇ ಶೇರ್ ಮಿನೀರೇ. 



ಪಿಱೈ = ಬಾಲಚಂದ್ರನು, ತಙ್ಗು = ತಂಗಿರುವ, ಶೆಡೈಯಾನಿ = ಜಡೆಯುಳ್ಳವನನ್ನು, ವಲತ್ತೇ = ಬಲಭಾಗದಲ್ಲಿ, ವೈತ್ತು = ಇಟ್ಟುಕೊಂಡು, ಪಿರಮನೈ = ಬ್ರಹ್ಮನನ್ನು, ತನ್ = ತನ್ನ, ಉನ್ದಿಯಿಲೇ = ನಾಭಿಯಲ್ಲಿಯೇ, ತೋಟ್ರವಿತ್ತು = ಹುಟ್ಟುವಂತೆ ಮಾಡಿ, ಕಱೈ = ಕೆಂಪು ಮತ್ತು ಕಪ್ಪು ಕಲೆಯು, ತಙ್ಗು = ನಿಂತಿರುವ, ವೇಲ್ = ವೇಲಾಯುಧದಂತೆ, ತಡ = ವಿಶಾಲವಾದ, ಕಣ್ = ಕಣ್ಣುಗಳ, ತಿರುವೈ = ಶ್ರೀದೇವಿಯನ್ನು, ಮಾರ್ ಬಿಲ್ = ವಕ್ಷದಲ್ಲಿ; ಕಲನ್ದವನ್ = ಕೂಡಿಸಿ ಕೊಂಡವನ, ತಾಳ್ = ತಿರುವಡಿಗಳನ್ನು, ಅಣೈಹಿಱ್ ಪೀರ್ = ಆಶ್ರಯಿಸಿರುವವರೇ, ಕೞು ನೀರ್ ಕೂಡಿ = ಕನ್ನೈದಿಲೆ ಮತ್ತು ಕೆಂದಾವರೆಯಿಮ್ದ ಕೂಡಿ, \(ಪಾಪಗಳನ್ನು ತೊಳೆದು ಶುದ್ಧಿಪಡಿಸುವ ಪವಿತ್ರವಾದ ನೀರಿನಿಂದ ಕೂಡಿ\), ಇರುವ, ತುಱೈ ತಙ್ಗು= ಸ್ನಾನಘಟ್ಟಗಳಲ್ಲಿರುವ, ಕಮಲತ್ತು = ಕಮಲಗಳಲ್ಲಿ, ತುಯಿನ್ ಱು = ನಿದ್ರಿಸುವ, ಕೈದೈ = ತಾಳೆಯ ತೋಡು = ಹೂಗಳಲ್ಲಿ, ಆರುಮ್ = ತುಂಬಿರುವ ಪೊದಿ = ಪರಾಗದಲ್ಲಿ, ಶೋಟ್ರು = ಹೊರಳಾಡಿ, ಶುಣ್ಣಮ್ ನಣ್ಣಿ = ಪುಡಿಯನ್ನು ತುಂಬಿಕೊಂಡ, ಶಿಱೈವಣ್ದು= ರೆಕ್ಕೆಗಳುಳ್ಳ ದುಂಬಿಗಳು, ಕಳಿ = ಮತ್ತಿನಿಂದ, ಪಾದುಮ್ = ಹಾಡುವ, ವಯಲ್ = ಬಯಲುಗಳಿಂದ, ಶೂಳ್ = ಸುತ್ತುವರಿದಿರುವ, ಕಾೞಿ = ಕಾಳಿಕ್ಷೇತ್ರದ, ಶೀರಾಮವಿಣ್ಣಹರೇ = ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರಸ್ಥಳವನ್ನು, ಶೇರ್ ಮಿನ್ ನೀರೇ = ನೀವೇ ಹೋಗಿ ಸೇರಿರಿ. 



ಬಾಲಚಂದ್ರನು ತಂಗಿರುವ ಜಡೆಯನ್ನುಳ್ಳವನನ್ನು ಬಲಭಾಗದಲ್ಲಿ ಇಟ್ಟುಕೊಂಡು, ಬ್ರಹ್ಮನನ್ನು ತನ್ನ ನಾಭಿಯಲ್ಲಿಯೇ ಹುಟ್ಟುವಂತೆ ಮಾಡಿ, ಕೆಂಪು ಮತ್ತು ಕಪ್ಪು ಕಲೆಯಿಂದ ಕೂಡಿರುವ ವೇಲಾಯುಧದಂತೆ ವಿಶಾಲವಾದ ಕಣ್ಣುಗಳುಳ್ಳ ಶ್ರೀದೇವಿಯನ್ನು ವಕ್ಷದಲ್ಲಿ ಕೂಡಿಸಿಕೊಂಡವನ ತಿರುವಡಿಗಳನ್ನು ಆಶ್ರಯಿಸುವವರೇ, ಕೆಂದಾಅರೆಯೂ ಕನ್ನೈದಿಲೆಯೂ ಕೂಡಿರುವ, ಪಾಪಗಳನ್ನು ತೊಳೆದು ಶುದ್ಧಿಪಡಿಸುವ ಪವಿತ್ರವಾದ ನೀರಿನಿಂದ ಕೂಡಿದ ಸ್ನಾನಘಟ್ಟಗಳಲ್ಲಿರುವ ಕಮಲಗಳಲ್ಲಿ ನಿದ್ರಿಸುವ ಮತ್ತು ತಾಳೆಯ ಹೂಗಳಲ್ಲಿ ತುಂಬಿರುವ ಪರಾಗದಲ್ಲಿ ಹೊರಳಾಡಿ ಧೂಳನ್ನು ತುಂಬಿಕೊಂಡ ರೆಕ್ಕೆಗಳುಳ್ಳ ದುಂಬಿಗಳು ಮತ್ತಿನಿಂದ ಹಾಡುತ್ತಿರುವ ಬಯಲುಗಳಿಂದ ಸುತ್ತುವರಿದಿರುವ ಕಾಳಿಕ್ಷೇತ್ರದ ಶ್ರೀರಾಮವಿಣ್ಣಹರಮ್ ಎಂಬ ಪವಿತ್ರಸ್ಥಳವನ್ನು ನೀವೇ ಹೋಗಿ ಸೇರಿರಿ. 



ಸರ್ವೇಶ್ವರನಾದ ಭಗವಂತನು ತನ್ನ ಸೃಷ್ಟಿಯಲ್ಲಿ ಬಹಳ ಶ್ರೇಷ್ಠರಾದವರಿಗೂ ಸಹ ಒಂದೊಂದು ಯುಕ್ತವಾದ ಸ್ಥಳವನ್ನು ಕಲ್ಪಿಸಿದ್ದಾನೆ. ಬಾಲಚಂದ್ರನನ್ನು ತನ್ನ ಜಡೆಯಲ್ಲಿ ಧರಿಸಿರುವ ರುದ್ರನಿಗೆ ತನ್ನ ಬಲಗಡೆಯಲ್ಲಿ ಸ್ಥಳ. ಸೃಷ್ಟಿಕಾರ್ಯವನ್ನು ವಹಿಸಿಕೊಳ್ಳುವ ಚತುರ್ಮುಖನಿಗೆ ತನ್ನ ನಾಭೀಕಮಲದಲ್ಲೇ ಸ್ಥಳ. ವಿಶಾಲಾಕ್ಷಿಯೂ ಪರಮಸುಂದರಿಯೂ ಆದ ಶ್ರೀದೇವಿಗೆ ತನ್ನ ವಕ್ಷದಲ್ಲಿಯೇ ಸ್ಥಳ. ಹೀಗೆಯೇ, ಎಲ್ಲ ಚೇತನರಿಗೂ ತನ್ನ ಬಳಿಯಲ್ಲಿ ತಕ್ಕ ಸ್ಥಳವನ್ನು ಸಿದ್ಧಪಡಿಸಿದ್ದಾನೆ. 



ಕಾಳಿಕ್ಷೇತ್ರದ ಶ್ರೀರಾಮವಿಣ್ಣಹರಮ್ ಎಂಬಲ್ಲಿ ಶ್ರೇಷ್ಠವಾದ ಸ್ನಾನಘಟ್ಟಗಳಿವೆ. ಅಲ್ಲಿ ಇಳಿದು ಮಿಂದವರ ಕಡುಪಾಪಗಳನ್ನೂ ತೊಳೆದು ಅವರನ್ನು ಶುದ್ಧಿಗೊಳಿಸುತ್ತದೆ. ಆ ನೀರು ನೆಲೆಗಳಲ್ಲಿ ಕೆಂದಾವರೆಗಳೂ ನೈದಿಲೆಗಳು ಕೂಡಿಕೊಂಡು ಶೋಭಿಸುತ್ತವೆ. ಕಮಲದ ಹೂಗಳಲ್ಲಿ ಸ್ರವಿಸುವ ಜೇನನ್ನು ಕುಡಿಯಲು ಇಳಿದ ದುಂಬಿಗಳು ಜೇನಿನಮತ್ತಿನಿಂದ ಅಲ್ಲಿಯೇ ನಿದ್ರಿಸಿಬಿಡುತ್ತವೆ. ರಾತ್ರಿಯೆಲ್ಲಾ ಆ ಹೂಗಳಲ್ಲಿ ಅವು ಸೆರೆಯಾಗುತ್ತವೆ. ಬೆಳಗಾಗುತ್ತಲೇ ಅವು ಅಲ್ಲಿಂದ ಬಿಡುಗಡೆ ಹೊಂದಿ ಹೊರಗೆ ಬಂದು ಆನಂದದಿಂದ ಸ್ವಚ್ಛಂದವಾಗಿ ಗಾನಮಾಡುತ್ತಾ ಅಲೆದಾಡುತ್ತವೆ. ವಿಣ್ನಹರಮ್ ಕ್ಷೇತ್ರದ ಸುತ್ತಲೂ ಕೇದಿಗೆ ವನದ ಬಯಲುಗಳಿವೆ. ತುಸುಬಿರಿದ ಕೇದಿಗೆ ಹೂಗಳ ದಳಗಳ ನಡುವೆ ನುಸುಳಿದ ದುಂಬಿಗಳು ಆ ಹೂಗಳಲ್ಲಿ ತುಂಬಿರುವ ಪರಾಗದ ಧೂಳಿನಲ್ಲಿ ಹೊರಳಾಡಿ, ಅದನ್ನು ತಮ್ಮ ಮೈಗೆಲ್ಲಾ ಚೆನ್ನಾಗಿ ಅಂಟಿಸಿಕೊಂಡು ಮತ್ತೆ ಹೊರಬಂದು ಗಾನಮಾಡುತ್ತಾ, ಆ ಕೇದಿಗೆ ಬಯಲುಗಳಲ್ಲಿ ಹಾರಾಡುತ್ತಾ, ಪರಿಮಳವನ್ನು ಬೀರುತ್ತಾ ಇರುತ್ತವೆ. 



ಆಳ್ವಾರರು ಹೇಳುತ್ತಾರೆ: ಸರ್ವೇಶ್ವರನಾದ ಭಗವಂತನು ಆ ಸುಂದರ ಸ್ಥಳದಲ್ಲಿಯೇ ನೆಲಸಿದ್ದಾನೆ. ಅವನ ತಿರುವಡಿಗಳನ್ನು ಆಶ್ರಯಿಸಬೇಕೆಂಬ ಭಕ್ತರು ಆ ಸ್ಥಳಕ್ಕೆ ಹೋಗಲೇಬೇಕು. ಸ್ವಾಮಿಯನ್ನು ಅಲ್ಲಿ ಕಂಡು, ಸೇವೆ ಮಾಡಿ, ಮುಕ್ತರಾಗಬೇಕು. 



೧೦. ಶೆಙ್ಗಮಲತ್ತಯನನೈಯ ಮಱೈಯೋರ್ ಕಾೞಿ

ಚ್ಚೀರಾಮ ವಿಣ್ನಹರಿಲ್ ಶೆಙ್ಗಣ್ ಮಾಲೈ,

ಅಙ್ಗಮಲತ್ತಡವಯಲ್ ಶೂೞಾಲಿನಾಡನರುಳ್

ಮಾರಿಯರಟ್ಟಮುಕ್ಕಿಯಡೈಯರ್ ಶೀಯಮ್,

ಕೊಙ್ಗುಮಲರ್ ಕ್ಕೂೞಲಿಯರ್ವೇಳ್ ಮಙ್ಗೈ ವೇನ್ದನ್

ಕೊಟ್ರವೇಱ್ ಪರಕಾಲನ್ ಕಲಿಯನ್ ಶೊನ್ನ,

ಶಙ್ಗಮುಹತ್ತಮಿಳ್ ಮಾಲೈ ಪತ್ತುಮ್ ವಲ್ಲಾರ್

ತಡಙ್ಗಡಲ್ ಶೂೞುಲಹುಕ್ಕೂತ್ತಲೈವರ್ ತಾಮೇ. 



ಶೆಮ್ ಕಮಲತ್ತು = ಸುಂದರವಾದ ಕೆಂದಾವರೆಯ, ಅಯನ್ = ಅಜನನ್ನು ಅನೈಯ = ಹೋಲುವ, ಮಱೈಯೋರ್ = ವೇದಪಂಡಿತರ, ಕಾೞಿಚ್ಚೀರಾಮವಿಣ್ನಹರಿಲ್ = ಕಾಳಿಕ್ಷೇತ್ರದ ಶ್ರೀರಾಮವಿಣ್ನಹರದಲ್ಲಿ, ನೆಲಸಿರುವ, ಶೆಮ್ಕಣ್ = ಕೆಂದಾವರೆಯಂತೆ ವಿಶಾಲವಾದ ಕಣ್ಣುಗಳ, ಮಾಲೈ = ಸರ್ವೇಶ್ವರನನ್ನು ಕುರಿತು, ಅಮ್ = ಸೊಗಸಾದ, ಕಮಲಮ್ = ಕಮಲದ, ತಡ = ವಿಸ್ತಾರವಾದ \(ತಟಾಕಗಳಿಂದ ಕೂಡಿದ\), ವಯಲ್ = ಬಯಲಿನಿಂದ, ಶೂೞ್ = ಸುತ್ತುವರಿದಿರುವ, ಆಲಿ ನಾಡನ್ = ತಿರುವಾಲಿನಾಡಿನವನೂ, ಅರುಳ್ ಮಾರಿ = ಕೃಪೆದೋರುವುದರಲ್ಲಿ ಕಾರ್ಮುಗಿಲಿನಂಥವನೂ, ಅರಟ್ಟು ಅಮುಕ್ಕಿ = ದುಷ್ಟವಂಚಕಾನ್ನು ಶಿಕ್ಷಿಸುವವನೂ, ಅಡೈಯರ್ ಶೀಯಮ್ = ಶತ್ರುಗಳ ಸಿಂಹನೂ, ಕೊಙ್ಗುಮಲರ್ = ಗೊಂಚಲುಹೂಗಳನ್ನು ಮುಡಿದ, ಕುೞಲಿಯರ್ = ತಲೆಗೂದಲನ್ನುಳ್ಳವರ, ವೇಳ್ = ಪ್ರಿಯನೂ, ಮಙ್ಗೈವೇನ್ದನ್ = ಮಂಗೈಜನರ ಒಡೆಯನೂ, ಕೊಟ್ರಮ್ ವೇಲ್ = ವಿಜಯವನ್ನು ತರುವ ವೇಲಾಯುಧಧಾರಿಯೂ, ಪರಕಾಲನ್ = ಎದುರಾಳಿಗಳಿಗೆ ಯಮಸ್ವರೂಪನೂ, ಕಲಿಯನ್ = ಕಲಿಧ್ವಂಸಿಯೂ, ಶೊನ್ನ = ಹಾದಿ ಹೇಳಿದ, ಶಙ್ಗಮ್ = ಭಕ್ತಿಯಿಂದ ಕೂಡಿದ, ತಮಿೞ್ ಮಾಲೈ ಪತ್ತುಮ್ = ತಮಿಳಿನ ಪಾಶುರಗಳ ಮಾಲೆಯಾದ ಹತ್ತುಪಾಶುರಗಳನ್ನೂ, ವಲ್ಲಾರ್ = ತಿಳಿದವರು, ತಡ ಕಡಲ್ = ವಿಸ್ತಾರವಾದ ಕಡಲಿನಿಂದ, ಶೂಳ್ =ಸುತ್ತುವರಿದಿರುವ, ಉಲಹುಕ್ಕೂ = ಪ್ರಪಂಚಕ್ಕೆ, ತಲೈವರ್ ತಾಮೇ = ಒಡೆಯರೇ ಆಗುತ್ತಾರೆ. 



ಸುಂದರವಾದ ಕೆಂದಾವರೆಯ ಅಜನನ್ನುಹೋಲುವ ವೇದಪಂಡಿತರ ಕೇಳಿ ಕ್ಷೇತ್ರದ ಶ್ರೀರಾಮವಿಣ್ಣಹರದಲ್ಲಿ ನೆಲಸಿರುವ ಕೆಂದಾವರೆಯಂತೆ ವಿಶಾಲವಾದ ಕಣ್ಣುಗಳ ಸರ್ವೇಶ್ವರನನ್ನು ಕುರಿತು ಸೊಬಗಿನ ಕಮಲಗಳ ಬಯಲಿನಿಂದ ಸುತ್ತುವರಿದಿರುವ, ತಿರುವಾಲಿನಾಡಿನವನೂ ಕೃಪೆಯಲ್ಲಿ ಕಾರ್ಮುಗಿಲಿನಂಥವನೂ ದುಷ್ಟವಂಚಕರನ್ನು ಶಿಕ್ಷಿಸುವವನೂ ಶತ್ರುಗಳ ಸಿಂಹನೂ ಗೊಂಚಲುಹೂಗಳನ್ನುಮುಡಿದ ತಲೆಗೂದಲಿನವರ ಪ್ರಿಯನೂ ಮಂಗೈಜನರ ಒಡೆಯನೂ ವಿಜಯವನ್ನು ತರುವ ವೇಲಾಯುಧಧಾರಿಯೂ, ಎದುರಾಳಿಗಳಿಗೆ ಯಮನೂ ಕಲಿಧ್ವಂಸಿಯೂ ಆದವನು ಹೇಳಿದ ಭಕ್ತಿಯ ತಮಿಳು ಹತ್ತು ಪಾಶುರಗಳ ಮಾಲೆಯನ್ನು ಬಲ್ಲವರು ವಿಸ್ತಾರವಾದ ಕಡಲಿನಿಂದ ಸುತ್ತುವರಿದಿರುವ ಜಗತಿಗೆ ಒಡೆಯರೇ ಆಗುತ್ತಾರೆ. 



ಭಗವಂತನ ನಾಭಿಕಮಲದಲ್ಲಿ ಜನಿಸಿದವನು ’ಅಹ’ನು – ಚತುರ್ಮುಖ ಬ್ರಹ್ಮನು. ಅವನ ಬಾಯಿಂದ ಹೊರಬಿದ್ದ ಸಾಹಿತ್ಯವೇ ವೇದ. ಅವನು ವೇದಗಳ ಮೂಲಕ ಎಡೆಬಿಡದೆ ಭಗವಂತನನ್ನು ಸ್ತುತಿಸುತ್ತಿರುತ್ತಾನೆ. ವೇದಪಂಡಿತರೂ ಹಾಗೆಯೇ, ಕಾಳಿ ಕ್ಷೇತ್ರದಲ್ಲಿ ಶ್ರೀರಾಮವಿಣ್ಣಹರಮ್ ಎಂಬಲ್ಲಿ ನೆಲಸಿರುವ ವೇದಪಂಡಿತರು ವೇದಾಧ್ಯಯನ, ಅಧ್ಯಾಪನ ಕಾರ್ಯದಲ್ಲೇ ಯಾವಾಗಲೂ ನಿರತರಾಗಿರುತ್ತಾರ್. ಈ ರೀತಿಯಾಗಿ, ವೈದಿಕರನ್ನು ಅಜನಿಗೆ ಹೋಲಿಸುವುದು. 



ಭಗವಂತನ ಕಣ್ಣುಗಳು ಬಹಳ ಆಕರ್ಷಕ ಸುಂದರ. ಅರಳಿದ ಕೆಂದಾವರೆಗೆ ಅದನ್ನು ಹೋಲಿಸುತ್ತಾರೆ. ’ಪುಂಡರೀಕಾಕ್ಷ’ ಎಂದು ಭಗವಂತನನ್ನು ಕರೆಯುತ್ತಾರೆ ಅಲ್ಲವೇ? 



’ಆಲಿ’ನಾಡಿನ ಒಡೆಯನೂ, ದಯಾರ್ದ್ರಹೃದಯನೂ, ಶತ್ರುಗಳನ್ನು ಸದೆ ಬಡಿಯುವವನೂ, ದುಷ್ಟರನ್ನೂ ವಂಚಕರನ್ನೂ ಶಿಕ್ಷಿಸುವವನೂ, ಪರಕಾಲನೂ, ಕಲಿಧ್ವಂಸಿಯೂ ವಿಜಯವನ್ನುಂಟುಮಾಡುವ ವೇಲಾಯುಧಪಾಣಿಯೂ, ಮಂಗೈ ಸುಂದರಿಯರ ಪ್ರಿಯನೂ ಆಗಿರುವವನು ತಿರುಮಂಗೈ ಆಳ್ವಾರ್ ಆವರು. ಇಲ್ಲಿ ಹೇಳಿರುವ ಒಂದೊಂದು ವಿಶೇಷಣವೂ ಆಳ್ವಾರರ ಕೀರ್ತಿಯನ್ನು ವಿವರಿಸಿ ಹೇಳುತ್ತದೆ. 



ಆಳ್ವಾರರರು ಎಷ್ಟು ಹಿರಿಮೆಯೋ, ಅವರ ಈ ತಿರುಮೊೞಿಯ ಹತ್ತು ಪಾಶುರಗಳದೂ ಅಷ್ಟೇ ಹಿರಿಮೆ\! “ಶಙ್ಗಮ್ ಮುಹತ್ತು’ ತಮಿೞ್ ಮಾಲೈ ಪತ್ತುಮ್ ವಲ್ಲಾರ್ – ಇದರಲ್ಲಿ ’ಶಙ್ಗಮ್’ ಎಂಬುದಕ್ಕೆ ’ಮಧುರೆಯಲ್ಲಿರುವ ತಮಿಳುಸಾಹಿತ್ಯ ಪರಿಷತ್ತು \(ಸಂಘ\), ಸಭೆ, ಕೂಟಗಳು, - ಎಂದೆಲ್ಲ ಅರ್ಥ ಬರುತ್ತದೆ. ನುರಿತ ವಿದ್ವಾಂಸರಿರುವ ಸಾಹಿತ್ಯ ಪರಿಷತ್ತಿನಲ್ಲಿ ಇತರ ವಿದ್ವತ್ಸಭೆಗಳಲ್ಲಿ ಸಾಮಾನ್ಯಸಭೆಗಳಲ್ಲಿ, ಭಕ್ತಕೂಟಗಳಲ್ಲಿ ನೆರೆದವರು ತಲೆದೂಗುವಂತೆ ಇರುವ ಪಾಶುರಗಳು ವಾಸ್ತ್ವವಾಗಿ ಶ್ರೇಷ್ಠವಾಗಿಯೇ ಇರಬೇಕು. ಆ ದಿವ್ಯಪಾಶುರಗಳನ್ನು ಚೆನ್ನಾಗಿ ಅರ್ಥವತ್ತಾಗಿ ತಿಳಿದುಕೊಂಡವರು ಆಳ್ವಾರರಂತೆಯೇ ಭಕ್ತೋತ್ತಮರಾಗುತ್ತಾರೆ. ಅವರು ಭೂಮಂಡಲದಲ್ಲಿ ಎಲ್ಲೆಲ್ಲಿಯೂಗೌರವಾನ್ವಿತರಾಗುತ್ತಾರೆ. ಹೀಗೆ ’ಅವರು ಭೂಮಂಡಲವನ್ನೇ ಆಳುವವರಾಗುತ್ತಾರೆ’ ಎಂಬುದೇ ಈ ತಿರುಮೊೞಿಯ ಫಲಶ್ರುತಿ. 



ಅಡಿಯನಡೆ: ಒರುಕುಱಳ್, ನಾನ್ಮುಹನ್, ವೈ, ಪಂಜಿಯ, ತೆವ್ವಾಯ, ಪೈಙ್ಗಣ್ ಪೈಙ್ಗಣ್, ಪೊರುವಿಲ್, ಪಟ್ಟು, ಪಿಱೈ, ಶೆಙ್ಗಮಲತ್ತು, \(ವನ್ದು\). 



\*\*\*\*\*\*\*\*\*\*\*\*\*\*\*\*\*\*





ಪೆರಿಯ ತಿರುಮೊೞಿ ಮೂರನೆಯ ದಶಕ ಐದನೆಯ ತಿರುಮೊೞಿ



ವನ್ದುನದಡಿಯೇನ್ 



೧. ವನ್ದುನದಡಿಯೇನ್ ಮನಮ್ ಪುಹುನ್ದಾಯ್ ಪುಹುನ್ದಱ್ ಪಿನ್ ವಣಙ್ಗುಮ್, ಎನ್

ಶಿನ್ದನೈಕ್ಕಿನಿಯಾಯ್ ತಿರುವೇಯೆನ್ನಾರುಯಿರೇ,

ಅನ್ದಳಿರಣಿಯಾರಶೋಹಿನಿಳನ್ದಳಿರ್ ಹಳ್ ಕಲನ್ದು, ಅವೈಯೆಙ್ಗುಮ್,

ಶೆನ್ದೞಲ್ ಪುರೈಯುಮ್ ತಿರುವಾಲಿಯಮ್ಮಾನೇ. 



ವನ್ದು = ಬಂದು, ಉನದು ಅಡಿಯೇನ್ = ನಿನ್ನ ಪಾದಸೇವಕನ, ಮನಮ್ = ಮನಸ್ಸನ್ನು, ಪುಹುನ್ದಾಯ್ =ಪ್ರವೇಶಿಸಿದೆ ಬಳಿಕ, ವಣಙ್ಗುಮ್ = ನಮಸ್ಕರಿಸುವ \(ಸ್ತುತಿಸುವ\), ಎನ್ ಶಿನ್ದನೈಕ್ಕೂ = ನನ್ನ ಚಿಂತನೆಗೆ, ಇನಿಯಾಯ್ = ಪ್ರಿಯನಾದೆ, ತಿರುವೇ = ಪರಮಪವಿತ್ರನೇ, ಎನ್ = ನನ್ನ, ಆರ್ = ಪೂರ್ಣ \(ತುಂಬು\), ಉಯಿರೇ = ಪ್ರಾಣವೇ, ಅಮ್ ತಳಿರ್ = ಸೊಗಸಾದ ತಳಿರುಗಳಿಂದ, ಅಣಿ= ಸುಂದರವಾಗಿ, ಆರ್ = ತುಂಬಿರುವ, ಅಶೋಹಿನ್ = ಅಶೋಕವೃಕ್ಷದ, ಇಳ = ಎಳೆಯ, ತಳಿರ್ ಹಳ್ = ತಳಿರು \(ಚಿಗುರು\)ಗಳಿಂದ, ಕಲನ್ದು = ಕೂಡಿಕೊಂಡು, ಅವೈ= ಅವುಗಳು, ಎಙ್ಗುಮ್ = ಎಲ್ಲೆಲ್ಲಿಯೂ, ಶೆಮ್ = ಕೆಂಪಾದ, ತೞಲ್ = ಅಗ್ನಿಯಂತೆ \(ಅಗ್ನಿ ಜ್ವಲಿಸುವಂತೆ\), ಪುರೈಯುಮ್ = ಶೋಭಿಸುವ, ತಿರುವಾಲಿ ಅಮ್ಮಾನೇ = ತಿರುವಾಲಿ ಕ್ಷೇತ್ರದ ಸ್ವಾಮಿಯೇ. 



ಪರಮಪವಿತ್ರನೇ, ನನ್ನ ತುಂಬುಸಿರೇ, ನೀನು ಬಂದು ನಿನ್ನ ಪಾದಸೇವಕನ ಮನಸ್ಸನ್ನು \(ಅಂತರಂಗವನ್ನು\) ಪ್ರವೇಶಿಸಿದೆ. ಪ್ರವೇಶಿಸಿದ ಬಳಿಕ ನಮ್ರವಾದ \(ನಿನ್ನನ್ನು ನಮಸ್ಕರಿಸುವ ಸ್ತುತಿಸುವ\) ನನ್ನ ಚಿಂತನೆಗೆ ಪ್ರಿಯನಾದೆ. ಸೊಗಸಾದ ತಳಿರುಗಳಿಂದ ಸುಂದರವಾಗಿ ತುಂಬಿಕೊಂಡಿರುವ ಅಶೋಕವೃಕ್ಷದ ಎಳೆಯ ಚಿಗುರುಗಳಿಂದ ಕೂಡಿಕೊಂಡು ಅವು ಎಲ್ಲೆಲ್ಲಿಯೂ ಕೆಂಪಗೆ ಜ್ವಲಿಸುವ ಅಗ್ನಿಯಂತೆ ಶೋಭಿಸುವ ತಿರುವಾಲಿ ಕ್ಷೇತ್ರದ ಸ್ವಾಮಿಯೇ. 



ಆಳ್ವಾರರು ಹೇಳುತ್ತಾರೆ: ಸ್ವಾಮಿ, ನೀನು ಅಕಳಂಕನು, ನಿರ್ಮಲನು ಮತ್ತು ಪರಮಪವಿತ್ರನು. ನನ್ನ ತುಂಬು ಉಸಿರಾಗಿರುವವನೂ ನೀನು. ನಿನ್ನ ನಿತ್ಯನಿವಾಸವೆನಿಸಿದ ಪರಮಪದವನ್ನೂ ಪಾಲ್ಗಡಲನ್ನೂ ತೊರೆದು ನಿನ್ನ ನಮ್ರದಾಸನಾಗಿರುವ ನನ್ನ ಮೇಲೆ ಕೃಪೆಮಾಡಿ, ನನ್ನ ಅಂತರಂಗವನ್ನೇ ನಿನ್ನ ಆವಾಸವಾಗಿ ಮಾಡಿಕೊಂಡಿರುವೆಯಲ್ಲ\! ಹೀಗೆ, ನನ್ನ ಎಡೆಬಿಡದ ಚಿಂತನೆಗೆ ಎಡೆಕೊಟ್ಟಿರುವೆಯಲ್ಲ\! ನನ್ನ ಅಂತರಂಗದಲ್ಲಿ ಮಾತ್ರವಲ್ಲದೆ, ಕೆಂಪಗೆ ಬೆಂಕಿಯಂತೆ ಜ್ವಲಿಸುವ ಎಳೆಯ ಕೆಂದಳಿರುಗಳಿಂದ ತುಂಬಿ ಶೋಭಿಸುವ ಅಶೋಕ ವೃಕ್ಷಗಳ ನಡುವೆ ದಿವ್ಯತೇಜೋರಾಶಿಯಾಗಿ, ತಿರುವಾಲಿಕ್ಷೇತ್ರದಲ್ಲಿ ಅರ್ಚಾವತಾರಿಯಾಗಿ ನೆಲಸಿರುವೆಯಲ್ಲ\! ನಿನ್ನ ಕೃಪೆ ಎಷ್ಟು ಅಪಾರವಾದದ್ದು\! ನನ್ನ ಚಿಂತನೆಗೆ ಪರಮಪ್ರಿಯನೇ ನೀನು\! 



೨. ನೀಲತ್ತಡವರೈ ಮಾಮಣಿನಿಹೞ ಕ್ಕಿಡನ್ದದುಪೋಲ್, ಅರವಣೈ

ವೇಲೈತ್ತಲೈಕ್ಕಿಡನ್ದಾಯ್\! ಅಡಿಯೇನ್ ಮನತ್ತಿರುನ್ದಾಯ್, 

ಶೊಲೈತ್ತಲೈಕ್ಕಣಮಾಮಯಿಲ್ ನಡಮಾಡ ಮೞೈಮುಹಿಲ್ ಪೋನ್ ಱಿೞುನ್ದು, ಎಙ್ಗುಮ್

ಆಲೈಪ್ಪುಹೈಕಮೞು ಮಣಿಯಾಲಿಯಮ್ಮಾನೇ\! 



ನೀಲಮ್ = ನೀಲಿಬಣ್ಣದ, ತಡವರೈ = ವಿಶಾಲವಾದ ಮೇಲೆ, ಮಾಮಣಿ = ಉತ್ಕೃಷ್ಟವಾದ ಇಂದ್ರನೀಲಮಣಿಯು, ನಿಹೞ = ಬೆಳಗುವಂತೆ, ಕಿಡನ್ದದು ಪೋಲ್ = ಮಲಗಿರುವ ಹಾಗೆ, ಅರವು ಅಣೈ = ಶೇಷಶಯನದಲ್ಲಿ, ವೇಲೈತ್ತಲೈ= ಪಾಲ್ಗಡಲಲ್ಲಿ, ಕಿಡನ್ದಾಯ್ = ಪವಡಿಸಿರುವವನೇ, ಅಡಿಯೇನ್ = ಪಾದಸೇವಕನಮ್ ಮನತ್ತು = ಮನದಲ್ಲಿ, ಇರುನ್ದಾಯ್ = ಇರುವವನೇ, ಶೋಲೈತ್ತಲೈ = ವನಗಳಲ್ಲಿ, ಮಾಮಯಿಲ್ = ಸುಂದರವಾದ ನವಿಲುಗಳು, ಕಣಮ್ = ಗುಂಪುಗೂಡಿ, ನಡಮ್ = ನಾಟ್ಯವಾಡುತ್ತಿರಲು, ಮೞೈಮುಹಿಲ್ ಪೋನ್ ಱು = ಮಳೆಯ ಮೋಡದಂತೆ, ಎೞುನ್ದು = ಉದ್ಭವಿಸಿ, ಆಲೈ ಪುಹೈ= ಅಲೆಮನೆಯ ಹೊಗೆಯು, ಎಙ್ಗುಮ್ = ಎಲ್ಲೆಲ್ಲಿಯೂ, ಕಮೞುಮ್ = ಪರಿಮಳಿಸುವ, ಅಣಿ = ಸುಂದರವಾದ, ಆಲಿ ಅಮ್ಮಾನೇ = ತಿರುವಾಲಿಕ್ಷೇತ್ರದ ಸ್ವಾಮಿಯೇ.



ನೀಲಿಬಣ್ಣದ ವಿಸ್ತಾರವಾದ ಬೆಟ್ಟದ ಮೇಲೆ ಉತ್ಕೃಷ್ಟವಾದ ಇಂದ್ರನೀಲಮಣಿಯು ಬೆಳಗುವಂತೆ ಮಲಗಿರುವ \(ಬಿದ್ದಿರುವ\) ಹಾಗೆ, ಪಾಲ್ಗಡಲಲ್ಲಿ ಶೇಷನ ಹಾಸುಗೆಯಲ್ಲಿ ಪವಡಿಸಿರುವವನೇ, \(ನಿನ್ನ\) ಪಾದಸೇವಕನ ಮನದಲ್ಲಿ ನೆಲಸಿರುವವನೇ, ವನಗಳಲ್ಲಿ ಸುಂದರವಾದ ನವಿಲುಗಳ ತಂಡಗಳು ನಾಟ್ಯವಾಡುತ್ತಿರಲು, ಮಳೆಯ ಮೋಡದಂತೆ ಉದ್ಭವಿಸಿ ಆಲೆಯ ಮನೆಯ ಹೊಗೆಯು ಎಲ್ಲೆಲ್ಲಿಯೂ ಪರಿಮಳಿಸುವ ಸುಂದರವಾದ ತಿರುವಾಲಿಕ್ಷೇತ್ರದ ಸ್ವಾಮಿಯೇ. 



ಈ ಪಾಶುರದಲ್ಲಿ ಎರಡು ಉಪಮಾನಗಳನ್ನು ಹೇಳಲಾಗಿದೆ. ಒಂದು ಶುದ್ಧವಾದ ಉಪಮಾನ. ಮತ್ತೊಂದು ಮಿಶ್ರರೀತಿಯದು. ಅವುಗಳನ್ನು ಬಿಡಿಸಿ ಬರೆಯಬಹುದೆನಿಸುತ್ತದೆ. 



ಒಂದು ವಿಸ್ತಾರವಾದ ದೊಡ್ಡಬೆಟ್ಟ. ಅದರ ಬಣ್ಣನೀಲಿ. ಅದರ ಶಿಖರದಲ್ಲಿ ಅಮೋಘವಾದ ಇಂದ್ರನೀಲಮಣಿಯಿದೆ. ಅದು ತನ್ನ ದಿವ್ಯತೇಜಸ್ಸಿನಿಂದ ಬೆಳಗುತ್ತದೆ. ಬಹುದೂರದಿಂದಲೇ ಎಲ್ಲರನ್ನೂ ತನ್ನ ಕಡೆಗೆ ಆಕರ್ಶಿಸಿಕೊಳ್ಳುವ ವಿಲಕ್ಷಣವಾದ ಪ್ರಕಾಶ ಅದರದು. ನೋಡಿದವರೆಲ್ಲ ಹರ್ಷಿಸುತ್ತಾರೆ. ಅದನ್ನು ಮರೆಯುವುದೇ ಇಲ್ಲ, ಹಾಗೆಯೇ, ಭಗವಂತನು ಪಾಲ್ಗಡಲಲ್ಲಿ ಶೇಷಶಾಯಿಯಾಗಿದ್ದಾನೆ. ಶೇಷನೇ ಆ ವಿಸ್ತಾರವಾದ ನೀಲಿಯಬೆಟ್ಟ. ಭಗವಂತನು ಅದರ ಮೇಲೆ ಪವಡಿಸಿರುವ ದಿವ್ಯವಾದ ಇಂದ್ರನೀಲಮಣಿ\! 



ವನಗಳಲ್ಲಿ ನವಿಲುಗಳು ಹೇರಳವಾಗಿರುತ್ತವೆ. ಅವು ಬಾಂದಳದಲ್ಲಿ ದಟ್ಟವಾಗಿ ಮೂಡಿಬರುವ ಮಳೆಯ ಮೋಡವನ್ನು ನೋಡಿದ ಕೂಡಲೇ ಹರ್ಷದಿಂದ ಕೇಕೆ ಹಾಕಿಕೊಂಡು ಕುಣಿಕುಣಿದಾಡುತ್ತವೆ. ತಿರುವಾಲಿಕ್ಷೇತ್ರದ ಸುತ್ತಲೂ ಉಪವನಗಳಿವೆ. ಅಲ್ಲಿಯೂ ನವಿಲುಗಳಿವೆ. ತಿರುವಾಲಿಕ್ಷೇತ್ರದ ಹೊರವಳಯದಲ್ಲಿ ಆಲೆಮನೆಗಳಿವೆ. ಕೊಪ್ಪರಿಗೆಗಳಲ್ಲಿ ಕಬ್ಬಿನ ಹಾಲನ್ನು ಕುದಿಸುವುದಕ್ಕೆ ಆಲೆಮನೆಯಲ್ಲಿ ಬೆಂಕಿಯನ್ನು ಉರಿಸುತ್ತಾರೆ. ಆಗ, ಆಲೆಮನೆಗಳಿಂದ ದಟ್ಟವಾದ ಕರಿಯ ಹೊಗೆಯು ಎದ್ದು, ಎಲ್ಲ ಕಡೆಗೂ ಆವರಿಸಿಕೊಳ್ಳುತ್ತದೆ. ಇದನ್ನು ನೋಡಿದ ನವಿಲುಗಳಿಗೆ ಕಾರ್ಮುಗಿಲನ್ನು ಕಂಡಂತೆ ಭ್ರಾಂತಿಯುಂಟಾಗುತ್ತದೆ. ಆದ್ದರಿಂದ ಅವು ನರ್ತಿಸಲು ತೊಡಗುತ್ತವೆ. 



ಆಲೆಮನೆಯಲ್ಲಿ ಕೊಪ್ಪರಿಗೆಗಳಲ್ಲಿ ಕುದಿಯುತ್ತಿರುವ ಕಬ್ಬಿನಹಾಲಿನ ಮಧುರಪರಿಮಳವೂ ಸಹ ಹೊಗೆಯಂತೆಯೇ ಗಾಳಿಯಲ್ಲಿ ಕಲೆತು ಎಲ್ಲೆಲ್ಲೂ ಹರಡುತ್ತದೆ. ದೂರದೂರದಲ್ಲಿರುವವರಿಗೂ ಆ ಪರಿಮಳವು ಸೇರಿ, ಅವರ ಬಾಯಲ್ಲಿ ನೀರೂರಿಸುತ್ತದೆ. ಅವರನ್ನು ಆಲೆಮನೆಗೆ ಆಕರ್ಷಿಸುತ್ತದೆ. ಅಲ್ಲಿಗೆ ಹೋಗಿ, ಅವರು ತಮ್ಮ ಆಶೆಯನ್ನು ಪೂರ್ಣಗೊಳಿಸಿಕೊಳ್ಳಬಹುದು. 



ಹಾಗೆಯೇ, ತಿರುವಾಲಿಕ್ಷೇತ್ರದಲ್ಲಿ ನೆಲಸಿರುವ ಅರ್ಚಾಸ್ವರೂಪಿಯಾದ ಸರ್ವೇಶ್ವರನು ಆಲೆಮನೆಯ ಹೊಗೆ ಆವರಿಸಿರುವುದನ್ನು ದೂರದಿಂದ ಕಂಡ ಕೂಡಲೇ ಭಕ್ತನು ಸುಂದರವಾದ ನವಿಲಿನಂತೆ. ಆ ಹೊಗೆಯಲ್ಲಿಯೇ ಆ ರೂಪದಲ್ಲಿಯೇ \(ಕಾರ್ಮುಗಿಲಿನ\) ಭಗವಂತನನ್ನು ಕಂಡಂತೆ ಭ್ರಮಿಸಿ ಹರ್ಷದಿಂದ ಕುಣಿದಾಡುತ್ತಾನೆ. ಹತ್ತಿರಹತ್ತಿರಕ್ಕೆ ಬರುತ್ತ, ಆಲೆಮನೆ ಸುವಾಸನೆಯ ಸೆಳೆತಕ್ಕೆ ಸಿಕ್ಕುವ ಸಾಮಾನ್ಯನಂತೆ, ಭಗವದ್ವಿಷಯವೆಂಬ ಪರಿಮಳದಿಂದ ಅವನು ಆಕರ್ಷಿತನಾಗುತ್ತಾನೆ. ಕಡೆಗೆ, ಆ ಕ್ಷೇತ್ರದಲ್ಲಿ ನೆಲಸಿರುವ ಸ್ವಾಮಿಯನ್ನು ಕಣ್ಣಾರ ಕಂಡ ಹೊರತು ಅವನ ಮನದ ತಳಮಳ ಇಳಿಯುವುದಿಲ್ಲ. ಕಂಡು, ನಮಸ್ಕರಿಸಿ, ಪೂಜಿಸಿ, ತೃಪ್ತನಾಗುತ್ತಾನೆ. ತಿರುವಾಲಿಕ್ಷೇತ್ರದ ವೈಶಿಷ್ಟ್ಯ ಇದು\! 



ಆಳ್ವಾರರು ಹೇಳುತ್ತಾರೆ: ಸ್ವಾಮಿ, ಪಾಲ್ಗಡಲಲ್ಲಿ ಶೇಷನ ಹಾಸುಗೆಯಲ್ಲಿ ನಿರ್ಲಿಪ್ತನಾಗಿ ಪಾಡಿಸಿರುವ ನೀನು, ನನ್ನನ್ನು ನಿನ್ನ ಕಡೆಗೆ ಆಕರ್ಷಿಸಿದ್ದು ಮಾತ್ರವಲ್ಲದೆ, ನನ್ನಲ್ಲಿ ಕೃಪೆಮಾಡಿ, ನನ್ನ ಅಂತರಂಗದಲ್ಲೇ ನೆಲಸಿದ್ದೀಯೆ. ನಿನ್ನನ್ನು ಕುರಿತು ಸದಾ ಚಿಂತಿಸುವಂತೆ ನನಗೆ ಎಡೆಮಾಡಿದ್ದೀ. ಅಲ್ಲದೆ, ತಿರುವಾಲಿಕ್ಷೇತ್ರದಲ್ಲಿ ಅರ್ಚಾಸ್ವರೂಪಿಯಾಗಿಯೂ ನೀನು ನನ್ನ ಕಣ್ಮನಗಳನ್ನೂ ತಣಿಸುತ್ತಿದ್ದೀಯೆ. ನಿನ್ನ ಕೃಪೆ, ದಾಸನಾದ ನನ್ನ ಮೇಲೆ ಎಷ್ಟು ಅಪಾರ\! 



೩. ನೆನ್ನಲ್ ಪೋಯ್ ವರು ಮೆನ್ ಱಿನ್ಱಿಣ್ಣೀಯಿರಾಮೈ ಯೆನ್ ಮನತ್ತೇ ಪುಹುನ್ದದು,

ಇಮ್ಮೆಕ್ಕೆನ್ ಱಿರುನ್ದೇನ್ ಎಱಿನೀರ್ ವಳಂಜೆಱುವಿಲ್,

ಶೆನ್ನೆಱ್ ಕೂೞೈ ವರಮ್ ಬೊರೀ ಇ ಅರಿವಾರ್ ಮುಹತ್ತೆೞು ವಾಳೈಪೋಯ್ ಕ್ಕರುಮ್ಬು,

ಅನ್ನಱ್ ಕಾಡಣೈಯು ಮಣಿಯಾಲಿಯಮ್ಮಾನೇ. 



ನೆನ್ನಲ್ = ನಿನ್ನೆ, ಪೋಯ್ ವರುಮ್= ಹೋಗಿ ಬರುವುದು, ಎನ್ ಱುಎನ್ ಱು = ಎನ್ನುತ್ತಾ ಎನ್ನುತ್ತಾ, ಎಣ್ಣಿ = ಎಣಿಕೆ ಮಾಡುತ್ತಾ, ಇರಾಮೈ = ಇಲ್ಲದಿರುವುದು, \(ಇಲ್ಲದಂತಾಗುವುದು\), ಎನ್ = ನನ್ನ, ಮನತ್ತೇ = ಅಂತರಂಗದಲ್ಲಿ, ಪುಹುನ್ದದು = ಪ್ರವೇಶಿಸಿದ್ದು, ಇಮ್ಮೈಕ್ಕೂ= ಈ ಜನ್ಮದ ಮುಕ್ತಿಗೆ, ಎನ್ ಱು = ಎಂದು, ಇರುನ್ದೇನ್ = ತಿಳಿದಿದ್ದೇನೆ, ಎಱಿನೀರ್ = ಅಲೆಗಳಿಂದ ಕೂಡಿದ ನೀರಿನ, ವಳಮ್ = ಸಂಪತ್ತನ್ನುಳ್ಳ, ಶೆಱುವಿಲ್ = ಗದ್ದೆಗಳಲ್ಲಿ, ಶೆನ್ನೆಲ್ = ಕೆಂಬತ್ತದ, ಕೂೞೈ = ಕೊಚ್ಚೆಯ ನೆಲದಮೇಲೆ, ವರಮ್ಬು = ಅಟ್ಟಣೆಯನ್ನು, ಒರೀ ಇ = \(ಆಸರೆಯಾಗಿ\)ಒರಗಿಸಿಕೊಂಡು, ಅರಿವಾರ್ = ಕೊಯ್ಯುವವರ, ಮುಹತ್ತು = ಮುಖಕ್ಕೆ, ಎೞು = ಚಿಮ್ಮಿ ಏಳುವ, ವಾಳೈ = ಬಾಳೆಮೀನುಗಳು, ಪೋಯ್ = \(ಅಲ್ಲಿಂದ\) ಹೋಗಿ, ಕರುಮ್ಬು = ಕಬ್ಬಿನ, ಅ-ನಲ್-ಕಾಡು = ಆ ಉತ್ತಮವಾದ ತೋಟ \(ಕಾಡು\)ದಲ್ಲಿ, ಅಣೈಯುಮ್ = ಸೇರಿಕೊಳ್ಳುವ, ಅಣಿ = ಸುಂದರವಾದ, ಆಲಿ ಅಮ್ಮಾನೇ = ತಿರುವಾಲಿಯ ಸ್ವಾಮಿಯೇ. 



ನಿನ್ನೆ ಹೋಗಿ ಬರುವುದು ಎನ್ನುತ್ತಾ ಎನ್ನುತ್ತಾ ಎಣಿಕೆ ಮಾಡುತ್ತಾ, ಇರುವುದು ಇಲ್ಲದಂತಾಗುವುದು, ನನ್ನ ಅಂತರಂಗದಲ್ಲಿ \(ನೀನು\) ಪ್ರವೇಶಿಸಿದ್ದು, ಈ ಜನ್ಮದ ಮುಕ್ತಿಗೆ ಎಂದು ತಿಳಿದಿದ್ದೇನೆ. ಅಲೆಗಳಿಂದ ಕೂಡಿದ ನೀರಿನ ಸಂಪತ್ತುಳ್ಳ ಗದ್ದೆಗಳಲ್ಲಿ ಕೆಂಬತ್ತದ ಕೊಚ್ಚೆಯನೆಲದಮೇಲೆ ಅಟ್ಟಣೆಯನ್ನು \(ಆಸರೆಯಾಗಿ\) ಒರಗಿಸಿಕೊಂಡು ಕೊಯ್ಯುವವರ ಮುಖಕ್ಕೆ ಚಿಮ್ಮಿ ಏಳುವ ಬಾಳೆಮೀನುಗಳು \(ಅಲ್ಲಿಂದ\) ಹೋಗಿ ಆ ಉತ್ತಮವಾದ ಕಬ್ಬಿನತೋಟದಲ್ಲಿ ಸೇರಿಕೊಳ್ಳುವ ಸುಂದರವಾದ ತಿರುವಾಲಿಯ ಸ್ವಾಮಿಯೇ.



’ನಿನ್ನೆ ಹೋಗಿ ಬರುವುದು’ – ನಿನ್ನೆ ಎಂಬುದು ಮುಗಿಯಿತು. ’ಇಂದು’ ಬಂದಿದೆ. ಇಂದು \(ನನಗೆ\) ಒಳ್ಳೆಯದಾಗುವುದೆಂದು ಯೋಚಿಸಿದರೆ, ಅದೂ ಕಳೆದುಹೋಗಿ, ’ನಿನ್ನೆ’ಯೇ ಆಯಿತು. ಒಂದು ’ನಿನ್ನೆ’ಯ ಹಿಂದೆ ಇನ್ನೊಂದು ಬರುವುದು. ಅದೂ ಹೋಗಿ ಇನ್ನೊಂದು ಬರುವುದು. ಹೀಗೆ, ದಿನಗಳು ಉರುಳುತ್ತಾ ಹೋಗುವುದು. ಹುಟ್ಟಿದಾಗಿನಿಂದ ಸಾಯುವವರೆಗೆ ಉರುಳುವ ದಿನಗಳನ್ನು ಎಣಿಕೆಮಾಡುವುದೇ ಆಯುಸ್ಸು. ಆಯುಸ್ಸು ಮುಗಿಯಿತೆಂದರೆ ಒಂದು ಜನ್ಮಕೊನೆಗೊಳ್ಳುತ್ತದೆ. ಮತ್ತೊಂದು ಜನ್ಮಕ್ಕೆ ಜೀವನು ಸಿದ್ಧವಾಗುತ್ತಾನೆ. ಪುನರ್ಜನ್ಮವಿಲ್ಲದಂತಾಗುವುದಕ್ಕೆ ಹೀಗೆ ಎಷ್ಟು ಜನ್ಮಗಳನ್ನು ಕಳೆಯಬೇಕಾಗುವುದೋ? 



’ನನ್ನ ಅಂತರಂಗವನ್ನು ಪ್ರವೇಶಿಸಿದ್ದು’ – ಭಗವಂತನು ಸೃಷ್ಟಿಯ ಹೊರಗೂ ಇದ್ದಾನೆ, ಒಳಗೂ ಇದ್ದಾನೆ. ಸೃಷ್ಟಿಯ ಒಂದೊಂದು ವಸ್ತುವಿನಲ್ಲೂ ಅವನಿದ್ದಾನೆ. ಅಣುವಿನಲ್ಲಿ ಅಣುವಾಗಿ ಮಹತ್ತಿನಲ್ಲಿ ಮಹತ್ತಾಗಿ ಇದ್ದಾನೆ ಎಂದು ಶ್ರುತಿಗಳು ಸಾರುತ್ತವೆಯಲ್ಲವೇ? ಭಗವಂತನ ಮನುಷ್ಯನ ಅಂತರಂಗದಲ್ಲಿಯೇ ಇದ್ದರೂ ಸಹ, ಅವನನ್ನು ಅಲ್ಲಿರುವಂತೆ ಕಂಡುಕೊಳ್ಳುವುದು ಒಂದು ವೈಶಿಷ್ಟ್ಯವೇ. ಪ್ರಾಪಂಚಿಕದಲ್ಲಿ ಇಳಿಯಮುಳುಗಿದವನಿಗೆ, ಭಗವತ್ಕೃಪೆಯಿಂದ, ಭಕ್ತಿ ಬೆಳೆದು, ಭಗವಂತನ ಸಾನ್ನಿಧ್ಯ ತನ್ನ ಅಂತರಂಗದಲ್ಲಿಯೇ ಸಾಕ್ಷಿರೂಪದಲ್ಲಿ ಸದಾ ನೆಲಸಿರುವುದೆಂದು ದೃಢವಾಗುವುದು. ಈ ತಿಳಿವಳಿಕೆ ಜನ್ಮದ ಮುಕ್ತಿಗೆ ಎಡೆಕೊಡುವುದು. 



ಕೆಂಬತ್ತದ ಗದ್ದೆಗಳಲ್ಲಿ ಸದಾ ನೀರು ನಿಂತಿರುವುದರಿಂದ ಅದು ಕೊಚ್ಚೆಯ ನೆಲ. ಅಲ್ಲಿ ಬಿತ್ತಿದ ಪರಿ ಸೊಂಪಾಗಿ ಬೆಳೆಯುವುದು. ಬಾಳೆಮೀನಿಗೆ ಅದು ತಂಪಾದ ಸ್ಥಳ. ಇದನ್ನೇ, ಹೀಗೆಯೇ ನಂಬಿಕೊಂಡು ಎಷ್ಟು ಕಾಲ ಇರಲು ಸಾಧ್ಯ? ದಿನಗಳು ಉರುಳುವುವು. ಬತ್ತದ ಪೈರು ಬೆಳೆಯುವುದು. ಬಲಿಯುವು, ಮಾಗುವುದು, ಕೊಯ್ಲುಗಾರನು ಸಿದ್ಧನಾಗುವನು. ಬತ್ತವನ್ನು ಕೊಯ್ದು ಬೈಲು ಮಾದುವನು. ಅದನ್ನಾಶ್ರಯಿಸಿದ ಮೀನಿನ ಗತಿಯೇನು? ಆ ಮೀನು, ಆ ಕೊನೆಯ ಘಳಿಗೆಯಲ್ಲಿ, ಕೊಯ್ಲುಗಾರನ ಮುಖಕ್ಕೇ ಚಿಮ್ಮಿ ನೆಗೆದು ಅದಕ್ಕಿಂತ ಉತ್ತಮ ಆಶ್ರಯವಾದ ಕಬ್ಬಿನ ಗದ್ದೆಯನ್ನು ಸೇರುತ್ತದೆ. ಆಗ ಅದಕ್ಕೆ ಎಷ್ಟು ಹಿತವಾಗುವುದು? 



ಚೇತನನೂ ಹಾಗೆಯೇ. ಇಂದ್ರಿಯಗಳಿಗೆ ವಶನಾಗಿ, ಇಂದ್ರಿಯ ಸುಖಗಳಲ್ಲಿಯೇ ಮಗ್ನನಾಗಿ, ತನಗೆ ಆ ಜೀವನವೇ ಶಾಶ್ವತವೆಂದು ನಂಬಿಕೊಂಡಿರಲಾದೀತೇ? ದಿನಗಳು ಉರುಳುವುದು. ಆಯುಸ್ಸು ಮುಗಿಯುವುದು. ಸಾವು ಸನ್ನಿಹಿತವಾಗುವುದು. ಭಗವತ್ಕೃಪೆಯಿಂದ ಈ ಅರಿವುಂಟಾದ ಕೂಡಲೇ ಅವನು ಇಹಲೋಕದ ಭೋಗದಿಂದ ಚಿಮ್ಮಿ ನೆಗೆದು, ಇನ್ನೂ ಮಧುರವಾದ ಭಗವಂತನ ತಿರುವಡಿಗಳನ್ನು ಆಶ್ರಯಿಸಿ, ಅದರ ನೆರಳಿನಲ್ಲಿ ಮರಣಭಯವಿಲ್ಲದ ಶಾಶ್ವತಾನಂದವನ್ನು ಅನುಭವಿಸುವುದಕ್ಕೆ ಯತ್ನಿಸುವನು. 



೪. ಮಿನ್ನಿನ್ ಮನ್ನು ನುಡಙ್ಗಿಡೈಮಡವಾರ್ ತಮ್ ಶಿನ್ದೈಮಱನ್ದು ವನ್ದು, ನಿನ್

ಮನ್ನು ಶೇವಡಿಕ್ಕೇ ಮಱವಾಮೈವೈತ್ತಾಯಾಲ್,

ಪುನ್ನೈ ಮನ್ನು ಶೆರುನ್ದಿವಣ್ ಪೊೞಿಲ್ ವಾಯಹನ್ ಪಣೈಹಳ್ ಕಲನ್ದೆಙ್ಗುಮ್,

ಅನ್ನಮನ್ನುಮ್ ವಯಲಣಿಯಾಲಿಯಮ್ಮಾನೇ, 



ಮಿನ್ನಿನ್ ಮನ್ನು = ಮಿಂಚನ್ನು ಹೋಲುವ, ನುಡಙ್ಗು = ಬಳುಕುವ, ಇಡೈ= ನಡುವುಳ್ಳ, ಮಡವಾರ್ ತಮ್ = ಸ್ತ್ರೀಯರ, ಶಿನ್ದೈ= ಚಿಂತೆಯನ್ನು \(ಆಸಕ್ತಿಯನ್ನು\), ಮಱನ್ದು = ಮರೆತು, ವನ್ದು= ಬಂದು ನಿನ್ ಮನ್ನು= ನಿನ್ನ ದೃಢವಾದ, \(ಶಾಶ್ವತವಾದ\), ಶೇವಡಿಕ್ಕೇ = ಕೆಂಪಾದ \(ಕೋಮಲವಾಡ\) ತಿರುವಡಿಗಳನ್ನೇ, ಮಱವಾಮೈ = ಮರೆಯದಂತೆ, ವೈತ್ತಾಯ್ = \(ಮನಸ್ಸನ್ನು\) ನಿಲ್ಲಿಸಿದೆ \(ಇಟ್ಟೆ\), ಆಲ್ = ಎಂಥ ವಿಚಿತ್ರ\! ಪುನ್ನೈ = ಹೊನ್ನೆ, ಶೆರುನ್ದಿ = ಸುರಹೊನ್ನೆ ಮರಗಳು, ಮನ್ನು = ತುಂಬಿರುವ, ವಣ್ ಪೊೞಿಲ್ ವಾಯ್ = ಸುಂದರವಾದ ತೋಪುಗಳಲ್ಲಿ, ಅಹನ್ = ವಿಶಾಲವಾದ, ಪಣೈಹಳ್ = ತಟಾಕಗಳು, ಕಲನ್ದು = ಕೂಡಿಕೊಂಡು, ಎಙ್ಗುಮ್ = ಎಲ್ಲೆಲ್ಲಿಯೂ, ಅನ್ನಮ್ = ಹಂಸಗಳು, ಮನ್ನುಮ್ = ತುಂಬಿರುವ, ವಯಲ್ = ಬಯಲುಗಳುಳ್ಳ, ಅಣಿ = ಸುಂದರವಾದ, ಆಲಿ ಅಮ್ಮಾನೇ = ತಿರುವಾಲಿಯ ಸ್ವಾಮಿಯೇ. 



ಮಿಂಚನ್ನು ಹೋಲುವ ಬಳುಕುವ ನಡುವುಳ್ಳ ಸ್ತ್ರೀಯರ ಚಿಂತೆಯನ್ನು \(ಆಸಕ್ತಿಯನ್ನು\) ಮರೆತು ಬಂದು ಶಾಶ್ವತವಾದ \(ದೃಢವಾದ\) ನಿನ್ನ ಕೆಂಪಾದ \(ಕೋಮಲವಾದ\) ತಿರುವಡಿಗಳನ್ನೇ ಮರೆಯದಂತೆ ಮನಸ್ಸನ್ನು ನಿಲ್ಲಿಸಿದೆಯಲ್ಲ. ಏನು ಆಶ್ಚರ್ಯ\! ಹೊನ್ನೆ ಮತ್ತು ಸುರಹೊನ್ನೆ ಮರಗಳು, ವಿಶಾಲವಾದ ತಟಾಕಗಳೂ ಕೂಡಿಕೊಂಡಿರುವ ಸುಂದರವಾದ ತೋಪುಗಳಲ್ಲಿ ಎಲ್ಲೆಲ್ಲಿಯೂ ಹಂಸಗಳು ತುಂಬಿರುವ ಬಯಲುಗಳುಳ್ಳ ಸೊಬಗಿನ ತಿರುವಾಲಿಕ್ಷೇತ್ರದ ಸ್ವಾಮಿಯೇ. 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ನಿನ್ನ ಒಲುಮೆಯ ಸಾಮರ್ಥ್ಯ ಎಷ್ಟು ವಿಚಿತ್ರವಾದದ್ದು\! ಇದುವರೆಗೆ ನಾನು ಬಳುಕುವ ನಡುವುಳ್ಳ ಸುಂದರಿಯರನ್ನು ಕುರಿತು ಚಿಂತಿಸುವುದನ್ನೂ ಅವರ ವಿಷಯದಲ್ಲಿ ಬೆಳೆಯುತ್ತಿದ್ದ ನನ್ನ ಆಸಕ್ತಿಯನ್ನೂ ನೀನು ತಡೆಗಟ್ಟಿದೆ. ಅವುಗಳನ್ನೆಲ್ಲಾ ಸಂಪೂರ್ಣವಾಗಿ ಮರೆಯುವಂತೆ ಮಾಡಿದೆ. ವಿಷಯಾಸಕ್ತಿಯಲ್ಲಿಯೇ ಇಳಿದ ಮುಳುಗಿದ್ದ ನನ್ನ ಮನಸ್ಸನ್ನು ಶಾಶ್ವತವಾದ ಕೋಮಲಪಾದಗಳತ್ತ ತಿರುಗಿಸಿದೆ. ಮತ್ತು ನಿನ್ನ ತಿರುವಡಿಗಳನ್ನು ಮರೆಯದ ಹಾಗೆ ಅವುಗಳಲ್ಲಿ ದೃಢವಾಗಿ ನೆಲೆಗೊಳ್ಳುವಂತೆ ಮಾಡಿದೆ. ಏನಾಶ್ಚರ್ಯವಿದು? ಹೊನ್ನೆ ಸುರಹೊನ್ನೆ ಮರಗಳಿಂದಲೂ ವಿಶಾಲವಾದ ತಟಾಕಗಳಿಂದಲೂ ತುಂಬಿ ಶೋಭಿಸುವ ತೋಪುಗಳಿಂದಲೂ, ಎಲ್ಲೆಲ್ಲಿಯೂ ಹಂಸಗಳು ವಿಹರಿಸುವ ಬಯಲುಗಳಿಂದಲೂ ಸುತ್ತುವರಿದಿರುವ ಈ ಸುಂದರವಾದ ತಿರುವಾಲಿಕ್ಷೇತ್ರದಲ್ಲಿ ದಿವ್ಯಸುಂದರನಾಗಿ ನೀನು ಅರ್ಚಾವತಾರಿಯಾಗಿ ನನ್ನನ್ನು ಉದ್ಧರಿಸಲು ನೆಲಸಿದ್ದೀ. ನಿನ್ನ ಕೃಪೆ ನನ್ನಮೇಲೆ ಎಷ್ಟು ಅಪಾರ\! 



ಮನಸ್ಸು ಇಂದ್ರಿಯಗಳಿಗೆ ಅಧೀನವಾದರೆ, ಅದು ಮನುಷ್ಯನನ್ನು ಪಾಪಕಾರ್ಯಗಳಿಗೂ ಇಹಲೋಕಕ್ಕೂ. ಪುನರ್ಜನ್ಮಕ್ಕೂ ಬಂಧಿಸುತ್ತದೆ. ಈ ಬಂಧನದಿಂದ ಬಿಡುಗಡೆ ಹೊಂದುವುದಕ್ಕೆ ಭಗವತ್ಕೃಪೆಯೇ ಮುಖ್ಯ. ಅದು ಒದಗಿತೆಂದರೆ, ವಿಷಯಾಸಕ್ತಿ ತೊಲಗುವುದು. ಭಗವಂತನ ತಿರುವಡಿಗಳಲ್ಲಿ ಮನಸ್ಸು ದೃಢವಾಗಿ ನಿಲ್ಲುವುದು. ಅವುಗಳ ಆಶ್ರಯದಿಂದ ಅಮರತ್ವವೂ ಪರಮಪದವೂ ಲಭಿಸುವುದು. 



೫. ನೀಡುಪನ್ ಮಲರ್ ಮಾಲೈಯಿಟ್ಟು ನಿನ್ನಿಣೈಯಡಿ ತೊೞುದುಮ್, ಎನ್ ಮನಮ್

ವಾಡ ನೀ ನಿನೈಯೇಲ್ ಮರಮೆಯ್ದ ಮಾಮುನಿವಾ,

ಪಾಡಲಿನ್ನೊಲಿ ಶಙ್ಗಿನೋಶೈಪರನ್ದು ಪಲ್ ಪಣೈಯಾಲ್ ಮಲಿನ್ದೆಙ್ಗುಮ್, 

ಆಡಲೋಶೈ ಯಾಱಾ ಅಣಿಯಾಲಿಯಮ್ಮಾನೇ. 



ನೀಡು = ಬಹುಕಾಲ, ಪಲ್ ಮಲರ್ ಮಾಲೈ ಇಟ್ಟು = ಅನೇಕ ವಿಧದ ಹೂಗಳ ಮಾಲೆಯನ್ನು ತೊಡಿಸಿ, ನಿನ್ = ನಿನ್ನ, ಇಣೈ ಅಡಿ = ಎರಡು ಪಾದಗಳನ್ನು, ತೊೞುದುಮ್ = ಅರ್ಚಿಸಿಯೂ ಸಹ, ಎನ್ ಮನಮ್ = ನನ್ನ ಮನಸ್ಸು, ವಾಡಕ್ = ಬಾಡಲು \(ಬಾಡಿದರೂ ಸಹ\), ನೀ= ನೀನು, ನಿನೈಯೇಲ್ = ಚಿಂತಿಸದಿರಬಾರದು. ಮರಮ್ = ಮರಗಳನ್ನು, ಎಯ್ದ = \(ಬಾಣದಿಂದ\) ಛೇದಿಸಿದ, ಮಾಮುನಿವಾ = ಮಹಾಮುನಿಸ್ವರೂಪನೇ, ಪಾಡಲ್ = ಹಾಡುಗಳ, ಇನ್ = ಇನಿದಾದ, ಒಲಿ = ನಾದವೂ \(ಸ್ವರವೂ\), ಶಙ್ಗಿನ್ ಓಶೈ = ಶಂಖದ ಧ್ವನಿಯೂ, ಪರನ್ದು = ಹರಡಿ, ಪಲ್ = ಹಲವಾರು, ಪಣೈಯಾಲ್ = ವಾದ್ಯಗಳಿಂದ \(ಗಾನವು\) ಮಲಿನ್ದು = ತುಂಬಿ ಹೊಮ್ಮುವ, ಎಙ್ಗುಮ್ = ಎಲ್ಲೆಲ್ಲಿಯೂ, ಆಡಲ್ = ಆಟಗಳ \(ಕುಣಿದಾಟಗಳ\), ಓಶೈ = ಗದ್ದಲವು, ಅಱಾ = ಕೊನೆಗೊಳ್ಳದೆಇರುವ, ಅಣಿ = ಸುಂದರವಾದ, ಆಲಿ ಅಮ್ಮಾನೆ = ತಿರುವಾಲಿಯಸ್ವಾಮಿಯೇ. 



ಬಹುಕಾಲ ಅನೇಕ ವಿಧದ ಹೂಗಳ ಮಾಲೆಯನ್ನು ತೊಡಿಸಿ, ನಿನ್ನ ಎರಡು ತಿರುವಡಿಗಳನ್ನು ಅರ್ಚಿಸಿಯೂ ಸಹ, ನೀನು ಚಿಂತಿಸದಿರಬಾರದು, ಮರಗಳನ್ನು \(ಬಾಣದಿಂದ\) ಛೇದಿಸಿದ ಮಹಾಮುನಿಸ್ವರೂಪನೇ, ಹಾಡುಗಳ ಇನಿದಾದ ನಾದವೂ ಶಂಖಧ್ವನಿಯೂ ಹಲವಾರು ವಾದ್ಯಗಳಿಂದ ಗಾನವು ತುಂಬಿ ಹೊಮ್ಮಿ ಎಲ್ಲೆಲ್ಲಿಯೂ ಹರಡಿ, ಕುಣಿದಾಟಗಳ ಗದ್ದಲವು ಕೊನೆಗೊಳ್ಳದೆಯೇ ಇರುವ ಸುಂದರವಾದ ತಿರುವಾಲಿಯಸ್ವಾಮಿಯೇ. 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ಬಹುಕಾಲದಿಂದಲೂ ನಾನು ನನ್ನ ಅಂತರಂಗದಲ್ಲಿಯೇ ಮನಃಪೂರ್ವಕವಾಗಿ ನಾನಾರೀತಿಯಲ್ಲಿ ಪೂಜಿಸುತ್ತಿದ್ದೇನೆ. ನನ್ನ ಆಂತರಂಗಿಕ ಭಕ್ತಿಯನ್ನು ನೀನು ಪರೀಕ್ಷಿಸಿರಬಹುದು. ಅದರ ನಿಶ್ಚಲತೆಯನ್ನು ಕಂಡುಕೊಂಡಿರ್ಬಹುದು. ಒಂದೇ ವೇಳೆ, ನನ್ನ ಪೂಜಾದಿಗಳಿಂದಲೂ ಭಕ್ತಿಕಾರ್ಯಗಳಿಂದ ನಾನು ಬೇಸತ್ತೆನೆಂದರೂ, ಉಪೇಕ್ಷಿಸಿದೆನೆಂದರೂಸಹ, ನೀನು ನನ್ನ ವಿಷಯದಲ್ಲಿ ಅನ್ಯಥಾ ಯೋಚಿಸಲೇಬಾರದು. ನನ್ನನ್ನು ಅಗಲಲೇಬಾರದು. ನನ್ನನ್ನು ಅಲಕ್ಷಿಸಬಾರದು. ನೀನುಸತ್ಯಪ್ರತಿಜ್ಞನಲ್ಲವೇ? ಸುಗ್ರೀವನ ಸಖ್ಯವನ್ನು ಕೋರಿ ಅವನಿಗೆ ನೀನು ಒತ್ತಾಸೆ ಮಾಡಲು ನಿನಗೆ ಸಾಮರ್ಥ್ಯವಿದೆಯೇ ಇಲ್ಲವೇ ಎಂದುಅವನಿಗೆ ತೋರಿಸುವುದಕ್ಕಾಗಿ, ಚೆನ್ನಾಗಿ ಬೆಳೆದು ನಿಂತಿದ್ದ ಏಳುತಾಳೆಯ ಮರಗಳನ್ನು ಒಂದೇ ಬಾಣದಿಂದ ಛೇದಿಸಿದವನಲ್ಲವೇ ನೀನು? ಆಗ, ಜಟವಲ್ಕಲಗಳನ್ನುಟ್ಟು ಕಾಡಿನಲ್ಲಿ ಶುದ್ಧತಾಪಸಿಯಂತೆ ಜೀವಿಸಿದ ಮುನಿವರನಲ್ಲವೇ ನೀನು? 



ಸ್ವಾಮಿ, ಈಗ ನೀನು ಅರ್ಚಾಮೂರ್ತಿಯಾಗಿ ನೆಲಸಿರುವ ತಿರುವಾಲಿಕ್ಷೇತ್ರದಲ್ಲಿ ನಾನಾಬಗೆಯ ಹಾಡುಗಳು, ಶಂಖಧ್ವನಿಗಳು, ನಾನಾವಾದ್ಯಗಳ ಮಂಜುಳ ಘೋಷವು, ನೃತ್ಯಗೀತಗಳು, ಕುಣಿದಾಟ ಮುಂತಾದವುಗಳ ಸಂತೋಷಪೂರ್ಣವಾದ ಗದ್ದಲ ಇವೆಲ್ಲ ಎಲ್ಲೆಲ್ಲಿಯೂ ನಡೆಯುತ್ತಾ, ತುಂಬಿ ತುಳುಕುತ್ತಾ, ನಿನ್ನ ಹೊರತು ಬೇರೆ ಏನನ್ನೂ ಚಿಂತಿಸದಂತೆ, ಬೇರೆ ಯಾವುದಕ್ಕೂ ಮನಸ್ಸು ಕೊಡಲು ಅವಕಾಶವಿಲ್ಲದಂತೆ ಇದೆಯಲ್ಲ\! ನಿನ್ನ ಮಹಿಮೆ ಎಷ್ಟು ಅಪಾರ\! 



೬. ಕನ್ದಮಾಮಲರೆಟ್ತುಮಿಟ್ಟು ನಿನ್ ಕಾಮರುಶೇವಡಿಕೈತೊೞುದೆೞುಮ್,

ಪುನ್ದಿಯೇನ್ ಮನತ್ತೇ ಪುಹುನ್ದಾಯೈ ಪ್ಪೋಹಲೊಟ್ಟೇನ್,

ಶನ್ದಿವೇಳ್ವಿ ಶಡಙ್ಗು ನಾನ್ ಮಱೈಯೋದಿಯೋದುವಿತ್ತಾದಿಯಾಯ್ ವರುಮ್,

ಅನ್ದಣಾಳರಱಾ ಅಣಿಯಾಲಿಯಮ್ಮಾನೇ. 



ಕನ್ದಮ್ = ಪರಿಮಳಿಸುವ, ಮಾ = ಉತ್ಕೃಷ್ಟವಾದ, ಮಲರ್ = ಹೂಗಳು, ಎಟ್ಟುಮ್ = ಎಂಟನ್ನು, ಇಟ್ತು = ತೊಡಿಸಿ, ನಿನ್ = ನಿನ್ನ, ಕಾಮರು = ಸುಂದರವಾದ, ಶೇಅಡಿ = ಕೆಂಪಾದ \(ಕೋಮಲವಾದ\) ತಿರುವಡಿಗಳಿಗೆ, ಕೈತೊೞುದು = ಕೈಮುಗಿದು ಪೂಜಿಸಿ, ಎೞುಮ್ = ಅಭ್ಯುದಯ ಹೊಂದಬೇಕೆಂಬ, ಮನತ್ತೆ = ನನ್ನಮನವನ್ನು, ಪುಹುನ್ದಾಯೈ = ಪ್ರವೇಶಿಸಿದ ನಿನ್ನನ್ನು, ಪೋಹಲ್ ಒಟ್ಟೇನ್ = ಹೋಗಗೊಡುವುದಿಲ್ಲ. ಶನ್ದಿ = ಸಂಧ್ಯಾವಂದನಗಳು, ವೇಳ್ ವಿ = ಯಜ್ಞಗಳು, ಶಡಙ್ಗು = ಶಾಸ್ತ್ರವಿಧಿಗಳಂತೆ ಮಾಡುವ ಕರ್ಮಗಳು, ನಾನ್ ಮಱೈ ಓಡಿ = ನಾಲ್ಕು ವೇದಗಳನ್ನು ಅಧ್ಯಯನ ಮಾಡುತ್ತಾ, ಓದುವಿತ್ತು = ಅಧ್ಯಾಪನಮಾಡುತ್ತಾ \(ಓದಿಸುತ್ತಾ\), ಆದಿಯಾಯ್ = ಆದಿ ಆದವನೇ, ವರುಮ್ = ಕಾಲಕಳೆಯುವ, ಅನ್ದಣರ್ = ವೈದಿಕ ಬ್ರಾಹ್ಮಣರು, ಅಱಾ = ಬಿಟ್ಟುಹೋಗದೆ, ಇರುವ, ಅಣಿ = ಸುಂದರವಾದ, ಆಲಿ ಅಮ್ಮಾನೇ = ತಿರುವಾಲಿಯ ಸ್ವಾಮಿಯೇ,



ಉತ್ಕೃಷ್ಟವಾದ ಪರಿಮಳಿಸುವ ಎಂಟುವಿಧದ ಹೂಗಳನ್ನು ತೊಡಿಸಿ \(ಅರ್ಪಿಸಿ\) ನಿನ್ನ ಸುಂದರವಾದ ಕೋಮಲ ತಿರುವಡಿಗಳಿಗೆ ಕೈಮುಗಿದು ಪೂಜಿಸಿ, ಅಭ್ಯುದಯ ಹೊಂದಬೇಕೆಂಬ ನನ್ನ ಮನವನ್ನು ಪ್ರವೇಶಿಸಿದ ನಿನ್ನನ್ನು ಅಲ್ಲಿಂದ ಹೋಗಗೊಡುವುದಿಲ್ಲ. ಸಂಧ್ಯಾವಂದನಗಳನ್ನು, ಯಜ್ಞಗಳನ್ನು, ಶಾಸ್ತ್ರವಿಧಿಗಳಂತೆ ಮಾಡುವ ಕರ್ಮಗಳನ್ನು ನಡೆಸುತ್ತಾ, ನಾಲ್ಕುವೇದಗಳನ್ನು ಅಧ್ಯಯನ ಮಾಡುತ್ತಾ, ಅಧ್ಯಾಪನಮಾಡಿಸುತ್ತಾ ಕಾಲಕಳೆಯುವ ವೈದಿಕ ಬ್ರಾಹ್ಮಣರು ಬಿಟ್ಟುಹೋಗದೆ ಇರುವ ಸುಂದರನಾದ ಆದಿಯಾದ ತಿರುವಾಲಿಯ ಸ್ವಾಮಿಯೇ.



ಆಳ್ವಾರರು ಹೇಳುತ್ತಾರೆ: ಎಲ್ಲಕ್ಕೂ ಆದಿಯಾಗಿರುವ ಸ್ವಾಮೀ, ನಾನು ಬಗೆಬಗೆಯ \(ಎಂಟು ವಿಧದ\) ಉತ್ತಮವಾದ ಪರಿಮಳಪುಷ್ಪಗಳಿಂದ ಕೆಂದಾವರೆಯಂತೆ ಕೆಂಪಗೆ ಕೋಮಲವಾಗಿರುವ ನಿನ್ನ ದಿವ್ಯಸುಂದರವಾದ ತಿರುವಡಿಗಳನ್ನು ಮನಸಾರ ಪೂಜಿಸುತ್ತೇನೆ. ನನ್ನ ಅಭ್ಯುದಯವನ್ನು ಬಯಸಿ ನಿನ್ನಲ್ಲಿ ಶರಣಾಗಿದ್ದೇನೆ. ನನ್ನ ಈ ಅಲ್ಪಭಕ್ತಿಗೆ \(ಅಲ್ಪಜ್ಞಾನಕ್ಕೆ\) ಒಲಿದೆ. ನನ್ನ ಅಂತರಂಗವನ್ನು ಪ್ರವೇಶಿಸಿದೆ. ನಿನ್ನನ್ನು ಅಲ್ಲಿಂದ ಹೊರಕ್ಕೆ ಹೋಗಗೊಡುವುದಿಲ್ಲ. ಅಲ್ಲಿಯೇ ನಿನ್ನನ್ನು ಉಳಿಸಿಕೊಳ್ಳಲು ಸರ್ವಪ್ರಯತ್ನ ಮಾಡುತ್ತೇನೆ. 



ತಿರುವಾಲಿ ಕ್ಷೇತ್ರದಲ್ಲಿ, ಈಗ, ಅರ್ಚಾಮೂರ್ತಿಯಾಗಿ ನೆಲಸಿರುವ ನಿನ್ನ ಸನ್ನಿಧಿಯಲ್ಲಿ ಪರಮನಿಷ್ಠರೂ ಭಕ್ತರೂ ಜ್ಞಾನಿಗಳೂ ಆದ ವೈದಿಕಬ್ರಾಹ್ಮಣರು ವಾಸವಾಗಿದ್ದಾರೆ. ಅವರು ತಮ್ಮ ನಿತ್ಯಕರ್ಮಗಳನ್ನು ತಪ್ಪದೆ ನಡೆಸುವವರು. ವೇದಾಧ್ಯಯನದಿಂದಲೂ, ಅಧ್ಯಾಪನದಿಂದಲೂ, ವಿಧಿವತ್ತಾದ ಕರ್ಮಾಚರಣೆಯಿಮ್ದಲೂ ಅವರು ತಮ್ಮ ಕಾಲವನ್ನು ಸದ್ವಿನಿಯೋಗ ಮಾಡುತ್ತಾರೆ. ನಿನ್ನ ತಿರುವಡಿಗಳನ್ನೇ ಆಶ್ರಯಿಸಿ ಅವರು ನಿನ್ನ ಸೇವೆಯಲ್ಲಿ ತೊಡಗಿದ್ದಾರೆ. ನೀನು ನೆಲಸಿರುವ ಕ್ಷೇತ್ರ ಅಂಥ ಪವಿತ್ರವಾದದ್ದು. 



೭. ಉಲವು ತಿರೈಕ್ಕಡಱ್ ಪಳ್ಳಿಕೊಣ್ಡು ವನ್ದುನ್ನಡಿಇಯೇನ್ ಮನಮ್ ಪುಹುನ್ದ,

ಪ್ಪುಲವ ಪುಣ್ಣಿಯನೇ ಪುಹುನ್ದಾಯೈ ಪ್ಪೋಹಲೊಟ್ಟೇನ್,

ನಿಲವು ಮಲರ್ ಪ್ಪುನ್ನೈನಾಳಲ್ ನೀೞಲ್ ತಣ್ಡಮರೈ ಮಲರಿನ್ ಮಿಶೈ, ಮಲಿ

ಅಲವನ್ ಕಣ್ಬಡುಕ್ಕೂಮ್ ಅಣಿಯಾಲಿಯಮ್ಮಾನೇ. 

ಉಲವು = ಅಲೆದಾಡುವ, \(ಚಲಿಸುವ\) ತಿರೈ = ಅಲೆಗಳ, ಕಡಲ್ = ಕಡಲಲ್ಲಿ, ಪಳ್ಳಿಕೊಣ್ಡು = ಪವಡಿಸಿದ್ದು, ವನ್ದು = ಬಂದು, ಉನ್ ಅಡಿಯೇನ್ = ನಿನ್ನ ಪಾದಸೇವಕನ, ಮನಮ್ = ಅಂತರಂಗವನ್ನು, ಪುಹುನ್ದ = ಪ್ರವೇಶಿಸಿದ, ಅಪ್ಪುಲವ = ಅಂಥ ಸರ್ವಜ್ಞನೇ, ಪುಣ್ಣಿಯನೇ = ಭಾಗ್ಯವಿಧಾತನೇ, ಪುಹುನ್ದಾಯೈ = ಪ್ರವೇಶಿಸಿದ ನಿನ್ನನ್ನು, ಪೋಹಲ್ = ಹೋಗಲು, ಒಟ್ಟೇನ್ = ಬಿಡೆನು, ನಿಲವು = ಎಲ್ಲ ಕಾಲದಲ್ಲಿಯೂ, ಮಲರ್ = ಅರಳುವ \(ಹೂಗಳನ್ನುಳ್ಲ\), ಪುನ್ನೈ = ಹೊನ್ನೆ, ನಾೞಲ್ = ನಾಳಲ್ ಮ್ ಗಳ, ನೀೞಲ್ = ನೆರಳಲ್ಲಿ, ತಣ್ = ತಂಪಾದ, ತಾಮರೈ = ತಾಅರೆ, ಮಲರಿನ್ = ಹೂವಿನ, ಮಿಶೈ = ಮೇಲೆ, ಮಲಿ = ಬಲಿತ \(ದೊಡ್ಡ\), ಅಲವನ್ = ಏಡಿಗಳು, ಕಣ್ ಪಡುಕ್ಕೂಮ್ = ಮಲಗಿರುವಂಥ, ಅಣಿ = ಸುಂದರವಾದ, ಆಲಿ ಅಮ್ಮಾನೇ = ತಿರುವಾಲಿಯ ಸ್ವಾಮಿಯೇ. 



ಚಲಿಸುವ ಅಲೆಗಳ ಕಡಲಲ್ಲಿ ಪವಡಿಸಿದ್ದು, ಒಂದು ನಿನ್ನ ಪಾದಸೇವಕನ ಅಂತರಂಗವನ್ನು ಪ್ರವೇಶಿಸಿದ ಸಾಟಿಯಿಲ್ಲದ ಸರ್ವಜ್ಞನೇ, ಭಾಗ್ಯವಿಧಾತನೇ, ಹಾಗೆ ಪ್ರವೇಶಿಸಿದ ನಿನ್ನನ್ನು ಹೋಗಲು ಬಿಡೆನು. ಎಲ್ಲ ಕಾಲದಲ್ಲೂ ಅರಳುವ ಹೂಗಳನ್ನುಳ್ಳ ಹೊನ್ನೆ ನಾಳಲ್ ಮರಗಳ ನೆರಳಲ್ಲಿ ತಂಪಾದ ತಾವರೆಹೂವಿನ ಮೇಲೆ ಬಲಿತ ಏಡಿಗಳು ಮಲಗಿರುವಂಥ ಸುಂದರವಾದ ತಿರುವಾಲಿಯ ಸ್ವಾಮಿಯೇ. 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ನೀನೆಂಥ ಸರ್ವಜ್ಞನು\! ಪಾಲ್ಗಡಲಲ್ಲಿ ನಿರ್ಲಿಪ್ತನಾಗಿ ನೀನು ಪವಡಿಸಿರುವುದನ್ನು ತೊರೆದು, ನಿನ್ನ ಪಾದಸೇವಕನಾದ ಈ ಅಲ್ಪನನ್ನು ಉದ್ಧರಿಸಲೆಂದು ಬಂದು, ನನ್ನ ಅಂತರಂಗವನ್ನು ಪ್ರವೇಶಿಸಿದೆ. ಪರಮೋಪಕಾರಿಯಾಗಿ ಹೀಗೆ ಪ್ರವೇಶಿಸಿದ ನಿನ್ನನ್ನು ನನ್ನ ಅಂತರಂಗದಿಂದ ಹೊರಕ್ಕೆ ಹೋಗಗೊಡುವುದಿಲ್ಲ. ಅಲ್ಲಿಯೇ ನಿನ್ನನ್ನು, ನನ್ನ ದೃಢಭಕ್ತಿಯಿಂದ, ನೆಲೆಗೊಳಿಸಿಕೊಂಡು ನಿನ್ನನ್ನು ಪೂಜಿಸಲು ಸರ್ವಪ್ರಯತ್ನ ಮಾಡುತ್ತೆನೆ.



ತಿರುವಾಲಿಕ್ಷೇತ್ರದಲ್ಲಿ ಈಗ ನೀನು ಅರ್ಚಾಮೂರ್ತಿಯಾಗಿ ನೆಲಸಿರುವಾಗ, ಕೀಳು ಮೇಲೆನ್ನದೆ ಎಲ್ಲ ಪ್ರಾಣಿಗಳು ಸುಖ ಸಂತೋಷದಿಂದಿರುವಂತೆ ಅನುಕೂಲವನ್ನೊದಗಿಸಿದ್ದೀ. ದೊಡ್ಡದೊಡ್ಡ ಹೂಮರಗಳ ನೆರಳಲ್ಲಿರುವ ತಂಪಾದ ಸರೋವರಗಳಲ್ಲಿ ಬೆಳೆಯುವ ಸುಂದರವಾದ ತಾಅರೆ ಹೂಗಳಲ್ಲಿ ಬಲಿತ ಏಡಿಗಳು ಹಾಯಾಗಿ ಮಲಗಿ ನಿದ್ರಿಸುತ್ತವೆ. ಅವುಗಳ ಸೌಭಾಗ್ಯವೆಂಥಾದ್ದು ಕಂಡೆಯಾ\! ಎಲ್ಲವೂ ನಿನ್ನ ಕೃಪಾವಿಶೇಷವೇ\! 



೮. ಶಙ್ಗುತಙ್ಗು ತಾದಙ್ಗಡಱ್ ಕಡನ್ಮಲ್ಲೈಯುಟ್ಕಿಡನ್ದಾಯ್, ಅರುಳ್ ಪುರಿನ್ದು

ಇಙ್ಗೈನ್ನುಳ್ ಪುಹುನ್ದಾಯ್ ಇನಿಪ್ಪೋಯಿನಾಲಱೈಯೋ,

ಕೊಙ್ಗುಶೆಣ್ ಪಹಮಲ್ಲಿಹೈ ಮಲರ್ ಪುಲ್ ಹಿಯಿನ್ನಿಳವಣ್ಡುಪೋಯ್, ಇಳನ್

ತೆಙ್ಗಿನ್ ತಾದಳೈಯುಮ್ ತಿರುವಾಲಿಯಮ್ಮಾನೇ. 



ಶಙ್ಗು ತಙ್ಗು = ಶಂಖಗಳು ಇರುವ, ತಡ = ವಿಶಾಲವಾದ, ಕಡಲ್ = ಕಡಲಲ್ಲಿಯೂ, ಕಡನ್ ಮಲ್ಲೈಯುಳ್ = ಕಡನ್ ಮಲ್ಲೈಕ್ಷೇತ್ರದಲ್ಲಿಯೂ, ಕಿಡನ್ದಾಯ್ = ಪವಡಿಸಿರುವವನೇ \(ನೆಲಸಿರುವ\) ಅರುಳ್ ಪುರಿನ್ದು = ಕೃಪೆದೋರಿ, ಇಙ್ಗು = ಇಲ್ಲಿ \(ಈಗ\), ಎನ್ ಉಳ್ = ನನ್ನ ಅಂತರಂಗ್ವನ್ನು, ಪುಹುನ್ದಾಯ್ = ಪ್ರವೇಶಿಸಿದವನೇ, ಇನಿ = ಇನ್ನು, ಪೋಯಿನಾಲ್ = ಹೋಗುವೆನೆಂದರೆ, ಅಱೈಯೋ = ವಿಜಯಧ್ವನಿಯೋ, ಸ್ಪರ್ಧೆಯೋ, ಕೊಙ್ಗು = ಪರಿಮಳವನ್ನು ಸೂಸುವ, ಶೆಣ್ ಪಹಮ್ = ಸಂಪಗೆ, ಮಲ್ಲಿಹೈಮಲರ್ = ಮಲ್ಲಿಗೆ ಹೂಗಳನ್ನು, ಪುಲ್ ಹಿ = ಸ್ಪರ್ಶಿಸಿ, ಇನ್ = ಇನಿದಾದ, ಇಳವಣ್ಡು = ಎಳೆಯ ದುಂಬಿಯು, ಪೋಯ್ = ಹೋಗಿ, ಇಳತೆಙ್ಗೆನ್ = ಎಳೆಯತೆಂಗಿನ, ತಾದು = ಹೊಂಬಾಳೆಯನ್ನು, ಅಳೈಯುಮ್ = ಸೂರೆಗೊಳ್ಳುವಂಥ, ತಿರುವಾಲಿಅಮ್ಮನೇ = ತಿರುವಾಲಿ ಕ್ಷೇತ್ರದ ಸ್ವಾಮಿಯೇ. 



ಶಂಖಗಳು ಇರುವ ವಿಶಾಲವಾದ ಕಡಲಲ್ಲಿಯೂ, ಕಡನ್ ಮಲ್ಲೈಕ್ಷೇತ್ರದಲ್ಲಿಯೂ ನೆಲಸಿರುವವನೇ, ನೀನು ಅನುಗ್ರಹಿಸಿ ಇಲ್ಲಿ ಈಗ ನನ್ನ ಅಂತರಂಗವನ್ನು ಪ್ರವೇಶಿಸಿದವನೇ, ಇನ್ನು ಹೋಗುವೆನೆಂದರೆ ಅದು ನಿನ್ನ ವಿಜಯಧ್ವನಿಯೋ, ಅಥವಾ ಸ್ಪರ್ಧೆಯೋ? ಪರಮಳವನ್ನು ಸೂಸುವ ಸಂಪಗೆ ಮಲ್ಲಿಗೆ ಹೂಗಳನ್ನು ಸ್ಪರ್ಶಿಸಿ, ಇನಿದಾದ ಎಳೆಯದುಂಬಿಯು ಹೋಗಿ ಎಳೆಯತೆಂಗಿನ ಹೊಂಬಾಳೆಯನ್ನು ಸೂರೆಗೊಳ್ಳುವಂಥ ತಿರುವಾಲಿಕ್ಷೇತ್ರದ ಸ್ವಾಮಿಯೇ. 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ದಿವ್ಯಶಂಖಗಳು ತಂಗಿರುವ ಪಾಲ್ಗಡಲಲ್ಲಿ ನೀನು ಪವಡಿಸಿರುವವನು. ಕಡನ್ ಮಲ್ಲೈ ಕ್ಷೇತ್ರದಲ್ಲಿಯೂ ನೀನು ನೆಲಸಿದ್ದೀ. ನಿನ್ನ ಪಾದಪದ್ಮಗಳನ್ನೇ ಆಶ್ರಯಿಸಿರುವ ನನ್ನ ಮೇಲೆ ಕೃಪೆಮಾಡಿ ನನ್ನ ಅಂತರಂಗವನ್ನು ಪ್ರವೇಶಿಸಿದ್ದೀ. ಇನ್ನು ಇಲ್ಲಿಂದ ಬಿಟ್ಟು ಹೊರಡುವನೆಂದು ನೀನು ಹೇಳುವೆಯಾದರೆ, ಅದೇನು ನನ್ನ ವಿಜಯದ ಅಬ್ಬರವೋ ಅಥವಾ ನನ್ನ ಮೇಲೆ ಸಡ್ಡು ಹಾಕುವೆಯೋ? ನನ್ನ ಮೇಲೆ ವಿಜಯಶಾಲಿಯಾದ ನಿನ್ನ ಅಬ್ಬರದ ಜೊತೆಗೆ ನನ್ನ ದೈನ್ಯದ ಶರಣಾಗತಿಯ ಕೂಗನ್ನು ಜೋಡಿಸಿ, ನಿನ್ನನ್ನಿ ಬಿಡದಂತೆ ನಾನು ನನ್ನ ಅಂತರಂಗದಲ್ಲಿಯೇ ಹಿಡಿದಿಟ್ಟುಕೊಳ್ಳುವೆನು. ನನ್ನ ಮೇಲೆ ಸಡ್ಡುಹಾಕುವೆಯಾದರೆ, ನಿನ್ನ ಸವಾಲನ್ನು ಎದುರಿಸಿ ನಿನ್ನೊಡನೆ ಸೆಣಸಲು ಸಿದ್ಧನಾಗಿದ್ದೇನೆ. ದೃಢಭಕ್ತನಾದ ನನಗೆ ನೀನು ಒಲಿಯಲೇಬೇಕಾದೀತು. ನನ್ನ ಅಂತರಂಗದಲ್ಲಿಯೇ ನೀನು ಶಾಶ್ವತವಾಗಿ ನಿಲ್ಲಲೇಬೇಕಾದೀತು. 



ಈಗ ನೀನು ಅರ್ಚಾಮೂರ್ತಿಯಾಗಿ ನೆಲಸಿರುವ ತಿರುವಾಲಿಕ್ಷೇತ್ರದಲ್ಲಿ ಎಲ್ಲಿ ನೋಡಿದರೂ ಸಂಪಗೆ ಮರಗಳು ಮತ್ತು ಮಲ್ಲಿಗೆ ಬಳ್ಳಿಗಳು. ಅವುಗಳ ತುಂಬ ಪರಿಮಳವನ್ನು ಹೊರಚೆಲ್ಲುವ ಹೂವುಗಳು. ಎಳೆಯ ದುಂಬಿಗಳು ಆ ಹೂವುಗಳಲ್ಲಿ ಮಕರಂದವನ್ನು ತೃಪ್ತಿಯಾಗಿ ಸೇವಿಸಲಾರದೆ, ಅವುಗಳನ್ನು ಸವರಿಕೊಂಡು ಹೋಗುತ್ತವೆ. ತೆಂಗಿನ ಮರಗಳಲ್ಲಿ ತಂಪಾದ ಎಳೆಯ ಹೊಂಬಾಳೆಯನ್ನು ಹೋಗಿ ಸೇರುತ್ತವೆ. ಅಲ್ಲಿ ಹಿತವಾಗಿದ್ದುಕೊಂಡು ಅವು ಮಧುಪಾನಮಾಡುತ್ತವೆ. ಇದೆಲ್ಲವೂ ನಿನ್ನ ಕೃಪಾವಿಶೇಷವೇ. 



೯. ಓದಿಯಾಯಿರನಾಮಮುಮ್ ಪಣಿನ್ದೇತ್ತಿ ನಿನ್ನಡೈನ್ದೇಱ್ ಕು, ಒರುಪೊರುಳ್

ವೇದಿಯಾ\! ಅರಿಯಾ ಉರೈಯಾಯೊರುಮಾಟ್ರಮೆನ್ದಾಯ್,

ನೀದಿಯಾಹಿಯ ವೇದಮಾಮ್ ನಿಯಾಳರ್ ತೋಟ್ರಮುರೈತ್ತು, ಮಟ್ರವರ್ ಕ್ಕೂ

ಆದಿಯಾಯಿರುನ್ದಾಯ್ ಅಣಿಯಾಲಿಯಮ್ಮಾನೇ. 



ಆಯಿರಮ್ ನಾಮಮುಮ್ = \(ನಿನ್ನ\) ಸಾವಿರನಾಮಗಳನ್ನೂ, ಓದಿ = ಪಠಿಸಿ, ಪಣಿನ್ದು = ನಮಸ್ಕರಿಸಿ, ಏತ್ತಿ = ಸ್ತುತಿಸಿ, ನಿನ್ = ನಿನ್ನನ್ನು, ಅಡೈನ್ದೇಱ್ ಕು = ಪಡೆದುಕೊಂಡವರಿಗೆ \(ಸೇರಿದವರಿಗೆ\), ಒರುಪೊರುಳ್ = ಸಾಟಿಯಿಲ್ಲದ ವಸ್ತುವಾಗಿರುವವನೇ, ವೇದಿಯಾ = ವೇದಗಳಿಂದ ತಿಳಿಯಲ್ಪಡತಕ್ಕವನೇ, ಅರೈಯಾ = ದೇವಾಧಿದೇವನೇ, ಒರುಮಾಟ್ರಮ್ = ಒಂದು ಮಾತಿನಿಮ್ದ \(ಶಬ್ದದಿಂದ\), ಉರೈಯಾಯ್ = ಹೇಳಲ್ಪಡತಕ್ಕವನೇ, ಎನ್ ದಾಯ್ = ನನ್ನ ಸ್ವಾಮಿಯೇ, \(ನನ್ನ ತಂದೆಯೇ\), ನೀದಿ ಆಹಿಯ = ವಿಧಿ ಆಗಿರುವ \(ವಿಧಿಸುವಂಥ\), ವೇದಮ್ = ವೇದಗಳನ್ನೂ, ಮಾಮುನಿಯಾಳರ್ = ಮಹರ್ಷಿಗಳಿಗೆ, ತೋಟ್ರಮ್ = \(ನಿನ್ನ ನಿಜಸ್ವರೂಪ ಸ್ವಭಾವಗಳ\) ದರ್ಶನಲಾಭವನ್ನೂ, ಉರೈತ್ತು = \(ಬಹಿರಂಗಪಡಿಸಿ\) ಹೇಳಿದವನೇ, ಮಟ್ರವರ್ ಕ್ಕು = ಇತರರೆಲ್ಲರಿಗೂ, ಆದಿಯಾಯ್ = ಆದಿಯಾಗಿ, ಇರುನ್ದಾಯ್ = ಇರುವವನೇ, ಅಣಿ = ಸುಂದರವಾದ, ಆಲಿ ಅಮ್ಮಾನೇ = ತಿರುವಾಲಿಯ ಸ್ವಾಮಿಯೇ. 



ನಿನ್ನ ಸಾವಿರ ನಾಮಗಳನ್ನೂ ಪಠಿಸಿ, ನಮಸ್ಕರಿಸಿ, ಸ್ತುತಿಸಿ, ನಿನ್ನನ್ನು ಪಡೆದುಕೊಂಡವರಿಗೆ \(ಸೇರಿದವರಿಗೆ\), ಸಾಟಿಯಿಲ್ಲದ ವಸ್ತುವಾಗಿರುವ್ವನೇ, \(ವೇದಗಳಿಂದ\) ತಿಳಿಯಲ್ಪಡತಕ್ಕವನೇ ದೇವಾಧಿದೇವನೇ. ಒಂದು ಶಬ್ದ \(ಮಾತು\)ದಿಂದ ಹೇಳಲ್ಪಡತಕ್ಕವನೇ. ನನ್ನ ತಂದೆಯೇ, ವಿಧಿಗಳಿಂದ ಕೂಡಿರುವ ವೇದಗಳನ್ನೂ, ಮಹರ್ಷಿಗಳಿಗೆ \(ನಿನ್ನ ನಿಜಸ್ವರೂಪಸ್ವಭಾವಗಳ\) ದರ್ಶನಲಾಭವನ್ನು ಬಹಿರಂಗಪಡಿಸಿದವನೇ, ಇತರರೆಲ್ಲರಿಗೂ ಆದಿಯಾಗಿ ಇರುವವನೇ, ಸುಂದರವಾದ ತಿರುವಾಲಿಕ್ಷೇತ್ರದ ಸ್ವಾಮಿಯೇ. 



ಭಗವಂತನು ಸಾಟಿಯಿಲ್ಲದವನು. ಅವನನ್ನು ಆಶ್ರಯಿಸಬೇಕು. ಅವನಿಗೆ ಶರಣಾಗಬೇಕು. ಅವನ ದಿವ್ಯವಾದ ಸಾವಿರನಾಮಗಳನ್ನು ಎಡೆಬಿಡದೆ ಉಚ್ಚರಿಸುತ್ತಿರಬೇಕು. ಅವನ ಪಾದಗಳಿಗೆ ಎರಗಬೇಕು. ಅವನ ಕಲ್ಯಾಣಗುಣಗಳನ್ನೆಲ್ಲಾ ಬಗೆಬಗೆಯಾಗಿ ವಿವರಿಸುತ್ತಾ, ಹೊಗಳಿಹಾಡುತ್ತಾ, ಕಾಲಕಳೆಯಬೇಕು. ಅವನ ಸೇವೆಯ ಕಾರ್ಯಗಳಲ್ಲಿ ತೊಡಗಬೇಕು. ಅವುಗಳಲ್ಲಿ ನಿರತನಾಗಿ ತನ್ನ ಕಾಲವನ್ನು ಸವೆಸಬೇಕು. ಇದು ಭಕ್ತಿಯ ಕ್ರಮ. ಹೀಗೆ ಭಗವಂತನನ್ನು ಒಲಿಸಿಕೊಂಡವರಿಗೆ ಭಗವಂತನ ಹೊರತು ಬೇರೆ ಯಾವ ವಸ್ತುವೂ ಬೇಡ.



ವೇದಗಳನ್ನು ಬ್ರಹ್ಮನಿಗೆ ಉಪದೇಶಿಸಿದವನು ಭಗವಂತ. ಅವುಗಳ ಸೃಷ್ಟಿ ಭಗವಂತನಿಂದಲೇ. ವೇದಗಳು ವಿವರಿಸಿ ಹೇಳುವುದು ಭಗವಂತನನ್ನು. ಅವನನ್ನು ಪಡೆಯುವುದ್ ಹೇಗೆ ಎಂದು ವಿಧಿಸುವುದೂ, ನೀತಿ ನಿಯಮಗಳನ್ನು ಹೇಳುವುದೂ ವೇದಗಳೇ. ಭಗವಂತನನ್ನು ಅರಿತುಕೊಳ್ಳುವುದಕ್ಕೆ ಅವನ ಸ್ವರೂಪಸ್ವಭಾವಗಳನ್ನು ತಿಳಿದುಕೊಳ್ಳುವುದಕ್ಕೆ ವೇದಗಳೇ ಮುಖ್ಯ. ಭಗವಂತನನ್ನು ತಿಳಿಯುವುದಕ್ಕೆ ಮಹರ್ಷಿಗಳು ಸಹಾಯಕರು. ಏಕೆಂದರೆ, ಅವರು ಮಾತ್ರವೇ ಭಗವಂತನ ನಿಜಸ್ವರೂಪವನ್ನು ತಿಳಿದಿರುವವರು. ಭಗವಂತನು ’ಓಂ’ ಎಂಬ ಒಂದೇ ಶಬ್ದದಿಂದ ತಿಳಿಯಲ್ಪಡತಕ್ಕವನು. ಅವನು ಸರ್ವೇಶ್ವರನು. ದೇವಾಧಿದೇವನು. ಎಲ್ಲಕ್ಕೂ ಅಡ್ಡಿಯಾಗಿರುವವನು. ಇಂಥ ಸ್ವಾಮಿಯು ಚೇತನರ ಮೇಲೆ ಕೃಪೆಮಾಡಿ ಅರ್ಚಾಸ್ವರೂಪನಾಗಿ ಪವಿತ್ರಕ್ಷೇತ್ರಗಳಲ್ಲಿ ಅವರ ಅಭ್ಯುದಯಕ್ಕಾಗಿಯೇ ನೆಲಸಿದ್ದಾನೆ. ತಿರುವಾಲಿ ಕ್ಷೇತ್ರವೂ ಅಂಥಾದ್ದೊಂದು. 



೧೦. ಪುಲ್ಲಿವಣ್ಡಱೈಯುಮ್ ಪೊೞಿಲ್ ಪುಡೈಶೂೞ್ ತೆನ್ನಾಲಿಯಿರುನ್ದ ಮಾಯನೈ,

ಕಲ್ಲಿನ್ ಮನ್ನು ತಿಣ್ಡೋಳ್ ಕಲಿಯನೊಲಿಶೆಯ್ದ,

ನಲ್ಲ ವಿನ್ನಿಶೈಮಾಲೈ ನಾಲುಮೋರೈನ್ದುಮೊನ್ಱುಮ್ ನವಿನ್ ಱುತಾಮುಡನ್,

ವಲ್ಲರಾಯುರೈಪ್ಪಾರ್ ಕ್ಕಿಡಮಾಹುಮ್ ವಾನುಲಹೇ. 



ಪುಲ್ಲಿ = ಪರಸ್ಪರಕೂಡಿಕೊಂಡು, ವಣ್ಡು = ದುಂಬಿಗಳು, ಅಱೈಯುಮ್ = ಗಾನಮಾಡುತ್ತಿರುವ, ಪುೞಿಲ್ = ತೋಪುಗಳನ್ನು, ಪುಡೈ ಶೂೞ್ = ಎಲ್ಲ ಪಕ್ಕಗಳಲ್ಲೂ ಸುತ್ತುವರಿದಿರುವ, ತೆನ್ = ಸುಂದರವಾದ, ಆಲಿ=ತಿರುವಾಲಿಕ್ಷೇತ್ರದಲ್ಲಿ, ಇರುನ್ದ = ನೆಲಸಿರುವ, ಮಾಯನೈ = ಮಾಯನನ್ನು ಕುರಿತು, ಕಲ್ಲಿನ್ = ಬೆಟ್ಟದಂತೆ ದೃಢವಾದ, ಮನ್ನು = ಶಾಶ್ವತವಾದ, ತಿಣ್ ತೋಳ್ = ಶಕ್ತಿಪುರ್ಣವಾದ ತೋಳುಗಳುಳ್ಲ, ಕಲಿಯನ್ = ಕಲಿಯನು, ಒಲಿಶೆಯ್ದ = ಹೇಳಿದ, ನಲ್ಲ = ಶ್ರೇಶ್ಠವಾದ, ಇನ್ = ಇನಿದಾದ, ಇಶೈ= ಗಾನಯೋಗ್ಯವಾದ, ಮಾಲೈ = ಪಾಶುರಮಾಲೆಯಾದ, ನಾಲುಮ್ ಓರೈನ್ದುಮ್ ಒನ್ ಱುಮ್ = ನಾಲ್ಕನ್ನೂ ಐದನ್ನೂ ಒಂದನ್ನೂ, ನವಿನ್ ಱು = ಅಭ್ಯಾಸಮಾಡಿ, ತಾಮ್ = ತಾವು, ಉಡನ್ನು =ಕೂಡಲೇ ವಲ್ಲರಾಯ್ = ಬಲ್ಲವರಾಗಿ, ಉರೈಪ್ಪಾರ್ ಕ್ಕು = \(ಹಾಡಿ\) ಹೇಳುವವರಿಗೆ, ವಾನ್ ಉಲಹೇ = ಪರಮಪದವೇ, ಇಡಮ್ ಆಹುಮ್ = ನಿತ್ಯವಾಸಸ್ಥಳವಾಗುವುದು.



ಪರಸ್ಪರ ಬೆರೆತು ದುಂಬಿಗಳು ಗಾನಮಾಡುತ್ತಿರುವ ತೋಪುಗಳನ್ನು ಎಲ್ಲ ಕಡೆಗಳಿಂದಲೂ ಸುತ್ತುವರಿದಿರುವ ಸುಂದರವಾದ ತಿರುವಾಲಿ ಕ್ಷೇತ್ರದಲ್ಲಿ ನೆಲಸಿರುವ ಮಾಯನನ್ನು ಕುರಿತು ಬೆಟ್ಟದಂತೆ ದೃಢವಾದ ಶಾಶ್ವತವಾದ ಶಕ್ತಿಪುರ್ಣವಾದ ತೋಳುಗಳುಳ್ಳ ಕಲಿಯನು ಹೇಳಿದ ಉತ್ತಮವಾದ ಮಧುರವಾದ ಗಾನಯೋಗ್ಯವಾದ ಹತ್ತುಪಾಶುರಗಳ ಮಾಲೆಯನ್ನು ಅಭ್ಯಾಸಮಾಡಿ ತಾವು ಬಲ್ಲವರಾಗಿ ಇತರರಿಗೆ ಹೇಳುವವರಿಗೆ ಪರಮಪದವೇ ನಿತ್ಯವಾಸಸ್ಥಳವಾಗುವುದು.



ಸುಂದರವಾದ ತಿರುವಾಲಿಕ್ಷೇತ್ರವನ್ನು ಸುತ್ತುವರಿದಿರುವ ಪ್ರಕೃತಿರಮ್ಯವಾದ ತೋಪುಗಳಲ್ಲಿ ದುಂಬಿಗಳು ಪ್ರೇಮಭರದಿಂದ ಪರಸ್ಪರ ಬೆರೆತು ಮಕರಂದವನ್ನು ಕುಡಿಯುತ್ತ ಇನಿದಾಗಿ ಗಾನಮಾಡುತ್ತಾ ಕಾಲಕಳೆಯುತ್ತವೆ. ಅಲ್ಲಿಯ ಭಕ್ತಜನರು ತಮ್ಮ ಅಭ್ಯುದಯಕ್ಕಾಗಿ ಅರ್ಚಾಸ್ವರೂಪನಾಗಿ ನೆಲಸಿರುವ ಪರಮಕೃಪಾಳುವಾದ ಭಗವಂತನ ತಿರುವಡಿಗಳನ್ನು ಆಶ್ರಯಿಸಿ, ಅವನ ಭಕ್ತಿಯಲ್ಲಿ ಬೆರೆತು, ಅವನ ದಿವ್ಯಗುಣಗಾನ ಮಾಡುತ್ತಾ, ಪಾದಸೇವೆಮಾಡುತ್ತಾ, ಕಾಲಕಳೆಯುತ್ತಾರೆ. ಪರಮಭಕ್ತನಾದ ಕಲಿಯನೂ ಸಹ ಭಗವಂತನ ಪಾದಾರವಿಂದಗಳನ್ನು ಹೊಂದಿಕೊಂಡಿರುವ ಭೃಂಗವಾಗಿ ಇನಿದಾದ ಮಾತುಗಳಿಂದ ಭಗವಂತನ ಗುಣಗಾನ ಮಾಡುವ ಈ ಪಾಶುರ ಮಾಲೆಯನ್ನು ರಚಿಸಿದ್ದಾನೆ. ಇವು ಮಧುರವಾಗಿ ಗಾನಯೋಗ್ಯವಾಗಿವೆ. ಭಕ್ತಿಪುರ್ಣವಾದ ಈ ಹತ್ತು ಪಾಶುರಗಳನ್ನೂ ಯಾರು ಚೆನ್ನಾಗಿ ಅಭ್ಯಾಸಮಾಡುತ್ತಾರೋ, ಅದರ ಅರ್ಥವನ್ನು ಪೂರ್ತಿಯಾಗಿ ಗ್ರಹಿಸುತ್ತಾರೋ ಅವರಿಗೆ ಭಗವಂತನ ಶಾಶ್ವತಸಾನ್ನಿಧ್ಯವಾದ ಪರಮಪದವೇ ಪ್ರಾಪ್ತವಾಗುವುದು. ಆಳ್ವಾರರು ಇದಕ್ಕೆ ಇದನ್ನೇ ಫಲಶ್ರುತಿಯನ್ನಾಗಿ ಹೇಳಿದ್ದಾರೆ. 



\*\*\*\*\*\*\*\*\*\*\*\*\*\*\*



ಅಡಿಯ ನಡೆ: ವನ್ದು, ನೀಲ, ನೆನ್ನಲ್, ಮಿನ್ನಲ್, ನೀಡು, ಕನ್ದ, ಉಲವು, ಶಙ್ಗು, ಓದಿ, ಪುಲ್ಲಿ, \(ತೂವಿರಿಯ\). 



\*\*\*\*\*\*\*\*\*\*\*\*\*\*\*







ಪೆರಿಯ ತಿರುಮೊೞಿ ಮೂರನೆಯ ದಶಕ ಆರನೆಯ ತಿರುಮೊೞಿ



ತೂವಿರಿಯಮಲರುೞಕ್ಕಿ



೧. ತೂವಿರಿಯ ಮಲರುೞಕ್ಕಿತ್ತುಣೈಯೋಡುಮ್ ಪಿರಿಯಾದೇ

ಪೂವಿರಿಯ ಮದುನುಹರುಮ್ ಪೊಱಿವರಿಯ ಶಿಱುವಣ್ಡೇ,

ತೀವಿರಿಯ ಮಱೈವಳರ್ ಕ್ಕುಮ್ ಪುಹೞಾಳರ್ ತಿರುವಾಲಿ,

ಏವರಿವೆಂಜಿಲೈಯಾನುಕ್ಕೆನ್ನಿಲೈಮೈಯುರೈಯಾಯೇ. 



ತೂ = ರೆಕ್ಕೆಗಳು, ವಿರಿಯ = ಬಿರಿಯುವಂತೆ, ಮಲರ್ = ಹೂವಿನಲ್ಲಿ, ಉೞಕ್ಕಿ = ಆಟವಾಡುತ್ತಾ, ತುಣೈಯೋಡುಮ್ = ಜೊತೆಗಾತಿಯೊಡನೆ \(ಸಂಗಾತಿಯೊಡನೆ\), ಪಿರಿಯಾದೇ = ಬೇರ್ಪಡದಂತೆ, ಪೂವಿರಿಯ = ಹೂಗಳು ಬಿರಿದಾಗ, ಮದು = ಮಧುವನ್ನು, ನುಹರುಮ್ = ಕುಡಿಯುತ್ತಿರುವ, ಪೊಱಿ ವರಿಯ = ಚುಕ್ಕೆಗಳು ರೇಖೆಗಳು – ಇವುಗಳಿಂದ ಶೋಭಿಸುವ, ಶಿಱುವಣ್ಡೇ = ಚಿಕ್ಕದುಂಬಿಯೇ, ತೀ = ಅಗ್ನಿಯು, ವಿರಿಯ = ವಿಸ್ತರಿಸಿ ಬೆಳಗುವಂತೆ, ಮಱೈ= ವೈದಿಕ ಮರ್ಯಾದೆಗಳನ್ನು, ವಳರ್ ಕ್ಕೂಮ್ = ವೃದ್ಧಿಗೊಳಿಸುವ, ಪುಹೞ್ ಆಳರ್ = ಕೀರ್ತಿವಂತರ, ತಿರು ಆಲಿ = ತಿರುವಾಲಿ ಕ್ಷೇತ್ರದ, ಏ = ಬಾಣಗಳನ್ನು ತೊಡಿಸಿದ, ವರಿ = ಅಂದವಾದ, ವೆಮ್ = ಕ್ರೂರವಾದ, ಶಿಲೈಯಾನುಕ್ಕೂ = ಬಿಲ್ಲಿನವನಿಗೆ, ಎನ್ = ನನ್ನ, ನಿಲೈಮೈ = ಪರಿಸ್ಥಿತಿಯನ್ನು, ಉರೈಯಾಯೇ = ಹೇಳಲಾರೆಯಾ? \(ಹೇಳುವೆಯಲ್ಲವೇ?\) 



ರೆಕ್ಕೆಗಳು ಬಿರಿಯುವಂತೆ ಹೂವಿನಲ್ಲಿ ಆಟವಾಡುತ್ತಾ, ಸಂಗಾತಿಯೊಡನೆ ಬೇರ್ಪಡದಂತೆ ಇರುತ್ತಾ, ಹೂಗಳು ಬಿರಿದಾಗ \(ಅರಳಿದಾಗ\) ಮಧುವನ್ನು ಕುಡಿಯುತ್ತಿರುವ ಚುಕ್ಕೆಗಳು ರೇಖೆಗಳಿಂದ ಶೋಭಿಸುವ ಚಿಕ್ಕದುಂಬಿಯೇ, ಅಗ್ನಿಯು ವಿಸ್ತರಿಸಿ ಬೆಳಗುವಂತೆ ವೈದಿಕ ಮರ್ಯಾದೆಗಳನ್ನು ವೃದ್ಧಿಗೊಳಿಸುವ ಕೀರ್ತಿವಂತರ ತಿರುವಾಲಿಕ್ಷೇತ್ರದ ಕ್ರೂರವಾದ ಬಾಣಗಳನ್ನು ತೊಡಿಸಿದ ಅಂದವಾದ ಬಿಲ್ಲಿನವನಿಗೆ ನನ್ನ ಪರಿಸ್ಥಿತಿಯನ್ನು ಹೇಳುವೆಯಲ್ಲವೇ? 



ಭಕ್ತಿಭಾವಗಳು ಹಲವು. ಅವುಗಳಲ್ಲಿ ಸತಿ-ಪತಿಯ ಭಾವವೂ ಒಂದು. ಆತ್ಮನೇ ಸತಿ, ಪರಮಾತ್ಮನೇ ಪತಿ. ಪತಿಯಿಂದ ಸತಿಯು ಎಂದಿಗೂ ಅಗಲಬಾರದು. ಪತಿಯೊಂದಿಗೆ ಸೇರಿಕೊಂಡಿರಬೇಕು. ಆಗಲೇ ಪರಮಶಾಂತಿ. ಪತಿಯಿಂದ ಬೇರ್ಪಟ್ಟ ಸತಿಗೆ ತನ್ನ ಪತಿಯನ್ನು ಹೇಗಾದರೂ ಮಾಡಿ ಕೊಳ್ಳಬೇಕೆಂದು ಸತತ ಪ್ರಯತ್ನ ಮಾಡಿ ಅದನ್ನು ಸಾಧಿಸಿಕೊಳ್ಳಬೇಕು. ಇದು ತತ್ತ್ವ. 



ಈಗ ಆಳ್ವಾರರು ವಿರಹಿಯಾಗಿರುವ ಹೆಣ್ಣು. ತನ್ನ ವಿರಹವೇದನೆಯನ್ನು ಸಹಿಸಲಾರದವಳು. ಸುಖವಾಗಿ, ನಿಶ್ಚಿಂತೆಯಾಗಿ ಕಾಲಕಳೆಯುತ್ತಿರುವ ದುಂಬಿದಂಪತಿಗಳನ್ನು ಕಂಡು, ತನ್ನ ಶೋಚನೀಯವಾದ ಪರಿಸ್ಥಿತಿಯನ್ನು ತನ್ನ ಪತಿಯಾದ ಭಗವಂತನಲ್ಲಿ ನಿವೇದಿಸುವಂತೆ ಆ ದುಂಬಿಗಳಿಗೆ ಇಲ್ಲಿ ಹೇಳಿಕೊಳ್ಳುತ್ತಾಳೆ. ದುಂಬಿಗಳು ಅವಳ ಸಂಕಟವನ್ನು ತಿಳಿದುಕೊಳ್ಳಬಲ್ಲವೇ? ಒಂದು ವೇಳೆ, ಹಾಗೆ ತಿಳಿಯಿತೆಂಬ ವಿಷಯವನ್ನು ಭಗವಂತನಲ್ಲಿ ಅರಿಕೆಮಾಡಬಲ್ಲವೇ? ಭಗವಂತನನ್ನು ಅವು ಸೇರಬಲ್ಲವೇ? ಈ ವಿಷಯಗಳನ್ನು ಕುರಿತು ಅವಳಿಗೆ ಯೋಚನೆಯೇ ಬರುವುದಿಲ್ಲ. ದುಂಬಿಗಳು ಹೂಗಳಲ್ಲಿ ಮಕರಂದವನ್ನು ಪಾನಮಾಡತಕ್ಕವು. ಹೂಗಳಿರುವ ಕಡೆಗೆ, ಮಕರಂದವಿರುವ ಕಡೆಗೆ ಅವು ಹೋಗುತ್ತಿರುತ್ತವೆ. ಭಗವಂತನು ಬಾಡದೆ ಇರುವ ಪರಿಮಳಭರಿತವಾದ ಹಾರವನ್ನು ಧರಿಸಿರುವವನು. ಅರ್ಚಾಮೂರ್ತಿಯಾದ ಭಗವಂತನಿಗೂ ಹೂವಿನ ಸರಗಳಿಂದ ಅಲಂಕರಿಸಿರುತ್ತಾರೆ. ದುಂಬಿಗಳು ಆ ಹೂಗಳ ಮೇಲೆ ಕುಳಿತು, ಗುಯ್ ಗುಟ್ಟುತ್ತಿರುವುದೇ ಭಗವಂತನಲ್ಲಿ ಅವು ಮಾಡುವ ನಿವೇದನ\! 



ಆಳ್ವಾರರು ಹೇಳುತ್ತಾರೆ: ಓ ಪುಟ್ಟ ದುಂಬಿಯೇ, ನೀನು ಒಂಟಿಯಲ್ಲ, ನಿನ್ನ ಸಂಗಾತಿಯೊಡನೆ ಕೂಡಿಕೊಂಡಿದ್ದೀ. ನೀವಿಬ್ಬರೂ ಮೈಮರೆತು ಆನಂದದಿಂದ ಆಟವಾಡುತ್ತಿದ್ದೀರಿ. ನೀವು ಕಲೆತಿರುವ ಸ್ಥಳವೋ\! ಎಷ್ಟು ರಮ್ಯವಾದದ್ದು\! ಅಂದವಾದ, ಪರಿಮಳವೂ ಮಕರಂದವೂ ತುಂಬಿರುವ ಹೂವಿನಲ್ಲಿ\! ನಿಮ್ಮ ಆನಂದಕ್ಕೆ ಮಿತಿಯುಂಟೇ? ನಿಮ್ಮ ಈ ಹಾರಾಟದಲ್ಲಿ ಆನಂದಾನುಭವದಲ್ಲಿ, ನಿಮ್ಮ ಸುಂದರವಾದ ಪುಟ್ಟರೆಕ್ಕೆಗಳು ಹರಿದು ಹೋದೀತೆಂಬ ಭಯವೂ ನಿಮಗಿಲ್ಲವಲ್ಲ\! ಹೂಗಳು ಅರಳುತ್ತಿರಲು, ಅವುಗಳಲ್ಲಿನ ಮಧುವನ್ನು ಕುಡಿದು ನಲಿಯುತ್ತಿರುವಿರಿ. 



ಓ ಪುಟ್ಟದುಂಬಿಯೇ, ನನ್ನ ಸ್ಥಿತಿಯನ್ನು ನೋಡಿ. ಅದೆಷ್ಟು ಶೋಚನೀಯವಾಗಿದೆ\! ನಾನು ಒಂಟಿಗಳಾಗಿದ್ದೇನೆ. ನನ್ನ ಜೊತೆಗಾರನಾದ ನನ್ನ ಪತಿ \(ನನ್ನ ನಲ್ಲ\) ನನ್ನನ್ನು ಅಗಲಿ ಹೋಗಿದ್ದಾನೆ. ನಲ್ಲನಲ್ಲಿ ನನಗೆ ಹೇಳತೀರದಷ್ಟು ಗಾಢವಾದ ಪ್ರೇಮ. ಈ ವಿಷಯವನ್ನು ಅವನು ಅರಿತಿದ್ದಾನೋ ಇಲ್ಲವೋ ಕಾಣೆ. ನನಗೆ ವಿರಹ ವೇದನೆ ಸಹಿಸಲಾರದಷ್ಟಾಗಿದೆ. ಎಷ್ಟು ಕಾಲ ಹೀಗೆ ಸಂಕಟಪಡುತ್ತಿರುವುದು? ನನ್ನ ಈ ನಿಲುಮೆಯನ್ನು ನೀನು ನನ್ನ ನಲ್ಲನಾದ ಭಗವಂತನಲ್ಲಿ ನಿವೇದಿಸಿ, ನನಗೆ ಸಹಾಯಮಾಡುವೆಯಾ? 



ಭಗವಂತನು ಪರಮಕೃಪಾಳು, ದಿಟ. ಅವನಲ್ಲಿ ನಮ್ಮ ದುಃಖಸಂಕಟಗಳನ್ನು ಒಬ್ಬೊಬ್ಬನೂ ನೇರವಾಗಿಯೇ ನಿವೇದಿಸಿಕೊಳ್ಳಬಹುದು. ಭಗವಂತನಿಗೆ ಅತಿಸಮೀಪವರ್ತಿಯಾಗಿ ಬಹಳ ಬೇಕಾಗಿರುವವರೊಬ್ಬರು ಭಕ್ತರ ವಿಷಯವಾಗಿ ಸಿಫಾರಸು ಮಾಡಿದರೆಂದರೆ, ಅದರಿಂದ ಭಕ್ತನಿಗೆ ಬಹು ಬೇಗ ಒತ್ತಾಸೆ ದೊರೆಯುವುದು. ಹೀಗೆ, ಭಗವಂತನಲ್ಲಿ ಎಲ್ಲ ಚೇತನರ ವಿಷಯವಾಗಿಯೂ ಕೃಪೆದೋರೆಂದು ನಿವೇದಿಸಿಕೊಳ್ಳಬಲ್ಲವಳು – ಸ್ವಾಮಿಯ ನಿತ್ಯಾನುಪಾಯಿನಿಯಾಗಿ, ಅವನ ವಕ್ಷಸ್ಥಲವಾಸಿಯಾಗಿರುವ ಶ್ರೀದೇವಿಯೇ. ದಯಾಸ್ವರೂಪಳೇ ಆಕೆ\! ದುಂಬಿಯ ರೂಪದಲ್ಲಿ ಹೂವಿನಲ್ಲಿ ಈಗ ಆಳ್ವಾರರಿಗೆ ಕಾಣಬರುತ್ತಿದ್ದಾಳೋ ಹೇಗೋ – ಇಲ್ಲಿ ಶ್ರೀವೈಷ್ಣವ ತತ್ತ್ವವೊಂದನ್ನು ಪ್ರಕಟಗೊಳಿಸಿದಂತೆ ತೋರುತ್ತದೆ. 



೨. ಪಿಣಿಯವಿೞುಮ್ ನಱುನೀಲಮಲರ್ ಕಿೞಿಯ ಪ್ಪೆಡೈಯೋಡುಮ್,

ಅಣಿಮಲರ್ ಮೇಲ್ ಮದುನುಹರು ಮಱುಕಾಲ ಶಿಱುವಣ್ಡೇ,

ಮಣಿಕೞುನೀರ್ ಮರುಙ್ಗಲರುಮ್ ವಯಲಾಲಿ ಮಣವಾಳನ್,

ಪಣಿಯಱಿಯೇನ್ ನೀ ಶೆನ್ ಱೆನ್ ಪಯಲೈ ನೋಯುರೈಯಾಯೇ. 



ಪಿಣಿ = ಬಂಧನವು \(ಕಟ್ಟುಗಳು\), ಅವಿೞುಮ್ = ಸಡಿಲವಾಗುತ್ತಿರುವ \(ಬಿಚ್ಚುತ್ತಿರುವ\), ನಱು = ಪರಿಮಳ ತುಂಬಿದ, ನೀಲಮಲರ್ = ನೈದಿಲೆ ಹೂವು, ಕಿೞಿಯ = ಹರಿದುಹೋಗುವಂತೆ, ಪೆಡೈಯೋಡುಮ್ = ನಿನ್ನ ಸಂಗಾತಿಯೊಡನೆ, ಅಣಿ = ಸುಂದರವಾದ, ಮಲರ್ ಮೇಲ್ = ಆ ಹೂವಿನ ಮೇಲೆ, ಮದುನುಹರುಮ್ = ಮಧುಪಾನ ಮಾಡುವ, ಅಱುಕಾಲ = ಆರು ಕಾಲುಗಳ, ಶಿಱುವಣ್ಡೇ = ಪುಟ್ಟ ದುಂಬಿಯೇ, ಮಣಿ = ಸುಂದರವಾದ, ಕೞುನೀರ್ = ಕೆಂದಾವರೆ ಹೂಗಳು \(ಕನ್ನೈದಿಲೆ ಹೂಗಳು\) ಮರುಙ್ಗು = ಮಗ್ಗುಲಲ್ಲಿಯೇ, ಅಲರುಮ್ = ಅರಳುವ, ವಯಲ್ = ಬಯಲು \(ಗದ್ದೆ\)ಗಳುಳ್ಳ, ಆಲಿ = ತಿರುವಾಲಿಕ್ಷೇತ್ರದ, ಮಣವಾಳನ್ = ದಿವ್ಯಸುಂದರನಾದ ಸ್ವಾಮಿಯ, ಪಣಿ = ಕಾರ್ಯಗಳನ್ನು, ಅಱಿಯೇನ್ = ತಿಳಿಯದವಳಾಗಿದ್ದೇನೆ, ನೀ ಶೆನ್ ಱು = ನೀನು ಹೋಗಿ, ಎನ್ = ನನ್ನ, ಪಯಲೈ = ಅಗಲಿಕೆಯ, ನೋಯ್ = ಸಂಕಟವನ್ನು, ಉರೈಯಾಯೇ = ಹೇಳುವೆಯಾ? 



ಕಟ್ಟುಗಳು ಸಡಿಲವಾಗುತ್ತಿರುವ ಪರಿಮಳಭರಿತವಾದ ನೈದಿಲೆಯ ಹೂಹರಿದು ಹೋಗುವಂತೆ ನಿನ್ನ ಸಂಗಾತಿಯೊಡನೆ ಆ ಸುಂದರವಾದ ಹೂವಿನಮೇಲೆ \(ಎರಗಿ\) ಮಧುಪಾನಮಾಡುವ ಆರು ಕಾಲುಗಳ ಪುಟ್ಟದುಂಬಿಯೇ, ಸುಂದರವಾದ ಕೆಂದಾವರೆಹೂಗಳು ಮಗ್ಗುಲಲ್ಲಿಯೇ ಅರಳುವಂಥ ಬಯಲುಗಳುಳ್ಳ ತಿರುವಾಲಿಕ್ಷೇತ್ರದ ದಿವ್ಯಸುಂದರನಾದ ಸ್ವಾಮಿಯ ಕಾರ್ಯಗಳನ್ನು ತಿಳಿಯದವಳಾಗಿದ್ದೇನೆ ನೀನು ಹೋಗಿ, ನನ್ನ ಅಗಲಿಕೆಯ ಸಂಕಟವನ್ನು ಹೇಳುವೆಯಾ? 



ಹಿಂದಿನ ತಿರುಮೊೞಿಯಲ್ಲಿ ಭಗವಂತನು ತಮ್ಮ ಅಂತರಂಗವನ್ನು ತಾನಾಗಿಯೇ ಬಂದು ಪ್ರವೇಶಿಸಿದನೆಂದೂ, ಅಲ್ಲಿಂದ ಅವನನ್ನು ಹೋಗಗೊಡೆನೆಂದೂ ಆಳ್ವಾರರು ಹೆಮ್ಮೆಯಿಂದ ಹೇಳಿಕೊಂಡರಷ್ಟೆ. ಈ ತಿರುಮೊೞಿಯಲ್ಲಿ ಆಳ್ವಾರರು ತನ್ನ ಸ್ವಾಮಿಯಿಂದ ಅಗಲಿಕೆಯ ಸಂಕಟವನ್ನು ಹೇಳಿಕೊಳ್ಳುತ್ತಿದ್ದಾರೆ. ಭಗವಂತನು ಆಳ್ವಾರರ ಅಂತರಂಗವನ್ನು ಪ್ರವೇಶಿಸಿ, ಕ್ಷಣಿಕವಾಗಿ ಅಲ್ಲಿದ್ದಂತೆ ನಟಿಸಿ, ಆಶೆಯನ್ನೂ ಉತ್ಸಾಹವನ್ನೂ ಕೆರಳಿಸಿ, ಅಲ್ಲಿಂದ ಮಾಯವಾದನಲ್ಲ\! ಇದೆಯೇ ಆಳ್ವಾರರು ಅರ್ಥಮಾಡಿಕೊಳ್ಳಲಾಗದ ಅವನ ಕೆಲಸ? ಭಗವಂತನಿಗೂ ತಮಗೂ ಪರಿಚಿತನಾದವನೊಬ್ಬನ ಸಹಾಯವೊದಗಿ ಬಂದರೆ ತಮ್ಮ ಆಶೆ ನೆರವೇರುವುದೆಂದು ಆಳ್ವಾರರು ಯೋಚಿಸಿರಬೇಕು. ಇದು ಸಹಜವಾದದ್ದೇ. ಅದಕ್ಕಾಗಿ ಪರಿಶುದ್ಧಸ್ವಭಾವದ ಪುಟ್ಟದುಂಬಿಯನ್ನು ಆರಿಸಿಕೊಂಡಿದ್ದಾರೆ.



ಆಳ್ವಾರರು ಹೇಳುತ್ತಾರೆ: ಓ ಪುಟ್ಟದುಂಬಿಯೇ, ನೀನು ನಿನ್ನ ಸಂಗಾತಿಯೊಡನೆ ಆಟವಾಡುವುದಕ್ಕೆ ಈಗಲೇ ಬಿರಿಯುತ್ತಿರುವ ಮಕರಂದ ತುಂಬಿರುವ ನೈದಿಲೆಯನ್ನು ಆರಿಸಿಕೊಡಿದ್ದೀಯಲ್ಲ. ನಿನ್ನ ಜೊತೆಗಾರಳೊಡನೆ ಅದನ್ನು ಹೊಕ್ಕು ಮೈಮರೆತುಮನಬಂದಂತೆ ಆಟವಾಡುತ್ತಾ, ಮಧುಪಾನಮಾಡುತ್ತಾ ಆನಂದದಿಂದ ಕಾಲಕಳೆಯುತ್ತಿದ್ದೀ. ನಿನ್ನ ಈ ಸಂತೋಷದಲ್ಲಿ ನಿನ್ನ ಸುತ್ತಮುತ್ತ ಇರುವವರ ಸಂಕಟದ ಅರಿವು ನಿನಗೆ ಹೇಗೆ ಆಗಬೇಕು. ನಿನ್ನ ಸಂತೋಷದ ಆಟದಲ್ಲಿ ನೈದಿಲೆಯ ಹೂವು ಹರಿದುಹೋಗುವುದು. ಅದರ ಅಂದ ಕೆಡುವುದು. ಈ ವಿಷಯವೂ ನಿನ್ನ ಮನಸ್ಸಿಗೆ ಬರುವುದಿಲ್ಲ. ನೀನಿರುವ ನೈದಿಲೆಯ ಬಯಲು ತಿರುವಾಲಿಕ್ಷೇತ್ರಕ್ಕೆ ಸೇರಿದ್ದು. ಆ ಮಗ್ಗುಲಲ್ಲೇ ಕೆಂದಾವರೆಯ ಬಯಲೂ ಇದೆ. ನೈದಿಲೆಯೂ ಕೆಂದಾವರೆಯೂ ಜೊತೆಜೊತೆಯಾಗಿ ಇಲ್ಲಿ ಅರಳುತ್ತವೆ\! ಇದು ಅಸ್ವಾಭಾವಿಕವಿರಬಹುದು. ಆದರೆ ಇಲ್ಲಿ ನೆಲಸಿರುವ ಭಗವಂತನ ಕೃಪಾವೈಶಿಷ್ಟ್ಯದಿಂದ ಹೀಗೆಲ್ಲಾ ನಡೆಯುತ್ತದೆ. ದಿವ್ಯಸುಂದರನಾದ ನನ್ನ ಸ್ವಾಮಿಯ ಕಾರ್ಯಭಾರವನ್ನಾಗಲಿ, ಅವನ ಸಾಮರ್ಥ್ಯವನ್ನಾಗಲಿ ಅರಿತುಕೊಳ್ಳಲಾರೆ. ನನಗೆ ತಿಳಿದಿರುವುದೆಂದರೆ, ಅವನು ನನ್ನಿಂದ ಈಗ ಅಗಲಿ ಹೋಗಿದ್ದಾನೆ. ಅಗಲಿಕೆಯ ಸಂಕಟವನ್ನು ನಾನು ಸಹಿಸಲಾರೆ. ನೀನಾದರೋ ಎರಡು ರೆಕ್ಕೆಗಳನ್ನೂ ಆರು ಕಾಲುಗಳನ್ನೂ ಉಳ್ಳ ಪುಟ್ಟಪ್ರಾಣಿ. ಎಲ್ಲಿಗೆ ಬೇಕೆಂದರೆ ಅಲ್ಲಿಗೆ ಬಹುಬೇಗ ಹೋಗಿ ಸೇರಬಲ್ಲೆ. ಪರಿಶುದ್ಧವಾದ ಮಧುವನ್ನು ಪಾನಮಾಡುತ್ತಲೇ ನೀನು ಜೀವಿಸಿರುವುದು. ಆದ್ದರಿಂದ ನೀನು ಭಗವಂತನ ಬಳಿಗೆ ಹೋಗಿ ಬರಲು ಶಕ್ತ. ನನ್ನ ವಿರಹವೇದನೆಯನ್ನು ಭಗವಂತನಲ್ಲಿ ಅರಿಕೆಮಾಡಿ, ನನಗೆ ಉಪಕಾರಿಯಾಗುವೆಯಾ? 



೩. ನೀರ್ ವಾನಮ್ ಮಣ್ಣೆರಿಕಾಲಾಯ್ ನಿನ್ ಱ ನೆಡುಮಾಲ್, ತನ್

ತಾರಾಯ ನಱುನ್ದುಳವಮ್ ಪೊರುನ್ದಹೈಯೇಱ್ ಕರುಳಾನೇ\!

ಶೀರಾರುಮ್ ವಳರ್ ಪೊೞಿಲ್ ಶೂೞ್ ತಿರುವಾಲಿವಯಲ್ ವಾೞುಮ್

ಕೂರ್ ವಾಯ ಶಿಱು ಕುರುಹೇ\! ಕುಱಿಪ್ಪಱಿನ್ದು ಕೂಱಾಯೇ. 



ನೀರ್ = ನೀರು, ವಾನಮ್ = ಬಾನು, ಮಣ್ = ಮಣ್ಣು, ಎರಿ = ಅಗ್ನಿ, ಕಾಲ್ = ವಾಯು, ಆಯ್ = ಆಗಿ, ನಿನ್ ಱ = ಇರುವ, ನೆಡುಮಾಲ್ = ಸರ್ವೇಶ್ವರನು, ತನ್ = ತನ್ನ, ತಾರ್ ಆಯ = ಮಾಲೆಯಾಗಿರುವ, ನಱು = ಪರಿಮಳತುಂಬಿದ, ತುಳವಮ್ = ತುಲಸಿಯನ್ನು, ಪೊರುಮ್ = ಹೋಲುವ, ತಹೈಯೇಱ್ ಕು = ಗುಣವುಳ್ಳವರಿಗೆ \(ಸ್ವಭಾವದವರಿಗೆ\), ಅರುಳಾನೇ = ಕೃಪೆ ಮಾಡನಲ್ಲ, ಶೀರ್ = ಸಿರಿ, ಆರುಮ್ = ತುಂಬಿರುವ, ವಳರ್ = ಬೆಳೆಯುತ್ತಿರುವ, ಪೊೞಿಲ್ = ಶೂೞ್ = ತೋಪುಗಳಿಮ್ದ ಸುತ್ತುವರಿದಿರುವ, ತಿರುವಾಲಿ = ತಿರುವಾಲಿಕ್ಷೇತ್ರದ, ವಯಲ್ = ಬಯಲುಗಳಲ್ಲಿ, ವಾಳುಮ್ = ಬಾಳುವ, ಕೂರ್ ವಾಯ = ಮೊನಚಾದ ಬಾಯುಳ್ಳ, ಶಿಱು ಕುರುಹೇ = ಚಿಕ್ಕಹದ್ದೇ, ಕುಱುಪ್ಪು = ಗುರಿಯನ್ನು \(ಮಾರ್ಗವನ್ನು\) ಅಱನ್ದು = ಅರಿತು, ಕೂಱಾಯೇ = ಹೇಳುವೆಯಾ? 



ನೀರು, ಬಾನು, ಮಣ್ಣು, ಬೆಂಕಿ, ಗಾಳಿ ಆಗಿರುವ ಸರ್ವೇಶ್ವರನು ತನ್ನ ಹಾರವಾಗಿರುವ ಪರಿಮಳ ತುಂಬಿದ ತುಲಸಿಯನ್ನು ಹೋಲುವ ಸ್ವಭಾವ \(ಗುಣ\)ವುಳ್ಳವರಿಗೆ ಕೃಪೆಮಾಡನಲ್ಲ. ಸಿರಿತುಂಬಿ ಬೆಳೆಯುತ್ತಿರುವ ತೋಪುಗಳಿಂದ ಸುತ್ತುವರಿದಿರುವ ತಿರುವಾಲಿಕ್ಷೇತ್ರದ ಬಯಲುಗಳಲ್ಲಿ ಬಾಳುವ \(ವಾಸಿಸುವ\) ಮೊನಚಾದ ಬಾಯುಳ್ಳ ಚಿಕ್ಕಹದ್ದೇ ಗುರಿಯನ್ನು \(ಮಾರ್ಗವನ್ನು\) ತಿಳಿದು ಹೇಳುವೆಯಾ? 



ಹಿಂದಿನ ಎರಡು ಪಾಶುರಗಳಲ್ಲಿ ದುಂಬಿಯನ್ನು ಆರಿಸಿಕೊಳ್ಳಲಾಗಿತ್ತು. ಈ ಪಾಶುರದಲ್ಲಿ ಹದ್ದನ್ನು ಆರಿಸಲಾಗಿದೆ. ಎಲ್ಲ ಹಕ್ಕಿಗಳಿಗಿಂತಲೂ ಹದ್ದು ಬಹಳ ಎತ್ತರಕ್ಕೆ ಹಾರಬಲ್ಲದು. ಅಲ್ಲಿ ಸುತ್ತಾಡುತ್ತಲೇ ನೆಲದ ಮೇಲೆ ತನ್ನ ಗುರಿಯಾದ ಆಹಾರವನ್ನು ಕಂಡುಕೊಳ್ಳಬಲ್ಲದು. ಅದರ ಕಣ್ಣು ಅಷ್ಟು ಸೂಕ್ಷ್ಮ. ಅಷ್ಟು ಚುರುಕು, ಗುರಿ ಕಣ್ಣಿಗೆ ಬಿದ್ದಿತೋ ಇಲ್ಲವೋ, ರೆಪ್ಪೆ ಹೊಡೆಯುವುದರೊಳಗೆ, ಅಲ್ಲಿಂದ ಅದರ ಮೇಲೆ ಎರಗಿ ಅದನ್ನು ಎತ್ತಿಕೊಂಡು ಹೋಗಿ ಬಿಡುತ್ತದೆ. ಹದ್ದಿನ ಕೊಕ್ಕು ಬಹಳ ಮೊನಚಾಗಿ ಬಾಗಿರುತ್ತದೆ. ತಿರುವಾಲಿಕ್ಷೇತ್ರರಲ್ಲಿರುವ ಈ ಹದ್ದು ಬರಿಯ ಹೊಟ್ಟೆ ಹೊರೆಯುವ ಸ್ವಾರ್ಥಿಯಲ್ಲ. ಅದಕ್ಕೆ ಪರೋಪಕಾರ ಬುದ್ಧಿಯಿದೆ. ಆರ್ತರ ಸಂಕಟವನ್ನು ಹರಿಸು ಎಂದು ಅದಕ್ಕೆ ಕರೆ. 



ಆಳ್ವಾರರು ಹೇಳುತ್ತಾರ್‍ಎ: ಓ ಚಿಕ್ಕ ಹದ್ದೇ, ನೀರು, ನೆಲ, ಬೆಂಕಿ, ಗಾಳಿ, ಬಾನು ಎಂಬ ಪಂಚಭೂತಗಳು ಭಗವಂತನ ರೂಪಗಳೇ. ಆ ಪಂಚಭೂತಗಳಿಂದಲೇ ಇಡಿಯ ಸೃಷ್ಟಿಯೂ ಆಗಿರುವುದು. ಸರ್ವೇಶ್ವರನಾಗಿ ಭಗವಂತನು ಸೃಷ್ಟಿಯ ಎಲ್ಲ ವಸ್ತುಗಳಿಗೂ ನಿರ್ವಾಹಕನು. ಎಂದಿಗೂ ಬಾಡದೆ ಇರುವ ಪರಿಮಳ ತುಂಬಿದ ತುಲಸಿಯ ಹಾರವನ್ನು ಅವನು ಧರಿಸಿದ್ದಾನೆ. ಅವನ ಹಾರದಲ್ಲಿರುವ ತುಲಸಿಗೆ ಸಮಾನವಾದ ಶುದ್ಧತೆ ಮತ್ತು ಪರಿಮಳ ಪೂರ್ಣವಾದ ಗುಣಸ್ವಭಾವಗಳನ್ನುಳ್ಳವರು ಅನೇಕರಿದ್ದಾರೆ. ಅವರೆಲ್ಲರೂ ಪರಮಭಕ್ತರು. ಅವರೆಲ್ಲರೂ ಭಗಾಂತನ ತಿರುವಡಿಗಳನ್ನು ಸದಾ ಆಶ್ರಯಿಸಿದ್ದಾರೆ. ಹಾರದ ತುಲಸಿಯಂತೆ ಸ್ವಾಮಿಯು ಅವರನ್ನು ಧರಿಸಲು, ಭರಿಸಲು, ಯೋಗ್ಯರು ಅವರು. ಅವರಲ್ಲಿ ಸ್ವಾಮಿಯು ಕೃಪೆದೋರಬೇಡವೇ? ಭಗವಂತನ ಮನಸ್ಸಿನಲ್ಲಿ ಅಂಥವರ ವಿಷಯದಲ್ಲಿ, ನನ್ನ ವಿಷಯದಲ್ಲಿ, ಏನಿದೆಯೋ? ನನ್ನ ಅಂತರಂಗದಿಂದ ಅಗಲಿ ಹೋದ ಸ್ವಾಮಿ ಮತ್ತೆ ಅಲ್ಲಿಗೆ ಬಂದು ಸೇರುವನೋ ಇಲ್ಲವೋ? ಇದೇ ನನ್ನ ಶಂಕೆ. ಹದ್ದೇ, ನೀನು ನನ್ನ ಗುರಿ \(ಲಕ್ಷ್ಯ\)ಯಾದ ನನ್ನ ಸ್ವಾಮಿಯ ಬಳಿಸಾರಿ, ಅವನ ಮನಸ್ಸನ್ನು ಅರಿತುಕೊಂಡು ಬಂದು, ನನಗೆ ತಿಳಿಸಿ ಉಪಕಾರಿಯಾಗಲಾರೆಯಾ? 



೪. ತಾನಾಹನಿನೈಯಾನೇಲ್ ತನ್ನಿನೈನ್ದುಡೈವೇಱ್ ಕು, ಓರ್

ಮೀನಾಯ ಕೊಡಿ ನೆಡುವೇಳ್ ವಲಿಶೆಯ್ಯಮೆಲಿವೇನೋ? 

ತೇನ್ ವಾಯ ವರಿವಣ್ಡೇ\! ತಿರುವಾಲಿನಹರಾಳುಮ್,

ಆನಾಯಱ್ ಕೆನ್ನುಱುನೋಯಱಿಯಚ್ಚೆನ್ ಱುರೈಯಾಯೇ. 



ತಾನ್ ಆಹ = ತಾನಾಗಿಯೇ, ನಿನೈಯಾನ್ = \(ನನ್ನನ್ನು\) ಸ್ಮರಿಸಿಕೊಳ್ಳದಿದ್ದರೂ ಸಹ, ತನ್ ನಿನೈನ್ದು = ತನ್ನನ್ನೇ \(ಅವನನ್ನು\) ಸ್ಮರಿಸಿಕೊಂಡು, ನೈವೇಱ್ ಕು = ನವೆದು ಹೋಗುತ್ತಿರುವ ನನ್ನನ್ನು, ಓರ್ ಮೀನಾಯ ಕೊಡಿ ನೆಡುವೇಳ್ = ಸಾಟಿಯಿಲ್ಲದ ಮೀನನ್ನು ಧ್ವಜವಾಗಿ ಉಳ್ಳವನು, ವಲಿಶೆಯ್ಯ = ಹಿಂಸಿಸಲು, ಮೆಲಿವೇನೋ= ನಾನು ಕೃಶವಾಗುತ್ತಿರುವೆನಲ್ಲ, ತೇನ್ ವಾಯ = ಮಧುವನ್ನು ಬಾಯಲ್ಲಿ ಉಳ್ಲ, ಏರಿ = \(ಚುಕ್ಕೆಗಳು ಗೆರೆಗಳಿಂದ ಕೂಡಿದ\) ಸುಂದರವಾದ, ವಣ್ಡೇ = ದುಂಬಿಯೇ, ತಿರುವಾಲಿ ನಹರ್ = ತಿರುವಾಲಿ ಕ್ಷೇತ್ರವನ್ನು, ಆಳುಮ್ = ಆಳುವ, ಆನ್ ಆಯಱ್ ಕು = ಗೊವಳಪುರುಷನಿಗೆ \(ಗೋಪಾಲಕೃಷ್ಣನಿಗೆ\), ಎನ್ = ನನ್ನ, ಉಱು = ಅಪರಿಮಿತವಾದ, ನೋಯ್ = ಯಾತನೆಯನ್ನು, ಅಱಿಯ = ತಿಳಿಯುವಂತೆ, ಶೆನ್ ಱು = ಹೋಗಿ, ಉರೈಯಾಯೇ = ಹೇಳುವೆಯಾ? 



ತಾನಾಗಿಯೇ ನನ್ನನ್ನು ಸ್ಮರಿಸದಿದ್ದರೂ ಸಹ ಅವನನ್ನೇ ಸ್ಮರಿಸುತ್ತಾ ನವೆಯುತ್ತಿರುವ ನನ್ನನ್ನು ಸಾಟಿಯಿಲ್ಲದ ಮೀನನ್ನು ಧ್ವಜವಾಗಿ ಉಳ್ಳ ಮನ್ಮಥನು ಹಿಂಸಿಸುವುದರಿಂದ ನಾನು ಕೃಶಳಾಗುತ್ತಿರುವೆನಲ್ಲ\! ಜೇನಿನ ಬಾಯುಳ್ಳ ಸುಂದರವಾದ ದುಂಬಿಯೇ, ತಿರುವಾಲಿಕ್ಷೇತ್ರದ ಒಡೆಯನಾದ ಗೋವಳಪುರುಷನಿಗೆ ನನ್ನ ಸಹಿಸಲಾರದ ಯಾತನೆಯು ಅರ್ಥವಾಗುವಂತೆ ಹೋಗಿ ಹೇಳುವೆಯಾ? 



ಈ ಪಾಶುರದಲ್ಲಿ ಮತ್ತೆ ದುಂಬಿಗೇ ಬಂತು ಆಹ್ವಾನ\! ದುಂಬಿ ಜೇನು ಬಾಯುಳ್ಳದ್ದು. ಬಾಯಿ ಮಧುರವಾದರೆ, ಮಾತೂ ಮಧುರವೇ ಅಲ್ಲವೇ? 



ಆಳ್ವಾರರು ಹೇಳುತ್ತಾರೆ: ಓ ದುಂಬಿಯೇ, ಭಗವಂತನು ನನ್ನನ್ನು ಪೂರ್ತಿಯಾಗಿ ಮರೆತುಬಿಡಬಹುದು. ನನ್ನನ್ನು ಮನಸ್ಸಿಗೆಹಚ್ಚಿಕೊಳ್ಳದೆಯೇ ಇರಬಹುದು. ನಾನಾದರೋ ಅವನನ್ನು ಎಡೆಬಿಡದೆ ನೆನೆಯುತ್ತಾ ನವೆಯುತ್ತಿದ್ದೇನೆ. ಬಡಕಲಾಗಿರುವ ನನ್ನನ್ನು ಮೀನಧ್ವಜನಾದ ಮನ್ಮಥನೂ ನೋಯಿಸಬಹುದೇ? ಇನ್ನೂ ಹೆಚ್ಚಾಗಿ ನನ್ನನ್ನು ನವೆಸಬಹುದೇ? ನಾನು ಬಾಡಿಬಳಲುತ್ತಿದ್ದೇನಲ್ಲ\! ನೀನು ಜೇನು ಬಾಯುಳ್ಳದ್ದು. ನಿನ್ನ ಜೇನಿನಂಥ ಮಾತಿನಿಂದ ಭಗವಂತನಲ್ಲಿ ಸಹಿಸಲಾರದ ನನ್ನ ಸಂಕಟವನ್ನು ತಿಳಿಯಹೇಳುವೆಯಾ? ಅವನ ಮನಸ್ಸು ಕರಗುವಂತೆ ಅವನು ನನ್ನಲ್ಲಿ ಕನಿಕರಗೊಳ್ಳುವಂತೆ ಹೇಳುವೆಯಾ? 



೫. ವಾಳಾಯ ಕಣ್ ಪನಿಪ್ಪ ಮೆನ್ ಮುಲೈಹಳ್ ಪೊನ್ನರುಮ್ಬ,

ನಾಣಾಳುಮ್ ನಿನ್ನಿನೈನ್ದು ನೈವೇಱ್ ಕು, ಓ ಮಣ್ಣಳನ್ದ

ತಾಳಾಳಾ\! ತಣ್ ಕುಡನ್ದೈನಹರಾಳಾ\! ವರೈಯೆಡುತ್ತ

ತೋಳಾಳಾ\! ಎನ್ ಱನಕ್ಕೋರ್ ತುಣೈಯಾಳನಾಹಾಯೇ.



ವಾಳ್ ಆಯ = ತೇಜಸ್ಸಿನಿಂದ ಕೂಡಿದ, ಕಣ್ = ಕಣ್ಣುಗಳು, ಪನಿಪ್ಪ = ನೀರನ್ನು ಸುರಿಸಲು, ಮೆಲ್ ಮುಲೈಹಳ್ = ಮೃದುವಾದ ಮೊಲೆಗಳು, ಪೊನ್ = ಕಬ್ಬಿಣದ, ಅರುಮ್ಬ = ಮೊಗ್ಗುಗಳಾಗಲು, ನಾಳ್ ನಾಳುಮ್ = ದಿನದಿನವೂ, ನಿನ್ = ನಿನ್ನನ್ನು, ನಿನೈನ್ದು = ನೆನೆಯುತ್ತಾ \(ನೆನೆದು\), ನೈವೇಱ್ ಕು = ಕೃಶವಾಗಿರುವವಳಿಗೆ, ಓ ಮಣ್ ಅಳನ್ದ ತಾಳ್ ಆಳಾ = ಓ \(ಲೋಕಗಳನ್ನು\) ಭೂಲೋಕವನ್ನು ಅಳೆದ ಕಾಲುಗಳುಳ್ಳವನೇ, ತಣ್ = ತಂಪಾದ, ಕುಡನ್ದೈನಹರ್ ಆಳಾ = ಕುಂಭಕೋಣಕ್ಷೇತ್ರದ ಒಡೆಯನೇ, ವರೈ = ಬೆಟ್ಟವನ್ನು, ಎಡುತ್ತ = ಎತ್ತಿದ, ತೋಳ್ ಆಳಾ = ತೋಳುಗಳುಳ್ಳವನೇ, ಎನ್ ತನಕ್ಕು = ನನಗೆ, ತುಣೈಯಾಳನ್ = ಜೊತೆಗಾರ \(ಸಂಗಾತಿ\), ಆಹಾಯೇ = ಆಗಬಾರದೇ \(ಆಗುವುದಿಲ್ಲವಲ್ಲ\). 



ಓ ನೆಲವನ್ನು ಅಳೆದುಕೊಂಡ ಕಾಲುಗಳುಳ್ಳವನೇ, ತಂಪಾದ ಕುಂಭಕೋಣಕ್ಷೇತ್ರದಲ್ಲಿ ನೆಲಸಿರುವವನೇ, ಬೆಟ್ಟವನ್ನೆತ್ತಿದ ತೋಳುಗಳುಳ್ಳವನೇ, ತೇಜಸ್ಸಿನಿಂದ ಕೂಡಿದ ನನ್ನ ಕಣ್ಣುಗಳು ನೀರನ್ನು ಸುರಿಸುತ್ತಿರಲು, ಮೃದುವಾದ ನನ್ನ ಮೊಲೆಗಳು ಕಬ್ಬಿಣದ ಮೊಗ್ಗಿನಂತೆ ಭಾರವಾಗಲು, ದಿನದಿನವೂ ನಿನ್ನನ್ನು ನೆನೆಯುತ್ತಾ ನನ್ನ ದೇಹವೆಲ್ಲ ಕೃಶವಾಗುತ್ತಿರಲು, ನನಗೆ ಸಂಗಾತಿಯಾಗಿ ನೀನು ಆಗಬಾರದೇ? 



ಈ ಪಾಶುರದಲ್ಲಿ ಆಳ್ವಾರರು ಭಗವಂತನನ್ನು ನೇರವಾಗಿಯೇ ಕೂಗಿ ಕರೆಯುತ್ತಿದ್ದಾರೆ. ಮಧ್ಯವರ್ತಿಯಾದ ದುಂಬಿಯನ್ನೋ ಹದ್ದನ್ನೋ ಬಳಸಿಕೊಂಡಿಲ್ಲ. ಹೆಣ್ಣಾಗಿ, ಎಳೆಯಪ್ರಾಯದವಳಾಗಿ, ಒಂಟಿಗಳಾಗಿ, ವಿರಹಿಯಾಗಿ, ತಾನು ಅನುಭವಿಸುತ್ತಿರುವ ಮಾನಸಿಕ ಮತ್ತು ದೈಹಿಕವಾದ ಬವಣೆಗಳನ್ನು ನೇರವಾಗಿ ಭಗವಂತನಲ್ಲಿ ಅರಿಕೆ ಮಾಡಿಕೊಳ್ಳುತ್ತಿದ್ದಾರೆ. 



“ನೆಲವನ್ನಳೆದುಕೊಂಡ ಕಾಲುಗಳುಳ್ಳವನೇ” – ವಾಮನನಾಗಿ ಬಂದು, ಮೂರಡಿ ನೆಲವನ್ನು ಬಲಿಯಿಂದ ದಾನವಾಗಿ ಪಡೆದು, ತ್ರಿವಿಕ್ರಮನಾಗಿ ಬೆಳೆದು, ಅದನ್ನಳೆದುಕೊಂಡ ಅದ್ಭುತ ಸಾಹಸಿ – ಭಗವಂತ – “ತ್ರಿವಿಕ್ರಮ”. 



“ಕುಂಭಕೋಣಕ್ಷೇತ್ರದ ಒಡೆಯನೇ” – ಎಷ್ಟು ಅನುಭವಿಸಿದರೂ ತೃಪ್ತಿಯನ್ನುಂಟುಮಾಡದಂಥ, ಎಡೆಬಿಡದೆ ಎಂದೆಂದಿಗೂ ಅನುಭವಿಸುತ್ತಿರಬೇಕೆಂಬ ಆಶೆಯನ್ನು ಹುಟ್ಟಿಸುವ ಪರಮಾಕರ್ಷಕ – ಸ್ವಾಮಿ – “ಆರಾಮಮದು”.



“ಬೆಟ್ಟವನ್ನೆತ್ತಿದ ತೋಳುಗಳುಳ್ಲ್ವನೇ” – ದೇವೇಂದ್ರನ ಕಡುಕೋಪದ ಪರಿಣಾಮವಾದ ಸತತವಾದ ಬಿರುಸುಮಳೆಯಿಂದ ಗೋವಳರನ್ನೂ ಗೋವುಗಳನ್ನೂ ರಕ್ಷಿಸುವುದಕ್ಕಾಗಿ ಗೋವರ್ಧನಗಿರಿಯನ್ನೇ ಕೊಡೆಯಂತೆ ಎತ್ತಿಹಿಡಿದ ಅದ್ಭುತಕಾರಿ ಗೋವರ್ಧನಗಿರಿಧಾರಿ- “ಬಾಲಕೃಷ್ಣ”. 



ತನ್ನ ಪ್ರಿಯತಮನಾದ ಪತಿಯ ಹೆಸರನ್ನು ಹಿಡಿದು ಸಂಬೋಧಿಸದಿರುವುದೂ, ಕೇಳಿದರೂ ಹೆಸರನ್ನು ಹೇಳುವುದಕ್ಕೆ ಸಂಕೋಚಪಡುವುದೂ, ಹೆಸರು ಅರ್ಥವಾಗುವಂಥ ಪರ್ಯಾಯವಾದ ಮಾತುಗಳಿಂದ ಅದನ್ನು ಹೇಳುವುದೂ ನಮ್ಮ ನಾಡಿನ ಸಾಧ್ವಿಯರ ರೀತಿ. ಈ ಪಾಶುರದ ಸತಿಗೆ ತನ್ನ ನಲ್ಲನನ್ನು “ತ್ರಿವಿಕ್ರಮಾ” ’ಆರಾವಮದು”, “ಕೃಷ್ಣ” – ಎಂದು ಮುಂತಾಗಿ ಪ್ರೀತಿಯಿಂದ ಕೂಗಿ ಕರೆಯುವುದಕ್ಕೆ ಬಹಳ ಆಶೆ. ಆದರೆ, ತನ್ನ ಸತಿತ್ವದ ಮರ್ಯಾದೆಯನ್ನು ಬಿಟ್ಟು ಕೊಡುವುದು ಸಾಧ್ಯವೇ? 



ಆಳ್ವಾರರು \(ಸತಿಯಾಗಿ\) ಹೇಳುತ್ತಾರೆ:

ಸ್ವಾಮೀ, ನನ್ನ ತೇಜಃಪೂರ್ಣವಾದ ಕಣ್ಣುಗಳಿಂದ ನಿನ್ನನ್ನು ಚೆನ್ನಾಗಿ ನೋಡಿ ಆನಂದಿಸಲು ಆಗುತ್ತಿಲ್ಲ. ಅವುಗಳ ತುಂಬ ಕಣ್ಣೀರು ತುಂಬಿ ಹರಿಯುತ್ತಿದೆ. ಮೃದುವಾದ ನನ್ನ ಮೊಲೆಗಳು ಈಗ ಕಬ್ಬಿಣದ ಮೊಗ್ಗುಗಳಾಗಿ ಭಾರವಾಗಿವೆ. ನಿನ್ನನ್ನು ಪಡೆದುಕೊಳ್ಳಬೇಕೆಂಬ ಆಶೆಯಿಂದ ನಾನು ಮಾಡುತ್ತಿರುವ ಎಡೆಬಿಡದ ಸ್ಮರಣೆಯಿಂದ ನನ್ನ ದೇಹ ಕೃಶಿಸಿಹೋಗಿದೆ. ಒಂಟಿಗಳಾಗಿ ವಿರಹಿಯಾಗಿರುವ ನನ್ನಲ್ಲಿ ಕನಿಕರಿಸಿ ನೀನು ನನ್ನ ಸಂಗಾತಿಯಾಗಬಾರದೇ? ಆಗಲಾರೆಯಾ? 



೬. ತಾರಾಯ ತಣ್ಡುಳವ ವಣ್ಡುೞುದ ವರೈಮಾರ್ ಪನ್,

ಪೋರಾನೈಕ್ಕೊಮ್ಬೊಶಿತ್ತ ಪುಟ್ ಪಾಹನೆನ್ನಮ್ಮಾನ್,

ತೋರಾರುಮ್ ನೆಡುವೀದಿತ್ತಿರುವಾಗಲಿ ನಹರಾಳುಮ್

ಕಾರಾಯನೆನ್ನುಡೈಯ ಕನವಳೈಯುಮ್ ಕವರ್ ವಾನೋ\! 



ತಾರ್ = ಹಾರ, ಆಯ = ಆಗಿರುವ, ತಣ್ = ತಂಪಾದ, ತುಳವಮ್ = ತುಲಸಿಯನ್ನು, ವಣ್ಡು = ದುಂಬಿಗಳು, ಉೞುದ = ತುಳಿದಾಡುವಂಥ, ವರೈ = ಬೆಟ್ಟದಷ್ಟು ದೊಡ್ಡ, ಮಾರ್ ಬನ್ = ಎದೆಯುಳ್ಳವನು, ಪೋರ್ = ಹೋರಾಟದ, ಆನೈ = ಆನೆಯ, ಕೊಮ್ಬು = ದಂತವನ್ನು, ಒಶಿತ್ತ = ಮುರ್ದುಹಾಕಿದ, ಪುಳ್ ಪಾಹನ್ = ಪಕ್ಷಿವಾಹನನು, ಎನ್ ಅಮ್ಮಾನ್ = ನನ್ನ ಸ್ವಾಮಿಯೂ, ತೇರ್ = ರಥದಲ್ಲಿ, ಆರುಮ್ = ಸುಂದರರಾಗಿ ಕುಳಿತು, ನೆಡುವೀದಿ = ಹಿರಿಮೆಯುಳ್ಳ ಬೀದಿಗಳಲ್ಲಿ, ತಿರು ಆಲಿ ನಹರ್ = ತಿರುವಾಲಿಕ್ಷೇತ್ರವನ್ನು, ಆಳುಮ್ = ಆಳುವ \(ಒಡೆತನ ಮಾಡುವ\), ಕಾರ್ ಆಯನ್ = ಕಾರ್ಮುಗಿಲಿನ ಬಣ್ಣದ ಗೋವಳನು, ಎನ್ ಉಡೈಯ = ನನ್ನ, ಕನವಳೈಯುಮ್ = ಚಿನ್ನದ ಬಳೆಯನ್ನು, ಕವರ್ ವಾನೋ= ಅಪಹರಿಸುವನೋ? 



ಹಾರವಾಗಿರುವ ತಂಪಾದ ತುಲಸಿಯನ್ನು ದುಂಬಿಗಳು ತುಳಿದಾಡುವಂಥ ದೊಡ್ಡ ಎದೆಯುಳ್ಳವನಾದ, ಹೋರಾಡಲು ಬಂದ ಆನೆಯ ದಂತವನ್ನು ಮುರಿದುಹಾಕಿದವನಾದ, ಪಕ್ಷಿವಾಹನನಾದ, ನನ್ನ ಸ್ವಾಮಿಯಾದ, ರಥದಲ್ಲಿ ಸುಂದರವಾಗಿ ಕುಳಿತು ಹಿರಿಮೆಯುಳ್ಳ ಬೀದಿಗಳಲ್ಲಿ ಸಂಚರಿಸುತ್ತಾ ತಿರುವಾಲಿಕ್ಷೇತ್ರವನ್ನು ಆಳುವವನಾದ, ಕಾರ್ಮುಗಿಲಿನ ಬಣ್ಣದ ಗೋವಳನು ನನ್ನ ಚಿನ್ನದ ಬಳೆಯನ್ನು ಅಪಹರಿಸುವನೋ? 



ಭಗವಂತನು ಕಂಠದಲ್ಲಿ ಧರಿಸಿರುವ ತುಲಸಿಯ ಹಾರದಲ್ಲಿ ತುಂಬಿತುಳುಕುತ್ತಿರುವ ಮಧುವನ್ನು ಕುಡಿಯಲು ತವಕದಿಂದ ದುಂಬಿಗಳು ಒಂದು ಕಡೆಯಿಂದ ಮತ್ತೊಂದೆ ಕಡೆಗೆ ನುಗ್ಗಿ ತುಳಿದಾಡುತ್ತಾ ಹರಿದಾಡುತ್ತಾ ಇರುವುದರ ಪರಿಣಾಮವಾಗಿ ಅವನ ವಿಶಾಲವಾದ ಎದೆಯೆಲ್ಲಾ ಮಧುವಿನ ಕೆಸರಾಯಿತಂತೆ\! ಸ್ವಾಮಿಯ ಹೃದಯವು ಮೃದುಮಧುರವಾಯಿತೆನ್ನಬಹುದೇ? ಅಲ್ಲಿಂದ ಕೃಪಾಪ್ರವಾಹವು ಸಮೃದ್ಧಿಯಾಗಿ ಹರಿದು ಬರುವುದು ಎನ್ನಬಹುದೇ? 



ಕಂಸನ ಆಜ್ಞೆಯಂತೆ ಕುವಲಯಾಪೀಡವೆಂಬ ಮದ್ದಾನೆಯು ಕೋಪದಿಂದ ನುಗ್ಗಿ ಬಂದಾಗ, ಕೃಷ್ಣನು ಅದರ ದಂತವನ್ನೇ ಮುರಿದುಕೊಂಡು, ಅದರಿಂದಲೇ ಆ ಆನೆಯನ್ನು ಕೊಂದು ಹಾಕಿದನು. 



ಗರುಡಪಕ್ಷಿಗೆ ಪಕ್ಷಿರಾಜನೆನ್ನುತ್ತಾರೆ. ಭಗವಂತನಿಗೆ ಗರುಡನು ವಾಹನನಾಗಿ ಸೇವೆ ಸಲ್ಲಿಸುತ್ತಾನೆ. ಆದ್ದರಿಂದ, ಭಗವಂತ ಪಕ್ಷಿವಾಹನ.



ತಿರುವಾಲಿಕ್ಷೇತ್ರದಲ್ಲಿ ಸ್ವಾಮಿಯ ಉತ್ಸವ ಮೂರ್ತಿಯನ್ನು ಅಂದವಾಗಿ ಅಲಂಕರಿಸಿರುವ ರಥದಲ್ಲಿ ಕುಳ್ಳಿರಿಸಿ, ಸುಂದರವಾಗಿ ಶೃಂಗರಿಸಿ, ಬೀದಿಬೀದಿಗಳಲ್ಲಿ ರಥವನ್ನು ಎಳೆಯುತ್ತಾ ಮೆರವಣಿಗೆ ಮಾಡಿ ಜನ ಹರ್ಷಿಸುತ್ತಾರೆ. ವೇದಪಾರಂಗತರೂ ಸಾತ್ವಿಕರೂ ಆದ ವಿಪ್ರೋತ್ತಮರಿರುವ, ಭಕ್ತಶಿರೋಮಣಿಗಳಿರುವ ಆ ಬೀದಿಗಳು ಹಿರಿಮೆಯುಳ್ಳವೇ. 



ಶ್ರೀಕೃಷ್ಣನಾಗಿ ಅವತರಿಸಿದಾಗ, ಭಗವಂತನು, ನಂದಗೋಕುಲದಲ್ಲಿ ಬೆಳೆಯುತ್ತಾ ಇರುವಾಗ, ಗೋಪಿಯರನ್ನು ಕೀಟಲೆ ಮಾಡುತ್ತಿದ್ದ ಹಾಗೆಯೇ, ಆಳ್ವಾರರು ತಾವೂ ಒಬ್ಬ ಗೋಪಿಯೆಂಬಂತೆ ಭಾವಿಸಿಕೊಂಡು, ತಮ್ಮ ಚಿನ್ನದ ಕೈಬಳೆಯನ್ನು ಬಲವಂತದಿಂದ ಕಸಿದುಕೊಂಡು ಹೋಗುವ ಸೋಗಿನಲ್ಲಿ, ತಮ್ಮ ಕೈಯನ್ನು ಹಿಡಿಯಬರುವನೋ, ಅವನ ಹಸ್ತಸ್ಪರ್ಶ ಆಗ ತಮಗಾಗುವುದೋ, ಎಂದು ಆಶೆಯನ್ನು ವ್ಯಕ್ತಪಡಿಸುತ್ತಿದ್ದಾರೆ. 



೭. ಕೊಣ್ಡರವತ್ತಿರೈಯುಲವು ಕುರೈಕಡಲ್ ಮೇಲ್ ಕುಲವರೈಪೋಲ್,

ಪಣ್ಡರವಿನಣೈಕ್ಕಿಡನ್ದು ಪಾರಳನ್ದಪಣ್ ಪಾಳಾ,

ವಣ್ಡಮರುಮ್ ವಳರ್ ಪೊೞಿಲ್ ಶೂೞ್ ವಯಲಾಲಿಮೈನ್ದಾ, ಎನ್

ಕಣ್ಡುಯಿಲ್ ನೀ ಕೊಣ್ಡಾಯ್ ಕ್ಕೆನ್ ಕನವಳೈಯುಮ್ ಕಡವೇನೋ. 



ಅರವಮ್ = ಅಬ್ಬರಿಸುವ, ತಿರೈ = ಅಲೆಗಳು, ಉಲವು = ಹೊರಳುತ್ತಿರುವ, ಕುರೈ = ವಿಶಾಲವಾದ, ಕಡಲ್ ಮೇಲ್ = ಕಡಲಮೇಲೆ, ಕೊಣ್ಡು = ಮನಸ್ಸುಮಾದಿ, ಕುಲವರೈ ಪೋಲ್ = ಕುಲಪರ್ವತದಂತೆ, ವಣ್ಡು = ಹಿಂದೆ ಒಂದು ಕಾಲದಲ್ಲಿ, ಅರವು = ಹಾವಿನ, ಇನ್ = ಇನಿದಾದ, ಅಣೈ = ಹಾಸುಗೆಯಲ್ಲಿ, ಕಿಡನ್ದು = ಪವಡಿಸಿ, ಪಾರ್ = ಭೂಮಿಯನ್ನು, ಅಳನ್ದ = ಅಳೆದ, ಪಣ್ ಬು ಆಳಾ = ವಿಶಿಷ್ಟ ಸ್ವಭಾವದವನಿಗೆ ವಣ್ಡು = ದುಂಬಿಗಳು, ಅಮರುಮ್ = ಸೇರಿಕೊಂಡಿರುವ, ವಳರ್ = ಬೆಳೆಯುತ್ತಿರುವ, ಪೊೞಿಲ್ ಶೂೞ್ = ತೋಪುಗಳಿಂದ ಸುತ್ತುವರಿದಿರುವ, ವಯಲ್ = ಗದ್ದೆ ಬಯಲುಗಳ, ಆಲಿ = ತಿರುವಾಲಿ ಕ್ಷೇತ್ರದ, ಮೈನ್ದಾ = ಒಡೆಯನೇ, ಎನ್ = ನನ್ನ, ಕನಮ್ ವಳೈಯುಮ್ = ಚಿನ್ನದ ಕೈಬಳೆಯನ್ನೂ, ಕಡವೇನೋ = ಕಳೆದುಕೊಳ್ಳಬಯಸುವೆನೋ? 



ಹಿಂದೆ ಒಂದು ಕಾಲದಲ್ಲಿ, ಅಬ್ಬರಿಸಿ ಹೊರಳುತ್ತಿರುವ ಅಲೆಗಳುಳ್ಲ ವಿಶಾಲವಾದ ಕಡಲ ಮೇಲೆ, ಸಂಕಲ್ಪಮಾದಿ, ಕುಲಪರ್ವತದಂತೆ ಹಾವಿನಹಾವಿನ ಹಾಸುಗೆಯಲ್ಲಿ ಪವಡಿಸಿದವನೇ, ಭೂಮಿಯನ್ನು ಅಳೆದ ವಿಶಿಷ್ಟಸ್ವಭಾವದವನೇ, ದುಂಬಿಗಳು ಮುಸುರಿಕೊಂಡು ಬೆಳೆಯುತ್ತಿರುವ ತೋಪುಗಳಿಂದ ಸುತ್ತುವರಿದಿರುವ ಗದ್ದೆ ಬಯಲುಗಳ ತಿರುವಾಲಿಕ್ಷೇತ್ರದ ಒಡೆಯನೇ, ನನ್ನ ಕಣ್ಣಿನ ನಿದ್ದೆಯನ್ನುಕಳೆದ ನಿನಗೆ ನನ್ನ ಚಿನ್ನದ ಬಳೆಯನ್ನೂ ಕಳೆದುಕೊಳ್ಳಬಯಸುವೆನೋ?



ಪಾಶುರದ ಪ್ರಾರಂಭದ ಚಿತ್ರ ಮಹಾಪ್ರಳಯದ ನಂತರದ ಭಗವಂತನ ನಿರ್ಲಿಪ್ತಸ್ವಭಾವವನ್ನು ಹೇಳುವುದು. ಅವನು ತ್ರಿವಿಕ್ರಮನಾಗಿ ಬೆಳೆದು ತೋರಿಸಿದ್ದು ಭೂಮಿಯನ್ನೆಲ್ಲಾ ತನ್ನ ಒಂದೇ ಹೆಜ್ಜೆಯಿಂದ ಅಳೆದುಕೊಂಡದ್ದು. ತಿರುವಾಲಿಕ್ಷೇತ್ರವನ್ನು ಸುಂದರವಾಗಿಯೂ ಆಕರ್ಷಕವಾಗಿಯೂ ಮಾಡುವುದಕ್ಕಾಗಿಯೇ ಅಲ್ಲಿ ಅರ್ಚಾಸ್ವರೂಪನಾಗಿ ನೆಲೆಗೊಂಡದ್ದು.



ತಾನು ವಿರಹಿಯಾದ ಸತಿಯೆಂದು ಭಾವಿಸಿಕೊಂಡ ಆಳ್ವಾರರ ಮೇಲೆ ಭಗವಂತನು ಬೀರಿದ ಪ್ರಭಾವದ ಫಲವೇ ಅವರ ಕಣ್ಣಿಗೆನಿದ್ದೆ ಹತ್ತದಂತೆ, ಅವರ ನಿದ್ದೆಯನ್ನು ಕಸಿದುಕೊಂಡದ್ದು. ಈಗ, ಅವಳ \(ಆಳ್ವಾರರ\) ಚಿನ್ನದ ಕೈಬಳೆಯನ್ನು ಯಾವ ಸಂಮೋಹನದಿಂದಲೂ ಸ್ವಾಮಿಯು ಕಸಿದುಕೊಂಡು ಹೋಗುವುದಕ್ಕೆ ಸಾಧ್ಯವೇ ಇಲ್ಲದೆ ಆಗಿದೆ. ಅವಳು \(ಆಳ್ವಾರರು\) ಸದಾ ಜಾಗ್ರತರಾಗಿಯೇ ಕಾದುಕೊಂಡೇ ಇರುವಳು. ಸ್ವಾಮಿಯ ದರ್ಶನವಾಯಿತೋ ಇಲ್ಲವೋ ಅವನ ತಿರುವಡಿಗಳನ್ನು ಆ ಕ್ಷಣವೇ ಹೋಗಿ ಭದ್ರವಾಗಿ ಹಿಡಿದುಕೊಂಡು ಬಿಡುವಳು. ಮತ್ತೆ ತಪ್ಪಿಸಿಕೊಳ್ಳುವುದಕ್ಕೆ ಅವಕಾಶಕೊಡುವುದೇ ಇಲ್ಲ. 



೮. ಕುಯಿಲಾಲುಮ್ ವಳರ್ ಪೊೞಿಲ್ ಶೂೞ್ ತಣ್ ಕುಡನ್ದೈಕ್ಕೂಡಮಾಡೀ,

ತುಯಿಲಾದ ಕಣ್ಣಿಣೈಯೇನ್ ನಿನ್ನಿನೈನ್ದು ತುಯಿಲ್ ವೇನೋ,

ಮುಯಿಲಾಲುಮಿಳಮದಿಕ್ಕೇ ವಳೈಯಿೞನ್ದೇಱ್ ಕು, ಇದು ನಡುವೇ

ವಯಲಾಲಿ ಮಣವಾಳಾ ಕೊಳ್ ವಾಯೋಮಣಿ ನಿಱಮೇ. 



ಕುಯಿಲ್ ಆಲುಮ್ = ಕೋಗಿಲೆಗಳು ಆಟವಾಡುವ, ವಳರ್ = ಬೆಳೆಯುತ್ತಿರುವ, ಪೊೞಿಲ್ ಶೂೞ್ = ತೋಪುಗಳಿಂದ ಸುತ್ತುವರಿದ, ತಣ್ ಕುಡನ್ದೈ = ತಂಪಾದ ಕುಂಭಕೋಣದ, ಕುಡಮ್ ಆಡೀ = ಕೊಡದ ಕುಣಿತವಾಡುವವನೇ, ತುಯಿಲಾದ = ನಿದ್ರಿಸದ, ಕಣ್ ಇಣೈಯೇನ್ = ಜೋಡಿಕಣ್ಣುಗಳನ್ನುಳ್ಳವಳಾಗಿದ್ದೇನೆ, ನಿನ್ ನಿನೈನ್ದು = ನಿನ್ನನ್ನು ನೆನೆದು, ತುಯಿಲ್ ವೇನೋ = ನಿದ್ರಿಸುವೆನೇ, ಮುಯಲ್ = ಮೊಲಗಳು, ಆಲುಮ್ = ಆಟವಾಡುವ, ಇಳಮದಿಕ್ಕೇ = ಬಾಲಚಂದ್ರನಿಗೇ, ವಳೈ = ಬಳೆಯನ್ನು, ಇೞನ್ದೇಱ್ ಕು = ಕಳೆದುಕೊಂಡ ನನಗೆ, ಇದು ನಡುವೇ =ಈ ದುಃಖ\(ಸಂಕಟ\)ದ ನಡುವೆ, ವಯಲ್ ಆಲಿ ಮಣವಾಳಾ = ಗದ್ದೆಗಳ \(ಬಯಲುಗಳ\) ತಿರುವಾಲಿಕ್ಷೇತ್ರದನಾಥನೇ, ಮಣಿ ನಿಱಮೇ = ಸೊಬಗಿನ ಮೈಬಣ್ಣವನ್ನೂ, ಕೊಳ್ ವಾಯೋ = ಕಸಿದುಕೊಂಡುಬಿಡುವೆಯೋ\! 



ಕೋಗಿಲೆಗಳು ಆಡುವ ಬೆಳೆಯುತ್ತಿರುವ ತೋಪುಗಳಿಂದ ಸುತ್ತುವರಿದ ತಂಪಾದ ಕುಂಭಕೋಣದ ಕೊಡದ ಕುಣಿತವಾಡುವವನೇ ನಾನು ನಿದ್ದೆ ತಾಕದ ಜೋಡಿ ಕಣ್ಣುಗಳನ್ನುಳವಳಾಗಿದ್ದೇನೆ. ನಿನ್ನನ್ನು ನೆನೆನೆನೆದು ನಾನು ನಿದ್ರಿಸಬಲ್ಲೆನೇ? ಮೊಲಗಳು ಆಡುವ ಬಾಲಚಂದ್ರನಿಗೇ ನನ್ನ ಬಳೆಯನ್ನು ಕಳೆದುಕೊಂಡಿದ್ದೇನೆ. ಈ ದುಃಖ \(ಸಂಕಟ\)ದ ನಡುವೆ ಗದ್ದೆಗಳ ಬಯಲಿನ ತಿರುವಾಲಿಕ್ಷೇತ್ರದ ಸ್ವಾಮಿಯೇ, ನನ್ನ ಸೊಬಗಿನ ಮೈಬಣ್ಣವನ್ನೂ ಕಸಿದುಕೊಳ್ಳುವೆಯೋ? 



ಪ್ರಕೃತಿರಮ್ಯನಾದ ಕುಂಭಕೋಣ ಕ್ಷೇತ್ರದಲ್ಲಿ ’ಆರಾವಮದು’ ಎಂಬ ಹೆಸರಿನಿಂದ ಶೋಭಿಸುವವನು ಭಗವಂತ. ಅವನೇ ಕೊಡದ ಕುಣಿತದಲ್ಲಿ ನಿಪುಣನಾಗಿದ್ದ ಶ್ರೀಕೃಷ್ಣನೂ.



ಒಂದು ಲಕ್ಷ್ಯವನ್ನೇ ಎಡೆಬಿಡದೆ ಚಿಂತಿಸುತ್ತಿದ್ದರೆ, ನಿದ್ದೆ ಹತ್ತುವುದಿಲ್ಲ. ಆಳ್ವಾರರಿಗೆ ಭಗವಂತನನ್ನೇ ಚಿಂತಿಸುತ್ತಾ ಬಂದದ್ದು ನಿದ್ದೆಯಿಲ್ಲದ ಜಾಗ್ರತಸ್ಥಿತಿ. 



ವಿರಹಿಗೆ ಕೆಲವು ವಸ್ತುಗಳು ಅಹಿತ. ಬೆಳದಿಂಗಳು ಅಂಥಾದ್ದು ಒಂದು. ಬಾಲಚಂದ್ರನ ಎಳೆಯ ಬೆಳದಿಂಗಳೇ ವಿರಹಿಗೆ ಕಂಟಕವಾಗಿ, ಅವಳು ಕೃಶವಾಗಿ, ಅವಳ ಬಳೆಗಳು ಕೈಯಿಂದ ಕಳಚಿಬಿದ್ದು ಹೋದವಂತೆ. 



ನಲ್ಲನಾದ ಭಗವಂತನು ತನ್ನನ್ನು ಸೇರಲಿಲ್ಲವಲ್ಲ ಎಂಬ ಸಂಕಟದಿಂದ ಅವಳ \(ಆಳ್ವಾರರ\) ಮೈಸೊಬಗೂ ಹಾಳಾಯಿತು ಮೈಬಿಳಿಚಿಕೊಂಡಿತು. 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ ದೇಹಾಭಿಮಾನದ ವಿಷಯದಲ್ಲಿ ನನ್ನದು ಎಂಬುದು ಒಂದೊಂದಾಗಿ ಕಳಚಿ ಹೋಯಿತು. ನೀನು ಕೃಪೆಮಾಡಿ ಅವುಗಳನ್ನು ಕಸಿದುಕೊಂಡು ಬಿಟ್ಟೆ. ಕಡೆಯದಾಗಿದ್ದ ನನ್ನ ಮೈಬಣ್ಣವೂ ಹೋಯಿತಲ್ಲ\!



’ನನ್ನದು’ ಎಂಬುದು ಪೂರ್ತಿಯಾಗಿ ಹೋದರಲ್ಲವೇ ಭಗವಂತನಿಗೆ ಯೋಗ್ಯವಸ್ತುವಾಗುವುದು\!



೯. ನಿಲೈಯಾಳಾ ನಿನ್ ವಣಙ್ಗ ವೇಣ್ಡಾಯೇಯಾಹಿಲುಮ್, ಎನ್

ಮುಲೈಯಾಳವೊರುನಾಳುನ್ನಹಲತ್ತಾಳಾಯೇ, 

ಶಿಲೈಯಾಳಾ ಮರಮೆಯ್ದ ತಿಱಳಾಳಾ ತಿರುಮೆಯ್ಯ

ಮಲೈಯಾಳಾ, ನೀಯಾಳವಳೈಯಾಳ ಮಾಟ್ಟೋಮೇ. 



ನಿಲೈ ಆಳಾ = ಶಾಶ್ವತನೇ, ನಿನ್ = ನಿನ್ನನ್ನು, ವಣಙ್ಗ = ನಮಸ್ಕರಿಸೆಂದು, ವೇಣ್ಡಾಯೇ ಆಹಿಲುಮ್ = ಇಚ್ಛಿಸದಿದ್ದರೂ, ಎನ್ = ನನ್ನ, ಮುಲೈಯಾಳ = ಮೊಲೆಗಳ ಮೇಲೆ ಒಡೆತನ ನಡೆಸಲು, ಒರುನಾಳ್ = ಒಂದು ಸಲವಾದರೂ, ಉನ್ = ನಿನ್ನ, ಅಹಲತ್ತಾಲ್ = ವಕ್ಷದೊಂದಿಗೆ, ಆಳಾಯ್ = ಸೇರಿಸಿಕೊಳ್ಳುವುದಿಲ್ಲವಲ್ಲವೇ, ಶಿಲೈ ಆಳಾ = ಬಿಲ್ಗಾರನೇ, ಮರಮ್ ಎಯ್ದ ತಿಱಲಾಳಾ = ಮರಗಳನ್ನು ಮುರಿದ ಸಮರ್ಥನೇ, ತಿರುಮೆಯ್ಯಮಲೈ ಆಳಾ = ತಿರುಮೆಯ್ ಬೆಟ್ಟಕ್ಷೇತ್ರದ ಒಡೆಯನೇ, ನೀ ಆಳ = ನಿನ್ನ ಸೇವಕಳ, ವಳೈ ಆಳಮಾಟ್ಟೋಮೇ = ಬಳೆಯನ್ನು ಕೈಯಲ್ಲಿ ಉಳಿಸಿಕೊಳ್ಳಲಾರೆವಲ್ಲ\! 



ಶಾಶ್ವತನೇ, ನಿನ್ನನ್ನು ನಮಸ್ಕರಿಸೆಂದು ನೀನು ಇಚ್ಛಿಸದಿದ್ದರೂ ನನ್ನ ಮೊಲೆಗಳ ಮೇಲೆ ಒಂದು ಸಲ ಒಡೆತನ ನಡೆಸಲು ಒಂದು ಸಲವಾದರೂ ನಿನ್ನ ವಕ್ಷದೊಂದಿಗೆ ಸೇರಿಸಿಕೊಳ್ಳುವುದಿಲ್ಲವಲ್ಲ\! ಬಿಲ್ಗಾರನೇ, ಮರಗಳನ್ನು ಮುರಿದ ಸಮರ್ಥನೇ, ತಿರುಮೆಯ್ ಬೆಟ್ಟ ಕ್ಷೇತ್ರದ ಒಡೆಯನೇ, ನಿನ್ನ ಸೇವಕಳ ಬಳೆಯನ್ನು ಕೈಯಲ್ಲಿ ಉಳಿಸಿಕೊಳ್ಳಲಾರೆನಲ್ಲ\! 



ಸತಿಯಾಗಿ ಆಳ್ವಾರರು ಹೇಳುತ್ತಾರೆ: ಶಾಶ್ವತವಾದ ಪರಮಪದಕ್ಕೆ ಒಡೆಯನು ನೀನು. ನಿನ್ನ ಪಾದಸೇವೆಯಲ್ಲಿ ನಾನು ತೊಡಗಬೇಕೆಂದು ನೀನು ಇಚ್ಛಿಸುವುದಿಲ್ಲ. ಆದರೂಸಹ, ನಾನು ನಿನ್ನ ಸೇವೆಯನ್ನು ಬಿಡದೆ ಮಾಡುತ್ತಿದ್ದೇನೆ. ನನಗೆ ಸಂಕಟ ತರುತ್ತಿರುವ ನನ್ನ ಮೊಲೆಗಳನ್ನು ಒಂದು ಸಲ ಮಾತ್ರವೇ ನಿನ್ನ ಎದೆಗೆ ಸೇರಿಸಿಕೊಳ್ಳಲಾರೆಯಾ? ನಿನ್ನ ದಿವ್ಯಾಲಿಂಗಿನದಿಂದ ನನಗೆ ತೃಪ್ತಿತರಲಾರೆಯಾ? ಬಿಲ್ಗಾರನು ನೀನು. ಒಂದೇ ಬಾಣದಿಂದ ಏಳುತಾಳೆಯ ಮರಗಳನ್ನು ಛಿದ್ರಮಾಡಿದ ಪರಮಸಮರ್ಥನು. ತಿರುಮೆಯ್ ಬೆಟ್ಟದಲ್ಲಿ ಸತ್ಯೇಶ್ವರನಾಗಿ ನೆಲಸಿರುವವನು. ನಿನ್ನನ್ನು ಕುರಿತು ನೆನೆನೆನೆದು ನನ್ನ ಕೈಬಳೆಗಳು ಕಳಚಿಬೀಳುತ್ತಿವೆಯಲ್ಲ\! ನನ್ನನ್ನು ಈ ಸಂಕಟದಿಂದ ಪಾರುಮಾಡಲಾರೆಯಾ? 



೧೦. ಮೈಯಿಲಙ್ಗು ಕರುಙ್ಗುವಳೈಮರುಙ್ಗಲರುಮ್ ವಯಲಾಲಿ,

ನೆಯ್ಯಿಲಙ್ಗು ಶುಡರಾೞಿಪ್ಪಡೈಯಾನೈ ನೆಡುಮಾಲೈ,

ಕೈಯಿಲಙ್ಗು ವೇಲ್ ಕಲಿಯನ್ ಕಣ್ಡುರೈತ್ತ ತಮಿಳ್ ಮಾಲೈ, 

ಐಯಿರಣ್ಡುಮಿವೈವಲ್ಲಾರ್ ಕರುವಿನೈಹಳಡೈಯಾವೇ. 



ಮೈ = ಕಾಡಿಗೆಯಂತೆ, ಇಲಙ್ಗು = ಬೆಳಗುವ, ಕರುಕುವಳೈ = ಕನ್ನೈದಿಲೆಯ, ಮರುಙ್ಗು = ಮಗ್ಗುಲಲ್ಲಿ, ಅಲರುಮ್ = ವಿಕಸಿಸುವ, ವಯಲ್ = ಗದ್ದೆಬಯಲುಗಳ, ಆಲಿ = ತಿರುವಾಲಿಕ್ಷೇತ್ರದಲ್ಲಿ, ನೆಯ್ = ತುಪ್ಪದಿಂದ, ಇಲಙ್ಗು = ಬೆಳಗುವ, ಶುಡರ್ ಆೞಿ = ಚಕ್ರವೆಂಬ, ಪಡೈಯಾನೈ = ಆಯುಧದವನನ್ನು, ನೆಡುಮಾಲೈ = ಸರ್ವೇಶ್ವರನನ್ನು, ಕೈ = ಕೈಯಲ್ಲಿ, ಇಲಙ್ಗು = ಬೆಳಗುವ, ವೇಲ್ = ವೇಲಾಯುಧವುಳ್ಳ, ಕಲಿಯನ್ = ಕಲಿಯನು, ಕಣ್ಡು = ಕಣ್ಣಾರಕಂಡು, ಉರೈತ್ತ = ವಿವರಿಸಿದ \(ಹೇಳಿದ\), ತಮಿಳ್ ಮಾಲೈ = ತಮಿಳಿನ ಪಾಶುರ ಮಾಲೆಗಳು, ಇವೈಐ ಇರಣ್ಡುಮ್ = ಹತ್ತನ್ನೂ, ವಲ್ಲಾರ್ ಕು = ಬಲ್ಲವರಿಗೆ, ಅರುವಿನೈಹಳ್ = ಮಹಾಪಾಪಗಳು, ಅಡೈಯಾವೇ = ಸೇರುವುದಿಲ್ಲ.



ಕಾದಿಗೆಯಂತೆ ಬೆಳಗುವ ಕನ್ನೈದಿಲೆಯ ಮಗ್ಗುಲಲ್ಲೇ ಅರಳುವ ಗದ್ದೆ ಬಯಲುಗಳ ತಿರುವಾಲಿಕ್ಷೇತ್ರದಲ್ಲಿ ತುಪ್ಪದಿಂದ ಹೊಳೆಯುವ ಚಕ್ರಾಯುಧಧಾರಿಯನ್ನು, ಸರ್ವೇಶ್ವರನನ್ನು ಕೈಯಲ್ಲಿ ಶೋಭಿಸುವ ವೇಲಾಯುಧವುಳ್ಳ ಕಲಿಯನು ಕಣ್ಣಾರ ಕಂಡು ವಿವರಿಸಿ ಹೇಳಿದ ಈ ಹತ್ತು ತಮಿಳು ಪಾಶುರಮಾಲೆಯನ್ನು ಬಲ್ಲವರಿಗೆ ಕಡುಪಾಪಗಳು ಅಂಟುವುದಿಲ್ಲ. 



ತಿರುವಾಲಿಕ್ಷೇತ್ರದಲ್ಲಿ ಪ್ರಕೃತಿರಮ್ಯವಾದ ಕನ್ನೈದಿಲೆಯ ಬಯಲುಗಳಿವೆ. ಅವುಗಳ ಮಗ್ಗುಲಲ್ಲೇ ಹಸುರುಗದ್ದೆಗಳ ಬಯಲುಗಳಿವೆ. ಸುಂದರವಾದ ಪ್ರಕೃತಿಯ ನಡುವೆ ಚಕ್ರಾಯುಧಧಾರಿಯಾದ ಸರ್ವೇಶ್ವರನು ವಿರಾಜಿಸುತ್ತಿದ್ದಾನೆ. ಅವನ ದಿವ್ಯಸುಂದರ ಮೂರ್ತಿಯನ್ನು ಕಣ್ಣಾರ ಕಂಡು ಅನುಭವಿಸಿದ ಆನಂದದಿಂದ ಕಲಿಯನು \(ತಿರುಮಂಗೈ ಆಳ್ವಾರರು\) ಹತ್ತು ತಮಿಳು ಪಾಶುರಗಳಲ್ಲಿ ಹೊಗಳಿ ಹಾಡಿದ್ದಾನೆ. ಇವುಗಳನ್ನು ಅರ್ಥವತ್ತಾಗಿ ಚೆನ್ನಾಗಿ ತಿಳಿದುಕೊಂಡವರಿಗೆ ಯಾವ ವಿಧವಾದ ಪಾಪಗಳೂ ಅಂಟುವುದಿಲ್ಲ. ಅವರು ಪರಿಶುದ್ಧರಾಗಿ ಜೀವನ ಯಾತ್ರೆಯನ್ನು ಮುಗಿಸಿ, ಶಾಶ್ವತನೆಲೆಯಾದ ಪರಮ ಪದವನ್ನು ಸೇರುತ್ತಾರೆ. 



\*\*\*\*\*\*\*\*\*\*\*\*\*\*\*\*\*



ಅಡಿಯನಡೆ: ತೂ ವಿರಿಯ, ಪಿಣಿ, ನೀರ್, ತಾನ್, ವಾನ್, ತಾರಾಯ, ಕೊಣ್ಡು, ಕುಯಿಲ್, ನಿಲೈಯಾಳ್, ಮೈಯಿಲಙ್ಗು, \(ಕಳವನ್\). 



\*\*\*\*\*\*\*\*\*\*\*\*\*\*





ಪೆರಿಯ ತಿರುಮೊೞಿ ಮೂರನೆಯ ದಶಕ ಏಳನೆಯ ತಿರುಮೊೞಿ



ಕಳವನ್ ಕೊಲ್



೧. ಕಳ್ವನ್ ಕೊಲ್ ಯಾನಱಿಯೇನ್ ಕರಿಯಾನೊರುಕಾಳೈವನ್ದು,

ವಳ್ಳಿಮರುಙ್ಗುಲೆನ್ಱನ್ ಮಡಮಾನಿನೈಪ್ಪೋದವೆನ್ ಱು,

ವೆಳ್ಳಿವಳೈಕ್ಕೈ ಪಟ್ರಿಪ್ಪೆಟ್ರ ತಾಯರೈಯಿಟ್ಟ ಕನ್ ಱು,

ಅಳ್ಳಲಮ್ ಪೂಙ್ಗೞನಿ ಯಣಿಯಾಲಿಪುಹುವರ್ ಕೊಲೋ? 



ಕಳ್ ವನ್ ಕೊಲ್ = ಕಳ್ಳನೋ ಹೇಗೋ? ಯಾನ್ = ನಾನು, ಅಱಿಯೇನ್ = ತಿಳಿಯೆನು, ಕರಿಯಾನ್ = ಕಲಿಯನಾದ, ಒರು = ಒಬ್ಬ, ಕಾಳೈ= ಯುವಕನು, ವನ್ದು = ಬಂದು, ವಳ್ಳಿ = ಬಳ್ಳಿಯಂತಿರುವ, ಮರುಙ್ಗುಲ್ = ನಡುವುಳ್ಳ, ಎನ್ ತನ್ = ನನ್ನ, ಮಡಮ್ ಮಾನಿನೈ = ಎಳೆವಯಸ್ಸಿನ ಜಿಂಕೆಯಂತಿರುವವಳನ್ನು \(ನನ್ನ ಮಗಳನ್ನು\), ಪೋದ ಎನ್ ಱು = ಬಾ ಹೊರಡು, ಎಂದು, ವೆಳ್ಳಿವಳೈ ಕೈ = ಬೆಳ್ಳಿ ಬಳೆಯ ಕೈಯನ್ನು, ಪಟ್ರಿ = ಹಿಡಿದುಕೊಂಡು, ಪೆಟ್ರತಾಯ್ ಇಟ್ಟು = ತನ್ನ ಹೆತ್ತತಾಯನ್ನು ಬಿಟ್ಟು \(ಅಲಕ್ಷಿಸಿ\), ಅಹನ್ ಱು = ಅಗಲಿ \(ಹೋದರಲ್ಲ\), ಅಳ್ಳಲ್ = ಕೆಸರಿನಲ್ಲಿ ಅಮ್ = ಸುಂದರವಾದ, ಪೂ = ಹೂಗಳ, ಕೞನಿ = ಗದ್ದೆಗಳ, ಅಣಿ = ಸೊಬಗಿನ, ಆಲಿ = ತಿರುವಾಲಿ ಕ್ಷೇತ್ರವನ್ನು, ಪುಹುವರ್ ಕೊಲೋ = ಹೋಗಿ ಸೇರುತ್ತಾರೋ ಹೇಗೋ? 



ಕಳ್ಳನೇನೋ? ನಾನರಿಯೆ. ಕರಿಯ ಬಣ್ಣದ ಒಬ್ಬ ಯುವಕನು ಬಂದು ಬಳ್ಳಿಯಂತಿರುವ ನಡುವುಳ್ಳ ನನ್ನ ಎಳೆಯ ಜಿಂಕೆಯಂಥವಳನ್ನು \(ನನ್ನ ಮಗಳನ್ನು\) ’ಬಾ ಹೊರಡು’ ಎಂದು ಅವಳ ಬೆಳ್ಳಿ ಬಳೆಯ ಕೈಯನ್ನು ಹಿಡಿದುಕೊಂಡು, ಹೆತ್ತ ತಾಯನ್ನು ಅಲಕ್ಷಿಸಿಬಿಟ್ಟು, ಅಗಲಿಹೋದರಲ್ಲ\! ಕೆಸರಿನಲ್ಲಿ ಬೆಳೆಯುವ ಸುಂದರವಾದ ಹೂವುಗಳ ಗದ್ದೆಗಳ ಸೊಬಗಿನ ತಿರುವಾಲಿ ಕ್ಷೇತ್ರವನ್ನು ಹೋಗಿ ಸೇರುತ್ತಾರೋ ಹೇಗೋ? 



ಹಿಂದಿನ ಎರಡು ತಿರುಮೊೞಿಗಳ ಹಾಗೆಯೇ ಈ ತಿರುಮೊೞಿಯೂ ತಿರುವಾಲಿಕ್ಷೇತ್ರದಲ್ಲಿ ನೆಲಸಿರುವ ದಿವ್ಯಸುಂದರನಾದ ಸ್ವಾಮಿಯ ಹೊಗಳಿಕೆಗೆ ಮೀಸಲು. ಐದನೆಯ ತಿರುಮೊೞಿಯಲ್ಲಿ ಭಗವಂತನು ಹೇಗೆ ತಾನೇ ವರಿಸಿ ಬಂದು ತಮ್ಮ ಅಂತರಂಗವನ್ನು ಪ್ರವೇಶಿಸಿದನೆಂದೂ ಸ್ವಾಮಿಯನ್ನು ಅಲ್ಲಿಂದ ಹೋಗಗೊಡುವುದಿಲ್ಲವೆಂದೂ ಆಳ್ವಾರರು ವಿವರಿಸಿ ಹೇಳುತ್ತಾರೆ. ಆರನೆಯ ತಿರುಮೊೞಿಯಲ್ಲಿ ತಮ್ಮನ್ನು ಸತಿಯಾಗಿ ಭಾವಿಸಿಕೊಂಡ ಆಳ್ವಾರರು ತಮ್ಮ ಅಂತರಂಗದಲ್ಲಿ ತಮ್ಮ ನಲ್ಲನಾದ ಭಗವಂತನು ಹೇಗೆ ಅಲ್ಪಕಾಲ ಮಾತ್ರವೇ ತಂಗಿದ್ದು, ಸುಖಸಂತೋಷವನ್ನುಂಟುಮಾಡಿ, ಹೇಗೆ ಮಾಯವಾದನೆಂದೂ ಅವನಿಗಾಗಿ ಹಲುಬಿ ಹಂಬಲಿಸುವ ವಿರಹವೇದನೆಯನ್ನು ಆಳ್ವಾರರು ತೋಡಿಕೊಂಡಿದ್ದಾರೆ. ಅಲ್ಲದೆ, ಭಗವಂತನನ್ನೇ ನೇರವಾಗಿಯೂ ಬಗೆಬಗೆಯಾಗಿ ಪ್ರಾರ್ಥಿಸಿಕೊಂಡಿದ್ದಾರೆ. ಈ ತಿರುಮೊೞಿಯಲ್ಲಿ ಆಳ್ವಾರರು ಹೆತ್ತತಾಯಿಯಾಗಿ ಭಾವಿಸಿಕೊಂಡು, ತಮ್ಮ ಮುದ್ದಿನ ಮಗಳನ್ನು ಕದ್ದೊಯ್ದು ತನ್ನಿಂದ ಅಗಲಿಸಿದ “ಕಳ್ಳ’ನ ವಿಷಯವನ್ನೂ, ಅದರಿಂದ ತಮಗೆ ಬಂದೊದಗಿದ ಸಂಕಟವನ್ನೂ ಕುರಿತು ಹೇಳುತ್ತಾರೆ. 



ತಾಯಿ \(ಆಳ್ವಾರರು\) ಹೇಳುತ್ತಾಳೆ: ನನ್ನ ಮಗಳು ಸುಂದರಿ. ಬಳ್ಳಿಯಂತೆ ಬಳುಕುವ ನಡುವುಳ್ಳವಳು. ಯೌವನವತಿ. ಜಿಂಕೆಯಂತೆ ಭೀರುಸ್ವಭಾವದವಳು. ವಿಶಾಲವಾದ ಚಂಚಲವಾದ ಕಣ್ಣುಗಳುಳ್ಳವಳು. ಅವಳ ಬಳಿಗೆ ಇದ್ದಕ್ಕಿದ್ದಂತೆ ಬಂದವನು ಕಳ್ಳನೋ ಏನೋ? ಅವನನಿಜವಾದ ಸ್ವಭಾವವೇನೆಂದು ನನಗೆ ತಿಳಿಯದು. ಅವನುಕರಿಯ ಯುವಕ. ಅವನು ಅವಳಿಗೆ ಕಾಣಿಸಿಕೊಂಡು, ’ಬಾ, ಹೊರಡು’ ಎಂದು ಆತುರಪಡಿಸಿದನು. ಬೆಳ್ಳಿಯ ಕಡಗಗಳನ್ನು ಧರಿಸಿದ ಅವಳ ಕೈಯನ್ನು ಹಿಡಿದುಕೊಂಡನು. ಕಡೆಗೆ, ಅವಳನ್ನು ಕರೆದುಕೊಂಡು ಹೊರಟೇಹೋದನಲ್ಲ\! ಅವಳಾದರೂ ತನ್ನಹೆತ್ತ ತಾಯನ್ನೇ ಉಪೇಕ್ಷಿಸಿಬಿಡಬಹುದೇ? ಇದುವರೆಗೆ ಸಾಕಿ ಸಲಹಿದ ತನ್ನ ತಾಯಿಯನ್ನೇ ಮರೆತುಬಿಡಬಹುದೇ? ತಾಯಿಯನ್ನಗಲಿ, ತನ್ನ ಪ್ರಿಯತಮನೊಡನೆ ಹೊರಟೇಹೋದಳಲ್ಲ\! ಎತ್ತ ಕಡೆಗೆ ಅವರು ಹೋದರೋ? ಕೆಸರಿನ ಬಯಲಿನಲ್ಲಿ ಎಲ್ಲೆಲ್ಲೂ ಸುಂದರವಾಗಿ ಬೆಳೆಯುವ ಕನ್ನೈದಿಲೆಹೂಗಳ ವಿಸ್ತಾರವಾದ ಬಯಲಿನಲ್ಲಿ ಮೆರೆಯುವ ತಿರುವಾಲಿಕ್ಷೇತ್ರವನ್ನೇ ಹೋಗಿ ಸೇರಿದರೋ? 



೨. ಪಣ್ಡಿವನಾಯನ್ ನಙ್ಗಾಯ್\! ಪಡಿಱನ್ ಪುಹುನ್ದು, ಎನ್ ಮಹಳ್ ತನ್

ತೊಣ್ಡೈಯಂಜೆಙ್ಗನಿವಾಯ್ ನುಹರ್ ನ್ದಾನೈಯುಹನ್ದು, ಅವನ್ ಪಿನ್

ಕೆಣ್ಡೈಯೊಣ್ ಕಣ್ ಮಿಳಿರಕ್ಕಿಳಿಪೋಲ್ ಮಿೞಟ್ರಿನಡನ್ದು,

ವಣ್ಡಮರ್ ಕಾನಲ್ ಮಲ್ಗುಮ್ ವಯಲಾಲಿ ಪುಹುವರ್ ಕೊಲೋ? 



ಪಣ್ಡು = ಹಿಂದಿನ ಕಾಲದಲ್ಲಿ, ಇವನ್ = ಇವನು, ಆಯನ್ = ಗೋವಳನು, ನಙ್ಗಾಯ್ = ಸಾಧ್ವಿಯೇ, ಪಡಿಱನ್ = ಕಡುವಂಚಕನು, ಪುಹುನ್ದು = ಮನೆಯನ್ನುಹೊಕ್ಕು, ಎನ್ಮಹಳ್ ತನ್ = ನನ್ನ ಮಗಳ, ಅಮ್ = ಸುಮ್ದರವಾದ ಶೆಮ್ = ಕೆಂಪಗೆ, ತೊಣ್ಡೈಕನಿವಾಯ್ = ತೊಂಡೇಹಣ್ಣಿನಂತಿರುವ ಬಾಯನ್ನು \(ಅಧರವನ್ನು\), ನುಹರ್ ನ್ದಾನೈ = ಪಾನಮಾಡಿದವನನ್ನು, ಉಹನ್ದು = ಆಶಿಸಿ, ಕೆಣ್ಡೈ = ಕೆಂಡೈಮೀನಿನ ಹಾಗೆ, ಒಣ್ = ಸುಂದರವಾದ ಕಣ್ = ಕಣ್ಣುಗಳನ್ನು, ಮಿಳಿರ = ಹೊರಳಿಸಿ, ಕಿಳಿಪೋಲ್ = ಗಿಳಿಯಂತೆ, ಮಿಳೀಟ್ರಿ = ಮುದ್ದುಮಾತುಗಳನ್ನಾದಿ, ಅವನ್ ಪಿನ್ = ಅವನ ಹಿಂದೆ, ನಡನ್ದು = ನಡೆದು, ವಣ್ಡು ಅಮರ್ = ದುಂಬಿಗಳು ಮುತ್ತುತ್ತಿರುವ ಕಾನಲ್ = ಕಾಡುಗಳ, ಮಲ್ಗುಮ್ = ಮಗ್ಗುಲಲ್ಲಿರುವ, ವಯಲ್ = ಗದ್ದೆ ಬಯಲುಗಳ, ಆಲಿ = ತಿರುವಾಲಿಕ್ಷೇತ್ರವನ್ನು, ಪುಹುವರ್ ಕೊಲೋ = ಪ್ರವೇಶಿಸುವರೋ ಹೇಗೋ? 



ಸಾಧ್ವಿಯೇ, ಹಿಂದೆ ಇವನು ಗೋವಳನು. ಕಡುವಂಚಕನು. ನಮ್ಮ ಮನೆಯನ್ನು ಹೊಕ್ಕು ನನ್ನ ಮಗಳ ಸುಂದರವಾದ ಕೆಂಪುತೊಂಡೇ ಹಣ್ಣಿನಂಥ ಅಧರವನ್ನು ಪಾನಮಾಡಿದವನನ್ನು ಆಶಿಸಿ ಕೆಂಡೇಮೀನಿನ ಹಾಗೆ ಸುಂದರವಾದ ಕಣ್ಣುಗಳನ್ನು ಹೊರಳಿಸಿ, ಗಿಳಿಯಂತೆ ಮುದ್ದುಮಾತುಗಳನ್ನಾದಿ, ಅವನ ಹಿಂದೆ ನಡೆದು ದುಂಬಿಗಳು ಮುತ್ತುತ್ತಿರುವ ಕಾಡುಗಳ ಮಗ್ಗುಲಲ್ಲಿರುವ ಗದ್ದೆ ಬಯಲುಗಳ ತಿರುವಾಲಿಕ್ಷೇತ್ರವನ್ನು ಪ್ರವೇಶಿಸುವರೋ ಹೇಗೋ? 



ಮಗಳನ್ನು ಕಳೆದುಕೊಂಡ ತಾಯಿ \(ಆಳ್ವಾರರು\) ತನ್ನ ಮಗ್ಗುಲ ಮನೆಯ ಒಡತಿಯೊಂದಿಗೆ ತನ್ನ ಮನೋವ್ಯಥೆಯನ್ನು ತೋಡಿಕೊಳ್ಳುತ್ತಿದ್ದಾಳೆ.



ಸಾಧ್ವಿಯೇ, \(ನನ್ನ ಮಗಳನ್ನು ಕರೆದುಕೊಂಡು ಹೋದ\) ಇವನು, ಹಿಂದೆ ಒಂದು ಕಾಲದಲ್ಲಿ, ಗೋವಳನಾಗಿದ್ದನು. ಕಡುದುಷ್ಟನು ವಂಚಕನು ಎಂಬ ಹೆಸರು ಪಡೆದಿದ್ದವನು. ಆಗ ಅವನು ಮಾಡಿದ ಕೆಟ್ಟ ಕೆಲಸಗಳು ಒಂದೇ, ಎರಡೇ? ಹೇಳತೀರದು. ಅವನೇ ಈಗ, ಕಳ್ಳನ ಹಾಗೆ ನಮ್ಮ ಮನೆಯನ್ನು ಹೊಕ್ಕನು. ಮುಗ್ಧಳಾದ ನನ್ನ ಮಗಳ ಬಳಿಗೆ ಹೋದನು. ತೊಂಡೇಹಣ್ಣಿನಂತೆ ಕೆಂಪಗೆ ಮಾಟವಾಗಿರುವ ಅವಳ ಬಾಯನ್ನು ಸವಿದನು. ಅದೇನು ಮರುಳು ಮಾಡಿದನೋ ಕಾಣೆ. ಅವಳು ಅವನಲ್ಲಿ ಅತ್ಯಾಶೆಗೊಂಡಳಲ್ಲ\! ಕೆಂಡೇಮೀನಿನಂತೆ ಸುಂದರವಾದ ಚಂಚಲವಾದ ತನ್ನ ಕಣ್ಣುಗಳನ್ನು ಅವನ ಕಡೆಗೆ ಹೊರಳಿಸಿ ಹೊಳಪಿಸಿದಳಲ್ಲ\! ಸಾಕಿದ ಗಿಳಿಯಂತೆ ಮೃದು ಮಧುರವಾದ ಮುದ್ದುಮಾತುಗಳನ್ನು ಅವನೊಡನೆ ಚಕ್ಕಂದದಿಂದ ಆಡಿದಳಲ್ಲ\! ಮೇಲೆ, ಅವನ ಹಿಂದೆಯೇ ಅವಳೂ ಹೊರಟುಬಿಟ್ಟಳಲ್ಲ\! ಹೀಗೆ ಅವರಿಬ್ಬರೂ ಸಂತೋಷದಿಂದ ನಡೆದು ಹೊರಟೇಹೋದರು. ದುಂಬಿಗಳು ಮುತ್ತುತ್ತಿರುವ ತೋಪುಗಳ ಮಗ್ಗುಲಲ್ಲೇ ಇರುವ ಗದ್ದೆ ಬಯಲುಗಳ ತಿರುವಾಲಿಕ್ಷೇತ್ರವನ್ನೇ ಪ್ರವೇಶಿಸಿದರೋ, ಹೇಗೋ? 



ಎಂಥ ಸುಂದರವಾದ ನಿಂದಾಸ್ತುತಿ ಇದು\! ಭಗವಂತನ ಕೃಪಾಕಟಾಕ್ಷಕ್ಕೆ ಒಳಗಾದ ಬಳಿಕ ಚೇತನನಿಗೆ ಭಗವಂತನ ಸಂಗವೊಂದೇ ಪರಮಭೋಗ್ಯ ಅಲ್ಲವೇ? 



ಪಡಿಱು – ಎಂಬುದಕ್ಕೆ ’ಮೋಸ, ವಂಚನೆ, ಕಪಟ, ದುಷ್ಟತನ, ಕ್ರೌರ್ಯ, ಕಳ್ಳಸಂಗ” – ಎಂದು ಮುಂತಾಗಿ ಅರ್ಥ ಬರುತ್ತದೆ. 



ಪಡಿಱನ್ – ಆ ಗುಣಗಳನ್ನುಳ್ಳವನು. “ಗೋವಳ”ನಾಗಿ ಜನಿಸಿದ ಬಾಲಕೃಷ್ಣನಿಗೆ ಈಗುಣಗಳನ್ನೆಲ್ಲಾ ಅನ್ವಯಿಸಲಾದೀತೇ?



೩. ಅಂಜುವನ್ ವೆಂಜೊಲ್ ನಙ್ಗಾಯ್ ಅರಕ್ಕರ್ ಕುಲಪ್ಪಾವೈ ತನ್ನೈ,

ವೆಂಜಿನ ಮೂಕ್ಕರಿನ್ದ ವಿಱಲೋನ್ ತಿಱಮ್ ಕೇಟ್ ಕಿಲ್, ಮೆಯ್ಯೋ

ಪಂಜಿಯ ಮೆಲ್ಲಡಿಯೆನ್ ಪಣೈತ್ತೋಳಿಪರಕ್ಕೞಿನ್ದು,

ವಂಜಿಯನ್ತಣ್ ಪಣೈಶೂೞ್ ವಯಲಾಲಿ ಪುಹುವರ್ ಕೊಲೋ? 



ವೆಮ್ = ಆಶಿಸುವಂಥ, ಶೊಲ್ = ಮಾತಿನ, ನಙ್ಗಾಯ್ = ಸಾಧ್ವಿಯೇ, ಅರಕ್ಕರ್ = ರಕ್ಕಸರ, ಕುಲಮ್ ಪಾವೈತನ್ನೈ = ಕುಲಸ್ತ್ರೀಯ, ವೆಮ್ = ಕ್ರೂರವಾದ, ಶಿನಮ್ = ಕೋಪದಿಂದ, ಮೂಕ್ಕೂ = ಮೂಗನ್ನು, ಅರಿನ್ದ = ಕತ್ತರಿಸಿದ, ವಿಱಲೋನ್ = ಪರಾಕ್ರಮಿಯ, ತಿಱಮ್ = ರೀತಿಯನ್ನು \(ಸ್ವಭಾವವನ್ನು\), ಕೇಟ್ ಕಿಲ್ = ಕೇಳಿದರೆ, ಅಂಜುವನ್ = ಅಂಜುತ್ತೇನೆ, ಮೆಯ್ಯೇ = ನಿಜವಾಗಿಯೂ, ಪಂಜಿಯ = ಹತ್ತಿಯಂತೆ ಇರುವ, ಮೆಲ್ ಅಡಿ = ಮೃದುವಾದ ನಡಗೆಯ, ಎನ್ = ನನ್ನ, ಪಣೈ ತೋಳಿ = ಸರಳವಾದ ಉದ್ದನಾದ ತೋಳುಗಳುಳ್ಳವಳನ್ನು, ಪರಕ್ಕೞಿನ್ದು = ನಿಂದೆಗೆ ಗುರಿಮಾಡಿ, ವಂಜಿ = ಬೆತ್ತದ ಬಳ್ಳಿಗಳಿಮ್ದ, ಅಮ್ = ಸುಮ್ದರವಾದ, ತಣ್ = ತಂಪಾದ, ಪಣೈ = ನೀರನೆಲೆಗಳಿಮ್ದ, ಶೂೞ್ = ಸುತ್ತುವರಿದಿರುವ, ವಯಲ್ = ಬಯಲಿನ, ಆಲಿ = ತಿರುವಾಲಿ ಕ್ಷೇತ್ರವನ್ನೂ ಪುಹುವರ್ ಕೊಲೋ = ಪ್ರವೇಶಿಸುವರೋ ಹೇಗೋ? 



ಆಶಿಸುವಂಥ ಮಾತಿನ ಸಾಧ್ವಿಯೇ, ರಕ್ಕಸರ ಕುಲಸ್ತ್ರೀಯಮೂಗನ್ನು ಕಡುಕೋಪದಿಂದ ಕತ್ತರಿಸಿದ ಪರಾಕ್ರಮಿಯ ರೀತಿಯನ್ನು \(ಸ್ವಭಾವವನ್ನು ಕೇಳಲು ಅಂಜಿಕೆಯಾಗುತ್ತದೆ\). ನಿಜವಾಗಿಯೂ, ಹತ್ತಿಯಂತೆ ಮೃದುವಾದ ನಡಗೆಯ \(ಪಾದಗಳ\) ನನ್ನ ಸರಳವಾದ \(ಉದ್ದನಾಡ\) ತೋಳುಗಳವಳನ್ನು ನಿಂದೆಗೆ ಗುರಿಮಾದಿ, ಬೆತ್ತದ ಬಳ್ಳಿಗಳಿಂದಲೂ ನೀರನೆಲೆಗಳಿಂದಲೂ ತಂಪಾದ ತೋಪುಗಳಿಂದ ಸುತ್ತುವರಿದಿರುವ ಬಯಲಿನ ತಿರುವಾಲಿಕ್ಷೇತ್ರವನ್ನು ಪ್ರವೇಶಿಸುವರೋ ಹೇಗೋ? 



ಈ ಪಾಶುರವೂ ನಿಂದಾಸ್ತುತಿಗೆ ಉತ್ತಮ ನಿದರ್ಶನ.

ರಕ್ಕಸಿಯ..........................ಕತ್ತರಿಸಿದ ಪರಾಕ್ರಮಿ” – ಇದು ಶ್ರೀರಾಮನಿಗೆ ಅನ್ವಯವಾದದ್ದು. ಆ ರಕ್ಕಸಿ ರಾವಣನ ತಂಗಿಯಾದ ಶೂರ್ಪನಖಿ. ಅವಳು ಪಂಚವಟಿಯಲ್ಲಿ ವಾಸವಾಗಿದ್ದ ಶ್ರೀರಾಮ, ಸೀತೆ, ಲಕ್ಷ್ಮಣರನ್ನು ಕಂಡು, ರಾಮನಲ್ಲಿ ಮೋಹಗೊಂಡು, ತನ್ನನ್ನು ಮದುವೆಯಾಗೆಂದು ಬಲವಂತಪಡಿಸಿದಾಗ ಅವಳು ತನ್ನ ಮೂಗನ್ನು ಕಳೆದುಕೊಂಡದ್ದು. ಕತ್ತರಿಸಿದವನು ಲಕ್ಷ್ಮಣ. ಆಜ್ಞೆರಾಮನದು. 



ಕುಲಸ್ತ್ರೀ ಎಂದರೆ ಉತ್ತಮ ಕುಲಸಂಸ್ಕೃತಿಯುಳ್ಲ ಮರ್ಯಾದೆಯ ಹೆಂಗಸು.ಕುಲಸ್ತ್ರೀಯ ಮೂಗನ್ನುಕತ್ತರಿಸುವುದು ’ಪರಾಕ್ರಮವೇ’? ತಾನಾಗಿ ಬಯಸಿ ಬಂದ ಹೆಣ್ಣಿನ ರೂಪವನ್ನು ವಿಕಾರಗೊಳಿಸುವ ಶಿಕ್ಷೆ ಮಾಡುವುದು ಎಂಥ ಸ್ವಭಾವ? ಎಂಥ ಪರಾಕ್ರಮ? ಶೂರ್ಪನಖಿಯು ಕುಲಸ್ತ್ರೀಯೇ? ಅದಕ್ಕೆ ಸಹಜವಾದ ಗುಣವನ್ನುಳ್ಳವಳೇ? ಇದನ್ನೂ ಚಿಂತಿಸಲು ಯೋಗ್ಯವಾದದ್ದು.



ಕುಲಸ್ತ್ರೀಯಾಗಿ ಅಪರಿಚಿತ ಯುವಕನೊಡನೆ ಸರಸಸಲ್ಲಾಪಗಳನ್ನು ನಡೆಸುವುದೆಂದರೆ ನಿಂದೆಗೆ ಎಡೆಕೊಟ್ಟಂತೆಯೇ – ಇದು ಲೋಕ ಮರ್ಯಾದೆಯಲ್ಲವೇ? 



ಹತ್ತಿಯಂತೆ ಮೃದುವಾದ ಪಾದಗಳು, ಬಿದಿರಿನಂತೆ ಉದ್ದವಾದ ಸರಳವಾದ ತೋಳುಗಳು – ಇವು ಸ್ತ್ರೀಸೊಬಗಿನ ವರ್ಣನೆಗೆ ತಕ್ಕವು. 



ಮಗ್ಗುಲಮನೆಯ ಗೃಹಿಣಿಯೊಡನೆ ತನ್ನ ಮಗಳನ್ನು ಕಳೆದುಕೊಂಡ ತಾಯಿ \(ಆಳ್ವಾರರು\) ತನ್ನ ಸಂಕಟವನ್ನು ಹೇಳಿಕೊಳ್ಳುತ್ತಾಳೆ.



ಸಾಧ್ವಿಯೇ, ನಿನ್ನ ಮಾತು ಎಷ್ಟು ಹಿತವಾದದ್ದು\! ನೀನೆಷ್ಟು ಮಾತನಾಡಿದರೂ ಕೇಳುತ್ತ ಆನಂದಿಸುತ್ತ ಇರಬೇಕೆನಿಸುತ್ತದೆ. ಮಾತಿನಲ್ಲಿ ಎಂಥ ಚತುರೆ ನೀನ್ನು\! ನನ್ನ ಸಂಕಟವನ್ನು ನಿನ್ನಲ್ಲಿ ಹೇಳಿಕೊಳ್ಳಬೇಕೆನಿಸುತ್ತದೆ. ನಿಜವನ್ನು ಹೇಳುತ್ತೇನೆ ಕೇಳು. ಕಳ್ಳನಂತೆ ಬಂದಿದ್ದ ಆ ಯುವಕನು, ಹಿಂದೆ, ಕೋಪಗೊಂಡು ರಾಕ್ಷಸರ ಕೇಳು. ಕಳ್ಳನಂತೆ ಬಂದಿದ್ದ ಆ ಯುವಕನು, ಹಿಂದೆ, ಕೋಪಗೊಂಡು ರಾಕ್ಷಸರ ಕುಲಸ್ತ್ರೀಯಮೂಗನ್ನು ಕುಯ್ದು ಹಾಕಿದ ಪರಾಕ್ರಮಿಯಂತೆ. ಅವನ ಸ್ವಭಾವವೇನೆಂದು ಕೇಳಲು ಸಹ ನನಗೆ ನಿಜವಾಗಿ ಅಂಜಿಕೆಯಾಗುತ್ತದೆ. ನನ್ನ ಮಗಳು ನಿಜವಾಗಿಯೂ ಕೋಮಲಾಂಗಿ. ಅವಳ ಪಾದಗಳು ಹತ್ತಿಯಂತೆ ಮೃದು. ಬಿದಿರಿನಂತೆ ಉದ್ದನಾದ ಸರಳವಾದ ತೋಳುಗಳು. ಅಂಥವಳನ್ನು ನಿಂದೆಗೆ ಗುರಿಮಾಡಿ ಕರೆದೊಯ್ದನಲ್ಲ\! ಅವರಿಬ್ಬರೂ ಬಿದಿರುಮೆಳೆಗಳಿಂದಲೂ ಬೆತ್ತದ ಬಳ್ಳಿಗಳಿಂದಲೂ ತಂಪಾದ ನೀರನೆಲೆಗಳಿಂದಲೂ ಸುತ್ತುವರಿದಿರುವ ಬಯಲುಗಳ ತಿರುವಾಲಿಕ್ಷೇತ್ರವನ್ನು ಪ್ರವೇಶಿಸಿದರೋ, ಹೇಗೋ? 



೪. ಏದವನ್ ತೊಲ್ ಪಿಱಪ್ಪು? ಇಳೈಯವನ್ ವಳೆಯೂಡಿ, ಮನ್ನರ್

ತೂದುವನಾಯವನೂರ್ ಶೊಲ್ಲುವೀರ್\! ಶೊಳ್ಳೀರಱಿಯೇನ್,

ಮಾದವನ್ ತನ್ ತುಣೈಯಾನಡನ್ದಾಳ್ ತಡಂಜೂೞ್ ಪುಱವಿನ್,

ಪೋದುವಣ್ಡಾಡು ಶೆಮ್ಮಾಲ್ ಪುನಲಾಲಿ ಪುಹುವರ್ ಕೊಲೋ? 



ಅವನ್ = ಅವನ, ತೊಲ್ = ಹಳೆಯ \(ಪುರಾತನವಾದ\), ಪಿಱಪ್ಪು = ಜನ್ಮವು, ಏದು? = ಯಾವುದು? ಇಳೈಯವನ್ = ಎಳೆಯವಯಸ್ಸಿವನಾಘಿ, ವಳೈ ಊದಿ = ಶಂಖವನ್ನೂದಿ, ಮನ್ನರ್ = ರಾಜರ, ತೂದುವನಾಯ = ಸಂಧಿದೂತನಾದ, ಅವನ್ = ಅವನ, ಊರ್ = ಊರನ್ನು, ಶೊಲ್ಲುವೀರ್ = ಹೇಳುವವರು, ಶೊಳ್ಳೀರ್, = ಹೇಳಿರಿ, ಅಱಿಯೇನ್ = ಅರಿಯೆನು, ಮಾದವನ್ ತನ್ = ಮಾಧವನ, ತುಣೈ = ಜೊತೆಗೂಡಿ, ನಡನ್ದಾಳ್ = ನಡೆದು ಹೋದಳು, ತಡಮ್ = \(ವಿಸ್ತಾರವಾದ\) ತಟಾಕಗಳು, ಶೂಳ್ = ಸುತ್ತುವರಿದಿರುವ, ಪುಱವಿನ್ = ತೋಪುಗಳಿಂದಲೂ, ಪೋದು = ಅರಳಿದ ಹೂಗಳಲ್ಲಿ, ವಣ್ಡು ಆದು = ದುಂಬಿಗಳು ಆಡುವ, ಶೆಮ್ಮಾಲ್ = ಹಿರಿಮೆಯನ್ನುಳ್ಳ, ಪುನಲ್ = ತೀರ್ಥಗಳಿಂದಲೂ, ಕೂಡಿದ, ಆಲಿ = ತಿರುವಾಲಿಕ್ಷೇತ್ರವನ್ನು, ಪುಹುವರ್ ಕೊಲೋ = ಹೋಗುವರೋ ಹೇಗೋ? 



ಅವನ ಹಳೆಯ \(ಪುರಾತನವಾದ\) ಜನ್ಮ ಯಾವುದು? ಎಳೆಯ ವಯಸ್ಸಿನವನಾಗಿ, ಶಂಖವನ್ನೂದಿ, ರಾಜರ ಸಂಧಿದೂತನಾದ ಅವನ ಊರನ್ನು ಹೇಳುವವರು ಹೇಳಿರಿ, ಅರಿಯೆನು. ಮಾಧವನ ಜೊತೆಗೂಡಿ ನಡೆದುಹೋದಳು. ವಿಶಾಲವಾದ ತಟಾಕಗಳು ಸುತ್ತುವರಿದಿರುವ ತೋಪುಗಳಿಂದಲೂ, ಅರಳಿದ ಹೂಗಳಲ್ಲಿ ದುಂಬಿಗಳು ಆಡುವ ಹಿರಿಮೆಯನ್ನುಳ್ಳ ತೀರ್ಥಗಳಿಂದಲೂ ಕೂಡಿದ ತಿರುವಾಲಿಕ್ಷೇತ್ರವನ್ನು ಪ್ರವೇಶಿಸುವರೋ ಹೇಗೋ? 



ಅವನ ಹಳೆಯ ಜನ್ಮ ಯಾವುದು? ಭಗವಂತನು ದುಷ್ಟನಿಗ್ರಹಕ್ಕಾಗಿ, ಶಿಷ್ಟಪರಿಪಾಲನೆಗಾಗಿ, ಭೂಭಾರಹರಣಕ್ಕಾಗಿ ಧರ್ಮಸಂಸ್ಥಾಪನೆಗಾಗಿ ಮೇಲಿಂದ ಮೇಲೆ ಅವತರಿಸುವನು. ಹೀಗೆ, ಅವನ ಅವತಾರಗಳೆಷ್ಟೋ\! ಒಂದೊಂದು ಅವತಾರಕ್ಕೂ ಉದ್ದೇಶವಿದೆ. ಅದಕ್ಕೆ ತಕ್ಕಂತೆ ಅವತಾರವಾಗುವುದು. ಪೂರ್ಣಾವತಾರಗಳು ಕೆಲವು. ಅಂಶಾವತಾರಗಳು ಕೆಲವು. ವಿಭವಾವತಾರಗಳು ಅನೇಕ. ಎಲ್ಲವನ್ನೂ ಅರಿತುಕೊಳ್ಳುವುದಕ್ಕೆ ಸಾಧ್ಯವೇ ಇಲ್ಲ. ಯಾವುದು ಭಗವಂತನಿಗೆ ಹಳೆಯ ಅವತಾರ, ಹಿಂದಿನ ಅವತಾರ, ಮೊದಲ ಅವತಾರ, ಪುರಾತನವಾದ ಅವತಾರ ಎಂದು ಹೇಳುವುದು ಸಾಧ್ಯವೇ? 



ಎಳೆಯ ವಯಸ್ಸಿನವನಾಗಿ ಶಂಖವನ್ನೂದಿ’ – ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿ, ನಂದಗೋಕುಲದಲ್ಲಿ ಗೋವಳರ ನಡುವೆ ತಾನೂ ಗೋವಳನಂತೆ ಬೆಳೆಯುತ್ತಿದ್ದ. ಆಘ, ಎಳೆಯ ವಯಸ್ಸಿನವದಾಗಲೇ, ಇತರ ಗೋವಳಬಾಲಕರ ಸಂಗಡ, ದನಕರುಗಳನ್ನು ಮೇಯಿಸುವ ನೆಪಮಾದಿಕೊಂಡು, ಕಾಡಿಗೆ ಹೋಗಿ ಬರುತ್ತಿದ್ದ. ತನ್ನಲ್ಲಿದ್ದ ಶಂಖವನ್ನೂದಿ ದನಕರುಗಳನ್ನು ಒಟ್ಟುಗೂಡಿಸುತ್ತಿದ್ದ. 



“ರಾಜರ ಸಂಧಿದೂತನಾದ’ – ಶ್ರೀಕೃಷ್ಣನೇ ದೊಡ್ಡವನಾದಾಗ, ಪಾಂಡವ ಕೌರವರನಡುವೆ ಬಂದ ಜಗಳದಲ್ಲಿ, ಪಾಂಡವರ್ ಪಕ್ಷಪಾತಿಯಾಗಿ, ಅವರ ಕಡೆಯ ರಾಜದೂತನಾಗಿ ಕೌರವರ ಬಳಿ ಸಂಧಿ ನಡೆಸಿದ. ಅದರಿಂದ ಫಲವಾಗದೆ ಹೋದ್ದರಿಂದ, ತಾನೇ ಪಾಂಡವರ ಕಡೆಅರ್ಜುನನ ಸಾರಥಿಯಾಗಿ, ಮಹಾಭಾರತ ಯುದ್ಧದಲ್ಲಿ ಪಾಂಡವರಿಗೆ ಜಯಗಳಿಸಿಕೊಟ್ಟನು. 



“ಅವನ ಊರನ್ನು ಹೇಳಬಲ್ಲವರು ಹೇಳಿರಿ” – ಭಗವಂತನು ಶ್ರೀಕೃಷ್ಣನಾಗಿದ್ದಾಗಲೇ, ಹುಟ್ಟಿದ್ದು ಒಂದುಕಡೆ, ಬೆಳೆದದ್ದು ಮತ್ತೊಂದು ಕಡೆ. ಅನಂತರ ವಾಸಮಾಡುತ್ತಿದ್ದದ್ದು ಮತ್ತೊಂದು ಕಡೆ. ಆದ್ದರಿಂದ, ಅವನ ಊಅನ್ನು ಯಾವುದೆನ್ನೋಣ\! 



ಭಗವಂತನು ಪರಮಪದದಲ್ಲಿರುತ್ತಾನೆಂದು ಹೇಳುತ್ತಾರೆ. ಪಾಲ್ಗಡಲಲ್ಲಿ ಶೇಷಶಯನನಾಗಿರುತ್ತಾನೆ ಎನ್ನುತ್ತಾರೆ. ಅರ್ಚಾವತಾರಿಯಾಗಿ ಅನೇಕಾನೆಕ ದಿವ್ಯಕ್ಷೇತ್ರಗಳಲ್ಲಿ ನೆಲಸಿದ್ದಾನೆ ಎನ್ನುತ್ತಾರೆ. ಅವನು ಸರ್ವಾಂತರ್ಯಾಮಿ. ಆದ್ದರಿಂದ ಎಲ್ಲೆಲ್ಲೂ ಇದ್ದಾನೆ ಎನ್ನುತ್ತಾರೆ. ಆದ್ದರಿಂದ ಅವನ ಊರು ಯಾವುದಿರಬಹುದು? ಹೇಳಲು ಸಾಧ್ಯವೇ? ಎಲ್ಲರ ಅಂತರಂಗವಾಸಿಯಾದವನ ಊರನ್ನು ಇದೇ ಎಂದು ಹೇಳಬಲ್ಲವರು ಯಾಋ? 



ಮಗಳನ್ನು ಕಳೆದುಕೊಂಡ ತಾಯಿ ಹೇಳುತ್ತಾಳೆ: “ನನ್ನ ಮಗಳನ್ನು ಕರೆದೊಯ್ದವನ ಜನ್ಮ ಯಾವುದೋ? ಅವನ ಊರು ಯಾವುದೋ? ಏನೂ ತಿಳಿಯದು. ಯಾರಾದರೂ ತಿಳಿದಿದ್ದರೆ ಹೇಳಿ, ಅವನನ್ನು ’ಮಾಧವ’ \(ಲಕ್ಷ್ಮೀಪತಿ\) ಎನ್ನುತ್ತಾರೆ. ಅವನನ್ನು ಹಿಂಬಾಲಿಸಿ ನನ್ನ ಮಗಳು ಸಂತೋಷದಿಂದ ಹೊರಟುಹೋದಳಲ್ಲ. ಅವರೇನು ವಿಶಾಲವಾದ ತಟಾಕಗಳಿಂದಲೂ, ಸುಮ್ದರವಾದ ತೋಪುಗಳಿಂದಲೂ ಸುತ್ತುವರಿದಿರುವ ತಿರುವಾಲಿಕ್ಷೇತ್ರವನ್ನೇ ಸೇರಿದರೋ? 



೫. ತಾಯೆನೈಯೆನ್ ಱಿರಙ್ಗೂಳ್ ತಡನ್ದೋಳಿ ತನಕ್ಕಮೈನ್ದ,

ಮಾಯನೈ ಮಾದವನೈ ಮದಿತ್ತೆನ್ನೈಯಹನ್ ಱ, ವಿವಳ್,

ವೇಯನತೋಳ್ ವಿಶಿಱಿಪ್ಪೆಡೈಯೆನ್ನ ಮೆನನಡನ್ದು,

ಪೋಯಿನ ಪೂಙ್ಗೊಡಿಯಾಳ್ ಪುನಲಾಲಿ ಪುಹುವರ್ ಕೊಲೋ? 



ತಾಯ್ ಎನ್ ಱು = ತಾಯಿ ಎಂದು, ಇಱಙ್ಗಾಳ್ = ಕನಿಕರಗೊಳ್ಳುವುದಿಲ್ಲ, ತಡ ತೋಳಿ = ವಿಶಾಲವಾದ \(ಉದ್ದನಾದ\) ತೋಳುಗಳುಳ್ಳವಳು, ತನಕ್ಕು = ತನಗೆ, ಅಮೈನ್ದ = ತಕ್ಕ, ಮಾಯನೈ = ಮಾಯನನ್ನು, ಮಾದವನೈ = ಶ್ರೀಪತಿಯಾದ ಸರ್ವೇಶ್ವರನನ್ನು, ಮದಿತ್ತು = ಆಶೆಪಟ್ಟು \(ಕೊಂಡಾಡುತ್ತಾ\), ಎನ್ನೈ = ನನ್ನನ್ನು, ಅಹನ್ ಱ = ಅಗಲಿದ,, ಇವಳ್ = ಇವಳು, ವೇಯ್ ಅಗ = ಬೆತ್ತದ ಹಾಗೆ ಇರುವ, ತೋಳ್ = ತೋಳನ್ನು, ವಿಶಿಱಿ = ಬೀಸುತ್ತಾ, ಪೆಡೈ ಅನ್ನಮ್ ಎನ್ = ಹೆಣ್ಣುಹಂಸವೆಂಬಂತೆ, ನಡನ್ದು = ನಡೆದು, ಓಯಿನ = ಹೋಗುವ, ಪೂ ಕೊಡಿಯಾಳ್ = ಸುಂದರವಾದ ಬಳ್ಳಿಯಂಥವಳು,ಪುನಲ್ ಆಲಿ = ನೀರನೆಲೆಗಳಿಂದ ಶೋಭಿಸುವ ತಿರುವಾಲಿಕ್ಷೇತ್ರವನ್ನು, ಪುಹುವರ್ ಕೊಲೋ = ಪ್ರವೇಶಿಸುವರೋ ಹೇಗೋ\! 



ತಾಯಿ ಎಂಬ ಕನಿಕರವಿಲ್ಲ. ವಿಶಾಲವಾದ \(ಉದ್ದನಾದ\) ತೋಳುಗಳುಳ್ಳವಳು ತನಗೆ ಅನುರೂಪನಾದ \(ತಕ್ಕ\) ಮಾಯನನ್ನು, ಶ್ರೀಪತಿಯಾದ ಸರ್ವೇಶ್ವರನನ್ನು ಆಶೆಪಟ್ಟು \(ಕೊಂಡಾಡುತ್ತಾ\), ನನ್ನನ್ನು ಅಗಲಿದ ಇವಳು, ಬೆತ್ತದ ಹಾಗೆ ಇರುವ ತೋಳುಗಳನ್ನು ಬೀಸುತ್ತಾ ಹೆಣ್ಣು ಹಂಸದಂತೆ \(ಹಂಸದ ದಂಪತಿಗಳಂತೆ\) ನಡೆದು ಹೋಗುವ ಸುಂದರವಾದ ಬಳ್ಳಿಯಂಥವಳು ನೀರನೆಲೆಗಳಿಂದ ಶೋಭಿಸುವ ತಿರುವಾಲಿಕ್ಷೇತ್ರವನ್ನು ಪ್ರವ್ಶಿಸುವರೋ ಹೇಗೋ? 



ಮಗಳನ್ನು ಕಳೆದುಕೊಂಡ ತಾಯಿ ತನ್ನ ಸಂಕಟವನ್ನು ತೋಡಿಕೊಳ್ಳುತ್ತಾಳೆ: ನನ್ನ ಮಗಳು ಸುಂದರವಾದ ಬಳ್ಳಿಯಂಥವಳು. \(ಬೆತ್ತದಂತೆ\) ಉದ್ದವಾದ ಸರಳವಾದ\) ತೋಳುಗಳನ್ನುಳ್ಳವಳು. ತನಗೆ ಅನುರೂಪನಾದ ಪತಿಗಾಗಿ ಅವಳು ಇದುವರೆಗೆ ಹಾತೊರೆಯುತ್ತಿದ್ದಳು. ಅದ್ಭುತಕಾರಿಯಾದ ’ಮಾಯನ್’ ಎನ್ನಿಸಿಕೊಳ್ಳುವ ಮಾಧವನು ದೊರೆತನೋ ಇಲ್ಲವೋ, ಆ ಕೂಡಲೇ ಅವನ ಜೊತೆಯಲ್ಲಿ ನಿರ್ಯೋಚನೆಯಿಂದ ದೊರೆತನೋ ಇಲ್ಲವೋ, ಆ ಕೂಡಲೇ ಅವನ ಜೊತೆಯಲ್ಲಿ ನಿರ್ಯೋಚನೆಯಿಂದ ಹೊರಟೇಹೋದಳಲ್ಲ\! ಇದುವರೆಗೆ ಅವಳನ್ನು ಸಾಕಿ ಸಲಹಿ, ಪ್ರೀತಿಯಿಂದ ನೋಡಿಕೊಂಡ ಅವಳ ತಾಯಿಯನ್ನೇ ಮರೆತುಬಿಡುವುದೇ? ತಾಯಿ ಈಗ ಎಷ್ಟು ಸಂಕಟಪಡುತ್ತಿದ್ದಾಳೋ ಹೇಗೋ ಎಂಬ ಯೋಚನೆಬೇಡವೇ? ತಾಯಿಯ ವಿಷಯದಲ್ಲಿ ಕನಿಕರವಾದರೂ ಬೇಡವೇ? ಅವಳು ತನ್ನ ಉದ್ದವಾದ ಕೈಗಳನ್ನು ಬೀಸುತ್ತಾ, ಹಂಸದಂತೆ ನಡೆಯುತ್ತಾ, ತನ್ನ ನಲ್ಲನ ಜೊತೆಯಲ್ಲಿ ಆನಂದದಿಂದ ಹೊರಟು ಹೋದಳಲ್ಲ\! ಅವರೇನು ತಿರುವಾಲಿಕ್ಷೇತ್ರವನ್ನು ಪ್ರವೇಶಿಸಿದರೋ ಹೇಗೋ? ಅವಳ ವಿಷಯವೇ ನನಗೆ ತಿಳಿಯಲಿಲ್ಲವಲ್ಲ\! 



೬. ಎನ್ ತುಣೈಯೆನ್ ಱಿಡುತ್ತೇಱ್ ಕಿಱೈಯೇನುಮಿರಙ್ಗಿಟ್ರಿಲಳ್,

ತನ್ ತುಣೈಯಾಯವೆನ್ದನ್ ತನಿಮೈಕ್ಕುಮಿರಙ್ಗಿಟ್ರಿಲಳ್,

ವನ್ ತುಣೈವಾನವರ್ ಕ್ಕಾಯ ವರಮ್ ಶೆಟ್ರರಙ್ಗತ್ತು ಱೈಯುಮ್,

ಇನ್ ತುಣೈವನೊಡುಮ್ ಪೋಯ್ ಎೞಿಲಾಲಿ ಪುಹುವರ್ ಕೊಲೋ? 



ಎನ್ ತುಣೈವನೊಡುಮ್ ಪೋಯ್ ಎೞಿಲಾಲಿ ಪುಹುವರ್ ಕೊಲೋ? ಎಡುತ್ತೇಱ್ ಕು = ಎತ್ತಿ ಆಡಿಸಿ ಬೆಳೆಸಿದ ನನ್ನ ವಿಷಯದಲ್ಲಿ, ಇಱೈಯೇನುಮ್ = ಎಳ್ಳಷ್ಟಾದರೂ, ಇರಙ್ಗಿಟ್ರಿಲಳ್ = ಕನಿಕರಗೊಳ್ಳಲಿಲ್ಲ. ತನ್ ತುಣೈ ಆಯ = ತನಗೆ ಜೊತೆಯಾದ, ಎನ್ ತನ್ = ನನ್ನ, ತನಿಮೈಕ್ಕೂಮ್ = ಒಂಟಿತನಕ್ಕೂ, ಇರಙ್ಗಿಟ್ರಿಲಳ್ = ಕನಿಕರಗೊಳ್ಳಲಿಲ್ಲ, ವಾನವರ್ ಕು= ದೇವತೆಗಳಿಗೆ, ವಲ್ ತುಣೈಆಯ್ = ಬಲಿಷ್ಠ \(ಶಕ್ತಿಪೂರ್ಣ\) ಜೊತೆಗಾರನಾಗಿ, ವರಮ್ ಶೆಟ್ರು = ವರಗಳನ್ನು ಪಡೆದವನನ್ನು ಕೊಂದು, ಅರಙ್ಗತ್ತು = ದೇವಾಲಯದಲ್ಲಿ, ಉಱೈಯುಮ್ = ಪವಡಿಸಿರುವ, ಇನ್ = ಇನಿದಾದ, ತುಣೈವನೊಡುಮ್ = ಜೊತೆಗಾರನೊಡನೆ, ಪೋಯ್ = ಹೋಗಿ, ಎೞಿಲ್ ಆಲಿ = ಸುಂದರವಾದ ತಿರುವಾಲಿ ಕ್ಷೇತ್ರವನ್ನು, ಪುಹುವರ್ ಕೊಲೋ = ಪ್ರವೇಶಿಸುವರೋ ಹೇಗೋ? 



ನನಗೆ ಜೊತೆ ಎಂದು ಎತ್ತಿ ಆಡಿಸಿ ಬೆಳೆಸಿದ ನನ್ನ ವಿಷಯದಲ್ಲಿ ಎಳ್ಳಷ್ಟಾದರೂ ಕನಿಕರವಿಲ್ಲದವಳಾಗಿದ್ದಾಳೆ. ತನಗೇ ಜೊತೆಯಾಗಿದ್ದ ನನ್ನ ಒಂಟಿತನಕ್ಕೂ ಕನಿಕರಗೊಳ್ಳದವಳಾಗಿದ್ದಾಳೆ. ದೇವತೆಗಳಿಗೆ ಸಮರ್ಥನಾದ ಜೊತೆಗಾರನಾಗಿ ವರಗಳನ್ನು ಪಡೆದವನನ್ನು ಕೊಂದು ಶ್ರೀರಂಗದ ದೇವಾಲಯದಲ್ಲಿ ಪವಡಿಸಿರುವ ಇನಿದಾದ ಜೊತೆಗಾರನೊಡನೆ ಹೋಗಿ, ಸುಂದರವಾದ ತಿರುವಾಲಿಕ್ಷೇತ್ರವನ್ನು ಪ್ರವೇಶಿಸುವರೋ ಹೇಗೋ? 



ಮಗಳನ್ನು ಕಳೆದುಕೊಂಡ ತಾಯಿ ತನ್ನ ಸಂಕಟವನ್ನು ಹೇಳಿಕೊಳ್ಳುತ್ತಾಳೆ. ತಾಯಿಮಗಳ ಸಂಬಂಧ ಯಾರಿಗೆ ತಿಳಿಯದು? ನನಗೆ ಅವಳು \(ನನ್ನ ಮಗಳು\) ಸಂಗಾತಿಯಾಗಿರುವಳೆಂದು ನಾನು ಭಾವಿಸಿಕೊಂಡಿದ್ದೆ. ಅದಕ್ಕಾಗಿ ಅವಳನ್ನು ಪ್ರೀತಿಯಿಂದ ಎತ್ತಿ, ಆಡಿಸಿ, ಬೆಳೆಸಿದೆ. ಈ ನನ್ನ ಪ್ರೀತಿಗೋಸ್ಕರವಾಗಿ ಆದರೂ ಅವಳಿಗೆ ನನ್ನಲ್ಲಿ ಕನಿಕರವಿರಬೇಕಲ್ಲವೇ? ಅವಳಿಗೂ ನಾನು ಜೊತೆಗಾರಳಲ್ಲವೇ? ಅವಳು ನನ್ನನ್ನು ಬಿಟ್ಟು ಹೊರಟರೆ, ನಾನು ಒಂಟಿಯಾಗುವುದಿಲ್ಲವೇ? ಅದಕ್ಕಾಗಿಯಾದರೂ ನನ್ನಲ್ಲಿ ಅವಳಿಗೆ ಕನಿಕರವಿರಬೇಡವೇ? ದೇವತೆಗಳಿಗೆ ಉಪಕಾರಿಯಾಗಿ, ನಾನಾ ವರಗಳನ್ನು ಪಡೆದು ಬೀಗುತ್ತಿದ್ದ ರಾವಣನನ್ನು ಕೊಂದು ಹಾಕಿದ ಪರಮ ಸಮರ್ಥನಾದ ಸರ್ವೇಶ್ವರನಜೊತೆ ಅವನಿಗೆ ಲಭಿಸಿತೋ ಇಲ್ಲವೋ ಅವಳು ಹಿಂದಿನದೆಲ್ಲವನ್ನೂ ಮರೆತುಬಿಡುವುದೇ? ಎಲ್ಲ ಆಸಕ್ತಿಗಳನ್ನೂ ತ್ಯಜಿಸಿಬಿಡುವುದೇ? ತನ್ನ ಇನಿಯನೊಡನೆ ಹೊರಟೇಬಿಟ್ಟಳಲ್ಲ\! ಅವರು ಸುಂದರವಾದ ತಿರುವಾಲಿಕ್ಷೇತ್ರವನ್ನು ಪ್ರವೇಶಿಸಿದರೋ ಹೇಗೋ?



೭. ಅನ್ನೈಯುಮತ್ತನು ಮೆನ್ಱಡಿಯೋಮುಕ್ಕಿರಙ್ಗಿಟ್ರಿಲಳ್,

ಪಿನ್ನೈತನ್ ಕಾದಲನ್ ತನ್ ಪೆರುನ್ದೋಳ್ ನಲಮ್ ಪೇಣಿನಳಾಲ್,

ಮಿನ್ನೈಯುಮ್ ವಂಜಿಯೈಯುಮ್ ವೆನ್ ಱಿಲಙ್ಗು ಮಿಡೈಯಾಳ್ ನಡನ್ದು,

ಪುನ್ನೈಯು ಮನ್ನಮುಂಜೂಳ್ ಪುನಲಾಲಿಪುಹುವರ್ ಕೊಲೋ? 



ಅನ್ನೈಯೌಮ್ = ಅತ್ತನುಮ್ ಎನ್ ಱು = ತಾಯಿಯೂ, ತಂದೆಯೂ, ಎಂದು, ಅಡಿಯೋಮುಕ್ಕು = ನಮಗೆ, ಇರಙ್ಗಿಟ್ರಿಲಳ್ ಕನಿಕರಗೊಳ್ಳುವುದಿಲ್ಲ, ಪಿನ್ನೈತನ್ = ನಪ್ಪಿನ್ನೈದೇವಿಯ, ಕಾದಲನ್ ತನ್ = ಪ್ರಿಯತಮನ, ಪೆರುತೋಳ್ = ದೊಡ್ಡ ತೋಳಿನ, ನಲಮ್ = ಸುಖವನ್ನು, ಪೇಣಿನಲ್ ಆಲ್ = ಆಶಿಸಿದಳು. ಅಯ್ಯೋ ಮಿನ್ನೈಯುಮ್ = ಮಿಂಚಿನಬಳ್ಳಿಯನ್ನೂ, ವಂಜಿಯೈಯುಮ್ = ಬೆತ್ತದ ಬಳ್ಳಿಯನ್ನೂ, ವೆನ್ ಱು= ಜಯಿಸಿ, ಇಲಙ್ಗಮ್ = ಬೆಳಗುವ, ಇಡೈಯಾಳ್ = ನಡುವುಳ್ಳವಳು. ನಡನ್ದು = ನಡೆದು, ಪುನ್ನೈಯುಮ್ = ಹೊನ್ನೆಮರಗಳೂ ಅನ್ನಮುಮ್ = ಹಂಸಗಳೂ, ಶೂೞ್ = ಸುತ್ತುವರಿದಿರುವ, ಪುನಲ್ ಆಲಿ = ಪ್ರವೇಶಿಸುವರೋ ಹೇಗೋ? 



ಅಯ್ಯೋ, ತಾಯಿ ತಂದೆ ಎಂದು ದೀನರಾದ ನಮಗೆ ಕನಿಕರಗೊಳ್ಳುವುದಿಲ್ಲ. ನಪ್ಪಿನೈದೇವಿಯ ಪ್ರಿಯತಮನ ದೊಡ್ಡ ತೋಳಿನ ಸುಖವನ್ನು ಆಶಿಸಿದವಳಲ್ಲ. ಮಿಂಚಿನಬಳ್ಳಿಯನ್ನೂ ಬೆತ್ತದ ಬಳ್ಳಿಯನ್ನೂ ಜಯಿಸಿ ಶೋಭಿಸುವ ನಡುವುಳ್ಳವಳು ನಡೆದು ಹೊನ್ನೆಮರಗಳೂ ಹಂಸಗಳೂ ಸುತ್ತುವರಿದಿರುವ ಪವಿತ್ರತೀರ್ಥಗಳ ತಿರುವಾಲಿಕ್ಷೇತ್ರವನ್ನು ಪ್ರವೇಶಿಸುವರೋ ಹೇಗೋ? 



ತನ್ನ ಮಗಳನ್ನು ಕಳೆದುಕೊಂಡ ತಾಯಿ ಹಲುಬುತ್ತಾಳೆ:- ನಪ್ಪಿನ್ನೈದೇವಿಯ ಪ್ರಿಯತಮನಾದ ಶ್ರೀಕೃಷ್ಣನೆಂಬ ಸರ್ವೇಶ್ವರನ ಔದಾರ್ಯದಿಂದ ತುಂಬಿದ ದೊಡ್ಡ ತೋಳುಗಳಿಗೆ ನನ್ನಮಗಳು ಆಶೆಪಟ್ಟಳು. ಅವುಗಳ ಆಶ್ರಯದೊರೆಯಿತೋ ಇಲ್ಲವೋ ಅವಳು, ’ತಾಯಿ ತಂದೆ’ ಎಂದು ನಮ್ಮ ಮೇಲೆ ಕನಿಕರವನ್ನೂ ತೊಡೆದು ಹಾಕಿ, ಅವನೊಡನೆ ಆನಂದದಿಂದ ಹೊರಟುಹೋದಳಲ್ಲ\! ಮಿಂಚಿನಬಳ್ಳಿಗಿಂತಲೂ, ಬೆತ್ತದಬಳ್ಳಿಗಿಂತಲೂ ಹೆಚ್ಚಾಗಿ ಬಳುಕುವ ಸೊಂಟದ ಸೊಬಗುಳ್ಳವಳು, ನನ್ನ ಮಗಳು\! ತನ್ನ ನಲ್ಲನೂ ಅವಳು ಕೂಡಿಕೊಂಡು ಆನಂದದಿಂದ, ಎಲ್ಲವನ್ನೂ ಮರೆತು ನಡೆದು ಹೊರಟೇಹೋದಳಲ್ಲ\! ಹೊನ್ನೆಮರಗಳಿಂದಲೂ, ಹಂಸಗಳು ವಿಹರಿಸುವ ವಿಶಾಲವಾದ ಬಯಲುಗಳಿಂದಲೂ ಪವಿತ್ರತೀರ್ಥಗಳಿಂದಲೂ ಸುತ್ತುವರಿದಿರುವ ತಿರುವಾಲಿಕ್ಷೇತ್ರವನ್ನು ಅವರು ಪ್ರವೇಶಿಸುವರೋ? 



೮. ಮುಟ್ರಿಲುಮ್ ಪೈಙ್ಗಿಳಿಯುಮ್ ಪನ್ತುಮೂಶಲುಮ್ ಪೇಶಿ ಹಿನ್ ಱ,

ಶಿಟ್ರಿಲ್ ಮೆನ್ ಪೂವೈಯುಮ್ ವಿಟ್ಟಹನ್ ಱ ಶೆೞುಙ್ಗೋದೈ ತನ್ನೈ,

ಪೆಟ್ರಿಲೇನ್ ಮುಟ್ರಿ ೞೈಯೈಪ್ಪಿಱಪ್ಪಿಲಿ ಪಿನ್ನೇ ನಡನ್ದು,

ಮಟ್ರೆಲ್ಲಾಮ್ ಕೈತೊಳಿಪ್ಪೋಯ್ ವಯಲಾಲಿ ಪುಹುವರ್ ಕೊಲೋ? 



ಮುಟ್ರಿಲುಮ್ = \(ಅವಳ\) ಮುಚ್ಚಲನ್ನೂ, ಪೈಙ್ಗಿಳಿಯುಮ್ = ಹಸುರುಗಿಣಿಯನ್ನೂ, ಪನ್ದುಮ್ = ಆಟದ ಚೆಂಡನ್ನೂಊಶಲುಮ್ = ಉಯ್ಯಾಲೆಯನ್ನೂ, ಪೇಶಿಹಿನ್ ಱ = ಮಾತನಾಡುವ, ಶಿಟ್ರಿಲ್ = ಪಂಜರದ, ಮೆನ್= ಮೃದುವಾದ = ಬಿಟ್ಟು ಅಗಲುವ, ಶೆಱು = ಸುಂದರವಾದ, ಕೋದೈ ತನ್ನೈ = ಹೂವಿನ ಹಾರದಂತೆ ಇರುವವಲು \(ಸುಂದರವಾದ ಗೋದಾದೇವಿಯಂತೆ ಇರುವವಳು\), ಪೆಟ್ರಿಲೇನ್ = ನಾನು ಹತ್ತಿಲ್ಲ, ಮುಟೃ = ಸಂಪೂರ್ಣವಾಗಿ, ಇೞೈಯೈ = ಆಭರಣಭೂಷಿತಳಾಗಿ, ಮಟ್ರು = ಇತರ, ಎಲ್ಲಾಮ್ = ಎಲ್ಲರೂ, ಕೈತೊೞಿ = ಕೈಮುಗಿಯುವ, ಪಿಱಪ್ಪಿಲಿ ಪಿನ್ನೇ = ಹುಟ್ಟಿಲ್ಲದವನ ಹಿಂದೆ, ನಡನ್ದು = ನಡೆದು ಪೋಯ್ = ಹೋಗಿ, ವಯಲ್ ಆಲಿ = ಬಯಲುಗಳ ತಿರುವಾಲಿ ಕ್ಷೇತ್ರವನ್ನು, ಪುಹುವರ್ ಕೊಲೋ = ಪ್ರವೇಶಿಸುವರೋ ಹೇಗೋ? 



ಮುಚ್ಚಲನ್ನೂ, ಹಸುರುಗಿಣಿಯನ್ನೂ, ಆಟದ ಚೆಂಡನ್ನೂ, ಉಯ್ಯಾಲೆಯನ್ನೂ, ಮಾತನಾಡುವ ಪಂಜರದ ಮೃದುವಾದ ಹಕ್ಕಿಯನ್ನೂ ಬಿಟ್ಟು ಅಗಲುವ ಸುಂದರವಾದ ಗೋದಾದೇವಿಯಂತೆ \(ಹೂವಿನ ಹಾರದಂತೆ\)ಇರುವ ಇವಳು, ಸಂಪೂರ್ಣವಾಗಿ ಆಭರಣಭೂಷಿತಳಾಗಿ, ನಾನು ಹೆರದೇ ಇರುವವಳು, ಇತರ ಎಲ್ಲರೂ ಕೈಮುಗಿಯುವ ಹುಟ್ಟಿಲ್ಲದವನ ಹಿಂದೆ ನಡೆದುಹೋಗಿ, ಬಯಲುಗಳ ತಿರುವಾಲಿಕ್ಷೇತ್ರವನ್ನು ಪ್ರವೇಶಿಸಿದರೋ ಹೇಗೋ? 



ಮಗಳನ್ನು ಕಳೆದುಕೊಂಡ ತಾಯಿ ಹಲುಬುತ್ತಾಳೆ: ಮುಚ್ಚಲು, ಚೆಂಡು, ಉಯ್ಯಾಲೆ – ಇವುಗಳು ಚಿಕ್ಕಂದಿನಿಂದಲೂ ಇವಳು ಆಟವಾಡಿಕೊಳ್ಳುತ್ತಿದ್ದ ವಸ್ತುಗಳು. ಹಸುರುಗಿಣಿಯೂ ಮುದ್ದುಮುದ್ದಾಗಿ ಮಾತನಾಡುವ ಪಂಜರದ ಹಕ್ಕಿಯೂ ಇವಳನ್ನು ಎಡೆಬಿಡದ ಸಂಗಾತಿಗಳಿದ್ದಂತೆ. ಅವುಗಳೆಲ್ಲವನ್ನೂ ತೊರೆದು ಇವಳು ಹೊರಟೇ ಹೋದಳಲ್ಲ\! ಅವುಗಳ ಮೇಲಣ ಆಸಕ್ತಿ ಇವಳನ್ನು ತಡೆಯಾಲ್ಲವೇ? ನನ್ನನ್ನೂ ಇವಳು ಹಾಗೆಯೇ ತಳ್ಳಿಹಾಕಿ ಹೊರಟುಹೋದಳಲ್ಲ\! ನನ್ನ ಮೇಲೆ ಇವಳಿಗೆ ತಾಯಿ ಎಂಬ ಮಮತೆ ಇರುವುದಕ್ಕೆ ನಾನೇನು ಇವಳನ್ನು ಹಡೆದೆನೇ? ಎಳೆಯ ಕಂಸನಿಮ್ದ ಇವಳನ್ನು ಸಾಕಿ ಸಲಹಿದೆನೇ? ಬೆಳಸಿ ದೊಡ್ಡವಳನ್ನಾಗಿ ಮಾಡಿದೆನೇ? ಸುಂದರಿಯಾದ ಗೋದಾದೇವಿಯಂತೆ ಇವಳೂ ಅಯೋನಿಜೆಯೇ ಆಗಿರಬಹುದಲ್ಲವೇ? ಅವಳಂತೆಯೇ ಅಪರೂಪವಾದ ತನ್ನ ಗಂಡನನ್ನು ಹುಡುಕಿ ನಿಶ್ಚಯಿಸಿಕೊಂಡು ಇವಳೂ ಹೊರಟುಬಿಟ್ಟಳಲ್ಲ\! ಸುಂದರವಾದ ಪರಿಮಳಭರಿತವಾದ ಹೂವಿನಹಾರದಂತೆ ತನ್ನನ್ನು ತನ್ನ ಪ್ರಿಯನಿಗೆ ಅರ್ಪಿಸಿಕೊಂಡು ಬಿಟ್ಟಳಲ್ಲ\! ಎಲ್ಲ ಆಭರಣಗಳನ್ನೂ ಧರಿಸಿ, ಸಂಪೂರ್ಣವಾಗಿ ಅಲಂಕರಿಸಿಕೊಂಡು ಇದುವರೆಗಿನ ಸಂಬಂಧಗಳನ್ನೆಲ್ಲಾ ತೊಲಗಿಸಿ, ’ಹುಟ್ಟು’ ಎಂಬುದೇ ಇಲ್ಲದವನೂ, ಎಲ್ಲರಿಂದಲೂ ಕೈಮುಗಿಸಿಕೊಳ್ಳುವವನೂ ಆದ ತನ್ನ ಪ್ರಿಯತಮನನ್ನು ಹಿಂಬಾಲಿಸಿ, ಅವನೊಡನೆ ಹೊರಟೇಹೋದಳು\! ದಂಪತಿಗಳಿಬ್ಬರೂ ನಡೆದು ಹೋದರು. ಅವರು ತಿರುವಾಲಿಕ್ಷೇತ್ರವನ್ನು ಪ್ರವೇಶಿಸಿದರೋ? 



೯. ಕಾವಿಯಙ್ಗಣ್ಣಿಯೆಣ್ಣಿಲ್ ಕಡಿಮಾ ಮಲರ್ ಪ್ಪಾವೈಯೊಪ್ಪಾಳ್,

ಪಾವಿಯೇನ್ ಪೆಟ್ರಮೈಯಾಲ್ ಪಣೈತ್ತೋಳಿಪರಕ್ಕೞಿನ್ದು,

ತೂವಿಶೇರನ್ನಮನ್ನ ನಡೈಯಾಳ್ ನೆಡುಮಾಲೊಡುಮ್ ಪೋಯ್,

ವಾವಿಯನ್ದಣ್ ಪಣೈಶೂೞ್ ವಯಲಾಲಿ ಪುಹುವರ್ ಕೊಲೋ? 



ಕಾವಿ = ಕನ್ನೈದಿಲೆ ಹೂವಿನಂತೆ, ಅಮ್ = ಸೊಬಗಿನ, ಕಣ್ಣಿ = ಕಣ್ಣುಗಳುಳ್ಳವಳು, ಎಣ್ಣಿಲ್ = ಯೋಚಿಸಿ ನೋಡಿದರೆ ಕಡಿ = ಪರಿಮಳಿಸುವ, ಮಾಮಲರ್ = ಸುಂದರವಾದ ತಾವರೆ ಹೂವಿನ, ಪಾವೈ = ಕನ್ನಿಕೆಯನ್ನು, ಒಪ್ಪಾಳ್ = ಹೋಲುತ್ತಾಳೆ, ಪಾವಿಯೇನ್ = ಪಾಪಿಷ್ಠೆಯಾದ ನಾನು, ಪೆಟ್ರಮೈಯಾಲ್ = ಹಡೆದದ್ದರಿಂದ, ಪಣೈತೋಳಿ = ಬಿದಿರಿನಂತೆ ಸರಳವಾದ ಉದ್ದನಾದ ತೋಳುಗಳನ್ನುಳ್ಳ ಅವಳು, ಪರಕ್ಕೞಿನ್ದು = ನಿಂದೆಗೆ ಗುರಿಯಾಗಿ, ತೂವಿ ಶೇರ್ ಅನ್ನಮ್ ಅನ್ನ = ರೆಕ್ಕೆಗಳನ್ನು ವಿಸ್ತರಿಸಿದ ಹಂಸದಂತೆ, ನಡೈಯಾಳ್ = ನಡಗೆಯುಳ್ಳ ಅವಳು, ನೆಡುಮಾಲ್ ಒಡುಮ್ ಪೋಯ್ = ಸರ್ವೇಶ್ವರನೊಡನೆ ಹೋಗಿ, ವಾವಿ = ಬಾವಿಗಳಿಂದಲೂ, ಅಮ್ = ಸುಂದಾವಾದ, ತಣ್ = ತಂಪಾದ, ಪಣೈ = ತಟಾಕಗಳಿಂದಲೂ, ಶೂೞ್ = ಸುತ್ತುವರಿದಿರುವ, ವಯಲ್ = ಗದ್ದೆಬಯಲುಗಳ, ಆಲಿ = ತಿರುವಾಲಿಕ್ಷೇತ್ರವನ್ನು, ಪುಹುವರ್ ಕೊಲೋ = ಪ್ರವೇಶಿಸುವರೋ ಹೇಗೋ? 



ಕನ್ನೈದಿಲೆ ಹೂವಿನಂತೆ ಸೊಬಗಿನ ಕಣ್ಣುಗಳುಳ್ಳವಳು. ಯೋಚಿಸಿ ನೋಡಿದರೆ, ಪರಿಮಳಿಸುವ ಸುಂದರವಾದ ತಾವರೆಹೂವಿನ ಕನ್ನಿಕೆಯನ್ನು ಹೋಲುತ್ತಾಳೆ. ಪಾಪಿಯಾದ ನಾನು ಹಡೆದದ್ದರಿಂದ್ ಬಿದಿರಿನಂತೆ ಸರಳವೂ ಉದ್ದವೂ ಆದ ತೋಳುಗಳನ್ನುಳ್ಳ ಅವಳು ನಿಂದೆಗೆ ಗುರಿಯಾಗಿ, ರೆಕ್ಕೆಗಳನ್ನು ವಿಸ್ತರಿಸಿರುವ ಹಂಸದಂತೆ ನಡೆದು, ಸರ್ವೇಶ್ವರನೊಡನೆ ಹೋಗಿ, ಬಾವಿಗಳಿಂದಲೂ ಸುಂದರವಾದ ತಂಪಾದ ತಟಾಕಗಳಿಂದಲೂ ಸುತ್ತುವರಿದಿರುವ ಗದ್ದೆ ಬಯಲುಗಳ ತಿರುವಾಲಿ ಕ್ಷೇತ್ರವನ್ನು ಪ್ರವೇಶಿಸುವರೋ ಹೇಗೋ? 



ಮಗಳನ್ನು ಕಳೆದುಕೊಂಡ ತಾಯಿ, ತನ್ನ ಮಗಳನ್ನು ಕುರಿತು ಹೆಮ್ಮೆಯಿಂದ ಹೇಳಿಕೊಳ್ಳುತ್ತಾಳೆ: ನನ್ನ ಮಗಳು ಪರಮ ಸುಂದರಿ. ಕನ್ನೈದಿಲೆಯಂತೆ ವಿಶಾಲವಾದ ಸೊಬಗಿನ ಕಣ್ಣುಳ್ಳವಳು. ಅವಳನ್ನು ಮನುಷ್ಯಜಾತಿಯವಳು ಎನ್ನಬಹುದೇ? ನಿಜವಾಗಿ ಯೋಚಿಸಿದರೆ, ಅವಳು ಪರಿಮಳಿಸುವ ಸೊಬಗಿನ ತಾವರೆಹೂವಿನಲ್ಲಿ ಹುಟ್ಟಿದ ಸಾಕ್ಷಾತ್ ಶ್ರೀದೇವಿಯೇ ಎನ್ನಿಸುತ್ತದೆ. ಅವಳ ಕೈಗಳು ಸರಳವಾದ ನೀಳವಾದವು. ನಾನು ಪಾಪಿ. ನನ್ನ ಹೊಟ್ಟೆಯಲ್ಲಿ ಹುಟ್ಟಿದ್ದರಿಂದ ಅವಳು ಅನ್ಯಾಯವಾಗಿ ಅಪವಾದಕ್ಕೆ ಗುರಿಯಾಗಬೇಕಾಯಿತಲ್ಲ\! ರೆಕ್ಕೆಗಳನ್ನು ಪಸರಿಸಿದ ರಾಜಹಂಸದಂತ ಅಪರೂಪವಾದ ನಡಗೆಯಿಂದ ನಡೆದು ಹೋದಳು. ಸರ್ವೇಶ್ವರನನ್ನು ವರಿಸಿ, ಅವನನ್ನೇ ಅನನ್ಯವಾಗಿ ಭಾವಿಸಿ, ಅವನ ಜೊತೆಯಲ್ಲಿ ನಡೆದುಹೋದಳು. ಸುಂದರವಾದ ಬಾವಿಗಳಿಂದಲೂ, ತಂಪಾದ ಸರೋವರಗಳಿಂದಲೂ, ವಿಶಾಲವಾದ ಗದ್ದೆಬಯಲುಗಳಿಂದಲೂ ಸುತ್ತುವರಿದಿರುವ ತಿರುವಾಲಿಕ್ಷೇತ್ರವನ್ನು ಅವರು ಪ್ರವೇಶಿಸಿದರೋ? 



ಆತ್ಮನಿಗೆ ಭಗವಂತನೊಡನೆಯೇ ಆಶ್ರಯ, ಅವನನ್ನೇ ಶರಣುಹೊಂದುವುದು, ಅವನೇ ಗತಿ, ಅವನ ಹೊರತು ಬೇರೆ ಕಾಪಾಡುವವರಿಲ್ಲ. ಅವನಲ್ಲಿ ಸದಾ ಕೂಡಿಕೊಂಡಿರಬೇಕೆಂದು ತವಕಿಸುವುದು ಮತ್ತು ಅವನ ಅಗಲಿಕೆಯಿಂದ ವ್ಯಥೆಪಡುವುದು – ಇವೇ ಮುಖ್ಯವಾದ ಗುಣಗಳು ಮತ್ತು ಗುರಿ. 



೧೦. ತಾಯ್ ಮನಮ್ ನಿನ್ ಱಿರಙ್ಗತ್ತನಿಯೇ ನೆಡುಮಾಲ್ ತುಣೈಯಾ,

ಪೋಯಿನ ಪೂಙ್ಗೊಡಿಯಾಳ್ ಪುನಲಾಲಿ ಪುಹುವರೆನ್ ಱು, 

ಕಾಯ್ ಶಿನವೇಱ್ ಕಲಿಯನೊಲಿಶೆಯ್ ತಮಿೞ್ಮಾಲೈಪತ್ತುಮ್,

ಮೇವಿಯ ನೆಂಜುಡೈಯಾರ್ ತಂಜಮಾವದು ವಿಣ್ಣುಲಹೇ. 



ತಾಯ್ = ತಾಯಿಯನ್ನು, ಮನಮ್ ನಿನ್ ಱು = ಮನಸ್ಸಿನಿಂದ \(ಮನಸಾರ\) ಇರಙ್ಗಿ = ದುಃಖಗೊಳಿಸಿ, ತನಿಯೇ = ಒಂಟಿಯಾಗಿಯೇ, ನೆಡುಮಾಲ್ ತುಣೈ ಆ = ಸರ್ವೇಶ್ವರನ ಜೊತೆಯಾಗಿ, ಪೋಯಿನ = ಹೋದ, ಪೂ ಕೊಡಿಯಾಲ್ = ಸುಂದರವಾದ ಬಳ್ಳಿಯಂಥವಳು, ಪುನಲ್ ಆಲಿ = ತೀರ್ಥಗಳ ತಿರುವಾಲಿಕ್ಷೇತ್ರವನ್ನು, ಪುಹುವರ್ ಎನ್ ಱು = ಪ್ರವೇಶಿಸುವರು ಎಂದು, ಕಾಯ್ ಚಿನಮ್ = \(ಎದುರಾಳಿಯನ್ನು\) ತಪಿಸುವಂಥ ಕೋಪವುಳ್ಳ, ವೇಲ್ ಕಲಿಯನ್ = ವೇಲಾಯುಧಧಾರಿಯಾದ, ಕಲಿಯನು, ಬಲಿಶೆಯ್ = ಹಾಡಿದ, ತಮಿೞ್ ಮಾಲೈ ಪತ್ತುಮ್ = ತಮಿಳಿನ ಹತ್ತು ಪಾಶುರ ಮಾಲೆಯನ್ನೂ, ಮೇವಿಯ = ಆಶಿಸುವ, ನೆಂಜು ಉಡೈಯಾರ್ = ಮನಸ್ಸುಳ್ಳವರು, ವಿಣ್ ಉಲಹೇ = ಪರಮಪದವನ್ನೇ ತಂಜಮ್ ಆವದು = ಪಡೆಯುವಂತಾಗುವುದು. 



ತಾಯಿಯನ್ನು ಮನಸಾರ ದುಃಖಗೊಳಿಸಿ, ಒಂಟಿಯಾಗಿಯೇ, ಸರ್ವೇಶ್ವರನ ಜೊತೆಯಾಗಿ ಹೋದ ಸುಂದರವಾದ ಬಳ್ಳಿಯಂಥವಳು ತೀರ್ಥಗಳ ತಿರುವಾಲಿಕ್ಷೇತ್ರವನ್ನು ಪ್ರವೇಶಿಸಿದರೆಂದು, ಎದುರಾಳಿಗಳನ್ನು ತಪಿಸುವಂಥ ಕೋಪವುಳ್ಳ ವೇಲಾಯುಧಧಾರಿಯಾದ ಕಲಿಯನು ಹಾಡಿದ ತಮಿಳಿನ ಹತ್ತು ಪಾಶುರಗಳ ಮಾಲೆಯನ್ನೂ ಆಶಿಸುವ ಮನವುಳ್ಳವರು ಪರಮಪದವನ್ನೇ ಪಡೆಯುವಂತಾಗುವುದು. 



ತಾಯಿಯ ಹೊಟ್ಟೆಯಲ್ಲಿ ಹುಟ್ಟಿ, ಬೆಳೆದು, ಕಡುಸುಂದರಿಯಾಗಿ, ತಾಯಿಯ ಕಣ್ಣೆದುರಿಗೆ, ಅವಳ ಆಶೆಗೆ ಅನುಗುಣವಾಗಿ, ಮತ್ತೊಂದು ಮನೆಯನ್ನು \(ಗಂಡನ ಮನೆಯನ್ನು\) ಹೊಕ್ಕು, ಅದನ್ನು ಬೆಳೆಸಬೇಕಾದದ್ದು ಮಗಳ ಕೆಲಸ. ಈ ಪಾಶುರದ ತಾಯಿಯನ್ನು ಅವಳ ಮಗಳು ಹಾಗೆ ಮಾಡದೆ, ಅವಳನ್ನು ಮರೆಯಲಾಗದ ದುಃಕಕ್ಕೆ, ಮನೋವ್ಯಥೆಗೆ ಈಡುಮಾಡಿದಳು. ಮಾನವಸಹಜವಾದ ಈ ಲೋಕದ ವ್ಯವಹಾರದಲ್ಲಿ ಅವಳು \(ಮಗಳು\) ತೊಡಗಲಿಲ್ಲ. ತನ್ನನ್ನು ಲಾಲಿಸಿ ಪಾಲಿಸಿದ ತಾಯಿ ಅನನ್ಯ ಪ್ರೇಮದಿಂದ ಅವನನ್ನು ಪಡೆದುಕೊಂಡಳು. ಒಂಟಿಯಾಗಿ ತಾಯಿಯ ಮನೆಯನ್ನು ಬಿಟ್ಟುಹೊರಟು, ತನ್ನಪ್ರಿಯತಮನಾದ ಸರ್ವೇಶ್ವರನ ಜೊತೆಯಲ್ಲಿ, ಸಂತೋಷದಿಂದ ನಡೆದು, ತಿರುವಾಲಿಕ್ಷೇತ್ರವನ್ನು ಅವನೊಡನೆ ಪ್ರವೇಶಿಸಿದಳು” – ಇದು ಈ ಹತ್ತು ಪಾಶುರಗಳ ಮಾಲೆಯ ವಿಷಯ. ಇದನ್ನು ಇನಿದಾದ ತಮಿಳು ಮಾತುಗಳಿಂದ, ವೇಲಾಯುಧಧಾರಿಯಾದ ಶತ್ರುಭಯಂಕರನಾದ ಕಲಿಯನು \(ತಿರುಮಂಗೈ ಆಳ್ವಾರರು\) ಹಾಡಿದ್ದಾನೆ. ಈ ಪಾಶುರಗಳನ್ನು ಮನಸಾರ ಆಶಿಸುವವರು ಪಾಶುರದ ’ಮಗಳಂ’ತೆಯೇ ಸರ್ವೇಶ್ವರನ ಪಾದಾಶ್ರಯವನ್ನು ಪಡೆಯುತ್ತಾರೆ. ಅವರಿಗೆ ಪರಮಪದವೇ ಪ್ರಾಪ್ತವಾಗುತ್ತದೆ. ಇದೇ ಈ ತಿರುಮೊೞಿಗೆ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*\*



ಅಡಿಯನಡೆ: ಕಳ್ ವನ್, ಅಂಜುವನ್, ಏದವನ್, ತಾಯ್, ಎನ್ ತುಣೈ, ಅನ್ನೈಯುಮ್, ಮುಟ್ರಲುಮ್, ಕಾವಿ, ತಾಯ್ ಮನಮ್, \(ನನ್ದಾವಿಳಕ್ಕೇ\) 



\*\*\*\*\*\*\*\*\*\*\*\*\*\*





ಪೆರಿಯ ತಿರುಮೊೞಿ ಮೂರನೆಯ ದಶಕ ಎಂಟನೆಯ ತಿರುಮೊೞಿ



ನನ್ದಾವಿಳಕ್ಕೇ



೧. ನನ್ದಾವಿಳಕ್ಕೇ\! ಅಳತ್ತಱ್ ಕರಿಯಾಯ್\!

ನರನಾರಾಣನೇ\! ಕರುಮಾಮುಹಿಲ್ಪೋ

ಲೆನ್ದಾಯ್\! ಎಮಕ್ಕೇಯರುಳಾಯೆನ

ನಿನ್ ಱಿಮೈಯೋರ್ ಪರವುಮಿಡಮ್, ಎತ್ತಿಶೈಯುಮ್

ಕನ್ದಾರಮನ್ದೇನಿಶೈಪಾಡಮಾಡೇ

ಕಳಿವಣ್ಡುಮಿೞಟ್ರನಿೞಲ್ ತುದೈನ್ದು,

ಮಣಿಮಾಡಾಕ್ಕೋಯಿಲ್ ವಣಙ್ಗೆನ್ ಮನನೇ. 



ನನ್ದಾವಿಳಕ್ಕೇ = ನಂದಾದೀಪವೇ, ಅಳತ್ತಱ್ ಕು = ಅಳೆಯುವುದಕ್ಕೆ, ಅರಿಯಾಯ್ = ಆಗದವನೇ, ನರನಾರಣನೇ = ನರನಾರಾಯಣನಾದವನೇ, ಕರು ಮಾಮುಹಿಲ್ = ಕರಿಯ ದೊಡ್ಡಮುಗಿಲಿನ, ಪೋಲ್ = ಹಾಗೆ ಇರುವ, ಎನಾಯ್ = ನನ್ನ ಸ್ವಾಮಿಯೇ, ಎಮಕ್ಕೇ = ನಮಗೇ, ಅರುಳಾಯ್ ಎನ = ಅನುಗ್ರಹಿಸಬೇಕು ಎಂದು ಹೇಳುತ್ತಾ, ನಿನ್ ಱ = ಇರುವ, ಇಮೈಯೋರ್ = ದೇವತೆಗಳು, ಪರವುಮ್ = ಹರಡುವ, ಇಡಮ್ = ಸ್ಥಳವಾಗಿ, ಎತ್ತಿ ಶೈಯಿಲುಮ್ = ಎಲ್ಲ ಕಡೆಗಳಿಂದಲೂ, ಕನ್ದಾರಮ್ = ದೇವಗಾಂಧಾರವೆಂಬ, ಅಮ್ = ಸುಂದರವಾದ, ತೇನ್ = ಮಧುರವಾದ, ಇಶೈ = ಗಾನವನ್ನು, ಪಾಡ = ಹಾಡಲು, ಮಾಡೇ = ಮಗ್ಗುಲಲ್ಲಿಯೇ, ಕಳಿವಣ್ಡು = ಮದಿಸಿದ ಸುಂದರವಾದ ದುಂಬಿಗಳು, ಮಿೞಟ್ರ = ಗಾನಮಾಡುತ್ತಿರುವ, ಮನ್ದಾರಮ್ = ಪಾರಿಜಾತ ವೃಕ್ಷಗಳು, ನಿೞಲ್ = ನೆರಳನ್ನು, ತುದೈನ್ದು = \(ಒತ್ತಾಗಿ\) ಹರಡಿ, ನಿನ್ ಱು = ನಿಂತು, ಮಣಮ್ = ಪರಿಮಳವನ್ನು, ಮಲ್ ಹುಮ್ = ತುಂಬುತ್ತಿರುವ, ನಾಙ್ಗಾರ್ = ತಿರುನಾಂಗೂರಿನಲ್ಲಿರುವ, ಮಣಿಮಾಡಕ್ಕೋಯಿಲ್ = ಮಣಿಮಾಡಕೋಯಿಲ್ ಕ್ಷೇತ್ರದಲ್ಲಿ, ಎನ್ ಮನನೇ = ನನ್ನ ಮನವೇ, ವಣಙ್ಗು = ನಮಸ್ಕರಿಸು. 



ನಂದಾದೀಪವೇ, ಅಳೆಯಲು ಆಗದವನೇ, ನರನಾರಾಯಣನಾದವನೇ, ದೊಡ್ಡ ಕರಿಯ ಮುಗಿಲಿನಂತಿರುವ ನನ್ನ ಸ್ವಾಮಿಯೇ, ನಮಗೇ ಅನುಗ್ರಹಿಸಬೇಕು ಎಂದು ಹೇಳುತ್ತಾ ಇರುವ ದೇವತೆಗಳು ಹರಡುವ ಸ್ಥಳವಾದ, ಎಲ್ಲ ಕಡೆಗಳಿಂದಲೂ ದೇವಗಾಂಧಾರವೆಂಬ ಸುಂದರವೂ ಮಧುರವೂಆದ ಗಾನವನ್ನು ಹಾಡುತ್ತಿರುವ, ಮಗ್ಗುಲಲ್ಲೇ ಮದಿಸಿದ ಸುಂದರವಾದ ದುಂಬಿಗಳು ಗಾನಮಾಡುತ್ತಿರುವ ಪಾರಿಜಾತವೃಕ್ಷಗಳು ನೆರಳನ್ನು ದಟ್ಟವಾಗಿ ಹರಡಿ ನಿಂತು ಪರಿಮಳವನ್ನು ತುಂಬುತ್ತಿರುವ ತಿರುನಾಂಗೂರಿನಲ್ಲಿರುವ ಮಣಿಮಾಡಕ್ಕೋಯಿಲ್ ಕ್ಷೇತ್ರದಲ್ಲಿ ನಮಸ್ಕರಿಸು ನನ್ನ ಮನವೇ. 



ತಿರುನಾಂಗೂರಿನ ದಿವ್ಯಕ್ಷೇತ್ರಗಳ ವಿವರಣೆ ಇದರಿಂದ ಮೊದಲಾಗುತ್ತಿದೆ. ತಿರುನಾಂಗೂರು ಕ್ಷೇತ್ರಗಳ ಹಿರಿಮೆ ಅತಿಶಯವಾದದ್ದು. ಬ್ರಹ್ಮಾದಿದೇವತೆಗಳೆಲ್ಲರೂ ಭಗವಂತನನ್ನು ಪೂಜಿಸಲು ಇಲ್ಲಿಗೆ ಬರುತ್ತಾರೆ. ಅವರು ಸ್ವಾಮಿಯನ್ನು ಕುರಿತು “ನಂದಾದೀಪವೇ, ಅಳೆಯಲಾಗದವನೇ, ನರ-ನಾರಾಯಣ ಸ್ವರೂಪನೇ, ಅತ್ಯಂತ ಉದಾರಿಯೇ” ಎಂದು ಮುಂತಾಗಿ, ಮಧುರವಾದ ದೇವಗಾಂಧಾರ ರಾಗದಲ್ಲಿ ಹಾಡುತ್ತ, ಭಗವಂತನಿಗೆ ಕೈಮುಗಿಯುತ್ತಾ, ನಾನಾರೀತಿಯಲ್ಲಿ ಅವನನ್ನು ಪೂಜಿಸುತ್ತಾರೆ. ಮಗ್ಗುಲಲ್ಲೇ ಇರುವ ತೋಪುಗಳಲ್ಲಿ ಮಧುಪಾನಮಾಡಿ ಮತ್ತವಾದ ದುಂಬಿಗಳು ತಮ್ಮ ಇಂಪಾದ ಸ್ವರದಲ್ಲಿ ಗಾನ ಮಾಡುತ್ತವೆ. ತೋಪುಗಳಲ್ಲಿ ಪಾರಿಜಾತ ವೃಕ್ಷಗಳು ಚೆನ್ನಾಗಿ ಬೆಳೆದು ತಂಪಾದ ದಟ್ಟವಾದ ನೆರಳನ್ನು ಹರಡುತ್ತವೆ. ಅಲ್ಲದೆ, ಪರಿಮಳವನ್ನು ಚೆಲ್ಲುವ ಹೂಗಳಿಂದ ತುಂಬಿ ಶೋಭಿಸುತ್ತದೆ. ಕಣ್ಣಿಗೆ, ಇಂದ್ರಿಯಗಳಿಗೆ ಮತ್ತು ಮನಸ್ಸಿಗೆ ಹಿತವಾಗಿರುವ ದಿವ್ಯಕ್ಷೇತ್ರವೇ ತಿರುನಾಂಗೂರು. 



ಇಂಥ ಉತ್ತಮವಾದ ತಿರುನಾಂಗೂರಿನ ದಿವ್ಯಕ್ಷೇತ್ರಗಳಲ್ಲಿ ಒಂದಾದ ’ಮಣಿ ಮಾಡಕ್ಕೋಯಿಲ್’ ಎಂಬ ಪವಿತ್ರಸ್ಥಳದಲ್ಲಿ ನೆಲಸಿರುವ ಕಾರುಣ್ಯ ಮೂರ್ತಿಯಾದ ಭಗವಂತನನ್ನು ನಮಸ್ಕರಿಸು ಎಂದು ಆಳ್ವಾರರು ತಮ್ಮ ಮನಸ್ಸಿಗೆ ಆದೇಶ ನೀಡುತ್ತಾರೆ. 



ನನ್ದಾವಿಳಕ್ಕು – ಎಂದರೆ, ನಂದದೆ ಒಂದೇ ಸಮನಾಗಿ ಉರಿಯುತ್ತಿರುವ ದೀಪ- ನಂದಾದೀಪ. ಭಗವಂತನನ್ನು ಜ್ಯೋತಿಸ್ವರೂಪನೆಂದೂ, ಜ್ಞಾನಜ್ಯೋತಿ ಎಂದೂ ವಿವರಿಸುತ್ತಾರೆ. 



ಅಳತ್ತಱ್ ಕು ಅರಿಯಾಯ್ – ಅಳೆಯಲು ಆಗದವನು, ಭಗವಂತ ಸೃಷ್ಟಿಯ ಎಲ್ಲ ವಸ್ತುಗಳಿಗೂ ಹುಟ್ಟು – ಸಾವು ಇದೆ. ಹುಟ್ಟಿನಿಂದ ಜೀವನ ಮೊದಲಾಗುವುದು. ಸಾವಿನಿಂದ ಅದು ಕೊನೆಗೊಳ್ಳುವುದು. ಬ್ರಹ್ಮನಿಂದ ಹಿಡಿದು ಅತ್ಯಂತ ಸೂಕ್ಷ್ಮಜೀವಿಗೂ ಇದು ಸಾಮಾನ್ಯ. ಹುಟ್ಟು-ಸಾವುಗಳ ನಡುವೆ ಇರುವುದನ್ನು ಕಾಲದ ರೀತಿಯಲ್ಲಿ ಅಳೆಯುತ್ತಾರೆ. ಭಗವಂತನಿಗೆ ಹುಟ್ಟೂ ಇಲ್ಲ, ಸಾವೂ ಇಲ್ಲ. ಅವನ ಅನಾದಿ, ಅನಂತ. ಅವನೇ ಕಾಲಸ್ವರೂಪನು. ಕಾಲದ ರೀತಿಯಲ್ಲಿ ಅವನನ್ನು ಅಳೆಯಲು ಆದೀತೇ? ಒಂದೊಂದು ವಸ್ತುವಿಗೂ ಅದಕ್ಕೆ ತಕ್ಕ ಸ್ಥಳದ ಗೊತ್ತುವಳಿ ಇದೆ. ಅದು ಇರುವಷ್ಟು ಕಾಲವೂ ಅದರ ಸ್ಥಳದ ಮಿತಿಯಲ್ಲೇ ಅದರ ಚಲನ ವಲನಗಳು. ಒಂದು ಸ್ಥಳದಲ್ಲಿರುವ ಒಂದು ವಸ್ತು ಅದೇ ಕಾಲದಲ್ಲಿ ಇನ್ನೊಂದು ಸ್ಥಳದಲ್ಲಿರಲು ಆಗುವುದಿಲ್ಲ. ಭಗವಂತನಿಗಾದರೋ ಹಾಘಲ್ಲ. ಅವನಿಲ್ಲದ ಸ್ಥಳವೇ ಇಲ್ಲ. ಅವನು ಸರ್ವವ್ಯಾಪಿ. ವಸ್ತುವಿನ ಒಳಗೂ ಅದರ ಹೊರಗೂ ಅವನಿದ್ದಾನೆ. ಅಣುವಿನಲ್ಲಿ ಅಣುವಾಗಿ, ಮಹತ್ತಿನಲ್ಲಿ ಮಹತ್ತಾಗಿ ಇದ್ದುಕೊಂಡು, ಅವುಗಳ ಅಂತರ್ಯಾಮಿಯಾಗಿ, ಅವುಗಳನ್ನೆಲ್ಲ ನಿರ್ವಹಿಸುವವನು ಸ್ವಾಮಿ. ಸೃಷ್ಟಿಯೆಲ್ಲವೂ ಅವನೇ. ಸೃಷ್ಟಿಯ ಒಂದೊಂದು ವಸ್ತುವೂ ಅವನೇ. ಅವುಗಳಲ್ಲಿ ಅಡಗಿರುವವನೂ ಅವನೇ. ಸೃಷ್ಟಿಯಿಂದ ಆಚೆಗೂ ನಿರ್ಲಿಪ್ತನಾಗಿ ಇರುವವನೂ ಅವನೇ. ಆದ್ದರಿಂದ, ಭಗವಂತನನ್ನು ಯಾವ ರೀತಿಯಲ್ಲೂ ಅಳೆಯಲು ಸಾಧ್ಯವೇ ಇಲ್ಲ. 



ನರ-ನಾರಣನ್, - ಹಿಂದೆ, ಭಗವಂತನು ನರ ಮತ್ತು ನಾರಾಯಣ ಎಂಬ ಇಬ್ಬರು ಮಹರ್ಷಿಗಳ ಅವತಾರವೆತ್ತಿ, ಹಿಮಾಲಯದ ತಪ್ಪಲಿನಲ್ಲಿ ತಪಸ್ಸು ಮಾಡುತ್ತಿದ್ದ ವಿಷಯ ಇದು. ಧ್ಯಾನ, ತಪಸ್ಸುಗಳ ಹಿರಿಮೆಯನ್ನು ಜಗತ್ತಿಗೆ ತಿಳಿಯಪಡಿಸುವುದಕ್ಕೆ ಭಗವಂತನ ನಿದರ್ಶನ ಪೂರ್ವಕವಾದ ಪ್ರಯೋಗವಿದು. ನರನಾರಾಯಣರು ಎಂದೆಂದಿಗೂ ಅಗಲದಂಥವರು. ಹಾಗೆಯೇ, ಆತ್ಮ-ಪರಮಾತ್ಮರೂ. 



ದೊಡ್ಡ ಕರಿಯ ಮುಗಿಲು – ಭಗವಂತನನ್ನು ವರ್ಣಿಸುವ ಒಂದು ಶ್ರೇಷ್ಠರೂಪಕ. ದೊಡ್ಡದಾದ ಕರಿಯ ಮುಗಿಲು ತಾನು ಭರಿಸುವಷ್ಟು ನೀರನ್ನು ತುಂಬಿಕೊಂಡಿರುವ ಮೋಡ. ಅದು ಹಾರಾಡುತ್ತಾ ಇರುವಾಗ ತಂಪಾದ ಸ್ಥಳವನ್ನು ಕಂಡೊಡನೆಯೇ ಅಲ್ಲಿ ತನ್ನಲ್ಲಿ ಶೇಖರವಾಗಿರುವ ನೀರನ್ನು ಸುರಿಸುವುದು. ಮಿತಿಯಿಲ್ಲದ ಔದಾರ್ಯ ಅದಕ್ಕೆ. ಭಗವಂತನೂ ಹಾಗೆಯೇ. ಅವನ ಕಡೆಗೆ ಮನಸ್ಸನ್ನು ಹರಿಸುವ ಯಾರೇ ಆಗಲಿ, ಅವರಲ್ಲಿ ಕೃಪೆದೋರಿ ಅವರನ್ನು ಅನುಗ್ರಹಿಸುವುದರಲ್ಲಿ ಭಗವಂತನಿಗೆ ತಾರತಮ್ಯವೇ ಇಲ್ಲ. 



೨. ಮುದಲೈತ್ತನಿಮಾಮುರಣ್ ತೀರವನ್ ಱು

ಮುದುನೀರ್ ತ್ತಡತ್ತುಚ್ಚೆಙ್ಗಣ್ ವೇೞಮುಯ್ಯ,

ವಿದಲೈತ್ತಲೈ ಶೆನ್ ಱದಱ್ಕೇಯುದವಿ

ವಿನೈತೀರ್ ತ್ತಮ್ಮಾನಿಡಮ್, ವಿಣ್ಣಣವುಮ್

ಪದಲೈಕ್ಕಪೋದತ್ತೊಳಿಮಾಡನೆಟ್ರಿ

ಪ್ಪವಳಕ್ಕೊೞುಙ್ಗೂಲ ಪೈಙ್ಗಾಲ್ ಪುಱವಮ್,

ಮದಲೈತ್ತಲೈ ಮೆನ್ ಪಡೈಕೂಡುನಾಙ್ಗೂರ್

ಮಣಿಮಾಡಕ್ಕೋಯಿಲ್ ವಣಙ್ಗಿನ್ ಮನನೇ. 



ಮುದಲೈ = ಮೊಸಳೆಯ, ತನ್ನಿ = ಸಾಟಿಯಿಲ್ಲದ, ಮಾ = ಬಲು ಹೆಚ್ಚಿದ, ಮುರಣ್ = ದುಷ್ಟತನವನ್ನು, ತೀರ = ತೀರಿಸುವುದಕ್ಕಾಗಿ, ಅನ್ ಱು= ಅಂದು, ಮುದುನೀರ್ = ಅಪಾರವಾದ ನೀರುಳ್ಳ, ತಟತ್ತು = ಸರೋವರದಲ್ಲಿ, ಶೆಮ್ = ಕೆಂಪನೆಯ, ಕಣ್ = ಕಣ್ಣುಗಳ, ವೇೞಮ್ = ಆನೆಯು, ಉಯ್ಯ = ಉದ್ಧಾರ ಹೊಂದುವುದಕ್ಕಾಗಿ, ವಿದಲೈ ತಲೈ= ಪಕ್ಷಿರಾಜನ ಮೇಲೆ, ಶೆನ್ ಱು = ಹೋಗಿ, ಅದಱ್ ಕೇ = ಆ ಆನೆಗೇ, ಉದವಿ = ಒತ್ತಾಸೆಮಾಡಿ, \(ಒದಗಿ ಬಂದು\), ವಿನೈ ತೀರ್ ತ್ತ = ಅದರ ಸಂಕಟವನ್ನು ತೀರಿಸಿದ, ಅಮಾನ್ = ಸ್ವಾಮಿಯ, ಇಡಮ್ = ಸ್ಥಳವೆಂದರೆ, ವಿಣ್ ಅಣವುಮ್ = ಆಕಾಶವನ್ನು ಮುಟ್ಟುವ, ಪದಲೈ = ಕಲಶಗಳನ್ನೂ, ಕಪೋತಮ = ಪಾರಿವಾಳಗಳನ್ನೂ, ಒಳಿ= ಹೊಳೆಯುವ, ಮಾಡಮ್ = ಮಹಡಿ ಮನೆಗಳನ್ನೂ, ನೆಟ್ರಿ = ತಲೆಯ ಮೇಲೆ, ಪವಳಮ್ = ಹವಳದಂತೆ ಕೆಂಪನೆಯ ಭಾಗವನ್ನೂ, ಕೊೞುಕಾಲ = ದಪ್ಪನಾದ \(ಬಲಿಷ್ಠವಾದ\) ಕಾಲುಗಳನ್ನೂ, ಪೈ = ಸುಂದರವಾದ, ಕಾಲ್ = ನಡಗೆಯನ್ನುಳ್ಳ, ಪುಱವಮ್ = \(ಕೋಳಿ\) ಪಕ್ಷಿಗಳ, ಮುದಲೈತ್ತಲೈ = ಉದಾರಿಗಳಾದ \(ಕೊಡುಗೈಯ\) = ಮೆಲ್ = ಮೃದುಸ್ವಭಾವದ, ಪೆಡೈ = ಹೆಣ್ಣುಕೋಳಿಗಳು, ಕೂಡುಮ್ = ಒಟ್ಟಾಗಿ ಇರುವ, ನಾಙ್ಗೂರ್ = ತಿರುನಾಂಗೂರಿನ, ಮಣಿಮಾಡಕ್ಕೋಯಿಲ್ = ಮಣಿಮಾಡಾಕ್ಕೋಯಿಲ್ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಎನ್ ಮನನೇ = ನನ್ನ ಮನಸ್ಸೇ.



ಮೊಸಲೆಯ ಸಾಟಿಯಿಲ್ಲದ ಮಹಾದುಷ್ಟತನವನ್ನು ತೀರಿಸುವುದಕ್ಕಾಗಿ, ಅಂದು, ಅಪಾರವಾದ ನೀರಿನ ಸರೋವರದಲ್ಲಿ ಕೆಂಗಣ್ಣ ಆನೆಯನ್ನು ಉದ್ಧರಿಸುವುದಕ್ಕಾಗಿ, ಪಕ್ಷಿರಾಜನ ಮೇಲೇರಿ ಹೋಗಿ ಆ ಆನೆಗೆ ಒದಗಿ ಬಂದು ಅದರ ಸಂಕಟವನ್ನು ತೀರಿಸಿದ ಸ್ವಾಮಿಯ ಸ್ಥಳವಾದ, ಆಕಾಶವನ್ನು ಕಲಶಗಳನ್ನೂ, ಕಪೋತಗಳನ್ನೂ, ಹೊಳೆಯುವ ಮಹಡಿಮನೆಗಳನ್ನೂ, ತಲೆಯಮೇಲೆ ಹವಳದ ಬಣ್ಣದ ಕುಚ್ಚನ್ನೂ ಬಲಿತಕಾಲುಗಳನ್ನೂ ಸುಂದರವಾದ ನಡಾಗೆಯನ್ನೂ ಉಳ್ಳ ಗಂಡುಕೋಳಿಗಳು ಉದಾರಿಗಳಾದ ಮೃದುಸ್ವಭಾವದ ಹೆಣ್ಣುಕೋಳಿಗಳು ಕೂಡುವ ತಿರುನಾಂಗೂರಿನ ಮಣಿಮಾಡಕ್ಕೋಯಿಲ್ ಕ್ಷೇತ್ರವನ್ನು ನಮಸ್ಕರಿಸು, ನನ್ನ ಮನಸ್ಸೇ. 



ಪಾಶುರದ ಮೊದಲಲ್ಲಿ ಭಗವಂತನ ಶರಣಾಗತ ವಾತ್ಸಲ್ಯವನ್ನುಕುರಿತು ನಿದರ್ಶನವೊಂದಿದೆ. ಕಾಡಿನಲ್ಲಿ ನೀರು ಕುಡಿಯಲು ಸರೋವರದಲ್ಲಿ ಇಳಿದ ಆನೆಯ ಕಾಲನ್ನು ಆ ಸರೋವರದಲ್ಲಿ ವಾಸಿಸುತ್ತಿದ್ದ ದುಷ್ಟ ಮೊಸಳೆಯೊಂದು ಹಿಡಿದು ಹಿಂಸಿಸಿತು. ಗತ್ಯಂತರವಿಲ್ಲದೆ ಆನೆ ’ಸ್ವಾಮೀ ನೀನೇ ಗತಿ’ ಎಂದು ಭಗವಂತನಲ್ಲಿ ಗೋಳಿಟ್ಟಿತು. ಆ ಕೂಡಲೇ ಭಗವಂತನು ಪಕ್ಷಿವಾಹನನಾಗಿ ಅಲ್ಲಿಗೆ ಧಾವಿಸಿ ಬಂದು, ಮೊಸಳೆಯನ್ನು ತನ್ನ ಚರ್ಕಾಯುಧದಿಂದ ಕೊಮ್ದು, ಆನೆಯನ್ನು ಅದರ ಸಂಕಟದಿಂದ ಪಾರುಮಾಡಿದನು.



ಆ ಸ್ವಾಮಿಯೇ ಭಕ್ತಜನರ ಉದ್ಧಾರಕ್ಕಾಗಿ ತಿರುನಾಂಗೂರಿನ ಮಣಿಮಾಡಕ್ಕೋಯಿಲ್ ಕ್ಷೇತ್ರದಲ್ಲಿ ನೆಲಸಿದ್ದಾನೆ. ಸ್ವಾಮಿ ನೆಲಸಿರುವ ದೇವಾಲಯದ ಗೋಪುರ ಮುಗಿಲು ಮುಟ್ಟುತ್ತದೆ. ಅದರ ತುದಿಯಲ್ಲಿ ಹೊಳೆಯುತ್ತಿವೆ. ಗೋಪುರದಲ್ಲಿ ಪಾರಿವಾಳಗಳು ದ್ಮನೆಮಾದಿಕೊಂಡಿವೆ. ಅವುಆನಂದದಿಂದ ಜೊತೆಜೊತೆಯಾಗಿ ವಾಸಿಸುತ್ತಿವೆ. ದೇವಾಲಯದ ಕಂಬಗಳು ತಲೆ ಎತ್ತಿ ನೋಡುವಷ್ಟು ಎತ್ತರವಾಗಿವೆ. ಅವು ದಪ್ಪನಾದ ಕಂಬಗಳು. ಇಡಿಯ ದೇವಾಲಯವೇ ಮುತ್ತು, ಹವಳ, ಮಣಿ, ಮಾಣಿಕ್ಯಗಳಿಂದ ತುಂಬಿ ಶೋಭಿಸುತ್ತದೆ. ಆ ಕ್ಷೇತ್ರದಲ್ಲಿ ಕೋಳಿಗಳು ಹೇರಳವಾಗಿವೆ. ತಮ್ಮ ಬಲಿತ ಕಾಲುಗಳ ಸುಂದರವಾದ ನಡಗೆಯಿಂದ ಗಂಡುಕೋಳಿಗಳು, ಉದಾರಿಗಳಾಗಿ ಮೃದುಸ್ವಭಾವದ ಹೆಣ್ಣುಕೋಳಿಗಳನ್ನು ಒಲಿಸಿಕೊಳ್ಳುವ ರೀತಿ ನೋಡುವುದಕ್ಕೆ ಹರ್ಷದಾಯಕ ಗಂಡುಕೋಳಿಗಳ ನೆತ್ತಿಯ ಮೇಲೆ ಹವಳದ ಬಣ್ಣದ ಅಂದವಾದ ಕುಚ್ಚು ಶೋಭಿಸುತ್ತದೆ. ಕೋಳಿಗಳು ಬಹಳ ಆನಂದದಿಂದ ಜೀವಿಸುವ ಸ್ಥಳವೆಂದರೆ ಇದೇ. 



೩. ಕೊಲೈಪ್ಪುಣ್ಡಲೈಕ್ಕೂನ್ ಱ ಮೊನ್ ಱುಯ್ಯವನ್ ಱು

ಕೊಡುಮಾಮುದಲೈಕ್ಕಿಡರ್ ಶೆಯ್ದು, ಕೊಙ್ಗಾ

ರಿಲೈಪ್ಪುಣ್ಡರೀಕತ್ತವಳಿನ್ ಬಮನ್ ಪೋ

ಡಣೈನ್ದಿಟ್ಟವಮ್ಮಾನಿಡಮ್, ಆಳರಿಯಾಯಲ್

ಅಲೈಪ್ಪುಣ್ಡಯಾನೈ ಮರುಪ್ಪುಮಹಿಲುಮ್

ಅಣಿಮುತ್ತುಮ್ ವೆಣ್ ಶಾಮರೈಯೋಡು, ಪೊನ್ನಿ

ಮಲೈಪ್ಪಣ್ಡಮಣ್ಡತ್ತಿರೈಯುನ್ದು ನಾಙ್ಗಾರ್,

ಮಣಿಮಾಡಾಕ್ಕೋಯಿಲ್ ವಣಙ್ಗನ್ ಮನನೇ. 



ಕೊಲೈ= ಕೊಲ್ಲುವ ಕಾರ್ಯದಲ್ಲಿ, ಪುಣ್ = ಹುಣ್ಣನ್ನು, ತಲೈ = ತಲೆಯಲ್ಲಿ ಪಡೆದ, ಕುನ್ ಱಮ್ = ಬೆಟ್ಟದಂಥ ಆನೆ,ಒನ್ ಱು = ಒಂದು, ಉಯ್ಯ = ಉದ್ಧಾರವಾಘಲು, ಅನ್ ಱು = ಅಂದು, ಕೊಡುಮಾಮುದಲೈಕ್ಕೂ = ಕ್ರೂರವಾದ ದೊಡ್ಡ ಮೊಸಳೆಗೆ, ಇಡರ್ ಶೆಯ್ದು = ಕಷ್ಟವನ್ನುಂಟುಮಾಡಿ, ಕೊಙ್ಗು = ಪರಿಮಳ, ಆರ್ = ತುಂಬಿದ, ಇಲೈ = ಎಲೆಗಳ, ಪುಣ್ಡರೀಕತ್ತವಳ್ = ಕಮಲದವಳ \(ಶ್ರೀದೇವಿಯ\), ಇನ್ ಬಮ್ = ಪ್ರೇಮವನ್ನು, ಅನ್ ಬೋಡು = ಪ್ರೀತಿಯಿಂದ, ಅಣೈನ್ದು ಇಟ್ಟ = ಕೂಡಿ ಅನುಭವಿಸುವ, ಅಮ್ಮಾನ್, ಅಮ್ಮಾನ್ = ಸ್ವಾಮಿಯ, ಇಡಮ್ = ಸ್ಥಳವಾದ, ಆಳ್ ಅರಿಯಾಲ್= ಸಿಂಹದ ಪರಾಕ್ರಮದಿಂದ, ಅಲೈಪ್ಪುಣ್ಡ = ಸಂಹರಿಸಿದ, ಯಾನೈ = ಆನೆಗಳ, ಮರುಪ್ಪುಮ್ = ದಂತಗಳನ್ನೂ, ಅಹಿಲುಮ್ = ಅಗರು ಮರಗಳನ್ನೂ, ಅಣಿ = ಸುಂದರವಾದ, ಮುತ್ತುಮ್ = ಮುತ್ತುಗಳನ್ನೂ, ವೆಣ್ ಶಾಮರೈಯೋಡು = ಬಿಳಿಯ ಚಾಮರಗಳೊಡನೆ, ಪೊನ್ನಿ = ಕಾವೇರಿನದಿಯು, ಮಲೈ = ಬೆಟ್ಟದ, ಪಣ್ಡಮ್ = ವಸ್ತುಗಳನ್ನು \(ಸಂಪತ್ತನ್ನು\), ಅಣ್ಡಮ್ = ಬೀಜಗಳನ್ನೂ, ತಿರೈ = ಅಲೆಗಳು, ಉನ್ದು = ತಳ್ಳಿಕೊಂಡು ಬರುವ, ನಾಙ್ಗೂರ್ = ತಿರುನಾಂಗೂರಿನ, ಮಣಿಮಾಡಾಕ್ಕೋಯಿಲ್ = ಮಣಿಮಾಡಕ್ಕೋಯಿಲ್ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸುವ್, ಎನ್ ಮನನೇ = ನನ್ನ ಮನಸ್ಸೇ. 



ಕೊಲ್ಲುವ ಕಾರ್ಯದಲ್ಲಿ ತಲೆಯಲ್ಲಿ ಹುಣ್ಣನ್ನು ಪಡೆದ ಬೆಟ್ಟದಂಥ ಆನೆಯು ಉದ್ಧಾರ ಹೊಂದಲು, ಅಂದು, ಕ್ರೂರವಾದ ದೊಡ್ಡ ಮೊಸಳೆಗೆ ಕಷ್ಟವನ್ನುಂಟುಮಾಡಿ, ಪರಿಮಳ ತುಂಬಿದ ಎಲೆಗಳ ತಾವರೆಯವಳ \(ಶ್ರೀದೇವಿಯ\) ಪ್ರೇಮವನ್ನು ಪ್ರೀತಿಯಿಂದ ಕೂಡಿ ಅನುಭವಿಸುವ ಸ್ವಾಮಿಯ ಸ್ಥಳವಾದ, ಸಿಂಹಪರಾಕ್ರಮದಿಂದ ಸಂಹರಿಸಿದ ಆನೆಗಳ ದಂತಗಳನ್ನೂ ಅಗರು ಮರಗಳನ್ನೂ, ಸೊಗಸಾದ ಮುತ್ತುಗಳನ್ನೂ, ಬಿಳಿಯ ಚಾಮರಗಳನ್ನೂ ಬೆಟ್ಟದ ಇತರ ವಸ್ತು ಸಂಪತ್ತನ್ನೂ ಬೀಜಗಳನ್ನೂ ಕಾವೇರಿನದಿಯ ಅಲೆಗಳು ತಳ್ಳಿಕೊಂಡು ಬರುವ ತಿರುನಾಂಗೂರಿನ ಮಣಿಮಾಡಕ್ಷೇತ್ರವನ್ನು ನಮಸ್ಕರಿಸು, ನನ್ನ ಮನವೇ. 



ಮೊಸಳೆಯ ಬಾಯಿಗೆ ಸಿಕ್ಕಿ ಸಂಕಟಪಡುವ ಗಜೇಂದ್ರನನ್ನು ಕಾಪಾಡಿದ ಪರಮೋಪಕಾರಿಯೂ ಪರಿಮಳಿಸುವ ಕಮಲದ ಹೂವಿನಲ್ಲಿ ಪರಮಸುಂದರಿಯಾಗಿ ಹುಟ್ಟಿದವ ಕ್ಷೇತ್ರದಲ್ಲಿ ಕಾವೇರಿ ನದಿ ಹರಿಯುತ್ತದೆ. ಅದು ಬೆಟ್ಟದಿಂದ ಹರಿದುಬರುವಾಗ ತನ್ನ ವೇಗವಾದ ಪ್ರವಾಹದ ಜೊತೆಗೆ ಆನೆಯ ದಂತಗಳನ್ನು ಅಗರುಮರಗಳನ್ನೂ ಸುಂದರವಾದ ಮುತ್ತುಗಳನ್ನೂ, ಬಿಳಿಯಚಾಮರಗಳನ್ನೂ ಅರಣ್ಯದ ಇತರ ಸಂಪತ್ತನ್ನೂ, ಉತ್ತಮವಾದ ಬೀಜಗಳನ್ನೂ ಹೊತ್ತು ಅಲ್ಲಿಗೆ ತಂದು ಹಾಕುತ್ತದೆ. ಅದೇ ಪವಿತ್ರವಾದ ತಿರುನಾಂಗೂರು. ಅಲ್ಲಿ ಮಣಿಮಾಡಕ್ಕೋಯಿಲ್ ಕ್ಷೇತ್ರವನ್ನು ಮನಸಾರ ಸ್ಮರಿಸಿ ನಮಸ್ಕರಿಸಬೇಕು – ಎನ್ನುತ್ತಾರೆ ಆಳ್ವಾರರು. 



೪. ಶಿಱೈಯಾಡುವಣಪ್ಪುಳ್ಳೊನ್ ಱೇಱೆಯನ್ ಱು

ತಿಶೈನಾನ್ಗುನಾನ್ಗು ಮಿರಿಯ, ಶೆರುವಿಲ್

ಕಱೈಯಾರ್ ತೆರುವೇಲರಕ್ಕರ್ ಮಡಿಯ

ಕ್ಕಡಲ್ ಶೂೞಿಲಙ್ಗೈ ಕಡನ್ದಾನಿಡತ್ತಾನ್,

ಮುಱೈಯಾಲ್ ವಳರ್ ಕ್ಕಿನ್ ಱ ಮುತ್ತೀಯರ್ ನಾಲ್ ವೇದರ್

ಐವೇಳ್ ವಿಯಾಱಙ್ಗರೇೞಿನಿಶೈಯೋರ್,

ಮಱೈಯೋರ್ ವಣಙ್ಗಪ್ಪುಹೞಿಯ್ದು ನಾಙ್ಗೂರ್,

ಮಣಿಮಾಡಕ್ಕೋಯಿಲ್ ವಣಙ್ಗೆನ್ ಮನನೇ. 



ಶಿಱೈ ಆರು = ರೆಕ್ಕೆಗಳಿಂದ ಕೂಡಿದ, ಉವಣಮ್ ಪುಳ್ = ಗರುಡಪಕ್ಷಿಯನ್ನು, ಒನ್ ಱು = ಸಾಟಿಯಿಲ್ಲದ ಒಂದನ್ನು, ಏಱಿ = ಹತ್ತಿಕೊಂಡು, ಅನ್ ಱು= ಅಂದು, ಕಱೈ ಆರ್ = ರಕ್ತದ ಕಲೆಯಿಂದ ತುಂಬಿದ, ತೆರು = ದೊಡ್ಡದೊಡ್ಡ, ವೇಲ್ ಅರಕ್ಕರ್ = ವೇಲಾಯುಧಹಿಡಿದ ರಾಕ್ಷಸರು, ಶೆರುವಿಲ್ =ಯುದ್ಧಭೂಮಿಯಲ್ಲಿ, ತಿಶೈನಾನ್ಗುನಾನ್ಗುಮ್ = ಎಂಟುದಿಕ್ಕುಗಳಲ್ಲಿಯೂ, ಇರಿಯ = ಚೆದರಿ ಹೋಗಿ, ಮಡಿಯ = ಮಡಿಯುವಂತೆ, ಕಡಲ್ ಶೂೞ್ = ಕಡಲಿನಿಮ್ದ ಸುತ್ತುವರಿದ, ಇಲಙ್ಗೈ = ಲಂಕಾಪಟ್ಟಣವನ್ನು, ಕಡನ್ದಾನ್ = ನಾಶಪಡಿಸಿದವನ, ಇಡಮ್ ತಾನ್ = ಸ್ಥಳವೇ ಮುಱೈಯಾಲ್= ಶಾಸ್ತ್ರಪದ್ಧತಿಯಂತೆ, ವಳರ್ ಕಿನ್ ಱ = ಬೆಳೆಸುತ್ತಿರುವ, ಮುತ್ತೀಯರ್ = ತ್ರೇತಾಗ್ನಿಗಳನ್ನುಳ್ಳವರು, ನಾಲ್ ವೇದರ್ = ನಾಲ್ಕು ವೇದಗಳ ಪಂಡಿತರು, ಐ ವೇಳ್ ವಿ = ಐದು ಯಜ್ಞಗಳನ್ನು ನಡೆಸುವವರು. ಆಱು ಅಙ್ಗರ್ = ಆರು ವೇದಾಂಗ ಪಂಡಿತರು, ಏಱು ಇನ್ ಇಶೈಯೋರ್ = ಏಳು ಇನಿದಾದ ಸ್ವರಗಳ ಗಾನವನ್ನರಿತ ಪಂಡಿತರು, ಮಱೈಯೋರ್ = ವೈದಿಕ ಬ್ರಾಹ್ಮಣರು, ವಣಙ್ಗುಮ್ = ನಮಸ್ಕರಿಸುವ, ಪುಹಳ್ ಎಯ್ದು = ಕೀರ್ತಿಪಡೆದಿರುವ, ನಾಙ್ಗಾರ್ = ತಿರುನಾಂಗೂರಿನಲ್ಲಿ, ಮಣಿಮಾಡಕೋಯಿಲ್ = ಮಣಿಮಾಡಕ್ಕೋಯಿಲ್ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಎನ್ ಮನನೇ = ನನ್ನ ಮನಸ್ಸೇ. 



ಸಾಟಿಯಿಲ್ಲದ ರೆಕ್ಕೆಗಳುಳ್ಲ ಗರುಡಪಕ್ಷಿಯ ಮೇಲೇರಿ, ಅಂದು, ರಕ್ತದ ಕಲೆಯಿಂದ ತುಂಬಿದ ದೊಡ್ಡದೊಡ್ಡ ವೇಲಾಯುಧವನ್ನು ಹಿಡಿದ ರಾಕ್ಷಸರು ಯುದ್ಧರಂಗದಲ್ಲಿ ಎಂಟುದಿಕ್ಕುಗಳಿಗೂ ಚೆದರಿ ಮಡಿಯುವಂತೆ ಕಡಲಿನಿಂದ ಸುತ್ತುವರಿದ ಲಂಕಾಪಟ್ಟಣವನ್ನು ನಾಶಪಡಿಸಿದವನ ಸ್ಥಳವೇ ಶಾಸ್ತ್ರಪದ್ಧತಿಯಂತೆ ಬೆಳೆಸುತ್ತಿರುವ ತ್ರೇತಾಗ್ನಿಯನ್ನುಳ್ಳವರು, ನಾಲ್ಕುವೇದಗಳ ಪಂಡಿತರೂ, ಐದುಯಜ್ಞಗಳನ್ನು ನಡೆಸುವವರು, ಆರು ವೇದಾಂಗಗಳ ಪಂಡಿತರು, ಏಳು ಇನಿದಾದ ಸ್ವರಗಳ ಗಾನವನ್ನರಿತ ಪಂಡಿತರು, ವೈದಿಕ ಬ್ರಾಹ್ಮಣರು ನಮಸ್ಕರಿಸುವ ಕೀರ್ತಿ ಪಡೆದಿರುವ ತಿರುನಾಂಗೂರಿನಲ್ಲಿ ಮಣಿಮಾಡಕ್ಕೋಯಿಲ್ ಕ್ಷೇತ್ರವನ್ನು ನಮಸ್ಕರಿಸು ನನ್ನ ಮನವೇ. 



ತಿರುನಾಂಗೂರಿನಲ್ಲಿ ಮಣಿಮಾಡಕ್ಕೋಯಿಲ್ ನಲ್ಲಿ ನೆಲಸಿರುವ ಭಗವಂತನನ್ನು, ಶಾಸ್ತ್ರಪಂಡಿತರು, ಶಾಸ್ತ್ರಪದ್ಧತಿಗೆ ಅನುಗುಣವಾಗಿ ತ್ರೇತಾಗ್ನಿಗಳನ್ನು ಪೋಷಿಸುತ್ತಾ ಅಗ್ನಿಕಾರ್ಯವನ್ನು ತಪ್ಪದೆ ಮಾಡುವವರು, ಚತುರ್ವೇದ ಪಂಡಿತರು, ಪಂಚಮಹಾಯಜ್ಞಗಳನ್ನು ಯಥಾಕ್ರಮವಾಗಿ ನಡೆಸುವವರು, ಆರು ವೇದಾಂಗಗಳನ್ನು ಅಭ್ಯಾಸ ಮಾದಿದವರು, ವೈದಿಕಬ್ರಾಹ್ಮಣರು – ಎಲ್ಲರೂ ಭಜಿಸಿ ಪೂಜಿಸುತ್ತಾರೆ. ಆ ಸ್ವಾಮಿಯೇ, ಹಿಂದೆ, ಸಾಮಾನ್ಯಮಾನವನಾಗಿ ಜನಿಸಿ, ಲಂಕೆಯಲ್ಲಿನ ರಾಕ್ಷಸಕುಲವನ್ನೇ ಧ್ವಂಸ ಮಾಡಿದ ಅಪ್ರತಿಮ ಸಮರ್ಥನೆನಿಸಿಕೊಂಡ. ಅವನೇ ಶ್ರೀರಾಮ. “ಅವನ ಕ್ಷೇತ್ರವನ್ನು ಸ್ಮರಿಸಿ, ನಮಸ್ಕರಿಸು” ಎನ್ನುತ್ತಾರೆ ಆಳ್ವಾರರು. 



೫. ಇೞೈಯಾಡು ಕೊಙ್ಗೈತ್ತಲೈನಂಜಮುಣ್ಡಿ

ಟ್ಟಿಳಙ್ಗನ್ ಱುಕೊನ್ಡು ವಿಳಙ್ಗಾಯೆಱಿನ್ದು,

ತಳೈವಾಡಾ ವನ್ ತಾಳ್ಕುರುನ್ದಮೊಶಿತ್ತು

ತ್ತಡನ್ದಾಮರೈ ಪ್ಪೊಯ್ ಹೈಪುಕ್ಕಾನಿಡನ್ದಾನ್,

ಕುೞೈಯಾಡ ವಲ್ಲಿಕ್ಕೂಲಮಾಡ ಮಾಡೇ

ಕುಯಿಲ್ ಕೊವನೀಡು ಕೊಡಿ ಮಾಡ ಮಲ್ ಹು,

ಮೞೈಯಾದು ಶೋಲೈಮಯಿಲಾಲುನಾ ಗ್ಗೂರ್

ಮಣಿಮಾಡಕ್ಕೋಯಿಲ್ ವಣ ಗ್ಗೆನ್ ಮನನೇ. 



ಇೞೈ = ಆಭರಣಗಳು, ಆಡು = ಅಲುಗಾಡುವ, ಕೊಙ್ಗೈತ್ತಲೈ = ಮೊಲೆಗಳಲ್ಲಿ, ನಂಜಮ್ = ವಿಷವನ್ನು, ಉಣ್ಡಿಟ್ಟು = ಉಂಡು ಮುಗಿಸಿ, ಇಳಕನ್ ಱು = ಎಳೆಯಕರುವನ್ನು, ಕೊಣ್ಡು = ಎತ್ತಿಕೊಂಡು, ವಿಳಙ್ಗಾಯ್ = ಬೇಲದಹಣ್ಣಿನ \(ಮರದ\) ಮೇಲಕ್ಕೆ, ಎಱಿನ್ದು = ಎಸೆದು, ವಲ್ = ಬಲವಾದ, ತಾಳ್ = ತಾಳನ್ನುಳ್ಳ \(ಬುಡವನ್ನುಳ್ಳ\), ಕುರುನಮ್ = ಕುರುನ್ದಮರವನ್ನು, ತೞೈವಾಡ = ಎಲೆಗಳೆಲ್ಲವೂ ಬಾಡುವಂತೆ, ಒಶಿತ್ತು = ಮುರಿದುನಾಶಪಡಿಸಿ, ತಡಕ್ = ವಿಶಾಲವಾದ, ತಾಮರೈ = ತಾವರೆಯ, ಪೊಯ್ ಹೈ = ಸರೋವರವನ್ನು, ಪುಕ್ಕಾನ್ = ಹೊಕ್ಕವನ, ಇಡಮ್ ತಾನ್ = ಸ್ಥಳವೇ, ಕುೞೈ = ತಳಿರೆಲೆಗಳು ಆಡುತ್ತಿರುವ, ಮಾಡೇ = ಮಗ್ಗುಲಲ್ಲೇ, ಎಲ್ಲಿ ಕುಲಮ್ = ಬಳ್ಳಿಗಳ ಸಮೂಹವು, ಆಡು= ಆಡುತ್ತಿರುವ, ಕುಯಿಲ್ = ಕೋಗಿಲೆಗಳು, ಕೂವ = ಕೂಗುತ್ತಿರಲು, ಮೞೈ = ಮೋಡಗಳು, ಆಡು = ಆಡುತ್ತಿರುವ, ಶೋಲೈ = ತೋಪುಗಳಲ್ಲಿ, ಮಯಿಲ್ = ನವಿಲುಗಳು, ಆಲುಮ್ = ನರ್ತಿಸುವ, ನೀಡು = ಉದ್ದನಾದ, ಕೊಡಿ = ಧ್ವಜಗಳು \(ನೆಟ್ಟಿರುವ\), ಮಾಡಮ್ = ಮಹಡಿಮನೆಗಳು, ಮಲ್ ಹು = ಕೂಡಿಕೊಂಡಿರುವ, ನಾಙ್ಗೂ = ತಿರುನಾಂಗೂರಿನ, ಮಣಿಮಾಡಕ್ಕೋಯಿಲ್ = ಮಣಿಮಾಡಕ್ಕೋಯಿಲ್ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸುವ್, ಎನ್ ಮನನೇ = ನನ್ನ ಮನಸ್ಸೇ. 



ಆಭರಣಗಳು ಅಲುಗಾಡುತ್ತಿರುವ ಮೊಲೆಗಳಲ್ಲಿ ವಿಷವನ್ನುಂಡು ಮುಗಿಸಿ, ಎಳೆಯ ಕರುವನ್ನು ಎತ್ತಿಕೊಂಡು ಬೇಲದ ಹಣ್ಣಿನ \(ಮರದ\) ಮೇಲಕ್ಕೆ ಎಸೆದು, ಬಲವಾದ ಬುಡವನುಳ್ಲ ಕುರನ್ದ ಮರದ ಎಲೆಗಲು ಬಾದುವಂತೆ ಮುರಿದುನಾಶಪಡಿಸಿ, ವಿಶಾಲವಾದ ತಾವರೆಯ ಸರೋವರವನ್ನು ಹೊಕ್ಕವನ ಸ್ಥಳವೆಂಬುದು. ತಳಿರೆಲೆಗಳು ಆಡುತ್ತಿರುವ, ಮಗ್ಗುಲಲ್ಲೇ ಹೂವಿನ ಬಳ್ಳಿಗಳು ಒಟ್ಟಾಗಿ ಆಡುತ್ತಿರುವ, ಕೋಗಿಲೆಗಳು ಕೂಗುವ, ಮೋಡಗಳು ಆಡುತ್ತಿರುವ, ತೋಪುಗಳಲ್ಲಿ ನವಿಲುಗಳು ನರ್ತಿಸುವ ಎತ್ತರವಾದ ಧ್ವಜಗಳನ್ನು ನೆಟ್ಟಿರುವ, ಮಹಡಿಮನೆಗಳು ದಟ್ಟವಾಗಿ ಕೂಡಿಕೊಂಡಿರುವ ತಿರುನಾಂಗೂರಿನಲ್ಲಿ ಮಣಿ ಮಾಡಕ್ಕೋಯಿಲ್ ಕ್ಷೇತ್ರವನ್ನು, ನನ್ನ ಮನಸ್ಸೇ, ನಮಸ್ಕರಿಸು. 



ಬಾಲಕೃಷ್ಣನ ನಾಲ್ಕು ಸಾಹಸಗಳನ್ನು ಇಲ್ಲಿ ವಿವರಿಸಲಾಗಿದೆ. ಸುಂದರಿಯೂ ಯುವತಿಯೂ ಆಗ ತಾಯಿ ಯಶೋದೆಯ ಹಾಗೆಯೇ ವೇಷವನ್ನು ಮರೆಸಿಕೊಂಡು, ಹೊಲೆಹೊಳೆಯುವ ಆಭರಣಗಳನ್ನು ಕತ್ತಿನಲ್ಲಿ ಧರಿಸಿ, ವೈಯ್ಯಾರದಿಂದ ಅವುಗಳನ್ನು ತನ್ನೆದೆಯ ಮೇಲೆ ಅಲುಗಾಡಿಸುತ್ತಾ, ಮೊಲೆಗಳಲಿ ವಿಷವನ್ನು ತುಂಬಿಕೊಂಡು, ಕೃಷ್ಣನನ್ನು ಕೊಲ್ಲಲು ಬಂದವಳು ವಂಚಕಿಯಾದ ಪೂತನಿಯೆಂಬ ರಾಕ್ಷಸಿ. ಹಸುಗೂಸಾದ ಕೃಷ್ಣನು, ಅವಳ ವಿಷದ ಹಾಲನ್ನುಂಡು, ಅದರಿಂದಲೇ ಅವಳನ್ನೂ ಮುಗಿಸಿಬಿಟ್ಟನು. 



ನಂದಗೋಕುಲದಲ್ಲಿ ಗೋವಳ ಬಾಲಕನಾಗಿ ಬೆಳೆಯುತ್ತಿದ್ದ ಬಾಲಕೃಷ್ಣನು ಇತರ ಗೋವಳಬಾಲಕರ ಸಂಗಡ ದನಕರುಗಳನ್ನು ಮೇಯಿಸಲೆಂದು ಕಾಡಿಗೆ ಅವುಗಳನ್ನು ಹಿಂಬಾಲಿಸಿ ಹೋಗುತ್ತಿದ್ದದ್ದು ಪದ್ಧತಿಯಾಗಿತ್ತು. ಒಂದು ದಿನ, ವತ್ಸಾಸುರನೆಂಬ ರಾಕ್ಷಸನು, ಕರುವಿನ ರೂಪವನ್ನು ತಳೆದು ಕರುಗಳ ಮಂದೆಯಲ್ಲಿ ಸೇರಿಕೊಂಡನು. ಕೃಷ್ಣನನ್ನು ಕೊಲ್ಲಬೇಕೆಂಬುದೇ ಅವನ ಹವಣಿಕೆ. ಇದನ್ನರಿತ ಬಾಲಕೃಷ್ಣನು ಆ ಕರುವನ್ನು ಅದರ ಹಿಂಗಾಲುಗಳಿಂದ ಹಿಡಿದುಕೊಂಡು, ಗಿರಗಿರನೆ ತಿರುಗಿಸಿ, ರಭಸದಿಂದ ಕವಣೆಯನ್ನು ಬೀಸುವಂತೆ ಹತ್ತಿರದಲ್ಲಿದ್ದ ಬೇಲದ ಮರದ ತೋಪಿನೊಳಕ್ಕೆ ಎಸೆದನು. ಇದರ ಫಲವಾಗಿ ವತ್ಸಾಸುರನೂ ಸತ್ತನು; ಬೇಲದಮರದ ರೂಪದಲ್ಲಿ ಹೊಂಚು ಕಾಯುತ್ತಿದ್ದ ಕಪಿತ್ಥಾಸುರನೂ ಸತ್ತನು. ಅಲ್ಲದೆ, ಬೇಲದಹಣ್ಣುಗಳು ಹೇರಳವಾಗಿ ಉದುರಿದವು. ಅವುಗಳನ್ನೆಲ್ಲಾ ಗೋವಳಬಾಲಕರು ತಿಂದು ಹರ್ಷಿಸಿದರು.



ಬಾಲಕೃಷ್ಣನನ್ನು ಶಿಕ್ಷಿಸಬೇಕೆಂದು ತಾಯಿಯಶೋದೆಯು ಅವನನ್ನು ಒಂದುಸಲ ಒರಳಿಗೆ ಕಟ್ಟಿಹಾಕಿದಳು. ಕೃಷ್ಣನು ಒರಳನೂ ತನ್ನ ಹಿಂದೆ ಎಳೆದುಕೊಂಡು, ಚೆನ್ನಾಗಿ ಬೆಳೆದುನಿಂತಿದ್ದ ಎಂದು ಮತ್ತಿಮರಗಳ ನಡುವೆ ನುಸುಳಿಹೋದನು. ಒರಳನ್ನೂ ತನ್ನ ಕಡೆಗೆ ಎಳೆದುಕೊಳ್ಳುವ ನೆಪದಲ್ಲಿ, ಆ ಎರಡು ಮತ್ತಿಮಂಗಳನ್ನೂ ಮುರಿದು ಬೀಳಿಸಿದನು.



ಕಾಳಿಂದಿ ಮಡುವಿನಲ್ಲಿ ಕಾಳಿಂಗನೆಂಬ ವಿಷಸರ್ಪವಿತ್ತು. ಅದರಿಂದ, ಆ ಮಡುವಿನ ನೀರು ದನಕರುಗಳಿಗೆ ಉಪಯೋಗವಿಲ್ಲವಾಗಿತ್ತು. ಒಂದು ದಿನ, ಕೃಷ್ಣನು, ಆ ಮಡುವಿನೊಳಕ್ಕೆ ಧುಮುಕಿ, ಕಾಳಿಂಗನನ್ನು ಕೆಣಕಿ, ಅದರೊಂದಿಗೆ ಸೆಣಸಿ, ಅದನ್ನು ಹಣ್ಣುಮಾಡಿದನು. ಅದು ಶರಣಾಗಲು, ಅದನ್ನು ಸಾಗರಕ್ಕೆ ಕಳುಹಿಸಿಕೊಟ್ಟನು. 



ಹೀಗೆ ಶ್ರೀಕೃಷ್ಣನಾಗಿ ಅದ್ಭುತಸಾಹಸಗಳನ್ನುನಡೆಸಿದ ಸ್ವಾಮಿಯೇ ಈಗ ಭಕ್ತಪೋಷಕನಾಗಿ, ತಿರುನಾಂಗೂರಿನ ಮಣಿ ಮಾಡಕ್ಕೋಯಿಲ್ ನಲ್ಲಿ ನೆಲಸಿದ್ದಾನೆ. ಆ ಕ್ಷೇತ್ರದತೋಪುಗಳಲ್ಲಿ ತಳಿರೆಲೆಗಳಿಂದ ತುಂಬಿರುವ ಮರಗಳಿವೆ. ಮಗ್ಗುಲಲ್ಲೇ ಹೂವಿನಬಳ್ಳಿಗಳಿವೆ. ತಂಪಾದ ಆ ತೋಪುಗಳಲ್ಲಿ ಕೋಗಿಲೆಗಳು ಇಂಪಾಗಿ ಗಾನಮಾಡುತ್ತವೆ. ಮೇಲೆ ಮೋಡಗಳು ಆಡುತ್ತವೆ. ಕೆಳಗೆ ನವಿಲುಗಳು ನರ್ತಿಸುತ್ತವೆ. ದೊಡ್ಡ ದೊಡ್ಡ ಉಪ್ಪರಿಗೆ ಮನೆಗಳಿವೆ. ಅವುಗಳ ಮೇಲೆ ಎತ್ತರವಾದ ಸ್ಥಳಗಳಲ್ಲಿ ಧ್ವಜಗಳು ಹಾರಾಡುತ್ತವೆ. ಇಂಥ ಪ್ರಕೃತಿ ರಮಣೀಯವಾದ ಕ್ಷೇತ್ರ ಅದು. 



೬. ಪಣ್ಣಿರ್ ಮಿೞಿಯಾಯ್ ಚ್ಚಿಯರಂಜವಂಜ

ಪ್ಪುಹುವಾಯ್ ಕ್ಕೞುದುಕ್ಕಿರಙ್ಗಾದು, ಅವಳ್ ತ

ನುಣ್ಣುಮುಲೈ ಮಟ್ರವಳಾವಿಯೋಡು

ಮುಡನೇ ಶುವೈತ್ತಾನಿಡಮ್, ಓಙ್ಗುಪೈನ್ ತಾಳ್

ಕಣ್ಣೀರ್ ಕರುಮ್ಬಿನ್ ಕೞೈತಿನ್ಱು ವೈಹಿ

ಕ್ಕೞುನೀರಿಲ್ ಮೂೞ್ ಹಿಚ್ಚೆೞುನೀರ್ ತಡತ್ತು,

ಮಣ್ಣೇನ್ದಿಳಮೇದಿಗಳ್ ವೈಹುನಾಙ್ಗೂರ್

ಮಣಿ ಮಾಡಕ್ಕೋಯಿಲ್ ವಣಙ್ಗೆನ್ ಮನನೇ. 



ಪಣ್ = ಮಧುರಗಾನದ, ನೇರ್ = ಸಮನಾದ, ಮೊೞಿ = ಮಾತನಾಡುವ, ಆಯ್ ಚ್ಚಿಯರು = ಗೋಪಿಯರು, ಅಂಜ = ಅಂಜುವಂತೆ, ವಂಜಮ್ = ವಂಚನೆಯು, ಬಹುವಾಯ್ = ಬಹಳ ಹೆಚ್ಚಿದ, ಕೞುತ್ತುಕ್ಕು = ರಾಕ್ಷಸಿಯಲ್ಲಿ, ಇರಙ್ಗಾದು = ಅಂಜದೆಯೇ, ಅವಳ್ ತನ್ = ಅವಳ, ಪಿಣ್ಣಾಮುಲೈ = ಉಣ್ಣಬಾರದ ಮೊಲೆಯನ್ನೂ, ಮಟ್ರು = ಮತ್ತು, ಅವಳ್ ಆವಿಯೋಡುಮ್ = ಅವಳ ಪ್ರಾಣಗಳನ್ನೂ, ಉಡನೇ = ಒಟ್ಟಿಗೇ, ಶುವೈತ್ತಾನ್ = ರುಚಿಸುತ್ತಾ ಉಂಡವನ, ಇಡಮ್ = ಸ್ಥಳವೆಂದರೆ, ಓಙ್ಗು = ಎತ್ತರವಾದ, ಪೈ = ಹಸುರಾದ, ತಾಳ್ = ನಡುಭಾಗವನ್ನುಳ್ಳ, ಕಣ್ ಆರ್ = ಗಿಣ್ಣುಗಳು ತುಂಬಿರುವ, ಕರುಮ್ಬಿನ್ = ಕಬ್ಬಿನ, ಕಳೈ ತಿನ್ ಱು = ಜಿಲ್ಲೆಗಳನ್ನು ತಿಂದು, ವೈಹಿ = ತಡೆದು ನಿಂತು, ಕೞುನೀರಿಲ್ = ವಿಶಾಲವಾಗಿ ಹರಡಿರುವ ನೀರಿನಲ್ಲಿ, ಮೂೞ್ ಹಿ = ಮುಳುಗಿ, ಶೆೞುನೀರ್ = ಒಳ್ಲೆಯ ನೀರನ್ನುಳ್ಳ, ತಡತ್ತು = ತಟಾಕದ, ಮಣ್ ಏನ್ದಿ = ಮಣ್ಣನ್ನು ಎತ್ತಿ ಹಾಕುವ, ಇಳಮೇದಿಹಳ್ = ಎಳೆಯ \(ಪ್ರಾಯದ\) ಎಮ್ಮೆಗಳು, ವೈಹು = ಚಲಿಸದೆ ಇರುವ \(ವಿಶ್ರಾಂತಿ ಪಡೆಯುವ\), ನಾಙ್ಗೂರ್ = ತಿರುನಾಂಗೂರಿನ, ಮಣಿಮಾಡಕ್ಕೋಯಿಲ್ = ಮಣಿಮಾಡಕ್ಕೋಯಿಲ್ ಕ್ಷೇತ್ರವನ್ನು, ವಣಙ್ಗು= ನಮಸ್ಕರಿಸು, ಎನ್ ಮನನೇ = ನನ್ನ ಮನಸ್ಸೇ. 



ಮಧುರಗಾನಕ್ಕೆ ಸಮನಾಡ ಮಾತನಾಡುವ ಗೋಪಿಯರು ಅಂಜುವಂತೆ ಬಹಳ ವಂಚನೆಯ ರಾಕ್ಷಸಿಯಲ್ಲಿ, ತಾನು ಅಂಜದೆಯೇ, ಅವಳ ಉಣ್ಣಬಾರದ ಮೊಲೆಯನ್ನೂ, ಮತ್ತು ಅವರ ಪ್ರಾಣಗಳನ್ನೂ ಒಟ್ಟಿಗೇ ರುಚಿಸುತ್ತಾ ಉಂಡವನ ಸ್ಥಳವೆಂದರೆ, ಹಸುರಾಗಿ ಎತ್ತರವಾಗಿ ಬೆಳ್ದ ನಡುಭಾಗವನ್ನುಳ್ಳ ಗಿಣ್ಣುಗಳಿಂದ ತುಂಬಿದ ಕಬ್ಬಿನ ಜಲ್ಲೆಗಳನ್ನು ತಿಂದು, ತಡೆದು ನಿಂತು, ವಿಶಾಲವಾಗಿ ಹರಡಿರುವ ನೀರಿನಲ್ಲಿ ಮುಳುಗಿ, ಒಳ್ಳೆಯ ನೀರನ್ನುಳ್ಳ ತಟಾಕದ ಮಣ್ಣನ್ನು ಎತ್ತಿಹಾಕುವ ಎಳೆಯ ಪ್ರಾಯದ ಎಮ್ಮೆಗಳು ವಿಶ್ರಾಂತಿ ಪಡೆಯುವ ತಿರುನಾಂಗೂರಿನ ಮಣಿಮಾಡಕ್ಕೋಯಿಲ್ ಕ್ಷೇತ್ರವನ್ನು ನಮಸ್ಕರಿಸು, ನನ್ನ ಮನಸ್ಸೇ. 



ಈ ಪಾಶುರದಲ್ಲಿಯೂ ಪೂತನಿಯ ವಿಷಯವನ್ನೇ ಮತ್ತೆ ಹೇಳಲಾಗಿದೆ. ವಂಚಕಿಯಾಗಿ ಬಂದ ಅವಳ ವಿಷದ ಮೊಲೆಯನ್ನು ಉಂಡದ್ದಲ್ಲದೆ, ಅದರೊಡನೆ ಅವಳ ಪ್ರಾಣಗಳನ್ನೂ ಉಂಡುಬಿಟ್ಟವನೇ ಹಸುಗೂಸಿನ ರೂಪದ ಆ ಭಗವಂತ. ಅವನು ಈಗ ನೆಲಸಿರುವ ತಿರುನಾಂಗೂರಿನ ಮಣಿಮಾಡಕ್ಕೋಯಿಲ್ ಕ್ಷೇತ್ರದಲ್ಲಿ ಹುಲುಸಾಗಿ ಬೆಳೆದು ನಿಂತಿರುವ ಕಬ್ಬಿನ ತಾಳನ್ನು ತಿಂದು, ನೀರಿನಲ್ಲಿ ಮುಳುಗಿ, ವಿಶ್ರಾಂತಿ ಪಡೆಯುವುದಕ್ಕೆ ಎಮ್ಮೆಗಳಿಗೂ ಹಿತವಾಗಿರುವ ವಿಶಾಲವಾದ ತಟಾಕಗಳಿವೆ. 



೭. ತಳೈಕ್ಕಟ್ಟವಿೞ್ ತಾಮರೈ ವೈಹು ಪೊಯ್ ಹೈ

ತ್ತಡಮ್ ಪುಕ್ಕಡಙ್ಗಾಶಿಡಙ್ಗಾಲರವಮ್,

ಇಳೈಕ್ಕತ್ತಿಳೈತ್ತಿಟ್ಟದ ನುಚ್ಚಿ ತನ್ ಮೇ

ಲಡಿವೈತ್ತವಮ್ಮಾನಿಡಮ್, ಮಾಮದಿಯಮ್

ತಿಳೈಕ್ಕೂಙ್ಗೊಡಿ ಮಾಳಿಹೈ ಶೂಳ್ ತೆರುವಿಲ್

ಶಿೞುಮುತ್ತು ವೆಣ್ನೆಱ್ ಕೆನಚ್ಚೆನ್ ಱು, ಮುನ್ ಱಿನ್

ವಳೈಕ್ಕೈನುಳೈಪ್ಪಾವೈಯರ್ ಮಾಱುನಾಙ್ಗಾರ್

ಮಣಿಮಾಡಕ್ಕೋಯಿಲ್ ವಣಙ್ಗೆನ್ ಮನನೇ. 



ತಳೈಕಟ್ಟವಿಳ್ ತಾಮರೈ = ಮೊಗ್ಗಾಗಿರುವ ಮತ್ತು ಅರಳಿರುವ ತಾವರೆ ಹೂಗಳು, ವೈಹು = ತಂಗಿರುವ, ಪೊಯ್ ಹೈ ತಡಮ್ = ವಿಶಾಲವಾದ ಸರೋವರವನ್ನು, ಪುಕ್ಕು = ಪ್ರವೇಶಿಸಿ, ಅಡಙ್ಗಾ = ಅಡಗಿಸಲಾಗದ, ವಿಡಮ್ = ವಿಷವನ್ನು, ಕಾಲ್ = ಕಕ್ಕುವ, ಅರವಮ್ = ಸರ್ಪವು, ಇಳೈಕ್ಕ = ಸೊರಗುವಂತೆ, ತಿಳೈತ್ತಿಟ್ಟು = ಆಟವಾಡಿ, ಅದನ್ ಉಚ್ಚಿ ತನ್ಮೇಲ್ = ಅದರ ನೆತ್ತಿಯ ಮೇಲೆ, ಅಡಿ ವೈತ್ತ = ಪಾದಗಳನ್ನಿಟ್ಟ, ಅಮ್ಮಾನ್ ಇಡಮ್ = ಸ್ವಾಮಿಯ ಸ್ಥಳವೆಂದರೆ, ಮಾಮದಿಯಮ್ = ಸುಂದರನಾದ ಚಂದ್ರನು, ತಿಳೈಕ್ಕೂಮ್ = ಆಟವಾಡುವ, ಕೊಡಿ = ಧ್ವಜಗಳಿರುವ, ಮಾಳಿಹೈ = ಮಾಳಿಗೆಗಳಿಂದ \(ಕೂಡಿದ ಮನೆಗಳಿಂದ\), ಶೂಳ್ = ಸುತ್ತುವರಿದಿರುವ, ತೆರುವಿಲ್ = ಬೀದಿಗಳಲ್ಲಿ, ಶೆೞು ಮುತ್ತು = ಸೊಬಗಿನ ಮುತ್ತುಗಳನ್ನು, ವೆಣ್\(ಳ್\) = ಬಿಳಿಯ, ನೆಱ್ ಹು ಎನ = ಬತ್ತದಂತೆ, ಶೆನ್ ಱು = ಬಿಳಿಯ, ನೆ ಱ್ ಹು ಎನ = ಬತ್ತದಂತೆ, ಶೆನ್ ಱು = ನಡೆದು ಹೋಗುತ್ತಾ, ಮುನ್ ಱಿಲ್ = ತಲೆಬಾಗಿಲಲ್ಲಿ, ವಳೈಕೈ = ಬಳೆಯ ಕೈಯ, ನುಳೈಪ್ಪಾವೈಯರ್ = ಕುರವಸ್ತ್ರೀಯರು, ಮಾಱುಮ್ = ಹಂಚುವ \(ವಿತರಣೆ ಮಾಡುವ\), ನಾಙ್ಗಾರ್ = ತಿರುನಾಂಗೂರಿನ, ಮಣಿ ಮಾಡಕ್ಕೋಯಿಲ್ = ಮಣಿ ಮಾಡಕ್ಕೋಯಿಲ್ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಎನ್ ಮನನೇ = ನನ್ನ ಮನಸ್ಸೇ. 



ತಾವರೆಮೊಗ್ಗುಗಳೂ, ತಾವರೆ ಹೂಗಳೂ ತುಂಬಿಕೊಂಡಿರುವ ವಿಶಾಲವಾದ ಸರೋವರವನ್ನು ಪ್ರವೇಶಿಸಿ, ಅಡಗಿಸಲಾಗದ, ವಿಷವನ್ನು ಕಕ್ಕುವ, ಸರ್ಪವು ಸೊರಗುವಂತೆ ಆಟಆಡಿ, ಅದಾ ನೆತ್ತಿಯ ಮೇಲೆ ತನ್ನ ಪಾದಗಳನ್ನಿಟ್ಟ ಸ್ವಾಮಿಯ ಸ್ಥಳವೆಂದರೆ, ಸುಂದಾನಾದ ಚಂದ್ರನು ಆಟಾವಾಡುವ \(ಅಲುಗಾಡುವ\) ಧ್ವಜಗಳಿರುವ ಮಾಳಿಗೆಗಳಿಂದ ಸುತ್ತುವರಿದ ಬೀದಿಗಳಲ್ಲಿ ಬಳೆಯ ಕೈಯ ಕುರವ ಸ್ತ್ರೀಯರು ನಡೆದಾದಿ ಸೊಬಗಿನ ಮುತ್ತುಗಳನ್ನು ಬಿಳಿಯ ಬತ್ತದಂತೆ ಹಂಚುವ \(ವಿತರಣೆಮಾಡುವ\) ತಿರುನಾಂಗೂರಿನ ಮಣಿಮಾಡಕ್ಕೋಯಿಲ್ ಕ್ಷೇತ್ರವನ್ನು ನಮಸ್ಕರಿಸುವ, ನನ್ನ ಮನಸ್ಸೇ.



ತಿರುನಾಂಗೂರಿನ ಮಣಿಮಾಡಕ್ಕೋಯಿಲ್ ಕ್ಷೇತ್ರದಲ್ಲಿ ನೆಲಸಿರುವ ಸ್ವಾಮಿಯೇ, ಹಿಂದೆ, ಬಾಲಕೃಷ್ಣನಾಗಿ, ತಾವರೆ ಮೊಗ್ಗುಗಳಿಂದಲೂ ಹೂಗಳಿಂದಲೂ ತುಂಬಿದ ವಿಶಾಲವಾದ ಸರೋವರವನ್ನು ಪ್ರವೇಶಿಸಿ, ಒಳಗೆವಿಷಕಕ್ಕುವ, ಅಡಗಿಸಲಸಾಧ್ಯವಾದ, ಕಾಳೀಯ ಸರ್ಪವನ್ನು ಕೆಣಕಿ, ಹಣ್ಣುಮಾಡಿ, ಕಡೆಗೆ ಅದನ್ನು ಅನುಗ್ರಹಿಸಿದವನು. ಆ ಕ್ಷೇತ್ರದಲ್ಲಿ ದೊಡ್ಡದೊಡ್ಡ ಮಾಳಿಗೆ ಮನೆಗಳು. ಮನೆಗಳ ಮೇಲೆ ಧ್ವಜಗಳು. ಅವು ಪೂರ್ಣಚಂದ್ರನ ಬೆಳದಿಂಗಳಲ್ಲಿ ಹಾರಾಡುತ್ತಾ ಬಹಳ ಸುಂದರವಾಗಿ ಶೋಭಿಸುವುವು. ಬೀದಿಗಳಲ್ಲಿ ಬಳೆಕೊಟ್ಟಿರುವ ಕುರವ ಹೆಂಗಸರು ಮನೆಮನೆಗೂ ಬಂದು ತಮ್ಮಲ್ಲಿರುವ ಸೊಗಸಾದ ಮುತ್ತುಗಳನ್ನು ಬಿಳಿಯ ಬತ್ತದಂತೆ ಮಾಋತ್ತಾರೆ. ಅಂಥ ಸಂಪದ್ಭರಿತವಾದ ಪ್ರಕೃತಿರಮ್ಯವಾದ ಕ್ಷೇತ್ರ ಅದು. 



೮. ತುಳೈಯಾರ್ ಕರುಮೆನ್ ಕುೞಲಾಯ್ ಚ್ಚಿಯರ್ ತಮ್

ತುಹಿಲ್ ವಾರಿಯುಮ್ ಶಿಟ್ರಿಲ್ ಶಿದೈತ್ತು, ಮುಟ್ರಾ

ವಿಳೈಯಾರ್ ವಿಳೈಯಾಟ್ಟೊಡು ಕಾದಲ್ ವೆಳ್ಲಮ್

ವಿಳೈವಿತ್ತವಮ್ಮಾನಿಡಮ್, ವೇಲ್ ನೆಡುಙ್ಗಣ್

ಮುಳೈವಾಳೆಯಿಟ್ರು ಮಡವಾರ್ ಪಯಿಟ್ರು

ಮೊೞಿಕೇಟ್ಟಿರುನ್ದು ಮುದಿರಾದ ವಿನ್ ಶೊಲ್,

ವಳೈವಾಯಕಿಳ್ಳೈ ಮಱೈ ಪಾದುನಾಙ್ಗೂರ್

ಮಣಿಮಾಡಕ್ಕೋಯಿಲ್ ವಣಙ್ಗೆನ್ ಮನನೇ.



ತುಳೈ = ಕುರುಳುಗಳು, ಆರ್ = ತುಂಬಿರುವ, ಕರು= ಕಪ್ಪನೆಯ, ಮೆಲ್ = ಮೃದುವಾದ, ಕುೞಲ್ = ತಲೆಗೂದಲಿನ, ಆಯ್ ಚ್ಚಿಯರ್ ತಮ್ = ಗೋಪಿಯರ, ತುಹಿಲ್ = ಉಡುಗೆಗಳನ್ನು, ವಾರಿಯುಮ್ = ಅಪಹರಿಸಿಯೂ, ಶಿಟ್ರಿಲ್ = ಆಟದ ಮನೆಗಳನ್ನು\(ಗುಬ್ಬಚ್ಚಿ ಗೂಡುಗಳನ್ನು\), ಶಿದೈತ್ತುಮ್ = ಕೆಡಿಸಿಯೂ \(ಕೆಡವಿಹಾಕಿಯೂ\), ಮುಟ್ರಾ = ವಯಸ್ಸಿಗೆ ಬರದ, ಇಳೈಯಾರ್ = ಎಳೆವಯಸ್ಸಿನ ಬಾಲಕಿಯರೊಡನೆ, ವಿಳೈಯಾಟ್ಟೋಡು = ಆಟದ ಮೂಲಕ, ಕಾದಲ್ ವೆಳ್ಳಮ್ = ಪ್ರೇಮದ ಪ್ರವಾಹವನ್ನು, ವಿಳೈತ್ತ = ಬೆಳೆಸಿದ, ಅಮ್ಮಾನ್ ಇಡಮ್ = ಸ್ವಾಮಿಯ ಸ್ಥಳವೆಂದರೆ, ವೇಲ್ = ವೇಲಾಯುಧದಂತೆ, ನೆಡುಕಣ್ = ವಿಶಾಲವಾದ ಕಣ್ಣುಗಳು, ಮುಳೈ = ಮೊಳೆಯುತ್ತಿರುವ, ವಾಳ್ = ಕತ್ತಿಯಂತೆ ಹೊಳೆಯುವ, ಎಯಿಟ್ರು = ಹಲ್ಲುಗಳು ಉಳ್ಲ, ಮಡವಾರ್ = ಸ್ತ್ರೀಯರು, ಪಯಿಟ್ರು = ಅಭ್ಯಾಸಮಾಡುವ, ಮೊೞಿ = ಮಾತನ್ನು, ಕೇಟ್ಟು ಇರುನ್ದು = ಕೇಳುತ್ತಿರುವ, ಮುದಿರಾದ = ಬಲಿಯದ, ಇನ್ = ಇನಿದಾದ, ಶೊಲ್ = ಮಾತಿನ ವಳೈವಾಯ್ = ಬಣ್ಣತಿದ್ದಿದ ಬಾಯ, ಕಿಳೈ = ಗಿಳಿಯೂ ಮಱೈ ಪಾಡುಮ್ = ವೇದವನ್ನು ಹಾಡುವ, ನಾಙ್ಗಾರ್ = ತಿರುನಾಂಗೂರಿನ, ಮಣಿಮಾಡಕ್ಕೋಯಿಲ್ = ಮಣಿಮಾಡಕ್ಕೋಯಿಲ್ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು ಎನ್ ಮನನೇ = ನನ್ನ ಮನಸ್ಸೇ. 



ಕುರುಳುಗಳು ತುಂಬಿರುವ ಕಪ್ಪನೆಯ ಮೃದುವಾದ ತಲೆಗೂದಲಿನ ಗೋಪಿಯರ ಉಡುಗೆಗಳನ್ನುಅಪಹರಿಸಿಯೂ, ಅವರ ಗುಬ್ಬಚ್ಚಿ ಗೂಡುಗಳನ್ನು ಕೆಡಿಸಿಯೂ, ವಯಸ್ಸಿಗೆ ಬಾರದ ಎಳೆಯ ವಯಸ್ಸಿನ ಬಾಲಕಿಯರೊಡನೆ ಆಟದ ಮೂಲಕ ಪ್ರೇಮದ ಪ್ರವಾಹವನ್ನು ವೃದ್ಧಿಗೊಳಿಸಿದ ಸ್ವಾಮಿಯಸ್ಥಳವೆಂದರೆ, ವೇಲಾಯುಧದಂತೆ ವಿಶಾಲವಾದ ವಿಶಾಲವಾದ ಕಣ್ಣುಗಳುಳ್ಳ, ಕತ್ತಿಯಂತೆ ಹೊಳೆಯುತ್ತಿರುವ ಮೊಳೆಯುತ್ತಿರುವ ಹಲ್ಲುಗಳುಳ್ಳ ಹೆಂಗಸರು ಅಭ್ಯಾಸಮಾಡುತ್ತಿರುವ ಮಾತುಗಳನ್ನು ಕೇಳುತ್ತಿರುವ ಬಲಿಯದ ಇನಿದಾದ ಮಾತಿನ ಬಣ್ನ ತಿದ್ದಿದ್ದ ಬಾಯ ಗಿಳಿಯೂ ವೇದವನ್ನು ಹಾಡುವ ತಿರುನಾಂಗೂರಿನ ಮಣಿಮಾಡಕ್ಕೋಯಿಲ್ ಕ್ಷೇತ್ರವನ್ನು ನಮಸ್ಕರಿಸು, ನನ್ನ ಮನಸ್ಸೇ. 



ಮಣಿಮಾಡಕ್ಕೋಯಿಲ್ ಕ್ಷೇತ್ರ ವೇದವಿದ್ವಾಂಸರಿಂದ ತುಂಬಿದ್ದು. ಅಲ್ಲಿ, ಅವರೊಡನೆ ವಾಸಿಸುವ ಗೃಹಿಣಿಯರೂ \(ವೈದಿಕ ಹೆಂಗಸರೂ\) ತಪ್ಪದೆ ವೇದಾಭ್ಯಾಸ ಮಾಡುತ್ತಾರೆ. ಅವರ ಮಾತುಗಳನ್ನು ಕೇಳಿಕೇಳಿ, ಅವರ ಮನೆಗಳಲ್ಲಿರುವ ಗಿಳಿಗಳೂ ಸಹ ತಮ್ಮತಮ್ಮ ಸ್ವಚ್ಛವಾದ ಮೃದುವಾದ ಮಧುರವಾದ ಸ್ವರದಿಂದ ವೇದ ಘೋಷಮಾಡುತ್ತವೆ. ವೇದಸ್ವರೂಪನಾದ ಭಗವಂತನೇ ಅಲ್ಲಿ ಈಗ ನೆಲಸಿದ್ದಾನೆ. ಹಿಂದೆ, ಅವನೇ, ಬಾಲಕೃಷ್ಣನಾಗಿ, ಸುಂದರಿಯರೂ ಎಳೆಯವಯಸ್ಸಿನವರೂ ಆದ ಗೋಪಿಯರು ಆಡುವಾಗ ಅವರ ಆಟಗಳಲ್ಲಿ ತೊಂದರೆಮಾಡಿ, ಅವರ ಉಡುಗೆಗಳನ್ನು ಅಪಹರಿಸಿ, ಅವರ ಗುಬ್ಬಚಿ ಗೂಡುಗಳನ್ನು ಕೆಡಿಸಿ, ಅವರಲ್ಲಿ ಪರಿಶುದ್ಧವಾದ ಪ್ರೇಮದ ಪ್ರವಾಹವನ್ನು ಬೆಳೆಸಿ, ಅವರನ್ನು ಅಭ್ಯುದಹಗೊಳಿಸಿದನು. ಅವನಿಗೆ ನಮಸ್ಕರಿಸಿ, ಅವನ ಅನುಗ್ರಹಪಡೆ ಎನ್ನುತ್ತಾರೆ ಆಳ್ವಾರರು. 



೯. ವಿಡೈಯೋಡವೆನ್ ಱಾಯ್ ಚ್ಚಿ ಮೆನ್ ತೋಳ್ ನಯನ್ದ

ವಿಕೀರ್ ತಾ\! ವಿಳಙ್ಗು ಶುಡರಾೞಿಯೆನ್ನುಮ್,

ಪಡೈಯೋಡು ಶಙ್ಗೊನ್ ಱುಡೈಯಾ ಯೆನನಿನ್

ಱಿಮೈಯೋರ್ ಪರವು ಮಿಡಮ್, ಪೈನ್ದಟತ್ತು

ಪ್ಪೆಡೈಯೋಡು ಶೆಙ್ಗಾಲ ವನ್ನನ್ತುಹೈಪ್ಪ

ತ್ತೊಹೈಪ್ಪುಣ್ಡರೀಕತ್ತಿಡೈಚ್ಚೆಙ್ಗೞುನೀರ್,

ಮಡೈಯೋಡ ನಿನ್ ಱು ಮದುವಿಮ್ಮುನಾಙ್ಗೂರ್

ಮಣಿಮಾಡಕ್ಕೋಯಿಲ್ ವಣಙೆನ್ ಮನನೇ. 



ವಿಡೈ = ಎತ್ತುಗಳು, ಓಡಿ = ಸೋತು ಹೋಗುವಂತೆ, ವೆನ್ ಱು = ಅವುಗಳನ್ನು ಗೆದ್ದು, ಆಯ್ ಚ್ಚಿ = ಗೊಲ್ಲತಿಯ \(ನಪ್ಪಿನ್ನೈದೇವಿಯ\), ಮೆಲ್ ತೋಳ್ = ಮೃದುವಾದ ತೋಳುಗಳನ್ನು, ನಯನ್ದ = ಆದರಿಸಿದ, ವಿಕೀರ್ತಾ = ವಿಲಕ್ಷಣವಾದ ಕೀರ್ತಿಯುಳ್ಳವನೇ, ವಿಳಙ್ಗು = ಹೊಳೆಯುವ, ಶುಡರ್ = ತೇಜಸ್ಸಿನಿಂದ ಕೂಡಿದ, ಆೞಿ = ಚಕ್ರಾಯುಧ, ಎನ್ನುಮ್ = ಎನ್ನುವ, ಪಡೈಯೋಡು = ಆಯುಧದೊಡನೆ, ಒನ್ ಱು ಶಙ್ಗು = ಸಾಟಿಯಿಲ್ಲದ ಶಂಖವನ್ನು, ಉಡೈಯಾಯ್ = ಉಳ್ಳವನೇ, ಎನ್ ನಿನ್ ಱು = ಎನ್ನುತ್ತಾ \(ನಿಂತು\), ಇಮ್ಮೈಯೋರ್ = ದೇವತೆಗಳು, ಪರವುಮ್ ಇಡಮ್ = ಹರಡಿಕೊಳ್ಳುವ ಸ್ಥಳವೆಂದರೆ, ಪೈನ್ದಟತ್ತು = ಸುಂದರವಾದ ಸರೋವರಗಳಲ್ಲಿ, ಪೆಡೈಯೋಡು = ಹೆಣ್ಣುಗಳೊಡನೆ, ಶೆಮ್ ಕಾಲ = ಕೆಂಪುಕಾಲುಗಳ, ಅನ್ನಮ್ = ಹಂಸಗಳು, ತುಹೈಪ್ಪ = ನಿದ್ರಿಸುವ, ತೊಹೈ ಪುಣ್ಡರೀಕತ್ತು = ದಟ್ಟವಾದ ಪೂಮ್ಡರೀಕದ, ಇಡೈ = ನಡುವಿನಿಂದ, \(ಮಧ್ಯದಲ್ಲಿ\), ಶೆಙ್ಗುೞು ನೀರ್ = ಕನ್ನೈದಿಲೆಯ, ಮಡೈಯೋಡು = ಹೊಂದಿಕೆಯೊಡನೆ \(ಸಂಮಿಶ್ರದೊಡನೆ\), ನಿನ್ ಱು = ಕೂಡಿ, ಮದು = ಮಧುವನ್ನು, ವಿಮ್ಮುಮ್ = ಚಿಮ್ಮುವ, ನಾಙ್ಗೂರ್ = ತಿರುನಾಂಗೂರಿನ, ಮಣಿಮಾಡಾಕ್ಕೋಯಿಲ್ = ಮಣಿಮಾಡಕ್ಕೋಯಿಲ್ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಎನ್ ಮನನೇ = ನನ್ನ ಮನಸ್ಸೇ. 



ಎತ್ತುಗಳು ಸೋಲುವಂತೆ ಅವುಗಳನ್ನು ಗೆದ್ದು ಗೊಲ್ಲತಿಯ \(ನಪ್ಪಿನ್ನೈದೇವಿಯ\) ಮೃದುವಾದ ತೋಳುಗಳನ್ನು ಆದರಿಸಿದ ವಿಲಕ್ಷಣವಾದ ಕೀರ್ತಿಯುಳ್ಳವನೇ, ಹೊಳೆಯುವ ತೇಜಸ್ಸಿನಿಂದ ಕೂಡಿದ ಚಕ್ರಾಯುಧವನ್ನು ಸಾಟಿಯಿಲ್ಲದ ಶಂಖವನ್ನೂ ಉಳ್ಳವನೇ, ಎನ್ನುತ್ತಾ, ದೇವತೆಗಳು ಹರದಿಕೊಳ್ಳುವ ಸ್ಥಳವೆಂದರೆ, ಸುಂದರವಾದ ಸರೋವರಗಳಲ್ಲಿ ಕೆಂಪುಕಾಲಿನ ಹಂಸಗಳು ತಮ್ಮತಮ್ಮ ಹೆಣ್ಣುಗಳೊಡನೆ ನಿದ್ರಿಸುವ ದಟ್ಟವಾದ ಕೆಂದಾವರೆಗಳೂ ಅವುಗಳ ನಡುವೆ \(ಮಗ್ಗುಲಲ್ಲೇ\) ಕನ್ನೈದಿಲೆಹೂಗಳೂ ಸಂಮಿಶ್ರವಾಗಿ ಮಧುವನ್ನು ಚಿಮ್ಮಿಸುರಿಸುವ ತಿರುನಾಂಗೂರಿನ ಮಾಡಕ್ಕೋಯಿಲ್ ಕ್ಷೇತ್ರವನ್ನು ನಮಸ್ಕರಿಸು ನನ್ನ ಮನಸ್ಸೇ. 



ಮಣಿಮಾಡಕ್ಕೋಯಿಲ್ ಕ್ಷೇತ್ರವನ್ನು ದೇವತೆಗಳ ಕೂಟಗಳೇ ಸದಾ ಸಂದರ್ಶಿಸುತ್ತವೆ. ದಟ್ಟವಾಗಿ ಕೂಡಿಕೊಂಡಿರುವ ಅವರ ಸಂದಣಿಯಿಂದ “ವೃಷಭಗಳನ್ನು ಸೋಲಿಸಿ ನಪ್ಪಿನ್ನೈದೇವಿಯ ಕೈಹಿಡಿದ ವಿಶಿಷ್ಟ ಕೀರ್ತಿಯುಳ್ಳವನೇ ಸಾಟಿಯಿಲ್ಲದ ಶಂಖವನ್ನೂ, ತೇಜಸ್ಸಿನಿಂದ ಹೊಳೆಯುವ ಚಕ್ರವನ್ನೂಆಯುಧವಾಗಿ ಧರಿಸಿದವನೇ” ಎಂದು ಮುಂತಾಗಿ ದೇವತೆಗಳ ಹೊಗಳಿಕೆಯ ಉದ್ಗಾರಗಳು ಹೊಮ್ಮುತ್ತಿರುತ್ತವೆ. ಆ ಕ್ಷೇತ್ರವನ್ನು ಬಳಸಿರುವ ಸೊಬಗಿನ ಸರೋವರಗಳಲ್ಲಿ ಕೆಂದಾವರೆಗಳೂ ಕನ್ನೈದಿಲೆಗಳು ಮಗ್ಗುಲುಮಗ್ಗುಲಲ್ಲೇ ಬೆಳೆದು ಶೋಭಿಸುತ್ತವೆ. ಕೆಂಪುಕಾಲಿನ ಬಿಳಿಯ ಒಡಲಿನ ಹಂಸಗಳು ಅವುಗಳ ಹೆಣ್ಣುಗಳೊಡನೆ ದಟ್ಟವಾಗಿ ಬೆಳೆದಿರುವ ಆ ಹೂಗಳಲ್ಲಿಯೇ ನಿದ್ರಿಸುತ್ತವೆ. ಅದರಿಂದ ಉಕ್ಕಿ ಹರಿಯುವ ಮಧುವನ್ನೇ ಕುಡಿದು ಆನಂದಿಸುತ್ತವೆ. ಇಂಥ ಹಿರಿಮೆಯುಳ್ಳ ಮಣಿಮಾಡಕ್ಕೋಯಿಲ್ ಕ್ಷೇತ್ರವನ್ನು ಸೇರಿ, ಭಗವಂತನನ್ನು ಕಣ್ಣಾರ ಕಂಡು, ನಮಸ್ಕರಿಸಿ, ಜನ್ಮಸಾರ್ಥಕ್ಯವನ್ನು ಪಡೆಯಬೇಕು – ಎನ್ನುತ್ತಾರೆ ಆಳ್ವಾರರು. 



ಗೋವಳಕುಲದಲ್ಲಿ ಕುಂಭನೆಂಬ ರಾಜನ ಮಗಳಾಗಿದ್ದ ನಪ್ಪಿನ್ನೈದೇವಿಯು ಪರಮ ಸುಂದರಿ. ಅವಳನ್ನು ಮದುವೆಯಾಗಲು, ರಾಜನು ಸಾಕಿದ್ದ ಬಲಿಷ್ಠವಾದ ಏಳು ಗೂಳಿಗಳನ್ನು ಒಬ್ಬನೇ ಯಾವ ಸಹಾಯವೂ ಇಲ್ಲಾಂತೆ, ಹಿಡಿದು ಪಳಗಿಸಿ ಕಟ್ಟಿ ಹಾಕಬೇಕಿತ್ತು. ಗೋವಳ ಕುಲದಲ್ಲಿ ಜನ್ಮ ತಳೆದ ಶ್ರೀಕೃಷ್ಣನಿಗೆ ಮಾತ್ರವೇ ಇದು ಸಾಧ್ಯವಾಯಿತು. ಅತಿಸರಾಗವಾಗಿ ಇದನ್ನು ಮಾದಿ ತೋರಿಸಿದವನು ಅವನೇ. 



ಭಗವಂತನು ಧರಿಸಿರುವ ಶಂಖಧ್ವನಿಯೇ ಶತ್ರುಗಳ ಹೃದ್ಯವನ್ನು ತಲ್ಲಣಿಸುವುದು. ಪ್ರಜ್ವಲಿಸಿ ಹೊಳೆಯುವ ಚಕ್ರವು ಶತ್ರುಭಯಂಕರವಾಗಿ ಎಂಥವನ್ನಾದರೂ ತರಿದು ಹಾಕುವಂಥಾದ್ಧು. ಇವುಗ ಭಗವಂತನ ವಿಶಿಷ್ಟ ಕೀರ್ತಿ ಎನ್ನಲಾಗಿದೆ.



೧೦. ವಣ್ಡಾರ್ ಪಿೞಿಲ್ ಶೂೞ್ ಶೂೞ್ ನ್ದೞ ಹಾಯನಾಙ್ಗೂರ್

ಮಣಿಮಾಡಕ್ಕೋಯಿಲ್ ನೆಡುಮಾಲುಕ್ಕೂ, ಎನ್ ಱುಮ್

ತೊಣ್ಡಾಯ ತೊಲ್ ಶೀರ್ ವಯಲ್ ಮಙ್ಗೈಯರ್ ಕೋನ್

ಕಲಿಯನೊಲಿ ಶೆಯ್ ತಮಿೞ್ ಮಾಲೈವಲ್ಲಾರ್,

ಕಣ್ಡಾರ್ ವಣಙ್ಗ ಕ್ಕಳಿಯಾನೈ ಮೀದೇ

ಕಡಲ್ ಶೂೞುಲ ಹಕ್ಕೊರುಕಾವಲರಾಯ್, 

ವಿಣ್ಡೋಯ್ನೆಡು ವೆಣ್ ಕುಡೈನೀೞಲಿನ್ 

ಕೀೞ್ ವಿರಿನೀರುಲಹಾಣ್ಡು ವಿರುಮ್ಬುವರೇ. 



ವಣ್ಡು ಆರ್ = ದುಂಬಿಗಳು ತುಂಬಿರುವ, ಪೊೞಿಲ್ = ತೋಪುಗಳಿಂದ, ಶೂೞ್ = ಸುತ್ತುವರಿದು, ಅೞಹಾಯ= ಸೊಬಗಿನಿಂದ ಶೋಭಿಸುವ, ನಾಙ್ಗೂರ್ = ತಿರುನಾಂಗೂರಿನ, ಮಣಿಮಾಡಕ್ಕೋಯಿಲ್ = ಮಣಿಮಾಡಕ್ಕೋಯಿಲ್ ಕ್ಷೇತ್ರದ, ನೆಡುಮಾಲುಕ್ಕೂ = ಸರ್ವೇಶ್ವರನಿಗೆ, ಎನ್ ಱುಮ್ = ಯಾವಾಗಲೂ, ತೊಣ್ಡುಆಯ = ದಾಸನಾಗಿರುವ, ತೊಲ್ ಶೀರ್ = ಸಹಜಸಂಪತ್ತನ್ನುಳ್ಳ, ವತಕ್ = ಬಯಲುಗಳಿಂದ ಕೂಡಿದ, ಮಙ್ಗೈಯರ್ ಕೋನ್ = ಮಂಗೈದೇಶದ ಜನರ ರಾಜನಾದ, ಕಲಿಯನ್ ಕಲಿಯನು, ಒಲಿಶೆಯ್ = ಹಾಡಿದ, ತಮಿಳ್ ಮಾಲೈ ವಲ್ಲಾರ್ = ತಮಿಳಿನ ಪಾಶುರಗಳ ಮಾಲೆಯನ್ನು ಬಲ್ಲವರು, ಕಣ್ಡಾರ್ = ನೋಡಿದವರೆಲ್ಲರೂ, ವಣಙ್ಗ = ನಮಸ್ಕರಿಸುವಂತೆ, ಕಳಿಯಾನೈಮೀದೇ = ಮದ್ದಾನೆಯ ಮೇಲೆಯೇ, ಕಡಲ್ ಶೂೞ್ ಉಲಹಕ್ಕೂ = ಸಮುದ್ರದಿಂದ ಸುತ್ತುವರಿದಿರುವ ಭೂಲೋಕಕ್ಕೆ, ಒರು ಕಾವಲರ್ ಆಯ್ = ಸಾಟಿಯಿಲ್ಲದ ಒಡೆಯರಾಗಿ, ವಿಣ್ ತೋಯ್ = ಆಕಾಶವನ್ನೆಲ್ಲಾ ಆವರಿಸಿಕೊಂಡ, ನೆಡು = ವಿಶಾಲವಾದ, ವೆಳ್ ಕುಡೈ = ಬಿಳಿಯ ಕೊಡೆಯ, ನೀೞಲಿನ್ = ನೆರಳಿನ, ಕೀಳ್ = ಕೆಳಗೆ \(ಆಶ್ರಯದಲ್ಲಿ\), ವಿರಿನೀರ್ = ವಿಸ್ತಾರವಾಗಿ ಆವರಿಸಿರುವ ನೀರಿನ, ಉಲಹು = ಲೋಕವನ್ನು, ಆಣ್ಡು = ಆಳಿಕೊಂಡು, ವಿರಮ್ಬುವರಾ = ಆನಂದಿಸುತ್ತಾರೆ. 



ದುಂಬಿಗಳು ತುಂಬಿರುವ ತೋಪುಗಳಿಂದ ಸುತ್ತುವರಿದು ಸೊಬಗಿನಿಂಅ ಶೋಭಿಸುವ ತಿರುನಾಂಗೂರಿನ ಮಣಿಮಾಡಕ್ಕೋಯಿಲ್ ಕ್ಷೇತ್ರದ ಸರ್ವೇಶ್ವರನಿಗೆ ಯಾವಾಗಲೂ ದಾಸನಾಗಿರುವನೆಂಬ ಸಹಜ ಸಂಪತ್ತನ್ನುಳ್ಳ ಬಯಲುಗಳಿಂದ ಕೂಡಿದ ಮಂಗೈದೇಶದ ಜನರ ರಾಜನಾದ ಕಲಿಯನು ಹಾಡಿದ ತಮಿಳಿನ ಪಾಶುರಗಳ ಮಾಲೆಯನ್ನು ಬಲ್ಲವರು ನೋಡಿದವರೆಲ್ಲರೂ ನಮಸ್ಕರಿಸುವಂತೆ ಮದ್ದಾನೆಯ ಮೇಲೆಯೇ ಕಡಲಿನಿಂದ ಸುತ್ತುವರಿದಿರುವ ಭೂಲೋಕಕ್ಕೆ ಸಾಟಿಯಿಲ್ಲದ ಒಡೆಯರಾಗಿ, ಆಕಾಶವನ್ನೆಲ್ಲಾ ಆವರಿಸಿಕೊಂಡಿರುವ ವಿಶಾಲವಾದ ಬಿಳಿಯ ಕೊಡೆಯ ನೆರಳಿನ ಆಶ್ರಯದಲ್ಲಿ ವಿಸ್ತಾರವಾಗಿರುವ \(ಆವರಣವಾಗಿರುವ\) ನೀರಿನ ಲೋಕವನ್ನು ಆಳಿಕೊಂಡು ಆನಂದಿಸುತ್ತಾರೆ. 



ಪ್ರಕೃತಿಸೌಂದರ್ಯದ ನಡುವೆ ಶೋಭಿಸುವುದು ತಿರುನಾಂಗೂರು ಕ್ಷೇತ್ರ. ದುಂಬಿಗಳು ಎಲ್ಲೆಲ್ಲಿಯೂ ತುಂಬಿಕೊಂಡು ಸದಾಗಾನ ಮಾಡುತ್ತಿರುವ ತಂಪಾದ ಹಸುರುತೋಪುಗಳಿಂದ ಸುತ್ತುವರಿದಿರುವುದು ಅದು. ಅಲ್ಲಿ, ಮಣಿಮಾಡಕ್ಕೋಯಿಲ್ ನಲ್ಲಿ ಅರ್ಚಾವತಾರಿಯಾಗಿ ನೆಲಸಿರುವ ಸರ್ವೇಶ್ವರನಿಗೆ ಎಡೆಬಿಡದ ದಾಸನಾಗಿರುವುದೇ ಸಹಜಸ್ವಭಾವವಾಗಿರುವ, ಮಂಗೈರಾಜ್ಯದ ಒಡೆಯನಾಗಿರುವ, ಕಲಿಯನು \(ತಿರುಮಂಗೈ ಆಳ್ವಾರರು\), ಆ ಸ್ವಾಮಿಯನ್ನು ಕೀರ್ತಿಸಿ, ತಮಿಳಿನಲ್ಲಿ ಈ ಹತ್ತು ಪಾಶುರಗಳನ್ನು ರಚಿಸಿ ಹಾಡಿದ್ದಾರೆ. ಇವುಗಳನ್ನು ಚೆನ್ನಾಗಿ ಅರಿತುಕೊಂಡವರು, ಅವರ ಗುಣಶೀಲಗಳಿಂದಲೇ ಇಡಿಯ ಭೂಮಂಡಲಕ್ಕೆ ಒಂದು ಬಗೆಯಲ್ಲಿ ಮಾರ್ಗದರ್ಶಕರಾಗಿರುತ್ತಾರೆ. ಅವರನ್ನು ಕಂಡಕೂಡಲೇ ಅವರ ಪಾದಗಳಿಗೆ ಎರಗುವಂಥ ಕೀರ್ತಿವಂತರಾಗುತ್ತಾರೆ. ಅವರು ಗತಿಸಿದ ಬಳಿಕ, ಆಕಾಶವನ್ನೆಲ್ಲಾ ವ್ಯಾಪಿಸಿರುವ ಬಹಳ ವಿಶಾಲವಾದ ಸರ್ವೇಶ್ವರನ ಶ್ವೇತಚ್ಛತ್ರದಡಿಯಲ್ಲಿ, ಅದರ ನೆರಳಿನ ಆಶ್ರಯದಲ್ಲಿ, ಆವರಣ ಜಲದಿಂದ ತುಂಬಿರುವ ಬ್ರಹ್ಮಾಂಡವನ್ನೇ ಆಳುವವರಾಗುತ್ತಾರೆ. ಅವರ ಆನಂದಕ್ಕೆ ಮಿತಿಯಿಲ್ಲವಾಗುತ್ತದೆ. ಹೀಗೆ, ಈ ತಿರುಮೊೞಿಯ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*\*



ಅಡಿನನಡೆ: - ನನ್ದಾ, ಮುದಲೈ, ಕೋಲೈ, ಶಿಱು, ಇೞೈ, ಪಣ್, ತಳೈ, ತುಳೈ, ವಿಡೈ, ವಣ್ಡಾರ್, \(ಶಲಮ್\). 



\*\*\*\*\*\*\*\*\*\*\*\*\*\*\*\*





ಪೆರಿಯ ತಿರುಮೊೞಿ ಮೂರನೆಯ ದಶಕ ಒಂಭತ್ತನೆಯತಿರುಮೊೞಿ



ಶಲಙ್ಗೊ ಣ್ಡವಿರಣಿಯನ್



೧. ಶಲಙ್ಗೊಣ್ಡವಿರಣಿಯನದಹಲ್ ಮಾರ್ ವಮ್ ಕೀಣ್ಡು

ತಡಙ್ಗಡಲೈಕ್ಕಡೈನ್ದ ಮುದಮ್ ಕೊಣ್ಡುಹನ್ದ ಕಾಳೈ,

ನಲಙ್ಗೊಣ್ಡ ಕರುಮುಹಿಲ್ ಪೋಲ್ ಕರುಮೇನಿಯಮ್ಮಾನ್

ನಾಡೊಱುಮ್ ಮಹಿೞ್ ನ್ದಿನಿದು ಮರುವಿಯುಱೈಕೋಯಿಲ್,

ಶಲಙ್ಗೊಣ್ಡು ಮಲರ್ ಶೊರಿಯುಮ್ ಮಲ್ಲಿಹೈಯೊಣ್ ಶೆರುನ್ದಿ

ಶಣ್ಭಹಙ್ಗಳ್ ಮಣನಾಱುಮ್ ವಣ್ಪೊೞಿಲಿನೂಡೇ,

ವಲಙ್ಗೊಣ್ಡು ಕಯಲೋಡಿ ವಿಳೈಯಾಡು ನಾಙ್ಗೂರ್

ವೈಹುನ್ದವಿಣ್ಣಹರಮ್ ವಣಙ್ಗುಮಡನೆಂಜೇ. 



ಶಲಮ್ ಕೊಣ್ಡ = ಛಲವನ್ನು ತುಂಬಿಕೊಂಡ, ಇರಣಿಯನದು = ಹಿರಣ್ಯಕಶಿಪುವಿನ, ಅಹಲ್ ಮಾರ್ ವಮ್ = ವಿಶಾಲವಾದ ಎದೆಯನ್ನು, ಕೀಣ್ಡು = ಸೀಳಿಹಾಕಿ, ತಡ ಕಡಲೈ = ವಿಶಾಲವಾದ ಕಡಲನ್ನು, ಕಡೈನ್ದು = ಕಡೆದು, ಅಮುದಮ್ = ಅಮೃತವನ್ನು, ಕೊಣ್ಡು= ಪಡೆದು, ಉಹನ್ದ = ಹರ್ಷಿಸಿದ, ಕಾಳೈ = ಪರಕ್ರಮಿಯು, \(ನಿತ್ಯಯೌವನನ್ನು\) ನಲಮ್ ಕೊಣ್ಡ = ಸೊಬಗನ್ನು ತಳೆದ, \(ಹರ್ಷಗೊಂಡ\), ಕರುಮುಹಿಲ್ ಪೋಲ್ = ಕಾರ್ಮುಗಿಲಿನ ಹಾಗೆ, ಕರುಮೇನಿ = ಕರಿಯ ದೇಹಕಾಂತಿಯ, ಅಮ್ಮಾನ್ = ಸ್ವಾಮಿಯು ನಾಡೊಱುಮ್ = ಯಾವಾಗಲೂ, ಮಹಿೞ್ ನ್ದು = ಆನಂದದಿಂದ, ಇನಿದು = ಮಧುರವಾಗಿ, ಮರುವಿ = ತೋರುತ್ತಾ, ಉಱೈ = ನೆಲಸಿರುವ, ಕೋಯಿಲ್ = ಪವಿತ್ರಸ್ಥಳವೆಂದರೆ, ಶಲಮ್ ಕೊಣ್ಡು = ನೀರನ್ನು ಕುಡಿದು, ಮಲರ್ ಶೊರಿಯುಮ್ = ಹೂವನ್ನು ಸುರಿಸುವ, ಮಲ್ಲಿಹೈ = ಮಲ್ಲಿಗೆ, ಒಣ್ = ಸುಂದರವಾದ, ಶೆರುನ್ದ್ = ಸುರಹೊನ್ನೆ, ಶಣ್ಬಹಙ್ಗಳ್ = ಸಂಪಗೆ ಹೂಗಳು, ಮಣಮ್ ನಾಱುಮ್ = ಪರಿಮಳವನ್ನು ಸೂಸುವ, ವಣ್ ಪೊೞಿಲಿನ್ = ಸುಂದರವಾದ ತೋಪುಗಳ, ಊದೇ = ಮಧ್ಯದಲ್ಲಿ, ವಲಮ್ ಕೊನ್ಡು = ಚಿಮ್ಮುತ್ತಾ \(ಸುಳಿಸುತ್ತುತ್ತಾ\) ಕಯಲ್ = ಕಯಲ್ ಮೀನುಗಳು, ಓಡಿ = ಓಡುತ್ತಾ, ವಿಳೈಯಾಡುಮ್ = ಆಟವಾಡುತ್ತಿರುವ, ನಾಙ್ಗೂರ್ = ತಿರುನಾಂಗೂರಿನ, ವೈಹುನ್ದ ವಿಣ್ಣಹರಮ್ = ಶ್ರೀವೈಕುಂಠವಿಣ್ಣಹರ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಅಜ್ಞಾನಿಯಾದ ಮನಸ್ಸೇ. 



ಛಲವನ್ನು ತುಂಬಿಕೊಂಡ ಹಿರಣ್ಯಕಶಿಪುವಿನ ವಿಶಾಲವಾದ ಎದೆಯನ್ನು ಸೀಳಿಹಾಕಿ, ವಿಸ್ತಾರವಾದ ಕಡಲನ್ನು ಕಡೆದು ಅಮೃತವನ್ನು ಪಡೆದು ಹರ್ಷಿಸಿದ ನಿತ್ಯಯೌವನ ಸೌಂದರ್ಯಪರಾಕ್ರಮಿಯು, ಸೊಬಗನ್ನು ತಳೆದು ಹರ್ಷಗೊಂಡ ಕಾರ್ಮುಗಿಲಿನ ಹಾಗೆ ಕರಿಯ ದೇಹಕಾಂತಿಯ ಸ್ವಾಮಿಯು ಯಾವಾಗಲೂ ಆನಂದದಿಂದ ಮಧುರವಾಗಿ ಕಂಗೊಳಿಸುತ್ತಾ ನೆಲಸಿರುವ ಪವಿತ್ರಸ್ಥಳವೆಂದರೆ, ನೀರನ್ನು ಕುಡಿದು ಹೂವನ್ನು ಸುರಿಸುವ ಮಲ್ಲಿಗೆ, ಸುಂದರವಾದ ಸುರಹೊನ್ನೆ, ಸಂಪಗೆ ಹೂಗಳ ಪರಿಮಳದಿಂದ ತುಂಬಿರುವ ಸುಂದರವಾದ ತೋಪುಗಳ ನಡುವೆ ಚಿಮ್ಮುತ್ತಾ, ಸುಳಿಸುತ್ತುತ್ತಾ, ಓಡುತ್ತಾ ಕಯಲ್ ಮೀನುಗಳು ಆಟವಾಡುತ್ತಿರುವ ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರವನ್ನು ನಮಸ್ಕರಿಸು ಅಜ್ಞಾನಿ ಮನಸ್ಸೇ. 



ಹರಿಯನ್ನು ತನ್ನ ಪರಮಶತ್ರುವಾಗಿ ಭಾವಿಸಿ, ಆ ಹೆಸರೇ ತನ್ನ ರಾಜ್ಯದಲ್ಲಿ ಕೇಳದಂತೆ ಮಾಡಬೇಕೆಂದು ಛಲ ಹಿಡಿದು ವರ್ತಿಸಿದ ಹಿರಣ್ಯಕಶಿಪುವಿನ ವಿಶಾಲವಾದ ಎದೆಯನ್ನು ಸೀಳಿದ ನರಸಿಂಹಾವತಾರಿಯೂ, ವಿಸ್ತಾರವಾದ ಪಾಲ್ಗಡಲನ್ನು ದೇವಾಸುರರು ಕೂಡಿಕೊಂಡು ಕಡೆಯುವಂತೆ ಮಾಡಿ, ಅದರಿಂದ ಅಮೃತವನ್ನು ಪಡೆದು ಅದನ್ನು ದೇವತೆಗಳಿಗೆ ಮಾತ್ರವೇ ಹಂಚಿಕೊಟ್ಟ ನಿತ್ಯಯೌವನ ಸೌಂದರ್ಯ ಪರಾಕ್ರಮಿಯೂ, ನೀರನ್ನು ಪೂರ್ತಿಯಾಗಿ ತುಂಬಿಕೊಂಡು ಶೋಭಿಸುವ ಕಾರ್ಮುಗಿಲಿನ ಹಾಗೆಯೇ ಇರುವ ವಿಲಕ್ಷಣವಾದ ದೇಹಕಾಂತಿಯನ್ನುಳ್ಳವನೂ ಆದ ಸರ್ವೇಶ್ವರನು ಯಾವಾಗಲೂ ಪ್ರೇಮಸ್ವರೂಪನಾಗಿ ನೆಲಸಿರುವ ಪವಿತ್ರಸ್ಥಳವೆಂದರೆ ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರವೇ.



ಆ ಕ್ಷೇತ್ರವು ತಂಪಾದ ತೋಪುಗಳಿಂದ ಸುತ್ತುವರಿದಿದೆ. ಮಲ್ಲಿಗೆ, ಸುರಹೊನ್ನೆ, ಸಂಪಗೆ ಹೂಗಳ ಪರಿಮಳದಿಂದ ತುಂಬಿದೆ. ಆ ಕ್ಷೇತ್ರದ ಸರೋವರಗಳಲ್ಲಿ, ಗದ್ದೆಬಯಲುಗಳಲ್ಲಿ, ಕಯಲ್ ಮೀನುಗಳು ನೆಗೆಯುತ್ತಾ ಚಿಮ್ಮುತ್ತಾ, ಸುಳಿಸುತ್ತುತ್ತಾ, ಓಡುತ್ತಾ, ಆಟವಾಡುತ್ತವೆ. ಎಂದರೆ, ಆ ಕ್ಷೇತ್ರದಲ್ಲಿ ಎಲ್ಲಿ ನೋಡಿದರೂ ಆನಂದವೇ ತುಂಬಿ ತುಳುಕುತ್ತದೆ. ಆಳ್ವಾರರು ಹೇಳುತ್ತಾರೆ:”ಮೂಢ ಮನಸ್ಸೇ, ಆ ಪವಿತ್ರಕ್ಷೇತ್ರಕ್ಕೆ ಹೋಗು. ಸರ್ವೇಶ್ವರನನ್ನು ಕಣ್ತುಂಬ ಕಾಣು. ಅವನ ಪಾದಗಳಿಗೆ ಎರಗು”. 



೨. ತಿಣ್ಣಿಯದೋರರಿಯುರುವಾಯ್ ತ್ಥಿಶೈಯನೈತ್ತುಮ್ ನಡುಙ್ಗ

ತ್ತೇವರೊಡು ತಾನವರ್ ಹಳ್ ತಿಶೈಪ್ಪ, ಇರಣಿಯನೈ

ನಣ್ಣಿಯವನ್ ಮಾರ್ ವಹಲತ್ತು ಹಿರ್ ಮಡುತ್ತ ನಾಶನ್

ನಾದೋಱುಮ್ ಮಹಿೞ್ ನ್ದಿನಿದು ಮರುವಿಯುಱೈಕೋಯಿಲ್, 

ಎಣ್ಣಿಲ್ ಮಿಹುಪೆರುಂಜೆಲ್ವತ್ತೆೞಿಲ್ ವಿಳಙುಮಱೈಯುಮ್

ಏಳಿಶೈಯುಮ್ ಕೇಳಿವಿಹಳುಮ್, ಇಯನ್ ಱಪೆರುಙ್ಗುಣತ್ತೋರ್

ಮಣ್ಣಿಲ್ಮಿಹುಮಱೈಯವರ್ ಹಳ್ ಮಲಿವೆಯ್ದುನಾಙ್ಗೂರ್

ವೈಹುನ್ದ ವಿಣ್ಣಹರಮ್ ವಣಙ್ಗು ಮಡನೆಂಜೇ. 



ತಿಣ್ಣಿಯದು = ಬಲಿಷ್ಠವಾದ, ಓರ್ = ಸಾಟಿಯಿಲ್ಲದ, ಅರಿ = ಸಿಂಹದ, ಉರು ಆಯ್ = ರೂಪವನ್ನು ತಳೆದು, ತಿಶೈ ಅನೈತ್ತುಮ್ = ಎಲ್ಲ ದಿಕ್ಕುಗಳೂ, ನಡುಙ್ಗ = ನಡುಗುವಂತೆ, ತೇವರೊಡು ತಾನವರ್ ಹಳ್ ತಿಶೈಪ್ಪ = ದೇವತೆಗಳೂ ದಾನವರೂ ಭಯಪಡುವಂತೆ \(ಕಲಕಿಹೋಗುವಂತೆ\), ಇರಣಿಯನೈ = ಹಿರಣ್ಯಕಶಿಪುವನ್ನು, ನಣ್ಣಿ = ಸೇರಿ, ಅವನ್ = ಅವನ, ಮಾರ್ ವ ಹಲತ್ತು = ವಿಶಾಲವಾದ ಎದೆಯನ್ನು, ಉಹಿರ್ = ಉಗುರಿನಿಂದ, ಮಡುತ್ತ = ಊರಿ ಸೀಳಿದ, ನಾತನ್ = ಸ್ವಾಮಿಯು, ನಾಡೋಱುಮ್ = ಯಾವಾಗಲೂ, ಮಹಿಳ್ ನ್ದು = ಸಂತೋಷದಿಂದ, ಇನಿದು ಮರುವಿ = ಇನಿದಾಗಿ ಕಂಗೊಳಿಸುತ್ತಾ, ಉಱೈ = ನೆಲಸಿರುವ, ಕೋಯಿಲ್ = ಪವಿತ್ರ ಕ್ಷೇತ್ರವೆಂದರೆ, ಎಣ್ಣಿಲ್ = ಎಣಿಸಲಾರ್‍ಅದ, ಮಿಹು = ಬಹಳ, ಪೆರು ಶೆಲ್ ವತ್ತು = ಅಪಾರವಾದ ಸಂಪತ್ತಿನಿಂದಕೂಡಿ, ಎೞಲ್ = ಸೌಂದರ್ಯದಿಂದ, ವಿಳಙ್ಗು = ಹೊಳೆಯುವ, ಮಱೈಯುಮ್ = ವೇದಗಳು, ಏಳ್ ಇಶೈಯುಮ್ = ಸಪ್ತಸ್ವರಗಳೂ, ಕೇಳ್ವಿಹಳುಮ್ = ಶ್ರುತಿಸ್ಮೃತಿಗಳೂ, ಇಯನ್ ಱ = ಹೊಗಳುವಂಥ \(ಯೋಗ್ಯವಾದ\), ಪೆರುಗುಣತ್ತೋರ್ = ಶ್ರೇಷ್ಠವಾದ \(ಉತ್ತಮವಾದ\) ಗುಣಗಳವರಾದ, ಮಣಿಲ್ = ಭೂಲೋಕದಲ್ಲಿ, ಮಿಹು ಬಹಳ ಹೆಸರಾಂತ, ಮಱೈಯ ವರ್ ಹಳ್ = ವೈದಿಕ ಬ್ರಾಹ್ಮಣರು, ಮಲಿವು ಎಯ್ ದು = ತುಂಬಿಕೊಂಡಿರುವ, ನಾಙ್ಗೂರ್ = ತಿರುನಾಂಗೂರಿನ, ವೈಹುನ್ದ ವಿಣ್ಣಹರಮ್ = ಶ್ರೀವೈಕುಂಠವಿಣ್ಣಹರ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಮೂಢ ಮನಸ್ಸೇ. 



ಪರಾಕ್ರಮದಿಂದ ಕೂಡಿದ ಸಾಟಿಯಿಲ್ಲದ ಸಿಂಹದ ರೂಪವನ್ನು ತಳೆದು, ಎಲ್ಲ ದಿಕ್ಕುಗಳು ನಡುಗುವಂತೆ, ದೇವತೆಗಳೂ ದಾನವರೂ ಭಯಪಡುವ ಹಾಗೆ ಹಿರಣ್ಯಕಶಿಪುವನ್ನು ಸೇರಿ, ಅವನ ವಿಶಾಲವಾದ ಎದೆಯನ್ನು ಉಗುರುಗಳಿಂದ ಊರಿ ಸೀಳಿದ ಸ್ವಾಮಿಯು ಯಾವಾಗಲೂ ಸಂತೋಷದಿಂದ ಇನಿದಾಗಿ ಕಂಗೊಳಿಸುತ್ತಾ ನೆಲಸಿರುವ ಸ್ಥಳವೆಂದರೆ, ಎಣಿಕೆಗೆ ನಿಲುಕದ ಅಪಾರವಾದ ಸಂಪತ್ತಿನಿಂದ ಕೂಡಿ, ಸೌಂದರ್ಯದಿಂದ ಹೊಳೆಯುವ ವೇದಗಳು ಸಪ್ತಸ್ವರಗಳೂ, ಶ್ರುತಿಸ್ಮೃತಿಗಳೂ, ಹೊಗಳಲು ಯೋಗ್ಯವಾದ ಉತ್ತಮ ತುಂಬಿಕೊಂಡಿರುವ ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರವನ್ನು ನಮಸ್ಕರಿಸು ಮೂಢಮನಸ್ಸೇ. 



ಯಾರೂ ಊಹಿಸಲಾಗದ ಪರಾಕ್ರಮದಿಂದ ಕೂಡಿದ ಸಾಟಿಯಿಲ್ಲದ ನರಸಿಂಹಾವತಾರವನ್ನು ಸರ್ವೇಶ್ವರನು ತಳೆದಾಗ, ಸಕಲ ದಿಕ್ಪಾಲಕರೂ, ದೇವತೆಗಳೂ ದಾನವರೂ ನಡುನಡುಗಿ, ಭಯಭ್ರಾಂತರಾದರು. ಅದುವರೆಗೆ ಕಂಡುಕೇಳಿದ ಸೃಷ್ಟಿಯ ಯಾವ ರೂಪದಿಂದಲೂ, ಕೊಲ್ಲಲು ಬಳಸುತ್ತಿದ್ದ, ಯಾವ ಆಯುಧದಿಂದಲೂ ಮರಣ ಹೊಂದಲಾರದ, ಹಾಗೆ ವರಗಳನ್ನು ವಿಪುಲವಾಗಿ ಪಡೆದಿದ್ದ, ಹಿರಣ್ಯಕಶಿಪುವಿನ ವಿಶಾಲವಾದ ಎದೆಯನ್ನು ತನ್ನ ಕೈಉಗುರುಗಳಿಂದಲೇ ಚುಚ್ಚಿ, ಬಗೆದು, ಸೀಳಿ ನರಸಿಂಹನು ಕೊಂದು ಹಾಕಿದನು. ಅಂಥ ಮಹಾಪರಾಕ್ರಮಿಯಾದ ಉಗ್ರನರಸಿಂಹನು ಪ್ರಸನ್ನನಾಗಿ, ಸಂತೋಷದಿಂದ, ಜನಪ್ರಿಯವಾದ ಹಿತವಾದ ರೂಪದಿಂದ ಕಂಗೊಳಿಸುತ್ತಾ ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರದಲ್ಲಿ ಈಗ ನೆಲಸಿದ್ದಾನೆ. 



ಎಣಿಕೆಗೆ ನಿಲುಕದೆ ಇರುವ ಅಪಾರವಾದ ಜ್ಞಾನ, ಗುಣ, ವಿಭೂತಿ, ಸೌಂದರ್ಯ, ಸಂಪತ್ತಿನಿಂದ ಕೂಡಿರುವ ಸರ್ವೇಶ್ವರನ ವರ್ಣನೆಗೆ ಆಕರವಾಗಿರುವ ವೇದಗಳನ್ನು ಸಪ್ತಸ್ವರಗಳ ವಿವಿಧ ಸಂಚಾರಗಳಿಂದ ಉಂಟಾದ ಗಾನಶಾಸ್ತ್ರವನ್ನೂ, ಶ್ರುತಿಸ್ಮೃತಿಗಳನ್ನೂ ಅಭ್ಯಾಸಮಾಡಿ ಪಳಗಿದ ಜ್ಞಾನಪಂಡಿತರಾಗಿ ಹೊಗಳಲು ಯೋಗ್ಯವಾಗಿರುವ ಉತ್ತಮಗುಣಗಳುಳ್ಳ ಹೆಸರಾಂತ ವೈದಿಕ ಬ್ರಾಹ್ಮಣರು ತುಂಬಿಕೊಂಡಿರುವ ಜಗತ್ಪ್ರಸಿದ್ಧವಾದ ಕ್ಷೇತ್ರವೇ ಆ ಶ್ರೀವೈಕುಂಠ ವಿಣ್ಣಹರ. 



ಆಳ್ವಾರರು ಹೇಳುತ್ತಾರೆ: ಎಲೆ ನನ್ನ ಮೂಢಮನಸ್ಸೇ, ಆ ದಿವ್ಯ ಕ್ಷೇತ್ರಕ್ಕೆ ಹೋಗು. ಸರ್ವೇಶ್ವರನನ್ನು ಕಣ್ತುಂಬ ನೋಡು. ಅವನನ್ನು ಹೊಗಳಿ ಹಾಡು. ಅವನ ಅನುಗ್ರಹಕ್ಕೆ ಪಾತ್ರನಾಗು”. 



೩. ಅಣ್ಡಮುಮಿವ್ವಳೈಕಡಲು ಮವನಿಹಳುಮೆಲ್ಲಾ

ಮಮುದು ಶೆಯ್ದ ತಿರುವಯಿಟ್ರನರಙ್ಗೊಣ್ಡು ತಿರಿಯುಮ್,

ಮುಣ್ಡಮದುನಿಱೈತ್ತವನ್ ಕಣ್ ಶಾಪಮದುನೀಕ್ಕೂಮ್

ಮುದಲ್ ವನವನ್ ಮಹಿೞ್ ನ್ದಿನಿದು ಮರುವಿಯು ಱೈಕೋಯಿಲ್, 

ಎಣ್ಡಿಶೈಯುಮ್ ಪೆಂಜೆನ್ನೆಲಿಳನ್ದೆಙ್ಗುಕದಲಿ

ಯಿಲೈಕ್ಕೊಡಿಯೊಣ್ ಕುಲೈಕ್ಕಮುಕೋಡಿ ಶಲಿವಳಂಜೊರಿಯ,

ವಣ್ಡುಪಲವಿಶೈಪಾಡ ಮಯಿಲಾಲುನಾಙ್ಗೂರ್

ವೈಹುನ್ದ ವಿಣ್ಣಹರಮ್ ವಣಙ್ಗು ಮಡನೆಂಜೇ. 



ಅಣ್ಡಮುಮ್ = ಬ್ರಹ್ಮಾಂಡವನ್ನೂ, ಇ ಅಲೈ ಕಡಲುಮ್ = ಅಲೆಗಳಿಂದ ತುಂಬಿದ ಈ ಕಡಲುಗಳನ್ನೂ, ಅವನಿಹಳುಮ್ = ಭೂಮಿಯೇ ಮೊದಲಾದ ಲೋಕಗಳು, ಎಲ್ಲಾಮ್ = ಎಲ್ಲವನ್ನೂ, ಅಮುದು ಶೆಯ್ದ = ಉಂಡ, ತಿರುವಯಟ್ರನ್ = ಪವಿತ್ರವಾದ ಹೊಟ್ಟೆಯುಳ್ಳವನೂ, ಅರನ್ ಕೊಣ್ಡ = ಹರನು ಹೊತ್ತ, ಮುಣ್ಡಮ್ ಅದು = ತಲೆಬುರುಡೆಯನ್ನು, ನಿಱೈತ್ತು = ತುಂಬಿ, ಅವನ್ = ಅವನು, ಕಣ್ ಶಾಪಮ್ ಅದು = ಪಡೆದುಕೊಂಡ ಆ ಶಾಪವನ್ನು, ನೀಕ್ಕೂಮ್ = ನೀಗಿಸಿದಂಥ, ಮುದಲ್ವನ್ ಅವನ್ = ಆದಿಕಾರಣನಾದ ಅವನು, ಮಹಿಳ್ ನ್ದು = ಸಂತೋಷದಿಂದ, ಇನಿದು = ಇನಿದಾಗಿ, ಮರುವಿ = ಕಂಗೊಳಿಸುತ್ತ, ಉಱೈ= ನೆಲಸಿರುವ, ಕೋಯಿಲ್ = ಪವಿತ್ರಕ್ಷೇತ್ರವೆಂದರೆ, ಎಣ್ ದಿಶೈಯುಮ್ = ಎಂಟುದಿಕ್ಕುಗಳಲ್ಲಿಯೂ, ಪೆರು ಶೆನ್ನೆಲ್ = ದೊಡ್ಡದಾದ ಕೆಂಬತ್ತವೂ, ಇಳ ತೆಙ್ಗು = ಎಳೆಯ ತೆಂಗಿನ ಮರಗಳೂ, ಕದಲಿ = ಬಾಳೆಯ ಮರಗಳೂ, ಇಲೈಕೊಡಿ = ವೀಳೆಯದೆಲೆಯ ಬಳ್ಳಿಗಳೂ, ಒಣ್ = ಸುಂದರವಾದ, ಕುಲೈ = ಗೊನೆಗೊನೆಗಳಾಗಿ ಬಿಟ್ಟಿರುವ, ಕಮುಕೋಡು = ಅಡಕೆಯ ಮರಗಳೂ, ಇಶಲಿ = ಒಂದರೊಡನೊಂದು ಹೆಣೆದುಕೊಂಡು ವಳಮ್ ಶೊರಿಯ = ಹುಲುಸಾಗಿ ಬೆಳೆದಿರುವ, ವಣ್ಡು = ದುಂಬಿಗಳು, ಪಲ ಇಶೈಪಾಡ = ಹಲವು ವಿಧವಾಗಿಗಾನಮಾಡುವ, ಮಯಿಲ್ ಆಲುಮ್ = ನವಿಲುಗಳು ನರ್ತಿಸುವ, ನಾಙ್ಗೂರ್ = ತಿರುನಾಂಗೂರಿನ, ವೈಹುನ್ದ ವಿಣ್ಣಹರಮ್ = ಶ್ರೀವೈಕುಂಠವಿಣ್ಣಹರ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೇಜೇ = ಮೂಢಮನವೇ. 



ಬ್ರಹ್ಮಾಂಡವನ್ನೂ ಅಲೆಗಳಿಂದ ತುಂಬಿದ ಈ ಕಡಲುಗಳನ್ನೂ ಭೂಮಿಯೇ ಮೊದಲಾದ ಲೋಕಗಳೆಲ್ಲವನ್ನೂ ಉಂಡ ಪವಿತ್ರವಾದ ಹೊಟ್ಟೆಯುಳ್ಳವನೂ ಹರನು ಹೊತ್ತ ಕಪಾಲವನ್ನು ತುಂಬಿ ಅವನು ಪಡೆದುಕೊಂಡ ಶಾಪವನ್ನು ನೀಗಿಸಿದ ಆದಿಕಾರಣನಾದ ಅವನು ಸಂತೋಷದಿಂದ ಇನಿದಾಗಿ ಕಂಗೊಳಿಸುತ್ತಾ ನೆಲಸಿರುವ ಪವಿತ್ರಕ್ಷೇತ್ರವೆಂದರೆ, ಎಂಟು ದಿಕ್ಕುಗಳಲ್ಲಿಯೂ ದೊಡ್ಡದಾದ ಕೆಂಬತ್ತವೂ ಎಳೆಯ ತೆಂಗೂ ಬಾಳೆಯೂ ವೀಲೆಯದೆಲೆಯ ಬಳ್ಳಿಗಳೂ ಸುಂದರವಾದ ಗೊನೆಗಳನ್ನು ಹೊತ್ತ ಅಡಕೆಯ ಮರಗಳೂ ಒಂದನ್ನೊಂದು ಹೆಣೆದುಕೊಂಡು ಹುಲುಸಾಗಿ ಬೆಳೆದಿರುವ, ದುಂಬಿಗಳು ಬಗೆಬಗೆಯಾಗಿ ಗಾನಮಾಡುವ, ನವಿಲುಗಳು ನರ್ತಿಸುವ ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರಮ್ ಎಂಬುದನ್ನು ನಮಸ್ಕರಿಸು ಮೂಡ ಮನವೇ.



ಸರ್ವೇಶ್ವರನಾಗಿ ತಾನೇ ಸೃಷ್ಟಿಸಿದ ಎಲ್ಲ ವಸ್ತುಗಳನ್ನೂ, ಯಾವುದನ್ನೂ ಬಿಡದಂತೆ, ಒಂದೇ ಗುಕ್ಕಿಗೆ ಕಬಳಿಸಿ, ಎಲ್ಲವನ್ನೂ ತನ್ನ ಹೊಟ್ಟೆಯಲ್ಲಿಟ್ಟುಕೊಂಡು ಸಂರಕ್ಷಿಸಿದನುಸ್ವಾಮಿ. ಈಶ್ವರನು ತನ್ನ ಕೈಗೆ ಅಂಟಿಕೊಂಡಿದ್ದ ಬ್ರಹ್ಮಕಪಾಲವನ್ನು ಕಳಚಿಕೊಳ್ಳಲಾರದೆ, ಅದರಿಂದ ಒದಗಿದ ಬ್ರಹ್ಮಹತ್ಯಾದೋಷದಿಂದ ಪರಿತಪಿಸುತ್ತಾ ಅಲೆಯುತ್ತಿದ್ದಾಗ, ಅವನ ಅಲೆದಾಟವನ್ನು ತಪ್ಪಿಸಿ, ಅವನಿಗೆ ತಟ್ಟಿದ್ದ ಶಾಪವನ್ನು ನೀಗಿಸಿದನು ಸ್ವಾಮಿ. ಅವನೇ ಈಗ ಅತ್ಯಾಕರ್ಷಕನಾದ ಅರ್ಚಾವತಾರಿಯಾಗಿ ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರದಲ್ಲಿ ನೆಲಸಿದ್ದಾನೆ. 



ಶ್ರೀವೈಕುಂಠವಿಣ್ಣಹರ ಕ್ಷೇತ್ರದಲ್ಲಿ ಎಲ್ಲಿ ನೋಡಿದರೂ, ಎತ್ತಕಡೆ ಕಣ್ಣು ಹಾಯಿಸಿದರೂ ಸಹ, ಅಲ್ಲೆಲ್ಲಾ ಕೆಂಬಟ್ಟದ ಗದ್ದೆಗಳು, ಬಾಳೆಯ ತೋಟಗಳು, ತೆಂಗಿನತೋಟಗಲು, ಗೊನೆಗಳನ್ನು ಸಮೃದ್ಧಿಯಾಗಿ ಹೊತ್ತ ಅಡಕೆ ತೋಟಗಳು, ಅವುಗಳನ್ನು ಆಶ್ರಯಿಸಿ ಬೆಳೆದಿರುವ ವೀಳೆಯದೆಲೆಯ ಬಳ್ಳಿಗಳು ಕಂಗೊಳಿಸುತ್ತವೆ. ರಮ್ಯವಾದ ಪ್ರಕೃತಿಯೊಂದಿಗೆ ಕೂಡಿಕೊಂಡು ದುಂಬಿಗಳು ವಿಧವಿಧವಾಗಿ ಗಾನಮಾಡುತ್ತವೆ. ಅವುಗಳ ಗಾನಕ್ಕೆ ತಕ್ಕಂತೆ ನರ್ತಿಸುತ್ತಾ ನವಿಲುಗಳು ನಲಿಯುತ್ತವೆ. 



ಸೊಬಗಿನ ಆ ಕ್ಷೇತ್ರಕ್ಕೆ ಹೋಗು. ಸರ್ವೇಶ್ವರನನ್ನು ಕಣ್ತುಂಬ ನೋಡು. ಅವನನ್ನು ಮನಸಾರ ಆರಾಧಿಸು. ಅವನ ಅನುಗ್ರಹಕ್ಕೆ ಪಾತ್ರನಾಗು” ಎನ್ನುತ್ತಾರೆ ಆಳ್ವಾರರು. 



೪. ಕಲೈಯಿಲಙ್ಗು ಮಹಲಲ್ ಹುಲರಕ್ಕರ್ ಕುಲಕ್ಕೊಡಿಯೈ

ಕಾದೊಡು ಮೂಕ್ಕುಡನರಿಯ ಕ್ಕದಱಿವಳೋಡಿ,

ತಲೈಯಿಲಙ್ಗೈ ವೈತ್ತು ಮಲೈಯಿಲಙ್ಗೈ ಪುಹಶ್ಶೆಯ್ ದ

ತಡನ್ದೋಳನ್ ಮಹಿೞ್ ನ್ದಿನಿದು ಮರುವಿಯುಱೈಕೋಯಿಲ್,

ಶಿಲೈಯಿಲಙ್ಗು ಮಣಿಮಾಡತ್ತುಚ್ಚಿಮಿಶೈಶ್ಶೂಲಮ್

ಶೆೞುಙ್ಗೊಣ್ಡಲಹಡರಿಯಶೊಶೊರಿನ್ದ ಶೆೞುಮುತ್ತಮ್,

ಮಲೈಯಿಲಙ್ಗು ಮಾಳಿಹೈ ಮೇಲ್ ಮಲಿವೆಯ್ದು ನಾಙ್ಗೂರ್

ವೈಹುನ್ದ ವಿಣ್ಣಹರಮ್ ವಣಙ್ಗು ಮಡನೆಂಜೇ. 



ಕಲೈ = ಸೌಂದರ್ಯವು, ಇಲಙ್ಗು = ಹೊಳೆಯುತ್ತಿರುವ, ಅಲ್ ಹುಲ್ = ನಡುವನ್ನುಳ್ಳ, ಅರಕ್ಕರ್ ಕುಲಕ್ಕೊಡಿಯೈ = ರಾಕ್ಷಸರ ಕುಲದ \(ಬಳ್ಳಿಯನ್ನು\) ದೀಪವನ್ನು, ಕಾದೊಡು ಮೂಕ್ಕು = ಕಿವಿಮೂಗುಗಳನ್ನು, ಉಡನ್ ಅರಿಯ = ಒಡನೆಯೇ ಕತ್ತರಿಸಲು, ಕದಱಿ = ಕಿರಿಚಿಕೊಂಡು, ಅವಳ್ ಓಡಿ = ಅವಳು ಓಡಿಹೋಗಿ, ತಲೈಯಿಲ್= ತಲೆಯ ಮೇಲೆ, ಅಙ್ಗೈವೈತ್ತು = ಸುಂದರವಾದ ಕೈಗಳನ್ನು \(ಅಂಗೈಯನ್ನು\) ಇಟ್ಟುಕೊಂಡು, ಮಲೈ ಇಲಙ್ಗೈ = ಬೆಟ್ಟದ ಮೇಲಿರುವ ಲಂಕೆಯನ್ನು, ಪುಹಶೆಯ್ ದ = ಹೋಗುವಂತೆ ಮಾಡಿದ, ತಡತೋಳನ್ = ಉದ್ದನಾದ ತೋಳುಳ್ಳವನು, ಮಹಿೞ್ ನ್ದು = ಸಂತೋಷದಿಂದ, ಇನಿದು = ಮಧುರವಾಗಿ, ಮರುವಿ = ಕಂಗೊಳಿಸುತ್ತಾ, ಉಱೈ = ವಾಸಿಸುವ, ಕೋಯಿಲ್ = ಪವಿತ್ರ ಸ್ಥಳವೆಂದರೆ, ಶಿಲೈ ಇಲಙ್ಗು = ಧ್ವನಿಪ್ರತಿಧ್ವನಿಸುತ್ತಿರುವ \(ಆಯುಧದ ಹೊಳಪು ಹೊಳೆಯುವ\) ಮಣಿಮಾಡಿತ್ತು = ಸುಂದರವಾದ ಉಪ್ಪರಿಗೆ ಮನೆಗಳ, ಉಚ್ಚಿ= ನೆತ್ತಿಯಲ್ಲಿ, ಮಿಶೈ = ಇರುವ, ಶೂಲಮ್ = ಶೂಲಗಳು, ಶೆೞು = ಸುಂದರವಾದ, ಕೊಂಡಲ್ = ಮೇಘಗಳ, ಅಹಡು = ಅಡಿಹೊಟ್ಟೆಯನ್ನು, ಅರಿಯ = ಸೀಳಲು, ಶೊರಿನ್ದ = ಸುರಿಯುವ, ಶೆೞು ಮುತ್ತಮ್ = ಸುಂದರ ಮುತ್ತುಗಳು, ಮಲೈ ಇಲಙ್ಗು = ಬೆಟ್ಟಗಳಂತೆ ಪ್ರಕಾಶಿಸುವ, ಮಾಳಿಹೈ ಮೇಲ್ = ಮಾಳಿಗೆ \(ಮಹಡಿ ಮನೆಗಳ\) ಮೇಲೆ, ಮಲಿವು ಎಯ್ ದು = \(ಸುಲಭವಾಗಿ\) ಹೆಚ್ಚಾಗಿ ತುಂಬಿಕೊಳ್ಳುವ, ನಾಙ್ಗೂರ್ = ತಿರುನಾಂಗೂರಿನ, ವೈಹುನ್ದ ವಿಣ್ಣಹರಮ್ = ಶ್ರೀವೈಕುಂಠ ವಿಣ್ಣಹರ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಮೂಢ ಮನವೇ. 



ಸೌಂದರ್ಯದಿಂದ ಶೋಭಿಸುವ ನಡುವನ್ನುಳ್ಳ ರಕ್ಕಸರ ಕುಲದೀಪವನ್ನು, ಅವಳ ಕಿವಿಮೂಗುಗಳನ್ನು ಒಡನೆಯೇ ತರಿದು ಹಾಕಲು, ಕಿರಿಚುತ್ತಾ ಅವಳು ಓಡಿಹೋಗಿ, ತಲೆಯ ಮೇಲೆ ಸುಂದರವಾದ ಅಂಗೈಯನ್ನಿಟ್ಟು, ಬೆಟ್ಟಾದ ಮೇಲಿರುವ ಲಂಕೆಯನ್ನು ಹೋಗುವಂತೆ ಮಾಡಿದ ಉದ್ದನಾದ \(ಸಮರ್ಥ\) ತೋಳುಗಳುಳ್ಳವನು ಸಂತೋಷದಿಂದ ಮಧುರವಾಗಿ ಕಂಗೊಳಿಸುತ್ತಾ ನೆಲಸಿರುವ ಪವಿತ್ರಸ್ಥಳವೆಂದರೆ, ಧ್ವನಿಪ್ರತಿಧ್ವನಿಸುವ ಆಯುಧಗಳ ಹೊಳಪಿನಿಂದ ಹೊಳೆಯುವ ಸುಂದರವಾದ ಉಪ್ಪರಿಗೆ ಮನೆಗಳ ನೆತ್ತಿಯಲ್ಲಿರುವ ಶೂಲಗಳು ಸೊಬಗಿನ ಮೋಡಗಳ ಕಿಬ್ಬೊಟ್ಟೆಯನ್ನು ಸೀಳಲು ಬೆಟ್ಟಗಳಂತೆ ಹೊಳೆಯುವ ಮಹಡಿ ಮನೆಗಳ ಮೇಲೆ ಸುರಿಸಿ ತುಂಬುವ ಮುತ್ತುಗಳ ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರವನ್ನು ನಮಸ್ಕರಿಸು ಮೂಢಮನವೇ. 



ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರದಲ್ಲಿ ಸಂತೋಷದಿಂದ ನೆಲಸಿರುವ ದಿವ್ಯಸುಂದರನಾದ ಸ್ವಾಮಿಯು, ಹಿಂದೆ, ಶ್ರೀರಾಮನಾಗಿ ಅವತರಿಸಿ, ಅವನನ್ನು ವಂಚಿಸಲು ಬಂದ ಶೂರ್ಪಖಿಯನ್ನು ವಿಕಾರಗೊಳಿಸಿ ಕಳುಹಿಸಿದ ಸರ್ವೇಶ್ವರನೇ. ರಾಕ್ಷಸರ ಕುಲದೀಪವೆನಿಸಿದ ಶೂರ್ಪನಖಿಯು ಶ್ರೀರಾಮನನ್ನು ಕಂಡು ಮೋಹಿಸಿದಳು. ಅವನನ್ನು ತನ್ನ ಕಡೆಗೆ ಆಕರ್ಷಿಸುವುದಕ್ಕಾಗಿ, ಪರಮಸುಂದರಿಯಾದ ರೂಪವನ್ನು ಧರಿಸಿ, ರಾಮನ ಬಳಿ ಸಾರಿದಳು. ಅವನನ್ನು ನಾನಾರೀತಿಯಲ್ಲಿ ತನ್ನವನನ್ನಾಗಿ ಮಾಡಿಕೊಳ್ಳಲು ಯತ್ನಿಸಿದಳು. ತನ್ನ ಪ್ರಣಯಕ್ಕೆ ಸೀತೆಯು ಅಡ್ಡಿಯೆಂದು ತಿಳಿದು, ಅವಳನ್ನು ನುಂಗಿಬಿಡಲು ಯತ್ನಿಸಿದಾಗ, ಆಯಿತು ಅವಳಿಗೆ ತಕ್ಕ ಶಾಸ್ತ್ರಿ. ಅವಳ ಕಿವಿಮೂಗುಗಳನ್ನು ಕಳೆದುಕೊಂಡು, ಅಬ್ಬರಿಸುತ್ತಾ ಜನಸ್ಥಾನಕ್ಕೆ ಹೋದಳು. ಅದು ಖರ, ದೂಷಣ, ತ್ರಿಶಿರಸ್ಸು ಎಂಬ ರಾಕ್ಷಸರ ಅಂಕೆಗೆ ಒಳಗಾಗಿದ್ದ ಪ್ರದೇಶ. ಅವರು ತಮ್ಮೆಲ್ಲ ರಾಕ್ಷಸಸೈನ್ಯವನ್ನೂ ಒಟ್ಟುಗೂಡಿಸಿಕೊಂಡುಏಕಾಕಿಯಾದ ರಾಮನ ಮೇಲೆ ಎರಗಿದರು. ರಾಮನ ಬಿಲ್ಲಿನ ಸಾಮರ್ಥ್ಯಕ್ಕೆ ಒಳಗಾಗಿ, ಎಲ್ಲರೂ ಮಡಿದರು. ಶೂರ್ಪನಖಿಗೆ ಬಹಳ ಸಂಕಟವಾಯಿತು. ತನಗೆ ಆಸರೆಕೊಟ್ಟು ಸೇಡು ತೀರಿಸಿಕೊಳ್ಳುವಂಥ ಅಣ್ಣನಾದ ರಾವಣಾಸುರನು ಲಂಕೆಯಲ್ಲಿದ್ದನು. ಲಂಕಾಧೀಶ್ವರನಾದ ಅವನ ಬಳಿಗೆ ಹೋಗಿ, ಅವನಿಗೆ ಕೋಪಬರುವಂತೆ ಮಾಡಿ, ಸೀತಾಪಹರಣಕ್ಕೂ, ರಾವಣವಧೆಗೂ ರಾಕ್ಷಸಕುಲದ ವಿನಾಶಕ್ಕೂ ಅವಲು ಕಾರಣಳಾದಳು. ಇದು ಪಾಶುರದ ಪೂರ್ವಾರ್ಧದ ಕಥಾ ವಿಷಯ. 



ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರದಲ್ಲಿ ಉಪ್ಪರಿಗೆ ಮನೆಗಳು ಮುಗಿಲನ್ನು ಮುಟ್ಟುತ್ತವೆ. ಅವುಗಳ ನೆತ್ತಿಯಲ್ಲಿಶೂಲಗಳನ್ನು ನೆಟ್ಟಿವೆ. ಅವುಗಳು ಹೊಳೆಯುತ್ತಿರುತ್ತವೆ. ಅವುಗಳನ್ನು ಸವರಿಕೊಂಡು ಹೋಗುವ ಕಾರ್ಮುಗಿಲುಗಳ ಕೆಳಹೊಟ್ಟೆಯನ್ನು ಅವು ಸೀಳಿಹಾಕುತ್ತವೆ. ಇದರಿಂದ ಆ ಮುಗಿಲುಗಳು ಮುತ್ತುಗಳನ್ನು – ಮುತ್ತಿನಂಥ ಸೊಬಗಿನ ನೀರಿನ ಹನಿಗಳನ್ನು – ಮಾಳಿಗೆಗಳ ಮೇಲೆ ಸುರಿಸಿಬಿಡುತ್ತವೆ. ಪ್ರಕೃತಿಯು ಯಾವಾಗಲೂ ಹಸುರಾಗಿ ರಮಣೀಯವಾಗಿರುತ್ತವೆ. ನಲಿಯುವ ಸೌಂದರ್ಯದ ನಡುವಲ್ಲಿ ಸರ್ವೇಶ್ವರನು ಸಂತೋಷದಿಂದ ಮೆರೆಯುತ್ತಾನೆ. 



ಆಳ್ವಾರರು ಹೇಳುತ್ತಾರೆ: ಎಲೆ ನನ್ನ ಮೂಢ ಮನಸ್ಸೇ, ನೀನು ಶ್ರೀವಿಣ್ಣಹರ ಕ್ಷೇತ್ರಕ್ಕೆ ಹೋಗು. ಅಲ್ಲಿ ನೆಲಸಿರುವ ದಿವ್ಯಸುಂದರನನ್ನು ಕಣ್ತುಂಬ ನೋಡು. ಅವನ ಪಾದಗಳಿಗೆ ಎರಗಿ, ಸೇವೆ ಮಾಡು. ಅವನ ಅನುಗ್ರಹಕ್ಕೆ ಪಾತ್ರನಾಗು”. 



೫. ಮಿನ್ನನೈಯ ನುಣ್ ಮರುಙ್ಗುಲ್ ಮೆಲ್ಲಿಯಱ್ ಕಾ ಇಲಙ್ಗೈ

ವೇನ್ದನ್ ಮುಡಿಯೊರುಪದುಮ್ ತೋಳಿರುಪದುಮ್ ಪೋಯುದಿರ,

ತನ್ನಿಹರಿಲ್ ಶಿಲೈವಳೈತ್ತನ್ ಱಿಲಙ್ಗೈಪೊಡಿಶೆಯ್ ದ

ತಡನ್ದೋಳನ್ ಮಹಿೞ್ ನ್ದಿನಿದು ಮರುವಿಯುಱೈಕೋಯಿಲ್, 

ಶೆನ್ನೆಲೊಡು ಶೆಙ್ಗಮಲಮ್ ಶೇಲ್ ಕಯಲ್ ಹಳ್ ವಾಳೈ

ಶೆಙ್ಗೞುನೀರೊಡು ಮಿಡೈನ್ದು ಕೞನಿ ತಿಹಖ಼್ ನ್ದೆಙ್ಗುಮ್,

ಮನ್ನು ಪುಹೞ್ ವೇದಿಯರ್ ಹಳ್ ಮಲಿವೆಯ್ ದು ನಾಙ್ಗೂರ್

ವೈಹುನ್ದ ವಿಣ್ಣಹರಮ್ ವಣಙ್ಗು ಮಡನೆಂಜೇ. 



ಮಿನ್ ಅನೈಯ = ಮಿಂಚಿನ ಬಳ್ಳಿಯ ಹಾಗೆ, ನುಣ್ಮರುಙ್ಗುಲ್ = ಸೂಕ್ಷ್ಮವಾದ ನಡುವುಳ್ಳ, ಮೆಲ್ ಇಯಱ್ ಕಾ = ಕೋಮಲ ಸ್ವಭಾವದವಳಿಗಾಗಿ, ಇಲಙ್ಗೈ ವೇನ್ದನ್ = ಲಂಕೆಯ ರಾಜನ, ಮುಡಿ ಒರುಪದುಮ್ = ಹತ್ತು ತಲೆಗಳನ್ನೂ, ತೋಳ್ ಇರುಪದಮ್ = ಇಪ್ಪತ್ತು ತೋಳುಗಳನ್ನೂ, ಪೋಯ್ ಉದಿರ = ತುಂಡರಿಸಿ ಬೀಳುವಂತೆ \(ಪುಡಿಪುಡಿಯಾಗುವಂತೆ\), ತನ್ = ತನ್ನ, ನಿಹರ್ ಇಲ್ = ಸಾಟಿ ಇಲ್ಲದ, ಶಿಲೈ = ಬಿಲ್ಲನ್ನು, ವಳೈತ್ತನ್ = ಬಗ್ಗಿಸಿದವನಾಗಿ, ಇಲಙ್ಗೈ = ಲಂಕಾಪಟ್ಟಣವನ್ನು, ಪೊಡಿ ಶೆಯ್ ದ = ಪುಡಿಪುಡಿಮಾಡಿದ, ತಡ ತೋಳನ್ = ವಿಶಾಲವಾದ \(ಉದ್ದನಾದ, ಸಮರ್ಥ\) ತೋಳುಗಳುಳ್ಲವನು, ಮಹಿೞ್ ನ್ದು = ಸಂತೋಷದಿಂದ, ಇನಿದು = ಇನಿದಾಗಿ, ಮರುವಿ = ಕಂಗೊಳಿಸುತ್ತಾ, ಉಱೈ = ನೆಲಸಿರುವ, ಕೋಯಿಲ್ =ಪವಿತ್ರ ಸ್ಥಳವೆಂದರೆ, ಶೆನ್ನೆಲೊಡು = ಕೆಂಬತ್ತವೂ ಶೆಮ್ ಕಮಲಮ್ = ಕೆಂದಾವರೆಯೂ, ಶೇಲ್ ಕಯಲ್ ಹಳ್ ವಾಳೈ = ಶೇಲ್, ಕಯಲ್, ಬಾಳೆ ಮೀನುಗಳೂ, ಶೆಙ್ಗಳುನೀರೊಡು = ಕನ್ನೈದಿಲೆಯೂ, ಮಿಡೈನ್ದು = \(ಎಲ್ಲವೂ\) ಹೊಂದಿಕೊಂಡು, ಕೞನಿ = ಗದ್ದೆಗಳು, ಎಙ್ಗುಮ್ = ಎಲ್ಲೆಲ್ಲಿಯೂ, ತಿಹೞ್ ನ್ದು = ಪ್ರಕಾಶಿಸುತ್ತ, ಮನ್ನು ಪುಹೞ್ = ಶಾಶ್ವತವಾದ ಕೀರ್ತಿಯನ್ನುಳ್ಳ, ವೇದಿಯರ್ ಹಲ್ = ವೇದವಿದ್ವಾಂಸರು, ಮಲಿವು ಎಯ್ದು = ತುಂಬಿಕೊಂಡಿರುವ, ನಾಙ್ಗೂರ್ = ತಿರುನಾಂಗೂರಿನ, ವೈಹುನ್ದ ವಿಣ್ಣಹರಮ್ = ಶ್ರೀವೈಕುಂಠವಿಣ್ಣಹರ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಮೂಢಮನಸ್ಸೇ. 



ಮಿಂಚಿನ ಬಳ್ಳಿಯ ಹಾಗೆ ಸೂಕ್ಷ್ಮವಾದ ನಡುವುಳ್ಳ ಕೋಮಲಸ್ವಭಾವದವಳಿಗಾಗಿ ಲಂಕೆಯ ರಾಜನ ಹತ್ತು ತಲೆಗಳನ್ನೂ ಇಪ್ಪತ್ತು ತೋಳುಗಳನ್ನೂ ತುಂಡರಿಸಿ ಪುಡಿಯಾಗುವಂತೆ ತನ್ನ ಸಾಟಿಯಿಲ್ಲಾ ಬಿಲ್ಲನ್ನು ಬಗ್ಗಿಸಿ ಲಂಕಾಪಟ್ಟಣವನ್ನು ಪುಡಿಪುಡಿ ಮಾಡಿದ ಉದ್ದನಾದ \(ವಿಶಾಲವಾದ\) ತೋಳುಗಳವನು ಸಂತೋಷದಿಂದ ಇನಿದಾಗಿ ಕಂಗೊಳಿಸುತ್ತಾ ನೆಲಸಿರುವ ಪವಿತ್ರಸ್ಥಳವೆಂದರೆ, ಕೆಂಬತ್ತದೊಡನೆ ಕೆಂದಾವರೆಯೂ, ವಿಧವಿಧವಾದ ಮೀನುಗಳೊಡನೆ ಕನ್ನೈದಿಲೆಯೂ ಹೊಂದಿಕೊಂಡು ಬೆಳೆಯುವ ಗದ್ದೆಗಳು ಎಲ್ಲೆಲ್ಲಿಯೂ ಪ್ರಕಾಶಿಸುತ್ತಾ, ಶಾಶ್ವತವಾದ ಕೀರ್ತಿಯನ್ನುಳ್ಳ ವೇದವಿದ್ವಾಂಸರು ತುಂಬಿಕೊಂಡಿರುವ ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರವನ್ನು ನಮಸ್ಕರಿಸು, ಮೂಡಮನವೇ. 



ಪರಮಸುಂದರಿಯೂ ಕೋಮಲಸ್ವಭಾವದವಳೂ ಆದ ಸೀತಾದೇವಿಗೋಸ್ಕರವಾಗಿ ಶ್ರೀರಾಮನು ಲಂಕೆಯ ರಾಜನಾದ ರಾವಣಾಸುರನ ಹತ್ತು ತಲೆಗಳನ್ನೂ ಇಪ್ಪತ್ತುತೋಳುಗಳನ್ನೂ ತನ್ನ ಸಮರ್ಥವಾದ ಕೋದಂಡದಿಂದಲೇ ನುಚ್ಚುನುರಿ ಮಾಡಿದ್ದಲ್ಲದೆ ಲಂಕಾಪಟ್ಟಣವನೇ ಪುಡಿಪುಡಿ ಮಾದಿ ಹಾಕಿದನು. ಆ ಸ್ವಾಮಿಯೇ ಈಗ ಮಧುರಸ್ವರೂಪನಾಗಿ ಕಂಗೊಳಿಸುತ್ತಾ ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರದಲ್ಲಿ ಸಂತೋಷದಿಂದ ನೆಲಸಿದ್ದಾನೆ. ಅಲ್ಲಿ ವಿಶಾಲವಾದ ಗದ್ದೆಗಳಲ್ಲಿ ಕೆಂಬತ್ತವೂ ಕೆಂದಾವರೆಯೂ, ಕನ್ನೈದಿಲೆಯೂ ಒಂದನ್ನೊಂದು ಮಧುರವಾಗಿ ಹೊಂದಿಕೊಂಡು ಬೆಳೆಯುತ್ತವೆ. ಬಗೆಬಗೆಯ ಮೀನುಗಳು ಮಧುರವಾಗಿ ಹೊಂದಿಕೊಂಡು ವಾಸಿಸುತ್ತವೆ. ಅಲ್ಲಿ ನೋಡಿದರೂ ಕ್ಷೇತ್ರವು ರಮಣೀಯವಾಗಿ ಶೋಭಿಸುತ್ತದೆ. 



ಆಳ್ವಾರರು ಹೇಳುತ್ತಾರೆ: “ಎಲೆ ನನ್ನಮನವೇ, ಶ್ರೀವೈಕುಂಠವಿಣ್ಣಹರ ಕ್ಷೇತ್ರಕ್ಕೆ ಹೋಗು. ಸ್ವಾಮಿಯ ಸಾಟಿಯಿಲ್ಲದ ಸೊಬಗನ್ನು ಕಣ್ಣಾರಕಾಣು. ಅವನಿಗೆ ನಮಸ್ಕರಿಸಿ, ಸೇವೆಮಾಡಿ, ಅವನ ಅನುಗ್ರಹಕ್ಕೆ ಪಾತ್ರನಾಗು”. 



೬. ಪೆಣ್ಮೈಮಿಹುವಡಿವುಕೊಣ್ಡು ವನ್ದವಳೈಪ್ಪೆರಿಯ

ಪೇಯಿನದು ಉರುವು ಕೊಡು ಮಾಳವುಯಿರುಣ್ಡು,

ತಿಣ್ಮೈಮಿಹು ಮರುದೊಡು ನಱ್ ಶಹಡೞುಱುತ್ತರುಳುಮ್

ದೇವನವನ್ ಮಹಿೞ್ನ್ದಿನಿದು ಮರುವಿಯುಱೈ ಕೋಯಿಲ್, 

ಉಣ್ಮೈಮಿಹು ಮಱೈಯೋಡು ನಱ್ ಕಲೈಹಳ್ ನಿಱೈಪೊಱೈಹ

ಳುದವು ಕೊಡೈಯೊನ್ ಱಿ ವಟ್ರಿನೊಳಿವಿಲ್ಲಾ, ಪೆರಿಯ

ವಣ್ಮೈ ಮಿಹುಮಱೈಯವರ್ ಹಳ್ ಮಲಿವೆಯ್ದು ನಾಙ್ಗೂರ್

ವೈಹುನ್ದ ವಿಣ್ಣಹರಮ್ ವಣಙ್ಗು ಮಡನೆಂಜೇ. 



ಪೆಣ್ಮೈ ಮಿಹು= ಒಳ್ಳೆಯ ಸ್ತ್ರೀಲಕ್ಷಣಗಳ, ವಡಿವುಕೊಣ್ಡು = ರೂಪವನ್ನು ತಳೆದು, ವನ್ದವಳೈ = ಬಂದವಳ, ಪೆರಿಯ = ದೊಡ್ಡ, ಪೇಯಿನದ = ರಾಕ್ಷಸಿಯ, ಉರುವುಕೊಡು = ಕೊಟ್ಟ ರೂಪದೊಡನೆ, ಮಾಳ = ಮಡಿಯುವಂತೆ, ಉಯಿರುಣ್ಡು = ಪ್ರಾಣವನ್ನೇ ಉಂಡು, ತಿಣ್ಮೈಮಿಹು = ಬಹಳ ಬಲವಾದ, ಮರುದೊಡು = ಮತ್ತೀಮರಗಳನ್ನೂ, ನಲ್ ಶಹಡಮ್ = ಒಳ್ಳೆಯ ಬಂಡಿಯನ್ನೂ, ಇಱುತ್ತು = ಮುರಿದು ಹಾಕಿ, ಅರುಳುಮ್ = ಅನುಗ್ರಹಿಸುವ, ದೇವನ್ ಅವನ್ = ಆ ಸ್ವಾಮಿಯು, ಮಹಿೞ್ ನ್ದು = ಸಂತೋಷದಿಂದ, ಇನಿದು = ಮಧುರವಾಗಿ, ಮರುವಿ = ಕಂಗೊಳಿಸುತ್ತಾ, ಉಱೈ ಕೋಯಿಲ್ = ನೆಲಸಿರುವ ಪವಿತ್ರಸ್ಥಳವೆಂದರೆ, ಉಣ್ಮೈಮಿಹು = ಪರಮಸತ್ಯವನ್ನು ಸಾರುವ, ಮಱೈಯೊಡು = ವೇದಗಳೊಡನೆ, ನಲ್ ಕಲೈ ಹಳ್ = ಶ್ರೇಷ್ಠವಾದ ಕಲೆಗಳೂ, ನಿಱೈ = ತುಂಬಿ, ಪೊಱೈಹಳ್ = ಸದ್ಗುಣಗಳೆಲ್ಲ ಉದವು ಕೊಡೈ = ಒದಗಿ ಬರುವ ಕೊಡುಗೈಯನ್ನು, ಒನ್ ಱಿ = ಹೊಂದಿಕೊಂಡು, ಇವಟ್ರಿನ್ = ಇವುಗಳ, ಒಳಿವು ಇಲ್ಲಾ = ನಾಶವಿಲ್ಲದಂತೆ, ಪೆರಿಯ ವಣ್ಮೈ ಮಿಹು = ಮಹಾ ಔದಾರ್ಯದಿಂದ ಕೂಡಿದ, ಮಱೈಯವರ್ ಹಳ್ = ವೇದವಿದ್ವಾಂಸರು, ಮಲಿವು ಎಯ್ದು = ತುಂಬಿಕೊಂಡಿರುವ, ನಾಙ್ಗೂರ್ = ತಿರುನಾಂಗೂರಿನ, ವೈಹುನ್ದ ವಿಣ್ಣಹರಮ್ = ಶ್ರೀವೈಕುಂಠವಿಣ್ಣಹರ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಮೂಢಮನವೇ. 



ಉತ್ತಮವಾದ ಸ್ತ್ರೀಲಕ್ಷಣಗಳುಳ್ಳ ರೂಪವನ್ನು ತಳೆದು ಬಂದವಳು ದೊಡ್ಡ ರಾಕ್ಷಸಿಯ ಕೆಟ್ಟರೂಪದೊಡನೆ ಮಡಿಯುವಂತೆ ಅವಳ ಪ್ರಾಣವನ್ನೇ ಉಂಡು, ಬಹಳ ಬಲಿಷ್ಠವಾದ ಮತ್ತೀಮರಗಳನ್ನೂ ಒಳ್ಳೆಯ ಬಂಡಿಯನ್ನೂ ಮುರಿದುಹಾಕಿ ಅನುಗ್ರಹಿಸುವ ಆ ಸ್ವಾಮಿಯು ಸಂತೋಷದಿಂದ ಮಧುರವಾಗಿ ಕಂಗೊಳಿಸುತ್ತಾ ನೆಲಸಿರುವ ಪವಿತ್ರಸ್ಥಳವೆಂದರೆ ಪರಮಸತ್ಯವನ್ನು ಸಾರುವ ವೇದಗಳು ಶ್ರೇಷ್ಠವಾದ ಕಲೆಗಳೂ ತುಂಬಿಸದ್ಗುಣಗಳೆಲ್ಲ ಒದಗಿ ಬರುವ ಕೊಡುಗೈಯನ್ನು ಆಶ್ರಯಿಸಿ, ಇವುಗಳ ಅಳಿವಿಲ್ಲದಂತೆ ಮಹಾಉದಾರಿಗಳಾದ \(ಔದಾರ್ಯವಂತರಾದ\) ವೇದವಿದ್ವಾಂಸರು ತುಂಬಿಕೊಂಡಿರುವ ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರವನ್ನು ನಮಸ್ಕರಿಸು ಮೂಢಮನವೇ.



ಬಹಳ ಸುಂದರಿಯಾದ ಹೆಣ್ಣಿನ ರೂಪವನ್ನು ತಳೆದು ಕೊಲ್ಲಲು ಬಂದ ದುಷ್ಟ ಪೂತನಿಯು ವಿಕಾರದ ರಾಕ್ಷಸಿ ದೇಹದಿಂದಲೇ ಮಡಿಯುವಂತೆ ಅವಳ ಪ್ರಾಣಗಳನ್ನು ಹೀರಿದವನೂ, ಬಲವಾಗಿ ಬೆಳೆದು ನಿಂತಿದ್ದ ಮತ್ತೀ ಮರಗಳನ್ನೂ ಒಳ್ಳೆಯ ಬಂಡಿಯ ಹಾಗೆ ಬಂದ ಶಕಟಾಸುರನನ್ನೂ ಮುರಿದು ಹಾಕಿದವನೂ ಶ್ರೀಕೃಷ್ಣಾವತಾರಿಯಾದ ಸರ್ವೇಶ್ವರನು. ಆ ಸ್ವಾಮಿಯೇ ಈಗ ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರದಲ್ಲಿ, ಮಧುರವಾದ ರೂಪದಿಂದ ಕಂಗೊಳಿಸುತ್ತಾ ಸಂತೋಷದಿಂದ ನೆಲಸಿದ್ದಾನೆ. ಆ ಕ್ಷೇತ್ರದಲ್ಲಿಪರಮಸತ್ಯವನ್ನು ಸಾರುವ ವೇದಗಳು, ಎಲ್ಲ ಬಗೆಯ ಕಲೆಗಳು ತುಂಬಿ ತುಳುಕುತ್ತವೆ. ನಮ್ರತೆ, ಸಹನೆ, ಶಾಂತಿ, ಸಂಯಮ ಮುಂತಾದ ಸದ್ಗುಣಗಳೊಡನೆ ಕೊಡುಗೈಯನ್ನೂ ಹೊಂದಿರುವ ಮಹಾಔದಾರ್ಯವಂತರಾದ ವೇದವಿದ್ವಾಂಸರು ಅಲ್ಲಿ ನೆರೆದಿದ್ದಾರೆ. 



ಆಳ್ವಾರರು ಹೇಳುತ್ತಾರೆ: “ಎಲೆ ನನ್ನ ಮೂಢಮನವೇ, ಶ್ರೀವೈಕುಂಠವಿಣ್ಣಹರ ಕ್ಷೇತ್ರಕ್ಕೆ ಹೋಗು. ಸ್ವಾಮಿಯಸೊಬಗನ್ನು ಕಣ್ತುಂಬ ನೋಡು. ಅವನಿಗೆ ನಮಸ್ಕರಿಸು. ಅವನ ಸೇವೆ ಮಾಡು ಮತ್ತು ಅವನ ಅನುಗ್ರಹಕ್ಕೆ ಪಾತ್ರನಾಗು”. 



೭. ವಿಳಙ್ಗನಿಯೈಯಿಳನ್ ಱುಕೊನ್ಡುದಿರವೆಱೆನ್ದು

ವೇಲ್ ನೆಡುಙ್ಗಣಾಯ್ ಚ್ಚಿಹಳ್ ವೈತ್ತ ತಯಿರ್ ವೆಣ್ಣೆಯ್,

ಉಳಙ್ಗುಳಿರವಮುದುಶೆಯ್ ದಿವ್ವುಲಹುಣ್ಡಕಾಳೈ

ಉಹನ್ದಿನಿದು ನಾಡೋಱುಮ್ ಮರುವಿಯುಱೈಕೋಯಿಲ್, 

ಇಳಮ್ ಪಡಿ ನಱ್ ಕಮುಕುಕುಲೈತ್ತೆಙ್ಗುಕೊಡಿಚ್ಚೆನ್ನೆಲ್

ಶನ್ ಕರುಮ್ಬುಕಣ್ ವಳರಕ್ಕಾಲ್ ತಡವುಮ್ ಪುನಲಾಲ್,

ವಳಙ್ಗೊಣ್ಡ ಪೆರುಂಜೆಲ್ವಮ್ ವಳರು ಮಣಿನಾಙ್ಗೂರ್

ವೈಹುನ್ದ ವಿಣ್ಣಹರಮ್ ವಣಙ್ಗು ಮಡನೆಂಜೇ. 



ವಿಳಙ್ಗನಿಯೈ = ಬೇಲದ ಹಣ್ಣನ್ನು, ಇಳಕನ್ ಱುಕೊಣ್ಡು = ಎಳೆಯ ಕರುವನ್ನು ಎತ್ತಿಕೊಂಡು, ಉದಿರ = ಉದುರುವಂತೆ, ಎಱಿನ್ದು = ಎಸೆದು, ವೇಲ್ ನೆಡುಙ್ಗಣ್ = ವೇಲಾಯುಧದಂತೆ ವಿಶಾಲವಾದ ಕಣ್ಣುಗಳುಳ್ಳ, ಆಯ್ ಚ್ಚಿಹಳ್ = ಗೊಲ್ಲತಿಯರು, ವೈತ್ತ = ಶೇಖರಿಸಿಟ್ಟ, ತಯಿರ್ ವೆಣ್ಣೆಯ್ = ಮೊಸರು ಬೆಣ್ಣೆಯನ್ನು, ಉಳಮ್ = ಮನಸ್ಸು, ಕುಳಿರ = ಹಿತವಾಗುವಂತೆ, ಅಮುದು ಶೆಯ್ದು = ಉಂಡು, ಇಉಲಹು ಉಣ್ಡ = ಕಾಳೈ = ಯೌವನ ಪುರುಷನು, ಉಹನ್ದು = ಸಂತೋಷಗೊಂಡು, ಇನಿದು = ಮಧುರವಾಗಿ, ನಾಡೋಱುಮ್ = ಯಾವಾಗಲೂ, ಮರುವಿ = ಕಂಗೊಳಿಸುತ್ತಾ, ಉಱೈ = ನೆಲಸಿರುವ, ಕೋಯಿಲ್ = ಪವಿತ್ರಸ್ಥಳವೆಂದರೆ, ಇಳಮ್ = ಎಳೆಯ, ಆಹಾರವಸ್ತುಗಳೂ, ನಲ್ ಕಮುಕು = ಉತ್ತಮವಾದ ಅಡಕೆ, ಕುಲೈ ತೆಙ್ಗು = ಗೊನೆಗಳನ್ನುಳ್ಳ ತೆಂಗು, ಕೊಡಿ = ವೀಳೆಯದೆಲೆಯ ಬಳ್ಳಿಗಳು, ಶೆನ್ನೆಲ್ = ಕೆಂಬತ್ತ, ಶನ್ = ಮಧುರವಾದ, ಕರುಮ್ಬು = ಕಬ್ಬು, ಕಣ್ ವಳರ = \(ಕಣ್ಣಿಗೆ ಹಿತವಾಗುವಂತೆ\) ಸವರುತ್ತಿರುವ, ಪುನಲಾಲ್ = ಪ್ರವಾಹಗಳಿಂದ, ವಳಮ್ ಕೊಣ್ಡ = ಸೊಬಗು ತುಂಬಿದ, ಪೆರುಶೆಲ್ ವಮ್ = ಅಪಾರವಾದ ಸಂಪತ್ತು, ವಳರುಮ್ = ಬೆಳೆಯುತ್ತಿರುವ, ಅಣಿ = ಸುಂದರವಾದ, ನಾಙ್ಗೂರ್ = ತಿರುನಾಂಗೂರಿನ, ವೈಹುನ್ದ ವಿಣ್ಣಹರಮ್ = ಶ್ರೀವೈಕುಂಠವಿಣ್ಣಹರ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಮೂಢಮನವೇ. 



ಎಳೆಗರುವನ್ನು ಎತ್ತಿಕೊಂಡು ಬೇಲದಹಣ್ಣು ಉದುರುವಂತೆ ಎಸೆದು, ವೇಲಾಯುಧದಂತೆ ವಿಶಾಲವಾದ ಕಣ್ಣುಗಳುಳ್ಳ ಗೊಲ್ಲತಿಯರು ಕೂಡಿಟ್ಟ ಮೊಸರು ಬೆಣ್ನೆಯನ್ನು ಮನಸ್ಸಿಗೆ ಹಿತವಾಗುವಷ್ಟನ್ನೂ ಉಂಡು, ಈ ಲೋಕಗಳನ್ನೆಲ್ಲಾ ಉಂಡ ನಿತ್ಯಯೌವನ ಪುರುಷನು ಸಂತೋಷದಿಂದ ಮಧುರವಾಗಿ ಯಾವಾಗಲೂ ಕಂಗೊಳಿಸುತ್ತಾ ನೆಲಸಿರುವ ಪವಿತ್ರ ಸ್ಥಳವೆಂದರೆ, ಎಳೆಯ ಆಹಾರವಸ್ತುಗಳು, ಉತ್ತಮವಾದ ಅಡಕೆ, ಗೊನೆಗಳನ್ನುಳ್ಳ ತೆಂಗು, ವೀಳೆಯದೆಲೆಯ ಬಳ್ಳಿಗಳು, ಕೆಂಬತ್ತ ಸಿಹಿಯಾದ ಕಬ್ಬು ಕಣ್ಣು ಓಡಿಸಿದ ದೂರವೂ ಕಾಲಿಗೆ ಸವರುತ್ತಿರುವ ಪ್ರವಾಹಗಳಿಂದ ಸೊಬಗು ತುಂಬಿದ ಅಪಾರವಾದ ಸಸ್ಯಸಂಪತ್ತು ಬೆಳೆಯುವ ಸುಂದರವಾದ ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರವನ್ನು ನಮಸ್ಕರಿಸು ಮೂಢಮನಸ್ಸೇ. 



ಸರ್ವೇಶ್ವರನು ನಡೆಸಿದ ಒಂದೊಂದು ಕೆಲಸವೂ ಆಶ್ಚರ್ಯಕರವೇ, ಅದ್ಭುತವೇ, ಸಮರ್ಥಸಾಹಸವೇ, ಕರುವಿನ ವೇಷದಲ್ಲಿ ಬಂದ ವತ್ಸಾಸುರನನ್ನು ಬೇಲದ ಮರದ ಮೇಲೆ ಎಸೆದುಕೊಂದದ್ದು, ಗೊಲ್ಲತಿಯರು ಕಷ್ಟಪಟ್ಟು ಕೂಡಿಟ್ಟ ಮೊಸರು ಬೆಣ್ಣೆಗಳನ್ನು ಅಷ್ಟನ್ನೂ \(ಮಗುವಾಗಿ\)ದ್ದೂ ತಿಂದು ಅರಗಿಸಿಕೊಂಡ ಸ್ವಾಮಿಯು ಶ್ರೀಕೃಷ್ಣನಾಗಿ ಅವತರಿಸಿದಾಗ. ಸಮಸ್ತಲೋಕಗಳನ್ನೂ ನುಂಗಿ ಬಿಟ್ಟದ್ದು. ಅವನ ಪ್ರಳಯಕಾಲದ ಕೆಲಸ. ಅದೇ ಸ್ವಾಮಿಯೇ ಈಗ ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರದಲ್ಲಿ, ಯಾವಾಗಲೂ ಮಧುರವಾಗಿ ಕಂಗೊಳಿಸುತ್ತಾ ಆನಂದದಿಂದ ನೆಲಸಿದ್ದಾನೆ. ಆ ಕ್ಷೇತ್ರದಲ್ಲಿ, ಎಷ್ಟು ದೂರ ಕಣ್ಣು ಹರಿಸಿದರೂ ಅಷ್ಟು ದೂರವೂ ಅಪಾರವಾದ ಸಸ್ಯಸಂಪತ್ತು ತುಂಬಿ ಶೋಭಿಸುತ್ತದೆ. ಅಲ್ಲಿ ಆಹಾರ ವಸ್ತುಗಳೇನು, ಅಡಕೆ ವೀಳೆಯದೆಲೆಗಳೇನು, ತೆಂಗು ಕಬ್ಬು ಬತ್ತಗಳೇನು – ಎಲ್ಲವೂ ಹುಲುಸಾಗಿ ಬೆಳೆದು ನಿಂತಿವೆ. ಕಾಲನ್ನು ಹಿತವಾಗಿ ಸವರುತ್ತ ತೊಳೆಯುವ ಪ್ರವಾಹಗಳು ಹರಿಯುತ್ತವೆ. ಈ ಬಗೆಯ ಸೌಂದರ್ಯದ ನಡುವೆ ಮೆರೆಯುವ ನಿತ್ಯಯೌವನ ಸುಂದರನಾಗಿ ಮೆರೆಯುವ ಸರ್ವೇಶ್ವರನನ್ನು ಕಣ್ಣುತುಂಬ ನೋಡಿ, ನಮಸ್ಕರಿಸಬೇಕೆನ್ನುತ್ತಾರೆ ಆಳ್ವಾರರು. 



೮. ಆಱಾದಶಿನತ್ತಿನ್ ಮಿಹು ನರಹನುರ ಮೞಿತ್ತ

ಅಡಾಲಾಳಿತ್ತಡಕ್ಕೈಯನ್ ಅಲರ್ ಮಹಟ್ ಕುಮರ ಱ್ ಕುಮ್,

ಕೂಱಾಹ ಕೊಡುತ್ತರುಳುನ್ ತಿರುವುಡಮ್ ಬನಿಮೈಯೋರ್

ಕುಲಮುದಲ್ ವನ್ ಮಹಿಳ್ ನ್ದಿನಿದು ಮರುವಿಯುಱೈಕೋಯಿಲ್,

ಮಾಱಾದ ಮಲರ್ ಕ್ಕಮಲಮ್ ಶೆಙ್ಗೞು ನೀರ್ ತತುಮ್ ಬಿ

ಮದುವೆಳ್ಲಮೊಳುಹವಯಲುಳವರ್ ಮಡಾಇಯಡೈಪ್ಪ, 

ಮಾಱಾದ ಪೆರುಂಜೆಲ್ ವಮ್ ವಳರು ಮಣಿನಾಙ್ಗೂರ್

ವೈಹುನ್ದವಿಣ್ಣಹರಮ್ ವಣಙ್ಗು ಮಡನೆಂಜೇ. 



ಆಱಾದ = ಕಡಮೆಯಾಗದೆ ಇರುವ, ಶಿನತ್ತಿನ್ ಮಿಹು = ಬಹಳ ಹೆಚ್ಚಿದ ಕೋಪದಿಂದ, ನರಹನ್ = ನರಕಾಸುರನ್, ಉರಮ್ = ಶಕ್ತಿಯನ್ನು, ಅೞಿತ್ತ = ನಾಶಪಡಿಸಿದ, ಅಡಲ್ ಆೞಿ = ತೀಕ್ಷ್ಣವಾದ ಚಕ್ರಾಯುಧವನ್ನುಳ್ಳ, ತಡ = ವಿಶಾಲವಾದ, ಕೈಯನ್ = ಕೈಯವನೂ, ಅಲರ್ ಮಹಟ್ ಕುಮ್ = ಶ್ರೀದೇವಿಗೂ \(ಕಮಲದ ಹೂವಿನ ಮಗಳಿಗೂ\), ಅರಳ್ ಕುಮ್ = ಹರನಿಗೂ, ಕೂಱು ಆಹ = ಭಾಗವಾಗಿ, ಕೊಡುತ್ತು = ಕೊಟ್ಟು, ಅರುಳುಮ್ = ಕೃಪೆಮಾಡುವ, ತಿರುಉಡಮ್ಬನ್ = ಪವಿತ್ರವಾದ ಒಡಲುಳ್ಳವನೂ, ಇಮೈಯೋರ್ = ದೇವತೆಗಳ, ಕುಲಮ್ ಮುದಲ್ ವನ್ = ಕುಲಕ್ಕೇ ಯಜಮಾನನೂ ಆದ ಸರ್ವೇಶ್ವರನು ಮಹಿೞ್ ನ್ದು= ಸಂತೋಷದಿಂದ, ಇನಿದು = ಮಧುರವಾಗಿ, ಮರುವಿ = ಕಂಗೊಳಿಸುತ್ತಾ, ಉಱೈ = ನೆಲಸಿರುವ, ಕೋಯಿಲ್ = ಪವಿತ್ರಸ್ಥಳವೆಂದರೆ, ಮಾಱಾದ = ವ್ಯತ್ಯಾಸವಿಲ್ಲದೆಯೇ, ಅಲರ್ ಕಮಲಮ್ = ಅರಳುತ್ತಿರುವ ಕಮಲದ ಹೂಗಳೂ, ಶೆಙ್ಗೞು ನೀರ್ = ಕನ್ನೈದಿಲೆಯೂ, ತದುಮ್ಬಿ = ಒಟ್ಟುಗೂಡಿ, ಮದುವೆಳ್ಲಮ್ ಒೞುಹ = ಮಧುವಿನ ಹಳ್ಳವನ್ನೇ ಹರಿಸಲು, ವಯಲ್ ಉಳವರ್ = ಗದ್ದೆಯನ್ನು ಉಳುವವರು, ಮಡೈ= \(ಗದ್ದೆಯ\) ಮಡಿಗಳನ್ನು, ಅಡೈಪ್ಪ = ಸೇರುವಂಥ, ಮಾಱಾದ = ಕಳೆಗುಂದದ, ಪೆರುಶೆಲ್ ವಮ್ = ದೊಡ್ಡ ಸಂಪತ್ತು, ವಳರುಮ್ = ಬೆಳೆಯುವ \(ವೃದ್ಧಿಹೊಂದುವ\), ಅಣಿ = ಸುಂದರವಾದ, ನಾಙ್ಗೂರ್ = ತಿರುನಾಂಗೂರಿನ, ವೈಹುನ್ದ ವಿಣ್ಣಹರಮ್ = ಶ್ರೀವೈಕುಂಠವಿಣ್ಣಹರ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಮೂಢಮನವೇ. 



ಶಿವನನ್ನು ಭಕ್ತಿಯಿಂದ ಆರಾಧಿಸಿ, ವರಗಳನ್ನು ಪಡೆದುಕೊಂಡು, ಅವನನ್ನೇ ತನ್ನ ಕಾವಲುಗಾರನನ್ನಾಗಿ ಮಾಡಿಕೊಂಡು, ಅಮಿತಶಕ್ತಿಯನ್ನು ಬೆಳೆಸಿಕೊಂಡ ನರಕಾಸುರನ ಶಕ್ತಿಯನ್ನೆಲ್ಲಾ ನಾಶಮಾಡಿದ್ದು ಶ್ರೀಕೃಷ್ಣಾವತಾರಿಯಾಗಿ ಅನಂತರ, ನರಕನ ಮಗಳಾದ ಉಷೆಯನ್ನು ತನ್ನ ಮೊಮ್ಮಗನಾದ ಅನಿರುದ್ಧನಿಗೆ ಮದುವೆ ಮಾಡಿಸಿದನು. 



ಸಮುದ್ರಮಥನಕಾಲದಲ್ಲಿ ಅರಳುವ ಕಮಲದಲ್ಲಿ ಹುಟ್ಟಿದ ಪರಮಸುಂದರಿಯಾದ ಶ್ರೀದೇವಿಯು ತನ್ನನ್ನು ವರಿಸಲು, ಅವಳಿಗೆ ತನ್ನ ವಕ್ಷದಲ್ಲಿಯೇ ನಿತ್ಯವಾಸಮಾಡಲು ಎಡೆಕೊಟ್ಟು ಅನುಗ್ರಹಿಸಿದನು. 



ಶಿವನ ಕೈಗೆ ಅಂಟಿಕೊಂಡಿದ್ದ ಬ್ರಹ್ಮಕಪಾಲವನ್ನು, ತನ್ನ ಕೈಯಿಂದ ರಕ್ತವನ್ನು ಹರಿಸಿ, ತುಂಬಿ, ಅವನಿಗೆ ಬಂದಿದ್ದ ಶಾಪದಿಂದ ವಿಮುಕ್ತಿಗೊಳಿಸಿದನು. ಹೀಗೆ ತನ್ನ ಪವಿತ್ರದೇಹವನ್ನು ಶ್ರೀದೇವಿಗೂ ಶಿವನಿಗೂ ಭಾಗವೆಂಬಂತೆ ಹಂಚಿಕೊಟ್ಟವನು ಸರ್ವೇಶ್ವರನು. 



ಅವನು ದೇವತೆಗಳ \(ಅಮರರ\) ಕುಲಕ್ಕೇ ಒಡೆಯನಾಗಿ, ದೇವಾಧಿದೇವನಾಗಿ ಮೆರೆಯುತ್ತಿರುವವನು. ಆ ಸ್ವಾಮಿಯೇ ಈಗ ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರದಲ್ಲಿ ಮಧುರವಾಗಿ ಕಂಗೊಳಿಸುತ್ತಾ ಸಂತೋಷದಿಂದ ನೆಲಸಿದ್ದಾನೆ. ಆ ಕ್ಷೇತ್ರದಲ್ಲಿ ತಾವರೆಯೂ ಕನ್ನೈದಿಲೆಯೂ ಯಾವಾಗಲೂ ಒಟ್ಟಾಗಿಯೇ ಅರಳುತ್ತವೆ. ಅವುಗಳಿಂದ ಬೆಳಕು ಹರಿಯುವ ಕಾಲಕ್ಕೆ ಸರಿಯಾಗಿ ಮಧುವಿನ ಹಳ್ಳವೇ ಉಕ್ಕಿ ಹರಿಯುವುದು. ರೈತರು ಆ ಸಮಯಕ್ಕೆ ಸರಿಯಾಗಿ ಎದ್ದು ಗದ್ದೆಗಳನ್ನು ಉಳುವುದಕ್ಕೆ ಹೊರಡುತ್ತಾರೆ. ಇದರಿಂದ ಎಂದಿಗೂ ಕಳೆಗುಂದದೆ ಇರುವ ಅಮೋಘವಾದ ಸಸ್ಯಸಂಪತ್ತು ಆ ಕ್ಷೇತ್ರದಲ್ಲಿ ಕೊರತೆಯಿಲ್ಲದಂತೆ ಕಂಡುಬರುತ್ತದೆ. 



೯. ವಙ್ಗಮಲಿತಡಙ್ಗಲುಳ್ ವಾನವರ್ ಹಳೋಡು

ಮಾಮುನಿವರ್ ಪಲರ್ ಕೂಡಿ ಮಾಮಲರ್ ಹಳ್ ತೂವಿ,

ವಿಙ್ಗಳ್ ತನಿ ನಾಯಹನೇ\! ಯೆಮಕ್ಕರುಳಾಯೆನ್ನುಮ್

ಈಶನವನ್ ಮಹಿೞ್ ನ್ದಿನಿದು ಮರುವಿಯುಱೈಕೋಯಿಲ್,

ಶೆಙ್ಗಯಲುಮ್ ವಾಳೈಹಳುಮ್ ಶೆನ್ನೆಲ್ಲಿಡೈಕ್ಕೂದಿಪ್ಪ

ಶ್ಶೇಲುಹಳುಮ್ ಶೆೞುಮ್ ಪಣೈ ಶೂಳ್ ವೀದಿದೊಱುಮ್ ಮಿಡೈನ್ದು,

ಮಙ್ಗಲ್ ಮದಿಯಹಡುರಿಂಜುಮಣಿಮಾಡನಾಙ್ಗೂರ್

ವೈಹುನ್ದ ವಿಣ್ಣಹರಮ್ ವಣಙ್ಗು ಮಡನೆಂಜೇ.



ವಙ್ಗಮ್ = ಹಡಗುಗಳು, ಮಲಿ = ತುಂಬಿಕೊಂಡಿರುವ, ತಡ = ವಿಶಾಲವಾದ, ಕಡಲುಳ್ = ಕಡಲಿನಲ್ಲಿ, ವಾನವರ್ ಹಳೋಡು = ದೇವತೆಗಳೊಡನೆ \(ನಿತ್ಯಸೂರಿಗಳೊಡನೆ\), ಮಾಮುಇನಿವರ್ = ಮಹರ್ಷಿಗಳು, ಪಲರ್ ಕೂಡಿ = ಹಲವರಿಂದ ಕೂಡಿ, ಮಾಮಲರ್ ಹಳ್ ತೂವಿ = ಸುಂದರವಾದ ಹೂಗಳನ್ನು ಎರಚಿ, ಎಙ್ಗಳ್ ತನಿ ನಾಯಹನೇ = ನಮ್ಮ ಪರಿಪೂರ್ಣನಾದ ಒಬ್ಬನೇ ಆದ ನಾಯಕನೇ, ಎಮಕ್ಕೂ = ನಮಗೆ, ಅರುಳಾಯ್ = ಕೃಪೆದೋರು, ಎನ್ನುಮ್ = ಎಂಬ, ಈಶನ್, ಅವನ್ = ಸರ್ವೇಶ್ವರನು ಅವನು. ಮಹಿಳ್ ನ್ದು = ಸಂತೋಷದಿಂದ, ಇನಿದು = ಇನಿದಾಗಿ, ಮರುವಿ = ಕಂಗೊಳಿಸುತ್ತಾ, ಉಱೈಕೋಯಿಲ್ = ನೆಲಸಿರುವ ಪವಿತ್ರಸ್ಥಳವೆಂದರೆ, ಶೆಮ್ಕಯಲುಮ್ = ಸುಂದರವಾದ \(ಕೆಂಪಾದ\) ಕಯಲು ಮೀನುಗಳೂ, ವಾಳೈಹಳುಮ್ = ಬಾಳೆಮೀನುಗಳೂ, ಶೆಮ್ ನೆಲ್ಲ್ ಇಡೈ = ಕೆಂಬತ್ತದನಡುವೆ, ಕುದಿಪ್ಪ = ನೆಗೆದಾಡುವ, ಶೇಲುಹಳು = ಶೆಲ್ ಮೀನುಗಳೂ, ಶೆೞು = ಸೊಬಗಿನಿಂದ ಕೂಡಿದ, ಪಣ = ಸರೋವರಗಳೂ, ಶೂೞ್ = ಸುತ್ತುವರಿದಿರುವ, ವೀದಿದೋಱುಮ್ = ಬೀದಿಗಳೆಲ್ಲವೂ, ಮಿಡೈನ್ದು = ತುಂಬಿಕೊಂಡಿರುವ, ಮಙ್ಗಲ್ ಮದಿ = ಮಂಕಾದ \(ಕ್ಷೀಣಿಸುತ್ತಿರುವ\) ಚಂದ್ರನ, ಅಹಡು = ಕೆಳಹೊಟ್ಟೆಯು, ಉರಿಂಜುಮ್ = ಸವರುತ್ತಿರುವ, ಅಣಿ ಮಾಡಮ್ = ಸುಂದರವಾದ ಮಹಡಿ ಮನೆಗಳ, ನಾಙ್ಗೂರ್ = ತಿರುನಾಂಗೂರಿನ, ವೈಹುನ್ದ ವಿಣ್ಣಹರಮ್ = ಶ್ರೀವೈಕುಂಠವಿಣ್ಣಹರ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಮೂಢಮನವೇ. 



ಹಡಗುಗಳು ತುಂಬಿಕೊಂಡಿರುವ ವಿಶಾಲವಾದ ಕಡಲಿನಲ್ಲಿ ನಿತ್ಯಸೂರಿಗಳೊಡನೆ ಹಲವರು ಮಹರ್ಷಿಗಳು ಕೂಡಿಕೊಂಡು ಸುಂದರವಾದ ಹೂಗಳನ್ನೆರಚಿ ’ನಮ್ಮ ಪರಿಪೂರ್ಣನಾದ ಸ್ವಾಮಿಯೇ, ನಮಗೆ ಕೃಪೆದೋರು’ ಎಂಬ ಈಶನು ಅವನು. ಅವನ ಸಂತೋಷದಿಂದ ಕಂಗೊಳಿಸುತ್ತಾ ನೆಲಸಿರುವ ಪವಿತ್ರಸ್ಥಳವೆಂದರೆ, ಕೆಂಪುಕಯಲು ಮೀನುಗಳೂ ಬಾಳೆಮೀನುಗಳು ಕೆಂಬತ್ತದ ಗದ್ದೆಗಳಲ್ಲಿ ನೆಗೆದಾಡುವ ಶೇಲ್ ಮೀನುಗಳು ಸುಂದರ ಸರೋವರಗಳು ಸುತ್ತುವರಿದಿರುವ, ಬೀದಿಗಳಲ್ಲಿ ತುಂಬಿಕೊಂಡಿರುವ, ಕ್ಷೀಣಚಂದ್ರನ ಕೆಳಹೊಟ್ಟೆಯನ್ನು ತೇಯುತ್ತಿರುವ, ಸುಂದರವಾದ ಮಹಡಿ ಮನೆಗಳ, ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರವನ್ನು ನಮಸ್ಕರಿಸು ಮೂಢಮನವೇ. 



ಕ್ಷೀರಸಾಗರದಲ್ಲಿ ಅನಂತಶಯನನಾಗಿ ಪವಡಿಸಿರುವ ಸರ್ವೇಶ್ವರನ ಮುಂದೆ, ಅಂಜಲಿಬದ್ಧರಾಗಿ ನಿಂತು, ಬ್ರಹ್ಮಾದಿದೇವತೆಗಳೂ ನಿತ್ಯಸೂರಿಗಳು ನಾರದಾದಿ ಮಹರ್ಷಿಗಳೂ “ಸ್ವಾಮೀ, ನಮಗೆ ಕೃಪೆದೋರು” ಎಂದು ಪ್ರಾರ್ಥಿಸುತ್ತಾರೆ. ಸಾಮಾನ್ಯ ಚೇತನರೂ ಸಹ ಅವನ ಬಳಿ ಸಾರಿ ಅವನಲ್ಲಿ ತಮ್ಮತಮ್ಮ ಪ್ರಾರ್ಥನೆಗಳನ್ನು ಸಲ್ಲಿಸಲು ಅನುಕೂಲವಾಗಲೆಂದು, ಆ ಸರ್ವೇಶ್ವರನೇ ಸಂತೋಷದಿಂದ ಬಹಳ ಮಧುರವಾಗಿ ಕಂಗೊಳಿಸುತ್ತಾ, ಈಗ, ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರದಲ್ಲಿಯೇ ನೆಲಸಿದ್ದಾನೆ. ಅಲ್ಲಿಯ ಕೆಂಬತ್ತದ ಗದ್ದೆಗಳಲ್ಲಿ ಕಯಲ್ ಮೀನುಗಳು, ಸ್ವಚ್ಛಂದವಾಗಿ ನೆಗೆದಾಡುತ್ತ ಇರುತ್ತವೆ. ಸೊಬಗಿನ ತಟಾಕಗಳೂ ಸರೋವರಗಳು ತುಂಬಿವೆ. ಬೀದಿಗಳಲ್ಲಿ ತುಂಬಿಕೊಂಡಿರುವ ಮಹಡಿಮನೆಗಳು ಮುಗಿಲಿನ ನಡುವೆ ಸಂಚರಿಸುವ ಕ್ಷೀಣಚಂದ್ರನ ಕೆಳಹೊಟ್ಟೆಯನ್ನು ಉಜ್ಜಿ ಸವೆಸುತ್ತವೆ. 



ಆಳ್ವಾರರು ಹೇಳುತ್ತಾರೆ: ಎಲೆ ನನ್ನ ಮೂಡಮನವೇ, ಈ ಸುಸಂದರ್ಭವನ್ನು ಕಳೆದುಕೊಳ್ಳಬೇಡ. ಶ್ರೀವೈಕುಂಠವಿಣ್ಣಹರ ಕ್ಷೇತ್ರಕ್ಕೆ ಹೋಗು. ಅಲ್ಲಿ ಕೃಪಾಳುವಾದ ಸರ್ವೇಶ್ವರನನ್ನು ಕಂಡು ಹರ್ಷಿಸು. ಅವನ ಮುಂದೆ ನಮ್ರನಾಗಿ ನಿಂತು ನಮಸ್ಕರಿಸು. ಅವನ ಸೇವೆಮಾಡಿ ಅವನು ಅನುಗ್ರಹಕ್ಕೆ ಪಾತ್ರನಾಗು”. 



೧೦. ಶಙ್ಗಮಲಿತಣ್ಡು ಮುದಲ್ ಶಕ್ಕರಮುನೇನ್ದುಮ್

ತಾಮರೈಕ್ಕಣ್ಣ ನೆಡಿಯ ಪಿರಾನ್ ತಾನಮರುಙ್ಗೋಯಿಲ್,

ವಙ್ಗಮಲಿಕಡಾಉಲಹಿಲ್ ಮಲಿವೆಯ್ದು ನಾಙ್ಗೂರ್

ವೈಹುನ್ದ ವಿಣ್ಣಹರ್ ಮೇಲ್ ವಣ್ಡಱೈಯುಮ್ ಪೊೞಿಲ್ ಶೂೞ್,

ಮಙ್ಗೈಯರ್ ತಮ್ ತಲೈವನ್ ಮರುವಲರ್ ತೆಮುಡಲ್ ತುಣಿಯ

ವಾಳ್ ವೀಶುಮ್ ಪರಕಾಲನ್ ಕಲಿಕನ್ ಱಿ ಶೊನ್ನ,

ಶಙ್ಗಮಲಿ ತಮಿಳ್ ಮಾಲೈ ಪತ್ತಿವೈವಲ್ಲಾರ್ ಹಳ್

ತರಣಿಯೊಡು ವಿಶುಂಬಾಳುನ್ತ ವಲ್ಲಾರ್ ಹಳ್. 



ಶಙ್ಗು = ಶಂಖವನ್ನು, ಮಲಿತಣ್ಡು = ಒಪ್ಪುವ ಗದೆಯನ್ನು, ಶಕ್ಕರಮ್ = ಚಕ್ರವನ್ನು, ಮುದಲ್ = ಮುಂತಾದ \(ದಿವ್ಯಾಯುಧಗಳನ್ನು\), ಮುನ್ = ಕಣ್ಣಮುಂದೆ, ಏನ್ದುಮ್ = ಧರಿಸಿರುವ, ನೆಡಿಯ = ವಿಶಾಲವಾಡ, ತಾಮರೈಕ್ಕಣ್ಣ ಪಿರಾನ್ = ತಾವರೆಯಂತೆ ಕಣ್ಣುಳ್ಳ ಸ್ವಾಮಿಯು, ತಾನ್= ತಾನೇ ಒಲಿದು, ಅಮರುಮ್ = ನಿತ್ಯವಾಸಮಾಡುವ, ಕೋಯಿಲ್ = ಪವಿತ್ರಸ್ಥಳವಾದ, ವಙ್ಗಮ್ ಮಲಿ = ಹಡಗುಗಳು ತುಂಬಿಕೊಂಡಿರುವ, ಕಡಲ್ ಉಲಹಿಲ್ = ಕಡಲಿನ \(ಕಡಲಿನಿಂದ ಸುತ್ತುವರಿದಿರುವ\) ಈ ಲೋಕದಲ್ಲಿ ಮಲಿವು ಎಯ್ = ಪ್ರಸಿದ್ಧಿ ಪಡೆದಿರುವ, ನಾಙ್ಗೂರ್ = ತಿರುನಾಂಗೂರಿನ, ವೈಹುನ್ದ ವಿಣ್ಣಹರ್ = ಶ್ರೀವೈಕುಂಠವಿಣ್ಣಹರಕ್ಷೇತ್ರದ, ಮೇಲ್ = ಮೇಲೆ, ವಣ್ಡು ಅಱೈಯುಮ್ = ದುಂಬಿಗಳು ಗಾನಮಾಡುತ್ತಿರುವ, ಪೊೞಿಲ್ ಶೂೞ್ = ತೋಪುಗಳಿಂದ ಸುತ್ತುವರಿದ, ಮಙ್ಗೈಯರ್ ತಮ್ = ಮಂಗೈಜನರ, ತಲೈವನ್ = ಯಜಮಾನನೂ, ಮರುವಲರ್ ತಮ್ = ಶತ್ರುಗಳ, ಉಡಲ್ = ಒಡಲು, ತುಣಿಯ = ತುಂಡರಿಸುವಂತೆ, ವಾಳ್ ವೀಶುಮ್ = ಕತ್ತಿ ಮೊದಲಾದ ಆಯುಧಗಳನ್ನು ಬೀಸುವಂಥ \(ಗುರಿಕಾರನೂ\), ಪರಕಾಲನ್ = ಪರಕಾಲನೆಂಬ ಹೆಸರಾಂತವನೂ,ಕಲಿಕನ್ ಱಿ = ಕಲಿಧ್ವಂಸಿಯೂ, ಶೊನ್ನ = ಹೇಳಿದ, ಶಙ್ಗಮ್ ಮಲಿ = ಸಂಘದ ವಿದ್ವಾಂಸರು ಕೊಂಡಾಡುವಂಥ, ತಮಿಳ್ ಮಾಲೈ = ತಮಿಳಿನ ಪಾಶುರಮಾಲೆಯಾದ, ಇವೈ ಪತ್ತುಮ್ = ಈ ಹತ್ತು ಪಾಶುರಗಳನ್ನೂ, ವಲ್ಲಾರ್ ಹಳ್ = ಬಲ್ಲವರು, ತರಣಿಯೊಡು ವಿಶುಂಬು ಆಳುಮ್ = ಭೂಲೋಕವನ್ನೂ ಮೇಲಣಲೋಕ \(ಸ್ವರ್ಗ\)ವನ್ನೂ ಆಳುವ, ತನ್ನೈ ಪೆಱುವಾರೇ = ಸ್ವಭಾವವನ್ನು ಹೊಂದುವವರೇ ಆಗುತ್ತಾರೆ. 



ಶಂಖ, ಚಕ್ರ, ಗದೆ ಮುಂತಾದ ದಿವ್ಯಾಯುಧಗಳನ್ನು ಕಣ್ಣಮುಂದೆ ಧರಿಸಿರುವ, ವಿಶಾಲವಾದ ತಾವರೆಯಂತೆ ಕಣ್ಣುಳ್ಲ ಸ್ವಾಮಿಯು ತಾನೇ ಒಲಿದು ನಿತ್ಯವಾಸ ಮಾಡುವ ಪವಿತ್ರಸ್ಥಳವಾದ ಹಡಗುಗಳು ತುಂಬಿಕೊಂಡಿರುವ ಕಡಲಿನ ಈ ಲೋಕದಲ್ಲಿ ಪ್ರಸಿದ್ಧಿಪಡೆದಿರುವ ತಿರುನಾಂಗೂರಿನ ಶ್ರೀವೈಕುಂಠವಿಣ್ನಹರವನ್ನು ಕುರಿತು ದುಂಬಿಗಳು ಮಾಡುವ ತೋಪುಗಳಿಂದ ಸುತ್ತುವರಿದ ಮಂಗೈಜನರ ಒಡೆಯನೂ, ಶತ್ರುಗಳ ಒಡಲನ್ನು ತುಂಡರಿಸುವಂತೆ ಕತ್ತಿ ಮೊದಲಾದ ಆಯುಧಗಳನ್ನು ಬೀಸುವಂಥ ಗುರಿಕಾರನೂ,”ಪರಕಾಲ’ ಎಂದು ಹೆಸರಾಂತವನೂ, ಕಲಿಧ್ವಂಸಿಯೂ ಹೇಳಿದ, ಸಂಘದ ವಿದ್ವಾಂಸರು ಕೊಂಡಾಡುವಂಥ ಈ ಹತ್ತು ಪಾಶುರಗಳ ತಮಿಳು ಮಾಲೆಯನ್ನು ಬಲ್ಲವರು ಭೂಲೋಕವನ್ನೂ ಮೇಲಣ ಲೋಕವನ್ನೂ ಆಳುವ ಸ್ವಭಾವವನ್ನುಳ್ಳವರೇ ಆಗುತ್ತಾರೆ. 



ಶಂಖ, ಚಕ್ರ, ಗದೆ, ಬಿಲ್ಲು, ಖಡ್ಗ – ಇವು ಭಗವಂತನ ದಿವ್ಯಪಂಚಾಯುಧಗಳು. ಇವುಗಳನ್ನೆಲ್ಲ ಧರಿಸಿ, ಮಧುರವಾಗಿ ಕಂಗೊಳಿಸುತ್ತಾ, ತಾವರೆಯಂತೆ ವಿಶಾಲವಾದ ಕಣ್ಣುಳ್ಳ ಸ್ವಾಮಿಯು ತಾನೇ ಆಶೆಪಟ್ಟು ಸಂತೋಷದಿಂದ ನೆಲಸಿರುವುದು ತಿರುನಾಂಗೂರಿನ ಶ್ರೀವೈಕುಂಠವಿಣ್ಣಹರ ಕ್ಷೇತ್ರದಲ್ಲಿ, ಸ್ವಾಮಿಯ ಅನುಪಮ ಸೌಂದರ್ಯವನ್ನೂ, ದಿವ್ಯವೈಭವವನ್ನೂ ಕಣ್ಣಾರ ಕಂಡು ನಲಿದವರು ತಿರುಮಂಗೈಜನರ ಒಡೆಯನಾದ, “ಪರಕಾಲ” “ಕಲಿಧ್ವಂಸಿ” ಎಂಬ ಬಿರುದನ್ನುಳ್ಳ, ಶ್ರೇಷ್ಠ ಗುರಿಕಾರನಾದ ತಿರುಮಂಗೈ ಆಳ್ವಾರರು. ತಮ್ಮ ಪ್ರತ್ಯಕ್ಷ ಅನುಭವವನ್ನು ಅವರು ಈ ಹತ್ತು ತಮಿಳಿನ ಪಾಶುರಗಳಲ್ಲಿ ವರ್ಣಿಸಿದ್ದಾರೆ. ರಚನೆಯಲ್ಲಿಯೂ ವಿಷಯದಲ್ಲಿಯೂ ಈ ಪಾಶುರಗಳು ತಮಿಳುಸಂಘದ ಮಹಾವಿದ್ವಾಂಸರು ತಲೆದೂಗಿ ಬಾಯಿತುಂಬ ಕೊಂಡಾಡುವಂಥವು. ಇವುಗಳನ್ನು ಅರ್ಥವತ್ತಾಗಿ ತಿಳಿದುಕೊಂಡವರು ಸ್ವಭಾವತಃ ವಿನೀತಭಕ್ತರಾಗಿ, ಭಗವತ್ಕೈಂಕರ್ಯ ಪರರಾಗುತ್ತಾರೆ. ಅವರು ಭೂಲೋಕದಲ್ಲಿ ಜೀವಿಸಿರುವಷ್ಟು ಕಾಲವೂ ಆದರ್ಶ ಗುಣಸ್ವಭಾವಗಳಿಂದ ನಡೆದುಕೊಂಡು, ಗತಿಸಿದ ಬಳಿಕೆ, ಮೇಲಣಲೋಕದಲ್ಲಿ \(ಪರಮಪದದಲ್ಲಿ\) ಭಗವಂತನ ಪಾದಾರವಿಂದಗಳ ಸೇವೆಯಲ್ಲಿಯೇ ತೊಡಗುವ ಪವಿತ್ರಾತ್ಮರಾಗುತ್ತಾರೆ. ಹೀಗಿದೆಈ ತಿರುಮೊೞಿಯ ಫಲಶ್ರುತಿ. 



ಅಡಿಯನಡೆ: ಶಲಮ್, ತಿಣ್ಣಿಯ, ಅಣ್ಡಮುಮ್, ಕಲೈ, ಮಿನ್, ಪೆಣ್ಮೈ, ವಿಳಙ್ಗನಿಯೈ, ಆಱಾದ, ವಙ್ಗಮ್, ಶಙ್ಗು, \(ತಿರು\). 



\*\*\*\*\*\*\*\*\*\*\*\*\*\*\*



ಪೆರಿಯ ತಿರುಮೊೞಿ ಮೂರನೆಯ ದಶಕ ಹತ್ತನೆಯ ತಿರುಮೊೞಿ



ತಿರುಮಡನ್ದೈ ಮಣ್ಮಡನ್ದೈ



೧. ತಿರುಮಡನ್ದೈ ಮಣ್ ಮಡನ್ದೈಯಿರುಪಾಲುನ್ತಿಹೞ

ತ್ತೀವಿನೈಹಳ್ ಪೋಯಹಲ ವಡಿಯವರ್ ಕಟ್ ಕೆನ್ ಱು

ಮರುಳ್ ನಡನ್ದು, ಇವ್ವೇೞುಲಹತ್ತವರ್ ಪಣಿಯವಾನೋರ್

ಅಮರ್ ನ್ದೇತ್ತ ವಿರುನ್ದವಿಡಮ್, ಪೆರುಮ್ ಪುಹಳ್ ವೇದಿಯರ್ ವಾೞ್

ತರುಮಿಡಙ್ಗಳ್ ಮಲರ್ ಹಳ್ ಮಿಹು ಕೈದೈಹಳ್ ಶೆಙ್ಗಳುನೀರ್

ತಾಮರೈಹಳ್ ತಟಙ್ಗಳ್ ತೊಱು ಮಿಡಙ್ಗಳ್ ತೊಱುಮ್ ತಿಹಳ,

ಅರುವಿಡಙ್ಗಳ್ ಪೊೞಿಲ್ ತೞುವಿಯೆೞಿಲ್ ತಿಹೞುನಾಙ್ಗೂರ್

ಅರಿಮೇಯ ವಿಣ್ಣಹರಮ್ ವಣಙ್ಗು ಮಡನೆಂಜೇ. 



ತಿರುಮಡನ್ದೈ = ಶ್ರೀದೇವಿಯೂ, ಮಣ್ ಮಡನ್ದೈ = ಭೂದೇವಿಯೂ, ಇರುಪಾಲುಮ್ = ಎರಡು ಪಕ್ಕಗಳಲ್ಲಿ, ತಿಹಳ = ಶೋಬಿಸಲು, ಅಡಿಯವರ್ ಕಟ್ಕು = ಭಕ್ತರಿಗೆ \(ಪಾದಸೇವಕರಿಗೆ\), ತೀವಿನೈಹಳ್ = ಕ್ರೂರವಾದ ಪಾಪಗಳೆಲ್ಲ. ಪೋಯ್ ಅಹಲ = ತೊಲಗಿ ಹೋಗುವಂತೆ, ಎನ್ ಱುಮ್ = ಯಾವಾಗಲೂ, ಅರುಳ್ ನಡನ್ದು = ಕೃಪೆ ಮಾಡಿ, ಇವ್ ಏಳ್ ಉಲಹತ್ತವರ್ ಪಣಿಯ = ಈ ಏಳು ಲೋಕಗಳವರೂ ಆಶ್ರಯಹೊಂದುವಂತೆಯೂ, ವಾನೋರ್ = ಅಮರರು \(ನಿತ್ಯಸೂರಿಗಳು\), ಅಮರ್ ನ್ದು ಏತ್ತ = ಒಟ್ಟಗಿ ಸ್ತುತಿಸುವಂತೆಯೂ,ಇರುನ್ದ ಇಡಮ್ = ಇರುವ ಪವಿತ್ರಸ್ಥಳವೆಂದರೆ, ಪೆರುಪುಹಳ್ = ಅತಿಶಯವಾದ ಕೀರ್ತಿಯನ್ನುಳ್ಳ, ವೇದಿಯರ್ = ವೇದವಿದ್ವಾಂಸರು \(ವೈದಿಕ ಪುರುಷರು\), ವಾೞ್ ತರುಮ್ = ಬಾಳುವಂಥ, ಇಡಙ್ಗಳ್ = ಸ್ಥಳ \(ಕ್ಷೇತ್ರ\)ಗಳನ್ನುಳ್ಳದ್ದಾದ, ಮಲರ್ ಹಳ್ ಮಿಹು = ಹೂಗಳು ತುಂಬಿದ, ಕೈದೈಹಳ್ = ತಾಳೆಹೂಗಳೂ, ಶೆಙ್ಗಳುನೀರ್ = ಕನ್ನೈದಿಲೆ ಹೂಗಳೂ, ತಾಮರೈ ಹಳ್ = ತಾವರೆ ಹೂಗಳು, ತಟಙ್ಗಳ್ = ತಟಾಕಗಳು, ತೋಱುಮ್ = ತುಂಬಿರುವ, ಇಡಙ್ಗಳ್ = ಸ್ಥಳಗಳು, ತೋಱುಮ್ = ಒಟ್ಟುಗೂಡಿ, ತಿಹಳ = ಶೋಭಿಸುವ, ಅರು ಇಡಙ್ಗಳ್ = ಮೋಹಕವಾದ ಸ್ಥಳಗಳೂ, ಪೊೞಿಲ್ = ತೋಪುಗಳೂ, ತಮಿೞ = ಕೂಡಿಕೊಂಡು, ಎಳಲ್ = ಸೊಬಗನ್ನು, ತಿಹಳು = ಪ್ರಕಾಶಿಸುವ, ನಾಙ್ಗೂರ್ = ತಿರುನಾಂಗೂರಿನ, ಅರಿಮೇಯ ವಿಣ್ಣಹರಮ್ = ಅರಿಮೇಯವಿಣ್ಣಹರಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಮೂಢ ಮನವೇ. 



ಶ್ರೀದೇವಿಯೂ ಭೂದೇವಿಯೂ ಎರಡು ಪಕ್ಕಗಳಲ್ಲಿ ಶೋಭಿಸಲು, ಆಶ್ರಿತರಾದ ಭಕ್ತರ ಕ್ರೂರವಾದ ಪಾಪಗಳೆಲ್ಲವೂ ತೊಲಗಿಹೋಗುವಂತೆ ಸದಾ ಕೃಪೆಮಾಡುತ್ತಾ ಈ ಏಳು ಲೋಕಗಳವರೂ ಆಶ್ರಯಿಸುವಂತೆಯೂ ಅಮರರು \(ನಿತ್ಯಸೂರಿಗಳು\) ಒಟ್ಟಾಗಿ ಸ್ತುತಿಸುವಂತೆಯೂ ಇರುವ ಸ್ಥಳವೆಂದರೆ, ಅತಿಶಯ ಕೀರ್ತಿವಂತರಾದ ವೇದವಿದ್ವಾಂಸರು \(ವೈದಿಕರು\) ಬಾಳುವಂಥ ಅಗ್ರಹಾರಗಳನ್ನುಳ್ಳದ್ದಾದ, ತಾಳೆ, ಕನೈದಿಲೆ, ತಾವರೆ ಮುಂತಾದ ಹೂಗಳು ತುಂಬಿದ ತಟಾಕಗಳಿಂದ ತುಂಬಿತೋರುವ ಸ್ಥಳಗಳು ಒಟ್ಟುಗೂಡಿ ಮೋಹಕವಾಗಿ ಶೋಭಿಸುವ ಸ್ಥಳಗಳು, ತೋಪುಗಳು ಕೂಡಿಕೊಂಡು ಶೋಭಿಸುವ ತಿರುನಾಂಗೂರಿನ ಅರಿಮೇಯವಿಣ್ಣಹರ ಕ್ಷೇತ್ರವನ್ನು ನಮಸ್ಕರಿಸು, ಮೂಢ ಮನವೇ. 



ತಿರುನಾಂಗೂರಿನ ಅರಿಮೇಯವಿಣ್ಣಹರಮ್ ಎಂಬ ಪವಿತ್ರಕ್ಷೇತ್ರದ ವೈಭವವನ್ನು ಕುರಿತು ಆಳ್ವಾರರು ಈ ತಿರುಮೊೞಿಯಲ್ಲಿ ಹೊಗಳಿ ಹಾಡುತ್ತಾರೆ. ಈ ಕ್ಷೇತ್ರ ಹೇಗೆ ಪ್ರಸಿದ್ಧಿ ಎಂಬುದಕ್ಕೆ ಸ್ವಲ್ಪ ವಿವರಣೆ ಇದೆ. 



ಅರಿಮೇಯವಿಣ್ಣಹರಮ್ – ಅಥವಾ, ಶ್ರೀಹರಿಯ ದಿವ್ಯ ಅಗ್ರಹಾರ – ದಿವ್ಯಕ್ಷೇತ್ರದಲ್ಲಿ ವೇದವಿದ್ವಾಂಸರು ನೆಲಸಿದ್ದಾರೆ. ಅವರು ಭಗವದ್ವಿಷಯವಾದ ಗ್ರಂಥಗಳನ್ನು ವ್ಯಾಸಂಗ ಮಾಡುವುದರಲ್ಲಿಯೇ, ಭಗವತ್ಕಥಾಕಾಲಕ್ಷೇಪದಲ್ಲಿಯೇ, ಭಗವದ್ಗುಣಾನುಭವದಲ್ಲಿಯೇ ಸತ್ಸಹವಾಸದಲ್ಲಿ ನಿರತರಾಗಿ ಕಾಲಕಳೆಯುತ್ತಾರೆ. ಅಲ್ಲಿ ವಿಶಾಲವಾದ ಶುದ್ಧವಾದ ನೀರಿನ ಸರೋವರಗಲಿವೆ. ತಾಳೆಹೂಗಳೂ, ಕನ್ನೈದಿಲೆಹೂಗಳೂ, ಕಮಲದ ಹೂಗಳೂ, ಇನ್ನೂ ಬಗೆಬಗೆಯ ಪರಿಮಳ ಪುಷ್ಪಗಳು ತುಂಬಿವೆ. ಆ ಕ್ಷೇತ್ರದಲ್ಲಿ ಎತ್ತ ಕಡೆ ನೋಡಿದರೂ ಹಚ್ಚಹಸುರು ತೋಪುಗಳು ಕೂಡಿಕೊಂಡು ಮನಮೋಹಕವಾಗಿ ಶೋಭಿಸುತ್ತವೆ. ಹೀಗೆ ರಮ್ಯವಾಗಿ ಪ್ರಕೃತಿಸಿದ್ಧವಾಗಿ ಶೋಭಿಸುವ ಸ್ಥಳದಲ್ಲಿ ಶ್ರೀಹರಿಯು ಶ್ರೀದೇವಿ ಭೂದೇವಿಗಳನ್ನು ಉಭಯಪಾರ್ಶ್ವಗಳಲ್ಲಿರಿಸಿಕೊಂಡು ಸಂತೋಷದಿಂದ ಅವನ ಪವಿತ್ರ ಪಾದಗಳನ್ನಾಶ್ರಯಿಸುವ ಭಾಕ್ತಸ್ತೋಮದ ಪಾಪರಾಶಿಗಳನ್ನು ತೊಲಗಿಸಿ, ಅವರಿಗೆ ಅನುಗ್ರಹಿಸುವುದಕ್ಕಾಗಿಯೇ ನೆಲಸಿದ್ದಾನೆ. ಕರುಣಾಸಾಗರನಾದ ಸ್ವಾಮಿಯನ್ನು ಆಶ್ರಯಿಸಿ ಭಕ್ತಿಮಾಡುವುದಕ್ಕೆ ಇದೇ ಶ್ರೇಷ್ಠಸ್ಥಳವೆಂದು ಏಳು ಲೋಕಗಳವರೂ ಅರಿತುಕೊಂಡಿದ್ದಾಎ. ಅವರೂ, ನಿತ್ಯಸೂರಿಗಳು ಕೂಡಿಕೊಂಡು ಬಂದು, ಸ್ವಾಮಿಯ ಮುಂದೆ ನಿಂತು ಸ್ತುತಿಸುತ್ತಾರೆ. ಆಳ್ವಾರರು ಹೇಳುತ್ತಾರೆ: ಎಲೆ ನನ್ನ ಮೂಢಮನವೇ, ನೀನೂ ಆ ದಿವ್ಯಕ್ಷೇತ್ರಕ್ಕೆ ಹೋಗು. ಶ್ರೀದೇವಿ ಭೂದೇವಿಗಳಿಂದ ಕೂಡಿರುಅ ಶ್ರೀಹರಿಯನ್ನು ಕಣ್ತುಂಬ ನೋಡು. ನಮಸ್ಕರಿಸು. ಸೇವೆಮಾಡು. ಮತ್ತು ಅವನ ಅನುಗ್ರಹಕ್ಕೆ ಪಾತ್ರನಾಗು”. 



೨. ವೆನ್ ಱಿ ಮಿಹುನರಕನುರಮದು ಅೞಿಯವಿಶಿಱುಮ್

ವಿಱಲಾೞಿತ್ತಡಾಕ್ಕೈಯನ್ ವಿಣ್ಣವರ್ ಕಟ್ ಕನ್ ಱು, 

ಕುನ್ ಱುಕೊಡುಕುರೈಕಡಲೈಕ್ಕಡೈನ್ದಮುದಮಱಿಕ್ಕೂಮ್

ಕುರುಮಣಿಯೆನ್ನಾರಮುದಮ್ ಕುಲವಿಯುಱೈಕೋಯಿಲ್, 

ಎನ್ ಱು ಮಿಹು ಪೆರುಂಜೆಲ್ವತ್ತೆೞಲ್ ವಿಳಙ್ಗು ಮಱೈಯೋರ್

ಏೞಿಶೈಯುಮ್ ಕೇಳ್ವಿಹಳುಮಿಯನ್ ಱ ಪೆರುಙ್ಗುಣತ್ತೊರ್,

ಅನ್ ಱುಲಹಮ್ ಪಡೈತ್ತವನೈಯನೈಯವರ್ ಹಳ್ ನಾಙ್ಗೂರ್

ಅರಿಮೇಯ ವಿಣ್ಣಹರಮ್ ವಣಙ್ಗು ಮಡನೆಂಜೇ. 



ವೆನ್ ಱಿ = ಅತಿಶಯವಾದ ಬಲವುಳ್ಳ, ನರಕನ್ = ನರಕಾಸುರನ, ಉರಮ್ ಅದು ಅೞಿಯ = ಆ ಕುಲವೆಲ್ಲ ನಾಶವಾಗುವಂತೆ, ವಿಶಿಱುಮ್ = ಬೀಸಿದ, ಆೞಿ = ಚಕ್ರಾಯುಧವುಳ್ಳ, ತಡ ಕೈಯನ್ = ವಿಶಾಲ, \(ದೊಡ್ಡಾ\) ಕೈಗಳವನೂ, ಅನ್ ಱು = ಹಿಂದೆ ಒಂದು ಸಲ, ವಿಣ್ಣವರ್ ಕಟ್ಕು= ದೇವತೆಗಳಿಗೆ, ಕುನ್ ಱುಕೊಡು = ಬೆಟ್ಟವನ್ನು ನಾಟಿ, ಕುರೈಕಡಲೈ = ಅಲೆಗಳಿಂದ ತುಂಬಿದ \(ಅಬ್ಬರಿಸುವ\) ಕಡಲನ್ನು, ಕಡೈನ್ದು = ಹಂಚಿಕೊಟ್ಟವನೂ, ಕುರುಮಣಿ = ಅನರ್ಘರತ್ನದಂಥವನೂ, ಎನ್ ಆರ್ ಅಮುದಮ್ = ನನ್ನಪರಿಪೂರ್ಣನಾದ ಅಮೃತಸ್ವರೂಪನೂ, ಕುಲವಿ = ಕೊಂಡಾಟದೊಡನೆ \(ಹೊಗಳಿಸಿಕೊಂಡು\), ಉಱೈ= ನೆಲಸಿರುವ, ಕೋಯಿಲ್ = ಪವಿತ್ರ ಸ್ಥಳವೆಂದರೆ, ಎನ್ ಱುಮ್ = ಯಾವಾಗಲೂ, ಮಿಹು = ವೃದ್ಧಿಹೊಂದುತ್ತಿರುವ, ಪೆರು ಶೆಲ್ ವತ್ತು = ಅತಿಶಯವಾದ ಸಂಪತ್ತಿನ, ಎೞಿಲ್ = ಸೊಂದರ್ಯದಿಂದ, ವಿಳಙ್ಗುಮ್ = ಬೆಳಗುವ, ಮಱೈಯೋರ್ = ವೇದಪಂಡಿತರು, ಏೞ್ ಇಶೈಯುಮ್ = ಸಪ್ತಸ್ವರಗಳಿಂದಲೂ, ಕೇಳ್ವಿಹಳುಮ್ = ಇತರ ಶಾಸ್ತ್ರಗಳಿಂದಲೂ, ಇಯನ್ ಱ = ಹೊಗಳುವಂಥ, ಎರುಗುಣತ್ತೋರ್ = ಶ್ರೇಷ್ಠಗುಣಗಳನ್ನು ಪಡೆದವರು ಅನ್ ಱು = ಅಂದು \(ಸೃಷ್ಟಿ ಕಾಲದಲ್ಲಿ\) ಉಲಹಮ್ = ಲೋಕಗಳನ್ನು, ಪಡೈತ್ತವನೈ = ಪಡೆದವನನ್ನು \(ಸೃಷ್ಟಿಸಿದವನನ್ನು\), ಅನೈಯವರ್ ಹಳ್ = ಆಶ್ರಯಿಸುವವರು, ವಾಸಿಸುವ, ನಾಙ್ಗೂರ್ = ತಿರುನಾಙ್ಗೂರಿನ, ಅರಿಮೇಯ ವಿಣ್ಣಹರಮ್ = ಅರಿಮೇಯ ವಿಣ್ಣಹರ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಮೂಢಮನವೇ. 



ಜಯಿಸಲಸಾಧ್ಯವಾದ ಅತಿಶಯವಾದ ಬಲವುಳ್ಳ ನರಕಾಸುರನ ಆ ಬಲವೆಲ್ಲ ಅಳಿಯುವಂತೆ ಬೀಸಿದ ಚಕ್ರಾಯುಧವುಳ್ಳ ದೊಡ್ಡಾ ಕೈಗಳವನೂ, ಹಿಂದೆ ಒಂದು ಸಲ ಬೆಟ್ಟವನ್ನು ನಾಟಿ ಅಲೆಗಳಿಂದ ಅಬ್ಬರಿಸುವ ಕಡಲನ್ನು ಕಡೆದು ಅಮೃತವನ್ನು ದೇವತೆಗಳಿಗೆ ಹಂಚಿಕೊಟ್ಟವನೂ, ಅನರ್ಘರತ್ನದಂಥವನೂ, ನನ್ನ ಪರಿಪೂರ್ಣನಾದ ಅಮೃತಸ್ವರೂಪನೂ, ಹೊಗಳಿಸಿಕೊಂಡು ಕೊಂಡಾಡಿಸಿಕೊಂಡು ನೆಲಸಿರುವ ಪವಿತ್ರವಾದ ಸ್ಥಳವೆಂದರೆ, ಯಾವಾಗಲೂ ವೃದ್ಧಿಹೊಂದುತ್ತಿರುವ ಅತಿಶಯವಾದ ಸಂಪತ್ತಿನ ಸೌಂದರ್ಯದಿಂದ ಬೆಳಗುವ ವೇದಪಂಡಿತರು ಸಪ್ತಸ್ವರಗಳಿಂದಲೂ ಇತರ ಶಾಸ್ತ್ರಗಳಿಂದಲೂ ಹೊಗಳುವಂಥ ಶ್ರೇಷ್ಠಗುಣಗಳನ್ನು ಪಡೆದವರೂ, ಸೃಷ್ಟಿಕಾಲದಲ್ಲಿ ಸಮಸ್ತಲೋಕಗಳನ್ನೂ ಸೃಷ್ಟಿಸಿದವನನ್ನು ಆಶ್ರಯಿಸಿರುವವರೂ ವಾಸಿಸುವ ತಿರುನಾಂಗೂರಿನ ಅರಿಮೇಯವಿಣ್ಣಹರಕ್ಷೇತ್ರವನ್ನು ನಮಸ್ಕರಿಸು, ಮೂಢಮನವೇ. 



ಅರಿಮೇಯವಿಣ್ಣಹರಕ್ಷೇತ್ರವು ನಾಲ್ಕು ವೇದಗಳಲ್ಲಿಯೂ, ಇತರ ಎಲ್ಲ ಶಾಸ್ತ್ರಗಳಲ್ಲಿ ಗಾನವಿದ್ಯೆಯಲ್ಲಿಯೂ ಪ್ರವೀಣರಾದ ಮಹಾವಿದ್ವಾಂಸರು ನೆಲಸಿರುವ ಸ್ಥಳ. ದಿನದಿನಕ್ಕೂ ಅವರು ತಮ್ಮ ಜ್ಞಾನ ಭಕ್ತಿ ವೈರಾಗ್ಯಗಳ ಸಂಪತ್ತಿನಿಂದ ವೃದ್ಧಿಹೊಂದುತ್ತಾ ಬೆಳಗುತ್ತಾರೆ. ಅದೇ ಅವರ ಕೀರ್ತಿಯ ಸೊಬಗನ್ನು ಹೆಚ್ಚಿಸುವುದು. ಯಾವಾಗಲೂ ಅವರು ಸೃಷ್ಟಿಕರ್ತನಾದ ಆದಿಕಾರಣನನ್ನು ಹೊಗಳುತ್ತಾ ಹಾಡುತ್ತಾ ಸೇವೆ ಮಾಡುತ್ತ ಕೊಂಡಾಡುತ್ತಾ ತಮ್ಮ ಕಾಲವನ್ನು ಕರೆಯುತ್ತಾರೆ. ಅವರ ಶ್ರೇಷ್ಠಸದ್ಗುಣಗಳ ಸೇವೆಯನ್ನು ಸ್ವೀಕರಿಸುವುದಕ್ಕೆಂದೇ ಭಗವಂತನು ಅರಿಮೇಯ ವಿಣ್ಣಹರದಲ್ಲಿ ಶ್ರೀದೇವಿ ಭೂದೇವಿಗಳ ಸಮೇತನಾಗಿ, ಸಂತೋಷದಿಂದ, ನೆಲಸಿದ್ದಾನೆ. ಭಗವಂತನ ಸಾಮರ್ಥ್ಯವನ್ನು ಅಳೆದು ತಿಳಿಯಲಾದೀತೇ? ಜಯಿಸಲಸಾಢ್ಯವಾದ ಬಲವನ್ನು ವರಗಳ ಮೂಲಕ ಪಡೆದು, ತನಗೆ ಸರಿಸಮಾನರಿಲ್ಲವೆಂದೂ ತನ್ನೊಡನೆ ಹೋರಾಡಲು ಒಬ್ಬ ಎದುರಾಳಿಯನ್ನು ಪಡೆಯಬೇಕೆಂತಲೂ ಬೀಗುತ್ತಿದ್ದ ನರಕಾಸುರನ ಅಪರಿಮಿತವಾದ ಆ ಬಲವೆಲ್ಲವೂ ಅಳಿಯುವಂತೆ, ಭಗವಂತನು ತನ್ನ ಚಕ್ರಾಯುಧವನ್ನು ಪ್ರಯೋಗಿಸಿದನಲ್ಲ\! ಹಿಂದೆ, ದೇವದಾನವರ ನಡುವೆ ನಡೆಯುತ್ತಿದ್ದ ಹೋರಾಟವನ್ನು ತಪ್ಪಿಸುವ ನೆಪದಿಂದ, ದೇವತೆಗಳಿಗೆ ಹಿತವನ್ನುಂಟುಮಾಡುವುದಕ್ಕಾಗಿ, ಪಾಲ್ಗಡಲನ್ನೇ ಕಡೆಯಿಸಿದನಲ್ಲ\! ಮಂದರಪರ್ವತವನ್ನು ಅದರಲ್ಲಿ ಕಡೆಗೋಲಾಗಿ ಇಳಿಸಿ, ದೇವದಾನವರಿಂದಲೇ ಅದನ್ನು ಕಡೆಸಿ, ಆಗ ಉದ್ಭವಿಸಿದ ಅಮೃತವನ್ನು ದೇವತೆಗಳಿಗೆ ಮಾತ್ರವೇ ಹಂಚಿಕೊಟ್ಟನಲ್ಲ\! 



ಆಳ್ವಾರರು ಹೇಳುತ್ತಾರೆ: “ಎಲೆ ನನ್ನ ಮೂಢ ಮನವೇ, ಬೆಲೆ ಕಟ್ಟಲಾಗದ ಅನರ್ಘ ರತ್ನದಂಥವನೂ, ಸಕಲಸದ್ಗುಣ ಪರಿಪೂರ್ಣನೂ, ನನ್ನ ಅಮೃತಸ್ವರೂಪನೂ ಆಗಿರುವ ಆ ಸ್ವಾಮಿಯ ಸೊಬಗನ್ನೂ ವೈಭವವನ್ನು ಅರಿಮೇಯವಿಣ್ಣಹರ ಕ್ಷೇತ್ರದಲ್ಲಿ ಕಣ್ಣು ತುಂಬ ಕಾಣು. ಅವನನ್ನು ನಮಸ್ಕರಿಸು. ಅವನ ಸೇವೆಯಲ್ಲಿ ತೊಡಗು ಮತ್ತು ಅವನ ಅನುಗ್ರಹಕ್ಕೆ ಪಾತ್ರನಾಗು. 



೩. ಉಮ್ಬರು ಮಿವ್ವೇ ಳುಲಹು ಮೇೞ್ ಕಡಲುಮೆಲ್ಲಾ

ಮುಣ್ಡಪಿರಾನ್ ಅಣ್ಡರ್ ಹಳ್ ಮುನ್ ಕಣ್ಡು ಮಹಿೞ್ ವೆಯ್ದ,

ಕುಮ್ಬಮಿಹು ಮದಯಾನೈಮರುಪ್ಪೊಶಿತ್ತುಕ್ಕಂಜನ್

ಕುಂಜಿ ಪಿಡಿತ್ತಡಿತ್ತ ಪಿರಾನ್ ಕೋಯಿಲ್, ಮರುಙ್ಗೆಙ್ಗುಮ್

ಪೈಮ್ಬೊನೊಡು ವೆಣ್ ಮುತ್ತಮಾ ಪಲಪುನ್ನೈಕಾಟ್ಟ

ಪ್ಪಲಙ್ಗನಿಹಳ್ ತೇನ್ ಕಾಟ್ಟ ಪ್ಪಡವರವೇರಲ್ ಹುಲ್,

ಅಮ್ಬನೈಯ ಕಣ್ ಮಡವಾರ್ ಮಹಿೞ್ ವೆಯ್ದು ನಾಙ್ಗೂರ್

ಅರಿಮೇಯ ವಿಣ್ಣಹರಮ್ ವಣಙ್ಗು ಮಡನೆಂಜೇ. 



ಉಮ್ಬರುಮ್ = ದೇವತೆಗಳನ್ನೂ, ಇವ್ ಏಳ್ ಉಲಹುಮ್ = ಈ ಏಳುಲೋಕಗಳನ್ನೂ, ಏಳ್ಕಡಲುಮ್ = ಏಳು ಕಡಲುಗಳನ್ನೂ, ಎಲ್ಲಾಮ್ = ಎಲ್ಲವನ್ನೂ, ಉಣ್ಡ = ಹೊಟ್ಟೆಯಲ್ಲಿಟ್ಟುಕೊಂಡ, ಪಿರಾನ್ = ಸ್ವಾಮಿಯು, ಅಣ್ಡರ್ ಹಳ್ = ಭೂಲೋಕದವರು, ಮುನ್ = ಕಣ್ಣಮುಂದೆಯೇ, ಕಣ್ಡು = ನೋಡಿ, ಮಹಿೞ್ ವೆಯ್ದ = ಆನಂದಿಸುವಂತೆ, ಕುಮ್ಬಮ್ ಮಿಹು = ಬಹುದೊಡ್ಡ ಕುಂಭಸ್ಥಳವನ್ನುಳ್ಳ, ಮದಮ್ ಯಾನೈ = ಮದಿಸಿದ ಆನೆಯ, ಮರುಪು = ದಂತಗಳನ್ನು, ಒಶಿತ್ತು = ಮುರಿದು ನಾಶಪಡಿಸಿ, ಕಂಜನ್ = ಕಂಸನ, ಕುಂಜಿ = ತಲೆಕೂದಲನ್ನು \(ಜುಟ್ಟನ್ನು\) ಪಿಡಿತ್ತು = ಹಿಡಿದುಕೊಂಡು, ಅಡಿತ್ತ = ಹೊಡೆದುಕೊಂದ, ಪಿರಾನ್ = ಸ್ವಾಮಿಯು \(ನೆಲಸಿರುವ\), ತೋಯಿಲ್ = ಸ್ಥಳವೆಂದರೆ, ಮರುಙ್ಗು ಎಙ್ಗುಮ್ = ಎಲ್ಲ ಕಡೆಗಳಲ್ಲಿಯೂ, ಪೈ= ಸುಂದರವಾದ, ಪೊನ್ ಒಡು = ಚಿನ್ನದಿಂದ ಕೂಡಿದ, ವೆಣ್ ಮುತ್ತಮ್ = ಬಿಳಿಯ ಮುತ್ತುಗಳನ್ನು, ಪಲಪುನ್ನೈಕಾಟ್ಟ = ಹಲವಾರು ಸುರಹೊನ್ನೆಮರಗಳು, ಕಾಟ್ಟ = ಪ್ರಕಾಶಿಸುವ, ಪಲಕನಿಹಳ್ = ಹಲವಾರು ಹಣ್ಣುಗಳು, ತೇನ್ ಕಾಟ್ಟ = ಪ್ರಕಾಶಿಸುವ, ಪಡಮ್ ಅರವು = ಹೆಡೆಯ ನಾಗರ, ಏರ್ ಅಲ್ ಹೂಲ್ = ಸುಂದರವಾದ ನಡುವಿನ ಪ್ರದೇಶವನ್ನು, ಅಮ್ಬು ಅನೈಯ = ಅಂಬಿನಂಥ, ಕಣ್ = ಕಣ್ಣುಗಳ, ಮಡವಾರ್ = ಸ್ತ್ರೀಯರು, ಮಹಿೞ್ ವು, ಎಯ್ದುಮ್ = ಆನಂದಿಸುವ, ನಾಙ್ಗೂರ್ = ತಿರುನಾಂಗೂರಿನ, ಅರಿಮೇಯವಿಣ್ಣಹರಮ್ = ಅರಿಮೇಯವಿಣ್ಣಹರ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಮೂಢ ಮನವೇ. 



ದೇವತೆಗಳನ್ನೂ ಈ ಏಳು ಲೋಕಗಳನ್ನೂ ಏಳು ಕಡಲುಗಳನ್ನೂ ಎಲ್ಲವನ್ನೂ ಹೊಟ್ಟೆಯಲ್ಲಿಟ್ಟುಕೊಂಡ ಸ್ವಾಮಿಯು, ಭೂಲೋಕದವರು ಕಣ್ಣ ಮುಂದೆ ನೋಡಿ ಆನಂದಿಸುವಂತೆ ಬಲುದೊಡ್ಡ ಕುಂಭಸ್ಥಳವನ್ನುಳ್ಳ ಮದಿಸಿದ ಆನೆಯ ದಂತಗಳನ್ನು ಮುರಿದು ನಾಶಪಡಿಸಿ, ಕಂಸನ ಜುಟ್ಟನ್ನು ಹಿಡಿದುಹೊಡೆದು ಕೊಂದ ಸ್ವಾಮಿಯು ನೆಲಸಿರುವ ಪವಿತ್ರಸ್ಥಳವೆಂದರೆ, ಎಲ್ಲ ಪಕ್ಕಗಳಲ್ಲಿಯೂ ಸುಂದರವಾದ ಚಿನ್ನದಿಂದ ಕೂಡಿದ ಬಿಳಿಯ ಮುತ್ತುಗಳನ್ನು ಹಲವಾರು ಸುರಹೊನ್ನೆ ಮರಗಳು ತೋರ್ಪಡಿಸುವ, ಹಲವಾರು ಹಣ್ಣುಗಳು ಜೇನನ್ನು ತೋರ್ಪಡಿಸುವ, ಹೆಡೆಯನಾಗರ ಸುಂದರವಾದ ನಡುವಿನ ಪ್ರದೇಶವನ್ನು ತೋರ್ಪಡಿಸುವ \(ಹೊಂದಿರುವ\), ಅಂಬಿನಂಥ ಕಣ್ಣುಗಳ ಸ್ತ್ರೀಯರು ಆನಂದಿಸುವ ತಿರುನಾಂಗೂರಿನ ಅರಿಮೇಯ ವಿಣ್ಣಹರ ಕ್ಷೇತ್ರವನ್ನು ನಮಸ್ಕರಿಸು ಮೂಢಮನವೇ. 



ತಿರುನಾಂಗೂರಿನ ಅರಿಮೇಯವಿಣ್ಣಹರ ಕ್ಷೇತ್ರದಲ್ಲಿ ಎತ್ತ ಕಡೆ ತಿರುಗಿ ನೋಡಿದರೂ ಸುರಹೊನ್ನೆ ಮರಗಳು ಎತ್ತರವಾಗಿ ಬೆಳೆದುನಿಂತಿವೆ. ಅವುಗಳಲ್ಲಿ ಜಿಗಿಯುವ ಬಿಳಿಯ ಮೊಗ್ಗುಗಳು ಚಿನ್ನದ ಕಟ್ಟಡದಲ್ಲಿಟ್ಟು ಕಟ್ಟಿದ ಸುಂದರವಾದ ಬಿಳಿಯ ಮುತ್ತುಗಳಂತೆ ಅಂದವಾಗಿ ಕಂಗೊಳಿಸುತ್ತವೆ. ಹಣ್ಣಿನ ಮರಗಳಲ್ಲಿ ತೂಗಾಡುವ ಹಣ್ಣುಗಳು ಜೇನನ್ನೇ ಸುರಿಸುತ್ತವೆ. ಆ ಕ್ಷೇತ್ರದಲ್ಲಿ ವಾಸಿಸುವ ಸ್ತ್ರೀಯರು ಸುಂದರಿಯರು. ಹೆಡೆಯನಾಗರ ಹಾಗೆ ಅವರಿಗೆ ಬಳುಕುವ ನಡುವು. ಅವರ ಕಣ್ಣುಗಳು ಅಂಬಿನ ಹಾಗೆ ಬಲುತೀಕ್ಷ್ಣ. ಇವುಗಳೆಲ್ಲವೂ ಕೂಡಿಕೊಂಡು ಆನಂದವನ್ನು ತುಳುಕಿಸುತ್ತದೆ. ಅದಕ್ಕೆ ಕಾರಣವೋ ಎಂಬಂತೆ ಸರ್ವಶಕ್ತನಾದ ಭಗವಂತನು ಅಲ್ಲಿ ಬಂದು ನೆಲಸಿದ್ದಾನೆ. ಅವನು ಪ್ರಳಯಕಾಲದಲ್ಲಿ ಈರೇಳು \(ಆಳ್ವಾರರು ಏಳು ಲೋಕಗಳು ಎನ್ನುತ್ತಾರೆ\) ಲೋಕಗಳನ್ನೂ, ಸಪ್ತಮಹಾಸಾಗರಗಳನ್ನೂ, ಬ್ರಹ್ಮಾದಿ ದೇವತೆಗಳನ್ನೂ – ಇಡಿಯ ಬ್ರಹ್ಮಾಂಡವನ್ನೇ – ಕಬಳಿಸಿ, ತನ್ನ ಹೊಟ್ಟೆಯಲ್ಲಿಕೊಂಡು ಸಂರಕ್ಷಿಸಿದನು. ಭೂಲೋಕವಾಸಿಗಳೆಲ್ಲರೂ ಪ್ರತ್ಯಕ್ಷವಾಗಿ ಅವನ ಮಹತ್ಕಾರ್ಯಗಳನ್ನು ಕಂಡು ನಲಿಯಲಿ ಎಂದೋ, ಹಿಂದೆ, ಅವನು ದೊಡ್ಡ ಕುಂಭಸ್ಥಲವುಳ್ಳ ಮದಿಸಿದ ಆನೆಯನ್ನು ಎದುರಿಸಿ, ಅದರ ದಂತಗಳನ್ನು ಮುರಿದು ಅದನ್ನು ಕೊಂದನು. ಕಡುದುಷ್ಟನಾದ ಕಂಸಾಸುರನ ಜುಟ್ಟನ್ನು ಹಿಡಿದೆಳೆದು, ಅವನನ್ನು ಹೊಡೆದು ಕೊಂದುಹಾಕಿದನು. 



ಆಳ್ವಾರರು ಹೇಳುತ್ತಾರೆ: ಎಲೆ ನನ್ನಮೂಢ ಮನವೇ, ಸರ್ವಸಮರ್ಥನಾದ ಆ ಭಗವಂತನು ಈಗ ಭೂಲೋಕವಾಸಿಗಳನ್ನು ಅನುಗ್ರಹಿಸುವುದಕ್ಕಾಗಿ ಶ್ರೀದೇವಿ ಭೂದೇವಿಗಳ ಸಮೇತನಾಗಿ ತಿರುನಾಂಗೂರಿನ ಅರಿಮೇಯವಿಣ್ಣಹರ ಕ್ಷೇತ್ರದಲ್ಲಿ ಆನಂದದಿಂದ ತಾನೇ ಇಷ್ಟಪಟ್ಟು ನೆಲಸಿದ್ದಾನೆ. ನೀನು ಆ ಕ್ಷೇತ್ರಕ್ಕೆ ಹೋಗು. ಸ್ವಾಮಿಯನ್ನು ಕಣ್ಣುತುಂಬ ಅನುಗ್ರಹಕ್ಕೆ ಪಾತ್ರನಾಗು. 



೪. ಓಡಾದ ವಾಳರಿಯಿನುರುವ ಮದುಕೊಣ್ಡನ್

ಱಲಪ್ಪಿಲ್ ಮಿಹು ಪೆರುವರತ್ತ ವಿರಣಿಯನೈಪ್ಪಟ್ರಿ,

ವಾಡಾದ ವಳ್ಳುಹಿರಾಲ್ಪಿಳನ್ದವನ್ ತನ್ ಮಹನು

ಕ್ಕರುಳ್ ಶೆಯ್ದಾನ್ ವಾೞುಮಿಡಮ್ ಮಲ್ಲಿಹೈ ಶೆಙ್ಗೞುನೀರ್,

ಶೇಡೇಱುಮಲರ್ ಚ್ಚೆರುನ್ದಿ ಶೆೞುಙ್ಗಮುಕಮುಕಮ್ ಪಾಳೈ

ಶೆಣ್ಬಹಙ್ಗಳ್ ಮಣನಾಱುಮ್ ವಣ್ ಪೊೞಿ ಲಿನೂಡೇ,

ಆಡೇಱುವಯಲಾಲೈಪ್ಪುಹೈ ಕಮೞು ನಾಙ್ಗೂರ್

ಅರಿಮೇಯ ವಿಣ್ಣಹರಮ್ ವಣಙ್ಗು ಮಡನೆಂಜೇ. 



ಓಡಾದ = ಸೋತುಹೋಗದ, ಆಳ್ ಅರಿಯಿನ್ = ನರಸಿಂಹನ, ಉರುವಮ್ ಅದು ಕೊಣ್ಡು = ರೂಪವನ್ನು ಧರಿಸಿ, ಅನ್ ಱು = ಅಂದು, ಉಲಪ್ಪಿಲ್= \(ಉಲಪ್ಪು ಇಲ್\) = ಕೊನೆಯಿಲ್ಲದ ಮಿಹು = ಅನೇಕ, ಪೆರು ವರತ್ತ = ದೊಡ್ಡ ವರಗಳನ್ನು ಪಡೆದವನಾದ, ಇರಣಿಯನೈ = ಹಿರಣ್ಯಕಶಿಪುವನ್ನು, ಪಟ್ರಿ = ಹಿಡಿದುಕೊಂಡು, ವಾಡಾದ = ಬಗ್ಗದೆ ಇರುವ, ವಳ್ ಉಹಿರಾಲ್ = ಚೂಪಾದ \(ಹರಿತವಾದ\) ಉಗುರುಗಳಿಂದ, ಪಿಳನ್ದು = ಸೀಳಿ, ಅವನ್ ತನ್ = ಅವನ, ಮಹನುಕ್ಕು = ಮಗನಿಗೆ, ಅರುಳ್ ಶೆಯ್ದಾನ್ = ಅನುಗ್ರಹಿಸಿದವನು, ವಾೞುಮ್ ಇಡಮ್ = ನೆಲಸಿರುವ ಸ್ಥಳವೆಂದರೆ, ಮಲ್ಲಿಹೈ = ಮಲ್ಲಿಗೆ, ಶೆಙ್ಗೞು ನೀರ್ = ಕನ್ನೈದಿಲೆ, ಶೇಡು ಏಱು = ಗೊಂಚಲುಗಳಾಗಿ ಹೊತ್ತು, ಮಲರ್ = ಪುಷ್ಪಿಸುವ, ಶೆರುನ್ದಿ = ಸುರಹೊನ್ನೆ, ಶೆೞು = ಸೊಬಗಿನ, ಕಮುಕಮ್ ಪಾಳೈ = ಅಡಕೆಯ ಹೊಂಬಾಳೆ, ಶೆಣ್ಬಹಙ್ಗಳ್ = ಸಂಪಗೆಗಳ, ಮಣಮ್ = ಪರಿಮಳವು ನಾಱುಮ್ = ತುಂಬಿಹರಡಿರುವ, ವಣ್ ಪೊೞಿ ಲಿನ್ ಊಡೇ = ಸುಂದರವಾದ ತೋಪುಗಳ ನಡುವೆ, ಆಡು ಏಱು = \(ಆಲೆ\) ಆಡುವುದಕ್ಕಾಗಿ ಏರ್ಪಡಿಸಿರುವ, ವಯಲ್ = ಬಯಲಿನಲ್ಲಿ, ಆಲೈಪ್ಪುಹೈ = ಆಲೆಯ ಹೊಗೆಯು, ಕಮೞುಮ್ = ಪರಿಮಳಿಸುತ್ತಿರುವ, ನಾಙ್ಗೂರ್ = ತಿರುನಾಂಗೂರಿನ, ಅರಿಮೇಯವಿಣ್ಣಹರಮ್ = ಅರಿಮೇಯವಿಣ್ಣಹರ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಮೂಢಮನವೇ. 



ಸೋತುಹೋಗದಂಥ ನರಸಿಂಹನ ರೂಪವನ್ನು ಧರಿಸಿ, ಅಂದು, ಕೊನೆಯಿಲ್ಲದ ಅನೇಕ ಬಲಿಷ್ಠವರಗಳನ್ನು ಪಡೆದವನಾದ ಹಿರಣ್ಯಕಶಿಪುವನ್ನು ಹಿಡಿದುಕೊಂಡು ಬಗ್ಗದೆ ಇರುವ ಹರಿತವಾದ ಉಗುರುಗಳಿಂದ ಸೀಳಿ, ಅವನ ಮಗನಿಗೆ ಅನುಗ್ರಹಿಸಿದವನು ನೆಲಸಿರುವ ಸ್ಥಳವೆಂದರೆ ಮಲ್ಲಿಗೆ, ಕನ್ನೈದಿಲೆ, ಗೊಂಚಲುಗೊಂಚಲಾಗಿ ಹೊತ್ತು ಪುಷ್ಪಿಸುವ ಸುರಹೊನ್ನೆ, ಸೊಗಸಾದ ಅಡಕೆಯ ಹೊಂಬಾಳೆ, ಸಂಪಗೆಗಳ ಪರಿಮಳವು ತುಂಬಿ ಹರಡಿರುವ ಸುಂದರವಾದ ತೋಪುಗಳ ನಡವೆ ಆಲೆ ಆಡುವುದಕ್ಕಾಗಿ ಏರ್ಪಡಿಸಿರುವ ಬಯಲಿನಲ್ಲಿ ಆಲೆಯ ಹೊಗೆಯು ಪರಿಮಳಿಸುತ್ತಿರುವ ತಿರುನಾಂಗೂರಿನ ಅರಿಮೇಯವಿಣ್ಣಹರಕ್ಷೇತ್ರವನ್ನು ನಮಸ್ಕರಿಸು, ಮೂಢಮನವೇ. 



ಹಲವಾರು ಬಾರಿಘೋರ ತಪಸ್ಸು ಮಾಡಿ, ಬ್ರಹ್ಮರುದ್ರಾದಿಗಳನ್ನು ಒಲಿಸಿಕೊಂಡು, ಅವರಿಂದ ಕೊನೆಯೇ ಇಲ್ಲದಂತೆ ಅನೇಕ ವರಗಳನ್ನು ಪಡೆದುಕೊಂಡವನು ಹಿರಣ್ಯಕಶಿಪು. ಸೃಷ್ಟಿಯ ಯಾವ ವಸ್ತುವಿನಿಂದಲೂ ಯಾವ ಆಯುಧದಿಂದಲೂ, ಗೊತ್ತಾಗಿರುವ ಯಾವ ಸ್ಥಳದಲ್ಲೂ ತನಗೆ ಸಾವು ಬಾರದಂತೆ ಆ ವರಗಳಿಂದ ತನ್ನನ್ನು ಭದ್ರಪಡಿಸಿಕೊಂಡು, ಬೀಗುತ್ತಿದ್ದವನು ಅವನು. ಅವನ ವರಗಳಿಗೆ ಮೀರಿದ, ಅವನ ಶಕ್ತಿ ಮತ್ತು ಅಹಂಕಾರದಿಂದ ಕೂಡಿದ ಹರಿದ್ವೇಷಕ್ಕೆತಕ್ಕ ’ನರ-ಸಿಂಹ’ನ ವಿಚಿತ್ರರೂಪವನ್ನು ಅಳವಡಿಸಿಕೊಂಡು, ಭಗವಂತನು, ಅವನ ಅರಮನೆಯು ಉಕ್ಕಿನ ಕಂಬದಲ್ಲಿ ಹಗಲು-ಸಂಜೆ ಮಾಡುವ ಮುಸ್ಸಂಜೆಯಲ್ಲಿ ಉದ್ಭವಿಸಿ, ಅವನನ್ನು ಹಿಡಿದುಕೊಂಡು, ತನ್ನ ತೊಡೆಯಮೇಲೆ ಹಾಕಿಕೊಂಡು, ಹೊಸಲಿನ ಮೇಲೆ ಕುಳಿತು, ತನ್ನ ಹರಿತವಾದ ಕೈ ಉಗುರುಗಳಿಂದಲೇ ಅವನ ಎದೆಯನ್ನು ಸೀಳಿ, ಹೊಟ್ಟೆಯನ್ನು ಬಗೆದು ಕೊಂದನು. ಮತ್ತು ಹರಿಯ ಪರಮಭಕ್ತನಾದ ಅವನ ಮಗ ಪ್ರಹ್ಲಾದನನ್ನು ಅನುಗ್ರಹಿಸಿದನು. ಅದ್ಭುತಕಾರಿಯಾದ ಸ್ವಾಮಿಯು ಈಗ ಅವನ ಮಗ ಪ್ರಹ್ಲಾದನನ್ನು ಅನುಗ್ರಹಿಸಿದನು. ಅದ್ಭುತಕಾರಿಯಾದ ಸ್ವಾಮಿಯು ಈಗ ಭೂಲೋಕದಲ್ಲಿ ನೆಲಸಿರುವ ಸ್ಥಳವೇ ತಿರುನಾಂಗೂರಿನ ಅರಿಮೇಯ ವಿಣ್ಣಹರಕ್ಷೇತ್ರ. 



ಆ ಕ್ಷೇತ್ರ ಸುಂದರವಾದ ತೋಪುಗಳಿಂದ ಸುತ್ತುವರಿದಿದೆ. ತೋಪಿನಲ್ಲಿ ಮಲ್ಲಿಗೆ, ಸಂಪಗೆ, ಕನ್ನೈದಿಲೆ ಸುರಹೊನ್ನೆ ಮತ್ತು ಅಡಕೆಯ ಹೊಂಬಾಳೆ – ಇವುಗಳ ಪರಿಮಳ ತುಂಬಿ ಹರಡಿದೆ. ಜೊತೆಗೆ ಆಲೆಯ ಮನೆಯ ಬೆಲ್ಲದ ಪಾಕದ ವಾಸನೆಯೂ ಕೂಡಿಕೊಂಡು ಬಹಳ ಹಿತವನ್ನುಂಟುಮಾಡುತ್ತದೆ. 



ಆಳ್ವಾರರು ಹೇಳುತ್ತಾರೆ: ಎಲೆ ನನ್ನಮೂಡ ಮನವೇ, ನೀನು ಆ ಸುಂದರಕ್ಷೇತ್ರಕ್ಕೆ ಹೋಗು. ಅಲ್ಲಿ ನೆಲಸಿರುವ ಭಗವಂತನನ್ನು ಕಣ್ಣು ತುಂಬ ನೋಡು. ಅವನನ್ನು ನಮಸ್ಕರಿಸು. ಅವನ ಸೇವೆಯಲ್ಲಿ ತೊಡಗು ಮತ್ತು ಅವನ ಅನುಗ್ರಹವನ್ನು ಪಡೆ.



೫. ಕಣ್ಡವರ್ ತಮ್ ಮನ ಮಹಿೞ ಮಾವಲಿ ತನ್ ವೇಳ್ವಿ

ಕ್ಕಳವಿನ್ ಮಿಹು ಶಿಱು ಕುಱಳಾಯ್ ಮೂವಡಿಯೆನ್ ಱಿರನ್ದಿಟ್ಟು, 

ಅಣ್ಡಮುಮಿವ್ವಲೈಕಡಲು ಮವನಿಹಳು ಮೆಲ್ಲಾಮ್

ಅಳನ್ದ ಪಿರಾನಮರುಮಿಡಮ್ ವಳಙ್ಗೊಳ್ ಪೊೞಿಲಯಲೇ,

ಅಣ್ಡಮುಱು ಮುೞವಾಲಿಯುಮ್ ವಣ್ಡಿನಙ್ಗಳೊಲಿಯುಮ್

ಅರುಮಱೈಯಿನೊಲಿಯುಮ್ ಮಡವಾರ್ ಶಿಲಮ್ಬಿನಿಲಿಯುಮ್,

ಅಣ್ಡಮುಱು ಮಲೈ ಕಡಲಿನೊಲಿ ತಿಹೞು ನಾಙ್ಗೂರ್

ಅರಿಮೇಯ ವಿಣ್ಣಹರಮ್ ವಣಙ್ಗು ಮಡನೆಂಜೇ. 



ಕಣ್ಡವರ್ ತಮ್ = ನೋಡಿದವರೆಲ್ಲರ, ಮನಮ್ = ಮನಸ್ಸು, ಮಹಿೞ = ಆನಂದಿಸುವಂತೆ, ಮಾವಲಿ ತನ್ = ಮಹಾಬಲಿಯ, ವೇಳ್ ವಿ = ಯಾಗಶಾಲೆಯಲ್ಲಿ, ಕಳವಿನ್ = ವಂಚನೆಯ, ಮಿಹು ಶಿಱು = ಬಹಳ ಚಿಕ್ಕ, ಕುಱಳಾಯ್ = ಬ್ರಹ್ಮಚಾರಿ \(ವಟು\)ಆಗಿ, ಮೂ ಅಡಿಎನ್ ಱು = ಮೂರುಅಡಿ \(ಹೆಜ್ಜೆ\) ಎಂದು, ಇರನ್ದಿಟ್ಟು = ಯಾಚಿಸಿ, ಅಣ್ಡಮುಮ್ = ಭೂಮಂಡಲವನ್ನೂ, ಇವ್ ಅಲೈ ಕಡಲುಮ್ = ಈ ಅಲೆಗಳು ತುಂಬಿದ ಕಡಲೂ, ಅವನಿಹಳುಮ್ = ಇತರ ಲೋಕಗಳು, ಎಲ್ಲಾಮ್= ಎಲ್ಲವನ್ನೂ, ಅಳನ್ದ = ಅಳೆದ, ಪಿರಾನ್ = ಸ್ವಾಮಿಯು, ಅಮರುಮ್ ಇಡಮ್ = ನೆಲಸಿರುವ ಸ್ಥಳವೆಂದರೆ, ವಳಮ್ಕೊಳ್ = ಸುಂದರವಾದ \(ಸೊಬಗಿನಿಂದ ಕೂಡಿದ\), ಪಿೞಿಲ್ = ತೋಪುಗಳ, ಅಯಲೇ = ಮಗ್ಗುಲಲ್ಲಿಯೇ, ಅಣ್ಡಮ್ = ಭೂಮಂಡಲವನ್ನು, ಉಱು = ವ್ಯಾಪಿಸುವ \(ಹೆಚ್ಚಾದ\), ಮುೞವು = ವಾದ್ಯಗಳ, ಒಲಿಯುಮ್ = ಶಬ್ದವೂ, ವಣ್ಡು ಇನಙ್ಗಳ್ = ದುಂಬಿಯ ಹಿಂಡುಗಳ, ಒಲಿಯುಮ್ = ಶಬ್ದವೂ, ಅರು = ಅಸದೃಶವಾದ, ಮಱೈ ಯಿನ್ = ವೇದಗಳ, ಒಲಿಯುಮ್ = ಶಬ್ದವೂ, ಮಡವಾರ್ = ಸ್ತ್ರೀಯರ, ಶಿಲಮ್ಬಿನ್ = ಕಾಲ್ಗೆಜ್ಜೆಗಳ, ಒಲಿಯುಮ್ = ಶಬ್ದವೂ, ಅಣ್ಡಮ್ ಉಱುಮ್ = ಬ್ರಹ್ಮಾಂಡದಷ್ಟು ಹೆಚ್ಚಾದ \(ವ್ಯಾಪಿಸುವ\), ಅಲೈ ಕಡಲಿನ್ = ಅಲೆಗಳಿಂದ ಕೂಡಿದ ಕಡಲಿನ, ಒಲಿ = ಶಬ್ದವೂ ತಿಹೞುಮ್ = ಪ್ರಕಟವಾಗುವ \(ಬೆಳಗುವ\), ನಾಙ್ಗೂರ್ = ತಿರುನಾಂಗೂರಿನ, ಅರಿಮೇಯವಿಣ್ಣಹರಮ್ = ಅರಿಮೇಯವಿಣ್ಣಹರಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಮೂಢಮನವೇ?



ನೋಡದವರೆಲ್ಲರ ಮನಸ್ಸು ಹರ್ಷಿಸುವಂತೆ ಮಹಾಬಲಿಯ ಯಾಗಶಾಲೆಯಲ್ಲಿ ವಂಚನೆಯ ಬಲು ಚಿಕ್ಕವಟುವಾಗಿ, ಮೂರು ಅಡಿ \(ಹೆಜ್ಜೆ\) ಎಂದು ಯಾಚಿಸಿ, ಭೂಮಮ್ಡಲವನ್ನೂ, ಈ ಅಲೆತುಂಬಿದ ಕಡಲನ್ನೂ, ಇತರ ಲೋಕಗಳನ್ನೂ, ಎಲ್ಲವನ್ನೂ ಅಳೆದ ಸ್ವಾಮಿಯು ನೆಲಸಿರುವ ಸ್ಥಳವಾದ, ಸೊಬಗಿನಿಂದ ಕೂಡಿದ ತೋಪುಗಳ ಮಗ್ಗುಲಲ್ಲಿಯೇ ಭೂಮಂಡಲವನ್ನೇ ವ್ಯಾಪಿಸುವಷ್ಟು ದೊಡ್ಡ ವಾದ್ಯಗಳ ಸದ್ದೂ, ದುಂಬಿಯ ಹಿಂಡುಗಳ ಸದ್ದೂ, ಅಸಾಧಾರಣವಾದ \(ಹಿರಿಮೆಯ\) ವೇದಗಳ ಸದ್ದೂ, ಸ್ತ್ರೀಯರ ಕಾಲ್ಗೆಜ್ಜೆಗಳ ಸದ್ದೂ, ಬ್ರಹ್ಮಾಂಡದಷ್ಟು ಹೆಚ್ಚಾದ ಅಳೆಗಳಿಂದ ಕೂಡಿದ ಕಡಲಿನ ಸದ್ದೂ ಪ್ರಕಟವಾಗಿ ಬೆಳಗುವ ತಿರುನಾಂಗೂರಿನ ಅರಿಮೇಯ ವಿಣ್ಣಹರ ಕ್ಷೇತ್ರವನ್ನು ನಮಸ್ಕರಿಸು, ಮೂಡಮನವೇ. 



ತೋರಿಕೊಂಡದ್ದು ಬಲು ಚಿಕ್ಕ ಬ್ರಹ್ಮಚಾರಿಯಾಗಿ. ಕಂಡವರೆಲ್ಲರ ಮನಸ್ಸನ್ನೂ ಆನಂದದಿಂದ ಸೂರೆಗೊಳ್ಳುವಂತೆ. ಬಂದು ಸೇರಿದ್ದು ಕೊಡುಗೈಯವನಾದ ಬಲಿಚಕ್ರವರ್ತಿಯ ಯಾಗಶಾಲೆಗೆ ಯಾಚಿಸಿದ್ದು ತನ್ನಪುಟ್ಟಹೆಜ್ಜೆಯಲ್ಲಿ ಮೂರೇ ಮೂರು ಹೆಜ್ಜೆನೆಲವನ್ನು. ದಾನವನ್ನು ಪಡೆದುಕೊಂಡು ಮಾಡಿದ್ದು ಅತ್ಯದ್ಭುತವೇ\! ಈ ಭೂಮಂಡಲವನ್ನೂ, ಅದನ್ನು ಸುತ್ತುವರಿದಿರುವ ಕಡಲುಗಳನ್ನೂ, ಮಿಕ್ಕೆಲ್ಲ ಲೋಕಗಳನ್ನೂ ತನ್ನ ಎರಡೇ ಹೆಜ್ಜೆಗಳಿಂದ ಅಳೆದುಬಿಟ್ಟದ್ದು. ಅನಂತರ, ದಾನವನ್ನು ಪೂರ್ಣಗೊಳಿಸಲು, ತನ್ನ ಮೂರನೆಯ ಹೆಜ್ಜೆಯನ್ನು ಬಲಿಚಕ್ರವರ್ತಿಯ ತಲೆಯ ಮೇಲಿಟ್ಟು ಅವನಿಗೆ ಪೂರ್ಣಾನುಗ್ರಹಮಾಡಿ, ಅವನಿಗೆ ಸದಾ ರಕ್ಷಕನಾಗಿ ನಿಂತದ್ದು. ಅದ್ಭುತಕಾರಿಯಾದ ಆ ಭಗವಂತನೇ ಈಗ ತಿರುನಾಂಗೂರಿನ ಅರಿಮೇಯ ವಿಣ್ಣಹರ ಕ್ಷೇತ್ರದಲ್ಲಿ ಸಂತೋಷದಿಂದ ಭಕ್ತರನ್ನು ಅನುಗ್ರಹಿಸುವುದಕ್ಕಾಗಿ ನೆಲಸಿದ್ದಾನೆ. 



ಅರಿಮೇಯವಿಣ್ಣಹರ ಕ್ಷೇತ್ರವು ಸೊಬಗಿನಿಂದ ಕೂಡಿದ ತೋಪುಗಳಿಂದ ಸುತ್ತುವರಿದಿದೆ. ಆ ತೋಪುಗಳ ಮಗ್ಗುಲಲ್ಲಿಯೇ ದೊಡ್ಡ ಸದ್ದನ್ನು ವಿವಿಧ ವಾದ್ಯಗಳು ಎಬ್ಬಿಸುತ್ತವೆ. ತೋಪಿನಲ್ಲಿ ದುಂಬಿಯ ಹಿಂಡುಗಳು ವಿಧವಿಧವಾಗಿ ಗಾನ ಮಾಡುತ್ತವೆ. ಎಲ್ಲಿ ನೋಡಿದರೂ, ಅಸಾಧಾರಣ ಹಿರಿಮೆಯನ್ನು ಪಡೆದಿರುವ ವೇದಗಳ ಘೋಷವು ಕೇಳಿ ಬರುತ್ತದೆ. ಸ್ತ್ರೀಯರ ಕಾಲ್ಗೆಜ್ಜೆಗಳು ಮಧುರವಾಗಿ ಸದ್ದು ಮಾಡುತ್ತವೆ. ಇವುಗಳ ಜೊತೆಗೆ ದನಿಗೂಡಿಸುವಂತೆ, ಅಲೆಗಳಿಂದ ತುಂಬಿದ ಕಡಲಿನ ಅಬ್ಬರವು ಬ್ರಹ್ಮಾಂಡವನ್ನೇ ತುಂಬಿಕೊಳ್ಳುತ್ತದೆ. 



ಆಳ್ವಾರರು ಹೇಳುತ್ತಾರೆ: “ಎಲೆ ನನ್ನ ಮೂಡ ಮನವೇ, ಬಗೆಬಗೆಯ ಘೋಷಗಳಿಂದ ತುಂಬಿ ಶೋಭಿಸುವ ಅರಿಮೆಯವಿಣ್ಣಹರ ಕ್ಷೇತ್ರಕ್ಕೆ ಹೋಗು. ಅಲ್ಲಿ ನೆಲಸಿರುವ ಸ್ವಾಮಿಯನ್ನು ಕಣ್ಣುತುಂಬ ಕಾಣು. ಅವನನ್ನು ನಮಸ್ಕರಿಸು. ಅವನ ಸೇವೆ ಮಾಡು. ಮತ್ತು ಅವನ ಅನುಗ್ರಹಕ್ಕೆ ಪಾತ್ರನಾಗು.



೬. ವಾಳ್ ನೆಡುಙ್ಗಣ್ ಮಲರ್ ಕ್ಕೂನ್ದಲ್ ಮೈತಿಲಿಕ್ಕಾವಿಲಙ್ಗೈ

ಮನ್ನನ್ ಮುಡಿಯೊರುಪದುಮ್ ತೋಳಿರುಪದುಮ್ ಪೋಯುದಿರ,

ತಾಳ್ ನೆಡುನ್ದಿಣ್ ಶಿಲೈ ವಳೈತ್ತ ತಯರತನ್ ಶೇಯ್ ಎನ್ ದನ್

ತನಿಚ್ಚರಣ್ ವಾನವರ್ ಕ್ಕರಶು ಕರುದು ಮಿಡಮ್ ತಡಮಾರ್,

ಶೇಣಿಡಙ್ಗೊಳ್ ಮಲರ್ ಕ್ಕಮಲಮ್ ಶೇಲ್ ಕಯಲ್ ವಾಳೈ

ಶೆನ್ನೆಲೊಡು ಮಡುತ್ತರಿಯ ವುದಿರ್ ನ್ದ ಶೆೞುಮುತ್ತಮ್,

ವಾಳ್ ನೆಡುಙ್ಗಣ್ ಕಡೈಶಿಯರ್ ಹಳ್ ವಾರುಮಣಿ ನಾಙ್ಗೂರ್,

ಅರಿಮೇಯ ವಿಣ್ಣಹರಮ್ ವಣಙ್ಗು ಮಡನೆಂಜೇ. 



ವಾಳ್ = ತೇಜಸ್ಸಿನಿಂದ ಹೊಳೆಯುವ, ನೆಡು = ಉದ್ದನಾದ, ಕಣ್ = ಕಣ್ಣುಗಳೂ, ಮಲರ್ ಕೂನ್ದಲ್ = ಹೂಮುಡಿದ ಕೂದಲೂ ಉಳ್ಳ, ಮೈತಿಲಿಕ್ಕಾ = ಮೈಥಿಲಿಗೋಸ್ಕರ, ಇಲಙ್ಗೈ ಮನ್ನನ್ = ಲಂಕೆಯ ರಾಜನ, ಮುಡಿಔರ್ಪದುಮ್ = ಹತ್ತು ತಲೆಗಳನ್ನೂ, ಪೋಯ್ ಉದಿರ = ಉದುರಿ ಬೀಳುವಂತೆ, ತಾಳ್ = ಬಿಲ್ಲಿನ ಕೋಲು, ನೆಡು = ಉದ್ದನಾದ, ತಿಣ್= ಬಲವಾದ, ಶಿಲೈ = ಬಿಲ್ಲಿನ ಕೋಲು, ನೆಡು = ಉದ್ದನಾದ, ತಿಣ್ = ಬಲವಾದ, ಶಿಲೈ= ಬಿಲ್ಲನ್ನು, ವಳೈತ್ತ = ಬಗ್ಗಿಸಿದ, ತಯರತನ್ ಶೇಯ್ = ದಶರಥನ ಮಗನೂ, ಎನ್ ತನ್ = ನನ್ನ, ತನಿ ಶರಣ್ = ಪೂರ್ಣರಕ್ಷಕನೂ, ವಾನವರ್ ಕು = ದೇವತೆಗಳಿಗೆ, ಅರಶು = ಒಡೆಯನೂ, ಕರುದುಮ್ = ಆಶಿಸುವ, ಇಡಮ್ = ಸ್ಥಳವೆಂಬುದು, ತಡಮ್ ಆರ್ = ತಟಾಕಗಳಿಂದ ತುಂಬಿರುವ, ಶೇಣ್ ಇಡಮ್ ಕೊಳ್ = ಕಣ್ಣಿಗೆ ಕಾಣಿಸುವಷ್ಟು ವಿಸ್ತಾರವಾದ ಪ್ರದೇಶದಲ್ಲಿ, ಮಲರ್ ಕಮಲಮ್ = ಅರಳಿರುವ ಕಮಲವೂ, ಶೇಲ್ ಕಯಲ್ ವಾಳೈ= ಶೇಲ್ ಮೀನುಗಳೂ, ಕಯಲ್ ಮೀನುಗಳೂ, ಬಾಳೆ ಮೀನುಗಳೂ, ಶೆನ್ನೆಲೊಡು = ಕೆಂಬತ್ತದೊಡನೆ, ಮಡುತ್ತು = ಸೇರಿಸಿ, ಅರಿಯ = ಕತ್ತರಿಸಲು \(ಕೊಯ್ಯಲು\), ಉದಿರ್ ನ್ದ = ಉದುರಿದ, ಶೆೞು ಮುತ್ತಮ್ = ಸುಂದರವಾದ ಮುತ್ತುಗಳನ್ನು, ವಾಳ್ = ಹೊಳೆಯುವ, ನೆಡು ಕಣ್ = ಉದ್ದನಾದ ಕಣ್ಣುಗಳ, ಕಡೈ ಶಿಯರ್ ಹಳ್ = ಅಂತ್ಯಜಾತಿಯವರು, ವಾರುಮ್ = ಬಾಚಿ ಶೇಖರಿಸುವ, ಅಣಿ = ಸುಂದರವಾದ, ನಾಙ್ಗೂರ್ = ತಿರುನಾಂಗೂರಿನ, ಅರಿಮೇಯ ವಿಣ್ಣಹರಮ್ = ಅರಿಮೇಯ ವಿಣ್ಣಹರ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಮೂಢ ಮನವೇ. 



ತೇಜಸ್ಸಿನಿಂದ ಹೊಳೆಯುವ ವಿಶಾಲವಾದ ಕಣ್ಣುಗಳುಳ್ಳ, ಹೂ ಮುಡಿದ ತಲೆಗೂದಲಿನ ಮೈಥಿಲಿಗೋಸ್ಕರ, ಲಂಕೆಯ ರಾಜನ ಹತ್ತು ತಲೆಗಳನ್ನೂ ಇಪ್ಪತ್ತು ತೋಳುಗಳನ್ನೂ ಉದುರಿಬೀಳಿಸುವುದಕ್ಕಾಗಿ ಉದ್ದನಾದ ಮತ್ತು ಬಲವಾದ ಬಿಲ್ಲಿನ ಕೋಲನ್ನುಳ್ಳ ಬಿಲ್ಲನ್ನು ಬಗ್ಗಿಸಿದ ದಶರಥಪುತ್ರನೂ, ನನ್ನ ಪೂರ್ಣರಕ್ಷಕನೂ, ದೇವತೆಗಳ ಒಡೆಯನೂ ಆಶಿಸುವ ಸ್ಥಳವೆಂಬುದು ತಟಾಕಗಳಿಂದ ತುಂಬಿರುವ, ಕಣ್ಣಿಗೆ ಕಾಣಿಸುವಷ್ಟು ವಿಸ್ತಾರವಾದ ಪ್ರದೇಶದಲ್ಲಿ ಅರಳಿರುವ ಕಮಲಗಳೂ, ಶೇಲ್ ಕಯಲ್ ಬಾಳೆ ಮೀನುಗಳೂ, ಕೆಂಬತ್ತದೊಡನೆ ಸೇರಿಸಿ ಕೊಯ್ಯುವಾಗ ಉದುರುವ ಸುಂದರವಾದ ಮುತ್ತುಗಳನ್ನೂ ಹೊಳೆಯುವ ವಿಶಾಲವಾದ ಕಣ್ಣುಗಳ ಅಂತ್ಯಜರು ಬಾಚಿಶೇಖರಿಸುವ ಸುಂದರವಾದ ತಿರುನಾಂಗೂರಿನ ಅರಿಮೇಯ್ ವಿಣ್ಣಹರ ಕ್ಷೇತ್ರವನ್ನು ನಮಸ್ಕರಿಸು ಮೂಢಮನವೇ. 



ತಿರುನಾಂಗೂರಿನ ಅರಿಮೇಯ ವಿಣ್ಣಹರ ಕ್ಷೇತ್ರದಲ್ಲಿ ಎಷ್ಟು ದೂರ ಕಣ್ಣುಹಾಯಿಸಿದರೂ, ಅಷ್ಟು ದೂರವೂ ಇರುವ ಪ್ರದೇಶದಲ್ಲಿ ತಟಾಕಗಳೂ, ಬತ್ತದ ಗದ್ದೆಗಳು ತುಂಬಿವೆ. ತಟಾಕಗಳಲ್ಲಿ ಅರಳಿದ ಕಮಲದ ಹೂಗಳು ತುಂಬಿವೆ. ಬತ್ತದ ಗದ್ದೆಗಳಲ್ಲಿ ಕೆಂಬತ್ತದ ಬೆಳೆ ಕೊಯಿಲಿಗೆ ಸಿದ್ಧವಾಗಿ ನಿಂತಿದೆ. ಗದ್ದೆಗಳಲ್ಲಿ ಬಗೆಬಗೆಯ ಮೀನುಗಳು ಚಿಮ್ಮಿ, ನೆಗೆದು, ಆಡುತ್ತಿರುತ್ತವೆ. ಅಂತ್ಯಜರು ಗದ್ದೆಯನ್ನು ಕೊಯ್ಯುವಾಗ, ಆಗಾಗ್ಗೆ, ಆ ಮೀನುಗಳನ್ನೂ ಸೇರಿಸಿ ಕೊಯ್ದುಬಿಡುವುದುಂಟು. ಅಲ್ಲದೆ, ಗದ್ದೆಯನ್ನು ಕೊಯ್ಯುತ್ತಿರುವಾಗ, ಉದುರುವ ಸುಂದರವಾದ ಮುತ್ತುಗಳನ್ನು ಅವತು ಬಾಚಿಬಾಚಿ ಶೇಖರಿಸುತ್ತಾರೆ. ಇಂಥ ಸುಂದರವಾದ ಸಂಪದ್ಭರಿತವಾದ ಕ್ಷೇತ್ರವನ್ನು ಸ್ವಾಮಿಯೇ ಆಶೆಪಟ್ಟು ಆರಿಸಿಕೊಂಡು, ಅಲ್ಲಿಗೆ ಬಂದು ನೆಲಸಿದ್ದಾನೆ. ಅವನು ಪರಮಸಮರ್ಥನು. ಹಿಂದೆ, ದಶರಥನ ಮಗನಾಗಿ ಅವತರಿಸಿ, ಕಡುಸುಂದರಿಯಾದ ಮೈಥಿಲೊಗೋಸ್ಕರ ಲಂಕೆಯ ರಾಜನ ಹತ್ತು ತಲೆಗಳನ್ನೂ ಇಪ್ಪತ್ತು ತೋಳುಗಳನ್ನೂ ತನ್ನ ಬಲವಾದ ಉದ್ದನಾದ ಕೋದಂಡವನ್ನು ಬಗ್ಗಿಸಿ ಅಂಬುಗಳನ್ನು ಪ್ರಯೋಗಿಸಿ, ಕತ್ತರಿಸಿ ಉದುರಿಸಿದನು. ಅವನು ದೇವತೆಗಳಿಗೆಲ್ಲ ಒಡೆಯನು. 



ಆಳ್ವಾರರು ಹೇಳುತ್ತಾರೆ: ಎಲೆ ನನ್ನ ಮೂಢ ಮನಸ್ಸೇ, ನೀನು ಆ ಪವಿತ್ರಕ್ಷೇತ್ರಕ್ಕೆ ಹೋಗು. ಅಲ್ಲಿ ನನ್ನ ಪೂರ್ಣರಕ್ಷಕನಾಗಿರುವ ಸ್ವಾಮಿಯನ್ನು ಕಣ್ಣು ತುಂಬ ಕಾಣು. ಅವನನ್ನು ನಮಸ್ಕರಿಸು. ಅವನ ಸೇವೆಯಲ್ಲಿ ತೊಡಗು ಮತ್ತು ಅವನ ಪೂರ್ಣಾನುಗ್ರಹಕ್ಕೆ ಪಾತ್ರನಾಗು. 



೭. ತೀ ಮನತ್ತಾನ್ ಕಂಜನದು ವಂಜನೈಯಿಲ್ ತಿರಿಯುಮ್

ತೇನುಕನುಮ್ ಪೂದನೈ ತನ್ನಾರುಯಿರುಮ್ ಶೆರುತ್ತಾನ್,

ಕಾಮನೈತ್ತಾನ್ ಪಯನ್ದ ಕರುಮೇನಿಯು ಡೈಯಮ್ಮಾನ್

ಕರುದುಮಿಡಮ್ ಪೊರುದು ಪುನಲ್ ತುಱೈ ತುಱೈ ಮುತ್ತುನ್ದಿ,

ನಾಮನತ್ತಾಲ್ ಮನ್ದಿರಙ್ಗಳ್ ನಾಲ್ ವೇದ ಮೈನ್ದು

ವೇಳ್ವಿಯೋಡಾಱಙ್ಗಮ್ ನವಿನ್ ಱು ಕಲೈಪಯಿನ್ ಱು, ಅ

ಙ್ಗಾಮನತ್ತುಮಱೈಯವರ್ ಹಳ್ ಪಯಿಲುಮಣಿ ನಾಙ್ಗೂರ್

ಅರಿಮೇಯ ವಿಣ್ಣಹರಮ್ ವಣಙ್ಗು ಮಡನೆಂಜೇ. 



ತೀಮನತ್ತಾನ್ = ಕೆಟ್ಟ ಮನಸ್ಸಿವನನಾದ, ಕಂಜನದು = ಕಂಸನ, ವಂಜನೈಯಿಲ್ = ವಂಚನೆಯಿಂದ, ತಿರಿಯುಮ್ = ಅಲೆಯುವ, ತೇನುಕನುಮ್ = ಧೇನುಕಾಸುರನೂ, ಪೂತನೈ ತನ್ = ಪೂತನಿಯೂ, ಆರ್ ಉಯಿರುಮ್ = ತುಂಬುಸಿರನ್ನು, ಶೆರುತ್ತಾನ್ = ಮುಗಿಸಿದವನೂ, ಕಾಮನೈ = ಮನ್ಮಥನನ್ನು, ತಾನ್ ಪಯನ್ದ = ತಾನು ಮಗನಾಗಿ ಪಡೆದ, ಕರುಮೇನಿಯುಡೈ = ಕರಿಯ ದೇಹ \(ಕಾಂತಿ\)ದ, ಅಮ್ಮಾನ್ = ಸ್ವಾಮಿಯು, ಕರುದುಮ್ = ಆಶಿಸುವ, ಇಡಮ್ = ಸ್ಥಳವೆಂಬುದು, ಪೊರುದು = ಅಲೆಗಳಾಗಿ ಬರುವ, ಪುನಲ್ = ಪ್ರವಾಹವು, ತುಱೈತುಱೈ = ತೊರೆತೊರೆಯಾಗಿ, ಮುತ್ತು ಉನ್ದಿ = ಮುತ್ತುಗಳನ್ನು ತಳ್ಳುತ್ತಿರುವ, ನಾ = ನಾಲಗೆಯಿಂದಲೂ, ಮನತ್ತಾಲ್ = ಮನಸ್ಸಿನಿಂದಲೂ, ಮನ್ದಿರಙ್ಗಳ್ = ಮಂತ್ರಗಳನ್ನೂ, ನಾಲ್ ವೇದಮ್ = ನಾಲ್ಕು ವೇದಗಳನ್ನೂ, ಐನ್ದು ವೇಳ್ವಿಯೋಡು = ಐದುಯಜ್ಞಗಳನ್ನೂ, ಆಱು ಅಙ್ಗುಮ್ = ಆರು ವೇದಂಗಗಳನ್ನೂ, ನವಿನ್ ಱು = ಅಭ್ಯಸಿಸುತ್ತಿರುವ, ಕಲೈ = ಇತರ ಕಲೆಗಳನ್ನೂ, ಪಯಿನ್ ಱು = ಪಳಗಿಸಿಕೊಂಡಿರುವ, ಅಙ್ಗು = ಅಲ್ಲಿ, ಆಮ್ ಮನತ್ತು = ಸತ್ಯದ ವಿಷಯದಲ್ಲಿಯೇ ಮನಸ್ಸಿರುವ, ಮಱೈಯವರ್ ಹಳ್ = ವೇದವಿದ್ವಾಂಸರು \(ವೈದಿಕರು\), ಪಯಿಲುಮ್ = ವಾಸಿಸುವ, ಅಣಿನಾಙ್ಗೂರ್ = ಸೊಬಗಿನ ತಿರುನಾಂಗೂರಿನ, ಅರಿಮೇಯ ವಿಣ್ಣಹರಮ್ = ಅರಿಮೇಯ ವಿಣ್ಣಹರ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಮೂಢಮನವೇ. 



ಕೆಟ್ಟಮನಸ್ಸಿನವನಾದ ಕಂಸನ ವಂಚನೆಯಿಂದ ಅಲೆದಾಡುವ ಧೇನುಕನ ಮತ್ತುಪೂತನಿಯ ತುಂಬುಸಿರನ್ನು ಮುಗಿಸಿದವನೂ, ಮನ್ಮಥನನ್ನು ತನ್ನ ಮಗನಾಗಿ ಪಡೆದವನೂ, ಕರಿಯ ದೇಹ \(ಕಾಂತಿಯ\)ದವನೂ, ನಮ್ಮ ಸ್ವಾಮಿಯೂ ಆಶಿಸುವ ಸ್ಥಳವೆಂಬುದು ಅಲೆಗಳಾಗಿ ಬರುವ ಪ್ರವಾಹವು ತೊರೆತೊರೆಯಾಗಿ ಮುತ್ತುಗಳನ್ನು ತಳ್ಳೂತ್ತಿರುವ, ನಾಲಗೆಯಿಂದಲೂ ಮನಸ್ಸಿನಿಂದಲೂ ಮಂತ್ರಗಳನ್ನೂ ನಾಲ್ಕುವೇದಗಳನ್ನೂ ಐದುಯಜ್ಞಗಳನ್ನೂ ಆರು ವೇದಂಗಗಳನ್ನೂ ಅಭ್ಯಸಿಸುತ್ತಿರುವ, ಕಲೆಗಳನ್ನು ಪಳಗಿಸಿಕೊಂಡಿರುವ ಅಲ್ಲಿ ಸತ್ಯದ ವಿಷಯದಲ್ಲಿಯೇ ಮನಸ್ಸಿರುವ ವೈದಿಕರು ವಾಸಿಸುವ ತಿರುನಾಂಗುರಿನ ಅರಿಮೇಯ ವಿಣ್ಣಹರಕ್ಷೇತ್ರವನ್ನು ನಮಸ್ಕರಿಸು ಮೂಢಮನವೇ. 



ಅರಿಮೇಯವಿಣ್ಣಹರ ಕ್ಷೇತ್ರದಲ್ಲಿ ಕಡಲಿನ ಅಲೆಗಳು ತೆರೆತೆರೆಯಾಗಿ ನುಗ್ಗಿ ಬರುವಾಗ ಅವುಗಳೊಂದಿಗೆ ಆಣಿ ಮುತ್ತುಗಳನ್ನೂ ತಳ್ಳಿಕೊಂಡು ಬಂದು ದಡಕ್ಕೆ ಎರಚುವುದು. ಅಲ್ಲಿ ನೆಲಸಿರುವ ವೈದಿಕರು ಸತ್ಯವನ್ನೇ ಅರಸುವ ಮತ್ತು ಆರಾಧಿಸುವ ಜ್ಞಾನಿಗಳು. ಅವರು ಯಾವಾಗಲೂ ಮಾತಿನಿಂದಲೂ ಮನಸ್ಸಿನಿಂದಲೂ ಮಂತ್ರಗಳನ್ನು ಜಪಿಸುತ್ತಿರುವರು. ನಾಲ್ಕುವೇದಗಳನ್ನು ಅಧ್ಯಯನ ಮಾಡುತ್ತಿರುವರು. ಪಂಚಮಹಾಯಜ್ಞಗಳನ್ನು ತಪ್ಪದೆ ನಡೆಸುವರು. ಆರು ವೇದಾಂಗಗಳನ್ನೂ ಚೆನ್ನಾಗಿ ಅಭ್ಯಾಸ ಮಾಡಿರುವರು. ಎಲ್ಲ ಕಲೆಗಳಲ್ಲೂ ಅವರು ಪಳಗಿದ ನಿಪುಣರು. ಭಗವದ್ವಿಷಯಾನುಭವವೊಂದೇ ಆ ಕ್ಷೇತ್ರದ ಮುಖ್ಯವಾದ ವಿಷಯ. ಆ ಕ್ಷೇತ್ರವನ್ನು ಆಶೆಯಿಂದ ಆರಿಸಿಕೊಂಡಿರುವ ಭಗವಂತನು, ಹಿಂದೆ, ದುಷ್ಟಕಂಸನಿಂದ ಪ್ರೇರಿತರಾದ ಧೇನುಕಾಸುರನ ಮತ್ತು ಪೂತನಿಯ ತುಂಬುಸಿರನ್ನು ಮುಗಿರಿಸಿದನು. ಮನ್ಮಥನಿಗೆ ತಂದೆಯಾದವನು. ಕಾರ್ಮುಗಿಲಿನ ದೇಹಕಾಂತಿಯವನು. ದಿವ್ಯಸುಂದರನು. 



ಆಳ್ವಾರರು ಹೇಳುತ್ತಾರೆ: ಎಲೆ ನನ್ನಮೂಢ ಮನವೇ. ನೀನು ಅರಿಮೇಯ ವಿಣ್ಣಹರಕ್ಕೆ ಹೋಗು. ನನ್ನ ಸ್ವಾಮಿಯನ್ನು ಕಣ್ಣುತುಂಬ ಕಾಣು. ಅವನನ್ನು ನಮಸ್ಕರಿಸು. ಅವನ ಸೇವೆಯಲ್ಲಿ ತೊಡಗಿ ಅವನ ಅನುಗ್ರಹಕ್ಕೆ ಪಾತ್ರನಾಗು. 



ಧೇನುಕಾಸುರನು ಕಂಸನಿಂದ ಪ್ರೇರಿತನಾಗಿ ಕತ್ತೆಯ ವೇಷವನ್ನು ತಳೆದು ತಾಳೆಯ ವನದಲ್ಲಿ ಅಲೆದಾಡುತ್ತಿದ್ದ. ಒಂದು ದಿನ, ಅಲ್ಲಿಗೆ ದನಕರುಗಳನ್ನು ಮೇಯಿಸಲು ಗೋವಳ ಬಾಲಕರೊಡನೆ ಬಾಲಕೃಷ್ಣನು ಬಂದ. ಕೃಷ್ಣನನ್ನು ಕೊಲ್ಲಲು ಅದು ತಕ್ಕ ಸಮಯವೆಂದು ತಿಳಿದು ಧೇನುಕನು ಅವನ ಬಳಿಗೆ ಬರುತ್ತಿದ್ದ. ಸರ್ವಜ್ಞನಾದ ಕೃಷ್ಣನು ಅದರ ಇಂಗಿತವನ್ನರಿತು, ಕತ್ತೆಯ ಹಿಂಗಾಲುಗಳನ್ನು ಹಿಡಿದು, ಗಿರಗಿರನೆ ತಿರುಗಿಸಿ ರಭಸದಿಂದ ತಾಳೆಯ ಮರಗಳ ಮೇಲಕ್ಕೆ ಎಸೆದುಬಿಟ್ಟ. ಪರಿಣಾಮವಾಗಿ, ಧೇನುಕನೂ ಸತ್ತು ಬಿದ್ದ. ಹೇರಳವಾಗಿ ತಾಳೆಯ ಮರಗಳ ಮೇಲಕ್ಕೆ ಎಸೆದುಬಿಟ್ಟ. ಪರಿಣಾಮವಾಗಿ, ಧೇನುಕನೂ ಸತ್ತು ಬಿದ್ದ. ಹೇರಳವಾಗಿ ತಾಳೆಯ ಹಣ್ಣುಗಳೂ ಉದುರಿಬಿದ್ದವು. ಬಾಲಕರು ಅವನ್ನು ತಿಂದು ಹರ್ಷಿಸಿದರು. 



ಯಶೋದೆಯ ವೇಷದಲ್ಲಿಯೇ ಪೂತನಿ ಬಂದಳು. ಅವಳು ಕಂಸನಿಂದ ಪ್ರೇರಿತಳಾಗಿ ಹಾಲು ಹಸುವಾದ ಕೃಷ್ಣನನ್ನು ಕೊಲ್ಲಲು ಬಂದದ್ದು. ಕೃಷ್ಣನನ್ನು ಎತ್ತಿಕೊಂಡು, ತನ್ನ ವಿಷದ ಮೊಲೆಯನ್ನೂಡಿಸಿದಳು. ಕೃಷ್ಣನು ಅವಳ ವಿಷದ ಹಾಲನ್ನು ಆಶೆಯಿಂದ ಕುಡಿದ್ದಲ್ಲದೆ, ಅವಳ ತುಂಬುಸಿರನ್ನೇ ಹೀರಿಬಿಟ್ಟನು. 



೮. ಕನ್ ಱದನಾಲ್ ವಿಳವೆಱಿನ್ದು ಕನಿಯುದಿರ್ ತ್ತ ಕಾಳೈ

ಕಾಮರುಶೀರ್ ಮುಹಿಲ್ ವಣ್ಣನ್ ಕಾಲಿಹಳ್ ಮುನ್ ಕಾಪ್ಪಾನ್,

ಕುನ್ ಱದನಾಲ್ ಮೞೈ ತಡುತ್ತು ಕ್ಕೂಡಮಾಡುಕೂತ್ತನ್ 

ಕುಲವು ಮಿಡಮ್ ಕೊಡಿ ಮದಿೞ್ ಹಳ್ ಮಾಳಿಹೈಕೋಪುರಙ್ಗಳ್,

ತುನ್ ಱಮಣಿಮಣ್ಡಪಙ್ಗಳ್ ಶಾಲೈಹಳ್ ತೂಮಱೈಯೋರ್

ತೊಕ್ಕೀಣ್ಡಿ ತೊೞುದಿಯೊಡು ಮಿಹಪ್ಪಯಿಲುಮ್ ಶೋಲೈ,

ಅನ್ ಱಲರ್ ವಾಯ್ ಮದುವುಣ್ಡ ಙ್ಗಳಿಮುರಲುನಾಙ್ಗೂರ್

ಅರಿಮೇಯ ವಿಣ್ಣಹರಮ್ ವಣಙ್ಗು ಮಡನೆಂಜೇ. 



ಕನ್ ಱು ಅದನಾಲ್ = ಕರುವಾದ ಅದರಿಂದ, ವಿಳವು ಎಱಿನ್ದು = ಬೇಲದ ಮರಕ್ಕೆ ಎಸೆದು,ಕನಿ = ಬೇಲದ ಹಣ್ಣುಗಳನ್ನು, ಉದಿರ್ ತ್ತ = ಉದುರಿಸಿದ, ಕಾಳೈ = ನಿತ್ಯಯೌವನಸುಂದರನೂ, ಕಾಮರು ಶೀರ್ = ಆಶೆಪಡತಕ್ಕ ಕಲ್ಯಾಣಗುಣಸಂಪನ್ನನೂ, ಮುಹಿಲ್ ವಣ್ಣನ್ = ಮುಗಿಲಬಣ್ಣದವನೂ, ಮುನ್ = ಹಿಂದೆ ಒಂದು ಕಾಲದಲ್ಲಿ, ಕುನ್ ಱು ಅದನಾಲ್ = ಬೆಟ್ಟದಿಂದ, ಮೞೈತಡುತ್ತು = ಮಳೆಯನ್ನು ತಡೆದು, ಕಾಲಿಹಳ್ = ದನಕರುಗಳನ್ನು, ಕಾಪ್ಪಾನ್ = ರಕ್ಷಿಸಿದವನೂ, ಕುಡಮ್ ಆಡು ಕೂತ್ತನ್ = ಕೊಡದ ಕುಣಿತವನ್ನಾಡಿದವನೂ, ಕುಲವುಮ್ = ಆಶಿಸುವ, ಇಡಮ್ = ಸ್ಥಳವೆಂಬುದು, ಕೊಡಿ ಮದಿೞ್ ಹಳ್ = ಧ್ವಜಗಳು ಹಾರಾಡುವ ಉಪ್ಪರಿಗೆಗಳನ್ನೂ ಮಾಳಿಹೈ = ಮಹಡಿಮನೆಗಳನ್ನೂ, ತೋಪುರಙ್ಗಳ್ = ಗೋಪುರಗಳನ್ನೂ, ತುನ್ ಱು ಮಣಿಮಣ್ಡಪಙ್ಗಳ್ = ದಟ್ಟವಾಗಿ ತುಂಬಿಕೊಂಡಿರುವ, ಮಣಿಮಯವಾದ ಮಂಟಪಗಳನ್ನೂ, ಶಾಲೈಹಳ್ = ಧರ್ಮಶಾಲೆಗಳನ್ನೂ, ಉಳ್ಳದ್ದಾಗಿ, ತೂ = ಪರಿಶುದ್ಧವಾದ, ಮಱೈಯೋರ್ = ವೈದಿಕ ಬ್ರಾಹ್ಮಣರು, ಕೊಕ್ಕು = ಗುಂಪುಗುಂಪಾಗಿ, ಈಣ್ಡಿ = ಕೂಡಿರುವ, ತೊೞುದಿಯೊಡು = ಪಕ್ಷಿಕೂಟಗಳ ಬಗೆಬಗೆಯ ಧ್ವನಿಗಳಿಂದಲೂ, ಮಿಹ = ಅತಿಶಯವಾಗಿ \(ಬಹಳ\), ಪಯಿಲುಮ್ = ತುಂಬಿಕೊಂಡಿರುವ, ಶೋಲೈ= ತೋಪುಗಳಲ್ಲಿ, ಅನ್ ಱು = ಆಗಲೇ ಅರಳಿದ, ಅಲರ್ ವಾಯ್ = ಪುಷ್ಪಗಳಲ್ಲಿ, ಮದು ಉಣ್ಡು = ಮಧುವನ್ನು ಸವಿದು, ಅಙ್ಜು = ಅಲ್ಲಿಯೇ, ಅಳಿ = ದುಂಬಿಗಳು, ಮುರಲುಮ್ = ಗಾನಮಾಡುವ, ನಾಂಙ್ಗೂರ್ = ತಿರುನಾಂಗೂರಿನ, ಅರಿಮೇಯವಿಣ್ಣಹರಮ್ = ಅರಿಮೇಯ ವಿಣ್ಣಹರ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಮೂಢಮನವೇ. 



ಕರುವಾದ ಅದರಿಂದ ಬೇಲದಮರಕ್ಕೆ ಎಸೆದು ಹಣ್ಣುಗಳನ್ನು ಉದುರಿಸಿದ ನಿತ್ಯಯೌವನಸುಂದರನೂ, ಆಶೆಪಡತಕ್ಕ ಕಲ್ಯಾಣಗುಣಸಂಪನ್ನನೂ, ಮುಗಿಲಬಣ್ಣದವನೂ, ಹಿಂದೆ \(ಒಂದು ಕಾಲದಲ್ಲಿ\) ಬೆಟ್ಟದಿಂದ ಮಳೆಯನ್ನು ತಡೆದು ದನಕರುಗಳನ್ನು ರಕ್ಷಿಸಿದವನೂ, ಕೊಡದ ಕುಣಿತವನ್ನಾಡಿದವನೂ ಆಶಿಸುವ ಸ್ಥಳವೆಂಬುದು ಧ್ವಜಗಳು ಹಾರಾಡುವ ಉಪ್ಪರಿಗೆಗಳನ್ನೂ, ಮಹಡಿಮನೆಗಳನ್ನೂ ಗೋಪುರಗಳನ್ನೂ ದಟ್ಟವಾಗಿ ತುಂಬಿಕೊಂಡಿರುವ ಮಣಿಮಯವಾದ ಮಂಟಪಗಳನ್ನೂ ಧರ್ಮಶಾಲೆಗಳನ್ನೂ ಉಳ್ಳದ್ದಾಗಿ, ಪರಿಶುದ್ಧವಾದ ವೈದಿಕಬ್ರಾಹ್ಮಣರು ಗುಂಪುಗುಂಪಾಗಿ ಕೂಡಿರುವ ಪಕ್ಷಿಕೂಟಗಳ ಬಗೆಬಗೆಯ ಧ್ವನಿಗಳಿಂದಲೂ ಅತಿಶಯವಾಗಿ ತುಂಬಿಕೊಂಡಿರುವ ತೋಪುಗಳಲ್ಲಿ ಆಗಲೇ ಅರಳಿದ ಹೂಗಳಲ್ಲಿ ಮಧುವನ್ನು ಉಂಡು ಅಲ್ಲಿಯೇ ದುಂಬಿಗಳು ಗಾನಮಾಡುವ ತಿರುನಾಂಗೂರಿನ ಅರಿಮೇಯ ವಿಣ್ಣಹರ ಕ್ಷೇತ್ರವನ್ನು ನಮಸ್ಕರಿಸು ಮೂಡಮನವೇ. 



ತಿರುನಾಂಗೂರಿನ ಅರಿಮೇಯವಿಣ್ಣಹರ ಕ್ಷೇತ್ರ ಬಹಳ ಆಕರ್ಷಕವಾದದ್ದು. ಉನ್ನತವಾದ ಉಪ್ಪರಿಗೆ ಮನೆಗಳ ಮೇಲೆ ಧ್ವಜಗಳು ಹಾರಾಡುತ್ತವೆ. ಅವುಗಳನ್ನು ಮಹಡಿಮನೆಗಳೂ ಎತ್ತರವಾದ ಗೋಪುರಗಳೂ, ಮಣಿಮಯ ಮಂಟಪಗಳೂ, ಧರ್ಮಶಾಲೆಗಳೂ ಸುತ್ತುವರಿದಿವೆ. ಅಲ್ಲಿ ನೆಲಸಿರುವ ವೈದಿಕ ಬ್ರಾಹ್ಮಣರು ಪರಿಶುದ್ಧಸ್ವಭಾವದವರು. ಕ್ಷೇತ್ರದಲ್ಲಿರುವ ತೋಪುಗಳಲ್ಲಿ ನಾನಾಬಗೆಯ ಪಕ್ಷಿಗಳು ಕೂಡಿಕೊಂಡಿವೆ. ಅವುಗಳ ವಿಧವಿಧವಾದ ಕೂಗು ಬಹಳ ಇಂಪಾಗಿ ಹರ್ಷದಾಯಕವಾಗಿವೆ. ಆಗಲೇ ಅರಳಿದ ಹೂಗಳಲ್ಲಿ ದುಂಬಿಗಳು ಮಧುವನ್ನುಂಡು ಗಾನಮಾಡುತ್ತವೆ. ಇಂಥ ಸುಂದರವಾದ ಕ್ಷೇತ್ರವನ್ನು ಭಗವಂತನು ತನಗೆ ವಾಸಸ್ಥಳವಾಗಿ ಆರಿಸಿಕೊಂಡಿದ್ದಾನೆ.



ಆಳ್ವಾರರು ಹೇಳುತ್ತಾರೆ: ಎಲೆ ನನ್ನಮೂಢ ಮನಸ್ಸೇ, ಮುಗಿಲವಣ್ಣನಾಗಿ ನಿತ್ಯಯೌವನ ಸುಂದರನಾಗಿ ನೆಲಸಿರುವ ಭಗವಂತನಲ್ಲಿ ಅರಿಮೇಯವಿಣ್ಣಹರದಲ್ಲಿ ಕಣ್ಣು ತುಂಬ ಕಾಣು. ಅವನನ್ನು ನಮಸ್ಕರಿಸು. ಅವನ ಸೇವೆಯಲ್ಲಿ ತೊಡಗಿ ಅವನ ಅನುಗ್ರಹವನು ಗಳಿಸಿಕೋ. 



ಕರುವಿನ ರೂಪದಲ್ಲಿ ಕೃಷ್ಣನನ್ನು ಕೊಲ್ಲಲು ಬಂದವನು ವತ್ಸಾಸುರ. ಬೇಲದಮರದ ರೂಪದಲ್ಲಿ ನಿಂತಿದ್ದವನು ಕಪಿತ್ಥಾಸುರ. ಅವನೂ ಕೃಷ್ಣನಿಗಾಗಿಯೇ ಹೊಂಚುತ್ತಿದ್ದ. ಕೃಷ್ಣನು ’ಕರು’ವಿನ ಹಿಂಗಾಲುಗಳನ್ನು ಹಿಡಿದು ಬೇಲದ ಅರದ ಮೇಲಕ್ಕೆ ರಭಸದಿಂದ ಎಸೆದುಬಿಟ್ಟನು. ಪರಿಣಾಮವಾಗಿ ’ಕರು’ವೂ ಸತ್ತಿತ್ತು ’ಮರ’ವೂ ಮುರಿದುಬಿತ್ತು. ಬೇಲದ ಹಣ್ಣುಗಳು ಹೇರಳವಾಗಿ ಉದುರಿಬಿದ್ದವು. ಗೋವಳ ಬಾಲಕರು ಅವುಗಳನ್ನು ಮನಸಾರ ಉಂಡು ಸಂತಸಿಸಿದರು. 



ಗೋವರ್ಧನಗಿರಿಯನ್ನೇ ಎತ್ತಿ ಕೊಡೆಯಂತೆ ಹಿಡಿದು, ಕಡುಕೋಪದಿಂದ ಇಂದ್ರನು ನಂದಗೋಕುಲವನ್ನು ನಾಶಮಾಡಿಬಿಡುವುದಕ್ಕಾಗಿ ಸುರಿಸಿದ ಬಿರುಸು ಮಳೆಯನ್ನು ತಡೆದು, ದನಕರುಗಳನ್ನೂ ಗೋವಳರನ್ನೂ ಕೃಷ್ಣನು ರಕ್ಷಿಸಿದನು. 



೯. ವಂಜನೈಯಾಲ್ ವನ್ದವಳ್ ರನ್ ಉಯಿರುಣ್ಡು ವಾಯ್ ತ್ತ

ತಯಿರುಣ್ಡು ವೆಣ್ಣೆಯಮುದುಣ್ಡು, ವಲಿಮಿಕ್ಕ

ಕಂಜನುಯಿರದು ವುಣ್ಡಿವ್ವುಲಹುಣ್ಡಕಾಳೈ

ಕರುದುಮಿಡಮ್ ಕಾವಿರಿಶನ್ದಹಿಲ್ ಕನಕಮುನ್ದಿ,

ಮಂಜಲವು ಪೊೞಿ ಲೂಡುಮ್ ವಯ ಲೂಡುಮ್ ವನ್ದು

ವಳಮ್ ಕೊಡುಪ್ಪ ಮಾಮಱೈಯೋರ್ ಮಾಮಲರ್ ತೂವಿ,

ಅಂಜಲಿತ್ತಙ್ಗರಿ ಶರಣೆನ್ ಱಿಱೈಂಜು ಮಣಿನಾಂಗೂರ್

ಅರಿಮೇಯ ವಿಣ್ಣಹರಮ್ ವಣಙ್ಗು ಮಡನೆಂಜೇ. 



ವಂಜನೈಯಾಲ್ = ವಂಚನೆಯಿಂದ, ವನ್ದವಳ್ ತಾನ್ = ಬಂದವಳ, ಉಯಿರ್ ಉಣ್ಡು = ಪ್ರಾಣವನ್ನುಂಡು, ವಾಯ್ ತ್ತ = ಕೈಗೆ ಸಿಕ್ಕಿದ, ತಯಿರ್ ಉಣ್ಡು, = ಮೊಸರನ್ನುಂಡು, ವೆಣ್ನೆಯ್ ಅಮುದುಣ್ಡು = ಬೆಣ್ಣೆಯನ್ನುಂಡವನೂ, ವಲಿಮಿಕ್ಕ = ಮಹಾಬಲಿಷ್ಠನಾದ, ಕಂಜನ್ = ಕಂಸನ, ಉಯಿರ್ ಅದು ಉಣ್ಡು = ಪ್ರಾಣವನ್ನುಂಡು, ಇ ಉಲಹು ಉಣ್ಡ = ಈ ಲೋಕಗಳನ್ನೆಲ್ಲಾ ಉಂಡ, ಕಾಳೈ= ನಿತ್ಯಯೌವನ ಸುಂದರನು, ಕರುದುಮ್ = ಆಶಿಸುವ, ಇಡಮ್ = ಸ್ಥಳವೆಂಬುದು, ಕಾವಿರಿ = ಕಾವೇರಿನದಿಯು, ಶನ್ದು= ಚಂದನಮರಗಳನ್ನೂ, ಅಹಿಲ್ = ಅಗಿಲು ಮರಗಳನ್ನೂ, ಕನಕಮ್ = ಚಿನ್ನವನ್ನೂ, ಉನ್ದಿ = ತಳ್ಳಿಕೊಂಡು, ಮಂಜು = ಮೋಡಗಳು, ಉಲವುಮ್ = ಅಲೆದಾಡುವ, ಪೊೞಿಲ್ ಊಡುಮ್ = ತೋಪುಗಳ ನಡುವೆ, ವಯಲ್ ಊಡುಮ್ = ಬಯಲಿನ ನಡುವೆ, ವನ್ದು= ಬಂದು, ವಳಮ್ ಕೊಡುಪ್ಪ = ಸಮೃದ್ಧಿಯ ಸೊಬಗನ್ನುಂಟುಮಾಡುವ, ಮಾ ಮಱೈಯೋರ್ = ಶ್ರೇಷ್ಠರಾದ ವೈದಿಕಬ್ರಾಹ್ಮಣರು, ಮಾಮಲರ್ ತೂವಿ = ಸುಂದರವಾದ ಹೂಗಳನ್ನೆರಚಿ \(ಅರ್ಪಿಸಿ\), ಅಂಜಲಿತ್ತು = ಅಂಜಲಿಬದ್ಧರಾಗಿ, ಅಙ್ಗು = ಅಲ್ಲಿ \(ನಿಂತು\) ಅರಿಶರಣ್ = ’ಹರೀ ಶರಣು’ ಎಂದು, ಇಱೈಂಜುಮ್ = ಪ್ರಾರ್ಥಿಸುವ, ಅಣಿನಾಂಗೂರ = ಸೊಬಗಿನ ತಿರುನಾಂಗೂರಿನ, ಅರಿಮೇಯ ವಿಣ್ಣಹರಮ್ = ಅರಿಮೇಯ ವಿಣ್ಣಹರ ಕ್ಷೇತ್ರವನ್ನು, ವಣಙ್ಗು = ನಮಸ್ಕರಿಸು, ಮಡನೆಂಜೇ = ಮೂಢಮನವೇ. 



ವಂಚನೆಯಿಂದ ಬಂದವಳ ಜೀವವನ್ನುಂಡು, ಕೈಗೆ ಸಿಕ್ಕಿದ ಮೊಸರನ್ನುಂಡು, ಬೆಣ್ಣೆಯನ್ನುಂಡು, ಮಹಾಬಲಿಷ್ಠನಾದ ಕಂಸನ ಪ್ರಾಣವನ್ನುಂಡು, ಈ ಲೋಕಗಳನ್ನೆಲ್ಲಾ ಉಂಡ ನಿತ್ಯಯೌವನ ಸುಂದರನು ಆಶಿಸುವ ಸ್ಥಳವೆಂಬುದು, ಕಾವೇರಿ ನದಿಯು ಚಂದನ ವೃಕ್ಷಗಳನ್ನೂ ಅಗಿಲು ಮರಗಳನ್ನೂಚಿನ್ನವನ್ನೂ ತಳ್ಳಿಕೊಂಡು ಮೋಡಗಳು ಸಂಚರಿಸುವ ತೋಪುಗಳ ನಡುವೆಯೂ ಬಯಲು \(ಗದ್ದೆ\)ಗಳ ನಡುವೆಯೂ ಬಂದು ಸಮೃದ್ಧಿಯ ಸೊಬಗನ್ನುಂಟುಮಾಡುವುದಾಗಿ, ಶ್ರೇಷ್ಠವೈದಿಕ ಬ್ರಾಹ್ಮಣರು ಸುಂದರವಾದ ಹೂಗಳನ್ನು ಅರ್ಪಿಸಿ, ಅಂಜಲಿಬದ್ಧರಾಗಿ ಅಲ್ಲಿ ನಿಂತು ’ಹರಿ ಶರಣು’ ಎಂದು ಪ್ರಾರ್ಥಿಸುವ ಸೊಬಗಿನ ತಿರುನಾಂಗೂರಿನ ಅರಿಮೇಯ ವಿಣ್ಣಹರ ಕ್ಷೇತ್ರವನ್ನು ನಮಸ್ಕರಿಸು ಮೂಢಮನವೇ. 



ತಿರುನಾಂಗೂರಿನ ಅರಿಮೇಯವಿಣ್ಣಹರ ಕ್ಷೇತ್ರವನ್ನು ಕಾವೇರಿನದಿಯು ಸಸ್ಯಸಮೃದ್ಧಿವಾಗಿಯೂ ಸಂಪತ್ಸಮೃದ್ಧವಾಗಿಯೂ ಮಾಡುತ್ತದೆ. ನದಿಯು ತನ್ನ ಪ್ರವಾಹದೊಂದಿಗೆ ಗಂಧದ ಮರಗಳನ್ನು ಅಗರು ಮರಗಳನ್ನೂ ಚಿನ್ನವನ್ನೂ ತಳ್ಳಿಕೊಂಡು ಬರುತ್ತಾ, ಅರಿಮೇಯವಿಣ್ಣಹರ ಕ್ಷೇತ್ರದ ತೋಪುಗಳ ನಡುವೆಯೂ ಗದ್ದೆ ಬಯಲುಗಳ ನಡುವೆಯೂ ಹರಿಯುತ್ತದೆ. ರಮ್ಯವಾದ ಆ ಕ್ಷೇತ್ರವನ್ನೇ ಭಗವಂತನು ಆಶೆಪಟ್ಟು ತಾನು ನೆಲಸಲು ಆರಿಸಿಕೊಂಡಿದ್ದಾನೆ. ಪರಮಸಾತ್ವಿಕರಾದ ವೈದಿಕಬ್ರಾಹ್ಮಣರು ಭಗವಂತನ ಮುಂದಿ ನಿಂತು, ಉತ್ತಮವಾದ ಪರಿಮಳ ಪುಷ್ಪಗಳನ್ನರ್ಪಿಸಿ ಕೈಮುಗಿದು ’ಹರಿ ಶರಣು” ಎಂದು ಒಮ್ಮನದಿಂದ ಪ್ರಾರ್ಥಿಸುತ್ತಾರೆ.



ಆಳ್ವಾರರು ಹೇಳುತ್ತಾರೆ: ಎಲೆ ನನ್ನ ಮೂಢಮನವೇ, ಅರಿಮೇಯ ಕ್ಷೇತ್ರಕ್ಕೆ ಹೋಗು. ಸ್ವಾಮಿಯನ್ನು ಕಣ್ಣುತುಂಬ ಕಾಣು. ಅವನಿಗೆ ನಮಸ್ಕರಿಸು ಮತ್ತು ಅವನ ಅನುಗ್ರಹವನ್ನು ಗಳಿಸಿಕೋ. 



ಉಣ್ಣುತ್ತಿರುವುದೇ ಭಗವಂತನ ಕೆಲಸವೋ ಕಾಣೆ. ತನ್ನನ್ನು ವಂಚಿಸಿ ಕೊಲ್ಲಬೇಕೆಂದು ಬಂದ ಪೂತನಿಯ ಜೀವವನ್ನೇ ಅವನು ಉಂಡುಬಿಟ್ಟ. ಗೋಕುಲದಲ್ಲಿ ತನ್ನಕೈಗೆ ಸಿಕ್ಕಿದ ಹಾಲು, ಮೊಸರು, ಬೆಣ್ಣೆಯನ್ನೆಲ್ಲಾ ಉಂಡುಬಿಟ್ಟ. ಇವಿಷ್ಟೂ ಅವನ ಹಸಿವನ್ನು ಅಡಗಿಸಿದು ಎಂಬಂತೆ ಬ್ರಹ್ಮಾಂಡವನ್ನೇ ಕಬಳಿಸಿಬಿಟ್ಟ\! ಎಂಥ ಹೊಟ್ಟೆ ಅವನದು\! ಎಂಥಹಸಿವು\!\!



೧೦. ಶೆನ್ ಱು ಶಿನವಿಡೈಯೇೞುಮ್ ಪಡಪಡರ್ ತ್ತುಪ್ಪಿನೈ

ಶೆವ್ವಿತ್ತೋಳ್ ಪುಣರ್ ನ್ದು ಹನ್ದ ತಿರುಮಾಲ್ ತನ್ ಕೋಯಿಲ್,

ಅನ್ ಱಯನುಮರನ್ ಶೇಯು ಮನೈಯವರ್ ಹಳ್ ನಾಙ್ಗೂರ್

ಅರಿಮೇಯ ವಿಣ್ಣಹರಮಮರ್ ನ್ದ ಶೆೞುಙ್ಕನ್ ಱೈ,

ಕನ್ ಱಿ ನೆಡುವೇಲ್ ವಲವನ್ ಮಙ್ಗೈಯರ್ ತಮ್ ಕೋಮಾನ್

ಕಲಿಕನ್ ಱಿಯೊಲಿ ಮಾಲೈ ಯೈನ್ದಿನೋಡುಮೂನ್ ಱುಮ್,

ಒನ್ ಱಿ ನೋಡು ಮೊನ್ ಱು ಮಿವೈಕಟ್ರುವಲ್ಲಾರುಲಹ

ತ್ತುತ್ತಮರ್ ಕಟ್ಕೂತ್ತಮರಾಯುಮ್ಬರುಮಾವರ್ ಹಳೇ. 

ಶೆನ್ ಱು = ಹೋಗಿ, ಶಿನಮ್ = ಕೋಪಾ, ವಿಡೈ ಏೞುಮ್ = ಎತ್ತುಗಳು ಏಳನ್ನೂ, ಪಡ = ಬೀಳುವಂತೆ, ಅಡರ್ ತ್ತು = ಅಡಗಿಸಿ, ಪಿನ್ನೈ= ನಪ್ಪಿನ್ನೈದೇವಿಯ, ಶೆವ್ವಿ = ಸುಂದರವಾದ, ತೋಳ್ = ತೋಳನ್ನು, ಪುಣರ್ ನ್ದು = ಹೊಂದಿಕೊಂಡು, ಉಹನ್ದ =ಹರ್ಷಿಸಿದ, ತಿರುಮಾಲ್ ತನ್ = ಸರ್ವೇಶ್ವರನ, ಕೋಯಿಲ್ = ಪವಿತ್ರಸ್ಥಳವಾದ, ಅನ್ ಱು= ಅಂದು, ಅಯನುಮ್ = ಅಜನೂ, ಅರನ್ ಶೇಯುಮ್ = ಶಿವಪುತ್ರನೂ \(ಸುಬ್ರಹ್ಮಣ್ಯನೂ\), ಅನೈಯವರ್ ಹಳ್ = ಇತರ ಎಲ್ಲರೂ \(ವೈದಿಕ ಬ್ರಾಹ್ಮಣರೂ\), ವಾಸಿಸುವ, ನಾಙ್ಗೂರ್ = ತಿರುನಾಂಗೂರಿನ, ಅರಿಮೇಯ ವಿಣ್ಣಹರಮ್ = ಅರಿಮೇಯ ವಿಣ್ಣಹರವನ್ನು, ಅಮರ್ ನ್ದ = ವಾಸಸ್ಥಳವನ್ನಾಗಿ ಮಾಡಿಕೊಂಡಿರುವ, ಶೆೞು ಕುನ್ ಱೈ = ಸುಂದರವಾದ ಬೆಟ್ಟದಂಥವನನ್ನು ಕುರಿತು, ಕನ್ ಱಿ = ಕೋಪಗೊಂಡು, ನೆಡುವೇಲ್ =ಉದ್ದನಾದ ವೇಲಾಯುಧವನ್ನು, ವಲವನ್ = ಹಿಡಿಯಬಲ್ಲವನೂ, ಮಙ್ಗೈಯರು ತಮ್ = ಮಂಗೈಜನರ, ಕೋಮಾನ್ = ಒಡೆಯನೂ, ಕಲಿಕನ್ ಱಿ = ಕಲಿಧ್ವಂಸಿಯೂ, ಆದವನ, ಒಲಿಮಾಲೈ = ಹಾಡಿನ ಮಾಲೆಯಾದ, ಐನ್ದಿನೋಡು ಮೂನ್ ಱುಮ್ = ಐದರೊಡನೆ ಮೂರನ್ನೂ, ಒನ್ ಱಿನೋಡುಮ್ = ಒಂದರೊಡನೆ, ಒನ್ ಱುಮ್ = ಒಂದನ್ನೂ, ಇವೈ = ಇವುಗಳನ್ನೆಲ್ಲಾ, ಕಟ್ರುವಲ್ಲಾರ್ = ಕಲಿಯಬಲ್ಲವರು, ಉಲಹತ್ತು = ಲೋಕದಲ್ಲಿ, ಉತ್ತಮರ್ ಕಟ್ ಕು = ಉತ್ತಮರಲ್ಲೆಲ್ಲಾ, ಉತ್ತಮರ್ ಆಯ್ = ಉತ್ತಮರಾಗಿ, ಉಮ್ಬರುಮ್ = ಅಮರರೂ, ಆವಾರ್ ಹಳೇ = ಆಗುವವರೇ ಆಗುತ್ತಾರೆ.



ಹೋಗಿ ಕೋಪದ ಏಳು ಎತ್ತುಗಳನ್ನೂ ಬೀಳುವಂತೆ ಅಡಗಿಸಿ, ನಪ್ಪಿನ್ನೈದೇವಿಯ ಸುಂದರವಾದ ತೋಳನ್ನು ಹೊಂದಿಕೊಂಡು ಹರ್ಷಿಸಿದ ಸರ್ವೇಶ್ವರನ ಪವಿತ್ರಸ್ಥಳವಾದ, ಅಂದು ಅಜನೂ ಶಿವನ ಮಗನೂ ಇತರರೆಲ್ಲರೂ \(ವೈದಿಕ ಬ್ರಾಹ್ಮಣರೂ\) ವಾಸಿಸುವ ತಿರುನಾಂಗೂರಿನ ಅರಿಮೇಯವಿಣ್ಣಹರ ಕ್ಷೇತ್ರದಲ್ಲಿ ನೆಲಸಿರುವ ಸುಂದರವಾದ ಬೆಟ್ಟದಂಥವನನ್ನು ಕುರಿತು ಕೋಪಗೊಂಡು ಉದ್ದನಾದ ವೇಲಾಯುಧವನ್ನು ಹಿಡಿಯಬಲ್ಲವನೂ, ಮಂಗೈ ಜನರ ಒಡೆಯನೂ ಕಲಿಧ್ವಂಸಿಯು ಆದವನ ಹಾಡಿನ ಮಾಲೆಯಾದ ಇವು ಹತ್ತು ಪಾಶುರಗಳನ್ನೂ ಕಲಿಯಬಲ್ಲವರು ಲೋಕದಲ್ಲಿ ಉತ್ತಮರಲ್ಲಿ ಉತ್ತಮರಾಗಿ ಅಮರರಾಗಿ ಬಾಳುವವರಾಗುತ್ತಾರೆ.



ತಿರುನಾಂಗೂರಿನ ಅರಿಮೇಯವಿಣ್ಣಹರ ಕ್ಷೇತ್ರವು ಪುರಾತನ ಪ್ರಸಿದ್ಧಿಯನ್ನು ಪಡೆದದ್ದು. ಭಗವಂತನೇ ಸ್ವತಃ ಆಶೆಪಟ್ಟು ಅದನ್ನರಿಸಿಕೊಂಡು ಅಲ್ಲಿ ಬಂದುನೆಲಸಿದ ಈ ಕ್ಷೇತ್ರದಲ್ಲಿ ಚತುರ್ಮುಖ ಬ್ರಹ್ಮನೂ ಶಿವನ ಮಗನಾದ ಷಣ್ಮುಖ ಸ್ವಾಮಿಯೂ ನೆಲಸಿದ್ದರು. ದೇವತೆಗಳೆಲ್ಲರೂ ಇಲ್ಲಿ ವಾಸವಾಗಿದ್ದವರೇ. ಈಗ, ಆ ಕ್ಷೇತ್ರದಲ್ಲಿ ವೇದವಿದ್ಯೆಯಲ್ಲಿ ಬ್ರಹ್ಮನಷ್ಟೆ ಪರಿಣತರಾದ, ಅಂದಚಂದಗಳಲ್ಲಿ ಷಣ್ಮುಖನಷ್ಟೇ ಚಿನ್ನಾಗಿರುವ ವೈದಿಕ ಬ್ರಾಹ್ಮಣರು ವಾಸಿಸುತ್ತಾರೆ. 



ಭಗವಂತನು, ಹಿಂದೆ, ಶ್ರೀಕೃಷ್ಣನಾಗಿ ಅವತರಿಸಿದ್ದಾಗ ಗೋವಳರ ವಂಶದಲ್ಲಿ ಕುಂಭನೆಂಬ ರಾಜನಿದ್ದನು. ಅವನು ಬಹಳ ಬಲಿಷ್ಠವಾದ ಏಳು ಎತ್ತುಗಳನ್ನು ಸಾಕಿದ್ದನು. ಅವನಿಗೆ ಸುಂದರಿಯಾದ ಒಬ್ಬ ಮಗಳು. ಯಾರು ತನ್ನಲಿರುವ ಏಳು ಎತ್ತುಗಳನ್ನು ಒಬ್ಬನೇ ಎದುರಿಸಿ, ಅವುಗಳನ್ನು ಕಟ್ಟಿಹಾಕುವನೋ ಅವನಿಗೆ ತನ್ನ ಮಗಳನ್ನು ಕೊಟ್ಟು ಮದುವೆಮಾಡಿಕೊಡುವುದಾಗಿ ಫಣ ಒಡ್ಡಿದ್ದನು. ಶ್ರೀಕೃಷ್ಣನು ತಾನೊಬ್ಬನೇ ಹೋಗಿ, ಲೀಲಾಜಾಲವಾಗಿ ಆ ಎತ್ತುಗಳನ್ನು ಹಿಡಿದು ಕಟ್ಟಿ ಹಾಕಿ, ನಪ್ಪಿನ್ನೈದೇವಿಯನ್ನು ಮದುವೆಯಾದನು. ಸಮರ್ಥನೂ ನಿತ್ಯಯೌವನಸುಂದರನೂ ಆದ ಸ್ವಾಮಿಯೇ ಈಗ, ಅರ್ಚಾವತಾರಿಯಾಗಿ ಅಲ್ಲಿ ನೆಲಸಿದ್ದಾನೆ. ಅವನನ್ನು ಕುರಿತು ಈ ಹತ್ತು ಪಾಶುರಗಳಲ್ಲಿ ಹೊಗಳಿಹಾಡಿರುವವನು, ವೇಲಾಯುಧವನ್ನು ಗುರಿಯಿಟ್ಟು ಎಸೆಯುವುದರಲ್ಲಿ ಸಮರ್ಥನೂ, ಕಲಿಧ್ವಂಸಿಯೂ, ಮಂಗೈಜನರ ಒಡೆಯನೂ ಆದ ತಿರುಮಂಗೈ ಆಳ್ವಾರರು. ಅವರು ಬರೆದ ಈ ಹತ್ತು ಪಾಶುರಗಳನ್ನು ಚೆನ್ನಾಗಿ ಕಲಿತು ಅನುಷ್ಠಾನಕ್ಕೆ ತಂದವರು ಈ ಲೋಕದಲ್ಲಿ ಉತ್ತಮೋತ್ತಮರಾಗಿ ಬಾಳುತ್ತಾರೆಂತಲೂ ಅನಂತರ ಅವರಿಗೆ ಅಮರತ್ವ ಖಚಿತವೆಂದೂ ಫಲಶ್ರುತಿಯಾಗಿ ಹೇಳುತ್ತಾರೆ.



ಅಡಿಯನಡೆ: ತಿರುಮಡನ್ದೈ, ವೆನ್ ಱಿ, ಉಮ್ಬರ್, ಓಡಾದ, ಕಣ್ಡವರ್, ವಾಳ್, ತೀಮನತ್ತನ್, ಕನ್ ಱು, ವಜನೈಯಾಲ್, ಶೆನ್ ಱು \(ಪೋದು\). 



\*\*\*\*\*\*\*\*\*\*\*\*\*\*\*\*



