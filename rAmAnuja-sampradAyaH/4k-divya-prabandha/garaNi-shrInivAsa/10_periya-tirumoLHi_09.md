ಶ್ರೀಃ

ಶ್ರಿಯೈ ನಮಃ



**ನಾಲಾಯಿರ ದಿವ್ಯಪ್ರಬಂಧಮ್**

**\(ಇರಣ್ಡಾಮಾಯಿರಮ್-ಎರಡನೆಯ ಸಾವಿರ\)**



**ಪೆರಿಯ ತಿರುಮೊೞಿ**

**\(ತಿರುಮಙ್ಗೈ ಆೞ್ವಾರರ ವಿರಚಿತ\)**

\(ತಮಿಳಿನಲ್ಲಿ ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ ಮತ್ತು ವಿವರಣೆಯೊಡನೆ



ಒಂಬತ್ತನೆಯ ದಶಕ



ಸಂಪುಟ- 7



ಭಾಗ-9

ವಿಷಯಸೂಚಿ.

ಸಂಖ್ಯೆ ವಿಷಯ ಪಾಶುರಗಳು ಪುಟ

೧. ಮೊದಲ ತಿರುಮೊೞಿ ವಙ್ಗಮ್ ಮುನ್ನೀರ್ ೧೦ ೧

೨. ಎರಡನೆಯ " ಪೊನ್ನಿವರ್ ಮೇನಿ ೧೦ ೧೯

೩. ಮೂರನೆಯ" ತನ್ನೈನೈವಿಕ್ಕಿಲೇನ್ ೧೦ ೩೫

೪. ನಾಲ್ಕನೆಯ " ಕಾವಾರ್ ಮಡಱ್ ಪೆಣ್ಣೈ ೧೦ ೪೯

೫. ಐದನೆಯ " ತವಳ ವಿಳಮ್ಬಿಱೈ ೧೦ ೬೨

೬. ಆರನೆಯ " ಅಕ್ಕೂಮ್ ಪುಲಿಯಿನದಳುಮ್ ೧೦ ೮೩

೭.ಏಳನೆಯ " ತನ್ದೈತಾಯ್ ಮಕ್ಕಳೇ ೧೦ ೯೭

೮.ಎಂಟನೆಯ " ಮುನ್ದುಱವುರೈಕ್ಕೇನ್  ೧೦ ೧೧೪

೯.ಒಂಬತ್ತನೆಯ " ಮೂವರಿಲ್ ಮುನ್ ೧೦ ೧೩೩

೧೦. ಹತ್ತನೆಯ " ಎಙ್ಗಳೆಮ್ಬಿಱೈ ೧೦ ೧೪೮-೧೬೨

 

ಒಟ್ಟು ೧೦೦

೧

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಒಂಬತ್ತನೆಯ ದಶಕ ಮೊದಲ ತಿರುಮೊೞಿ

೧.ವಙ್ಗಮಾ ಮುನ್ನೀರ್



೧.ವಙ್ಗಮಾ ಮುನ್ನೀರ್ ವರಿನಿಱಪ್ಪೆರಿಯ ವಾಳರವಿನಣೈ ಮೇವಿ

ಶಙ್ಗಮಾರಙ್ಗೈತ್ತಡಮಲರುನ್ದಿ ಚ್ಚಾಮಮಾಮೇನಿಯೆನ್ ತಲೈವನ್

ಅಙ್ಗಮಾಣೈನ್ದು ವೇಳ್ವಿನಾಲ್ ವೇದಮ್ ಅರುಙ್ಗಲೈಪಯಿನ್ಱು, ಎರಿ ಮೂನ್ಱುಮ್

ಶಙ್ಗೈಯಾಲ್ ವಳರ್ ಕ್ಕೂಮ್ ತುಳಕ್ಕಮಿಲ್ ಮನತ್ತೋರ್ ತಿರುಕ್ಕಣ್ಣಙ್ಗುಡಿಯುಳ್ ನಿನ್ಱಾನೇ

ವಙ್ಗಮ್=ಅಲೆಗಳಿರುವ, ಮಾ=ಬಲುದೊಡ್ಡದಾದ, ಮುನ್ನೀರ್=ಕಡಲಲ್ಲಿ, ವರಿ=ಸುಂದರವಾದ, ನಿಱಮ್ =ಹೊಳಪುಳ್ಳ, ಪೆರಿಯ=ವಿಶಾಲವಾದ\(ದೊಡ್ಡ\), ವಾಳ್=ತೇಜಸ್ಸಿನ, ಅರವು=ಸರ್ಪದ, ಅಣೈ=ಹಾಸುಗೆಯಲ್ಲಿ, ಮೇವಿ=ಪವಡಿಸಿರುವವನೂ, ಶಙ್ಗಮ್=ಶಂಖವನ್ನೂ, ಆರ್=ತುಂಬಿದ, ಅಮ್=ಅಂದವಾದ, ಕೈ=ಕೈಯುಳ್ಳವನೂ, ತಡ=ದೊಡ್ಡ, ಮಲರ್=ತಾವರೆ ಹೂವನ್ನುಳ್ಳ, ಉನ್ದಿ=ನಾಭಿಯುಳ್ಳವನೂ, ಶಾಮಮ್=ಶ್ಯಾಮಲವರ್ಣದ\(ನೀಲಿಬಣ್ಣದ\), ಮಾ=ಗಂಭೀರವಾದ, ಮೇನಿ=ರೂಪ\(ದೇಹಸೌಂದರ್ಯ\)ವುಳ್ಳವನೂ ಆದ, ಎನ್ ತಲೈವನ್=ನನ್ನ ಸ್ವಾಮಿಯು, ಅಙ್ಗಮ್ ಆಱು=ಆರು ವೇದಾಂಗಗಳನ್ನೂ, ಐನ್ದು ವೇಳ್ವಿ=ಐದು ಯಜ್ಞಗಳನ್ನೂ, ನಾಲ್ ವೇದಮ್=ನಾಲ್ಕು ವೇದಗಳನ್ನೂ, ಅರುಕಲೈ=ಅಪರೂಪವಾದ\(ದಿವ್ಯವಾದ\) ಶಾಸ್ತ್ರಾದಿಗಳನ್ನೂ, ಪಯಿನ್ಱು=ಅಭ್ಯಾಸಮಾಡುತ್ತಾ, ಎರಿಮೂನ್ಱುಮ್=ಮೂರು ಅಗ್ನಿ\(ತ್ರೇತಾಗ್ನಿ\)ಗಳನ್ನು, ಶೆಮ್ ಕೈಯಲ್=ಕೆಂಪಾದ \(ಕೋಮಲವಾದ\) ಕೈಗಳಿಂದ



೨

ವಳರ್ ಕ್ಕೂಮ್=ಬೆಳೆಸುತ್ತಿರುವ, ತುಳಕ್ಕಮ್ ಇಲ್=ಚಂಚಲವಿಲ್ಲದ, ಮನತ್ತೋರ್=ಮನವುಳ್ಳವರ, ತಿರುಕ್ಕಣ್ಣಙ್ಗುಡಿಯುಳ್=ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ, ನಿನ್ಱಾನೇ=ನೆಲಸಿರುವವನೇ.



ಅಲೆಗಳಿಂದ ಕೂಡಿರುವ ಬಲುದೊಡ್ಡದಾದ ಕಡಲಲ್ಲಿ ಸುಂದರವಾದ ಹೊಳಪುಳ್ಳ ವಿಶಾಲವಾದ ತೇಜಸ್ವಿಯಾದ ಸರ್ಪದ ಹಾಸುಗೆಯಲ್ಲಿ ಪವಡಿಸಿರುವವನೂ, ಅಂದವಾದ ಕೈತುಂಬ ಶಂಖವನ್ನು ಹಿಡಿದಿರುವವನೂ, ಅಂದವಾದ ದೊಡ್ಡದಾದ ತಾವರೆಹೂವನ್ನು ತನ್ನ ನಾಭಿಯಲ್ಲುಳ್ಳವನೂ, ಶ್ಯಾಮಲವರ್ಣದ\(ನೀಲಿಬಣ್ಣದ\)ಗಂಭೀರವಾದ ದೇಹಸೌಂದರ್ಯವುಳ್ಳವನೂ ಆದ ನನ್ನ ಸ್ವಾಮಿಯು, ಆರು ವೇದಾಂಗಗಳನ್ನೂ ಐದು ಯಜ್ಞಗಳನ್ನೂ, ಮಾಲ್ಕು ವೇದಗಳನ್ನೂ, ಅಪರೂಪ ಶಾಸ್ತ್ರ ಇತಿಹಾಸಾದಿಗಳನ್ನೂ ಆಭ್ಯಾಸ ಮಾಡುತ್ತಾ, ತ್ರೇತಾಗ್ನಿಗಳನ್ನು ತಮ್ಮ ಕೆಂಪಾದ\(ಕೋಮಲವಾದ\) ಕೈಗಳಿಂದ ಬೆಳೆಸುತ್ತಿರುವ ಚಂಚಲವಿಲ್ಲದ ಮನಸ್ಸಿನವರು ಬಾಳುವ ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ ನೆಲಸಿರುವವನೇ.\(೧\)



ಪಾಶುರದ ಪೂರ್ವಾರ್ಧ: ಬಹಳ ವಿಸ್ತಾರವಾದ ಪಾಲ್ಗಡಲು ಅದು. ಅಲೆಗಳಿಂದ ತುಂಬಿದ್ದು. ಅದರಲ್ಲಿ ಅಪೂರ್ವ ತೇಜಸ್ಸಿನಿಂದ ಕೂಡಿದ ಸರ್ಪವಿದೆ. ಅದೇ ಶ್ರೀಮನ್ನಾರಾಯಣನಿಗೆ ಹಾಸುಗೆ. ಅದರ ಮೇಲೆ ಸ್ವಾಮಿಯು ಕೈಗಳಲ್ಲಿ ಶಂಖಚಕ್ರಗಳನ್ನು ಹಿಡಿದು, ಯೋಗನಿದ್ದೆಯಲ್ಲಿ ಪವಡಿಸಿದ್ದಾನೆ. ಸ್ವಾಮಿಯ ನಾಭಿಯಲ್ಲಿ ದೊಡ್ಡದಾದ ಅಂದವಾದ ಕಮಲವಿದೆ. ಅದರಲ್ಲಿ ಚತುರ್ಮುಖ ಬ್ರಹ್ಮನು ಜನಿಸಿದ್ದಾನೆ. ಸ್ವಾಮಿಯು ಶ್ಯಾಮಲವರ್ಣದ \(ನೀಲಿಬಣ್ಣದ\) ಗಂಭೀರವಾದ ದೇಹವುಳ್ಳವನು. ಸುಂದರಾಕರ್ಷಕ ದೇಹಸೌಂದರ್ಯವುಳ್ಳವನು.



ಪಾಶುರದ ಉತ್ತರಾರ್ಧ: ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ ನಿಷ್ಠರಾದ ವೈದಿಕರು ನೆಲಸಿದ್ದಾರೆ. ಅವರು ನಾಲ್ಕು ವೇದಗಳನ್ನೂ ಚೆನ್ನಾಗಿ ಕಲಿತವರು. ಆರು ವೇದಾಂಗಗಳನ್ನೂ ಸಾಂಗವಾಗಿ ಅಭ್ಯಾಸಮಾಡಿರುವವರು. ಪಂಚಮಹಾಯಜ್ಞಗಳಲ್ಲಿ ನಿರತರು. ಸ್ಮೃತಿ,ಇತಿಹಾಸ,ಪುರಾಣಾದಿ ಅಪರೂಪವಾದ ಕಲೆಗಳಲ್ಲೆಲ್ಲಾ ನುರಿತವರು. ತ್ರೇತಾಗ್ನಿಗಳನ್ನು ಬೆಳೆಸಿಕೊಂಡು, ನಿಷ್ಠೆಯಿಂದ ಭಗವತ್ಸೇವೆ ಮಾಡುವವರು. ಸ್ವಲ್ಪವೂ ಕದಲದಂತೆ, ಚಂಚಲವಾಗದಂತೆ ಇರುವ ನಿಶ್ಚಲಮನಸ್ಸಿನವರು.



ಆೞ್ವಾರರು ಹೇಳುತ್ತಾರೆ: ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ ಬಾಳುವ ನಿಷ್ಠರೂ ವಿದ್ವಾಂಸರೂ ಆದ ವೈದಿಕರ ನಡುವೆ, ಅವರಿಗೆ ಆಶ್ರಯನಾಗಿ ನೆಲಸಿರುವ ಸ್ವಾಮಿಯೇ ಪಾಲ್ಗಡಲಲ್ಲಿ ಶೇಷಶಯನನಾಗಿ, ಶಂಖಚಕ್ರಧಾರಿಯಾಗಿ ತನ್ನ ನಾಭೀಕಮಲದಲ್ಲಿ ಚತುರ್ಮುಖನನ್ನು ಪಡೆದ, ನನ್ನ ಇಷ್ಠದೈವವಾದ ಶ್ರೀಮನ್ನಾರಾಯಣನು.



೩

ಆರು ವೇದಾಂಗಗಳು:ಶಿಕ್ಷಾ, ವ್ಯಾಕರಣ,ಛಂದಸ್ಸು, ನಿರುಕ್ತ, ಜ್ಯೋತಿಷ, ಕಲ್ಪ- ವೇದಗಳನ್ನು ಚೆನ್ನಾಗಿ ಅರಿತುಕೊಳ್ಳಲು ಅಗತ್ಯವಾಗಿರುವುವು.

ಐದು ಯಜ್ಞಗಳು- ಬ್ರಹ್ಮಯಜ್ಞ, ದೇವಯಜ್ಞ, ಭೂತಯಜ್ಞ, ಪಿತೃಯಜ್ಞ, ಮತ್ತು ಮನುಷ್ಯ ಯಜ್ಞ.

ನಾಲ್ಕು ವೇದಗಳು- ಋಗ್ವೇದ, ಯಜುರ್ವೇದ, ಸಾಮವೇದ, ಅಥರ್ವಣವೇದ.

ತ್ರೇತಾಗ್ನಿಗಳು: ಆಹವನೀಯಾಗ್ನಿ, ಗಾರ್ಹಪತ್ಯಾಗ್ನಿ, ದಕ್ಷಿಣಾಗ್ನಿ.



೨.ಕವಳಮಾಹತತ್ತಕರಿಯುಯ್ಯಪ್ಪೊಯ್ ಹೈ

ಕ್ಕರಾಙ್ಗೋಳಕ್ಕಲಙ್ಗಿ ಯುಳ್ ನಿನೈನ್ದು

ತುವಳ, ಮೇಲ್ ವನ್ದು ತೋನ್ಱಿ ವನ್ ಮುದಕೌ

ತುಣಿಪಡಚ್ಚುಡುಪಡೈ ತುರನ್ದೋನ್

ಕುವಳೈನೀರ್ ಮುಳರಿಕ್ಕೂಮುದಮೊಣ್ ಕೞುನೀರ್

ಕೊಯ್ ಮ್ಮಲರ್ ನೆಯ್ದ ಲೊಣ್ ಕೞನಿ

ತಿವಳುಮಾಳಿಹೈಶೂೞ್ ಶೆೞು ಮಣಿಪ್ಪುರಿಶೈ

ತ್ತಿರುಕ್ಕಣ್ಣಙ್ಗುಡಿಯುಳ್ ನಿನ್ಱಾನೇ



ಕವಳಮ್=ಕವಳಕ್ಕಾಗಿ, ಮಾಹತತ್ತ=ಕಡುಕೋಪಗೊಂಡ, ಕರಿ=ಆನೆಯು, ಉಯ್ಯ=ಉದ್ಧಾರಗೊಳ್ಳುವಂತೆ, ಪೊಯ್ ಹೈ=ಸರೋವರದ, ಕರಾಮ್=ಮೊಸಳೆಯು, ಕೋಳ=ಹಿಡಿದುಕೊಳ್ಳಲು, ಕಲಙ್ಗಿ=ಹೆದರಿ, ನಡುಗುತ್ತಾ, ಉಳ್ ನಿನೈನ್ದು=ಮನಸ್ಸಿನಲ್ಲಿ ಧ್ಯಾನಿಸುತ್ತಾ, ತುವಳ=ದುಃಖಿಸುತ್ತಿರಲು, ಮೇಲ್ ವನ್ದು=ಮೇಲಿನಿಂದ ಬಂದು, ತೋನ್ಱಿ=ಕಾಣಿಸಿಕೊಂಡು,ವನ್ ಮುದಲೈ=ಬಲಿಷ್ಠವಾದ ಮೊಸಳೆಯು, ತುಣಿಪಡ=ತುಂಡರಿಸುವಂತೆ, ಶುಡುಪಡೈ=ಪ್ರಜ್ವಲಿಸುವ ಚಕ್ರಾಯುಧವನ್ನು, ತುರನ್ದೋನ್=ಪ್ರಯೋಗಿಸಿದ ಸ್ವಾಮಿಯು, ಕುವಳೈ=ಕನ್ನೈದಿಲೆಯೂ, ನೀರ್ ಮುಳರಿ=ದೊಡ್ಡ ತಾವರೆಯೂ, ಕುಮುದಮ್=ಬಿಳಿದಾವರೆಯೂ



೪

ಒಣ್=ಸುಂದರವಾದ, ಕೞುನೀರ್=ಕೆಂದಾವರೆಯೂ, ಕೊಯ್ ಮಲರ್=ಕೊಯ್ದುಕೊಳ್ಳುವಂಥ ಹೂವಾದ, ನೆಯ್ದಲ್=ನೈದಿಲೆಯೂ, ಇವುಗಳಿಂದ, ಒಣ್=ಶೃಂಗರಿಸಿದ\(ಸುಂದರವಾದ\) ಕೞನಿ=ಗದ್ದೆಗಳಿಂದಲೂ, ತಿವಳುಮ್=ಬೆಳಗುವ, ಮಾಳಿಹೈ=ಮಾಳಿಗೆ ಮನೆಗಳಿಂದಲೂ, ಶೂೞ್=ಸುತ್ತುವರಿದಿರುವ, ಶೆೞು-ಅಂದವಾದ, ಮಣಿ=ರತ್ನಮಯವಾದ, ಪುರಿಶೈ=ಕೋಟೆ ಬುರುಜುಗಳಿಂದಲೂ ಕೂಡಿರುವ, ತಿರುಕ್ಕಣ್ಣಙ್ಗುಡಿಯುಳ್=ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ, ನಿನ್ಱಾನೇ=ನೆಲಸಿರುವವನೇ.



ಕವಳಕ್ಕಾಗಿ ಕಡುಕೋಪಗೊಂಡ ಆನೆಯು ಉದ್ಧಾರಗೊಳ್ಳುವಂತೆ, ಸರೋವರದ ಮೊಸಳೆಯು ಹಿಡಿದುಕೊಳ್ಳಲು ಹೆದರಿ ನಡುಗುತ್ತಾ, ಮನದಲ್ಲಿ ಧ್ಯಾನಿಸುತ್ತಾ, ದುಃಖಿಸುತ್ತಿರಲು, ಮೇಲಿನಿಂದ ಬಂದು ಮೈದೋರಿ, ಬಲಿಷ್ಠವಾದ ಮೊಸಳೆಯು ತುಂಡರಿಸಿ ಹೋಗುವಂತೆ ಪ್ರಜ್ವಲಿಸುವ ಚಕ್ರಾಯುಧವನ್ನು ಪ್ರಯೋಗಿಸಿದ ಸ್ವಾಮಿಯು, ಕನ್ನೈದಿಲೆ, ದೊಡ್ಡ ತಾವರೆ, ಬಿಳಿದಾವರೆ, ಸುಂದರವಾದ ಕೆಂದಾವರೆ, ಕೊಯ್ದುಕೊಳ್ಳುವಂಥ ನೈದಿಲೆ- ಇವುಗಳಿಂದ ಶೃಂಗರಿಸಿದ \(ಸುಂದರವಾದ\) ಗದ್ದೆಗಳಿಂದಲೂ, ಬೆಳಗುವ ಮಹಡಿ ಮನೆಗಳಿಂದಲೂ, ಅಂದವಾದ ರತ್ನಮಯವಾದ ಕೋಟೆಬುರುಜುಗಳಿಂದಲೂ ಕೂಡಿರುವ ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ ನೆಲಸಿರುವವನೇ.\(೨\)



ಕವಳಕ್ಕಾಗಿ, ಹೊಟ್ಟೆಪಾಡಿಗಾಗಿ, ಹೊಡೆದಾಡುವ ಕೋಪಗೊಳ್ಳುವ, ಸ್ವಭಾವವುಳ್ಳದ್ದು ಆನೆ, ಕಾಡಿನ ಸರೋವರದಲ್ಲಿ ಅದು ನೀರಿಗಾಗಿ ಇಳಿಯಿತು. ಅದರೊಳಗೆ ಒಂದು ಮೊಸಳೆ. ಅದು ಆನೆಯ ಕಾಲನ್ನು ಹಿಡಿದು ಸೆಳೆಯಲು ಪ್ರಾರಂಭಿಸಿತು. ಅದರ ಸೆಳೆತದಿಂದ ತಪ್ಪಿಸಿಕೊಳ್ಳುವುದಕ್ಕೆ ಆನೆಗೆ ಸಾಧ್ಯವಾಗಲಿಲ್ಲ. ಸಂಕಟದಿಂದ ನಡುಗುತ್ತಾ, ಮನಸ್ಸಿನಲ್ಲಿ ಭಗವಂತನನ್ನು ಅದು ಚಿಂತಿಸತೊಡಗಿತು. ಭಗವಂತನಿಗೆ ಕರುಣೆ ಬಂತು. ಕೂಡಲೇ ಸ್ವಾಮಿಯು ಗರುಡಾರೂಢನಾಗಿ ಅಲ್ಲಿಗೆ ಧಾವಿಸಿಬಂದನು. ತನ್ನ ತೀಕ್ಷ್ಣವಾದ ಚಕ್ರಾಯುಧವನ್ನು ಪ್ರಯೋಗಿಸಿ, ಮೊಸಳೆಯನ್ನು ಸಂಹರಿಸಿ, ಆನೆಯನ್ನು ಉದ್ಧರಿಸಿದನು.



ತಿರುಕ್ಕಣ್ಣಂಗುಡಿ ಕ್ಷೇತ್ರ ಎಲ್ಲೆಲ್ಲಿಯೂ ಹಸುರುಗದ್ದೆಗಳೂ, ವಿಧವಿಧವಾದ ಕಮಲದ ಹೂಗಳು ಸೊಗಸಾಗಿ ಸೊಂಪಾಗಿ ಬೆಳೆದು ಕಣ್ಮನಗಳನ್ನು ತಣಿಸುತ್ತವೆ. ಮಹಡಿಮನೆಗಳು ಎತ್ತರವಾಗಿ ನಿಂತುಬೆಳಗುತ್ತವೆ. ರತ್ನಮಯವಾದ ಕೋಟೆಬುರುಜುಗಳು ಅದರ ಅಂದವನ್ನು ಹೆಚ್ಚಿಸುತ್ತವೆ. ಆನೆಯನ್ನು ಕಡುಕಷ್ಟಸಂಕಟಗಳಿಂದ ರಕ್ಷಿಸಿದ ಶ್ರೀಮನ್ನಾರಾಯಣನೇ ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ ಈಗ ನೆಲಸಿರುವುದು. ಅವನನ್ನು ಆಶ್ರಯಿಸಿ ಆನೆಯು ಉದ್ಧಾರಗೊಂಡಂತೆ, ಮನುಷ್ಯರಾದ ನಾವೂ ಆಶ್ರಯಿಸೋಣ. ಅವನ ತುರಿವಡಿಗಳಿಗೆ ಎರಗಿ ಪೂಜಿಸೋಣ. ಮತ್ತು ಉಜ್ಜೀವನಗೊಳ್ಳೋಣ-ಎನ್ನುತ್ತಾರೆ ಆೞ್ವಾರರು.



೫

೩.ವಾದೈವನ್ದಡರ ವಾನಮುಮ್ ನಿಲನುಮ್

ಮಲೈಹಳು ಮಲೈಕಡಲ್ ಕುಳಿಪ್ಪ

ಮೀದುಕೊಣ್ಡುಹಳುಮ್ ಮೀನುರುವಾಹಿ

ವಿರಿಪುನಲ್ ವರಿಯಕಟ್ಟೊಳಿತ್ತೋನ್

ಪೋದಲರ್ ಪುನ್ನೈ ಮಲ್ಲಿಹೈ ಮೌವಲ್

ಪುದುವಿರೈ ಮದುಮಲರನೈನ್ದು

ಶೀದವೊಣ್ ತೆನ್ಱಲ್ ತಿಶೈತೊಱುಮ್ ಕಮೞುಮ್

ತಿರುಕ್ಕಣ್ಣಙ್ಗುಡಿಯುಳ್ ನಿನ್ಱಾನೇ



ವಾದೈ=ನೀರಿನ ಬಾಧೆಯು\(ಕಡುಕಷ್ಟವು\), ವನ್ದು=ಬಂದು, ಅಡರ=ಮೇಲೆಬೀಳಲು, ವಾನಮುಮ್=ಆಕಾಶವನ್ನೂ, ನಿಲನುಮ್=ಭೂಮಿಯನ್ನೂ, ಮಲೈಹಳುಮ್=ಬೆಟ್ಟಗಳನ್ನೂ, ಅಲೈ=ಅಲೆಗಳು ತುಂಬಿದ, ಕಡಲ್=ಕಡಲುಗಳನ್ನೂ, ಕುಳಿಪ್ಪ=ಮುಳುಗಿಸಿದಾಗ, ಮೀದು=ಮೇಲಕ್ಕೆ, ಕೊನ್ಡು=ಎತ್ತಿಕೊಂಡು, ಉಹಳುಮ್=ಹರ್ಷಿಸುವ, ಮೀನ್ ಉರು ಆಹಿ=ಮೀನಿನ ರೂಪವನ್ನು ತಳೆದು, ವಿರಿ=ಹರಡುತ್ತಿರುವ, ಪುನಲ್=ಪ್ರವಾಹವನ್ನು, ವರಿ=ಸುಂದರವಾದ, ಅಹಡು=ಹೊಟ್ಟೆಯಲ್ಲಿ, ಒಳಿತ್ತೋನ್=ಅಡಗಿಸಿಕೊಂಡವನು\(ಸ್ವಾಮಿಯು\), ಪೋದು ಅಲರ್=ಬೆಳಗಿನ ಝಾವದಲ್ಲೇ\(ಹೊತ್ತು ಹುಟ್ಟುವಾಗಲೇ\), ಅರಳುವ, ಪುನ್ನೈ=ಸುರಹೊನ್ನೆ, ಮಲ್ಲಿಹೈ=ಮಲ್ಲಿಗೆ, ಮೌವಲ್=ಕಾಡುಮಲ್ಲಿಗೆ, ಪುದು=ಹೊಸದಾಗಿ, ವಿರೈ=ಬಿರಿದ, ಮದುಮಲರ್=ಮಧುವನ್ನು ಸುರಿಸುವ ಹೂಗಳನ್ನು, ಅನೈನ್ದು=ಸೇರಿ, ಶೀತಮ್=ತಂಪಾದ, ಒಣ್=ಸೊಗಸಾದ, ತೆನ್ಱಲ್=ತೆಂಕಣಗಾಳಿಯು, ತಿಶೈತೊಱುಮ್=ಎಲ್ಲಾ ದಿಕ್ಕುಗಳಲ್ಲಿಯೂ, ಕಮೞುಮ್=ಪರಿಮಳಿಸುವ, ತಿರುಕ್ಕಣ್ಣಙ್ಗುಡಿಯುಳ್=ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ, 

ನಿನ್ಱಾನೇ=ನೆಲಸಿರುವವನೇ.



೬

ನೀರಿನ ಬಾಧೆಯು ಬಂದು ಮೇಲೆ ಬೀಳಲು, ಆಕಾಶವನ್ನೂ ಭೂಮಿಯನ್ನೂ,ಬೆಟ್ಟಗಳನ್ನೂ ಅಲೆಗಳು ತುಂಬಿದ ಕಡಲುಗಳನ್ನೂ ಮುಳುಗಿಸಿಬಿಟ್ಟಾಗ, ಅವುಗಳನ್ನೆಲ್ಲಾ ಮೇಲಕ್ಕೆತ್ತಿ ಹರ್ಷಿಸುವ ಮೀನಿನ ರೂಪವನ್ನು ತಳೆದು ಹರಡುತ್ತಿರುವ ಪ್ರವಾಹವನ್ನು ಸುಂದರವಾದ ತನ್ನ ಹೊಟ್ಟೆಯಲ್ಲಿ ಅಡಗಿಸಿಕೊಂಡ ಸ್ವಾಮಿಯು, ಹೊತ್ತು ಹುಟ್ಟುವಾಗಲೇ ಅರಳುವ ಸುರಹೊನ್ನೆ, ಮಲ್ಲಿಗೆ,ಕಾಡುಮಲ್ಲಿಗೆ ಮುಂತಾದ ಹೊಸದಾಗಿ ಬಿರಿದು ಮಧುವನ್ನು ಸುರಿಸುವ ಹೂಗಳನ್ನು ಸೇರಿ ಸವರಿಕೊಂಡು ತಂಪಾದ, ಸೊಗಸಾದ ತೆಂಕಣ ಗಾಳಿಯು ಎಲ್ಲಾ ದಿಕ್ಕುಗಳಲ್ಲಿಯೂ ಹರಡಿ ಪರಿಮಳಿಸುವ ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ ನೆಲಸಿರುವವನೇ.\(೩\)

ತಿರುಕ್ಕಣ್ಣಂಗುಡಿ ಕ್ಷೇತ್ರದ ಸುತ್ತಲೂ ಒಳ್ಳೆಯ ಹೂದೋಟಗಳಿವೆ. ಬೆಳಕು ಹರಿಯುತ್ತಿರುವಾಗಲೇ ಅವುಗಳಲ್ಲಿರುವ ಸುರಹೊನ್ನೆ, ಮಲ್ಲಿಗೆ, ಕಾಡುಮಲ್ಲಿಗೆ, ಜಾಜಿ ಮುಂತಾದವು ಅರಳುತ್ತವೆ. ತಂಪಾದ ಮತ್ತು ಸೊಗಸಾದ ತೆಂಕಣಗಾಳಿಯು ಮಂದಮಂದವಾಗಿ ಅವುಗಳ ಮೇಲೆ ಬೀಸುತ್ತಾ ಅವುಗಳ ಹೊಸ ಪರಿಮಳವನ್ನು ತನ್ನಲ್ಲಿ ಬೆರೆಸಿಕೊಂಡು, ಎಲ್ಲ ದಿಕ್ಕುಗಳಲ್ಲಿಯೂ ಬಹಳ ಹಿತವಾಗಿ ಹರಡಿ, ಜನರಲ್ಲಿ ಹರ್ಷೋತ್ಸಾಹಗಳನ್ನು ತುಂಬುತ್ತದೆ. ಅಲ್ಲಿ ನೆಲಸಿರುವ ಸ್ವಾಮಿಯೇ, ಹಿಂದೆ ಜಲಪ್ರಳಯವೊಂದರಲ್ಲಿ ಮೀನಿನ ರೂಪವನು ತಳೆದು, ನೀರ್ಮುಳುಗಾಗಿದ್ದ ಆಕಾಶವನ್ನೂ ಭೂಮಿಯನ್ನೂ, ಬೆಟ್ಟಗಳನ್ನೂ ಅಲೆಗಳಿಂದ ತುಂಬಿರುವ ಕಡಲುಗಳನ್ನೂ, ಮಿಕ್ಕೆಲ್ಲ ವಸ್ತುಗಳನ್ನೂ, ನೀರಿನಿಂದ ಮೇಲಕ್ಕೆತ್ತಿ, ಅವುಗಳು ನಾಶವಾಗದಂತೆ ಪವಿತ್ರವೂ ಸುಂದರವೂ ಆದ ತನ್ನ ಹೊಟ್ಟೆಯಲ್ಲಿ ಅಡಗಿಸಿಟ್ಟು ಕಾಪಾಡಿದಂಥ ಮಹದೋಪಕಾರಿ. ನಾವೂ ಆ ಸ್ವಾಮಿಯನ್ನು ಆಶ್ರಯಿಸಿ ಉಜ್ಜೀವಿಸೋಣ-ಎನ್ನುತ್ತಾರೆ ಆೞ್ವಾರರು.



೪.ವೆನ್ಱಿಶೇರ್ ತಿಣ್ ಮೈ ವಿಲಙ್ಗಲ್ ಮಾಮೇನಿ

ವೆಳ್ಳಿಯಿಟ್ರೊಳ್ಳೆರಿತ್ತಱುಕಣ್

ಪನ್ಱಿಯಾಯನ್ಱು ಪಾರ್ಮಹಳ್ ಪಯಲೈ

ತೀರ್ ತ್ತವನ್ ಪಂಜವರ್ ಪಾಹನ್

ಒನ್ಱಲಾವುರುವತ್ತುಲಪ್ಪಿಲ್ ಪಲ್ ಹಾಲತ್ತು

ಉಯರ್ ಕೊಡಿಯೊಳಿವಳರ್ ಮದಿಯಮ್

ಶೆನ್ಱು ಶೇರ್ ಶೆನ್ನಿಚ್ಚಿಕರನನ್ ಮಾಡ

ತ್ತಿರುಕ್ಕಣ್ಣಙ್ಗುಡಿಯುಳ್ ನಿನ್ಱಾನೇ



೭

ವೆನ್ಱಿ ಶೇರ್=ಜಯದಿಂದ ಕೂಡಿರುವ, ತಿಣ್ ಮೈ=ಬಲವುಳ್ಳ, ವಿಲಙ್ಗಲ್=ಬೆಟ್ಟದಂತೆ, ಮಾ=ಬಲುದೊಡ್ಡ, ಮೇನಿ=ದೇಹದ, ವೆಳ್=ಬಿಳಿಯ\(ಹೊಳೆಯುವ\), ಎಯಿಱು=ಕೋರೆಹಲ್ಲುಗಳ, ಒಣ್ ಎರಿ=ಅದ್ವಿತೀಯವಾದ ಅಗ್ನಿಯಂತೆ, ತಱುಕಣ್=ಕ್ರೂರವಾದ ಕೊಲ್ಲುವ ಸ್ವಭಾವದ, ಪನ್ಱಿ ಆಯ್= ಹಂದಿಯಾಗಿ, ಅನ್ಱು=ಅಂದು, ಪಾರ್ಮಹಳ್=ಭೂದೇವಿಯ, ಪಯಲೈ=ಸಂಕಟವನ್ನು, ತೀರ್ ತ್ತವನ್=ತೀರಿಸಿದವನೂ, ಪಂಜವರ್=ಪಾಂಡವರ, ಪಾಹನ್=ಸಾರಥಿಯಾದವನೂ, ಒನ್ಱು ಅಲಾ=ಒಂದಲ್ಲದ\(ಅನೇಕವಾದ\), ಉರುವತ್ತು=ರೂಪಗಳುಳ್ಳ, ಉಲಪ್ಪು ಇಲ್=ಕೊನೆಯಿಲ್ಲದಂತೆ, ಪಲ್ ಕಾಲತ್ತು=ಬಹುಕಾಲದ \(ಪುರಾತನವಾದ\), ಉಯರ್ ಕೊಡಿ=ಎತ್ತರವಾದ ಧ್ವಜಗಳ, ಒಳಿವಳರ್=ಕಾಂತಿಯನ್ನು ಹೆಚ್ಚಿಸುವ, ಮದಿಯಮ್=ಚಂದ್ರನನ್ನು, ಶೆನ್ಱು ಶೇರ್=ಹೋಗೊಸೇರುವ, ಶೆನ್ನಿಶಿಕರಮ್=ತಲೆಯ ಮೇಲಣ ಶಿಖರಗಳುಳ್ಳ, ನಲ್ ಮಾಡಮ್=ಶ್ರೇಷ್ಠವಾದ ಮಹಡಿಮನೆಗಳ, ತಿರುಕ್ಕಣ್ಣಙ್ಗುಡಿಯುಳ್=ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ, ನಿನ್ಱಾನೇ=ನೆಲಸಿರುವವನೇ.



ಜಯವೂ ಬಲವೂ ಕೂಡಿಕೊಂಡ ಬೆಟ್ಟದಂತೆ ಬಲುದೊಡ್ಡ ದೇಹದ, ಬಿಳಿಯ ಹೊಳೆಯುವ ಕೋರೆಹಲ್ಲುಗಳ, ಅದ್ವಿತೀಯವಾದ ಅಗ್ನಿಯಂತೆ ಕ್ರೂರವಾದ ಕೊಲ್ಲುವ ಸ್ವಭಾವದ ಹಂದಿಯಾಗಿ, ಅಂದು, ಭೂದೇವಿಯ ಸಂಕಟವನ್ನು ತೀರಿಸಿದವನೂ, ಪಾಂಡವರ ಸಾರಥಿಯಾದವನೂ, ಒಂದಲ್ಲದ\(ಅನೇಕವಾದ\) ರೂಪಗಳುಳ್ಳ ಕೊನೆಯಿಲ್ಲದಂತೆ\(ತಡೆಬಡೆಯಿಲ್ಲದಂತೆ\) ಪುರಾತನವಾದ ಎತ್ತರವಾದ ಧ್ವಜಗಳ ಕಾಂತಿಯನ್ನು ಹೆಚ್ಚಿಸುವ ಚಂದ್ರನನ್ನು ಹೋಗಿ ಸೇರುವ ತಲೆಯಮೇಲಣ ಶಿಖರಗಳುಳ್ಳ ಒಳ್ಳೆಯ ಮಹಡಿಮನೆಗಳ ತಿರುಕ್ಕಣ್ಣಂಗುಡಿಯಲ್ಲಿ ನೆಲಸಿರುವವನೇ.\(೪\)



ಆೞ್ವಾರರು ಹೇಳುತ್ತಾರೆ: ತಿರುಕ್ಕಣ್ಣಂಗುಡಿ ಎಂಬುದು ಬಹಳ ಪುರಾತನವಾದ ಕ್ಷೇತ್ರ. ಅಲ್ಲಿ ಅನೇಕ ಉಪ್ಪರಿಗೆ ಮನೆಗಳಿವೆ. ಒಂದೊಂದೂ ವಿಶಿಷ್ಟವಾದ ಸೊಬಗಿನಿಂದ ಕೂಡಿದ್ದು. ಆ ಉಪ್ಪರಿಗೆ ಮನೆಗಳಿಗೆ ಬಹಳ ಎತ್ತರವಾದ ತಲೆಶಿಖರವಿದೆ. ಆ ಶಿಖರಗಳ ಮೇಲೆ ಧ್ವಜವು ಹಾರಾಡುತ್ತದೆ. ಗಗನದಲ್ಲಿ ಬೆಳಗುವ ಚಂದ್ರನು ಆ ಧ್ವಜಗಳ ಕಾಂತಿಯನ್ನು ಹೆಚ್ಚಿಸುತ್ತಾನೆ. ಆ ಸುಂದರವಾದ ಉಪ್ಪರಿಗೆಗಳ ನಡುವೆ, ಭಗವಂತನು ನೆಲಸಿದ್ದಾನೆ. ಸ್ವಾಮಿಯ ಪರಮೋಪಕಾರಿ. ಹಿಂದೆ, ಭೂದೇವಿಗೆ ಹಿರಣ್ಯಾಕ್ಷನೆಂಬ ರಾಕ್ಷಸನಿಂದ ಕಡುಸಂಕಟ ಪ್ರಾಪ್ತವಾಗಿತ್ತು. ಆಗ, ಭಗವಂತನು ಅದ್ವಿತೀಯವಾದ ಹೊಳೆಯುವ



೮

ಕೋರೆದಾಡಿಗಳಿಂದ ಕೂಡಿದ ಮಹಾವರಾಹನಾಗಿ ಅವತರಿಸಿ, ತನ್ನ ಅಪ್ರತಿಮ ಬಲಪರಾಕ್ರಮಗಳಿಂದ ಹಿರಣ್ಯಾಕ್ಷನನ್ನು ಕೊಂದುಹಾಕಿ, ಭೂದೇವಿಯನ್ನು ಸಂಕಟದಿಂದ ಪಾರುಮಾಡಿದನು. ಪಾಂಡವರಿಗೆ ಬೆಂಬಲಿಗನಾಗಿ ನಿಂತು, ಅವರಲ್ಲಿ ಅರ್ಜುನನಿಗೆ ಸಾರಥಿಯಾಗಿ, ಮಹಾಭಾರತಯುದ್ಧದಲ್ಲಿ ಅವನಿಗೂ ಉಳಿದ ಪಾಂಡವರಿಗೂ ಜಯಗಳಿಸಿಕೊಟ್ಟನು. ಸಜ್ಜನ ರಕ್ಷಕನಾದ ಆ ಸ್ವಾಮಿಯೇ ಈಗ ತಿರುಕ್ಕಣ್ಣಂಗುಡಿಯಲ್ಲಿ ನೆಲಸಿದ್ದಾನೆ. ನಾವೂ ಅವನನ್ನು ಆಶ್ರಯಿಸೋಣ. ಉದ್ಧಾರಗೊಳ್ಳೋಣ.



೫.ಮನ್ನವನ್ ಪೆರಿಯವೇಳ್ವಿಯಿಱ್ ಕುಱಳಾಯ್

ಮೂವಡಿ ನೀರೊಡುಙ್ಗೊಣ್ಡು

ಪಿನ್ನುಮೇೞುಲಹು ಮೀರಡಿಯಾಹಪ್ಪೆರುನ್ದಿಶೈ

ಯಡಙ್ಗಿಡ ನಿಮಿರ್ ನ್ದೋನ್

ಅನ್ನಮೆನ್ ಕಮಲತ್ತಣಿಮಲರ್ ಪ್ಪೀಡ

ತ್ತಲೈಪುನ ಲಿಲೈಕ್ಕೂಡೈನೀೞಲ್

ಶೆನ್ನೆಲೊಣ್ ಕವರಿಯಶೈಯ ವೀಟ್ರಿರುಕ್ಕೂಮ್

ತಿರುಕ್ಕಣ್ಣಂಗುಡಿಯುಳ್ ನಿನ್ಱಾನೇ



ಮನ್ನವನ್=ರಾಜನ \(ಚಕ್ರವರ್ತಿಯ\)ಪೆರಿಯ-ದೊಡ್ಡ, ವೇಳ್ವಿಯಿಲ್=ಯಾಗಶಾಲೆಯಲ್ಲಿ\(ಯಾಗದಲ್ಲಿ\), ಕುಱಳ್ ಆಯ್=ವಾಮನ ಬ್ರಹ್ಮಚಾರಿಯಾಗಿ, ಮೂ ಅಡಿ=ಮೂರು ಹೆಜ್ಜೆನೆಲವನ್ನು, ನೀರೊಡು=ನೀರಿನೊಡನೆ\(ದಾನವಾಗಿ\), ಕೊಣ್ಡು=ಪಡೆದುಕೊಂಡು, ಪಿನ್ನುಮ್=ಆ ಬಳಿಕ, ಏೞ್ ಉಲಹು=ಏಳುಲೋಕಗಳನ್ನೂ, ಈರ್ ಅಡಿಯಾಹ=ಎರಡು ಹೆಜ್ಜೆಗಳಾಗುವಂತೆ, ಪೆರು ದಿಶೈ ಅಡಙ್ಗಿಡ=ವಿಸ್ತಾರವಾದ\(ವ್ಯಾಪಿಸಿದ\) ದಿಕ್ಕುಗಳೆಲ್ಲವೂ ತನ್ನಲ್ಲಿ



೯

ಅಡಗೊಹೋಗುವಂತೆ, ನಿಮಿರ್ ನ್ದೋನ್=ಬೆಳೆದು ನಿಂತವನು, ಅನ್ನಮ್=ಹಂಸಗಳು, ಮೆಲ್ ಕಮಲತ್ತು=ಮೆತ್ತನಯೆ ಕಮಲದ, ಅಣಿ=ಸುಂದರವಾದ, ಮಲರ್=ಹೂವಿನ, ಪೀಡತ್ತು=ಪೀಠದಲ್ಲಿ, ಅಲೈಪುನಲ್=ಅಲೆಗಳ ಪ್ರವಾಹದಿಂದಾದ, ಇಲೈಕುಡೈ=ಎಲೆಗಳ ಕೊಡೆಯ, ನೀೞಲ್=ನೆರಳಲ್ಲಿ, ಶೆಮ್ ನೆಲ್=ಕೆಂಬತ್ತದ, ಒಣ್=ಸುಂದರವಾದ, ಕವರಿ=ಚಾಮರವು, ಅಶೈಯ=ಬೀಸುತ್ತಿರಲು, ವೀಟ್ರಿರುಕ್ಕೂಮ್=ವಾಸಿಸುವ\(ಕುಳಿತಿರುವ\) ತಿರುಕ್ಕಣ್ಣಙ್ಗುಡಿಯುಳ್=ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ, ನಿನ್ಱಾನೇ=ನೆಲಸಿರುವವನೇ.



ಚಕ್ರವರ್ತಿಯ ದೊಡ್ಡ ಯಾಗದಲ್ಲಿ ವಾಮನ ಬ್ರಹ್ಮಚಾರಿಯಾಗಿ, ಮೂರುಹೆಜ್ಜೆಗಳ ನೆಲವನ್ನು ನೀರಿನೊಡನೆ\(ದಾನವಾಗಿ\) ಪಡೆದುಕೊಂಡು ಆ ಬಳಿಕ, ಏಳು ಲೋಕಗಳನ್ನೂ ಎರಡು ಹೆಜ್ಜೆಗಳಾಗುವಂತೆ ವಿಸ್ತಾರವಾದ \(ವ್ಯಾಪಿಸಿದ\) ದಿಕ್ಕುಗಳೆಲ್ಲವೂ ತನ್ನಲ್ಲಿ ಅಡಗಿಹೋಗುವಂತೆ ಬೆಳೆದು ನಿಂತವನು \(ಭಗವಂತನು\), ಹಂಸಗಳು ಮೆತ್ತನೆಯ ಕಮಲದ ಸುಂದರವಾದ ಹೂವಿನ ಪೀಠದಲ್ಲಿ ಅಲೆಗಳ ಪ್ರವಾಹದಿಂದಾದ ಎಲೆಯ ಕೊಡೆಗಳ ನೆರಳಲ್ಲಿ, ಕೆಂಬತ್ತದ ಸುಂದರವಾದ ಚಾಮರವು ಬೀಸುತ್ತಿರಲು, ಕುಳಿತಿರುವ, ತಿರುಕ್ಕಣ್ಣಂಗುಡಿಯಲ್ಲಿ ನೆಲಸಿರುವವನೇ.\(೫\)



ಆೞ್ವಾರರು ಹೇಳುತ್ತಾರೆ: ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ ಕಮಲದ ಹೂಗಳು ಹೇರಳವಾಗಿ ಬೆಳೆಯುತ್ತವೆ. ನೀರಿನ ಅಲೆಗಳು ಹರಿಯುತ್ತಾ, ತಾವರೆ ಎಲೆಗಳನ್ನು ನೀರಿನಿಂದ ಮೇಲಕ್ಕೆ ಎತ್ತಿಹಿಡಿದಿರುತ್ತವೆ. ಅವುಗಳ ನೆರಳಲ್ಲಿ, ಮೆತ್ತನೆಯ ಕಮಲದ ಹೂವಿನಲ್ಲಿ ಹಂಸಪಕ್ಷಿಗಳು ಸುಖವಾಗಿ ಕುಳಿತಿರುತ್ತವೆ. ಗದ್ದೆಗಳಲ್ಲಿ ಬೆಳೆಯುವ ಕೆಂಬತ್ತದ ಸುಂದರವಾದ ತೆನೆಗಳು ಚಾಮರಗಳಂತೆ ಬೀಸುತ್ತಿರುತ್ತವೆ. ಇಂಥ ಸುಂದರವಾದ ಪ್ರದೇಶದಲ್ಲಿ ಭಗವಂತನು ನೆಲಸಿದ್ದಾನೆ. ಆ ಸ್ವಾಮಿಯೇ, ಹಿಂದೆ, ಬಲಿಚಕ್ರವರ್ತಿಯ ದೊಡ್ಡಯಾಗಶಾಲೆಯನ್ನು ಕುಳ್ಳ ಬ್ರಹ್ಮಚಾರಿಯಾಗಿ ಪ್ರವೇಶಿಸಿ, ತನ್ನ ಪುಟ್ಟ ಹೆಜ್ಜೆಗಳಲ್ಲಿ ಮೂರೇಮೂರು ಹೆಜ್ಜೆ ನೆಲವನ್ನು ಬೇಡಿ, ದಾನವಾಗಿ ಧಾರೆಯೆರಿಸಿಕೊಂಡನು. ಅದಾದ ಕೂಡಲೇ, ಸ್ವಾಮಿಯು ತ್ರಿವಿಕ್ರಮನಾಗಿ ಬೆಳೆದು ದಶದಿಕ್ಕುಗಳನ್ನೂ ಆವರಿಸಿ, ತನ್ನ ಎರಡೇ ಹೆಜ್ಜೆಗಳಿಂದ ಏಳುಲೋಕಗಳನ್ನೂ ಅಳೆದುಕೊಂಡುಬಿಟ್ಟನು. ಆಶ್ಚರ್ಯಾದ್ಭುತಕಾರಿಯಾದ ಆ ಸ್ವಾಮಿಯನ್ನು, ತಿರುಕ್ಕಣ್ಣಂಗುಡಿಯಲ್ಲಿ, ಆಶ್ರಯಿಸಿ ಉದ್ಧಾರಗೊಳ್ಳೋಣ.



೧೦

೬.ಮೞುವಿನಾಲವನಿಯರಶೈ ಮೂವೆೞುಕಾಲ್

ಮಣಿಮುಡ ಪೊಡಿಪಡುತ್ತು, ಉದಿರ

ಕುೞವುವಾರ್ ಪುನಲುಟ್ಕುಳಿತ್ತು

ವೆಙ್ಗೋಪಮ್ ತವಿರ್ ನ್ದವನ್, ಕುಲೈಮಲಿಕದಲಿ

ಕುೞುವುಮ್ ವಾರ್ ಕಮುಹಮ್ ಕುರವುನಱ್ ಪಲವುಮ್

ಕುಳಿರ್ ತರುಶೂದಮಾದವಿಯುಮ್

ಶೆೞುಮೈಯಾರ್ ಪೊೞಿಲ್ ಹಳ್ ತೞುವುನನ್ ಮಾಡ

ತ್ತಿರುಕ್ಕಣ್ಣಙ್ಗುಡಿಯುಳ್ ನಿನ್ಱಾನೇ



ಮೞುವಿನಾಲ್=ಗಂಡುಗೊಡಲಿಯಿಂದ, ಅವನಿ ಅರಶೈ=ಭೂಮಿಯಮೇಲಣ ರಾಜರುಗಳ, ಮೂ ಎೞುಕಾಲ್=ಮೂರೇಳು ಸಲ, ಮಣಿಮುಡಿ=ರತ್ನಮಯವಾದ ಕಿರೀಟಗಳನ್ನು, ಪೊಡಿಪಡುತ್ತು=ಪುಡಿಮಾಡಿ, ಉದಿರಮ್=ರಕ್ತದ, ಕುೞುವು=ಸೇರುವಿಕೆಯಿಂದಾದ, ವಾರ್ ಪುನಲುಳ್=ತುಂಬು ಪ್ರವಾಹದಲ್ಲಿ, ಕುಳಿತ್ತು=ಸ್ನಾನ ಮಾಡಿ, ವೆಮ್ ಕೋಪಮ್=ತೀಕ್ಷ್ಣವಾದ ಕೋಪವನ್ನು, ತವಿರ್ ನ್ದವನ್=ಕಳೆದುಕೊಂಡವನು\(ಭಗವಂತನು\), ಕುಲೈಮಲಿ=ಗೊನೆಗಳಿಂದ ತುಂಬಿರುವ, ಕದಲಿ=ಬಾಳೆಯ ಮರಗಳ, ಕುೞುವುಮ್=ತೋಟಗಳೂ, ವಾರ್ =ಎತ್ತರವಾದ, ಕಮುಹಮ್=ಅಡಕೆಯ ಮರಗಳೂ, ಕುರುವು=ಕುರವ ಮರಗಳೂ, ನಲ್ ಪಲವುಮ್=ಒಳ್ಳೆಯ ಹಲಸಿನ ಮರಗಳೂ, ಕುಳಿರ್ ತರು=ತಂಪನ್ನುಂಟುಮಾಡುವ, ಶೂದಮ್=ಮಾವಿನ ಮರಗಳೂ, ಮಾದವಿಯುಮ್=ಮಾಧವೀ ಲತೆಯೂ, ಶೆೞುಮೈ=ಸಮೃದ್ಧಿಯಿಂದ, ಆರ್=ತುಂಬಿರುವ, ಪೊೞಿಲ್ ಹಳ್=ತೋಪುಗಳಿಂದ, ತೞುವು=ಸುತ್ತುವರಿದಿರುವ, ನಲ್ ಮಾಡಮ್=ಉತ್ತಮವಾದ ಮಹಡಿಮನೆಗಳ, ತಿರುಕ್ಕಣ್ಣಙ್ಗುಡಿಯುಳ್=ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ, ನಿನ್ಱಾನೇ=ನೆಲಸಿರುವವನೇ.



೧೧

ಗಂಡುಗೊಡಲಿಯಿಂದ ಭೂಮಿಯ ಮೇಲಣ ರಾಜರುಗಳ, ಇಪ್ಪತ್ತೊಂದು ಸಲ, ರತ್ನಮಯವಾದ ಕಿರೀಟಗಳನ್ನು ಪುಡಿಮಾಡಿ, ಅವರೆಲ್ಲರ ರಕ್ತದ ತುಂಬುಪ್ರವಾಹದಲ್ಲಿ ಸ್ನಾನಮಾಡಿ ತನ್ನ ತೀಕ್ಷ್ಣವಾದ ಕೋಪವನ್ನು ತೀರಿಸಿಕೊಂಡವನು\(ಭಗವಂತನು\) ಗೊನೆಗಳಿಂದ ತುಂಬಿದ ಬಾಳೆಯ ಮರಗಳ ತೋಟಗಳೂ, ಎತ್ತರವಾದ ಅಡಕೆಯ ಮರಗಳೂ, ಕುರವ ಮರಗಳೂ, ಒಳ್ಳೆಯ ಹಲಸಿನ ಮರಗಳೂ, ತಂಪನ್ನು ತರುವ ಮಾವಿನ ಮರಗಳೂ, ಮಾಧವೀ ಲತೆಗಳೂ ಸಮೃದ್ಧಿಯಾಗಿ ತುಂಬಿರುವ ತೋಪುಗಳಿಂದ ಸುತ್ತುವರಿದಿರುವ, ಒಳ್ಳೆಯ ಮಹಡಿ ಮನೆಗಳ ತಿರುಕ್ಕಣ್ಣಂಗುಡಿಯಲ್ಲಿ ನೆಲಸಿರುವವನೇ.\(೬\)



ಆೞ್ವಾರರು ಹೇಳುತ್ತಾರೆ: ತಿರುಕ್ಕಣ್ಣಂಗುಡಿ ಕ್ಷೇತ್ರವು ಒಳ್ಳೆಯ ಫಲವತ್ತಾದ ತೋಪುಗಳಿಂದ ಸುತ್ತುವರಿದಿದೆ. ಬಾಳೆಯ ತೋಟಗಳಲ್ಲಿರುವ ಬಾಳೆಯ ಮರಗಳಲ್ಲಿ ದೊಡ್ಡದೊಡ್ಡ ಗೊನೆಗಳು ಇವೆ. ಒಳ್ಳೆಯ ಜಾತಿಯ ಹಲಸಿನ ಮರಗಳ ತೋಪುಗಳಿವೆ. ತಂಪಾದ ನೆರಳನ್ನು ಕೊಡುವ ವಿಸ್ತಾರವಾಗಿ ಹರಡಿಕೊಂಡಿರುವ ಮಾವಿನ ಮರಗಳ ತೋಪುಗಳಿವೆ. ಅಲ್ಲದೆ, ಮಾಧವೀಲತೆಗಳೂ, ಕುರವ ಮರಗಳೂ, ಬಗೆಬಗೆಯ ಹೂವಿನ ಗಿಡಗಳೂ ತುಂಬಿರುವ ತೋಟಗಳಿವೆ. ಎತ್ತರವಾದ ಮಹಡಿ ಮನೆಗಳಿವೆ. ಇವೆಲ್ಲ ಸೊಬಗಿನ ನಡೂವೆಯೇ ಭಗವಂತನು ನೆಲಸಿದ್ದಾನೆ. ಹಿಂದೆ, ಆ ಸ್ವಾಮಿಯೇ, ಪರಶುರಾಮನಾಗಿ ಅವತರಿಸಿದ್ದು. ತನ್ನ ತಂದೆಯಾದ ಜಮದಗ್ನಿ ಮಹರ್ಷಿಯ ಆತಿಥ್ಯವನ್ನು ಸ್ವೀಕರಿಸಿದ ಬಳಿಕ, ಅವರ ಬಳಿಯಿದ್ದ ಹೋಮಧೇನುವನ್ನು ಬಲಾತ್ಕಾರದಿಂದ ಕೊಂಡೊಯ್ದು ಕಾರ್ತವೀರ್ಯಾರ್ಜುನನೆಂಬ ರಾಜನ ಮೇಲೆ ಕಡುಕೋಪಗೊಂಡು ಪರಶುರಾಮನು ದಂಡೆತ್ತಿಹೋದನು. ಅವನನ್ನೂ ಅವನ ಮಕ್ಕಳನ್ನೂ ಸಂಹರಿಸಿದನು.ಅಲ್ಲಿಗೇ ಪರಶುರಾಮದ ಕೋಪ ಇಳಿಯಲಿಲ್ಲ. ಮದಾಂಧರಾದ ಕ್ಷತ್ರಿಯರನ್ನೆಲ್ಲಾ ನಿರ್ಮೂಲಮಾಡಿಬಿಡುವೆನೆಂದು ಫಣತೊಟ್ಟನು. ಗಂಡುಗೊಡಲಿಯನ್ನು ತನ್ನ ಹೆಗಲಿಗೆ ಏರಿಸಿ, ಇಪ್ಪತ್ತೊಂದು ಸಲ ಭೂಪ್ರದಕ್ಷಿಣೆ ಮಾಡಿ, ಸಿಕ್ಕಸಿಕ್ಕ ರಾಜರನ್ನೆಲ್ಲಾ\(ಕ್ಷತ್ರಿಯರನ್ನೆಲ್ಲಾ\) ಕಡಿದು ಹಾಕಿದನು. ಅವರೆಲ್ಲರ ರಕ್ತದ ಪ್ರವಾಹದಲ್ಲಿ ಮಿಂದ ಬಳಿಕಲೇ ಪರಶುರಾಮನ ಕೋಪ ಶಾಂತವಾದದ್ದು. ತಿರುಕ್ಕಣ್ಣಂಗುಡಿಯಲ್ಲಿ ಸ್ವಾಮಿಯು ಪರಮ ಸೌಮ್ಯಮೂರ್ತಿಯಾಗಿ ನೆಲಸಿದ್ದಾನೆ. ನಾವು ಅವನನ್ನು ಆಶ್ರಯಿಸಿ ಉಜ್ಜೀವನಗೊಳ್ಳೋಣ.



೧೨

೭.ವಾನುಳಾರವರೈ ವಲಿಮೈಯಾಲ್ ನಲಿಯುಮ್

ಮಱಿಕಡಲಿಲಙ್ಗೈಯಾರ್ ಕೋನ್

ಪಾನುನೇರ್ ಶರತ್ತಾಲ್ ಪನಙ್ಗನಿಪೋಲ

ಪ್ಪರುಮುಡಿಯುದಿರ ವಿಲ್ ವಳೈತ್ತೋನ್

ಕಾನುಲಾಮಯಿಲಿನ್ ಕಣಙ್ಗಳ್ ನಿನ್ಱಾಡ

ಕ್ಕಣಮುಹಿಲ್ ಮುರಶನಿನ್ಱದಿರ

ತೇನುಲಾವರಿವಣ್ಡಿನ್ನಿಶೈ ಮುರಲುಮ್

ತಿರುಕ್ಕಣ್ಣಙ್ಗುಡಿಯುಳ್ ನಿನ್ಱಾನೇ



ವಾನುಳಾರ್ ಅವರೈ=ಸ್ವರ್ಗಾದಿ ಮೇಲಣ ಲೋಕಗಳಲ್ಲಿರುವವರನ್ನು, ವಲಿಮೈಯಾಲ್=ತನ್ನ ಬಲಪರಾಕ್ರಮಗಳಿಂದ, ನಲಿಯುಮ್=ಹಿಂಸೆ ಮಾಡುವ, ಮಱಿಕಡಲ್=ಅಲೆಗಳಿಂದ ತುಂಬಿದ ಕಡಲಿನಿಂದ ಸುತ್ತುವರಿದಿರುವ, ಇಲಙ್ಗೈಯಾರ್-ಲಂಕೆಯ ಜನರ, ಕೋನೈ=ರಾಜನನ್ನು, ಪಾನು=ಸೂರ್ಯನಂತೆ, ನೇರ್-ನೇರಾದ, ಶರತ್ತಾಲ್=ಬಾಣಗಳಿಂದ, ಪನಮ್ ಕನಿಪೋಲ=ತಾಳೆಯ ಹಣ್ಣಿನ ಹಾಗೆ, ಪರು=ಹರಡಿಕೊಂಡಿರುವ, ಮುಡಿ=ತಲೆಗಳು, ಉದಿರ=ಉದುರಿ ಹೋಗುವಂತೆ, ವಿಲ್ ವಳೈತ್ತೋನ್=ಬಿಲ್ಲನ್ನು ಬಗ್ಗಿಸಿದವನು\(ಭಗವಂತನು\), ಕಾನ್=ಕಾಡಿನಲ್ಲಿ, ಉಲಾ=ಅಲೆದಾಡುವ, ಮಯಿಲಿನ್=ನವಿಲಿನ, ಕಣಙ್ಗಳ್=ಗುಂಪುಗಳು, ನಿನ್ಱು ಆಡ=ನಿಂತು ಕುಣಿದಾಡುವಂಥ ಕಣಮ್ ಮುಹಿಲ್=ದಟ್ಟವಾದ ಮುಗಿಲು, ನಿನ್ಱು=ನಿಂತು, ಮರಶು=ಮುರಜು ವಾದ್ಯದಂತೆ, ಅದಿರ=ಘರ್ಜಿಸುವ, ತೇನ್-ಜೇನಿಗಾಗಿ, ಉಲಾ=ಸಂಚರಿಸುವ\(ಅಲೆದಾಡುವ\), ವರಿ=ಸುಂದರವಾದ, ವಣ್ಡು=ದುಂಬಿಗಳು, ಇನ್=ಮಧುರವಾದ, ಇಶೈ=ಗಾನವನ್ನು, ಮುರಲುಮ್=ಹಾಡುವಂಥ, ತಿರುಕ್ಕಣ್ಣಙ್ಗುಡಿಯುಳ್=ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ, ನಿನ್ಱಾನೇ=ನೆಲಸಿರುವವನೇ.



೧೩

ಸ್ವರ್ಗಾದೊ ಮೇಲಣ ಲೋಕದಲ್ಲಿರುವವರನ್ನು ಪೀಡಿಸಿ ಹಿಂದೆ ಮಾಡುವ ಅಲೆಗಳಿಂದ ತುಂಬಿದ ಕಡಲಿನಿಂದ ಸುತ್ತುವರಿದಿರುವ ಲಂಕೆಯ ಜನರ ರಾಜನನ್ನು, ಸೂರ್ಯನಂತೆ ನೇರವಾದ ಬಾಣಗಳಿಂದ ತಾಳೆಯಹಣ್ಣಿನ ಹಾಗೆ ಹರಡಿಕೊಂಡಿರುವ ತಲೆಗಳು ಉದುರಿಹೋಗುವಂತೆ ಬಿಲ್ಲನ್ನು ಬಗ್ಗಿಸಿದವನು \(ಭಗವಂತನು\) ಕಾಡಿನಲ್ಲಿ ಅಲೆದಾಡುವ ನವಿಲಿನ ತಂಡಗಳು ನಿಂತು ಕುಣಿಯುತ್ತಿರುವಂಥ, ದಟ್ಟವಾದ ಮುಗಿಲು ನಿಂತು ಮುರಜುವಾದ್ಯದಂತೆ ಘರ್ಜಿಸುವಂಥ, ಜೇನಿಗಾಗಿ ಅಲೆದಾಡುವ ಸುಂದರವಾದ ದುಂಬಿಗಳು ಮಧುರವಾಗಿ ಗಾನ ಮಾಡುತ್ತಿರುವಂಥ ತಿರುಕ್ಕಣ್ಣಂಗುಡಿಯಲ್ಲಿ ನೆಲಸಿರುವವನೇ.\(೭\)



ಆೞ್ವಾರರು ಹೇಳುತ್ತಾರೆ: ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ ನೆಲಸಿರುವ ಸ್ವಾಮಿಗೆ ಪ್ರಕೃತಿಯು ತನ್ನ ಸೇವೆಯನ್ನು ಸಲ್ಲಿಸುತ್ತದೆ. ಜೇನಿಗಾಗಿ ಮರದಿಂದ ಮರಕ್ಕೆ ಗಿಡದಿಂದ ಗಿಡಕ್ಕೆ ಬಳ್ಳಿಯಿಂದ ಬಳ್ಳಿಗೆ ಅಲೆದಾಡುವ ಸುಂದರವಾದ ದುಂಬಿಗಳು ಅಲ್ಲಿ ಆನಂದದಿಂದ ಇಂಪಾಗಿ ಗಾನ ಮಾಡುತ್ತವೆ. ಕಡಲಿನಿಂದ ಮೇಲೆದ್ದ ಮೋಡಗಳು ದಟ್ಟವಾಗಿ ಆ ಕ್ಷೇತ್ರದ ಮೇಲೆ ಸ್ವಲ್ಪಕಾಲ ತಂಗಿರುತ್ತವೆ. ದುಂಬಿಯ ಗಾನಕ್ಕೆ ತಾಳವೋ ಎಂಬಂತೆ ಆಗಾಗ್ಗೆ ಗುಡುಗುತ್ತದೆ. ಅದು ಮುರಜುವಾದ್ಯದ ಘೋಷದಂತೆ ಹಿತವಾಗಿ ತೋರುತ್ತದೆ. ಕಾಡಿನಲ್ಲಿ ಅಲೆದಾಡುವ ನವಿಲುಗಳು ತಂಡತಂಡವಾಗಿ, ಅಲ್ಲಿ ನಿಂತು ದುಂಬಿಯ ಗಾನಕ್ಕೂ, ಮುಗಿಲಿನ ಘರ್ಜನೆಗೂ ತಕ್ಕಂತೆ ಮೈಮರೆತು ಕುಣಿಯುತ್ತವೆ. ಇಂಥ ರಮ್ಯವಾದ ಕ್ಷೇತ್ರ ಅದು. ಹಿಂದೆ, ಲಂಕೆಯ ರಾಜನಾದ ರಾವಣಾಸುರನು ತನ್ನ ಬಲಪರಾಕ್ರಮಗಳಿಂದ ಸ್ವರ್ಗಾದಿಮೇಲಣ ಲೋಕಗಳಲ್ಲಿ ನೆಲಸಿರುವ ದೇವತೆಗಳನ್ನು ಪೀಡಿಸಿ, ಹಿಂಸೆ ಮಾಡುತ್ತಿದ್ದನು. ಅವರು ಭಗವಂತನಲ್ಲಿ ಈ ಹಿಂಸೆಯನ್ನು ತಪ್ಪಿಸೆಂದು ಮೊರೆಯಿಟ್ಟರು. ಭಗವಂತನು ಶ್ರೀರಾಮನಾಗಿ ಅವತರಿಸಿದನು. ಅಲೆಗಳ ಕಡಲಿನಿಂದ ಸುತ್ತುವರಿದಿರುವ ಕಡಲನ್ನು ದಾಟಿ ಲಂಕೆಯನ್ನು ಪ್ರವೇಶಿಸಿದನು. ಯುದ್ಧರಂಗದಲ್ಲಿ ರಾವಣನನ್ನೆದುರಿಸಿ, ತೀಕ್ಷ್ಣವಾದ ಮತ್ತು ನೇರವಾದ ಸೂರ್ಯನ ಕಿರಣಗಳಂತೆ ತನ್ನ ಕೋದಂಡದಿಂದ ಬಾಣಗಳನ್ನು ಪ್ರಯೋಗಿಸಿ, ಹರಡಿಕೊಂಡಿರುವ ರಾವಣನ ತಲೆಗಳನ್ನು ನೆಲಕ್ಕೆ ಉರುಳಿಸಿದನು. ಆ ಸ್ವಾಮಿಯನ್ನು ನಾವು ಆಶ್ರಯಿಸೋಣ ಮತ್ತು ಉಜ್ಜೀವನಗೊಳ್ಳೋಣ.



೮.ಅರವು ನೀಳ್ ಕೊಡಿಯೋನವೈಯುಳಾಶನತ್ತೈ

ಅಂಜಿಡಾದೇಯಿಡ, ಅದಱ್ ಕು

ಪ್ಪೆರಿಯಮಾಮೇನಿಯಣ್ಡ ಮೂಡುರುವ

ಪ್ಪೆರುನ್ದಿಶೈಯಡಙ್ಗಿಡ ನಿಮಿರ್ ನ್ದೋನ್

ವರೈಯಿನ್ ಮಾಮಣಿಯುಮ್ ಮರತಹತ್ತಿರಳುಮ್

ವಯಿರಮುಮ್ ವೆದಿರುದಿರ್ ಮುತ್ತುಮ್

ತಿರೈಕೊಣರ್ ನ್ದುನ್ದಿವಯಲ್ ತೊಱುಮ್ ಕುವಿಕ್ಕೂಮ್

ತಿರುಕ್ಕಣ್ಣಂಗುಡಿಯುಳ್ ನಿನ್ಱಾನೇ



೧೪

ಅರವು=ಸರ್ಪದ, ನೀಳ್ ಕೊಡಿಯೋನ್=ಉದ್ದನಾದ ಧ್ವಜವನ್ನುಳ್ಳವನು, ಅವೈಯುಳ್=ಸಭೆಯಲ್ಲಿ, ಆಶನತ್ತೈ=ಆಸನವನ್ನು, ಅಂಜಿಡಾದೆ-ಹೆದರಿಕೆಯನ್ನು ತೋರದೆ, ಭಯಪಡದೆ, ಇಡ=ಕೊಡಲು, ಅದಱ್ ಕು=ಅದಕ್ಕಾಗಿ, ಪೆರಿಯ ಮಾಮೇನಿ=ಬಲುದೊಡ್ಡದಾದ ದೇಹವನ್ನೂ ಬೆಳೆಸಿ, ಅಣ್ಡಮ್=ಬ್ರಹ್ಮಾಂಡವನ್ನು, ಊಡೂರುವ= ಭೇದಿಸಿಕೊಳ್ಳುವಂತೆಯೂ, ಪೆರುದಿಶೈ=ದೊಡ್ಡ ದಿಕ್ಕುಗಳೆಲ್ಲ, ಅಡಙ್ಗಿಡ=ತನ್ನಲ್ಲಿ ಅಡಗಿಹೋಗುವಂತೆಯೂ, ನಿಮಿರ್ ನ್ದೋನ್=ಬೆಳೆದವನು\(ಭಗವಂತನು\), ವರೈಯಿನ್=ಬೆಟ್ಟದಿಂದ, ಮಾಮಣಿಯುಮ್=ಮಹಾರತ್ನಗಳನ್ನೂ, ಮರತಹಮ್ ತಿರಳುಮ್=ಮರಕತರತ್ನಗಳ ರಾಶಿಯನ್ನೂ, ವಯಿರಮುಮ್=ವಜ್ರಗಳನ್ನೂ, ವೆದಿರ್=ಬಿದಿರಿನಿಂದ, ಉದಿರ್=ಉದುರುವ, ಮುತ್ತುಮ್=ಮುತ್ತುಗಳನ್ನೂ, ತಿರೈ=ಅಲೆಗಳು, ಕೊಣರ್ ನ್ದು=ತಂದು, ಉನ್ದಿ=ದಡಕ್ಕೆ ತಳ್ಳಿ, ವಯಲ್ ತೊಱುಮ್=ಬಯಲು \(ಗದ್ದೆ ಬಯಲು\)ಗಳಲ್ಲೆಲ್ಲಾ, ಕುವಿಕ್ಕೂಮ್=ರಾಶಿಗಳನ್ನು ಮಾಡುವ, ತಿರುಕ್ಕಣ್ಣಙ್ಗುಡಿಯುಳ್=ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ, ನಿನ್ಱಾನೇ= ನೆಲಸಿರುವವನೇ.



ಸರ್ಪದ ಉದ್ದನಾದ ಧ್ವಜವನ್ನುಳ್ಳವನು ಸಭೆಯಲ್ಲಿ ಆಸನವನ್ನು ಭಯಪಡದೆ ಕೊಡಲು, ಅದಕ್ಕಾಗಿ ಬಲುದೊಡ್ಡದಾಗಿ ದೇಹವನ್ನು ಬೆಳೆಸಿ, ಬ್ರಹ್ಮಾಂಡವನ್ನು ಭೇದಿಸಿಕೊಳ್ಳುವಂತೆಯೂ, ದೊಡ್ಡ ದಿಕ್ಕುಗಳೆಲ್ಲ ತನ್ನಲ್ಲಿ ಅಡಗಿಹೋಗುವಂತೆಯೂ ಬೆಳೆದವನು\(ಭಗವಂತನು\), ಬೆಟ್ಟದಿಂದ ಮಹಾರತ್ನಗಳನ್ನೂ ಮರಕತರತ್ನಗಳ ರಾಶಿಯನ್ನೂ, ಬಿದಿರಿನಿಂದ ಉದುರಿದ ಮುತ್ತುಗಳನ್ನೂ, ವಜ್ರಗಳನ್ನೂ ಅಲೆಗಳು ತಂದುದಡಕ್ಕೆ ತಳ್ಳಿ ಗದ್ದೆಬಯಲುಗಳಲ್ಲೆಲ್ಲಾ ರಾಶಿಗಳನ್ನು ಮಾಡುವ ತಿರುಕ್ಕಣ್ಣಂಗುಡಿಯಲ್ಲಿ ನೆಲಸಿರುವವನೇ.\(೮\)



ಆೞ್ವಾರರು ಹೇಳುತ್ತಾರೆ: ತಿರುಕ್ಕಣ್ಣಂಗುಡಿ ಕ್ಷೇತ್ರವು ಸಂಪತ್ಸಮೃದ್ಧವಾದದ್ದು.



೧೫

ಸಹ್ಯಾದ್ರಿ ಬೆಟ್ಟಗಳಲ್ಲಿರುವ ಒಳ್ಳೆಯ ವಜ್ರಗಳನ್ನೂ ರತ್ನಗಳನ್ನೂ ಅಲ್ಲಿ ಬೆಳೆದ ಬಿದಿರಿನ ಮೆಳೆಗಳಿಂದ ಒಡೆದು ಚೆಲ್ಲುವ \(ಚೆದರುವ\) ಮುತ್ತುಗಳನ್ನೂ, ಆ ಪ್ರದೇಶದಲ್ಲಿ ಹರಿಯುವ ಕಾವೇರಿನದಿಯು ತನ್ನ ಪ್ರವಾಹದ ಮೂಲಕ ತಳ್ಳಿಕೊಂಡು ಬಂದು, ತಿರುಕ್ಕಣ್ಣಂಗುಡಿಯ ವಿಸ್ತಾರವಾದ ಗದ್ದೆಬಯಲುಗಳಲ್ಲೆಲ್ಲಾ ರಾಶಿಹಾಕುತ್ತದೆ. ಅದೇನು ಅಲ್ಲಿ ನೆಲಸಿರುವ ಭಗವಂತನಿಗೆ ಪ್ರಕೃತಿಯು ಸಲ್ಲಿಸುವ ಸೇವೆಯೋ? ಆ ಸ್ವಾಮಿಯು ಸರ್ವಜ್ಞ ಮತ್ತು ಸರ್ವಶಕ್ತ. ಹಿಂದೆ, ಅವನೇ ಶ್ರೀಕೃಷ್ಣನಾಗಿ ಅವತರಿಸಿ ಪಾಂಡವರ ಪರವಾಗಿ ರಾಜದೌತ್ಯ ನಡಸಿದನು. ಸಂಧಿಕಾರ್ಯಕ್ಕಾಗಿ ಕೃಷ್ಣನು ಹಸ್ತಿನಾಪುರಕ್ಕೆ ಬರುವನೆಂಬ ವಿಷಯ ದುರ್ಯೋಧನನ ಕಿವಿ ಮುಟ್ಟಿತು. ಕೂಡಲೇ ಅವನಿಗೆ ಹೊಳೆಯಿತು ಕೃಷ್ಣನನ್ನು ತೀರಿಸಿಬಿಟ್ಟರೆ ಪಾಂಡವರಿಗೆ ಸರ್ವನಾಶವಾಗುವುದು ಎಂದು. ದುರ್ಯೋಧನನು ತನ್ನ ಸಭಾಭವನದ \(ಮಂಟಪ\)ಕೆಳಗೆ ವಿಸ್ತಾರವಾದ ನೆಲಮಾಳಿಗೆಯನ್ನು ತೋಡಿಸಿದನು. ಅಲ್ಲಿ ಅನೇಕಮಂದಿ ನುರಿತ ಮಲ್ಲರನು ಸಜ್ಜುಗೊಳಿಸಿದನು. ಮೇಲುಗಡೆ ಬಿದಿರಿನ ಚಾಪೆಯಿಂದ ಮುಚ್ಚಿ ಅದನ್ನು ಅಲಂಕರಿಸಿ, ಮೇಲುಗಡೆ ಒಳ್ಳೆಯ ಆಸನವನ್ನು ನಿರ್ಮಿಸಿದನು. ಕೃಷ್ಣನು ಅಲ್ಲಿಗೆ ಬಂದ ಕೂಡಲೇ ಕಪಟ ಮರ್ಯಾದೆಯನ್ನೂ ಆದರವನ್ನೂ ತೋರಿಸಿ, ಅವನನ್ನು ಕರೆದೊಯ್ದು, ಪಾಪಭಯವನ್ನು ಮರೆತು, ಸಿದ್ಧವಾಗಿದ್ದ ಆಸನದಲ್ಲಿ ಅವನನ್ನು ಕುಳ್ಳಿರಿಸಿದನು. ಒಡನೆಯೇ ಆಸನದೊಡನೆ ಕೃಷ್ಣನು ನೆಲಮಾಳಿಗೆಯೊಳಕ್ಕೆ ಕುಸಿದನು. ಅಲ್ಲಿ ಕಾದಿದ್ದ ಜಟ್ಟಿಗಳು ಅವನನ್ನು ಮುಸುರಿದರು. ಆಗ ಕೃಷ್ಣನು ವಿಶ್ವರೂಪವನ್ನು ತಳೆದು, ಎಲ್ಲ ಜಟ್ಟಿಗಳನ್ನೂ ಕ್ಷಣ ಮಾತ್ರದಲ್ಲಿ ನಾಶಮಾಡಿಬಿಟ್ಟನು. ಇಲ್ಲಿಯ ಕತೆ ಇದು.



೯.ಪನ್ನಿಯಪಾರಮ್ ಪಾರ್ ಮಹಟ್ಕೊೞಿಯ

ಪ್ಪಾರದ ಮಾಪೆರುಮ್ ಪೋರಿಲ್

ಮನ್ನರ್ಹಳ್ ಮಡಿಯಮಣಿನೆಡುನ್ದಿಣ್ ತೇರ್

ಮೈತ್ತುನಱ್ ಕುಯ್ ತ್ತಮಾಮಾಯನ್

ತುನ್ನುಮಾದವಿಯುಮ್ ಶುರಪುನೈಪ್ಪೊೞಿಲುಮ್

ಶೂೞ್ ನ್ದೆೞು ಶೆಣ್ಬಹಮಲರ್ ವಾಯ್

ತೆನ್ನವೆನ್ಱಳಿಹಳ್ ಮುರನ್ಱಿಶೈಪಾಡುಮ್

ತಿರುಕ್ಕಣ್ಣಂಗುಡಿಯುಳ್ ನಿನ್ಱಾನೇ



೧೬

ಪನ್ನಿಯ-ಒತ್ತಾಗಿ ಬೆಳೆದುಬಂದ, ಪಾರಮ್=ಭಾರವನ್ನು, ಪಾರ್ ಮಹಟ್ಕು=ಭೂದೇವಿಗೆ, ಒೞಿಯ-ನೀಗಿಸಲು, ಪಾರದಮ್=ಭಾರತದ, ಮಾ ಪೆರು=ಬಲುದೊಡ್ಡ, ಪೋರಿಲ್=ಯುದ್ಧದಲ್ಲಿ, ಮನ್ನರ್ಹಳ್=ರಾಜರುಗಳು, ಮಡಿಯ=ಸಾಯುವಂತೆ, ಮಣಿ=ರತ್ನಖಚಿತವಾದ, ನೆಡು=ದೊಡ್ಡದಾದ, ತಿಣ್-ಶಕ್ತಿಪೂರ್ಣವಾದ, ತೇರ್-ರಥವನ್ನು, ಮೈನ್ದುನಱ್ಕು-ಮೈದುನನಾದವನಿಗೆ, ಉಯ್ ತ್ತ-ನಡಸಿದವನಾದ, ಮಾ ಮಾಯನ್-ಮಹಾ ಆಶ್ಚರ್ಯಕಾರಿಯನ್ನು, ತುನ್ನು=ಒತ್ತಾಗಿ ಬೆಳೆದಿರುವ, ಮಾದವಿಯುಮ್=ಮಾಧವೀಲತೆಯೂ, ಶುರಪುನೈ=ಸುರಹೊನ್ನೆಯೂ ಇರುವ, ಪೊೞಿಲುಮ್=ತೋಪುಗಳೂ, ಶೂೞ್ ನ್ದು=ಸುತ್ತುವರಿದು, ಎೞು=ಅಭಿವೄದ್ಧಿ ಹೊಂದುತ್ತಿರುವ, ಶೆಣ್ ಪಹಮ್ ಮಲರ್ ವಾಯ್=ಸಂಪಗೆಯ ಹೂಗಳಲ್ಲಿ, ತೆನ್ನ ಎನ್ಱು=ತೆನ್ ತೆನ್ ಎಂದು, ಅಳೀಹಳ್=ದುಂಬಿಗಳು, ಮುರಲುಮ್=ಸದ್ದು ಮಾಡುತ್ತಾ, ಇಶೈಪಾಡುಮ್=ಗಾನ ಮಾಡುವ, ತಿರುಕ್ಕಣ್ಣಙ್ಗುಡಿಯುಳ್=ತಿರುಕ್ಕಣ್ಣಂಗುಡಿ ಕ್ಷೇತ್ರದಲ್ಲಿ, ನಿನ್ಱಾನೇ=ನೆಲಸಿರುವವನೇ.



ಒತ್ತಾಗಿ ಬೆಳೆದಿರುವ ಭಾರವನ್ನು ಭೂದೇವಿಗೆ ನೀಗಿಸುವುದಕ್ಕಾಗಿ ಭಾರತದ ಬಲುದೊಡ್ದಯುದ್ಧದಲ್ಲಿ ರಾಜರುಗಳು ಮಡಿಯುವಂತೆ ರತ್ನಖಚಿತವಾದ ದೊಡ್ಡದಾದ ಶಕ್ತಿಪೂರ್ಣವಾದ ರಥವನ್ನು ಮೈದುನನಾದವನಿಗೆ ನಡಸಿದ ಮಹಾ ಆಶ್ಚರ್ಯಕಾರಿಯು, ಒತ್ತಾಗಿ ಬೆಳೆದಿರುವ ಮಾಧವೀಲತೆಯೂ, ಸುರಹೊನ್ನೆಯೂ ಇರುವ ತೋಪುಗಳು ಸುತ್ತುವರಿದು ಅಭಿವೄದ್ಧಿ ಹೊಂದುತ್ತಿರುವ ಸಂಪಗೆಯ ಹೂಗಳಲ್ಲಿ ತೆನ್ ತೆನ್ ಎಂದು ಸದ್ದುಮಾಡುತ್ತಾ ದುಂಬಿಗಳು ಗಾನಮಾಡುವ ತಿರುಕ್ಕಣ್ಣಂಗುಡಿಯಲ್ಲಿ ನೆಲಸಿರುವವನೇ.\(೯\)



ಆೞ್ವರರು ಹೇಳುತ್ತಾರೆ: ತಿರುಕ್ಕಣ್ಣಂಗುಡಿ ಕ್ಷೇತ್ರವು ಸೊಗಸಾಗಿ ಬೆಳೆದುನಿಂತಿರುವ ಸಂಪಗೆ ಮರಗಳೂ, ಸುರಹೊನ್ನೆ ಮರಗಳೂ ಮಾಧವೀಲತೆಗಳೂ ತುಂಬಿರುವ ತೋಪುಗಳಿಂದ ಸುತ್ತುವರಿದಿದೆ. ಅವುಗಳ ತುಂಬ ಅರಳಿ ಪರಿಮಳಿಸುವ ಹೂಗಳಲ್ಲಿ ಮಧುವನ್ನರಸುತ್ತಾ ದುಂಬಿಗಳು ತೆನ್ ತೆನ್ ಎಂದು ಗಾನಮಾಡುತ್ತಿರುತ್ತವೆ. ಮಧುರವಾದ ಆ ಕ್ಷೇತ್ರದಲ್ಲಿ ಭಗವಂತನು ನೆಲಸಿದ್ದಾನೆ. ಆ ಸ್ವಮೈಯೇ ಹಿಂದೆ, ಶ್ರೀಕೃಷ್ಣನಾಗಿ ಅವತರಿಸಿದವನು. ಭೂಭಾರವು ಮಿತಿಮೀರಿ ಹೋದಕಾಲವದು. ಆಗ ಮಹಾಭಾರತ ಯುದ್ಧವು ಕೌರವ ಪಾಂಡವರ ನಡುವೆ ಸಂಭವಿಸಿತು. ಅವರ ಬೆಂಬಲಿಗರಾದ ಅನೇಕ ರಾಜರೂ, ಅವರ ಅಪಾರವಾದ ಚತುರಂಗಬಲವೂ ನಾಶವಾಯಿತು. ಭಗವಂತನು ಪಾಂಡವರಲ್ಲಿ ನಡುವಣವನೂ ತನ್ನ ಮೈದುನನೂ ಆದ ಅರ್ಜುನನಿಗೆ ಸಾರಥಿಯಾಗಿ, ದಿವ್ಯವಾದ ಅವನ ರಥವನ್ನು ನಡಸಿ, ಅರ್ಜುನನಿಗೂ ಪಾಂಡವರಿಗೂ ಜಯವನ್ನು ಗಳಿಸಿಕೊಟ್ಟನು. ಅಲ್ಲದೆ, ಭೂಮಿಯಲ್ಲಿ ಅಪರಿಮಿತವಾಗಿ ಹೆಚ್ಚಿಕೊಂಡಿದ್ದ ಭಾರವನ್ನು ಇಳಿಸಿದನು. ಭಗವಂತನು ಅತ್ಯಾಶ್ಚರ್ಯಕಾರಿ\! ಅವನನ್ನು ಆಶ್ರಯಿಸಿ, ನಾವು ಉದ್ಧಾರಗೊಳ್ಳೋಣ.



೧೭

೧೦.ಕಲೈಯುಲಾವಲ್ ಹುಲ್ ಕಾರಿಹೈ ತಿಱತ್ತು

ಕ್ಕಡಱ್ ಪೆರುಮ್ ಪಡೈಯೊಡುಂಜೆನ್ಱು

ಶಿಲೈಯಿನಾಲಿಲಙ್ಗೈ ತೀಯೆೞಚ್ಚೆಟ್ರ

ತಿರುಕ್ಕಣ್ಣಙ್ಗುಡಿಯುಳ್ ನಿನ್ಱಾನೈ

ಮಲೈಕುಲಾಮಾಡಮಙ್ಗೈಯರ್ ತಲೈವನ್

ಮಾನವೇಲ್ ಕಲಿಯನ್ ವಾಯೊಲಿಹಳ್

ಉಲವು ಶೊಲ್ ಮಾಲೈಯೊನ್ಬದೋಡೊನ್ಱುಮ್

ವಲ್ಲಾರ್ ಕ್ಕಿಲ್ಲೈನಲ್ ಕುರವೇ



ಕಲೈ=ಶೃಂಗಾರವಾಗಿ, ಉಲಾ=ಅಲುಗುವ, ಅಲ್ ಹುಲ್=ನಡುವನ್ನುಳ್ಳ, ಕಾರಿಕೈ=ಸುಂದರಿಯ, ತಿಱತ್ತು=ಕಾರಣವಾಗಿ, ಕಡಲ್=ಸಮುದ್ರದಂತೆ, ಪೆರು=ದೊಡ್ಡದಾದ, ಪಡೈಯೊಡು=ಸೇನೆಯೊಡನೆ, ಶೆನ್ಱು=ಹೋಗಿ, ಶಿಲೈಯಿನಾಲ್=ಬಿಲ್ಲಿನಿಂದ, ಇಲಙ್ಗೈ-ಲಂಕೆಯು, ತೀ ಎೞ=ಬೆಂಇಬಿದ್ದು ಉರಿಯುವಂತೆ, ಶೆಟ್ರ=ನಾಶಪಡಿಸಿದವನೂ\(ಕೊಂದು ಸಾಯಿಸಿದವನೂ\) ತಿರುಕ್ಕಣ್ಣಙ್ಗುಡಿಯುಳ್=ತಿರುಕ್ಕಣ್ಣಂಗುಡಿಯಲ್ಲಿ, ನಿನ್ಱಾನೈ=ನೆಲಸಿರುವವನೂ ಆದವನನ್ನು\(ಭಗವಂತನನ್ನು\) ಕುರಿತು, ಮಲೈ=ಬೆಟ್ಟದಂಥ, ಕುಲಾಮಾಡಮ್=ಉನ್ನತವಾದ ಉಪ್ಪರಿಗೆ ಮನೆಗಳುಳ್ಳ, ಮಙ್ಗೈಯರ್=ತಿರುಮಂಗೈಜನರ, ತಲೈವನ್=ಒಡೆಯನಾದ, ಮಾನಮ್ ವೇಲ್=ಹೋಲಿಕೆಗೆ ಯೋಗ್ಯವಾದಂಥ, ವೇಲಾಯುಧವನ್ನುಳ್ಳ, ಕಲಿಯನ್=ಕಲಿಯನ, ವಾಯ್ ಒಲಿಹಳ್=ಬಾಯಿಮಾತುಗಳು, ಉಲವು=ಹರಡುತ್ತಾ, ಶೊಲ್=ಹೇಳುವಂಥ, ಮಾಲೈ ಒನ್ಬದೋಡೊನ್ಱುಮ್=ಪಾಶುರಮಾಲೆಯಾದ ಹತ್ತನ್ನೂ, ವಲ್ಲಾರ್ ಕ್ಕೂ=ಬಲ್ಲವರಿಗೆ, ಇಲ್ಲೈನಲ್ ಕುರವೇ=ಒಳ್ಳೆಯ ಕೊರತೆಗಳೇ ಇಲ್ಲ.



ಶೃಂಗಾರವಾಗಿ ಅಲುಗುವ ನಡುವನ್ನುಳ್ಳ ಸುಂದರಿಯ ಕಾರಣವಾಗಿ



೧೮

ಸಮುದ್ರದಂತೆ ದೊಡ್ಡ ಸೇನೆಯೊಡನೆ ಹೋಗಿ, ಬಿಲ್ಲಿನಿಂದ ಲಂಕೆಯು ಬೆಂಕಿ ತಗುಲಿ ಉರಿಯುವಂತೆ ಹಾಳು ಮಾಡಿದವನೂ, ತಿರುಕ್ಕಣ್ಣಂಗುಡಿಯಲ್ಲಿ ನೆಲಸಿರುವವನೂ ಆದವನನ್ನು\(ಭಗವಂತನನ್ನು\)ಕುರಿತು ಬೆಟ್ಟದಂಥ ಉನತವಾದ ಉಪ್ಪರಿಗೆ ಮನೆಗಳುಳ್ಳ ತಿರುಮಂಗೈಜನರ ಒಡೆಯನಾದ, ಹೋಲಿಸತಕ್ಕ ವೇಲಾಯುಧವನ್ನು ಧರಿಸಿದ ಕಲಿಯನ\(ತಿರುಮಂಗೈ ಆೞ್ವಾರರ\) ಬಾಯಿಯಿಂದ ಹೊರಬಿದ್ದ, ಎಲ್ಲೆಲ್ಲಿಯೂ ಹರಡುವಂಥ ಮಾತುಗಳಾದ ಹತ್ತು ಪಾಶುರಗಳ ಮಾಲೆಯನ್ನು ಬಲ್ಲವರಿಗೆ ಯಾವ ಒಳ್ಳೆಯ ಕೊರತೆಗಳೂ ಇಲ್ಲ.\(೧೦\)



ಇದು ಈ ತಿರುಮೊೞಿಯ ಕಡೆಯ ಪಾಶುರ. ಭಗವಂತನು ಶ್ರೀರಾಮನಾಗಿ ಅವತರಿಸಿ, ತನ್ನ ಧರ್ಮಪತ್ನಿಯೂ ಪರಮಸುಂದರಿಯೂ ಆದ ಸೀತಾದೇವಿಯ ನಿಮಿತ್ತವಾಗಿ, ಸಮುದ್ರದಂತೆ ಬಲುದೊಡ್ಡ ಸೈನ್ಯದೊಡನೆ ಲಂಕೆಗೆ ಧಾಳಿಯಿಟ್ಟು, ತನ್ನ ಕೋದಂಡದಿಂದಲೇ ಲಂಕೆಯನ್ನು ನಿರ್ನಾಮಗೊಳಿಸಿದನು. ಆ ಸ್ವಾಮಿಯೇ ಈಗ ತಿರುಕ್ಕಣ್ಣಂಗುಡಿಯಲ್ಲಿ ನೆಲಸಿದ್ದಾನೆ. ಆ ಸ್ವಾಮಿಯನ್ನು ಕುರಿತು ಈ ಹತ್ತುಪಾಶುರಗಳನ್ನು ಮಂಗೈನಾಡಿನ ಜನರ ಒಡೆಯನೂ, ಅದ್ವಿತೀಯವಾದ ಗುರಿಯಿಂದ ವೇಲಾಯುಧವನ್ನು ಪ್ರಯೋಗಿಸಬಲ್ಲವನೂ ಆದ ಕಲಿಯನು ರಚಿಸಿಹಾಡಿದ್ದಾನೆ. ಈ ಹತ್ತನ್ನೂ ಚೆನ್ನಾಗಿ ಬಲ್ಲವರಿಗೆ ಯಾವ ಬಗೆಯ ಕೊರತೆಯೂ ಇಲ್ಲದ ಸುಖಸಂತೋಷಗಳಿಂದ ತುಂಬಿದ ಇಹಜೀವನ ನಡೆಯುತ್ತದೆ. ಇದೇ ಈ ತಿರುಮೊೞಿಯ ಫಲಶ್ರುತಿ.

ಅಡಿಯ ನಡೆ: ವಙ್ಗ, ಕವಳಮ್, ವಾದೈ, ಮನ್ನವರ್, ಮೞು, ವಾನುಳಾರ್, ಅರವು, ಪನ್ನಿಯ, ಕಲೈ\(ಪೊನ್\)



೧೯

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಒಂಬತ್ತನೆಯ ದಶಕ ಎರಡನೆಯ ತಿರುಮೊೞಿ

೨.ಪೊನ್ನಿವರ್ ಮೇನಿ



೧.ಪೊನ್ನಿವರ್ ಮೇನಿ ಮರತಹತ್ತಿನ್

ಪೊಙ್ಗಿಳಂಜೋದಿಯಹಲತ್ತಾರಮ್

ಮಿನ್, ಇವರ್ ವಾಯಿಲ್ ನಲ್ ವೇದಮೋದುಮ್

ವೇದಿಯರ್ ವಾನವರಾವರ್ ತೋೞಿ

ಎನ್ನೈಯುಮ್ ನೋಕ್ಕಿಯೆನ್ನಲ್ ಹುಲುಮ್ ನೋಕ್ಕಿ

ಯೇನ್ದಿಳಙ್ಕೊಙ್ಗೈಯುಮ್ ನೋಕ್ಕುಹಿನ್ಱಾರ್

ಅನ್ನೈಯೆನ್ ನೋಕ್ಕೂಮೆನ್ಱಂಜುಹಿನ್ಱೇನ್

ಅಚ್ಚೋವೊರುವರೞಹಿಯವಾ



ಪೊನ್=ಚಿನ್ನ, ಇವರ್=ಇವರ, ಮೇನಿ=ದೇಹ, ಮರತಹತ್ತಿನ್=ಮರಕತ ರತ್ನದಿಂದ, ಪೊಙ್ಗು=ಉಕ್ಕಿಬರುವ, ಇಳ=ಹೊಸದಾದ \(ಕೋಮಲ\), ಶೋದಿ=ತೇಜಸ್ಸು, ಅಹಲತ್ತು=ಎದೆಯ, ಆರಮ್=ಹಾರವು, ಮಿನ್=ಮಿಂಚಿನ ಹೊಳಪು, ಇವರ್=ಇವರ, ವಾಯಿಲ್=ಬಾಯಿಯಿಂದ ಬಂದ, ನಲ್=ಶ್ರೇಷ್ಠವಾದ, ವೇದಮ್=ವೇದವನ್ನು, ಓದುಮ್=ಪಠಿಸುವ, ವೇದಿಯರ್=ವೈದಿಕರು, ವಾನವರ್ ಆವಾರ್=ದೇವತೆಗಳು ಆಗುತ್ತಾರೆ, ತೋೞಿ=ಗೆಳತೀ, ಎನ್ನೈಯುಮ್=ನನ್ನನ್ನೂ,ನೋಕ್ಕಿ=ನೋಡಿ, ಎನ್=ನನ್ನ, ಅಲ್ ಹುಲುಮ್=ನಿತಂಬಗಳನ್ನೂ \(ಪಿರ್ರೆಗಳನ್ನೂ\)ನೋಕ್ಕಿ=ನೋಡಿ, ಏನ್ದು=ಉಬ್ಬಿರುವ, ಇಳ=ಸೊಗಸಾದ, ಕೊಙ್ಗೈಯುಮ್=ಸ್ತನಗಳನ್ನೂ, ನೋಕ್ಕೂಹಿನ್ಱಾರ್=ನೋಡುತ್ತಿದ್ದಾರೆ, ಅನ್ನೈ=ನನ್ನ ತಾಯಿ, ಎನ್=ನನ್ನನ್ನು, ನೋಕ್ಕೂಮ್=ನೋಡುವಳು, ಎನ್ಱು=ಎಂದು, ಅಂಜುಹಿನ್ಱೇನ್=ಹೆದರುತ್ತಿದ್ದೇನೆ, ಅಚ್ಚೋ=ಅಯ್ಯೋ\!\(ಏನಾಶ್ಚರ್ಯ\!\) ಒರುವರ್=\(ಸಾಟಿಯಿಲ್ಲದವರ\) ಒಬ್ಬರ, ಅೞಹಿಯ ಆ=ಸೌಂದರ್ಯದ ಪರಿಯನ್ನು\!



೨೦

ಆಪ್ತಸಖೀ, ಇವರ ದೇಹ ಚಿನ್ನವೇ. ಮರಕತರತ್ನದಿಂದ ಉಕ್ಕಿಬರುವ ಕೋಮಲವಾದ ತೇಜಸ್ಸು. ಎದೆಯ ಹಾರ ಮಿಂಚಿನ ಹೊಳಪು. ಇವರ ಬಾಯಿಯಿಂದ ಬಂದ ಶ್ರೇಷ್ಠವಾದ ವೇದವನ್ನು ಪಠಿಸುವ ವೈದಿಕರು ದೇವತೆಗಳಾಗುತ್ತಾರೆ. ಇವರು ನನ್ನನ್ನೂ, ನನ್ನ ನಿತಂಬ\(ಪಿರ್ರೆ\)ಗಳನ್ನೂ ನೋಡಿ, ಉಬ್ಬಿರುವ ಸೊಗಸಾದ ಸ್ತನಗಳನ್ನು ನೋಡುತ್ತಿದ್ದಾರೆ. ನನ್ನ ತಾಯಿ ನನ್ನನ್ನೆಲ್ಲಿ ನೋಡುವಳೋ ಎಂದು ಅಂಜುತ್ತಿದ್ದೇನೆ. ಅಯ್ಯೋಆ \(ಸಾಟಿಯಿಲ್ಲದ\) ಒಬ್ಬರ ಸೌಂದರ್ಯದ ಪರಿಯೋ\! \(೧\)



ಇಲ್ಲಿ ಆೞ್ವಾರರು ನಾಯಕ-ನಾಯಕೀ ಭಾವವನ್ನು ಹೇಳಲು ಎತ್ತಿಕೊಂಡಿದ್ದಾರೆ. ಮುಗ್ಧಳಾದ ನಾಯಕಿಯು, ಶುದ್ಧಮನದಲ್ಲಿ ಭಗವಂತನತ್ತ\(ಭಕ್ತಿಯ\)ಪ್ರೇಮದ ಅಂಕುರವಾಗಿದೆ. ನಾಯಕಿಯಾದವಳೇ ತನ್ನ ಮನಸ್ಸಿನಲ್ಲಿರುವ ಆಶೆಯನ್ನು ತನ್ನ ಸಖಿಯಲ್ಲಿ ಹೇಳಿಕೊಳ್ಳುತ್ತಿದ್ದಾಳೆ. ಆೞ್ವಾರರೇ ಆ ನಾಯಕಿ.



ಅವಳು ಉತ್ತಮ ಮನೆತನಕ್ಕೆ ಸೇರಿದವಳು. ಯೌವನ ತುಂಬಿದ ಮಾಟವಾದ ದೇಹಸೌಂದರ್ಯವುಳ್ಳವಳು. ಚೊಕ್ಕವಾದ ನಡೆನುಡಿಯುಳ್ಳವಳು. ಅವಳಿಗೆ ಒಬ್ಬ ತಾಯಿ. ತಾಯಿಗೆ ಒಳ್ಳೆಯ ಮಗಳಾಗಿ, ತಾನು ಸ್ತ್ರೀಮಾರ್ಯಾದೆ ಯಾವುದನ್ನೂ ಬದಿಗೊತ್ತದಂತೆ, ಹೇಗೆ ನಡೆದುಕೊಳ್ಳಬೇಕೆಂಬುದು ಅವಳಿಗೆ ಗೊತ್ತು. ತನ್ನ ಪತಿಯಲ್ಲದಿದ್ದರೆ, ಸುಂದರನಾದ ಪುರುಷನು ಯಾರೇ ಆದರೂ, ಅವನು ತನಗೆ ಪರ-ಪುರುಷನೇ. ಅವನ್ ನೋಟದಿಂದ ತಾನು ಆಕರ್ಷಿತವಾದಾಗಲೂ ಸಹ, ಸಾಧ್ವಿಯಾಗಿರುವ ತಾನು ಅವನನ್ನು ನೋಡಬಹುದೇ? ಅವನ ನೋಟದಿಂದ ಅವನ ಮನದ ಇಂಗಿತವನ್ನು ಅರಿತುಕೊಳ್ಳಲು ಯತ್ನಿಸಬಹುದೇ? ಅವನ ಸೌಂದರ್ಯಕ್ಕೆ ಮರುಳಾಗಿ ತಾನು ಅವನನ್ನು ನೋಡದೇ ಇರುವುದಾದರೂ ಹೇಗೆ? ಒಂದು ವೇಳೆ, ಒಂದೆರಡು ಕ್ಷಣಕಾಲ ಅವನನ್ನು ತಾನು ನೋಡಲೆತ್ನಿಸಿದರೋ? ತನ್ನ ತಾಯಿ ಆ ಕ್ಷಣದಲ್ಲೇ ತನ್ನನ್ನು ನೋಡಿದರೆ? ಅವಳ ಕಟುವಾದ ಶಿಕ್ಷೆಯ ಮಾತುಗಳಿಗೆ ಒಳಗಾಗಿಬಿಡಬೇಕಾಗುವುದಲ್ಲ\! ಆದರೆ, ಅವನ ಅದ್ವಿತೀಯವಾದ ಸೌಂದರ್ಯದ ಪರಿಯೋ? ಅದನ್ನೇನೆನ್ನುವುದು? ಒಂದು ಸಲ, ಸ್ವಲ್ಪ, ನೋಡಿದರೂ ಸಾಕು. ಅದನ್ನು ಮತ್ತೆ ಮರೆಯುವುದಕ್ಕಾದೀತೇ? ಹೀಗೆಲ್ಲ ಇದೆ ಅವಳ ಮನಸ್ಸಿನಲ್ಲಿ ಯೋಚನೆಗಳ ಪರಂಪರೆ. ಹೊಯ್ದಾಟ-ನೋಡಿದರೆ ಹೇಗೋ, ನೋಡದಿರಲು ಸಾಧ್ಯವಿಲ್ಲವಲ್ಲ- ಎಂಬ ಹೊಯ್ದಾಟ.



ಅವಳಿಗೆ ಒಬ್ಬ ಗೆಳತಿ- ಅವಳ ಆಪ್ತಸಖಿ. ಅವಳಲ್ಲಿ ಮಾತ್ರ ಯಾವ ಆತ್ಂಕವೂ ಇಲ್ಲದೆ, ಯಾವ ಮುಚ್ಚುಮರೆಯೂ ಇಲ್ಲದೆ ಮನಬಿಚ್ಚಿ ಮಾತನಾಡಬಲ್ಲಳು. ಆ ಆಪ್ತಸಖಿಗೆ ಅವಳು ಹೇಳುತ್ತಾಳೆ:



ಪ್ರಿಯಸಖಿ, ನಾನೊಬ್ಬ ಅಪೂರ್ವ ಸುಂದರನನ್ನು ಕಂಡೆ\! ಅವನ ಎಣೆಯಿಲ್ಲದ ಸೌಂದರ್ಯವನ್ನೇನೆಂದ ವರ್ಣಿಸಲಿ? ಅವನ ದೇಹವೋ ಚಿನ್ನವೇ\! ಮರಕತರತ್ನವು ಹೊಮ್ಮುವ ಕೋಮಲಾಕರ್ಷಕವಾದ ದೇಹದ ತೇಜಸ್ಸು. ಅವನ ಎದೆಯ ಮೇಲೆ ಹಾರವಿದೆ. ಅದು ಮಿಂಚಿನ ಹೊಳಪುಳ್ಳದ್ದು, ಅವನ



೨೧

ಬಾಯಿಂದ ಹೊರಬರುವ ಮಾತುಗಳನ್ನು ಉಚ್ಚರಿಸಿದ ಮಾತ್ರಕ್ಕೇ ದೇವತೆಗಳನ್ನಾಗಿಸುವಂಥಾದ್ದು. ಅವನನ್ನು ದಿಟ್ಟಿಸಿ, ಕಣ್ತುಂಬ ನೋಡಲು ನನಗೆ ಆಗಲಿಲ್ಲ. ಹಾಗೆ ನೋಡುತ್ತಿರುವ ನನ್ನನ್ನು ನನ್ನ ತಾಯಿ ಎಲ್ಲಿ ನೋಡಿಬಿಡುತ್ತಾಳೋ ಎಂಬ ಅಂಜಿಕೆ ನನಗೆ. ನೋಡಬೇಕೆಂಬ ಆಶೆ ನನಗೆ ತುಂಬ. ಆ ದಿವ್ಯಸುಂದರನಾದರೋ ನನ್ನನ್ನು ಚೆನ್ನಾಗಿ ನೋಡಿದನು. ನನ್ನ ಅವಯವಗಳನ್ನು ನೋಡಿದನು. ನನ್ನ ನಿತಂಬ ಭಾಗವನ್ನು ನೋಡಿದನು. ಉಬ್ಬಿದ ಸೊಗಸಾದ ಮೊಲೆಗಳನ್ನು ಚೆನ್ನಾಗಿ ನೋಡುತ್ತಲೇ ಇದ್ದನು. ಅವನ ಸೌಂದರ್ಯವನ್ನು ಕುರಿತು ಎಷ್ಟು ಹೇಳಿದರೂ, ಎಷ್ಟು ಹೊಗಳಿದರೂ ತೀರದೆ ಇದೆಯಲ್ಲ\!



ಅನುಪಮ ಸುಂದರನಾದ ಭಗವಂತನ ದಿವ್ಯಕಟಾಕ್ಷಭಕ್ತನ ಮೇಲೆ ಸಕೃತ್ತಾಗಿ ಬಿದ್ದರೂ ಸಾಕು. ಅವನು ಉದ್ಧಾರವಾದಂತೆಯೇ\!



೨.ತೋಡವಿೞ್ ನೀಲಮಣಙ್ಗೊಡುಕ್ಕೂಮ್

ಶೂೞ್ ಪುನಲ್ ಶೂೞ್ ಕುಡನ್ದೆಕ್ಕಿಡನ್ದ

ಶೇಡರ್ ಕೊಲೆನ್ಱು ತೆರಿಕ್ಕಮಾಟ್ಟೇನ್

ಶೆಂಜುಡರಾೞಿಯುಂಜಙ್ಗುಮೇನ್ದಿ

ಪಾಡಹಮೆಲ್ಲಡಿಯಾರ್ ವಣಙ್ಗ

ಪ್ಪನ್ ಮಣಿ ಮುತ್ತೊಡಿಲಙ್ಗು ಶೋದಿ

ಆಡಹಮ್ ಪೂಣ್ಡೊರುನಾನ್ಗು ತೊಳುಮ್

ಅಚ್ಚೋ ವೊರುವರೞಹಿಯವಾ



ತೋಡು=ದಳಗಳು, ಅವಿೞ್=ಬಿರಿದಿರುವ, ನೀಲಮ್=ನೀಲೋತ್ಪಲವು,ಮಣಮ್= ಪರಿಮಳವನ್ನು, ಕೊಡುಕ್ಕೂಮ್=ಹೊರಡಿಸುವ\(ಹರಡುವ\), ಶೂೞ್-ಸುತ್ತಲೂ ಹರಡಿರುವ, ಪುನಲ್=ಪ್ರವಾಹಗಳಿಂದ, ಶೂೞ್-ಸುತ್ತುವರಿದಿರುವ, ಕುಡನ್ದೈ= ಕುಂಭಕೋಣ ಕ್ಷೇತ್ರದಲ್ಲಿ, ಕಿಡನ್ದ=ನೆಲಸಿರುವ, ಶೇಡರ್ ಕೊಲ್=ಯೌವನ ಪುರುಷರೀ ಇವರು, ಎನ್ಱು=ಎಂದು, ತೆರಿಕ್ಕಮಾಟ್ಟೇನ್=ತಿಳಿದುಕೊಳ್ಳಲಾರೆ, ಶೆಮ್ =ಕೆಂಪನೆಯ, ಶುಡರ್=ಬೆಂಕಿಯಂಥ\(ಪ್ರಜ್ವಲಿಸುವ\)



೨೨

ಆೞಿಯುಮ್=ಚಕ್ರಾಯುಧವನ್ನೂ, ಶಙ್ಗುಮ್=ಶಂಖವನ್ನೂ ಏನ್ದಿ=ಧರಿಸಿ, ಪಾಡಹಮ್=ಕಾಲ್ಗಡಗಗಳುಳ್ಳ, ಮೆಲ್=ಕೋಮಲವಾಗಿರುವ, ಮೃದುವಾಗಿರುವ, ಅಡಿಯಾರ್=ಪಾದಗಳುಳ್ಳವರು\(ಹೆಂಗಸರು\), ವಣಙ್ಗ-ಎರಗುವಂಥ, ಪಲ್ ಮಣಿ ಮುತ್ತೊಡು=ಹಲವಾರು ರತ್ನ, ಮುತ್ತುಗಳಿಂದ, ಇಲಙ್ಗು=ಬೆಳಗುವ, ಶೋದಿ=ತೇಜಸ್ಸಿನಿಂದ ಕೂಡಿದ, ಆಡಹಮ್-ಆಭರಣಗಳನ್ನು, ಪೂಣ್ಡ=ಧರಿಸಿರುವ, ಒರು=ಎಣೆಯಿಲ್ಲದ, ನಾನ್ಗುತೋಳುಮ್=ನಾಲ್ಕು ಬಾಹುಗಳುಳ್ಳವನಾಗಿ, ಅಚ್ಚೋ=ಅಯ್ಯೋ\!\(ಏನಾಶ್ಚರ್ಯ\!\) ಒರುವರ್=ಸಾಟಿಯಿಲಲದವರಾದ, ಅೞಹಿಯ ಆ=ಸೌಂದರ್ಯದ ರೀತಿಯೋ\!



ದಳಗಳು ಬಿರಿದು, ನೀಲೋತ್ಪಲಗಳು ಪರಿಮಳವನ್ನು ಹೊರಡಿಸುತ್ತಾ, ಇರುವ ಸುತ್ತಲೂ ಹರಡಿರುವ ಪ್ರವಾಹಗಳಿಂದ ಸುತ್ತುವರಿದಿರುವ ಕುಂಭಕೋಣ ಕ್ಷೇತ್ರದಲ್ಲಿ ನೆಲಸಿರುವ ನಿತ್ಯಯೌವನನೋ ಇವರು ಎಂದು ತಿಳಿದುಕೊಳ್ಳಲಾರೆ. ಕೆಂಪಗೆ ಬೆಂಕಿಯಂತೆ ಪ್ರಜ್ವಲಿಸುವ ಚಕ್ರಾಯುಧವನ್ನೂ ಶಂಖವನ್ನೂ ಧರಿಸಿರುವವರೂ, ಕಾಲ್ಗಡಗಗಳನ್ನುಧರಿಸಿರುವ ಮೃದುವಾದ ಪಾದಗಳುಳ್ಳವರು \(ಸ್ತ್ರೀಯರು\)ಎರಗುವಂಥವನೂ, ಹಲವಾರು ರತ್ನಗಳೂ ಮುತ್ತುಗಳೂ ಕೂಡಿ ಬೆಳಗುವ ತೇಜಸ್ಸಿನಿಂದ ತುಂಬಿದ ಆಭರಣಗಳನ್ನು ಧರಿಸಿರುವ ನಾಲ್ಕು ಬಾಹುಗಳುಳ್ಳವರೂ ಆದ, ಸಾಟಿಯಿಲ್ಲದ ಇವರ ಸೌಂದರ್ಯದ ರೀತಿಯೋ\! ಏನಾಶ್ಚರ್ಯ\!\(೨\)



ಯುವತಿಯು \(ಆೞ್ವಾರರು\) ಹೇಳುತ್ತಾಳೆ: ಪ್ರಿಯಸಖಿ, ಏನಾಶ್ಚರ್ಯ\! ಇವರ ವಿಲಕ್ಷಣ ಸೌಂದರ್ಯವನ್ನು ಏನೆಂದು ವರ್ಣಿಸಲಿ\!ತಾವರೆಗಳ ಪರಿಮಳದಿಂದಲೂ, ಪ್ರವಾಹಗಳಿಂದಲೂ ಸುತ್ತುವರಿದಿರುವ ಕುಂಭಕೋಣಕ್ಷೇತ್ರದಲ್ಲಿ ನೆಲೆಸಿರುವ ಭಗವಂತನ ಹಾಗೆಯೇ ಇವರು ಇದ್ದಾರೆಂದು ತೋರುತ್ತದೆ. ಅವರೇ ಒವರು ಎಂದು ನಿಖರವಾಗಿ ನಾನು ತಿಳಿದುಕೊಳ್ಳಲಾರೆನಲ್ಲ\! ನಿತ್ಯಯೌವನಸುಂದರರಾದ ಇವರಿಗೆ ನಾಲ್ಕುಬಾಹುಗಳಿವೆ. ಅಪರೂಪವಾದ ರತ್ನಗಳಿಂದಲೂ ಮುತ್ತುಗಳಿಂದಲೂ ಕೂಡಿ ಹೊಳೆಯುವ ದಿವ್ಯಾಭರಣಗಳನ್ನು ಒವರು ಧರಿಸಿದ್ದಾರೆ. ಒಂದು ಕೈಯಲ್ಲಿ ಜ್ವಲಿಸುವ ಅಗ್ನಿಯಂತೆ ಹೊಳೆಯುವ ಚಕ್ರಾಯುಧವನ್ನೂ ಮತ್ತೊಂದರಲ್ಲಿ ಅಪೂರ್ವವಾದ ಶಂಖವನ್ನೂ ಹಿಡಿದಿದ್ದಾರೆ. ಉತ್ತಮವರ್ಗದವರಾಗಿ, ಸುಂದರಿಯರಾಗಿ, ಕಾಲ್ಗಡಗಗಳನ್ನು ಧರಿಸಿದವರಾಗಿ, ಮೃದುವಾದ ನಡಗೆಯುಳ್ಳವರಾಗಿ ಇರುವ ಸ್ತ್ರೀಯರು ಇವರ ತಿರುವಡಿಗಳನ್ನು ಆಶ್ರಯಿಸಿ, ಎರಗುತ್ತಾರಲ್ಲ\! ನನಗೂ ಆ ಭಾಗ್ಯ ಲಭಿಸುವುದೇ? ಅದೆಂದಿಗೋ?



೨೩

೩.ವೇಯಿರುಂಜೋಲೈವಿಲಙ್ಗಲ್ ಶೂೞ್ ನ್ದ

ಮೆಯ್ಯಮಣಾಳರ್, ಇವ್ವೈಯಮೆಲ್ಲಾಮ್

ತಾಯಿನನಾಯಹರಾವರ್ ತೋೞೀ\!

ತಾಮರೈಕ್ಕಣ್ ಹಳಿರುನ್ದವಾಱು

ಶೇಯಿರುಙ್ಗುನ್ಱಮ್ ತಿಹೞ್ ನ್ದದೊಪ್ಪ

ಶ್ಶೆವ್ವಿಯವಾಹಿ ಮಲರ್ ನ್ದ ಶೋದಿ

ಆಯಿರನ್ತೋಳೊಡಿಲಙ್ಗು ಪೂಣುಮ್

ಅಚ್ಚೋ ವೊರುವರೞಹಿಯವಾ



ವೇಯ್=ಬಿದಿರು, ಇರು=ತುಂಬಿರುವ, ಶೋಲೈ=ತೋಪುಗಳಿಂದಲೂ, ವಿಲಙ್ಗಲ್=ಬೆಟ್ಟಗಳಿಂದಲೂ, ಶೂೞ್ ನ್ದ=ಸುತ್ತುವರಿದಿರುವ, ಮೆಯ್ಯಮ್=ತಿರುಮೆಯ್ಯ ಎಂಬ ಕ್ಷೇತ್ರದ, ಮಣಾಳರ್=ಸ್ವಾಮಿಯೂ, ಇವೈಯಮ್ ಎಲ್ಲಾಮ್=ಈ ಬ್ರಹ್ಮಾಂಡದ ಭೂಮಿಯನ್ನೆಲ್ಲಾ, ತಾಯಿನ=ಅಳೆದುಕೊಂಡ, ನಾಯಹರ್=ನಾಯಕನನ್ನೇ, ಆವಾರ್=ಹೋಲುತ್ತಾರೆ, ತೋೞೀ=ಸಖೀ, ತಾಮರೈ=ತಾವರೆಯಂತೆ, ಕಣ್ ಹಳ್=ಕಣ್ಣುಗಳು, ಇರುನ್ದ ಆಱು=ಇರುವಂತೆಯೇ ತೋರುತ್ತವೆ, ಶೇಯ್ ಇರು=ಎತ್ತರವಾಗಿರುವ, ಕುನ್ಱಮ್=ಬೆಟ್ಟಗಳು, ತಿಹೞ್ ನ್ದದು=ಹೊಳೆಯುತ್ತಿರುವ, ಒಪ್ಪ=ಹಾಗೆ\(ಸಮನಾಗಿ\), ಶೆವ್ವಿಯವಾಹಿ=ಕೆಂಪಗೆ, ಮಲರ್ ನ್ದ=ಹರಡಿರುವಂಥ, ಹ್ಸೋದಿ=ತೇಜಸ್ಸಿನವನಾಗಿ, ಆಯಿರಮ್=ಸವೈರ, ತೋಳೊಡು=ತೋಳುಗಳೊಡನೆ, ಇಲಙ್ಗು=ಹೊಳೆಯುವ, ಪೂಣುಮ್=ಆಭರಣಗಳೂ ಅಚ್ಚೋ=ಏನಾಶ್ಚರ್ಯ\! ಒರುವರ್=ಸಾಟಿಯಿಲ್ಲದವರ, ಅೞಹಿಯ ಆ=ಸೌಂದರ್ಯದ ಪರಿಯನ್ನು\!



ಬಿದಿರು ಮೆಳೆಗಳಿಂದ ತುಂಭಿರುವ ತೋಪುಗಳಿಂದಲೂ ಬೆಟ್ಟಗಳಿಂದಲೂ ಸುತ್ತುವರಿದಿರುವ ತಿರುಮೆಯ್ಯ ಎಂಬ ಕ್ಷೇತ್ರದ ಸ್ವಾಮಿಯೂ ಈ ಬ್ರಹ್ಮಾಂಡ ಭೂಮಿಯನ್ನೆಲ್ಲಾ ಅಳೆದುಕೊಂಡ ನಾಯಕನನ್ನೇ ಹೋಲುತ್ತಾರೆ, ಸಖೀ. ತಾವರೆಯಂತೆ



೨೪

ಕಣ್ಣುಗಳಿರುವಂತೆ ತೋರುತ್ತದೆ. ಎತ್ತರವಾಗಿರುವ ಬೆಟ್ಟಗಳು ಹೊಳೆಯುವ ಹಾಗೆ ಹರಡಿರುವ ತೇಜಸ್ಸಿನಿಂದ ಕೂಡಿ, ಸಾವಿರ ತೋಳುಗಳಲ್ಲೂ ಹೊಳೆಯುವ ಆಭರಣಗಳೂ, ಏನಾಶ್ಚರ್ಯ ಆ ಸೌಂದರ್ಯದ ರೀತಿ\! \(೩\)



ಯುವತಿಯು ಹೇಳುತ್ತಾಳೆ: ಸಖೀ, ತಿರುಮೆಯ್ಯ ಕ್ಷೇತ್ರವು ಬಿದಿರುಮೆಳೆಗಳಿಂದಲೂ ಬೆಟ್ಟಗಳಿಂದಲೂ ಸುತ್ತುವರಿದಿದೆಯಷ್ಟೆ. ಅದರಲ್ಲಿ ನೆಲಸಿರುವ ಸ್ವಾಮಿಯ ಹಾಗೆಯೇ ಇವರು ಇದ್ದಾರಲ್ಲ\! ಈ ಭೂಮಿಯನ್ನೆಲ್ಲ ಅಳೆದುಕೊಂಡ ಬ್ರಹ್ಮಾಂಡ ನಾಯಕನನ್ನೇ ಇವರು ಹೋಲುತ್ತಿದ್ದಾರಲ್ಲ\! ಇವರ ಕಣ್ಣುಗಳೋ, ತಾವರೆ ದಳದಂತೆ ವಿಶಾಲವೂ ಸುಂದರವೂ ಆಕರ್ಷಕವೂ ಆಗಿದೆ. ಉನ್ನತವಾಗಿ ಬಲದಿಂದಲೂ, ತೇಜಸ್ಸಿನಿಂದಲೂ ಕೂಡಿದ ಸಾವಿರತೋಳುಗಳುಳ್ಳವರಂತೆ ಇವರು ತೋರುತ್ತಿದ್ದಾರಲ್ಲ\! ಆಹಾ, ಏನಾಶ್ಚರ್ಯ\! ಇವರ ಮೈಮೇಲಿರುವ ಅನುಪಮವಾದ ದಿವ್ಯಾಭರಣಗಳ ಹೊಳಪನ್ನೂ ಇವರ ಎಣೆಯಿಲ್ಲದ ಸೌಂದರ್ಯವನ್ನೂ ಏನೆಂದು ವರ್ಣಿಸಲಿ\! ಇವಕ್ಕೆ ನಾನು ಸೋತುಹೋಗಿದ್ದೇನೆ, ಸಖೀ.



೪.ವಮ್ಬವಿೞುಮ್ ತುೞಾಯ್ ಮಾಲೈತೋಳ್ ಮೇಲ್

ಕೈಯನವಾೞಿಯುಂಜಙ್ಗುಮೇನ್ದಿ

ನಮ್ಬರ್ ನಮ್ಮಿಲ್ಲಮ್ ಪುಹುನ್ದು ನಿನ್ಱಾರ್

ನಾಹರಿಕರ್ ಪೆರಿದುಮಿಳೈಯರ್

ಶೆಮ್ಬವಳಮಿವರ್ ವಾಯಿನ್ ವಣ್ಣಮ್

ತೇವರಿವರದುರುವಮ್ ಶೊಲ್ಲಿಲ್

ಅಮ್ಬವಳತ್ತಿರಳೇಯುಮೊಪ್ಪಾ

ಅಚ್ಚೋ ವೊರುವರೞಹಿಯವಾ



ವಮ್ಬು=ಪರಿಮಳವನ್ನು, ಅವಿೞುಮ್=ಹರಡುವ, ತುೞಾಯ್ ಮಾಲೈ=ತುಲಸಿಯ ಹಾರವನ್ನು, ತೋಳ್ ಮೇಲ್=ತೋಳುಗಳ ಮೇಲೆಯೂ, ಕೈಯನ=ಕೈಗಳಲ್ಲಿ, ಆೞಿಯುಂ ಶಙ್ಗುಮ್=ಚಕ್ರಾಯುಧವನ್ನೂ, ಶಂಖವನ್ನೂ ಏನ್ದಿ=ಧರಿಸಿ, ನಮ್ಬರ್=ಸ್ವಾಮಿಯು, ನಮ್=ನಮ್ಮ, ಇಲ್ಲಮ್=ಮನೆಯನ್ನು, ಪುಹುನ್ದು=ಪ್ರವೇಶಿಸಿ, ನಿನ್ಱಾರ್=ನೆಲಸಿದ್ದಾರೆ, ನಾಹರಿಕರ್=ಬಹಳ ಮರ್ಯಾದೆ\(ನಮ್ರತೆ\)ಯನ್ನುಳ್ಳವರು, ಪೆರಿದುಮ್ ಇಳೈಯರ್=ಎಳೆಯ ಯೌವನವುಳ್ಳವರು



೨೫

ಶೆಮ್ ಪವಳಮ್=ಕೆಂಪನೆಯ ಹವಳವೇ, ಇವರ್ ವಾಯಿನ್ ವಣ್ಣಮ್=ಇವರ ಬಾಯಿಯ \(ತುಟೀಗಳ\)ಬಣ್ಣ, ತೇವರ್=ದೇವತೆಯೇ, ಇವರದು=ಇವರ, ಉರುವಮ್=ದೇಹ\(ರೂಪ\)ಸೌಂದರ್ಯ, ಶೊಲ್ಲಿಲ್=ಹೇಳಬಹುದಾದರೆ, ಅಮ್=ಸುಂದರವಾದ, ಪವಳಮ್ ತಿರಳೇಯುಮ್=ಹವಳದ ರಾಶಿಯನ್ನೇ, ಒಪ್ಪಾ=ಹೋಲುತ್ತದೆ, ಅಚ್ಚೋ=ಏನಾಶ್ಚರ್ಯ\! ಒರುವರ್=ಸಾಟಿಯಿಲ್ಲದ ಒಬ್ಬರ, ಅೞಹಿಯ ಆ=ಸೌಂದರ್ಯದ ರೀತಿ.



ತೋಳುಗಳ ಮೇಲೆ ಪರಿಮಳವನ್ನು ಹರಡುವ ತುಲಸಿಯ ಮಾಲೆಯನ್ನೂ ಕೈಗಳಲ್ಲಿ ಚಕ್ರಾಯುಧವನ್ನೂ ಶಂಖವನ್ನೂ ಧರಿಸಿ, ನಮ್ಮ ಸ್ವಾಮಿಯು ನಮ್ಮ ಮನೆಯನ್ನು ಪ್ರವೇಶಿಸಿ ಅಲ್ಲಿನೆಲಸಿದ್ದಾರೆ. ಬಹಳ ನಮ್ರತೆ \(ಮರ್ಯಾದೆ\)ಯನ್ನುಳ್ಳವರು. ಎಳೆಯ ಪ್ರಾಯದವರು. ಇವರ ತುಟಿಗಳ\(ಬಾಯಿಯ\)ಬಣ್ಣ ಕೆಂಪುಹವಳವೇ ಇವರು ದೇವತೆಯೇ. ಇವರ ರೂಪಸೌಂದರ್ಯವನ್ನು ಹೇಳುವುದೆಂದರೆ, ಹವಳದ ರಾಶಿಯನ್ನೇ ಹೋಲುತ್ತದೆ. ಏನಾಶ್ಚರ್ಯ, ಸಾಟಿಯಿಲ್ಲದ ಆ ಒಬ್ಬರ ಸೌಂದರ್ಯದ ರೀತಿ\! \(೪\)



ಯುವತಿಯು ಹೇಳುತ್ತಾಳೆ: ಸಖೀ, ಇವರ ಭುಜಗಳ ಮೇಲೆ ಪರಿಮಳಿಸುವ ತುಲಸಿಯ ಹಾರವಿದೆ. ಕೈಗಳಲ್ಲಿ ಶಂಖಚಕ್ರಗಳಿವೆ. ಇವರ ಬಾಯಿ ಕೆಂಪಗೆ ಹವಳದಂತೆ ಸುಂದರ. ಇವರದು ಎಷ್ಟು ನಮ್ರತೆ. ಎಷ್ಟು ಮರ್ಯಾದೆ\! ರೂಪದಲ್ಲಿ ಇವರು ದೇವತೆಯೇ\! ಹವಳದ ರಾಶಿಯಂತೆ ಕೋಮಲವಾದ ಕೆಂಪುಬಣ್ಣದಿಂದ ಇವರ ದೇಹ ಬೆಳಗುತ್ತಿದೆ. ಇಂಥವರು ನಮ್ಮ ಮನೆಯನ್ನು ಹೊಕ್ಕೂ ಅಲ್ಲಿಯೇ ನೆಲಸಿದ್ದಾರಲ್ಲ\! ಇವರ ಸೌಂದರ್ಯವನ್ನೇನೆಂದು ಹೊಗಳಲಿ\!



೫.ಕೋೞಿಯುಙ್ಗೂಡಲುಙ್ಗೋಯಿಲ್ ಕೊಣ್ಡ

ಕೋವಲರೇಯೊಪ್ಪಾರ್, ಕುನ್ಱಮೆನ್ನ

ಪಾೞಿಯನ್ದೋಳುಮೋರ್ ನಾನ್ಗುಡೈಯರ್

ಪಣ್ಡಿವರ್ ತಮ್ಮೈಯುಮ್ ಕಣ್ಡಱಿಯೋಮ್

ವಾೞಿಯರೋವಿವರ್ ವಣ್ಣಮೆನ್ನಿಲ್

ಮಾಕಡಲ್ ಪೋನ್ಱುಳರ್ ಕೈಯಿಲ್ ವೆಯ್ಯ

ಆೞಿಯೊನ್ಱೇನ್ದಿಯೋರ್ ಶಙ್ಗುಪಟ್ರಿ

ಅಚ್ಚೋ ವೊರುವರೞಹಿಯವಾ



೨೪

ಕೋೞಿಯುಮ್=”ಕೋಳಿ” ಎಂಬ ಕ್ಷೇತ್ರದಲ್ಲಿಯೂ, ಕೂಡಲುಮ್=”ಕೂಡಲು” ಎಂಬ ಕ್ಷೇತ್ರದಲ್ಲಿಯೂ, ಕೋಯಿಲ್ ಕೊಣ್ಡ=ತನಗೆ ಇರಲು ಎಡೆಮಾಡಿಕೊಂಡ\(ನೆಲಸಿರುವ\), ಕೋವಳರೇ-“ಗೋವಳ”ನನ್ನೇ, ಒಪ್ಪಾರ್=ಹೋಲುತ್ತಾರೆ, ಕುನ್ಱಮ್ ಎನ್ನ=ಬೆಟ್ಟದ ಹಾಗೆ, ಪಾೞಿ=ಬಲಿಷ್ಠವಾದ, ಅಮ್=ಸುಂದರವಾದ, ತೋಳುಮ್=ತೋಳುಗಳನ್ನು, ಓರ್=ಎಣೆಯಿಲ್ಲದಂಥ, ನಾನ್ಗು=ನಾಲ್ಕನ್ನು, ಉಡೈಯರ್=ಹೊಂದಿದ್ದಾರೆ, ಪಣ್ಡು=ಹಿಂದೆ, ಇವರ್ ತಮ್ಮೈಯುಮ್=ಇವರನ್ನು, ಕಣ್ಡು=ನೋಡಿ\(ಕಂಡುಕೊಂಡು\), ಅಱಿಯೋಮ್=ನಾವು ಅರಿತವರಲ್ಲ, ವಾೞಿಯವರೋ=ಚಿರಕಾಲ ಬಾಳಲಿ ಎನ್ನಿಸಿಕೊಳ್ಳತಕ್ಕವರು, ಇವರ್ ವಣ್ಣಮ್ ಎನಿಲ್=ಇವರ ಬಣ್ಣ ಎಂದರೆ, ಮಾ ಕಡಲ್=ಮಹಾಕಡಲನ್ನು, ಪೋನ್ಱು=ಹೋಲುವಂತೆ, ಉಳರ್=ಇದ್ದಾರೆ\(ಉಳ್ಳವರಾಗಿದ್ದಾರೆ\), ಕೈಯಿಲ್=ಕೈಯಲ್ಲಿ, ವೆಯ್ಯ=ತೀಕ್ಷ್ಣವಾದ, ಆೞಿ ಒನ್ಱು=ಚಕ್ರವೊಂದನ್ನು, ಏನ್ದಿ=ಧರಿಸಿ, ಓರ್=ಒಂದು, ಶಙ್ಗು=ಶಂಖವನ್ನು, ಪಟ್ರಿ=ಹಿಡಿದು, ಅಚ್ಚೋ=ಏನಾಶ್ಚರ್ಯ\! ಒರುವರ್=ಎಣೆಯಿಲ್ಲದ ಒಬ್ಬರ, ಅೞಹಿಯ ಆ=ಸೌಂದರ್ಯದ ರೀತಿಯೋ\!



“ಕೋಳಿ”ಮತ್ತು “ಕೂಡಲು” ಎಂಬ ಕ್ಷೇತ್ರಗಳಲ್ಲಿ ನೆಲೆಗೊಂಡಿರುವ ಗೋವಳನನ್ನೇ ಹೋಲುತ್ತಾರೆ. ಬೆಟ್ಟದ ಹಾಗೆ ಬಲಿಷ್ಠವಾದ ಮತ್ತು ಎಣೆಯಿಲ್ಲದ ಸುಂದರವಾದ ನಾಲ್ಕು ತೋಳುಗಳನ್ನು ಹೊಂದಿದ್ದಾರೆ. ಹಿಂದೆ, ಇವರನ್ನು ನಾವು ಕಂಡು ಅರಿತವರಲ್ಲ. ಚಿರಕಾಲ ಬಾಳಲಿ ಎನ್ನಿಸಿಕೊಳ್ಳತಕ್ಕವರು. ಇವರ ಬಣ್ಣವೇನೆಂದರೆ ಮಹಾಕಡಲನ್ನು ಹೋಲುವಂತಿದ್ದಾರೆ. ಒಂದು ಕೈಯಲ್ಲಿ ತೀಕ್ಷ್ಣವಾದ ಚಕ್ರಾಯುಧವನ್ನು ಧರಿಸಿ ಒಂದು ಶಂಖವನ್ನು ಹಿಡಿದು, ಅಯ್ಯೋ\(ಏನಾಶ್ಚರ್ಯ\)ಎಣೆಯಿಲ್ಲದ ಒಬ್ಬರ ಸೌಂದರ್ಯದ ರೀತಿಯೋ\!\(೫\)



“ಕೋಳಿ”ಎಂದರೆ, ತಿರುವುರೈಯೂರು ಎಂಬ ದಿವ್ಯಕ್ಷೇತ್ರ. “ಕೂಡಲು”ಎಂದರೆ, ದಕ್ಷಿಣಭಾರತದ ಮಧುರೆ.



“ಮಧುರೆ” ಎಂಬುದು ಉತ್ತರಭಾರತದಲ್ಲೊಂದು, ದಕ್ಷಿಣಭಾರತದಲ್ಲೊಂದು-ಹೀಗೆ, ಎರಡು ಮಧುರೆಗಳು. ಉತ್ತರಭಾರತದ ಮಧುರೆ ಯಮುನಾ ತೀರದಲ್ಲಿದೆ. ಶ್ರೀಕೃಷ್ಣನ ಬಾಲಲೀಲೆಗಳ ಸುಪ್ರಸಿದ್ಧವಾದ ಸ್ಥಳ. ಈಗಲೂ ಹಾಗೆಯೇ ಪ್ರಸಿದ್ಧವಾದದ್ದು. ದಕ್ಷಿಣ ಭಾರತದ ಮಧುರೆ “ಮೀನಾಕ್ಷಿ- ಕಲ್ಯಾಣಸುಂದರಂ” ಅವರ ಸುಪ್ರಸಿದ್ಧವಾದ ದೇವಾಲಯವಿದೆ. ಒಳ್ಳೆಯ ಯಾತ್ರಾಸ್ಥಳ.



೨೫

ಯುವತಿ ಹೇಳುತ್ತಾಳೆ: ಸಖೀ, ತಿರುವುರೈಯೂರಿನಲ್ಲಿಯೂ, ದಕ್ಷಿಣಮಧುರೆಯಲ್ಲಿಯೂ ನೆಲಸಿರುವ ಗೋವಳನ \(ಗೋಪಾಲ ಕೃಷ್ಣಸ್ವಾಮಿಯ\)ಹಾಗೆಯೇ ಇದ್ದಾರೆ ಇವರು. ಇವರಿಗೆ ಸುಂದರವೂ ಬಲಿಷ್ಠವೂ ಆದ ನಾಲ್ಕು ತೋಳುಗಳು. ಒಂದರಲ್ಲಿ ತೀಕ್ಷ್ಣವಾದ ಚಕ್ರಾಯುಧವನ್ನು ಧರಿಸಿದ್ದಾನೆ. ಇನ್ನೊಂದರಲ್ಲಿ ದಿವ್ಯವಾದ ಶಂಖವನ್ನು ಹಿಡಿದಿದ್ದಾರೆ. ಇವರ ಬಣ್ಣವಾದರೀ\(ಬಲುದೊಡ್ಡ ಕಡಲಿನ ಹಾಗೆ ಪ್ರಕಾಶಿಸುತ್ತಿದೆ. ಇವರು ಚಿರಕಾಲ ಬಾಳಲಿ”ಎಂದು ಸದಾ ಕೀರ್ತಿಸಲ್ಪಡುವವರು ಇವರು. ನಾವು ಹಿಂದೆ ಎಂದೂ ಇವರ ಕಲ್ಯಾಣಗುಣಗಳನ್ನೂ ಮಹಿಮೆಯನ್ನೂ ಅರಿತಿರಲಿಲ್ಲ. ಇವರ ಅಪರೂಪವಾದ ಎಣೆಯಿಲ್ಲದ ಸೌಂದರ್ಯವನ್ನು ಕಂಡಿರಲಿಲ್ಲ. ಇವರ ಸೌಂದರ್ಯಕ್ಕೆ ಸೋತಿದ್ದೇನೆ, ಸಖಿ.



೬.ವೆಂಜಿನ ವೇೞಮ್ ಮರುಪ್ಪೊಶಿತ್ತ

ವೇನ್ದರ್ ಕೊಲ್ ಏನ್ದಿೞೈಯಾರ್ ಮನತ್ತೈ

ತಂಜುಡೈಯಳರ್ ಕೊಲ್, ಯಾನಱಿಯೇನ್

ತಾಮರೈಕ್ಕಣ್ ಹಳಿರುನ್ದವಾಱು

ಕಂಜನೈಯಂಜಮುನ್ ಕಾಲ್ ವಿಶೈತ್ತ

ಕಾಳೈಯರಾವರ್ ಕಣ್ಡಾರ್ ವಣಙ್ಗುಮ್

ಅಂಜನಮಾಮಲೈಯೇಯುಮೊಪ್ಪರ್

ಅಚ್ಚೋ ವೊರುವರೞಹಿಯವಾ



ವೆಮ್ ಶಿನಮ್=ಕಡುಕೋಪದ, ವೇೞಮ್=ಆನೆಯ, ಮರುಪ್ಪು=ದಂತವನ್ನು, ಒಶಿತ್ತ=ಮುರಿದ, ವೇನ್ದನ್ ಕೊಲ್=ಪ್ರಭುವೋ, ಏನ್ದು=ಧರಿಸಿ, ಇೞೈಯಾರ್=ಆಭರಣಗಳಿಂದ ಅಲಂಕೃತರಾಗಿರುವವರ, ಮನತ್ತೈ=ಮನಸ್ಸನ್ನು, ತಂಜು ಉಡೈ=ಆಶ್ರಯವನ್ನಿತ್ತು, ಆಳರ್ ಕೊಲ್=ಆಳುವವರೋ, ಯಾನ್=ನಾನು, ಅಱಿಯೇನ್=ಅರಿಯೆನಲ್ಲ, ಕಂಜನೈ=ಕಂಸನನ್ನು, ಅಂಜ=ಅಂಜುವಂತೆ, ಮುನ್=ಹಿಂದೆ, ಕಾಲ್=ಕಾಲನ್ನು, ವಿಶೈತ್ತ=ಬೀಸಿ ಬಿಸುಟ, ಕಾಳೈ ಅವರ್ ಆವಾರ್= ಪರಾಕ್ರಮಿ ಅವರಾಗುತ್ತಾರೆ, ಕಣ್ಡಾರ್=ಕಂಡವರೆಲ್ಲರೂ, ವಣಙ್ಗುಮ್=ನಮಸ್ಕರಿಸುವಂಥ



೨೬

ಅಂಜನಮ್=ಕಾಡಿಗೆಯ, ಮಾಮಲೈಯೇಯುಮ್=ಬಲುದೊಡ್ಡ ಬೆಟ್ಟವನ್ನು, ಒಪ್ಪಾರ್=ಹೋಲುತ್ತಾರೆ, ಅಚ್ಚೋ=ಏನಾಶ್ಚರ್ಯ\! ಒರುವರ್=ಎಣೆಯಿಲ್ಲದ ಒಬ್ಬರ, ಅೞಹಿಯ ಆ=ಸೌಂದರ್ಯದ ರೀತಿ\!



ಹಿಂದೆ, ಕಡುಕೋಪದ ಆನೆಯ ದಂತವನ್ನು ಮುರಿದ ಪ್ರಭುವೋ, ಆಭರಣಗಳನ್ನು ಧರಿಸಿ ಅಲಂಕೃತರಾದವರ ಮನಸ್ಸನ್ನು ಅರಿತು, ಆಶ್ರಯವನ್ನಿತ್ತು ಆಳುವವರೋ, ನಾನು ಅರಿಯೆನಲ್ಲ. ಕಂಸನು ಅಂಜುವಂತೆ, ಅವನ ಕಾಲನ್ನೂ ಬೀಸಿಬಿಸುಟ ಪರಾಕ್ರಮಿಯೇ ಅವರಾಗುತ್ತಾರೆ, ಕಂಡವರೆಲ್ಲರೂ ನಮಸ್ಕರಿಸುವಂಥ ಕಾಡಿಗೆಯ ಬಲುದೊಡ್ಡ ಬೆಟ್ಟವನ್ನು ಇವರು ಹೋಲುತ್ತಾರೆ. ಏನಾಶ್ಚರ್ಯ, ಎಣೆಯಿಲ್ಲದ ಆ ಒಬ್ಬರ ಸೌಂದರ್ಯದ ಪರಿಯೋ\! \(೬\)



ಶ್ರೀಕೃಷ್ಣಾವತಾರದ ಎರಡು ಮುಖ್ಯವಾದ ಸಾಹಸ ಕಾರ್ಯಗಳನ್ನು ಇಲಿ ಹೇಳಲಾಗಿದೆ. ಮೊದಲನೆಯದು ಕುವಲಯಾಪೀಡವೆಂಬ ಕ್ರೂರವಾದ ಮದ್ದಾನೆಯನ್ನು ಸಂಹರಿಸಿದ್ದು. ಮಹ್ದುರೆಯ ಹೆಬ್ಬಾಗಿಲಲ್ಲೇ ಅದು ಕೃಷ್ಣನಿಗಾಗಿ ಕಾದುನಿಂತಿತ್ತು. ಬಾಗಲಿಗೆ ಬಂದ ಕೂಡಲೇ, ಅದು ಅವನ ಮೇಲೆರಗಿತು. ಕೃಷ್ಣನು ಅದನ್ನು ಎದುರಿಸಿ, ಅದರ ದಂತವನ್ನು ಮುರಿದುಕೊಂಡು ಅದರಿಂದಲೇ ಆ ಆನೆಯನ್ನು ಕೊಂದುಹಾಕಿದನು. ಎರಡನೆಯದು ಕಡು ದುಷ್ಟನಾದ ಕೃಷ್ಣನ ಕಡುವೈರಿಯಾದ ಕಂಸನನ್ನು ಕೊಮ್ದದ್ದು. ಅವನು ಒಡ್ಡಿದ್ದ ಶತ್ರುಜಾಲವನ್ನೆಲ್ಲಾ ಭೇದಿಸಿ, ಕಂಸನಿದ್ದ ಸ್ಥಳಕ್ಕೆ ಕೃಷ್ಣನು ಬಂದನು. ತಟಕ್ಕನೆ ಅವನ ಮೇಲೆರಗಿ, ಸಿಂಹಾಸನದಿಂದ ಅವನನ್ನು ಕೆಳಕ್ಕೆಳೆದು, ಕಾಲನ್ನು ಹಿಡಿದೆಳೆದು, ಮೇಲೆ ಕುಳಿತು, ಗುದ್ದಿ, ಅವನನ್ನು ಕೊಂದುಹಾಕಿದನು.



ಇನ್ನೊಂದು ಶ್ರೀಕೃಷ್ಣನ ಆಶ್ರಿತರಕ್ಷಣಗುಣ. ಅವನ ಅಪರೂಪವಾದ ಸೌಂದರ್ಯಕ್ಕೂ, ಅವನ ವೇಣುನಾದಕ್ಕೂ ಮನಸೋತು, ತಮ್ಮ ಮನೆಮಠಗಳನ್ನು ಮರೆತು, ಅವನಿದ್ದಲ್ಲಿಗೆ ಬಂದ ಯುವತಿಯರಿಗೆ ಪೂರ್ಣಾಶ್ರಯವನ್ನಿತ್ತು ಅವರನ್ನು ರಕ್ಷಿಸಿದನು.



ಯುವತಿಯು ಹೇಳುತ್ತಳೆ: ಸಖೀ, ಇವರು ಯರೈರಬಹುದೋ, ನನಗೆ ತಿಳಿಯದಲ್ಲ\! ಕುವಲಯಾಪೀಡದ ದಂತವನ್ನು ಮುರಿದು ಹಾಕಿದ ಪರಾಕ್ರಮಿಯೋ, ಎಲ್ಲವನ್ನೂ ತ್ಯಜಿಸಿ ಬಂದ ಯುವತಿಯರಿಗೆ ಪೂರ್ಣಾಶ್ರಯವನ್ನಿತ್ತು ರಕ್ಷಿಸಿದ ಸ್ವಾಮಿಯೋ, ಕಂಸನಿಗೆ ನಡುಕವನ್ನುಂಟು ಮಾಡಿ, ಅವನನ್ನು ಆಸನದಿಂದ ಕೆಳಕ್ಕೆಳೆದು ಕೊಂದುಹಾಕಿದ ಪರಾಕ್ರಮಿಯೋ ಅರಿಯನಲ್ಲ\! ಯಾರು ಇವರನ್ನು ಕಂಡರೂ, ಅವರಲ್ಲಿ ಇವರನ್ನು ಕುರಿತು ಭಕ್ತಿಗೌರವಗಳು ಉಕ್ಕಿಹರಿಯುವುದರಿಂದ ಅವರು ಇವರ ತಿರುವಡಿಗಳಿಗೆರಗುತ್ತಾರೆ. ಸೌಂದರ್ಯದಲ್ಲಿ ಸಾಟಿಯಿಲ್ಲದವರು ಇವರು. ಕಾಡಿಗೆಯ ಬೆಟ್ಟದಂತೆ ಕಪ್ಪಾದರೂ ಇವರ ಸೌಂದರ್ಯದ ಪರಿಯನ್ನೇನೆನ್ನೋಣ\! ಸಖೀ, ಇವರ ಸೌಂದರ್ಯಕ್ಕೆ ನಾನು ಸೋತಿದ್ದೇನೆ.



೨೭

೭.ಪಿಣಿಯವಿೞ್ ತಾಮರೈ ಮೊಟ್ಟಲರ್ ತ್ತುಮ್

ಪೇರರುಳಾಳರ್ ಕೊಲ್ ಯಾನಱಿಯೇನ್

ಪಣಿಯುಮೆನನೆಂಜಮಿದೆನ್ ಕೊಲ್ ತೋೞೀ

ಪಣ್ಡಿವರ್ ತಮ್ಮೈಯುಮ್ ಕಣ್ಡಱಿಯೇನ್

ಅಣಿಕೆೞು ತಾಮರೈಯನ್ನಕಣ್ಣುಮ್

ಅಙ್ಗೈಯುಮ್ ಪಙ್ಗೈಯಮ್ ಮೇನಿವಾನತ್ತು

ಅಣಿಕೆೞು ಮಾಮುಹಿಲೇಯುಮೊಪ್ಪರ್

ಅಚ್ಚೋ ವೊರುವೞಹಿಯವಾ



ಪಿಣಿ=ಬಂಧನವನ್ನು, ಅವಿೞ್=ಬಿಡಿಸುವ, ತಾಮರೈ=ಕಮಲದ, ಮೊಟ್ಟು=ಮೊಗ್ಗನ್ನು, ಅಲರ್ ತ್ತುಮ್=ಅರಳಿಸುವ, ಪೇರ್ ಅರುಳಾಳರ್ ಕೊಲ್=ಮಹಾಕೃಪಾಳುವೋ? ಯಾನ್=ನಾನು, ಅಱಿಯೇನ್=ಅರಿಯೆನು, ಪಣಿಯುಮ್=ನಮಸ್ಕರಿಸುತ್ತದೆ, ಎನ್ ನೆಂಜಮ್=ನನ್ನ ಮನಸ್ಸು, ಇದು ಎನ್ ಕೊಲ್=ಇದು ಏನು ಕಾರಣವೋ? ತೋೞೀ=ಸಖೀ, ಪಣ್ಡು=ಹಿಂದೆ, ಇವರ್ ತಮ್ಮೈಯುಮ್=ಇವರನ್ನು, ಕಣ್ಡು ಅಱಿಯೇನ್=ಕಂಡು ಅರಿತವನಲ್ಲ, ಅಣಿಕೆೞು=ಬಲುಸುಂದರವಾದ, ತಾಮರೈ ಅನ್ನ=ತಾವರೆಯ ಹಾಗೆ, ಕಣ್ಣುಮ್=ಕಣ್ಣುಗಳನ್ನೂ, ಅಮ್ ಕೈಯುಮ್=ಸೊಬಗಿನ ಕೈಗಳೂ, ಪಙ್ಕಯುಮ್=ಕಮಲದ ಹಾಗೆಯೇ, ಮೇನಿ=ದೇಹವು, ಅಣಿಕೆೞು=ಸುಂದರವಾದ, ಮಾಮುಹಿಲೇಯುಮ್=ಮಹಾಮುಗಿಲನ್ನೇ, ಒಪ್ಪರ್=ಹೋಲುತ್ತಾರೆ, ಅಚ್ಚೋ=ಏನಾಶ್ಚರ್ಯ\! ಒರುವರ್=ಎಣೆಯಿಲ್ಲದ ಒಬ್ಬರ, ಅೞಹಿಯ ಆ=ಸೌಂದರ್ಯದ ರೀತಿ\!

ಬಂಧನವನ್ನು ಬಿಡಿಸುವ ಕಮಲದ ಮೊಗ್ಗನ್ನು ಅರಳಿಸುವ ಪರಮ ಕೃಪಾಳುವೋ, ನಾನರಿಯೆನು. ನನ್ನ ಮನಸ್ಸು ತಾನೇತಾನಾಗಿ ನಮಸ್ಕರಿಸುತ್ತದೆಯಲ್ಲ\! ಇದಕ್ಕೇನು ಕಾರಣವೋ, ಸಖೀ\! ಹಿಂದೆ, ನಾನು ಇವರನ್ನು



೨೮

ಕಂಡು ಅರಿತವನಲ್ಲ. ಬಲುದುಂದರವಾದ ತಾವರೆಯ ಹಾಗೆ ಕಣ್ಣುಗಳೂ, ಕಮಲದ ಹಾಗೆಯೇ ಸೊಬಗಿನ ಕೈಗಳೂ, ದೇಹವು ಸುಂದರವಾದ ಮಹಾಮುಗಿಲನ್ನೇ ಹೋಲುತ್ತದೆಯಲ್ಲ\! ಏನಾಶ್ಚರ್ಯ, ಎಣೆಯಿಲ್ಲದ ಆ ಒಬ್ಬರ ಸೌಂದರ್ಯದ ಪರಿ\! 



“ಬಂಧನವನ್ನು ಬಿಡಿಸುವ... ಕೃಪಾಳುವೋ...” ಇಲ್ಲಿ ಎರಡು ರೂಪಕಗಳು ಕೂಡಿಕೊಂಡಿವೆ. ಹೃದಯಕ್ಕೂ ಕಮಲಕ್ಕೂ ಇರುವ ಒಂದು ರೂಪಕ. ಪರಮಾತ್ಮನಿಗೂ ಸೂರ್ಯನಿಗೂ ಇರುವ ಮತ್ತೊಂದು ರೂಪಕ\(ಹೋಲಿಕೆ\) . ಎರಡನ್ನೂ ಜೋಡಿಸಿ ಸುಂದರವಾದ ರೂಪಕವೊಂದನ್ನು ಮಾಡಲಾಗಿದೆ ಎನ್ನಬಹುದು.



ಕಮಲವು ಮೊಗ್ಗಾಗಿರುವಾಗ ಅದರ ಸೌಂದರ್ಯವು ಅಷ್ಟು ಚೆನ್ನಾಗಿ ತಿಳಿಯುವುದಿಲ್ಲ. ಸೂರ್ಯನ ಕಿರಣಗಳು ಅದರ ಮೇಲೆ ಬಿದ್ದಕೂಡಲೇ, ಅದು ಅರಳುತ್ತದೆ. ಅದರ ದಳಗಳ ಚೆಲುವೂ, ಹೊರಚೆಲ್ಲುವ ಪರಿಮಳದ ಸುವಾಸನೆಯೂ ಕಣ್ಮನಗಳನ್ನು ಆಹ್ಲಾದಿಸುವುದು. ಕಮಲವು ಹಾಗೆ ಅರಳುವುದಕ್ಕೆ ತನ್ನ ಚೆಲುವನ್ನು ತೋರ್ಪಡಿಸುವುದಕ್ಕೆ ಸೂರ್ಯನ ಕಿರಣಗಳೇ ಕಾರಣವಲ್ಲವೇ? ಹಾಗೆಯೇ ಮನುಷ್ಯನ ಹೃದಯವೂ. ಅದು ಮೊಗ್ಗಾಗಿದ್ದು ಅದರ ಬಗೆಬಗೆಯ ಆಶೆಗಳೂ ಭಾವನೆಗಳೂ, ಅಲ್ಲಿಯೇ ಅಡಗಿಕೊಂಡಿದ್ದು, ಸಂಕುಚಿತವಾದ ಪಾಪಭೂಯಿಷ್ಟವಾದ, ಪ್ರಾಪಂಚಿಕ ಭಾವನೆಗಳಿಗೆ ಎಡೆಕೊಡುತ್ತದೆ. ಪರಮ ಕೃಪಾಳುವಾದ ಭಗವಂತನ ಕೃಪಾಕಟಾಕ್ಷ ಮನುಷ್ಯನ ಮೇಲೆಬಿದ್ದ ಕೂಡಲೇ ಅವನ ಹೃದಯವು ಅರಳುತ್ತದೆ. ಪ್ರಾಪಂಚಿಕ ಮಟ್ಟದಿಂದ ಮೇಲಕ್ಕೇರುತ್ತದೆ. ಅಲ್ಲಿಯೇ ಬಿದ್ದು ತೊಳಲುತ್ತಾ ಪುನರ್ಜನ್ಮದ ಸಂಕಟವನ್ನು ಅನುಭವಿಸುವುದರ ಬದಲಾಗಿ, ಭಗವಂತನ ತಿರುವಡಿಗಳಲ್ಲಿ ಮನಸ್ಸು ನೆಲೆಗೊಳ್ಳುವಂತಾಗುತ್ತದೆ. ಹೀಗಾಗಿ, ಮನುಷ್ಯನು ಉದ್ಧಾರಗೊಳ್ಳುತ್ತಾನೆ.



ರೂಪಕವನ್ನು ಬಿಡಿಸಿ ಹೇಲಬಹುದಾದರೆ, ಮೊಗ್ಗಾಗಿರುವ ಕಮಲವನ್ನು ಸೂರ್ಯನು ತನ್ನ ಕಿರಣಗಳ ಪ್ರಭಾವದಿಂದ ಅರಳಿಸಿ, ಅದರ ಚೆಲುವನ್ನೂ ಪರಿಮಳವನ್ನೂ ಹರಡಿ ಆನಂದವನ್ನು ತುಂಬುವ ಹಾಗೆ, ಮನುಷ್ಯನ\(ಚೇತನನ\)ಹೃದಯವನ್ನು ಭಗವಂತನು ತನ್ನ ಕೃಪಾಕಟಾಕ್ಷದ ಪ್ರಭಾವದಿಂದ ಅರಳಿಸಿ, ಸಂಕುಚಿತವಾದ ಪ್ರಾಪಂಚಿಕ ಭಾವನೆಗಳ ನಡುವಿನಿಂದ ಶಾಶ್ವತವಾದ\(ವಿಕಸಿತವಾದ\) ಪರಮಪದದ ನಿತ್ಯಾನಂದದತ್ತ ಒಯ್ಯುತ್ತದೆ.



“ನನ್ನ ಮನಸ್ಸು.............ಕಾರಣವೋ...” ಭಗವತ್ಕೃಪೆಯಿಂದ, ಉಜ್ಜೀವನಗೊಂಡದ್ದು ಚೇತನನ ಮನಸ್ಸು”\(ಹೃದಯ\)- ದೇಹವಲ್ಲ. ಆದ್ದರಿಂದ, ಭಗವಂತನ ತಿರುವಡಿಗಳಿಗೆ ಅದು ಬೇರೆ ಯಾವೊಂದು ಪ್ರಭಾವ ಪ್ರೇರಣೆಗಳಿಗೂ ಒಳಪಡದಂತೆ, ತಾನೇತಾನಾಗಿ ಶರಣಾಗುತ್ತದೆ. ಕೃತಜ್ಞತೆಯ ಪ್ರಣಾಮಗಳನ್ನು ಸಲ್ಲಿಸುತ್ತದೆ.

\(ಆೞ್ವಾರರು \)ಯುವತಿಯು ಹೇಳುತ್ತಾಳೆ: ಸಖೀ, ಇವರ ಸೌಂದರ್ಯವನ್ನು



೨೯

ಹೇಗೆಹೇಗೆ ವರ್ಣಿಸಿದರೂ ಸಾಲದೆನಿಸುತ್ತದೆಯಲ್ಲ\! ಇದುವರೆಗೂ ನಾನು ಇವರನ್ನು ಕಂಡವಳಲ್ಲ. ಆದರೆ, ಇವರಿಗೆ ನನ್ನ ಮನಸ್ಸು ತಾನೇ ತಾನಾಗಿ ಎರಗುತ್ತದೆಯಲ್ಲ. ಅದೇಕೆ ಹೀಗೆ ಎಂಬುದೇ ತಿಳಿಯುವುದಿಲ್ಲವಲ್ಲ\! ಇವರ ಕಣ್ಣುಗಳು ಬಲುಸುಂದರವಾದ ತಾವರೆಯ ದಳದಂತೆಯೇ. ಇವರ ಕೈಗಳೂ ತಾವರೆ ಹೂವಿನಂತೆಯೇ. ಇವರ ದೇಹವಂತು ಆಕರ್ಷಕ ರಮ್ಯವಾದ ಮಹಾಮುಗಿಲಿನಂತೆಯೇ. ಇವರ ಕೃಪೆಯೋ, ನನ್ನ ಸಂಕುಚಿತ ಹೃದಯವನ್ನೇ ಅರಳಿಸಿಬಿಟ್ಟಿತಲ್ಲ. ಸಾಟಿಯೇ ಇಲ್ಲದ ಈ ಸೌಂದರ್ಯನಿಧಿಗೆ ನಾನು ಸೋತುಹೋದೆ, ಸಖೀ.



೮.ಮಂಜುಯಎ ಮಾಮದಿತೀಣ್ದ ತೀಣ್ಡ

ಮಾಲಿರುಂಜೋಲೈಮಣಾಳರ್ ವನ್ದು, ಎನ್

ನೆಂಜುಳ್ಳುಮ್ ಕಣ್ಣುಳ್ಳುಮ್ ನಿನ್ಱು

ನೀಙ್ಗಾರ್ ನೀರ್ ಮಲೈಯಾರ್ ಕೊಲ್? ನಿನೈಕ್ಕಮಾಟ್ಟೇನ್

ಮಂಜುಯರ್ ಪೊನ್ ಮಲೈ ಮೇಲೆೞುನ್ದ

ಮಾಮುಹಿಲ್ ಪೋನ್ಱುಳರ್ ವನ್ದುಕಾಣೀರ್

ಅಂಜಿರೈಪ್ಪುಳ್ಳುಮೊನ್ಱೇಱಿವನ್ದಾರ್

ಅಚ್ಚೋ ವೊರುವೞಹಿಯವಾ



ಮಂಜು=ಮೋಡಗಳು, ಉಯರ್=ಮುಟ್ಟುವಷ್ಟು ಎತ್ತರದ, ಮಾಮದಿ=ಪೂರ್ಣಚಂದ್ರನು, ತೀಣ್ದತೀಣ್ಡ=ಮುಟ್ಟುತ್ತಾ ಮುಟ್ಟುತ್ತಾ ಇರುವ, ಮಲೈರುಂಜೋಲೈ=ತಿರುಮಾಲಿರುಂಜೋಲೈಯಲ್ಲಿ ನೆಲಸಿರುವ, ಮಣಾಳರ್=ಸ್ವಾಮಿಯು, ವನ್ದು=ಬಂದು, ಎನ್=ನನ್ನ, ನೆಂಜುಳ್ಳುಮ್=ಅಂತರಂಗದಲ್ಲಿಯೂ, ಕಣ್ಣುಳ್ಳುಮ್=ಕಣ್ಣಿನ ಒಳಗೂ, ನಿನ್ಱು=ನೆಲಸಿ, ನೀಙ್ಗಾರ್=ಅಲ್ಲಿಂದ ಹೊರಕ್ಕೆ ಹೋಗಲೊಲ್ಲರು, ನೀರ್ ಮಲೈಯಾರ್ ಕೊಲ್=ತಿರುನೀರ್ ಮಲೈಯ ಸ್ವಾಮಿಯೋ? ನಿನೈಕ್ಕಮಾಟ್ಟೇನ್=ಚಿಂತಿಸಲಾರೆನಲ್ಲ, ಮಂಜು ಉಯರ್=ಮೋಡಗಳ ಎತ್ತರದ, ಪೊನ್ ಮಲೈ ಮೇಲ್=ಚಿನ್ನದ ಬೆಟ್ಟದ ಮೇಲೆ, ಎೞುನ್ದ-ನೆಲಸಿರುವ



೩೦

ಮಾಮುಹಿಲ್=ಬಲುದೊಡ್ಡ ಮೋಡದ, ಪೋನ್ಱು=ಹಾಗೆಯೇ, ಉಳರ್=ಇದ್ದಾರೆ, ವನ್ದುಕಾಣೀರ್-ಬಂದು ನೋಡಿರಿ, ಅಮ್ ಶಿರೈ=ಸುಂದರವಾದ ರೆಕ್ಕೆಗಳುಳ್ಳ, ಪುಳ್ಳುಮ್ ಒನ್ಱು=ಪಕ್ಷಿಯೊಂದನ್ನು, ಏಱಿ=ಹತ್ತಿ, ವನ್ದಾರ್=ಬಂದಿದ್ದಾರೆ, ಅಚ್ಚೋ=ಏನಾಶ್ಚರ್ಯ\! ಒರುವರ್=ಎಣೆಯಿಲ್ಲದ ಒಬ್ಬರ, ಅೞಹಿಯ ಆ=ಸೌಂದರ್ಯದ ರೀತಿ\!



ಮೋದಗಳ ಎತ್ತರದಲ್ಲಿ ಪೂರ್ಣಚಂದ್ರನು ಮುಟ್ಟುತ್ತಾ ಮುಟ್ಟುತ್ತಾ ಇರುವ, ತಿರುಮಾಲಿರುಂಜೋಲೈ ಬೆಟ್ಟದ ಮೇಲೆ ನೆಲಸಿರುವ ಸ್ವಾಮಿಯು ಬಂದು ನನ್ನ ಅಂತರಂಗದಲ್ಲಿಯೂ ನನ್ನ ಕಣ್ಣುಗಳಲ್ಲಿಯೂ ನೆಲಸಿದ್ದಾರೆ. ಅಲ್ಲಿಂದ ಹೊರಕ್ಕೆ ಹೋಗಲೊಲ್ಲರು. ತಿರುನೀರ್ ಮಲೈಯಲ್ಲಿರುವ ಸ್ವಾಮಿಯೋ ಇವರು?ಚಿಂತಿಸಲಾರೆನಲ್ಲ\! ಮೋಡಗಳ ಎತ್ತರದ ಚಿನ್ನದ ಬೆಟ್ಟದಮೇಲೆ ನೆಲಸಿರುವ ಬಲುದೊಡ್ಡ ಮೋಡದ ಹಾಗೆಯೇ\(ಇವರು\) ಇದ್ದಾರೆ. ಇವರು ಸುಂದರವಾದ ರೆಕ್ಕೆಗಳ ಪಕ್ಷಿಯೊಂದನ್ನು ಏರಿಬಂದಿದ್ದಾರೆ. ಬಂದು ನೋಡಿರಿ\! ಏನಾಶ್ಚರ್ಯ\! ಸಾಟಿಯಿಲ್ಲದ ಆ ಒಬ್ಬರ ಸೌಂದರ್ಯದ ರೀತಿ\! \(೮\)



ಇದುವರೆಗೆ ಯುವತಿಯಾಗಿ ತನ್ನ ಸಖಿಯಲ್ಲಿ ತನ್ನ ಅಂತರಂಗದ ಗುಟ್ಟನ್ನು ಹೇಳಿಕೊಳ್ಳುತ್ತಿದ್ದ ಆೞ್ವಾರರು, ಇಲ್ಲಿ ಇದ್ದಕ್ಕಿದ್ದಂತೆ ಅದನ್ನೆಲ್ಲಾ ಮರೆತು, ಇತರ ಭಕ್ತರಿಗೆ ತಮ್ಮ ಆನಂದದ ಪರಿಯನ್ನು ವಿವರಿಸುತ್ತಾ ಅದಕ್ಕೆ ಕಾರಣವಾದ ಭಗವಂತನನ್ನು ಕಣ್ಣಮುಂದೆಯೇ ದರ್ಶನ ಮಾಡಿ ಆನಂದಿಸಬೇಕೆಂದು ಕರೆಕೊಡುತ್ತಿದ್ದಾರೆ.



ಯುವತಿಯು\(ಆೞ್ವಾರರು\) ಹೇಳುತ್ತಾಳೆ: ಮೇಘಮಂಡಲವನ್ನು ಮುಟ್ಟುವಷ್ಟು ಎತ್ತರದ, ಪೂರ್ಣಚಂದ್ರನು ಸವರಿಕೊಂಡು ಹೋಗುವಂಥ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ನೆಲಸಿರುವ ಸ್ವಾಮಿಯು ನನ್ನ ಮೇಲೆ ಕೃಪೆದೋರಿ ಬಂದು, ನನ್ನ ಕಣ್ಣುಗಳಲ್ಲಿಯೂ ಆ ಮೂಲಕ ನನ್ನ ಅಂತರಂಗದಲ್ಲಿಯೂ ಶಾಶ್ವತವಾಗಿ ನೆಲಸಿದ್ದಾರಲ್ಲ\! ಈ ಸ್ವಾಮಿಯು ತಿರುನೀರ್ ಮಲೈಯಲ್ಲಿರುವವರೇಯೋ? ನನಗೆ ತಿಳಿಯದೆ ಇದೆಯಲ್ಲ. ಇವರು ಇರುವ ಪರಿಯೋ? ಬಹಳ ಎತ್ತರವಾದ ಚಿನ್ನದ ಬೆಟ್ಟದ ಮೇಲೆ ನಿಂತಿರುವ ಕಾರ್ಮುಗಿಲಿನ ಹಾಗೆ, ಅಪರೂಪ ತೇಜಸ್ಸಿನಿಂದ ಕೂಡಿದ್ದಾರೆ. ಶ್ರೀಮನ್ನಾರಾಯಣನೇ ಗರುಡಾರೂಢನಾಗಿ ಇಲ್ಲಿಗೆ ಬಂದಿದ್ದಾರೆ. ಬಂದುನೋಡು, ಇವರ ಸೌಂದರ್ಯದ ಪರಿಯನ್ನು.



ತಿರುಮಾಲಿರುಂಜೋಲೈಮಲೈ., ತಿರುನೀರ್ ಮಲೈ- ಎಂಬವು ಪವಿತ್ರ ಕ್ಷೇತ್ರಗಳು. ಆೞ್ವಾರ್ರೌ ಅವುಗಳಲ್ಲಿ ಭಗವಂತನನ್ನು ಸಂದರ್ಶಿಸಿ, ಹಾಡಿಹೊಗಳಿದ್ದಾರೆ.



ಶ್ರೀಮನ್ನಾರಾಯಾಣನಿಗೆ ಗರುಡಪಕ್ಷಿಯೇ ವಾಹನ.



೩೧

ಭಗವಂತನ ದಿವ್ಯತೇಜಸ್ಸನ್ನೂ, ದೇಹದ ಬಣ್ಣವನ್ನೂ ಹೇಳುವುದಕ್ಕೆ ಬಳಸಿರುವ ಉಪಮಾನ ಬಹಳ ರಮ್ಯವಾಗಿದೆ. ಬೆಟ್ಟ ಚಿನ್ನದ್ದಾದರೆ, ಅದು ಎಂಥ ಸುಂದರವಾದ ಹೊಳಪನ್ನು ತನ್ನ ಸುತ್ತ ಹರಡುತ್ತದೆ. ಕಾರ್ಮುಗಿಲು ಅದರ ಮೇಲೆ ಬಂದುನಿಂತಾಗ, ಅದರ ಅಪೂರ್ವ ತೇಜಸ್ಸಿನೊಡನೆ, ಬೆಟ್ಟದಿಂದ ಹೊಮ್ಮುವ ಹೊಳಪೂ ಸೇರಿಕೊಂಡು ಬಹಳ ಅಪರೂಪವಾದ ತೇಜಸ್ಸಿನಿಂದ ಆಕರ್ಷಕವಾಗಿ ಕಂಡುಬರುತ್ತದೆಯಷ್ಟೆ\! ಹಾಗೆಯೇ ಭಗವಂತನ ದಿವ್ಯತೇಜಸ್ಸೂ, ಎಣೆಯಿಲ್ಲದ್ದಾಗಿ ಆಕರ್ಷಕವಾಗಿರುತ್ತದೆ ಎನ್ನುತ್ತಾರೆ ಆೞ್ವಾರರು.



೯.ಎಣ್ಡಿಶೈಯುಮೆಱಿನೀರ್ ಕ್ಕಡಲುಮ್

ಏೞುಲಹುಮುಡನೇ ವಿೞುಙ್ಗಿ

ಮಣ್ಡಿಯೋರಾಲಿಲೈಪ್ಪಳ್ಳಿಕೊಳ್ಳುಮ್

ಮಾಯರ್ ಕೊಲ್? ಮಾಯಮಱಿಯಮಾಟ್ಟೇನ್

ಕೊಣ್ಡಲ್ ನನ್ ಮಾಲ್ ವರೈಯೇಯುಮೊಪ್ಪಾರ್

ಕೊಙ್ಗಲರ್ ತಾಮರೈಕ್ಕಣ್ಣುಮ್ ವಾಯುಮ್

ಅಣ್ಡತ್ತಮರರ್ ಪಣಿಯು ನಿನ್ಱಾರ್

ಅಚ್ಚೋ ವೊರುವರೞಹಿಯವಾ



ಎಣ್ ತಿಶೈಯುಮ್=ಎಂಟು ದಿಕ್ಕುಗಳಲ್ಲೂ\(ಎಂಟು ದಿಕ್ಕುಗಳನ್ನೂ\)ಎಱಿನೀರ್= ಅಲೆಗಳಿಂದ ಕೂಡಿದ ನೀರಾದ, ಕಡಲುಮ್=ಕಡಲುಗಳನ್ನೂ, ಏೞು ಉಲಹುಮ್=ಏಳು ಲೋಕಗಳನ್ನೂ, ಉಡನೇ=ಒಟ್ಟಿಗೆ, ವಿೞುಙ್ಗಿ=ನುಂಗಿ, ಮಣ್ಡಿ=ಹಾಯಾಗಿ, ಓರ್=ಅಪರೂಪವಾದ, ಆಲ್ ಇಲೈ=ಆಲದೆಲೆಯ ಮೇಲೆ, ಪಳ್ಳಿಕೊಳ್ಳುಮ್=ಪವಡಿಸುವ ಮಾಯರ್ ಕೊಲ್=ಆಶ್ಚರ್ಯಕಾರಿಯೋ? ಮಾಯಮ್=ಇವರ ವಿಸ್ಮಯಕಾರ್ಯವನ್ನು, ಅಱಿಯಮಾಟ್ಟೇನೇ=ಅರಿತುಕೊಳ್ಳಲಾರೆ, ಕೊಣ್ಡಲ್=ಕಾರ್ಮುಗಿಲು, ನಲ್=ಒಳ್ಳೆಯ, ಮಾಲ್ ವರೈಯೇಯುಮ್=ಬಲುದೊಡ್ಡ ಬೆಟ್ಟದಂತೆಯೇ, ಒಪ್ಪಾರ್=ಹೋಲುತ್ತಾರೆ,ಕೊಙ್ಗು ಅಲರ್=ಪರಿಮಳವನ್ನು ಹರಡುವ



೩೨

ತಾಮರೈ=ತಾವರೆಯಂತೆ, ಕಣ್ಣುಮ್=ಕಣ್ಣುಗಳನ್ನೂ, ವಾಯುಮ್-ಬಾಯನ್ನೂ, ಉಳ್ಳವರಾಗಿ, ಅಣ್ಡತ್ತು ಅಮರರ್=ಬ್ರಹ್ಮಾಂಡದಲ್ಲಿರುವ ಅಮರರು, ಪಣಿಯು=ಸೇವೆ ಮಾಡುವಂತೆ, ನಿನ್ಱಾರ್=ನೆಲಸಿದ್ದಾರೆ, ಅಚ್ಚೋ=ಏನಾಶ್ಚರ್ಯ\! ಒರುವರ್=ಎಣೆಯಿಲ್ಲದ ಒಬ್ಬರ, ಅೞಹಿಯ ಆ=ಸೌಂದರ್ಯದ ರೀತಿ\!



ಎಂಟು ದಿಕ್ಕುಗಳನ್ನೂ, ಅವುಗಳಲ್ಲಿ ಅಲೆಗಳಿಂದ ಕೂಡಿದ ಕಡಲುಗಳನ್ನೂ ಏಳು ಲೋಕಗಳನ್ನೂ ಒಟ್ಟಿಗೆ ನುಂಗಿ, ಹಾಯಾಗಿ ಅಪರೂಪವಾದ ಆಲದೆಲೆಯ ಮೇಲೆ ಪವಡಿಸುವ ಆಶ್ಚರ್ಯಕಾರಿಯೋ ಇವರ ಆಶ್ಚರ್ಯಕರವಾದ ಕಾರ್ಯವನ್ನು ಅರಿತುಕೊಳ್ಳಲಾರೆನಲ್ಲ. ಕಾರ್ಮುಗಿಲನ್ನು ಕಾರ್ಮುಗಿಲು ಆಶ್ರಯಿಸುವ ಬಲುದೊಡ್ಡ ಬೆಟ್ಟವನ್ನು ಇವರು ಹೋಲುತ್ತಾರೆ. ಪರಿಮಳವನ್ನು ಹರಡುವ ತಾವರೆಯಂತೆ ಇವರು ಕಣ್ಣುಗಳನ್ನೂ ಬಾಯನ್ನೂ ಉಳ್ಳವರಾಗಿ, ಬ್ರಹ್ಮಾಂಡದಲ್ಲಿರುವ ಅಮರರು ಬಂದು ಸೇವೆ ಮಾಡುವಂತೆ ನೆಲಸಿದ್ದಾರೆ. ಎಣೆಯಿಲ್ಲದ ಆ ಒಬ್ಬರ ಸೌಂದರ್ಯದ ಪರಿಯೇನಾಶ್ಚರ್ಯ\!\(೯\)



ಯುವತಿಯು\(ಆೞ್ವಾರರು\) ಹೇಳುತ್ತಾಳೆ: ಸಖೀ, ಇವರು ವಾಸ್ತವವಾಗಿ ಅದ್ಭುತಾಶ್ಚರ್ಯಕಾರುಯೇ\! ಪ್ರಳಯ ಕಾಲ ಬಂದಾಗ, ಇವರು ಸೃಷ್ಟಿಯಲ್ಲಿರುವ ಎಲ್ಲಾ ವಸ್ತುಗಳನ್ನೂ ಒಂದೇ ಬಾರಿಗೆ ನುಂಗಿಬಿಡುತ್ತಾರೆ. ಅನಂತರ ಬಹುದೀರ್ಘಕಾಲ, ಏನೂ ಅರಿಯದ ಪುಟ್ಟ ಶಿಶುವಾಗಿ ವಿಸ್ತಾರವಾದ ಕಡಲಲ್ಲಿ ಆಲದೆಲೆಯ ಮೇಲೆ ಹಾಯಾಗಿ ಮಲಗಿರುತ್ತಾರೆ. ಇವರ ಮಾಯೆಯನ್ನು ಇವರ ಆಶ್ಚರ್ಯಕಾರಕ ಕಾರ್ಯವನ್ನು ನಾನು ಅರಿತುಕೊಳ್ಳಲಾರೆನಲ್ಲ\! ಇವರ ರೂಪವನ್ನು ಕಾರ್ಮುಗಿಲಿಗೆ ಹೋಲಿಸಲೇ? ಅಥವಾ ಆ ಕಾರ್ಮುಗಿಲು ಆಶ್ರಯಿಸುವಂಥ ಬಲುದೊಡ್ಡ ಬೆಟ್ಟದಂತೆ ಇವರು ದಿವ್ಯಸುಂದರನೆನ್ನೋಣವೇ? ಇವರ ಕಣ್ಣುಗಳು ಸುಂದರವಾದ ಕಮಲದ ದಳದಂತೆ ವಿಶಾಲವೂ, ಆಕರ್ಷಕವೂ. ಇವರ ಬಾಯಿಯಂತು ಅರಳಿದ ಕಮಲದಂತೆ ಸುಂದರವಾಗಿ ಪರಿಮಳಪೂರ್ಣವಾಗಿವೆ. ಬ್ರಹ್ಮಾಂಡದ ಎಲ್ಲಾ ದೇವತೆಗಳೂ ಇವರ ಬಳಿಗೆ ಬಂದು, ಇವರ ತಿರುವಡಿಗಳಿಗೆರಗುತ್ತಾರೆ. ಇವರ ಎಣೆಯಿಲ್ಲದ ಸೌಂದರ್ಯದ ಪರಿಯನ್ನೇನೆಂದು ಹೇಳಲಿ\! ಅದಕ್ಕೆ ನಾನು ಸೋತು ಹೋದೆ, ಸಖೀ.



೩೩

೧೦.ಅನ್ನಮುಙ್ಗೇೞಲುಮೀನುಮಾಯ

ಆದಿಯೈನಾಹೈಯೞಹಿಯಾರೈ

ಕನ್ನಿನನ್ ಮಾಮದಿಳ್ ಮಙ್ಗೈವೇನ್ದನ್

ಕಾಮರುಶೀರ್ ಕ್ಕಲಿಕನ್ಱಿ, ಕುನ್ಱಾ

ವಿನ್ನಿಶೈಯಾಱ್ ಶೊನ್ನಶೆಂಹೊಲ್ ಮಾಲೈ

ಯೇೞುಮಿರಣುಮೊರೊನ್ಱುಮ್ ವಲ್ಲಾರ್

ಮನ್ನವರಾಯುಲಹಾಣ್ಡು ಮೀಣ್ಡುಮ್

ವಾನವರಾಯ್ ಮಹಿೞ್ ವೆಯ್ದುವರೇ



ಅನ್ನಮುಮ್=ಹಂಸವಾಗಿಯೂ, ಕೇೞಲುಮ್=ವರಾಹನಾಗಿಯೂ, ಮೀನು=ಮೀನಾಗಿಯೂ, ಆಯ=ಆದ, ಆದಿಯೈ=ಆದಿಕಾರಣನನ್ನು, ನಾಹೈ=ತಿರುನಾಹೈ ಕ್ಷೇತ್ರದಲ್ಲಿರುವವನೂ, ಅೞಹಿಯಾರೈ=ದಿವ್ಯಸುಂದರನೂ ಆದವನನ್ನು\(ಭಗವಂತನನ್ನು\) ಕನ್ನಿ=ಶಾಶ್ವತವಾದ, ನಲ್ ಮಾಮದಿಳ್=ಒಳ್ಳೆಯ ದೊಡ್ಡ ಕೋಟೆಯುಳ್ಳ, ಮಙ್ಗೈ=ತಿರುಮಂಗೈನಾಡಿನ, ವೇನ್ದನ್=ಒಡೆಯನೂ, ಕಾಮರುಶೀರ್=ಆಶೆಪಡುವಂಥ ಸದ್ಗುಣಸಂಪತ್ತನ್ನುಳ್ಳವನೂ, ಕಲಿಕನ್ಱಿ=ಕಲಿಧ್ವಂಸಿಯೂ ಆದವನು\(ತಿರುಮಂಗೈ ಆೞ್ವಾರರು\), ಕುನ್ಱಾ=ಕುಂದಿಲ್ಲದ, ಇನ್=ಇನಿದಾದ, ಇಶೈಯಾಲ್=ಹಾಡಿನ ಮೂಲಕ, ಶೊನ್ನ=ಹೇಳಿದ, ಶೆಮ್ ಶೊಲ್ ಮಾಲೈ=ಸೊಗಸಾದ ಪಾಶುರಮಾಲೆಯಾದ, ಏೞುಮ್ ಇರಣ್ಡುಮ್ ಓರ್ ಒನ್ಱುಮ್=ಏಳು ಎರಡು ಮತ್ತು ಒಂದನ್ನೂ\(ಹತ್ತನ್ನೂ\), ವಲ್ಲಾರ್=ಬಲ್ಲವರು, ಮನ್ನವರಾಯ್=ಚಕ್ರವರ್ತಿಗಳಂತಾಗಿ, ಉಲಹು ಆಣ್ಡು=ಈ ಲೋಕವನ್ನಾಳಿ, ಮೀಣ್ಡುಮ್=ಆ ಬಳಿಕ, ವಾನವರ್ ಆಯ್=ನಿತ್ಯಸೂರಿಗಳಾಗಿ, ಅಮರರಾಗಿ, ಮಹಿೞ್ ವು ಎಯ್ದುವರೇ= ನಿತ್ಯಾನಂದವನ್ನು ಅನುಭವಿಸುತ್ತಾರೆ.



ಹಂಸ,ವರಾಹ,ಮೀನು ಆದ ಆದಿಕಾರಣನನ್ನು, ತಿರುನಾಹೈ ಕ್ಷೇತ್ರದಲ್ಲಿ ನೆಲಸಿರುವವನನ್ನು, ದಿವ್ಯಸುಂದರನನ್ನು ಕುರಿತು ಶಾಶ್ವತವಾದ ಒಳ್ಳೆಯ ದೊಡ್ಡಕೋಟೆಯುಳ್ಳ ತಿರುಮಂಗೈ ನಾಡಿನ ಒಡೆಯನೂ, ಆಶಿಸುವಂಥ ಸದ್ಗುಣಸಂಪನನ್ನ್ನೂ, ಕಲಿಧ್ವಂಸಿಯೂ ಆದವನು\(ತಿರುಮಂಗೈ ಆೞ್ವಾರರು\) ಕೊರತೆಯಿಲ್ಲದ ಇನಿದಾದ ಹಾಡಿನ ಮೂಲಕ ಹೇಳಿದ ಸೊಗಸಾದ ಈ ಹತ್ತುಪಾಶುರಗಳ



೩೪

ಮಾಲೆಯನ್ನು ಬಲ್ಲವರು ಚಕ್ರವರ್ತಿಗಳಂತೆ ಈ ಲೋಕವನ್ನಾಳಿ ಆ ಬಳಿಕ ಅಮರರಾಗಿ ನಿತ್ಯಾನಂದವನ್ನು ಅನುಭವಿಸುವವರಾಗುತ್ತಾರೆ.\(೧೦\)



ಎಲ್ಲಕ್ಕೂ ಆದಿಯೂ ಕಾರಣನೂ ಆಗಿರುವವನೂ, ತಿರುನಾಹೈ ಮುಂತಾದ ಪವಿತ್ರಕ್ಷೇತ್ರಗಳಲ್ಲಿ ನೆಲಸಿರುವವನೂ, ದಿವ್ಯಸುಂದರನೂ ಆದ ಭಗವಂತನ ಸೌಶೀಲ್ಯ, ವಾತ್ಸಲ್ಯ, ಕಾರುಣ್ಯಾದಿ ಸಕಲ ಕಲ್ಯಾಣಗುಣಗಳನ್ನು ಕುರಿತು ಈ ತಿರುಮೊೞಿಯ ಪಾಶುರಗಳು ಹೇಳುತ್ತವೆ. ಭಗವಂತನ ಅನುಪಮ ಸೌಂದರ್ಯಕ್ಕೆ ಮನಸೋತ ಭಕ್ತನಿಗೆ ಸ್ವಾಮಿಯ ಸೌಂದರ್ಯವನ್ನು ಚಿಂತಿಸಿ ಚಿಂತಿಸಿ ಆನಂದಿಸುವುದೇ ಮುಖ್ಯವಾದ ಕೆಲಸ\! ಎಣೆಯಿಲ್ಲದ ಆ ಸೌಂದರ್ಯವನ್ನು ಎಂದಿಗೆ ಕಣ್ತುಂಬ ನೋಡುವೆನೋ, ಆ ಸ್ವಾಮಿಯ ದಿವ್ಯ ತಿರುವಡಿಗಳನ್ನೆಂದಿಗೆ ಸೇವಿಸುವೆನೋ ಎಂದು ಹಂಬಲಿಸುವುದೇ ವಿಷಯ\! ಈ ತಿರುಮೊೞಿಯ ಪಾಶುರಗಳು ತಿಳಿಸುವುದು ಇದನ್ನೇ.



ತಿರುಮಂಗೈ ನಾಡಿನ ಒಡೆಯನಾಗಿ,ಅನೇಕರು ಆಶಿಸಿ ಅನುಕರಿಸಬಹುದಾದ ಸದ್ಗುಣಗಳನ್ನುಳ್ಳವನಾಗಿ, “ಕಲಿಧ್ವಂಸಿ”ಎಂಬ ಬಿರುದನ್ನು ಹೊತ್ತವನಾಗಿ, ಭಗವದ್ಭಕ್ತನಾಗಿ ಸ್ವಾಮಿಯ ಕೃಪಾಕಟಾಕ್ಷಕ್ಕೆ ಪಾತ್ರನಾಗಿರುವ ತಿರುಮಂಗೈ ಆೞ್ವಾರರು, ತಾವು ಕಣ್ಣಾರೆ ಕಂಡು, ಮನಸಾರೆ ಅನುಭವಿಸಿ ಹರ್ಷಿಸಿರುವ ಹಾಗೆಯೇ ಹಾಡುತ್ತ ಈ ತಿರುಮೊೞಿಯನ್ನು ರಚಿಸಿದ್ದಾರೆ. ಅವರ ರಚನೆ ಸುಲಭವೂ ಸರಳವೂ ಆದ ತಮಿಳುಭಾಷೆಯಲ್ಲಿ. ಪದಗಳ ಸೌಲಭ್ಯದಲ್ಲಾಗಲಿ, ಲಾಲಿತ್ಯದಲ್ಲಾಗಲಿ, ಸಾಹಿತ್ಯದಲ್ಲಾಗಲಿ, ಭಕ್ತಿರಸದ ಪ್ರತಿಪಾದನೆಯಲ್ಲಾಗಲಿ ಈ ಪಾಶುರಗಳಲ್ಲಿ ಯಾವಬಗೆಯ ಕೊರತೆಯೂ ಇಲ್ಲವೆನ್ನುತ್ತಾರೆ.

ಈ ತಿರುಮೊೞಿಯ ಪಾಶುರಗಳನ್ನು ಬಹಳ ಸ್ವಾರಸ್ಯವಾಗಿ ಹಿತವಾಗಿ ರಾಗಗಳನ್ನು ಜೋಡಿಸಿ, ಹೃದಯಂಗಮವಾಗಿ ಹಾಡಬಹುದಾಗಿದೆ. ಇವುಗಳನ್ನು ಯಾರು ಚೆನ್ನಾಗಿ ಕಲಿತು ಹಾಡಬಲ್ಲರೋ ಅವರು ಸುಖಶಾಂತಿಗಳನ್ನು ಸೋರೆಗೊಳ್ಳುತ್ತಾ ಚಕ್ರವರ್ತಿಗಳಮ್ತೆ ಈ ಲೋಕದ ಜೀವನವನ್ನು ಸಾಗಿಸುತ್ತಾರೆ. ಅನಂತರ, ಅವರು ಅಮರರಾಗಿ, ಪರಮಪದವಾಸಿಗಳಾಗಿ ನಿತ್ಯಾನಂದ ಸುಖವನ್ನನುಭವಿಸುತ್ತಾರೆ. ಹೀಗಿದೆ, ಈ ತಿರುಮೊೞಿಯ ಫಲಶ್ರುತಿ.



ಅಡಿಯ ನಡೆ: ಪೊನ್, ತೋಡು, ವೇಯ್, ವಮ್ಬು, ಕೋೞಿ, ವೆಂಜಿನಮ್, ಪಿಣಿ, ಮಂಜುಯರ್, ಎಣ್ ತಿಶೈ, ಅನ್ನಮ್, \(ತನ್ನೈ\)



೩೫

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಒಂಬತ್ತನೆಯ ದಶಕ ಮೂರನೆಯ ತಿರುಮೊೞಿ

೧.ತನ್ನೈನೈವಿಕ್ಕಿಲೆನ್



೧.ತನ್ನೈನೈವಿಕ್ಕಿಲೆನ್ ವಲ್ವಿನೈಯೇನ್ ತೊೞುದುಮೆೞು

ಪೊನ್ನೈ ನೈವಿಕ್ಕೂಮ್ ಅಪ್ಪೂಂಜೆರುನ್ದಿ ಮಣನೀೞಲ್ ವಾಯ್

ಎನ್ನೈನೈವಿತ್ತು ಎೞಿಲ್ ಕೊಣ್ಡಕನ್ಱಪೆರುಮಾನಿಡಮ್

ಪುನ್ನೈ ಮುತ್ತುಮ್ ಪೊೞಿಲ್ ಶೂೞ್ ನ್ದ ಅೞಹಾಯ ಪುಲ್ಲಾಣಿಯೇ



ತನ್ನೈ=ನನ್ನನ್ನು, ನೈವಿಕ್ಕಿಲ್=ಬಾಧೆಗೆ ಒಳಗು ಮಾಡುವುದರಿಂದ, ಎನ್=ಏನು ಫಲ? ವಲ್ ವಿನೈಯೇನ್=ಕಡುಪಾಪಗಳನ್ನು ನಾನು ಮಾಡಿದವಳು, ತೊೞುದುಮ್=ಪೂಜಿಸಿ, ಎೞು=ಅಭ್ಯುದಯಗೊಳ್ಳುವುದಕ್ಕೆ, ಪೊನ್ನೈ=ಚಿನ್ನವನ್ನು, ನೈವಿಕ್ಕೂಮ್=ನಿವಾಳಿಸುವಂಥ, ಅ ಪೂ ಶೆರುನ್ದಿ=ಆ ಹೂವಾದ ಸುರಹೊನ್ನೆಯ, ಮಣಮ್=ಪರಿಮಳದ, ನೀೞಲ್ ವಾಯ್=ನೆಳಲಿನಲ್ಲಿ, ಎನ್ನೈ=ನನ್ನನ್ನು, ನೈವಿತ್ತು=ಹಣ್ಣುಮಾಡಿ, ಎೞಿಲ್ ಕೊಣ್ಡು=ಸೌಂದರ್ಯವನ್ನು ಸೂರೆಗೊಂಡು, ಅಹನ್ಱ=ಅಗಲಿ ಹೋದ, ಪೆರುಮಾನ್=\(ಭಗವಂತನ\) ಪರಮಪುರುಷನ, ಇಡನ್=ಸ್ಥಳವಾದ, ಪುನ್ನೈ=ಸುರಹೊನ್ನೆಯ, ಮುತ್ತುಮ್=ಮುತ್ತಿನಂಥ ಮೊಗ್ಗುಗಳುಳ್ಳ, ಪೊೞಿಲ್=ತೋಪುಗಳಿಂದ, ಶೂೞ್ ನ್ದ=ಸುತ್ತುವರಿದ,ಅೞಹಾಯ=ಸುಂದರವಾದ\(ಸೊಬಗಿನ\), ಪುಲ್ಲಾಣಿಯೇ-ತಿರುಪ್ಪುಲ್ಲಾಣಿ ಕ್ಷೇತ್ರವೇ.



ನನ್ನನ್ನು ಬಾಧೆಗೆ ಒಳಗು ಮಾಡುವುದರಿಂದ ಏನು ಫಲ? ನಾನು ಕಡುಪಾಪಿ, ಪೂಜಿಸಿ ಅಭ್ಯುದಯಗೊಳ್ಳುವುದಕ್ಕೆ ಚಿನ್ನವನ್ನು ನಿವಾಳಿಸುವಂಥ \(ಸೂರೆಗೊಳ್ಳುವಂಥ\) ಆ ಹೂವಾದ ಸುರಹೊನ್ನೆಯ ಪರಿಮಳದ ನೆರಳಿನಲ್ಲಿ ನನ್ನನ್ನು ಹಣ್ಣುಮಾಡಿ\(ಪಕ್ವಗೊಳಿಸಿ\) ನನ್ನ ಸೌಂದರ್ಯವನ್ನು ಸೂರೆಗೊಂಡು ಅಗಲಿಹೋದ ಪರಮಪುರುಷನು ನೆಲಸಿರುವ ಸ್ಥಳವೆಂದರೆ, ಮುತ್ತಿನಂಥ ಸುರಹೊನ್ನೆಯ ಮೊಗ್ಗುಗಳುಳ್ಳ ತೋಪುಗಳಿಂದ ಸುತ್ತುವರಿದ ಸೊಬಗಿನ ತಿರುಪ್ಪುಲ್ಲಾಣಿ ಕ್ಷೇತ್ರವೇ.\(೧\)



ಹಿಂದಿನ ತಿರುಮೊೞಿಗಳಲ್ಲಿ ಆೞ್ವಾರರು ತಮ್ಮನ್ನು ಪರಮಪುರುಷನಾದ ಭಗವಂತನಲ್ಲಿ ಅನುರಕ್ತಳಾಗಿರುವ ನವಯೌವನ ಸುಂದರಿಯೆಂದು ಭಾವಿಸಿಕೊಂಡು, ತನ್ನ ಸ್ವಾಮಿಯು ತನ್ನ ಮನದ ಇಂಗಿತವನ್ನು ಎಂದಿಗೆ ಈಡೇರಿಸುವನೋ ಎಂದು ಹಂಬಲಿಸಿ ಹಾಡಿದರಷ್ಟೆ. ಸ್ವಾಮಿಯು ಅವರನ್ನು



೩೬

ಬೆರಗುಗೊಳಿಸಿ, ಅವರೊಡನೆ ಕೂಡಿಕೊಂಡು ಅವರ ಸೇವೆಯನ್ನು ಕೈಗೊಳ್ಳದಂತೆ, ಅವರಿಂದ ಅಗಲಿಹೋದನು. ಆದ್ದರಿಂದ ಅವನನ್ನು ಹುಡುಕುತ್ತಾ ಅವನು ನೆಲಸಿರುವ ದಿವ್ಯಕ್ಷೇತ್ರಕ್ಕೆ ತಾವೇ ಹೋಗಲಿದ್ದಾರೆ.



ಯುವತಿಯು\(ಆೞ್ವಾರರು\)ಹೇಳುತ್ತಾಳೆ: ನನ್ನ ಪ್ರಿಯತಮನು ನನ್ನ ಬಳಿಗೆ ಬರುತ್ತಾನೆಂದು ಅವನಿಗಾಗಿ ಎದುರುನೋಡುತ್ತಾ, ನಾನೇ ನನ್ನನು ಹಿಂಸೆಪಡಿಸಿಕೊಳ್ಳುವುದರಿಂದ ಏನು ಫಲ? ಸ್ವಾಮಿಯು ತನ್ನ ದಿವ್ಯಸೌಂದರ್ಯವನ್ನು ನನಗೆ ತೋರಿಸಿ, ಬೆರಗುಗೊಳಿಸಿ, ನನ್ನ ಮನಸ್ಸನ್ನು ಸೂರೆಗೊಂಡು ನನ್ನನ್ನು ಹಣ್ಣುಮಾಡಿ, ನನ್ನನ್ನಗಲಿ ಹೊರಟುಹೋದನಲ್ಲ\! ಮುತ್ತಿನಂತಿರುವ ಸುರಹೊನ್ನೆಯ ಮೊಗ್ಗುಗಳು ಜಗಿಯುತ್ತಿರುವ ತೋಪುಗಳಿಂದ ಸುತ್ತುವರಿದಿರುವ ಸೊಬಗಿನಿಂದ ತುಂಬಿರುವ ತಿರುಪ್ಪುಲ್ಲಾಣಿ ಕ್ಷೇತ್ರದಲ್ಲಿ ನನ್ನ ಸ್ವಾಮಿಯು ನೆಲಸಿದ್ದಾನಾದ್ದರಿಂದ, ನಾನು ಅಲ್ಲಿಗೇ ಹೋಗಿ ಅವನೊಡನೆ ಕಲೆತುಕೊಳ್ಳುವೆನು.



೨.ಉರುಹಿನೆಂಜೇ ನಿನೈನ್ದಿಙ್ಗಿರುನ್ದೇನ್ ತೊೞುದು ಮೆೞು

ಮುರುಹು ವಣ್ಡುಣ್ ಮಲರ್ ಕ್ಕೈದೈಯಿನ್ ನೀೞಲಿಲ್ ಮುನ್ನೊರುನಾಳ್

ಪೆರುಹು ಕಾದನ್ಮೈಯೆನ್ನುಳ್ಳಮೆಯ್ದ ಪ್ಪಿರಾನ್ದಾನಿಡಮ್

ಪೊರುದುಮುನ್ನೀರ್ ಕ್ಕರೈಕ್ಕೇ ಮಣಿಯುನ್ದು ಪುಲ್ಲಾಣಿಯೇ



ಉರುಹಿ=ಕರಗಿದ, ನೆಂಜೇ=ಮನಸ್ಸೇ, ನಿನೈನ್ದು=ನೆನೆನೆನೆದು, ಇಙ್ಗೆ-ಇಲ್ಲಿಯೇ, ಇರುನ್ದು=ಇರುವುದರಿಂದ, ಎನ್=ಏನು ಫಲ? ತೊೞುದುಮ್ ಎೞು= ಸೇವೆ ಮಾಡುವುದಕ್ಕೆ ಏಳು\(ಹೊರಡು\), ಮುರುಹು=ಜೇನನ್ನು, ವಣ್ಡು=ದುಂಬಿಗಳು, ಉಣ್=ಉಣ್ಣುವಂಥ, ಮಲರ್=ಹೂವಾದ, ಕೈದೈಯಿನ್=ಕೇದಗೆಯ ಮರಗಳ, ನೀೞಲಿಲ್=ನೆರಳಲ್ಲಿ, ಮುನ್ ಒರುನಾಳ್=ಹಿಂದೆ ಒಂದು ದಿನ, ಪೆರುಹು=ಉಕ್ಕಿ ಬರುತ್ತಿರುವ\(ಹರಿಯುತ್ತಿರುವ\), ಕಾದನ್ಮೈ=ಪ್ರೇಮವನ್ನು, ಎನ್ ಉಳ್ಳಮ್ ಎಯ್ದ=ನನ್ನ ಅಂತರಂಗವು ಪಡೆಯುವಂತೆ ಮಾಡಿ, ಪಿರಿನ್ದಾ=ಅಗಲಿ ಹೋದವನ, ಇಡಮ್=ಸ್ಥಳವೆಂಬುದು



೩೭

ಪೊರುದು=ಅಲೆಗಳನ್ನು ಬಡಿದು, ಮುನ್ನೀರ್=ಕಡಲು, ಕರೈಕ್ಕೇ-ದಡಕ್ಕೇ,ಮಣಿ=ರತ್ನಗಳನ್ನು, ಉನ್ದು=ತಳ್ಳುವಂಥ, ಪುಲ್ಲಾಣಿಯೇ-ತಿರುಪ್ಪುಲ್ಲಾಣಿ ಕ್ಷೇತ್ರವೇ.



ಕರಗಿದ ಮನಸ್ಸ್, ನೆನೆನೆನೆದು ಇಲ್ಲಿಯೇ ಇರುವುದರಿಂದ ಫಲವೇನು? ಸೇವೆ ಮಾಡುವುದಕ್ಕೆ ಏಳು\(ಹೊರಡು\). ದುಂಬಿಗಳು ಜೇನನ್ನುಣ್ಣುವಂಥ ಕೇದಗೆ\(ತಾಳೆ\)ಹೂಗಳು ತುಂಬಿರುವ ಮರಗಳ ನೆರಳಲ್ಲಿ, ಹಿಂದೆ ಒಂದು ದಿನ ನನ್ನ ಅಂತರಂಗವು ಉಕ್ಕಿಹರಿಯುವಂಥ ಪ್ರೇಮವನ್ನು ಪಡೆಯುವಂತೆ ಮಾಡಿ, ಅಗಲಿಹೋದವನ ಸ್ಥಳವೆಂಬುದು ಕಡಲು ತನ್ನ ಅಲೆಗಳಿಂದ ದಡಕ್ಕೇ ರತ್ನಗಳನ್ನು ಎರಚಿ ತಳ್ಳುವಂಥ ತಿರುಪ್ಪುಲ್ಲಾಣಿ ಕ್ಷೇತ್ರವೇ.\(೨\)



ಯುವತಿಯು\(ಆೞ್ವಾರರು\)ಹೇಳುತ್ತಾಳೆ: ನೊಂದು, ಕರಗಿ ಹೋಗಿರುವ ನನ್ನ ಮನಸ್ಸೇ, ಹಿಂದೆ ನಡೆದದ್ದನ್ನು ನೆನೆನೆನೆದು ಇಲ್ಲಿಯೇ ಇರುವುದರಿಂದ ಬರುವ ಲಾಭವೇನು? ಹೀಗೆ ಮಾಡುವುದರಿಂದ ನನ್ನ ಪ್ರಿಯತಮನು ನನ್ನ ಬಳಿಗೆ ಬರುವನೇ? ಹಿಂದೆ ಒಂದು ಸಲ, ಪರಿಮಳದಿಂದ ತುಂಬಿ ಜೇನು ಮುತ್ತುತ್ತಿರುವ ಕೇದಗೆಯ ವನದಲ್ಲಿ, ಮರದ ನೆರಳಲ್ಲಿ ಸ್ವಾಮಿಯು ನನಗೆ ಕಾಣಿಸಿಕೊಂಡನು. ನನ್ನನ್ನು ಸಮೀಪಿಸಿದನು. ಅವನಲ್ಲಿ ನನಗೆ ಪ್ರೇಮವುಂಟಾಗುವಂತೆಯೂ, ನನ್ನ ಅಂತರಂಗದಿಂದ ಪ್ರೇಮವು ಉಕ್ಕಿ ಹರಿಯುವಂತೆಯೂ ಮಾಡಿದನು. ಆ ಕೂಡಲೇ ನನ್ನನ್ನಗಲಿ ಹೋದನಲ್ಲ\! ಈಗ ಆ ಪ್ರಿಯತಮನು ನೆಲಸಿರುವ ಸ್ಥಳವೆಂದರೆ ಕಡಲ್ ಕರೆಯಲ್ಲಿರುವ, ಕಡಲಿನ ಅಲೆಗಳು ನವರತ್ನಗಳನ್ನು ದಡಕ್ಕೆ ಎರಚಿ ತಳ್ಳುತ್ತಿರುವಂಥ ತಿರುಪ್ಪುಲ್ಲಾಣಿ ಕ್ಷೇತ್ರವೇ. ಮನಸ್ಸೇ ಅಲ್ಲಿಗೆ ಹೋಗೋಣ ನಡೆ. ನನ್ನ ಪ್ರಿಯತಮನನ್ನು ಸಂದರ್ಶಿಸೋಣ. ಅವನ ಸೇವೆಯಲ್ಲಿ ತೊಡಗಿ ಉದ್ಧಾರ ಹೊಂದೋಣ.



೩.ಏದುಶೆಯ್ದಾಲ್ ಮಱಕ್ಕೇನ್ ಮನಮೇ, ತೊೞುದುಮೆೞು

ತಾದುಮಲ್ ಹು ತಡಂಜೂೞ್ ಪೊೞಿಲ್ ತಾಳ್ವರ್ ತೊಡರ್ ನ್ದು, ಪಿನ್

ಪೇದೈನಿನ್ನೈಪ್ಪಿರಿಯೇನಿನಿಯೆನ್ಱಹನ್ಱಾನಿಡಮ್

ಪೋದುನಾಳುಙ್ಗಮೞುಮ್ ಪೊೞಿಲ್ ಶೂೞ್ ನ್ದ ಪ್ಪುಲ್ಲಾಣಿಯೇ



ಏದು ಶೆಯ್ದಾಲ್=ಏನು ಮಾಡಿದರೆ, ಮಱಕ್ಕೇನ್=ನಾನು ಮರೆಯಬಲ್ಲೆ \(ಮರೆಯುವುದಕ್ಕೆ ಸಾಧ್ಯ?\) ಮನಮೇ=ಮನಸ್ಸೇ, ತೊೞುದುಮ್ =ಸೇವೆ ಮಾಡುವುದಕ್ಕೆ, ಎೞು=ಎದ್ದೇಳು, ತಾದು=ಹೂವಿನ ಪರಾಗಗಳು, ಮಲ್ ಹು=ತುಂಬಿಕೊಂಡಿರುವ, ತಟಮ್=ತಟಾಕಗಳಿಂದ, ಶೂೞ್-ಸುತ್ತುವರಿದಿರುವ, ಪೊೞಿಲ್=ತೋಪಿನ, ತಾೞ್ವರ್=ಎಲ್ಲೆಯನ್ನು, ತೊಡರ್ ನ್ದು=ಸೇರಿ, ಪಿನ್=ಆಮೇಲೆ



೩೮

ಪೇದೈ=ಏನೂ ಅರಿಯದವಳೇ, ನಿನ್ನೈ=ನಿನ್ನನ್ನು, ಪಿರಿಯೇನ್ ಇನಿ=ಇನ್ನು ಅಗಲುವುದಿಲ್ಲ, ಎನ್ಱು=ಎಂದು ಹೇಳಿ, ಅಹನ್ಱಾನ್ ಇಡಮ್=ಅಗಲಿದವನ ಸ್ಥಳವೆಂದರೆ, ಪೋದು=ಅರಳುವ ಮೊಗ್ಗು, ನಾಳುಮ್=ಯಾವಾಗಲೂ, ಕಮೞುಮ್=ಘಮಘಮಿಸುವ, ಪೊೞಿಲ್=ತೋಪುಗಳಿಂದ, ಶೂೞ್ ನ್ದ=ಸುತ್ತುವರಿದ, ಪುಲ್ಲಾಣಿಯೇ=ತಿರುಪ್ಪುಲ್ಲಾಣಿ ಕ್ಷೇತ್ರವೇ.



ಏನು ಮಾಡಿದರೆ ತಾನೇ ನಾನು ಮರೆಯುವುದಕ್ಕಾದೀತು? ಮನಸ್ಸೇ, ಸೇವೆ ಮಾಡುವುದಕ್ಕೆ ಎದ್ದೇಳು. ಹೂವಿನ ಪರಾಗಗಳು ತುಂಬಿಕೊಂಡಿರುವ ತಟಾಕಗಳಿಂದ ಸುತ್ತುವರಿದಿರುವ ತೋಪಿನ ಎಲ್ಲೆಯನ್ನು ಸೇರಿ, ಆ ಬಳಿಕ, “ಏನೂ ಅರಿಯದವಳೇ, ಇನ್ನು ನಿನ್ನನ್ನು ಅಗಲುವುದಿಲ್ಲ”ಎಂದು ಹೇಳಿ, ಅಗಲಿದವನ ಸ್ಥಳವೆಂದರೆ, ಅರಳುವ ಮೊಗ್ಗು ಯಾವಾಗಲೂ ಘಮಘಮಿಸುವ ತೋಪುಗಳಿಂದ ಸುತ್ತುವರಿದಿರುವ ತಿರುಪ್ಪುಲ್ಲಾಣಿಯೇ.\(೩\)



“ಏನು ಮಾಡಿದರೆ.......ಮರೆಯುವುದಕ್ಕಾದೀತು?” ಪ್ರೇಮಿಗಳು ಅಗಲಿದರೆ, ಜೊತೆಗೂಡದಿದ್ದರೆ, ದೂರಸರಿದರೆ, ಕಣ್ಮರೆಯಾದರೆ-ಪರಸ್ಪರ ಮರೆಯಲು ಸಾಧ್ಯ ಎಂಬುದು ಸಾಮಾನ್ಯವಾದ ಅಭಿಪ್ರಾಯ. ಆದರೆ, ಪ್ರೇಮವು ದೃಢವಾದಲ್ಲಿ ಈ ಯಾವ ಬಗೆಯ ಉಪಾಯವೂ ಫಲಕಾರಿಯಾಗುವುದಿಲ್ಲ. ಭಕ್ತನಿಗೆ ಭಗವಂತನಲ್ಲಿ ದೃಢವಾದ ಭಕ್ತಿಮೂಡದಿದ್ದರೆ, ಭಕ್ತನನ್ನು ಭಗವಂತನಿಂದ ಏನೇ ಮಾಡಿದರೂ, ಭಕ್ತನ ಮನಸ್ಸಿನಿಂದ ಭಗವಂತನನ್ನು ತೊಡೆದುಹಾಕುವುದಕ್ಕೆ ಸಾಧ್ಯವಾಗುವುದಿಲ್ಲ.

“ಏನೂ ಅರಿಯದವಳೇ, ಇನ್ನು ನಿನ್ನಿಂದ ಅಗಲುವುದಿಲ್ಲ”- ಪ್ರಿಯತಮನು ತನ್ನ ಪ್ರಿಯಳನ್ನು ಏಕಾಂತಸ್ಥಳಕ್ಕೆ ಕರೆದೊಯ್ದು, ಅವಳನ್ನು ನಂಬಿಸಿ, ತನಗೆ ಅವಳಲ್ಲಿ ಅಚಲವಾದ ಪ್ರೇಮವಿದೆಯೆಂದು ಹೇಳುವ ಮಾತುಗಳಿವು. ಪ್ರಾಪಂಚಿಕರಾದ ಕೃತ್ರಿಮಪ್ರೇಮಿಗಳ ಜಾಡನ್ನರಿಯದ ಪರಿಶುದ್ಧವಾದ ಮನಸ್ಸಿನಿಂದ ಪ್ರೇಮಿಸುವ ಪ್ರಿಯಳೇ “ಏನೂ ಅರಿಯದವಳು”- ಮುಗ್ಧಪ್ರೇಯಸಿ. ತನ್ನ ಪ್ರಿಯನಲ್ಲಿ ಅವಳಿಗಿರುವ ಶುದ್ಧವಾದ ಪ್ರೇಮವೇ ಅವನ ಮಾತನ್ನು ನಂಬುವಂತೆ ಮಾಡುತ್ತದೆ. ಒಂದು ವೇಳೆ, ಪ್ರಿಯನು ತನ್ನ ಮಾತನ್ನು ಮುರಿದರೋ? ಅವಳಿಗೆ ಬಲುದುಃಖವಾಗುವುದು, ವಾಸ್ತವವೇ. ಅವನನ್ನು ಹುಡುಕಿಕೊಂಡು ಹೋಗಿ, ಅವನನ್ನು ಒಲಿಸಿಕೊಂಡು ತನ್ನವನನ್ನಾಗಿ ಮಾಡಿಕೊಳ್ಳುವುದೇ ಆ ಮುಗ್ಧಪ್ರೇಮಿಯ ಕೆಲಸ.



ಹಾಗೆಯೇ, ಭಗವಂತನನ್ನು ಶುದ್ಧಮನದಿಂದ ಪ್ರೇಮಿಸುವ ಭಕ್ತನಿಗೆ ಭಗವಂತನ ಆಶ್ವಾಸನೆಯಲ್ಲಿ ಪೂರ್ಣನಂಬಿಕೆ. ಒಂದುವೇಳೆ ಸ್ವಾಮಿಯು ಭಕ್ತನ ಅಂತರಂಗದಿಂದ ಜಾರಿಹೋದನೆಂದರೆ, ಆ ಅಗಲಿಕೆಯನ್ನು ತಾಳಲಾರದೆ, ಭಕ್ತನು ತನ್ನ ಪ್ರಿಯತಮನನ್ನು ಹುಡುಕಿಕೊಂಡು ಹೋಗಿ, ಮತ್ತೆ ಅವನನ್ನು ತನ್ನ ಅಂತರಂಗದಲ್ಲಿ ಸೇರಿಸಿಕೊಳ್ಳುವವರೆಗೂ ಬಿಡ.



೩೯

ಯುವತಿಯು\(ಆೞ್ವಾರರು\) ಹೇಳುತ್ತಾಳೆ: ಮನಸ್ಸೇ, ನನ್ನ ಪ್ರಿಯತಮನನ್ನು ನಾನು ಏನೂ ಮಾಡಿದರೂ ಮರೆಯುವುದಕ್ಕಾಗುವುದಿಲ್ಲ. ಹಿಂದೆ, ಅವನು ನನ್ನನ್ನು ಬಲುಸುಂದರವಾದ ಏಕಾಂತ ಸ್ಥಳಕ್ಕೆ ಕರೆದೊಯ್ದು, ಹೂಗಳಿಂದ ತುಂಬಿಕೊಂಡು ಅವುಗಳ ಪರಾಗವನ್ನು ಸಮೃದ್ಧಿಯಾಗಿ ಚೆಲ್ಲಿ, ಅದರ ಕಂಪನ್ನು ಎಲ್ಲೆಲ್ಲಿಯೂ ಹರಡಿರುವಂಥ ತಟಾಕಗಳ್ಯ್ ತೋಪುಗಳನ್ನು ಸುತ್ತುವರಿದಿವೆ. ಆ ತೋಪಿನ ಎಲ್ಲೆಗೆ ನನ್ನನ್ನು ನನ್ನ ಪ್ರಿಯತಮನು ಕರೆದೊಯ್ದನು. ಅಲಿ ಒಂಟಿಯಾಗಿರುವ ನನಗೆ ಗುಟ್ಟಿನ ನಂಬುಗೆಯ ಮಾತನ್ನು ಹೇಳಿದ. “ಇನ್ನುನಾನು ನಿನ್ನನ್ನು ಅಗಲಿ ಹೋಗುವುದೇ ಇಲ್ಲ” ಎಂದ. ಆದರೇನು? ಅವನು ನನ್ನನ್ನು ಅಗಲಿಹೋದನಲ್ಲ\! ಆಗಿನ ಸನ್ನಿವೇಶವನ್ನು ಅವನ ದಿವ್ಯಪ್ರೇಮವನ್ನು ನಾನು ಹೇಗೆ ಮರೆತೇನು? ಮನಸ್ಸೇ ನಡೆ. ಅವನೀಗ ತಿರುಪ್ಪುಲ್ಲಾಣಿಯಲ್ಲಿ, ಯಾವಾಗಲೂ ಘಮಘಮಿಸುವ ಹೂದೋಟಗಳ ನಡುವೆ ನೆಲಸಿದ್ದಾನೆ. ನಾವು ಅಲ್ಲಿಗೆ ಹೋಗೋಣ. ಅವನ ಸೇವೆಯಲ್ಲಿ ತೊಡಗಿ, ಅವನನ್ನು ಒಲಿಸಿಕೊಳ್ಳೋಣ.



೪.ಕೊಙ್ಗುಣ್ ವಣ್ಡೇಕರಿಯಾಹ ವನ್ದಾನ್ ಕೊಡಿಯೇಱ್ಕು, ಮುನ್

ನಙ್ಗಳೀಶನ್ ನಮಕ್ಕೇ ಪಣಿತ್ತಮೊೞಿಶೆಯ್ದಿಲನ್

ಮಙ್ಗೈನಲ್ಲಾಯ್ ತೊೞುದುಮೆೞುಪೋಯವನ್ ಮನ್ನುಮೂರ್

ಪೊಙ್ಗುಮುನ್ನೀರ್ ಕ್ಕರೈಕ್ಕೇ ಮಣಿಯುನ್ದು ಪುಲ್ಲಾಣಿಯೇ



ಕೊಙ್ಗು=ಮಧುವನ್ನು, ಉಣ್=ಉಣ್ಣುವ, ವಣ್ಡೆ=ದುಂಬಿಗಳೇ, ಕರಿ ಆಹ=ಸಾಕ್ಷಿಯಾಗಿ, ವನ್ದಾನ್=ಬಂದನು, ಕೊಡಿಯೇ ಱ್ಕು=ಪಾಪಿಯ ಹತ್ತಿರಕ್ಕೆ, ಮುನ್=ಹಿಂದೆ ಒಂದು ಸಲ, ನಙ್ಗಳ್ ಈಶನ್=ನಮ್ಮ \(ನನ್ನ\)ಸ್ವಾಮಿಯು, ನಮಕ್ಕೇ=ನಮಗೆಯೇ\(ನನಗೇಯೇ\), ಪಣಿತ್ತ=ಆಡಿದ\(ಹೇಳಿದ\), ಮೊೞಿ=ಮಾತಿನಂತೆ, ಶೆಯ್ದಿಲನ್=ಮಾಡಲಿಲ್ಲ, ಮಙ್ಗೈನಲ್ಲಾಯ್=ಒಳ್ಳೆಯ ಹೆಣ್ಣೇ, ತೊೞುದುಮ್=ಸೇವೆ ಮಾಡುವುದಕ್ಕೆ, ಎೞು=ಎದ್ದೇಳು, ಪೊಯ್=ಹೋಗಿ,ಅವನ್=ಅವನು\(ಪ್ರಿಯತಮನು\), ಮನ್ನುಮ್=ನೆಲಸಿರುವ, ಊರ್=ಊರು ಎಂದರೆ



೪೦

ಪೊಙ್ಗು=ಅಲೆಗಳು ಉಕ್ಕಿಏಳುವ, ಮುನ್ನೀರ್=ಕಡಲು, ಕರೈಕ್ಕೇ-ದಡಕ್ಕೆ, ಮಣಿ=ರತ್ನಗಳನ್ನು, ಉನ್ದು=ತಳ್ಳಿ ಎರಚುವ, ಪುಲ್ಲಾಣಿಯೇ=ತಿರುಪ್ಪುಲ್ಲಾಣಿ ಕ್ಷೇತ್ರವೇ.



ಒಳ್ಳೆಯ ಹೆಣ್ಣೇ, ಮಧುವನ್ನುಣ್ಣುವ ದುಂಬಿಗಳ ಸಾಕ್ಷಿಯಾಗಿ ನನ್ನ ಸ್ವಾಮಿಯು ಪಾಪಿಯಾದ ನನ್ನ ಬಳಿಗೆ ಬಂದನು. ಹಿಂದೆ ಅವನು ನನ್ನಲ್ಲಿ ಆಡಿದ ಮಾತಿನಂತೆ ಮಾಡಲಿಲ್ಲ\! ಅವನೀಗ ನೆಲಸಿರುವುದು ಅಲೆಗಳು ಉಕ್ಕಿ ಏಳುವ ಕಡಲು ರತ್ನಗಳನ್ನು ದಡಕ್ಕೆ ತಳ್ಳಿ ಎರಚುವ ತಿರುಪ್ಪುಲ್ಲಾಣಿಯಲ್ಲೇ. ಎದ್ದೇಳು, ನಾವು ಅಲ್ಲಿಗೆ ಹೋಗಿ ಅವನ ಸೇವೆಯಲ್ಲಿ ತೊಡಗೋಣ.\(೪\)



ಯುವತಿಯು ಆಗ ತನ್ನ ಆಪ್ತಗೆಳತಿ\(ತನ್ನ ಮನಸ್ಸೇ?\)ಯೊಡನೆ ಹೇಳುತ್ತಿದ್ದಾಳೆ: ಒಳ್ಳೆಯ ಹೆಣ್ಣೇ, ನಿನ್ನೊಡನೆ ನಾನು ನಿಜವನ್ನೇ ಹೇಳುತ್ತಿದ್ದೇನೆ. ನನ್ನ ಪ್ರಿಯತಮನು ನನ್ನ ಬಳಿಗೆ ಬಂದದ್ದು ನಿಜವೇ. ಯಾವ ಮರದ ನೆರಳಲ್ಲಿ ಅವನು ನನ್ನನ್ನು ಸಂಧಿಸಿದನೋ, ಆ ಮರದ ಹೂಗಳಲ್ಲಿ ಮಧುವನ್ನುಂಡು ನಲಿಯುತ್ತಿದ್ದ ದುಂಬಿಗಳೇ ಅದಕ್ಕೆ ಸಾಕ್ಷಿ. ಅಲ್ಲಿ “ನಾನು ಇನ್ನು ಮೇಲೆ ನಿನ್ನನ್ನು ಅಗಲಿಹೋಗುವುದಿಲ್ಲ”ಎಂದು ಅವನು ನನಗೆ ಆತ್ಮೀಯವಾಗಿ ಹೇಳಿದನು. ಅವನಾಡಿದಂತೆ ನಡೆದುಕೊಳ್ಳಲಿಲ್ಲ. ನನ್ನನ್ನು ಒಂಟಿಗಳನ್ನಾಗಿ ಮಾಡಿದ್ದಾನೆ., ಕಡಲು ಆ ಕರೆಗೆ ತನ್ನ ಅಲೆಗಳಿಂದ ರತ್ನಗಳನ್ನೇ ತಳ್ಳಿತಂದು ಹಾಕುತ್ತದೆ. ಆ ಕ್ಷೇತ್ರಕ್ಕೆ ಹೋಗೋಣ ನಡೆ. ಅಲ್ಲಿ ಅವನನ್ನು ಸಂಧಿಸೋಣ. ಅವನ್ ಸೇವೆಯಲ್ಲಿ ತೊದಗೋಣ. ಅವನನ್ನು ಒಲಿಸಿಕೊಳ್ಳೋಣ.



೫.ಉಣರಿಲುಳ್ಳಂಜುಡುಮಾಲ್ ವಿನೈಯೇನ್ ತೊೞುದುಮೆೞು

ತುಣರಿನಾೞಲ್ ನಱುಮ್ ಪೋದುನಮ್ ಶೂೞ್ ಕುೞಲ್ ಪೆಯ್ದು, ಪಿನ್

ತಣರಿಲಾವಿತಳರುಮೆನ ಅನ್ಬುತನ್ದಾನಿಡಮ್

ಪುಣರಿಯೋದಮ್ ಪಣಿಲಮ್ ಮಣಿಯುನ್ದು ಪುಲ್ಲಾಣಿಯೇ.



ಉಣರಿಲ್=ನೆನೆಸಿಕೊಂಡರೆ, ಉಳಮ್=ಮನಸ್ಸು, ಶುಡುಮ್=ಕುದಿಯುತ್ತದೆ,ಬೇಯುತ್ತದೆ, ಆಲ್=ಅಯ್ಯೋ, ವಿನೈಯೇನ್=ಪಾಪಿಷ್ಠಳೇ ನಾನು, ತೊೞುದುಮ್-ಸೇವೆ ಮಾಡುವುದಕ್ಕೆ, ಎೞು=ಎದ್ದೇಳು, ತುಣರ್ ಇನ್ ನಾೞಲ್=ಸುಂದರವಾದ ಮಲ್ಲಿಗೆಯ ಬಳ್ಳಿಯ, ನಱುಮ್=ಸುವಾಸನೆಯ, ಪೋದು=ಹೂಗಳನ್ನು



೪೧

ನಮ್ ಶೂೞ್=ನಮ್ಮನ್ನು ಸುತ್ತುವರಿದಿರುವ, ಕುೞಲ್-ತಲೆಗೂದಲಿಗೆ, ಪೆಯ್ದು=ಮುಡಿಸಿ, ಪಿನ್=ಅನಂತರ, ತಣರಿಲ್=ಅಗಲಿಕೆಯಿಂದ, ಆವಿ=ಉಸಿರು\(ಪ್ರಾಣವು\), ತಳರುಮ್=ಹೊಯ್ದಾಡುವುದು, ಸಂಕಟಪಡುವುದು, ಎನ=ಎಂಬಂತೆ, ಅನ್ಬುತನ್ದಾನ್=ಪ್ರೇಮವನ್ನುಂಟು ಮಾಡಿದವನ, ಇಡಮ್-ಸ್ಥಳವೆಂದರೆ, ಪುಣರಿ=\(ಅಲೆಗಳು\) ಒಟ್ಟುಗೂಡಿ, ಓದಮ್=ಕಡಲು, ಪಣಿಲಮ್=ಶಂಖಗಳನ್ನೂ, ಮಣಿ=ರತ್ನಗಳನ್ನೂ, ಉನ್ದು=ದಡಕ್ಕೆ ತಳ್ಳುವ, ಪುಲ್ಲಾಣಿಯೇ=ತಿರುಪ್ಪುಲ್ಲಾಣಿ ಕ್ಷೇತ್ರವೇ.



ಅಯ್ಯೋ, ನೆನೆಸಿಕೊಂಡರೆ, ಮನಸ್ಸು ಕುದಿಯುತ್ತದೆ\(ಬೇಯುತ್ತದೆ\) ನಾನು ಪಾಪಿಷ್ಠಲೇ\! ಮನಸ್ಸೇ, ಎದ್ದೇಳು, ಸೇವೆ ಮಾಡುವುದಕ್ಕೆ ನಡೆ. ಸುಂದರವಾದ ಮಲ್ಲಿಗೆಯ ಬಳ್ಳಿಯ ಸುವಾಸನೆಯ ಹೂಗಳನ್ನು ನನ್ನನ್ನು ಸುತ್ತುವರಿದಿರುವ ತಲೆಗೂದಲಿಗೆ ಮುಡಿಸಿ, ಅನಂತರ ಅಗಲಿದರೆ ಪ್ರಾಣವು ಸಂಕಟಪಡುವುದು ಎಂಬಂತೆ ಪ್ರೀತಿಯನ್ನು ತೋರಿಸಿದವನ ಸ್ಥಳವೆಂದರೆ, ಕಡಲಿನ ಅಲೆಗಳು ಒಟ್ಟುಗೂಡಿ ಶಂಖಗಳನ್ನೂ ರತ್ನಗಳನ್ನೂ ದಡಕ್ಕೆ ತಳ್ಳುವಂಥ ತಿರುಪ್ಪುಲ್ಲಾಣಿಯೇ.\(೫\)

ಯುವತಿಯು\(ಆೞ್ವಾರರು\) ಆಪ್ತಸಖಿಯೊಂದಿಗೆ ಹೇಳುತ್ತಾಳೆ: ಸಖೀ, ನಾನು ಕಡುಪಾಪಿ. ಹಿಂದೆ ನಡೆದ ವಿಷಯವನ್ನು ನಾನು ನೆನೆಸಿಕೊಂಡರೆ, ನನ್ನ ಮನಸ್ಸು ಬೆಂದುಹೋಗುತ್ತದೆ. ನನಗೆ ಬಹಳ ಸಂಕಟವಾಗುತ್ತದೆ. ಆಗ ಅವನು ನನ್ನೊಡನಿದ್ದು, ನೀಳವಾದ ನನ್ನ ತಲೆಗೂದಲಿಗೆ ಘಮಘಮಿಸುವ ಮಲ್ಲಿಗೆ ಹೂಗಳನ್ನು ಮುಡಿಸಿದನು. ಆಮೇಲೆ, ನಾವಿಬ್ಬರೂ ಅಗಲಿಹೋದೆವಾದರೆ ನಮ್ಮ ಪ್ರಾಣಗಳೇ ಸಂಕಟದಿಂದ ಹಾರಿಹೋಗುವುವು ಎಂಬಂತೆ ಅವನು ನನ್ನಲ್ಲಿ ಪ್ರೀತಿಯನ್ನು ತೋರಿಸಿದನು. ನನ್ನನ್ನು ಬೆರಗುಗೊಳಿಸಿದನು. ಆ ಬಳಿಕ ನನ್ನನ್ನಗಲಿ ಹೊರಟೇಹೋದನಲ್ಲ\! ಅವನೀಗ ಕಡಲಿನಿಂದ ಅಲೆಗಳು ಒಟ್ಟೊಟ್ಟಾಗಿ ನುಗ್ಗಿಬರುತ್ತಾ ಒಳ್ಳೆಯ ಶಂಖಗಳನ್ನೂ ರತ್ನಗಳನ್ನೂ ಕರೆಗೆ ತಳ್ಳಿ ಎರಚುವಂಥ ಕಡಲತೀರದಲ್ಲಿರುವ ತಿರುಪ್ಪುಲ್ಲಾಣಿ ಕ್ಷೇತ್ರದಲ್ಲಿ ನೆಲಸಿದ್ದಾನೆ. ಸಖೀ, ನಡೆ, ನಾವು ಅಲ್ಲಿಗೆ ಹೋಗೋಣ. ಅವನ ಸೇವೆಯಲ್ಲಿ ತೊಡಗೋಣ. ಅವನನ್ನು ಒಲಿಸಿಕೊಳ್ಳೋಣ.



೪೨

೬.ಎಳ್ ಹಿನೆಂಜೇ, ನಿನೈನ್ದಿಙ್ಗಿರುನ್ದೆನ್ ತೊೞುದುಮೆೞು

ವಳ್ಳಲ್ ಮಾಯನ್ ಮಣಿವಣ್ಣನೆಮ್ಮಾನ್ ಮರುವುಮಿಡಮ್

ಕಳ್ಳವಿೞುಮ್ ಮಲರ್ ಕ್ಕಾವಿಯುಮ್ ತೂಮಡಱ್ ಕೈದೈಯುಮ್

ಪುಳ್ಳುಮಳ್ಳಱ್ ಪೞನಙ್ಗಳುಮ್ ಶೂೞ್ ನ್ದ ಪುಲ್ಲಾಣಿಯೇ



ಎಳ್ ಹಿ=ವ್ಯಥೆಪಟ್ಟುಕೊಂಡು, ಸಂಕಟದಿಂದ, ನೆಂಜೇ=ಮನಸ್ಸೇ, ನಿನೈನ್ದು=ಚಿಂತಿಸುತ್ತಾ, ಇಙ್ಗು=ಇಲ್ಲಿಯೇ, ಇರುನ್ದು=ಇರುವುದರಿಂದ, ಎನ್=ಏನು ಫಲ? ತೊೞುದುಮ್=ಸೇವೆಮಾಡುವುದಕ್ಕೆ, ಎೞು=ಎದ್ದೇಳು, ವಳ್ಳಲ್=ಉದಾರಿಯೂ, ಮಾಯನ್=ಆಶ್ಚರ್ಯಕಾರಿಯೂ, ಮಣಿವಣ್ಣನ್=ನೀಲಮಣಿಯಂತೆ ದೇಹಕಾಂತಿಯುಳ್ಳವನೂ, ಎಮ್ಮಾನ್=ನಮ್ಮ ಸ್ವಾಮಿಯೂ, ಮರುವುಮ್=ನೆಲಸಿರುವ, ಇಡಮ್=ಸ್ಥಳವೆಂದರೆ, ಕಳ್=ಮಧುವನ್ನು, ಅವಿೞುಮ್=ಸುರಿಸುವ, ಮಲರ್=ಹೂಗಳ, ಕಾವಿಯುಮ್=ಕನ್ನೈದಿಲೆಯಿಂದಲೂ, ತೂಮಡಲ್=ಶುದ್ಧವಾದ ಬಿಳಿಯ ಎಸಳುಗಳುಳ್ಳ, ಕೈದೈಯುಮ್=ಕೇದಗೆ ಹೂಗಳಿಂದಲೂ, ಪುಳ್ಳುಮ್=ಪಕ್ಷಿಗಳಿಂದಲೂ, ಅಳ್ಳಲ್=ಕೆಸರಿನ, ಪೞನಙ್ಗಳುಮ್=ಗದ್ದೆಗಳಿಂದಲೂ, ಶೂೞ್ ನ್ದ-ಸುತ್ತುವರಿದಿರುವ, ಪುಲ್ಲಾಣಿಯೇ=ತಿರುಪ್ಪುಲ್ಲಾಣಿ ಕ್ಷೇತ್ರವೇ.



ಮನಸ್ಸೇ, ವ್ಯಥೆಪಟ್ಟುಕೊಂಡು ಕಳೆದುಹೋದದ್ದನ್ನು ಚಿಂತಿಸುತ್ತಾ ಇಲ್ಲಿಯೇ ಇರುವುದರಿಂದ ಏನುಫಲ? ಸೇವೆ ಮಾಡುವುದಕ್ಕೆ ಎದ್ದೇಳು. ಪರಮ ಉದಾರಿಯೂ ಆಶ್ಚರ್ಯಕಾರಿಯೂ ನೀಲಮಣಿಯ ದೇಹಕಾಂತಿಯುಳ್ಳವನೂ ನಮ್ಮ ಸ್ವಾಮಿಯೂ ನೆಲಸಿರುವ ಸ್ಥಳವೆಂದರೆ, ಅರಳಿ ಮಧುವನ್ನು ಸುರಿಸುವ ಕನ್ನೈದಿಲೆ ಹೂಗಳಿಂದಲೂ, ಪರಿಶುದ್ಧವಾದ ಎಸಳುಗಳುಳ್ಳ ಕೇದಗೆ ಹೂಗಳಿಂದಲೂ, ಪಕ್ಷಿಗಳಿಂದಲೂ, ಕೆಸರಿನ ಗದ್ದೆಗಳಿಂದಲೂ ಸುತ್ತುವರಿದಿರುವ ತಿರುಪ್ಪುಲ್ಲಾಣಿ ಕ್ಷೇತ್ರವೇ.\(೬\)



ಯುವತಿಯು\(ಆೞ್ವಾರರು\)ಹೇಳುತ್ತಾಳೆ: ”ಮನಸ್ಸೇ ಹಿಂದೆ ನಡೆದದ್ದನ್ನೆಲ್ಲಾ ನೆನೆನೆನೆದು ಚಿಂತಿಸುತ್ತಾ ಸಂಕಟಪಡುತ್ತಿರುವುದರಿಂದ ಬರುವ ಲಾಭವೇನು? ನನ್ನ ಪ್ರಿಯತಮನು ಪರಮ ಉದಾರಿ. ನನ್ನ ವಿಷಯದಲ್ಲಿ ಅವನಿಗೆಷ್ಟು ಪ್ರೇಮ\! ಎಷ್ಟು ಕನಿಕರ\! ನನ್ನ ಬಳಿಗೇ ಅವನು ಬಂದನಲ್ಲ\! ಏಕಾಂತವಾದ ಸ್ಥಳಕ್ಕೆ ನನ್ನನ್ನು ಕರೆದೊಯ್ದನಲ್ಲ\! ನನ್ನ ತಲೆಗೆ ಪರಿಮಳವನ್ನು ಸೂಸುವ ಮಲ್ಲಿಗೆ ಹೂವನ್ನು ಮುಡಿಸಿದನಲ್ಲ\! ನನ್ನೊಡನೆ ಕಲೆತಿದ್ದು, ತನ್ನ ದಿವ್ಯವಾದ ದೇಹಕಾಂತಿಯಿಂದಲೂ,ಅತಿಶಯವಾದ ಪ್ರೇಮದಿಂದಲೂ ನಾನು ನನ್ನನ್ನೇ ಮರೆಯುವಂತೆ



೪೩

ಮಾಡಿದನಲ್ಲ\! ನನ್ನ ಕಿವಿಯಲ್ಲಿ ಪಿಸುಮಾತಿನಿಂದ “ಇನ್ನು ಮುಂದೆ ನಿನ್ನನು ಬಿಟ್ಟು ಅಗಲುವುದೇ ಇಲ್ಲ”ಎಂದು ಮಾತುಕೊಟ್ಟನಲ್ಲ\! ಅಯ್ಯೋ, ನಾನೇನು ಮಾಡಲಿ\! ಆ ಬಳಿಕ ನನ್ನನ್ನಗಲಿ ಅವನು ಹೊರಟೇಹೋದನು\! ಈಗ ಅವನು ಮಧುವನ್ನು ಉಕ್ಕಿಹರಿಸುವ ಕನ್ನೈದಿಲೆ ಹೂಗಳಿಂದಲೂ, ಶುದ್ಧವಾದ ಎಸಳುಗಳುಳ್ಳ ಕೇದಗೆ ಹೂಗಳಿಂದಲೂ, ಬಗೆಬಗೆಯ ಹಕ್ಕಿಗಳಿಂದಲೂ, ಕೆಸರುಗದ್ದೆಗಳಿಂದಲೂ ಸುತ್ತುವರಿದಿರುವ ತಿರುಪ್ಪುಲ್ಲಾಣಿಯಲ್ಲಿ ನೆಲಸಿದ್ದಾನೆ. ಮನಸ್ಸೇ, ಎದ್ದೇಳು. ಅಲ್ಲಿಗೆ ಹೋಗೋಣ. ಅವನ್ ಸೇವೆಯಲ್ಲಿ ತೊಡಗೋಣ. ಅವನ ಒಲವನ್ನು ಪಡೆಯೋಣ.



೭.ಪರವಿನೆಂಜೇ ತೊೞುದುಮೆೞು ಪೊಯವನ್ ಪಾಲಮಾಯ್

ಇರವುನಾಳುಮಿನಿಕ್ಕಣ್ ತುಯಿಲಾದಿರುನ್ದೆನ್ ಪಯನ್?

ವಿರವಿಮುತ್ತಮ್ ನೆಡುವೆಣ್ ಮಣಲ್ ಮೇಱ್ ಕೊಣ್ಡು, ವೆಣ್ ತಿರೈ

ಪುರವಿಯೆನ್ನಪ್ಪುದಂಜೆಯ್ದು ವನ್ದುನ್ದುಪ್ಪುಲ್ಲಾಣಿಯೇ.



ಪರವಿ=ಸ್ತೋತ್ರಮಾಡಿ, ನೆಂಜೇ=ಮನಸ್ಸೇ, ತೊೞುದುಮ್=ಸೇವೆ ಮಾಡುವುದಕ್ಕೆ, ಎೞು=ಎದ್ದೇಳು, ಪೋಯ್=ಹೋಗಿ, ಅವನ್=ಅವನ, ಪಾಲಮ್=ಕಡೆಯವರು, ಆಯ್=ಆಗಿ, ಇರವುಮ್=ರಾತ್ರಿಯೂ, ನಾಳುಮ್=ಹಗಲೂ, ಇನಿ=ಇನ್ನು, ಕಣ್ ತುಯಿಲಾದು=ನಿದ್ರಿಸದಂತೆ, ಇರುನ್ದು=ಇರುವುದರಿಂದ, ಎನ್ ಪಯನ್=ಏನು ಪ್ರಯೋಜನ? ವಿರವಿ=ಸಮೀಪಿಸುತ್ತಾ, ಮುತ್ತಮ್=ಮುತ್ತುಗಳನ್ನು, ನೆಡು=ವಿಶಾಲವಾದ, ಉದ್ದವಾದ, ವೆಣ್ ಮಣಲ್ ಮೇಲ್=ಬಿಳಿಯ ಮರಳಿನ ಮೇಲಕ್ಕೆ, ಕೊಣ್ಡು=ತೆಗೆದುಕೊಂಡು ಹೋಗಿ, ವೆಣ್ ತಿರೈ=ಬಿಳಿಯ ಅಲೆಗಳು, ಪುರವಿ ಎನ್ನ=ಕುದುರೆಯ ಹಾಗೆ, ಅಪ್ಪುತಮ್ ಶೆಯ್ದು=ಅಂಟಿಕೊಂಡು, ವನ್ದು=ಬಂದು, ಉನ್ದು=ದಡಕ್ಕೆ ತಳ್ಳುವ, ಪುಲ್ಲಾಣಿಯೇ=ತಿರುಪ್ಪುಲ್ಲಾಣಿ ಕ್ಷೇತ್ರವೇ.



ಮನಸ್ಸೇ, ಇನ್ನು ರಾತ್ರಿಯೂ ಹಗಲೂ ನಿದ್ರಿಸದಂತೆ ಇರುವುದರಿಂದ ಏನು ಪ್ರಯೋಜನ? ಹೋಗಿ, ಅವನ ಕಡೆಯವರಾಗಿ, ಅವನನ್ನು ಸ್ತುತಿಸಿ, ಪೂಜಿಸಿ, ಸೇವೆ ಮಾಡುವುದಕ್ಕೆ ಎದ್ದೇಳು. ಬಿಳಿಯ ಅಲೆಗಳು\(ದಡವನ್ನು\) ಸಮೀಪಿಸುತ್ತಾ, ಕುದುರೆಯ ಹಾಗೆ \(ನೆಲಕ್ಕೆ\) ಅಂಟಿಕೊಂಡು ಬಂದು, ಮುತ್ತು=ಮುತ್ತುಗಳನ್ನು ವಿಶಾಲವಾದ\(ಉದ್ದವಾದ\)



೪೪

ಬಿಳಿಯ ಮರಳಿನ ಮೇಲಕ್ಕೆ ತಂದು ದಡಕ್ಕೆ ತಳ್ಳುವಂಥ ತಿರುಪ್ಪುಲ್ಲಾಣಿ ಕ್ಷೇತ್ರವೇ.\(೭\)



ಯುವತಿಯು\(ಆೞ್ವಾರರು\) ಹೇಳುತ್ತಾಳೆ: ಮನಸ್ಸೇ, ನನ್ನ ಪ್ರಿಯತಮನು ನನ್ನನ್ನು ವಂಚಿಸಿ, ಅಗಲಿ ಹೊರಟುಹೋದ ಮೇಲೆಯೂ ನಾವು ಇಲ್ಲಿಯೇ ಇದ್ದು, ಹಗಲು ರಾತ್ರಿ ಎನ್ನದೆ, ಅವನಿಗಾಗಿ ಕಾತರದಿಂದ ಕಣ್ಣಿಗೆ ನಿದ್ದೆಯಿಲ್ಲದಂತೆ ಕಾದುಕೊಂಡಿರುವುದರಿಂದ ಏನು ಪ್ರಯೋಜನ? ನಮಗೆ ಕಾತರವಾಗಲಿ, ಸಂಕಟವಾಗಲಿ ತಪ್ಪುವುದೇ? ಅವನೇನು ನಮ್ಮ ಬಳಿಗೆ ಬರುವನೋ? ಈಗ ಅವನು ತಿರುಪ್ಪುಲ್ಲಾಣಿ ಕ್ಷೇತ್ರದಲ್ಲಿದ್ದಾನೆ. ಅದು ಕಡಲ ಕರೆಯಲ್ಲಿದೆ. ಹೊಳೆಯುವ ಬಿಳಿಯ ಅಲೆಗಳು ದಡವನ್ನು ಸಮೀಪಿಸುತ್ತಾ, ವೇಗವಾಗಿ ಓಡುವ ಕುದುರೆಯ ಹಾಗೆ ನೆಲಕ್ಕೆ ಅಂಟಿಕೊಂಡು ಬರುತ್ತಾ ಕಡಲಿನಿಂದ ಮುತ್ತುಗಳನ್ನು ವಿಶಾಲವಾದ\(ಉದ್ದವಾದ\) ಬಿಳಿಯ ಮರಳಿನ ಮೇಲಕ್ಕೆ ತಳ್ಳಿ ಎರಚುತ್ತದೆ. ಮನಸ್ಸೇ ಪ್ರಿಯತಮನಿರುವಲ್ಲಿಗೆಯೇ ಹೋಗೋಣ ನಡೆ. ಅಲ್ಲಿ ಅವನನ್ನು ಸ್ತುತಿಸೋಣ. ಪೂಜಿಸೋಣ. ಅವನ ಸೇವೆಮಾಡಿ ಅವನನ್ನು ಒಲಿಸಿಕೊಳ್ಳೋಣ. ಅವನ ಸಮೀಪವರ್ತಿಗಳಾಗೋಣ.



೮.ಅಲಮುಮಾೞಿಪ್ಪಡೈಯುಮುಡೈಯಾಮ್ ನಮಕ್ಕನ್ಬರಾಯ್

ಶಲಮದಾಹಿತ್ತವೊನ್ಱಿಲರ್ ನಾಮ್ ತೊೞುದುಮೆೞು

ಉಲವುಕಾನಱ್ ಕೞಿಯೋಙ್ಗುತಣ್ ಪೈಮ್ಬೊೞಿಲೂಡು, ಇಶೈ

ಪುಲವುಕಾನಲ್ ಕಳಿವಣ್ಡಿನಮ್ ಪಾಡುಪುಲ್ಲಾಣಿಯೇ



ಅಲಮುಮ್=ಹಲಾಯುಧವನ್ನೂ, ಆೞಿಪಡೈಯುಮ್=ಚಕ್ರಾಯುಧವನ್ನೂ, ಉಡೈಯಾರ್=ಉಳ್ಳವರು, ಅನ್ಮಕ್ಕೂ-ನಮಗೆ, ಅನ್ಬರ್ ಆಯ್=ಪ್ರಿಯರಾಗಿ, ಶಲಮ್ ಅದು ಆಹಿ=ಛಲವೇ ಮುಂತಾದ, ತಹವು=ಗುಣಗಳು, ಒನ್ಱು ಇಲರ್=ಒಂದನ್ನೂ ಇಲ್ಲದವರಾಗಿದ್ದಾರೆ, ನಾಮ್=ನಾವು, ತೊೞುದುಮ್-ಸೇವೆ ಮಾಡುವುದಕ್ಕೆ, ಎೞು=ಎದ್ದೇಳು, ಉಲವು=ಅಲೆದಾಡುತ್ತಿರುವ, ಕಾಲ್=ಮಂದಮಾರುತವೂ, ನಲ್=ಒಳ್ಳೆಯ, ಕೞಿ=ಸಮುದ್ರದ ಕರೆಯಲ್ಲಿ\(ಸಮೃದ್ಧಿಯಾಗಿ\)ಓಙ್ಗು=ಎತ್ತರವಾಗಿ ಬೆಳೆದಿರುವ, ತಣ್=ತಂಪಾದ, ಪೈ=ಹರಡಿಕೊಂಡಿರುವ, ಪೊೞಿಲ್=ತೋಪುಗಳಿಂದ, ಊಡು=ನಡುವೆ, ಇಶೈ=ಒಪ್ಪುವಂಥ, ಪುಲವು=ಮುಂಜಾನೆಗೆ



೪೫

ಕಾನಲ್=ಪರಿಮಳಿಸುವ, ಕಳಿವಣ್ಡು=ಸೊಬಗಿನ ದುಂಬಿಗಳ, ಇನಮ್=ಗುಂಪುಗಳು, ಪಾಡು=ಹಾಡುತ್ತಿರುವಂಥ, ಪುಲ್ಲಾಣಿಯೇ=ತಿರುಪ್ಪುಲ್ಲಾಣಿ ಕ್ಷೇತ್ರವೇ.



ಹಲಾಯುಧವನ್ನೂ ಚಕ್ರಾಯುಧವನ್ನೂ ಉಳ್ಳವರು ನಮಗೆ ಪ್ರಿಯರಾಗಿ ಛಲವೇ ಮುಂತಾದ ಗುಣಗಳು ಒಂದೂ ಇಲ್ಲದವರಾಗಿದ್ದಾರೆ. ನಾವು ಸೇವೆಮಾಡುವುದಕ್ಕೆ ಎದ್ದೇಳು. ಸುಳಿದಾಡುತ್ತಿರುವ ಮಂದಮಾರುತವೂ ಒಳ್ಳೆಯದಾಗಿ \(ಸಮುದ್ರದ ಕರೆಯಲ್ಲಿ\)ಸಮೃದ್ಧಿಯಾಗಿ ಎತ್ತರವಾಗಿ ಬೆಳೆದಿರುವ ತಂಪಾದ ಹರಡಿಕೊಂಡಿರುವ ತೋಪುಗಳ ನಡುವೆ ಪರಿಮಳಿಸುವ ಮುಂಜಾನೆಗೆ ಒಪ್ಪುವಂಥ ಸೊಬಗಿನ ದುಂಬಿಗಳ ಹಿಂಡಿಗಳು ಹಾಡುತ್ತಿರುವಂಥ ತಿರುಪ್ಪುಲ್ಲಾಣಿಯೇ.\(೮\)

ಹಲಾಯುಧ ಬಲರಾಮನದು. ಚಕ್ರಾಯುಧ ಶ್ರೀಕೃಷ್ಣನದು. ಬಲರಾಮನೂ ಕೃಷ್ಣನೂ ಭಗವಂತನ ದಶಾವತಾರಗಳಲ್ಲಿ ಸೇರಿದವು.



ಯುವತಿಯು\(ಆೞ್ವಾರರು\)ಹೇಳುತ್ತಾಳೆ: ಮನಸ್ಸೇ, ಬಲರಾಮನಾಗಿಯೂ ಶ್ರೀಕೃಷ್ಣನಾಗಿಯೂ ಅವತರಿಸಿದ್ದವನು ನನ್ನ ಪ್ರಿಯತಮನೇ ಅಲ್ಲವೇ? ಅವನೇನೋ ಬಂದು, ನನ್ನ ಬಳಿಯಿದ್ದು, ನನ್ನನ್ನು ಮರುಳುಗೊಳಿಸಿ, ಹೊರಟೇಹೋದನು. ಅವನಲ್ಲಿ ನಾವು ಛಲ, ಕೋಪ ಮುಂತಾದ ದುರ್ಗುಣಗಳನ್ನು ಆರೋಪಿಸಲಾದೀತೇ? ಅವನೀಗ ತಿರುಪ್ಪುಲ್ಲಾಣೀ ಕ್ಷೇತ್ರದಲ್ಲಿ ನೆಲಸಿದ್ದಾನೆ. ಅದು ಬಲುಸುಂದರ ಕ್ಷೇತ್ರ. ಕಡಲಕರೆಯಲ್ಲಿ ಸೊಗಸಾದ ಎತ್ತರವಾದ ತಂಪಾದ ಪರಿಮಳಿಸುವ ತೋಪುಗಳಿವೆ. ಮ್ಂದಮಾರುತವು ಅವುಗಳ ನಡುವೆ ಸುಳಿದಾಡುತ್ತಾ ಪರಿಮಳವನ್ನು ಎಲ್ಲೆಲ್ಲೂ ಹರಡುತ್ತದೆ. ಅದಕ್ಕೆ ಒಪ್ಪುವಂಥ ಸೊಬಗಿನಿಂದ ಮುಂಜಾನೆ ಬರುತ್ತದೆ. ಅಂದವಾದ ದುಂಬಿಗಳ ಹಿಂಡುಗಳು ಅದಕ್ಕೆ ತಕ್ಕಂತೆ ಇನಿದಾಗಿ ಹಾಡುತ್ತವೆ. ಮನಸ್ಸೇ, ಎದ್ದೇಳು. ನಾವು ಅಲ್ಲಿಗೆ ಹೋಗೋಣ. ನಮ್ಮ ಪ್ರಿಯನನ್ನು ಸಂಧಿಸೋಣ. ಅವನ ಸೇವೆಯಲ್ಲಿ ತೊಡಗೋಣ. ಅವನನ್ನು ಒಲಿಸಿಕೊಳ್ಳೋಣ.



೯.ಓದಿನಾಮಙ್ಗಳಿತ್ತುಚ್ಚಿತನ್ನಾಲ್ ಒಳಿಮಾಮಲರ್

ಪಾದನಾಳುಮ್ ಪಣಿವೋಮ್ ನಮಕ್ಕೇ ನಲಮಾದಲಿಲ್

ಆದುತಾರಾನೆನಿಲುನ್ದರುಮ್ ಅನ್ಱಿಯುಮನ್ಬರಾಯ್

ಪೋದುಮಾದೇ, ತೊೞುದುಮ್ ಅವನ್ ಮನ್ನು ಪುಲ್ಲಾಣಿಯೇ



೪೬

ಓದಿ ನಾಮಮ್=ದಿವ್ಯನಾಮಗಳನ್ನು ಪಠಿಸಿ, ಕುಳಿತ್ತು=ಮಿಂದು, ಉಚ್ಚಿ ತನ್ನಾಲ್-ನೆತ್ತಿಯಲ್ಲಿ, ಒಳಿ=ಬೆಳಗುವ, ಮಾ=ಶ್ರೇಷ್ಠವಾದ, ಮಲರ್ ಪಾದಮ್=ಹೂವಿನಂಥ ಪಾದವನ್ನು, ನಾಳುಮ್=ಯಾವಾಗಲೂ, ಪಣಿವೋಮ್=ಸೇವೆ ಮಾಡೋಣ, ನಮಕ್ಕೇ-ನಮಗೆಯೇ, ನಲಮ್=ಶ್ರೇಯಸ್ಸು\(ಒಳ್ಳೆಯದು\), ಆದಲಿಲ್=ಆದ್ದರಿಂದ, ಆದು ತಾರಾನ್ ಎನಿಲುಮ್=ಯಾವುದನ್ನೂ ಅವನು ಕೊಡುವುದಿಲ್ಲವೆಂದರೂ ಸಹ, ತರುಮ್=ಕೊಡುತ್ತಾನೆ, ಅನ್ಱಿಯುಮ್=ಅಲ್ಲದೆಯೂ, ಅನ್ಬರಾಯ್=ಪ್ರಿಯರಾಗಿ\(ಭಕ್ತರಾಗಿ\), ಪೋದುಮ್=ಸಾಕು, ಮಾದೇ-ತಾಯೀ\(ಪ್ರಿಯಳೇ\), ತೊೞುದುಮ್=ಸೇವೆ ಮಾಡೋಣ, ಅವನ್ ಮನ್ನು=ಅವನು ನೆಲಸಿರುವ, ಪುಲ್ಲಾಣಿಯೇ=ತಿರುಪ್ಪುಲ್ಲಾಣಿ ಕ್ಷೇತ್ರವೇ.



ತಾಯೇ \(ಪ್ರಿಯಳೇ\) ನಾವು ಮಿಂದು, ಅವನ ದಿವ್ಯನಾಮಗಳನ್ನು ಪಠಿಸಿ, ಬೆಳಗುವ ಶ್ರೇಷ್ಠವಾದ ಹೂವಿನಂಥ ಕೋಮಲ ಪಾದಗಳನ್ನು ನೆತ್ತಿಯಮೇಲೆ ಧರಿಸಿ, ಅವುಗಳನ್ನು ಯಾವಾಗಲೂ ಸೇವೆಮಾಡೋಣ. ಅದರಿಂದ ನಮಗೇ ಶ್ರೇಯಸ್ಸು. ಆದ್ದರಿಂದ ಅವನು ಯಾವುದನ್ನೂ ನಮಗೆ ಕೊಡುವುದಿಲ್ಲವೆಂದರೂ ಸಹ ಕೊಟ್ಟೇ ಕೊಡುತ್ತಾನೆ. ಅಲ್ಲದೆ, ಅವನ ಪ್ರಿಯರಾಗಿ \(ಭಕ್ತರಾಗಿ\)ರುವುದೇ ಸಾಕು. ಅವನು ನೆಲಸಿರುವ ತಿರುಪ್ಪುಲ್ಲಾಣಿಯನ್ನೇ ಸೇವಿಸೋಣ, ನಡೆ.\(೯\)



ಇದುವರೆಗೆ ಪಾಶುರದ ಯುವತಿಯು ತನ್ನ ಪ್ರಿಯತಮನಿಂದ ತನೆಗ್ ಇದಗಿಬಂದ ಆನಂದಾನುಭವಗಳನ್ನೂ, ಅವುಗಳ ಫಲವಾದ ದೃಢವಾದ ಪ್ರೇಮವನ್ನೂ ಕುರಿತು ಹೇಳಿಕೊಂಡಳು. ತಮ್ಮಿಬ್ಬರ ಪ್ರೇಮಕ್ಕೆ ಯಾವ ಬಗೆಯ ಅಡಚಣೆಯೂ ಉಂಟಾಗದೆಂದು ಬಯಸಿದ್ದಳು. ಅವನ ಪ್ರೇಮಾನುಭವದಲ್ಲಿಯೇ ಮೈಮರೆತಿದ್ದಳು. ಆದರೆ ಇದ್ದಕ್ಕಿದ್ದಂತೆ ಪ್ರಿಯತಮನು ಅವಳನ್ನಗಲಿ ಹೋದನು. ಅದರಿಂದ ಅವಳಿಗೆ ಉಂಟಾದ ಸಂಕಟ ಅಷ್ಟಿಷ್ಟಲ್ಲ. ತನ್ನ ನಲ್ಲನ ಒಲವನ್ನು ಮತ್ತೆ ತಾನು ಪಡೆಯಬೇಕು. ಅದಕ್ಕೇ ಏನು ಮಾಡಬೇಕು? ತನ್ನ ಆ ಉಪಾಯಕ್ಕೆ ಮನಸ್ಸನ್ನು ಒಲಿಸಿಕೊಳ್ಳಬೇಕಷ್ಟೆ. ಆ ಕಾರ್ಯವನ್ನು ಮಾಡುತ್ತಾ, ಮನಸ್ಸನ್ನು ಹುರಿದುಂಬಿಸಲಾಯಿತು. ಈ ಪಾಶುರದಲ್ಲಿ ಅಂಥ ಉಪಾಯವೇನು ಎಂಬುದನ್ನು ವಿವರಿಸಲಾಗಿದೆ.



ಯುವತಿ\(ಆೞ್ವಾರರು\)ಹೇಳುತ್ತಾಳೆ: ತಾಯೇ, ಪ್ರಿಯಸಖೀ, \(ತನ್ನ ಮನಸ್ಸನ್ನೇ ಉದ್ದೇಶಿಸಿ ಹೇಳುತ್ತಾಳೋ?\) ನಾವು ಪ್ರಿಯತಮನ ದಿವ್ಯನಾಮಗಳನ್ನು ಉಚ್ಚರಿಸುತ್ತಾ ನಮ್ಮ ಅಂತರಂಗವನ್ನು ಶುದ್ಧಿಮಾಡಿಕೊಳ್ಳೋಣ.



೪೭

ಚೆನ್ನಾಗಿ ಮಿಂದು ನಮ್ಮ ದೇಹವನ್ನು ಶುದ್ಧಿಮಾಡಿಕೊಳ್ಳೋಣ. ಅನಂತರ, ಪ್ರಿಯನ ಕೋಮಲವಾದ ಪಾದಕಮಲಗಳ ಮೇಲೆ ನಮ್ಮ ನೆತ್ತಿಯನ್ನಿರಿಸೋಣ. ಅವುಗಳನ್ನೇ ದೃಢವಾಗಿ ಆಶ್ರಯಿಸೋಣ. ಅವುಗಳ ಸೇವೆಯಲ್ಲಿ ತೊಡಗೋಣ. ಬಿಡದಂತೆ ಯಾವಾಗಲೂ ಸೇವೆ ಮಾಡುತ್ತಲೇ ಇರೋಣ.ಹೀಗೆ ಮಾಡುವುದರಿಂದ ನಾವು ಅವನ ಆತ್ಮೀಯರಾಗುತ್ತೇವೆ, ಅವನ ಪ್ರೀತಿಗೆ ಪಾತ್ರರಾಗುತ್ತೇನೆ. ಅಷ್ಟೇ ಸಾಲದೇ? ಅನನ್ಯವಾದ ನಮ್ಮ ಸೇವೆಗೆ ಅವನು ಒಡನೆಯೇ ಯಾವ ಪ್ರತಿಫಲವನ್ನೂ ಕೊಡದಿದ್ದರೂ ಸಹ,ನಮ್ಮ ಸೇವೆಯನ್ನು ಮೆಚ್ಚಿಕೊಂಡು, ತಕ್ಕಫಲವನ್ನು ಕೊಟ್ಟೇಕೊಡುತ್ತಾನೆ. ಆದ್ದರಿಂದ, ಅವನು ನೆಲಸಿರುವ ತಿರುಪ್ಪುಲ್ಲಾಣಿ ಕ್ಷೇತ್ರಕ್ಕೆ ಹೋಗೋಣ, ನಡೆ.



೧೦.ಇಲಙ್ಗುಮುತ್ತುಮ್ ಪವಳಕ್ಕೊೞುನ್ದುಮ್ ಎೞಿಲ್ ತಾಮರೈ

ಪುಲಙ್ಗಳ್ ಮುಟ್ರುಮ್ ಪೊೞಿಲ್ ಶೂೞ್ ನ್ದು ಅೞಹಾಯಪುಲ್ಲಾಣಿ ಮೇಲ್

ಕಲಙ್ಗಳಿಲ್ಲಾಪ್ಪುಹಳಾನ್ ಕಲಿಯನೊಲಿಮಾಲೈ

ವಲಙ್ಗೊಳ್ ತೊಣ್ಡರ್ ಕ್ಕಿಡಮಾವದು ಪಾಡಿಲ್ ವೈಹುನ್ದಮೇ



ಇಲಙ್ಗು=ಹೊಳೆಯುವ, ಮುತ್ತುಮ್=ಮುತ್ತುಗಳನ್ನೂ, ಪವಳಮ್=ಹವಳದ, ಕೊೞುನ್ದುಮ್= ಎಳೆಯ ಬಳ್ಳಿಗಳನ್ನೂ, ಎೞಿಲ್=ಸುಂದರವಾದ, ತಾಮರೈ=ತಾವರೆಗಳುಳ್ಳ, ಪುಲಙ್ಗಳ್=ಬಯಲುಗಳನ್ನೂ, ಮುಟ್ರುಮ್= ಪೂರ್ತಿಯಾಗಿ, ಪೊೞಿಲ್=ತೋಪುಗಳು, ಶೂೞ್ ನ್ದು=ಸುತ್ತುವರಿದು, ಅೞಹಾಯ=ಸೊಬಗಿನಿಂದ ಕೂಡಿದ, ಪುಲ್ಲಾಣಿಮೇಲ್=ತಿರುಪ್ಪುಲ್ಲಾಣಿ ಕ್ಷೇತ್ರವನ್ನು ಕುರಿತು, ಕಲಙ್ಗಳ್ ಇಲ್ಲಾ=ಚಪಲತೆಯಿಲ್ಲದ\(ಚಂಚಲವಲ್ಲದ\) , ಪುಹಳಾನ್=ಕೀರ್ತಿಯುಳ್ಳವನಾದ, ಕಲಿಯನ್=ಕಲಿಯನ, ಒಲಿಮಾಲೈ=ಹಾಡಿನ ಮಾಲೆಯನ್ನು, ವಲಙ್ಗೊಳ್=ಅಭ್ಯಾಸ ಮಾಡತಕ್ಕ, ತೊಣ್ಡರ್ ಕ್ಕು=ಭಕ್ತರಿಗೆ, ಇಡಮ್ ಆವದು= ಸ್ಥಳವಾಗುವುದು, ಪಾಡು ಇಲ್=ದುಃಖಸಂಕಟಗಳಿಲ್ಲದ, ವೈಹುನ್ದಮೇ=ಶ್ರೀವೈಕುಂಠವೇ.



೪೮

ಹೊಳೆಯುವ ಮುತ್ತುಗಳನ್ನೂ ಹವಳದ ಎಳೆಯ ಕುಡಿಗಳನ್ನೂ ಸುಂದರವಾದ ತಾವರೆಗಳುಳ್ಳ ಬಯಲುಗಳನ್ನೂ ಪೂರ್ತಿಯಾಗಿ ತೋಪುಗಳಿಂದ ಸುತ್ತುವರಿದಿರುವ ಸೊಬಗಿನ ತಿರುಪ್ಪುಲ್ಲಾಣಿ ಕ್ಷೇತ್ರವನ್ನು ಕುರಿತು ಚಂಚಲವಲ್ಲದ ಕೀರ್ತಿವಂತನಾದ ಕಲಿಯನ ಹಾಡಿನ ಮಾಲೆಯನ್ನು ಅಭ್ಯಾಸಮಾಡತಕ್ಕ ಭಕ್ತರಿಗೆ ದುಃಖಸಂಕಟಗಳಿಲ್ಲದ ಶ್ರೀವೈಕುಂಠವೇ ಸ್ಥಳವಾಗುವುದು.\(೧೦\)



ಈ ತಿರುಮೊೞಿಯಲ್ಲಿ ಕಲಿಯನು\(ತಿರುಮಂಗೈ ಆೞ್ವಾರರು\) ತಿರುಪ್ಪುಲ್ಲಾಣಿಯ ವೈಶಿಷ್ಟ್ಯವನ್ನು ಕುರಿತು ಹೇಳಿದ್ದಾರೆ. ಇಲ್ಲಿ ಹೇಳಿರುವುದಾದರೂ ಏನನ್ನು?



ಪ್ರೇಮಿಗಳು ಅಗಲಿಹೋಗದಂತೆ ಅವರನ್ನು ಬಂಧಿಸಿರುವುದು ಅವರ ದೃಢವಾದ ಪ್ರೇಮವೇ. ಎಂದೆಂದಿಗೂ ಅಗಲದಂತೆ ಒಬ್ಬರಿಗೊಬ್ಬರು ಆಶ್ರಯವಾಗಿದ್ದುಕೊಂಡು ಸುಖಶಾಂತಿಗಳನ್ನು ತುಂಬುವವರಾಗಿ ಬಾಳಬೇಕು. ಪಾಶುರದ ಯುವತಿಗೆ ಪ್ರಿಯತಮನೊಬ್ಬ. ಅವನು ತನ್ನ ಅತಿಶಯವಾದ ಪ್ರೇಮದಿಂದ ಅವಳ ಅಂತರಂಗವನ್ನು ಸೂರೆಗೊಂಡು, ಅವಳನ್ನು ನಂಬಿಸಿ, ಕಡೆಗೆ ಅವಳನ್ನು ಒಂಟಿಯಾಗಿ ಮಾಡಿ. ಅಗಲಿ ಹೊರಟೇಹೋದನು. ಅವನು ತಿರುಪ್ಪುಲ್ಲಾಣಿಯಲ್ಲಿದ್ದಾನೆಂದು ಅವಳಿಗೆ ತಿಳಿಯಿತು. ತಾನಿದ್ದಲ್ಲಿ ಹಿಂದೆ ತನ್ನ ಪ್ರಿಯತಮನ ಸಂಗದಿಂದ ನಡೆದ ವಿಷಯಗಳನ್ನೆಲ್ಲಾ ನೆನೆನೆನೆದು ದುಃಖಿಸುವುದಕ್ಕಿಂತಲೂ ಅವನಿರುವಲ್ಲಿಗೇ ಹೋಗಿ, ಅವನ ಪಾದಸೇವೆಯಲ್ಲಿ ತೊಡಗಿ ಅವನನ್ನು ಮತ್ತೆ ಒಲಿಸಿಕೊಳ್ಳುವುದು ಲೇಸು ಎಂದು ಅವಳಿಗೆ ತೋರಿಬಂತು. ಅದಕ್ಕೆ ತನ್ನ ಮನಸ್ಸನ್ನು ಒಪ್ಪಿಸಿದಳು. ಅಲ್ಲಿ ಅವಳು ಪರಿಶುದ್ಧವಾದ ರೀತಿಯಲ್ಲಿದ್ದುಕೊಂಡು, ತನ್ನ ಪ್ರಿಯತಮನ ದಿವ್ಯನಾಮಗಳನ್ನುಚ್ಚರಿಸುತ್ತಾ, ಅವನ ಕಲ್ಯಾಣಗುಣಗಳನ್ನು ಹೊಗಳಿಹಾಡುತ್ತಾ, ಕೋಮಲವಾದ ಅವನ ಪಾದಕಮಲಗಳನ್ನಾಶ್ರಯಿಸಿ, ಅವುಗಳ ಸೇವೆಮಾಡುತ್ತಾ ಮತ್ತೆ ಅವನನ್ನು ತಾನು ಒಲಿಸಿಕೊಳ್ಳಬಹುದೆಂದು ನಿರ್ಧರಿಸಿ, ಹಾಗೆಯೇ ಮಾಡತೊಡಗಿದಳು. ಪಾಶುರಗಳ ಮೂಲಕ ಹೊರಬರುವ ವಿಷಯವಿದು.



ಕಲಿಯನು ಪಾಶುರದ ಯುವತಿಯಾಗಿ, ತನಗೆ ಭಗವಂತನಲ್ಲಿರುವ ಅಚಲಪ್ರೇಮವನ್ನು ವಿವರಿಸುತ್ತಾರೆ. ಭಕ್ತರು ಭಗವಂತನ ಸೇವೆಯಲ್ಲಿ ತೊಡಗಿ, ಅವನನ್ನು ಶಾಶ್ವತವಾಗಿ ಒಲಿಸಿಕೊಳ್ಳಬೇಕೆಂದು ವಿವರಿಸಿಹೇಳುವುದು ಈ ತಿರುಮೊೞಿಯ ಒಳವಿಷಯ.



ಕಲಿಯನು ಈ ತಿರುಮೊೞಿಯಲ್ಲಿ ಹೇಳಿರುವುದನ್ನೆಲ್ಲಾ ಚೆನ್ನಾಗಿ ಅರಿತು ಅಭ್ಯಾಸ ಮಾಡುವವರಿಗೆ ಭಗವಂತನ ಪೂರ್ಣಕೃಪಾಶ್ರಯವುಂಟಾಗುವುದರಿಂದ, ಅವರ ಮರಣಾನಂತರ, ಅವರಿಗೆ ಜನನಮರಣಾದಿ ದುಃಖಸಂಕಟಗಳಿಲ್ಲದ ಪರಮಪದವೇ ಪ್ರಾಪ್ತಿಯಾಗುವುದು. ಇದೇ ಈ ತಿರುಮೊೞಿಯ ಮಹತ್ವ ಮತ್ತು ಫಲಶ್ರುತಿ.



ಅಡಿಯನಡೆ: ತನ್ನೈ. ವರುಹಿ, ಏದು, ಕೊಙ್ಗು, ಉಣರಿಲ್, ಎಳ್ ಹಿ, ಪರವಿ, ಅಲಮ್, ಓದಿ, ಇಲಙ್ಗು, \(ಕಾವಾರ್\)



೪೯

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಒಂಬತ್ತನೆಯ ದಶಕ ನಾಲ್ಕನೆಯ ತಿರುಮೊೞಿ

೧.ಕಾವಾರ್ ಮಡಱ್ ಪೆಣ್ಣೈ

೧.ಕಾವಾರ್ ಮಡಱ್ ಪೆಣ್ಣೈ ಅನ್ಱಿಲರಿಕುರಲುಮ್

ಏವಾಯಿನೂಡಿಯಙ್ಗುಮ್ ಎಹ್ ಕಿಱ್ಕೊಡಿದಾಲೋ

ಪೂವಾರ್ ಮಣಙ್ಗಮೞುಮ್ ಪುಲ್ಲಾಣಿಕೈತೊೞುದೇನ್

ಪಾವಾಯಿದುನಮಕ್ಕೋರ್ ಪಾನ್ ಮೈಯೇಯಾಹಾದೇ



ಕಾ=ತೋಪಿನಲ್ಲಿ, ಆರ್=ತುಂಬಿರುವ, ಮಡಲ್ ಪೆಣ್ಣೈ=ವಿಸ್ತಾರವಾದ ಹಾಳೆಗಳುಳ್ಳ ತಾಳೆಯ ಮರಗಳಲ್ಲಿ, ಅನ್ಱಿಲ್=ಕ್ರೌಂಚಪಕ್ಷಿಗಲ, ಅರಿಕುರಲುಮ್=ಕ್ರೂರವಾದ ಧ್ವನಿಯು, ಏವಾಯಿನ್=ಬಾಣದ ಬಾಯಿಯ\(ಅಲಗಿನ\), ಊಡು=ಮಧ್ಯದಲ್ಲಿ, ಇಯಙ್ಗುಮ್=ತೂರುತ್ತಿರುವ, ಎಹ್ಕಿನ್-ಮೊನಚಾದ ಆಯುಧಕ್ಕಿಂತಲೂ, ಕೊಡಿದು=ಕ್ರೂರವಾದದ್ದು, ಆಲ್=ಅಯ್ಯೋ, ಪೂ ಆರ್=ಹೂಗಳಿಂದ ತುಂಬಿರುವ, ಮಣಮ್=ಪರಿಮಳವು, ಕಮೞುಮ್=ಘಮಘಮಿಸುವ, ಪುಲ್ಲಾಣಿ=ತಿರುಪ್ಪುಲ್ಲಾಣಿ ಕ್ಷೇತ್ರವನ್ನೂ, ಕೈತೊೞುದೇನ್=ಕೈಮುಗಿದೆನು\(ಕೈ ಮುಗಿದಿದ್ದೇನೆ, ಕೈಮುಗಿಯುತ್ತೇನೆ\), ಪಾವಾಯ್=ಹೆಣ್ಣೇ\(ಕನ್ನಿಕೆಯೇ\), ಇದು=ನಮ್ಮ ಈ ಕೆಲಸವು, ನಮಕ್ಕೂ=ನಮಗೆ, ಓರ್=ಸಾಟಿಯಿಲ್ಲದ, ಪಾನ್ ಮೈಯೇ=ಸಹಜಸ್ವಭಾವವೇ, ಆಹಾದೇ=ಆಗಬಾರದೇ?



ತೋಪಿನಲ್ಲಿ ತುಂಬಿರುವ ವಿಸ್ತಾರವಾದ ಹಾಳೆಗರಿಗಳುಳ್ಳ ತಾಳೆಯಮರಗಳಲ್ಲಿ ಕ್ರೌಂಚಪಕ್ಷಿಗಳ ಕ್ರೂರವಾದ ಧ್ವನಿಯು, ಬಾಣದ ಅಲಗಿನ ಮಧ್ಯದಲ್ಲಿ ತೂರುತ್ತಿರುವ ಮೊನಚಾದ ಆಯುಧಕ್ಕಿಂತಲೂ ಕ್ರೂರವಾದದ್ದು. ಅಯ್ಯೋ\! ಹೂಗಳಿಂದ ತುಂಬಿರುವ ಪರಿಮಳವು ಘಮಘಮಿಸುವ ತಿರುಪ್ಪುಲ್ಲಾಣಿ ಕ್ಷೇತ್ರವನ್ನು ಕೈಮುಗಿಯುತ್ತೇನೆ. ಹೆಣ್ಣೇ\(ಕನ್ನಿಕೆಯೇ\) ಇದು ನಮಗೆ ಸಹಜಸ್ವಭಾವವೇ ಆಗಬಾರದೇ?\(೧\)



ಹಿಂದಿನ ತಿರುಮೊೞಿಯಲ್ಲಿ, ಪಾಶುರದ ಯುವತಿಯು ತನ್ನ ಪ್ರಿಯತಮನು



೫೦

ನೆಲಸಿರುವ ತಿರುಪ್ಪುಲ್ಲಾಣಿ ಕ್ಷೇತ್ರಕ್ಕೆ ಹೋಗುವುದೆಂದು ತನ್ನ ಮನಸ್ಸನ್ನು ಸಿದ್ಧಗೊಳಿಸಿದಳಷ್ಟೇ ತಿರುಪ್ಪುಲ್ಲಾಣಿಗೆ ಹೋಗಲು ಅವಳಿಗೆ ಆಗಲಿಲ್ಲವಾದೀತು. ಅಲ್ಲಿಗೆ ಹೋಗುವುದಕ್ಕೆಂದು ಹೊರಟವಳು ತನ್ನ ಊರಿನ ತಾಳೆಯ ವನವನ್ನು ಪ್ರವೇಶಿಸಿದಳು. ಅಲ್ಲಿಯೂ ಅವಳ ವಿರಹವೇದನೆಯನ್ನು ಹೆಚ್ಚಿಸಲು ಕ್ರೌಂಚದಂಪತಿಗಳ ಪ್ರೇಮಾಲಾಪವಿರಬೇಕೇ\! ಕೂಡಲೇ ಅವಳು ತಿರುಪ್ಪುಲ್ಲಾಣಿಯನ್ನೂ ಅದನ್ನು ಸುತ್ತುವರಿದ ದಿವ್ಯಪರಿಮಳ ಪುಷ್ಪಗಳ ಘಮಘಮಿಸುವ ವಾತಾವರಣವನ್ನೂ ಸ್ಮರಿಸಿಕೊಂಡು ಅಲ್ಲಿಂದಲೇ ಕೈಯೆತ್ತಿ ಮುಗಿಯುತ್ತಾಳೆ. ಯಾವೊಂದು ಪ್ರಾಪಂಚಿಕ ಅನುಭವವುಂಟಾದಾಗಲೂ ಭಗವಂತನ ಸ್ಮೃತಿ ಮನಸ್ಸಿಗೆ ಬರುವಂಥ ಭಗವಂತನನ್ನು ಮನಸಾ ವಂದಿಸುವಂಥ ಸಹಜ ಸ್ವಭಾವ ಉಂಟಾದರೆ ಒಳಿತಲ್ಲವೇ?



ಯುವತಿಯು ಹೇಳುತ್ತಾಳೆ: ಗೆಳತೀ\(ಕನ್ನಿಕೆಯೇ\) ಈ ತಾಳೆಯವನದಲ್ಲಿ ಶಾಂತಿಯನ್ನುಪಡೆಯಲುಬಂದರೆ, ಕ್ರೌಂಚದಪತಿಗಳ ಪ್ರೇಮಸಲ್ಲಾಪವು ನನಗೆ ಕಾಮಬಾಣದ ಅಲಗಿನಿಂದಾದ ಹುಣ್ಣಿಗಿಂತಲೂ ತೀಕ್ಷ್ಣವಾದ ಯಾತನೆಯನ್ನುಂಟುಮಾಡುವುದಲ್ಲ\! ನನ್ನ ವಿರಹವೇದನೆಯನ್ನು ಹೆಚ್ಚಿಸುತ್ತಿದೆಯಲ್ಲ\! ಅಯ್ಯೋ\! ಇಲ್ಲಿಂದಲೇ ತಿರುಪ್ಪುಲ್ಲಾಣಿಗೆ ಕೈ ಎತ್ತಿಮುಗಿಯುತ್ತೇನೆ. ನನ್ನ ಪ್ರಿಯತಮನನ್ನು ಸ್ಮರಿಸುತ್ತಾ ಇಲ್ಲಿಂದಲೇ ಸದಾ ನಮಸ್ಕರಿಸುವಂಥ ಸ್ವಭಾವವು ನನಗೆ ಸಹಜವಾಗಿಯೇ ಉಂಟಾಗಬಾರದೇ? ಆಗ ನನಗೆ ಅವನ ಅಗಲಿಕೆಯೆಂಬುದೇ ತೋರುವುದಿಲ್ಲವಲ್ಲ\! ಅವನು ನನ್ನ ಮನದಿಂದ ಬೇರ್ಪಡುವುದೇ ಇಲ್ಲವಲ್ಲ\!



೨.ಮುನ್ನಮ್ ಕುಱಳುರುವಾಯ್ ಮೂವಡಿಮಣ್ ಕೊಣ್ಡಳನ್ದ

ಮನ್ನನ್ ಶರಿದೈಕ್ಕೇ ಮಾಲಾಹಿಯ ಪೊನ್ ಪಯನ್ದೇನ್

ಪೊನ್ನಙ್ಗೞಿಕ್ಕಾನಲ್ ಪುಳ್ಳಿನಙ್ಗಾಳ್ ಪುಲ್ಲಾಣಿ

ಅನ್ನಮಾಯ್ ನೂಲ್ ಪಯನ್ದಾರ್ ಕ್ಕೂ ಆಙ್ಗಿದನೈಚ್ಚೆಪ್ಪುಮಿನೇ

ಮುನ್ನಮ್=ಹಿಂದೆ ಒಂದು ಕಾಲದಲ್ಲಿ, ಕುಱಳ್ ಉರು ಆಯ್=ವಾಮನ ವಟುವಿನ ರೂಪಗೊಂಡು, ಮೂ ಅಡಿ ಮಣ್ ಕೊಣ್ಡು=ಮೂರುಹೆಜ್ಜೆ ನೆಲವನ್ನು ದಾನವಾಗಿ ಸ್ವೀಕರಿಸಿ, ಅಳನ್ದ=ಅದನ್ನು ಅಳೆದುಕೊಂಡ, ಮನ್ನನ್=ದೇವಾಧಿದೇವನ, ಶರಿದೈಕ್ಕೇ=ಅಪರೂಪವಾದ ಚರಿತ್ರೆಗೆಯೇ, ಮಾಲ್ ಆಹಿ= ವ್ಯಾಮೋಹಗೊಂಡು, ಪೊನ್=ಮಾಂಗಲ್ಯವನ್ನು\(ಮಹದೈಶ್ವರ್ಯವನ್ನು\), ಪಯನ್ದೇನ್=ಆಶಿಸಿದ್ದೇನೆ, ಪೊನ್ನಙ್ಗೞಕಾನಲ್=ಪೊನ್ನಙ್ಗಳಿ ಕ್ಷೇತ್ರದ ಕಾಡಿನ



೫೧

ಪುಳ್ ಇನಙ್ಗಾಳ್=ಪಕ್ಷಿಸಮೂಹವೇ, ಪುಲ್ಲಾಣಿ=ತಿರುಪ್ಪುಲ್ಲಾಣಿಯಲ್ಲಿ ನೆಲಸಿರುವ, ಅನ್ನಮ್ ಆಯ್=ಹಂಸವಾಗಿ, ನೂಲ್=ವೇದಗಳನ್ನು, ಪಯನ್ದಾಱ್ ಕು=ಕರುಣಿಸಿದವನಿಗೆ, ಆಙ್ಗು=ಅಲ್ಲಿಗೆ ಹೋಗಿ, ಇದನೈ=ಈ ವಿಷಯವನ್ನು, ಶೆಪ್ಪುಮಿನೇ=ಹೇಳಿರಿ.



ಪೊನ್ನಙ್ಗಳಿ ಕ್ಷೇತ್ರದ ಕಾಡಿನಲ್ಲಿ ವಾಸಿಸುವ ಪಕ್ಷಿಸಮೂಹವೇ. ತಿರುಪ್ಪುಲ್ಲಾಣಿ ಕ್ಷೇತ್ರದಲ್ಲಿ ನೆಲಸಿರುವ ಸ್ವಾಮಿಯು ಹಿಂದೆ ಒಂದು ಕಾಲದಲ್ಲಿ ವಾಮನವಟುವಾಗಿ ಮೂರುಹೆಜ್ಜೆಗಳ ನೆಲವನ್ನು ದಾನವಾಗಿ ಪಡೆದು, ಅದನ್ನು ಅಳೆದುಕೊಂಡ ಅದ್ಭುತಚರಿತ್ರೆಗೆಯೇ ನಾನು ಅವನಲ್ಲಿ ವ್ಯಾಮೋಹಗೊಂಡೆನೆಂದೂ ಅವನೊಡನೆ ಮಾಂಗಲ್ಯವನ್ನು ಆಶಿಸಿದೆನೆಂದೂ, ಹಂಸರೂಪಿಯಾಗಿ ವೇದಗಳನ್ನುಕರುಣಿಸಿದ ಉಪಕಾರಿಗೆ, ನೀವು ಹೋಗಿ, ಈ ನನ್ನ ವಿಷಯವನ್ನು ತಿಳಿಸಿರಿ.\(೨\)



ಈ ಪಾಶುರದಲ್ಲಿ ಭಗವಂತನಲ್ಲಿ ವ್ಯಾಮೋಹಗೊಂಡ ಯುವತಿಯು ತಾನಿರುವ ಪರಿಸ್ಥಿತಿಯನ್ನು ತನ್ನ ಪ್ರಿಯತಮನಿಗೆ ತಿಳಿಸಬೇಕೆಂದು ಕಾಡಿನ ಪಕ್ಷಿಗಳ ಗುಂಪನ್ನೇ ಬೇಡಿಕೊಳ್ಳುತ್ತಿದ್ದಾಳೆ:



ಯುವತಿಯು ಹೇಳುತ್ತಾಳೆ: ಹಕ್ಕಿಗಳೇ,ನೀವು ಇಲ್ಲಿಂದ ಹಾರಿಹೋಗುವಾಗ ತಿರುಪ್ಪುಲ್ಲಾಣಿಯನ್ನು ಸಂದರ್ಶಿಸಿ, ಅಲ್ಲಿ ನನ್ನ ಪ್ರಿಯತಮನು ನೆಲಸಿದ್ದಾನೆ. ಹಿಂದೆ ಒಂದು ಕಾಲದಲ್ಲಿ ಅವನು ಅದ್ವಿತೀಯವಾದ ಕುಳ್ಳಬ್ರಹ್ಮಚಾರಿಯಾದನಂತೆ. ಬಲಿಚಕ್ರವರ್ತಿಯ ಯಾಗಶಾಲೆಯನ್ನು ಪ್ರವೇಶಿಸಿದನಂತೆ. ತನ್ನ ಪುಟ್ಟ ಹೆಜ್ಜೆಗಳಲ್ಲಿ ಮೂರೇಮೂರು ಹೆಜ್ಜೆಗಳ ನೆಲವನ್ನು ಬೇಡಿದನಂತೆ. ನೆಲವನ್ನು ದಾನವಾಗಿ ಪಡೆದಕೂಡಲೇ ಸ್ವಾಮಿಯು ಅಂಕೆಯಿಲ್ಲದಂತೆ ಬೆಳೆದು ತ್ರಿವಿಕ್ರಮನಾದನಂತೆ. ತನ್ನ ಒಂದುಹೆಜ್ಜೆಯಿಂದ ಇಡಿಯಭೂಮಂಡಲವನ್ನೂ, ಇನ್ನೊಂದು ಹೆಜ್ಜೆಯಿಂದ ಮೇಲಣ ಏಳುಲೋಕಗಳನ್ನೂ ಅಳೆದುಬಿಟ್ಟನಂತೆ. ಎಂಥ ಅದ್ಭುತವಾದ ಚರಿತ್ರೆಯಿದು\! ಮತ್ತೊಂದು ಸಲ, ಹಂಸಪಕ್ಷಿಯ ರೂಪವನ್ನು ತಳೆದು, ನಾರದಮಹರ್ಷಿಗೆ ವೇದಗಳನ್ನು ಸಾಂಗವಾಗಿ ಉಪದೇಶ ಮಾಡಿದನಂತೆ. ನನ್ನ ಸ್ವಾಮಿಯ ದಿವ್ಯಾದ್ಭುತ ಚರಿತ್ರೆಯನ್ನು ಕೇಳಿಯೇ ನಾನು ಆ ಸರ್ವಶಕ್ತನಾದ ವಿಸ್ಮಯಕಾರಿಯಲ್ಲಿ ವ್ಯಾಮೋಹಗೊಂಡಿದ್ದೇನೆ. ಅವನ ಮಾಂಗಲ್ಯವನ್ನು ಅಪೇಕ್ಷಿಸುತ್ತಾ, ಅವನಿಗಾಗಿ ಸೊರಗಿ ಹೋಗಿದ್ದೇನೆ. ಪಕ್ಷಿಗಳೇ ನೀವು ಹೋಗಿ, ಆ ನನ್ನ ಸ್ವಾಮಿಗೆ ನನ್ನ ಈಗಿನ ಪರಿಸ್ಥಿತಿಯನ್ನು ವಿವರಿಸಿ ಹೇಳಿ. ಪರಮೋಪಕಾರಿಯಾದ ಅವನು ನನ್ನನ್ನೂ ಕರುಣಿಸಿ, ನನ್ನ ಕೈಹಿಡೀಯಬೇಕೆಂದು ನನ್ನ ನಮ್ರಬೇಡಿಕೆಯನ್ನು ಅವನಲ್ಲಿ ಅರಿಕೆಮಾಡಿಕೊಳ್ಳಿ.



೩.ವವ್ವಿತ್ತುೞಾಯದನ್ ಮೇಲ್ ಶೆನ್ಱ ತನಿನೆಂಜಮ್

ಶೆವ್ವಿಯಱಿಯಾದು ನಿಱ್ಕುಙ್ಗೊಲ್? ನಿತ್ತಿಲಙ್ಗಳ್

ಪವ್ವತ್ತಿರೈಯುಲವು ಪುಲ್ಲಾಣಿ ಕೈತೊೞುದೇನ್

ತೆಯ್ಯಚ್ಚಿಲೈಯಾಱ್ ಕು ಎನ್ ಶಿನ್ದೈನೋಯ್ ಶೆಪ್ಪುಮಿನೇ



೫೨

ವವ್ವಿ=ಭದ್ರವಾಗಿ ಹಿಡಿದು, ತುೞಾಯ್=ತುಲಸಿಯದಂಡೆಯನ್ನು, ಅದನ್ ಮೇಲ್=ಅದರ ಮೇಲೆಯೇ, ಶೆನ್ಱ=ಹೊರಟುಹೋದ, ತನಿ=\(ನನ್ನಿಂದ ಬೇರ್ಪಟ್ಟ\)ಒಂಟಿಯಾದ \(ಪೂರ್ಣವಾದ\), ನೆಂಜಮ್=ಮನಸ್ಸು, ಶೆವ್ವಿ=ಪರಿಪಕ್ವತೆಯನ್ನು, ಅಱಿಯಾದು=ಅರಿಯದು, ನಿಱ್ಕುಮ್ ಕೊಲ್=ಸ್ಥಿರವಾಗಿ ನಿಲ್ಲುವುದು ಸಾಧ್ಯವೇ? ನಿತ್ತಿಲಙ್ಗಳ್=ಮುತ್ತುಗಳನ್ನು, ಪವ್ವಮ್ ತಿರೈ=ಕಡಲಿನ ಅಲೆಗಳು, ಉಲವು=ತಳ್ಳುವ, ಪುಲ್ಲಾಣಿ=ತಿರುಪ್ಪುಲ್ಲಾಣಿ ಕ್ಷೇತ್ರವನ್ನು, ಕೈತೊೞುದೇನ್=ಕೈಜೋಡಿಸಿ ಮುಗಿದಿದ್ದೇನೆ, ದೆಯ್ವಮ್-ದಿವ್ಯವಾದ, ಶಿಲೈಯಾಱ್ ಕು=ಬಿಲ್ಲನ್ನು ಹಿಡಿದವನಿಗೆ, ಎನ್=ನನ್ನ, ಶಿನ್ದೈನೋಯ್=ಮನೋಯಾತನೆಯನ್ನು, ಶೆಪ್ಪುಮಿನೇ=ಹೇಳಿರಿ.



ತುಲಸಿಯ ಮಾಲೆ\(ದಂಡೆ\)ಯನ್ನು ಭದ್ರವಾಗಿ ಹಿಡಿದು, ಅದರ ಮೇಲೆಯೇ ಹೊರಟುಹೋದ ನನ್ನ ಒಂಟಿಯಾದ ಮನಸ್ಸು ಪರಿಪಕ್ವತೆಯನ್ನು ಅರಿಯದು. ಅದು ಸ್ಥಿರವಾಗಿ ನಿಲ್ಲಲು ಸಾಧ್ಯವೇ? ಕಡಲಿನ ಅಲೆಗಳು ಮುತ್ತುಗಳನ್ನು ತಳ್ಳುವಂಥ ತಿರುಪ್ಪುಲ್ಲಾಣಿ ಕ್ಷೇತ್ರವನ್ನು ಕೈಜೋಡಿಸಿಮುಗಿಯುತ್ತೇನೆ. ದಿವ್ಯವಾದ ಧನುಸ್ಸನ್ನು ಹಿಡಿದವನಿಗೆ ನನ್ನ ಮನೋಯಾತನೆಯನ್ನು ಹೇಳಿರಿ. \(೩\)



ಯುವತಿಯು ಹೇಳುತ್ತಾಳೆ: ಪಕ್ಷಿಗಳೇ, ನನ್ನ ಪ್ರಿಯತಮನಾದ ಸ್ವಾಮಿಯು ಧರಿಸಿದ್ದ ಪರಿಮಳತುಂಬಿದ ತುಲಸಿಯ ಮಾಲೆಯು ನನ್ನ ಮನಸ್ಸನ್ನು ಆಕರ್ಷಿಸಿತು. ನನ್ನ ಸ್ವಾಮಿಯು ನನ್ನನ್ನಗಲಿ ಹೋಗುವಾಗ, ಆ ತುಲಸಿಯ ಮಲೆಯನ್ನೇ ಭದ್ರವಾಗಿ ಹಿಡಿದು, ಅದರಮೇಲೆಯೇ ಅವನೊಡನೆ ಹೊರಟುಹೋಯಿತು. ನಾನು ಒಂಟಿಗಳಾದೆ. ಮನಸ್ಸನ್ನು ಸಂಪೂರ್ಣವಾಗಿ ಕಳೆದುಕೊಂಡು ನಿಸ್ಸತ್ವಳಾಗಿದ್ದೇನೆ. ಆ ನನ್ನ ಮನಸ್ಸಾದರೂ ನನ್ನ ಪ್ರಿಯತಮನಲ್ಲಿಯೇ ದೃಢವಾಗಿ ನೆಲೆನಿಲ್ಲುವುದೇ? ನಿಲ್ಲಬಲ್ಲದೇ? ಅದು ಇನ್ನೂ ಪರಿಪಕ್ವತೆಯನ್ನು ಅರಿಯದು. ನನನ್ ಸ್ವಾಮಿಯು ನನ್ನಿಂದ ದೂರವಾಗಿ ಈಗ ತಿರುಪ್ಪುಲ್ಲಾಣಿ ಕ್ಷೇತ್ರದಲ್ಲಿ ನೆಲಸಿದ್ದಾನೆ. ನಾನು ಅವನನ್ನೂ ಅವನಿರುವ ಕ್ಷೇತ್ರವನ್ನೂ ಸ್ಮರಿಸುತ್ತಾ ಅತ್ತಕಡೆಗೆ ಕೈಜೋಡಿಸಿ ನಮಸ್ಕರಿಸುತ್ತೇನೆ. ಪಕ್ಷಿಗಳೇ ನನ್ನ ಈ ಪರಿಸ್ಥಿತಿಯನ್ನು ನನ್ನ ಮನೋಯಾತನೆಯನ್ನು ತಪ್ಪದೆ ನನ್ನ ಸ್ವಾಮಿಗೆ ಹೇಳಿರಿ. ಅವನು ಸತ್ಯಪರಾಕ್ರಮಿ, ಶರಣಾಗತವತ್ಸಲ, ದಿವ್ಯಧನುರ್ಧಾರಿ. ಅವನು ನನ್ನಲ್ಲಿಯೂ ಕೃಪೆದೋರುವಂತೆ ಮಾಡುವಿರಾ?



೫೩

೪.ಪರಿಯವಿರಣಿಯನದಾಹಮ್ ಅಣಿಯುಹಿರಾಲ್

ಅರಿಯುರುವಾಯ್ ಕ್ಕೀಣ್ಡಾನ್ ಅರುಳ್ ತನ್ದವಾನಮಕ್ಕೂ

ಪೊರುತಿರೈಹಳ್ ಪೋನ್ದುಲವು ಪುಲ್ಲಾಣಿಕೈತೊೞುದೇನ್

ಅರಿಮಲರ್ ಕ್ಕಣ್ಣೀರ್ ತದುಮ್ಬ ಅನ್ದಿಹಿಲುಮ್ ನಿಲ್ಲಾವೇ

ಪರಿಯ=ವಿಸ್ತಾರವಾದ\(ಉನ್ನತವಾದ\), ಇರಣಿಯನದು=ಹಿರಣ್ಯಕಶಿಪುವಿನ, ಆಹಮ್=ಎದೆಯನ್ನು, ಅಣಿ=ಸುಂದರವಾದ, ಸಿದ್ಧವಾದ, ಉಹಿರಾಲ್=ಉಗುರುಗಳಿಂದಲ, ಅರಿ ಉರು ಆಯ್=ನರಹರಿಯ ರೂಪವನ್ನು ತಳೆದು, ಕೀಣ್ಡಾನ್=ಸೀಳಿದವನೂ, ಅರುಳ್ ತನ್ದ ಆ=ಕೃಪೆಮಾಡಿದ ರೀತಿಯೋ\! ನಮಕ್ಕೂ=ನಮಗೆ, ಪೊರು=ಮೇಲಿಂದ ಮೇಲೆ ಬರುವ, ತಿರೈಹಳ್-=ಅಲೆಗಳು, ಪೋನ್ದು=ಬಂದು, ಉಲವು=ಅಲೆದಾಡುವ, ಪುಲ್ಲಾಣಿ=ತಿರುಪ್ಪುಲ್ಲಾಣಿಯನ್ನು, ಕೈತೊೞುದೇನ್=ಕೈ ಎತ್ತಿ ಮುಗಿಯುತ್ತೇನೆ, ಅರಿಮಲರ್=ದುಂಬಿಗಳು ಮುತ್ತುವಂಥ \(ಸುಂದರವಾದ\)ಹೂವಿನಂಥ, ಕಣ್ =ಕಣ್ಣುಗಳಲ್ಲಿ, ನೀರ್ ತದುಮ್ಬ=ನೀರು ತುಂಬಿಕೊಂಡಿರಲು, ಅಮ್ ತುಹಿಲುಮ್=ಸೊಗಸಾದ ಉಡುಗೆಯೂ, ನಿಲ್ಲಾದೇ=ನಿಲ್ಲುವುದಿಲ್ಲವಲ್ಲ\!



ಹಿರಣ್ಯಕಶಿಪುವಿನ ಉನ್ನತವಾದ ಎದೆಯನ್ನು ಸಿದ್ಧವಾದ\(ಸುಂದರವಾದ\) ಉಗುರುಗಳಿಂದ, ನರಹರಿಯ ರೂಪವನ್ನು ತಳೆದು ಸೀಳಿದವನು ನಮಗೆ ಕೃಪೆಮಾಡಿದ ಬಗೆಯೋ\! ಮೇಲಿಂದ ಮೇಲೆ ಬರುವ ಅಲೆಗಳು ಬಂದು ಸುಳಿದಾಡುವಂಥ ತಿರುಪ್ಪುಲ್ಲಾಣೀ ಕ್ಷೇತ್ರವನ್ನು ಕೈ ಎತ್ತಿ ಮುಗಿಯುತ್ತೇನೆ. ದುಂಬಿಗಳು ಮುತ್ತುವಂಥ ಸೊಬಗಿನ ಹೂವಿನಂಥ\(ನನ್ನ\)ಕಣ್ಣುಗಳಲ್ಲಿ ನೀರುತುಂಬುತ್ತದೆ. ನನ್ನ ಮೈಮೇಲೆ ಸೊಗಸಾದ ಉಡುಗೆಯೂ ನಿಲ್ಲುವುದಿಲ್ಲವಲ್ಲ\!\(೪\)



ಯುವತಿಯು ಹೇಳುತ್ತಾಳೆ: ಪಕ್ಷಿಗಳೇ, ನನ್ನ ಪ್ರಿಯತಮನು ಸಾಮಾನ್ಯನಲ್ಲ; ಪರಮಸಮರ್ಥನು. ಹಿಂದೆ, ಮಹಾಬಲಿಷ್ಠನಾದ ಹಿರಣ್ಯಕಶಿಪುವಿನ ಸೊಕ್ಕನ್ನು ಮುರಿಯುವುದಕ್ಕಾಗಿ ಅವನು ನರಹರಿಯರೂಪವನ್ನು ತಳೆದು ಆ ದುಷ್ಟರಾಕ್ಷಸನ ಎದೆಯನ್ನು ತನ್ನ ದಿವ್ಯವಾದ ಕೈಉಗುರುಗಳಿಂದಲೇ ಸೀಳಿಹಾಕಿದನು. ನನ್ನ ವಿಷಯದಲ್ಲಿ ಅವನು ನಡೆದುಕೊಂಡ ರೀತಿಯನ್ನು ಚಿಂತಿಸಿದರೆ, ಅವನಿಗೆ ನನ್ನ ಮೇಲೆ ಎಷ್ಟು ಕನಿಕರ, ಎಷ್ಟು ಮಮತೆ ಎನಿಸುತ್ತದೆ. ಅವನೀಗ ನೆಲಸಿರುವ ತಿರುಪ್ಪುಲ್ಲಾಣಿಗೂ ಅವನಿಗೂ ನಾನು ಇಲ್ಲಿಂದಲೇ ಕೈಯೆತ್ತಿ ಮುಗಿಯುತ್ತೇನೆ. ನನ್ನನ್ನಗಲಿ ಹೋದ ಅವನನ್ನು



೫೪

ನೆನೆಸಿಕೊಂಡರೆ, ತುಂಬ ಸಂಕಟವಾಗಿ ಕಮಲದ ಹೂವಿನಂತೆ ಸೊಬಗಿನ ನನ್ನ ಕಣ್ಣುಗಳಲ್ಲಿ ನೀರುತುಂಬುತ್ತದೆ. ಮನೋವೇದನೆಯಿಂದ ನನ್ನ ಮೈಬಡವಾಗಿ ಹೋಗಿದೆ. ಎಷ್ಟು ಅಂದವಾದ ಉಡುಪನ್ನು ಧರಿಸಿ ಅಲಂಕರಿಸಿಕೊಳ್ಳಹೋದರೂ, ನನ್ನ ಮೈಮೇಲೆ ಬಟ್ಟೆಯೇ ನಿಲ್ಲದಂತೆ ಜಾರಿಜಾರಿ ಹೋಗುವುದಲ್ಲ\! ಪಕ್ಷಿಗಳೇ, ನೀವು ಹೋಗಿ ನನ್ನ ಸ್ವಾಮಿಗೆ ನನ್ನ ಸಂಕಟವನ್ನು ತಿಳಿಸಿ. ಅವನು ನನ್ನ ಮೇಲೆ ಮತ್ತೆ ಕನಿಕರಿಸುವಂತೆ ಮಾಡಿರಿ.



೫.ವಿಲ್ಲಾಲಿಲಙ್ಗೈಮಲಙ್ಗಚ್ಚರನ್ದುರನ್ದ

ವಲ್ಲಾಳನ್ ಪಿನ್ ಪೋನನೆಂಜಮ್ ವರುಮಳವುಮ್

ಎಲ್ಲಾರುಮೆನ್ಱನ್ನೈಯೇಶಿಲುಮ್ ಪೇಶಿಡಿನುಮ್

ಪುಲ್ಲಾಣಿಯೆಮ್ಬೆರುಮಾನ್ ಪೊಯ್ ಕೇಟ್ಟಿರುನ್ದೇನೇ.



ವಿಲಾಲ್=ಬಿಲ್ಲಿನ ಮೂಲಕ, ಇಲಙ್ಗೈ=ಲಂಕಾಪಟ್ಟಣವು, ಮಲಙ್ಗ-ನಡುಗಿಹೋಗುವಂತೆ, ಶರಮ್=ಬಾಣಗಳನ್ನು, ತುರನ್ದ=ಪ್ರಯೋಗಿಸಿದ, ವಲ್ಲಾಳನ್=ಪರಾಕ್ರಮಶಾಲಿಯ, ಪಿನ್=ಹಿಂದೆಯೇ, ಪೋನ=ಹೋದಂಥ, ನೆಂಜಮ್=ಮನಸ್ಸು, ವರುಮ್=ಹಿಂತಿರುಗಿಬರುವ, ಅಳವುಮ್=ವರೆಗೂ, ಎಲ್ಲಾರುಮ್=ನನ್ನ ಬಂಧುಬಳಗದವರೆಲ್ಲರೂ, ಎನ್ ತನ್ನೈ=ನನ್ನನ್ನು, ಏಶಿಲುಮ್=ಪರಿಹಾಸ್ಯ ಮಾಡಿದರೂ, ಪೆಶಿಡಿಲುಮ್=ಕಟೂವಾಗಿ ಮಾತನಾಡಿದರೂ, ಪುಲ್ಲಾಣಿ ಎಮ್ಬೆರುಮಾನ್=ತಿರುಪ್ಪುಲ್ಲಾಣಿಯ ಸ್ವಾಮಿಯ, ಪೊಯ್=ಸುಳ್ಳುಮಾತನ್ನು, ಕೇಟ್ಟು=ಕೇಳಿಕೊಂಡು\(ಕೇಳಿ ಅದನ್ನೇ ನಂಬಿಕೊಂಡು\), ಇರುನ್ದೇನೇ=ಇರುವೆನಲ್ಲ\!



ಲಂಕಾಪಟ್ಟಣವು ನಡುಗುಹೋಗುವಂತೆ ತನ್ನ ಬಿಲ್ಲಿನ ಮೂಲಕ ಬಾಣಗಳನ್ನು ಪ್ರಯೋಗಿಸಿದ ಪರಾಕ್ರಮಶಾಲಿಯ ಹಿಂದೆಯೇ ಹೋದ ನನ್ನ ಮನಸ್ಸು ಹಿಂತಿರುಗಿ ಬರುವವರೆಗೂ ನನ್ನ ಬಂಧುಬಳಗದವರೆಲ್ಲರೂ ನನ್ನನ್ನು ಪರಿಹಾಸ್ಯ ಮಾಡಿದರೂ ಕಠಿಣವಾಗಿ\(ಕಟುವಾಗಿ\) ಮಾತನಾಡಿದರೂ ಸಹ, ನಾನು ಪುಲ್ಲಾಣಿಯಲ್ಲಿ ನೆಲಸಿರುವ ಸ್ವಾಮಿಯ ಸುಳ್ಳುಮಾತನ್ನು ಕೇಳಿ ಅದನ್ನೇ ನಂಬಿಕೊಂಡು ಇರುತ್ತೇನಲ್ಲ\! \(೫\)



೫೫

ಯುವತಿಯು ಹೇಳುತ್ತಾಳೆ: ಪಕ್ಷಿಗಳೇ, ನನ್ನ ಪ್ರಿಯತಮನ ಅಮಿತಪರಾಕ್ರಮಿ. ತನ್ನ ಬಿಲ್ಲಿನ ಮೂಲಕವೇ ಬಾಣಗಳನ್ನು ಪ್ರಯೋಗಿಸಿ, ಅಜೇಯವೆನಿಸಿದ್ದ ಲಂಕಾಪಟ್ಟಣವನ್ನು ನಡುಗಿಸಿದವನು. ಆಡಿದ ಮಾತಿಗೆ ತಪ್ಪುವನಲ್ಲವೆಂದೂ, ಸತ್ಯಪರಾಕ್ರಮಿಯೆಂದೂ ಹೆಸರುಪಡೆದವನು. ಅವನು ನನ್ನ ಬಳಿಗೆ ಬಂದನು. ನನ್ನಲ್ಲಿ ಅಪರೂಪವಾದ ಗಾಢವಾದ ಪ್ರೇಮವನ್ನು ತೋರಿದನು.ನನ್ನನ್ನು ಬಿಟ್ಟುಹೋಗುವುದೇ ಇಲ್ಲವೆಂದು ನನಗೆ ಮಾತುಕೊಟ್ಟನು. ನನ್ನ ಮನಸ್ಸನ್ನು ಪೂರ್ತಿಯಾಗಿ ಒಲಿಸಿಕೊಂಡನು. ಇದ್ದಕ್ಕಿದ್ದಂತೆ, ಅವನು ನನ್ನನ್ನು ಬಿಟ್ಟುಹೊರಟೇ ಹೋದನು. ನನ್ನ ಮನಸ್ಸೂ ಅವನ ಹಿಂದೆಹೋಯಿತು. ನಾನು ಒಂಟಿಯಾದೆ. ನನ್ನ ಬಂಧುಬಳಗದವರು ನನ್ನ ಗೆಳೆಯರು, ನನ್ನ ಹಿತೈಷಿಗಳು-ಎಲ್ಲರೂ ಹೇಳಿದರು ಅವನನ್ನು ಅವನ ಮಾತುಗಳನ್ನು ನಂಬಬಾರದು ಎಂದು. ಅವನನ್ನು ಕಠಿಣವಾಗಿ ಬೈದು ಆಡಿದರು. ನನ್ನನ್ನು ಕಟುವಾದ ಮಾತುಗಳಿಂದ ನೋಯಿಸುತ್ತಾರೆ. ಪರಿಪರಿಯಾಗಿ ಹಾಸ್ಯಮಾಡುತ್ತಾರೆ. ಆದರೂ ಸಹ, ನಾನು ನನ್ನ ಸ್ವಾಮಿಯ ಮಾತನ್ನು ನಂಬುತ್ತೇನೆ. ಅವನು ಕಪಟಿಯೆಂದು ನನಗೆ ತಿಳಿದಿಲ್ಲ. ನನ್ನನ್ನು ಬಿಟ್ಟುಹೋದ ಮನಸ್ಸು ಹಿಂದಿರುಗಲಿ, ನನ್ನ ಸ್ವಾಮಿಯನ್ನು ಕುರಿತು ನಿಜಸ್ಥಿತಿಯನ್ನು ಬೈಲುಮಾಡಲಿ. ಅಲ್ಲಿಯತನಕ ನಾನು ಯಾರಮತೈಗೂ ಬೆಲೆಕೊಡುವುದಿಲ್ಲ. ಅವನ “ಸುಳ್ಳು”ಮಾತುಗಳನ್ನೇ ನಿಜವೆನ್ನುತ್ತೇನೆ. ಪಕ್ಷಿಗಳೇ, ಈ ನನ್ನ ಇಂಗಿತವನ್ನು ನನ್ನ ದೃಢನಂಬಿಕೆಯನ್ನು ನನ್ನ ಸ್ವಾಮಿಗೆ ತಿಳಿಸಿ. ಅವನು ನನ್ನಲ್ಲಿ ಕನಿಕರಿಸುವಂತೆ ಮಾಡಿರಿ.



೬.ಶುೞನ್ಱಿಲಙ್ಗು ವೆಙ್ಗದಿರೋನ್ ತೇರೋಡುಮ್ ಪೋಯ್ ಮಱೈನ್ದಾನ್

ಅೞನ್ಱು ಕೊಡಿದಾಹಿ ಅಂಜುಡರೋನ್ ತಾನಡುಮಾಲ್

ಶೆೞುನ್ದಡಮ್ ಪೂಂಜೋಲೈಶೂೞ್ ಪುಲ್ಲಾಣೀಕೈತೊೞುದೇನ್

ಇೞುನ್ದಿರುನ್ದೇನ್ ಎನ್ಱನೆೞಿಲ್ ನಿಱಮುಮ್ ಶಙ್ಗುಮೇ



ಶುೞನ್ಱು=ಸುತ್ತಿಬಂದು, ಇಲಙ್ಗು=ಬೆಳಗುವ, ಕದಿರೋನ್= ಬಿಸಿಕಿರಣಗಳವನು\( ಸೂರ್ಯನು\) ತೇರೋಡುಮ್=ತನ್ನ ರಥದೊಡನೆ, ಪೋಯ್=ಹೋಗಿ, ಮಱೈನ್ದಾನ್=ಮರೆಯಾದನು, ಅೞನ್ಱು=ಅಳತೆಗೆ ಮೀರಿ, ಕೊಡಿದು ಆಹಿ=ಕ್ರೂರವಾಗಿ, ಅಮ್ ಶುದರೋನ್=ಅಂದವಾದ ಕಿರಣಗಳವನು, ತಾನ್=ತಾನು, ಅಡುಮ್ ಆಲ್=ಸುಡುತ್ತಿರುವನಲ್ಲ\!



೫೬

ಶೆೞು=ಸ್ವಚ್ಛವಾದ, ತಡಮ್=ತಟಾಕಗಳಿಂದಲೂ, ಪೂ=ಹೂವಿನ, ಶೋಲೈ=ತೋಪುಗಳಿಂದಲೂ, ಶೂೞ್=ಸುತ್ತುವರಿದಿರುವ, ಪುಲ್ಲಾಣಿ=ತಿರುಪ್ಪುಲ್ಲಾಣಿಯನ್ನು, ಕೈತೊೞುದೇನ್=ಕೈ ಎತ್ತಿ ಮುಗಿಯುತ್ತೇನೆ, ಎನ್ ತನ್=ನನ್ನ, ಎೞಿಲ್=ಸೊಗಸಾದ, ನಿಱಮುಮ್=ಮೈಬಣ್ಣವೂ, ಶಙ್ಗುಮೇ=ಕೈಬಳೆಗಳೂ, ಇೞುನ್ದು ಇರುನ್ದೇನ್=ಕಳೆದುಕೊಂಡು ಬಿಟ್ಟಿದ್ದೇನೆ.

ಸುತ್ತಿಬಂದು ಬೆಳಗುವ ಬಿಸಿಕಿರಣಗಳವನು \(ಸೂರ್ಯನು\), ತನ್ನ ರಥದೊಡನೆ ಹೋಗಿ ಮರೆಯಾದನು. ಅಂದವಾದ ಕಿರಣಗಳವನು \(ಚಂದ್ರನು\)ಅಳತೆಗೆ ಮೀರಿ ಕ್ರೂರವಾಗಿ ಸುಡುತ್ತಿರುವನಲ್ಲ\! ಸ್ವಚ್ಛವಾದ ತಟಾಕಗಳಿಂದಲೂ ಹೂದೋಟಗಳಿಂದಲೂ ಸುತ್ತುವರಿದಿರುವ ತಿರುಪ್ಪುಲ್ಲಾಣಿಯನ್ನು ಕೈಯೆತ್ತಿ ನಮಸ್ಕರಿಸುತ್ತೇನೆ. ನನ ಸೊಗಸಾದ ಮೈಬಣ್ಣವೂ ಕೈಬಳೆಗಳೂ ಕಳೆದುಕೊಂಡುಬಿಟ್ಟೆನಲ್ಲ\! \(೬\)

ಯುವತಿಯು ಹೇಳುತ್ತಾಳೆ: ಪಕ್ಷಿಗಳೇ, ಸ್ವರ್ಗಾದಿ ಮೇಲಣ ಲೋಕಗಳನ್ನೆಲ್ಲಾ ಸುತ್ತಿ ಬೆಳಗಿಸಿದ ಬಿಸಿಯ ಕಿರಣಗಳ ಸೂರ್ಯನು, ಭೂಲೋಕವನ್ನು ಬೆಳಗಿಸಿದ್ದಾಯಿತು.ಈಗ ಅವನು ಕಣ್ಮರೆಯಾದನು. ತಂಪಾದ ಕಿರಣಗಳನ್ನು ಹರಿಸುವ ಚಂದ್ರನಾದರೋ ತನ್ನ ಕಿರಣಗಳಿಂದ ಮಿತಿಮೀರಿ, ಬಹು ಕ್ರೂರಿಯಾಗಿ ಸುಡುತ್ತಿದ್ದಾನಲ್ಲ\! ನನ್ನ ಅಂದವಾದ ಮೈಬಣ್ಣವು ಕರಗಿಹೋಯಿತು. ನನ್ನ ಮೈಬಡವಾಯಿತು. ನನ್ನ ಕೈಬಳೆಗಳು ಸಡಿಲವಾಗಿ, ಕೈಯಿಂದ ಕಳಚಿಕೊಂಡವು. ನನ್ನ ಪ್ರಿಯತಮನು ನನ್ನನ್ನು ಅಗಲಿಹೋಗಿರುವುದರ ಫಲವೇ ಇದು. ಅವನೀಗ ತಿರುಪ್ಪುಲ್ಲಾಣಿ ಕ್ಷೇತ್ರದಲ್ಲಿದ್ದಾನೆ. ಆ ಕ್ಷೇತ್ರದಲ್ಲಿ ಸ್ವಚ್ಛವಾದ ತಟಾಕಗಳಿವೆ. ಅಂದವಾದ ಪರಿಮಳಿಸುವ ಹೂದೋಟಗಳಿಂದ ಸುತ್ತುವರಿದಿದೆ. ಪಕ್ಷಿಗಳೇ, ನೀವು ನನ್ನ ಪ್ರಿಯತಮನಲ್ಲಿಗೆ ಹೋಗಿ. ಅವನಿಗೆ ನನ್ನ ವಿರಹದ ದುಸ್ಥಿತಿಯನ್ನು ವಿವರಿಸಿ, ನನ್ನಲ್ಲಿ ಅವನು ಕನಿಕರಿಸುವಂತೆ ಹೇಳಿ.



೭.ಕನೈಯಾರಿಡಿ ಕುರಲಿನ್ ಕಾರ್ ಮಣಿಯಿನ್ ನಾವಾಡಲ್

ತಿನೈಯೇನುಮ್ ನಿಲ್ಲಾದು ತೀಯಿಱ್ ಕೊಡಿ ತಾಲೋ

ಪುನೈಯಾರ್ ಮಣಿಮಾಡಪ್ಪುಲ್ಲಾಣಿ ಕೈತೊೞುದೇನ್

ವಿನೈಯೇನ್ ಮೇಲ್ ವೇಲೈಯುಮ್ ವೆನ್ದೞಲೇ ವೀಶುಮೇ



ಕನೈ ಆರ್ ಇಡಿ=ಒಟ್ಟಾಗಿ ತುಂಬಿಕೊಂಡಿರುವ ಸಿಡಿಲಿನ ಹಾಗೆ ಇರುವ, ಕುರಲಿನ್=ಧ್ವನಿಯಿಂದ, ಕಾರ್=ಕಪ್ಪಾದ, ಕರಿಯ, ಮಣಿಯಿನ್=ಗಂಟೆಗಳ, ನಾ=ನಾಲಗೆಯು, ಆಡಲ್=ಆಡುವಿಕೆಯು, ತಿನೈಯೇನುಮ್=ಕ್ಷಣಕಾಲವೂ\(ಅತ್ಯಲ್ಪ ಕಾಲವೂ\)



೫೭

ನಿಲ್ಲಾದು=ನಿಲ್ಲುವುದಿಲ್ಲ, ತೀಯಿನ್=ಬೆಂಕಿಯ, ಕೊಡಿ=ಬಳ್ಳಿಯ, ತಾಲೋ=ಜೋಗುಳವೋ, ಪುನೈ=ಅಲಂಕಾರದ ಸೊಬಗಿನಿಂದ, ಆರ್=ತುಂಬಿರುವ, ಮಣಿಮಾಡಮ್=ರತ್ನಮಯವಾದ ಮಹಡಿಮನೆಗಳ, ಪುಲ್ಲಾಣಿ=ತಿರುಪ್ಪುಲ್ಲಾಣಿಯನ್ನೂ, ಕೈತೊೞುದೇನ್=ಕೈಯೆತ್ತಿ ಮುಗಿಯುತ್ತೇನೆ, ವಿನೈಯೇನ್ ಮೇಲ್-ಕಡುಪಾಪಿಯ ಮೇಲೆ, ವೇಲೈಯುಮ್=ಕಡಲೂ ಸಹ, ವೆಮ್ ತೞಲೇ=ಸುಡುವ ಬೆಂಕಿಯನ್ನೇ, ವೀಶುಮೇ-ಬೀಸುವುದಲ್ಲ\!



ಒಟ್ಟಾಗಿ ತುಂಬಿಕೊಂಡಿರುವ ಸಿಡಿಲಿನ ಹಾಗೆ ಇರುವ ಧ್ವನಿಯಿಂದ ಕರಿಯ ಗಂಟೆಗಳ ನಾಲಗೆಯ ಆಡುವಿಕೆಯು ಕ್ಷಣಕಾಲವೂ ನಿಲ್ಲುವುದಿಲ್ಲವಲ್ಲ\! ಬೆಂಕಿಯ ಬಳ್ಳಿಯ ಜೋಗುಳವೋ? ಅಲಂಕಾರದ ಸೊಬಗಿನಿಂದ ತುಂಬಿರುವ ರತ್ನಮಯವಾದ ಮಹಡಿಮನೆಗಳ ತಿರುಪ್ಪುಲ್ಲಾಣಿಯನ್ನು ಕೈಯೆತ್ತಿ ಮುಗಿಯುತ್ತೇನೆ.ಕಡುಪಾಪಿಯ ಮೇಲೆ ಕಡಲೂ ಸಹ ಸುಡುವ ಬೆಂಕಿಯನ್ನೇ ಬೀಸುವುದಲ್ಲ\! \(೭\)



ಯುವತಿಯು ಹೇಳುತ್ತಾಳೆ: ಪಕ್ಷಿಗಳೇ, ನನ್ನ ಕಿವಿಗೆ ಸಂಜೆಯ ಸದ್ದುಗಳೆಲ್ಲವೂ ಯಾತನೆಯನ್ನುಂಟು ಮಾಡುತ್ತವೆ. ಮನೆಗಳಿಗೆ ಹಿಂತಿರುಗುತ್ತಿರುವ ದನಗಳ ಕತ್ತಿನ ಗಂಟೆಗಳು ಮಾಡುವ ಧ್ವನಿಯು ಒಟ್ಟಾಗಿ ಸಿಡಿಲಿನಂತೆ ಕರ್ಕಶವಾಗಿದೆ. ಬೆಂಕಿಯ ನಾಲಗೆಯಿಂದ ಹೊರಬೀಳುವ ಜೋಗುಳವೋ ಇದು ಎಂಬಂತೆ ಕಠೋರವಾಗಿದೆ. ನಾನು ಕಡುಪಾಪಿ. ಕಡಲೂ ಸಹ ನನ್ನ ಮೇಲೆ ಸುಡುವ ಬೆಂಕಿಯನ್ನೇ ಬೀಸುತ್ತಿರುವುದಲ್ಲ\! ಆದರೂ, ರತ್ನಗಳಿಂದ ಅಲಂಕೃತವಾದ ಸೊಬಗಿನ ಮಹಡಿಮನೆಗಳ ತಿರುಪ್ಪುಲ್ಲಾಣಿಯನ್ನು ಸ್ಮರಿಸುತ್ತಾ ನಾನು ಕೈಮುಗಿಯುತ್ತೇನೆ. ಪಕ್ಷಿಗಳೇ ನನ್ನ ಪರಿಸ್ಥಿತಿಯನ್ನು ನನ್ನ ಪ್ರಿಯತಮನಿಗೆ ತಿರುಪ್ಪುಲ್ಲಾಣಿಯಲ್ಲಿ, ತಿಳಿಸಿ ನನ್ನನ್ನು ಕನಿಕರಿಸುವಂತೆ ಮಾಡಿರಿ.



೮.ತೂಮ್ಬುಡೈಕ್ಕೈವೇೞಮ್ ವೆರುವಮರುಪ್ಪೊಶಿತ್ತ

ಪಾಮ್ಬಿನಣೈಯಾನ್ ಅರುಳ್ ತನ್ದವಾನಮಕ್ಕೂ

ಪೂಂಜೆರುನ್ದಿಪೊನ್ ಶೊರಿಯುಮ್ ಪುಲ್ಲಾಣಿ ಕೈತೊೞುದೇನ್

ತೇಮ್ಬಲಳಮ್ಬಿಱೈಯುಮ್ ಎನ್ಱನಕ್ಕೋರ್ ವೆನ್ದೞಲೇ



ತೂಮ್ಬು ಉಡೈ=ರಂಧ್ರವಿರುವ, ಕೈ=ಕೈಯನ್ನುಳ್ಳ, ವೇೞಮ್=ಆನೆಯು, ವೆರುವ=ಹೆದರುವಂತೆ, ಮರುಪ್ಪು=ದಂತವನ್ನು, ಒಶಿತ್ತ=ಮುರಿದುಹಾಕಿದ, ಪಾಮ್ಬಿನ್=ಹಾವಿನ, ಅಣೈಯಾನ್=ಹಾಸುಗೆಯುಳ್ಳವನು



೫೮

ಅರುಳ್ ತನ್ದ ಆ=ಕೃಪೆಮಾಡಿದ ರೀತಿಯೋ\! ನಮಕ್ಕೂ=ನಮಗೆ, ಪೂ=ಸುಂದರವಾದ, ಶೆರುನ್ದಿ=ಸುರಹೊನ್ನೆಯು, ಪೊನ್=ಚಿನ್ನದಂಥ ಹೂಗಳನ್ನು, ಶೊರಿಯುಮ್=ಉದುರಿಸುವ, ಪುಲ್ಲಾಣಿ=ತಿರುಪ್ಪುಲ್ಲಾಣಿ ಕ್ಷೇತ್ರವನ್ನು, ಕೈತೊೞುದೇನ್=ಕೈಮುಗಿಯುತ್ತೇನೆ, ತೇಮ್ಬವಿಲ್=ಕ್ಷಯವಿಲ್ಲದ, ಇಳ=ಎಳೆಯ, ಪಿಱೈಯುಮ್=ಚಂದ್ರನೂ ಸಹ, ಎನ್ ತನಕ್ಕೂ=ನನಗೆ, ಓರ್=ಅಪರೂಪವಾದ, ವೆಮ್ ತೞಲೇ=ಸುಡುವ ಬೆಂಕಿಯೇ\!



ರಂಧ್ರವಿರುವ ಕೈಯನ್ನುಳ್ಳ ಆನೆಯು ಹೆದರುವಂತೆ ದಂತವನ್ನು ಮುರಿದು ಹಾಕಿದ ಹಾವಿನ ಹಾಸುಗೆಯುಳ್ಳವನು ನಮಗೆ ಕೃಪೆಮಾಡಿದ ರೀತಿಯೋ\! ಸುಂದರವಾದ ಸುರಹೊನ್ನೆಯು ಚಿನ್ನದಂಥ ಹೂಗಳನ್ನು ಉದುರಿಸುವ ತಿರುಪ್ಪುಲ್ಲಾಣಿಯನ್ನು ಕೈಮುಗಿಯುತ್ತೇನೆ. ಕ್ಷಯವಿಲ್ಲದ ಎಳೆಯಚಂದ್ರನೂ ಸಹ ನನಗೆ ಅಪರೂಪವಾದೊಂದು ಸುಡುವ ಬೆಂಕಿಯೇ\! \(೮\)



ಯುವತಿಯು ಹೇಳುತ್ತಾಳೆ: ಪಕ್ಷಿಗಳೇ, ನನ್ನ ಪ್ರಿಯತಮನು ಹಿಂದೆ ಒಂದು ಕಾಲದಲ್ಲಿ ಕುವಲಯಾಪೀಡವೆಂಬ ಆನೆಯು ತನ್ನಮೇಲೆ ಬೀಳಲು ಬಂದಾಗ, ಅದರ ದಂತವನ್ನೇ ಮುರಿದು ಅದನ್ನು ಶಿಕ್ಷಿಸಿದನು. ಹಾವನ್ನೇ ತನ್ನ ಹಾಸುಗೆಯಾಗಿ ಉಳ್ಳ ಅವನು ನಮಗೆ ತೋರಿದ ಕೃಪೆ ಎಷ್ಟು ಅತಿಶಯವಾದದ್ದು\! ಅವನು ನನ್ನನ್ನಗಲಿದನು.ಅದರಿಂದ ನನಗೆ ಬಹಳ ಸಂಕಟವಾಗಿದೆ. ವೃದ್ಧಿಹೊಂದುತ್ತಿರುವ ಬಾಲಚಂದ್ರನೂ ಸಹ ನನಗೆ ಅಪರೂಪವಾದೊಂದು ಸುಡುವ ಬೆಂಕಿಯೇ ಆಗಿದ್ದಾನೆ. ನನ್ನ ಪ್ರಿಯತಮನು ಈಗ ತಿರುಪ್ಪುಲ್ಲಾಣಿಯಲ್ಲಿ ನೆಲಸಿದ್ದಾನೆ. ಅದು ಬಹಳ ಸುಂದರವಾದ ಕ್ಷೇತ್ರ. ಸುರಹೊನ್ನೆ ಮರಗಳು ಎಲ್ಲೆಲ್ಲೂ ಬೆಳೆದು ಅರಳಿದ ಸೊಗಸಾದ ಹೂಗಳನ್ನು ಉದುರಿಸುತ್ತಾ ಚಿನ್ನದಂತೆ ಹೊಳೆಯಿಸುತ್ತದೆ. ಸೊಬಗಿನ ತಿರುಪ್ಪುಲ್ಲಾಣಿಯನ್ನು ಇಲ್ಲಿಂದಲೇ ಸ್ಮರಿಸಿಕೊಳ್ಳುತ್ತಾ ಕೈಮುಗಿಯುತ್ತೇನೆ. ಪಕ್ಷಿಗಳೇ, ನೀವು ನನ್ನ ಸ್ವಾಮಿಯ ಬಳಿಗೆ ಹೋಗಿ. ನನ್ನ ದುಸ್ಥಿತಿಯನ್ನು ಅವನಿಗೆ ವಿವರಿಸಿ ಹೇಳಿ. ನನ್ನನ್ನು ಅವನು ಕರುಣಿಸುವಂತೆ ಮಾಡಿ.



೯.ವೇದಮುಮ್ ವೇಳ್ವಿಯುಮ್ ವಿಣ್ಣು ಮಿರುಶುಡರುಮ್

ಆದಿಯುಮಾನಾನ್ ಅರುಳ್ ತನ್ದವಾ ನಮಕ್ಕೂ

ಪೋದಲರುಮ್ ಪುನ್ನೈಶೂೞ್ ಪುಲ್ಲಾಣಿಕೈತೊೞುದೇನ್

ಓದಮುಮ್ ನಾನುಮ್ ಉಱಙ್ಗಾದಿರುನ್ದೇನೇ



ವೇದಮುಮ್=ವೇದಸ್ವರೂಪನೂ, ವೇಳ್ವಿಯುಮ್=ಯಜ್ಞಸ್ವರೂಪನೂ, ವಿಣ್ಣುಮ್=ಸ್ವರ್ಗಾದಿ ಲೋಕಗಳೆಲ್ಲವೂ, ಇರು ಶುಡರುಮ್=ಎರಡು ಜ್ಯೋತಿಗಳೂ



೫೯

ಆದಿಯುಮ್=ಜಗದಾದಿಯೂ\(ಎಲ್ಲಕ್ಕೂ ಆದಿಯೂ\), ಆನಾನ್=ಆದವನು, ನಮಕ್ಕೂ=ನಮಗೆ, ಅರುಳ್ ತನ್ದ ಆ=ಕೃಪೆಮಾಡಿದ ರೀತಿಯೋ\! ಪೋದು=ಕಾಲಕ್ಕೆ, ಅಲರುಮ್=ಅರಳುವ, ಪುನ್ನೈ=ಸುರಹೊನ್ನೆಯಿಂದ, ಶೂೞ್=ಸುತ್ತುವರಿದಿರುವ, ಪುಲ್ಲಾಣಿ=ತಿರುಪ್ಪುಲ್ಲಾಣಿಯನ್ನು, ಕೈತೊೞುದೇನ್=ಕೈಮುಗಿಯುತ್ತೇನೆ, ಓದಮುಮ್=ಕಡಲೂ, ನಾನುಮ್=ನಾನೂ, ಉಱಙ್ಗಾದು=ನಿದ್ರಿಸದೆ, ಇರುನ್ದೇನೇ=ಇರುತ್ತೇವಲ್ಲ\!



ವೇದಸ್ವರೂಪನೂ, ಯಜ್ಞಸ್ವರೂಪನೂ, ಸ್ವರ್ಗಾದಿಲೋಕಗಳೂ ಎರಡು ಜ್ಯೋತಿಗಳು, ಎಲ್ಲಕ್ಕೂ ಆದಿಯೂ ಆದವನು ನಮಗೆ ಕೃಪೆಮಾಡಿದ ರೀತಿಯೋ\! ಕಾಲಕ್ಕೆ ಸರಿಯಾಗಿ ಅರಳುವ ಸುರಹಿನ್ನೆಮರಗಳಿಂದ ಸುತ್ತುವರಿದಿರುವ ತಿರುಪ್ಪುಲ್ಲಾಣಿಯನ್ನು ಕೈಮುಗಿಯುತ್ತೇನೆ. ಕಡಲೂ ನಾನು ನಿದ್ರಿಸದೆ ಇರುತ್ತೇವಲ್ಲ\! \(೯\)



ಯುವತಿಯು ಹೇಳುತ್ತಾಳೆ: ಪಕ್ಷಿಗಳೇ, ನನ್ನ ಪ್ರಿಯತಮನು ಎಲ್ಲಕ್ಕೂ ಆದಿಕಾರಣನು. ಅವನ ಸ್ವರೂಪಸ್ವಭಾವಗಳನ್ನು ತಿಳಿದುಕೊಳ್ಳುವುದಕ್ಕೆ ಅನುಕೂಲವಾದ ಜ್ಞಾನಸ್ವರೂಪನಾಗಿ ವೇದಸ್ವರೂಪನಾಗಿದ್ದಾನೆ. ಅವನೇ ಯಜ್ಞಸ್ವರೂಪನು. ಸ್ವರ್ಗಾದಿ ಲೋಕಗಳೆಲ್ಲವೂ ಅವನೇ. ಜಗತ್ತನ್ನು ಬೆಳಗಿಸುವ ಸೂರ್ಯಚಂದ್ರಾದಿಗಳೂ ಅವನೇ. ಅವನು ನಮಗೆ ಬಹಳ ಅತಿಶಯವಾದ ರೀತಿಯಲ್ಲಿ ಕೃಪೆಮಾಡಿದ್ದಾನೆ. ಅವನು ಇದ್ದಕ್ಕಿದ್ದಂತೆ ನನ್ನನ್ನಗಲಿ ಹೊರಟುಹೋದನು. ಹೊತ್ತುಹೊತ್ತಿಗೆ ಅರಳಿ ಪರಿಮಳವನ್ನು ತುಂಬುವ ಹೂಗಳಿಂದ ಕೂಡಿದ ಸುರಹೊನ್ನೆ ಮರಗಳಿಂದ ಸುತ್ತುವರಿದಿರುವ ತಿರುಪ್ಪುಲ್ಲಾಣೀಯಲ್ಲಿ ಈಗ ನೆಲಸಿದ್ದಾನೆ. ಪಕ್ಷಿಗಳೇ, ಕಡಲಿನ ಹಾಗೆ ನಾನೂ ನಿದ್ದೆಯನ್ನು ಕಳೆದುಕೊಂಡಿದ್ದೇನೆ. ನೀವು ಹೋಗಿ ನನ್ನ ಸ್ವಾಮಿಗೆ ಈ ವಿಷಯವನ್ನು ತಿಳಿಸಿ, ನನ್ನಲ್ಲಿ ಕರುಣಿಸುವಂತೆ ಅವನಿಗೆ ತಿಳಿಸಿ.



ಕಡಲಿನ ಅಲೆಗಳು ಎದೆಬಿಡದೆ ಏಳುತ್ತಲೇ ಇರುತ್ತವೆ. ಕಡಲಿಗೆ ಅಲೆಗಳಿಲ್ಲದ ಶಾಂತತೆ, ಸ್ತಬ್ಧತೆ ಎಂದಿಗೆ ಉಂಟಾದೀತು? ಹಾಗೆಯೇ ವಿರಹಿಯಾದ ನನಗೆ ಯೋಚನೆ ತುಂಬಿರುವುದರಿಂದ ನನಗೆ ನಿದ್ದೆಯೆಂಬುದೇ ಇಲ್ಲವಾಗಿದೆ.



೧೦.ಪೊನ್ನಲರುಮ್ ಪುನ್ನೈಶೂೞ್ ಪುಲ್ಲಾಣಿಯಮ್ಮಾನೈ

ಮನ್ನಿಡೈಯಾರ್ ವೇಟ್ಕೈನೋಯ್ ಕೂರೈರುನ್ದದನೈ

ಕನ್ನವಿಲುಮ್ ತಿಣ್ಡೋಳ್ ಕಲಿಯನೊಲಿವಲ್ಲಾರ್

ಮನ್ನವರಾಯ್ ಮಣ್ಣಾಣ್ಡುವಾನಾಡು ಮುನ್ನುವರೇ



೬೦

ಪೊನ್ ಅಲರುಮ್=ಚಿನ್ನವನ್ನು ಅರಳಿಸುವ, ಪುನ್ನೈ=ಸುರಹೊನ್ನೆಯ ಮರಗಳಿಂದ, ಶೂೞ್=ಸುತ್ತುವರಿದಿರುವ, ಪುಲ್ಲಾಣಿ ಅಮ್ಮಾನೈ=ತಿರುಪ್ಪುಲ್ಲಾಣಿಯ ಸ್ವಾಮಿಯನ್ನು ಕುರಿತು, ಮಿನ್ ಇಡೈಯಾರ್=ಮಿಂಚಿನ ಬಳ್ಳಿಯಂತೆ ನಡುವನ್ನುಳ್ಳವರು, ವೇಟ್ಕೈ=ಕಾಮದ, ನೋಯ್=ನೋವನ್ನು\(ಸಂಕಟವನ್ನು\) ಕೂರ=ಬಹಳ ಹೆಚ್ಚುತ್ತಿರುವಂತೆಯೇ, ಇರುನ್ದದನೈ=ಅನುಭವಿಸುತ್ತಾ ಇರುವುದನ್ನೇ, ಕಲ್ವಿನವಿಲುಮ್=ಬೆಟ್ಟಕ್ಕಿಂತಲೂ ಪ್ರಬಲವಾದ, ತಿಣ್ ತೋಳ್=ಶಕ್ತಿಪೂರ್ಣವಾದ ಬಾಹುಗಳುಳ್ಳ, ಕಲಿಯನ್=ಕಲಿಯನ, ಒಲಿ=ಪಾಶುರಗಳನ್ನು, ವಲ್ಲಾರ್=ಬಲ್ಲವರು, ಮನ್ನವರ್ ಆಯ್=ರಾಜರುಗಳಾಗಿ, ಮಣ್ ಆಣ್ಡು=ಭೂಮಿಯನ್ನಾಳಿ \(ಬಳಿಕ್ಜ\)ವಾನ್ ನಾಡುಮ್=ಪರಮಪದದಲ್ಲಿಯೂ, ಉನ್ನುವರೇ=ಉನ್ನತಪದವಿಗೆ ಏರುವವರೇ ಆಗುತ್ತಾರೆ.



ಚಿನ್ನವನ್ನು ಅರಳಿಸುವ ಸುರಹೊನ್ನೆಮರಗಳಿಂದ ಸುತ್ತುವರಿದಿರುವ ತಿರುಪ್ಪುಲ್ಲಾಣಿ ಕ್ಷೇತ್ರದ ಸ್ವಾಮಿಯಲ್ಲಿ ಮಿಂಚಿನಬಳ್ಳಿಯಂತೆ ನಡುವನ್ನುಳ್ಳವರು ಕಾಮದ ನೋವನ್ನು ಹೆಚ್ಚುತ್ತಿರುವಂತೆಯೇ ಅನುಭವಿಸುತ್ತಾ ಇರುವುದನ್ನೇ ಬೆಟ್ಟಕ್ಕಿಂತಲೂ ಪ್ರಬಲವಾದ ಶಕ್ತಿಪೂರ್ಣವಾದ ತೋಳುಗಳುಳ್ಳ ಕಲಿಯನು\(ತಿರುಮಂಗೈ ಆೞ್ವಾರರು\) ಹಾಡಿದ ಪಾಶುರಗಳನ್ನು ಬಲ್ಲವರು ರಾಜರಂತೆ ಭೂಮಿಯನ್ನಾಳಿದ ಬಳಿಕ ಪರಮಪದದಲ್ಲಿಯೂ ಉನ್ನತಪದವಿಗೆ ಏರುವವರೇ ಆಗುತ್ತಾರೆ.\(೧೦\)



ಇದು ಈ ತಿರುಮೊೞಿಯ ಕಡೆಯ ಪಾಶುರ. “ಪುಲ್ಲಾಣಿ ಕೈತೊೞುದೇನ್- “ಮತ್ತು “ ಅವನ್ ಅರುಳ್ ತನ್ದ ಆ – ಎಂಬ ವಾಕ್ಯಭಾಗಗಳು ಒಂದೊಂದು ಪಾಶುರದಲ್ಲೂ ಎದ್ದುಕಾಣುತ್ತವೆ.



ಪಾಶುರದ ಯುವತಿಗೆ ತನ್ನ ಪ್ರಿಯತಮನು ಪರಮಶ್ರೇಷ್ಠನು. ಅವನು ಕೃಪಾಳು, ಕರುಣಾನಿಧಿ. ಯುವತಿಯ ಮುಗ್ಧತೆಗೆ, ಶುದ್ಧಮನಸ್ಸಿಗೆ ಮೆಚ್ಚಿ ಅವನು ಅಬಹಳ ಅತಿಶಯವಾದ ರೀತಿಯಲ್ಲಿ ಅವಳಲ್ಲಿ ಕೃಪೆತೋರುತ್ತಾನೆ. ಅವಳಲ್ಲಿ ತನಗೆ ಗಾಢಪ್ರೇಮವಿದೆಯೆಂದು ಬಗೆಬಗೆಯಾಗಿ ತೋರಿಸಿ ಅವಳಿಗೆ ಹುಚ್ಚುಹಿಡಿಸುತ್ತಾನೆ. ಇನ್ನು ವಳನ್ನು ಅಗಲುವುದೇ ಇಲ್ಲವೆಂದು ಮಾತುಕೊಡುತ್ತಾನೆ. ಅದರಂತೆ ನಡೆದುಕೊಳ್ಳದಂತೆ ಅವಳ ಮನಸ್ಸನ್ನು ಮಾತ್ರ ತನ್ನೊಡನೆ ಕರೆದೊಯ್ದು ತಿರುಪ್ಪುಲ್ಲಾಣಿಯಲ್ಲಿ ನೆಲಸುತ್ತಾನೆ. ಅವಳೀಗ ತನ್ನ ಪ್ರಿಯನನ್ನು ನಲ್ಲನನ್ನೂ ಕಳೆದುಕೊಂಡ ಒಂಟಿಗಳಾಗುತ್ತಾಳೆ. ಅವಳಿಗೆ ತನ್ನನ್ನಗಲಿದ ಪ್ರಿಯನ ಚಿಂತೆ, ವ್ಯಥೆ ವಿರಹ, ತನ್ನ ಪ್ರಿಯನನ್ನು ಮತ್ತೆ ಸೇರುವುದು ಹೇಗೆ? ತಾನೇ ಅಲ್ಲಿಗೆ ಹೋಗಬೇಕು- ಎಂದು ಅವಳು



೬೧

ನಿರ್ಧರಿಸುತ್ತಾಳೆ. ತಿರುಪ್ಪುಲ್ಲಾಣಿಗೆ ಅವಳು ಹೋಗಲು ಆಗದೆ ಹೋಯಿತೇನೋ\! ಅಲ್ಲಿ ಸ್ವಚ್ಛಂದವಾಗಿ ಹಾರಾಡುವ ಹಕ್ಕಿಗಳಿಗೆ ಹೇಳುತ್ತಾಳೆ- ಅವು ತಿರುಪ್ಪುಲ್ಲಾಣಿಗೆ ಹೋಗಬೇಕೆಂದೂ, ತನ್ನ ಪ್ರಿಯನಿಗೆ ತನ್ನ ವಿರಹವೇದನೆಯನ್ನು ವಿವರಿಸಿಹೇಳಬೇಕೆಂದೂ , ಅವನು ಮತ್ತೆ ತನ್ನಲ್ಲಿ ಕರುಣಿಸುವಂತೆ ಮಾಡಬೇಕೆಂದೂ ಬೇಡಿಕೊಳ್ಳುತ್ತಾಳೆ. ತನ್ನ ಸ್ವಾಮಿಯನ್ನು ತಾನು ಮರೆಯುವುದಕ್ಕಾಗುವುದೇ ಇಲ್ಲ. ಇಲ್ಲಿಂದಲೇ ತಾನು ಅವನಿಗೂ ಅವನಿರುವ ತಿರುಪ್ಪುಲ್ಲಾಣಿಗೂ ಕೈಮುಗಿಯುತ್ತೇನೆ-ಎಂದು ಬಾರಿಬಾರಿಗೂ ಹೇಳುತ್ತಾಳೆ.



ಭಕ್ತನ ಮನಸ್ಸು ಭಗವಂತನತ್ತ ವಾಲಿದರೆ, ಅವನಿಗೆ ಭಕ್ತಿಯು ದೃಢವಾಗುವುದು. ಅವನ್ ಜೀವನ ಪಕ್ವವಾಗುವುದು. ಪ್ರಾಪಂಚಿಕದ ಹವ್ಯಾಸವು ಕಡಮೆಯಾಗುವುದು. ಅದಕ್ಕೆ ಬದಲಾಗಿ ಮನಸ್ಸು ಪ್ರಾಪಂಚಿಕದತ್ತ ಸರಿದರೆ, ಅವನ ಕಥೆ ಮುಗಿಯಿತು. ಅವನಿಗೆ ಅಧೋಗತಿಯೂ ಪುನರ್ಜನ್ಮ ಪರಂಪರೆಯ ಕೋಟಲೆಯೂ ತಪ್ಪುವುದಿಲ್ಲ.



ಪಾಶುರದ ಯುವತಿಯು ಪಡೆದ ಪ್ರೇಮಾನುಭವವನ್ನೂ ಅವಳ ಮನೋಯಾತನೆಯನ್ನೂ, ತನ್ನ ಪ್ರಿಯತಮನನ್ನು ಸೇರಬೇಕೆಂಬ ಅತೀವವಾದ ಹಂಬಲವನ್ನೂ, ಅವಳು ಅನುಭವಿಸಿದ ಹಾಗೆಯೇ ಈ ತಿರುಮೊೞಿಯ ಪಾಶುರಗಳಲ್ಲಿ ಕಲಿಯನು ಹಾಡಿದ್ದಾನೆ. ಈ ವಿಷಯವನ್ನು ಚೆನ್ನಾಗಿ ಅರ್ಥಮಾಡಿಕೊಂಡು, ಹಾಗೆಯೇ ನಡೆದುಕೊಂಡವರು ಭೂಲೋಕದಲ್ಲಿ ವಾಸಮಾಡುವಷ್ಟು ಕಾಲವೂ ರಾಜರಂತೆ ಮನ್ನಣೆಯನು ಪಡೆಯುವವರಾಗುತ್ತಾರೆ. ಆ ಬಳಿಕ, ಅವರು ಪರಮಪದವನ್ನೇ ಸೇರುತ್ತಾರೆ. ಅಲ್ಲಿಯೂ ಸಹ ಅವರು ಅತ್ಯುತ್ತಮವಾದ ಮನ್ನಣೆಯನ್ನೇ ಪಡೆಯುತ್ತಾರೆ. ಹೀಗಿದೆ ಈ ತಿರುಮೊೞಿಗೆ ಫಲಶ್ರುತಿ.



ಅಡಿಯ ನಡೆ: ಕಾವಾರ್, ಮುನ್ನಮ್, ವವ್ವಿ, ಪರಿಯ, ವಿಲ್, ಶುೞನ್ಱು, ಕನೈ, ತೂಮ್ಬುಡೈ, ವೇದಮ್, ಪೊನ್ನಲರುಮ್, \(ತವಳ\)



೬೨

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಒಂಬತ್ತನೆಯ ದಶಕ ಐದನೆಯ ತಿರುಮೊೞಿ

೧.ತವಳವಿಳಮ್ಬಿಱೈ



೧.ತವಳಮಿಳಮ್ ಪಿಱೈತುಳ್ಳೂಮುನ್ನೀರ್

ತ್ತಣ್ ಮಲರ್ ತ್ತೆನ್ಱಲೋಡನ್ಱಿಲೊನ್ಱಿ

ತ್ತುವಳ, ಎನ್ನೆಂಜಕಂಜೋರವೀರುಮ್

ಶೂೞ್ ಪನಿನಾಳ್ ತುಯಿಲಾದಿರುಪ್ಪೇನ್

ಇವಳುಮೋರ್ ಪೆಣ್ ಕೊಡಿಯೆನ್ಱಿರಙ್ಗಾರ್

ಎನ್ನಲಮೈನ್ದು ಮುನ್ ಕೊಣ್ಡು ಪೋನ

ಕುವಲೈಮಲರ್ ನಿಱವಣ್ಣರ್ ಮನ್ನು

ಕುಱುಙ್ಗುಡಿಕ್ಕೇಯೆನ್ನೈಯುಯ್ ದಿರುಮಿನ್



ತವಳಮ್=ಬೆಳ್ಳಗಿರುವ, ಇಳ=ಎಳೆಯ, ಪಿಱೈ=ಚಂದ್ರನೂ, ತುಳ್ಳುಮ್=ಅಲೆಗಳನ್ನು ತಳ್ಳುತ್ತಿರುವ, ಮುನ್ನೀರ್=ಕಡಲೂ, ತಣ್=ತಂಪಾಆಗಿ, ಮಲರ್=ಹೂವಿನ ಮೇಲೆ ಬೀಸುವ, ತೆನ್ಱಲೋಡು=ತೆಂಕಣ ಗಾಳಿಯೂ, ಅನ್ಱಿಲ್=ಕ್ರೌಂಅಪಕ್ಷಿಗಳೂ, ಒನ್ಱಿ=ಒಟ್ಟುಗೂಡಿ, ತುವಳ=ನನ್ನನ್ನು ಬಾಡಿಸು \(ಸೊರಗಿಸು\)ತ್ತಿರಲು, ಎನ್ನೆಂಜು ಅಹಮ್=ನನ್ನ ಮನಸ್ಸೂ ಹೃದಯವೂ, ಶೋರ=ಜಾರಿಹೋಗಿರಲು, ಈರುಮ್=ಬಾಧೆ, ಯಾತನೆ ಪಡಿಸುತ್ತಿವೆ, ಶೂೞ್=ಸುತ್ತಮುತ್ತಲೂ, ಪನಿ=ಮಂಜು ಬೀಳುತ್ತಿರುವ, ನಾಳ್=ಸಮಯದಲ್ಲಿ, ತುಯಿಲಾದು=ನಿದ್ರಿಸದೆ, ಇರುಪ್ಪೇನ್=ಇದ್ದೇನೆ, ಇವಳುಮ್=ಇವಳೂ ಸಹ, ಓರ್ ಪೆಣ್ ಕೊಡಿ=ಒಬ್ಬ ಎಳೆವಯಸ್ಸಿನ ಹೆಣ್ಣು, ಎನ್ಱು=ಎಂದು, ಇರಙ್ಗಾರ್-ಕನಿಕರಿಸಲು, ಎನ್=ನನ್ನ, ನಲಮ್=ಸೊಬಗನ್ನೂ, ಐನ್ದುಮ್=ಪಂಚೇಂದ್ರಿಯಗಳನ್ನೂ, ಮುನ್=ಈ ಮುಂಚೆಯೇ



೬೩

ಕೊಣ್ಡುಪೋನ=ಸೂರೆಗೊಂಡು ಹೋದ, ಕುವಲೈ ಮಲರ್=ಕನ್ನೈದಿಲೆ ಹೂವಿನ, ನಿಱಮ್=ಬಣ್ಣದ, ವಣ್ಣರ್-ದೇಹಕಾಂತಿಯುಳ್ಳವರು, ಮನ್ನು=ನೆಲಸಿರುವ, ಕುಱುಙ್ಗುಡಿಕ್ಕೇ=ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ, ಎನ್ನೈ-ನನ್ನನ್ನು, ಉಯ್ ತ್ತಿಡುಮಿನ್=ಕರೆದೊಯ್ಯಿರಿ.



ಬೆಳ್ಳಗಿರುವ ಬಾಲಚಂದ್ರನೂ, ಅಲೆಗಳನ್ನು ತಳ್ಳುತ್ತಿರುವ ಕಡಲೂ ತಂಪಾಗಿ ಹೂವಿನ ಮೇಲೆ ಬೀಸುವ ತೆಂಕಣ ಗಾಳಿಯೂ, ಕ್ರೌಂಚಪಕ್ಷಿಗಳೂ ಒಟ್ಟುಗೂಡಿ ನನ್ನನ್ನು ಸೊರಗಿಸುತ್ತಿವೆ. ನನ್ನ ಮನಸ್ಸೂ ಹೃದಯವೂ ಜಾರಿಹೋಗಿರಲು ನನ್ನನ್ನು ಯಾತನೆಪಡಿಸುತ್ತಿವೆ. ಸುತ್ತಮುತ್ತಲೂ ಮಂಜುಬೀಳುತ್ತಿರುವ ಸಮಯದಲ್ಲಿ ನಿದ್ರಿಸದೆ ಇದ್ದೇನೆ. ಇವಳೂ ಒಬ್ಬ ಎಳೆವಯಸ್ಸಿನ ಹೆಣ್ಣು ಎಂದು ಕನಿಕರಿಸರು. ನನ್ನ ಸೊಬಗನ್ನೂ ಪಂಚೇಂದ್ರಿಯಗಳನ್ನೂ ಈ ಮುಂಚೆಯೇ ಸೂರೆಗೊಂಡು ಹೋದ ಕನ್ನೈದಿಲೆ ಹೂವಿನ ಬಣ್ಣದ ದೇಹಕಾಂತಿಯುಳ್ಳವರು ನೆಲಸಿರುವ ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ ನನ್ನನ್ನು ಕರೆದೊಯ್ಯಿರಿ.\(೧\)



ಆೞ್ವಾರರು ತಿರುಪ್ಪುಲ್ಲಾಣಿ ಕ್ಷೇತ್ರದಿಂದ ತಿರುಕ್ಕುರುಂಗುಡಿ ಕ್ಷೇತ್ರಕ್ಕೆ ಬಂದಿದ್ದಾರೆ. ಹಿಂದಿನ ತಿರುಮೊೞಿಗಳಂತೆಯೇ ಈ ತಿರುಮೊೞಿಯಲ್ಲೂ ಆೞ್ವಾರರು ತಮ್ಮನ್ನು ನಾಯಕಿಯೆಂದು ಭಾವಿಸಿಕೊಂಡು, ತಮ್ಮ ಪ್ರೀತಿಯ ನಾಯಕನಾದ ಭಗವಂತನಿಗಾಗಿ ಪರಿತಪಿಸುವುದನ್ನು ಕಾಣಬಹುದಾಗಿದೆ. ಭಗವದ್ಭಕ್ತಿಯ ಪೋಷಣೆಯಲ್ಲಿ ನಾಯಕ-ನಾಯಕೀ ಭಾವದ ವೈಶಿಷ್ಟ್ಯವನ್ನು ಅವರು ಪ್ರಕಟಗೊಳಿಸುತ್ತಿದ್ದಾರೆ ಎನ್ನಬಹುದು.



“ಬೆಳ್ಳಗಿರುವ ಬಾಲಚಂದ್ರನೂ.......ಒಟ್ಟುಗೂಡಿ ನನ್ನನ್ನು ಕೊರಗಿಸುತ್ತಿವೆ”- ನಿರ್ಮಲವಾದ, ಶುದ್ಧವಾದ ಬಾಲಚಂದ್ರನು ಪರಿಶುದ್ಧವಾದ ನೀಲಗಗನದಲ್ಲಿ ಉದಯಿಸಿ ಬೆಳಗಲು ಪ್ರಾರಂಭಿಸಿದರೆ, ಅದು ಎಲ್ಲರಿಗೂ ಆಹ್ಲಾದವನ್ನು ತುಂಬುವುದು. ವಿರಹಿಗಳುಗೆ ಅದು ಸುಡುವ ಬೆಂಕಿಯಾಗುತ್ತದೆ. ಎಡೆಬಿಡದೆ ಕರೆಗೆ ಅಲೆಗಳನ್ನು ತಳ್ಳುತ್ತಲೇ ಇರುವ ಕಡಲೂ ಸಹ ಉದಯಿಸುವ ಚಂದ್ರನೊಡನೆ ಜನರ ಮನದಲ್ಲಿ ಆನಂದವನ್ನು ಉಕ್ಕಿಸುವುದು. ವಿರಹಿಗಳಿಗೆ ಇದೂ ಒಮ್ದು ಕಿಚ್ಚು\! ಪರಿಮಳದಿಂದ ತುಂಬಿ, ತಂಪಾಗಿ ಹಿತವಾದ ರೀತಿಯಲ್ಲಿ ಮೆಲ್ಲಮೆಲ್ಲಗೆ ಬೀಸುವ ತೆಂಕಣಗಾಳಿಗೆ ಮೈಯೊಡ್ಡಿ ಜನರು ಆನಂದಿಸುತ್ತಾರೆ. ವಿರಹಿಗಳಿಗೆ ಅದರಿಂದಲೂ ಸಂತೋಷವಿಲ್ಲ. ಕ್ರೌಂಚದಂಪತಿಗಳು ನಡಸುವ ಸಲ್ಲಾಪದ ಧ್ವನಿ ಎಲ್ಲರನ್ನೂ ಹರ್ಷಗೊಳಿಸುತ್ತದೆ. ಅವುಗಳ\(ಪಕ್ಷಿಗಳ\) ಸಂಮಿಲನವೇ ವಿರಹಿಗಳ ವ್ಯಥೆಯನ್ನು ಹೆಚ್ಚಿಸುವುದು. ಇವೆಲ್ಲವೂ ಒಟ್ಟಾಗಿ ಸೇರಿಕೊಂಡರಂತು ವಿರಹಿಗಳ ಪಾಡು ನಾಯಿಪಾಡೇ\!

“ನನ್ನ ಮನಸ್ಸೂ ಹೃದಯವೂ ಜಾರಿಹೋಗಿರಲು”-ಮನಸ್ಸೂ ಅದರ ಅಂತರಂಗವೂ ಎರಡೂ ತನ್ನ ಪ್ರಿಯತಮನ ಅಧೀನವಾಗಿರುವಾಗ, ಅವನ ಸ್ವರೂಪಸ್ವಭಾವಗಳಿಗೆ ಮಾರುಹೋಗಿರುವಾಗ, ಬೇರೆ ವಿಷಯಗಳಲ್ಲಿ ಅವುಗಳನ್ನು



೬೪

ತೊಡಗಿಸುವುದಾದರೂ ಹೇಗೆ ಸಾಧ್ಯ? ಪ್ರಾಪಂಚಿಕ ರೀತಿಯಲ್ಲಿ ಅವು ತನ್ನಿಂದ ಜಾರಿಹೋದಂತೆಯೇ, ತಾನು ಅವುಗಳನ್ನು ಪರಭಾರೆ ಮಾಡಿದಂತೆಯೇ.



“ಸುತ್ತಮುತ್ತಲೂ ಮಂಜುಬೀಳುತ್ತಿರುವ ಸಮಯದಲ್ಲಿ ನಿದ್ರಿಸದೆ ಇದ್ದೇನೆ”- ಸುಮಾರು ನಡುರಾತ್ರಿಯನ್ನು ದಾಟಿದ ಬಳಿಕಲೇ ಮಂಜು ಎಲ್ಲೆಲ್ಲೂ ತುಂಬಿಕೊಳ್ಳುವುದು, ಅದು ಚಳಿಯ ಸಮಯ. ಆಗ ತನ್ನ ಪ್ರಿಯತಮನ ಪ್ರೀತಿಯ ತೆಕ್ಕೆಯಲ್ಲಿ ಬೆಚ್ಚಗೆ ಮಲಗಿ, ಮೈಮರೆತು ನಿದ್ರಿಸುವುದು ಅತ್ಯಂತ ಹಿತವಾದ ಕೆಲಸ. ಒಂಟಿಗಳಾಗಿ, ಪ್ರಿಯನಿಂದ ವಂಚಿತಳಾಗಿರುವವಳಿಗೆ ಈ ಹಿತವಾಗಲಿ, ನಿದ್ದೆಯಾಗಲಿ ಎಲ್ಲಿಂದ ಬರಬೇಕು?



“ಇವಳೂ ಒಬ್ಬ ಎಳೆ ವಯಸ್ಸಿನ ಹೆಣ್ಣು ಎಂದು ಕನಿಕರಿಸು”- ವಯಸ್ಸು ಲಿಂಗ, ರೂಪ ಮುಂತಾದವುಗಳು ಕನಿಕರಕ್ಕೆ ಎಡೆಕೊಡತಕ್ಕವು. ಪುರುಷನು ಪ್ರಿಯನಾಗಿರುವಾಗ ಅವನು ತನ್ನ ಪ್ರಿಯಳ ಬಗ್ಗೆ ಯೋಚಿಸಬೇಕಾದ ವಿಷಯಗಳಲ್ಲಿ ಕೆಲವು ಇವು. ಎಳೆಯ ವಯಸ್ಸಿನವಳು, ಯೌವನದ ಹೊಸಲಲಿ ಕಾಲಿಟ್ಟವಳಿಗೆ ಭಯ ತಾನಾಗಿ ಲಭ್ಯವಾಗುವುದು. ಹೆಣ್ಣಾಗಿರುವುದು ಆ ಭಯವನ್ನು ಹೆಚ್ಚಿಸುವುದು. ತಾನು ಹೆಣ್ಣು ತನಗೆ ತನ್ನ ಪ್ರಿಯನ ರಕ್ಷಣೆಬೇಕು. ಅದಿದ್ದರೆ, ತನ್ನ ರೂಪ ಸ್ವಭಾವಗಳಿಗೆ ಪೋಷಣೆ ದೊರೆತಂತೆ. ಈ ವಿಷಯವನ್ನರಿತು ಅವಳ ಇಂಗಿತವನ್ನು ತಿಳಿದು ಅವಳಿಗೆ ಆಶ್ರಯಕೊದಬೇಕಾದವನು ಪ್ರಿಯನೇ. ಅವನೇ ಅವಳಲ್ಲಿ ಕನಿಕರಗೊಳ್ಳದಿದ್ದರೆ, ಕನಿಕರಿಸುವವರು ಮತ್ತಾರು?



“ನನ್ನ ಸೊಬಗನ್ನೂ ಪಂಚೇಂದ್ರಿಯಗಳನ್ನೂ ಈ ಮುಂಚೆಯೇ ಸೂರೆಗೊಂಡ...” –ಅಪೂರ್ವವಾದ ಸೊಬಗಿನಿಂದಲೂ ಆಕರ್ಷಕವಾದ ದೇಹಕಾಂತಿಯಿಂದಲೂ ನನ್ನ ಪ್ರಿಯನು ನನ್ನ ಬಳಿಸಾರಿದನು. ಅವನನ್ನು ಕಂಡೊಡನೆ ನಾನು ವ್ಯಾಮೋಹಗೊಂಡೆ. ಅವನು ನನ್ನ ಕಿವಿಯ ಮೃದುಮಧುರವಾದ ಪ್ರೇಮದ ಗುಟ್ಟು ಮಾತುಗಳನ್ನಾಡಿದನು. ನನ್ನ ಮನಸ್ಸನ್ನು ಅದರಿಂದ ಸೂರೆಗೊಂಡನು. ನನ್ನನ್ನು ಇನ್ನು ಅಗಲುವುದೇ ಇಲ್ಲವೆಂದು ಮಾತುಕೊಟ್ಟನು. ಅದಕ್ಕೆ ನಾನು ಮರುಳಾದೆ. ನನ್ನ ತನುಮನಗಳನ್ನೆಲ್ಲಾ ನಾನು ಅವನ ಅಧೀನಮಾಡಿದೆ. ನನಗೆ ಬೇಕಾದದ್ದೆಲ್ಲ ನನಗೆ ಲಭಿಸಿತು ಎಂದು ನಾನು ನೆಮ್ಮದಿಗೊಂಡೆ- ಹೀಗಲ್ಲವೇ ಅವನು ನನ್ನನ್ನು ವಂಚಿಸಿ, ನನ್ನ ಸರ್ವಸ್ವವನ್ನೂ ಸೂರೆಗೊಂಡದ್ದು\!



ಯುವತಿಯು ಹೇಳುತ್ತಾಳೆ: ಗೆಳತಿಯರೇ, ಸಾಮಾನ್ಯವಾಗಿ ಎಲ್ಲರಿಗೂ ಹರ್ಷ,ಉತ್ಸಾಹ, ಆಹ್ಲಾದಗಳನ್ನು ತರುವ ಬಾಲಚಂದ್ರನೂ, ಕಡಲೂ, ಮಂದಮಾರುತವೂ, ಕ್ರೌಂಚಸಲ್ಲಾಪವೂ ನನ್ನ ಪಾಲಿಗೆ ಸುಡುವ ಕಿಚ್ಚಿನಂತಾಗಿದೆ. ನನ್ನ ಮನಸ್ಸೂ ನನ್ನ ಅಂತರಂಗವೂ ನನ್ನ ಪ್ರಿಯತಮನಲ್ಲಿಗೆ ಜಾರಿಹೋಗಿವೆ. ನನಗೆ ಮನೋಯಾತನೆ ಹೆಚ್ಚುತ್ತಿದೆ.ಎಲ್ಲೆಲ್ಲೂ ಮಂಜುಮುಸುಕಿ, ಇಬ್ಬನಿ ಬೀಳುವ ಸಮಯದಲ್ಲಿ ನನ್ನ ಪ್ರಿಯತಮನ ಸಾನ್ನಿಧ್ಯವಿಲ್ಲದೆ, ನನಗೆ ನಿದ್ದೆಬಾರದು. ಅವನು ಈ ಮುಂಚೆಯೇ ನನ್ನ ಮೈಸೊಬಗನ್ನೂ ನನ್ನ ಇಂದ್ರಿಯಗಳನ್ನೂ ಸೂರೆಗೊಂಡು, ನನ್ನನ್ನು ವಂಚಿಸಿ, ಅಗಲಿಹೋದ\! ಆ ದಿವ್ಯಸುಂದರನೂ



೬೫

ಕನ್ನೈದಿಲೆ ಹೂವಿನ ಬಣ್ಣದ ದೇಹಕಾಂತಿಯುಳ್ಳವನಿಗೆ, ನಾನೊಬ್ಬ ಅಸಹಾಯಕಳಾದ ಎಳೆಯೌವನದ ಹೆಣ್ಣು ಎಂಬುದರಲ್ಲಿ ಕನಿಕರಬೇಡವೇ? ಗೆಳತಿಯರೇ, ನನ್ನ ಪ್ರಿಯನು ಈಗ ತಿರುಕ್ಕುರುಂಗುಡಿಯಲ್ಲಿ ನೆಲಸಿದ್ದಾನೆ. ಸೊರಗಿ, ಯಾತನೆ ಪಡುತ್ತಾ, ಶಕ್ತಿಗುಂದಿರುವ ನನ್ನನ್ನು ನನ್ನ ಪ್ರಿಯನಲ್ಲಿಗೆ ಸೇರಿಸಿ.



ಭಗವಂತನಲ್ಲಿ ವ್ಯಾಮೋಹಗೊಂಡ ಭಕ್ತನಿಗೆ ಪ್ರಾಪಂಚಿಕ ಸುಖಸಂತೋಷಗಳನ್ನು ತರುವಂಥವೆಲ್ಲವೂ ಅಹಿತವೇ. ಭಗವಂತನ ವಿಷಯವಲ್ಲದೆ ಅವನಿಗೆ ಮತ್ತಾವುದೂ ಬೇಡ. ಮನಸ್ಸು,ಬುದ್ಧಿ, ಇಂದ್ರಿಯಗಳು-ಎಲ್ಲವೂ ಭಗವಚ್ಚಿಂತನೆಗೇ ಮೀಸಲು. ಅವನನ್ನು ಕಾಣುವುದು, ಸೇರುವುದು ಭಕ್ತನ ಗುರಿ. ಅವನ ಕೃಪೆಯ ಆಶ್ರಯವೆನ್ನೆಂದಿಗೆ ಪಡೆದೇನು ಎಂಬುದೇ ಹಂಬಲ.



೨.ತಾದವಿೞ್ ಮಲ್ಲಿಹೈಪುಲ್ ಹಿವನ್ದ

ತಣ್ ಮದಿಯಿನಿಳವಾಡೈಯಿನ್ನೇ

ಊದೈತಿರಿತನ್ನುೞಱಿಯುಣ್ಣ

ಓರಿರವುಮುಱಙ್ಗೇನ್, ಉಱಙ್ಗುಮ್

ಪೇದೈಯರ್ ಪೇದೈಮೈಯಾಲಿರುನ್ದು

ಪೇಶಿಲುಮ್ ಪೇಶುಹಪೆಯ್ವಳೈಯಾರ್

ಕೋದೈನಱುಮಲರ್ ಮಙ್ಗಿಮಾರ್ಪನ್

ಕುಱುಙ್ಗುಡಿಕ್ಕೇಯೆನ್ನೈಯುಯ್ ತ್ತಿಡುಮಿನ್



ತಾದು=ಧೂಳನ್ನು, ಅವಿೞ್=ಹರಡುವ, ಮಲ್ಲಿಹೈ=ಮಲ್ಲಿಗೆ ಹೂವನ್ನು, ಪುಲ್ ಹಿ=ಸೇರಿ, ವನ್ದ=ಬಂದ, ತಣ್=ತಂಪಾದ, ಮದಿಯಿನ್=ಚಂದ್ರನೊಡನೆ ಕೂಡಿ, ಇಳವಾಡೈ=ಸುಳಿ\(ಎಳೆಯ\)ಗಾಳಿಯು, ಇನ್ನೇ=ಈ ಕ್ಷಣವೇ, ಊದೈ=ಚಳಿಗಾಳಿಯಾಗಿ, ತಿರಿತನ್ದು=ಅಲ್ಲಲ್ಲಿ ಸುತ್ತಿಸುತ್ತಿಬಂದು, ಉೞಱಿ=ಮಿಶ್ರಮಾಡಿ\(ಚಟ್ನಿಯಂತೆ ಮಾಡಿ\) ಉಣ್ಣ=ತಿನ್ನುತ್ತಿರಲು, ಓರ್ ಇರವುಮ್=ಒಂದು ರಾತ್ರಿಯೂ ಕೂಡ



೬೬



ಉಱಙ್ಗೇನ್=ನಿದ್ರಿಸಲಾರೆ\(ನಿದ್ರಿಸುವುದಿಲ್ಲ\), ಉಱಙ್ಗುಮ್-ನಿದ್ರಿಸುವ, ಪೇದೈಯರ್=ಹೆಂಗಸರು, ಪೇದೈಮೈಯಾಲ್ ಇರುನ್ದು=ಅವಿವೇಕದಿಂದಲೇ ಇರುತ್ತಾ, ಪೇಶಿಲುಮ್=ನನ್ನನ್ನು ಕುರಿತು ಆಡಿಕೊಂಡರೂ, ಪೇಶುಹ=ಆಡಿಕೊಳ್ಳಲಿ, ಪೆಯ್ ವಳೈಯಾರ್=ಕೈತುಂಬ ಬಳೆತೊಟ್ಟಿರುವವರು, ಕೋದೈ=ತಲೆಕೂದಲಲ್ಲಿ, ನಱುಮಲರ್=ಪರಿಮಳದ ಹೂವನ್ನು ಮುಡಿದಿರುವ, ಮಙ್ಗೈ=ದೇವಿಯನ್ನು, ಮಾರ್ಪನ್=ಎದೆಯಲ್ಲಿ ಉಳ್ಳವನ, ಕುಱುಙ್ಗುಡಿಕ್ಕೇ=ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ, ಎನ್ನೈ-ನನ್ನನ್ನು, ಉಯ್ ತ್ತು ಇಡುಮಿನ್=ಕೊಂಡೊಯ್ದು ಸೇರಿಸಿರಿ.



ಪರಾಗವನ್ನು ಚೆಲ್ಲುವಂಥ ಮಲ್ಲಿಗೆ ಹೂವನ್ನು ಸೇರಿಬ್ವಂದ ಎಳೆಯಗಾಳಿಯು ತಂಪಾದ ಚಂದ್ರನೊಡನೆ ಕೂಡಿ ಈ ಕ್ಷಣದಲ್ಲೇ ಚಳಿಗಾಳಿಯಾಗಿ ಸುತ್ತಿಸುತ್ತಿ ಬಂದು ನನ್ನನ್ನು ಚಟ್ಣಿಯಂತೆ ಮಾಡಿ ತಿನ್ನುತ್ತಿರಲು ನಾನು ಒಮ್ದು ರಾತ್ರಿಯೂ ಸಹ ನಿದ್ರಿಸುವುದಿಲ್ಲ. ನಿದ್ರಿಸುವ ಹೆಂಗಸರು ಅವಿವೇಕದಿಂದಲೇ ಕೂಡಿರುತ್ತಾ ನನ್ನನ್ನು ಕುರಿತು ಆಡಿದರೂ ಆಡಿಕೊಳ್ಳಲಿ. \(ಅವರು\)ಕೈತುಂಬ ಬಳೆತೊಟ್ಟಿರುವವರು. ತಲೆಗೂದಲಿನಲ್ಲಿ ಪರಿಮಳದ ಹೂವನ್ನು ಮುಡಿದಿರುವ ದೇವಿಯನ್ನು ಎದೆಯಲ್ಲುಳ್ಳವನ ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ ನನ್ನನ್ನು ಕೊಂಡೊಯ್ದು ಸೇರಿಸಿ.\(೨\)



ಯುವತಿಯು ಹೇಳುತ್ತಾಳೆ: ಗೆಳತಿಯರೇ, ಸುಂದರವಾಗಿ ಅರಳುತ್ತ ಪರಾಗವನ್ನು ಹೊರಚೆಲ್ಲುತ್ತಿರುವ ಮಲ್ಲಿಗೆಹೂಗಳನ್ನು ಸವರಿಕೊಂಡು, ಅವುಗಳ ಪರಿಮಳವನ್ನು ಹೊತ್ತು ಮೃದುವಾಗಿ ಬೀಸುವ ಸುಳಿಗಾಳಿ ಮನಸ್ಸಿಗೆ ಎಷ್ಟು ಆಹ್ಲಾದವನ್ನು ತರಬೇಕು\! ತಂಪಾದ ಬೆಳದಿಂಗಳೂ ಅದರೊಂದಿಗೆ ಕೂಡಿಕೊಂಡಿದ್ದರೆ, ಅಂತಹ ರಾತ್ರಿಗಳು ಆನಂದಮಯವಲ್ಲವೇ\! ಹಿತಕರವಾದ ಈ ಮಂದಮಾರುತವೇ ನನಗೆ ಈ ಕ್ಷಣದಲ್ಲಿ ಚಳಿಗಾಳಿಯಾಗಿ, ನನ್ನನ್ನು ಸುತ್ತಿಸುತ್ತಿ ಬೀಸುತ್ತಾ, ನನ್ನನ್ನು ಚಟ್ನಿಯನ್ನಾಗಿ ಮಾಡಿ ತಿಂದುಹಾಕುತ್ತಿವೆ. ಇದರಿಂದ, ಒಂದು ರಾತ್ರಿಯೂ ನನಗೆ ನಿದ್ರೆ ಹತ್ತುವುದಿಲ್ಲವಲ್ಲ\! ಪರಿಮಳಿಸುವ ಮಂದಮಾರುತದ ಸೆರೆಯಲ್ಲಿ ಸುಖವಾಗಿ ನಿದ್ರಿಸುವ ಸ್ತ್ರೀಯರು ನನ್ನನ್ನು ಕುರಿತು ಮನಸ್ಸಿಗೆ ಬಂದಂತೆ ಮಾತನಾಡಿಕೊಳ್ಳುತ್ತಿದ್ದಾರೆ. ನನ್ನ ಅವಸ್ಥೆಯನ್ನು ಕಂಡು ಅವರು ತುಂಬ ವಿವೇಕಿಗಳಂತೆ, ನನ್ನನ್ನು ಹಾಸ್ಯಮಾಡುತ್ತಾರೆ. ಅವರ ಅವಿವೇಕ ವರಿಗೆ ತಿಳಿಯುವುದೇ? ಅವರು ತಮ್ಮ ಕೈತುಂಬ ಬಳೆಗಳನ್ನು ತೊಟ್ಟಿರುವವರು. ಪ್ರಾಪಂಚಿಕವಾದ ಸುಖಸಂತೋಷಗಳಿಂದ ತುಂಬಿ ಆನಂದಿಸುತ್ತಿರುವವರು ಅವರು. ನನ್ನ ಕೈಬಳೆಗಳು ಕೈಗಳಲ್ಲಿ ನಿಲ್ಲುವುದೇ ಇಲ್ಲ\! ಅವು ಕಳಚಿಬೀಳುತ್ತಿವೆಯಲ್ಲ\! ನನಗೆ ನನ್ನ ಪ್ರಿಯತಮನ ಬಗೆಗೆ ವೇದನೆ. ಅವನ ಅಗ್ಲಿಕೆಯನ್ನು ನಾನು ಸಹಿಸಲಾರೆ. ಇತರ ಹೆಂಗಸರು ನನ್ನನ್ನು ಕುರಿತು ಏನುಬೇಕಾದರೂ ಆಡಿಕೊಳ್ಳಲಿ.ನನ್ನ ಪ್ರಿಯತ್ರಮನು ಈಗ ತಿರುಕ್ಕುರುಂಗುಡಿಯಲ್ಲಿ ನೆಲಸಿದ್ದಾನೆ. ಪರಮಸುಂದರಿಯಾದ ಶ್ರೀದೇವಿಯು ನನ್ನ ಪ್ರಿಯನ ಎದೆಯಲ್ಲಿ ನೆಲಸಿದ್ದಾಳೆ. ದಯಾಮಯಿಯಾದ ಅವಳ ನೆರವಿನಿಂದ ನಾನು ನನ್ನ ಪ್ರಿಯನನ್ನು ಸೇರುವೆನೆಂಬ ನಂಬಿಕೆ ನನಗಿದೆ. ಆದ್ದರಿಂದ,



೬೭

ಗೆಳತಿಯರೇ, ನನ್ನನ್ನು ತಿರುಕ್ಕುರುಂಗುಡಿಗೆ ಕರೆದೊಯ್ದು ನನ್ನ ಪ್ರಿಯತಮನೊಡನೆ ನನ್ನನ್ನು ಸೇರಿಸಿರಿ.



೩.ಕಾಲೈಯುಮ್ ಮಾಲೈಯೊಟ್ರುಣ್ಡು

ಕಙ್ಗುಲ್ ನಾೞಿಹೈಯೂೞಿಯಿನ್ ನೀಣ್ಡುಲಾವುಮ್

ಪೋಲ್ವದೋರ್ ತನ್ಮೈಪುಹುನ್ದು ನಿಱ್ಕುಮ್

ಪೊಙ್ಗೞಲೇಯೊಕ್ಕೂಮ್ ವಾಡೈಶೊಲ್ಲಿಲ್

ಮಾಲವನ್ ಮಾಮಣಿವಣ್ಣನ್ ಮಾಯನ್

ಮಟ್ರುಮುಳ ಅವೈವನ್ದಿಡಾಮುನ್

ಕೋಲಮಯಿಲ್ ಪಯಲುಮ್ ಪುಱವಿಲ್

ಕುಱುಙ್ಗುಡಿಕ್ಕೇಯೆನ್ನೈಯುಯ್ ತ್ತಿಡುಮಿನ್



ಕಾಲೈಯುಮ್=ಉದಯವು, ಬೆಳಗು, ಮಾಲೈ=ಸಂಜೆಯೊಡನೆ, ಒಟ್ರು ಉಣ್ಡು= ಒಟ್ಟುಗೂಡಿ ಸಂಕಟಗೊಳಿಸುತ್ತಿದೆ, ಕಙ್ಗುಲ್ ನಾೞಿಹೈ=ರಾತ್ರಿಯ ಕಾಲವು, ಊೞಿಯಿನ್=ಕಲ್ಪಕಾಲಕ್ಕಿಂತಲೂ, ನೀಣ್ಡು=ಉದ್ದನಾಗಿ, ಉಲಾವುಮ್=ಸಂಚರಿಸುವ, ಅಲೆದಾಡುವ, ಪೋಲ್ವದು=ಹೋಲುವ, ಓರ್=ಅಪರೂಪವಾದೊಂದು, ತನ್ಮೈ=ಸ್ವಭಾವವನ್ನು, ಗುಣವನ್ನು, ಪುಹುನ್ದು=ಪಡೆದು, ನಿಱ್ಕುಮ್=ಇದೆ, ಪೊಙ್ಗು=ಉರಿಯುವ, ಉಕ್ಕಿ ಏಳುವ, ಅೞಲೇಯೊಕ್ಕೂಮ್=ಬೆಂಕಿಯನ್ನು ಹೋಲುತ್ತದೆ, ವಾಡೈ=ಮಂದಮಾರುತವು, ಶೊಲ್ಲಿಲ್=ಹೇಳುವುದಾದರೆ, ಮಾಲ್ ಅವನ್=ಅವನು ಅತ್ಯಂತ ಉನ್ನತನು, ಮಾಮಣಿ ವಣ್ಣನ್=ಶ್ರೇಷ್ಠವಾದ ನೀಲಮಣಿಯ ಬಣ್ಣವುಳ್ಳವನು, ಮಾಯನ್-ಅದ್ಭುತಕಾರಿ, ಮಟ್ರುಮ್=ಇತರ\(ಮತ್ತೆಯೂ\), ಉಳ=ಇರುವ, ಅವೈ=ಅವುಗಳು\(ಗುಣಲಕ್ಷಣಗಳು\), ವನ್ದಿಡಾಮುನ್=ಬಂದುಬಿಡುವುದಕ್ಕೆ ಮುಂಚೆಯೇ, ಕೋಲಮ್=ಸುಂದರವಾದ, ಮಯಿಲ್=ನವಿಲುಗಳು, ಪಯಿಲುಮ್=ವಾಸಿಸುವ



೬೮

ತುಂಬಿರುವ, ಪುಱವಿಲ್=ತೋಪುಗಳುಳ್ಳ, ಕುಱುಙ್ಗುಡಿಕ್ಕೇ=ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ, ಎನ್ನೈ-ನನ್ನನ್ನು, ಉಯ್ ತ್ತು ಇಡುಮಿನ್=ಕೊಂಡೊಯ್ದು ಸೇರಿಸಿರಿ.



ಉದಯವು ಸಂಜೆಯೊಡನೆ ಕೂಡಿಕೊಂಡು ಸಂಕಟಗೊಳಿಸುತ್ತದೆ. ರಾತ್ರಿಯಕಾಲವು ಒಂದು ಕಲ್ಪಕ್ಕಿಂತಲೂ ಉದ್ದನಾಗಿ, ಅಲೆದಾಡುವುದನ್ನು ಹೋಲುವ ಅಪರೂಪವಾದೊಂದು ಸ್ವಭಾವವನ್ನು ಪಡೆದಿದೆ. ಉಕ್ಕಿ ಏಳುವ ಬೆಂಕಿಯನ್ನೇ ಮಂದಮಾರುತವು ಹೋಲುತ್ತದೆ ಎನ್ನಬಹುದು. ಅವನು ಅತ್ಯಧಿಕನು. ಶ್ರೇಷ್ಠವಾದ ಇಂದ್ರನೀಲಮಣಿಯಬಣ್ಣದವನು. ಅದ್ಭುತಕಾರಿ. ಇನ್ನೂ ಇರುವ ಗುಣಲಕ್ಷಣಗಳು ಬಂದುಬಿಡುವುದಕ್ಕೆ ಮುಂಚೆಯೇ ಸುಂದರವಾದ ನವಿಲುಗಳು ತುಂಬಿಕೊಂಡಿರುವ ತೋಪುಗಳನ್ನುಳ್ಳ ತಿರುಕುರುಂಗುಡಿ ಕ್ಷೇತ್ರಕ್ಕೇ ನನ್ನನ್ನು ಕರೆದೊಯ್ದು ಸೇರಿಸಿಬಿಡಿ.\(೩\)



ಯುವತಿಯು ಹೇಳುತ್ತಾಳೆ: ಗೆಳತಿಯರೇ, ಮುಂಜಾನೆ ಬಂದಾಗ ನನಗೆ ಒಂದು ಬಗೆಯ ಶಾಂತಿಯುಂಟಾಗುವುದೆಂದೂ, ಹಗಲನ್ನು ಹೇಗಾದರೂ ಕಳೆದುಬಿಡಬಹುದೆಂದೂ ಬಗೆದಿದ್ದೆ. ಚಟುವಟಿಕೆಯನ್ನು ತರುವ ಮುಂಜಾನೆ ನನ್ನ ಮನೋಯಾತನೆಯನ್ನು ತಾತ್ಕಾಲಿಕವಾಗಿಯಾದರೂ ಮರೆಸಿಬಿಡುವುದು ಎಂದುಕೊಂಡಿದ್ದೆ. ಸಂಜೆಯಾಗುವುದಲ್ಲ, ಅದೇಕೆ ಬರುವುದೋ, ಎಂದು ಯೋಚಿಸುತ್ತಿದ್ದೆ. ವಿಶ್ರಾಂತಿಯನ್ನು ಸೂಛಿಸುವ ಸಂಜೆಯಲ್ಲಿ ಅನಂತರ ಬರುವ ರಾತ್ರಿಯಲ್ಲಿ ನನಗೆ ವಿಶ್ರಾಂತಿಯಾಗಲಿ ನಿದ್ದೆಯಾಗಲಿ ಉಂಟಾಗದು ಎಂದುಕೊಂಡಿದ್ದೆ. ಈಗ ನೋಡಿ, ನನಗೆ ಬೆಳಗಿನಲ್ಲೂ ಬೈಗಿನಲ್ಲೂ ಯಾವ ವ್ಯತ್ಯಾಸವೂ ಕಂಡುಬರುವುದಿಲ್ಲ. ಎರಡೂ ಒಂದೇ ಬಗೆಯಾಗಿ ನನ್ನನ್ನು ಸಂಕಟಕ್ಕೆ ಈಡುಮಾಡುತ್ತಿವೆ. ಇತರರಂತೆ ಹಗಲು ಚಟುವಟಿಕೆಯಿಂದ ಕೆಲಸಮಾಡುತ್ತಾ ಮನಸ್ಸಿನ ವಿಷಯಗಳನ್ನು ಮರೆಯುವುದೆಂದರೆ ನನಗೆ ಸಾಧ್ಯವಿಲ್ಲ. ಸಂಜೆ ಮತ್ತು ರಾತ್ರಿಗಳಲ್ಲಿರುವಂತೆಯೇ ಹಗಲಲ್ಲೂ ಮನೋಯಾತನೆ, ಸಂಕಟ,ಬೇಸರ,ನಿಶ್ಶಕ್ತಿಗಳು ತುಂಬಿಹೋಗಿವೆ. ರಾತ್ರಿಯಂತೆ ಹಗಲೂ ಸಹ ನನ್ನನ್ನು ಹಿಂಸಿಸುತ್ತಿದೆಯಲ್ಲ\!



ರಾತ್ರಿಯ ಒಂದೊಂದು ಕ್ಷಣವೂ ಒಂದೊಂದು ಯುಗದಂತಾಗುತ್ತದೆ. ಬಲುದೀರ್ಘವಾದ ಕಾಲವನ್ನು ಕಳೆಯುವುದಾದರೂ ಹೇಗೆ ಎಂದು ಯೋಚನೆಯಾಗುತ್ತದೆ.



ಹಾಸುಗೆಯಲ್ಲಿ ಮಲಗಿದ್ದರೂ ಸಹ ಕಣ್ಣಿಗೆ ನಿದ್ದೆಹತ್ತುವುದಿಲ್ಲ. ಮೈಗೆ ಹಿತವಿಲ್ಲ. ಹಾಸುಗೆಯಲ್ಲಿ ಹೊರಳಾಡಿ ಹೊರಳಾಡಿ, ಯೋಚಿಸುತ್ತಾ, ಸಂಕಟಪಡುತ್ತಾ, ಕಾಲಕಳೆಯಬೇಕಾಗಿದೆ. ಹೀಗೆ ನಿದ್ದೆಗೆಟ್ಟು ಅಲೆದಾಡುವ ವಿಚಿತ್ರ ಸ್ವಭಾವವೇ ರಾತ್ರಿಯದಾಗಿರಬಹುದೇ ಎನ್ನಿಸುತ್ತದೆ.

ಮಂದಮಾರುತವು ಹಿತವಾಗಿ ಬೀಸುತ್ತಾ ನಿದ್ದೆಯನ್ನು ತರುವುದರ ಬದಲಾಗಿ, ಜ್ವಲಿಸಿ ಉರಿಯು ಬೆಂಕಿಯೇ ಅದಾಗಿದೆ.



೬೯

ನನ್ನ ಪ್ರಿಯತಮನು ಸದ್ಗುಣಗಳ ಗಣಿಯೇ. ಅವನು ಸರ್ವಶ್ರೇಷ್ಠನು. ಸರ್ವಾಧಿಕನು. ಅತ್ಯುತ್ತಮವಾದ ಇಂದ್ರನೀಲಮಣಿಯ ಬಣ್ಣದ ಸುಂದರಾಕರ್ಷಕವಾದ ದೇಹಕಾಂತಿ ಅವನದು. ಆದರೆ, ಅವನು ಮಾಯನ್-ಅದ್ಭುತಕಾರಿ. ನನ್ನನ್ನು ಮರುಳುಗೊಳಿಸಿ ಚಂಅಚಿಸಿ ಹೊರಟುಹೋದವನು. ಅವನ ಗುಣಲಕ್ಷಣಗಳು ಇನ್ನೂ ಬಗೆಬಗೆಯಾಗಿವೆ. ಅವುಗಳನ್ನು ನಿರೂಪಿಸುವ ಹೆಸರುಗಳೂ ಅವನಿಗಿವೆ. ಆ ಹೆಸರುಗಳನ್ನು ಒಂದೊಂದಾಗಿ ಸ್ಮರಿಸಿಕೊಳ್ಳುತ್ತಾ ಹೋದೆನೆಂದರೆ, ನನಗೆ ಅವನಲ್ಲಿರುವ ಗಾಢವಾದ ಪ್ರೇಮವೇ ಬತ್ತಿಹೋಗಬಹುದು. ಅದಕ್ಕೆ ಬದಲಾಗಿ ದ್ವೆಷವೇ ತುಂಬಿಬಿಡಬಹುದು. ಗೆಳತಿಯರೇ, ನನ್ನ ಮನಸ್ಸು ಆ ರೀತಿಯಲ್ಲಿ ವಿಚಿತ್ರವಾಗಿ ಪರಿಣಮಿಸುವುದಕ್ಕೆ ಮುಂಚೆಯೇ ನನ್ನನ್ನು ಸುಂದರವಾದ ನವಿಲುಗಳಿಂದ ತುಂಬಿರುವ ತೋಪುಗಳುಳ್ಳ ತಿರುಕ್ಕುರುಂಗುಡಿ ಕ್ಷೇತ್ರಕ್ಕೆ ಕರೆದೊಯ್ಯಿರಿ. ನನ್ನ ಪ್ರಿಯತಮನು ಅಲ್ಲಿ ನೆಲಸಿದ್ದಾನೆ. ನನ್ನನ್ನೂ ಅವನ ಬಳಿಗೆ ಸೇರಿಸಿರಿ. ಅವನ ಸಹವಾಸದಿಂದ ನನ್ನೆಲ್ಲ ಸಂಕಟಗಳೂ ಮಾಯವಾಗುವುವು.



೪.ಕರುಮಣಿಪೂಣ್ಡು ವೆಣ್ಣಾಹಣೈನ್ದು

ಕಾರಿಮಿಲೇಟ್ರಣರ್ ತಾೞ್ ನ್ದುಲಾವುಮ್

ಒರುಮಣಿಯೋಶೈಯೆನ್ನುಳ್ಳನ್ತಳ್ಳ

ಓರಿರವುಮುಱಙ್ಗಾದಿರುಪ್ಪೇನ್

ಪೆರುಮಣಿವಾನವರುಚ್ಚಿವೈತ್ತ

ಪೇರರುಳಾಳನ್ ಪೆರುಮೈಪೇಶಿ

ಕುರುಮಣಿನೀರ್ ಕೊೞಿಕ್ಕೂಮ್ ಪುಱವಿಲ್

ಕುಱುಙ್ಗುಡಿಕ್ಕೇಯೆನ್ನೈಯುಯ್ ತ್ತಿಡುಮಿನ್



ಕರುಮಣಿ=ಕರಿಯಮಣಿಗಳನ್ನು, ಪೂಣ್ಡು=ಧರಿಸಿ, ವೆಳ್ ನಾಹು=ಬಿಳಿಯ ಶಂಖಗಳನ್ನು, ಅಣೈನ್ದು=ಧರಿಸಿ, ಕಾರ್=ಕರಿಯ, ಇಮಿಲ್=ಹಿಳಿಲನ್ನುಳ್ಳ, ಏಱು=ಎತ್ತು, ಗೂಳಿಗಳ



೭೦

ಅಣರ್=ಕತ್ತುಗಳಲ್ಲಿ, ತಾೞ್ ನ್ದು=ಇಳಿಯಬಿದ್ದು, ಉಲಾವುಮ್=ಅಲ್ಲಾಡುವ, ಒರುಮಣಿ-ಒಂದು ಗಂಟೆಯ, ಓಶೈ=ಶಶಬ್ದವು, ಎನ್=ನನ್ನ, ಉಳ್ಳಮ್=ಮನಸ್ಸನ್ನು, ತಳ್ಳ=ಸಂಕಟಗೊಳಿಸಲು, ಓರ್ ಇರವುಮ್=ಒಂದು ರಾತ್ರಿಯೂ ಸಹ, ಉಱಙ್ಗಾದು-ನಿದ್ರಿಸದೆ, ಇರುಪ್ಪೇನ್=ಇರುತ್ತೇನೆ, ಪೆರುಮಣಿ=ದಿವ್ಯವಾದ ಸೂರ್ಯನನ್ನು, ವಾನವರ್=ದೇವತೆಗಳ, ಅಮರರ, ಉಚ್ಚಿ=ನೆತ್ತಿಯಮೇಲೆ, ವೈತ್ತ=ನೆಲೆಗೊಳಿಸಿದ, ಪೇರ್ ಅರುಳಾಳನ್=ಮಹಾಕೃಪಾಳುವಿನ, ಪೆರುಮೈ=ಹಿರಿಮೆಯನ್ನು, ಪೇಶಿ=ಮಾತನಾಡಿಕೊಳ್ಳುವ, \(ಹೊಗಳುವಂಥ\), ಕುರುಮಣಿ=ಶ್ರೇಷ್ಠವಾದ ರತ್ನಗಳನ್ನು, ನೀರ್=ಪ್ರವಾಹವು, ಕೊೞಿಕ್ಕೂಮ್=ದಡಕ್ಕೆ ತಳ್ಳುವ, ಪುಱವಿಲ್=ಅಡವಿಯ ಮೂಲಕ\(ಕಾಡಿನ ಮೂಲಕ, ಗದ್ದೆಗಳ ಮೂಲಕ\), ಕುಱುಙ್ಗುಡಿಕ್ಕೇ=ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ, ಎನ್ನೈ-ನನ್ನನ್ನು, ಉಯ್ ತ್ತು ಇಡುಮಿನ್=ಕೊಂಡೊಯ್ದು ಸೇರಿಸಿರಿ.



ಕರಿಯ ಮಣಿಗಳನ್ನು ಧರಿಸಿ, ಬಿಳಿಯ ಶಂಖಗಳನ್ನುಧರಿಸಿ \(ಜೋಡಿಸಿ\), ಕರಿಯ ಹಿಳಿಲುಳ್ಳ ಗೂಳಿಗಳ ಕತ್ತುಗಳಲ್ಲಿ ಇಳಿಯಬಿದ್ದು ಅಲ್ಲಾಡುವ ಒಂದುಗಂಟೆಯ ಶಬ್ದವು ನನ್ನ ಮನಸ್ಸನ್ನು ಸಂಕಟಗೊಳಿಸಲು, ಒಂದು ರಾತ್ರಿಯೂ ಸಹ ನಾನು ನಿದ್ರಿಸದೆ ಇರುತ್ತೇನೆ. ದೇವತೆಗಳ ನೆತ್ತಿಯಮೇಲೆ ದಿವ್ಯವಾದ ಸೂರ್ಯನನ್ನು ನೆಲೆಗೊಳಿಸಿದ ಮಹಾಕೃಪಾಳುವಿನ ಹಿರಿಮೆಯನ್ನು ಹೊಗಳುವಂಥ ಶ್ರೇಷ್ಠವಾದ ತಳ್ಳುವಂಥ ಕಾಡಿನ\(ಗದ್ದೆಗಳ\)ಮೂಲಕ ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ ನನ್ನನ್ನು ಕರೆದೊಯ್ದು ಸೇರಿಸಿ.\(೪\)



ಹಳ್ಳಿಗಳಲ್ಲಿ ಕರಿಯಮಣಿ, ನೀಲಮಣಿಗಳನ್ನು ಬಿಳಿಯ ಶಂಖಗಳನ್ನೂ, ಒಂದೊಂದು ಗಂಟೆಯನ್ನೂ ಪೋಣಿಸಿ, ದನಗಳ ಕತ್ತುಗಳಿಗೆ ಕಟ್ಟಿರುತ್ತಾರೆ. ದನಗಳಿಗೆ, ಅವುಗಳಲ್ಲಿ ಎತ್ತುಗಳಿಗೆ ಇದೊಂದು ಅಲಂಕಾರ. ಸಂಜೆಯಲ್ಲಿ ದನಕರುಗಳು ಮನೆಗಳಿಗೆ ಹಿಂತಿರುಗುವಾಗ ಅವುಗಳ ಕತ್ತಿನಗಂಟೆಗಳು ಅಲುಗಾಡುತ್ತಾ ಸದ್ದುಮಾಡುತ್ತಾ ಇರುತ್ತವೆ. ಈ ಸಹಜವಾದ ವಿಷಯವನ್ನು ಆೞ್ವಾರರು ಸಂಜೆಯ ಮತ್ತು ರಾತ್ರಿಯು ಬರವಿಗೆ ಸೂಚನೆಯೆಂಬುದನ್ನು ಬಲುಸುಂದರವಾಗಿ ವರ್ಣಿಸಿದ್ದಾರೆ.



ಯುವತಿಯು ಹೇಳುತ್ತಾಳೆ: ಗೆಳತಿಯರೇ, ಎತ್ತುಗಳ ಕತ್ತಿನಲ್ಲಿ ಕರಿಯಮಣಿ, ಬಿಳಿಯ ಶಂಖಗಳ ನಡುವೆ ಪೋಣಿಸಿರುವ ಒಂದೊಂದು ಗಂಟೆಯು ಅಲುಗುವಾಗ ಮಾಡುವ ಸದ್ದು ನನ್ನ ಮನಸ್ಸನ್ನು ಸಂಕಟಗೊಳಿಸುತ್ತದೆ.



೭೧

ಇದು ರಾತ್ರಿಯ ಸೂಚನೆಯನ್ನು ತರುವುದರಿಂದ, ನನಗೆ ರಾತ್ರಿಗಳಲ್ಲಿ ನಿದ್ದೆಹತ್ತುವುದೇ ಇಲ್ಲ. ನನ್ನ ಪ್ರಿಯತಮನು ಪರಮಕೃಪಾಳು. ಅವನು ಮೇಲಣಲೋಕಗಳಲ್ಲೆಲ್ಲಾ ಸೂರ್ಯನು ದಿವ್ಯವಾಗಿ ಸದಾ ಬೆಳಗುವಂತೆ ಕರುಣಿಸಿದ್ದಾನೆ. ನಮಗಾದರೆ ಈ ಹಗಲು,ರಾತ್ರಿಗಳ ಬಾಧೆಯಿದೆ. ಅವನ ಹಿರಿಮೆಯನ್ನು ನಾನು ಎಡೆಬಿಡದೆ ಹೊಗಳುತ್ತಲೇ ಇದ್ದೇನೆ. ಅವನೀಗ ತಿರುಕ್ಕುರುಂಗುಡಿಯಲ್ಲಿ ನೆಲಸಿದ್ದಾನೆ. ಶ್ರೇಷ್ಠವಾದ ರತ್ನಗಳನ್ನು ದಡಕ್ಕೆ ತಳ್ಳುವ ಪ್ರವಾಹದ ಮೂಲಕವೂ, ಕಾಡು,ತೋಪು, ಫಲವತ್ತಾದ ಬಯಲುಗಳ ಮೂಲಕವೂ ನನ್ನನ್ನು ಕರೆದೊಯ್ದು ತಿರುಕ್ಕುರುಂಗುಡಿಗೆ ಸೇರಿಸಿ. ನನ್ನ ಪ್ರಿಯತಮನೊಡನೆ ಕೂಡಿಕೊಂಡು ನಾನು ಸಮಾಧಾನಪಡುತ್ತೇನೆ.



೫.ತಿಂಡಿಮಿಲೇಟ್ರಿನ್ ಮಣಿಯುಮ್ ಆಯನ್

ತೀಙ್ಗುೞಲೋಶೈಯುಮ್ ತೆನ್ಱಲೋಡು

ಕೊಣ್ಡದೋರ್ ಮಾಲೈಯುಮನ್ದಿಯೀನ್ಱ

ಕೊಲವಿಳಮ್ ಪಿಱೈಯೋಡುಕೂಡಿ

ಪಣ್ಡೈಯವಲ್ಲವಿವೈನಮಕ್ಕೂ

ಪ್ಪಾವಿಯೇನಾವಿಯೈ ವಾಟ್ಟಂ ಜೆಯ್ಯುಮ್

ಕೊಣ್ಡಲ್ ಮಣಿನಿಱವಣ್ಣರ್ ಮನ್ನು

ಕುಱುಙ್ಗುಡಿಕ್ಕೇಯೆನ್ನೈಯುಯ್ ತ್ತಿಡುಮಿನ್



ತಿಣ್=ಬಲವಾದ, ತಿಮಿಲ್=ಹೆಗಲುಳ್ಳ, ಏಟ್ರಿನ್=ಎತ್ತಿನ, ಮಣಿಯುಮ್=ಗಂಟೆಯೂ, ಆಯನ್=ಗೋವಳನ, ತೀಮ್=ಮಧುರವಾದ, ಕುೞಲ್=ಕೊಳಲಿನ, ಓಶೈಯುಮ್=ಶಬ್ದವೂ, ತೆನ್ಱಲೋಡು=ತೆಂಕಣಗಾಳಿಯೊಡನೆ, ಕೊಣ್ಡದು=ಕೂಡಿಕೊಂಡಿರುವ, ಓರ್ ಮಾಲೈಯುಮ್=ಒಂದೊಂದು ಸಂಜೆಯೂ, ಅನ್ದಿ=ರಾತ್ರಿಯು, ಈನ್ಱ=ಉಂಟುಮಾಡುವ, ಕೋಲಮ್=ಸುಂದರವಾದ, ಇಳಪಿಱೈಯೋಡು=ಬಾಲಚಂದ್ರನೊಡನೆ, ಕೂಡಿ=ಕೂಡಿಕೊಂಡು, ಪಣ್ಡೈಯ=ಹಿಂದಿನ ಕಾಲದಲ್ಲಿದ್ದಂತೆ, ಅಲ್ಲ=ಅಲ್ಲ, ಇವೈ=ಇವುಗಳೆಲ್ಲ, ನಮಕ್ಕೂ=ನಮಗೆ



೭೨

ಪಾವಿಯೇನ್=ಪಾಪಿಯಾದವಳು ನಾನು, ಆವಿಯೈ=ಪ್ರಾಣಗಳನ್ನು, ವಾಟ್ಟಮ್ ಶೆಯ್ಯುಮ್=ಬಾಡಿಸಿಬಿಡುವುವು\(ಸುಟ್ಟುಹಾಕುವುವು\), ಕೊಣ್ಡಲ್=ಕಾರ್ಮುಗಿಲ, ಮಣಿನಿಱಮ್=ಇಂದ್ರನೀಲಮಣಿಯ, ಬಣ್ಣದ, ವಣ್ಣರ್=ಬಣ್ಣದವರು, ಮನ್ನು=ನೆಲಸಿರುವ, ಕುಱುಙ್ಗುಡಿಕ್ಕೇ=ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ, ಎನ್ನೈ-ನನ್ನನ್ನು, ಉಯ್ ತ್ತು ಇಡುಮಿನ್=ಕೊಂಡೊಯ್ದು ಸೇರಿಸಿರಿ.



ಬಲವಾದ ಹೆಗಲುಳ್ಳ ಎತ್ತಿನ ಗಂಟೆಯೂ ಗೋವಳನ ಮಧುರವಾದ ಕೊಳಲಿನ ನಾದವೂ, ತೆಂಕಣಗಾಳಿಯೂ ಕೂಡಿಕೊಂಡಿರುವ ಒಂದೊಂದು ಸಂಜೆಯೂ ರಾತ್ರಿಯು ಈನುವ ಸುಂದರವಾದ ಬಾಲಚಂದ್ರನೊಡನೆ ಸೇರಿ, ಹಿಂದಿನ ಕಾಲದಲ್ಲಿದ್ದಂತೆ ಅಲ್ಲ. ಕಡುಪಾಪಿ ನಾನು. ಇವುಗಳೆಲ್ಲ ನನ್ನ ಪ್ರಾಣಗಳನ್ನೂ ಸುಟ್ಟುಬಾಡಿಸುವುವು. ಕಾರ್ಮುಗಿಲಂತೆಯೂ ಇಂದ್ರನೀಲಮಣಿಯಂತೆಯೂ ಬಣ್ಣದವನು ನನ್ನ ಪ್ರಿಯತಮನು ನೆಲಸಿರುವ ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ ನನ್ನನ್ನು ಕರೆದೊಯ್ದು ಸೇರಿಸಿ.\(೫\)



ಯುವತಿಯು ಹೇಳುತ್ತಾಳೆ: ಗೆಳತಿಯರೇ, ನನ್ನ ಪ್ರಿಯತಮನೊಡನೆ ನನಗೆ ಸಂಬಂಧವು ಲಭಿಸುವುದಕ್ಕೆ ಮುಂಚೆ, ನನಗೆ ಸಂಜೆಗಳು ಸಂತೋಷಕರವಾಗಿರುತ್ತಿದ್ದವು. ಸಂಜೆಯ ಸಮಯದಲ್ಲಿ ಮನೆಗಳಿಗೆ ಹಿಂತಿರುಗುವ ಎತ್ತುಗಳ\(ದನಗಳ\)ಕತ್ತಿನ ಗಂಟೆಗಳ ಸದ್ದೂ, ಅವುಗಳ ಹಿಂದೆಬರುವ ಗೋವಳನ ಕೊಳಲಿನ ನಾದವೂ, ಮಂದಮಾರುತದೊಡನೆ ಬೆರೆತು ಆನಂದವನ್ನು ಉಕ್ಕಿಸುತ್ತಿತ್ತು. ಈಗ ಆ ಸಂತೋಷವೇ ಇಲ್ಲ. ಅವುಗಳಿಂದ ನನಗೆ ಹಿತವಿಲ್ಲ. ಅವುಗಳ ಜೊತೆಯಲ್ಲಿ ನನ್ನ ಪ್ರಾಣಗಳನ್ನೇ ಹಿಂಡಿಹಾಕುತ್ತವೆ. ಬಾಡಿಸಿ ಸುಡುತ್ತವೆ. ನಾನು ಕಡುಪಾಪಿ\! ನನ್ನ ಪ್ರಿಯತಮನು ಕಾರ್ಮುಗಿಲಿನಂತೆ ಆಕರ್ಷಕವಾದ ದೇಹಕಾಂತಿಯುಳ್ಳವನು. ಇಂದ್ರನೀಲಮಣಿಯಂತೆ ದೇಹಕಾಂತಿಯುಳ್ಳವನು. ಗೆಳತಿಯರೇ, ಅವನು ನೆಲಸಿರುವ ತಿರುಕ್ಕುರುಂಗುಡಿ ಕ್ಷೇತ್ರಕ್ಕೆ ನನ್ನನ್ನು ಕರೆದೊಯ್ದು ಸೇರಿಸಿ. ಅವನ ಸನ್ನಿಧಿಯಲ್ಲಿ ನನ್ನ ಎಲ್ಲ ಸಂಕಟಗಳೂ ಮಾಯವಾಗುವುವು.



೭೩

೬.ಎಲ್ಲಿಯುಮ್ ನನ್ಪಹಲುಮಿರುನ್ದೇ

ಯೇಶಿಲುಮೇಶುಹ ವೇನ್ದಿೞೈಯಾರ್

ನಲ್ಲರವರ್ ನಿಱಮ್ ನಾಮಱಿಯೋಮ್

ನಾಣ್ಮಡಮಚ್ಚಮ್ ನಮಕ್ಕಿಙ್ಗಿಲ್ಲೈ

ವಲ್ಲನ ಶೊಲ್ಲಿ ಮಹಿೞ್ ವರೇಲುಮ್

ಮಾಮಣಿ ವಣ್ಣರೈನಾಮಱಿವೋಮ್

ಕೊಲ್ಲೈವಳರಿಳ ಮುಲ್ಲೈಪುಲ್ ಹು

ಕುಱುಙ್ಗುಡಿಕ್ಕೇಯೆನ್ನೈಯುಯ್ ತ್ತಿಡುಮಿನ್



ಎಲ್ಲಿಯುಮ್=ರಾತ್ರಿಯಲ್ಲೂ, ನಲ್ ಪಹಲುಮ್=ಒಳ್ಳೆಯ ಹಗಲಿನಲ್ಲಿಯೂ, ಇರುನ್ದೇ=ಇದ್ದುಕೊಂಡೇ, ಏಶಿಲುಮ್ ಏಶುಹ=ಪರಿಹಾಸ್ಯ ಮಾಡಿದರೂ ಮಾಡಲಿ, ಏನ್ದು=ಧರಿಸಿರುವ, ಇೞೈಯಾರ್=ಆಭರಣಗಳುಳ್ಳವರು, ನಲ್ಲರ್=ಸದ್ಗುಣವತಿಯರು\(ಭಾಗ್ಯವತಿಯರು\), ಅವರ್=ಅವರ, ನಿಱಮ್=ಸ್ವಭಾವವನ್ನು, ನಾಮ್ ಅಱಿಯೋಮ್=ನಾವು ಅರಿಯೆವು, ನಾಣ್=ಲಜ್ಜೆಯೂ, ಮಡಮ್=ಮರ್ಯಾದೆಯೂ, ಅಚ್ಚಮ್=ಭಯವೂ, ನಮಕ್ಕೂ=ನಮಗೆ, ಇಙ್ಗು=ಈ ವಿಷಯದಲ್ಲಿ, ಇಲ್ಲಿ, ಇಲ್ಲೈ=ಇಲ್ಲ, ವಲ್ಲನ=ತಮಗೆ ತಕ್ಕಹಾಗೆ, ಶೊಲ್ಲಿ=ಹೇಳಿಕೊಂಡು, ಮಹಿೞ್ ವರೇಲುಮ್=ಹರ್ಷಿಸುತ್ತಾರೆಂದು ತೋರುತ್ತದೆ, ಮಾಮಣಿವಣ್ಣರೈ=ಶ್ರೇಷ್ಠವಾದ ನೀಲಮಣಿಯ ಬಣ್ಣದವರನ್ನು, ನಾಮ್=ನಾವು, ಮಱವೋಮ್=ಮರೆಯೆವು, ಕೊಲ್ಲೈ=ಬಯಲುಗಳಲ್ಲಿ, ವಳರ್=ಬೆಳೆಯುವ, ಇಳಮುಲ್ಲೈ=ಎಳೆಯ ಮಲ್ಲಿಗೆಯು\(ಬಳ್ಳಿಯು\), ಪುಲ್ ಹು=ತುಂಬಿಕೊಂಡಿರುವ, ಕುಱುಙ್ಗುಡಿಕ್ಕೇ=ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ, ಎನ್ನೈ-ನನ್ನನ್ನು, ಉಯ್ ತ್ತು ಇಡುಮಿನ್=ಕೊಂಡೊಯ್ದು ಸೇರಿಸಿರಿ.

ಆಭರಣಗಳನ್ನು ಧರಿಸಿರುವವರು ರಾತಿಯಲ್ಲೂ ಒಳ್ಳೆಯ ಹಗಲಲ್ಲೂ ಇದ್ದುಕೊಂಡೇ ಪರಿಹಾಸ್ಯ ಮಾಡಿದರೂ ಮಾಡಲಿ. ಅವರು ಭಾಗ್ಯವತಿಯರು. ಅವರ ಗುಣಸ್ವಭಾವಗಳನ್ನು ನಾವು ಅರಿಯೆವು. ನಮಗೆ ಇಲ್ಲಿ \(ಈ ವಿಷಯದಲ್ಲಿ\) ಲಜ್ಜೆಯೂ, ಮರ್ಯಾದೆಯೂ, ಭಯವೂ ಇಲ್ಲ. ಅವರು ತಮಗೆ ತಕ್ಕಹಾಗೆ ಹೇಳಿಕೊಂಡು ಹರ್ಷಿಸುತ್ತಾರೇನೋ? ಶ್ರೆಷ್ಠವಾದ ನೀಲಮಣಿಯಬಣ್ಣದವರನ್ನು ನಾವು ಮರೆಯೆವು. ಬಯಲುಗಳಲ್ಲಿ ಬೆಳೆಯುವ ಎಳೆಯಮಲ್ಲಿಗೆ ಕುಡಿಗಳು ತುಂಬಿರುವ ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ ನನ್ನನ್ನು ಕರೆದೊಯ್ದು ಸೇರಿಸಿ.\(೬\)



೭೪

ಯುವತಿಯು ಹೇಳುತ್ತಾಳೆ: ಗೆಳತಿಯರೇ, ಊರಿನ ಇತರ ಯುವತಿಯರು ಭಾಗ್ಯವತಿಯರು. ಅವರು ಆಭರಣಗಳನ್ನು ಧರಿಸಿ ತಮ್ಮನ್ನು ಅಲಂಕರಿಸಿಕೊಂಡಿದ್ದಾರೆ. ಅವರು ನನ್ನನ್ನು ಕುರಿತು ಹಗಲೂ ಇರುಳೂ ಪರಿಹಾಸ್ಯಮಾಡಿ ಆಡಿಕೊಂಡರೆ ಆಡಿಕೊಳ್ಳಲಿ. ತಮಗೆ ತಕ್ಕಹಾಗೆ ಅವರು ಆಡಿಕೊಳ್ಳುತ್ತಾ ಹರ್ಷಿಸುತ್ತಾರೇನೋ? ಅವರ ಗುಣಸ್ವಭಾವಗಳೇನೆಂದು ನಮಗೆ ತಿಳಿಯದು. ನಾನು ಮಹಾಮಣಿವಣ್ಣನನ್ನು ದೃಢವಾಗಿ ಪ್ರೇಮಿಸುತ್ತೇನೆ. ನನಗೆ ಇಲ್ಲಿ ಈ ವಿಷಯದಲ್ಲಿ ನಾಚಿಕೆಯಾಗಲಿ, ಮಾನಮರ್ಯಾದೆಯಾಗಲಿ, ಭಯವಾಗಲಿ ಇಲ್ಲ. ಅವನನ್ನಗಲಿ, ನಾನು ವಿರಹಿ. ಸಹಿಸಲಾರದ ವೇದನೆಯನ್ನು ಅನುಭವಿಸುತ್ತಿದ್ದೇನೆ. ಇದರಿಂದ ನನ್ನ ಸೊಬಗನ್ನು ಮೈಬಣ್ಣವನ್ನು ಕಳೆದುಕೊಂಡಿದ್ದೇನೆ. ನನ್ನ ಕೈಯಲ್ಲಿ ಬಳೆಗಳು ನಿಲ್ಲವು. ಅಷ್ಟು ಬಡವಾಗಿದ್ದೇನೆ. ನನ್ನ ಸೌಭಾಗ್ಯವೆಲ್ಲ ನನ್ನ ಪ್ರಿಯತಮನನ್ನು ಸೇರುವುದರಲ್ಲಿದೆ. ಅವನನ್ನು ಮರೆತುಬಿಡೆಂದು ಯಾರೇ ಹೇಳಿದರೂ ನಾನು ಮರೆಯಲಾರೆ. ಅವನನ್ನು ಮರೆಯುವುದಾದರೂ ಹೇಗೆ? ಆದ್ದರಿಂದ ಗೆಳತಿಯರೇ, ಎಲ್ಲೆಲ್ಲೂ ಮಲ್ಲಿಗೆ ಬಳ್ಳಿಗಳು ಬೆಳೆದು ಶೋಭಿಸುವ ತಿರುಕ್ಕುರುಂಗುಡಿ ಕ್ಷೇತ್ರಕ್ಕೆ ನನ್ನನ್ನು ಕರೆದೊಯ್ದು, ಅಲ್ಲಿ ನೆಲಸಿರುವ ನನ್ನ ಪ್ರಿಯತಮನೊಡನೆ ನನ್ನನ್ನು ಸೇರಿಸಿಬಿಡಿ.



“ನಾಣ್ ಮಡಮ್ ಅಚ್ಚಮ್”- ನಾಚಿಕೆ, ಮಾನಮರ್ಯಾದೆ, ಭಯ-ಈ ಮೂರೂ ಸ್ತ್ರೀಯ ಸಹಜಗುಣಗಳು. ಪ್ರಾಪಂಚಿಕರೀತಿಯಲ್ಲಿ ಕುಲೀನ ಸ್ತ್ರೀಯರಾಗಲಿ, ಸಾಮಾನ್ಯರಾಗಲಿ, ಈ ಮೂರು ಗುಣಗಳನ್ನೂ ಬಿಡದೆ, ತಮ್ಮತಮ್ಮ ಯೋಗ್ಯತೆಗೆ ತಕ್ಕಂತೆ ಪಾಲಿಸಿಕೊಂಡು ಬರುತ್ತಾರೆ. ಈ ಗುಣಗಳನ್ನು ಕಳೆದುಕೊಂಡವರೇ “ಮೂರೂ ಬಿಟ್ಟವರು” ಎನ್ನಿಸಿಕೊಳ್ಳುವವರು. ಭಗವಂತನನ್ನು ಪಡೆಯುವುದರಲ್ಲಿ ತೊದಗಿರುವವರು ನಿಜವಾಗಿಯೂ ಈ ಮೂರನ್ನೂ ಬಿಟ್ಟವರೇ ಆಗಬೇಕು.



ಪ್ರಾಪಂಚಿಕನಿಗೂ ಭಕ್ತನಿಗೂ ಇರುವ ವ್ಯತ್ಯಾಸವನ್ನು ಬಹಳ ಸ್ಪಷ್ಟವಾಗಿ ಆದರೆ ಸುಂದರಸಂಗ್ರಹ ರೀತಿಯಲ್ಲಿ ಇಲ್ಲಿ ವಿವರಿಸಲಾಗಿದೆ.

೭೫

೭.ಶಙ್ಗಣೆಡಿಯ ಕರಿಯಮೇನಿ

ತ್ತೇವರೊರುವರಿಙ್ಗೇ ಪುಹುನ್ದು, ಎನ್

ಅಙ್ಗಮೆಲಿಯವಳೈಕೞಲ

ಆದುಕೊಲೋವೆನ್ಱು ಶೊನ್ನಪಿನ್ನೈ

ಐಙ್ಗಣೈವಿಲ್ಲಿತನ್ನಾಣ್ಮೈ

ಯೆನ್ನೋಡಾಡುಮದನೈಯಱಿಯಮಾಟ್ಟೇನ್

ಕೊಙ್ಗಲರ್ ತಣ್ ಪಣೈಶೂೞ್ ಪುಱವಿಲ್

ಕುಱುಙ್ಗುಡಿಕ್ಕೇಯೆನ್ನೈಯುಯ್ ತ್ತಿಡುಮಿನ್



ಶೆಮ್ ಕಣ್=\(ಕೆಂದಾವರೆಯಂತೆ\) ಕೆಂಪಗೆ ಕಣ್ಣುಗಳು, ನೆಡಿಯ=ದೀರ್ಘವಾಗಿಯೂ, ಕರಿಯಮೇನಿ=ಕಪ್ಪನೆಯ ದೇಹವನ್ನೂ ಉಳ್ಳ, ತೇವರ್ ಒರುವರ್=ಅದ್ವಿತೀಯವಾದ ದೇವರೇ, ಇಙ್ಗೇ=ಈ ಸ್ಥಳದಲ್ಲೇ, ಪುಹುನ್ದು=ಪ್ರವೇಶಿಸಿ, ಎನ್ ಅಙ್ಗಮ್=ನನ್ನ ದೇಹವು, ಮೆಲಿಯ=ಕೃಶವಾಗುವಂತೆಯೂ, ವಳೈಕೞಲ=ಬಳೆಗಳು ಕಳಚಿ ಬೀಳುವಂತೆಯೂ ಮಾಡಿ, ಆದು ಕೊಲೋ=ಅದೇ ಅಲ್ಲವೇ, ಎನ್ಱು=ಎಂದು, ಶೊನ್ನಪಿನ್ನೈ=ತಿಳಿಸಿದ ಬಳಿಕ, ಐಙ್ಗಣೈವಿಲ್ಲಿ=ಐದು ಬಾಣಗಳು ತೊಟ್ಟ ಬಿಲ್ಲನ್ನುಳ್ಳವನು\(ಮನ್ಮಥನು\), ತನ್ ಆಣ್ಮೈ=ತನ್ನ ಪೌರುಷವನ್ನು, ಎನ್ನೋಡು=ನನ್ನೊಡನೆ, ಆಡುಮ್ ಅದನೈ=ಆಡುವುದನ್ನು \(ತೋರಿಸುವುದನ್ನು\), ಅಱಿಯಮಾಟ್ಟೇನ್=ಅರಿಯಲಾರೆನು, ಕೊಙ್ಗಿ=ಪರಿಮಳವನ್ನು, ಅಲರ್=ಅರಳಿಸುವಂಥ, ತಣ್=ತಂಪಾದ, ಪಣೈ=ಕೊಂಬೆಗಳಿಂದ, ಶೂೞ್-ಸುತ್ತುವರಿದಿರುವ, ಪುಱವಿಲ್=ತೋಪುಗಳನ್ನುಳ್ಳ, ಕುಱುಙ್ಗುಡಿಕ್ಕೇ=ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ, ಎನ್ನೈ-ನನ್ನನ್ನು, ಉಯ್ ತ್ತು ಇಡುಮಿನ್=ಕೊಂಡೊಯ್ದು ಸೇರಿಸಿರಿ.



\(ಕೆಂದಾವರೆಯಂತೆ\) ಕೆಂಪಗೆ ಕಣ್ಣುಗಳು ದೀರ್ಘವಾಗಿಯೂ, ಕಪ್ಪನೆಯ ದೇಹವನ್ನೂ ಉಳ್ಳ ಅದ್ವಿತೀಯವಾದ ದೇವರೇ ಇಲ್ಲಿ ಪ್ರವೇಶಿಸಿ, ನನ್ನ ದೇಹವು ಕೃಶವಾಗುವಂತೆಯೂ, ಕೈಬಳೆಗಳು ಕಳಚಿ ಬೀಳುವಂತೆಯೂ ಮಾಡಿ, “ಅದೇ ಅಲ್ಲವೇ”ಎಂದು ತಿಳಿಸಿದ ಬಳಿಕ, ಐದು ಬಾಣಗಳನ್ನು ತೊಟ್ಟ ಬಿಲ್ಲನ್ನುಳ್ಳವನು\(ಮನ್ಮಥನು\) ತನ್ನ ಪೌರುಷವನ್ನು ನನ್ನಲ್ಲಿ ತೋರಿಸುವುದನ್ನು ಅರಿಯಲಾರೆನು. ಪರಿಮಳವನ್ನು ಅರಳಿಸುವಂಥ ತಂಪಾದ ಕೊಂಬೆಗಳಿಂದ ಸುತ್ತುವರಿದಿರುವ ತೋಪುಗಳನ್ನುಳ್ಳ ತಿರುಕ್ಕುರುಂಗುಡಿಗೇ ನನ್ನನ್ನು ಕರೆದೊಯ್ದು ಸೇರಿಸಿ.\(೭\)

೭೬

ಯುವತಿಯು ಹೇಳುತ್ತಾಳೆ: ಗೆಳತಿಯರೇ, ನನ್ನ ಪ್ರಿಯತಮನಾಗಿ, ಅದ್ವಿತೀಯನಾದ ದೇವರೇ ಬಂದು ನನ್ನ ಅಂತರಂಗವನ್ನು ಪ್ರವೇಶಿಸಿದನು. ಅವನ ಕಣ್ಣುಗಳು ನಿಡಿದಾಗಿ, ವಿಶಾಲವಾಗಿ, ಕೆಂದಾವರೆಯಂತೆ ಕೆಂಪಗೆ ಅಂದವಾಗಿ ಆಕರ್ಷಕವಾದವು. ಅವನ ದೇಹವು ಕರಿಯದಾಗಿ ಕಾಂತಿಯಿಂದ ಕೂಡಿದ್ದು. ಅವನು ನನ್ನಲ್ಲಿ ಏಕಾಂತವಾಗಿ ಹೇಳಿದನು “ಇನ್ನು ನಿನ್ನನ್ನಗಲಿ ಹೋಗುವುದೇ ಇಲ್ಲ”ಎಂದು. “ಅದೇ ಅಲ್ಲವೇ”ಅವನು ನನಗೆ ತಿಳಿಸಿದ್ದು. ನನಗೆ ಮಾತುಕೊಟ್ಟದ್ದು ಎಂದು ನಾನು ಸ್ಮರಿಸಿಕೊಳ್ಳುತ್ತಾ ಆನಂದಿಸುವುದಕ್ಕೆ ಎಡೆಕೊಡದಂತೆ, ತಿರುಕ್ಕುರುಂಗುಡಿಯಲ್ಲಿ ಹೋಗಿ ಅವನೀಗ ನೆಲಸಿದ್ದಾನೆ. ಅವನಿಗಾಗಿಯೇ ನನ್ನ ಮೈ ಬಡವಾಯಿತು. ನನ್ನ ಕೈಬಳೆಗಳು ಕಳಚಿಹೋದವು. ನನ್ನ ಪ್ರಿಯತಮನು ನನ್ನಲ್ಲಿಯೇ ನೆಲಸಿದ್ದಾನೆಂದು ನಂಬಿರುವ ನನ್ನನ್ನು ಪಂಚಬಾಣನಾದ ಮನ್ಮಥನು ಬಾಧೆಪಡಿಸುತ್ತಿದ್ದಾನಲ್ಲ\! ಬಡಪಯೈಯಾದ ನನ್ನ ಮೇಲೆಯೇ ಅವನು ತನ್ನ ಪೌರುಷವನ್ನು ತೋರುವುದು? ಅವನೇಕೆ ಹೀಗೆ ಮಾಡುವನೋ ನಾನರಿಯೆನಲ್ಲ\! ನನ್ನ ವಿರಹವೇದನೆಯನ್ನು ನಾನು ಸಹಿಸಲಾರೆನಲ್ಲ\! ಗೆಳತಿಯರೇ, ಸೊಗಸಾಗಿ ಬೆಳೆದು, ಪರಿಮಳಿಸುವ ಹೂಗಳಿಂದ ಅಲಂಕೃತವಾಗಿರುವ ತಂಪಾದ ಕೊಂಬೆಗಳಿಂದ ಕೂಡಿದ ಮರಗಳಿಂದ ತುಂಬಿರುವ ತೋಪುಗಳಿಂದ ಸುತ್ತುವರಿದಿರುವ ತಿರುಕ್ಕುರುಂಗುಡಿಗೇ ನನ್ನನ್ನು ಕರೆದೊಯ್ದು ಸೇರಿಸಿ. ನನ್ನ ಪ್ರಿಯತಮನೊಡನಿದ್ದು ನಾನು ಮದನಬಾಧೆಯಿಂದ ಪಾರಾಗುವೆನು.



೮.ಕೇವಲಮನ್ಱು ಕಡಲಿನೋಶೈ

ಕೇಣ್ಮಿನ್ ಹಳಾಯನ್ ಕೈಯಾಮ್ಬಲ್ ವನ್ದು, ಎನ್

ಆವಿಯಳವುಮಣೈನ್ದು ನಿಱ್ಕುಮ್

ಅನ್ಱಿಯುಮೈನ್ದು ಕಣೈತೆರಿನ್ದಿಟ್ಟು

ಏವಲಙ್ಗಾಟ್ಟಿಯಿವನೊರುವನ್

ಇಪ್ಪಡಿಯೇ ಪುಹುನ್ದೆಯ್ದಿಡಾಮುನ್

ಕೋವಲರ್ ಕೂತ್ತನ್ ಕುಱಿಪ್ಪಱಿನ್ದು

ಕುಱಙ್ಗುಡಿಕ್ಕೆಯೆನ್ನೈಯುಯ್ ತ್ತಿಡುಮಿನ್



೭೭

ಕೇವಲಮ್=ಸಾಧಾರಣ, ಅನ್ಱು=ಅಲ್ಲ, ಕಡಲಿನ ಓಶೈ=ಕಡಲಿನ ಘೋಷವು, ಕೇಣ್ಮಿನ್ ಹಳ್=ಕೇಳಿರಿ ಆಯನ್=ಗೋವಳನ, ಕೈ ಆಮ್ಬಲ್=ಕೈಯ ಬಿದಿರು\(ಕೊಳಲು\) ವನ್ದು=ಬಂದು, ಎನ್=ನನ್ನ, ಆವಿ ಅಳವುಮ್=ಪ್ರಾಣಗಳನ್ನು ಪೂರ್ತಿಯಾಗಿ, ಅಣೈನ್ದು=ಅಪ್ಪಿಕೊಂಡು, ನಿಱ್ಕುಮ್=ನಿಲ್ಲುತ್ತದೆ, ಅನ್ಱಿಯುಮ್=ಅಲ್ಲದೆ, ಮತ್ತು, ಐನ್ದು ಕಣೈ=ಐದು ಬಾಣಗಲನ್ನು, ತೆರಿನ್ದಿಟ್ಟು=ಗಮನಿಸಿಟ್ಟು, ಗುರಿ ಮಾಡಿಕೊಂಡು, ಏವಲಮ್=ಸಾಮರ್ಥ್ಯವನ್ನು, ಕಾಟ್ಟಿ=ತೋರಿಸಿ, ಇವನ್=ಈ ಮನ್ಮಥನು, ಒರುವನ್=ಒಬ್ಬನು, ಇಪ್ಪಡಿಯೇ=ಹೀಗೆಯೇ, ಪುಹುನ್ದು=ಪ್ರವೇಶಿಸಿ, ಅಯ್ದಿಡಾಮಿನ್=ಪ್ರಯೋಗಿಸುವುದಕ್ಕೆ ಮುಂಚೆಯೇ, ಕೋವಲರ್=ಗೋವಳರನ್ನು, ಕೂತ್ತನ್=ಕುಣಿದಾಡಿಸುವವನ, ಕುಱಿಪ್ಪು=ಗುರುತನ್ನು, ಅಱಿನ್ದು=ಅರಿತುಕೊಂಡು, ಕುಱುಙ್ಗುಡಿಕ್ಕೇ=ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ, ಎನ್ನೈ-ನನ್ನನ್ನು, ಉಯ್ ತ್ತು ಇಡುಮಿನ್=ಕೊಂಡೊಯ್ದು ಸೇರಿಸಿ.



ಕಡಲಿನ ಘೋಷವೇನು ಸಾಧಾರಣವಲ್ಲ. ಕೇಳಿರಿ, ಗೋವಳನ ಕೈಯ ಬಿದಿರು\(ಕೊಳಲು\)ಬಂದು ನನ್ನ ಪ್ರಾಣಗಳನ್ನು ಪೂರ್ತಿಯಾಗಿ ಅಪ್ಪಿಕೊಂಡು ನಿಲ್ಲುತ್ತದೆ\(ಇರುತ್ತದೆ\). ಅಲ್ಲದೆ \(ಮತ್ತು\) ಐದು ಬಾಣಗಳನ್ನು ಗುರಿಮಾಡಿಕೊಂಡು, ತನ್ನ ಸಾಮರ್ಥ್ಯವನ್ನು ತೋರಿಸಿ ಈ ಮನ್ಮಥನೊಬ್ಬನು ಹೀಗೆಯೇ ಪ್ರಯೋಗಿಸಿ ಬಿಡುವುದಕ್ಕೆ ಮುಂಚೆಯೇ ಗೋವಳರನ್ನು ಕುಣಿಸುವಂಥವನ ಗುರುತನ್ನರಿತು ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ ನನ್ನನ್ನು ಕರೆದೊಯ್ದು ಸೇರಿಸಿ.\(೮\)



ಯುವತಿಯೆನ್ನುತ್ತಾಳೆ: ಗೆಳತಿಯರೇ, ಕಡಲಿನ ಕೂಗು ಸಾಧಾರಣವಾದದ್ದೇನಲ್ಲ. ಇದುವರೆಗೆ ಅದು ನನ್ನನ್ನು ಅಷ್ಟಾಗಿ ಹಿಂಸಿಸುತ್ತಿರಲಿಲ್ಲ. ಈಗ ನೋಡಿ ಕಡಲಿನ ಕೂಗು ನನ್ನ ಮನೋಯಾತನೆಯನ್ನು ಹೆಚ್ಚಿಸುತ್ತಿದೆಯಲ್ಲ\! ರಾತ್ರಿಯಾಗುತ್ತ ಅದರ ಘೋಷವು ನನ್ನ ಸಂಕಟವನ್ನು ಸಹಿಸಲಾರದಂತೆ ಮಾಡುತ್ತದೆ. ಇದರ ಜೊತೆಗೆ, ಸಂಜೆಯಲ್ಲಿ ಮನೆಗೆ ಹಿಂತಿರುಗುತ್ತಿರುವ ಗೋವಳನ ಕೈಬಿದಿರೂ ನನ್ನ ಪ್ರಾಣಗಳನ್ನು ಹಿಂಡಿಹಾಕುತ್ತವೆ. ಅಲ್ಲದೆ, ಪಂಚಬಾಣನು ತನ್ನ ಐದಂಬುಗಳನ್ನು ಬಿಲ್ಲಿಗೆ ತೊಡಿಸಿ ಸಿದ್ಧ ಮಾಡಿಕೊಂಡಿದ್ದಾನೆ.



೭೮

ಒಂಟಿಯಾಗಿ,ಅಸಹಾಯಕಳಾಗಿ, ಅಬಲೆಯಾಗಿರುವ ನನ್ನ ಮೇಲೆ ಅವನು ಆ ಬಾಣಗಳನ್ನು ಪ್ರಯೋಗಿಸಿಬಿಟ್ಟರೆ ಏನುಗತಿ? ನನ್ನ ಸಂಕಟವನ್ನು ತಡೆದುಕೊಳ್ಳುವ \(ಸಹಿಸುವ\) ಸಾಮರ್ಥ್ಯ ನನಗೆಲ್ಲಿದೆ? ಗೆಳತಿಯರೇ, ಗೋವಳರ ನಾಯಕನಾಗಿರುವವನೂ, ಅವರನ್ನು ಎಲ್ಲ ಬಗೆಯಲ್ಲಿಯೂ ಕುಣಿಸುವಂಥವನೂ ನನ್ನ ಪ್ರಿಯತಮನು. ಅವನೀಗ ತಿರುಕ್ಕುರುಂಗುಡಿಯಲ್ಲಿ ನೆಲಸಿದ್ದಾನೆ. ಈ ಗುರುತಿನಿಂದ ನೀವು ಅವನನ್ನು ಗುರುತಿಸಬಹುದು. ಮನ್ಮಥನು ತನ್ನ ಪಂಚಬಾಣಗಳನ್ನು ನನ್ನ ಮೇಲೆ ಪ್ರಯೋಗಿಸಿಬಿಡುವುದಕ್ಕೆ ಮುಂಚಿತವಗೈಯೇ ನನ್ನನು ಅಲ್ಲಿಗೆ ಕರೆದೊಯ್ದು ಸೇರಿಸಿ. ನನ್ನ ಪ್ರಿಯತಮನೊಡನಿದ್ದು ನನ್ನೆಲ್ಲ ಸಂಕಟವನ್ನೂ ನೀಗಿಕೊಳ್ಳುತ್ತೇನೆ.



೯.ಶೋತ್ತೆನ ನಿನ್ಱು ತೊೞವಿರಙ್ಗಾನ್

ತೊನ್ನಲಙ್ಗೊಣ್ಡೆನಕ್ಕಿನ್ಱು ತಾಱುಮ್

ಪೋರ್ ಪ್ಪದೋರ್ ಪೊಱ್ಪಡಮ್ ತನ್ದು ಪೋನಾನ್

ಪೋಯಿನ ವೂರಱಿಯೇನ್, ಎನ್ ಕೊಙ್ಗೈ

ಮೂತ್ತಿಡುಹಿನ್ಱನ ಮಟ್ರವನ್ಱನ್

ಮೊಯ್ಯಹಲ ಮಣೈಯಾದು ವಾಳಾ

ಕೂತ್ತನಿಮೈಯವರ್ ಕೋನ್ ವಿರುಮ್ಬುಮ್

ಕುಱುಙ್ಗುಡಿಕ್ಕೇಯೆನ್ನೈಯುಯ್ ತ್ತಿಡುಮಿನ್



ಶೋತ್ತಮ್=”ನೀನೇ ಗತಿ” \(ಜೋತ\) ಎನ=ಎಂದು, ನಿನ್ಱು= ನಿಂತು, ತೊೞ=ಕೈಮುಗಿದರೂ ಸಹ, ಇರಙ್ಗಾನ್=ಕರುಣಿಸನು\(ಕೃಪೆದೋರನು\), ತೊಲ್=ಹಿಂದಿನ, ನಲಮ್=ಸ್ವಭಾವವನ್ನು, ಕೊಣ್ಡು=ಸೂರೆಗೊಂಡು, ಎನಕ್ಕೂ=ನನಗೆ, ಇನ್ಱುತಾಱುಮ್=ಇಲ್ಲಿಯವರೆಗೂ. ಪೋರ್ ಪ್ಪದು=ಸುತ್ತಿಕೊಳ್ಳುವುದಕ್ಕೆ\(ಆವರಣವಾಗಿ\), ಓರ್=ಒಂದು, ಪೊನ್ ಪಡಮ್=ಹೊಂಬಟ್ಟೆಯನ್ನು, \(ಹೊಂಬಣ್ಣವನ್ನು\), ತನ್ದು=ಕೊಟ್ಟು, ಪೋನಾನ್=ಹೊರಟುಹೋದನು, ಪೋಯಿನ=ಅವನು ಹೋದ



೭೯

ಊರ್=ಸ್ಥಳವನ್ನು, ಅಱಿಯೇನ್=ಅರಿಯೆನು, ಎನ್ ಕೊಙ್ಗೈ=ನನ್ನ ಮೊಲೆಗಳು, ಮೂತ್ತಿಡುಹಿನ್ಱನ=ಉಬ್ಬಿ ಹೋಗುತ್ತಿವೆ, ಮಟ್ರು=ಮತ್ತು, ಅವನ್ ತನ್=ಅವನ, ಮೊಯ್=ಸುಂದರವಾದ, ಅಹಲಮ್=ಎದೆಯನ್ನು, ಅಣೈಯಾದು=ಅಪ್ಪಿಕೊಳ್ಳದೆ, ವಾಳಾ-ಬದುಕಿರಲಾರವು, ಕೀಊತ್ತನ್=ಚಿತ್ರವಿಚಿತ್ರವಾಗಿ ಕುಣಿಸತಕ್ಕವನೂ, ಇಮೈಯವರ್=ದೇವತೆಗಳ, ಕೋನ್=ಒಡೆಯನೂ, ವಿರುಮ್ಬುಮ್=ಆಶಿಸುವ, ಕುಱುಙ್ಗುಡಿಕ್ಕೇ=ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ, ಎನ್ನೈ-ನನ್ನನ್ನು, ಉಯ್ ತ್ತು ಇಡುಮಿನ್=ಕರೆದೊಯ್ದು ಸೇರಿಸಿರಿ.



ನೀನೇ ಗತಿ\(ಜೋತ\) ಎಂದು ಅಂಜಲಿಬದ್ಧಳಾಗಿ ನಿಂತರೂ ಕೃಪೆದೋರನು. \(ನನ್ನ\)ಹಿಂದಿನ ಸ್ವಭಾವವನ್ನೆಲ್ಲ ಸೂರೆಗೊಂಡು, ನನಗೆ ಆವರಣವಾಗಿ \(ಸುತ್ತಿಕೊಳ್ಳುವುದಕ್ಕೆ\)ಒಂದು ಹೊಂಬಟ್ಟೆಯನ್ನು \(ಹೊಂಬಣ್ಣವನ್ನು\) ಕೊಟ್ಟು ಹೊರಟುಹೋದನು. ಅವನು ಹೋದ ಸ್ಥಳವನ್ನು ಅರಿಯೆನು. ನನ್ನ ಮೊಲೆಗಳು ಉಬ್ಬಿಹೋಗುತ್ತಿವೆ. ಮತ್ತು ಅವನ ಸುಂದರವಾದ ಎದೆಯನ್ನು ಅಪ್ಪಿಕೊಳ್ಳದೆ ಅವು ಬಾಳಲಾರವು. ಚಿತ್ರವಿಚಿತ್ರವಾಗಿ ಕುಣಿಸತಕ್ಕವನೂ ದೇವತೆಗಳ ಒಡೆಯನೂ ಆಶಿಸಿ ನೆಲಸಿರುವ ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ ನನ್ನನ್ನು ಕರೆದೊಯ್ದು ಸೇರಿಸಿ.\(೯\)



ಯುವತಿಯೆನ್ನುತ್ತಾಳೆ: ಗೆಳತಿಯರೇ, ಈ ನನ್ನ ಅಗಲಿಕೆಯ ಪರಿಸ್ಥಿತಿಯಲ್ಲಿ, ನನ್ನ ಸಂಕಟದಲ್ಲಿ, ನನ್ನ ಪ್ರಿಯತಮನಿಗೆ ಕನಿಕರವೇ ಇಲ್ಲವೆನಿಸುತ್ತದೆ. ನಾನು ಕೈಜೋಡಿಸಿ ನಿಂತು: ನೀನೇ ನನ್ನ ಸರ್ವಸ್ವ, ನೀನೇ ಗತಿ. ನೀನೇ ನನ್ನ ರಕ್ಷಕ. ನೀನೇ ಕಾಪಾಡಬೇಕು”ಎಂದು ಮುಂತಾಗಿ ಬೇಡಿಕೊಂಡರೂ ಅವನು ನನಗೆ ಕೃಪೆದೋರನಲ್ಲ\! ಸ್ತ್ರೀಸಹಜವಾದ ಲಜ್ಜೆ,ಮಾನ,ಭಯ ಮುಂತಾದವನ್ನೆಲ್ಲ ನಾನು ಕಳೆದುಕೊಂಡುಬಿಟ್ಟೆ. ಅವನು ಹಿಂದಿನ ನನ್ನ ಸ್ವಭಾವವನ್ನೇ ಸೂರೆಗೊಂಡ. ನನ್ನನ್ನು ಒಂಟಿಯಾಗಿ, ಅಸಹಾಯಕಳಾಗಿ ಮಾಡಿ, ನನ್ನನ್ನಗಲಿ ಹೊರಟೇಹೋದ. ಎಲ್ಲಿಗೆ ಹೋದನೋ ನನಗೆ ತಿಳಿಯದು. ನನ್ನ ಸೌಂದರ್ಯವೂ ಹೋಯಿತು. ಸ್ವಭಾವವೂ ಹೋಯಿತು. ನನ್ನ ಮನೋವೇದನೆಯನ್ನು ಸಹಿಸಲಾರೆ. ಅವನ ಎದೆಯನ್ನು ಎಂದಿಗೆ ಅಪ್ಪಿಕೊಂಡೇನೋ ಎನಿಸುತ್ತದೆ. ಅದೇ ನನಗೆ ಹಿತ. ಅದರಿಂದಲೇ ನನಗೆ ಶಾಂತಿ. ಅವನೋ ಎಲ್ಲ ಜೀವಿಗಳನ್ನೂ ಚಿತ್ರವಿಚಿತ್ರವಾಗಿ ಕುಣಿಸತಕ್ಕವನು-ಕಪಟನಾಟಕ ಸೂತ್ರಧಾರಿ. ದೇವತೆಗಳಿಗೆಲ್ಲ ಒಡೆಯನು- ದೇವಾಧಿದೇವನು. ನನ್ನ ಪ್ರಿಯತಮನಿಗೆ ತಿರುಕ್ಕುರುಂಗುಡಿಯೆಂದರೆ ಬಹಳ ಆಶೆಯೆಂದು ಕೇಳಿದ್ದೇನೆ.



೮೦

ಗೆಳತಿಯರೇ, ನನ್ನನ್ನು ಆ ತಿರುಕ್ಕುರುಂಗುಡಿಗೇ ಕರೆದೊಯ್ದು ಸೇರಿಸಿ.



ಭಗವಂತನ ವಿಷಯದಲ್ಲಿ ಆಶೆಹೆಚ್ಚಿದಷ್ಟೂ ಮನುಷ್ಯನಿಗೆ ಪ್ರಾಪಂಚಿಕವಾಗಿ ಆಶೆ ಕುಂದುತ್ತದೆ. ಅದಕ್ಕೆ ತಕ್ಕಂತೆ ಅವನ ಗುಣಸ್ವಭಾವಗಳು ಬದಲಾಗುತ್ತವೆ. ಭಗವಂತನನ್ನೇ ಗತಿಯೆಂದೂ, ಆಶ್ರಯವೆಂದೂ ನಂಬಿ ಅವನನ್ನೇ ಮರೆಹೊಕ್ಕೂ, ಅವನನ್ನು ಎಂದೆಂದಿಗೆ ಸೇರಿಕೊಂಡೇನು ಎಂದು ಹಂಬಲಿಸುವುದೇ ಅವನ ಬಾಳ್ವೆಯಾಗುತ್ತದೆ. ಅಂಥವನಲ್ಲಿ ಕೃಪಾಳುವಾದ ಸ್ವಾಮಿಯು ಕನಿಕರಿಸದಿದ್ದಾನೇ?

೧೦.ಶೆಟ್ರವನ್ ತೆನ್ನಿಲಙ್ಗೈಮಲಙ್ಗ

ತ್ತೇವಪಿರಾನ್ ತಿರುಮಾಮಹಳೈ

ಪ್ಪೆಟ್ರುಮ್, ಎನ್ನೆಂಜಹಮ್ ಕೋಯಿಲ್ ಕೊಣ್ಡ

ಪೇರರುಳಾಳನ್ ಪೆರುಮೈಪೇಶ

ಕ್ಕಟ್ರವನ್, ಕಾಮರುಶೀರ್ ಕ್ಕಲಿಯನ್

ಕಣ್ಣಹತ್ತುಮ್ ಮನತ್ತುಮಹಲಾ

ಕ್ಕೊಟ್ರವನ್, ಮುಟ್ರುಲಹಾಳಿ ನಿನ್ಱ

ಕುಱುಙ್ಗುಡಿಕ್ಕೇಯೆನ್ನೈಯುಯ್ ತ್ತಿಡುಮಿನ್



ತೆನ್ ಇಲಙ್ಗೈ=ದಕ್ಷಿಭ ದಿಕ್ಕಿನಲ್ಲಿರುವ\(ಸುಂದರವಾದ\) ಮಲಙ್ಗ=ಕಲಕಿ ಹೋಗುವಂತೆ, ಶೆಟ್ರವನ್=ಅದನ್ನು ನಾಶಪಡಿಸಿದವನೂ, ತೇವಪಿರಾನ್=ದೇವತೆಗಳ ಒಡೆಯನೂ, ತಿರುಮಹಳೈ=ಶ್ರೀದೇವಿಯನು, ಪೆಟ್ರುಮ್=ಪಡೆದಿದ್ದರೂ ಸಹ, ಎನ್ ನೆಂಜಹಮ್= ನನ್ನ ಮನಸ್ಸಿನ ಒಳಗೆ, ಕೋಯಿಲ್ ಕೊಣ್ಡ=ನೆಲಸಿರುವ\(ಪವಿತ್ರಗೊಳಿಸಿರುವ\), ಪೇರರುಳಾಳನ್=ಪರಮ ಕೃಪಾಳುವಿನ, ಪೆರುಮೈ=ಹಿರಿಮೆಯನ್ನು, ಪೇಶ=ಹೇಳುವುದರಲ್ಲಿ\(ಹೊಗಳುವುದರಲ್ಲಿ\),ಕಟ್ರವನ್=ವಿದ್ವಾಂಸನೂ, ಕಾಮರುಶೀರ್=ಆಶಿಸುವಂಥ ಸದ್ಗುಣಗಳನ್ನುಳ್ಳವನೂ ಆದ,



೮೧ 

ಕಲಿಯನ್-ಕಲಿತನ, ಕಣ್ಣಹತ್ತುಮ್=ಕಣ್ಣುಗಳ ಒಳಗೂ, ಮನತ್ತುಮ್=ಮನದಲ್ಲಿಯೂ, ಅಹಲಾ=ಅಗಲದಿರುವ, ಕೊಟ್ರವನ್=ಸರ್ವೇಶ್ವರನು, ಮುಟ್ರು ಉಲಹಾಳಿ=ಎಲ್ಲಾ ಲೋಕಗಳನ್ನಾಳುವವನು, ನಿನ್ಱ=ನೆಲಸಿರುವ, ಕುಱುಙ್ಗುಡಿಕ್ಕೇ=ತಿರುಕ್ಕುರುಂಗುಡಿ ಕ್ಷೇತ್ರಕ್ಕೇ, ಎನ್ನೈ-ನನ್ನನ್ನು, ಉಯ್ ತ್ತು ಇಡುಮಿನ್=ಕೊಂಡೊಯ್ದು ಸೇರಿಸಿರಿ.



ದಕ್ಷಿಣದ ಸುಂದರವಾದ ಲಂಕೆಯು ಕಲಕಿ ಹೋಗುವಂತೆ ಅದನ್ನು ನಾಶಪಡಿಸಿದವನೂ, ದೇವತೆಗಳ ಒಡೆಯನೂ, ಶ್ರೀದೇವಿಯನ್ನು ಪಡೆದಿದ್ದರೂ ಸಹ ನನ್ನ ಮನಸ್ಸಿನ ಒಳಗೆ ನೆಲಸಿ ಪವಿತ್ರಗೊಳಿಸಿರುವ ಪರಮಕೃಪಾಳುವಿನ ಹಿರಿಮೆಯನ್ನು ಹೇಳುವುದರಲ್ಲಿ\(ಹೊಗಳುವುದರಲ್ಲಿ\) ವಿದ್ವಾಂಸನೂ\(ಬಲ್ಲವನೂ\) ಆಶಿಸುವಂಥ ಸದ್ಗುಣಗಳನ್ನುಳ್ಳವನೂ ಆದ ಕಲಿಯನ ಕಣ್ಣುಗಳ ಒಳಗೂ ಮನದಲ್ಲಿಯೂ ಅಗಲದಿರುವ ಸರ್ವೆಶ್ವರನು ಎಲ್ಲಾ ಲೋಕಗಳನ್ನಾಳುವವನು ನೆಲಸಿರುವ ತಿರುಕ್ಕುರುಂಗುಡಿಗೇ ನನ್ನನು ಕರೆದೊಯ್ದು ಸೇರಿಸಿ.\(೧೦\)



ಈ ತಿರುಮೊೞಿಯ ಕಡೆಯ ಪಾಶುರವಿದು. ಇತರ ತಿರುಮೊೞಿಗಳಲ್ಲಿ ಬರುವ ಹಾಗೆ ಇಲ್ಲಿಯೂ ಫಲಶ್ರುತಿಯಿದೆ. ಆದರೆ, ಅವುಗಳಂತೆ ಇದಲ್ಲ. ಭಿನ್ನವಾದದ್ದು. “ತಿರುಕ್ಕುರುಂಗುಡಿಗೇ ನನ್ನನ್ನು ಕರೆದೊಯ್ದು ಸೇರಿಸಿ”ಎಂಬುದು ಈ ತಿರುಮೊೞಿಗೆ ಪಲ್ಲವಿಯಿದ್ದಂತೆ. ಫಲಶ್ರುತಿಯೂ ಅದೇ.

ತಿರುಕ್ಕುರುಂಗುಡಿ ಕ್ಷೇತ್ರದ ವೈಶಿಷ್ಟ್ಯವೇನು? ಅದು ಭಗವಂತನಿಗೆ ಬಹಳ ಇಷ್ಟವಾದ ಕ್ಷೇತ್ರ. ಭಕ್ತರನ್ನು ಉದ್ಧರಿಸುವ ಆಶೆಯಿಂದ್ಲಏ ಸ್ವಾಮಿಯು ಅಲ್ಲಿ ನೆಲಸಿರುವುದು. ದುಷ್ಟರನ್ನು ನಿಗ್ರಹಿಸುವುದರಲ್ಲಿ ಅದ್ವಿತೀಯ ಪರಾಕ್ರಮಿಯೂ, ಶಿಷ್ಟರನ್ನು ಆಶ್ರಿತರನ್ನು ಎಲ್ಲ ವಿಧದಲ್ಲಿಯೂ ಕಾಪಾಡುವವನೂ ಆದ ಭಗವಂತನಿಗೆ ಶ್ರೀದೇವಿಯೇ ನಿತ್ಯಾನುಪಾಯಿನಿ.ಸ್ವಾಮಿಯ ವಕ್ಷಸ್ಥಲದಲ್ಲಿ ನಿತ್ಯವಾಸ ಮಾಡುತ್ತಾಳೆ. ಆದರೂ, ಎಲ್ಲ ಜೀವಿಗಳಲ್ಲೂ ಕನಿಕರಗೊಂಡು ಅವರ ಅಂತರಂಗದಲ್ಲಿ ನೆಲಸಿ ಅವರನ್ನು ಉದ್ಧರಿಸುತ್ತಾನೆ.



ಭಗವಂತನ ಸಕಲ ಕಲ್ಯಾಣಗುಣಗಳನ್ನೂ, ಸಾಟಿಯಿಲ್ಲದ ಅವನ ಹಿರಿಮೆಯನ್ನೂ ಹೊಗಳಿ ಹಾಡುವುದರಲ್ಲಿ ಕಲಿಯನು\(ತಿರುಮಂಗೈ ಆೞ್ವಾರರು\) ಸಮರ್ಥ ಪಂಡಿತನು. ಇತರರು ಅವನ ಸದ್ಗುಣಗಳನ್ನು ಅನುಕರಿಸಬೇಕೆಂದೂ ಸರ್ವೇಶ್ವರನೂ ಸಕಲ ಲೋಕನಾಯಕನೂ ಆದ ಭಗವಂತನನ್ನು ಅವನಂತೆಯೇ ಆಶ್ರಯಿಸಿ ಒಲಿಸಿಕೊಳ್ಳಬೇಕೆಂದೂ ಆಶೆಪಡುವಂಥ ಸದ್ಗುಣಸಂಪನ್ನನು. ಸ್ವಾಮಿಯು ಅವನ ಭಕ್ತಿಗೆ ಒಲಿದು, ಅವನ ಕಣ್ಮಗಳಲ್ಲಿ ಎಡೆಬಿಡದೆ ನೆಲಸಿ ಅವನನ್ನು ತಣಿಸುತ್ತಾನೆ. ಅದರ ಫಲವಾಗಿ ಹೊಮ್ಮಿದವೇ ಈ ಪಾಶುರಗಳು.



೮೨

ತಾನು ಭಗವಂತನಲ್ಲಿ ಅತಿಶಯವಾದ ಪ್ರೇಮವುಳ್ಳ ಯುವತಿಯೆಂದೂ ತನ್ನನ್ನು ಅಗಲುವುದೇ ಇಲ್ಲವೆಂದು ಮಾತುಕೊಟ್ಟು, ತನಗೆ ಅವನ ಪ್ರೇಮದ ಹುಚ್ಚನ್ನು ಹಿಡಿಸಿ, ಇದ್ದಕ್ಕಿದ್ದಂತೆ ಕಣ್ಮರೆಯಾದನಲ್ಲ ಎಂಬ ಸಂಕಟವನ್ನೂ ಅವನನ್ನಗಲಿ ಅನುಭವಿಸುತ್ತಿರುವ ಸಹಿಸಲಾರದ ವಿರಹವನ್ನೂ ತನ್ನ ಅಸಹಾಯಕತ್ವವನ್ನೂ, ತನ್ನ ಸ್ವಾಮಿಯಲ್ಲಿ ತಾನು ಸೇರಿಕೊಳ್ಳಬೇಕೆಂಬ ಕಾತರವನ್ನೂ ತನ್ನನ್ನು ಸ್ವಾಮಿಯ ಸನ್ನಿಧಿಗೆ ಕರೆದೊಯ್ದು ಸೇರಿಸಿರೆಂಬ ಬೇಡಿಕೆಯನ್ನೂ ಆೞ್ವಾರರು ಈ ಪಾಶುರಗಳಲ್ಲಿ ಹೇಳಿರುವ ಮುಖ್ಯ ವಿಷಯ. ಅನನ್ಯಭಕ್ತನಿಗೆ ಇರಬೇಕಾದ ಗುಣಗಳನ್ನೇ ಈ ರೀತಿಯಾಗಿ ಹೇಳುತ್ತಾ “ನನ್ನನ್ನು ತಿರುಕ್ಕುರುಂಗುಡಿಗೇ ಕರೆದೊಯ್ದು ಸೇರಿಸಿ”ಎಂಬ ತೀವ್ರಾಸಕ್ತಿಯನ್ನೇ ಈ ತಿರುಮೊೞಿಯ ಫಲಶ್ರುತಿ ಎಂದು ಹೇಳಬಹುದೆನಿಸುತ್ತದೆ.



ಅಡಿಯ ನಡೆ: ತವಳ, ತಾದವಿೞ್, ಕಾಲೈ, ಕರುಮಣಿ, ತಿಣ್ಡಿಮಿಲ್, ಎಲ್ಲಿ, ಶೆಙ್ಗಣ್, ಕೇವಲಮ್, ಶೋತ್ತೆನ, ಶೆಟ್ರವನ್,\(ಅಕ್ಕೂ\)



೮೩

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಒಂಬತ್ತನೆಯ ದಶಕ ಆರನೆಯ ತಿರುಮೊೞಿ

೧.ಅಕ್ಕೂಮ್ ಪುಲಿಯಿನದಳುಮ್



೧.ಅಕ್ಕೂಮ್ ಪಿಲಿಯಿನದಳು ಮುಡೈಯಾರವರೊರುವರ್

ಪಕ್ಕಮ್ ನಿಱ್ಕ ನಿನ್ಱ ಪಣ್ಬರೂರ್ ಪೋಲುಮ್

ತಕ್ಕಮರತ್ತಿನ್ ತಾೞ್ ಶಿನೈಯೇಱಿ , ತಾಯ್ ವಾಯಿಲ್

ಕೊಕ್ಕಿನ್ ಪಿಳ್ಳೈವೆಳ್ಳಿಱವುಣ್ಣುಮ್ ಕುಱುಙ್ಗುಡಿಯೇ



ಅಕ್ಕೂಮ್=ಎಲುಬನ್ನೂ, ಪುಲಿಯಿನ್=ಹುಲಿಯ, ಅದಳುಮ್=ತೊಗಲನ್ನೂ, ಉಡೈಯಾರ್=ಉಳ್ಳವರು, ಅವರ್ ಒರುವರ್=ಒಬ್ಬರ, ಪಕ್ಕಮ್=ಮಗ್ಗುಲಲ್ಲಿ, ನಿಱ್ಕ=ಇರುವುದಕ್ಕೆಂದು, ನಿನ್ಱ=ನೆಲಸಿರುವ, ಪಣ್ಬರ್=ಸಹಜ ಸ್ವಭಾವವುಳ್ಳವರ\(ಶೀಲವಂತರ\) ಊರ್ ಪೋಲುಮ್=ದಿವ್ಯಕ್ಷೇತ್ರವೆನಿಸಿರುವುದು, ತಕ್ಕ ಮರತ್ತಿನ್=ತಕ್ಕದ್ದಾದ ಮರದ, ತಾೞ್=ಕೆಳಕ್ಕೆ ಬಗ್ಗಿರುವ, ಶಿನೈ=ಕೊಂಬೆಯನ್ನು, ಏಱಿ=ಹತ್ತಿ, ತಾಯ್ ವಾಯಿಲ್=ತಾಯಿಯ ಬಾಯಿಂದ, ಕೊಕ್ಕಿನ್ ಪಿಳ್ಳೈ=ಬಕಪಕ್ಷಿಯ ಮರಿಯು, ವೆಳ್ಳಿಱವು=ವೆಳ್ಳಿರ ಎಂಬ ಮೀನನ್ನು, ಉಣ್ಣುಮ್=ಉಣ್ಣುವಂಥ, ಕುಱುಙ್ಗುಡಿಯೇ=ತಿರುಕ್ಕುರುಂಗುಡಿ ಕ್ಷೇತ್ರವೇ.



ಎಲುಬನ್ನೂ ಹುಲಿಯ ತೊಗಲನ್ನೂ ಉಳ್ಳವರೊಬ್ಬರ ಮಗ್ಗುಲಲ್ಲಿ ಇರುವುದಕ್ಕೆಂದೇ ನೆಲಸಿರುವ ಸಹಜ ಸ್ವಭಾವವುಳ್ಳರ\(ಶೀಲವಂತರ\)ದಿವ್ಯಕ್ಷೇತ್ರವೆಂದರೆ, ತಕ್ಕದ್ದಾದ ಮರದ ಬಾಗಿದ ಕೊಂಬೆಯನ್ನೇರಿ ಕುಳಿತಿರುವ ತಾಯಿಯ ಬಾಯಿಂದ ಬಕಪಕ್ಷಿಯ ಮರಿಯು ವೆಳ್ಳಿರ ಎಂಬ ಮೀನನ್ನು ತಿನ್ನುವಂಥ ತಿರುಕ್ಕುರುಂಗುಡಿಯೇ.\(೧\)



ತಿರುಕ್ಕುರುಂಗುಡಿ ಕ್ಷೇತ್ರವು ಭಗವಂತನ ಅಪಾರವಾದ ಭಕ್ತವಾತ್ಸಲ್ಯಕ್ಕೂ, ಅವನನ್ನಾಶ್ರಯಿಸುವ ಜೀವಿಗಳ ಅನನ್ಯ ಭಕ್ತಿಗೂ ಆಕರವಾದದ್ದು ಎಂಬುದು ಇಲ್ಲಿಯ ವಿಷಯ.



೮೪

ಎಲುಬನ್ನೂ ಎಂದರೆ, ಬ್ರಹ್ಮಕಪಾಲವನ್ನು ಕೈಯಲ್ಲಿ ಹಿಡಿದು, ಹುಲಿಯ ತೊಗಲನ್ನು ಹೊದೆದು, ಭಸ್ಮಧಾರಿಯಾಗಿ ಭಿಕ್ಷೆಬೇಡುತ್ತಾ ನಿಲ್ಲಲು ನೆಲೆಯಿಲ್ಲದಂತೆ ಅಲೆದಾಡುವ ರುದ್ರನಿಗೆ ತನ್ನ ಬಲಗಡೆಯಲ್ಲಿ ಆಶ್ರಯವಿತ್ತು ಅವನ ಸಂಕಟವನ್ನು ನೀಗಿಸಿ, ತಾನೂ ಅವನೊಡನೆ ನೆಲಸಿ ಹರ್ಷಿಸುವವನು ಭಗವಂತ. ಸ್ವಾಮಿಯ ಸಹಜ ಸ್ವಭಾವವೇ ಅದು. ಯಾರು ದುಃಖಿಯೋ ಯಾರು ಸಂಕಟದಲ್ಲಿ ತೊಳಲುವನೋ, ಯಾರಿಗೆ ಆಶ್ರಯವೆಂಬುದೇ ಇಲ್ಲವೋ ಅಂಥವನನ್ನು ಕೈಬಿಡದಂತೆ ಆಶ್ರಯವನ್ನಿತ್ತು ರಕ್ಷಿಸುವ ಸೌಶೀಲ್ಯಗುಣವುಳ್ಳವನು ಸ್ವಾಮಿ.



“ತಕ್ಕದ್ದಾದ ಮರದ............ಮೀನನ್ನು ತಿನ್ನುವಂಥ” :- ಇದೊಂದು ಉಪಮಾನ. ನೀರ ನೆಲೆಗಳ ದಡದಲ್ಲಿ ಬೆಳೆದಿರುವ ಮರದ ರೆಂಬೆಗಳು ಬಗ್ಗಿ ನೀರಿಗೆ ಅಂಟಿಕೊಂಡಂತೆ ಬೆಳೆದಿವೆ. ಒಂದು ರೆಂಬೆಯ ಮೇಲೆ ಬಕಪಕ್ಷಿಯ ಮರಿಯಿದೆ. ತಾಯಿಪಕ್ಷಿ ಹತ್ತಿರದಲ್ಲೇ ನೀರಿನಲ್ಲಿದೆ. ಅದು \(ವೆಳ್ಳೆರ\) ಮೀನನ್ನು ಹಿಡಿದಕೂಡಲೇ, ಮರಿ ಅದನ್ನು ಗಮನಿಸಿ ರೆಂಬೆಯ ಮೂಲಕವೇ ನೀರಿನ ಅಂಚಿಗೆ ಇಳಿದು, ತಾಯಿಯ ಬಾಯಿಂದ ಮೀನನ್ನು ತಿನ್ನುತ್ತದೆ. ಇದು ಇಲ್ಲಿನ ಚಿತ್ರ. ತಾಯಿ ಉಣಿಸನ್ನು ಸಿದ್ಧಮಾಡುತ್ತದೆ. ಮರಿ ಅದನ್ನು ಶ್ರಮವಿಲ್ಲದಂತೆಯೇ ಹಾಯಾಗಿ ಪಡೆದು ತಿನ್ನುತ್ತದೆ. ತಾಯಿಯ ವಾತ್ಸಲ್ಯ ಔದಾರ್ಯಗಳೆಷ್ಟಿವೆ ಕಂಡಿರಾ\! ಮೀನು ಹಿಡಿಯುವುದರಲ್ಲಿ ಮರಿಯ ಅಸಹಾಯಕತ್ವವೇನೆಂದು ತಾಯಿ ಅರಿತಿದೆ. ಅದಕ್ಕೆ ಉಣಿಸಬೇಡವೇ? ತಕ್ಕ ಬಾಗಿದ, ನೀರಿಗೆ ಅಂಟಿರುವ ರೆಂಬೆಯ ಬಳಿ ಮೀನನ್ನು ಹಿಡಿದರೆ, ತನ್ನ ಮರಿಗೆ ಅದು ಸುಲಭವಾಗಿ ಸಿಕ್ಕುವುದಲ್ಲ\!



ಭಗವಂತನೂ ಹಾಗೆಯೇ ಭಕ್ತಪರಾಯಣನು. ತನ್ನ ಭಕ್ತನು ತನ್ನನ್ನು ಸ್ವತಂತ್ರವಾಗಿ ಸೇರುವ ಶಕ್ತಿಯನ್ನು ಪಡೆದಿಲ್ಲ. ಅವನು ಅಸಹಾಯಕ. ಆದ್ದರಿಂದ, ಭಕ್ತನಿಗೆ ಕಾಲಕಾಲಕ್ಕೆ ಬೇಕಾದದ್ದೇನು ಎಂಬುದನ್ನು ಅತಿಶಯವಾದ ವಾತ್ಸಲ್ಯದಿಂದ ಭಗವಂತನೇ ಕಂಡುಕೊಳ್ಳುತ್ತಾನೆ. ಅಲ್ಲದೆ, ಅವನಿಗೆ ಅತಿಸುಲಭವಾಗಿ ಒದಗಿಬರುವುದಕ್ಕಾಗಿ ತಿರುಕ್ಕುರುಂಗುಡಿಯಂಥ ದಿವ್ಯಕ್ಷೇತ್ರದಲ್ಲಿ ಅರ್ಚಾಮೂರ್ತಿಯಾಗಿ ನೆಲಸಿದ್ದಾನೆ. ಭಕ್ತನ ಮಗ್ಗುಲಲ್ಲೇ ಇದುಉಕೊಂಡು ಅವನನ್ನು ಬಿಡದೆ ರಕ್ಷಿಸುತ್ತಾನೆ.



೨.ತುಙ್ಗಾರರವತ್ತಿರೈವನ್ದುಲವ, ತೊಡುಕಡಲುಳ್

ಪೊಙ್ಗಾರರವಿಲ್ ತುಯಿಲುಮ್ ಪುನಿದರೂರ್ ಪೋಲುಮ್

ಶೆಙ್ಗಾಲನ್ನಮ್ ತಿಹೞ್ ತಣ್ ಪಣೈಯಿಲ್ ಪೆಡೈಯೋಡುಮ್

ಕೊಙ್ಗಾರ್ ಕಮಲತ್ತಲರಿಲ್ ಶೇರುಙ್ಗಱುಙ್ಗುಡಿಯೇ



೮೫

ತುಙ್ಗಮ್=ಎತ್ತರವಾಗಿಯೂ, ಆರ್=ವಿಸ್ತಾರವಾಗಿಯೂ, ಅರವಮ್=ಗದ್ದಲ ಮಾಡುತ್ತಲೂ ಇರುವ, ತಿಸ್ರೈ=ಅಲೆಗಳು, ವನ್ದು=ಎಡೆಬಿಡದೆ ಬಂದು, ಉಲವ=ಹೊಯ್ದಾಡುತ್ತಿರಲು\(ಸಂಚರಿಸುತ್ತಿರಲು\), ತೊಡು=ಆಳವಾದ, ಕಡಲುಳ್=ಕಡಲಲ್ಲಿ, ಪೊಙ್ಗು ಆರ್=ಪ್ರಕಾಶದಿಂದ ತುಂಬಿರುವ, ಅರವಿಲ್=ಹಾವಿನಮೇಲೆ, ತುಯಿಲುಮ್=ಪವಡಿಸುವ\(ನಿದ್ರಿಸುವ\), ಪುನಿದರ್=ಪರಮ ಪವಿತ್ರನ, ಊರ್ ಪೋಲುಮ್=ನೆಲಸಿರುವ ಸ್ಥಳದ ಹಾಗೆ \(ಸ್ಥಳವೆಂದರೆ\), ಶೆಮ್ ಕಾಲ್=ಕೆಂಪುಕಾಲುಗಳ, ಅನ್ನಮ್=ಹಂಸವು, ತಿಹೞ್=ಸೊಬಗಿನ, ತಣ್=ತಂಪಾದ, ಪಣೈಯಿಲ್=ನೀರ್ನೆಲೆಗಳಲ್ಲಿ, ಪೆಡೈಯೋಡುಮ್=ತನ್ನ ಹೆಣ್ಣಿನೊಡನೆ, ಕೊಙ್ಗು ಆರ್=ಪರಿಮಳ ತುಂಬಿರುವ, ಕಮಲತ್ತು ಅಲರಿಲ್=ಕಮಲದ ಹೂವಿನಲ್ಲಿ, ಶೇರುಮ್=ಕೂಡಿಕೊಳ್ಳುವ, ಕುಱುಙ್ಗುಡಿಯೇ=ತಿರುಕ್ಕುರುಂಗುಡಿ ಕ್ಷೇತ್ರವೇ.



ಎತ್ತರವಾಗಿಯೂ ವಿಸ್ತಾರವಾಗಿಯೂ ಗದ್ದಲ ಮಾಡುತ್ತಲೂ ಇರುವ ಅಲೆಗಳು ಎಡೆಬಿಡದೆ ಬಂದು ಸಂಚರಿಸುತ್ತಿರಲು, ಆಳವಾದ ಕಡಲಲ್ಲಿ ತೇಜಸ್ಸಿನಿಂದ ತುಂಬಿರುವ ಹಾವಿನಮೇಲೆ ಪವಡಿಸುವ ಪರಮಪವಿತ್ರನು ನೆಲಸಿರುವ ಸ್ಥಳವೆಂದರೆ, ಕೆಂಪುಕಾಲುಗಳ ಹಂಸವು ಸೊಬಗಿನ ತಂಪಾದ ನೀರಿನ ನೆಲೆಗಳಲ್ಲಿ ತನ್ನ ಹೆಣ್ಣಿನೊಡನೆ ಪರಿಮಳತುಂಬಿರುವ ಕಮಲದ ಹೂವಿನಲ್ಲಿ ಕೂಡಿಕೊಳ್ಳುವಂಥ ತಿರುಕ್ಕುರುಂಗುಡಿಯೇ.\(೨\)



ಪಾಲ್ಗಡಲಲ್ಲಿ ದೊಡ್ಡದೊಡ್ಡ ಅಲೆಗಳು ಬಹಳ ಎತ್ತರಕ್ಕೆ ಏಳುವುವು. ಅವುಗಳ ಎಡೆಬಿಡದೆ ಚಲನೆಯಿಂದ ಕಡಲು ಕಲಕಿಹೋಗುವುದು. ಅಲೆಗಳ ಏಳುವ ಬೀಳುವ ಗದ್ದಲವೂ ತುಂಬಿರುತ್ತದೆ. ಇಂಥ ಅಲ್ಲೋಲಕಲ್ಲೋಲದ ನಡುವೆ, ತೇಜಸ್ಸಿನಿಂದ ತುಂಬಿರುವ ಹಾವಿನ ಹಾಸುಗೆಯಲ್ಲಿ ಭಗವಂತನು ನಿರ್ಲಿಪ್ತನಾಗಿ ಪವಡಿಸಿರುತ್ತಾನೆ. ಅವನು ಪರಮ ಪವಿತ್ರನು. ತನ್ನನ್ನು ಆಶ್ರಯಿಸಿರುವ ಭಕ್ತರಿಗೆ ಪೂರ್ಣಾಶ್ರಯವನ್ನು ನೀಡುವುದಾಗಲಿ ಅವರನ್ನು ಎಲ್ಲ ಕಾಲದಲ್ಲೂ ಎಲ್ಲ ರೀತಿಯಲ್ಲೂ ರಕ್ಷಿಸುವುದಾಗಲಿ ಸ್ವಾಮಿಯು ಮರೆಯುವವನೇ ಅಲ್ಲ. ಅದಕ್ಕಾಗಿಯೇ ಅವನು ತಿರುಕ್ಕುರುಂಗುಡಿಯಲ್ಲೂ ಇರುವುದು.



೮೬

ವಾೞಕ್ಕಣ್ಡೋಮ್ ವನ್ದು ಕಾಣ್ಮಿನ್ ತೊಣ್ಡೀರ್ ಹಾಳ್

ಕೇೞಲ್ ಶೆಙ್ಗಣ್ ಮಾಮುಹಿಲ್ ವಣ್ಣರ್ ಮರುವುಮೂರ್

ಏೞೈಶ್ಶೆಙ್ಗಾಲ್ ಇನ್ ತುಣೈನಾರೈಕ್ಕಿರೈತೇಡಿ

ಕೂೞೈಪ್ಪಾರ್ ವೈಕ್ಕಾರ್ ವಯಲ್ ಮೇಯುಮ್ ಕುಱುಙ್ಗುಡಿಯೇ



ವಾೞ ಕಣ್ಡೋಮ್=ಬಾಳುವ ರೀತಿಯನ್ನು ಕಂಡುಕೊಂಡಿದ್ದೇವೆ, ವನ್ದು=ಬಂದು, ಕಾಣ್ಮಿನ್=\(ನೀವೂ\) ಕಂಡುಕೊಳ್ಳಿರಿ, ತೊಣ್ಡೀರ್ ಹಾಳ್=ಭಕ್ತರೇ \(ಪಾದಸೇವಕರೇ\) ಕೇೞಲ್= ಮಹಾವರಾಹನಾದವನೂ, ಶೆಮ್ ಕಣ್=ಕೆಂದಾವರೆಯಂತೆ ಕಣ್ಣುಳ್ಳವನೂ, ಮಾಮುಹಿಲ್ ವಣ್ಣರ್=ಬಲುದೊಡ್ಡ ಕಾಲಮೇಘದ ಬಣ್ಣದವನೂ, ಮರುವುಮ್=ನೆಲಸಿರುವ, ಊರ್=ಸ್ಥಳವೆಂದರೆ, ಏೞೈ=ಅಸಹಾಯಕಾರಿಯೂ, ಶೆಮ್ ಕಾಲ್=ಕೆಂಪಗೆ ಕಾಲುಗಳುಳ್ಳದ್ದೂ, ಇನ್=ಇನಿಯದೂ ಆದ, ತುಣೈ=ಜೊತೆಯ\(ಸಂಗಾತಿಯಾದ\), ನಾರೈಕ್ಕೂ=ಬಕಪಕ್ಷಿಗೆ, ಇರೈತೇಡಿ=ಆಹಾರವನ್ನು ಹುಡುಕಿ, ಕೂೞೈ ಪಾರ್ ವೈ=ಹತ್ತಿರದ ನೋಟನೋಡುತ್ತಾ, ಕಾರ್=ಕರಿಯ, ವಯಲ್=ಬಯಲುಗಳಲ್ಲಿ, ಮೇಯುಮ್=ವಾಸಿಸುವ, ಕುಱುಙ್ಗುಡಿಯೇ=ತಿರುಕ್ಕುರುಂಗುಡಿ ಕ್ಷೇತ್ರವೇ.



ನಾವು ಬಾಳುವ ರೀತಿಯನ್ನು ಕಂಡುಕೊಂಡೆವು. ಭಕ್ತರೇ, ಬಂದು ನೀವೂ ಕಂಡುಕೊಳ್ಳಿರಿ. ಮಹಾವರಾಹನಾದವನೂ, ಕೆಂದಾವರೆಯಂತೆ ಕಣ್ಣುಳ್ಳವನೂ ಬಲುದೊಡ್ಡ ಕಾಲಮೇಘದ ಬಣ್ಣದವನೂ ನೆಲಸಿರುವ ಊರು ಎಂದರೆ, ಅಸಹಾಯಕಾರಿಯೂ ಕೆಂಪನೆಯ ಕಾಲುಗಳುಳ್ಳದೂ, ಇನಿಯದೂ ಆದ ಸಂಗಾತಿಯಾದ ಬಕಪಕ್ಷಿಗೆ ಆಹಾರವನ್ನು ಹುಡುಕುತ್ತಾ, ಹತ್ತಿರದ ನೋಟನೋಡುತ್ತಾ ಕರಿಯ ಬಯಲುಗಳಲ್ಲಿ ವಾಸಿಸುವ ತಿರುಕ್ಕುರುಂಗುಡಿಯೇ.\(೩\)



ಆೞ್ವಾರರು ಹೇಳುತ್ತಾರೆ: ಭಕ್ತರೇ, ತಿರುಕ್ಕುರುಂಗುಡಿ ಕ್ಷೇತ್ರವು ಬಹಳ ಶ್ರೇಷ್ಠವಾದದ್ದು. ಅಲ್ಲಿ ವಾಸಿಸುವ ಪಕ್ಷಿಗಳೂ ಸಹ ಸ್ವಾರ್ಥಿಗಳಲ್ಲ.ಗಂಡು \(ಬಕ\)ಪಕ್ಷಿಯು ತನ್ನನ್ನು ಆಶ್ರಯಿಸಿರುವ ಅಸಹಾಯಕಳಾದ ತನ್ನ ಸಂಗಾತಿಗೆ ಆಹಾರವನ್ನೊದಗಿಸುತ್ತಾ ಅದರತ್ತ ತನ್ನ ಕುಡಿಗಣ್ಣನ್ನು ಹರಿಸುತ್ತಾ, ಕರಿಯ ಬಯಲುಗಳಲ್ಲಿ ವಾಸಿಸುತ್ತದೆಯಲ್ಲ\! ಹಾಗೆಯೇ, ಆ ಕ್ಷೇತ್ರದಲ್ಲಿ ನೆಲಸಿರುವ ಭಗವಂತನು ಪರಮೋಪಕಾರಿ. ಆಶ್ರಿತವತ್ಸಲ, ಕಾರ್ಮುಗಿಲ ಬಣ್ಣದವನಾಗಿ ದಿವ್ಯಸುಂದರನಾಗಿ ಶೋಭಿಸುವವನು. ಅವನ ತಿರುವಡಿಗಳನ್ನಾಶ್ರಯಿಸಿ, ಕೈಬಿಡುವುದಿಲ್ಲ. ಅವನನ್ನು ತಪ್ಪದೆ ಉಜ್ಜೀವನಗೊಳಿಸುತ್ತಾನೆ. ಭಕ್ತರೇ, ನಾನು ತಿರುಕ್ಕುರುಂಗುಡಿಯಲ್ಲಿ ಕಂಡುಕೊಂಡಿರುವ ಆತ್ಮೋದ್ಧಾರದ ಮಾರ್ಗವಿದೇ\! ನಾನು ಅದರಿಂದ, ಸ್ವಾಮಿಯನ್ನಾಶ್ರಯಿಸುವುದರಿಂದ ಉಜ್ಜೀವನಗೊಂಡಿದ್ದೇನೆ. ನೀವೂ ನನ್ನಂತೆಯೇ ಸ್ವಾಮಿಯ ತಿರುವಡಿಗಳನ್ನಾಶ್ರಯಿಸಿ, ನಿನ್ನ ಉದ್ಧಾರವನ್ನು ಕಂಡುಕೊಳ್ಳಿ.



೮೭

೪.ಶಿರಮುನೈನ್ದು ಮೈನ್ದುಮ್ ಶಿನ್ದಚ್ಚೆನ್ಱು, ಅರಕ್ಕ

ನುರಮುಮ್ ಕರಮುಮ್ ತುಣಿತ್ತ ಉರವೋನೂರ್ ಪೋಲುಮ್

ಇರವುಮ್ ಪಹಲುಮ್ ಈನ್ ತೇನ್ ಮುರಲ, ಮನ್ಱೆಲ್ಲಾಮ್

ಕುರವಿನ್ ಪೂವೇತಾನ್ ಮಣನಾಱುಮ್ ಕುಱುಙ್ಗುಡಿಯೇ



ಶಿರಮ್=ತಲೆಗಳು, ಐನ್ದುಮ್ ಐನ್ದುಮ್=ಹತ್ತನ್ನೂ, ಶಿನ್ದ=ಚೆಲ್ಲಾಡುವುದಕ್ಕಾಗಿ, ಶೆನ್ಱು=\(ಲಂಕೆಗೆ\)ಹೋಗಿ, ಅರಕ್ಕನ್=ರಾಕ್ಷಸನ, ಉರಮುಮ್=ಎದೆಯನ್ನೂ, ಕರಮುಮ್=ತೋಳು\(ಕೈ\)ಗಳನ್ನೂ, ತುಣಿತ್ತ=ತುಂಡರಿಸಿದ, ಉರವೋನ್=ಅಮಿತಪರಾಕ್ರಮಿಯ, ಊರ್ ಪೋಲುಮ್=ನೆಲಸಿರುವ ಸ್ಥಳವೆಂದರೆ, ಇರವುಮ್=ರಾತ್ರಿಯೂ, ಪಹಲುಮ್=ಹಗಲೂ, ಈನ್=ಮಧುರವಾಗಿ, ತೇನ್ =ದುಂಬಿಗಳು, ಮುರಲು=ಗಾನ ಮಾಡುತ್ತಿರುವ, ಮನ್ಱು ಎಲ್ಲಾಮ್=ಊರಿನ ಚೌಕಗಳಲ್ಲೆಲ್ಲಾ, ಕುರವಿನ್ ಪೂವೇ ತಾನ್=ತಾಳೆ, ಅಡಕೆ, ತೆಂಗು, ಈಚಲು ಹೂಗಲೇ, ಮಣಮ್=ಪರಿಮಳವನ್ನು, ನಾಱುಮ್=ಹರಡುತ್ತಿರುವ, ಕುಱುಙ್ಗುಡಿಯೇ=ತಿರುಕ್ಕುರುಂಗುಡಿ ಎಂಬುದೇ.



ಹತ್ತುತಲೆಗಳನ್ನೂ ಚೆಲ್ಲಾಡುವುದಕ್ಕಾಗಿ \(ಲಂಕೆಗೆ\)ಹೋಗಿ ರಾಕ್ಷಸನ ಎದೆಯನ್ನೂ ತೋಳುಗಳನ್ನೂ ತುಂಡರಿಸಿದ ಅಮಿತಪರಾಕ್ರಮಿಯು ನೆಲಸಿರುವ ಸ್ಥಳವೆಂದರೆ, ದುಂಬಿಗಳು ರಾತ್ರಿಯೂ ಹಗಲೂ\(ಎಡೆಬಿಡದೆ\) ಮಧುರವಾಗಿ ಗಾನಮಾಡುತ್ತಿರುವ ಮತ್ತು ತಾಳೆ, ಅಡಕೆ,ತೆಂಗು, ಈಚಲು ಹೂಗಳೇ ಪರಿಮಳವನ್ನು ಊರಿನ ಚೌಕಗಳಲ್ಲೆಲ್ಲಾ ಹರಡುತ್ತಿರುವ ತಿರುಕ್ಕುರುಂಗುಡಿಯೆಂಬುದೇ.\(೪\)



ಆೞ್ವಾರರು ಹೇಳುತ್ತಾರೆ: ತಿರುಕ್ಕುರುಂಗುಡಿಯಲ್ಲಿ ದುಂಬಿಗಳ ಎಡಬಿಡದ ಮಧುರವಾದ ಗಾನವೂ, ತಾಳೆ ತೆಂಗು ಈಚಲು ಅಡಕೆ ಮುಂತಾದವುಗಳ ಹೂಗಳ ಪರಿಮಳವೂ ಊರಿನ ಚೌಕಗಳಲ್ಲೆಲ್ಲಾ ತುಂಬಿಕೊಂಡು ಸಂತೋಷವನ್ನುಂಟುಮಾಡುವುದು. ಅಲ್ಲಿಯೇ ಅಮಿತಪರಾಕ್ರಮಿಯಾದ ಭಗವಂತನು ನೆಲಸಿದ್ದಾನೆ. ಹಿಂದೆ, ಅವನೇ



೮೮

ಶ್ರೀರಾಮನಾಗಿ ಅವತರಿಸಿ, ಲಂಕೆಯನ್ನು ಪ್ರವೇಶಿಸಿ, ದುಷ್ಟ ರಾಕ್ಷಸನಾದ ರಾವಣನ ಹತ್ತುತಲೆಗಳನ್ನೂ ಇಪ್ಪತ್ತು ತೋಳುಗಳನ್ನೂ ಎದೆಯನ್ನೂ ತುಂಡರಿಸಿ ಹಾಕಿದನು. ಈಗ, ಅವನೇ ಆಶ್ರಿತರಕ್ಷಕನಾಗಿ ಭಕ್ತರನ್ನು ಉದ್ಧರಿಸುವುದಕ್ಕಾಗಿ ತಿರುಕ್ಕುರುಂಗುಡಿಯಲ್ಲಿ ನೆಲಸಿದ್ದಾನೆ. ಭಕ್ತರೇ, ಬನ್ನಿ ಸ್ವಾಮಿಯನ್ನಾಶ್ರಯಿಸಿ, ನಾವೆಲ್ಲರೂ ಉದ್ಧಾರವಾಗೋಣ.



೫.ಕವ್ವೈಕ್ಕಳಿಟ್ರು ಮನ್ನರ್ ಮಾಳಕ್ಕಲಿಮಾನ್ದೇರ್

ಐವರ್ ಕ್ಕಾಯ್, ಅನ್ಱಮರಿಲುಯ್ ತ್ತಾನೂರ್ ಪೋಲುಮ್

ಮೈವೈತ್ತಿಲಙ್ಗು ಕಣ್ಣಾರ್ ತಙ್ಗಳ್ ಮೊೞಿಯೊಪ್ಪಾನ್

ಕೂವ್ವೈಕ್ಕನಿವಾಯ್ ಕ್ಕಿಳ್ಳೈ ಪೇಶುಮ್ ಕುಱುಙ್ಗುಡಿಯೇ



ಕವ್ವೈ=ಘೀಂಕರಿಸುತ್ತಿರುವ, ಕಳಿಱು=ಆನೆಗಳ, ಮನ್ನರ್=ರಾಜರುಗಳು, ಮಾಳ=ನಾಶವಾಗುವಂತೆ, ಕಲಿ=ಬಲಿಷ್ಠವಾದ\(ಯುದ್ಧಯೋಗ್ಯವಾದ\), ಮಾ=ದೊಡ್ಡ, ತೇರ್=ರಥಗಳ, ಐವರ್ ಕ್ಕೂ=ಪಂಚಪಾಂಡವರಿಗೆ, ಆಯ್=ಸಹಾಯಕನಾಗಿ, ಅನ್ಱು=ಅಂದು, ಅಮರಿಲ್=ಯುದ್ಧದಲ್ಲಿ, ಉಯ್ ತ್ತಾನ್=ಜಯಗಳಿಸಿದವನ \(ಉದ್ಧರಿಸಿದವನ\) ಊರ್ ಪೋಲುಮ್=ಊರು ಎಂದರೆ, ಮೈವೈತ್ತು=ಕಾಡಿಗೆಯನ್ನು ಹಚ್ಚಿ, ಇಲಙ್ಗು=ಬೆಳಗುವ, ಕಣ್ಣಾರ್ ತಙ್ಗಳ್=ಕಣ್ಣುಳ್ಳವರ, ಮೊೞಿ=ಭಾಷೆ\(ಮಾತನ್ನು\)ಯನ್ನು ಒಪ್ಪಾನ್=ಹೋಲುವಂತೆ, ಕೊವ್ವೈಕ್ಕನಿವಾಯ್=ತೊಂಡೆಹಣ್ಣಿನಂತೆ ಬಾಯುಳ್ಳ, ಕಿಳ್ಳೈ=ಗಿಳಿಗಳು, ಪೇಶುಮ್=ಮಾತನಾಡುವ, ಕುಱುಙ್ಗುಡಿಯೇ=ತಿರುಕ್ಕುರುಂಗುಡಿ ಎಂಬುದೇ.



ಘೀಂಕರಿಸುತ್ತಿರುವ ಆನೆಗಳ ಸೈನ್ಯವುಳ್ಳ ರಾಜರುಗಳು ನಾಶವಾಗುವಂತೆ ಬಲಿಷ್ಠವೂ ಯುದ್ಧಯೋಗ್ಯವೂ ಆದ ದೊಡ್ಡ ರಥಗಳ ಐವರಿಗೆ \(ಪಂಚಪಾಂಡವರಿಗೆ\) ಸಹಾಯಕನಾಗಿ, ಅಂದು ಯುದ್ಧದಲ್ಲಿ ಜಯಗಳಿಸಿಕೊಟ್ಟು ಉದ್ಧರಿಸಿದವನ ಊರುಎಂದರೆ ಕಾಡಿಗೆಯನ್ನು ಹಚ್ಚಿ ಬೆಳಗುವ ಕಣ್ಣುಳ್ಳವರ



೮೯

ಮಾತನ್ನೇ ಹೋಲುವಂತೆ ತೊಂಡೇಹಣ್ಣಿನ ಬಾಯುಳ್ಳ ಗಿಳಿಗಳು ಮಾತನಾಡುವ ತಿರುಕ್ಕುರುಂಗುಡಿಯೆಂಬುದೇ.\(೫\)



ಆೞ್ವಾರರು ಹೇಳುತ್ತಾರೆ: ತಿರುಕ್ಕುರುಂಗುಡಿಯಲ್ಲಿ ಹೆಂಗಸರು ಕಣ್ಣಿಗೆ ಕಾಡಿಗೆಯಿಟ್ಟು ಅವರ ಸುಂದರ ಮುಖಕ್ಕೆ ಅಂದಕಟ್ಟುವಂತೆ ಅಲಂಕರಿಸಿಕೊಂಡಿರುತ್ತಾರೆ. ಅವರ ಮಾತೂ ಆಕರ್ಷಕವೇ-ಮೃದುವಾಗಿ ಮತ್ತು ಮಧುರವಾಗಿರುತ್ತದೆ. ಆ ಕ್ಷೇತ್ರದಲ್ಲಿ ವಾಸಿಸುವ ಗಿಳಿಗಳೂ ಹಾಗೆಯೇ ತೊಂಡೆಹಣ್ಣಿನಂತೆ ಕೆಂಪಗೆ ಅಂದವಾಗಿರುವ ಬಾಯನ್ನುಳ್ಳವು. ಚತುರಪಕ್ಷಿಗಳವು. ಅವೂ ಮಾತನಾಡುತ್ತವೆ. ಹೆಂಗಸರ ಹಿತವಾದ ಮಾತನ್ನೇ ಹೋಲುವಂತೆ ಗಿಳಿಗಳೂ ಮನೋಹರವಾಗಿ ಮಾತನಾಡುತ್ತವೆ. ರಮ್ಯವಾದ ಆ ಕ್ಷೇತ್ರದಲ್ಲಿ ಭಗವಂತನೂ ನೆಲಸಿದ್ದಾನೆ. ಹಿಂದೆ ಅವನೇ ಶ್ರೀಕೃಷ್ಣನಾಗಿ ಅವತರಿಸಿದನು. ಅವನು ಪಾಂಡವರ ಬೆಂಬಲಿಗನಾಗಿ ನಿಂತು, ಮಹಾಭಾರತ ಯುದ್ಧದಲ್ಲಿ ಅವರ ಸಹಾಯಕನಾಗಿ ಅವರಿಗೆ ಜಯಗಳಿಸಿಕೊಟ್ಟು ಅವರನ್ನುದ್ಧರಿಸಿದನು. ಭಕ್ತರೇ ಬನ್ನಿ. ಸ್ವಾಮಿಯನ್ನು ಆಶ್ರಯಿಸೋಣ. ನಾವೂ ಸಹ ಅವನ ಕೃಪೆಗೆ ಪಾತ್ರರಾಗಿ ನಮ್ಮ ಆತ್ಮೋದ್ಧಾರವನ್ನು ಮಾಡಿಕೊಳ್ಳೋಣ.



೬.ತೀನೀರ್ ವಣ್ಣಮಾಮಲರ್ ಕೊಣ್ಡು ವಿರೈಯೇನ್ದಿ

ತೂನೀರ್ ಪರವಿತ್ತೊೞುಮಿನೆೞುಮಿನ್ ತೊಣ್ಡೀರ್ ಹಾಳ್

ಮಾನೀರ್ ವಣ್ಣರ್ ಮರುವಿಯುರೈಯುಮಿಡಮ್, ವಾನಿಲ್

ಕೂನೀರ್ ಮದಿಯೈ ಮಾಡಮ್ ತೀಣ್ಡುಮ್ ಕುಱುಙ್ಗುಡಿಯೇ



ತೀ=ಬೆಂಕಿಯನ್ನೂ, ನೀರ್=ನೀರನ್ನೂ, ವಣ್ಣಮ್=ಬಗೆಬಗೆಯ\(ಸುಂದರವಾದ\) ಬಣ್ಣದ, ಮಾ=ಶ್ರೇಷ್ಠವಾದ, ಮಲರ್=ಹೂಗಳನ್ನೂ, ಕೊಣ್ಡು=ತೆಗೆದುಕೊಂಡು, ವಿರೈ=ಬೇಗ ಏನ್ದಿ=\(ಕೈಚಾಚಿ\) ಸಮರ್ಪಿಸಿ, ತೂ=ಪರಿಶುದ್ಧರಾಗಿ, ನೀರ್=ನೀವು, ಪರವಿ=ಸ್ತುತಿಸಿ, ತೊೞುಮಿನ್=ಪೂಜಿಸಿ\(ಸೇವೆ ಮಾಡಿ\), ಎೞುಮಿನ್=ಉಜ್ಜೀವನಗೊಳ್ಳಿರಿ, ತೊಣ್ಡೀ ಹಾಳ್=ಭಕ್ತರೇ, ಮಾನೀರ್ ವಣ್ಣರ್=ಕಡಲ ಬಣ್ಣದವರು, ಮರುವಿ=ನೆಲಸಿ, ಉರೈಯುಮ್=ಕೀರ್ತಿಪಡೆದಿರುವ, ಇಡಮ್=ಸ್ಥಳವೆಂದರೆ, ವಾನಿಲ್=ಆಕಾಶದಲ್ಲಿ, ಕೂನ್ ನೀರ್=ಬಗ್ಗಿರುವ ಸ್ವಭಾವದ



೯೦

ಮದಿಯೈ=ಚಂದ್ರನನ್ನು, ಮಾಡಮ್=ಮಹಡಿಮನೆಗಳು, ತೀಣ್ಡುಮ್=ಸವರುತ್ತಿರುವಂಥ, ಕುಱುಙ್ಗುಡಿಯೇ=ತಿರುಕ್ಕುರುಂಗುಡಿಯೆಂಬುದೇ.



ಭಕ್ತರೇ ಬೆಂಕಿಯನ್ನೂ ನೀರನ್ನೂ ಬಗೆಬಗೆಯ ಸುಂದರವಾದ ಬಣ್ಣದ ಉತ್ತಮವಾದ ಹೂಗಳನ್ನೂ ತೆಗೆದುಕೊಂಡು, ನೀವು ಪರಿಶುದ್ಧರಾಗಿ ಬೇಗ ಕೈನೀಡಿ ಸಮರ್ಪಿಸಿ, ಸ್ತುತಿಸಿ, ಸೇವೆಮಾಡಿ\(ಪೂಜಿಸಿ\) ಉಜ್ಜೀವನಗೊಳ್ಳಿರಿ. ಕಡಲವಣ್ಣದ ಸ್ವಾಮಿಯು ನೆಲಸಿರುವ ಮತ್ತು ಕೀರ್ತಿಪಡೆದಿರುವ ಸ್ಥಳವೆಂದರೆ, ಬಾನಿನಲ್ಲಿ\(ಬಿಲ್ಲಿನಂತೆ\) ಬಗ್ಗಿರುವ ಸ್ವಭಾವದ ಚಂದ್ರನನ್ನು ಮಹಡಿಮನೆಗಳು ಸವರುತ್ತಿರುವಂಥ ತಿರುಕ್ಕುರುಂಗುಡಿಯೆಂಬುದೇ.\(೬\)



ಆೞ್ವಾರರು ಹೇಳುತ್ತಾರೆ: ಭಕ್ತರೇ, ತಿರುಕ್ಕುರುಂಗುಡಿ ಕ್ಷೇತ್ರದಲ್ಲಿ ಬಹಳ ಎತ್ತರವಾದ ಮುಗಿಲು ಮುಟ್ಟುವಂಥ ಮಹಡಿಮನೆಗಳಿವೆ. ಬಾನಿನಲ್ಲಿ ಬೆಳಗುವ ಬಾಲಚಂದ್ರನನ್ನು ಅವು ಸವರುತ್ತಾ ಇರುತ್ತವೆ. ಅಲ್ಲಿಯೇ ಕಡಲವಣ್ಣನಾದ ಭಗವಂತನು ಭಕ್ತರನ್ನು ಉದ್ಧರಿಸಬೇಕೆಂಬ ಆಶೆಯಿಂದ ಶಾಶ್ವತವಾಗಿ ನೆಲಸಿದ್ದಾನೆ. ಭಕ್ತರೇ, ಬೇಗ ನೀವು ಪರಿಶುದ್ಧರಾಗಿ. ಪೂಜೆಗೆ ಬೇಕಾದ ವಸ್ತುಗಳನ್ನೂ ಸಲಕರಣೆಗಳನ್ನೂ ಅಣಿಮಾಡಿಕೊಳ್ಳಿ. ಸ್ವಾಮಿಯ ಬಳಿಗೆ ಹೋಗಿ. ಅವನಿಗೆ ಭಕ್ತಿಯಿಂದ ಕೈನೀಡಿ ಎಲ್ಲವನ್ನೂ ಸಮರ್ಪಿಸಿ. ಸ್ವಾಮಿಯನ್ನು ಸ್ತುತಿಸಿ. ಅವನನ್ನು ಪೂಜಿಸಿ ಅವನ ತಿರುವಡಿಗಳನ್ನಾಶ್ರಯಿಸಿ. ಅವನ ಸೇವೆ ಮಾಡಿ ಉಜ್ಜೀವನಗೊಳ್ಳಿ.



“ಬೆಂಕಿ”- ಧೂಪ,ದೀಪ, ನೀರಾಜನ, ಮಂಗಳಾರತಿಗಳು. “ನೀರು”- ಅಘ್ಯ,ಪಾದ್ಯ, ಆಚಮನೀಯ, ಸ್ನಾನಗಳು. ಬಗೆಬಗೆಯ ಹೂಗಳು-ಸ್ವಾಮಿಯನ್ನು ಅವುಗಳಿಂದ ವಿಧವಿಧವಾಗಿ ಕಣ್ತಣಿಯುವಂತೆ ಅಲಂಕರಿಸುವುದು. ಇವುಗಳಲ್ಲದೆ, ಅರ್ಚನೆ,ನೈವೇದ್ಯ,ಪ್ರದಕ್ಷಿಣೆ ನಮಸ್ಕಾರ ಸ್ತುತಿ,ನುತಿ, ಛತ್ರ, ಚಾಮರ,ನೃತ್ಯ, ಗೀತ,ವಾದ್ಯ ಮುಂತಾದವು ನಾನಾ ಉಪಚಾರಗಳು. ಭಗವಂತನನ್ನು ಒಲಿಸಿಕೊಳ್ಳುವುದಕ್ಕೆ ಇವು ಭಕ್ತಿಕರ್ಮಗಳು.



೭.ವಲ್ಲಚ್ಚಿಱುನುಣ್ಣಿಡೈಯಾರಿಡೈ ನೀರ್ ವೈಕ್ಕಿನ್ಱ

ಅಲ್ಲಲ್ ಶಿನ್ದೈತವಿರ ಅಡೈಮಿನಡಿಯೀರ್ ಹಾಳ್

ಶೊಲ್ಲಿಲ್ ತಿರುವೇಯನೈಯಾರ್ ಕನಿವಾಯೆಯಿಱೊಪ್ಪಾನ್

ಕೊಲ್ಲೈ ಮುಲ್ಲೈಮೆಲ್ಲರುಮ್ಬೀನುಮ್ ಕುಱುಙ್ಗುಡಿಯೇ



ವಲ್ಲಿ=ಬಳ್ಳಿಯಂತೆ, ಶಿಱು=ಸಣ್ಣದಾದ, ನುಣ್=ನುಣುಪಾದ

೯೧

ಇಡೈಯಾರ್ ಇಡೈ=ನಡುವುಳ್ಳವರಲ್ಲಿ, ನೀರ್=ನೀವು, ವೈಕ್ಕಿನ್ಱ=ಇಟ್ಟಿರುವ ,ಇಡುವ, ಅಲ್ಲಲ್=ಸಂಕಟವನ್ನು, ಶಿನ್ದೈ=ಚಿಂತೆವ್ಯಥೆಗಳನ್ನೂ, ತವಿರ=ನೀಗಿಸುವುದಕ್ಕಾಗಿ, ಅಡೈಮಿನ್=ಹೋಗಿ ಸೇರಿರಿ, ಅಡಿಯೀರ್ಹಾಳ್=ಪಾದಸೇವಕರಾದ ಭಕ್ತರೇ, ಶೊಲ್ಲಿಲ್=ಹೇಳುವುದಾದರೆ \(ವರ್ಣನೆಯಲ್ಲಿ\), ತಿರುವೇ ಅನೈಯಾರ್=ಶ್ರೀದೇವಿಯನ್ನೇ ಹೋಲುವವರ, ಕನಿವಾಯ್=ತೊಂಡೆಹಣ್ಣಿನ ಬಾಯಿಯ,ಎಯಿಱು ಒಪ್ಪಾನ್=ಹಲ್ಲುಗಳಂತೆ, ಕೊಲ್ಲೈಮುಲ್ಲೈ=ಬಯಲುಗಳಲ್ಲಿ ಬೆಳೆಯುವ ಮಲ್ಲಿಗೆಯ, ಮೆಲ್=ಮೃದುವಾದ, ಕೋಮಲವಾದ, ಅರುಮ್ಬು=ಮೊಗ್ಗುಗಳನ್ನು, ಈನುಮ್=ಉತ್ಪತ್ತಿ ಮಾಡುವಂಥ, ಕುಱುಙ್ಗುಡಿಯೇ=ತಿರುಕ್ಕುರುಂಗುಡಿಯೆಂಬುದೇ.



ಪಾದಸೇವಕರಾದ ಭಕ್ತರೇ, ಬಳ್ಳಿಯಂತೆ ಸಣ್ಣನುಣುಪಾದ ನಡುವುಳ್ಳವರಲ್ಲಿ ನೀವು ಇಡುವ ಸಂಕಟವನ್ನು ಚಿಂತೆವ್ಯಥೆಗಳನ್ನೂ ನೀಗಿಸುವುದಕ್ಕಾಗಿ ಹೋಗಿಸೇರಿರಿ. ವರ್ಣಿಸುವುದಾದರೆ, ಶ್ರೀದೇವಿಯನ್ನೇ ಹೋಲುವವರ ತೊಂಡೇಹಣ್ಣಿನ ಬಾಯಿಯ ಹಲ್ಲುಗಳಂತೆ ಬಯಲುಗಳಲ್ಲಿ ಬೆಳೆಯುವ ಮಲ್ಲಿಗೆ ಕೋಮಲವಾದ ಮೊಗ್ಗುಗಳನ್ನು ಉಂಟುಮಾಡುವಂಥ ತಿರುಕ್ಕುರುಂಗುಡಿಯೇ ಅದು.\(೭\)



ಹಿಂದಿನ ಪಾಶುರದಲ್ಲಿ ಆೞ್ವಾರರು ಬೇಗ ಪರಿಶುದ್ಧರಾಗಿ ಭಗವಂತನ ಸೇವೆಯಲ್ಲಿ ತೊಡಗಿರೆಂದು ಭಕ್ತರಿಗೆ ಕರೆಕೊಟ್ಟರು. ಏಕೆ ಎಂಬುದನ್ನು ಇಲ್ಲಿ ಹೇಳಲಿದ್ದಾರೆ.



ಆೞ್ವಾರರು ಹೇಳುತ್ತಾರೆ: ಭಕ್ತರೇ, ನೀವು ಸಾಂಸಾರಿಕ ದುಃಖಸಂಕಟಗಳಿಗೆ ಈಡಾಗಿರುವವರು. ಬಳ್ಳಿಯಂತೆ ಬಳುಕುವ ಸಣ್ಣನಡುವಿನ ಸ್ತ್ರೀಯರ ವಿಷಯದಲ್ಲಿ ನೀವು ಹಚ್ಚಿಕೊಂಡಿರುವ ಚಿಂತೆವ್ಯಥೆಗಳನ್ನು ನೀವು ತೊಲಗಿಸಿಕೊಳ್ಳುವುದಕ್ಕೆ ಭಗವಂತನ ತಿರುವಡಿಗಳ ಆಶ್ರಯ ಮತ್ತು ಸೇವಗಳೇ ಸದುಪಾಯ. ಆದ್ದರಿಂದ, ನೀವು ಆದಷ್ಟು ಬೇಗ ನಿಮ್ಮ ಲೌಕಿಕ ಜೀವನವನ್ನು ಬದಲಾಯಿಸಿಕೊಳ್ಳಿ. ನಡೆಯಿರಿ ಭಗವಂತನ ಸಾನ್ನಿಧ್ಯಕ್ಕೆ. ಪರಮಸುಂದರಿಯಾದ ಶ್ರೀದೇವಿಯನ್ನೇ ಹೋಲುವಂಥ ಸುಂದರಸ್ತ್ರೀಯರ ಚೆಂದುಟಿಗಳ ನಡುವೆ ತುಸ ಕಾಣಿಸಿಕೊಳ್ಳುವ ಶುಭ್ರವಾದ ಬಿಳಿಯಹಲ್ಲಿನಂತೆ ಪ್ರಕೃತಿ ಶ್ರೀಯಮುಖದಲ್ಲಿ \(ಹೊಲಗಳಲ್ಲಿ ಬೆಳೆಯುವ\) ಕಾಣಿಸಿಕೊಳ್ಳುವ ಕೋಮಲವಾದ ಮಲ್ಲಿಗೆ ಮೊಗ್ಗುಗಳು ಎಲ್ಲೆಲ್ಲೂ ತುಂಬಿಕೊಡಿರುವುದು ತಿರುಕ್ಕುರುಂಗುಡಿಯಲ್ಲಿ. ಭಕ್ತೋದ್ಧಾರಕನಾಗಿ ಭಗವಂತನು ನೆಲಸಿರುವುದೂ ಅಲ್ಲಿಯೇ. ನೀವುಹೋಗಿ ಸೇರಬೇಕಾದದ್ದೂ,



೯೨ 

ಭಗವಂತನ ಸೇವೆ ಮಾಡಬೇಕಾದದ್ದೂ ಅಲ್ಲಿಯೇ.



ಭಗವಂತನ ನಿತ್ಯಾನುಪಾಯಿನಿಯಾಗಿ ಇರುವವಳು ಶ್ರೀದೇವಿ. ದೇವಿಯ ಮಂದಹಾಸಕ್ಕೆ ಈಡಾದ ಭಕ್ತನಿಗೆ ಭಗವಂತನ ಕೃಪೆತಪ್ಪದೆ ಬರುತ್ತದೆ. ತಿರುಕ್ಕುರುಂಗುಡಿಯಲ್ಲಿ ಹಸುರಾದ ಬಯಲುಗಳಲ್ಲೆಲ್ಲಾ ಹೇರಳವಾಗಿ ಮಲ್ಲಿಗೆ ಬಳ್ಳಿಗಳು. ಅವುಗಳಲ್ಲಿ ಶುಭ್ರವಾದ ಬಿಳಿಯ ಮೊಗ್ಗುಗಳು. ಅವು ಶ್ರೀದೇವಿಯ ಬಾಯಿಂದ ಸ್ವಲ್ಪವೇ ಕಾಣಿಸಿಕೊಳ್ಳುವ ಹಲ್ಲುಗಳಂತೆ ಶೋಭಿಸುತ್ತಾ ಹರ್ಷವನ್ನು ತುಂಬುತ್ತವೆ. ಬಲುಸುಂದರವಾದ ಉಪಮಾನ ಇದು\!



೮.ನಾರಾರಿಣ್ಡೈ ನಾಣ್ಮಲರ್ ಕೊಣ್ಡು ನನ್ದಮರ್ಹಾಳ್

ಆರಾವನ್ ಪೋಡು ಎಮ್ಬೆರುಮಾನಾರಡೈಮಿನ್ ಹಳ್

ತಾರಾವಾರುಮ್ ವಾರ್ ಪುನಲ್ ಮೇಯ್ ನ್ದು ವಯಲ್ ವಾೞುಮ್

ಕೂರ್ವಾಯ್ ನಾರೈಪೇಡೈಯೋಡಾಡುಮ್ ಕುಱುಙ್ಗುಡಿಯೇ



ನಾರ್=ನಾರಿನಿಂದ, ಆರ್=ತುಂಬಿರುವ, ನಾನ್ ಮಲರ್=ಹೊಸದಾಗಿ ಅರಳಿದ ಹೂಗಳನ್ನು, ಕೊಣ್ಡು=ತೆಗೆದುಕೊಂಡು, ನಮ್ ತಮರ್ಹಾಳ್-ನಮ್ಮಂಥವರೇ, ಆರಾ=ತೃಪ್ತಿತಾರದಂಥ \(ಅತಿಶಯವಾದ\), ಅನ್ಬೋಡು=ಪ್ರೇಮ\(ಭಕ್ತಿ\)ಯಿಂದ, ಎಮ್ಬೆರುಮಾನ್=ಭಗವಂತನ, ನಮ್ಮ ಸ್ವಾಮಿಯ, ಊರ್=ಸ್ಥಳವನ್ನು, ಅಡೈಮಿನ್ ಹಳ್=ಸೇರಿರಿ, ತಾರಾ=ನೀರ್ ಪಕ್ಷಿಗಳು, ಆರುಮ್=ತುಂಬಿರುವ, ವಾರ್ ಪುನಲ್=ಉದ್ದನಾದ ಪ್ರವಾಹಗಳಲ್ಲಿ, ಮೇಯ್ ನ್ದು=ಆಹಾರವನ್ನುಂಡು, ವಯಲ್ ವಾೞುಮ್=ಬಯಲುಗಳಲ್ಲಿ ಬಾಳುವ, ಕೂರ್ ವಾಯ್=ಚೂಪಾದ ಬಾಯುಳ್ಳ, ನಾರೈ=ಬಕಪಕ್ಷಿಗಳು, ಪೇಡೈಯೋಡು=ತಮ್ಮ ಹೆಣ್ಣುಗಳೊಡನೆ, ಆಡುಮ್=ಆಡುವಂಥ, ಕುಱುಙ್ಗುಡಿಯೇ=ತಿರುಕ್ಕುರುಂಗುಡಿಯೆಂಬುದೇ.



ನಾರಿನಿಂದ ತುಂಬಿರುವ ಹೊಸದಾಗಿ ಅರಳಿದ ಹೂಗಳನ್ನು ತೆಗೆದುಕೊಂಡು ನಮ್ಮಂಥವರೇ, ತೃಪ್ತಿಯಿಲ್ಲದಂತ ಅತಿಶಯವಾದ ಪ್ರೇಮಭಕ್ತಿಗಳಿಂದ ನಮ್ಮ ಸ್ವಾಮಿಯ ಸ್ಥಳವನ್ನು ಸೇರಿರಿ. ನೀರ್ ಪಕ್ಷಿಗಳು ತುಂಬಿರುವ ಉದ್ದವಾದ ಪ್ರವಾಹಗಳಲ್ಲಿ ಆಹಾರವನ್ನುಂಡು ಬಯಲುಗಳಲ್ಲಿ



೯೩

ಬಾಳುವ ಚೂಪಾದ ಬಾಯುಳ್ಳ ಬಕಪಕ್ಷಿಗಳು ತಮ್ಮ ಹೆಣ್ಣುಗಳೊಡನೆ ಆಡುವಂಥ ತಿರುಕ್ಕುರುಂಗುಡಿಯೆಂಬುದೇ ಅದು.\(೮\)



ಆೞ್ವಾರರು ಹೇಳುತ್ತಾರೆ: ಭಗವಂತನ ಪಾದಸೇವೆಯಲ್ಲೇ ಸದಾ ತೊಡಗಿದ್ದು ಆನಂದಿಸಬೇಕೆಂಬ ನಮ್ಮಂಥವರೇ, ನೀವು ತಪ್ಪದೆ ತಿರುಕ್ಕುರುಂಗುಡಿ ಕ್ಷೇತ್ರಕ್ಕೆ ಹೋಗಿ.ಅದು ಉದ್ದವಾಗಿ ಹರಿಯುವ ನೀರಿನಪ್ರವಾಹದಿಂದಲೂ ಅದರ ಮಗ್ಗುಲಲ್ಲೇ ಹರಡಿರುವ ಗದ್ದೆಬಯಲುಗಳಿಂದಲೂ ಕೂಡಿಶೋಭಿಸುತ್ತವೆ. ಅಲ್ಲಿ ಬಾಳುವ ಬಾತು,ನೀರ್ ಕೋಳಿ, ಕೊಕ್ಕರೆ, ಬಕಪಕ್ಷಿ ಮುಂತಾದ ನೀರ್ ಪಕ್ಷಿಗಳು ಹರಿಯುವ ನೀರಿನಲ್ಲಿರುವ ಸಮೃದ್ಧಿಯಾದ ಉಣಿಸನ್ನುಂಡು ಪಕ್ಕದ ಬಯಲುಗಳಲ್ಲಿಯೇ ಜೊತೆಜೊತೆಯಾಗಿ ಆನಂದದಿಂದ ಕಾಲಕಳೆಯುತ್ತವೆ. ಭಕ್ತರೇ, ಆ ಆನಂದಮಯವಾದ ಪ್ರಕೃತಿಯ ನಡುವೆ ಭಗವಂತನು ನೆಲಸಿದ್ದಾನೆ. ನೀವು ಹೋಗುವಾಗ ಹೊಸದಾಗಿ ಅರಳಿರುವ ಪರಿಮಳಪುಷ್ಪಗಳ ಹಾರಗಳನ್ನು ಕೊಂಡುಹೋಗಿ. ತೃಪ್ತಿತಾರದಂಥ ಅತಿಶಯವಾದ ಭಕ್ತಿಪ್ರೇಮಗಳನ್ನು ತುಂಬಿಕೊಂಡು ಹೋಗಿ. ಭಗವತ್ಸಾನ್ನಿಧ್ಯಕ್ಕೆ ಹೋಗಿ. ಸ್ವಾಮಿಯ ತಿರುವಡಿಗಳಲ್ಲಿ ಅವುಗಳನ್ನಅರ್ಪಿಸಿ, ಸೇವೆಮಾಡಿ, ಉಜ್ಜೀವನಗೊಳ್ಳಿ.



೯.ನಿನ್ಱ ವಿನೈಯುಮ್ ತುಯರುಮ್ ಕೆಡ ಮಾಮಲರೇನ್ದಿ

ಶೆನ್ಱು ಪಣಿಮಿನೆೞುಮಿನ್ ತೊೞುಮಿನ್ ತೊಣ್ಡೀರ್ ಹಾಳ್

ಎನ್ಱುಮಿರವುಮ್ ಪಹಲುಮ್ ವರಿವಣ್ಡಿಶೈಪಾಡ

ಕುನ್ಱಿನ್ ಮುಲ್ಲೈಮನ್ಱಿಡೈನಾಱುಮ್ ಕುಱುಙ್ಗುಡಿಯೇ

ನಿನ್ಱ=ಬಹುಕಾಲದಿಂದ ಬೆಳೆದು ಬಂದ, ವಿನೈಯುಮ್=ಪಾಪಗಳೂ, ತುಯರುಮ್=ದುಃಖಸಂಕಟಗಳು, ಕೆಡ=ನಾಶವಾಗಲು, ಮಾ=ಶ್ರೇಷ್ಠವಾದ, ಮಲರ್=ಹೂಗಳನ್ನು, ಏನ್ದಿ=ತೆಗೆದುಕೊಂಡು, ಶೆನ್ಱು=ಹೋಗಿ, ಪಣಿಮಿನ್=ಸೇವೆಮಾಡಿ ,ನಮಸ್ಕರಿಸಿ, ಎೞುಮಿನ್=ಉದ್ಧಾರಹೊಂದಿ, ತೊೞುಮಿನ್=ಕೈಮುಗಿಯಿರಿ, ತೊಣ್ಡೀರ್ ಹಾಳ್=ಭಕ್ತರೇ, ಎನ್ಱುಮ್=ಯಾವಾಗಲೂ, ಇರವುಮ್=ರಾತ್ರಿಗಳಲ್ಲೂ, ಪಹಲುಮ್=ಹಗಲಲ್ಲೂ, ವರಿವಣ್ಡು=ಸುಂದರವಾದ ದುಂಬಿಗಳು, ಇಶೈಪಾಡ=ಗಾನಮಡುವಂಥ, ಕುನ್ಱಿನ್ ಮುಲ್ಲೈ=ಬೆಟ್ಟದ ಮಲ್ಲಿಗೆಯು



೯೪

ಮನ್ಱು=ಹೆಣೆದುಕೊಂಡಿರುವ, ಇಡೈ=ಸ್ಥಳದಲ್ಲಿ, ನಾಱುಮ್=ಪರಿಮಳಿಸುತ್ತಿರುವ, ಕುಱುಙ್ಗುಡಿಯೇ=ತಿರುಕ್ಕುರುಂಗುಡಿಯೆಂಬುದೇ ಅದು.



ಭಕ್ತರೇ ಬಹುಕಾಲದಿಂದ ಬೆಳೆದುಬಂದ ಪಾಪಗಳೂ ದುಃಖಸಂಕಟಗಳೂ ನಾಶವಾಗುವುದಲ್ಲಾಗಿ ಶ್ರೇಷ್ಠವಾದ ಹೂಗಳನ್ನು ತೆಗೆದುಕೊಂಡು ಹೋಗಿ ಸೇವೆ ಮಾಡಿ, ಕೈಮುಗಿಯಿರಿ. ಮತ್ತು ಉದ್ಧಾರಗೊಳ್ಳಿ. ರಾತ್ರಿಹಗಲು ಎನ್ನದೆ ಯಾವಾಗಲೂ ಸುಂದರವಾದ ದುಂಬಿಗಳು ಗಾನಮಾಡುವಂಥ ಬೆಟ್ಟದಮಲ್ಲಿಗೆ ಹೂಗಳು ಹೆಣೆದುಕೊಂಡಿರುವ ಪರಿಮಳಿಸುತ್ತಿರುವ ಸ್ಥಳವೇ ತಿರುಕ್ಕುರುಂಗುಡಿ ಎಂಬುದು.\(೯\)



ಆೞ್ವಾರರು ಹೇಳುತ್ತಾರೆ: ಭಕ್ತರೇ, ನೀವು ತಿರುಕ್ಕುರುಂಗುಡಿಯೆಂಬ ಕ್ಷೇತ್ರಕ್ಕೆ ಹೋಗಿ. ಬೆಟ್ಟದ ಮಲ್ಲಿಗೆಯು ಎಲ್ಲೆಲ್ಲಿಯೂ ಬೆಳೆದು ಆ ಪ್ರದೇಶವನ್ನೆಲ್ಲಾ ಪರಿಮಳದಿಂದ ತುಂಬಿಸಿವೆ. ಅಂದವಾದ ದುಂಬಿಗಳು ರಾತ್ರಿಹಗಲೆನ್ನದೆ ಯಾವಾಗಲೂ ಅವುಗಳ ನಡುವೆ ಗಾನಮಾಡುತ್ತಾ ಇರುತ್ತವೆ. ಭಗವಂತನು ನೆಲಸಿರುವುದು ಅಲ್ಲಿಯೇ. ನೀವು ಅಲ್ಲಿಗೆ ಹೋಗುವಾಗ ಉತ್ತಮವಾದ ಹೂಗಳನ್ನು ತೆಗೆದುಕೊಂಡು ಹೋಗಿ, ಆ ಹೂಗಳನ್ನು ಭಕ್ತಿಯಿಂದ ಭಗವಂತನ ತಿರುವಡಿಗಳಿಗೆ ಸಮರ್ಪಿಸಿ. ಅವನ ತಿರುವಡಿಗಳಿಗೆರಗಿ. ಅವನ ಸೇವೆಯಲ್ಲಿ ತೊಡಗಿರಿ. ಇದರಿಂದ, ನಿಮ್ಮ ಜನ್ಮ ಜನ್ಮಾಂತರಗಳಿಂದಲೂ ಕೂಡಿಕೊಂಡು ಬಂದಿರುವ ಪಾಪಗಳೆಲ್ಲವೂ ತೊಲಗಿಹೋಗುವುವು. ಈ ಜನ್ಮದ ನಿಮ್ಮ ದುಃಖಗಳೂ, ಸಂಕಟಗಳೂ ನಾಶವಾಗುವುವು. ನೀವು ಉಜ್ಜೀವನಗೊಳ್ಳುವಿರಿ.



೧೦.ಶಿಲೈಯಾಲಿಲಙ್ಗೈಶೆಟ್ರಾನ್ ಮಟ್ರೋರ್ ಶಿನೈವೇೞನ್

ಕೊಲೈಯಾರ್ ಕೊಮ್ಬುಕೊಣ್ಡಾನ್ ಮೇಯಕುಱುಙ್ಗುಡಿಮೇಲ್

ಕಲೈಯಾರ್ ಪನುವಲ್ ವಲ್ಲಾನ್ ಕಲಿಯನೊಲಿಮಾಲೈ

ನಿಲೈಯಾರ್ ಪಾಡಲ್ ಪಾಡಪ್ಪಾವಮ್ ನಿಲ್ಲಾವೇ



೯೫

ಶಿಲೈಯಾಲ್=ಕೋದಂಡ\(ಬಿಲ್ಲು\)ದಿಂದಲೇ, ಇಲಙ್ಗೈ=ಲಂಕೆಯನ್ನು, ಶೆಟ್ರಾನ್=ನಾಶಪಡಿಸಿದವನೂ, ಮಟ್ರು=ಮತ್ತು, ಓರ್=ಒಂದು, ಶಿನೈ=ಕೋಪಗೊಂಡ, ವೇೞನ್=ಸಲಗದ, ಕೊಲೈ ಆರ್=ಕೊಲ್ಲುವಷ್ಟು ಹರಿತವಾದ\(ಕೊಲೆಗಳಿಂದ ತುಂಬಿದ\) ಕೊಮ್ಬು=ದಂತವನ್ನು, ಕೊಣ್ಡಾನ್=ನಾಶಪಡಿಸಿದವನೂ\(ಮುರಿದುಹಾಕಿದವನೂ\), ಮೇಯ=ನೆಲಸಿರುವ, ಕುಱುಙ್ಗುಡಿಮೇಲ್=ತಿರುಕ್ಕುರುಂಗುಡಿಯನ್ನು ಕುರಿತು, ಕಲೈ ಆರ್=ಕಲೆಯಿಂದ ಸೊಗಸಾಗಿರುವ\(ತುಂಬಿರುವ\), ಪನುವಲ್=ಕವಿತೆಯನ್ನು ವಲ್ಲಾನ್=ಬಲ್ಲವನಾದ, ಕಲಿಯನ್-ಕಲಿಯನ, ಒಲಿಮಾಲೈ=ಹಾಡಿನ ಮಾಲೆಯನ್ನು, ನಿಲೈ ಆರ್=ಸ್ಥಿರತೆಯಿಂದ ತುಂಬಿರುವ, ಪಾಡಲ್=ಹಾಡುಗಳನ್ನು, ಪಾಡ=ಹಾಡುವುದರಿಂದ, ಪಾವಮ್=ಪಾಪಗಳು, ನಿಲ್ಲಾವೇ=ಇರುವುದೇ \(ನಿಲ್ಲುವುದೇ\) ಇಲ್ಲ.



ಕೋದಂಡದಿಂದಲೇ ಲಂಕೆಯನ್ನು ನಾಶಪಡಿಸಿದವನೂ, ಮತ್ತು ಕೋಪಗೊಂಡ ಒಂದು ಸಲಗದ ಕೊಲೆಗಳಿಂದ ತುಂಬಿರುವ ದಂತವನ್ನು ಮುರಿದುಹಾಕಿದವನೂ ನೆಲಸಿರುವ ತಿರುಕ್ಕುರುಂಗುಡಿಯನ್ನು ಕುರಿತು ಸೊಗಸಾದ ಕಲೆಯಿಂದ ತುಂಬಿರುವ ಕವಿತೆಯನ್ನು ಬಲ್ಲವನಾದ ಕಲಿಯನ \(ತಿರುಮಂಗೈ ಆೞ್ವಾರರು\) ಹಾಡಿನ ಮಾಲೆಯನ್ನು, ನಿಲುಕಡೆಯಿಂದ ತುಂಬಿರುವ ಈ ಹಾಡುಗಳನ್ನು ಹಾಡುವುದರಿಂದ ಪಾಪಗಳು ನಿಲ್ಲುವುದೇ ಇಲ್ಲ.\(೧೦\)



ಈ ತಿರುಮೊೞಿಗೆ ಇದು ಕಡೆಯ ಪಾಶುರ. ತಿರುಮೊೞಿಯಲ್ಲಿ ಒಂದೊಂದು ಪಾಶುರದಲ್ಲೂ ಭಕ್ತರಿಗೆ ಅತ್ಮೀಯವಾದ ಕರೆಕೊಡಲಾಗಿದೆ. ಹೀಗೆ ಕರೆಕೊಡುತ್ತಿರುವವನು ಕಲಿಯನು.\(ತಿರುಮಂಗೈ ಆೞ್ವಾರರು\). ಅವನು ಕವಿತೆಯ ಕಲೆಯಲ್ಲಿ ನುರಿತವನು. ಭಗವಂತನ ಅಡಿದಾವರೆಗಳನ್ನು ಆಶ್ರಯಿಸಿ ಉಜ್ಜೀವನಗೊಂಡವನು. ತಾನು ಹಿಡಿದು ಉಜ್ಜೀವನಗೊಂಡ ಮಾರ್ಗವನ್ನೇ ಇತರರೂ ಹಿಡಿದು ಉದ್ಧಾರಗೊಳ್ಳಬೇಕೆಂಬ ಹಿರಿಯಾಶೆಯಿಂದ “ನಮ್ಮಂಥವರೇ”ಎಂದು ಅವರನ್ನು ಕರೆದು ಹುರಿದುಂಬಿಸುತ್ತಿದ್ದಾನೆ. ದೃಢವಾದ ತನ್ನ ಅನುಭವದ ಸಾರವನ್ನೇ ಈ ಪಾಶುರಗಳಲ್ಲಿ ತುಂಬಿಸಿ ಹಾಡಿದ್ದಾನೆ. ಇದನ್ನು ಹಾಡುವುದನ್ನು ಮಾತ್ರವಲ್ಲದೆ, ಇದರಲ್ಲಿ ಹೇಳಿರುವ ಮಾರ್ಗವನ್ನು ತಪ್ಪದೆ ಅನುಸರಿಸಬೇಕು ಎಂದು ಕರೆಕೊಡುತ್ತಿದ್ದಾರೆ.



ಭಗವಂತನು ಅರ್ಚಾವತಾರಿಯಾಗಿ, ದಿವ್ಯಸುಂದರನಾಗಿ, ಶಾಂತಿಪ್ರದವಾದ ರಮ್ಯವಾದ ಪ್ರಕೃತಿಯ ನಡುವೆ ನೆಲಸಿರುವುದು ಭಕ್ತಜನರ



೯೬

ಉದ್ಧಾರಕ್ಕಾಗಿಯೇ. ಭಕ್ತರು ಅಲ್ಲಿಗೆ ಹೋಗಬೇಕು. ಸ್ವಾಮಿಯ ತಿರುವಡಿಗಳನ್ನು ಆಶ್ರಯಿಸಬೇಕು. ತಮಗೆ ಭಗವಂತನನ್ನು ಯಾವರೀತಿಯಲ್ಲಿ ಪೂಜಿಸಲು ಸಾಧ್ಯವೋ, ಅನುಕೂಲವೋ, ಅದರಂತೆ ಅವನನ್ನು ಪೂಜಿಸಬೇಕು. ಅವನ ತಿರುವಡಿಗಳಿಗೆ ಎರಗುವುದು. ಕೈಮುಗಿದು ನಿಂತು ಅವನ ಗುಣಗಾನ ಮಾಡುವುದು ಮತ್ತು ಅವನ ಸೇವೆಯಲ್ಲಿ ತೊಡಗುವುದು-ಹೀಗೆ ಯಾರು ಬೇಕಾದರೂ ಮಾಡಬಹುದಾದ ಈ ಸರಳವಾದ ಭಗವತ್ಸೇವೆಯಿಂದ ಜನ್ಮಜನ್ಮಾಂತರಗಳಿಂದ ಕೂಡಿಬಂದಿರುವ \(ಸಂಚಿತ\) ಪಾಪರಾಶಿಯೆಲ್ಲವೂ ನಾಶವಾಗುತ್ತದೆ. ಅಲ್ಲದೆ, ಈ ಜನ್ಮದ ಸಂಸಾರ ಬಂಧನದ ದುಃಖ ಸಂಕಟಗಳೆಲ್ಲವೂ ತೊಲಗಿ ಹೋಗುತ್ತದೆ.\(ಹುಟ್ಟಿಲ್ಲದ ನೆಲೆಯು ತಾನಾಗಿ ಲಭಿಸುತ್ತದೆ\) ಹೀಗಿದೆ ಈ ತಿರುಮೊೞಿಯ ಫಲಶ್ರುತಿ.



ಅಡಿಯ ನಡೆ: ಅಕ್ಕೂ, ತುಙ್ಗಾರ್, ವಾೞ, ಶರಮುಮ್, ಕವ್ವೈ, ತೀನೀರ್, ವಲ್ಲಿ, ನಾರಾರ್, ನಿನ್ಱ, ಶಿಲೈಯಾಲ್, \(ತನ್ದೈ\)



೯೭

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಒಂಬತ್ತನೆಯ ದಶಕ ಏಳನೆಯ ತಿರುಮೊೞಿ

೧.ತನ್ದೈತಾಯ್

೧.ತನ್ದೈತಾಯ್ ಮಕ್ಕಳೇ ಶುಟ್ರಮೆನ್ಱುಟ್ರವರ್ ಪಟ್ರಿನಿನ್ಱ

ಪನ್ದಮಾರ್ ವಾೞ್ಕೈಯೈ ನೊನ್ದು ನೀ ಪೞಿಯೆನಕ್ಕರುದಿನಾಯೇಲ್

ಅನ್ದಮಾಯಾದಿಯಾಯ್ ಆದಿಕ್ಕೂಮಾದಿಯಾಯಾಯನಾಯ

ಮೈನ್ದನಾರ್ ವಲ್ಲವಾೞ್ ಶೊಲ್ಲುಮಾವಲ್ಲೈಯಾಯ್ ಮರುವು ನೆಂಜೇ



ತನ್ದೈತಾಯ್ ಮಕ್ಕಳೇ=ತಂದೆ ತಾಯಿ ಮಕ್ಕಳು ಎಂಬವರೇ, ಶುಟ್ರಮ್=ಬಂಧುಗಳು, ಎನ್ಱು=ಎಂದು, ಉಟ್ರು=ನಿಜವಾಗಿ\(ಯಥಾರ್ಥವಾಗಿ\), ಅವರ್=ಅವರನ್ನು, ಪಟ್ರಿ=ಹಿಡಿದುಕೊಂಡು, ನಿನ್ಱ=ಇರುವ, ಪನ್ದಮ್ ಆರ್=ಬಂಧನದಿಂದ ಕೂಡಿರುವ, ವಾೞ್ಕೈಯೈ-ಬಾಳ್ವೆಯನ್ನು, ನೊನ್ದು=ಅನುಭವಿಸಿ\(ನೊಂದು\)ದವನಾಗಿ, ನೀ=ನೀನು, ಪೞಿ=ಅಪಹಾಸ್ಯ, ಎನ=ಎಂದು, ಕರುದಿನಾಯ್ ಏಲ್=ಭಾವಿಸಿದೆಯಾದರೆ, ಅನ್ದಮ್=ಅಂತವೂ, ಆದಿ=ಆದಿಯೂ, ಆಯ್=ಆಗಿರುವವನೂ, ಆದಿಕ್ಕೂಮ್=ಆ ಆದಿಗೂ ಸಹ, ಆದಿ ಆಯ್=ಆದಿಯಾಗಿರುವವನೂ, ಆಯನ್=ಗೋಪಾಲನೂ, ಆಯ=ಆದವನಾದ, ಮೈನ್ದನಾರ್=ಸರ್ವೇಶ್ವರನು\(ಸರ್ವಶಕ್ತನು\)ನೆಲಸಿರುವ, ವಲ್ಲವಾೞ್=ತಿರುವಲ್ಲವಾೞ್ ಎಂಬ ಕ್ಷೇತ್ರವನ್ನು, ಶೊಲ್ಲುಮ್ ಆ=ಹೇಳು\(ಹೊಗಳು\) ತ್ತಿರುವಂತೆ, ವಲ್ಲೈ ಆಯ್= ಸಾಮರ್ಥ್ಯವನ್ನು ಪಡೆದು, ಮರುವು=ಸಮಾಧಾನವನ್ನು ಪಡೆ, ನೆಂಜೇ=ಮನಸ್ಸೇ.



ತಂದೆತಾಯಿ ಮಕ್ಕಳೇ ಬಂಧುಗಳು ಎಂಬುದು ವಾಸ್ತವವೆಂದು ಅವರನ್ನು ಅಂಟಿಕೊಂಡು ಇರುವ ಬಂಧನದಿಂದ ಕೂಡಿರುವ ಬಾಳ್ವೆಯನ್ನು ಅನುಭವಿಸಿ ನೊಂದವನಾಗಿ \(ಇದೆಲ್ಲವೂ\) ಹಾಸ್ಯಾಸ್ಪದವೆಂದು ಭಾವಿಸಿರುವೆಯಾದರೆ,



೯೮

ಅಂತವೂ ಆದಿಯೂ ಆಗಿರುವವನೂ, ಆ ಆದಿಗೂ ಸಹ ಆದಿಯಾಗಿರುವವನೂ, ಗೋಪಾಲನೂ ಆದ ಸರ್ವೇಶ್ವರನು\(ಸರ್ವಶಕ್ತನು\) ನೆಲಸಿರುವ ತಿರುವಲ್ಲವಾೞ್ ಎಂಬ ಕ್ಷೇತ್ರವನ್ನು ಹೇಳುತ್ತಾ ಹೊಗಳುತ್ತಾ ಇರುವಂತೆ ಸಾಮರ್ಥ್ಯವನ್ನು ಪಡೆದು ನೆಮ್ಮದಿಯಾಗಿರು, ಮನವೇ\!\(೧\)

ಮನುಷ್ಯನಾಗಿ ತಾನು ಬಾಳುತ್ತಿರುವ ಪರಿಸರವೇ ಸಾರವತ್ತಾದದ್ದೆಮ್ದೂ, ಎಲ್ಲ ರೀತಿಯ ಸುಖವೂ ಆನಂದವೂ ಅದರಿಂದಲೇ ದೊರೆಯುವುದೆಂದೂ ಭಾವಿಸುತ್ತಾ, ಹಾಗೆಯೇ ನಡೆದುಕೊಳ್ಳುವುದು ಸಾಮಾನ್ಯವಾದದ್ದು. “ಸಂಸಾರ”ಎಂದ ಕೂಡಲೇ “ತಂದೆ, ತಾಯಿ, ಮಡದಿ,ಮಕ್ಕಳು ಮತ್ತು ಇವರಿಗೆ ಸಂಬಂಧಿಸಿದ ನೆಂಟರು, ಇಷ್ಟರು”ಎಂಬ ಭಾವನೆ ಬರುತ್ತದೆ. ಇವರೊಡನೆ ಕೂಡಿಬಾಳುವುದೇ ನಿಜವಾದ ಬಾಳ್ವೆಯೆಂದೂ, ಇತರರೆಲ್ಲರೂ ಸಂಸಾರಿಗಳಾಗಿ ಬಾಳುವ ಹಾಗೆಯೇ ತಾನೂ ಬಾಳಬೇಕೆಂದೂ ಆಶಿಸಿ, ಮನುಷ್ಯನು ಸುಲಭವಾಗೊ ಬಿಡಿಸಿಕೊಳ್ಳಲಾಗದ ಬಂಧನದಲ್ಲಿ ಸಿಕ್ಕಿಬೀಳುತ್ತಾನೆ. ಮೊದಮೊದಲು ಯಾವುದು ಸುಖಕರವೆಂದು ಕಂಡುಬರುವುದೋ ಆ ಸಂಸಾರವೇ ಬರಬರುತ್ತ ಭರಿಸಲಾರದ ದುಃಖಸಂಕಟಗಳಿಗೆ ಈಡುಮಾಡುವುದೆಂದು ಅನುಭವದಿಂದ ತಿಳಿದ ಬಳಿಕವೇ, ಅಮ್ನುಷ್ಯನಿಗೆ ಸಂಸಾರದ ವಿಷಯದಲ್ಲಿ ಜುಗುಪ್ಸೆ ಹುಟ್ಟುವುದು. ಅದೊಂದು ಅಪಹಾಸ್ಯಕ್ಕೆ ತನ್ನನ್ನು ಗುರಿಮಾಡುವ ಸಂಕೋಲೆಯೇ ಹೇಗಾದರೂ ಮಾಡಿ ಅದರಿಂದ ತಾನು ಬಿಡುಗಡೆ ಹೊಂದಲೇಬೇಕು ಎಂಬ ತಿಳಿವಳಿಕೆಯುಂಟಾಗುವುದು. ಹೀಗೆ ಸಿದ್ಧವಾದ ಮನಸ್ಸನ್ನು, ಆಧ್ಯಾತ್ಮದ ಕಡೆಗೆ ವಾಲಿದ ಮತ್ತು ಆತ್ಮೋನ್ನತಿಗೆ ತಕ್ಕದ್ದಾದ ಮನಸ್ಸು ಎನ್ನಬಹುದು. ಇಂಥ ಮನಸ್ಸುಳ್ಳವರಿಗೆ ಆೞ್ವಾರರು ಈ ಪಾಶುರದಲ್ಲಿ ತಮ್ಮ ಹಿತನುಡಿಗಳನ್ನು ನೀಡುತ್ತಿದ್ದಾರೆ.



ಆೞ್ವಾರರು ಹೇಳುತ್ತಾರೆ: ಈ ಸಂಸಾರಕ್ಕೂ, ಈ ಜಗತ್ತಿಗೂ ಇಡಿಯ ಸೃಷ್ಟಿಗೂ ಮತ್ತು ಅದೆಲ್ಲದರ ಅಂತಕ್ಕೂ ಕಾರಣನಾದವನು ಭಗವಂತ. ಅವನೇ ಎಲ್ಲಬಗೆಯ ಆದಿಗೂ ಆದಿಯಾದವನು. ಅವನೊಬ್ಬನಿಗೇ ಆದಿಯೂ ಇಲ್ಲ, ಅಂತ್ಯವೂ ಇಲ್ಲ. ಹಿಂದೆ ಗೋಪಾಲನಾಗಿ, ಅದ್ಭುತಲೀಲೆಯನ್ನು ತೋರಿಸಿದವನೂ ಅವನೇ. ಸರ್ವಶಕ್ತನಾದ, ಸರ್ವೇಶ್ವರನಾದ, ಪರಮಪುರುಷನೂ ಅವನೇ. “ತಿರುವಲ್ಲ ವಾೞ್\(ಶ್ರೀದೇವಿಯ ವಲ್ಲಭನು ನೆಲಸಿರುವ ಕ್ಷೇತ್ರ\)ಮುಂತಾದ ದಿವ್ಯಕ್ಷೇತ್ರಗಳಲ್ಲಿ ದಿವ್ಯಸುಂದರನಾದ ಅರ್ಚಾವತರೈಯಾಗಿ ಅವನೇ ನೆಲಸಿದ್ದಾನೆ. ಮನಸ್ಸೇ, ಆ ಪರಮಪುರುಷನನ್ನೂ ಅವನು ನೆಲಸಿರುವ ಕ್ಷೇತ್ರವನ್ನೂ ಎಡೆಬಿಡದೆ ಸ್ಮರಿಸಿಕೊಳ್ಳುತ್ತಾ, ನೆಮ್ಮದಿಯಾಗು. ಇದರಿಂದ ನಿನಗೆ ಸಂಸಾರಬಂಧನವೆಂಬುದು ತಾನಾಗಿ ಬಿಟ್ಟುಹೋಗುವುದು.



ಈ ತಿರುಮೊೞಿಯೆಲ್ಲ “ತಿರುವಲ್ಲವಾೞ್” ಕ್ಷೇತ್ರದ ವರ್ಣನೆಗೆ ಮೀಸಲು.



೯೯

೨.ಮಿನ್ನುಮಾವಲ್ಲಿಯುಮ್ ವಂಜಿಯುಮ್ ವೆನ್ಱ ನುಣ್ಣಿಡೈನುಡಙ್ಗುಮ್

ಅನ್ನಮೆನ್ನಡೈಯಿನಾರ್ ಕಲವಿಯೈ ಅರುವರುತ್ತಂಜಿನಾಯೇಲ್

ತುನ್ನುಮಾಮಣಿಮುಡಿಪ್ಪಂಜವರ್ ಕ್ಕಾಹಿ ಮುನ್ ತೂದು ಶೆನ್ಱ

ಮನ್ನನಾರ್ ವಲ್ಲವಾೞ್ ಶೊಲ್ಲುಮಾ ವಲ್ಲೈಯಾಯ್ ಮರುವು ನೆಂಜೇ



ಮಿನ್ನುಮ್=ಮಿಂಚನ್ನೂ, ಮಾ=ಸುಂದರವಾದ, ವಲ್ಲಿಯುಮ್=ಬಳ್ಳಿಯನ್ನೂ, ವಂಜಿಯುಮ್=ಬೆತ್ತವನ್ನೂ, ವೆನ್ಱ=ಜಯಿಸುವಂಥ, ನುಣ್=ಸೂಕ್ಷ್ಣವಾದ, ಇಡೈ=ನಡುವು, ನುಡಙ್ಗುಮ್=ಬಳುಕುವಂಥ, ಅನ್ನಮ್=ಹಂಸದ, ಮೆಲ್ ನಡೈಯಿನಾರ್=ಮೃದುವಾದ ನಡಗೆಯುಳ್ಳವರ, ಕಲವಿಯೈ=ಕೂಡಿಕೆಯನ್ನು, ಅರುವರುತ್ತು=ಬೇಸರಪಟ್ಟು, ಅಂಜಿನಾಯ್ ಏಲ್=ಅಂಜುವೆಯಾದರೆ\(ಅಂಜಿರುವೆಯಾದರೆ\), ತುನ್ನುಮ್=ದಟ್ಟವಾಗಿ ಹುದುಗಿರುವ\(ತುಂಬಿರುವ\), ಮಾಮಣಿ=ಶ್ರೇಷ್ಠವಾದ ರತ್ನಗಳ, ಮುಡಿ=ಕಿರೀಟಗಳ, ಪಂಜವರ್ ಕ್ಕು ಆಹಿ=ಪಾಂಡವರಿಗೆ ಸಹಾಯಕನಾಗಿ, ಮುನ್=ಹಿಂದೆ ಒಂದು ಕಾಲದಲ್ಲಿ, ತೂದು ಶೆನ್ಱ=ದೌತ್ಯವನ್ನು ನಡಸಿದ,ಮನ್ನನಾರ್=ಒಡೆಯನು ನೆಲಸಿರುವ, ವಲ್ಲವಾೞ್=ತಿರುವಲ್ಲವಾೞ್ ಕ್ಷೇತ್ರವನ್ನು, ಶೊಲ್ಲುಮ್=ಹೇಳುವಂಥ, ವಲ್ಲೈ ಆಯ್=ಸಮರ್ಥನಾಗಿ, ಮರುವು=ನೆಲ್ಲದಿಗೊಳ್ಳು, ನೆಂಜೇ=ಮನಸ್ಸೇ.



ಮನಸ್ಸೇ, ಮಿಂಚನ್ನೂ ಸುಂದರವಾದ ಬಳ್ಳಿಯನ್ನೂ ಬೆತ್ತವನ್ನೂ ಜಯಿಸುವಂಥ ಸೂಕ್ಷ್ಣವಾದ ನಡುವು ಬಳುಕುವಂಥ, ಹಂಸದ ಮೃದುವಾದ ನಡಗೆಯುಳ್ಳವರ ಕೂಡಿಕೆಯನ್ನು ಬೇಸರಪಟ್ಟು ಅಂಜಿರುವೆಯಾದರೆ, ದಟ್ಟವಾಗಿ ಹುದುಗಿ ತುಂಬಿರುವ ಶ್ರೇಷ್ಠವಾದ ರತ್ನಗಳ ಕಿರೀಟಗಳ ಪಾಂಡವರಿಗೆ ಸಹಾಯಕನಾಗಿ ಹಿಂದೆಒಂದು ಕಾಲದಲ್ಲಿ, ದೌತ್ಯವನ್ನು ನಡಸಿದ ಒಡೆಯನು ನೆಲಸಿರುವ ತಿರುವಲ್ಲವಾೞ್ ಕ್ಷೇತ್ರವನ್ನು ಹೇಳುವಂಥ ಸಮರ್ಥನಾಗಿ ನೆಮ್ಮದಿಗೊಳ್ಳು.\(೨\)



ಹಿಂದಿನ ಪಾಶುರದಲ್ಲಿ ಸಂಸಾರದ ದುಃಖಸಂಕಟಗಳ ವಿಷಯವನ್ನು ಎತ್ತಿಕೊಳ್ಳಲಾಯಿತು.



೧೦೦

ಅದಕ್ಕೆ ಮೂಲವೇ ಸ್ತ್ರೀಯೆಂದೂ, ಅವಳ ಮೈ ಸೊಬಗಿನ, ನಡಗೆಯ ವೈಯಾರದ ಆಕರ್ಷಣೆಗಳಿಗೆ ಒಳಗಾಗುವುದರಿಂದಲೇ ಮನುಷ್ಯನು ಸಂಸಾರದ ಕಷ್ಟದುಃಖಗಳಲ್ಲಿ ಸಿಕ್ಕಿಕೊಳ್ಳುತ್ತಾನೆಂದೂ, ಅದರಲ್ಲಿ ಜುಗುಪ್ಸೆ ಹುಟ್ಟುವವರೆಗೆ ಭಗವಂತನ ಕಡೆಗೆ ಮನಸ್ಸು ವಾಲುವುದು ಸುಲಭವಲ್ಲವೆಂದೂ ಈ ಪಾಶುರದಲ್ಲಿ ಹೇಳಲಾಗಿದೆ.



ಆೞ್ವಾರರು ಹೇಳುತ್ತಾರೆ: ಮನಸ್ಸೇ, ನಿನಗೆ ಬಳುಕುವ ನಡುವಿನ ಹಂಸನಡಗೆಯ ಸುಂದರಿಯರೊಡನೆ ಕಲೆಯುವಿಕೆಯಿಂದ ಬೇಸರಬಂದಿದೆಯೇ? ಅಂಜಿಕೆಯನ್ನು ಅದು ಅಂಜಿಕೆಯನ್ನು ತಂದಿದೆಯೇ? ಹಾಗಾದಲ್ಲಿ ನೀನು ತಿರುವಲ್ಲವಾೞ್ ಮುಂತಾದ ದಿವ್ಯಸ್ಥಳಗಳಲ್ಲಿ ನೆಲಸಿರುವ ಭಗವಂತನನ್ನು, ಅವನ ದಿವ್ಯಾದ್ಭುತ ಚರಿತ್ರೆಯನ್ನೂ, ಕಲ್ಯಾಣಗುಣಗಳನ್ನೂ ಸ್ಮರಿಸುತ್ತಾ ನೆಮ್ಮದಿಗೊಳ್ಳು. ಇದೇ ನಿನಗೆ ಸಂದಾರದ ಸಂಕೋಲೆಯನ್ನು ಕಡಿದುಹಾಕುವುದು. ಶಾಶ್ವತವಾದ ಸುಖಶಾಂತಿಗಳು ಕೈಸೇರುವುವು.



“ಕಾಮ”ವನ್ನೂ ಜಯಿಸುವುದು ಸುಲಭವಲ್ಲವೆಂದೂ ಅದಕ್ಕೆ ಭಗವತ್ಕೃಪೆ ಮುಖ್ಯವೆಂದೂ ತಿಳಿದವರು ಹೇಳುತ್ತಾರೆ. ಅದನ್ನು ಜಯಿಸಿದ ಹೊರತು ಮನಸ್ಸು ನೆಮ್ಮದಿಗೊಳ್ಳುವುದಿಲ್ಲ. ಆದ್ದರಿಂದ ಯಾವುದು ಮೊದಲು ನಡೆಯಬೇಕು? ಹೆಣ್ಣಿನ ವ್ಯಾಮೋಹವನ್ನು ಅಂಜುವುದೇ, ಅದರಲ್ಲಿ ಬೇಸರಗೊಳ್ಳುವುದೇ? ಅಥವಾ, ಭಗವಂತನನ್ನು ಕುರಿತು ಚಿಂತಿಸಲು ಯತ್ನಿಸುವುದೇ? ಈ ಸಮಸ್ಯೆಗೆ ಭಗವಂತನ ಚಿಂತನೆಯೇ ಮೊದಲು, ಅದೇ ದಿವ್ಯೌಷಧಿಯೆಂಬುದನ್ನು ಅರ್ಥಗರ್ಭಿತವಾಗಿ ಇಲ್ಲಿ ಹೇಳಲಾಗಿದೆ ಎನ್ನಬಹುದೇ?



೩.ಪೂಣುಲಾಮೆನ್ ಮುಲೈಪ್ಪಾವೈಮಾರ್ ಪೊಯ್ಯಿನೈಮೆಯ್ಯಿದೆನ್ಱು

ಪೇಣುವಾರ್ ಪೇಶುಮಪ್ಪೇಶೈ ನೀಪಿೞೈಯೆನಕ್ಕರುದಿನಾಯೇಲ್

ನೀಣಿಲಾ ವೆಣ್ ಕುಡೈವಾಣನಾರ್ ವೇಳ್ವಿಯಿಲ್ ಮಣಿರನ್ದ

ಮಾಣಿಯಾರ್ ವಲ್ಲವಾೞ್ ಶೊಲ್ಲುಮಾ ವಲ್ಲೈಯಾಯ್ ಮರುವುನೆಂಜೇ



ಪೂಣ್=ಆಭರಣಗಳು, ಉಲಾಮ್=ಹರಡಿಕೊಂಡಿರುವ, ಮೆಲ್=ಕೋಮಲವಾದ, ಮುಲೈ=ಮೊಲೆಗಳುಳ್ಳ, ಪಾವೈಮಾರ್=ಹೆಣ್ಣುಗಳ, ಪೊಯ್ಯಿನೈ=ಅಸತ್ಯವನ್ನು, ವಂಚನೆಯನ್ನು, ಮೆಯ್ ಇದು=ಸತ್ಯವೇ ಇದು, ಎನ್ಱು=ಎಂದು, ಪೇಣುವಾರ್=ನಂಬಿ ಆದರಿಸುವವರು,ಪೇಶುಮ್=ಆಡುವ, ಅಪ್ಪೆಶೈ=ಆ ಮಾತುಗಳನ್ನೆಲ್ಲಾ



೧೦೧

ನೀ=ನೀನು, ಪಿೞೈ=ತಪ್ಪು, ಎನ=ಎಂದು, ಕರುದಿನಾಯ್ ಏಲ್=ಭಾವಿಸಿದೆಯಾದರೆ\(ಭಾವಿಸುವೆಯಾದರೆ\), ನೀಳ್=ವಿಸ್ತಾರವಾದ, ನಿಲಾ=ಬೆಳದಿಂಗಳಿನ, ವೆಣ್ ಕುಡೈ=ಬಿಳಿಗೊಡೆಯ, ವಾಣನಾರ್=ಮಹನೀಯನಾದವನ, ಮಹಾಪುರುಷನಾದವನ, ವೇಳ್ವಿಯಿಲ್=ಯಜ್ಞದಲ್ಲಿ, ಮಣ್=ನೆಲವನ್ನು, ಇರನ್ದ=ಯಾಚಿಸಿದ, ಮಾಣೀಯಾರ್=ಬ್ರಹ್ಮಚಾರಿಯ, ವಲ್ಲವಾೞ್=ತಿರುವಲ್ಲವಾೞ್ ಕ್ಷೇತ್ರವನ್ನು ಕುರಿತು, ಶೊಲ್ಲುಮ್=ಹೇಳುವುದಕ್ಕೆ\(ಹೇಳುವಂಥ\), ವಲ್ಲೈ ಆಯ್=ಸಮರ್ಥನಾಗಿ, ಮರುವು=ನೆಲ್ಲದಿಯಾಗಿರು, ನೆಂಜೇ=ಮನಸ್ಸೇ.

ಆಭರಣಗಳು ಹರದಿಕೊಂಡಿರುವ ಕೋಮಲವಾದ ಮೊಲೆಗಳುಳ್ಳ ಹೆಣ್ಣುಗಳ ಅಸತ್ಯವನ್ನು\(ವಂಚನೆಯನ್ನು\)ಸತ್ಯವೇ ಇದು ಎಂದು ನಂಬಿ ಆದರಿಸುವವರು ಆಡುವ ಆ ಮಾತುಗಳನ್ನೆಲ್ಲಾ ನೀನು ತಪ್ಪು ಎಂದು ಭಾವಿಸುವೆ\(ತಿಳಿದುಕೊಳ್ಳುವೆ\)ಯಾದರೆ, ವಿಸ್ತಾರವಾದ ಬೆಳದಿಂಗಳಿನ ಬಿಳಿಗೊಡೆಯ ಮಹಾಪುರುಷನ ಯಜ್ಞದಲ್ಲಿ ನೆಲವನ್ನು ಯಾಚಿಸಿದ ಬ್ರಹ್ಮಚಾರಿಯ ತಿರುವಲ್ಲವಾೞ್ ಕ್ಷೇತ್ರವನ್ನು ಕುರಿತು ಹೇಳುವಂಥ ಸಮರ್ಥನಾಗಿ ನೆಮ್ಮದಿಯಾಗಿರು ಮನಸ್ಸೇ.\(೩\)



ಆೞ್ವಾರರು ಹೇಳುತ್ತಾರೆ: ಮನಸ್ಸೇ, ಆಭರಣಗಳಿಂದ ಅಲಂಕೃತವಾಗಿರುವ ಕೋಮಲವಾದ ಮೊಲೆಗಳುಳ್ಳ ಸುಂದರ ಯುವತಿಯರ ಕಪಟ ವಂಚನೆಗಳನ್ನೆಲ್ಲಾ\(ಅವುಗಳೆಲ್ಲವೂ ಅಸತ್ಯವೇ ಆದರೂ ಸಹ\) ಶುದ್ಧವಾದ ಸತ್ಯವೆಂದು ನಂಬುವವರು ಇದ್ದಾರೆ. ಅದನ್ನು ಆದರಿಸುತ್ತಾರೆ, ಆಶಿಸುತ್ತಾರೆ, ಅದರಂತೆ ನಡೆದುಕೊಳ್ಳುತ್ತಾರೆ. ಅವರು ಆಡುವುದು ಮಾಡುವುದು ತಪ್ಪು ಎಂಬುದು ಆ ಜನರಿಗೆ ಅರಿವಾಗುವುದಿಲ್ಲ. ಇದಕ್ಕೆ ಕಾರಣ ಅವರ ಇಂದ್ರಿಯಚಾಪಲ್ಯವೇ\! ವಿಷಯಲೋಲುಪತೆಯೇ\!ಮನಸ್ಸೇ, ಅವರ ಮಾತುಗಳೆಲ್ಲ ತಪ್ಪು, ಅವು ಸತ್ಯಕ್ಕೆ ದೂರವಾದವು ಎಂದು ನಿನಗೆ ಮನವರಿಕೆಯಾಯಿತೆಂದರೆ, ನೀನು ಭಗವಚ್ಚಿಂತನೆಗೆ ಅರ್ಹನಾಗುತ್ತೀ. ಮಹಾದಾನಿ ಎನಿಸಿದ ಬಲಿಚಕ್ರವರ್ತಿಯ ಯಜ್ಞಶಾಲೆಯಲ್ಲಿ ಮೂರಡಿ ನೆಲವನ್ನು ದಾನವಾಗಿ ಬೇಡಿದ ಮಹಾವಟುವಾಗಿ ರೂಪಗೊಂಡ ಭಗವಂತನು ನೆಲಸಿರುವ ತಿರುವಲ್ಲವಾೞ್ ಕ್ಷೇತ್ರವನ್ನು ಕುರಿತು ಎಡೆಬಿಡದೆ ಚಿಂತಿಸಲು ಸಮರ್ಥನಾಗುವೆ. ಹಾಗೆ ಚಿಂತಿಸುತ್ತಾ ನೀನು ನೆಮ್ಮದಿ ಪಡೆ. ನಿನಗೆ ಶಾಶ್ವತವಾದ ಶಾಂತಿ ದೊರೆಯುವುದು.



೧೦೨

೪.ಪಣ್ಣುಲಾಮೆನ್ ಮೊೞಿಪ್ಪಾವೈಮಾರ್ ಪಣೈಮುಲೈಯಣೈದುಮ್ ನಾಮೆನ್ಱು

ಎಣ್ಣುವಾರೆಣ್ಣಮದೊೞಿತ್ತು ನೀ ಪಿೞೈತ್ತುಯ್ಯಕ್ಕರುದಿನಾಯೇಲ್

ವಿಣ್ಣುಳಾರ್ ವಿಣ್ಣಿನ್ ಮೀದಿಯನ್ಱ ವೇಙ್ಗಡತ್ತುಳಾರ್, ವಳಙ್ಗೊಳ್ ಮುನ್ನೀರ್

ವಣ್ಣನಾರ್ ವಲ್ಲವಾೞ್ ಶೊಲ್ಲುಮಾವಲ್ಲೈಯಾಯ್ ಮರುವು ನೆಂಜೇ



ಪಣ್=ಗಾನಮಾಧುರ್ಯದಿಂದ , ಉಲಾಮ್=ತುಂಬಿ ಮೆರೆಯುವ, ಮೆಲ್=ಕೋಮಲವಾದ, ಮೊೞಿ=ಮಾತನಾಡುವ, ಪಾವೈಮಾರ್=ಹೆಣ್ಣುಗಳ, ಪಣೈ=ಗಡುಸಾದ, ದಪ್ಪನಾದ, ಮುಲೈ=ಮೊಲೆಗಳನ್ನು, ಅಣೈದುಮ್=ಆಲಿಂಗಿಸೋಣ, ನಾಮ್ ಎನ್ಱು=ನಾವು ಎಂದು, ಎಣ್ಣುವಾರ್=ಚಿಂತಿಸುವವರ, ಎಣ್ಣಮ್ ಅದು=ಯೋಚನೆಗಳನ್ನು, ಒೞಿತ್ತು=ನೀಗಿ, ನೀ=ನೀನು, ಪಿೞೈತ್ತು=ಬದುಕಿ, ಉಯ್ಯ=ಉಜ್ಜೀವನಗೊಳ್ಳಲು, ಕರುದಿನಾಯ್ ಏಲ್=ಆಶಿಸುವೆಯಾದರೆ, ವಿಣ್ಣುಳಾರ್=ದೇವತೆಗಳು, \(ನಿತ್ಯಸೂರಿಗಳು\), ವಿಣ್ಣಿನ್ ಮೀದು=ಗಗನದಲ್ಲಿ \(ಪರಮಪದದಲ್ಲಿ\), ಇಯನ್ಱ=ನಿಂತು ಸ್ತುತಿಸುವ, ವೇಙ್ಗಡತ್ತು=ತಿರುಮಲೆಯಲ್ಲಿ, ಉಳಾರ್=ನೆಲಸಿರುವವನೂ, ವಳಮ್ ಕೊಳ್=ಸುಂದರವಾದ, ಮುನ್ನೀರ್ ವಣ್ಣನಾರ್=ಕಡಲವಣ್ಣದವನೂ ನೆಲಸಿರುವ, ವಲ್ಲವಾೞ್=ತಿರುವಲ್ಲವಾೞ್ ಕ್ಷೇತ್ರವನ್ನು ಕುರಿತು, ಶೊಲ್ಲುಮ್=ಹೇಳುವಂತೆ, ವಲ್ಲೈಯಾಯ್=ಬಲ್ಲವನಾಗಿ, ಮರುವು=ನೆಲ್ಲದಿಗೊಳ್ಳು, ನೆಂಜೇ=ಮನಸ್ಸೇ.



ಗಾನಮಾಧುರ್ಯದಿಂದ ತುಂಬಿ ಬೆಳಗುವ ಕೋಮಲವಾದ ಮಾತನ್ನಾಡುವ ಹೆಣ್ಣುಗಳ ಗಡುಸಾದ\(ದಪ್ಪನಾದ\)ಮೊಲೆಗಳನ್ನು ನಾವು ಆಲಿಂಗಿಸೋಣವೆಂದು ಚಿಂತಿಸುವವರ ಹಾಗೆ ಯೋಚನೆಯನ್ನು ನೀಗಿ, ನೀನು ಬದುಕಿ ಉಜ್ಜೀವನಗೊಳ್ಳಲು ಆಶಿಸುವೆಯಾದರೆ, ದೇವತೆಗಳು\(ನಿತ್ಯಸೂರಿಗಳು\)ಗಗನದಲ್ಲಿ\(ಪರಮಪದದಲ್ಲಿ\) ನಿಂತು ಸ್ತುತಿಸುವ ತಿರುವೆಂಕಟಗಿರಿಯಲ್ಲಿ ನೆಲಸಿರುವವನೂ ಸುಂದರವಾದ ಕಡಲವಣ್ಣದವನೂ ನೆಲಸಿರುವ ತಿರುವಲ್ಲವಾಳ್ ಕ್ಷೇತ್ರವನ್ನುಕುರಿತು ಹೇಳುವಂತೆ\(ಹೊಗಳಿ ಹಾಡುವಂತೆ\) ಬಲ್ಲವನಾಗಿ ನೆಮ್ಮದಿಯಾಗಿರು ಮನಸ್ಸೇ.\(೪\)



ಇಂದ್ರಿಯಗಳನ್ನು ಪ್ರಚೋದಿಸುವಂಥ ಕೆಲಸಗಳಲ್ಲಿಯೇ ತೊಡಗಿರುವುದನ್ನೂ, ಇಂದ್ರಿಯಚಾಪಲ್ಯವನ್ನೇ ಹೆಚ್ಚಿಸಿಕೊಳ್ಳುತ್ತಾ ಹೋಗುವುದನ್ನೂ, “ಬದುಕು” ಎನಿಸುವುದಿಲ್ಲ.



೧೦೩

ಅದು “ಬದುಕೇ” ಅಲ್ಲ. ಅದರಿಂದ ಬರುವುದು ಅಧೋಗತಿಯೇ\! ಎಣಿಕೆಯಿಲ್ಲದಷ್ಟು ಪುನರ್ಜನ್ಮದ ಪುನರಾವರ್ತನೆಯೇ\! ದುಃಖಸಂಕಟಗಳೇ\!



ಎಡೆಬಿಡದೆ ಭಗವಚ್ಚಿಂತನೆಯಲ್ಲಿ ಕಾಲಕಳೆಯುವುದೇ ನಿಜವಾದ “ಬದುಕು”. ಮನುಷ್ಯನನ್ನು ಸಾಂಸಾರಿಕ ಬಂಧನದಿಂದ ಉದ್ಧರಿಸುವುದು ಅದೇ. ಈ ನಿಜವಾದ ಬದುಕನ್ನೂ, ಆತ್ಮೋದ್ಧಾರವನ್ನೂ ಪಡೆಯಲೆತ್ನಿಸುವುದೇ ಮನುಷ್ಯನ ಗುರಿಯಾಗಬೇಕು.



ಆೞ್ವಾರರು ಹೇಳುತ್ತಾರೆ: ಮನಸ್ಸೇ, ಕಿವಿಯನ್ನು ಸೆಳೆಯುವ ಮಧುರವಾದ ಕಂಠವುಳ್ಳ, ಕಣ್ಣನ್ನು ಸೆಳೆಯುವ ದೇಹ\(ರೂಪ\) ಸೌಂದರ್ಯಾದಿಗಳನ್ನುಳ್ಳ ಯೌವನವತಿಯರ ಆಲಿಂಗನದಲ್ಲಿಯೇ ಕಾಲಕಳೆಯೋಣವೆಂದು ಆಶಿಸುವವರು ಬಹಳ ಮಂದಿ. ಅವರು ನಡಸುವುದು ನಿಜವಾದ ಬದುಕಲ್ಲ. ನೀನು ಅವರ ಹಾಗೆಯೇ ಯೋಚಿಸುವುದನ್ನೂ ನಡೆಯುವುದನ್ನೂ ಆ ಜಾಡನ್ನು ಅನುಕರಿಸುವುದನ್ನೂ ಬಿಟ್ಟುಬಿಡು. ನಿಜವಾದ ಬಾಳ್ವೆಯಲ್ಲಿ ನಿನಗೆ ಆಸಕ್ತಿಯಿರುವುದಾದರೆ, ಈ ಜನ್ಮದಲ್ಲಿ ಆತ್ಮೋದ್ಧಾರಗೊಳ್ಳಬೇಕಾದರೆ, ನೀನು ಭಗವಂತನನ್ನು ಆಶ್ರಯಿಸು. ಅವನನ್ನುಕುರಿತು ಚಿಂತಿಸು. ದೇವತೆಗಳೂ ನಿತ್ಯಸೂರಿಗಳೂ ಪೂಜಿಸುವಂಥ ತಿರುವೆಂಕಟನಾಯಕನನ್ನು, ಅವನ ದಿವ್ಯಸುಂದರರೂಪವನ್ನು ಹೊಗಳಿಹಾಡುವುದನ್ನು ಬಲ್ಲವನಾಗು. ಇದರಿಂದ ನಿನ್ನ ಜೀವನ ಉತ್ತಮಗೊಳ್ಳುವುದು. ನೀನು ಉದ್ಧರಗೊಳ್ಳುವೆ.



೫.ಮಂಜುತೋಯ್ ವೆಣ್ ಕುಡೈಮನ್ನರಾಯ್ ವಾರಣಮ್ ಶೂೞ ವಾೞ್ ನ್ದಾರ್

ತುಂಜಿನಾರೆನ್ಬದೋರ್ ಶೊಲ್ಲೈನೀ ತುಯರೆನಕ್ಕರುದಿನಾಯೇಲ್

ನಂಜುತೋಯ್ ಕೊಙ್ಗೈಮೇಲ್ ಅಙ್ಗೈವಾಯ್ ವೈತ್ತು ಅವಳ್ ನಾಳೈಯುಣ್ಡ

ಮೈನ್ದನಾರ್ ವಳ್ಳವಾೞ್ ಶೊಲ್ಲುಮಾವಲ್ಲೈಯಾಯ್ ಮರುವುನೆಂಜೇ



ವೆಣ್ ಕುಡಿ=ಬೆಳ್ಗೊಡೆಯ, ಮನ್ನರ್ ಆಯ್=ಚಕ್ರವರ್ತಿಯಾಗಿ,



೧೦೪

ವಾರಣಮ್ ಶೂೞ=ಆನೆಯಬಲದಿಂದ ಸುತ್ತುವರಿದು,ವಾೞ್ ನ್ದಾರ್=ಬಾಳಿದವರನ್ನು, ತುಂಜಿನಾರ್=ನಾಶಪಡಿಸಿದರು\(ದೀರ್ಘ ನಿದ್ದೆ ಮಾಡಿಸಿದರು\), ಎನ್ಬದು ಓರ್ ಶೊಲ್ಲೈ=ಎಂಬ ಒಂದುಮಾತನ್ನು \(ವಿಷಯವನ್ನು\), ನೀ=ನೀನು, ತುಯರ್ ಎನ=ದುಃಖದ ಸಂಗತಿ ಎಂದು, ಕರುದಿನಾಯ್ ಏಲ್=ಯೋಚಿಸಿದೆಯಾದರೆ, ನಂಜುತೋಯ್=ವಿಷದಿಂದ ತುಂಬಿರುವ, ಕೊಙ್ಗೈಮೇಲ್=ಮೊಲೆಗಳ ಮೇಲೆ, ಅಮ್ ಕೈ ವಾಯ್ ವೈತ್ತು=ಸುಂದರವಾದ ಕೈಗಳನ್ನೂ ಬಾಯನ್ನೂ ಇಟ್ಟು, ಅವಳ್=ಅವಳ, ನಾಳೈ=ಆಯುಸ್ಸನ್ನೇ, ಉಣ್ಡ-ನುಂಗಿದ, ಮೈನ್ದನಾರ್=ಸ್ವಾಮಿ\(ಪರಮಪುರುಷನ\)ಯ, 

ವಲ್ಲವಾೞ್=ತಿರುವಲ್ಲವಾೞ್ ಕ್ಷೇತ್ರವನ್ನು ಕುರಿತು, ಶೊಲ್ಲುಮ್=ಹೇಳುವಂತೆ, ವಲ್ಲೈ ಆಯ್=ಸಮರ್ಥನಾಗಿ, ಮರುವು=ನೆಲ್ಲದಿಗೊಳ್ಳು, ನೆಂಜೇ=ಮನಸ್ಸೇ.



ಮನಸ್ಸೇ, ಮೋಡಗಳು ಮುಸುಕುವಂಥ ಬೆಳ್ಗೊಡೆಯ ಚಕ್ರವರ್ತಿಯಾಗಿ, ಆನೆಯ ಬಲದಿಂದ ಸುತ್ತುವರಿದು ಬಾಳಿದವರನ್ನು ಮಡಿಯಿಸಿದನು ಎಂಬ ಒಂದು ವಿಷಯವನ್ನು ನೀನು ದುಃಖದಸಂಗತಿ ಎಂದು ಭಾವಿಸಿದೆಯಾದರೆ, ವಿಷದಿಂದ ತುಂಬಿರುವ ಮೊಲೆಗಳ ಮೇಲೆ ಸುಂದರವಾದ ಕೈಗಳನ್ನೂ ಬಾಯನ್ನೂ ಇಟ್ಟು ಅವಳ ಆಯುಸ್ಸನ್ನೇ ಉಂಡುಬಿಟ್ಟ ಪರಮಪುರುಷನ ತಿರುವಲ್ಲವಾೞ್ ಕ್ಷೇತ್ರವನ್ನು ಕುರಿತು ಹೇಳುವ ಹಾಗೆ ಸಮರ್ಥನಾಗಿ ನೆಮ್ಮದಿಗೊಳ್ಳು.\(೫\)



“ಮೇಘಮಂಡಲವನ್ನು ಮುಟ್ಟುವಷ್ಟು ಉನ್ನತವಾದ ವಿಶಾಲವದ ಶ್ವೇತಚಛತ್ರದಡಿಯಲ್ಲಿ ಮೆರೆಯುತ್ತಿದ್ದ ಇಡಿಯಭರತಖಂಡದ ಚಕ್ರವರ್ತಿಯಾದ ದುರ್ಯೋಧನನನೂ ಅವನ ವಂಶವನ್ನೆಲ್ಲಾ ಕೊಲ್ಲಿಸಿಬಿಟ್ಟನಲ್ಲ\! ಭಗವಂತನ ಈ ಕಾರ್ಯಸಾಧುವೇ?”ಎಂದು ಪ್ರಶ್ನಿಸುವವರೂ ಇದ್ದಾರೆ. ಯುಕ್ತವಾದ ಒಂದು ನಿದರ್ಶನವನ್ನು ಇಲ್ಲಿ ಹೇಳಬಹುದು. ಶ್ರೀಕೃಷ್ಣನು ಪಾಂಡವರ ಪಕ್ಷಪಾತಿಯಾದರೆ, ಅವನ ಅಣ್ಣನೇ ಆದ ಬಲರಾಮನು ಕೌರವರ ಪಕ್ಷಪಾತಿಯಾಗಿದ್ದ. ಕಾಲಕ್ಕೆ ಸರಿಯಾಗಿ ಬಲರಾಮನು ಅವರ ಬೆಂಬಲಿಗನಾಗಿ ಒದಗಿಬರಲಿಲ್ಲ,ಅಷ್ಟೆ. ಈ ಬಗೆಯ ಮನೋಭಾವವುಳ್ಳವರಿಗೆ ಆೞ್ವಾರರು ಈ ಪಾಶುರದ ಮೂಲಕ ಉತ್ತಮವಾದ ಸಮಾಧಾನವನ್ನು ಹೇಳುತ್ತಿದ್ದಾರೆ.



೧೦೫

ಆೞ್ವಾರರು ಹೇಳುತ್ತಾರೆ: ಮನಸ್ಸೇ, “ಚಕ್ರಾಧಿಪತಿಯಾದ ದುರ್ಯೋಧನನನ್ನೂ ಅವನ ವಂಶವನ್ನೂ ಕೊಲ್ಲಿಸಿ ಹಾಕಬಹುದೇ? ಇದು ಯಾವನ್ಯಾಯ? ಇದೊಂದು ವ್ಯಸನದ ಸಂಗತಿ”ಎಂದು ನೀನು ಭಾವಿಸುವೆಯಾ? ಆ ಪರಮಪುರುಷನೇ ಹಸುಗೂಸಾಗಿದ್ದಾಗ, ಕಂಸನಿಂದ ಪ್ರೇರಿತಳಾಗಿ ಮೋಸಗಾರಿಕೆಯಿಂದ ಯಶೋದೆಯಂತೆ ಸುಂದರರೂಪವನ್ನು ತಳೆದು, ಮೊಲೆಗಳಲ್ಲಿ ವಿಷವನ್ನು ತುಂಬಿಕೊಂಡು, ಅವನನ್ನು ಕೊಲ್ಲಲು ಬಂದವಳು ಪೂತನಿ. ಸ್ವಾಮಿಯು ತನ್ನ ಸುಂದರವಾದ ಪುಟ್ಟುಕೈಗಳಿಂದ ಅವಳ ಮೊಲೆಗಳನ್ನು ಸವರಿತ್ತಾ, ಅದಕ್ಕೆ ಬಾಯಿಹಚ್ಚಿ ವಿಷದ ಹಾಲನ್ನೇ ಸವಿದು ಉಂಡನಲ್ಲವೇ? ಅವಳ ಕೃತ್ರಿಮಕ್ಕಾಗಿ ಅವಳ ಪ್ರಾಣವನ್ನು ಹೀರಿಬಿಟ್ಟದ್ದು ಅನ್ಯಾಯವೇ? ಈ ವಿಷಯವನ್ನು ನೀನು ಯೋಚಿಸಿ, ಅರಿತು, ಹೊಗಳಿ ಹಾಡಬಲ್ಲೆಯಾದರೆ, ನೀನು ನೆಮ್ಮದಿಗೊಳ್ಳುತ್ತೀ. ಆ ಪರಮಪುರುಷನೇ ಈಗ ತಿರುವಲ್ಲವಾಳ್ ಮುಂತಾದ ದಿವ್ಯಕ್ಷೇತ್ರಗಳಲ್ಲಿ ನೆಲಸಿದ್ದಾನೆ. ಅವನನ್ನೂ, ಅವನು ನೆಲಸಿರುವ ಕ್ಷೇತ್ರಗಳನ್ನೂ ಕುರಿತು ಎಡೆಬಿಡದೆ ಚಿಂತಿಸುತ್ತಾ ನೆಮ್ಮದಿಗೊಳ್ಳು.



ಭಗವಂತನಿಗೆ ಪಕ್ಷಪಾತವಿಲ್ಲ. ಎಲ್ಲರೂ ಅವನಿಗೆ ಒಂದೇ. ಅವನನ್ನು ಆಶ್ರಯಿಸಿದ ಸಜ್ಜನರಿಗೆ ಅವನು ಪರಮ ಕೃಪಾಳು. ಎಲ್ಲಬಗೆಯಲ್ಲೂ ಸ್ವಾಮಿಯು ಅವರನ್ನು ರಕ್ಷಿಸುತ್ತಾನೆ. ಅವನನ್ನುದ್ಧರಿಸುತ್ತಾನೆ. ಯಾರು ಸತ್ಯಧರ್ಮಗಳಿಗೆ ವಿರೋಧಿಗಳೋ, ಯಾರನ್ನು ಸನ್ಮಾರ್ಗಕ್ಕೆ ತರಲು ಸಾಧ್ಯವಿಲ್ಲವೋ ಅವರನ್ನು ಶಿಕ್ಷಿಸದೆ ಬಿಡುವುದಿಲ್ಲ. ಭಗವಂತನ ಕೆಲಸವೇ ಇದು-ದುಷ್ತಶಿಕ್ಷಣ, ಶಿಷ್ಟರಕ್ಷಣ.



೬.ಉರುವಿನಾರ್ ಪಿಱವಿಶೇರ್ ಊನ್ ಪೊದಿನರಮ್ಬುತೋಱ್ ಕುರಮ್ಬೈಯುಳ್ ಪುಕ್ಕೂ

ಅರುವಿನೋಯ್ ಶೆಯ್ದು ನಿನ್ಱೈವರ್ ತಾಮ್ ವಾೞ್ ವದಱ್ ಕಂಜಿನಾಯೇಲ್

ತಿರುವಿನಾಲ್ ವೇದನಾನ್ ಹೈನ್ದು ತೀವೇಳ್ ವಿಯೋಡಙ್ಗಮಾಱುಮ್

ಮರುವಿನಾರ್ ವಲ್ಲವಾೞ್ ಶೊಲ್ಲುಮಾವಲ್ಲೈಯಾಯ್ ಮರುವು ನೆಂಜೇ



ಉರುವಿನ್=ರೂಪದಿಂದ, ಆರ್=ತುಂಬಿ ಸುಂದರವಾಗಿ, ಪಿಱವಿಶೇರ್=ಸ್ವಭಾವದಿಂದ ಕೂಡಿ\(ಹುಟ್ಟುಗುಣದಿಂದ ಕೂಡಿ\)



೧೦೬

ಊನ್=ಮಾಂಸದಿಂದಲೂ, ಪೊದಿ=ಹುದುಗಿರುವ, ನರಮ್ಬು=ನರಗಳಿಂದಲೂ, ತೋಲ್=ಚರ್ಮದ ಹೊದಿಕೆಯಿಂದಲೂ ಉಳ್ಳ, ಕುರುಮ್ಬೈ=\(ಸ್ಥೂಲ\)ದೇಹವನ್ನು, ಉಳ್ ಪುಕ್ಕೂ=ಒಳಹೊಕ್ಕೂ, ಅರುವಿ=ರೂಪವಿಲ್ಲದೆಯೇ, ನೋಯ್ ಶೆಯ್ದು=ಯಾತನೆಯನ್ನುಂಟು ಮಾಡಿ, ನಿನ್ಱ=ಇರುವ ಐವರ್ ತಾಮ್=ಪಂಚೇಂದ್ರಿಯಗಳು, ವಾೞ್ ವದಱ್ಕು=ಬಾಳುವುದಕ್ಕೆ, ಅಂಜಿನಾಯ್ ಏಲ್=ಅಂಜಿದೆಯಾದರೆ, ತಿರುವಿನಾಲ್-ಶ್ರೀಕಾರದಿಂದ ಕೂಡಿರುವ, ವೇದಮ್ ನಾನ್ಗು=ನಾಲ್ಕು ವೇದಗಳನ್ನು, ಐನ್ದು ತೀ ವೇಳ್ವಿಯೋಡು- ಐದು ಅಗ್ನಿಗಳನ್ನೂ, ಯಜ್ಞಗಳನ್ನೂ, ಅಙ್ಗಮ್ ಆಱುಮ್=ಆರು ವೇದಾಂಗಗಳನ್ನೂ, ಮರುವಿನಾರ್=ಒಟ್ಟುಗೂಡಿಸುವವರ\(ಸ್ವಾಮಿಯ\), ವಲ್ಲವಾೞ್=ತಿರುವಲ್ಲವಾೞ್ ಕ್ಷೇತ್ರವನ್ನು , ಶೊಲ್ಲುಮ್=ಹೇಳುವ ಹಾಗೆ, ವಲ್ಲೈ ಆಯ್=ಸಮರ್ಥನಾಗಿ, ಮರುವು=ನೆಲ್ಲದಿಗೊಳ್ಳು, ನೆಂಜೇ=ಮನಸ್ಸೇ.



ಮನಸ್ಸೇ, ರೂಪದಿಂದಲೂ ,ಸ್ವಭಾವದಿಂದಲೂ \(ಹುಟ್ಟುಗುಣದಿಂದಲೂ ಕೂಡಿ\) ಮಾಂಸದಿಂದಲೂ, ಹುದುಗಿರುವ ನರಗಳಿಂದಲೂ, ಚರ್ಮದ ಹೊದಿಕೆಯಿಂದಲೂ ಕೂಡಿರುವ ದೇಹವನ್ನು ಒಳಹೊಕ್ಕೂ ರೂಪವಿಲ್ಲದಂತೆಯೇ ಯಾತನೆಯನ್ನುಂಟು ಮಾಡುತ್ತಾ ಇರುವ ಪಂಚೇಂದ್ರಿಯಗಳು \(ಅಲ್ಲಿ\)ಬಾಳುವುದಕ್ಕೆ ಅಂಜುವೆ\(ಅಂಜಿದೆ\)ಯಾದರೆ, ಶ್ರೀಯಿಂದ ಕೂಡಿ ನಾಲ್ಕು ವೇದಗಳನ್ನೂ ಐದು ಅಗ್ನಿಗಳನ್ನೂ, ಐದು ಯಜ್ಞಗಳನ್ನೂ, ಆರು ವೇದಾಂಗಗಳನ್ನೂ ಒಟ್ಟುಗೂಡಿಸುವವರು ನೆಲಸಿರುವ ತಿರುವಲ್ಲವಾಳ್ ಕ್ಷೇತ್ರವನ್ನು ಹೇಳುವ ಹಾಗೆ ಸಮರ್ಥನಾಗಿ ನೆಮ್ಮದಿಗೊಳ್ಳು.\(೬\)



ಆೞ್ವಾರರು ಹೇಳುತ್ತಾರೆ: ಮನಸ್ಸೇ, ಮಾನವನಿಗೆ ಎಲ್ಲರ ಕಣ್ಣಿಗೆ ಕಾಣಿಸುವ ದೇಹವಿದೆ. ಅದು ಮಾಂಸ,ಮಜ್ಜೆ,ರಕ್ತ,ನರ,ಚರ್ಮಗಳಿಂದ ಆಗಿದೆ. ಅದಕ್ಕೆ ಒಂದು ರೂಪವಿದೆ. ಹುಟ್ಟುಗುಣ ಸ್ವಭಾವಗಳಿವೆ. ಕಣ್ಣು,ಕಿವಿ,ಮೂಗು,ನಾಲಿಗೆ,ಚರ್ಮವೆಂಬ ಹೊರ ಇಂದ್ರಿಯಗಳಿವೆ. ಇವುಗಳಲ್ಲದೆ ರೂಪವಿಲ್ಲದಂತಿರುವ ಪಂಚೇಂದ್ರಿಯಗಳು ಮಾನವ ದೇಹದ ಒಳಹೊಕ್ಕೂ, ಅದನ್ನು ವಿಷಯಗಳಲ್ಲಿ \(ಎಂದರೆ ಶಬ್ದ,ಸ್ಪರ್ಶ,ರೂಪ,ರಸ,ಗಂಧಗಳೆಂಬ ಇಂದ್ರಿಯಾರ್ಥಗಳಲ್ಲಿ\)ತೊಡಗಿಸಿ, ನಾನಾ ಬಗೆಯ ಯಾತನೆಗೆ ಚಾಪಲ್ಯಕ್ಕೆ, ಈಡುಮಾಡುತ್ತವೆ. ಮನುಷ್ಯನನ್ನು ಅಧೋಗತಿಗೆ ಸೆಳೆಯತಕ್ಕವು ಇವೇ. ಈ ಅಧೋಗತಿಯನ್ನು ತಪ್ಪಿಸಿಕೊಳ್ಳಬೇಕಾದರೆ,



೧೦೭

ದಯಾಸ್ವರೂಪಳೇ ಆಗಿರುವ ಶ್ರೀದೇವಿಯಿಂದ ಕೂಡಿರುವ ಪರಮ ಪುರುಷನನ್ನು ಆಶ್ರಯಿಸಬೇಕು. ಅವನೇ ನಾಲ್ಕುವೇದಗಳನ್ನೂ ಐದು ಅಗ್ನಿಗಳನ್ನೂ,ಐದು ಯಜ್ಞಗಳನ್ನೂ, ಆರು ವೇದಾಂಗಗಳನ್ನೂ ಒಟ್ಟುಗೂಡಿಸಿರುವವನು. \(ಜ್ಞಾನ,ಕರ್ಮ,ಭಕ್ತಿಗಳನ್ನು ಒಂದುಗೂಡಿಸಿರುವವನು\)ಅವನನ್ನೂ, ಅವನು ನೆಲಸಿರುವ ದಿವ್ಯಕ್ಷೇತ್ರಗಳನ್ನೂ ಕುರಿತು ಹೊಗಳಿ ಹಾಡುವಂಥ ಸಾಮರ್ಥ್ಯವನ್ನು ಪಡೆದುಕೋ, ಇದರಿಂದ ನಿನಗೆ ಇಂದ್ರಿಯಗಳಿಂದ ಬರಬಹುದಾದ ಬಾಧೆಯೂ ಅಂಜಿಕೆಯೂ ತೊಲಗಿಹೋಗುವುದು. ನಿನಗೆ ನೆಮ್ಮದಿ ಬರುವುದು.



೭.ನೋಯೆಲಾಮ್ ಪೆಯ್ದದೋರಾಕ್ಕೈಯೈ ಮೆಯ್ಯನಕ್ಕೊಣ್ಡು, ವಾಳಾ

ಪೇಯರ್ ತಾಮ್ ಪೇಶುಮಪ್ಪೇಚ್ಚೈ ನೀಪಿೞೈಯೆನಕ್ಕರುದಿನಾಯೇಲ್

ತೀಯುಲಾ ವೆಙ್ಗದಿರ್ ತಿಙ್ಗಳಾಯ್ ಮಙ್ಗುಲ್ ವಾನಾಹಿ ನಿನ್ಱ

ಮಾಯನಾರ್ ವಲ್ಲವಾೞ್ ಶೊಲ್ಲುಮ್ ವಲ್ಲೈಯಾಯ್ ಮರುವುನೆಂಜೇ



ನೋಯ್=ಯಾತನೆಗಳನ್ನು, ಎಲಾಮ್-ಎಲ್ಲವನ್ನೂ, ಪೆಯ್ದದು=ತುಂಬಿಕೊಂಡಿರುವ\(ಕಟ್ಟಿಕೊಂಡಿರುವ\), ಓರ್ ಆಕ್ಕೈಯೈ=ಒಂದು ದೇಹವನ್ನು, ಮೆಯ್ ಎನ=ನಿಜವಾದದ್ದೆಂದು, ಕೊಣ್ಡು=ಎಣಿಸಿ, ವಾಳಾ=ಮೌನವಾಗಿ\(ಅಲಕ್ಷ್ಯದಿಂದ ವ್ಯರ್ಥವಾಗಿ\), ಪೇಯರ್ ತಾಮ್=ಅವಿವೇಕಿಗಳು, ಪೇಶುಮ್=ಆಡುವ, ಪೇಚ್ಚೈ=ಮಾತನ್ನು, ನೀ=ನೀನು, ಪಿೞೈ=ತಪ್ಪು,ಸುಳ್ಳು, ಎನ=ಎಂದು, ಕರುದಿನಾಯ್ ಏಲ್=ಭಾವಿಸಿದೆಯಾದರೆ, ತೀ ಉಲಾಮ್=ಜ್ವಲಿಸುತ್ತಿರುವ, ವೆಮ್ ಕದಿರ್=ಸೂರ್ಯನೂ, ತಿಙ್ಗಳ್=ಚಂದ್ರನೂ,ಆಯ್-ಆಗಿ, ಮಙ್ಗುಲ್=ಮೋಡಗಳಿರುವ, ವಾನ್ ಆಹಿ=ಆಕಾಶವಾಗಿ, ನಿನ್ಱ-ಇರುವ, ಮಾಯನಾರ್=ಆಶ್ಚರ್ಯಕಾರಕನ, ವಲ್ಲವಾೞ್=ತಿರುವಲ್ಲವಾೞ್ ಕ್ಷೇತ್ರವನ್ನು ಕುರಿತು, ಶೊಲ್ಲುಮ್=ಹೇಳುವಂತೆ\(ಹೇಳುವ ಹಾಗೆ\), ವಲ್ಲೈ ಆಯ್=ಬಲ್ಲೆಯಾಗಿ, ಮರುವು=ನೆಲ್ಲದಿಗೊಳ್ಳು, ನೆಂಜೇ=ಮನಸ್ಸೇ.



೧೦೮

ಮನಸ್ಸೇ, ಯಾತನೆಗಳೆಲ್ಲವನ್ನೂ ತುಂಬಿಟ್ಟುಕೊಂಡಿರುವುದೊಂದು ದೇಹವನ್ನೂ ನಿಜವಾದದ್ದೆಂದು ಭಾವಿಸಿ, ವ್ಯರ್ಥವಾಗಿ ಅವಿವೇಕಿಗಳು ಅಲಕ್ಷ್ಯದಿಂದ ಆಡುವ ಮಾತುಗಳನ್ನು ನೀನು ತಪ್ಪು\(ಸುಳ್ಳು\)ಎಂದು ಭಾವಿಸುವೆಯಾದರೆ, ಪ್ರಜ್ವಲಿಸುವ ಸೂರ್ಯನೂ ಚಂದ್ರನೂ ಆಗಿ, ಮೋಡಗಳಿರುವ ಗಗನವೂ ಆಗಿರುವ ಆಶ್ಚರ್ಯಕಾರಕನ ತಿರುವಲ್ಲವಾಳ್ ಕ್ಷೇತ್ರವನ್ನು ಕುರಿತು ಹೇಳುವ ಹಾಗೆ ಸಮರ್ಥನಾಗಿ ನೆಮ್ಮದಿಗೊಳ್ಳು.\(೭\)



ಆೞ್ವಾರರು ಹೇಳುತ್ತಾರೆ: ಮನಸ್ಸೇ, ಈ ಮಾನವ ದೇಹಕ್ಕೆ ಕಟ್ಟಿಟ್ಟದ್ದು ದುಃಖಸಂಕಟಗಳೇ. ಅವನ್ನು ತುಂಬಿಟ್ಟುಕೊಂಡೇ ಬರುತ್ತದೆ ಈ ದೇಹ\! ಈ ದೇಹ ಶಾಶ್ವತವಾದದ್ದಲ್ಲ. ಇದು ಯಾವಾಗ ಬಿದ್ದುಹೋಗುವುದೋ ಹೇಳುವುದಕ್ಕಾಗುವುದಿಲ್ಲ. ಇಂಥ ಅಶಾಶ್ವತವಾದ ದೇಹವನ್ನೇ ಶಾಶ್ವತವೆಂದೂ, ಇದರ ಸುಖಭೋಗಗಳೇ ನಿಜವೆಂದೂ ತಿಳಿದು ಜೀವನ ನಡಸುವವರು ಅವಿವೇಕಿಗಳು. ಅವರ ಮಾತುಗಳೆಲ್ಲವೂ ಅಸಡ್ಡೆಉಅ ಮಾತುಗಳು. ಮನಸ್ಸೇ, ನೀನು ಅವರ ಮಾತುಗಳಿಗೆ ಕಿವಿಗೊಡಬಾರದು. ಅವುಗಳೆಲ್ಲ ತಪ್ಪುಮಾತುಗಳು ಎಂದು ನೀನು ತಿಳಿಯುವೆಯಾದರೆ, ಆಧ್ಯಾತ್ಮಿಕ ಜೀವನದಲ್ಲಿ ತೊದಗಲು ನೀನು ಸಮರ್ಥನಾಗುವೆ. ಪ್ರಜ್ವಲಿಸುವ ಸೂಯನಾಗಿ, ಬೆಳಗುವ ಚಂದ್ರನಾಗಿ ಆ ಸೂರ್ಯಚಂದ್ರರೂ ಮೋಡಗಳೂ ಸಂಚರಿಸುವ ಗಗನವೂ ತಾನಾಗಿ ಆಶ್ಚರ್ಯಕಾರಕನಾದ ಭಗವಂತನನ್ನೂ ಮತ್ತು ಅವನು ನೆಲಸಿರುವ ತಿರುವಲ್ಲವಾಳ್ ಮುಂತಾದ ದಿವ್ಯಕ್ಷೇತ್ರಗಳನ್ನೂ ಕುರಿತು ಹೊಗಳಿ ಹಾಡಬಲ್ಲ ಸಮರ್ಥನಾಗಿ ನೆಮ್ಮದಿಯಾಗಿರು. ಇದರಿಂದಲೇ ನಿನ್ನ ಉದ್ಧಾರ.



೮.ಮಂಜುಶೇರ್ ವಾನೆರಿ ನೀರ್ ನಿಲಮ್ ಕಾಲಿವೈಮಯಙ್ಗಿ ನಿನ್ಱ

ಅಂಜುಶೇರಾಕ್ಕೈಯೈ ಅರಣಮನ್ಱೆನ್ಱುಯ್ಯಕ್ಕರುದಿನಾಯೇಲ್

ಶನ್ದುಶೇರ್ ಮೆನ್ ಮುಲೈಪ್ಪೊನ್ ಮಲರ್ ಪ್ಪಾವೈಯುಮ್ ತಾಮುಮ್, ನಾಳುಮ್

ವನ್ದುಶೇರ್ ವಲ್ಲವಾೞ್ ಶೊಲ್ಲುಮಾವಲ್ಲೈಯಾಯ್ ಮರುವು ನೆಂಜೇ



ಮಂಜುಶೇರ್=ಮೋಡಗಳು ಕೂಡುವ, ವಾನ್=ಬಾನು, ಎರಿ=ಬೆಂಕಿ, ನೀರ್=ನೀರು, ನಿಲಮ್=ನೆಲ, ಕಾಲ್, ಗಾಳಿ, ಇವೈ-ಇವುಗಳು, ಮಯ~ಘ್ಗಿ ನಿನ್ಱ=ಭ್ರಮಿಸಿ ಸೇರಿಕೊಂಡಿರುವ, ಅಂಜುಶೇರ್=ಅಂಜಿಕೆಯಿಂದ ಕೂಡಿರುವ, ಆಕ್ಕೈಯೈ=ದೇಹವನ್ನು, ಅರಣಮ್=\(ಸುಭದ್ರವಾದ\)ಕೋಟೆ, ಅನ್ಱು=ಅಲ್ಲ



೧೦೯

ಎನ್ಱು=ಎಂದು ಭಾವಿಸಿ, ಉಯ್ಯ=ಉಜ್ಜೀವನಗೊಳ್ಳಲು, ಕರುದಿನಾಯ್ ಏಲ್=ಭಾವಿಸುವೆಯಾದರೆ\(ಭಾವಿಸಿದೆಯಾದರೆ\), ಶನ್ದುಶೇರ್-ಚಂದನದಿಂದ ಕೂಡಿರುವ, ಮೆನ್ ಮುಲೈ=ಕೋಮಲವಾದ ಮೊಲೆಗಳ, ಪೊನ್ ಮಲರ್-ಸುಂದರವಾದ ಹೂವಿನ, ಪಾವಿಯುಮ್=ಕನ್ನಿಕೆಯೂ, ತಾಮುಮ್=ತಾವೂ \(ಭಗವಂತನೂ\), ನಾಳುಮ್=ಎಡೆಬಿಡದೆ, ವನ್ದುಶೇರ್=ಬಂದು ನೆಲಸಿರುವ, ವಲ್ಲವಾೞ್=ತಿರುವಲ್ಲವಾೞ್ ಕ್ಷೇತ್ರವನ್ನು , ಶೊಲ್ಲುಮ್=ಹೇಳುವ ಹಾಗೆ, ವಲ್ಲೈ ಆಯ್=ಸಮರ್ಥನಾಗಿ, ಮರುವು=ನೆಲ್ಲದಿಗೊಳ್ಳು, ನೆಂಜೇ=ಮನಸ್ಸೇ.



ಮನಸ್ಸೇ, ಮೋದಗಳು ಕೂಡುವ್ ಬಾನು,ಬೆಂಕಿ,ನೀರು,ನೆಲ,ಗಾಳಿ-ಇವುಗಳು ಭ್ರಮಿಸಿ ನಿಂತಿರುವ\(ಸೇರಿಕೊಂಡಿರುವ\) ಅಂಜಿಕೆಯಿಂದ ಕೂಡಿರುವ ದೇಹವನ್ನು ಸುಭದ್ರವಾದ ಕೋಟೆಯಲ್ಲವೆಂದು ಭಾವಿಸಿ, ನೀನು ಉಜ್ಜೀವಿಸಲು ಯೋಚಿಸುವೆಯಾದರೆ, ಚಂದನ ಲೇಪಿತವಾದ ಕೋಮಲವಾದ ,ಮೊಲೆಗಳ ಸುಂದರವಾದ ಹೂವಿನ ಕನ್ನಿಕೆಯೂ ತಾವೂ\(ಸ್ವಾಮಿಯೂ\)ಎಡೆಬಿಡದೆ ಬಂದು ನೆಲಸಿರುವ ತಿರುವಲ್ಲವಾಳ್ ಕ್ಷೇತ್ರವನ್ನು ಹೇಳುವ ಹಾಗೆ ಬಲ್ಲವನಾಗಿ ನೆಮ್ಮದಿಯಿಂದಿರು.\(೮\)



ಎಡೆಬಿಡದಂತೆ ಎಲ್ಲೆಲ್ಲಿಯೂ ಹರಡಿಕೊಂಡಿರುವುದು ಬಾನು. ಎಲ್ಲವನ್ನೂ ಸುಟ್ಟುಬೂದಿ ಮಾಡುವುದು ಬೆಂಕಿ. ಎಲ್ಲವನ್ನೂ ತೋಯಿಸುವುದು ನೀರು. ಎಲ್ಲವನ್ನೂ ತನ್ನದಾಗಿ ತನ್ನ ಹಾಗೆಯೇ ಮಾಡಿಕೊಳ್ಳುವುದು ನೆಲ. ನಿಂತಲ್ಲಿ ನಿಲ್ಲದಂತೆ ಎಲ್ಲೆಲ್ಲಿಯೂ ಚಲಿಸುತ್ತಿರುವುದು ಗಾಳಿ. ಇವು ಪಂಚಭೂತಗಳು. ತಮ್ಮತಮ್ಮ ಸ್ವಭಾವವನ್ನು ಇವು ಮರೆತುಬಿಡುಬಹುದೇ? ಇವಕ್ಕೇನಾದರೂ ಭ್ರಮೆಯುಂಟಾಯಿತೇ? ಇವೇ ಒಟ್ಟುಗೂಡಿ, ಮಾನವ ದೇಹದಲ್ಲಿ ನೆಲಸಿ, ತಮಗೆ ಭಿನ್ನವಾಗಿ ವರ್ತಿಸುತ್ತವೆಯಲ್ಲ\!



ಆೞ್ವಾರರು ಹೇಳುತ್ತಾರೆ: ಮನಸ್ಸೇ, ಸ್ವಭಾವತಃ ಪರಸ್ಪರ ಹೊಂದಿಕೆಯೇ ಇಲ್ಲದಂಥ ಪಂಚಭೂತಗಳು ಹೇಗೆ ಭ್ರಮೆಗೊಂಡವೋ, ಕಾಣೆ. ಇವೈದೂ ಒಟ್ಟುಗೂಡಿ ಅಂಜಿಕೆಗೆ ಆಕರವಾಗಿರುವ ಒಂದೆಡೆಯಲ್ಲಿ ಸೇರಿ ಮಾನವ ದೇಹವಗೈದೆಯಲ್ಲ\! ಎಂದಿದ್ದರೂ ಅವು ಬೇರೆಬೇರೆಯಾಗತಕ್ಕವೇ ಸರಿ\! ಅತಂತ್ರವಾದ ಈ ಮಾನವ ದೇಹವನ್ನು ಸುಭದ್ರವಾದ ಕೋಟೆ ಎಂದು ಭಾವಿಸಬಹುದೇ? ಅದರೊಳಗೆ “ನಾನು”ಶಾಶ್ವತವಾಗಿ ನೆಲೆಗೊಳ್ಳುವೆನೆಂದು ಆಶಿಸಬಹುದೇ? ಈ ಬಗೆಯ ಯೋಚನೆಯೇ ಅವಿವೇಕ. ಮನಸ್ಸೇ, ನೀನು ಉಜ್ಜೀವಿಸಬೇಕೆಂದು ಆಶಿಸುವೆಯಾದರೆ, ಈ ದೇಹವನ್ನು ಭದ್ರವೂ ಶಾಶ್ವತವೂ ಆದದ್ದೆಂದು ಭಾವಿಸಬೇಡ. ಸುಂದರವಾದ ಹೂವಿನ ಕನ್ನಿಕೆಯಾಗಿ, ಸೊಬಗಿನ ಗಣಿಯಾಗಿ ದಯಾಮೂರ್ತಿಯಾಗಿ ಇರುವ ಶ್ರೀದೇವಿಯೊಡಗೂಡಿ ಭಗವಂತನು ತಿರುವಲ್ಲವಾಳ್ ಮುಂತಾದ ದಿವ್ಯಕ್ಷೇತ್ರಗಳಲ್ಲಿ ನೆಲಸಿದ್ದಾನಷ್ಟೆ.



೧೧೦

ನೀಣು ಸ್ವಾಮಿಯ ಸ್ವರೂಪ ಸ್ವಭಾವಾದಿಗಳನ್ನೂ, ಅವನ ದಿವ್ಯಕ್ಷೇತ್ರಗಳ ಹಿರಿಮೆಯನ್ನೂ ಕುರಿತು ಹೊಗಳಿ ಹಾಡಬಲ್ಲ ಸಮರ್ಥನಾಗಿ, ನೆಮ್ಮದಿಯಿಂದಿರು. ನೀನು ಖಂಡಿತವಾಗಿ ಉಜ್ಜೀವನಗೊಳ್ಳುವೆ.

೯.ವೆಳ್ಳಿಯಾರ್ ಪಿಣ್ಡಿಯಾರ್ ಪೋದಿಯಾರ್ ಎನ್ಱಿವರೋದು ಹಿನ್ಱ

ಕಳ್ಳನೂಲ್ ತನ್ನೈಯುಮ್ ಕರುಮಮನ್ಱೆನ್ಱುಯ್ಯಕ್ಕರುದಿನಾಯೇಲ್

ತೆಳ್ಳಿಯಾರ್ ಕೈತೊೞುಮ್ ತೇವನಾರ್ ಮಾಮುನೀರಮುದುತನ್ದ

ವಳ್ಳಲಾರ್ ವಲ್ಲವಾೞ್ ಶೊಲ್ಲುಮಾವಲ್ಲೈಯಾಯ್ ಮರುವುನೆಂಜೇ



ವೆಳ್ಳಿಯಾರ್-ಅಜ್ಞಾನಿಗಳು, ಪಿಣ್ಡಿಯಾರ್=ಜೈನರು, ಪೋದಿಯಾರ್=ಬೌದ್ಧರು, ಎನ್ಱು=ಎಂಬ, ಇವರ್-ಇವರು, ಓದುಹಿನ್ಱ=ಹೇಳುತ್ತಿರುವ\(ಓದುತ್ತಿರುವ\), ಕಳ್ಳಮ್ ನೂಲ್ ತನ್ನೈಯುಮ್=ಅಸತ್ಯವಾದ ಶಾಸ್ತ್ರಗಳನ್ನು, ಕರುಮಮ್=ಕರ್ತವ್ಯ, ಅನ್ಱು=ಅಲ್ಲ, ಎನ್ಱು=ಎಂದು, ಉಯ್ಯ=ಉಜ್ಜೀವಿಸಲು, ಕರುದಿನಾಯ್ ಏಲ್=ಭಾವಿಸಿದೆಯಾದರೆ, ತೆಳ್ಳಿಯಾರ್=ಜ್ಞಾನಿಗಳು, ತಿಳಿವಳಿಕೆಯುಳ್ಳವರು, ಕೈತೊೞುಮ್=ಪೂಜಿಸುವ\(ನಮಸ್ಕರಿಸುವ\)ತೇವನಾರ್=ಸ್ವಾಮಿಯಾದವನೂ, ಮಾಮುನೀರ್=ಮಹಾಕಡಲಿನಿಂದ, ಅಮುದು=ಅಮೃತವನ್ನು, ತನ್ದ=ತಂದುಕೊಟ್ಟ, ವಳ್ಳಲಾರ್=ಪರಮ ಉದಾರಿಯಾದವನೂ ನೆಲಸಿರುವ, ವಲ್ಲವಾೞ್=ತಿರುವಲ್ಲವಾೞ್ ಕ್ಷೇತ್ರವನ್ನು ಕುರಿತು, ಶೊಲ್ಲುಮ್=ಹೇಳುವ ಹಾಗೆ, ವಲ್ಲೈ ಆಯ್=ಬಲ್ಲವನಾಗಿ, ಮರುವು=ನೆಲ್ಲದಿಗೊಳ್ಳು, ನೆಂಜೇ=ಮನಸ್ಸೇ.



ಮನಸ್ಸೇ, ಅಜ್ಞಾನಿಗಳು, ಜೈನರು,ಬೌದ್ಧರು, ಎಂಬ ಇವರು ಓದುತ್ತಿರುವ \(ಹೇಳುತ್ತಿರುವ\) ಅಸತ್ಯವಾದ ಶಾಸ್ತ್ರಗಳನ್ನು ಕರ್ತವ್ಯವಲ್ಲವೆಂದು ನೀನು ಭಾವಿಸಿದೆಯಾದರೆ, ಜ್ಞಾನಿಗಳು ಕೈಮುಗಿಯುವ ಸ್ವಾಮಿಯಾದವನೂ, ಮಹಾಕಡಲಿನಿಂದ ಅಮೃತವನ್ನು ತಂದುಕೊಟ್ಟ ಉದಾರಿಯಾದವನೂ



೧೧೧

ನೆಲಸಿರುವ ತಿರುವಲ್ಲವಾಳ್ ಕ್ಷೇತ್ರವನ್ನು ಕುರಿತು ಹೇಳುವ ಹಾಗೆ ಬಲ್ಲವನಗಿ ನೆಮ್ಮದಿಯಿಂದಿರು.\(೯\)



ಇತರ ದೈವಗಳನ್ನು ಸರ್ವೆಶ್ವರನೆಂದು ನಂಬಿ ಪೂಜಿಸುವವರು ಅಜ್ಞಾನಿಗಳು. ಇವರಲ್ಲದೆ ಜೈನರು,ಬೌದ್ಧರು ವೇದಗಳನ್ನು ನಂಬದವರು ಅದರಂತೆ ನಡೆಯದೆ, ಅದನ್ನು ಸತ್ಯವೆನ್ನದೆ ಇರುವವರು. ಅವರ ಶಾಸ್ತ್ರಗ್ರಂಥಗಳೇ ಬೇರೆ. ಅವು ವೇದಕ್ಕೆ ದೂರ. ಅವರು ವೇದಬಾಹಿರರು.



ವೇದಗಳನ್ನು ಜ್ಞಾನಭಂಡಾರವೆಂದೂ ವಾಸ್ತವವಾದ ತಿಳಿವಳಿಕೆಯೆಂದೂ ನಂಬಿ, ಅದರಂತೆ ನಡೆದುಕೊಳ್ಳುವವರು ಜ್ಞಾನಿಗಳು.



ಆೞ್ವಾರರು ಹೇಳುತ್ತಾರೆ:ಮನಸ್ಸೇ, ಜೈನರು,ಬೌದ್ಧರು ಮತ್ತು ಇತರ ಅಜ್ಞಾನಿಗಳು ಹೇಳುವುದನ್ನೆಲ್ಲಾ ಶಾಸ್ತ್ರವಿಹಿತವಾದದ್ದಲ್ಲ ಎಂದು ನೀನು ಭಾವಿಸುವೆಯಾದರೆ, ಜ್ಞಾನಿಗಳು ಕೈಮುಗಿಯುವವನೂ ಕಡಲಿನಿಂದ ಅಮೃತವನ್ನು ತಂದುಕೊಟ್ಟ ಪರಮ ಉದಾರಿಯೂ ಆದ ಸ್ವಾಮಿಯನ್ನೂ ಅವನು ನೆಲಸಿರುವ ದಿವ್ಯಕ್ಷೇತ್ರಗಳನ್ನೂ ಕುರಿತು ಹೇಳಬಲ್ಲವನಾಗು. ಇದರಿಂದ ನಿನ್ನ ಆತ್ಮೋದ್ಧಾರವಾಗುವುದು.



೧೦.ಮಱೈವಲಾರ್ ಕುಱೈವಿಕಾರುಱೈಯುಮೂರ್ ವಲ್ಲವಾೞಡಿಹಳ್ ತಮ್ಮೈ

ಶಿಱೈಕುಲಾವಣ್ಡಱೈ ಶೋಳೈಶೂೞ್ ಕೋಲನೀಳಾಲಿನಾಡನ್

ಕಱೈಯುಲಾವೇಲ್ ವಲ್ಲಕಲಿಯನ್ ವಾಯೊಲಿಯಿವೈಕಟ್ರುವಲ್ಲಾರ್

ಇಱೈವರಾಯಿರುನಿಲಮ್ ಕಾವಲ್ ಪೂಣ್ಡು ಇನ್ಬಮ್ ನನ್ ಹೆಯ್ದುವಾರೇ



ಮಱೈವಲಾರ್=ವೇದಗಳನ್ನು ಬಲ್ಲವರೂ, ಕುಱೈವು ಇಲಾರ್=\(ಯಾವ ಬಗೆಯ\) ಕೊರತೆಗಳು ಇಲ್ಲದವರೂ, ಉಱೈಯುಮ್=ವಾಸಿಸುವ, ಊರ್=ಊರಾದ, ವಲ್ಲವಾೞ್=ತಿರುವಲ್ಲವಾಳ್ ಕ್ಷೇತ್ರದ, ಅಡಿಹಳ್ ತಮ್ಮೈ=ಸ್ವಾಮಿಯನ್ನು ಕುರಿತು, ಶಿಱೈ=ರೆಕ್ಕೆಗಳನ್ನುಳ್ಳ, ಕುಲಾ=ಆನಂದದಿಂದ ಸಂಚರಿಸುವ, ವಣ್ಡು=ದುಂಬಿಗಳು, ಅಱೈ=ಗದ್ದಲ ಮಾಡುವ, ಶೋಲೈ ಶೂೞ್=ತೋಪುಗಳಿಂದ ಸುತ್ತುವರಿದಿರುವ, ಕೋಲಮ್=ಸುಂದರವಾದ



೧೧೨

ನೀಳ್=ವಿಸ್ತಾರವಾದ, ಆಲಿನಾಡನ್=ತಿರುವಾಲಿನಾಡಿನ ಒಡೆಯನೂ, ಕಱೈ=\(ರಕ್ತದ\)ಕಲೆಯು, ಉಲಾಮ್=ಹರಡಿರುತ್ತಲೇ ಇರುವ, ವೇಲ್ ವಲ್ಲ=ವೇಲಾಯುಧವನ್ನು ಪ್ರಯೋಗಿಸಬಲ್ಲವನೂ ಆದ, ಕಲಿಯನ್=ಕಲಿಯನ, ವಾಯ್ ಒಲಿ=ಬಾಯ ಮಾತಾದ, ಇವೈ=ಇವುಗಳನ್ನು, ಕಟ್ರುವಲ್ಲಾರ್=ಕಲಿಯಬಲ್ಲವರು, ಇಱೈವರ್ ಆಯ್=ರಾಜರಾಗಿ, ಇರುನಿಲಮ್=ವಿಶಾಲವಾದ ಭೂಮಿಯನ್ನು, ಕಾವಲ್ ಪೂಣ್ಡು=ಆಳಿದ ಬಳಿಕ, ಇನ್ಬಮ್=ಆನಂದವನ್ನು, ನನ್ ಹು=ಬಹಳ ಚೆನ್ನಾಗಿ, ಎಯ್ದುವಾರೇ = ಪಡೆಯುವವರೇ ಆಗುತ್ತಾರೆ.



ವೇದಗಳನ್ನು ಬಲ್ಲವರೂ,ಯಾವ ಬಗೆಯ ಕೊರತೆಯೂ ಇಲ್ಲದವರೂ ವಾಸಿಸುವ ಊರಾದ ತಿರುವಲ್ಲವಾಳ್ ಕ್ಷೇತ್ರದ ಸ್ವಾಮಿಯನ್ನು ಕುರಿತು, ಸೊಬಗಿನ ರೆಕ್ಕೆಗಳುಳ್ಳ ಆನಂದದಿಂದ ಸಂಚರಿಸುವ ದುಂಬಿಗಳು ಗದ್ದಲಮಾಡುವ ತೋಪುಗಳಿಂದ ಸುತ್ತುವರಿದಿರುವ ಸುಂದರವಾದ ಮತ್ತು ವಿಸ್ತಾರವಾದ ತಿರುವಾಲಿನಾಡಿನ ಒಡೆಯನೂ, ರಕ್ತದ ಕಲೆಯು ಹರಡಿರುತ್ತಲೇ ಇರುವ ವೇಲಾಯುಧವನ್ನು ಪ್ರಯೋಗಿಸಬಲ್ಲವನೂ ಆದ ಕಲಿಯನು\(ತಿರುಮಂಗೈ ಆೞ್ವಾರರು\) ಬಾಯ ಮಾತಾದ ಈ ಪಾಶುರಗಳನ್ನು ಕಲಿಯಬಲ್ಲವರು ರಾಜರಾಗಿ ಈ ವಿಶಾಲವಾದ ಭೂಮಿಯನ್ನು ಆಳಿದ ಬಳಿಕ ಆನಂದವನ್ನು ಬಹಳ ಚೆನ್ನಾಗಿ ಪಡೆಯುವವರೇ ಆಗುತ್ತಾರೆ.\(೧೦\)



ತಿರುವಲ್ಲವಾಳ್ ಕ್ಷೇತ್ರದಲ್ಲಿ ವೇದವಿದ್ವಾಂಸರಿದ್ದಾರೆ. ಅವರು ಅಲ್ಲಿ ನೆಲಸಿರುವ ಸರ್ವೇಶ್ವರನ ತಿರುವಡಿಗಳನ್ನು ನಿಶ್ಚಲವಾಗಿ ಆಶ್ರಯಿಸಿದ್ದಾರೆ. ಭಗವತ್ಕೃಪೆಯಿಂದ ಅವರಿಗೆ ತಮ್ಮ ಜೀವನದ ಮೇಲೆಯೇ ಪೂರ್ತಿಯಾದ ಹತೋಟಿ ಬಂದಿದೆ. ಇದರ ಫಲವಾಗಿ ಮನಸ್ಸು ನೆಮ್ಮದಿಗೊಂಡಿದೆ. ಇಹಜೀವನದಲ್ಲಿ ಸಂತುಷ್ಟಿಯಿದೆ. ಆದ್ದರಿಂದ ತಿರುವಲ್ಲವಾಳ್ ಕ್ಷೇತ್ರವನ್ನೂ ಅಲ್ಲಿ ನೆಲಸಿರುವ ಭಗವಂತನನ್ನೂ ಕುರಿತು ಎಡೆಬಿಡದೆ ಹೊಗಳಿ ಹಾಡುತ್ತಿರುವುದರಿಂದ, ಅದು ಹಾಡುವವರೆಲ್ಲರ ಮನಸ್ಸಿನ ಮೇಲೆಯೂ ಖಂಡಿತವಾಗಿ ಸತ್ಪರಿಣಾಮವನ್ನೇ ಉಂಟುಮಾಡುತ್ತದೆ.



“ತಿರುವಲ್ಲವಾಳ್ ಕ್ಷೇತ್ರವನ್ನು ಕುರಿತು ಹೊಗಳಿ ಹಾಡಬಲ್ಲವನಾಗಿ ನೆಮ್ಮದಿಗೊಳ್ಳು, ಮನಸ್ಸೇ”-ಎಂಬುದು ಈ ತಿರುಮೊೞಿಯ ಒಂದೊಂದು ಪಾಶುರಕ್ಕೂ ಪಲ್ಲವಿ. ಮನುಷ್ಯನು ಸಂಸಾರ ತಾಪತ್ರಯಗಳನ್ನೂ ಇಂದ್ರಿಯಗಳ ಪೀಡನೆಯನ್ನೂ ತಪ್ಪಿಸಿಕೊಳ್ಳಲೇಬೇಕು. ಇದಕ್ಕೆ ಭಗವಂತನ ಅದ್ಭುತಲೀಲಾವಿಶೇಷಗಳನ್ನೂ, ಸ್ವರೂಪ ಸ್ವಭಾವಗಳನ್ನೂ, ಸ್ವಾಮಿಯು ನೆಲಸಿರುವ ದಿವ್ಯಕ್ಷೇತ್ರಗಳನ್ನೂ ಎಡೆಬಿಡದೆ ಚಿಂತಿಸುತ್ತಿರಬೇಕು. ಆತ್ಮೋದ್ಧಾರಕ್ಕೆ ಇದೊಂದೇ ಸುಲಭವಾದ ಉಪಾಯ. ಭವರೋಗಕ್ಕೆಲ್ಲ ಇದೊಂದೇ ದಿವ್ಯೌಷಧಿ.



೧೧೩

ಹೀಗೆ ವಿವರಿಸಿ ಹೇಳಿರುವವನು ಕಲಿಯನು. ಅವನು ಸೊಬಗಿನಿಂದ ತುಂಬಿದ ತೋಪುಗಳಿಂದ ಸುತ್ತುವರಿದಿರುವ ಮತ್ತು ಹಾರಾಡುತ್ತಾ, ಆನಂದದಿಂದ ಗದ್ದಲ ಮಾಡುತ್ತಾ ಇರುವ ಸುಂದರವಾದ ದುಂಬಿಗಳಿಂದ ತುಂಬಿರುವ ತಿರುವಾಲಿ ನಗರದ ಒಡೆಯನು. ವೇಲಾಯುಧವನ್ನು ಸುಟಿಯಾಗಿ ಪ್ರಯೋಗಿಸುವುದರಲ್ಲಿ ನಿಪುಣನು.



ಕಲಿಯನು ಹೇಳಿರುವ ಈ ಹತ್ತುಪಾಶುರಗಳನ್ನು ಚೆನ್ನಾಗಿ ಕಲಿತವರಿಗೆ ಇಹಲೋಕದಲ್ಲಿ ರಾಜರ ಮರ್ಯಾದೆ ದೊರೆಯುತ್ತದೆ. ಆ ಬಳಿಕ ಅವರು ಪರಮಾನಂದವನ್ನೇ ಸೂರೆಗೊಳ್ಳುವವರಾಗುತ್ತಾರೆ. ಹೀಗಿದೆ ಈ ತಿರುಮೊೞಿಗೆ ಫಲಶ್ರುತಿ.



ಅಡಿಯ ನಡೆ: ತನ್ದೈ, ಮಿನ್ನುಮ್, ಪೂಣ್,ಪಣ್, ಮಂಜು, ಉರುವಿನ್, ನೋಯ್, ಮಂಜುಶೇರ್, ವೆಳ್ಳಿಯಾರ್, ಮಱೈ, \(ಮುನ್ದುಱ\)



೧೧೪

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಒಂಬತ್ತನೆಯ ದಶಕ ಎಂಟನೆಯ ತಿರುಮೊೞಿ

೧.ಮುನ್ಱುಱವುರೈಕ್ಕೇನ್

೧.ಮುನ್ದುಱವುರೈಕ್ಕೇನ್ ವಿರೈಕ್ಕೂೞಲ್ ಮಡವಾರ್

ಕಲವಿಯೈ ವಿಡುತಡುಮಾಱಲ್

ಅನ್ದರಮೇೞುಮಲೈಕಡಲೇೞುಮಾಯ

ಎಮ್ಮಡಿಹಳ್ ತಮ್ ಕೋಯಿಲ್

ಶನ್ದೊಡು ಮಣಿಯು ಮಣಿಮಯಿಲ್ ತೞೈಯುಮ್

ತೞುವಿ ವನ್ದರುವಿಹಳ್ ನಿರನ್ದು

ವನ್ದಿೞಿಶಾರಲ್ ಮಾಲಿರುಂಜೋಳೈ

ವಣಙ್ಗುದುಮ್ ವಾ ಮಡನೆಂಜೇ



ಮುನ್=ಹಿಂದಿನ\(ಇದುವೆರೆಗಿನ\), ತುಱ=ಆಸಕ್ತಿಗಳನ್ನು, ಉರೈಕ್ಕೇನ್=ಹೇಳುತ್ತೇನೆ ಕೇಳು, ವಿರೈ=ಪರಿಮಳಿಸುವ, ಕುೞಲ್=ತಲೆಗೂದಲಿನ, ಮಡವಾರ್=ಸ್ತ್ರೀಯರ, ಕಲವಿಯೈ=ಕೂಡಿಕೆಯನ್ನು, ವಿಡು=ಬಿಟ್ಟುಬಿಡು, ತಡುಮಾಱಲ್=ಹಿಂದುಮುಂದು ನೋಡುವುದನ್ನು, \(ವಿಡು=ಬಿಟ್ಟುಬಿಡು\), ಅನ್ದರಮ್ ಏೞುಮ್=ಏಳು ದ್ವೀಪಗಳೂ, ಮಲೈಕಡಲ್=ಬೆಟ್ಟಗಳೂ, ಕಡಲುಗಳೂ, ಏೞುಮ್ ಆಯ=ಏಳು ಏಳಾಗಿರುವ, ಎಮ್ಮಡಿಹಳ್ ತ=ನಮ್ಮ ಸ್ವಾಮಿಯ, ಕೋಯಿಲ್=ನೆಲಸಿರುವ ಸ್ಥಳವಾಗಿಯೂ, ಶನ್ದೊಡು=ಚಂದನ ವೃಕ್ಷಗಳನ್ನೂ, ಮಣಿಯುಮ್=ರತ್ನಗಳನ್ನೂ, ಅಣಿ=ಸುಂದರವಾದ, ಮಯಿಲ್ ತೞೈಯುಮ್= ನವಿಲುಗರಿಗಳನ್ನೂ, ತೞುವಿವನ್ದು=ತಳ್ಳಿಕೊಂಡು ಬಂದು, ಅರುವಿಹಳ್=ಬೆಟ್ಟದ ಝರಿಗಳು, ವನ್ದು =ಬಂದು



೧೧೫

ಇೞಿ=ಪ್ರವಹಿಸುವ, ಶಾರಲ್=ಬೆಟ್ಟದ ತಪ್ಪಲಿನ\(ಜಾರಿಕೆಯ\), ಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಕ್ಷೇತ್ರವನ್ನು, ವಣಙ್ಗುದುಮ್ ವಾ=ನಮಸ್ಕರಿಸೋಣ ಬಾ, ಮಡನೆಂಜೇ=ಮೂಢ ಮನಸ್ಸೇ.



ಮುಢಮನಸ್ಸೇ, ಹಿಂದಿನ \(ಇದುವೆರೆಗಿನ\) ಆಸಕ್ತಿಗಳನ್ನೆಲ್ಲಾ ಬಿಟ್ಟು ಬಿಡು. ಪರಿಮಳಿಸುವ ತಲೆಗೂದಲಿನ ಹೆಣ್ಣುಗಳಕೂಡಿಕೆಯನ್ನು ಬಿಟ್ಟುಬಿಡು. \(ಅವುಗಳ ಬಗೆಗೆ\)ಹಿಂದುಮುಂದೆ ನೋಡುವುದನ್ನು ಬಿಟ್ಟುಬಿಡು. ಏಳುದ್ವೀಪಗಳೂ ಏಳು ಬೆಟ್ಟಗಳೂ, ಏಳು ಕಡಲುಗಳೂ ಆಗಿರುವ ನಮ್ಮ ಸ್ವಾಮಿಯು ನೆಲಸಿರುವ ಸ್ಥಳವಾಗಿಯೂ, ಬೆಟ್ಟದ ಝರಿಗಳು ಗಂಧದ ಮರಗಳನ್ನೂ, ರತ್ನಗಳನ್ನೂ, ಸುಂದರವಾದ ನವಿಲುಗರಿಗಳನ್ನೂ ತಳ್ಳಿಕೊಂಡು ಬಂದು ಇಳಿಯುವ ತಪ್ಪಲಿನದಾಗಿಯೂ ಇರುವ ತಿರುಮಾಲಿರುಂಜೋಲೈ ಕ್ಷೇತ್ರವನ್ನು ಪೂಜಿಸೋಣ ಬಾ.\(೧\)



ಹಿಂದಿನ ತಿರುಮೊೞಿಯಲ್ಲಿ ಆೞ್ವಾರರು ತಿರುವಲ್ಲವಾ: ಕ್ಷೇತ್ರವನ್ನು ಕುರಿತು ಹಾಡಿದರಷ್ಟೆ. “ಆ ಕ್ಷೇತ್ರವನ್ನೂ,ಅಲ್ಲಿ ನೆಲಸಿರುವ ಭಗವಂತನನ್ನೂ ಕುರಿತು ಹೊಗಳಿಹಾಡಲು ಸಮರ್ಥನಾಗು”ಎಂದು ಅವರು ತಮ್ಮ ಮನಸ್ಸಿಗೆ ಬುದ್ಧಿಹೇಳಿದರು. ಈ ತಿರುಮೊೞಿಯಲ್ಲಿ ತಿರುಮಾಲಿರುಂಜೋಲೈ ಮಲೈ ಎಂಬ ಮತ್ತೊಂದು ಪುಣ್ಯಕ್ಷೇತ್ರಕ್ಕೆ ಅವರು ಬಂದಿದ್ದರಾಗಿ, ಅದರ ಬಗೆಗೆ ತಮ್ಮ ಬುದ್ಧಿಯಿಲ್ಲದ ಚಂಚಲವಾದ ಮನಸ್ಸಿಗೆ ಹಿತವನ್ನು ನುಡಿಯುತ್ತಿದ್ದಾರೆ.



ಆೞ್ವಾರರು ಹೇಳುತ್ತಾರೆ: ಮೂಢಮನಸ್ಸೇ, ಹಿಂದಿನ ಆಸಕ್ತಿಗಳೆಲ್ಲವೂ ನಿನ್ನನ್ನು ಇನ್ನೂ ಬಾಧಿಸುತ್ತಿವೆಯಲ್ಲವೇ? ನನ್ನ ಮಾತನ್ನು ಕೇಳು: ಇದುವರೆಗಿನ ನಿನ್ನ ಪ್ರಾಪಂಚಿಕವಾದ ಆಶೆಆಸಕ್ತಿಗಳನ್ನೆಲ್ಲಾ ತೊಲಗಿಸಿಬಿಡು. ಅವುಗಳಿಂದ ನಿನಗೆ ಯಾವ ಪ್ರಯೋಜನವೂ ಇಲ್ಲ. ಅಲಂಕರಿಸಿಕೊಂಡಿರುವ ಪರಿಮಳಿಸುವ ತಲೆಗೂದಲಿನ ಹೆಣ್ಣುಗಳ ಸಹವಾಸವನ್ನು ಮೊದಲು ಬಿಟ್ಟುಬಿಡು. ನಿನ್ನ ಆಸಕ್ತಿಗಳನ್ನು ಬಿಟ್ಟುಕೊಡಲು ಹಿಂದುಮುಂದು ನೋಡಬೇಡ. ಅದಕ್ಕೆ ಬದಲಾಗಿ, ನೆಮ್ಮದಿಯಿಂದ ನನ್ನೊಡನೆ ಬಾ. ನಾವು ಭಗವಂತನು ನೆಲಸಿರುವ ದಿವ್ಯಕ್ಷೇತ್ರಗಳಿಗೆ ಹೋಗೋಣ. ನಮ್ಮ ಸ್ವಾಮಿಯು ಸಾಮಾನ್ಯನಲ್ಲ-ಸರ್ವೇಶ್ವರನು, ಸರ್ವಶಕ್ತನು\! ಸಪ್ತದ್ವೀಪಗಳೂ, ಸಪ್ತ ಕುಲಪರ್ವತಗಳೂ,ಸಪ್ತಸಾಗರಗಳೂ ಆಗಿರುವ ಬ್ರಹ್ಮಾಂಡವೇ ಅವನಾಗಿ, ಅವುಗಳ ರಕ್ಷಕನೂ ಆಗಿರುವ ಪರಮಾಶ್ಚರ್ಯಕಾರಿ\! ಅವನೇ ಈಗ ತಿರುಮಾಲಿರುಂಜೋಲೈ ಮಲೈ ಎಂಬ ಕ್ಷೇತ್ರದಲ್ಲಿ ಭಕ್ತರ ಉದ್ಧಾರಕ್ಕಾಗಿಯೇ ನೆಲಸಿದ್ದಾನೆ. ಆ ಕ್ಷೇತ್ರಪ್ರಕೃತಿರಮ್ಯವದದ್ದು. ಬೆಟ್ಟದ ಝರಿಗಳು ತಮ್ಮತಮ್ಮ ಪ್ರವಾಹಗಳ ಮೂಲಕ ಗಂಧದಮರಗಳನ್ನೂ, ದಿವ್ಯವಾದ ರತ್ನಗಳನ್ನೂ, ಸುಂದರವಾದ ನವಿಲುಗರಿಗಳನ್ನೂ ತಳ್ಳಿಕೊಂಡುಬಂದು ಸ್ವಾಮಿಯ ತಿರುವಡಿಗಳಿಗೆ ಇಳಿಜಾರಿನಲ್ಲಿ ಕಾಣಿಕೆಯನ್ನಾಗಿ ಅರ್ಪಿಸುತ್ತವೆ. ಮನಸ್ಸೇ ಬಾ, ನಾವು ಅಲ್ಲಿಗೆ



೧೧೬

ಹೋಗೋಣ. ಸ್ವಾಮಿಯ ಸಮ್ಮುಖದಲ್ಲಿ ನಿಂತು ಅವನನ್ನು ಪೂಜಿಸಿ ಅವನ ತಿರುವಡಿಗಳಿಗೆ ಎರಗೋಣ. ಅದೇ ನಮ್ಮ ಉದ್ಧಾರಕ್ಕೆ ಹಾದಿ.



೨.ಇಣ್ಡೈಯುಮ್ ಪುನಲುಮ್ ಕೊಣ್ಡಿಡೈಯಿನ್ಱಿ

ಯೆೞುಮಿನೋತೊೞುದುಮೆನ್ಱು,ಇಮೈಯೋರ್

ಅಣ್ಡರುಮ್ ಪರವವರಣೈತ್ತುಯಿನ್ಱ

ಶುಡರ್ ಮುಡಿಕ್ಕಡವುಳ್ ತಮ್ ಕೋಯಿಲ್

ವಿಣ್ಡಲರ್ ತೂಳಿವೇಯ್ ವಳರ್ ಪುಱವಿಲ್

ವಿರೈಮಲರ್ ಕ್ಕೂಱಿಂಜಿಯಿನ್ ನಱುನ್ದೇನ್

ವಣ್ಡಮರ್ ಶಾರಲ್ ಮಾಲಿರುಂಜೋಲೈ

ವಣಙ್ಗದುಮ್ ವಾ ಮಡನೆಂಜೇ



ಇಣ್ಡೈಯುಮ್=ಹೂವಿನ ಹಾರಗಳನ್ನೂ, ಪುನಲುಮ್=ತೀರ್ಥವನ್ನೂ, ಕೊಣ್ಡು=ತೆಗೆದುಕೊಂಡು ಬಂದು, ಇಡೈ ಇನ್ಱಿ=ಎಡೆಬಿದದೆ, ತೊಳುದುಮ್=ಪೂಜಿಸೋಣ, ಎೞುಮಿನೋ=ಏಳಿರಿ,ಎನ್ಱು=ಎಂದು, ಇಮೈಯೋರ್=ಪರಮಪದ ವಾಸಿಗಳೂ, ಅಣ್ಡರುಮ್=ದೇವತೆಗಳೂ, ಪರವ=ಹರಡಿಕೊಂಡಿರಲು, ಅರವು ಅಣೈ=ಹಾವಿನ ಹಾಸುಗೆಯಲ್ಲಿ, ತುಯಿನ್ಱ=ನಿದ್ರಿಸುವ, ಶುಡರ್ ಮುಡಿ=ಹೊಳೆಹೊಳೆಯುವ ಕಿರೀಟವುಳ್ಳ, ಕಡವುಳ್=ಭಗವಂತನು ಕೋಯಿಲ್=ನೆಲಸಿರುವ ಸ್ಥಳವೆಂಬ, ವಿಣ್ಡು=ಆಕಾಶದಲ್ಲಿ\(ಬೆಟ್ಟದ ಮೇಲೆ\) ಅಲರ್=ಅರಳುವ, ತೂಳಿ=ಪರಾಗವನ್ನು ಚೆಲ್ಲುವ, ವೇಯ್=ಬಿದಿರು, ವಳರ್=ಬೆಳೆಯುವ, ಪುಱವಿಲ್=ಪ್ರದೇಶದಲ್ಲಿ, ವಿರೈ=ಪರಿಮಳ ತುಂಬಿದ, ಮಲರ್=ಹೂಗಳಿಂದ ಕೂಡಿದ, ಕುಱಿಂಜಿಯಿನ್=ಬೆಟ್ಟದ ಹೂವುಗಳಿಂದ, ನಱು=ಉತ್ತಮವಾದ ತೇನ್-ಜೇನಿಗೆ, ವಣ್ಡು=ದುಂಬಿಗಳು,



೧೧೭

ಅಮರ್=ಮುಸುರಿಕೊಂಡಿರುವ, ಶಾರಲ್=ಬೆಟ್ಟದ ತಪ್ಪಲಿನ, ಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಕ್ಷೇತ್ರವನ್ನು, ವಣಙ್ಗುದುಮ್ ವಾ=ಪೂಜಿಸೋಣ ಬಾ, ಮಡನೆಂಜೇ=ಬುದ್ಧಿಹೀನ ಮನಸ್ಸೇ.



ಬುದ್ಧಿಯಿಲ್ಲದ ಮನಸ್ಸೇ, ಹೂವಿನ ಹಾರಗಳನ್ನೂ ತೀರ್ಥವನ್ನೂ ತೆಗೆದುಕೊಂಡು ಎಡೆಬಿಡದೆ ಪೂಜಿಸೋಣ ಏಳಿರೋ ಎಂದು ಪಎಅಮಪದವಾಸಿಗಳೂ ದೇವತೆಗಳೂ ಹರಡಿನಿಂತಿರುವಾಗ ಹಾವಿನ ಹಾಸುಗೆಯಲ್ಲಿ ನಿದ್ರಿಸುವ ಹೊಳೆಹೊಳೆಯುವ ಕಿರೀಟವುಳ್ಳ ಭಗವಂತನು ನೆಲಸಿರುವ ಸ್ಥಳವಾದ ಆಕಾಶದಲ್ಲಿ\(ಬೆಟ್ಟದಮೇಲೆ\) ಅರಳಿ ಪರಾಗವನ್ನು ಚೆಲ್ಲುವ ಬಿದಿರುಬೆಳೆಯುವ ಪ್ರದೇಶದಲ್ಲಿ ಪರಿಮಳತುಂಬಿದ ಹೂಗಳಿಂದ ಕೂಡಿದ ಬೆಟ್ಟದ ಹೂಗಳಿಂದ ಸ್ರವಿಸುವ ಉತ್ತಮವಾದ ಜೇನಿಗೆ ದುಂಬಿಗಳು ಮುಸುರಿಕೊಂಡಿರುವ ಬೆಟ್ಟದ ತಪ್ಪಲಿನ ತಿರುಮಾಲಿರುಂಜೋಲೈಮಲೈ ಕ್ಷೇತ್ರವನ್ನು ಪೂಜಿಸೋಣ ಬಾ.\(೨\)



ಆೞ್ವಾರರು ಹೇಳುತ್ತಾರೆ: ಮೂಢಮನಸ್ಸೇ, ಭಗವಂತನ ಹಿರಿಮೆಯೇನೆಂಬುದನ್ನು ತಿಳಿಯಲು ಇಚ್ಛಿಸುವೆಯಾ? ಪರಮಪದವಾಸಿಗಳಾದ ಅಮರರೂ, ದೇವಾದಿದೇವತೆಗಳೂ ಅವನನ್ನು ಎಡೆಬಿಡದಂತೆ ಪೂಜಿಸಬೇಕೆಂದು ಹೂವಿನ ಹಾರಗಳನ್ನೂ ತೀರ್ಥವನ್ನೂ ತೆಗೆದುಕೊಂಡು ಹೋಗಿ, ಕಾದು ನಿಂತಿರುತ್ತಾರೆ. ಅಷ್ಟು ಸುಲಭವ ಸ್ವಾಮಿ ಅವರ ಪೂಜೆಯನ್ನು ಕೈಗೊಳ್ಳುವುದು\! ಅವರೆಲ್ಲ ನಿಂತಿರುವಂತೆಯೇ, ಸ್ವಾಮಿಯು ಕಣ್ಣುಕೋರೈಸುವಂತೆ ಹೊಳೆಯುವ ಕಿರೀಟವನ್ನು ಧರಿಸಿದವನಾಗಿ, ಹಾವಿನ ಹಾಸುಗೆಯಲ್ಲಿ ಪಾಲ್ಗಡಲಲ್ಲಿ ಪವಡಿಸಿ ನಿದ್ರಿಸುತ್ತಾನೆ\! ದೇವಾಧಿದೇವತೆಗಳಿಗೂ ಸುಲಭಸಾಧ್ಯನಲ್ಲದ ಸ್ವಾಮಿಯು ಈಗ, ಭಕ್ತರ ಉದ್ಧಾರಕ್ಕಾಗಿಯೇ ತಿರುಮಾಲಿರುಂಜೋಲೈಮಲೈ ಕ್ಷೇತ್ರದಲ್ಲಿ ನೆಲಸಿದ್ದಾನೆ. ಆ ಬೆಟ್ಟದ ತಪ್ಪಲು ಬಿದಿರುಮೆಳೆಗಳಿಮ್ದಲೂ, ಬೆಟ್ಟದ ಹೂಗಳಿಂದಲೂ ತುಂಬಿ, ಜೇನು ಸುರಿಸುತ್ತಾ, ದುಂಬಿ ಮುಸುರುತ್ತಿರುತ್ತದೆ. ಮನಸ್ಸೇ, ಅಲ್ಲಿಗೆ ಹೋಗೋಣ ಬಾ. ಭಗವಂತನನ್ನು ಪೂಜಿಸೋಣ ನಾವು ಉಜ್ಜೀವನಗೊಳ್ಳೋಣ.



೩.ಪಿಣಿವಳರಾಕ್ಕೈ ನೀಙ್ಗ ನಿನ್ಱೇತ್ತ

ಪ್ಪೆರುನಿಲಮರುವಿಲ್ ಮುನ್ನರುಳಿ

ಅಣಿವಳರ್ ಕುಱಳಾಯಹಲಿಡಮುೞುದುಮ್

ಅಳನ್ದವೆಮ್ಮಡಿಹಳ್ ತಮ್ ಕೋಯಿಲ್

ಕಣಿವಳರ್ ವೇಙ್ಗೈನೆಡುನಿಲಮದನಿಲ್

ಕುಱವರ್ತಮ್ ಕವಣಿಡೈತ್ತುರನ್ದ

ಮಣಿವಳರ್ ಶಾರಲ್ ಮಾಲಿರುಂಜೋಲೈ

ವಣಙ್ಗುದುಮ್ ವಾ ಮಡನೆಂಜೇ



೧೧೮

ಪಿಣಿ=ಆಶೆಸಂಕಟಗಳನ್ನು, ವಳರ್=ಬೆಳೆಸುವ, ಆಕ್ಕೈ=ದೇಹವನ್ನು, ನೀಙ್ಗ=ನೀಗುವುದಕ್ಕಾಗಿ,\(ಕಳೆಯುವುದಕ್ಕಾಗಿ\), ನಿನ್ಱು=ನಿಂತು,ಏತ್ತ-ಸ್ತುತಿಸುವುದಕ್ಕಾಗಿ, ಪೆರುನಿಲಮ್=ವಿಸ್ತಾರವಾದ ಭೂಮಿಯನ್ನು, ಅರುಳಿಲ್=ಕೃಪೆಯಲ್ಲಿ, ಕೃಪೆಯಿಂದ, ಮುನ್=ಹಿಂದೆ ಒಂದು ಕಾಲದಲ್ಲಿ, ಅರುಳಿ=ಕೃಪೆಮಾಡಿ, ಅಣಿವಳರ್=ಸೊಬಗು ಬೆಳೆಯುವ, ಕುಱಳ್ ಆಯ್=ವಾಮನ ಬ್ರಹ್ಮಚಾರಿಯಾಗಿ, ಅಹಲ್=ವಿಸ್ತಾರವಾದ, ಇಡಮ್ ಮುೞುದುಮ್=ಭೂಮಿ\(ಸ್ಥಳ\)ಯನ್ನೆಲ್ಲಾ, ಅಳನ್ದ=ಅಳೆದ, ಎಮ್ ಅಡಿಹಳ್ ತಮ್=ನಮ್ಮ ಸ್ವಾಮಿಯ, ಕೋಯಿಲ್=ನೆಲಸಿರುವ ಸ್ಥಳವಾದ, ಕಣಿವಳರ್=ಕೀರ್ತಿ ಬೆಳೆಯುತ್ತಿರುವ, ವೇಙ್ಗೈ=ಫಲವತ್ತಾದ ನೆಡುನಿಲಮ್ ಅದನಿಲ್=ವಿಸ್ತಾರವಾದ \(ವ್ಯವಸಾಯದ\)ನೆಲದಲ್ಲಿ, ಕುಱವರ್-ಕುರವರು, ತಮ್=ತಮ್ಮ, ಕವಳ್-ಕವಣೆ ಕಲ್ಲುಗಳನ್ನು, ಇಡೈ=ನಡುನಡುವೆ\(ಆಗಾಗ\), ತುರನ್ದ=ಬೀಸುವಂಥ, ಮಣಿವಳರ್=ಸದ್ದಿನಿಂದ ಕೂಡಿರುವ \(ಸದ್ದು ಬೆಳೆಯುವ\)ಶಾರಲ್=ಬೆಟ್ಟದ ತಪ್ಪಲಿನ, ಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಕ್ಷೇತ್ರವನ್ನು, ವಣಙ್ಗುದುಮ್ ವಾ=ಪೂಜಿಸೋಣ ಬಾ, ಮಡನೆಂಜೇ=ಅವಿವೇಕಿಯಾದ ಮನಸ್ಸೇ.



ಅವಿವೇಕಿಯಾದ ಮನಸ್ಸೇ, ಆಶೆಸಂಕಟಗಳನ್ನು ಬೆಳೆಸುವ ದೇಹವನ್ನು ನೀಗಿಸುವುದಕ್ಕಾಗಿ, ನಿಂತು ಸ್ತುತಿಸುವುದಕ್ಕಾಗಿ, ಹಿಂದೆ ಒಂದುಕಾಲದಲ್ಲಿ ವಿಸ್ತಾರವಾದ ಭೂಮಿಯನ್ನು ಕರುಣಿಸಿ ಕೃಪೆಮಾಡಿದವನೂ, ಸೊಬಗು ಬೆಳೆಯುವ ವಾಮನ ಬ್ರಹ್ಮಚಾರಿಯಾಗಿ ವಿಶಾಲವಾದ ಭೂಮಿಯನ್ನೆಲ್ಲಾ ಅಳೆದವನೂ ಆದ ನಮ್ಮ ಸ್ವಾಮಿಯು ನೆಲಸಿರುವ ಸ್ಥಳವಾದ ಕೀರ್ತಿ ಬೆಳೆಯುತ್ತಿರುವ ಫಲವತ್ತಾದ ಮತ್ತು ವಿಸ್ತಾರವಾದ ವ್ಯವಸಾಯದ ನೆಲದಲ್ಲಿ ಕುರವರು ತಮ್ಮ ಕವಣೆಕಲ್ಲುಗಳನ್ನು ಆಗಾಗ್ಗೆ ಬೀಸುವಂಥ ಸದ್ದು ಬೆಳೆಯುತ್ತಿರುವ ಬೆಟ್ಟದ ತಪ್ಪಲಿನ ತಿರುಮಾಲಿರುಂಜೋಲೈ ಕ್ಷೇತ್ರವನ್ನು ಪೂಜಿಸೋಣ ಬಾ.\(೩\)



ಮಾನವನ ಬೆಳವಣಿಗೆಯೇ ಆಶೆಯಿಂದ. ಆಶೆಯೇ ಅವನನ್ನು ಹೆಚ್ಚುಹೆಚ್ಚು ಸಂಕಟದಲ್ಲಿ ತೊಡಗಿಸುವುದು. ಆಶೆಯೂ, ಸಂಕಟವೂ ಹೀಗೆ ಕೊನೆಮೊದಲಿಲ್ಲದಂತೆ ಬೆಳೆಯುತ್ತಲೇ ಹೋಗುವುದು.ಮನುಷ್ಯನನ್ನು ಹುಟ್ಟು-ಸಾವುಗಳ ಸಂಕೋಲೆಯಿಂದ ಬಿಗಿಸಿಬಿಡುವುದು. ಈ ಬಂಧನದಿಂದ ಬಿಡುಗಡೆಯಾಗಲು ಭಗವಂತನ ಕೃಪಾಕಟಾಕ್ಷಕ್ಕೆ ಅವನು ಪಾತ್ರನಾಗಬೇಜು/ ಭಗವತ್ಕೃಪೆಯನ್ನು



೧೧೯

ಗಳಿಸಿಕೊಳ್ಳುವುದಕ್ಕೆ ಭಗವಂತನನ್ನು ಸ್ತುತಿಸಿ, ನುತಿಸಿ,ಭಜಿಸಿ,ಪೂಜಿಸಿ, ಅವನನ್ನು ಒಲಿಸಿಕೊಳ್ಳಬೇಕು.



ಭಗವಂತನ ಕೃಪೆಅಪಾರವಾದದ್ದು. ಮನುಷ್ಯನನ್ನು ಉದ್ಧರಿಸುವುದಕ್ಕಾಗಿ, ಶಾಶ್ವತಸುಖವನ್ನು ದೊರಕಿಸಿಕೊಡುವುದಕ್ಕಾಗಿ, ಅವನಿಗೆ ವಿಶಾಲವಾದ ಈ ಭೂಮಿಯನ್ನು ಕರುಣಿಸಿದ್ದಾನೆ. ತಾನೂ ಅಲ್ಲಲ್ಲಿ, ಅರ್ಚಾವತಾರಿಯಾಗಿ ನೆಲಸಿದ್ದಾನೆ. ಸ್ವಾಮಿಯ ತಿರುವಡಿಗಳನ್ನು ಆಶ್ರಯಿಸುವುದಕ್ಕೆ ಅವನಿಗೆ ಎಲ್ಲ ಸೌಲಭ್ಯಗಳನ್ನೂ ಒದಗಿಸಿದ್ದಾನೆ.



ತಾನು ಕೊಡುಗೈಯವನೆಂದು ತೋರಿಸಿಕೊಳ್ಳುವುದೂ, ತನ್ನ ಬಳಿಗೆ ಯಾಚಿಸಲು ಬಂದವರು ಬರಿಗೈಯಲ್ಲಿ ಹಿಂತಿರುಗುವುದಿಲ್ಲವೆಂದು ಹೆಮ್ಮೆಗೊಳ್ಳುವುದೂ ಬಲಿಚಕ್ರವರ್ತಿಯ ಸ್ವಭಾವವಾಗಿತ್ತು. ಮಿತಿಮೀರಿದರೆ ಯಾವುದೂ ಒಳ್ಳೆಯದಲ್ಲವೆಂಬ ಪಾಠವನ್ನು ಅವನಿಗೆ ಕಲಿಸುವುದಕ್ಕಾಗಿ ಭಗವಂತನೇ ಸ್ವತಃ ವಾಮನವಟುವಾಗಿ ಅವನ ಬಳಿಗೆ ಬಂದನು. ತನ್ನ ಪುಟ್ಟಹೆಜ್ಜೆಗಳಲ್ಲಿ ಮೂರೇಮೂರು ಹೆಜ್ಜೆಗಳಷ್ಟು ನೆಲವನ್ನು ಯಾಚಿಸಿದನು. ಬಲಿಯಿಂದ ಅದನ್ನುಪಡೆದ ಕೂಡಲೇ ಸ್ವಾಮಿಯು ತ್ರಿವಿಕ್ರಮನಾಗಿ ಬೆಳೆದು, ತನ್ನ ಒಂದು ಹೆಜ್ಜೆಯಿಂದ ಇತರ ಲೋಕಗಳೆಲ್ಲವನ್ನೂ ಅಳೆದುಕೊಂಡನು. ಭಗವಂತನ ಅದ್ಭುತಸಾಮರ್ಥ್ಯಕ್ಕೆ ಬೆರಗಾಗಿದ್ದ ಬಲಿಯ ತಲೆಯಮೇಲೆ, ಸ್ವಾಮಿಯು ತನ್ನ ತಿರುವಡಿಗಳನ್ನಿಟ್ಟು \(ಮೂರನೆ ಹೆಜ್ಜೆಯನ್ನಿಟ್ಟು\) ಅವನಿಗೆ ಶಾಶ್ವತಸುಖಾನಂದಗಳನ್ನು ಕೃಪೆಮಾಡಿದನು. ಭಗವಂತನ ಅಪಾರವಾದ ಕೃಪೆಗೆ ಇದೊಂದು ನಿದರ್ಶನ\!



ಆಲ್ವಾರರು ಹೇಳುತ್ತಾರೆ: ಏನೂ ಅರಿಯದ ಮನಸ್ಸೇ, ಭಗವಂತನು ಪರಮಕಾರುಣಿಕ. ಆಶೆಸಂಕಟಗಳಿಂದ ಮನುಷ್ಯನು ಪಡುವ ಪಾಡನ್ನು ನೀಗಿಸುವುದಕ್ಕಾಗಿಯೇ ಅವನಿಗೆ ಈ ಭೂಲೋಕವನ್ನು ಕರುಣಿಸಿದ್ದಾನೆ. ತಾನೂ ದಿವ್ಯಸುಂದರನಾಗಿ ಅಲ್ಲಲ್ಲಿ ದಿವ್ಯಕ್ಷೇತ್ರಗಳಲ್ಲಿ ನೆಲಸಿದ್ದಾನೆ. ಮನಸ್ಸೇ ಬಾ, ನಾವು ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರಕ್ಕೆ ಹೋಗೋಣ. ಸ್ವಾಮಿಯ ಸಮ್ಮುಖದಲ್ಲಿ ನಿಂತು, ಅವನನ್ನ ಸ್ತುತಿಸಿ, ಅವನ ಕೃಪೆಗೆ ಪಾತ್ರರಾಗೋಣ.



೪.ಶೂರ್ ಮೈಯಿಲಾಯಪೇಯ್ ಮುಲೈ ಶುವೈತ್ತು

ಶ್ಶುಡುಶರಮಾಡು ಶಿಲೈತ್ತುರನ್ದು

ನೀರ್ ಮೈಯಿಲಾದ ತಾಡಹೈಮಾಳ

ನಿನೈನ್ದವರ್ ಮನಙ್ಗೊಣ್ಡ ಕೋಯಿಲ್

ಕಾರ್ ಮಲಿವೇಙ್ಗೈಕೋಙ್ಗಲರ್ ಪುಱವಿಲ್

ಕಡಿಮಲರ್ ಕ್ಕೂಱಿಂಜಿಯಿನ್ ನಱುನ್ದೇನ್

ವಾರ್ ಪುನಲ್ ಶೂೞ್ ತಣ್ ಮಾಲಿರುಂಜೋಲೈ

ವಣಙ್ಗದುಮ್ ವಾ ಮಡನೆಂಜೇ



ಶೂರ್ ಮೈಯಿಲ್ ಆಯ=ಕ್ರೌರ್ಯದಿಂದ ಕೂಡಿದ, ಪೇಯ್=ರಾಕ್ಷಸಿಯ, ಮುಲೈ=ಮೊಲೆಯನ್ನು, ಶುವೈತ್ತು=ರುಚಿಯಿಂದ ಉಂಡವನಾಗಿ, ಶುಡುಶರಮ್=ತೀಕ್ಷ್ಣವಾದ ಬಾಣಗಳನ್ನು, ಅಡುಶಿಲೈ ತುರನ್ದು=ಮಾರಕವಾದ ಬಿಲ್ಲಿನಮೂಲಕ ಪ್ರಯೋಗಿಸಿ, ನೀರ್ ಮೈ ಇಲಾದ=ಒಳ್ಳೆಯ ಸ್ವಭಾವವಿಲ್ಲದ, ತಾಡಹೈ=ತಾಟಕಿಯು, ಮಾಳ=ಮಡಿಯುವಂತೆ, ನಿನೈತ್ತವರ್=ಸಂಕಲ್ಪಿಸಿದವನು, ಮನಮ್ ಕೊಣ್ಡು=ಆಶೆಯಿಂದ ನೆಲಸಿರುವ, ಕೋಯಿಲ್=ಸ್ಥಳವಾದ, ಕಾರ್ ಮಲಿ=ಮೇಘಮಂಡಲದವರೆಗೆ ತುಂಬಿರುವ, ವೇಙ್ಗೈ ಕೋಙ್ಗು=ವಿಧವಿಧದ ಕಾಡು\(ಬೆಟ್ಟದ\)ಮರಗಳು, ಅಲರ್=ಹೂಬಿಡುವ, ಪುಱವಿಲ್=ಪ್ರದೇಶದಲ್ಲಿ, ಕಟಿಮಲರ್=ಪರಿಮಳಿಸುವ ಹೂಗಳ, ಕುಱುಂಜಿಯಿನ್=ಬೆಟ್ಟದ ಹೂಗಿಡ ಮರಗಳಲ್ಲಿ, ನಱುತೇನ್=ರುಚಿಕರವಾದ ಜೇನು ತುಂಬಿರುವ, ವಾರ್ ಪುನಲ್=ತುಂಬಿಹರಿಯುವ ಪ್ರವಾಹಗಳಿಂದ, ಶೂೞ್=ಸುತ್ತುವರಿದಿರುವ, ತಣ್=ತಂಪಾದ, ಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಕ್ಷೇತ್ರವನ್ನು, ವಣಙ್ಗುದುಮ್ ವಾ=ಪೂಜಿಸೋಣ ಬಾ, ಮಡನೆಂಜೇ=ತಿಳಿವಳಿಕೆಯಿಲ್ಲದ ಮನಸ್ಸೇ.



ತಿಳಿವಳಿಕೆಯಿಲ್ಲದ ಮನಸ್ಸೇ, ಕ್ರೌರ್ಯದಿಂದ ಕೂಡಿದ ರಾಕ್ಷಸಿಯ ಮೊಲೆಯನ್ನು ಚಪ್ಪರಿಸಿ ಉಂಡವನೂ, ತೀಕ್ಷ್ಣವಾದ ಬಾಣಗಳನ್ನು ಮಾರಕವಾದ ಬಿಲ್ಲಿನ ಮೂಲಕ ಪ್ರಯೀಗಿಸಿ ಒಳ್ಳೆಯ ಸ್ವಭಾವವೇ ಇಲ್ಲದ ತಾಟಕಿಯು ಮಡಿಯುವಂತೆ ಸಂಕಲ್ಪಿಸಿದವನೂ ಆಶೆಯಿಂದ ನೆಲಸಿರುವ ಸ್ಥಳವಾದ ವಿಧವಿಧದ ಕಾಡು\(ಬೆಟ್ಟದ\)ಮರಗಳು ಹೂಬಿಡುವ ಪ್ರದೇಶದಲ್ಲಿ ಪರಿಮಳಿಸುವ ಹೂಗಳ ಬೆಟ್ಟದ ಹೂಗಿಡಮರಗಳಲ್ಲಿ ರುಚಿಕರವಾದ ಜೇನುತುಂಬಿರುವ ತುಂಬಿ ಹರಿಯುವ ಪ್ರವಾಹಗಳಿಂದ ಸುತ್ತುವರಿದಿರುವ ತಂಪಾದ ತಿರುಮಾಲಿರುಂಜೋಲೈಮಲೈ ಕ್ಷೇತ್ರವನ್ನು ಪೂಜಿಸೋಣ \(ನಮಸ್ಕರಿಸೋಣ\)ಬಾ.\(೪\)



ಆೞ್ವಾರರು ಹೇಳುತ್ತಾರೆ: ಮೂಢಮನಸ್ಸೇ, ನಮ್ಮ ಸ್ವಾಮಿಯಾದ ಭಗವಂತನು ಆಶ್ಚರ್ಯಕಾರಕನೇ ಸರಿ. ಹಿಂದೆ ಅವನು ಶ್ರೀಕೃಷ್ಣನಾಗಿ ಅವತರಿಸಿದಾಗ, ಅವನು ಇನ್ನೂ ಹಸುಗೂಸಾಗಿದ್ದಾಗಲೇ ಕ್ರೂರಿಯೂ ರಾಕ್ಷಸಿಯೂ ಆದ ಪೂತನಿಯ ವಿಷತುಂಬಿದ ಮೊಲೆಯನ್ನು ಚಪ್ಪರಿಸಿ ಉಣ್ಣುತ್ತಾ, ಅವಳನ್ನೇ



೧೨೧

ಕೊಂದು ಹಾಕಿದನು. ಮತ್ತೆ ಅವನು ಶ್ರೀರಾಮನಾಗಿ ಅವತರಿಸಿದಾಗ ಸ್ವಭಾವತಃ ಕಡುಕ್ರೂರಿಯೇ ಆದ ತಾಟಕಿಯೆಂಬ ದುಷ್ಟರಾಕ್ಷಸಿಯನ್ನು ತನ್ನ ತೀಕ್ಷ್ಣವಾದ ಬಾಣಗಳಿಂದ ಕೊಂದುಹಾಕಿದನು. ಬೆಟ್ಟದ ಹೂಗಳಿಂದ ತುಂಬಿರುವ ಗಿಡಮರಗಳಿಂದ ತುಂಬಿ ತಂಪಾದ ಪ್ರವಾಹಗಳಿಂದ ಸುತ್ತುವರಿದಿರುವ ಮನೋಹರವಾದ ಬೆಟ್ಟದತಪ್ಪಲಿನ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿಆ ಸ್ವಾಮಿಯೇ ಈಗ ಭಕ್ತಜನೋದ್ಧಾರಕನಾಗಿ ನೆಲಸಿದ್ದಾನೆ. ಮನಸ್ಸೇ ಬಾ, ನಾವು ಅಲ್ಲಿಗೆ ಹೋಗೋಣ. ಸ್ವಾಮಿಯನ್ನು ಪೂಜಿಸಿ ಉದ್ಧಾರಗೊಳ್ಳೋಣ.



೫.ವಣಙ್ಗಲಿಲರಕ್ಕನ್ ಶೆರುಕ್ಕಳತ್ತವಿಯ

ಮಣಿಮುಡಿಯೊರುಪದುಮ್ ಪುರಳ

ಅಣಙ್ಗೆೞುನ್ದವನ್ಱನ್ ಕವನ್ದಮ್ ನಿನ್ಱಾಡ

ಅಮರ್ ಶೆಯ್ದವಡಿಹಳ್ ತಮ್ ಕೋಯಿಲ್

ಪಿಣಙ್ಗಲಿಲ್ ನೆಡುವೇಯ್ ನುದಿಮುಹಮ್ ಕಿೞಿಪ್ಪ

ಪ್ಪಿರಶಮ್ ವನ್ದಿೞಿತರಪ್ಪೆರುನ್ದೇನ್

ಮಣಙ್ಗಮೞ್ ಶಾರಲ್ ಮಾಲಿರುಂಜೋಲೈ

ವಣಙ್ಗುದುಮ್ ವಾ ಮಡನೆಂಜೇ



ವಣಙ್ಗಳ್ ಇಲ್=ತಲೆಬಾಗದ, ಅರಕ್ಕನ್=ರಾಕ್ಷಸನು, ಶೆರುಕಳತ್ತು=ಯುದ್ಧಭೂಮಿಯಲ್ಲಿ, ಅವಿಯ-ನಾಶ ಹೊಂದುವಂತೆ, ಮಣಿಮುಡಿ=ರತ್ನಕಿರೀಟಗಳು, ಒರುಪದುಮ್=ಹತ್ತೂ, ಪುರಳ=ನೆಲದಲ್ಲಿ ಹೊರಳಾಡುವಂತೆ, ಅಣಙ್ಗು=ದುಷ್ಟಭೂತವು, ಎೞುನ್ದು=ಎಚ್ಚೆತ್ತು, ಅವನ್ ತನ್=ಅವನ, ಕವನ್ದನ್=ಮುಂಡವು, ನಿನ್ಱ-ನಿಂತು, ಆಡ-ಮನಸ್ವಿ ಆಡುವಂತೆಯೂ \(ನರ್ತಿಸುವಂತೆಯೂ\), ಅಮರ್ ಶೆಯ್ದ=ಯುದ್ಧಮಾಡಿದ\(ಹೋರಾಡಿದ\), ಅಡಿಹಳ್ ತಮ್=ಭಗವಂತನ, ಕೋಯಿಲ್=ನೆಲಸಿರುವ ಸ್ಥಳವಾದ, ಪಿಣಙ್ಗಲಿಲ್=\(ಒಂದಕ್ಕೊಂದು\) ಹೆಣೆದುಕೊಂಡಿರುವ, ನೆಡು=ಉದ್ದನಾದ

೧೨೨

ವೇಯ್=ಬಿದಿರಿನ, ನುದಿ=ತುದಿಗಳು, ಮುಹಮ್ ಕಿೞಪ್ಪ=ಮುಖವನ್ನು ಹರಿಯಲು, ಪಿರಶಮ್ ವನ್ದು=ಜೇನು ಹೊರಕ್ಕೆ ಬಂದು, ಇೞಿತರ=ಸ್ರವಿಸಲು, ಪೆರುತೇನ್=ದೊಡ್ಡ ಜೇನಿನ, ಮಣಮ್=ಪರಿಮಳವು, ಕಮೞ್-ಹರಡಿ ಬೀಸುತ್ತಿರುವ, ಶಾರಲ್=ಬೆಟ್ಟದ ತಪ್ಪಲಿನ, ಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಕ್ಷೇತ್ರವನ್ನು, ವಣಙ್ಗುದುಮ್ ವಾ=ಪೂಜಿಸೋಣ ಬಾ, ಮಡನೆಂಜೇ=ಮೂಢ ಮನಸ್ಸೇ.



ತಲೆಬಾಗದ ರಾಕ್ಷಸನು ಯುದ್ಧಭೂಮಿಯಲ್ಲಿ ನಾಶಹೊಂದುವಂತೆಯೂ, ರತ್ನಕಿರೀಟಗಳು ಹತ್ತೂ ನೆಲದಲ್ಲಿ ಹೊರಳಾಡುವಂತೆಯೂ, ದುಷ್ಟಭೂತವೊಂದು ಎದ್ದು\(ಆವೇಶಗೊಂಡು\) ಅವನ ಮುಂಡವನ್ನೂ ಮನಸ್ವಿ ನರ್ತಿಸುವಂತೆಯೂ ಹೋರಾಡಿದ ನಮ್ಮ ಸ್ವಾಮಿಯ ಸ್ಥಳವಾದ ಪರಸ್ಪರ ಹೆಣೆದುಕೊಂಡಿರುವ ಬಿದಿರಿನ ತುದಿಗಳು ಮುಖವನ್ನು ಹರಿಯಲು ಜೇನುಹೊರಕ್ಕೆ ಬಂದು ಸ್ರವಿಸಲು, ದೊಡ್ಡಜೇನಿನ ಪರಿಮಳವು ಹರಡಿ ಬೀಸುತ್ತಿರುವ ತಪ್ಪಲಿನ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರವನ್ನು ಪೂಜಿಸೋಣ ಬಾ ಮೂಢಮನಸ್ಸೇ.\(೫\)



ಆೞ್ವಾರರು ಹೇಳುತ್ತಾರೆ: ಮೂಢ ಮನಸ್ಸೇ, ನಮಮ್ ಸ್ವಾಮಿಯ ಪರಾಕ್ರಮವನ್ನೇನೆಂದು ವಿವರಿಸುವುದು\! ಹಿಂದೆ, ಅವನು ಶ್ರೀರಾಮನಾಗಿ ಅವತರಿಸಿ, ಯಾರಿಗೂ ತಲೆಬಾಗಿಸದಂಥ ಮದಾಂಧನೂ ಮಹಾಪರಾಕ್ರಮಿಯೂ ರಾಕ್ಷಸರಾಜನೂ ಆದ ರಾವಣಾಸುರನನ್ನು ಯುದ್ಧಕಳದಲ್ಲಿ ಎದುರಿಸಿದನು. ತನ್ನ ಕೋದಂಡದ ಸಹಾಯದಿಂದಲೇ ಆ ರಾಕ್ಷಸನ ಹತ್ತುತಲೆಗಳನು ಉರುಳಿಸಿದನು. ಅವುಗಳನ್ನು ಅಲಂಕರಿಸಿದ್ದ ರತ್ನಕಿರೀಟಗಳು ನೆಲದ ಧೂಳಿನಲ್ಲಿ ಬಿದ್ದುಹೊರಳಾದವು. ಆ ರಾಕ್ಷಸನ ಮುಂಡವೇ ಆವೇಶಗೊಂಡು ಯುದ್ಧಭೂಮಿಯಲ್ಲಿ ಸ್ವೇಚ್ಛೆಯಾಗಿ ಕುಣಿಕುಣಿದಾಡುವಂತೆ ಮಾಡಿದನು. ಆ ಸ್ವಾಮಿಯೇ ಈಗ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿಭಕ್ತರ ಉದ್ಧಾರಕ್ಕಾಗಿಯೇ ನೆಲಸಿದ್ದಾನೆ. ಆ ಬೆಟ್ಟದ ತಪ್ಪಲಿನಲ್ಲಿ ದಟ್ಟವಗೈ ಬೆಳೆದಿರುವ ಬಿದಿರುಮೆಳೆಗಳಲ್ಲಿ ದೊಡ್ಡಜೇನಿನ ಗೂಡುಗಳು ತುಂಬಿಕೊಂಡಿವೆ. ಪರಸ್ಪರ ಹೆಣೆದುಕೊಂಡು ಉದ್ದನಾಗಿ ಬೆಳೆದಿರುವ ಬಿದಿರಿನ ತುದಿಗಳು ಆಗಿಂದಾಗ್ಗೆ ಆ ಜೇನುಗೂಡಿನ ಹೊರಭಾಗವನ್ನು ಸವರುವುವು. ಕೆಲವು ಸಲ ಅದನ್ನು ಸೀಳುವುವು. ಆ ಸೀಳಿಕೆಗಳಿಂದ ಜೇನು ಸ್ರವಿಸಿ ಸುರಿಯತೊಡಗುವುದು. ಜೇನಿನ ಸುವಾಸನೆಯು ಭಗವಂತನ ಆಕರ್ಷಕವಾದ ಮಾಧುರ್ಯದಂತೆ ಎಲ್ಲೆಲ್ಲುಯೂ ಹರಡಿ ಆಶೆಹುಟ್ಟಿಸುವುದು. ಮನಸ್ಸೇ ಬಾ, ಅಲ್ಲಿಗೆ ಹೋಗೋಣ. ಭಗವಂತನನ್ನು ಅಲ್ಲಿ ಪೂಜಿಸೋಣ. ನಮಮ್ ಆತ್ಮೋನ್ನತಿಯನ್ನು ಪಡೆಯೋಣ.

೧೨೩

೬.ವಿಡಙ್ಗಲನ್ದಮರ್ ನ್ದವರವಣೈತ್ತುಯಿನ್ಱು

ವಿಳಙ್ಗನಿಕ್ಕಿಳಙ್ಗನ್ಱು ವಿಶಿಱಿ

ಕುಡಙ್ಗಲನ್ದಾಡಿಕ್ಕೂರವೈಮುನ್ ಕೋತ್ತ

ಕೂತ್ತವೆಮ್ಮಡಿಹಳ್ ತಮ್ ಕೋಯಿಲ್

ತಡಙ್ಗಡಲ್ ಮುಹನ್ದು ವಿಶುಮ್ಬಿಡೈ ಪ್ಪಿಳಿಱ

ತ್ತಡವರೈಕ್ಕಳಿಱೆನ್ಱು ಮುನಿನ್ದು

ಮಡಙ್ಗಲ್ ನಿನ್ಱದಿರುಮ್ ಮಾಲಿರುಂಜೋಲೈ

ವಣಙ್ಗುದುಮ್ ವಾ ಮಡನೆಂಜೇ



ವಿಡಮ್ ಕಲನ್ದು=ವಿಷಕೂಡಿಕೊಂಡು, ಅಮರ್ ನ್ದ=ತುಂಬಿರುವ, ಅರವು ಅಣೈ=ಸರ್ಪದ ಹಾಸುಗೆಯಲ್ಲಿ, ತುಯಿನ್ಱು=ಪವಡಿಸಿದ್ದವನು, ವಿಳಮ್ ಕನಿಕ್ಕೂ=ಬೇಲದ ಹಣ್ಣಿಗೆ, ಇಳಕನ್ಱ=ಎಳೆಯ ಕರುವನ್ನು, ವಿಶಿಱಿ=ಬೀಸಿದವನೂ, ಕುಡಮ್ ಕಲನ್ದು ಆಡಿ=ಕೊಡಗಳನ್ನು ಕೂಡಿಸಿಕೊಂಡು ಆಡಿದವನೂ, ಮುನ್=ಹಿಂದೆ, ಕುರವೈ ಕೋತ್ತ=ರಾಸಕ್ರೀಡೆಯನ್ನಾಡಿದವನೂ, ಕೂತ್ತ=ಆಶ್ಚರ್ಯಕಾರಿಯಾದವನಾದ, ಎಮ್ಮಡಿ ಹಳ್ ತಮ್=ನಮ್ಮ ಸ್ವಾಮಿಯ, ಕೋಯಿಲ್=ಸ್ಥಳವಾದ, ತಡಕಡಲ್=ವಿಶಾಲವಾದ ಕಡಲಿನಿಂದ, ಮುಹುನ್ದು=ತುಂಬಿಕೊಂಡು, ವಿಶುಮ್ಬು ಇಡೈ=ಆಕಾಶದಲ್ಲಿ, ಪಿಳಱ=ಘರ್ಜಿಸಲು, ತಡ=ವಿಶಾಲವಾದ, ವರೈ=ಬೆಟ್ಟದ\(ಪ್ರದೇಶದ\), ಕಳಿಱು=ಆನೆ, ಸಲಗ, ಎನ್ಱು=ಎಂದು, ಮುನಿನ್ದು=ಕೋಪಗೊಂಡು, ಮಡಙ್ಗಲ್=ಸಿಂಹವು, ನಿನ್ಱು=ನಿಂತು, ಅದಿರುಮ್=ಘರ್ಜಿಸುವ



೧೨೪

ಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಕ್ಷೇತ್ರವನ್ನು, ವಣಙ್ಗುದುಮ್ ವಾ=ಪೂಜಿಸೋಣ ಬಾ, ಮಡನೆಂಜೇ=ಮೂಢ ಮನಸ್ಸೇ.



ಮೂಢಮನಸ್ಸೇ, ವಿಷವನ್ನು ತುಂಬಿಟ್ಟುಕೊಂಡಿರುವ ಸರ್ಪದ ಹಾಸುಗೆಯ ಮೇಲೆ ಪವಡಿಸಿ, ಬೇಲದಹಣ್ಣುಗಳಿಗೆ ಎಳೆಗರುವನ್ನು ಬೀಸಿದ, ಕೊಡಗಳನ್ನು ಕೂಡಿಸಿಕೊಂಡು ಕುಣಿದ, ರಾಸಕ್ರೀಡೆಯನ್ನಾಡಿದ ಆಶ್ಚರ್ಯಕಾರಕನಾದ ನಮ್ಮ ಸ್ವಾಮಿಯ ಸ್ಥಳವಾದ ವಿಶಾಲವಾದ ಕಡಲಿನಿಂದ ನೀರನ್ನು ತುಂಬಿಕೊಂಡು ಆಕಾಶದಲ್ಲಿ ಘರ್ಜಿಸಲು, ವಿಸ್ತಾರವಾದ ಬೆಟ್ಟದಲ್ಲಿರುವ ಸಲಗವೇ ಅದೆಂದು ಕೋಪಗೊಂಡು ಸಿಂಹವು ನಿಂತು ಘರ್ಜಿಸುವಂಥ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರವನ್ನು ಪೂಜಿಸೋಣ ಬಾ.\(೬\)



ಈ ಪಾಶುರದಲ್ಲಿ ಶ್ರೀಕೃಷ್ಣಾವಾತಾರದ ಕೆಲವು ಆಶ್ಚರ್ಯಕರವಾದ ಸಂಗತಿಗಳನ್ನು ಹೇಳಲಾಗಿದೆ. ಬಾಲಕನಾಗಿದ್ದಾಗ ಶ್ರೀಕೃಷ್ಣನು ಗೋವಳಬಾಲಕರೊಡನೆ ದನಕರುಗಳ ಹಿಂದೆ ಕಾಡಿಗೆ ಹೋಗುತ್ತಿದ್ದನು. ಒಂದು ಸಲ, ಅವನನ್ನು ಕೊಲ್ಲಬೇಕೆಂದು, ಕಂಸನಿಂದ ಪ್ರೇರಿತನಾಗಿ ವತ್ಸಾಸುರನೆಂಬವನು ಕರುವಿನ ರೂಪದಲ್ಲಿ ಕರುಗಳ ಮಂದೆಯಲ್ಲಿ ಸೇರಿಕೊಂಡನು. ಇದನ್ನರಿತ ಕೃಷ್ಣನು ಆ ಕರುವಿನ ಹಿಂಗಾಲುಗಳನ್ನು ಹಿಡಿದು ಗಿರಗಿರನೆ ತಿರುಗಿಸಿ, ಅದನ್ನು ಬಲವಾಗಿ ಬೀಸಿ ಹತ್ತಿರದ ಬೇಲದಮರದ ಮೇಲಕ್ಕೆ ಎಸೆದನು. ಕರುಬಿದ್ದ ರಭಸಕ್ಕೆ ಬೇಲದಹಣ್ಣುಗಳು ಹೇರಳವಾಗಿ ಉದುರಿದವು. ಕರುವೂ ಸತ್ತಿತು. ಇದು ಒಂದು ಪ್ರಸಂಗ. ಗೋವಳರಲ್ಲಿ ಕೌಶಲ್ಯಪೂರ್ಣವಾದ ಕುಣಿತವನ್ನು ಕೊಡದ ಕುಣಿತ ಎಂದು ಗಣಿಸಲಾಗಿತ್ತು. ಬಾಲಕೃಷ್ಣನು ಅನೇಕ ಕೊಡಗಳನ್ನು ಒಂದರ ಮೇಲೆ ಒಮ್ದನ್ನು ಕೂಡಿಸಿ ಬಲುಸೊಗಸಾಗಿ ಕುಣಿದು ತೋರಿಸಿದನು. ಇದೊಂದು ಪ್ರಸಂಗ. ರಾಸಕ್ರೀಡೆಯ ಸಮಯದಲ್ಲಿ ಒಬ್ಬೊಬ್ಬಗೋಪಿಯ ಬಳಿಯಲ್ಲಿ ಒಬ್ಬೊಬ್ಬ ಕೃಷ್ಣನಾಗಿ ನಿಂತು, ಸಂಭ್ರಮದಿಂದ ನಲಿದಾಡಿ, ಗೋಪಿಯರನ್ನೆಲ್ಲಾ ಏಕಕಾಲದಲ್ಲಿ ತಣಿಸಿದನು- ಎಂಬುದು ಮತ್ತೊಂದು ಪ್ರಸಂಗ.



ಆೞ್ವಾರರು ಹೇಳುತ್ತಾರೆ: ಮೂಢಮನಸ್ಸೇ,ನಮ್ಮ ಸ್ವಾಮಿಯು ಪರಮಾಶ್ಚರ್ಯಕಾರಕ\! ವಿಷತುಂಬಿಟ್ಟುಕೊಂಡಿರುವ ಹಾವನ್ನೇ ತನ್ನ ಹಾಸುಗೆಯಾಗಿ ಮಾಡಿಕೊಂಡು, ಭೋರ್ಗರೆಯುತ್ತಿರುವ ಪಾಲ್ಗಡಲಲ್ಲಿ ನಿಶ್ಚಿಂತೆಯಿಂದ ಪವಡಿಸಿ ಯೋಗನಿದ್ದೆಯಲ್ಲಿರುವವನು. ಅವನೇ ಶ್ರೀಕೃಷ್ಣನಾಗಿ ಅವತರಿಸಿ ಬಗೆಬಗೆಯ ಆಶ್ಚರ್ಯಕಾರಕ ಪ್ರಸಂಗಗಳನ್ನು ನಡಸಿದನು. ಕರುವನ್ನು ಬೀಸಿ ಎಸೆದು ಬೇಲದಮರದಿಂದ ಬೇಲದ ಹಣ್ಣುಗಳನ್ನು ಉದುರಿಸಿದನು. ಚಿತ್ರವಿಚಿತ್ರವಾಗಿ ಕೌಶಲ್ಯಪೂರ್ಣವಾಗಿ ಕೊಡದ ಕುಣಿತವನ್ನು ಪ್ರದರ್ಶಿಸಿದನು. ರಾಸಕ್ರೀಡೆಯಲ್ಲಿ ಒಬ್ಬೊಬ್ಬ ಗೋಪಿಗೂ ಒಬ್ಬ ಕೃಷ್ಣನಾಗಿ ಅವಳ ಜೊತೆಯಲ್ಲಿದ್ದು ಅವಳನ್ನು ಸಂತೋಷಪಡಿಸಿದನು. ಈಗ ಆ ಸ್ವಾಮಿಯೇ



೧೨೫

ತಿರುಮಾಲಿರುಂಜೋಲೈಮಲೈ ಕ್ಷೇತ್ರದಲ್ಲಿ ಭಕ್ತೋದ್ಧಾರಕನಾಗಿ ನೆಲಸಿದ್ದಾನೆ. ಮನಸ್ಸೇ, ಅಲ್ಲಿಗೆ ಹೋಗೋಣ ಬಾ. ಸ್ವಾಮಿಯ ತಿರುವಡಿಗಳನ್ನು ಪೂಜಿಸೋಣ. ನಮ್ಮ ಆತ್ಮೋದ್ಧಾರವನ್ನು ಪಡೆಯೋಣ.



ತಿರುಮಾಲಿರುಂಜೋಲೈ ಮಲೈಯ ವಿಷಯದಲ್ಲಿ ಒಂದು ಸುಂದರವಾದ ರೂಪಕವನ್ನು ಇಲ್ಲಿ ಹೇಳಲಾಗಿದೆ. ವಿಶಾಲವಾದ ಕಡಲಿನಿಂದ ನೀರು ಆವಿಯಾಗಿ ಕಾರ್ಮುಗಿಲುಗಳಾಗಿ ಬೆಟ್ಟದಮೇಲಕ್ಕೆ ಬಂದು ತಂಗುತ್ತವೆಯಂತೆ. ಆ ಕಾರ್ಮುಗಿಲುಗಳು ಆಗಾಗ್ಗೆ ಗುಡುಗುತ್ತವೆ. ಈ ಗುಡುಗನ್ನು ಬೆಟ್ಟದ ತಪ್ಪಲಿನ ಕಾಡುಗಳಲ್ಲಿ ವಾಸವಾಗಿರುವ ಸಿಂಹಗಳು ತಮ್ಮ ಶತ್ರುಗಳಾದ ಮದ್ದಾನೆಗಳ ಘೀಂಕಾರವೆಂದು ಭ್ರಮಿಸುತ್ತವೆಯಂತೆ. ತಾವೂ ಅದಕ್ಕೆ ತಕ್ಕಂತೆ ತಮ್ಮ ಘರ್ಜನೆಯನ್ನು ಕೂಡಿಸುತ್ತವೆಯಂತೆ. ಕಾರ್ಮುಗಿಲಿನ ಗುಡುಗೂ, ಸಿಂಹದ ಗುಡುಗೂ ಒಂದರ ಪ್ರತಿಫಲನವಾಗಿರುವಂತೆ ಭಯಂಕರ ಸುಂದರವಾಗಿ ತೋರುವುದು.



೭.ತೇನುಹನಾವಿಪೋಯುಹವಙ್ಗೋರ್

ಶೆೞುನ್ದಿರಳ್ ಪನಙ್ಗನಿಯುದಿರ

ತಾನುಹನ್ದೆರಿನ್ದ ತಡಙ್ಗಡಲ್ ವಣ್ಣರ್

ಎಣ್ಣಿ ಮುನ್ನಿಡಙ್ಗೊಣ್ಡ ಕೋಯಿಲ್

ವಾನಹ ಚ್ಚೋಲೈ ಮರತಹಚ್ಚಾಯಲ್

ಮಾಮಣಿಕ್ಕಲ್ಲದರ್ ನಿಱೈನ್ದು

ಮಾನುಹರ್ ಶಾರಲ್ ಮಾಲಿರುಂಜೋಲೈ

ವಣಙ್ಗುದುಮ್ ವಾ ಮಡನೆಂಜೇ



ತೇನುಹನ್=ಧೇನುಕನ, ಆವಿ=ಪ್ರಾಣವು, ಪೋಯ್=ಹೋಗಿ, ಉಹ=ಬಿದ್ದು ಚೆದರಿ ಹೋಗುವಂತೆ, ಅಙ್ಗು=ಅಲ್ಲಿಯ, ಓರ್=ಒಂದು, ಶೆೞು=ಕೆಂಪಗೆ ಸುಂದರವಾದ\(ಮಧುರವಾದ\), ತಿರಳ್=ದಟ್ಟವಾದ, ಪನಙ್ಗನಿ=ತಾಳೆಯಹಣ್ಣು



೧೨೬

ಉದಿರ=ಉದುರಿ ಬೀಳುವಂತೆಯೂ, ತಾನ್ ಉಹನ್ದು=ತಾನೇ ಸಂತೋಷದಿಂದ, ಎರಿನ್ದ-ಎಸೆದ, ತಡ ಕಡಲ್=ವಿಶಾಲವಾದ ಕಡಲಿನ, ವಣ್ಣರ್=ಬಣ್ಣದವರು, ಎಣ್ಣಿ=ಇಷ್ಟಪಟ್ಟು, ಮುನ್=ಹಿಂದೆ ಒಂದು ಸಲ, ಇಡಮ್ ಕೊಣ್ಡ=ಸ್ಥಳ ಮಾಡಿಕೊಂಡ, ಕೋಯಿಲ್=ಸ್ಥಳವಾದ, ವಾನ್ ಅಹಮ್-ಆಕಾಶವನ್ನು ಮನೆಮಾಡಿಕೊಂಡ, ಶೋಲೈ=ತೋಪುಗಳ, ಮರತಹಚ್ಚಾಯಲ್=ಮರಕತರತ್ನಗಳ ಬಣ್ಣದ, ಮಾಮಣಿ=ಶ್ರೆಷ್ಠವಾದ ರತ್ನಗಳ ಹಾಗಿರುವ, ಕಲ್=ಬಂಡೆಗಳ, ಅದರ್=ಮಾರ್ಗವಾಗಿ, ನಿಱೈನ್ದು=ತುಂಬಿಕೊಂಡು, ಮನ್=ಜಿಂಕೆಗಳೂ, ನುಹರ್=ಉಣ್ಣುತ್ತಾ ನೆಗೆದಾಡುತ್ತಾ ಇರುವ, ಶಾರಲ್=ಬೆಟ್ಟದ ತಪ್ಪಲಿನ, ಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಕ್ಷೇತ್ರವನ್ನು, ವಣಙ್ಗುದುಮ್ ವಾ=ಪೂಜಿಸೋಣ ಬಾ, ಮಡನೆಂಜೇ=ಮೂಢ ಮನಸ್ಸೇ.



ಧೇನುಕನ ಪ್ರಾಣವು ಹೋಗಿ \(ಅವನ ದೇಹವು\) ಬಿದ್ದು ಚೆದರಿ ಹೋಗುವಂತೆ. ಅಲ್ಲಿಯ ಒಂದು \(ಕೆಂಪಗೆ\)ಸುಂದರವಾದ \(ಮಧುರವಾದ\) ಒತ್ತಾಸ ತಾಳೆಯ ಹಣ್ಣುಗಳು ಉದುರಿ ಬೀಳುವಂತೆ ಎಸೆದು ತಾನೇ ಹರ್ಷಿಸಿ ಎಸೆದ ವಿಶಾಲವಾದ ಕಡಲಬಣ್ಣದವನು ಇಷ್ಟಪಟ್ಟು, ಹಿಂದೆ ಒಂದು ಸಲ, ಮನೆಮಾಡಿಕೊಂಡ ಸ್ಥಳವಾದ, ಆಕಾಶದಲ್ಲಿ ಮನೆಮಾಡಿಕೊಂಡಿರುವಂತೆ ಬೆಳೆದ ಮರಕತರತ್ನದ ಬಣ್ಣದ ತೋಪುಗಳ ಮತ್ತು ಶ್ರೆಷ್ಠವಾದ ರತ್ನಗಳ ಹಾಗಿರುವ ಬಂಡೆಗಳ ಮಾರ್ಗವಾಗಿ ಜಿಂಕೆಗಳು ತುಂಬಿಕೊಂಡು ಉಣ್ಣುತ್ತಾ ನೆಗೆದಾಡುತ್ತಾ ಇರುವ ಬೆಟ್ಟದ ತಪ್ಪಲಿನ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರವನ್ನು ಪೂಜಿಸೋಣ ಬಾ ಮೂಢಮನಸ್ಸೇ.\(೭\)



ಹಿಂದಿನ ಪಾಶುರದಲ್ಲಿ ಹೇಳಿದಂತೆ ಶ್ರೀಕೃಷ್ಣಾವತಾರದ ಲೀಲೆಯನ್ನೇ ಇಲ್ಲಿಯೂ ಮುಂದುವರಿಸಲಾಗಿದೆ. ಕಂಸನಿಂದ ಧೇನುಕಾಸುರನು ಪ್ರೇರಿತನಾದನು. ಬಾಲಕೃಷ್ಣನನ್ನು ಕೊಲ್ಲಲು ಕತ್ತೆಯ ರೂಪವನ್ನು ತಳೆದನು. ಸೊಂಪಾಗಿ ಬೆಳೆದು ಹಣ್ಣುಗಳಿಂದ ತುಂಬಿರುವ ತಾಳೆಯವನದಲ್ಲಿ ಸುಳಿದಾಡುತ್ತಿದ್ದನು. ಅಲ್ಲಿಗೆ ಕೃಷ್ಣನೂ ಗೋವಳರೂ ಬಮ್ದರು. ತಾಳೆಯಹಣ್ಣನ್ನು ತಿನ್ನಬೇಕೆಂದು ಆಶಿಸಿದರು. ಧೇನುಕನು ತನ್ನ ಹಿಂಗಾಲುಗಳಿಂದ ಕೃಷ್ಣನನ್ನು ಒದೆಯಲು ಹತ್ತಿರಕ್ಕೆ ಬಂದನು. ಕೂಡಲೇ ಕೃಷ್ಣನು ಕತ್ತೆಯ ಹಿಂಗಾಲುಗಳನ್ನೇ ಹಿಡಿದು, ಗಿರಗಿರನೆ ತಿರುಗಿಸಿ, ಬಿಸಿ ತಾಳೆಯ ಮರಗಳ ಮೇಲಕ್ಕೆ ಎಸೆದನು. ಇದರಿಂದ ಧೇನುಕನೂ ಸತ್ತನು. ತಾಳೆಯ ಹಣ್ಣುಗಳು ಯಥೇಚ್ಛವಾಗಿ ಉದುರಿದವು.



ತಿರುಮಾಲಿರುಂಜೋಲೈ ಮಲೈ ಬೆಟ್ಟದತಪ್ಪಲು ಬಹಳ ಆಕರ್ಷಕ ಸುಂದರವಾದದ್ದು. ತೋಪುಗಳಲ್ಲಿ ಮರಗಳು ಮುಗಿಲು ಮುಟ್ಟುವಷ್ಟು ಎತ್ತರವಾಗಿ ಬೆಳೆದಿವೆ.



೧೨೭

ಅವು ಮರಕತರತ್ನಗಳಂತೆ ಹಸುರಾಗಿ ಶೋಭಿಸುತ್ತವೆ. ಬೆಟ್ಟದ ಬಂಡೆಗಳು ಶ್ರೇಷ್ಠವಾದ ನೀಲಿಯ ರತ್ನಗಳೋ ಎಂಬಂತೆ ಶೋಭಿಸುತ್ತವೆ. ಅಲ್ಲಿ ಜಿಂಕೆಗಳು ಹಿಂಡುಹಿಂಡಾಗಿ ಬಂಡೆಗಳ ಮಾರ್ಗವಾಗಿ ಓಡಾಡುತ್ತಾ ಹುಲ್ಲುಸೊಪ್ಪುಗಳನ್ನು ತಿನ್ನುತ್ತಾ ನೆಗೆದಾಡುತ್ತಾ ಇರುತ್ತವೆ.



ಆೞ್ವಾರರು ಹೇಳುತ್ತಾರೆ: ಮೂಢ ಮನಸ್ಸೇ, ನಮ್ಮ ಸ್ವಾಮಿಯು ಶ್ರೀಕೃಷ್ಣನಾಗಿದ್ದಾಗ ಧೇನುಕನೆಂಬ ರಾಕ್ಷಸನನ್ನು ಹಿಡಿದು, ತಾಳೆಯ ಮರದ ಮೇಲಕ್ಕೆ ಎಸೆದು, ಅವನನ್ನು ಕೊಂದನು.ಆಗ ಉದುರಿದ ಹಣ್ಣುಗಳನ್ನು ಗೋವಳರು ಆಶೆಯಿಂದ ತಿಂದರು. ಅವನು ಕಡಲವಣ್ಣದವನು.ಈಗ ಆ ಸ್ವಾಮಿಯೇ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ಭಕ್ತರ ಉದ್ಧಾರಕ್ಕಾಗಿಯೇ ನೆಲಸಿದ್ದಾನೆ. ಮನಸ್ಸೇ ಬಾ, ಆ ಸುಂದರವಾದ ಕ್ಷೇತ್ರಕ್ಕೆ ಹೋಗೋಣ, ಸ್ವಾಮಿಯನ್ನು ಪೂಜಿಸಿ,ಉದ್ಧಾರಗೊಳ್ಳೋಣ.



೮.ಪುದಮಿಹು ವಿಶುಮ್ಬಿಱ್ ಪುಣರಿಶೆನ್ಱಣವ

ಪ್ಪೊರುಕಡಲರವಣೈತ್ತುಯಿನ್ಱು

ಪದಮಿಹುಪರಿಯಿನ್ ಮಿಹುಶಿನಮ್ ತವಿರ್ ತ್ತ

ಪನಿಮುಹಿಲ್ ವಣ್ಣರ್ ತಮ್ ಕೋಯಿಲ್

ಕದಮಿಹು ಶಿನತ್ತಹಡ ತಡಕ್ಕಳಿಟ್ರಿನ್

ಕವುಳ್ ವೞಿಕಳಿವಣ್ಡು ಪರುಹ

ಮದಮಿಹು ಶಾರಲ್ ಮಾಲಿರುಂಜೋಲೈ

ವಣಙ್ಗುದುಮ್ ವಾ ಮಡನೆಂಜೇ



ಪುದಮ್=ಮೋಡಗಳು, ಮಿಹು=ವಿಶೇಷವಾಗಿ, ವಿಶುಮ್ಬಿಲ್=ಆಕಾಶದಲ್ಲಿ, ಪುಣರಿ=ಅಲೆಅಲೆಯಾಗಿ, ಶೆನ್ಱು=ಸಂಚರಿಸಿ, ಅಣವ=ದಟ್ಟವಾಗಿ ಕೂಡಿಕೊಳ್ಳುವ ಹಾಗೆ, ಪೊರುಕಡಲ್=ಅಲೆಗಳು ಬಡಿಯುತ್ತಿರುವ ಕಡಲಲ್ಲಿ, ಅರವು ಅಣೈ=ಸರ್ಪದ ಹಾಸುಗೆಯಮೇಲೆ, ತುಯಿನ್ಱು=ಪವಡಿಸಿ, ಪದಮ್ ಮಿಹು=ಬಹಳ ತೀಕ್ಷ್ಣವಾದ, ಪರಿಯಿನ್=ಕುದುರೆಯ, ಮಿಹು ಶಿನಮ್=ಹೆಚ್ಚು ಕೋಪವನ್ನು, ತವಿರ್ ತ್ತ=ಕಡೆಗಾಣಿಸಿದ, ಪನಿಮುಹಿಲ್ ವಣ್ಣರ್ ತಮ್= ಕಾರ್ಮುಗಿಲ ಬಣ್ಣದವನ



೧೨೮



ತೋಯಿಲ್=ಸ್ಥಳವಾದ, ಕತಮ್ ಮಿಹು-ಬಲವಾಗಿ ಹರಿಯುತ್ತಿರುವ,ಏರುತ್ತಿರುವ, ಶಿನತ್ತ=ಕೋಪದ ಕಡಮ್=ಕೆನ್ನೆಯ, ತಡ=ವಿಶಾಲವಾದ, ದೊಡ್ಡ, ಕಳಿಟ್ರಿನ್-ಆನೆಯ, ಕವುಳ್=ಕಪೋಲಗಳ, ವೞಿ=ಮಾರ್ಗವಾಗಿ ಬರುವ, ಕಳಿ=ಮದಜಲವನ್ನು, ವಣ್ಡು=ದುಂಬಿಗಳು, ಪರುಹ=ಕುಡಿಯುವಂತೆ, ಮದಮ್ ಮಿಹು=ಮದಜಲವು ಹೆಚ್ಚಾಗಿ ಹರಿಯುವ, ಶಾರಲ್=ಬೆಟ್ಟದ ತಪ್ಪಲಿನ, ಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಕ್ಷೇತ್ರವನ್ನು, ವಣಙ್ಗುದುಮ್ ವಾ=ಪೂಜಿಸೋಣ ಬಾ, ಮಡನೆಂಜೇ=ಮೂಢ ಮನಸ್ಸೇ.



ಆಕಾಶದಲ್ಲಿ ಮೋಡಗಳು ಅಲೆಅಲೆಯಾಗಿ ಸಂಚರಿಸುತ್ತಾ ದಟ್ಟವಾಗಿ ಕೂಡಿಕೊಳ್ಳುವ ಹಾಗೆ, ಅಲೆಗಳು ಬಡಿಯುತ್ತಿರುವ ಕಡಲಲ್ಲಿ ಹಾವಿನ ಹಾಸುಗೆಯಲ್ಲಿ ಪವಡಿಸಿದವನೂ, ಬಹಳ ಚುರುಕಾದ ಕುದುರೆಯ ಹುಚ್ಚುಕೋಪವನ್ನು ಕಡೆಗಾಣಿಸಿದವನೂ ಆದ ಕಾರ್ಮುಗಿಲಬಣ್ಣದವನ ಸ್ಥಳವಾದ, ದೊಡ್ಡಮದ್ದಾನೆಯ ಕೋಪದ ಕೆನ್ನೆಗಳ ಮೂಲಕವಾಗಿ ಹರಿಯುವ ಮದಜಲವನ್ನು ದುಂಬಿಗಳು ಕುಡಿಯುವ ಹಾಗೆ, ಆ ಮದಜಲವೇ ಹೆಚ್ಚಾಗಿ ಹರಿಯುವ ತಪ್ಪಲಿನ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರವನ್ನು ಪೂಜಿಸೋಣ ಬಾ ಮುಢಮನಸ್ಸೇ.\(೮\)



ಆೞ್ವಾರರು ಹೇಳುತ್ತಾರೆ: ಮೂಢಮನಸ್ಸೇ, ನಮ್ಮ ಸ್ವಾಮಿಯು ಬಹಳ ದೊಡ್ಡದೊಡ್ಡ ಅಲೆಗಳಿಂದ ತುಂಬಿ ಕಲಕಿ ಹೋಗಿರುವ ಪಾಲ್ಗಡಲಲ್ಲಿ ನಿರ್ಲಿಪ್ತನಾಗಿ, ಹವಿನ ಹಾಸುಗೆಯಲ್ಲಿ ಪವಡಿಸಿರುವವನು. ಅವನೇ ಶ್ರೀಕೃಷ್ಣನಾಗಿ ಅವತರಿಸಿದಾಗ, ಕುದುರೆಯ ರೂಪವನ್ನು ತಳೆದು ಕೋಪದಿಂದ ಅವನನ್ನು ಕೊಲ್ಲಲು ಬಂದ ಕೇಶಿಯೆಂಬ ರಾಕ್ಷಸನನ್ನು ಕೊಂದುಹಾಕಿದನು. ಅವನೇ ಈಗ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ಭಕತ್ರ ಉದ್ಧಾರಕ್ಕಾಗಿಯೇ ಬಂದು ನೆಲಸಿದ್ದಾನೆ. ಆ ಬೆಟ್ಟದ ತಪ್ಪಲಿನಲ್ಲಿ ಹರಿಯುವ ನೀರು ಆನೆಗಳ ಮದಜಲದಿಂದ ಕಲೆತು ಹರಿಯುತ್ತಾ, ಅಲ್ಲಿನ ತೋಪುಗಳಲ್ಲಿರುವ ದುಂಬಿಗಳು ಕುಡಿಯಲು ಬಹಳ ಹಿತವಾಗಿದೆ. ಮನಸ್ಸೇ ಬಾ, ನಾವು ಅಲ್ಲಿಗೆ ಹೋಗೋಣ. ಭಗವಂತನ ಸೇವೆಯಲ್ಲಿ ತೊಡಗಿ, ಉದ್ಧಾರವಾಗೋಣ.





೧೨೯

೯.ಪುನ್ದಿಯಿಲ್ ಶಮಣರ್ ಪುತ್ತರೆನ್ಱಿವರ್ಹಳ್

ಒತ್ತನ ಪೇಶವುಮುಹನ್ದಿಟ್ಟು

ಎನ್ದೈಪೆಮ್ಮಾನಾರಿಮೈಯವರ್ ತಲೈವರ್

ಎಣ್ಣಿಮುನಿಡಙ್ಗೊಣ್ಡ ಕೋಯಿಲ್

ಶನ್ದನಪ್ಪೊೞಿಲಿನ್ ತಾೞ್ ಶಿನೈನೀೞಲ್

ತಾೞ್ವರೈ ಮಹಳಿರ್ ಹಳ್ ನಾಳುಮ್

ಮನ್ದಿರತ್ತಿಱೈಂಜುಮ್ ಮಾಲಿರುಂಜೋಲೈ

ವಣಙುದುಮ್ ವಾ ಮಡನೆಂಜೇ



ಪುನ್ದಿ ಇಲ್=ಬುದ್ಧಿಯಿಲ್ಲದ, ವಿವೇಕವಿಲ್ಲದ, ಶಮಣರ್=ಜೈನರು,ಪುತ್ತರ್-ಬೌದ್ಧರು, ಎನ್ಱು=ಎಂಬ, ಇವರ್ಹಳ್=ಇವರುಗಳು, ಒತ್ತನ=ತಮತಮಗೆ ಒಪ್ಪುವ ಹಾಗೆ, ಪೇಶವುಮ್=ಮಾತನಾಡುವುದನ್ನು, ಉಹನ್ದಿಟ್ಟು=ಮರೆತುಬಿಟ್ಟು, ತೊರೆದು ಎನ್ದೈ=ನಮ್ಮ, ಪೆಮ್ಮಾನಾರ್=ಒಡೆಯನು, ಇಮೈಯವರ್=ಪರಮಪದ ವಾಸಿಗಳ\(ಅಮರರ\), ತಲೈವರ್=ಒಡೆಯನು, ಎಣ್ಣಿ=ಯೋಚಿಸಿ\(ಬಯಸಿ\), ಮುನ್=ಹಿಂದೆ, ಇಅಮ್ ಕೊಣ್ಡ=ನೆಲಸಿರುವ ಸ್ಥಳವಾದ, ಶನ್ದನಮ್ ಪೊೞಿಲಿನ್=ಗಂಧದ ಮರಗಳ ತೋಪಿನಲ್ಲಿ, ತಾಳ್=ಎತ್ತರವಾದ, ಶಿನೈ=ಕೊಂಬೆಗಳ, ನೀೞಲ್ =ನೆರಳಲ್ಲಿ, ತಾಳ್ವರೈ=ಎತ್ತರವಾದ ಬೆಟ್ಟದ, ಮಹಳಿರ್ ಹಳ್=ಹೆಂಗಳು, ನಾಳುಮ್=ಯಾವಾಗಲೂ, ಮನ್ದಿರತ್ತು=ಮಂದಿರಗಳಲ್ಲಿ, ಇಱೈಂಜುಮ್=ಸ್ತುತಿಸುವ, ಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರವನ್ನು, ವಣಙ್ಗುದುಮ್ ವಾ=ಪೂಜಿಸೋಣ ಬಾ, ಮಡನೆಂಜೇ=ಮೂಢ ಮನಸ್ಸೇ.



ವಿವೇಕವಿಲ್ಲದ ಜನೈರು,ಬೌದ್ಧರು ಎಂಬ ಒವರುಗಳು ತಮತಮಗೆ ಒಪ್ಪುವ ಹಾಗೆ ಮಾತನಾಡುವುದನ್ನು ತೊರೆದುಬಿಟ್ಟು, ನಮ್ಮ ಒಡೆಯನೂ ಅಮರರ ಒಡೆಯನೂ ಯೋಚಿಸಿ\(ಬಯಸಿ\) ಹಿಂದೆ, ನೆಲಸಿರುವ ಸ್ಥಳವಾದ



೧೩೦

ಗಂಧದ ಮರಗಳ ತೋಫಿನಲ್ಲಿ ಎತ್ತರವಾದ ಕೊಂಬೆಗಳ ನೆರಳಲ್ಲಿ, ಎತ್ತರವಾದ ಬೆಟ್ಟದ ಹೆಂಗಳು ಯಾವಾಗಲೂ ಮಂದಿರಗಳಲ್ಲಿ ಸ್ತುತಿಸುವ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರವನ್ನು ಪೂಜಿಸೋಣ ಬಾ, ಮೂಢಮನಸ್ಸೇ.\(೯\)



ಆೞ್ವಾರರು ಹೇಳುತ್ತಾರೆ: ಮೂಢಮನಸ್ಸೇ, ಜೈನರು,ಬೌದ್ಧರು ಎಂಬವರು ವಿವೇಕವಿಲ್ಲದವರು. ಅವರು ತಮತಮಗೆ ಹಿತವಾಗಿ ತೋರಿದಂತೆ ಚಮತ್ಕಾರದ ಮಾತುಗಳನ್ನಾಡುತ್ತಾರೆ. ಅವರ ಪಾಲಿಗೆ ವೇದಗಳೇ ಸುಳ್ಳು.ನೀನು ಅವರ ಅವಿವೇಕದ ಮಾತುಗಳನ್ನು ಕೇಳಬೇಡ. ಅವಕ್ಕೆ ಕಿವಿಗೊಡಬೇಡ. ನಮ್ಮೆಲ್ಲರಿಗೂ ಒಡೆಯನು. ಈಗ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ಅವನೇ ನೆಲಸಿರುವುದು. ಭಕ್ತರ ಉದ್ಧಾರಕ್ಕಾಗಿಯೇ ಆಶೆಪಟ್ಟು ಅಲ್ಲಿ ನೆಲಸಿದ್ದಾನೆ. ಆ ಬೆಟ್ಟದಲ್ಲಿ ಶ್ರೀಗಂಧದ ಮರಗಳ ತೋಪುಗಳಿವೆ. ಆ ತೋಪುಗಳಲ್ಲಿ ಎತ್ತರವಾದ ಕೊಂಬೆಗಳ ನೆರಳಲ್ಲಿ ಮನೆಗಳನ್ನು ಕಟ್ಟಿಕೊಂಡು ವಾಸಿಸುವ ಬೆಟ್ಟದ ಹೆಂಗಸರು ನಮ್ಮ ಸ್ವಾಮಿಯನ್ನು ಕುರಿತು ಎಡೆಬಿಡದೆ ಸ್ತುತಿಸುತ್ತಾರೆ. ಮನಸ್ಸೇ, ನಾವು ಆ ಕ್ಷೇತ್ರಕ್ಕೆ ಹೋಗೋಣ ಬಾ. ಸ್ವಾಮಿಯನ್ನು ಪೂಜಿಸೋಣ. ಉಜ್ಜೀವನಗೊಳ್ಳೋಣ.



೧೦.ವಣ್ಡಮರ್ ಶಾರಲ್ ಮಾಲಿರುಂಜೋಲೈ

ಮಾಮಣಿವಣ್ಣರೈ ವಣ~ಘ್ಗುಮ್

ತೊಣ್ಡರೈಪ್ಪರವುಮ್ ಶುಡರೊಳಿ ನೆಡುವೇಲ್

ಶೂೞ್ ವಯಲಾಲಿ ನನ್ನಾಡನ್

ಕಣ್ಡಲ್ ನಲ್ ವೇಲಿ ಮಙ್ಗೈಯರ್ ತಲೈವನ್

ಕಲಿಯನ್ ವಾಯೊಲಿಶೆಯ್ದ ಪನುವಲ್

ಕೊಣ್ಡಿವೈ ಪಾಡುಮ್ ತವಮುಡೈಯಾರ್ಹಳ್

ಆಳ್ವರಿಕ್ಕೂರೈಕಡಲುಲಹೇ



ವಣ್ಡು=ದುಂಬಿಗಳು, ಅಮರ್=ಮುಸುರಿಕೊಂಡಿರುವ, ಶಾರಲ್=ಪರ್ವತದದ ತಪ್ಪಲಿನ, ಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ನೆಲಸಿರುವ,



೧೩೧

ಮಾಮಣಿವಣ್ಣರೈ=ಅಂದವಾದ ಇಂದ್ರನೀಲಮಣಿಯ ಬಣ್ಣದವನನ್ನು,ಸ್ವಾಮಿಯನ್ನು, ವಣಙ್ಗುಮ್=ಪೂಜಿಸುವ, ತೊಣ್ಡರೈ=ಭಕ್ತರನ್ನು, ಪರವುಮ್=ಹೊಗಳುವವನೂ, ಶುಡರ್ ಒಳಿ=ಬಹಳ ಹೊಳಪುಳ್ಳ, ನೆಡುವೇಲ್=ಉದ್ದವಾದ ವೇಲಾಯುಧವುಳ್ಳವನೂ, ಶೂೞ್-ಸುತ್ತುವರಿದಿರುವ, ವಯಲ್=ಗದ್ದೆಬಯಲುಗಳುಳ್ಳ, ಆಲಿ=ತಿರುವಾಲಿ ಎಂಬ, ನಲ್ ನಾಡನ್=ಒಳ್ಳೆಯ ನಾಡಿನ ಒಡೆಯನೂ, ಕಣ್ಡಲ್=ತಾಳೆಯ ಮರಗಳ, ನಲ್=ಅಂದವಾದ, ವೇಲಿ=ಬೇಲಿಯುಳ್ಳ, ಮಙ್ಗೈಯರ್ ತಲೈವನ್=ತಿರುಮಂಗೈನಾಡಿನಲ್ಲಿರುವವರ ಒಡೆಯನೂ ಆದ, ಕಲಿಯನ್=ಕಲಿಯನ \(ತಿರುಮಂಗೈ ಆೞ್ವಾರರ\), ವಾಯ್ ಒಲಿಶೆಯ್ದು=ಬಾಯಿಂದ ಹಾಡಿದ, ಪನುವಲ್=ಕವಿತೆಯನ್ನು, ಪಾಶುರಗಳನ್ನು, ಕೊಣ್ಡು=ಸ್ವೀಕರಿಸಿ, ಕಲಿತುಕೊಂಡು, ಇವೈ=ಇವುಗಳನ್ನು, ಪಾಡುಮ್=ಹಾಡುವ, ತವಮ್ ಉಡೈಯಾರ್ ಹಳ್=ಭಾಗ್ಯವನ್ನು ಪಡೆದವರು, ಆಳ್ವರ್=ಆಳುತ್ತಾರೆ, ಇ-ಕುರೈ ಕಡಲ್=ಈ ಅಬ್ಬರಿಸುವ ಕಡಲಿನಿಂದ ಸುತ್ತುವರಿದಿರುವ, ಉಲಹೇ=ಲೋಕವನ್ನೇ.



ದುಂಬಿಗಳು ಮುಸುರಿಕೊಂಡಿರುವ ಬೆಟ್ಟದ ತಪ್ಪಲಿನ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ನೆಲಸಿರುವ, ಅಂದವಾದ ಇಂದ್ರನೀಲಮಣಿಯ ಬಣ್ಣದವನನ್ನು \(ಭಗವಂತನನ್ನು\) ಪೂಜಿಸುವ ವೇಲಾಯುಧವನ್ನು ಹಿಡಿದವನೂ, ಗದ್ದೆಬಯಲಿನಿಂದ ಸುತ್ತುವರಿದಿರುವ ಸೊಬಗಿನ ತಿರುವಾಲಿನಾಡಿನ ಒಡೆಯನೂ, ತಾಳೆಯ ಮರಗಳ ಬೇಲಿಯುಳ್ಳ ಅಂದವಾದ ತಿರುಮಂಗೈನಾಡಿನ ಜನರ ನಿರ್ವಾಹಕನೂ ಆದ ಕಲಿಯನ ಬಾಯಿಂದ ಬಂದ ಕವಿತೆಯನ್ನು \(ಪಾಶುರಗಳನ್ನು\)ಸ್ವೀಕರಿಸಿ \(ಕಲಿತುಕೊಂಡು\)ಇವನ್ನು ಹಾಡುವ ಭಾಗ್ಯವನ್ನುಳ್ಳವರು ಅಬ್ಬರಿಸುವ ಕಡಲಿನಿಂದ ಸುತ್ತುವರಿದಿರುವ ಈ ಲೋಕವನ್ನೇ ಆಳುವವರಾಗುತ್ತಾರೆ.\(೧೦\)



ಈ ತಿರುಮೊೞಿಯ ಕಡೆಯ ಪಾಶುರವಿದು. ಇದನ್ನು “ಕಲಿತು ಹಾಡುವ ಭಾಗ್ಯವುಳ್ಳವರು”- ಎಂದು ಪಾಶುರಗಳ ವೈಶಿಷ್ಟ್ಯವನ್ನು ಇಲ್ಲಿ ಹೇಳಲಾಗಿದೆ. ದೊಡ್ಡದೊಡ್ಡ ಅಲೆಗಳಿಂದ ತುಂಬಿ, ಅಬ್ಬರಿಸುತ್ತಿರುವ ಪಾಲ್ಗಡಲಲ್ಲಿ ಶೇಷಶಯನನಾಗಿ ಪವಡಿಸಿರುವ ಭಗವಂತನು ಅಪಾರ ಕರುಣಾಶಾಲಿ\! ನಿರ್ಲಿಪ್ತನಾಗಿರಬೇಕೆಂದು ಬಯಸಿದರೂ ಅದು ಅವನಿಗೆ ಸಾಧ್ಯವಿಲ್ಲ. ಭೂಲೋಕದಲ್ಲಿ ಆಶೆಸಂಕಟಗಳಿಗೆ ಆಕರವಾದ ಇಂದ್ರಿಯಚಾಪಲ್ಯಕ್ಕೆ ಸಿಕ್ಕಿಬಿದ್ದು. ಸಂಸಾರವೆಂಬ ಸಂಕೋಲೆಯಿಂದ ಬಿಗಿಸಿಕೊಂಡು



೧೩೨

ಕೊನೆಯಿಲ್ಲದ ಹುಟ್ಟೂ-ಸಾವುಗಳ ಕೋಟಲೆಯನ್ನು ಅನುಭವಿಸುತ್ತಿರುವ ಚೇತನನ ವಿಷಯದಲ್ಲಿ ಸ್ವಾಮಿಗೆ ಮಿತಿಯಿಲ್ಲದ ಕನಿಕರ\! ಹೇಗಾದರೂ ಅವನನ್ನು ಉದ್ಧರಿಸಬೇಕೆಂದು ಸ್ವಾಮಿಗೆ ತೀವ್ರವಾದ ಆಸಕ್ತಿ, ಆತುರ\!



ಭಗವಂತನನ್ನು ಆಶ್ರಯಿಸಿ, ಅವನ ತಿರುವಡಿಗಳ ಸೇವೆಯನ್ನು ಶುದ್ಧಮನದಿಂದ ಮಾಡುತ್ತ ಬರುವುದರಿಂದ ಚೇತನನು ಭಗವಂತನ ಕೃಪಾಕಟಾಕ್ಷಕ್ಕೆ ಪಾತ್ರನಾಗುತ್ತಾನೆ. ಇದನ್ನು ಹೇಗೆ ಸಾಧಿಸಿಕೊಳ್ಳುವುದು ಎಂಬುದನ್ನೇ ಈ ತಿರುಮೊೞಿಯ ಪಾಶುರಗಳು ಹೇಳುತ್ತಿರುವುದು. ಈ ಕಾರಣದಿಂದ ಅಲ್ಲವೇ ಈ ಪಾಶುರಗಳನ್ನು ಕಲಿತು ಹಾಡುತ್ತಿರುವುದು “ಭಾಗ್ಯ”ವೆನ್ನುವುದು.



ಪಾಶುರಗಳನ್ನು ರಚಿಸಿ ಹಾಡಿರುವವನು ಕಲಿಯನು. ಹೊಳೆಹೊಳೆಯುವ ಉದ್ದನಾದ ವೇಲಾಯುಧವನ್ನು ಗುರಿಯಿಟ್ಟು ಪ್ರಯೋಗಿಸುವುದರಲ್ಲಿ ಅವನು ನಿಪುಣನು. ಹಸುರಾದ ಗದ್ದೆಬಯಲುಗಳಿಂದ ಸುತ್ತುವರಿದು ಅಲಂಕೃತವಾಗಿರುವ ತಿರುವಾಲಿನಾಡಿನ ಒಡೆಯನು. ತಾಳೆಯವನಗಳಿಂದ ಶೋಭಿತವಾದ ತಿರುಮಂಗೈ ನಾಡಿನ ಜನರ ನಿರ್ವಾಹಕನು. ಹೀಗೆ ರಾಜನಾಗು ಗೌರವ, ದರ್ಪ, ಪರಾಕ್ರಮಗಳಿಂದ ಮೆರೆಯುವವನಾದರೂ ಕಲಿಯನು ಸೌಜನ್ಯದ ಗಣಿಯೇ\! ಭಗವದ್ಭಕ್ತರಲ್ಲಿ ಅಪಾರವಾದ ಪ್ರೀತ್ಯಾದರಗಳನ್ನುಳ್ಳವನು. ಅವರನ್ನು ಸ್ತುತಿಸಿ ಪೂಜಿಸುವವನು. ಭಗವದ್ಗುಣಾನುಭವದಲ್ಲಿ ಆಳವಾಗಿ ಮುಳುಗಿದ್ದು, ಭಗವಂತನ ಸಕಲ ಕಲ್ಯಾಣಗುಣಗಳನ್ನು ಲೀಲಾವಿಭೂತಿಗಳನ್ನೂ ಮನಮುಟ್ಟುವಂತೆ ಬಾಯಿತುಂಬ ಹೊಗಳಿ ಹಾಡಬಲ್ಲ ಅಪೂರ್ವ ಕವಿ\!



ಕಲಿಯನು ರಚಿಸಿ ಹಾಡಿರುವ ಈ ಪಾಶುರಗಳನ್ನು ಕಲಿತು ಹಾಡುವವರು ಭಗವದ್ಭಕ್ತರಾಗಿ, ತಮ್ಮ ಆದರ್ಶಭಕ್ತಿಯಿಂದಲೂ ಸದ್ಗುಣಗಳಿಂದಲೂ ಈ ಭೂಮಂಡಲದಲ್ಲಿ ರಾಜಾಧಿರಾಜರಿಗೆ ತಕ್ಕ ಮರ್ಯಾದೆಯನ್ನು ಗಳಿಸಿಕೊಂಡು ರಾಜರಂತೆಯೇ ಬಾಳುತ್ತಾರೆ. ಇಹಲೋಕದ ಜೀವನವು ಚೊಕ್ಕವಾದದ್ದೆಂದ ಬಳಿಕ, ಅವನ ಮುಂದಿನ \(ಮರಣಾ ನಂತರದ\) ಜೀವನವು ಭಗವತ್ಕಟಾಕ್ಷದಿಂದ ಅಮರತ್ವವನ್ನೂ ಶಾಶ್ವತಾನಂದವನ್ನೂ ಅನುಭವಿಸುವುದರಲ್ಲಿ ಸಂದೇಹವೇ ಇಲ್ಲ ಎನಿಸುತ್ತದೆ.



ಅಡಿಯ ನಡೆ: ಮುನ್ದುಱ, ಇಣ್ಡೈ, ಪಿಣಿ, ಶೂರ್ ಮೈ, ವಣಙ್ಗಲಿಲ್, ವಿಡಮ್, ತೇನುಹನ್, ಪುದಮಿಹು, ಪುನ್ದಿ,ವಣ್ಡಮರ್, \(ಮೂವರ್\)



೧೩೩

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಒಂಬತ್ತನೆಯ ದಶಕ ಒಂಬತ್ತನೆಯ ತಿರುಮೊೞಿ

೧.ಮೂವರಿಲ್ ಮುನ್



೧.ಮೂವರಿಲ್ ಮುನ್ ಮುದಲ್ ವನ್ ಮುೞಙ್ಗಾರ್ ಕಡಲುಟ್ಕಿಡನ್ದು

ಪೂವಲರುನ್ದಿ ತನ್ನುಳ್ ಪುವನಮ್ ಪಡೈತ್ತುಣ್ಡುಮಿೞ್ ನ್ದ

ತೇವರ್ಹಳ್ ನಾಯಹನೈತ್ತಿರುಮಾಲಿರುಂಜೋಲೈ ನಿನ್ಱ

ಕೋವಲರ್ ಕೋವಿನ್ದನೈಕ್ಕೊಡಿಯೇರಿಡೈ ಕೂಡುಮ್ ಕೊಲೋ?



ಮೂವರಿಲ್=ತ್ರಿಮೂರ್ತಿಗಳಲ್ಲಿ, ಮುನ್ ಮುದಲ್ವನ್=ಪ್ರಮುಖನಾದವನೂ, ಬಹಳ ಮುಖ್ಯನೂ, ಮುೞಙ್ಗು=ಘೋಷಣೆಯಿಂದ, ಆರ್=ತುಂಬಿರುವ, ಕಡಲುಳ್=ಕಡಲಲ್ಲಿ, ಕಿಡನ್ದು=ಪವಡಿಸಿ, ಪೂ ಅಲರ್ ಉನ್ದಿ ತನ್ನುಳ್=ಸುಂದರವಾಗಿ ಅರಳಿದ ನಾಭಿಯಲ್ಲಿ, ಪುವನಮ್=ಬ್ರಹ್ಮಾಂಡವನ್ನು, ಲೋಕವನ್ನು, ಪಡೈತ್ತು=ಪಡೆದು, ಉಣ್ಡು=ಕಬಳಿಸಿ, ಉಮಿೞ್ ನ್ದ=ಹೊರಕ್ಕೆ ಹಾಕಿದ, ತೇವರ್ಹಳ್=ದೇವತೆಗಳ,ಅಮರರ, ನಾಯಹನೈ=ಒಡೆಯನನ್ನು, ತಿರುಮಾಲಿರುಂಜೋಲೈ=ತಿರುಮಾಲಿರುಂಜೋಲೈಯಲ್ಲಿ, ನಿನ್ಱ=ನೆಲಸಿರುವ, ಕೋವಲರ್=ಗೋವಳರ, ಕೋವಿನ್ದನೈ=ಗೋವಿಂದನನ್ನು, ಕೊಡಿ ಏರ್=ಬಳ್ಳಿಯ ಹಾಗೆ, ಇಡೈ=ನಡುವುಳ್ಳವಳು, ಕೂಡುಮ್ ಕೊಲೋ=ಸೇರುವಳೋ ಹೇಗೋ?



ತ್ರಿಮೂರ್ತಿಗಳಲ್ಲಿ ಬಹಳ ಮುಖ್ಯನಾದವನೂ, ಘೋಷಣೆಯಿಂದ ತುಂಬಿರುವ ಕಡಲಲ್ಲಿ ಪವಡಿಸಿ, ಸುಂದರವಾದ ತನ್ನ ನಾಭಿಕಮಲದಲ್ಲಿ ಬ್ರಹ್ಮಾಂಡವನ್ನು \(ಲೋಕವನ್ನು\)ಪಡೆದು, ಉಣ್ಡು ಮತ್ತೆ ಅದನ್ನು ಹೊರಕ್ಕೆ ಹಾಕಿದವನೂ ದೇವತೆಗಳಿಗೆ\(ಅಮರರಿಗೆ\) ಒಡೆಯನೂ, ತಿರುಮಾಲಿರುಂಜೋಲೈಯಲ್ಲಿ ನೆಲಸಿರುವವನೂ ಆದ ಗೋವಳರ ಗೋವಿಂದನನ್ನು ಬಳ್ಳಿಯ ಹಾಗೆ ನಡುವುಳ್ಳವಳು ಕೂಡಿಕೊಳ್ಳುತ್ತಾಳೋ ಹೇಗೋ?\(೧\)



ಬ್ರಹ್ಮ,ವಿಷ್ಣು,ಈಶ್ವರ ಎಂಬವರುತ್ರಿಮೂರ್ತಿಗಳು. ಸೃಷ್ಟಿ,ಸ್ಥಿತಿ ಮತ್ತು ಲಯಕಾರ್ಯಗಳ ನಿರ್ವಾಹಕರು.



೧೩೪

ಹೀಗೆ ಮೂವರಾಗುವುದಕ್ಕೆ ಮುಂಚೆ, ಭಗವಂತನು ಒಬ್ಬನೇ ಆಗಿ, ಎಲ್ಲಕ್ಕೂ ಮೂಲಕಾರಣನಾಗಿ, ಬಹುಮುಖ್ಯನಾಗಿದ್ದವನು. ದೊಡ್ಡದೊಡ್ಡ ಅಲೆಗಳಿಂದ ತುಂಬಿ ಅಬ್ಬರಿಸುತ್ತಿರುವ ಪಾಲ್ಗಡಲಲ್ಲಿ ಶೇಷಶಯನನಾಗಿ ಪವಡಿಸಿದ್ದವನೂ ಅವನೇ. ಆಗ, ಅವನ ಸುಂದರವಾದ ನಾಭೀಕಮಲದಲ್ಲಿ ಚತುರ್ಮುಖ ಬ್ರಹ್ಮನನ್ನೂ ಅವನ ಮೂಲಕ ಇಡಿಯ ಬ್ರಹ್ಮಾಂಡವನ್ನೂ ಎಲ್ಲ ಚೇತನಾಚೇತನಗಳನ್ನೂ ಸೃಷ್ಟಿಸಿದನು. ಪ್ರಳಯಕಾಲ ಬರುವವರೆಗೆ ತನ್ನ ಸೃಷ್ಟಿಯನ್ನು ನಿರ್ವಹಿಸುತ್ತಾ ಬಂದು, ಪ್ರಳಯ ಕಾಲ ಬಂದಾಗ ಅದೆಲ್ಲವನ್ನೂ ಒಟ್ಟಾಗಿ ಕಬಳಿಸಿ ಬಿಟ್ಟು, ಮತ್ತೆ ಸೃಷ್ಟಿಗೆ ಅನುಕೂಲಿಸುವಂತೆ ತನ್ನ ಹೊಟ್ಟೆಯಲ್ಲೇ ಅದಷ್ಟನ್ನೂ ಬೀಜರೂಪದಲ್ಲಿ ಅಡಗಿಸಿಟ್ಟುಕೊಂಡವನು. ಸೃಷ್ಟಿಸಮಯ ಬಂದಾಗ ಅದನ್ನ ಮತ್ತೆ ಹೊರಹಾಕಿದ ಸಮರ್ಥನು. ದೇವತೆಗಳಿಗೆಲ್ಲ ಒಡೆಯನೂ, ಪರಮಪದವಾಸಿಗಳಾದ ಅಮರರ ನಿರ್ವಾಹಕನೂ ಅವನೇ. ಹಿಂದೆ ಶ್ರೀಕೃಷ್ಣನಾಗಿ ಅವನು ಅವತರಿಸಿ ನಾನಾ ದಿವ್ಯಾದ್ಭುತ ಲೀಲೆಗಳಿಂದ ಜಗತ್ತನ್ನು ಆಶ್ಚರ್ಯಗೊಳಿಸಿದನು. ಒಂದು ಸಲ, ಬಾಲಕೃಷ್ಣನು ದೇವೇಂದ್ರನ ಕಡುಕೋಪದ ಫಲವಾದ ಬಿರುಸುಮಳೆಯಿಂದ ಏಳುದಿನಗಳ ಕಾಲ ನಂದಗೋಕುಲದ ಮಗ್ಗುಲಲ್ಲಿದ್ದ ಗೋವರ್ಧನಗಿರಿಯನ್ನೇ ಕೊಡೆಯಂತೆ ಎತ್ತಿಹಿಡಿದು, ಅದರಡಿಯಲ್ಲಿ ಗೋವಳರನ್ನೂ ಗೋವುಗಳನ್ನೂ ರಕ್ಷಿಸಿದನು. ದೇವೇಂದ್ರನು ಇದನ್ನು ಕಂಡು ನಾಚಿ ಧರೆಗೆ ಇಳಿದುಬಂದು “ಆ ಗೋವಳರ ಗೋವಿಂದ”ನನ್ನು ಪೂಜಿಸಿ, ಹರ್ಷಿಸಿದನು.



ಆೞ್ವಾರರು ಹೇಳುತ್ತಾರೆ: ಮಹಾಮಹಿಮನಾದ ಆ ಸ್ವಾಮಿಯೇ ಈಗ ಭಕ್ತರನ್ನು ಉದ್ಧರಿಸುವುದಕ್ಕಾಗಿ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ನೆಲಸಿದ್ದಾನೆ. ಬಳ್ಳಿಯಂತೆ ಕೋಮಲವಾಗಿ ಬಳುಕುವ ನಡುವುಳ್ಳ ನನ್ನ ಮಗಳು, ಆ ಸ್ವಾಮಿಯೊಡನೆ ಕೂಡಿಕೊಂಡಳೋ ಹೇಗೋ?



ಆೞ್ವಾರರು ತಮ್ಮ ತಿರುಮೊೞಿಗಳಲ್ಲಿ “ನನ್ನ ಮಗಳು”, “ಯುವತಿ”, “ವಿರಹಿಯಾದ ನಾನು”, ಇತ್ಯಾದಿಯಾಗಿ ಸಂಬೋಧಿಸಿ ಹೇಳುತ್ತಾರೆ. ಇವೆಲ್ಲವೂ ತಮ್ಮ ಮನಸ್ಸನ್ನು, ತಮ್ಮನ್ನು ಕುರಿತುಹೇಳಿಕೊಳ್ಳುವುದೇ ಆಗಿದೆ ಎನಿಸುತ್ತದೆ.



೨.ಪುನೈವಳರ್ ಪೂಮ್ಬೊೞಿಲಾರ್ ಪೊನ್ನಿಶೂೞರಙ್ಗನಹರುಳ್

ಮುನೈವನೈ, ಮೂವುಲಹುಮ್ ಪಡೈತ್ತ ಮುದಲ್ ಮೂರ್ ತ್ತಿ ತನ್ನೈ

ಶಿನೈವಳರ್ ಪೂಮ್ಬೊೞಿಲ್ ಶೂೞ್ ತಿರುಮಾಲಿರುಂಜೋಲೈ ನಿನ್ಱಾನ್

ಕನೈಕೞಲ್ ಕಾಣುಙ್ಗೊಲೋ ಕಯಱ್ ಕಣ್ಣಿಯೆಮ್ ಕಾರಿಹೈಯೇ



೧೩೫

ಪುನೈ=ಸುರಹೊನ್ನೆ ಮರಗಳು, ವಳರ್=ಬೆಳೆಯುವ, ಪೂ=ಸುಂದರವಾದ, ಪೊೞಿಲ್=ತೋಪುಗಳಿಂದ,ಆರ್=ತುಂಭಿರುವ, ಪೊನ್ನಿ=ಕಾವೇರಿನದಿಯಿಂದ, ಶೂೞ್-ಸುತ್ತುವರಿದಿರುವ, ಅರಙ್ಗ ನಹರುಳ್=ಶ್ರೀರಂಗ ನಗರದಲ್ಲಿ\(ಶ್ರೀರಂಗದ ದೇವಾಲಯದಲ್ಲಿ\), ಮುನೈವನ್=ಪ್ರಧಾನನಾಗಿರುವವನನ್ನು,\(ಭಗವಂತನನ್ನು\) ಮೂ ಉಲಹುಮ್ಮ್=ಮೂರು ಲೋಕಗಳನ್ನೂ, ಪಡೈತ್ತ=ಪಡೆದ, ಮುದಲ್ ಮೂರ್ ತ್ತಿ ತನ್ನೈ=ಮುಖ್ಯನಾದ ಮೂರ್ತಿಯನ್ನು, ಶಿನೈ=ಮೊಗ್ಗುಗಳು, ವಳರ್=ಬೆಳೆಯುತ್ತಿರುವ, ಪೂ=ಹೂವಿನ, ಪೊೞಿಲ್=ತೋಪುಗಳಿಂದ, ಶೂೞ್-ಸುತ್ತುವರಿದಿರುವ, ತಿರುಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ, ನಿನ್ಱಾನ್=ನೆಲಸಿರುವವನನ್ನೂ, ಕನೈ=ಸದ್ದು ಮಾಡುತ್ತಿರುವ, ಕೞಲ್=ಕಾಲಂದುಗೆಗಳನ್ನು ಧರಿಸಿರುವವನನ್ನು, ಕಾಣುಮ್ ಕೊಲೋ=ಕಾಣುವಳೋ ಹೇಗೋ, ಕಯಲ್ ಕಣ್ಣಿ=ಮೀನಿನಂತೆ ಕಣ್ಣುಳ್ಳ, ಎಮ್ ಕಾರಿಹೈಯೇ=ನನ್ನ ಹುಡುಗಿಯೇ.

ಸುರಹೊನ್ನೆ ಮರಗಳು ಬೆಳೆಯುತ್ತಿರುವ ಸುಂದರವಾದ ತೋಪುಗಳಿಂದ ತುಂಭಿರುವ ಕಾವೇರಿನದಿಯಿಂದ ಸುತ್ತುವರಿದಿರುವ ಶ್ರೀರಂಗದ ದೇವಾಲಯದಲ್ಲಿ ನೆಲಸಿರುವ ಪ್ರಧಾನನನ್ನು, ಮೂರು ಲೋಕಗಳನ್ನು ಪಡೆದ ಮುಖ್ಯನಾದ ಮೂರ್ತಿಯನ್ನು, ಮೊಗ್ಗುಗಳು ಬೆಳೆಯುತ್ತಿರುವ ಹೂವಿನ ತೋಪುಗಳಿಂದ ಸುತ್ತುವರಿದಿರುವ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ನೆಲಸಿರುವವನನ್ನು, ಸದ್ದುಮಾಡುತ್ತಿರುವ ಕಾಲ್ಗಡಗವನ್ನು ಧರಿಸಿರುವವನನ್ನು, ಮೀನಿನಂತೆ ಕಣ್ಣುಳ್ಳ ನನ್ನ ಹುಡುಗಿಯು ಕಾಣುವಳೋ ಹೇಗೋ?\(೨\)



“ಭೂಲೋಕ ವೈಕುಂಠ”ವೆಂದು ಹೆಸರು ಪಡೆದಿರುವುದು ಶ್ರೀರಂಗಕ್ಷೇತ್ರ. ಪವಿತ್ರವಾದ ಕಾವೇರಿನದಿಯಿಂದ ಸುತ್ತುವರಿದು, ಹೂಗಳಿಂದ ತುಂಬಿರುವ ಸುಂದರವಾದ ಸುರಹೊನ್ನೆ ಮರಗಳ ತೋಪುಗಳಿಂದ ತುಂಬಿ ಬಹಳ ರಮ್ಯವಾಗಿರುವ ಅಲ್ಲಿ ಭಗವಂತನು ಶ್ರೀರಂಗರಾಜನಾಗಿ \(ಶ್ರೀರಂಗಮನ್ನಾರ್\) ನೆಲಸಿದ್ದಾನೆ. ಆೞ್ವಾರರು ಶ್ರೀರಂಗ ಕ್ಷೇತ್ರವನ್ನೂ ಆ ಸ್ವಾಮಿಯನ್ನೂ ಸ್ಮರಿಸಿಕೊಳ್ಳುತ್ತಿದ್ದಾರೆ.



ಸ್ವರ್ಗ,ಮರ್ತ್ಯ,ಪಾತಾಳ-ಇವನ್ನು ಮೂರುಲೋಕಗಳು ಎನ್ನುವುದು ವಾಡಿಕೆ. ಇದುವೆರೆಗೆ ಬಂದಿರುವ ವಿವರಣೆಯಲ್ಲಿ ನೋಡಿದರೆ, ಆೞ್ವಾರರ ಗಮನದಲ್ಲಿ “ಪಾತಾಳ” ಅಥವಾ “ಅಧೋಲೋಕಗಳು” ಎಂಬವೇ ಇಲ್ಲವೆನಿಸುತ್ತದೆ. ಅವರಿಗೆ ಏನಿದ್ದರೂ ಭೂಲೋಕ. ಸ್ವರ್ಗಾದಿ ಮೇಲಣ ಲೋಕ. ಪರಮಪದ-ಇವು ಮಾತ್ರವೇ ಮುಖ್ಯ. ಇವನ್ನೇ ಇಲ್ಲಿ ಅವರು ಮೂರುಲೋಕಗಳು ಎಂದು ಕರೆಯುತ್ತಿದ್ದಾರೋ ಹೇಗೋ\!  


೧೩೬

“ಶಿನೈವಳರ್ ಪೂಮ್ಬಿೞಿಲ್ ಶೂೞ್- ಎಂಬುದನ್ನು “ದಟ್ಟವಾದ ಕೊಂಬೆಗಳು ಬೆಳೆದಿರುವ ಸುಂದರವಾದ ತೋಪುಗಳಿಂದ ಸುತ್ತುವರಿದಿರುವ”ಎಂದೂ ಅರ್ಥಮಾಡಬಹುದು.



ತಾಯಿ\(ಆೞ್ವಾರರು \)ಹಂಬಲಿಸುತ್ತಾಳೆ: ಮೂರು ಲೋಕಗಳನ್ನೂ ಸೃಷ್ಟಿಸಿದವನೂ, ಶ್ರೀರಂಗಕ್ಷೇತ್ರದಲ್ಲಿ ನೆಲಸಿದವನೂ, ಸದ್ದು ಮಾಡುವ ಕಾಲ್ಗಡಗಗಳನ್ನೂ ಧರಿಸಿರುವವನೂ ಈಗ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ನೆಲಸಿರುವವನೂ ಆದ ಭಗವಂತನನ್ನು ಮೀನಿನಂತೆ ಸುಂದರವಾದ ಕಣ್ಣುಗಳುಳ್ಳ ನನ್ನ ಹುಡುಗಿಯು ಕಂಡುಕೊಂಡಳೋ ಹೇಗೋ?



೩.ಉಣ್ಡುಲಹೇೞಿನೈಯುಮ್ ಒರುಪಾಲಹನಾಲಿಲೈಮೇಲ್

ಕಣ್ಡಿಯಿಲ್ ಕೊಣ್ಡುಹನ್ದ ಕರುಮಾಣಿಕ್ಕಮಾಮಲೈಯೈ

ತಿಣ್ಡೀಱಲ್ ಮಾಕರಿಶೇರ್ ತಿರುಮಾಲಿರುಂಜೋಲೈ ನಿನ್ಱ

ಅಣ್ಡಾರ್ ತಙ್ಗೋವಿನಯಿನ್ಱು ಅಣುಹುಙ್ಗೊಲೆನ್ನಾಯಿೞೈಯೇ



ಉಲಹೇೞಿನೈಯುಮ್-ಏಳು ಲೋಕಗಳನ್ನೂ, ಉಣ್ಡು=ಉಣ್ಡು, ಒರು=ಅಪೂರ್ವವಾದ, ಪಾಲಹನ್=ಬಾಲಕನಾಗಿ, ಆಲ್ ಇಲೈ=ಆಲದೆಲೆಯ ಮೇಲೆ, ಕಣ್ ತುಯಿಲ್ ಕೊಣ್ಡು=ಯೋಗನಿದ್ದೆಯಲ್ಲಿ ಪವಡಿಸಿ, ಉಹನ್ದ=ಹರ್ಷಿಸಿದವನೂ, ಕರು=ಕಪ್ಪಗಿರುವ, ಮಾಣಿಕ್ಕಮ್=ರತ್ನದ, ಮಾ=ದೊಡ್ಡ ,ಶ್ರೇಷ್ಠವಾದ, ಮಲೈಯೈ=ಬೆಟ್ಟವನ್ನು\(ಬೆಟ್ಟದಂಥರೂಪವುಳ್ಳವನನ್ನು\), ತಿಣ್ ತಿಱಲ್=ಬಹಳ ಬಲವುಳ್ಳ, ಮಾ=ಮಹಾ, ಕರಿಶೇರ್=ಆನೆಗಳು ಶೇರಿರುವ, ತಿರುಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಕ್ಷೇತ್ರದಲ್ಲಿ, ನಿನ್ಱ=ನೆಲಸಿರುವವನೂ, ಅಣ್ಡರ್ ತಮ್=ದೇವತೆಗಳ, ಕೋವಿನೈ=ಒಡೆಯನನ್ನು, ಇನ್ಱು=ಇಂದು, ಅಣುಹುಮ್ ಕೊಲೋ=ಕೂಡಿಕೊಳ್ಳುವಳೋ ಹೇಗೋ, ಎನ್=ನನ್ನ, ಆಯ್=ಆಯ್ದ, ಇೞೈಯೇ=ಆಭರಣವೇ.



ಏಳುಲೋಕಗಳನ್ನೂ ಉಂಡು, ಅಪೂರ್ವವಾದ ಬಾಲಕನಾಗಿ ಆಲದೆಲೆಯಲ್ಲಿ ಯೋಗನಿದ್ದೆಯಲ್ಲಿ ಪವಡಿಸಿ ಹರ್ಷಿಸಿದವನೂ, ಕರಿಯರತ್ನದ ದೊಡ್ಡ ಬೆಟ್ಟದಂತೆ ರೂಪವುಳ್ಳವನೂ, ಬಹಳ ಬಲವುಳ್ಳ ಮದ್ದಾನೆಗಳು ಕೂಡಿಕೊಂಡಿರುವ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ



೧೩೭

ನೆಲಸಿರುವವನೂ, ದೇವತೆಗಳ ಒಡೆಯನೂ ಆದ ಸ್ವಾಮಿಯನ್ನಿಂದು ನನ್ನ ಆಯ್ದ ಆಭರಣವಾದವಳು ಕೂಡಿಕೊಳ್ಳುವಳೋ ಹೇಗೋ?\(೩\)



ಪ್ರಳಯಕಾಲದಲ್ಲಿ ತನ್ನ ಇಡಿಯ ಸೃಷ್ಟಿಯನ್ನೇ ಕಬಳಿಸುವವನೂ ಅನಂತರ ಅಪಾರವಾದ ಆ ಕಡಲಲ್ಲಿ ಆಲದೆಲೆಯ ಮೇಲೆ ಪುಟ್ಟ ಶಿಶುವಾಗಿ ನಿದ್ರಿಸುತ್ತಾ ಕಲ್ಪಗಳನ್ನು ಕಳೆಯುವವನೂ ಭಗವಂತ. ಸೃಷ್ಟಿ ಸ್ಥಿತಿಗಳಲ್ಲಿ ಹೇಗೋ ಹಾಗೆಯೇ ಲಯದಲ್ಲೂ ಅಪ್ರತಿಮ ಸಾಮರ್ಥ್ಯವುಳ್ಳವನು ಸ್ವಾಮಿ ಎಂಬುದನ್ನು ಇದು ಸೂಚಿಸುವುದು.



“ಮಾಣಿಕ್ಯ” ಎಂಬುದು ನವರತ್ನಗಳಲ್ಲಿ ಒಂದು. ಅದು ಕೆಂಪುಬಣ್ಣದ್ದು ಕರಿಯ\(ನೀಲಿಯ\)ಬಣ್ಣದ ರತ್ನ ಇಂದ್ರನೀಲಮಣಿ ಎಂಬುದು. ಭಗವಂತನ ದೇಹಕಾಂತಿಯನ್ನು ಇಂದ್ರನೀಲಮಣಿಯ ಬಣ್ಣಕ್ಕೆ ಹೋಲಿಸುತ್ತಾರೆ.



ಎಲ್ಲ ದೇವತೆಗಳಿಗೂ ದೇವನಾಗಿ,ಒಡೆಯನಾಗಿ,ನಿರ್ವಾಹಕನಾಗಿ ಇರುವವನು ಸ್ವಾಮಿ-ದೇವದೇವನು. ತಿರುಮಾಲಿರುಂಜೋಲೈಮಲೈ ಕ್ಷೇತ್ರದಲ್ಲಿ ನೆಲ್ಸಿರುವವನೂ ಅವನೇ.



“ನನ್ನ ಆಯ್ದ ಆಭರಣ”- ಒಂದು ಉತ್ತಮವಾದ ರೂಪಕ. ಆಭರಣಗಳಲ್ಲಿ ಹುಡುಕಿ,ಹುಡುಕಿ ಬಹಳ ಬೆಲಬಾಳುವ, ಧರಿಸಲು ಸುಂದರವಾದ ತನಗೆ ಹಿತವಾದ ಒಡವೆಯನ್ನು ಆರಿಸಿಕೊಳ್ಳುವ ಹಾಗೆಯೇ ಮಕ್ಕಳಲ್ಲಿ ಯೋಗ್ಯವಾದವಳೂ, ಆದರ್ಶಗುಣ ಸ್ವಭಾವಗಳನ್ನುಳ್ಳವಳೂ, ಅನುಪಮ ಲಾವಣ್ಯವತಿಯೂ ಆದವಳು “ನನ್ನ ಹುಡುಗಿಯೇ” ಭಗವಂತನನ್ನು ಆಶ್ರಯಿಸ ಬಯಸುವ, ಅವನನ್ನು ಸೇರಬಹುದಾದ ಒಳ್ಳೆಯ ಚೇತನನ ಚಿತ್ರಣವಿದು.



೪.ಶಿಙ್ಗಮದಾಯವುಣನ್ ತಿಱಲಾಹಮ್ ಮುನ್ ಕೀಣ್ಡುಹನ್ದ

ಪಙ್ಗಯಮಾಮಲರ್ ಕ್ಕಣ್ ಪರನೈಯೆಮ್ ಪರಂಜುಡರೈ

ತಿಙಳ್ ನನ್ ಮಾಮುಹಿಲ್ ಶೇರ್ ತಿರುಮಾಲಿರುಂಜೋಲೈ ನಿನ್ಱ

ನಙ್ಗಳ್ ಪಿರಾನೈಯಿನ್ಱು ನಣುಹುಙ್ಗೊಲೆನ್ನನ್ನುದಲೇ



೧೩೮

ಶಿಙ್ಗಮ್ ಅದು ಆಯ್=ಸಿಂಹದ ಅವತಾರವನ್ನು ತಳೆದು, ಅವುಣನ್=ರಾಕ್ಷಸನ, ತಿಱಲ್ ಆಹಮ್-ಬಲಿಷ್ಠವಾದ ಎದೆಯನ್ನು, ಮುನ್=ಹಿಂದೆ ಒಂದು ಸಲ, ಕೀಣ್ಡು=ಸೀಳಿ, ಉಹನ್ದ=ಹರ್ಷಿಸಿದ, ಪಙ್ಗಯಮ್ ಮಲರ್ ಕಣ್=ಕಮಲದ ಹೂವಿನಂತೆ ಕಣ್ಣುಳ್ಳವನೂ, ಪರನೈ=ಎಲ್ಲಕ್ಕೂ ಅಧಿಕನಾಗಿ\(ಮೇಲ್ಪಟ್ಟು\) ಇರುವವನನ್ನು, ಎಮ್=ನಮ್ಮ, ಪರಂಜುಡರೈ=ಪರಂಜ್ಯೋತಿಸ್ವರೂಪನನ್ನು, ತಿಙ್ಗಳ್=ಚಂದ್ರನೂ, ನಲ್=ಒಳ್ಳೆಯ, ಮಾಮುಹಿಲ್=ದೊಡ್ಡಮುಗಿಲೂ, ಶೇರ್=ಕೂಡಿಕೊಂಡಿರುವ, ತಿರುಮಾಲಿರುಂಜೋಲೈ ನಿನ್ಱ=ತಿರುಮಾಲಿರುಂಜೋಲೈ ಕ್ಷೇತ್ರದಲ್ಲಿ ನೆಲಸಿರುವ, ನಙ್ಗಳ್=ನಮ್ಮ, ಪಿರಾನೈ

=ಸ್ವಾಮಿಯನ್ನು ಇನ್ಱು=ಇಂದು, ನಣುಹುಮ್ ಕೊಲ್= ಸಪಿಫಿಸುವಳೋ ಹೇಗೋ, ಎನ್ ನಲ್ ನುದಲೇ=ನನ್ನ ಅಂದವಾದ ಹಣೆಯನ್ನುಳ್ಳವಳು\!



ಹಿಂದೆ ಒಂದು ಸಲ, ಸಿಂಹದ ಅವತಾರವನ್ನು ತಳೆದು, ಬಲಿಷ್ಠವಾದ ರಾಕ್ಷಸನ ಎದೆಯನ್ನು ಸೀಳಿಹರ್ಷಿಸಿದ ಕಮಲದ ಹೂವಿನಂತೆ ಕಣ್ಣುಳ್ಳವನೂ ಎಲ್ಲಕ್ಕೂ ಮೇಲ್ಪಟ್ಟವನೂ, ನಮ್ಮ ಪರಂಜ್ಯೋತಿಸ್ವರೂಪನೂ, ಚಂದ್ರನೂ ಒಳ್ಳೆಯ ದೊಡ್ಡ ಮೇಘಗಳೂ ಕೂಡಿಕೊಂಡಿರುವ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ನೆಲಸಿರುವವನೂ ಆದ ನಮ್ಮ ಸ್ವಾಮಿಯನ್ನು ಇಂದು ನನ್ನ ಅಂದವಾದ ಹಣೆಯನ್ನುಳ್ಳವಳು ಸಮೀಪಿಸುವಳೋ ಹೇಗೋ?\(೪\)



ತನ್ನ ಮಗನೇ ಆದರೂ, ಭಗವದ್ಭಕ್ತನಾದ್ದರಿಂದ, ಅವನಿಗೆ-ಪ್ರಹ್ಲಾದನಿಗೆ ಚಿತ್ರಹಿಂಸೆಯನ್ನು ಕೊಡುತ್ತಿದ್ದ ದುಷ್ಟನೂ ಮಹಾಬಲಿಷ್ಠನೂ ಆದವನು ಹಿರಣ್ಯಕಶಿಪು. ಆಶ್ರಿತರಕ್ಷಕನಾದ ಭಗವಂತನು ನರ-ಹರಿಯಾಗಿ ಅವತರಿಸಿ ತನ್ನ ಕೈ ಉಗುರುಗಳಿಂದಲೇ ಹಿರಣ್ಯಕಶಿಪುವಿನ ಎದೆಯನ್ನು ಬಗೆದುಸೀಳಿ ಬಿಸುಟನು.



ಕಮಲದಹೂವಿನಂತೆ ಸುಂದರವೂ ವಿಶಾಲವೂ ಆಕರ್ಷಕವೂ ಆದ ಕಣ್ಣುಳ್ಳವನು ಅವನು-ಆದ್ದರಿಂದ “ಪಂಕಜಾಕ್ಷನು”, “ಪುಂಡರೀಕಾಕ್ಷನು” ಸ್ವಾಮಿ.

ಇಡಿಯ ಸೃಷ್ಟಿಗೇ ಮೇಲ್ಪಟ್ಟು, ಇರುವವನು-ಪರನು.

ಕೋಟಿಕೋಟಿ ಸೂರ್ಯರಷ್ಟು ತೇಜಸ್ಸಿನಿಂದ ಮೆರೆಯುವ ಪರಂಜ್ಯೋತಿಯೇ ಸ್ವಾಮಿ.



ಪೂರ್ಣಚಂದ್ರನೂ ದೊಡ್ಡದೊಡ್ಡ ಬಿಳಿಯ ಮೋಡಗಳೂ ಗಗನದಲ್ಲಿ ಕೂಡಿಕೊಂಡು ತಿರುಮಾಲಿರುಂಜೋಲೈಮಲೈ ಕ್ಷೇತ್ರದ ಸೊಬಗನ್ನು ಹೆಚ್ಚಿಸುವರು. ಅಲ್ಲಿ,ಭಕ್ತರ ಉದ್ಧಾರಕ್ಕಾಗಿ ಭಗವಂತನು ದಿವ್ಯಸುಂದರನಾಗಿ ನೆಲಸಿದ್ದಾನೆ



೧೩೯

“ನನ್ನ ಅಂದವಾದ ಹಣೆಯನ್ನುಳ್ಳವಳು”- ಒಳ್ಳೆಯ ಹಣೆ, ಮುಖ, ಇವು ಹೆಣ್ಣಿನ ಸೌಂದರ್ಯವನು ಹೆಚ್ಚಿಸುವುವು. “ಹಣೆ”ಎಂಬುದನ್ನು ಅದೃಷ್ಟ,ಭಾಗ್ಯ”ಎಂದು ಅರ್ಥ ಮಾಡೀದರೆ, ಭಗವಂತನನ್ನು ಸಮೀಪಿಸುತ್ತಿರುವವಳು “ಸುಂದರಿಯೂ ಭಾಗ್ಯವತಿಯೂ” ಆಗಿದ್ದಾಳೆ ಎಂದು ವಿವರಿಸಬಹುದು. ಭಗವಂತನ ಕಡೆಗೆ ವಾಲುವವರೂ, ಅವನನ್ನು ಸಮೀಪಿಸುವವರೂ ಅವನನ್ನು ಸೇರುವವರೂ, ನಿಜವಾಗಿಯೂ ಭಾಗ್ಯಶಾಲಿಗಳೇ\!



೫.ತಾನವನ್ ವೇಳ್ವಿತನ್ನಿಲ್ ತನಿಯೇ ಕುಱಳಾಯ್ ನಿಮಿರ್ ನ್ದು

ವಾನಮುಮ್ ಮಣ್ಣಹಮುವಳನ್ದ ತಿರಿವಿಕ್ಕಿರಮನ್

ತೇನಮರ್ ಪೂಮ್ಬೊೞಿಲ್ ಶೂೞ್ ತಿರುಮಾಲಿರುಂಜೋಲೈ ನಿನ್ಱ

ವಾನವರ್ ಕೋನೈಯಿನ್ಱು ವಣಙ್ಗಿತ್ತೊೞುವಲ್ಲಳ್ ಕೊಲೋ



ತಾನವನ್=ದಾನವನ, ವೇಳ್ವಿತನ್ನಿಲ್=ಯಜ್ಞದಲ್ಲಿ, ತನಿಯೇ=ಒಂಟಿಯಾಗಿ, ಕುಱಳ್ ಆಯ್=ಬ್ರಹ್ಮಚಾರಿಯಾಗಿ, ನಿಮಿರ್ ನ್ದು=ಬೆಳೆದು, ವಾನಮುಮ್=ಮೇಲಣ ಲೋಕಗಳನ್ನೂ, ಮಣ್ ಅಹಮುಮ್=ಭೂಲೋಕವನ್ನೂ, ಅಳನ್ದ=ಅಳೆದುಕೊಂಡ, ತಿರಿವಿಕ್ಕಿರಮನ್=ತ್ರಿವಿಕ್ರಮನು, ತೇನ್ ಅಮರ್=ದುಂಬಿಗಳು\(ಜೇನು\) ತುಂಬಿರುವ, ಪೂ-ಸುಂದರವಾದ, ಪೊೞಿಲ್=ತೋಪುಗಳಿಂದ, ಶೂೞ್-ಸುತ್ತುವರಿದಿರುವ, ತಿರುಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ, ನಿನ್ಱ=ನೆಲಸಿರುವ, ವಾನವರ್=ದೇವತೆಗಳ, ಅಮರರ, ಕೋನೈ=ಒಡೆಯನನ್ನು, ವಣಙ್ಗಿ=ನಮಸ್ಕರಿಸಿ, ತೊೞುವಲ್ಲಳ್ ಕೊಲೋ=ಪೂಜಿಸಬಲ್ಲಳೋ ಹೇಗೋ?



ದಾನವನ ಯಜ್ಞದಲ್ಲಿ ಒಂಟಿಯಾದ ಬ್ರಹ್ಮಚಾರಿಯಾಗಿ ಅವತರಿಸಿದವನೂ, ಬೆಳೆದು ಮೇಲಣಲೋಕಗಳನ್ನೂ ಭೂಲೋಕವನ್ನೂ ಅಳೆದುಕೊಂಡ ತ್ರಿವಿಕ್ರಮನೂ, ದುಂಬಿಗಳು ತುಂಬಿರುವ ಸುಂದರವಾದ ತೋಪುಗಳಿಂದ ಸುತ್ತುವರಿದಿರುವ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ನೆಲಸಿರುವವನೂ ಆದ ದೇವದೇವನನ್ನು \(ನನ್ನ ಹುಡುಗಿಯು\) ಇದು ನಮಸ್ಕರಿಸಿ, ಪೂಜಿಸಬಲ್ಲಳೋ ಹೇಗೋ?\(೫\)



ಭಗವಂತನಿಗೆ ಅತ್ಯಂತಪ್ರಿಯನಾದ ಭಕ್ತನು ಪ್ರಹ್ಲಾದ. ಅವನ ಮೊಮ್ಮಗನಾದ ದಾನವನೇ ಬಲಿಚಕ್ರವರ್ತಿ. ಮಹಾದಾನಿಯೆಂದು ಪ್ರಸಿದ್ಧನಾದವನು. ಭಕ್ತನ ವಂಶವೆಲ್ಲ ಭಗವಂತನಿಗೆ ಪ್ರಿಯವಾದದ್ದೇ\! ಬಲಿಚಕ್ರವರ್ತಿಯನ್ನು ಉದ್ಧರಿಸುವುದಕ್ಕಾಗಿ



೧೪೦

ಸ್ವಾಮಿಯು ಅಪೂರ್ವಸುಂದರನಾದ ಕುಳ್ಳಬ್ರಹ್ಮಚಾರಿಯಾಗಿ ರೂಪಗೊಂಡು ಪ್ರವೇಶಿಸಿದನು. ತನ್ನ ಹೆಜ್ಜೆಗಳಲ್ಲಿ ಮೂರೇಮೂರು ಹೆಜ್ಜೆಗಳ ನೆಲವನ್ನು ಬೇಡಿ, ಅವನಿಂದ ಪಡೆದುಕೊಂಡನು. ಅ ಕೂಡಲೇ ಅಲ್ಲಿಯೇ ಸ್ವಾಮಿಯು ಅದ್ಭುತಕಾರಾವಾಗಿ ಬೆಳೆದು, ಇಡಿಯ ಭೂಮಂಡಲವನ್ನು ತನ್ನ ಒಂದು ಹೆಜ್ಜೆಯಿಂದ ಅಳೆದುಬಿಟ್ಟನು. ಮೇಲಣ ಎಲ್ಲ ಲೋಕಗಳನ್ನೂ ತನ್ನ ಇನ್ನೊಂದು ಹೆಜ್ಜೆಯಿಂದ ಅಳೆದುಬಿಟ್ಟನು. ತನ್ನ ಮೂರನೆಯ ಹೆಜ್ಜೆಯನ್ನು ಬಲಿಚಕ್ರವರ್ತಿಯ ತಲೆಯ ಮೇಲಿರಿಸಿ, ಅವನನ್ನು ತನ್ನ ಪೂರ್ಣಾನುಗ್ರಹಕ್ಕೆ ಒಳಪಡಿಸಿಕೊಂಡನು. ಸ್ವಾಮಿಯು ತ್ರಿವಿಕ್ರಮನಾದದ್ದು ಹೀಗೆ.



ಬ್ರಹ್ಮಾದೇವತೆಗಳಿಗೂ, ಪರಮಪದವಾಸಿಗಳಾದ ಅಮರರಿಗೂ ಅವನು ದೇವನು- ಆದ್ದರಿಂದ ದೇವಾಧಿದೇವನು.



ಪಾಶುರದ ತಾಯಿ ಹಂಬಲಿಸುತ್ತಾಳೆ: ಸುಂದರಿಯಾದ ನನ್ನ ಹುಡುಗಿಯು ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ನೆಲಸಿರುವ ನಮ್ಮ ದೇವದೇವನಿಗೆ ಕೈಮುಗಿದು, ಎರಗಿ, ಅವನ ತಿರುವಡಿಗಳನ್ನು ಪೂಜಿಸಿ ಭಾಗ್ಯಶಾಲಿಯಾಗುತ್ತಾಳೋ ಹೇಗೋ?



೬.ನೇಶಮಿಲಾದವರ್ ಕ್ಕೂಮ್ ನಿನೈಯಾದವರ್ ಕ್ಕೂ ಮರಿಯಾನ್

ವಾಶಮಲರ್ ಪ್ಪೊೞಿಲ್ ಶೂೞ್ ವಡಮಾಮದುರೈಪ್ಪಿಱನ್ದಾನ್

ತೇಶಮೆಲ್ಲಾಮ್ ವಣಙ್ಗುಮ್ ತಿರುಮಾಲಿರುಂಜೋಲೈ ನಿನ್ಱ

ಕೇಶವನಮ್ಬಿತನ್ನೈಕ್ಕೆಣ್ಡೈಯೊಣ್ ಕಣ್ಣಿಕಾಣುಙ್ಗೊಲೋ



ನೇಶಮ್=ಭಕ್ತಿ,ಆಸಕ್ತಿಗಳು, ಇಲಾದವರ್ ಕ್ಕುಮ್=ಇಲ್ಲದವರಿಗೂ, ನಿನೈಯಾದವರ್ಕ್ಕೂಮ್= ನೆನೆಯದೆ ಇರುವವರಿಗೂ, ಅರಿಯಾನ್=ಸುಲಭಸಾಧ್ಯನಲ್ಲ\(ದುರ್ಲಭನು\), ವಾಶಮ್=ಪರಿಮಳಿಸುವ, ಮಲರ್=ಹೂಗಳಿಂದ ಕೂಡಿದ\(ತುಂಬಿದ\), ಪೊೞಿಲ್=ತೋಪುಗಳಿಂದ, ಶೂೞ್-ಸುತ್ತುವರಿದಿರುವ, ವಡಮಾ ಮದುರೈ=ಮಧುರಾಪುರಿಯಲ್ಲಿ, ಪಿಱನ್ದಾನ್=ಹುಟ್ಟಿದವನೂ, ತೇಶಮ್ ಎಲ್ಲಾಮ್-ಎಲ್ಲಾ ದೇಶಗಳವರೂ, ವಣಙ್ಗುಮ್=ನಮಸ್ಕರಿಸುವ,ತಿರುಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ, ನಿನ್ಱಾನ್=ನೆಲಸಿರುವ, ಕೇಶವನ್=ಸುಂದರವಾದ ಕೇಶರಾಶಿಯನ್ನುಳ್ಳ, \(ಕೇಶವನ ಎಂಬ\), ನಮ್ಬಿ ತನ್ನೈ-ಸ್ವಾಮಿಯನ್ನು



೧೪೧

ಕೆಣ್ಡೈ=ಕೆಂಡೆ ಮೀನಿನಮ್ತೆ, ಒಣ್=ಒಪ್ಪವಾದ\(ಸುಂದರವಾದ\), ಕಣ್ಣಿ=ಕಣ್ಣುಳ್ಳವಳು, ಕಾಣುಮ್ ಕೊಲೋ=ಕಾಣುತ್ತಾಳೋ ಹೇಗೋ?



ಭಕ್ತಿ ಆಸಕ್ತಿಗಳು ಇಲ್ಲದವರಿಗೂ ನೆನೆಯದವರಿಗೂ ದುರ್ಲಭನೂ ಪರಿಮಳಿಸುವ ಹೂಗಳಿಂದ ತುಂಬಿದ ತೋಪುಗಳಿಂದ ಸುತ್ತುವರಿದಿರುವ ಮಧುರಾಪುರಿಯಲ್ಲಿ ಹುಟ್ಟಿದವನೂ, ಎಲ್ಲ ದೇಶಗಳವರೂ ನಮಸ್ಕರಿಸುವ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ನೆಲಸಿರುವವನೂ, ಸುಂದರವಾದ ಕೇಶರಾಶಿಯುಳ್ಳ, “ಕೇಶವ”ಎಂಬ ಸ್ವಾಮಿಯನ್ನು ಕೆಂಡೆ ಮೀನಿನಂತೆ ಒಪ್ಪವಾದ ಕಣ್ಣುಳ್ಳವಳು ಕಾಣುತ್ತಾಳೋ ಹೇಗೋ?\(೬\)



ಭಗವಂತನನ್ನು ಪಡೆಯಬೇಕೆಂದೂ ಅವನನ್ನು ಒಲಿಸಿಕೊಳ್ಳಬೇಕೆಂದೂ ಆಸಕ್ತಿಯುಳ್ಳವರಾಗಿ ಅದಕ್ಕೆ ತಕ್ಕ ಕರ್ಮಗಳನ್ನು ಮಾಡುವುದರಲ್ಲಿ ಆದರವುಳ್ಳವರಾಗಿ ಇರುವವರಿಗೆ ಭಕ್ತಿಹೆಚ್ಚುತ್ತಾ ಹೋಗುವುದು. ಭಗವಂತನ ದಿವ್ಯನಾಮಗಳನ್ನು ಜಪಿಸುವುದು, ಧ್ಯಾನಿಸುವುದು, ಕೀರ್ತಿಸುವುದು ಸ್ವಾಮಿಯ ಕಲ್ಯಾಣಗುಣಗಳ ಎಡೆಬಿಡದೆ ಚಿಂತಿಸುವುದು- ಇವುಗಳಿಂದ ಭಗವಂತನಲ್ಲಿ ಭಕ್ತಿಯು ನಿಲುಕಡೆಯಾಗುವುದು. ಈ ಬಗೆಯ ಹಂಬಲವೇ ಇಲ್ಲದವರಿಗೆ ಭಗವಂತನು ಒಲಿಯುವುದಾದರೂ ಹೇಗೆ? ಅವರಿಗೆ ಸ್ವಾಮಿಯು ದುರ್ಲಭನೇ.



ತಾಯಿ ಹಂಬಲಿಸುತ್ತಾಳೆ: ಮಧುರಾನಗರಿಯಲ್ಲಿ ಶ್ರೀಕೃಷ್ಣನಾಗಿ ಅವತರಿಸಿದವನೂ, ಸುಂದರವಾದ ಕೇಶರಾಶಿಯುಳ್ಳವನೂ, “ಕೇಶವ” ಎಂಬ ಹೆಸರಿನಿಂದ ಪ್ರಸಿದ್ಧನಾದವನೂ, ಎಲ್ಲ ದೇಶದ ಜನರಿಂದಲೂ ಕೊಂಡಾಡಿಸಿಕೊಳ್ಳುವವನೂ, ತಿರುಮಾಲಿರುಂಜೋಲೈಮಲೈ ಕ್ಷೇತ್ರದಲ್ಲಿ ನೆಲಸಿರುವವನೂ ಆದ ಭಗವಂತನನ್ನು ಮೀನಿನಂತೆ ಚಪಲ ಚಂಚಲವಾದ ಸುಂದರವಾದ ಕಣ್ಣುಳ್ಳ ನನ್ನ ಹುಡುಗಿಯು ಕಾಣುತ್ತಾಳೋ ಹೇಗೋ\!



೭.ಪುಳ್ಳಿನೈವಾಯ್ ಪಿಳನ್ದು ಪೊರುಮಾಹರಿ ಕೊಮ್ಬೊಶಿತ್ತು

ಕಳ್ಳಶ್ಶಹಡುದೈತ್ತು ಕರುಮಾಣಿಕ್ಕ ಮಾ ಮಲೈಯೈ

ತೆಳ್ಳರುವಿಕೊೞಿಕ್ಕೂಮ್ ತಿರುಮಾಲಿರುಂಜೋಲೈ ನಿನ್ಱ

ವಳ್ಳಲೈ ವಾಣುದಲಾಳ್ ವಣಙ್ಗಿತ್ತೊೞ ವಲ್ಲಳ್ ಕೊಲೋ



ಪುಳ್ಳಿನೈ=ಪಕ್ಷಿಯ, ವಾಯ್=ಬಾಯನ್ನು, ಪಿಳನ್ದು=ಸೀಳಿದವನೂ, ಪೊರು=ಹೋರಾಡುವ, ಮಾ ಕರಿ=ಸಲಗದ, ಕೊಮ್ಬು=ದಂತವನ್ನು, ಒಶಿತ್ತು=ಮುರಿದುಹಾಕಿದವನೂ, ಕಳ್ಳಮ್=ವಂಚನೆಯ, ಶಹಡು=ಶಕಟವನ್ನು



೧೪೨

ಉಡೈತ್ತ=ಒದೆದವನೂ, ಕರುಮಾಣಿಕ್ಕಮ್=ಕರಿಯ ಮಾಣಿಕ್ಯದ, ಮಾಮಲೈಯೈ=ದೊಡ್ಡ ಬೆಟ್ಟವನ್ನು, ತೆಳ್=ತಿಳಿಯಾದ, ಅರುವಿ=ಬೆಟ್ಟದ ಹೊಳೆಗಳು, ಕೊೞಿಕ್ಕೂಮ್=ಹರಿಯುತ್ತಿರುವ, ತಿರುಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ, ನಿನ್ಱಾನ್=ನೆಲಸಿರುವ,, ವಳ್ಳಲೈ-ಪರಮ ಉದಾರಿಯನ್ನು, ವಾಳ್ ನುದಲಾಳ್=ತೇಜಸ್ಸಿನಿಂದ ಕೂಡಿದ ಹಣೆಯುಳ್ಳವಳು, ವಣಙ್ಗಿ=ನಮಸ್ಕರಿಸಿ, ತೊೞವಲ್ಲಳ್ ಕೊಲೋ=ಪೂಜಿಸಬಲ್ಲಳೋ ಹೇಗೋ?



ಪಕ್ಷಿಯ ಬಾಯನ್ನು ಸೀಳಿದವನೂ, ಹೋರಾಡುವ ಸಲಗದ ದಂತವನ್ನು ಮುರಿದವನೂ, ವಂಚನೆಯ ಶಕಟವನ್ನು ಒದೆದವನೂ, ಕರಿಯಮಾಣಿಕ್ಯದ ದೊಡ್ಡ ಬೆಟ್ಟದಂಥವನೂ, ತಿಳಿಯಾದ ಬೆಟ್ಟದ ಹೊಳೆಗಳು ಹರಿಯುವ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ನೆಲಸಿರುವವನೂ ಆದ ಸ್ವಾಮಿಯನ್ನು ತೇಜಸ್ಸಿನಿಂದ ಕೂಡಿದ ನನ್ನ ಹುಡುಗಿಯು ನಮಸ್ಕರಿಸಿ ಪೂಜಿಸಬಲ್ಲಳೋ ಹೇಗೋ?\(೭\)



ಶ್ರೀಕೃಷ್ಣಾವತಾರದ ಕೆಲವು ಪ್ರಸಂಗಗಳ ಸೂಚನೆ ಇಲ್ಲಿದೆ. ಬಕಪಕ್ಷಿಯ ರೂಪದಲ್ಲಿ ಕೊಲ್ಲಲು ಬಂದ ಬಕಾಸುರನ ಕೊಕ್ಕನ್ನು ಹಿಡಿದು, ಅಗಲಿಸಿ, ಸೀಳಿ ಕೃಷ್ಣನು ಅವನನ್ನು ಕೊಂದುಹಾಕಿದನು.



ಮಧುರೆಗೆ ಧನುರ್ಯಾಗಕ್ಕೆಂದು ಬಂದ ಕೃಷ್ಣನನ್ನು ಹೆಬ್ಬಾಗಿಲಲ್ಲೇ ಕೊಲ್ಲಲು ಸಿದ್ಧವಾಗಿನಿಂತಿದ್ದ, ಹೋರಾಟದಲ್ಲಿ ನುರಿತ, ಕುವಲಯಾಪೀಡವೆಂಬ ಮದ್ದಾನೆಯನ್ನು ಕೃಷ್ಣನು ದಿಟ್ಟತನದಿಂದ ಎದುರಿಸಿ, ಅದರ ದಂತವನ್ನೇ ಮುರಿದು,ಅದರಿಂದಲೇ ಆ ಆನೆಯನ್ನು ಕೊಂದುಹಾಕಿದನು.



ಕೃಷ್ಣನು ಇನ್ನೂ ಎಳೆಯಮಗು ಆಗ ಶಕಟನೆಂಬ ರಾಕ್ಷಸನು ಬಂಡಿಯ ರೂಪದಲ್ಲಿ ವಂಚನೆಯಿಂದ ಮಗುವಿನಮೇಲೆ ಹೊರಳಿ ಕೊಲ್ಲಲು ಬಂದಾಗ ಮಗುವು ತನ್ನ ಪುಟ್ಟಕಾಲನ್ನು ಝಾಡಿಸಿ, ಶಕಟನನ್ನು ಪುಡಿಪುಡಿ ಮಾಡಿದನು.



ಇಂದ್ರನೀಲಮಣಿಯ ಬೆಟ್ಟವೋ ಎಂಬಂತೆ ಭ್ರಮಿಸುವಂಥ ಸುಂದರವಾದ ಆಕರ್ಷಕವಾದ ದೇಹಕಾಂತಿಯುಳ್ಳವನು ಸ್ವಾಮಿ.



ರಮ್ಯವೂ ಪರಿಶುದ್ಧವೂ ಆದ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ನೆಲಸಿರುವ ಪರಮಸಮರ್ಥನಾದ ಸ್ವಾಮಿಯನ್ನು ತೇಜಸ್ಸಿನಿಂದ ಮುಖವುಳ್ಳ ನನ್ನ ಹುಡುಗಿಯು ನಮಸ್ಕರಿಸಿ ಪೂಜಿಸುವಳೋ ಹೇಗೋ –ಎಂದು ಹಂಬಲಿಸುತ್ತಾಳೆ ತಾಯಿ.



೧೪೩

೮.ಪಾರ್ ತ್ತನುಕ್ಕನ್ಱರುಳಿ ಪ್ಪಾರದತ್ತೊರುತೇರ್ ಮುನ್ ನಿನ್ಱು

ಕಾತ್ತವನ್ಱನ್ನೈವಿಣ್ಡೋರ್ ಕರುಮಾಣಿಕ್ಕಮಾ ಮಲೈಯೈ

ತೀತ್ತನೈಪ್ಪೊಮ್ಬೊೞಿಲ್ ಶೂೞ್ ತಿರುಮಾಲಿರುಂಜೋಲೈ ನಿನ್ಱ

ಮೂರ್ ತ್ತಿಯೈ ಕೈತ್ತೊೞವುಮ್ ಮುಡಿಯುಙ್ಗೊಲ್? ಎನ್ ಮೊಯ್ ಕುೞಱ್ಕೇ



ಪಾರ್ ತ್ತನುಕ್ಕೂ=ಪಾರ್ಥನಿಗೆ, ಅನ್ಱು=ಅಂದು, ಅರುಳಿ=ಕೃಪೆಮಾಡಿದವನನ್ನು, ಪಾರದತ್ತು=ಮಹಾಭಾರತಯುದ್ಧದಲ್ಲಿ, ಒರು=ಸಾಟಿಯಿಲ್ಲದ, ತೇರ್ ಮುನ್=ರಥದ ಮುಂದುಗಡೆ, ನಿನ್ಱು=ನಿಂತು, ಕಾತ್ತವನ್ ತನ್ನೈ=ರಕ್ಷಿಸಿದವನನ್ನು, ವಿಣ್ಡೋರ್=ನಿತ್ಯಸೂರಿಗಳ, ಅಮರರ, ಕರುಮಾಣಿಕ್ಕ ಮಾ ಮಲೈಯೈ=ಕರಿಯ ಮಾಣಿಕ್ಯದ ದೊಡ್ಡ ಬೆಟ್ಟದಂಥವನನ್ನು, ತೀರ್ ತ್ತನೈ=ಪವಿತ್ರನನ್ನು,ಪೂ-ಸುಂದರವಾದ, ಪೊೞಿಲ್=ತೋಪುಗಳಿಂದ, ಶೂೞ್-ಸುತ್ತುವರಿದಿರುವ, ತಿರುಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ, ನಿನ್ಱ=ನೆಲಸಿರುವ, ಮೂರ್ ತ್ತಿಯೈ=ಅರ್ಚಾಸ್ವರೂಪಿಯನ್ನು, ಕೈತ್ತೊೞವುಮ್=ಪೂಜಿಸುವುದಕ್ಕೆ, ಮುಡಿಯುಮ್ ಕೊಲ್=ಸಾಧ್ಯಾವಾಗುವುದೋ ಹೇಗೋ? ಎನ್=ನನ್ನ, ಮೊಯ್=ದಟ್ಟವಾಗಿ ಬೆಳೆದಿರುವ, ಕುೞಲ್ ಕೇ=ತಲೆಗೂದಲುಳ್ಳವಳಿಗೆ.



ಅಂದು ಪಾರ್ಥನಿಗೆ ಕೃಪೆದೋರಿದವನನ್ನು, ಮಹಾಭಾರತ ಯುದ್ಧದಲ್ಲಿ ಸಾಟಿಯಿಲ್ಲದ ರಥದ ಮುಂದುಗಡೆ ನಿಂತು ರಕ್ಷಿಸಿದವನನ್ನು , ನಿತ್ಯಸೂರಿಗಳ\(ಅಮರರ\) ಕರಿಯ ಮಾಣಿಕ್ಯದ ದೊಡ್ಡಬೆಟ್ಟದಂಥವನನ್ನು, ಪರಮ ಪವಿತ್ರನನ್ನು,ಸುಂದರವಾದ ತೋಪುಗಳಿಂದ ಸುತ್ತುವರಿದಿರುವ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ನೆಲಸಿರುವ ಅರ್ಚಾಸ್ವರೂಪಿಯನ್ನು, ಪೂಜಿಸಲು ನನ್ನ ದಟ್ಟವಾದ ತಲೆಗೂದಲುಳ್ಳವಳಿಗೆ ಸಾಧ್ಯವಾಗುವುದೋ ಹೇಗೋ?\(೮\)



“ಪಾರ್ಥನಿಗೆ ಕೃಪೆದೋರಿದವನನ್ನು”- ಮಹಾಭಾರತ ಯುದ್ಧದ ಮೊದಲಲ್ಲಿ



೧೪೪

ತಾನು ಯಾರ ಯಾರಮೇಲೆ ಯುದ್ಧಮಾಡಬೇಕಾಗಿದೆಯೆಂದು ನೋಡೀದ ಅರ್ಜುನನಿಗೆ ಧೃತಿಗೆಟ್ಟಿತು. ಭ್ರಾಂತಿ ಹೆಚ್ಚಿತು. ತಾನು ಮಾಡುವುದು ತಪ್ಪೆಂದು ತೋರಿತು. ಕೂಡಲೇ ಅವನು ಗಾಂಡೀವವನ್ನು ಕೆಳಗಿಟ್ಟು “ಇನ್ನು ಯುದ್ಧಮಾಡೆನು”ಎಂದು ನಿರ್ಧರಿಸಿದನು.ಆಗ ಶ್ರೀಕೃಷ್ಣನು ಅವನ ದಿವ್ಯರಥಕ್ಕೆ ಸಾರಥಿಯಾಗಿದ್ದನು. ಅರ್ಜುನನ ಮನಃಸ್ಥಿತಿಯನ್ನು ಅರಿತ ಕೃಷ್ಣನು, ಯುದ್ಧರಂಗದಲ್ಲಿಯೇ ಅರ್ಜುನನಿಗೆ ಸದುಪದೇಶವನ್ನು ನೀಡಿದನು. ಕ್ಷತ್ರಿಯನಾಗಿ, ಮಾನವನಾಗಿ, ಅವನು ಮಾಡಬೇಕಾದ ಕರ್ತವ್ಯವನ್ನು ಮಾಡಿಯೇ ಫಲಾಫಲಗಳನ್ನು ಕುರಿತು ಚಿಂತಿಸಲೇಬಾರದೆಂದೂ ನಿಷ್ಕಾಮಕರ್ಮಯೋಗವನ್ನು ಉಪದೇಶಿಸಿ ಅವನಿಗೆ ಕೃಪೆಮಾಡಿದನು. ಅರ್ಜುನನು ಮತ್ತೆ ಯುದ್ಧಕ್ಕೆ ತೊಡಗಿದನು, ವಿಜಯಿಯಾದನು. ಇದೆಲ್ಲ ಸಾರಥಿಯಾದ ಶ್ರೀಕೃಷ್ಣನ ಕೃಪೆ ಮತ್ತು ರಕ್ಷಣೆಯಿಂದಲೇ ನಡೆದದ್ದು.



೯.ವಲಮ್ಬುರಿಯಾೞಿಯನೈ ವರೈಯಾರ್ ತಿರಡೋಳನ್ಱನ್ನೈ

ಪುಲಮ್ಬುರಿನೂಲವನೈ ಪ್ಪೊೞಿಲ್ ವೇಙ್ಗಡವೇದಿಯನೈ

ಶಿಲಮ್ಬಿಯಲಾಱುಡೈಯ ತಿರುಮಾಲಿರುಂಜೋಲೈ ನಿನ್ಱ

ನಲನ್ದಿಹೞ್ ನಾರಣನೈ ನಣುಙ್ಗುಙ್ಗೊಲೆನ್ನನ್ನುದಲೇ



ವಲಮ್ ಪುರಿ=ಬಲಮುರಿ ಶಂಖವನ್ನೂ, ಆೞಿಯನೈ=ಚಕ್ರವನ್ನು ಧರಿಸಿರುವವನನ್ನು, ವರೈ ಆರ್=ಬೆಟ್ಟದ ಹಾಗೆ, ತಿರಳ್=ಬಲಿಷ್ಠವಾದ, ತೋಳನ್ ತನ್ನೈ=ತೋಳುಗಳುಳ್ಳವನನ್ನು, ಪುಲಮ್=ವೇದಗಳನ್ನು, ಪುರಿನೂಲವನೈ=ಯಜ್ಞೋಪವೀತನಾಗಿ ಉಳ್ಳವನನ್ನು, ಪೊೞಿಲ್=ತೋಪುಗಳ, ವೇಙ್ಗಡಮ್=ತಿರುಮಲೆಯಲ್ಲಿ ನೆಲಸಿರುವವನನ್ನು, ವೇದಿಯನೈ=ವೇದಗಳಿಂದ ತಿಳಿಯತಕ್ಕವನನ್ನು, ಶಿಲಮ್ಬು=ನಾದವೇ, ಇಯಲ್=ಸಹಜ ಸ್ವಭಾವವಾಗಿರುವ, ಆಱು=ನದಿಗಳನ್ನು, ಉಡೈಯ=ಕೂಡಿರುವ, ತಿರುಮಾಲಿರುಂಜೋಲೈ= ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ, ನಿನ್ಱ=ನೆಲಸಿರುವ, ನಲಮ್=ತಿರುಕಲ್ಯಾಣಗುಣಗಳೆಲ್ಲವುಗಳಿಂದಲೂ, ತಿಹೞ್=ಬೆಳಗುವ



೧೪೫

ನಾರಣನೈ=ಶ್ರೀಮನ್ನಾರಾಯಣನನ್ನು, ನಣುಙ್ಗುಮ್ ಕೊಲ್=ಸೇರಿಕೊಳ್ಳುವಳೋ ಹೇಗೋ, ಎನ್ ನಲ್ ನುದಲೇ=ನನ್ನ ಒಳ್ಳೆಯ ಹಣೆಯುಳ್ಳವಳೇ\(ನನ್ನ ಸುಂದರಿಯಾದ ಭಾಗ್ಯವತಿಯೇ\)



ಬಲಮುರಿ ಶಂಖವನ್ನೂ ಚಕ್ರವನ್ನೂ ಧರಿಸಿದವನನ್ನೂ, ಬೆಟ್ಟದ ಹಾಗೆ ಬಲಿಷ್ಠವಾದ ತೋಳುಗಳುಳ್ಳವನನ್ನೂ, ವೇದಗಳನ್ನು ಯಜ್ಞೋಪವೀತನಾಗಿ ಉಳ್ಳವನನ್ನು, ತೋಪುಗಳ ತಿರುವೆಂಕಟಗಿರಿಯಲ್ಲಿ ನೆಲಸಿರುವವನನ್ನು, ವೇದಗಳಿಂದ ತಿಳಿಯತಕ್ಕವನನ್ನು, ನಾದವೇ ಸಹಜ ಸ್ವಭಾವವಾಗಿರುವ ನದಿಗಳುನ್ನುಳ್ಳ ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ನೆಲಸಿರುವವನನ್ನು, ತಿರುಕಲ್ಯಾಣ ಗುಣಗಳಿಂದ ಶೋಭಿಸುವವನಾದ ಶ್ರೀಮನ್ನಾರಾಯಣನನ್ನು ನನ್ನ ಸುಂದರಿಯೂ ಭಾಗ್ಯವತಿಯೂ ಆದ ಹುಡುಗಿಯು “ಸೇರಿಕೊಳ್ಳುವಳೀ ಹೇಗೋ?\(೯\)



ತಾಯಿ ಹಂಬಲಿಸುತ್ತಾಳೆ: ಸ್ವಾಮಿಯು ಬಲಮುರಿ ಶಂಖವನ್ನೂ ಪ್ರಜ್ವಲಿಸುವ ಚಕ್ರವನ್ನೂ ಧರಿಸಿದ್ದಾನೆ. ಅವನ ತೋಳುಗಳು ಅತ್ಯಂತ ದೃಢವೂ ಬಲಿಷ್ಠವೂ ಆದವು. ವೇದಗಳನ್ನು ಕೂಡಿಸಿ ಮಾಡಿದ ಯಜ್ಞೋಪವೀತವನ್ನು ಧರಿಸಿದ್ದಾನೆ. ವೇದಗಳ ವಿವರಣೆಯಿಂದಲೇ ಅವನು ತಿಳಿಯತಕ್ಕವನು ಸಕಲ ಕಲ್ಯಾಣಗುಣಗಳಿಂದ ಶೋಭಿಸುತ್ತಿದ್ದಾನೆ. ಪ್ರಕೃತಿರಮ್ಯವಾದ ತಿರುವೆಂಕಟಗಿರಿಯಲ್ಲಿ ನೆಲಸಿರುವವನೂ, ಕಲಕಲ ನಾದವನ್ನು ಸಹಜಸ್ವಭಾವವಾಗಿ ಉಳ್ಳ ಪರಿಶುದ್ಧವಾದ ನದಿಗಳು ಹರಿಯುವ ತಿರುಮಾಲಿರುಂಜೋಲೈಮಲೈ ಕ್ಷೇತ್ರದಲ್ಲಿ ನೆಲಸಿರುವವನೂ ಅವನೇ. ಸರ್ವೇಶ್ವರನಾದ ಶ್ರೀಮನ್ನಾರಾಯಣನನ್ನು ಸುಂದರಿಯೂ ಭಾಗ್ಯವತಿಯೂ ಆದ ನನ್ನ ಹುಡುಗಿಯು ಕೂಡಿಕೊಳ್ಳುವಳೋ ಹೇಗೋ?



ಸರ್ವೇಶ್ವರನಾದ ಶ್ರೀಮನ್ನಾರಾಯಣನನ್ನು ಪೂಜಿಸಬೇಕಾದ್ದೆಂದೂ ಅವನ ಕೃಪೆಯಿಂದ ಉದ್ಧಾರಗೊಳ್ಳಬೇಕೆಂದೂ ಆೞ್ವಾರರು ಇಲ್ಲಿ ಹೇಳುತ್ತಿದ್ದಾರೆ.



೧೦.ತೇಡಱ್ ಕರಿಯವನೈತ್ತಿರುಮಾಲಿರುಂಜೋಲೈ ನಿನ್ಱ

ಆಡಱ್ ಪಱವೈಯನೈ ಅಣಿಯಾಯಿೞೈ ಕಾಣುಮೆನ್ಱು

ಮಾಡಕ್ಕೊಡಿ ಮದಿಳ್ ಶೂೞ್ ಮಙ್ಗೈಯಾರ್ ಕಲಿಕನ್ಱಿ ಶೊನ್ನ

ಪಾಡಲ್ ಪನುವಲ್ ಪತ್ತುಮ್ ಪಯಿಲ್ ವಾರ್ ಕ್ಕಿಲ್ಲೈ ಪಾವಙ್ಗಳೇ



ತೇಡಱ್ ಕು=ಹುಡುಕಿಕೊಂಡು ಹೋಗುವವರಿಗೆ, ಅರಿಯವನೈ=ದುರ್ಲಭವಾದವನನ್ನು, ಪೊೞಿಲ್=ತೋಪುಗಳಿಂದ, ಶೂೞ್-ಸುತ್ತುವರಿದಿರುವ, ತಿರುಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ, ನಿನ್ಱ=ನೆಲಸಿರುವವನನ್ನು, ಆಡಲ್=ಜಯಗಳಿಸುವ, ಪಱವೈಯನೈ=ಪಕ್ಷಿಯ ಒಡೆಯನನ್ನು\( ಪಕ್ಷಿ ವಾಹನನನ್ನು\)



೧೪೬

ಅಣಿ ಆಯ್=ಸುಂದರವಾಗಿರುವವಳೂ, ಇಱೈಇ=ಆಭರಣಗಳನ್ನು ಧರಿಸಿದವಳೂ, ಕಾಣುಮ್=ನೋಡುವಳು, ಎನ್ಱು=ಎಂದು, ಮಾಡಮ್=ಮಹಡಿ ಮನೆಗಳಿಂದಲೂ, ಕೊಡಿ-ಧ್ವಜಗಳಿಮ್ದಲೂ, ಮದಿಳ್=ಕೋಟೆಯಿಂದಲೂ, ಶೂೞ್-ಸುತ್ತುವರಿದಿರುವ, ಮಙ್ಗೈಯಾರ್=ತಿರುಮಂಗೈ ನಾಡಿನವರ, ಕಲಿಕನ್ಱಿ=ಕಲಿಧ್ವಂಸಿಯು,ಶೊನ್ನ-ಹೇಳಿದ, ಪಾಡಲ್=ಹಾಡಿನ, ಪನುವಲ್=ಕವಿತೆಯ, ಪತ್ತುಮ್=ಹತ್ತನ್ನೂ \(ಹತ್ತು ಪಾಶುರಗಳನ್ನೂ\) ಪಯಿಲ್ ವಾರ್ ಕ್ಕೂ=ಅಭ್ಯಾಸ ಮಾಡುವವರಿಗೆ, ಇಲ್ಲೈ ಪಾವಙ್ಗಳೇ= ಪಾಪಗಳೇ ಇಲ್ಲವಾಗುತ್ತವೆ.



ಹುಡುಕಿಕೊಂಡು ಹೋಗುವವರಿಗೆ ದುರ್ಲಭವಾದವನನ್ನು, ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ನೆಲಸಿರುವವನನ್ನು, ಜಯಗಳಿಸುವ ಪಕ್ಷಿಯ ಒಡೆಯನನ್ನು ಸುಂದರಿಯೂ ಆಭರಣಗಳನ್ನು ಧರಿಸಿರುವವಳೂ ಕಾಣುವಳು ಎಂದು ಮಹಡಿಮನೆಗಳಿಂದಲೂ, ಧ್ವಜಗಳಿಂದಲೂ, ಕೋಟೆಯಿಂದಲೂ ಸುತ್ತುವರಿದಿರುವ ತಿರುಮಂಗೈ ನಾಡಿನವರ ಕಲಿಧ್ವಂಸಿಯು ಹೇಳಿದ ಹಾಡಿನ ಕವಿತೆಯ ಹತ್ತನ್ನೂ ಅಭ್ಯಾಸಮಾಡುವವರಿಗೆ ಪಾಪಗಳೇ ಇಲ್ಲ.\(೧೦\)



ಇದು ಈ ತಿರುಮೊೞಿಯ ಕಡೆಯ ಪಾಶುರ. “ಸುಂದರಿಯೂ ಯೌವನವತಿಯೂ ಆಭರಣಭೂಷಿತಳೂ ಆದ ತನ್ನ ಮಗಳು, ಅವಳ ಪ್ರಿಯತಮನಲ್ಲಿ\(ಭಗವಂತನಲ್ಲಿ\)ಅತೀವವಾಗಿ ವ್ಯಾಮೋಹಗೊಂಡು, ಅವನನ್ನು ಹುಡುಕಿಕೊಂಡು ಹೊರಟುಹೋದಳಲ್ಲ\! ಅವಳು ತಿರುಮಾಲಿರುಂಜೋಲೈ ಮಲೈ ಕ್ಷೇತ್ರದಲ್ಲಿ ನೆಲಸಿರುವ ತನ್ನ ಪ್ರಿಯತಮನನ್ನು ಕಂಡಳೋ ಹೇಗೋ? ಅವನಿಗೆ ಎರಗಿದಳೋ ಹೇಗೋ? ಅವನನ್ನು ಪೂಜಿಸಿದಳೋ ಹೇಗೋ? ಅವನೊಡನೆ ಕೂಡಿಕೊಂಡಳೋ ಹೇಗೋ?”ಎಂದೆಲ್ಲ ಹಂಬಲಿಸುವುದು ತಿರುಮೊೞಿಯ ಮೊದಲ ಒಂಬತ್ತು ಪಾಶುರಗಳ ವಿಷಯ. ತಾಯಿಗೆ ತನ್ನ ಮಗಳ ಗಾಢಪ್ರೇಮದ ವಿಷಯ ಚೆನ್ನಾಗಿ ಅರಿವಾಗಿದೆ. ತನ್ನ ಪ್ರಿಯತಮನನ್ನು ಅವಳು ಕೂಡಿಕೊಂಡರೆ ಸಾಕು. ಎಂದೆಂದಿಗೆ ಅದು ನಡೆದೀತು ಎಂಬ ಹಂಬಲ ಅವಳಿಗೆ.



ತಾಯಿಯ ಮನಸ್ಸಿಗೆ ನಿಜವಾಗಿ ಸಮಾಧಾನವನ್ನು ತರುವಂಥಾದ್ದು ಹತ್ತನೆಯ ಪಾಶುರ\(ಕಡೆಯ ಪಾಶುರ\). “ಎಲ್ಲ ರೀತಿಯಲ್ಲೂ ಅಣಿಗೊಂಡು ಕನಕ ಸಂಪನ್ನಳಾದ ಕನ್ಯೆಯು ತಿರುಮಾಲಿರುಂಜೋಲೈಯಲ್ಲಿ ನೆಲಸಿರುವ ತನ್ನ ಪ್ರಿಯನೊಡನೆ ಕೂಡಿಕೊಂಡಳು”ಎಂಬ ನಿರ್ಧಾರದ ಮಾತು\! ಇದು ತಾಯಿಗೆ ಹಿತವನ್ನೂ ಮಗಳಿಗೆ ಆನಂದವನ್ನೂ ತರುವುದು.



ಪಾಶುರದ ತಾಯಿಯಂತೆ ಭಗವಂತನನ್ನು ಕೂಡಿಕೊಳ್ಳಬೇಕೆಂಬ ಬಿಡದ ಹಂಬಲವನ್ನೂ, “ಮಗಳಂತೆ”ಅದಕ್ಕೆ ಬೇಕಾದದ್ದನ್ನೆಲ್ಲಾ ಸಿದ್ಧಪಡಿಸಿಕೊಂಡು, ತನ್ನ ಪ್ರಿಯತಮನೊಡನೆ ಕೂಡಿಯೇ ತೀರುವೆನೆಂಬ ದೃಢನಿಶ್ಚಯವನ್ನೂ ಪಡೆದು,



೧೪೭

ಭಕ್ತನಾದವನನ್ನು ತನ್ನ ಪ್ರಯತ್ನಗಳನ್ನು \(ಮಗಳಂತೆ\) ಬಿದದೆ ನಡಸಿದರೆ, ಹುಡುಕುತ್ತಾ ಹೋಗುವವರಿಗೆ ದುರ್ಲಭನೆನಿಸಿದ ಭಗವಂತನನ್ನು ಸೇರುವುದರಲ್ಲಿ ಸಂದೇಹವಿಲ್ಲ-ಎಂಬುದನು ಈ ತಿರುಮೊೞಿಯ “ಧ್ವನಿ”ಎನ್ನಬಹುದೇ?



ಭಕ್ತನು ಭಗವಂತನನ್ನು ಸಮೀಪಿಸಬೇಕು. ಅವನಿಗೆ ನಮ್ರನಾಗಿ ಎರಗಬೇಕು. ಅವನ ತಿರುವಡಿಗಳನ್ನಾಶ್ರಯಿಸಬೇಕು. ಅವುಗಳನ್ನು ಪೂಜಿಸಬೇಕು . ಅವನ ಗುಣಗಾನ ಮಾಡಬೇಕು. ಇವಿಷ್ಟನ್ನೂ ತಪ್ಪದೆ, ದೃಢಮನಸ್ಸಿನಿಂದ ನಡಸುವುದರಿಮ್ದ, ಭಗವಂತನ ಕೃಪೆಗೆ ಪಾತ್ರನಾಗಿ ಅವನನ್ನು ಕೂಡಿಕೊಳ್ಳಬಹುದು-ಹೀಗೆ “ತಾಯಿ-ಮಗಳ”ವಿಷಯದ ಮೂಲಕ ಭಗವಂತನನ್ನು ಒಲಿಸಿಕೊಳ್ಳುವ ಬಗೆಯನ್ನು ಈ ಪಾಶುರಗಳಲ್ಲಿ ಬೋಧಿಸುವವನು ಕಲಿಯನು. ರಾಜಭಕ್ತಿ,ದೇಶಭಕ್ತಿ, ಭಗವದ್ಭಕ್ತಿಯನ್ನುಳ್ಳ ತಿರುಮಂಗೈ ನಾಡಿನಜನರ ಒಡೆಯನು. ಪಾಶುರಗಳು ಕವಿತಾಕೌಶಲ್ಯದಿಂದ ಕೂಡಿ, ಮಧುರವಾಗಿ ಹಾಡಬಲ್ಲವುಗಳಾಗಿ ರಚಿತವಾಗಿವೆ. ಈ ಪಾಶುರಗಳನ್ನು ಹೃದಯಂಗಮವಾಗಿ ಹಾಡುವುದನ್ನೂ, ಹೇಳಿದ ವಿಷಯವನ್ನು ಚೆನ್ನಾಗಿ ತಿಳಿದು ಅಭ್ಯಾಸ ಮಾಡಿ, ಹಾಗೆ ನಡೆಯುವುದನ್ನೂ ಅರಿತ ಭಕ್ತರ ಪಾಪಗಳೆಲ್ಲವೂ ತೊಲಗಿ ಹೋಗುವುವು. ಅವರು ಕಾಯಾವಾಚಾ ಮನಸಾ ಪರಿಶುದ್ಧರಾಗಿ, ಭಗವಂತನ ಕೃಪೆಗೆ ಪಾತ್ರರಾಗುತ್ತಾರೆ. ಹೀಗಿದೆ ಈ ತಿರುಮೊೞಿಗೆ ಫಲಶ್ರುತಿ\!



ಅಡಿಯ ನಡೆ: ಮೂವರಿಲ್, ಪುನೈ, ಉಣ್ಡು, ಶಿಙ್ಗಮದು, ತಾನವನ್,, ನೇಶಮ್, ಪುಳ್ಳಿನೈ, ಪಾರ್ ತ್ತನುಕ್ಕೂ, ವಲಮ್ಬುರಿ, ತೇಡಱ್ ಕು, \(ಎಙ್ಗಳ್\)



೧೪೮

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಒಂಬತ್ತನೆಯ ದಶಕ ಹತ್ತನೆಯ ತಿರುಮೊೞಿ

೧.ಎಙ್ಗಳೆಮ್ಬಿಱೈ

೧.ಎಙ್ಗಳೆಮ್ಬಿರೈಯೆಮ್ಬಿರಾನ್ ಇಮೈಯೋರ್ ಕ್ಕೂನಾಯಹನ್, ಏತ್ತಡಿಯವರ್

ತಙ್ಗಳ್ ತಮ್ಮನತ್ತು ಪ್ಪಿರಿಯಾದರುಳ್ ಪುರಿವಾನ್

ಪೊಙ್ಗುತಣ್ಣರುವಿಪುದಮ್ ಶೆಯ್ಯಪ್ಪೊನ್ ಹಳೇ ಶಿದಱ ಇಲಙ್ಗೊಳಿ

ಶೆಙ್ಗಮಲ ಮಲರುಮ್ ತಿರುಕ್ಕೋಟ್ಟಿಯೂರಾನೇ



ಎಙ್ಗಳ್=ನಮ್ಮ, ಎಮ್ ಇಱೈ=ನಮ್ಮವನೇ ಆದ ಒಡೆಯನೂ, ಎಮ್ ಪಿರಾನ್=ನಮ್ಮ ಸರ್ವೇಶ್ವರನೂ, ಇಮೈಯೋರ್ ಕ್ಕೂ=ನಿತ್ಯಸೂರಿಗಳಿಗೆ, ನಾಯಹನ್=ನಾಯಕನೂ, ಏತ್ತು=ಸ್ತುತಿಸಿ, \(ಸ್ತುತಿಸುವ\), ಅಡಿಯವರ್ =ಭಕ್ತರ, ತಙ್ಗಳ್ ತಮ್=ತಮ್ಮ ತಮ್ಮ\(ಅವರವರ\), ಮನತ್ತು=ಮನದಲ್ಲಿ, ಪಿರಿಯಾದು=ಅಗಲದಂತೆ ಇರುವಂತೆ, ಅರುಳ್ ಪುರಿವಾನ್=ಕೃಪೆಮಾಡುವವನೂ, ಪೊಙ್ಗು=ಉಕ್ಕಿ ಹರಿಯುವ, ತಣ್=ತಂಪಾದ, ಅರುವಿ=ಬೆಟ್ಟದ ಹೊಳೆಗಳು, ಪುದಮ್ ಶೆಯ್ಯ=ಅದ್ಭುತವನ್ನು ಮಾಡುವ ಹಾಗೆ, ಪೊನ್ ಹಳೇ=ಹೊನ್ನುಗಳನ್ನೇ\(ಹೊನ್ನನ್ನೇ\), ಶಿದಱ=ಎರೆಚಲು, ಇಲಙ್ಗು=ಹೊಳೆಯುವ, ಒಳಿ=ತೇಜಸ್ಸುಳ್ಳ, ಶೆಮ್=ಕೆಂಪು, ಕಮಲಮ್=ಕಮಲವು, ಮಲರುಮ್=ಅರಳುವ, ತಿರುಕ್ಕೋಟ್ಟಿಯೂರಾನೇ=ತಿರುಕ್ಕೋಟ್ಟಿಯೂರಿನ ಸ್ವಾಮಿಯೇ.



ನಮ್ಮ ಆತ್ಮೀಯನಾದ ಒಡೆಯನೂ\(ಸ್ವಾಮಿಯೂ\), ನಮ್ಮ ಸರ್ವೆಶ್ವರನೂ, ನಿತ್ಯಸೂರಿಗಳ ನಾಯಕನೂ, ಸ್ತುತಿಸುವ ಭಕ್ತರಿಗೆ ಅವರವರ ಮನದಲ್ಲಿ ಅಗಲದಂತೆ ಇರುವೆನೆಂದು ಕೃಪೆಮಾಡುವವನೂ, ಉಕ್ಕಿ ಹರಿಯುವ ತಂಪಾದ ಬೆಟ್ಟದ ಹೊಳೆಗಳು ಅದ್ಭುತವನ್ನೇ ಮಾಡುವ ಹಾಗೆ ಹೊನ್ನನು ಎರಚುವ ಹಾಗೆ ಹೊಳೆಯುವ ತೇಜಸ್ಸನ್ನುಳ್ಳ ಕೆಂದಾವರೆಯ ಅರಳುತ್ತಿರುವಮ್ಥ ತಿರುಕ್ಕೋಟ್ಟಿಯೂರಿನ ಸ್ವಾಮಿಯೇ.\(೧\)



೧೪೯



ತಿರುಮಾಲಿರುಂಜೋಲೈ ಕ್ಷೇತ್ರದಿಮ್ದ ಆೞ್ವಾರರೀಗ ತಿರುಕ್ಕೋಟ್ಟಿಯೂರು ಎಂಬ ಮತ್ತೊಂದು ಪುಣ್ಯಕ್ಷೇತ್ರಕ್ಕೆ ಬಂದಿದ್ದಾರೆ. ಅಲ್ಲಿ ನೆಲಸಿರುವ ಸೌಮ್ಯನಾರಾಯಣ ಸ್ವಾಮಿಯ ಸನಿಧಿಯನ್ನು ಕುರಿತ ಪಾಶುರಗಳಿಲ್ಲಿವೆ:



ಆೞ್ವಾರರು ಹೇಳುತ್ತಾರೆ: ತಿರುಕ್ಕೋಟ್ಟಿಯೂರಿನಲ್ಲಿ ನೆಲಸಿರುವ ಸ್ವಾಮಿಯೇ ನಮ್ಮೆಲ್ಲರಿಗೂ ಅತ್ಯಂತ ಪ್ರಿಯತಮನಾದವನು. ನಮ್ಮೆಲ್ಲರ ಒಡೆಯನು. ನಿತ್ಯಸೂರಿಗಳಿಗೂ ಒಡೆಯನು. ಅವನನ್ನು ಎಡೆಬಿಡದೆ ಸ್ತುತಿಸುವ ಭಕ್ತರ ಮನದಲ್ಲಿ ನೆಲೆನಿಂತಿರುವವನು. ಉಕ್ಕಿಹರಿಯುವ ಬೆಟ್ಟದ ಹೊಳೆಗಳಲ್ಲಿ ಚಿನ್ನವನ್ನೇ ಉಕ್ಕಿಸಿ,ಎರಚಿ, ಬೆಳಗಿಸುವುದೋ ಎಂಬಂತೆ ಕೆಂದಾವರೆಯ ಹೂಗಳು ಅರಳಿ ಪ್ರಕಾಶಮಾನವಾಗಿ ಶೋಭಿಸುತ್ತಿರುವ ತಿರುಕ್ಕೋಟ್ಟಿಯೂರಿನ ಸ್ವಾಮಿಯನ್ನು ನಾವು ಸ್ತುತಿಸಿ, ನಮಸ್ಕರಿಸೋಣ.



೨.ಎವ್ವನೋಯ್ ತವಿರ್ ಪ್ಪಾನ್ ಎಮಕ್ಕಿಱೈಯಿನ್ನಹೈತ್ತುವರ್ ವಾಯ್, ನಿಲಮಹಳ್

ಶೆವ್ವಿತೋಯವಲ್ಲಾನ್ ತಿರುಮಾಹಟ್ಕನಿಯಾನ್

ಮೌವಲ್ ಮಾಲೈವಣ್ಡಾಡುಮ್ ಮಲ್ಲಿಹೈ ಮಾಲೈಯೋಡುಮಣೈನ್ದ ಮಾರುದಮ್

ದೆಯ್ವನಾಱವರುಮ್ ತಿರುಕ್ಕೋಟ್ಟಿಯೂರಾನೇ



ಎವ್ವಮ್=ಅಧೋಗತಿಯನ್ನೂ, ಮೇಯ್=ದುಃಖ, ಸಂಕಟಗಳನ್ನು, ತವಿರ್ ಪ್ಪಾನ್=ತಪ್ಪಿಸುವವನೂ, ಎಮಕ್ಕೂ-ನಮಗೆ, ಇಱೈ=ಸ್ವಾಮಿಯಾದವನೂ, ಇನ್=ಇನಿದಾದ, ನಹೈ=ನಗೆಯನ್ನೂ, ತುವರ್ ವಾಯ್=ಚೆಂದುಟಿಗಳನ್ನೂ ಉಳ, ನಿಲಮಹಳ್=ಭೂದೇವಿಯ, ಶೆವ್ವಿ=ಸೊಬಗನ್ನು, ತೋಯವಲ್ಲಾನ್=ಅನುಭವಿಸಬಲ್ಲವನೂ, ತಿರುಮಹಟ್ಕು=ಶ್ರೀದೇವಿಗೆ, ಇನಿಯಾನ್=ಪ್ರಿಯತಮನೂ, ವಣ್ಡು ಆಡುಮ್=ದುಂಬಿಗಳು ಮುಸುರಿರುವ, ಮೌವಲ್ ಮಾಲೈ ಮಲ್ಲಿಹೈ ಮಾಲೈಯೋಡುಮ್=ಬಗೆಬಗೆಯ ಮಲ್ಲಿಗೆಯ ಹಾರಗಳನ್ನು



೧೫೦

ಅಣೈನ್ದ=ಧರಿಸಿದ, ಮಾರುದಮ್=ತಂಗಾಳಿಯು, ದೆಯ್ವಮ್=ದಿವ್ಯವಾಗಿ, ನಾಱ=ಪರಿಮಳಿಸುತ್ತಾ, ವರುಮ್=ಬರುವಂಥ, ತಿರುಕ್ಕೋಟ್ಟಿಯೂರಾನೇ=ತಿರುಕ್ಕೋಟ್ಟಿಯೂರಿನಲ್ಲಿ ನೆಲಸಿರುವವನೇ.



ಅಧೋಗತಿಯನ್ನು ಭಯಸಂಕಟಗಳನ್ನೂ ತಪ್ಪಿಸುವವನೂ, ನಮಗೆ ಸ್ವಾಮಿಯಾಗಿರುವವನೂ, ಇನಿದಾದ ನಗೆಯನ್ನೂ ಚೆಂದುಟಿಗಳನ್ನೂ ಉಳ್ಳ ಭೂದೇವಿಯ ಸೊಬಗನ್ನು ಅನುಭವಿಸಬಲ್ಲವನೂ, ಶ್ರೀದೇವಿಗೆ ಪ್ರಿಯತಮನೂ, ದುಂಬಿಗಳು ಮುಸುರುವಂಥ ಬಗೆಬಗೆಯ ಮಲ್ಲಿಗೆಯ ಹಾರಗಳನ್ನು ಧರಿಸಿ, ತಂಗಾಳಿಯು ಪರಿಮಳಿಸುತ್ತಾ, ಬರುವಂಥ ತಿರುಕ್ಕೋಟ್ಟಿಯೂರಿನಲ್ಲಿ ನೆಲಸಿರುವವನೇ.\(೨\)



“ಎವ್ವಮ್”ಎಂಬುದಕ್ಕೆ “ಸಂಕಟ, ಅಧಃಪತನ, ಆತ್ಮಗೌರವ, ವಂಚನೆ”ಎಂದೆಲ್ಲ ಅರ್ಥ ಬರುತ್ತದೆ.

“ನೋಯ್”-ಎಂಬುದಕ್ಕೆ “ವ್ಯಾಧಿ,ಸಂಕಟ, ಯಾತನೆ, ಭಯ, ಪಾಪ”ಎಂದೆಲ್ಲ ಅರ್ಥ ಬರುತ್ತದೆ.

“ಎವ್ವನೋಯ್ ತವಿರ್ ಪ್ಪಾನ್”- “ಅಧೋಗತಿಯನ್ನೂ, ಭಯಸಂಕಟಗಳನ್ನೂ ತಪ್ಪಿಸುವವನು”-ಚೇತನನಲ್ಲಿ ಇಂದ್ರಿಯಗಳು ಆಶೆಯನ್ನು ಹುಟ್ಟಿಸುತ್ತವೆ. ಅವನನ್ನು ವಂಚಿಸುತ್ತವೆ. ದುಃಖ,ಸಂಕಟಗಳಲ್ಲಿ ತೊಡಗಿಸುತ್ತವೆ. ಸಂಸಾರದ ಬಂಧನದಲ್ಲಿ ತೊಡಗಿಸುತ್ತವೆ. \(ಅವನನ್ನು\)ಪಾಪಕಾರ್ಯಗಳಲ್ಲಿ ತೊಡಗಿಸುತ್ತವೆ. ಸಂಸಾರವೆಂಬ ವ್ಯಾಧಿಯಿಂದ ನರಳುತ್ತಾ ಅವನು ಮರಣಕ್ಕೂ ನರಕಯಾತನೆಯ ಭಯಕ್ಕೂ ತುತ್ತಾಗುತ್ತಾನೆ. ಜೊತೆಗೆ ಲೆಕ್ಕವಿಲ್ಲದಷ್ಟು ಹುಟ್ಟುಸಾವುಗಳ ಸುಳಿಯಲ್ಲಿಬಿದ್ದು ತೊಳಲುತ್ತಾನೆ. ಈ ಅಧೋಗತಿಯನ್ನೂ ,ಭಯ ಸಂಕಟಗಳನ್ನೂ ದೂರಮಾಡುವುದೆಂದರೆ ಸರ್ವೇಶ್ವರನಾದ ಭಗವಂತನ ಆಶ್ರಯವೊಂದೇ. ಅವನ್ ಕೃಪೆಯಿಂದ ಹುಟ್ಟು-ಸಾವುಗಳೂ, ನರಕಯಾತನೆಯೂ ತಪ್ಪುವುದು. ಅವನು ಅಮರನಾಗುವನು. ನಿತ್ಯಾನಂದ ಸುಖವನ್ನನುಭವಿಸುವನು.



ಭಗವಂತನಿಗೆ ಶ್ರೀದೇವಿ ಭೂದೇವಿಗಳು ನಿತ್ಯಾನುಪಾಯಿನಿಯರು. ಪರಿಪೂರ್ಣ ದಯಾಸ್ವರೂಪಳೇ ಶ್ರೀದೇವಿ. ಸಂಪೂರ್ಣ ಕ್ಷಮಾಸ್ವರೂಪಳು ಭೂದೇವಿ. ಇವರಿಬ್ಬರೂ ಕೂಡಿ ಆಶ್ರಿತನಾದ ಚೇತನನ ಪಾಪಗಳನ್ನೆಲ್ಲ ಕ್ಷಮಿಸಬೇಕೆಂದೂ, ಅವನಲ್ಲಿ ಕೃಪೆದೋರಿ ಅವನನ್ನುದ್ಧರಿಸಬೇಕೆಂದೂ ಚೇತನನ ಪರವಾಗಿ ಭಗವಂತನನ್ನು ಬೇಡಿಕೊಳ್ಳುತ್ತಾರೆ. ಅವರ ಬೇಡಿಕೆಯನ್ನು ಅಂಗೀಕರಿಸುತ್ತಾ, ಪರಮ ಕಾರುಣಿಕನಾದ ಸ್ವಾಮಿಯು ಚೇತನನನ್ನು ಉದ್ಧರಿಸುತ್ತಾನೆ.



ಆೞ್ವಾರರು ಹೇಳುತ್ತಾರೆ: ತಿರುಕ್ಕೋಟ್ಟಿಯೂರಿನಲ್ಲಿ ಶ್ರೀದೇವಿ ಭೂದೇವಿಗಳ ಸಹಿತನಾಗಿ ಸರ್ವೇಶ್ವರನಾದ ಭಗವಂತನು ನೆಲಸಿದ್ದಾನೆ. ದುಂಬಿಗಳು ಮುಸುರುತ್ತಿರುವ



೧೫೧

ಪರಿಮಳವನ್ನು ಸೂಸುವ ಬಗೆಬಗೆಯ ಮಲ್ಲಿಗೆಯ ಹಾರಗಳನ್ನು ಸ್ವಾಮಿಯು ಧರಿಸಿದ್ದಾನೆ. ಹಾರಗಳ ದಿವ್ಯಪರಿಮಳವನ್ನು ತಂಗಾಳಿಯು ಎಲ್ಲ ಕಡೆಗೂ ಹರಡಿ, ಭಕ್ತರನ್ನೆಲ್ಲಾ ಆಕರ್ಷಿಸುತ್ತದೆ. ನಾವು ಭಗವಂತನ ತಿರುವಡಿಗಳನ್ನಾಶ್ರಯಿಸಿ,ಸಂಸಾರವೆಂಬ ರೋಗದ ಭಯಸಂಕಟಗಳಿಂದ ಮುಕ್ತರಾಗೋಣ.



೩.ವೆಳ್ಳಿಯಾನ್ ಕರಿಯಾನ್ ಮಣಿನಿಱವಣ್ಣನ್ ವಿಣ್ಣವರ್ ತಮಕ್ಕಿಱೈ, ಎಮಕ್ಕೂ

ಒಳ್ಳಿಯಾನುಯರ್ ನ್ದಾನ್ ಉಲಹೆಳುಣ್ಡುಮಿೞ್ ನ್ದಾನ್

ತುಳ್ಳಿನೀರ್ ಮೊಣ್ಡುಕೊಣ್ಡು ಶಾಮರೈಕ್ಕಟ್ರೈಶನ್ದನಮುನ್ದಿ ವನ್ದಶೈ

ತೆಳ್ಳುನೀರ್ ಪ್ಪುಱವಿಲ್ ತಿರುಕ್ಕೋಟ್ಟಿಯೂರಾನೇ



ವೆಳ್ಳಿಯಾನ್=ಶುದ್ಧವಾದ ಬಿಳಿಯ ಬಣ್ಣದವನೂ, ಕರಿಯಾನ್=ಕರಿಯ ಬಣ್ಣದವನೂ, ಮಣಿನಿಱಮ್ ವಣ್ಣನ್=ಇಂದ್ರನೀಲಮಣಿಯ ಬಣ್ಣದವನೂ, ವಿಣ್ಣವರ್ ತಮಕ್ಕೂ=ನಿತ್ಯಸೂರಿಗಳಿಗೆ, ಇಱೈ=ಒಡೆಯನೂ, ಎಮಕ್ಕೂ=ನಮಗೆಲ್ಲ, ಒಳ್ಳಿಯಾನ್=ಒಳ್ಳೆಯವನೂ\(ಉಪಕಾರಿಯೂ\), ಉಯರ್ ನ್ದಾನ್=ಎಲ್ಲರಿಗಿಂತಲೂ ಹಿರಿಯವನೂ \(ಶ್ರೇಷ್ಠನೂ\), ಉಲಹು ಏೞುಮ್=ಏಳುಲೋಕಗಳನ್ನೂ, ಉಣ್ಡು=ನುಂಗಿ, ಉಮಿೞ್ ನ್ದಾನ್=ಉಗುಳಿದವನೂ, ತುಳ್ಳುನೀರ್-ನುಗ್ಗಿಬರುವ ಅಲೆಗಳಿಮ್ದ, ಮೊಣ್ಡುಕೊಣ್ಡು=ತುಂಬಿಕೊಂಡು, ಶಾಮರೈಕಟ್ರೈ=ಚಾಮರದ ಕಟ್ಟುಗಳನ್ನೂ, ಶನ್ದನಮ್=ಗಂಧದ ಮರಗಳನ್ನೂ, ಉನ್ದಿ=ತಳ್ಳಿಕೊಂಡು, ವನ್ದು=ಬಂದು, ಅಶೈ=ಹರಿಯುವ, ತೆಳ್ಳುನೀರ್=ತಿಳಿಯಾದ ನೀರಿನ, ಪುಱವಿಲ್=ಪ್ರದೇಶದಲ್ಲಿರುವ, ತಿರುಕ್ಕೋಟ್ಟಿಯೂರಾನೇ=ತಿರುಕ್ಕೋಟ್ಟಿಯೂರಿನಲ್ಲಿರುವ ಸ್ವಾಮಿಯೇ.



೧೫೨

ಶುದ್ಧವಾದ ಬಿಳಿಯ ಬಣ್ಣದವನೂ, ಕರಿಯ ಬಣ್ಣದವನೂ, ಇಂದ್ರನೀಲಮಣಿಯ ಬಣ್ಣದವನೂ ನಿತ್ಯಸೂರಿಗಳ ಒಡೆಯನೂ, ನಮ್ಮೆಲ್ಲರ ಒಳ್ಳೆಯವನೂ\(ಉಪಕಾರಿಯೂ\) ಎಲ್ಲರಿಗಿಂತಲೂ ಹಿರಿಯನೂ\(ಶ್ರೇಷ್ಠನೂ\) ಏಳುಲೋಕಗಳನ್ನೂ ಉಂಡು ಉಗುಳಿದವನೂ, ನುಗ್ಗಿಬರುವ ಅಲೆಗಳಿಂದ ಚಾಮರದ ಕಟ್ಟುಗಳನ್ನೂ ಶ್ರೀಗಂಧದ ಮರಗಳನ್ನೂ ತುಂಬಿಕೊಂಡು, ತಳ್ಳಿಕೊಂಡು ಬರುವ ತಿಳಿನೀರಿನ ಪ್ರವಾಹಗಳ ಪ್ರದೇಶದಲ್ಲಿರುವ ತಿರುಕ್ಕೋಟ್ಟಿಯೂರಿನಲ್ಲಿ ನೆಲಸಿರುವ ಸ್ವಾಮಿಯೇ.\(೩\)



ಒಂದೊಂದು ಯುಗದಲ್ಲಿಯೂ ಭಗವಂತನು ಆಯಾ ಯುಗಕ್ಕೆ ತಕ್ಕಂತೆ ಒಂದೊಂದು ಬಣ್ಣದಲ್ಲಿ ಕಾಣಿಸಿಕೊಳ್ಳುತ್ತಾನೆಂದು ಸ್ವಾಮಿಯನ್ನು ವರ್ಣಿಸುತ್ತಾರೆ. ಕೃತಯುಗದಲ್ಲಿ ಸ್ವಾಮಿಗೆ ಪರಿಶುದ್ಧವಾದ ಬಿಳಿಯಬಣ್ಣವಂತೆ. ತ್ರೇತಾಯುಗದಲ್ಲಿ ಸ್ವಲ್ಪ ಹಳದಿಮಿಶ್ರಿತವಾದ ಬಿಳುಪಂತೆ. ದ್ವಾಪರದಲ್ಲಿ ಸ್ವಾಮಿಯು ಇಂದ್ರನೀಲಮಣಿಯ ಬಣ್ಣವನ್ನು ಹೋಲುವನಂತೆ. ಕಲಿಯುಗದಲ್ಲಿ ಸ್ವಾಮಿಯ ಬಣ್ಣ ಅಚ್ಚಕಪ್ಪಂತೆ. ಆೞ್ವಾರರು ಇದನ್ನು ಮುಂದಿಟ್ಟುಕೊಂಡು ಸ್ವಾಮಿಯನ್ನು ಇಲ್ಲಿ ವರ್ಣಿಸುತ್ತಿದ್ದಾರೆ.



ಆೞ್ವಾರರು ಹೇಳುತ್ತಾರೆ: ಇಡಿಯ ಬ್ರಹ್ಮಾಂಡಕ್ಕೇ ನಾಯಕನಾಗಿರುವ ಸ್ವಾಮಿ ಪರಮಪದವಾಸಿಗಳಾದ ಅಮರರಿಗೂ ನಾಯಕನೇ. ಅವನು ಸರ್ವೇಶ್ವರನು ಸ್ಥಿತಿಕರ್ತನಾಗಿರುವ ಅವನು ಲಯಕರ್ತನೂ ಸೃಷ್ಟಿಕರ್ತನೂ ಆಗುತ್ತಾನೆ. ಆಶ್ರಯಿಸುವ ಭಕ್ತರಿಗೆ ಬಹಳ ಒಳ್ಳೆಯವನು ಸ್ವಾಮಿ. ಅವನೇ ಈಗ ತಿರುಕ್ಕೋಟ್ಟಿಯೂರಲ್ಲಿ ನೆಲಸಿದ್ದಾನೆ. ನಾವು ಅವನನ್ನು ಆಶ್ರಯಿಸಿ ಉದ್ಧಾರಗೊಳ್ಳೋಣ.



೪.ಏಱುಮೇಱಿಯಿಲಙ್ಗು ಮೊಣ್ ಮೞುಪ್ಪಟ್ರುಮ್ ಈಶಱ್ ಕಿಶೈನ್ದು, ಉಡಮ್ಬಿಲೋರ್

ಕೂಱುತಾನ್ ಕೊಡುತ್ತಾನ್ ಕುಲಮಾಮಹಟ್ಕಿನಿಯಾನ್

ನಾಱುಶಮ್ಬಹಮಲ್ಲಿಹೈ ಮಲರ್ ಪುಲ್ಹಿ ಇನ್ನಿಳವಣ್ಡು, ನನ್ನಱುಮ್

ತೇಱಲ್ ವಾಯ್ ಮಡುಕ್ಕೂಮ್ ತಿರುಕ್ಕೋಟ್ಟಿಯೂರಾನೇ



ಏಱು=ಎತ್ತನ್ನು, ಏಱಿ=ಹತ್ತಿಕೊಂಡು, ಇಲಙ್ಗುಮ್=ಪ್ರಕಾಶಿಸುವ, ಒಣ್=ಅಪೂರ್ವವಾದ,ಸಾಟಿಯಿಲ್ಲದ, ಮೞುಪ್ಪಟ್ರುಮ್=ಗಂಡುಗೊಡಲಿಯನ್ನು ಹಿಡಿದಿರುವ



೧೫೩



ಈಶಱ್ ಕು=ಈಶ್ವರನಿಗೆ, ಇಶೈನ್ದು=ಕರುಣಿಸಿ, ಉಡಮ್ಬಿಲ್=ತನ್ನ ದೇಹದಲ್ಲಿ, ಓರ್=ಒಂದು, ಕೂಱು=ಭಾಗವನ್ನು, ತಾನ್=ತಾನು, ಕೊಡುತ್ತಾನ್=ಕೊಟ್ಟವನೂ, ಕುಲಮ್=ಶ್ರೇಷ್ಠಳಾದ, ಮಾಮಹಟ್ಕು=ಲಕ್ಷ್ಮೀದೇವಿಗೆ, ಇನಿಯಾನ್=ಪ್ರಿಯನಾದವನೂ, ನಾಱು=ಪರಿಮಳಿಸುವ, ಶಮ್ಬಹಮ್=ಸಂಪಗೆ, ಮಲ್ಲಿಹೈ=ಮಲ್ಲಿಗೆ, ಮಲರ್=ಹೂಗಳನ್ನು, ಪುಲ್ಹಿ=ಸವರಿಕೊಂಡು, ಇನ್=ಇನಿದಾದ, ಇಳವಣ್ಡು=ಎಳೆಯ\(ಯೌವನದ\)ದುಂಬಿ, ನಲ್=ಶ್ರೇಷ್ಠವಾದ, ನಱುಮ್=ಸುವಾಸನೆಯ, ತೇಱಲ್=ಜೇನಿನಲ್ಲಿ, ವಾಯ್ ಮಡುಕ್ಕುಮ್=ಬಾಯಿ ಹಚ್ಚುವ, ತಿರುಕ್ಕೋಟ್ಟಿಯೂರಾನೇ=ತಿರುಕ್ಕೋಟ್ಟಿಯೂರಿನಲ್ಲಿ ನೆಲಸಿರುವವನೇ.



ಎತ್ತನ್ನೇರಿ ಪ್ರಕಾಶಿಸುವ ಅಪೂರ್ವವಾದ \(ಸಾಟಿಯಿಲ್ಲದ\) ಗಂಡುಗೊಡಲಿಯನ್ನು ಹಿಡಿದಿರುವ ಈಶ್ವರ\(ಶಿವ\)ನಿಗೆ ಕರುಣಿಸಿ, ತನ್ನ ದೇಹದಲ್ಲಿ ಒಂದುಭಾಗವನ್ನು\(ತಾನು\) ಕೊಟ್ಟವನೂ, ಶ್ರೇಷ್ಠಳಾದ ಲಕ್ಷ್ಮೀದೇವಿಗೆ ಪ್ರಿಯನಾದವನೂ, ಪರಿಮಳಿಸುವ ಸಂಪಗೆ ಮಲ್ಲಿಗೆ ಹೂಗಳನ್ನು ಸವರಿಕೊಂಡು ಇನಿದಾದ ಎಳೆಯ \(ಯೌವನದ\) ದುಂಬಿಗಳು ಉತ್ತಮವಾದ ಸುವಾಸನೆಯ ಜೇನಿಗೆ ಬಾಯನ್ನು ಹಚ್ಚುವ ತಿರುಕ್ಕೋಟ್ಟಿಯೂರಿನಲ್ಲಿ ನೆಲಸಿರುವವನೇ.\(೪\)



ಶಿವನಿಗೆ ಬ್ರಹ್ಮಹತ್ಯಾದೋಷ ಬಂತು. ಅವನು ಅದರ ಪರಿಹಾರಕ್ಕಾಗಿ ಮೂರುಲೋಕಗಳಲ್ಲೂ ಅಲೆದು ಬೇಡಿದನು. ಕಡೆಗೆ ಶ್ರೀಮನ್ನಾರಾಯಣನು ಅವನಲ್ಲಿ ಕರುಣಿಸಿದನು. ತನ್ನ ದೇಹದಿಂದ ರಕ್ತವನ್ನು ಹರಿಸಿ, ಶಿವನನ್ನು ಆ ಬ್ರಹ್ಮಹತ್ಯಾದೋಷದಿಂದ ಪಾರುಮಾಡಿದನು.



ಆೞ್ವಾರರು ಹೇಳುತ್ತಾರೆ: ನಂದಿವಾಹನನಾದ ಶಿವನಿಗೆ ತನ್ನ ದೇಹದ ಒಂದು ಭಾಗವನ್ನು ಕೊಟ್ಟು ಕರುಣಿಸಿದವನೂ, ದಯಾಸ್ವರೂಪಳೂ ಸಂಪತ್ಕರಿಯೂ ಆದ ಶ್ರೀದೇವಿಗೆ ಒಡೆಯನೂ ಈಗ ಸಂಪಿಗೆ ಮಲ್ಲಿಗೆ ಹೂಗಳ ಪರಿಮಳದಿಂದಲೂ ಅವುಗಳಿಂದ ಹೊರಡುವ ಜೇನಿಗೆ ಮುಸುರಿಕೊಂಡಿರುವ ದುಂಬಿಗಳ ಸೊಬಗಿನಿಂದಲೂ ಕೂಡಿರುವ ತಿರುಕ್ಕೋಟ್ಟಿಯೂರಿನಲ್ಲಿಯೇ ನೆಲಸಿದ್ದಾನೆ. ನಾವು ಅವನ ತಿರುವಡಿಗಳನ್ನಾಶ್ರಯಿಸಿ, ಉದ್ಧಾರಗೊಳ್ಳೋಣ.



೫.ವಙ್ಗಮಾ ಕಡಲ್ ವಣ್ಣನ್ ಮಾಮಣಿವಣ್ಣನ್ ವಿಣ್ಣವರ್ ಕೋನ್, ಮದುಮಲರ್

ತ್ತೊಙ್ಗಲ್ ನೀಳ್ ಮುಡಿಯಾನ್ ನೆಡಿಯಾನ್ ಪಡಿಕಡನ್ದಾನ್

ಮಙ್ಗುಲ್ ತೋಯ್ ಮಣಿಮಾಡವೆಣ್ಕೊಡಿ ಮಾಹಮೀದುಯರ್ ನ್ದೇಱಿ, ವಾನುಯರ್

ತಿಙ್ಗಳ್ ತಾನಣವುಮ್ ತಿರುಕ್ಕೋಟ್ಟಿಯೂರಾನೇ



೧೫೪



ವಙ್ಗಮ್=ಅಲೆಗಳು ತುಂಬಿರುವ, ಮಾಕಡಲ್=ವಿಸ್ತಾರವಾದ ಕಡಲಿನ, ವಣ್ಣನ್=ಬಣ್ಣದವನೂ, ಮಾಮಣಿವಣ್ಣನ್=ಇಂದ್ರನೀಲಮಣಿಯ ಬಣ್ಣದವನೂ, ವಿಣ್ಣವರ್ ಕೋನ್-=ನಿತ್ಯಸೂರಿಗಳ ಒಡೆಯನೂ, ಮದು=ಜೇನು ತುಂಬಿರುವ, ಮಲರ್=ಹೂಗಳ, ತೊಙ್ಗಲ್=ಹಾರವನ್ನೂ, ನೀಳ್=ಎತ್ತರವಾದ, ಮುಡಿಯಾನ್=ಕಿರೀಟವುಳ್ಳವನೂ, ನೆಡಿಯಾನ್=ಸರ್ವೋತ್ಕೃಷ್ಠನೂ, ಪಡಿ ಕಡನ್ದಾನ್=ಭೂಮಿಯನ್ನು ಅಳೆದುಕೊಂಡವನೂ, ಮಙ್ಗುಲ್ ತೋಯ್=ಮೋಡಗಳನ್ನು ಮುಟ್ಟುವ, ಮಣಿಮಾಡಮ್=ರತ್ನಮಯವಾದ ಉಪ್ಪರಿಗೆಗಳ, ವೆಣ್ಕೊಡಿ=ಬಿಳಿಯ ಧ್ವಜಗಳು, ಮಾಹಮ್ ಮೀದು=ಆಕಾಶದ ಮೇಲೆ, ಉಯರ್ ನ್ದು=ಎತ್ತರವಾಗಿ, ಏಱಿ=ಏರಿ, ವಾನ್=ಆಕಾಶದಲ್ಲಿ, ಉಯರ್=ಎತ್ತರದಲ್ಲಿರುವ, ತಿಙ್ಗಳ್ ತಾನ್=ಚಂದ್ರನನ್ನು, ಅಣವುಮ್=ಸ್ಪರ್ಶಿಸುವ, ತಿರುಕ್ಕೋಟ್ಟಿಯೂರಾನೇ=ತಿರುಕ್ಕೋಟ್ಟಿಯೂರಿನಲ್ಲಿರುವವನೇ.



ದೊಡ್ಡದೊಡ್ಡ ಅಲೆಗಳು ತುಂಬಿರುವ ವಿಸ್ತಾರವಾದ ಕಡಲಿನ ಬಣ್ಣದವನೂ ಇಂದ್ರನೀಲಮಣಿಯ ಬಣ್ಣದವನೂ, ನಿತ್ಯಸೂರಿಗಳ ಒಡೆಯನೂ, ಜೇನುತುಂಬಿರುವ ಹೂಗಳ ಹಾರವನ್ನೂ, ಎತ್ತರವಾದ ಕಿರೀಟವನ್ನೂ ಧರಿಸಿರುವವನೂ, ಸರ್ವೋತ್ಕೃಷ್ಠನೂ, ಭೂಮಿಯನ್ನು ಅಳೆದುಕೊಂಡವನೂ, ಮೋಡಗಳನ್ನು ಮುಟ್ಟುವಂಥ ರತ್ನಮಯವಾದ ಉಪ್ಪರಿಗೆಗಳ ಮೇಲಣ ಬಿಳಿಯ ಧ್ವಜಗಳು ಆಕಾಶದಲ್ಲಿ ಎತ್ತರಕ್ಕೆ ಏರಿ, ಗಗಗನದಲ್ಲಿ ಬಹಳ ಎತ್ತರದಲ್ಲಿರುವ ಚಂದ್ರನನ್ನು ಸ್ಪರ್ಶಿಸುವಂಥ ತಿರುಕ್ಕೋಟ್ಟಿಯೂರಿನಲ್ಲಿ ನೆಲಸಿರುವವನೇ.\(೫\)



ದೊಡ್ಡದೊಡ್ಡ ಅಲೆಗಳು ನಿರಂತರವಾಗಿ ತುಂಬಿರುವ ಬಲುದೊಡ್ಡ ಕಡಲಿನ ಬಣ್ಣವೆಂದರೆ, ಥಳಥಳಿಸುವ ಹೊಳಪು ಬಣ್ಣ. ಭಗವಂತನ ರೂಪದ ಹೊಳಪನ್ನು ಈ ಹೋಲಿಕೆ ನಿಜವಾಗಿಯೂ ಸೂಚಿಸುವುದೇ? ಎನಿಸುತ್ತದೆ.



೧೫೫

ವಾಮನನಾಗಿದ್ದ ಭಗವಂತನು ತ್ರಿವಿಕ್ರಮನಾಗಿ ಬೆಳೆದನಷ್ಟೆ. ಆಗ ಸ್ವಾಮಿಯು ತನ್ನ ಒಂದು ಹೆಜ್ಜೆಯಿಂದ ಭೂಮಿಯನ್ನೆಲ್ಲಾ ಆವರಿಸಿ, ಅಳೆದುಕೊಂಡನು ಎಂಬುದು ಇಲ್ಲಿ ಅದ್ಭುತವಾದ ವಿಷಯ.



೬.ಕಾವಲನಿಲಙ್ಗೈಕ್ಕಿಱೈಕಲಙ್ಗ ಶ್ಶರಮ್ ಶೆಲವುಯ್ ತ್ತು, ಮಟ್ರವನ್

ಏವಲಮ್ ತವಿರ್ ತ್ತಾನ್ ಎನ್ನೈಯಾಳುಡೈಯೆಮ್ಬಿರಾನ್

ನಾವಲಮ್ ಪುವಿಮನ್ನರ್ ವನ್ದುವಣಙ್ಗಮಾಲುಱೈಹಿನ್ಱದಿಙ್ಗೆನ

ತೇವರ್ ವನ್ದಿಱೈಂಜುಮ್ ತಿರುಕ್ಕೋಟ್ಟಿಯೂರಾನೇ



ಕಾವಲನ್=”ಜಗದ್ರಕ್ಷಕನು”ಎಂದುಕೊಂಡಿದ್ದ, ಇಲಙ್ಗೈಕ್ಕೂ=ಲಂಕೆಗೆ, ಇಱೈ=ಒಡೆಯನು, ಕಲಙ್ಗ-ಕಲಕಿ ಹೋಗುವಂತೆ, ಶರಮ್=ಬಾಣವನ್ನು, ಶೆಲ ಉಯ್ ತ್ತು=ಪ್ರಯೋಗಿಸಿ, ಮಟ್ರು=ಮತ್ತು, ಅವನ್=ಅವನ, ಏವಲಮ್-ಅನುಚರನನು, ತವಿರ್ ತ್ತಾನ್=ತಪ್ಪಿಸಿದವನೂ\(ರಕ್ಷಿಸಿದವನೂ\), ಎನ್ನೈ=ನನ್ನನ್ನು, ಆಳ್ ಉಡೈ=ಪಾದಸೇವಕನನ್ನಾಗಿ ಮಾಡಿಕೊಂಡ, ಎಮ್ಬಿರಾನ್=ನಮ್ಮ ಸ್ವಾಮಿಯನ್ನು, ನಾವಲಮ್ ಬುವಿ=ಜಂಬೂದ್ವೀಪದ, ಮನ್ನರ್=ರಾಜರು, ವನ್ದು=ಬಂದು, ವಣಙ್ಗ=ನಮಸ್ಕರಿಸಲು, ಮಾಲ್=ಸರ್ವೇಶ್ವರನು, ಉಱೈಹಿನ್ಱದು=ನೆಲಸಿರುವುದು, ಇಙ್ಗೇ=ಇಲ್ಲಿಯೇ, ಎನ=ಎನ್ನುವಂತೆ, ತೇವರ್=ಬ್ರಹ್ಮಾದಿದೇವತೆಗಳು, ವನ್ದು=ಬಂದು, ಇಱೈಂಜುಮ್=ಸ್ತುತಿಸುವ, ತಿರುಕ್ಕೋಟ್ಟಿಯೂರಾನೇ=ತಿರುಕ್ಕೋಟ್ಟಿಯೂರಿನಲ್ಲಿ ನೆಲಸಿರುವವನೇ.



“ನಾನೇ ಜಗದ್ರಕ್ಷಕನು” ಎಂದುಕೊಂಡಿದ್ದ ಲಂಕೆಗೆ ಒಡೆಯನು ಕಲಕಿ ಹೋಗುವಂತೆ ಬಾಣವನ್ನು ಪ್ರಯೋಗಿಸಿದವನೂ, ಮತ್ತು ಅವನ ಅನುಚರನನ್ನು ರಕ್ಷಿಸಿದವನೂ, ನನ್ನನ್ನು ತನ್ನ ಪಾದಸೇವಕನನ್ನಾಗಿ ಮಾಡಿಕೊಂಡವ ನಮ್ಮ ಸ್ವಾಮಿಯೂ, ಜಂಬೂದ್ವೀಪದ ರಾಜರು ಬಂದು ನಮಸ್ಕರಿಸಲು ಸರ್ವೇಶ್ವರನು



೧೫೬

ನೆಲಸಿರುವುದು ಇಲ್ಲಿಯೇ ಎನ್ನುವಂತೆ ಬ್ರಹ್ಮಾದಿದೇವತೆಗಳು ಬಂದು ಸ್ತುತಿಸುವ ತಿರುಕ್ಕೋಟ್ಟಿಯೂರಿನಲ್ಲಿ ನೆಲಸಿರುವವನೇ.\(೬\)



ಆೞ್ವಾರರು ಹೇಳುತ್ತಾರೆ: ಭಗವಂತನು ದುಷ್ಟಶಿಕ್ಷಕನೆಂದೂ ಶಿಷ್ಟರಕ್ಷಕನೆಂದೂ ಹೆಸರುಗೊಂಡವನು. ಅದಕ್ಕೆ ಒಂದು ನಿದರ್ಶನವನ್ನು ಕೊಡಬಹುದು. ಹಿಂದೆ, ತಾನು ಅಜೇಯನೆಂದೂ ಸಾಟಿಯಿಲ್ಲದ ಪರಾಕ್ರಮಿಯೆಂದೂ ಮೂರುಲೋಕಗಳನ್ನೂ ಜಯಿಸಿಬೀಗುತ್ತಿದ್ದ ದುಷ್ಟರಾವಣಾಸುರನನ್ನು ಭಗವಂತನು ಶ್ರೀರಾಮನಾಹಿ \(ಸಾಮಾನ್ಯ ಮಾನವನಾಗಿ\) ಅವತರಿಸಿ ತನ್ನ ಬಿಲ್ಲುಬಾಣಗಳಿಂದಲೇ ಅವನನ್ನು ಕೊಂದುಹಾಕಿದನು.ಅವನ ತಮ್ಮನೂ ಅನುಚರನೂ ಆಗಿದ್ದ ವಿಭೀಷಣನನ್ನು ಅವನ ಸದ್ಗುಣಗಳಿಗಾಗಿ ಮನ್ನಿಸಿ, ಅವನಿಗೆ ಲಂಕೆಯ ರಾಜ್ಯವನ್ನು ಕಟ್ಟಿದನು. ಕರುಣಾಮೂರ್ತಿಯಾದ ಆ ಸ್ವಾಮಿಯೇ ಈಗ ತಿರುಕ್ಕೋಟ್ಟಿಯೂರಿನಲ್ಲಿ ಭಕ್ತರ ಉದ್ಧಾರಕ್ಕಾಗಿಯೇ ಬಂದು ನೆಲಸಿದ್ದಾನೆ. ಭರತಖಂಡದ ರಾಜರು ಮಾತ್ರವಲ್ಲದೆ ಜಂಬೂದ್ವೀಪದ ರಾಜರೆಲ್ಲರೂ ಅಲ್ಲಿಗೆ ಬಂದು ಸ್ವಾಮಿಯ ಸೇವೆ ಮಾಡುತ್ತಾರೆ. ಇದನ್ನರಿತು ಬ್ರಹ್ಮಾದಿ ದೇವತೆಗಳೂ ಸಹ ಅಲ್ಲಿಗೆ ಬಂದು ಸ್ವಾಮಿಯನ್ನು ಸ್ತುತಿಸುತ್ತಾರೆ. ನಾವೂ ಸಹ ಅಲ್ಲಿಗೆ ಹೋಗೋಣ ಸ್ವಾಮಿಯನ್ನಾಶ್ರಯಿಸೋಣ. ಉದ್ಧಾರವಾಗೋಣ.



೭.ಕನ್ಱುಕೊಣ್ಡುವಿಳಙ್ಗನಿಯೆಱಿನ್ದು ಆನಿರೈಕ್ಕೞಿವೆನ್ಱು, ಮಾಮೞೈ

ನಿನ್ಱು ಕಾತ್ತುಹನ್ದಾನ್ ನಿಲಮಹಟ್ಕಿನಿಯಾನ್

ಕುನ್ಱಿನ್ ಮುಲ್ಲೈಯಿನ್ ವಾಶಮುಮ್ ಕುಳಿರ್ ಮಲ್ಲಿಹೈಮಣಮುಮನೈನ್ದು,ಇಳನ್

ತೆನ್ಱಲ್ ವನ್ದುಲವುನ್ತಿರುಕ್ಕೋಟ್ಟಿಯೂರಾನೇ



ಕನ್ಱುಕೊಣ್ಡು=ಕರುವನ್ನೆತ್ತಿಕೊಂಡು, ವಿಳಙ್ಗನಿ=ಬೇಲದ ಹಣ್ಣುಗಳಿಗೆ, ಎಱಿನ್ದು=ಎಸೆದು,\(ಎಸೆದವನೂ\), ಆ ನಿರೈಕ್ಕೂ=ದನಕರುಗಳಿಗೆ\(ಮಂದೆಗೆ\),ಅಳಿವು ಎನ್ಱು=ಅಳಿವು ಎಂದು, ಮಾಮಱೈನಿನ್ಱು=ಭಾರಿಮಳೆಯಿಂದ, ಕಾತ್ತು=ರಕ್ಷಿಸಿ, ಉಹನ್ದಾನ್=ಹರ್ಷಿಸಿದವನೂ, ಕುನ್ಱಿನ್ ಮುಲ್ಲೈಯಿನ್=ಬೆಟ್ಟದ ಮಲ್ಲಿಗೆಯ, ವಾಶಮುಮ್=ಪರಿಮಳವನ್ನೂ, ಕುಳಿರ್ ಮಲ್ಲಿಹೈ=ತಂಪಾದ ಮಲ್ಲಿಗೆಯ, ಮಣಮುಮ್=ಸುವಾಸನೆಯನ್ನೂ, ಅನೈನ್ದು=ಹೊತ್ತು, ಇಳಮ್ ತೆನ್ಱಿಲ್=ಮೃದುವಾದ ತೆಂಕಣ ಗಾಳಿಯು, ವನ್ದು=ಬಂದು, ಉಲವುಮ್=ಸಂಚರಿಸುವ\(ಅಲೆದಾಡುವ\), ತಿರುಕ್ಕೋಟ್ಟಿಯೂರಾನೇ=ತಿರುಕ್ಕೋಟ್ಟಿಯೂರಿನ ಸ್ವಾಮಿಯೇ.



೧೫೭

ಕರುವನ್ನೆತ್ತಿಕೊಂಡು ಬೇಲದ ಹಣ್ಣುಗಳಿಗೆ ಎಸೆದವನೂ, ದನಕರುಗಳ ಮಂದೆಗೆ ಅಳಿವುಂಟಾಗುವುದಲ್ಲ ಎಂದು ಅವುಗಳನ್ನು ಬಿರುಸು ಮಳೆಯಿಂದ ರಕ್ಷಿಸಿ ಹರ್ಷಿಸಿದವನೂ, ಬೆಟ್ಟದ ಮಲ್ಲಿಗೆಯ ಪರಿಮಳವನ್ನು ತಂಪಾದ ಮಲ್ಲಿಗೆಯ ಸುಗಂಧವನ್ನೂ ಹಿತ್ತು ಮೃದುವಾದ ತೆಂಕಣ ಗಾಳಿಯು ಬಂದು ಅಲೆದಾಡುವಂಥ ತಿರುಕ್ಕೋಟ್ಟಿಯೂರಿನಲ್ಲಿ ನೆಲಸಿರುವವನೇ.\(೭\)



ಆೞ್ವಾರರು ಹೇಳುತ್ತಾರೆ: ಬಾಲಕೃಷ್ಣನಾಗಿ ಭಗವಂತನು ದನಕರುಗಳ ಹಿಂದೆ ಕಾಡಿಗೆ ಹೋಗುತ್ತಿದ್ದಾಗ, ಒಂದು ದಿನ, ಅವನನ್ನು ವಂಚಿಸಿ ಕೊಲ್ಲಬೇಕೆಂದು ಕರುವಾಗಿ ಬಂದ ವತ್ಸಾಸುರನನ್ನು, ಅದೇ ಕೆಲಸಕ್ಕಾಗಿ ಬೇಲದ ಮರವಾಗಿ ಬೆಳೆದುನಿಂತಿದ್ದ ಕಪಿತ್ಥಾಸುರನ ಮೇಲಕ್ಕೆ ಬೀಸಿ ಎಸೆದು ಇಬ್ಬರನ್ನೂ ಕೊಂದು ಹಾಕಿದನು. ನಂದಗೋಕುಲದ ಮೇಲೆ ಕಡುಕೋಪಗೊಂಡು ದೇವೇಂದ್ರನು ಅದರ ಮೇಲೆ ಬಹಳ ಬಲವಾದ ಮಳೆಯನ್ನು ಸುರಿಸಿದಾಗ, ಬಾಲಕೃಷ್ಣನು ದನಕರುಗಳ ಮೇಲಣ ಕರುಣೆಯಿಂದ ಗೋವರ್ಧನ ಗಿರಿಯನ್ನೇ ಎತ್ತಿ, ಕೊಡೆಯಂತೆ ಹಿಡಿದು, ಅದರಡಿಯಲ್ಲಿ ಗೋವಳರನ್ನೂ ಗೋವುಗಳನ್ನೂ ರಕ್ಷಿಸಿದನು. ಮೊಲ್ಲೆಮಲ್ಲಿಗೆ ಹೂಗಳ ಸುಗಂಧವನ್ನು ಹೊತ್ತು ಹಿತವಾದ ತೆಂಕಣಗಾಳಿಯು ಸುಳಿಯುತ್ತಾ ಆನಂದವನ್ನುಂಟು ಮಾಡುವುದು ತಿರುಕ್ಕೋಟ್ಟಿಯೂರಿನಲ್ಲಿ. ಕರುಣಾಮೂರ್ತಿಯಾದ ಆ ಸ್ವಾಮಿಯೇ ತಿರುಕ್ಕೋಟ್ಟಿಯೂರಿನಲ್ಲಿ ನೆಲಸಿದ್ದಾನೆ. ಅವನ ತಿರುವಡಿಗಳನ್ನಾಶ್ರಯಿಸಿ, ನಾವು ಉದ್ಧಾರವಾಗೋಣ.

೮.ಪೂಙ್ಗುರುನ್ದೊಶಿತ್ತಾನೈಕಾಯ್ ನ್ದು ಅರಿಮಾಚ್ಚೆಹುತ್ತು, ಅಡಿಯೇನೈಯುೞುಹನ್ದು

ಈಙ್ಗೆನ್ನುಳ್ ಪುಹುನ್ದಾನ್ ಇಮೈಯೋರ್ಹಳ್ ತಮ್ ಪೆರುಮಾನ್

ತೂಙ್ಗು ತಣ್ ಪಲವಿನ್ ಕನಿತೊಹುವಾೞೈಯಿನ್ ಕನಿಯೊಡು ಮಾಙ್ಗನಿ

ತೇಙ್ಗುತಣ್ ಪುನಲ್ ಶೂೞ್ ತಿರುಕ್ಕೋಟ್ಟಿಯೂರಾನೇ



ಪೂ=ಹೂಬಿಟ್ಟಿರುವ, ಕುರುನ್ದು=ಕಾಡುನಿಂಬೆ ಮರಗಳನ್ನು, ಒಶಿತ್ತು=ಮುರಿದು ಹಾಕಿ, ಆನೈ=ಅತ್ತಿಮರವನ್ನು



೧೫೮

ಕಾಯ್ ತ್ತು=ನಾಶಪಡಿಸಿ, ಅರಿ=ಬಲಿಷ್ಠ, ಮಾ-ಕುದುರೆಯನ್ನು, ಶೆಹುತ್ತು=ಕೊಂದುಹಾಕಿದವನೂ, ಅಡಿಯೇನೈ=ಪಾದಸೇವಕನಾದ \(ನನ್ನ\), ಆೞ್=ಸೇವೆಯಲ್ಲಿ, ಉಹನ್ದು=ಹರ್ಷಿಸಿದವನೂ, ಈಙ್ಗು=ಈ ಜನ್ಮದಲ್ಲಿಯೇ\(ಜೀವನದಲ್ಲಿಯೇ\), ಎನ್=ನನ್ನ, ಉಳ್=ಅಂತರಂಗವನ್ನು, ಪುಹುನ್ದಾನ್=ಪ್ರವೇಶಿಸಿದವನೂ, ಇಮೈಯೋರ್ ಹಳ್ ತಮ್=ನಿತ್ಯಸೂರಿಗಳ, ಪೆರುಮಾನ್=ಸ್ವಾಮಿಯೂ, ತೂಙ್ಗು=ತೂಗಾಡುವ, ತಣ್=ತಂಪಾದ, ಪಲವಿನ್ ಕನಿ=ಹಲಸಿನ ಹಣ್ಣು, ತೊಹು=ದಟ್ಟವಾದ, ವಾೞೈಯಿನ್ ಕನಿಯೋಡುಮ್=ಬಾಳೆಯ ಹಣ್ಣೂ, ಮಾಙ್ಗನಿ=ಮಾವಿನ ಹಣ್ಣೂ, ತೇಙ್ಗು=ತೇಲುತ್ತಿರುವ, ತಣ್=ತಂಪಾದ, ಪುನಲ್=ನೀರ್ ನೆಲೆಗಳಿಂದ, ಶೂೞ್-ಸುತ್ತುವರಿದಿರುವ, ತಿರುಕ್ಕೋಟ್ಟಿಯೂರಾನೇ=ತಿರುಕ್ಕೋಟ್ಟಿಯೂರಿನ ಸ್ವಾಮಿಯೇ.



ಹೂಬಿಟ್ಟಿರುವ ಕಾಡುನಿಂಬೆ ಮರಗಳನ್ನು ಮುರಿದುಹಾಕಿದವನೂ, ಅತ್ತಿ ಮರಗಳನ್ನು ನಾಶಪಡಿಸಿದವನೂ, ಬಲಿಷ್ಠವಾದ ಕುದುರೆಯನ್ನು ಕೊಂದುಹಾಕಿದವನೂ, ಪಾದಸೇವಕನಾದ ನನ್ನ ಸೇವೆಯಲ್ಲಿ ಹರ್ಷಿಸಿದವನೂ ಈ ಜೀವನದಲ್ಲಿಯೇ\(ಜನ್ಮದಲ್ಲಿಯೇ\) ನನ್ನ ಅಂತರಂಗವನ್ನು ಪ್ರವೇಶಿಸಿದವನೂ, ನಿತ್ಯಸೂರಿಗಳ ಸ್ವಾಮಿಯೂ, ತೂಗಾಡುವ ತಂಪಾದ ಹಲಸಿನ ಹಣ್ಣೂ, ಒತ್ತಾಗಿರುವ ಬಾಳೆಯಹಣ್ಣೂ, ಮಾವಿನಹಣ್ಣೂ ತೇಲುತ್ತಿರುವ ತಂಪಾದ ನೀರ್ ನೆಲೆಗಳಿಂದ ಸುತ್ತುವರಿದಿರುವ ತಿರುಕ್ಕೋಟ್ಟಿಯೂರಿನ ಸ್ವಾಮಿಯೇ.\(೮\)



ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿದಾಗ, ಕಂಸನಿಂದ ಪ್ರೇರಿತನಾಗಿ ಕೆಶಿಯೆಂಬ ರಾಕ್ಷಸನು ಕುದುರೆಯ ರೂಪದಲ್ಲಿ ಬಾಲಕೃಷ್ಣನನ್ನು ಕಚ್ಚಿಕೊಲ್ಲಲೆಂದು ತೆರೆದ ಬಾಯಿಂದ ಅವನ ಮೇಲೆ ನುಗ್ಗಿಬಂದನು. ಕೃಷ್ಣನು ತನ್ನ ತೋಳನ್ನು ಅದರ ಬಾಯೊಳಕ್ಕೆ ತೂರಿಸಿ, ತೋಳನ್ನು ಬೆಳೆಸಿ, ಕುದುರೆಯನ್ನು ಸೀಳಿ ಕೊಂದುಹಾಕಿದನು.



ದಕ್ಷಿಣಭಾರತದಲ್ಲಿ ಪ್ರಸಿದ್ಧವಾದ “ಮುಕ್ಕನಿ”-\(ಮೂರು ಹಣ್ಣುಗಳು\) ಎಂದರೆ ಹಲಸು,ಮಾವು,ಬಾಳೆಹಣ್ಣುಗಳು. ಇವು ಈ ಪ್ರದೇಶದಲ್ಲಿ ಸಮೃದ್ಧಿಯಾಗಿ ಬೆಳೆಯುತ್ತವೆ. ತಿರುಕ್ಕೋಟ್ಟಿಯೂರಲ್ಲಿಯೂ ಅವು ಹೇರಳವೇ.



೧೫೯

೯.ಕೋವೈಯಿನ್ ತಮಿೞ್ ಪಾಡುವಾರ್ ಕುಡಮಾಡುವಾರ್ ತಡಮಾಮಲರ್ ಮಿಶೈ

ಮೇವು ನಾನ್ ಮುಹನಿಲ್ ವಿಳಙ್ಗು ಪುರಿನೂಲರ್

ಮೇವುನಾನ್ ಮಱೈವಾಣರ್ ಐವಹೈವೇಳ್ವಿ ಆಱಙ್ಗಮ್ ವಲ್ಲವರ್ ತೊೞುಮ್

ತೇವದೇವ ಪಿರಾನ್ ತಿರುಕ್ಕೋಟ್ಟಿಯೂರಾನೇ



ಕೋವೈ=ಕ್ರಮವರಿತು, ಇನ್-ಇನಿದಾಗಿ, ತಮಿೞ್=ತಮಿಳಿನ ಪಾಶುರ\(ಹಾಡು\)ಗಳನ್ನು, ಪಾಡುವಾರ್=ಹಾಡುವವರೂ, ಕುಡಮ್ ಆಡುವಾರ್=ಕೊಡದ ಕುಣಿತವನ್ನು ಆಡುವವರೂ, ತಡ=ವಿಶಾಲವಾದ, ಮಾ-ಶ್ರೇಷ್ಠವಾದ, ಮಲರ್=ಹೂವಿನ, ಮಿಶೈ=ಮೇಲುಗಡೆ, ಮೇವು=ವಾಸಿಸುವ, ಇರುವ, ನಾನ್ ಮುಹನಿಲ್=ಬ್ರಹ್ಮನಲ್ಲಿ, \(ಬ್ರಹ್ಮ ತೇಜಸ್ಸಿನಿಂದ\), ವಿಳಙ್ಗು=ಬೆಳಗುವ, ಪೂರಿನೂಲರ್=ಬ್ರಹ್ಮಸೂತ್ರವನ್ನು\(ಯಜ್ಞೋಪವೀತವನ್ನು\)ಳ್ಳವರು, ಮೇವು=ಅಭ್ಯಾಸ ಮಾಡಿರುವ, ನಾನ್ ಮಱೈವಾಣರ್=ನಾಲ್ಕು ವೇದಗಳಲ್ಲಿ ವಿದ್ವಾಂಸರೂ, ಐವಹೈ=ಐದು ಬಗೆಯ, ವೇಳ್ವಿ=ಯಜ್ಞಗಳನ್ನೂ, ಆಱು ಅಙ್ಗಮ್=ಆರು ವೇದಾಂಗಗಳನ್ನೂ, ವಲ್ಲವರ್=ಬಲ್ಲವರೂ, ತೊೞುಮ್=ನಮಸ್ಕರಿಸುವ, ದೇವದೇವ ಪಿರಾನ್=ದೇವಾಧಿದೇವನು, ತಿರುಕ್ಕೋಟ್ಟಿಯೂರಾನೇ=ತಿರುಕ್ಕೋಟ್ಟಿಯೂರಿನ ಸ್ವಾಮಿಯೇ.



ಕ್ರಮವರಿತು ಇನಿದಾಗಿ ತಮಿಳಿನ ಪಾಶುರಗಳನ್ನು ಹಾಡುವವರೂ ಕೊಡದ ಕುಣಿತವನ್ನಾಡುವವರೂ, ವಿಶಾಲವಾದ ಮತ್ತು ಶ್ರೇಷ್ಠವಾದ ಹೂವಿನ ಮೇಲೆ ವಾಸಿಸುವ ಬ್ರಹ್ಮನಲ್ಲಿ\(ಬ್ರಹ್ಮ ತೇಜಸ್ಸಿನಿಂದ\) ಬೆಳಗುವ ಬ್ರಹ್ಮಸೂತ್ರವನ್ನು\(ಯಜ್ಞೋಪವೀತವನ್ನು\)ಳ್ಳವರೂ, ನಾಲ್ಕು ವೇದಗಳನ್ನು ಚೆನ್ನಾಗಿ ಕಲಿತಿರುವವರೂ, ಐದು ಯಜ್ಞಗಳನ್ನೂ ಆರು ವೇದಾಂಗಗಳನ್ನೂ ಬಲ್ಲವರೂ ನಮಸ್ಕರಿಸುವ ದೇವಾಧಿದೇವನೇ ತಿರುಕ್ಕೋಟ್ಟಿಯೂರಿನಲ್ಲಿ ನೆಲಸಿರುವ ಸ್ವಾಮಿ\!\(೯\)

ತಿರುಕ್ಕೋಟ್ಟಿಯೂರಿನಲ್ಲಿ ಉತ್ತಮ ಸಾಹಿತಿಗಳು, ಕವಿಗಳು, ಗಾಯಕರು, ನೃತ್ಯಕಲಾ ನಿಪುಣರು, ವೇದವಿದ್ವಾಂಸರು, ಪರಮ ವೈದಿಕರು, ಭಕ್ತರು ವಾಸಿಸುತ್ತಾರೆ.



೧೬೦

ಕವಿಗಳು ಸಾಹಿತಿಗಳು ತಮ್ಮ ಕವಿತಾ ಸಾಮರ್ಥ್ಯದಿಂದಲೂ ಸೊಬಗಿನ ವಿವರಣೆಗಳಿಂದಲೂ, ಭಗವಂತನನ್ನು ಸ್ತುತಿಸುತ್ತಾರೆ. ಗಾಯಕರು ಬಗೆಬಗೆಯ ರಾಗಗಳಿಂದ ಭಗವಂತನನ್ನು ಮನಮುಟ್ಟುವಂತೆ ಹಾಡುತ್ತಾನೆ. ನಾಟ್ಯವಿಶಾರದರು ತಮ್ಮ ವಿವಿಧ ಅಭಿನಯಗಳಿಂದ ಭಗವಂತನನ್ನು ತಣಿಸಲು ಯತ್ನಿಸುತ್ತಾರೆ. ವೇದವಿದ್ವಾಂಸರು ತಮ್ಮ ಪಾಂಡಿತ್ಯವನ್ನೆಲ್ಲ ಭಗವಂತನನ್ನು ಬಗೆಬಗೆಯಾಗಿ ವರ್ಣಿಸಿ ಆನಂದಿಸಲು ಬಳಸುತ್ತಾರೆ. ದಿವ್ಯವಾದ ಕ್ರಮಬದ್ಧವಾದ ರೀತಿಯಲ್ಲಿ ವೇದ ಋಕ್ಕುಗಳನ್ನು ಎಡೆಬಿಡದೆ ಘೋಷಿಸುತ್ತಾರೆ. ವೈದಿಕರು ಸಾಂಗವಾಗಿ ನಾಲ್ಕುವೇದಗಳನ್ನು ಕಲಿತು, ಅವುಗಳನ್ನು ಅನುಷ್ಠಾನದಲ್ಲಿ ತಂದುಕೊಂಡಿದ್ದಾರೆ. ಬ್ರಹ್ಮತೇಜಸ್ಸಿನಿಂದ ಕೂಡಿದವರಾಗಿ, ಹೊಳೆಯುವ ಯಜ್ಞೋಪವೀತಧಾರಿಗಳಾಗಿ, ಪಂಚಮಹಾಯಜ್ಞಗಳನ್ನು ನಡಸುತ್ತಾಅ, ಅಗ್ನಿಕಾರ್ಯಗಳನ್ನು ಬಿಡದೆ ಮಾಡುತ್ತಾ, ಭಗವಂತನನ್ನು ಪೂಜಿಸುತ್ತಾರೆ. ಇದಲ್ಲದೆ, ಶುದ್ಧವಾದ ತಮಿಳು ಭಾಷೆಯಲ್ಲಿ ಅಚ್ಚುಕಟ್ಟಾಗಿ ಭಕ್ತಿಗೀತೆಗಳನ್ನೂ ಪಾಶುರಗಳನ್ನೂ \(ದಿವ್ಯ ಪ್ರಬಂಧಗಳನ್ನೂ\) ರಚಿಸಿ, ಭಗವಂತನನ್ನು ಹೊಗಳಿ ಹಾಡಿ ತಣಿಸಲು ಯತ್ನಿಸುತ್ತಾರೆ. ಇವರೆಲ್ಲರ ಸ್ತುತಿನುತಿಗಳೂ ಬೇರೆಬೇರೆಯಾಗಿ ಕಂಡರೂ ಸಹ, ಎಲ್ಲರೂ ಒಬ್ಬನೇ ಆದ ಸರ್ವೇಶ್ವರನನ್ನೇ ಒಲಿಸಿಕೊಳ್ಳಲು ಯತ್ನಿಸುತ್ತಿರುವುದು. ಆ ದೇವದೇವನೇ ತಿರುಕ್ಕೋಟ್ಟಿಯೂರಿನಲ್ಲಿ ಭಕ್ತಜನೋದ್ಧಾರರಕನಾಗಿ ನೆಲಸಿದ್ದಾನೆ. ತಿರುಕ್ಕೋಟ್ಟಿಯೂರು ಭಗವದ್ಭಾಗವತರಿಂದ ಕೂಡಿರುವ ಎಂಥ ಪುಣ್ಯಕ್ಷೇತ್ರ\!



೧೦.ಆಲುಮಾವಲವನ್ ಕಲಿಕನ್ಱಿ ಮಙ್ಗೈಯರ್ ತಲೈವನ್, ಅಣಿಪೊೞಿಲ್

ಶೇಲ್ ಹಳ್ ಪಾಯ್ ಕೞನಿತ್ತಿರುಕ್ಕೋಟ್ಟಿಯೂರಾನೈ

ನೀಲಮಾಮುಹಿಲ್ ವಣ್ಣನೈ ನೆಡುಮಾಲೈಯಿನ್ ತಮಿೞಾಲ್ ನಿನೈನ್ದ,ಇ

ನ್ನಾಲು ಮಾಱುಮ್ ವಲ್ಲಾರ್ ಕ್ಕೂ ಇಡಮ್ ಹುಮ್ ವಾನುಲಹೇ



ಆಲುಮ್=\(ಪ್ರವಾಹದಂತೆ\)ನುಗ್ಗುವ, ಮಾ=ಕುದುರೆಯನ್ನು, ವಲವನ್=ಏರಬಲ್ಲವನೂ, ಕಲಿಕನ್ಱಿ=ಕಲಿಧ್ವಂಸಿಯೂ, ಮಙ್ಗೈಯರ್ ತಲೈವನ್=ತಿರುಮಂಗೈ ನಾಡಿನ ಜನರಿಗೆ ಒಡೆಯನೂ



೧೬೧

ಅಣಿ=ಸೊಬಗಿನ, ಪೊೞಿಲ್=ತೋಪುಗಳಿಂದಲೂ,ಶೇಲ್ ಹಳ್=ಶೇಲ್ ಮೀನುಗಳು, ಪಾಯ್=ಚಿಮ್ಮುತ್ತಿರುವ, ಕೞನಿ=ಗದ್ದೆಗಳಿಂದಲೂ ಸುತ್ತುವರಿದಿರುವ, ತಿರುಕ್ಕೋಟ್ಟಿಯೂರಾನೈ=ತಿರುಕ್ಕೋಟ್ಟಿಯೂರಿನಲ್ಲಿ ನೆಲಸಿರುವವನನ್ನು, ನೀಲಮ್=ಕಪ್ಪನೆಯ, ಮಾಮುಹಿಲ್ ವಣ್ಣನೈ=ದೊಡ್ಡ ಮೋಡದ ಬಣ್ಣದವನನ್ನು, ನೆಡುಮಾಲೈ=ಸರ್ವೇಶ್ವರನನ್ನು ಕುರಿತು, ಇನ್=ಇನಿದಾದ, ತಮಿೞಾಲ್=ತಮಿಳಿನಲ್ಲಿ, ನಿನೈನ್ದ=ಸ್ಮರಿಸಿದ, ಇನಾಲುಮ್ ಆಱುಮ್=ಈ ಹತ್ತು ಪಾಶುರಗಳನ್ನೂ, ವಲ್ಲಾರ್ ಕ್ಕೂ=ಬಲ್ಲವರಿಗೆ, ಇಡಮ್=ಸ್ಥಳವು, ಆಹುಮ್=ಆಗುತ್ತದೆ, ವಾನ್ ಉಲಹೇ=ಪರಮ ಪದವೇ.



ಪ್ರವಾಹದಂತೆ ಮುನ್ನುಗ್ಗುವ ಕುದುರೆಯನ್ನು ಏರಬಲ್ಲವನೂ, ಕಲಿಧ್ವಂಸಿಯೂ, ತಿರುಮಂಗೈ ನಾಡಿನ ಜನರಿಗೆ ಒಡೆಯನೂ ಆದವನು ಸೊಬಗಿನ ತೋಪುಗಳಿಂದಲೂ ಶೇಲ್ ಮೀನುಗಳು ಚಿಮ್ಮಿನೆಗೆಯುವ ಗದ್ದೆಗಳಿಂದಲೂ ಸುತ್ತುರಿದಿರುವ ತಿರುಕ್ಕೋಟ್ಟಿಯೂರಿನಲ್ಲಿ ನೆಲಸಿರುವವನನ್ನು, ದೊಡ್ಡ ಕರಿಯಮೋಡದಂತೆ ಬಣ್ಣವುಳ್ಳವನನ್ನು, ಸರ್ವೇಶ್ವರನನ್ನು ಕುರಿತು ಇನಿದಾದ ತಮಿಳಿನಲ್ಲಿ ಸ್ಮರಿಸಿರುವ ಈ ಹತ್ತು ಪಾಶುರಗಳನ್ನು ಬಲ್ಲವರಿಗೆ ನಿತ್ಯಸೂರಿಗಳ ಲೋಕವಾದ ಪರಮಪದವೇ ವಾಸಸ್ಥಳವಾಗುತ್ತದೆ.\(೧೦\)



ಇದು ಈ ತಿರುಮೊೞಿಯ ಕಡೆಯ ಪಾಶುರ. ಬ್ರಹ್ಮಾಂಡನಾಯಕನಾದ , ಜಗದ್ರಕ್ಷಕನಾದ, ಸರ್ವೇಶ್ವರನಾದ, ಸರ್ವಶಕ್ತನಾದ ಭಗವಂತನ ಅತಿ ಶ್ರೇಷ್ಠವಾದ ಕಲ್ಯಾಣಗುಣಗಳನ್ನು ಈ ತಿರುಮೊೞಿಯಲ್ಲಿ ವಿವರಿಸಲಾಗಿದೆ. ಭಗವಂತನು ಆಶ್ರಿತವತ್ಸಲನು. ಪರಮಕರುಣಾಳು. ದುಷ್ಟರನ್ನು ನಿಗ್ರಹಿಸಿ ಶಿಷ್ಟರನ್ನು ಪಾಲಿಸುತ್ತಾನೆ. ಪಾಲ್ಗಡಲಲ್ಲಿ ಸ್ವಾಮಿಯು ಆಲದೆಲೆಯ ಮೇಲೆ ಶಿಶುವಾಗಿ ಪವಡಿಸಿರುವ ಬದಲಾಗಿ, ಶೇಷಶಯನನಾಗಿ ಬ್ರಹ್ಮಾದಿದೇವತೆಗಳಿಂದ ಸ್ತುತಿಸಲ್ಪಡುತ್ತಾ ಇರುವುದರ ಬದಲಾಗಿ, ಅಮರರ ನಿತ್ಯಸೇವೆಯನ್ನು ಸ್ವೀಕರಿಸುತ್ತಾ ಪರಮಪದದಲ್ಲಿ ಇರುವುದರ ಬದಲಾಗಿ, ತಿರುಕ್ಕೋಟ್ಟಿಯೂರಿನಂಥ ಪುಣ್ಯಕ್ಷೇತ್ರಗಳಲ್ಲಿ ಬಂದು ನೆಲಸಿ, ಭಕ್ತಕೋಟಿಯನ್ನು ಉದ್ಧರಿಸುತ್ತಾನೆ. ಭಗವಂತನ ತಿರುವಡಿಗಳನ್ನು ಬಿಡದೆ ಆಶ್ರಯಿಸಿರುವ ಭಕ್ತರ ಮನದಲ್ಲಿ ಅವನು ನೆಲೆ ನಿಂತಿರುತ್ತಾನೆ. ಅರ್ಚಾಸ್ವರೂಪಿಯಾಗಿಯೂ ಸ್ವಮೈಯು ಭಕ್ತರ ಕಣ್ಮನಗಳನ್ನು ತಣಿಸುತ್ತಾ, ಕೃಪೆದೋರುತ್ತಾ, ಸಾಂಸಾರಿಕವಾದ ಭಯಸಂಕಟಗಳಿಂದ ಅವರನ್ನು ಪಾರುಮಾಡುತ್ತಾನೆ.



೧೬೨

ಭಗವಂತನು ತಿರುಕ್ಕೋಟ್ಟಿಯೂರಿನಲ್ಲಿ ಸುಂದರವಾದ ಪ್ರಕೃತಿಯ ನಡುವೆ ನೆಲಸಿದ್ದಾನೆ. ಅಲ್ಲಿ ವಾಸಿಸುವ ಜನರಾದರೋ ಕವಿಗಳು, ಸಾಹಿತಿಗಳು,ವೇದವಿದ್ವಾಂಸರು, ಕಲಾನಿಪುಣರು, ವೈದಿಕ ಬ್ರಾಹ್ಮಣರು, ಭಗವದ್ಭಕ್ತರು. ಅವರೆಲ್ಲರಿಂದಲೂ ಬಗೆಬಗೆಯಾಗಿ ಅವರವರ ಯೋಗ್ಯತಾನುಸಾರವಾಗಿ ಸ್ವಾಮಿಯುಸ್ ಏವೆಯನ್ನು ಕೈಗೊಂಡು ಅವರಿಗೆ ಇಹಲೋಕದಲ್ಲಿ ಶಾಂತಿಯನ್ನೂ ಮರಣಾನಂತರ ಶಾಶ್ವತಾನಂದವನ್ನೂ ದಯೆನೀಡುವನು. ಆ ಕ್ಷೇತ್ರಕ್ಕೆ ಬಂದು ಅವನ ತಿರುವಡಿಗಳನ್ನಾಶ್ರಯಿಸಿದ ಭಕ್ತರನ್ನೂ ಸ್ವಾಮಿಯು ಉದ್ಧರಿಸುತ್ತಾನೆ. ಇದು ಆ ಪುಣ್ಯಕ್ಷೇತ್ರದ ಹಿರಿಮೆ.



ಆದ್ದರಿಂದಲೇ, ಅಪ್ರತಿಮ ಸಾಹಸಿಯೂ ತಿರುಮಂಗೈ ಜನರ ಒಡೆಯನೂ ಆದ ಕಲಿಯನು “ಮಧುರವಾದ ತಮಿಳಿನಿಂದಾದ ಈ ಹತ್ತು ಪಾಶುರಗಳನ್ನು ಚೆನ್ನಾಗಿ ಬಲ್ಲವರಿಗೆ ಪರಮಪದವೇ ಪ್ರಾಪ್ತಿಯಾಗುವುದು”\(ಭಗವಂತನಲ್ಲಿ ಭಕ್ತಿಯು ನೆಲೆಗೊಳ್ಳುವುದು\), ಅವನ ನಿತ್ಯಸೇವೆಯಲ್ಲಿ ತೊಡಗಲು ಅನುಕೂಲವಾಗುವುದು, ಎನ್ನುತಾರೆ. ಹೀಗಿದೆ ಈ ತಿರುಮೊೞಿಗೆ ಫಲಶ್ರುತಿ.



ಅಡಿಯ ನಡೆ: ಎಙ್ಗಳ್, ಎವ್ವ, ವೆಳ್ಳಿ, ಏಱು, ವಙ್ಗಮ್, ಕಾವಲಮ್, ಕನ್ಱು, ಪೂಮ್, ಕೋವೈ, ಆಲುಮಾ, \(ಒರುನಲ್\)



ಒಂಬತ್ತನೆಯ ದಶಕ ಮುಗಿಯಿತು.



