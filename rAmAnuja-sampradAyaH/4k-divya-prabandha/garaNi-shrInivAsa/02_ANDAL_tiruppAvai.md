ಶ್ರೀಃ

ಶ್ರಿಯೈ ನಮಃ

“ನಾಲಾಯಿರ ದಿವ್ಯಪ್ರಬಂಧಂ”

\(ಮುದಲಾಯಿರಮ್\)

ಸಂಪುಟ 3

ಭಾಗ 1





ಆಣ್ಡಾಳ್ ತಿರುಪ್ಪಾವೈ

\(ತಮಿಳು ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ ಮತ್ತು ವಿವರಣೆಯೊಡನೆ\)

















ವಿಷಯ ಸೂಚಿ

 ಪುಟ

೧. ತನಿಗಳು: ತನಿ ೧ ೧

ತನಿ ೨ ೩

ತನಿ ೩ ೪

೨. ಪಾಶುರಗಳು- ಮಾರ್ಗಶಿರ

ಪಾಶುರ ೧: ಕಾಲ, ಅಧಿಕಾರಿ, ಕಾರ್ಯ, ಪ್ರಧಾನ ದೇವತೆ, ಅವನನ್ನು ಸೇರಲು

ಉಪಾಯ, ವ್ರತದ ಪ್ರಾರಂಭ ೫

ಪಾಶುರ ೨: ವ್ರತಕ್ಕೆ ಅಂಗವಾಗಿ ನಿಯಮಗಳ ವಿವೇಚನೆ ೯

ಪಾಶುರ ೩: ವ್ರತದಿಂದ ಹಿರಿಯರಿಗೆ ಲಭಿಸುವ ಫಲ ೧೧

ಪಾಶುರ ೪: ಪರ್ಜನ್ಯ ದೇವನಿಗೆ ಬಿನ್ನಹ ೧೩

ಪಾಶುರ ೫: ವ್ರತದಲ್ಲಿ ಭಗವಂತನ ಕೀರ್ತನೆ ಚಿಂತನೆಯಿಂದ ಪಾಪಗಳು

 ಅಳಿಯುವುವು ೧೫



ವ್ರತ ಕನ್ಯೆಯರು

ಪಾಶುರ ೬: ೧೭

ಪಾಶುರ ೭:  ೧೯

ಪಾಶುರ ೮: ೨೧

ಪಾಶುರ ೯: ೨೨

ಪಾಶುರ ೧೦: ೨೫

ಪಾಶುರ ೧೧: ೨೬

ಪಾಶುರ ೧೨: ೨೮

ಪಾಶುರ ೧೩: ೩೦

ಪಾಶುರ ೧೪: ೩೨

ಪಾಶುರ ೧೫: ೩೪



ಕ್ರಮಾಗತ ಸುಪ್ರಭಾತ

ಪಾಶುರ ೧೬: ದ್ವಾರಪಾಲಕರಿಗೆ ಸುಪ್ರಭಾತ ೩೬

ಪಾಶುರ ೧೭: ನಂದಗೋಪ, ಯಶೋದೆ, ಬಲರಾಮ, ಕೃಷ್ಣರಿಗೆ ಸುಪ್ರಭಾತ ೩೮

ಪಾಶುರ ೧೮: ನಪ್ಪಿನ್ನೀ ದೇವಿಯಸ್ತುತಿ- ಸುಪ್ರಭಾತ ೪೦

ಪಾಶುರ ೧೯: ನಪ್ಪಿನ್ನಿಯ ಸಹಾಯ- ಕೃಷ್ಣನಿಗೆ ಸುಪ್ರಭಾತ ೪೧

ಪಾಶುರ ೨೦: “ ೪೪



ಬಿನ್ನಹ

ಪಾಶುರ ೨೧: ಕೃಷ್ಣನಿಗೆ ಬಿನ್ನಹ-ಕೃಪೆತೋರು ಎಂದು ೪೬

ಪಾಶುರ ೨೨: “ ಕಟಾಕ್ಷಿಸು  ೪೮

ಪಾಶುರ ೨೩: ರತ್ನ ಸಿಂಹಾಸನವನ್ನು ಅಲಂಕರಿಸುವಂತೆ ಬಿನ್ನಹ ೪೯

ಪಾಶುರ ೨೪: ಆಸೀನನಾದ ಕೃಷ್ಣನನ್ನು ಹೊಗಳುವುದು ೫೧

ಪಾಶುರ ೨೫: ತಾವು ಬಂದದ್ದೇಕೆ ಎಂಬ ವಿಷಯ ೫೪



ನಮ್ಮ ವ್ರತ

ಪಾಶುರ ೨೬: ವ್ರತೋಪಕರಣಗಳ ಬೇಡಿಕೆ ೫೬

ಪಾಶುರ ೨೭: ವ್ರತದಿಂದ ತಮಗೇನು ಲಾಭ? ೫೭

ಪಾಶುರ ೨೮: ತಮಗೂ ಭಗವಂತನಿಗೂ ಸಂಬಂಧ  ೫೯

ಪಾಶುರ ೨೯: ಅಂತರಂಗದ ಬಹಿರಂಗ ೬೧

ಪಾಶುರ ೩೦: ಪರಾರ್ಥವೇ ಗುರಿ-ನಮ್ಮ ವ್ರತ: ಎಲ್ಲರ ವ್ರತ ೬೩-೬೬



  ೦



ಶ್ರೀಃ

ಶ್ರಿಯೈ ನಮಃ

ಆಣ್ಡಾಳ್ ತಿರುಪ್ಪಾವೈ





೧. ನೀಳಾತುಙ್ಗಸ್ತನಗಿರಿತಟೀ ಸುಪ್ತಮುದ್ಬೋಧ್ಯ ಕೃಷ್ಣಮ್ 

ಪಾರಾರ್ಥ್ಯಮ್ ಸ್ವಮ್ ಶ್ರುತಿಶತ ಶಿರಸ್ಸಿದ್ಧ ಮಧ್ಯಾಪಯನ್ತೀ

ಸ್ವೋಚ್ಛಿಷ್ಟಾಯಾಮ್ ಸ್ರಜಿ ನಿಗಳಿತಮ್ ತಾ ಬಲಾತ್ಕೃತ್ಯ ಭುಙ್ಕ್ತೇ

ಗೋದಾ ತಸ್ಯೈ ನಮ ಇದಮಿದಮ್ ಭೂಯ ಏವಾಸ್ತು ಭೂಯಃ ||

ಯಾ ಗೋದಾ= ಯಾವ ಗೋದಾದೇವಿಯು, ಸ್ವ=ತನ್ನ, ಉಚ್ಛಿಷ್ಟಾಯಾಮ್=ಉಚ್ಛಿಷ್ಟವಾದ, ಸ್ರಜಿ=ಹೂವಿನ ಮಾಲೆಯಲ್ಲಿ, ನಿಗಳಿತಂ=ಕಟ್ಟಲ್ಪಟ್ಟ, ನೀಳಾ=ನೀಳಾದೇವಿಯಮ್ ತುಙ್ಗ=ಉನ್ನತವಾದ, ಸ್ತನ=ಮೊಲೆಗಳೆಂಬ, ಗಿರಿ=ಬೆಟ್ಟಗಳ, ತಟೀ=ತಪ್ಪಲಿನಲ್ಲಿ, ಸುಪ್ತಮ್=ಮಲಗಿರುವ, ಕೃಷ್ಣಮ್=ಕೃಷ್ಣನನ್ನು, ಬಲಾತ್ಕೃತ್ಯ= ಬಲವಂತದಿಂದ, ಉದ್ಬೋಧ್ಯ=ಎಚ್ಚರಗೊಳಿಸಿ, ಶ್ರುತಿಶತ=ನೂರಾರು ಶ್ರುತಿಗಳಿಂದ, ಶಿರಸಿದ್ಧಮ್=ಜ್ಞಾನಸಿದ್ಧವಾದ, ಸ್ವಮ್=ತನ್ನ, ಪಾರಾರ್ಥ್ಯಮ್=ಪಾರತಂತ್ರ್ಯವನ್ನು, ಅಧ್ಯಾಪಯನ್ತೀ=ಬೋಧಿಸಿದಳೋ, \(ಮತ್ತು\) ಭುಙ್ಕ್ತೇ=ಅನುಭವಿಸಿದಳೋ, ತಸ್ಯೈ=ಆಕೆಗೆ, ಭೂಯಃ ಏವ ಭೂಯಃ=ಮತ್ತೆ ಮತ್ತೆಯೂ, ಇದಮ್ ಇದಮ್=ಈ ಈ, ನಮಃ=ನಮಸ್ಕಾರ, ಅಸ್ತು=ಆಗಿರಲಿ\(ಸ್ವಮ್=ತನ್ನ \(ಕೃಷ್ಣನ\), ಪಾರಾರ್ಥ್ಯಮ್=ಪರಮತ್ವವನ್ನು, ಅಧ್ಯಾಪಯನ್ತೀ=ತಿಳಿಸಿದಳೋ-ಹೀಗೆ ಒಬ್ಬ ಮಹನೀಯರ ಅರ್ಥ ವಿವರಣೆ ಇದೆ.\)

ಯಾವ ಗೋದಾದೇವಿಯು ತನ್ನ ಉಚ್ಛಿಷ್ಟವಾದ ಹೂವಿನ ಮಾಲೆಯಲ್ಲಿ ಕಟ್ಟಲ್ಪಟ್ಟ ನೀಳಾದೇವಿಯ ಉನ್ನತವಾದ ಮೊಲೆಗಳೆಂಬ ಬೆಟ್ಟಗಳ ತಪ್ಪಲಿನಲ್ಲಿ ಮಲಗಿರುವ, ಕೃಷ್ಣನನ್ನು ಬಲವಂತದಿಂದ ಎಚ್ಚರಗೊಳಿಸಿ ನೂರಾರು ಶ್ರುತಿಗಳಿಂದ ಜ್ಞಾನಸಿದ್ಧವಾದ ತನ್ನ ಪಾರತಂತ್ರ್ಯವನ್ನು\(ಕೃಷ್ಣನ ಪಾರಮ್ಯವನ್ನು\) ಬೋಧಿಸಿದಳೋ ಮತ್ತು ಅವನನ್ನು ಅನುಭವಿಸಿದಳೋ ಆಕೆಗೆ ಮತ್ತೆ ಮತ್ತೆಯೂ ಈ ಈ ನಮಸ್ಕಾರಗಳು.\(೧\)



ಈ ತನಿಯನ್ನು ಶ್ರೀವೈಷ್ಣವ ಆಚಾರ್ಯರಲ್ಲಿ ಒಬ್ಬರಾದ ಶ್ರೀರಂಗರಾಜ ಭಟ್ಟಾರ್ಯ ಎಂಬವರು ಕರುಣಿಸಿದ್ದು. ಇವರಿಗೆ ಪರಾಶರಭಟ್ಟ ಎಂಬ ಬಿರುದಿತ್ತು. ಗೋದಾದೇವಿ ರಚಿಸಿದ ತಿರುಪ್ಪಾವೈ ಕೃತಿಯನ್ನೇ ಸಂಗ್ರಹಿಸಿ ಇದರಲ್ಲಿ ಅಡಗಿಸಿರುವುದು ಇದರ ವೈಶಿಷ್ಟ್ಯ.

“ಗೋದಾ” ಎಂಬುದು ದಕ್ಷಿಣಭಾರತದ ಸ್ತ್ರೀಯರಲ್ಲಿ ಇನಿದಾದ ಹೆಸರು. ತ್ರೇತಾಯುಗದಲ್ಲಿ ಜನಕ ಮಹಾರಾಜನಿಗೆ ಯಾಗಭೂಮಿಯಲ್ಲಿ ಅಯೋನಿಜೆಯಾಗಿ ದೊರೆತ ಸೀತಾದೇವಿಯ ಹಾಗೆಯೇ, ಶ್ರೀವಿಲ್ಲಿಪುತ್ತೂರಿನಲ್ಲಿ ಸ್ವಾಮಿ ವಟಪತ್ರಶಾಯಿಯ ದೇವಾಲಯದಲ್ಲಿ ಸೇವೆ ಮಾಡುತ್ತಿದ್ದ ವಿಷ್ಣುಚಿತ್ತ\(ಅಥವಾ ಪೆರಿಯಾೞ್ವಾರ\)ರಿಗೆ ಗೋದಾದೇವಿಯೂ ಅಯೋನಿಜೆಯಾಗಿ ಅವರ ತುಲಸೀ ವನದಲ್ಲಿ ಲಭಿಸಿದಳು. “ಗೋದಾ”ಎಂದರೆ “ಭೂಮಿ ಕೊಟ್ಟವಳು” ಎಂದೂ, ನಿಡಿದಾದ ಸುಂದರವಾದ ತಲೆಗೂದಲು ಉಳ್ಳವಳು”ಎಂದೂ ಅರ್ಥವಾಗುತ್ತದೆ.

೨

ಕಲಿಯುಗಾದಿ ೯೮ರ ನಳಸಂವತ್ಸರದ ಆಷಾಢಮಾಸದ ಪುಬ್ಬಾ ನಕ್ಷತ್ರದಂದು ವಿಷ್ಣುಚಿತ್ತರು ತಮ್ಮ ಹೂದೋಟದಲ್ಲಿ ಒಂದು ತುಲಸೀಪಾತಿಯಲ್ಲಿ ಸುಂದರವಾದ ಹೆಣ್ಣು ಮಗುವನ್ನು ಕಂಡರು. ಭಗವಂತನೇ ಆ ಮಗುವನ್ನು ತಮಗೆ ಕೊಟ್ಟರೆಂದು ಆನಂದಿಸಿ, ಅದನ್ನು ಬಹಳ ವಾತ್ಸಲ್ಯದಿಂದ ಸಲಹುತ್ತಾ ಬಂದರು. ಅವಳೇ ಗೋದಾ. ಬೆಳೆಯುತ್ತ ಬೆಳೆಯುತ್ತ ಅವಳು ಅನುಪಮ ಸುಂದರಿಯಾದಳು. ತನಗೆ ಶ್ರೀಮನ್ನಾರಾಯಣನೇ ಪತಿಯಾಗಬೇಕೆಂದು ಬಾಲ್ಯದಿಂದಲೂ ಭಾವಿಸಿದ್ದಳು. ತಮ್ಮ ಸಾಕು ತಂದೆ ವಟಪತ್ರಸ್ವಾಮಿಯ ಸೇವೆ ಮಾಡುತ್ತಿರುವುದನ್ನು ಗಮನಿಸಿ, ಹೂವಿನ ಮಾಲೆಗಳನ್ನು ಸ್ವಾಮಿಗಾಗಿ ಕಟ್ಟಿಕೊಡುವುದರಲ್ಲಿ ತಮ್ಮ ತಂದೆಗೆ ನೆರವಾಗತೊಡಗಿದಳು. ಬಹಳ ಆದರದಿಂದ ಹೂಮಾಲೆಗಳನ್ನು ಕಟ್ಟುತ್ತಿದ್ದದ್ದಲ್ಲದೆ, ತಾನೇ ಅದನ್ನು ಮೊದಲು ಮುಡಿದು, ಕನ್ನಡಿಯ ಮುಂದೆ ನಿಂತು, ತನ್ನ ಸ್ವಾಮಿಯಾದ ವಟಪತ್ರಶಾಯಿಗೆ ತಾನು ತಕ್ಕ ವಧುವಾಧೇನೇ, ತನ್ನನ್ನು ಸ್ವಾಮಿಯು ಮೆಚ್ಚುವನೇ ಎಂಬ ಉತ್ಕಟವಾದ ಆಶೆಯಿಂದ, ತನ್ನ ಪ್ರತಿಬಿಂಬವನ್ನೇ ನೋಡುತ್ತ ನಿಲ್ಲುವಳು. ಅನಂತರ ಆ ಹೂವಿನ ಮಾಲೆಯನ್ನು ಭಗವಂತನಿಗೆ ಅರ್ಪಿಸುವುದಕ್ಕಾಗಿ ಅದನ್ನು ಚೆನ್ನಾಗಿ ಸೇರಿಸಿ ಇಟ್ಟುಬಿಡುತ್ತಿದ್ದಳು. ಹೀಗೆ ಎಷ್ಟುದಿನ ಕಳೆಯಿತೋ\! ಒಂದುದಿನ, ಅವಳು ಮಾಡುತ್ತಿದ್ದ ಕೆಲಸವನ್ನು ವಿಷ್ಣುಚಿತ್ತರು ಕಂಡು, ಮನನೊಂದರು. ಪ್ರೀತಿಯ ಮಗಳನ್ನು ದಂಡಿಸಲಿಲ್ಲ. ಅದಕ್ಕೆ ಬದಲಾಗಿ, ಸ್ವಾಮಿಗೆ ಅಂದು ಹೂಮಾಲೆಯನ್ನು ಸಮರ್ಪಿಸಲಿಲ್ಲ. ಅಂದು ರಾತ್ರಿ, ಅವರ ಕನಸಿನಲ್ಲಿ ಸ್ವಾಮಿತ್ಯ್ ಪ್ರತ್ಯಕ್ಷವಾಗಿ, ತನಗೆ ಗೋದೆಯು ಮುಡಿದುಕೊಟ್ಟ ಹೂವೇ ಒಪ್ಪೆಗೆಯೆಂದೂ ಅದನ್ನೇ ತನಗೆ ಸಮರ್ಪಿಸಬೇಕೆಂದೂ ತಿಳಿಸಿ ಅಂತರ್ಧಾನನಾದನು. ವಿಷ್ಣುಚಿತ್ತರಿಗೆ ಭರಿಸಲಾರದಷ್ಟು ಆಶ್ಚರ್ಯ-ಆನಂದವುಂಟಾಯಿತು. ತನ್ನ ಸಾಕುಮಗಳು ಭಕ್ತಿಯ ಪ್ರಕರ್ಷದಿಂದ ಭಗವಂತನನ್ನೇ ವಶಪಡಿಸಿಕೊಂಡಿರುವಳಲ್ಲಾ ಎಂದು ಬಹಳ ಆದರದಿಂದ ಅವಳನ್ನು “ಆಣ್ಡಾಳ್”\(ಆಳಿದವಳು\) ಎಂದು ಕರೆದರು. ಗೋದಾದೇವಿಯ ಈ ಚರ್ಯೆಯಿಂದ ಅವಳಿಗೆ “ಧೂಡಿ ಕೊಡುತ್ತ ನಾಚ್ಚಿಯಾರ್-ಎಂದರೆ “ಮುಡಿದುಕೊಟ್ಟ ಹಿರಿಮೆಯವಳು” ಎಂದೂ ಹೆಸರಾಯಿತು.

ಹೀಘೆ, ಗೋದಾದೇವಿಗೆ ಯೌವನ ಪ್ರಾಪ್ತವಾದಾಗ, ತಾನು ವಟಪತ್ರಸ್ಸ್ವಾಮಿಯನ್ನದೆ ಬೇರೆ ಯಾರನ್ನೂ ಮದುವೆಯಾಗೆನೆಂದು ಪ್ರತಿಜ್ಞೆ ಮಾಡಿದಳು. ಆದರೆ, ತನ್ನ ಪ್ರತಿಜ್ಞೆಯನ್ನು ಸಾಧಿಸಿಕೊಳ್ಳಲು ಏನು ಮಾಡಬೇಕು? ತನ್ನ ಸಾಕುತಂದೆಯನೇ ಕೇಳಿದಳು. ತಂದೆ ಹೇಳಿದನು: ಭಾಗವತದಲ್ಲಿ ಒಂದು ಪ್ರಸಂಗವಿದೆ. ಅದರಲ್ಲಿ ವ್ರಜ ಕನ್ಯೆಯರು ತಮಗೆ ಕೃಷ್ಣನೇ ಪತಿಯಾಗಬೇಕೆಂದು ಬಯಸಿ, ಮಾರ್ಗಶಿರ ಮಾಸದಲ್ಲಿ ಒಂದು ವ್ರತವನ್ನು ಆಚರಿಸಿ, ಕೄತಕೃತ್ಯರಾದರು. ಕೃಷ್ಣನನ್ನೇ ಪತಿಯನ್ನಾಗಿ ಪಡೆದರು. ಅಷ್ಟು ಅವಳಿಗೆ ಸಾಕೆನಿಸಿತು. ಅವಳೂ ಹಾಗೆಯೇ, ಮಾರ್ಗಶಿರ ಮಾಸದ ವ್ರತವನ್ನು ನಡಸಿದಳು. ಗೋದಾದೇವಿ ನಡಸಿದ ಆ ವ್ರತವೇ “ತಿರು-ಪಾವೈ”- ಪವಿತ್ರವಾದ ವ್ರತ. ಅದರ ಬಗೆಯನ್ನೇ ಈ ಕೃತಿ ವಿವರಿಸುವುದು.

ಭಗವಂತನಿಗೆ ನಿತ್ಯಾನುಪಾಯಿನಿಯಾಗಿರುವ ಪ್ರಕೃತಿಮಾತೆ ಮೂರು ರೂಪಗಳಲ್ಲಿರುವಳೆಂದೂ ಶ್ರೀದೇವಿ, ಭೂದೇವಿ ಮತ್ತು ನೀಳಾದೇವಿ ಎಂಬುದು ಆ ಮೂರು ರೂಪಗಳೆಂದೂ ತಿಳೀಯಲಾಗಿದೆ. ಸಕಲ ವಿಭೂತಿ ಸ್ವರೂಪಳು ಶ್ರೀದೇವಿ. ಸೇವೆಯ ಸಿರಿವಂತಿಕೆ ಆಕೆಯದು. ಕ್ಷಮೆಯೇ ಮೈವೆತ್ತವಳು ಭೂದೇವಿ. ನೀಳಾದೇವಿ ದಯಾಸ್ವರೂಪಳು. ದಯೆಯನ್ನೇ ತನ್ನ ಸೌಂದರ್ಯವನ್ನಾಗಿ ಮಾಡಿಕೊಂಡಿರುವ ಈಕೆ ಭಕ್ತರ ದೋಷಗಳನ್ನು ಕಳೆದು ಅವರ ಸದ್ಗುಣಗಳನ್ನು ತನ್ನ ಪತಿದೇವನ ಮುಂದಿರಿಸಿ ಅವರನ್ನು ಅನುಗ್ರಹಿಸುವಂತೆ ಮಾಡುತ್ತಾಳೆ. ಇದು ನೀಳಾದೇವಿಯ ಹಿರಿಮೆ.



೩

ಭಗವಂತನ ಕೃಷ್ಣಾವತಾರದಲ್ಲಿ ನೀಳಾದೇವಿಯನ್ನು ಮದುವೆಯಾದ ಕತೆ ಭಾಗವತದ್ದು. ನೀಳಾದೇವಿಗೆ “ಸತ್ಯೆ”ಎಂಬುದು ಮತ್ತೊಂದು ಹೆಸರು. ಆಕೆಯ ತಂದೆ ಭೀಷ್ಮಕನೆಂಬ ರಾಜ. ಅವನಲ್ಲಿ ಏಳು ಗೂಳಿಗಳಿದ್ದವು. ಈ ಏಳು ಗೂಳಿಗಳನ್ನು ಯಾರು ಒಟ್ಟಿಗೆ ಪಳಗಿಸಿ ಕಟ್ಟಿಹಾಕುತ್ತಾರೋ, ಅವನಿಗೆ ತನ್ನ ಮಗಳಾದ “ಸತ್ಯೆ”ಯನ್ನು ಕೊಟ್ಟುಮದುವೆ ಮಾಡಿಕೊಡುವುದಾಗಿ ಫಣತೊಟ್ಟಿದ್ದನು. ಶ್ರೀಕೃಷ್ಣನು ಅವುಗಳನ್ನು ಲೀಲಾಜಾಲವಾಗಿ ಹಿಡಿದುಕಟ್ಟಿಹಾಕಿ, ಸತ್ಯೆಯನ್ನು ಮದುವೆಯಾದನು. ಆಕೆಯೇ ಅಮಿತ ದಯಾವತಿಯಾದ ನೀಳಾದೇವಿ. ನೀಳಾದೇವಿಯ ಮಗ್ಗುಲಲ್ಲಿ ಮಲಗಿದ್ದ ಶ್ರೀಕೃಷ್ಣನನ್ನು ಎಚ್ಚರಗೊಳಿಸಿ, ಗೋದಾದೇವಿಯೂ ಅವಳೊಡನೆ ಬಂದಿದ್ದ ಕನ್ಯೆಯರೂ ತಮ್ಮ ಪ್ರಾರ್ಥನೆಗಳನ್ನು ಸಲ್ಲಿಸಿ, ಇಷ್ಟಾರ್ಥಗಳನ್ನು ಪಡೆದು ಹೇಗೆ ಕೃತಾರ್ಥರಾದರು ಎಂಬುದು ತಿರುಪ್ಪಾವೈಯ ವಿಷಯ.

ಜೀವನ ಪರತಂತ್ರನೆಂದೂ ಪರಮನಾದ ಸರ್ವೇಶ್ವರನಾದ ಭಗವಂತನ ಆಶ್ರಯದ ಹೊರತು ಜೀವನಿಗೆ ಗತ್ಯಂತರವಿಲ್ಲವೆಂದೂ, ಭಗವಂತನಲ್ಲಿ ಒಂದುಗೂಡುವುದೇ ಜೀವನ ಮುಖ್ಯ ಕಾರ್ಯವೆಂದೂ ಅದೇ ಜೀವನಗುರಿಯೆಂದೂ ಶ್ರುತಿಗಳು ತಿಳಿಸುತ್ತವೆ.



೨. ಅನ್ನವಯಱ್ ಪುದುವೈ ಯಾಣ್ಡಾಳರಙ್ಗಱ್ ಕು,

ಪ್ಪನ್ನು ತಿರುಪ್ಪಾವೈಪ್ಪಲ್ ಪದಿಯಮ್-ಇನ್ನಿಶೈಯಾಱ್

ಪಾಡಿಕ್ಕೊಡುತ್ತಾಳ್ ನಱ್ ಪಾಮಾಲೈ, ಪೂಮಾಲೈ

ಶೂಡಿಕ್ಕೊಡುತ್ತಾಳೈ ಶ್ಶೊಲ್ಲು



ಅನ್ನಮ್=ಹಂಸಗಳಿರುವ, ವಯಲ್=ಬಯಲುಗಳು\(ಗದ್ದೆಗಳು\) ಉಳ್ಳ, ಪುದುವೈ=ಶ್ರೀವಿಲ್ಲಿಪುತ್ತೂರಿನಲ್ಲಿ ಜನಿಸಿದ, ಆಣ್ಡಾಳ್=ಆಂಡಾಳ್ ಎಂಬ\(ಪವಿತ್ರವಾದ\) ಹೆಸರನ್ನುಳ್ಳವಳೂ, ಪನ್ನು=ಸ್ತೋತ್ರ ರೂಪದ, ತಿರುಪ್ಪಾವೈ=ತಿರುಪ್ಪಾವೈ ಎಂಬುದರ, ಪಲ್=ಹಲವು, ಪದಿಯಮ್=ಪಾಶುರಗಳನ್ನು, ಇನ್=ಇನಿದಾದ, ಇಶೈಯಾಲ್=ಕಂಠದಿಂದ, ಪಾಡಿ=ಹಾಡಿ, ಅರಙ್ಗಱ್ ಕು=ಶ್ರೀರಂಗನಾಥಸ್ವಾಮಿಗೆ, ನಲ್=ಉತ್ತಮವಾದ, ಪಾಮಾಲೈ=ಹಾಡಿನ ಮಾಲೆಯನ್ನು, ಕೊಡುತ್ತಾಳ್=ಸಮರ್ಪಿಸಿದವಳೂ, ಪೂ ಮಾಲೈ=ಹೂಮಾಲೆಯನ್ನು, ಶೂಡಿ=\(ಮೊದಲು ತಾನು\) ಮುಡಿದು, ಕೊಡುತ್ತಾಳೈ=\(ಭಗವಂತನಿಗೆ\) ಅರ್ಪಿಸಿದವಳೂ ಆದ ಗೋದಾದೇವಿಯನ್ನು, ಶೊಲ್ಲು=ಸ್ತುತಿಸು\(ಕೊಂಡಾಡು\).

ಹಂಸಗಳುಳ್ಳ ಬಯಲುಗಳುಳ್ಳ ಶ್ರೀವಿಲ್ಲಿಪುತ್ತೂರಿನಲ್ಲಿ ಜನಿಸಿದ ಆಣ್ಡಾಳ್ ಎಂಬ ಪವಿತ್ರವಾದ ಹೆಸರನ್ನುಳ್ಳವಳೂ, ಸ್ತೋತ್ರರೂಪದ ತಿರುಪ್ಪಾವೈ ಎಂಬುದರ ಹಲವು ಪಾಶುರಗಳನ್ನು ಇನಿದಾದ ಕಂಠದಿಂದ ಹಾಡಿ ಶ್ರೀರಂಗನಾಥಸ್ವಾಮಿಗೆ ಉತ್ತಮವಾದ ಹಾಡಿನ ಮಾಲೆಯನ್ನು ಸಮರ್ಪಿಸಿದವಳೂ, ತಾನು ಮೊದಲು ಮುಡಿದ ಹೂವಿನ ಮಾಲೆಯನ್ನು ಭಗವಂತನಿಗೆ ಅರ್ಪಿಸಿದವಳೂ ಆದ ಗೋದಾದೇವಿಯನ್ನು ಸ್ತುತಿಸು\(ಕೊಂಡಾಡು\).\(೨\)



ಈ ತನಿಯನ್ನೂ, ಮುಂದಿನ ತನಿಯನ್ನೂ ಶ್ರೀಪುಂಡರೀಕಾಕ್ಷ ಅಥವಾ ಉಯ್ಯರ್ ಕೊಂಡಾರ್ ಎಂಬವರು ಕರುಣಿಸಿದ್ದು. ಇವುಗಳಲ್ಲಿ ವಿಷಯ ವೈವಿಧ್ಯತೆ ಕಂಡುಬರುತ್ತದೆ. ಆದರೆ ವಾಸ್ತವತೆಗೆ ಯಾವ ರೀತಿಯಲ್ಲೂ ಭಿನ್ನವಲ್ಲ. ಇದರಲ್ಲಿ ಶ್ರೀರಂಗನಾಥಸ್ವಾಮಿಗೆ

೪

ಸ್ತೋತ್ರ ರೂಪದಲ್ಲಿ ತಿರುಪ್ಪಾವೈ ಎಂಬ ಹಲವು ಪಾಶುರಗಳನ್ನು ರಚಿಸಿ ತಾನೇ ಮಧುರ ಕಂಠದಿಂದ ಹಾಡಿದಳೆಂದೂ ತಾನು ಮುಡಿದ ಹೂಮಾಲೆಯನ್ನು ಶ್ರೀರಂಗನಾಥನಿಗೆ ಸಮರ್ಪಿಸಿದಳೆಂದೂ ಹೇಳಿದೆ. ತಿರುಪ್ಪಾವೈಯಲ್ಲಿನ ಸ್ತೋತ್ರವೆಲ್ಲಾ ಶ್ರೀಕೃಷ್ಣನಿಗೆ. ಹೂಮಾಲೆಯ ಸಮರ್ಪಣ ಶ್ರೀವಿಲ್ಲಿಪುತ್ತೂರಿನ ವಟಪತ್ರಶಾಯಿಗೆ. ಆದರೆ ಗೋದಾದೇವಿ ಮದುವೆಯಾದದ್ದು ಶ್ರೀರಂಗದ ಶ್ರೀರಂಗನಾಥಸ್ವಾಮಿಯನ್ನು. ಭಗವಂತನನ್ನು ಭಕ್ತಿಯಿಂದ ಸ್ತುತಿಸಿ, ಅವನಿಗೆ ಪ್ರಿಯವಾದ ಸೇವೆ ಸಲ್ಲಿಸಿ ಅವನನ್ನೇ ಮದುವೆಯಾದ ಮಹಾಮಹಿಮಳು ಗೋದಾದೇವಿಯೆಂದೂ ಅವಳನ್ನು ಅನುಕರಿಸಿ ಕೃತಾರ್ಥರಾಗಬೇಕೆಂದೂ ಹೇಳುತ್ತಾರೆ ಶ್ರೀ ಉಯ್ಯರ್ ಕೊಂಡರ್ ಪುಂಡರೀಕಾಕ್ಷರು.



೩. ಶೂಡಿಕ್ಕೊಡುತ್ತ ಶುಡರ್ ಕ್ಕೊಡಿಯೇ ತೊಲ್ ಪಾವೈ

ಪಾಡಿಯರುಳವಲ್ಲ ಪಲ್ ವಳೈಯಾಯ್-ನಾಡಿ ನೀ

ವೇಙ್ಗಡವಱ್ ಕೆನ್ನೈ ವಿದಿಯೆನ್ಱ ವಿಮ್ಮಾಟ್ರಮ್

ನಾಙ್ಗಡವಾ ವಣ್ಣವೇ ನಲ್ ಹು

ಶೂಡಿ=ಮುಡಿದು, ಕೊಡುತ್ತ=ಕೊಟ್ಟ, ಶುಡರ್=ಮಿಂಚಿನ, ಕೊಡಿಯೇ=ಬಳ್ಳಿಯೇ, ತೊಲ್= ಬಹು ಹಳೆಯ ಕಾಲದ, ಪಾವೈ=ವ್ರತವನ್ನು, ಅರುಳವಲ್ಲ=ಕೃಪೆಮಾಡಬಲ್ಲ, ಪಲ್=ಹಲವು, ವಳೈಯಾಯ್=ಕೈಬಳೆಗಳುಳ್ಳವಳೇ, ನೀ=ನೀನು, ನಾಡಿ=ವಿಚಾರ ಮಾಡಿ, ಎನ್ನೈ=ನನ್ನನ್ನು, ವೇಙ್ಗಡವಱ್ ಕು=ವೆಂಕಟೇಶ್ವರನಿಗೆ, ವಿದಿ=ಒಪ್ಪಿಸು, ಎನ್ಱ=ಎಂಬ, ಇಮ್=ಈ, ಮಾಟ್ರಮ್=ಕೆಚ್ಚಿನ ಮಾತನ್ನು, ನಾಮ್=ನಾವು, ಕಡವಾ=ಮೀರದ, ವಣ್ಣಮ್=ರೀತಿಯಲ್ಲಿ, ನಲ್ ಹು=ಕೃಪೆಮಾಡು.

ಮುಡಿದುಕೊಟ್ಟ ಮಿಂಚಿನ ಬಳ್ಳಿಯೇ, ಪ್ರಾಚೀನವಾದ ವ್ರತವನ್ನು ಕೃಪೆಮಾಡಬಲ್ಲ ಕೈಬಳೆಗಳುಳ್ಳವಳೇ, ನೀನು ವಿಚಾರ ಮಾಡಿ “ನನ್ನನ್ನು ವೆಂಕಟೇಶ್ವರನಿಗೆ ಒಪ್ಪಿಸು” ಎಂಬ ಈ ಕೆಚ್ಚಿನ ಮಾತನ್ನು ನಾವು ಮೀರದ ರೀತಿಯಲ್ಲಿ ಕೃಪೆ ಮಾಡು.\(೩\)



ಮಿಂಚಿನ ಬಳ್ಳಿಯು ಕಾರ್ಮೋಡವನ್ನು ಆಶ್ರಯಿಸುವುದು. ಕಾರ್ಮುಗಿಲಿನ ನಡುವೆಯೇ ಹುಟ್ಟಿ,ಅತ್ಯಲ್ಪ ಕಾಲ ಮಿಂಚಿ ಹೊಳೆದು, ಆಮುಗಿಲಿನಲ್ಲಿಯೇ ಅಡಗಿ ಹೋಗುವುದು ಆ ಮಿಂಚು. ಗೋದಾದೇವಿಯ ಜೀವನವೂ ಮಿಂಚಿಗೆ ಸರಿಸಮವಾದದ್ದು. ಭಗವಂತನ ಆಶ್ರಯರೂಪವಾದ ಭಗವತ್ಸೇವೆಯಲ್ಲಿ ಹುಟ್ಟಿ ಬೆಳೆದು, ಭಗವಂತನ ನಿಕಟ ಸಂಬಂಧವನ್ನು ಕೋರಿ, ಅದಕ್ಕಾಗಿ ಪ್ರಾಚೀನವಾದ ವ್ರತವನ್ನಾಚರಿಸಿ, “ನನ್ನನ್ನು ವೆಂಕಟೇಶ್ವರನಿಗೇ ಒಪ್ಪಿಸು. ಅವನನ್ನೇ ನಾನು ಮದುವೆಯಾಗುವುದು” ಎಂಬ ತನ್ನ ಪ್ರತಿಜ್ಞೆಯನ್ನು ತನ್ನ ಸಾಕು ತಂದೆಗೆ ತಿಳಿಸಿದಳು. ಹಾಗೆಯೇ, ಭಗವಂತನನ್ನೇ ಕೈಹಿಡಿದು, ಭಗವಂತನಲ್ಲ್ ಐಕ್ಯವಾದಳು. ತನ್ನ ಪ್ರತಿಜ್ಞೆಯನ್ನು ಹಾಗೆ ಸಾಧಿಸಿಕೊಂಡಳು. “ಮಹಾಭಕ್ತೆಯಾದ ಗೋದಾದೇವಿಯೇ, ನೀನು ಭಗವಂತನನ್ನು ಪ್ರೇಮಿಸಿ ಅವನನ್ನೇ ಸೇರಿದ ಹಾಗೆ, ನಾವೂ ನಿನ್ನ ದಾರಿಯನ್ನು ಹಿಡಿದು ನಿನ್ನ ಕೆಚ್ಚನ್ನೂ ನಿನ್ನ ಅನನ್ಯಪ್ರೇಮವನ್ನೂ ಗಳಿಸಿಕೊಳ್ಳುವ ಹಾಗೆ ನಮಗೆ ಕೃಪೆಮಾಡು” ಎಂದು ಉಯ್ಯರ್ ಕೊಂಡರ್ ಹೇಳುತ್ತಾರೆ. ಭಕ್ತರ ಮಾರ್ಗವನ್ನು ಅನುಕರಿಸುವುದರ ಫಲ ಇಲ್ಲಿದೆ. ವೆಂಕಟೇಶ್ವರನೂ ರಂಗನಾಥನೂ ಒಂದೇ ಎಂಬುದನ್ನೂ ಇಲ್ಲಿ ತಿಳಿಸಲಾಗಿದೆ.

೫

ತಿರುಪ್ಪಾವೈ

೧. ಮಾರ್ ಹೞಿತ್ತಿಙ್ಗಳ್ ಮದಿನಿಱೈನ್ದ ನನ್ನಾಳಾಲ್

ನೀರಾಡಪ್ಪೋದುವೀರ್ ಪೋದುಮಿನೋ ನೇರಿೞೈಯೀರ್

ಶೀರ್ ಮಲ್ಗು ಮಾಯ್ ಪ್ಪಾಟಿ ಚ್ಚೆಲ್ವಚ್ಚಿಱು ಮೀರ್ ಹಾಳ್

ಕೂರ್ ವೇಱ್ ಕೊಡುನ್ದೊೞಿಲನ್ ನನ್ದಗೋಪನ್ ಕುಮರನ್

ಏರಾರ್ ನ್ದ ಕಣ್ಣಿಯಶೋದೈ ಯಿಳಂಶಿಙ್ಗಮ್

ಕಾರ್ ಮೇನಿ ಚ್ಚೆಙ್ಗಣ್ ಕದಿರ್ ಮದಿಯನ್ ಪೋಲ್ ಮುಹತ್ತಾನ್

ನಾರಾಯಣನೇ ನಮಕ್ಕೇ ಪಱೈ ತರುವಾನ್ 

ಪಾರೋರ್ ಪುಹೞ್ ಪಡಿನ್ದೇಲೋ ರೆಮ್ ಪಾವಾಯ್

ಶೀರ್=ಸಂಪತ್ತು, ಮಲ್ ಗುಮ್=ತುಂಬಿರುವ\(ಸಮೃದ್ಧಿಯಾಗಿರುವ\), ಆಯ್ ಪ್ಪಾಡಿ=ಗೋಕುಲದ, ಶೆಲ್ವಮ್=ಸೌಂದರ್ಯದ ಸಿರಿಯುನ್ನುಳ್ಳ, ಶಿಱುಮೀರ್ಹಾಳ್=ಎಳೆಯ ವಯಸ್ಸಿನ ಹೆಂಗಳೇ, ನೇರ್=ನೇರ್ಮೆಯೆಂಬ, ಇಱೈಯೀರ್= ಆಭರಣವುಳ್ಳವರೇ, ಕೂರ್=ಹರಿತವಾದ, ವೇಲ್=ವೇಲಾಯುಧವನ್ನುಳ್ಳ, ಕೊಡು=ಕ್ರೂರ, ತೊೞಿಲನ್=ಕಾರ್ಯದವನಾದ, ನನ್ದಗೋಪನ್=ನಂದಗೋಪನ, ಕುಮರನ್=ಮಗನೂ, ಏರ್=ಸೌಂದರ್ಯವು \(ಆಕರ್ಷಣೆಯಿಂದ ಕೂಡಿದ\), ಆರ್ ನ್ದ=ತುಂಬಿದ, ಕಣ್ಣಿ=ಕಣ್ಣಿನವಳಾದ, ಅಶೋದೈ=ಯಶೋದೆಯ, ಇಳ=ಎಳೆಯ, ಶಿಙ್ಗಮ್=ಸಿಂಹನೂ, ಕಾರ್=ಕಾರ್ಮುಗಿಲಿನ, ಮೇನಿ=ದೇಹಕಾಂತಿಯುಳ್ಳವನೂ, ಶೆಮ್=ಕೆಂದಾವರೆಯಂತೆ, ಕಣ್=ಕಣ್ಣುಳ್ಳವನೂ, ಕದಿರ್=ಸೂರ್ಯ, ಮದಿಯನ್=ಚಂದ್ರರ, ಪೋಲ್=ಹಾಗೆ, ಮುಹತ್ತಾನ್=ಮುಖದವನೂ, ಆದ, ನಾರಾಯಣನೇ=ಶ್ರೀಮನ್ನಾರಾಯಣನೇ, ನಮಕ್ಕೇ=ನಮ್ಮಗಳಿಗೆ \(ನಮಗೆ\), ಪಱೈ=ಆಶಿಸುವ ವಸ್ತುವನ್ನು, ತರುವಾನ್=ಕರುಣಿಸುತ್ತಾನೆ\(ಆದ್ದರಿಂದ\), ಮಾರ್ಹೞಿ ತಿಙ್ಗಳ್=ಮಾರ್ಗಶಿರ ಮಾಸದ, ಮದಿ=ಚಂದ್ರನು, ನಿಱೈನ್ದ=ತುಂಬಿದ, ನಲ್=ಒಳ್ಳೆಯ, ನಾಳಾಲ್=ದಿನದಂದು, ಪಾರೋರ್=ಲೋಕದ ಜನರೆಲ್ಲ, ಪುಹೞ್=ಕೊಂಡಾಡುವಂತೆ, ಪಡಿನ್ದು ಪಲ್=ನೆಲೆಯನ್ನು ಗಳಿಸುವುದಕ್ಕೆಂದು

೬

ಎಮ್=ನಮ್ಮದಾದ, ಓರ್ ಪಾವಾಯ್=ಒಂದು ವ್ರತಕ್ಕಾಗಿ, ನೀರ್ ಆಡ=ಮಜ್ಜನ ಮಾಡುವುದಕ್ಕಾಗಿ, ಪೋದುವೀರ್=ಬರುವವರೆಲ್ಲರೂ, ಪೋದುಮಿನ್=ಬನ್ನಿ.

ಸಂಪತ್ತು ತುಂಬಿರುವ \(ಸಮೃದ್ಧಿಯಾಗಿರುವ\) ಗೋಕುಲದ ಸೌಂದರ್ಯದ ಸಿರಿಯನ್ನುಳ್ಳ ಎಳೆಯವಯಸ್ಸಿನ ಹೆಂಗಳೇ, ನೇರ್ಮೆಯೆಂಬ ಆಭರಣಗಳನ್ನುಳ್ಳವರೇ, ಹರಿತವಾದವೇಲಾಯುಧವನ್ನುಳ್ಳ ಕ್ರೂರ್ಯ ಕಾರ್ಯದವನಾದ ನಂದಗೋಪನ ಮಗನೂ, ಅಂದ ಆಕರ್ಷಣೆಗಳಿಂದ ಕೂಡಿದ ಕಣ್ಣಿನವಳಾದ ಯಶೋದೆಯ ಎಳೆಯ ಸಿಂಹನೂ, ಕಾರ್ಮುಗಿಲ ದೇಹಕಾಂತಿಯುಳ್ಳವನೂ, ಕೆಂದಾವರೆಯಂತೆ\(ಸೊಬಗಿನ\)ಕಣ್ಣುಳ್ಳವನೂ ಸೂರ್ಯಚಂದ್ರರನ್ನು ಹೋಲುವ ಮುಖವುಳ್ಳವನೂ ಆದ ಶ್ರೀಮನ್ನಾರಾಯಣನೇ ನಮಗೆ ನಾವು ಆಶಿಸುವ ವತ್ಸುವನ್ನು ಕರುಣಿಸುತ್ತಾನೆ. ಆದ್ದರಿಂದ, ಮಾರ್ಗಶಿರ ಮಾಸದ ಪೂರ್ಣಚಂದ್ರನು ಶೋಭಿಸುವ ಒಳ್ಳೆಯದಿನದಂದು ಲೋಕದ ಜನರೆಲ್ಲಾ ಕೊಂಡಾಡುವಂತೆ ನೆಲೆಗೊಳಿಸುವುದಕ್ಕೆಂದು ನಮ್ಮದಾದ ಒಂದು ವ್ರತಕ್ಕಾಗಿ ಮಜ್ಜನ ಮಾಡಲು ಬರುವವರೆಲ್ಲರೂ ಬನ್ನಿ.\(೧\)

ನಂದಗೋಕುಲ ಸಂಪತ್ ಸಮೃದ್ಧವಾದದ್ದು. ಅಲ್ಲಿ ಸಸ್ಯಸಂಪತ್ತು, ಗೋಸಂಫತ್ತು, ಹಾಲು,ಮೊಸರು, ಬೆಣ್ಣೆ, ತುಪ್ಪಗಳ ಸಂಪತ್ತು. ಗೋವಳರ ಸರಳ ಸತ್ಯತೆಯ ಸದ್ಗುಣಸಂಪತ್ತು, ಎಲ್ಲಕ್ಕೂ ಮಿಗಿಲಾಗಿ ಶ್ರೀಕೃಷ್ಣನೆಂಬ ಮಗುವಿನ ರೂಪದ ಭಗವತ್ಸಂಪತ್ತುಗಳು ತುಂಬಿ, ಅದನ್ನು ಆನಂದಗೋಕುಲವನ್ನಾಗಿಸಿದೆ.

ಗೋಕುಲದಲ್ಲಿ ಬೆಳೆಯುತ್ತಿರುವ ಗೋಪಕನ್ಯೆಯರು ಅನಾದೄಶ ಸುಂದರಿಯರು. ಸೊಬಗು ಅವರ ಸಿರಿ. ಜೊತೆಗೆ ಅವರದು ಎಳೆಯ ವಯಸ್ಸು. ವಯಸ್ಸಿಗೆ ತಕ್ಕಂತೆ ನೇರ್ಮೆ. ಎಂದರೆ ಅವರಲ್ಲಿ ಸರಳತೆ, ನಿಷ್ಕಪಟತೆ, ಶುದ್ಧಪ್ರೇಮ, ಸತ್ಯ,ನೀತಿ,ಸಂಸ್ಕೃತಿ-ಇವೆಲ್ಲವೂ ಬೆರೆತು ಅವರನ್ನು ಅನುಪಮ ಸುಂದರಿಯರನ್ನಾಗಿಸಿದೆ. ನೇರ್ಮೆಯೇ ಅವರ ಆಭರಣ. ಹೀಗೆ, ಅವರು ಸೌಂದರ್ಯಸದ್ಗುಣಗಳಿಗೆ ಆಕರ.

ಗೋಕುಲಕ್ಕೆ ಒಡೆಯ ನಂದಗೋಪ. ಒಡತಿ ಯಶೋದೆ. ಶ್ರೀಕೃಷ್ಣನನ್ನು ಅವರು ಮಗನನ್ನಾಗಿ ಪಡೆದ ಬಳಿಕ, ಶ್ರೀಕೃಷ್ಣನಿಗೆ ಹೇರಳವಾದ ಶತ್ರುಗಳಿದ್ದಾರೆ ಎಂದು ತಿಳಿದ ಬಳಿಕ, ನಂದಗೋಪನಿಗೆ ಮೈಯೆಲ್ಲಾ ಕಣ್ಣು. ಯಾರಿಂದ , ಯಾವ ಕ್ಷಣದಲ್ಲಿ ಯಾವ ರೂಪದಲ್ಲಿ ತೊಂದರೆಯೊದಗುವುದೋ ಅದರಿಂದ ತನ್ನ ಮುದ್ದುಮಗನನ್ನು ಸಂರಕ್ಷಿಸಲು ತನ್ನ ಹರಿತವಾದ ವೇಲಾಯುಧವನ್ನು ಹಿಡಿದು ಸದಾ ಸಿದ್ಧನಾಗಿರುವನು ನಂದಗೋಪ. ಹೀಗೆ ಅವನು ಈ ಕ್ರೂರ ಕಾರ್ಯದಲ್ಲಿ ನಿರತನಾದವನು.

ಅಂದ, ಆಕರ್ಷಣೆಗಳಿಂದ ಕೂಡಿದ ಕಣ್ಣುಳ್ಳವಳು ಯಶೋದೆ. ತನ್ನ ಮುದ್ದು ಕೃಷ್ಣನೊಡನೆಯೇ ಸದಾ ಇರುವವಳು. ಅವನ ಆಶ್ಚರ್ಯಾದ್ಭುತವಾದ ಮಾಳ್ಕೆಗಳನ್ನು ನೋಡಿನೋಡಿ ನಲಿಯುವಳು. ಅವಳ ಪಾಲಿಗೆ ಅವನು ದಿಟ್ಟತನದಲ್ಲಿ ಬುದ್ಧಿಕೂರ್ಮೆಯಲ್ಲಿ, ಚಾತುರ್ಯದಲ್ಲಿ, ಘನತೆ ಗಂಭೀರತೆಗಳಲ್ಲಿ ಎಳೆಯ ಸಿಂಹವೇ\!

ತಂದೆತಾಯಿಗಳ ವಾತ್ಸಲ್ಯದ ಭಾವನೆ ಹಾಗಿರಲಿ. ಸ್ವಯಂ ಕೃಷ್ಣನೇ ಕಾರ್ಮುಗಿಲಿನಂತೆ ಅತ್ಯಾಕರ್ಷಕವಾದ ದೇಹಕಾಂತಿಯುಳ್ಳವನು. ಅವನನ್ನು ಕಂಡಕೂಡಲೇ ಎಲ್ಲ ಬಗೆಯ ತಾಪಗಳೂ ತೊಲಗುವವು. ತಂಪು,ಹಿತ, ಮತ್ತು ಸಮೃದ್ಧಿಗಳು ಒದಗಿಬರುವವು. ಅವನ ಕಣ್ಣುಗಳು ಕೆಂದಾವರೆಯ ದಳದಂತೆ ವಿಶಾಲ, ಸುಂದರ ಮತ್ತು ಆಕರ್ಷಕ. ಅವನ ಮುಖ ಸೂರ್ಯನಂತೆ ತೇಜಃಪೂರ್ಣವಾದದ್ದು. ಅಲ್ಲದೆ, ಚಂದ್ರನಂತೆ ದುಂಡಗೆ ಆಹ್ಲಾದಜನಕ. ಇಂಥ ದಿವ್ಯ ತೇಜಸ್ಸನ್ನೂ ಸೊಬಗನ್ನೂ ಆನಂದವನ್ನೂ ಕೃಪೆಯನ್ನೂ ಸೂಸುವ ಶ್ರೀಕೃಷ್ಣನು ಸ್ವಯಂ ನಾರಾಯಣನೇ\! ಬೇಡಿದವರ ವರಗಳನ್ನು ಅನುಗ್ರಹಿಸುವವನು ಅವನೇ. ನಾವು



೭



ಆಶಿಸುವ ವಸ್ತುವನ್ನು ಅವನು ನಮಗೆ ಕರುಣಿಸುತ್ತಾನೆ.



ನಂದಗೋಕುಲದಲ್ಲಿರುವ ಗೋಪಕನ್ಯೆಯರನ್ನು ಅವರಲ್ಲಿ ಒಬ್ಬಳಾದ ಗೋಪಕನ್ಯೆಯು ಆದರದಿಂದ ಕರೆದು ಹೇಳುತ್ತಾಳೆ: “ಸಖಿಯರೇ, ಇಂದು ಶುಭದಿವಸ. ಪೂರ್ಣಚಂದ್ರನು ಧರೆಯ ಮೇಲೆ ತನ್ನ ಸೊಂಪಿನ ಬೆಳದಿಂಗಳನ್ನು ಸಮೃದ್ಧಿಯಾಗಿ ಚೆಲ್ಲಿ, ಶೋಭಿಸಿ, ಜನರಲ್ಲಿ ಆಹ್ಲಾದವನ್ನು ತುಂಬುವ ದಿವಸ. ಅಲ್ಲದೆ, ಈಗ ಮಾರ್ಗಶಿರ ಮಾಸ. ನಾವೆಲ್ಲರೂ ಒಟ್ಟುಗೂಡಿ ಪ್ರಾಚೀನವಾದ ಮಾರ್ಗಶೀರ್ಷ ವ್ರತವನ್ನು ನಡಸೋಣ. ಇದು ನಮ್ಮ ಇಷ್ಟಾರ್ಥಸಿದ್ಧಿಗೊಳಿಸುವುದು. ಲೋಕದ ಜನರು ನಮ್ಮನ್ನೂ ನಮ್ಮ ವ್ರತವನ್ನೂ ಕೊಂಡಾಡುವಂತೆ ಆಚರಿಸಿ ತೋರಿಸೋಣ. ಅದಕ್ಕೆ ಪೂರ್ವಭಾವಿಯಾಗಿ ನಾವೆಲ್ಲರೂ ಮೀಯಬೇಕು. ಮೀಯುವುದಕ್ಕೆ ಆಸಕ್ತಿಯುಳ್ಳವರೆಲ್ಲರೂ ಬನ್ನಿ, ನನ್ನೊಡನೆ ಕೂಡಿಕೊಳ್ಳಿ.”



ಒಂದು ಸಲ ಗೋಕುಲದಲ್ಲಿ ಅನಾವೃಷ್ಟಿ ತಲೆದೋರಿತು. ಅಲ್ಲಿಯ ಹಿರಿಯರೆಂದರು: ತಮ್ಮ ಹೆಣ್ಣುಮಕ್ಕಳು ಮಾರ್ಗಶೀರ್ಷ ವ್ರತವನ್ನು ಆಚರಿಸಿದರೆ ಬರ ನೀಗುವುದು. ಆ ವ್ರತವನ್ನು ನಡಸಲು ಕೃಷ್ಣನನ್ನು ಮುಂದಾಳಾಗಿ ನಿಲ್ಲಬೇಕೆಂದು ಪ್ರಾರ್ಥಿಸಲಾಯಿತು. ಕೃಷ್ಣನು ಒಪ್ಪಿದನು. ಅವನ ನೇತೃತ್ವದಲ್ಲಿ ಗೋಕುಲದ ಕನ್ಯೆಯರೆಲ್ಲರೂ ಊರಮುಂದಿನ ತೋಫಿನಲ್ಲಿ ಸೇರಿದರು. ಅಲ್ಲಿ ಒಬ್ಬರ ಕೈಯನ್ನೊಬ್ಬರು ಹಿಡಿದು ಮಂಡಲಾಕಾರವಾಗಿ ನರ್ತಿಸುತ್ತಾ ನಡುರಾತ್ರಿಯವರೆಗೆ ಭಗವಂತನನ್ನು ಆರಾಧಿಸಿದರು. ದಣಿದಿದ್ದ ಅವರನ್ನೆಲ್ಲಾ ಅವರವರ ಮನೆಗಳಿಗೆ ಕಳುಹಿಸಿ, ಕೃಷ್ಣನು ನೀಳಾದೇವಿಯ ಮನೆಗೆ ಹೋಗಿ ಪವಡಿಸಿದನು.



ಗೋಪಕನ್ಯೆಯರಾದರೋ ಕೃಷ್ಣನಲ್ಲಿ ಪರವಶೆಯರಾಗಿದ್ದರು. ಮನೆಯಲ್ಲಿ ಮಲಗಿರಲು ಅವರಿಗೆ ಆಗಲಿಲ್ಲ. ನಿದ್ದೆ ಹತ್ತಲಿಲ್ಲ. ಕೃಷ್ಣನ ಗುಣಚೇಷ್ಟಿತಗಳು ಅವರ ಕಣ್ಣಿಗೆ ಕಟ್ಟಿದಂತಿದ್ದವು. ಅವುಗಳನ್ನೇ ಧ್ಯಾನಿಸುತ್ತಾ, ಕೃಷ್ಣನಲ್ಲಿ ನೆಟ್ಟಮನಸ್ಸುಳ್ಳವರಾಗಿ, ಮನೆಮನೆಯ ಬಾಲೆಯರನ್ನೂ ಕೆಳದಿಯರನ್ನೂ ಎಬ್ಬಿಸಿಕೊಂಡು ಹೊರಟರು. ಎಲ್ಲರೂಒಟ್ಟಾಗಿ ನಂದಗೋಪನ ಅರಮನೆಗೆ ಹೋದರು. ಮಲಗುವ ಮನೆಯ ದ್ವಾರಪಾಲಕರನ್ನು ಎಚ್ಚರಗೊಳೀಸಿ, ನಂದಗೋಪ, ಯಹ್ಸೋದೆ, ಬಲರಾಮರಿಗೆ ಸುಪ್ರಭಾತವನ್ನು ಹೇಳಿದರು. ತರುವಾಯ. ನೀಳಾದೇವಿಯನ್ನು ಎಚ್ಚರಗೊಳಿಸಿ “ತಾಯೇ, ಕೃಷ್ಣನನ್ನು ಎಚ್ಚರಗೊಳಿಸು. ನಮಗೆ ಅವನ ಸೇವೆಯನ್ನು ದೊರಕಿಸಿಕೊಡು. ನಮ್ಮನ್ನು ಕೈಹಿಡಿದು ಉದ್ಧರಿಸು”, ಎಂದುಪ್ರಾರ್ಥಿಸಿದರು. ದಯಾಸ್ವರೂಪಳಾದ ನೀಳಾದೇವಿ ಹಾಗೆಯೇ ಮಾಡಿದಳು. ಗೋಪಕನ್ಯೆಯರು ಕೃಷ್ಣನನ್ನು ಸಂದರ್ಶಿಸಿ, ಆನಂದ ಪರವಶೆಯರಾಗಿ ತಮ್ಮ ಕೋರಿಕೆಗಳನ್ನು ಅವನಲ್ಲಿ ಸಲ್ಲಿಸಿ, ತಮ್ಮ ಮನೋಭಿಷ್ಟಗಳನ್ನು ಪಡೆದುಕೃತಾರ್ಥರಾದರು. ಕೃಷ್ಣವಿರಹದಿಂದ ನೊಂದವರಾದ ಗೋಪಕನ್ಯೆಯರು ಹೇಗೆ ಮಾರ್ಗಶೀರ್ಷ ವ್ರತವನ್ನಾಚರಿಸಿ, ತಮ್ಮ ನಾಥನನ್ನು ಸೇರಿದರು ಎಂಬುದು ಇದಕ್ಕೆ ಹಿನ್ನೆಲೆ. ಈ ಮಾರ್ಗಶೀರ್ಷ ವ್ರತವು ಬಹು ಪ್ರಾಚೀನವಾದದ್ದು. ಹಿಮಂತ ಋತುವಿನ ಮೊದಲ ತಿಂಗಳಾದ ಮಾರ್ಗಶಿರ ಮಾಸದಲ್ಲಿ, ಹಿಂದೆ ಹಿಮವಂತನ ಮಗಳಾದ ಕಾತ್ಯಾಯಿನೀ ದೇವಿಯು ಒಂದು ವ್ರತವನ್ನು ಆಚರಿಸಿ, ತನ್ನ ಕೋರಿಕೆಯ ಪರಶಿವನನ್ನು ಪತಿಯನ್ನಾಗಿ ಪಡೆದಳು. ಅದೇ ರೀತಿಯಲ್ಲಿ ಕನ್ಯೆಯರು ತಮಗೆ ನಾಥನನ್ನು ಪಡೆಯಲು ಈ ಕಾರ್ಯಾಯಿನೀ ವ್ರತವನ್ನು ಮಾರ್ಗಶಿರ ಮಾಸದಲ್ಲಿ ಆಚರಿಸುವುದು ಒಂದು ವಾಡಿಕೆಯಾಗಿ ಬಂದಿತ್ತು.



೮

ಗೋದಾದೇವಿಯೂ ಹಾಗೆಯೇ ಭಗವಂತನಲ್ಲಿ ಅನುರಕ್ತಳಾಗಿ ಭಗವಂತನನ್ನೇ ಮದುವೆಯಾಗುವೆನೆಂದು ಪ್ರತಿಜ್ಞೆ ಮಾಡಿದಳಷ್ಟೆ. ಹಿಂದೆ ಗೋಪಕನ್ಯೆಯರು ನಡಸಿದ ರೀತಿಯಲ್ಲೇ ತಾನೂ ವ್ರತವನ್ನಾಚರಿಸಬೇಕೆಂದು ಭಾವಿಸಿಕೊಂಡಳು. ತಾನೊಬ್ಬ ಗೋಪಕನ್ಯೆಯೆಂದೂ, ತನ್ನ ಕೆಳದಿಯರೆಲ್ಲರೂ ಗೋಪಕನ್ಯೆಯರೆಂದೂ, ತಾನಿರುವ ಶ್ರೀವಿಲ್ಲಿಪುತ್ತೂರೇ ನಂದಗೋಕುಲವೆಂದೂ, ತನ್ನ ಆರಾಧ್ಯದೈವವಾದ ವಟಪತ್ರಶಾಯಿಯೇ ನಂದಗೋಪನ ಪುತ್ರನಾದ ಶ್ರೀಕೃಷ್ಣನೆಂದೂ ಭಾವಿಸಿಕೊಂಡು, ಈ ಮಾರ್ಗಶಿರ ವ್ರತವನ್ನ ಆಚರಿಸಿದಂತೆ ತಿರುಪ್ಪಾವೈಯಲ್ಲಿ ಗೋದಾದೇವಿಯು ವಿವರಿಸುತ್ತಾಳೆ.



ಮಾರ್ಗಶಿರ ಮಾಸದ ಹಿರಿಮೆ- ಸೂರ್ಯೋದಯಕ್ಕೆ ಮುಂಚಿನ ಐದು ಘಳಿಗೆ ಅಥವಾ ಎರಡು ಗಂಟೆಗಳ ಕಾಲವನ್ನು “ಬ್ರಾಹ್ಮೀ ಮುಹೂರ್ತ”ಎನ್ನುತ್ತಾರೆ. ಬ್ರಾಹ್ಮೀ ಮುಹೂರ್ತದಲ್ಲಿ ಮಾಡುವ ಜಪ,ತಪ. ಧ್ಯಾನ, ಪೂಜೆ, ವ್ರತಾದಿಗಳು ಬೇಗ ಸಿದ್ಧಿಸುತ್ತವೆ. ಮನುಷ್ಯನ ಕಾಲಮಾನಕ್ಕೂ ದೇವತೆಗಳ ಕಾಲಮಾನಕ್ಕೂ ಒಂದು ಬಗೆಯ ಸಂಬಂಧವಿದೆ. ಮನುಷ್ಯನ ಒಂದು ವರ್ಷ ದೇವರೆಗಳಿಗೆ ಒಂದು ದಿನ. ಮನುಷ್ಯನ ವರ್ಷವನ್ನು ಉತ್ತರಾಯನ, ದಕ್ಷಿಣಾಯನ ಎಂದು ಎರಡು ಭಾಗ ಮಾಡಿದ್ದಾರೆ. ಉತ್ತರಾಯನದ ಆರುತಿಂಗಳು ದೇವತೆಗಳಿಗೆ ಹಗಲು. ದಕ್ಷಿಣಾಯನದ ಆರು ತಿಂಗಳು ಅವರಿಗೆ ರಾತ್ರಿ. ಕರ್ಕಾಟಕ ಸಂಕ್ರಮಣದಿಂದ ಮಕರ ಸಂಕ್ರಮಣದವರೆಗೆ ಎಂದರೆ ಜುಲೈ ೧೫ರಿಂದ ಜನವರಿ೧೪ ರವರೆಗಿನ ಆರುತಿಂಗಳು ದಕ್ಷಿಣಾಯನ, ಇದು ದೇವಮಾನದಲ್ಲಿ ರಾತ್ರಿ. ಮನುಷ್ಯರ ಮಾರ್ಗಶಿರ ಮಾಸ ಎಂಬುದು ಡಿಸೆಂಬರ್ ೧೫ರಿಂದ ಜನವರಿ೧೪ ರವರೆಗೆ ಇರುತ್ತದೆ. ದೇವಮಾನದಲ್ಲಿ ಇದು ಅವರ ಬೆಳಗಿನ ಝಾವ ಅಥವಾ ರಾತ್ರಿಯ ಕಡೆಯ ಐದು ಘಳಿಗೆ. ಇದೇ ಅವರ ಬ್ರಾಹ್ಮೀ ಮುಹೂರ್ತ. ಆದ್ದರಿಂದ, ದೇವತೆಗಳ ಬ್ರಾಹ್ಮೀ ಮುಹೂರ್ತವಾದ ಮಾರ್ಗಶಿರ ಮಾಸವನ್ನು ಬಹಳ ಪ್ರಶಸ್ತವಾದದ್ದೆಂದು ಪರಿಗಣಿಸಲಾಗಿದೆ. ಶ್ರೀಕೃಷ್ಣನು ಭಗವದ್ಗೀತೆಯಲ್ಲಿ ತನ್ನ ವಿಭೂತಿಗಳನ್ನು ಅರ್ಜುನನಿಗೆ ಪರಿಚಯ ಮಾಡಿಕೊಡೂತ್ತಾ “ತಿಂಗಳುಗಳಲ್ಲಿ ಮಾರ್ಗಶಿರ ಮಾಸ ನಾನು”ಎನ್ನುತ್ತಾನೆ. ಅಲ್ಲದೆ, ಅರ್ಜುನನಿಗೆ ಗೀತೋಪದೇಶ ಮಾಡಿದ್ದೂ ಮಾರ್ಗಶಿರ ಶುದ್ಧ ಏಕಾದಶಿಯ ದಿನ. ಪ್ರಾಚೀನಕಾಲದ ಕಾತ್ಯಾಯಿನೀ ವ್ರತವೂ ಮಾರ್ಗಶಿರ ಮಾಸದಲ್ಲೇ ಆಚರಿಸುತ್ತಿದ್ದದ್ದು. ಆ ಕಾರಣದಿಂದಲೇ ಗೋದಾದೇವಿಯೂ ಶ್ರೀಕೃಷ್ಣ ವ್ರತವನ್ನು ಮಾರ್ಗಶಿರ ಮಾಸದಲ್ಲಿಯೇ ಪ್ರಾರಂಭಿಸುತ್ತಾಳೆ.

“ಪಱೈ ತರುವಾನ್”- “ಪಱೈ”ಎಂಬುದಕ್ಕೆ ಹರೆ ಎಂಬ ತಾಳವಾದ್ಯ. ಮಂಡಲ ಮಾತು, ಆಶಿಸಿದ ವಸ್ತು, ಹಾರುವಿಕೆ, ರೆಕ್ಕೆಗಳು- ಎಂದು ಅರ್ಥ ಬರುತ್ತದೆ. ಗೋಪಕನ್ಯೆಯರು ನಡಸಿದ ವ್ರತದಲ್ಲಿ ಕೃಷ್ಣನು ಮುಂದಾಳಾಗಿ ನಿಂತು ನಡಸಿದನು. ಊರ ಹೊರಗಿನ ತೋಪಿನಲ್ಲಿ ಗೋಪಕನ್ಯೆಯರೆಲ್ಲರೂ ಒಬ್ಬಳ ಕೈಯನ್ನು ಒಬ್ಬಳು ಹಿಡಿದು ಮಂಡಲಾಕಾರವಾಗಿ ನಿಂತು ನರ್ತಿಸಿದರು. ಅವರ ನರ್ತನಕ್ಕೆ ಬೇಕಾದ “ಹರೆ”ಯೆಂಬ ತಾಳ ವಾದ್ಯವನು ಕೃಷ್ಣನೇ ಬಾರಿಸಿದನು ಎಂದು ಪಱೈ ತರುವಾನ್”ಎಂಬುದಕ್ಕೆ ಅರ್ಥಕೊಡುತ್ತಾರೆ. ಗೋಪಕನ್ಯೆಯರಿಗೆ ಕೃಷ್ಣನೇ ಕೋರಿಕೆಯ ವಸ್ತು. ಅವನು ಅವರಿಗೆ ಲಭ್ಯನಾಗುತ್ತಾನೆ ಎಂದು ಅರ್ಥ ಮಾಡುತ್ತಾರೆ. ಎರಡು ರೀತಿಯ ವಿವರಣೆಯೂ ಸಾಧುವೆಂದು ತೋರುತ್ತದೆ.

೯

೨.ವೈಯತ್ತು ವಾೞ್ ವೀರ್ಹಾಳ್ ನಾಮುಮ್ ನಮ್ ಪಾವೈಕ್ಕೂ

ಶೆಯ್ಯುಙ್ಕಿರಿಶೈಹಳ್ ಕೇಳೀರೋ, ಪಾಱ್ ಕಡಲುಳ್

ಪೈಯ್ಯತ್ತುಯಿನ್ಱ ಪರಮನಡಿ ಪಾಡಿ,

ನೆಯ್ಯುಣ್ಣೋಮ್ ಪಾಲುಣ್ಣೋಮ್ ನಾಟ್ ಕಾಲೇ ನೀರಾಡಿ

ಮೈಯಿಟ್ಟೆೞುತ್ತೋಮ್ ಮಲರಿಟ್ಟು ನಾಮುಡಿಯೋಮ್

ಶೆಯ್ಯಾದನ ಶೆಯ್ಯೋಮ್ ತೀಕ್ಕುಱಳೈ ಚೆನ್ಱೋದೋಮ್

ಐಯಮುಮ್ ಪಿಚ್ಚೈಯು ಮಾನ್ದನೈಯು ಙ್ಕೈಕಾಟ್ಟಿ

ಉಯ್ಯಮಾಱಿಣ್ಣಿಯುಹನ್ದೇ ಲೋ ರೆಮ್ ಪಾವಾಯ್

ವೈಯತ್ತು=ಪ್ರಾಪಂಚಿಕ, ವಾೞ್ ವೀರ್ಹಾಳ್=ಬಾಳ್ವೆಯವರೇ, ನಾಮುಮ್=ನಾವೆಲ್ಲರೂ, ನಮ್=ನಮ್ಮ, ಪಾವೈಕ್ಕೂ=ವ್ರತಕ್ಕೋಸ್ಕರ, ಶೆಯ್ಯುಮ್=ಮಾಡಬೇಕಾದ, ಕಿರಿಶೆಯ್ ಹಳ್=ಕಿರಿಯ ಕಾರ್ಯಗಳನ್ನು, ಕೇಳೀರೋ=ಕೇಳಿರೇ, ಪಾಱ್ ಕಡಲುಳ್=ಹಾಲ್ಗಡಿನಲ್ಲಿ, ಪೈಯ=ಮೃದುವಾಗಿ, ತುಯಿನ್ಱ=ನಿದ್ದೆ ಮಾಡುತ್ತಿರುವ, ಪರಮನ್=ಪರಮನ, ಅಡಿ=ತಿರುವಡಿಗಳನ್ನು, ಪಾಡಿ=ಸ್ತೋತ್ರಮಾಡಿ, ನೆಯ್=ತುಪ್ಪವನ್ನು, ಉಣ್ಣೋಮ್=ಉಣ್ಣುವುದಿಲ್ಲ, ಪಾಲ್=ಹಾಲನ್ನು, ಉಣ್ಣೋಮ್=ಕುಡಿಯುವುದಿಲ್ಲ, ನಾಟ್ ಕಾಲೇ=ಉಷಃ ಕಾಲದಲ್ಲಿಯೇ, ನೀರ್ ಆಡಿ=ಸ್ನಾನ ಮಾಡಿ,ಮೈ=ಕಾಡಿಗೆಯನ್ನು ಇಟ್ಟು=ಹಚ್ಚಿ, ಎೞುತ್ತೋಮ್=ಅಲಂಕಾರ ಮಾಡಿಕೊಳ್ಳುವುದಿಲ್ಲ, ಮಲರ್=ಹೂವನ್ನು, ಇಟ್ಟು=ಕಟ್ಟಿ, ನಾಮ್=ನಾವು, ಮುಡಿಯೋಮ್=ಮುಡಿದುಕೊಳ್ಳುವುದಿಲ್ಲ, ಶೆಯ್ಯಾದನ=ಮಾಡಬಾರದವುಗಳನ್ನು,ಶೆಯ್ಯೋಮ್=ಮಾಡೆವು, ತೀ=ಕೆಟ್ಟ, ಕುಱಳೈ=ಮಾತುಗಳನ್ನು, ಶೆನ್ಱು=ಹೋಗಿ, ಓದೋಮ್=ಹೇಳುವಿದ್ಲ್ಲ, ಐಯಮುಮ್=ಸಂಭಾವನೆಯನ್ನೂ, ಪಿಚ್ಚೈಯುಮ್=ಭಿಕ್ಷವನ್ನು, ಆನ್ದನೈಯುಮ್=ಸಾಧ್ಯವಾಗುವಷ್ಟು, ಕೈಕಾಟ್ಟಿ=ನೀಡಿ, ಉಯ್ಯಮಾಱು=ಉಜ್ಜೀವನಗೊಳ್ಳುವ ಹಾಗೆ, ಎಣ್ಣಿ=ಯೋಚಿಸಿ, ಉಹನ್ದು ಏಲ್= ಹರ್ಷಿಸಿದೆವಾದರೆ, ಓರ್=ಅದ್ವಿತೀಯವಾದ ಎಮ್=ನಮ್ಮ, ಪಾವಾಯ್=ವ್ರತವಾಗುವುದು.

ಪ್ರಾಪಂಚಿಕ ಬಾಳ್ವೆಯವರೇ, ನಾವೆಲ್ಲರೂ ನಮ್ಮ ವ್ರತಕ್ಕೋಸ್ಕರ ಮಾಡಬೇಕಾದ ಕಿರಿಯ ಕಾರ್ಯಗಳನ್ನು ಕೇಳಿರೇ. ಹಾಲ್ಗಡಿನಲ್ಲಿ ಮೃದುವಾಗಿ ನಿದ್ದೆ ಮಾಡುತ್ತಿರುವ ಪರಮನ ತಿರುವಡಿಗಳನ್ನು ಸ್ತೋತ್ರ ಮಾಡುವೆವು. ತುಪ್ಪವನ್ನು ತಿನ್ನೆವು, ಹಾಲುಕುಡಿಯೆವು, ಉಷಃ ಕಾಲದಲ್ಲೇ ಸ್ನಾನ ಮಾಡುವೆವು. ಕಣ್ಣಿಗೆ ಕಾಡಿಗೆಯನ್ನಿಟ್ಟು ಅಲಂಕರಿಸಿಕೊಳ್ಳೆವು. ಹೂಮುಡಿಯೆವು. ಮಾಡಬಾರದವುಗಳನ್ನು ಮಾಡೆವು. ಕೆಟ್ಟ ಮಾತುಗಳನ್ನಾಡೆವು. ಸಂಭಾವನೆಯನ್ನೂ ಭಿಕ್ಷವನ್ನೂ

೧೦

ಸಾಧ್ಯವಾದಷ್ಟನ್ನು ನೀಡಿ, ನಾವು ಉಜ್ಜೀವಿಸುವ ಹಾಗೆ ಯೋಚಿಸಿ ಹರ್ಷಿಸಿದೆವಾದರೆ, ನಮ್ಮ ವ್ರತವು ಅದ್ವಿತೀಯವಾಗುವುದು.\(೨\)

ಈಲೋಕದಲ್ಲಿ ಜೀವಿಸುವ ಮನುಷ್ಯನು ಜೀವನದಲ್ಲಿ ತನ್ನ ನಿಜವಾದ ಗುರಿ ಏನೆಂಬುದನ್ನು ಅರಿತುಕೊಳ್ಳಬೇಕು. ಅದನ್ನು ಸೇರಿವವರೆಗೂ ಸತತ ಪ್ರಯತ್ನ ಮಾಡಬೇಕು. ತನ್ನ ಗುರಿಯನ್ನು ಸಾಧಿಸಿಕೊಳ್ಳಲೇಬೇಕು. ಇದು ಮನುಷ್ಯನ ದೃಢವಾದ ಸಂಕಲ್ಪವಾಗಿರಬೇಕು. ಈ ವಿಷಯವನ್ನು ಮೊದಲನೆಯ ಪಾಶುರದಲ್ಲಿ ಗೋದಾದೇವಿ ತನ್ನ ಗೆಳತಿಯರಿಗೆ ಹೇಳುತ್ತಾಳೆ. “ನಮ್ಮ ಆತ್ಮವನ್ನು ಉಜ್ಜೀವನಗೊಳಿಸಿ ಕೊಳ್ಳುವುದಕ್ಕಾಗಿ ವ್ರತವನ್ನಾಚರಿಸಿ ಹರ್ಷಗೊಳ್ಳೋಣ”ಎಂಬ ಸಂಕಲ್ಪವನ್ನು ಅವರ ಮುಂದೆ ಇಡುತ್ತಾಳೆ. ಅವಳ ಬಾಳಿನ ಗುರಿ ಶ್ರೀಮನ್ನಾರಾಯಣನ ಅವತಾರಸ್ವರೂಪಿಯಾದ ಶ್ರೀಕೃಷ್ಣನನ್ನು ಸೇಋವುದು. ಸಂಕಲ್ಪವಿಲ್ಲದೆ ಯಾವ ಕೆಲಸವನ್ನೂ ಮಾಡಬಾರದಷ್ಟೆ.

ಈ ಲೋಕದ ಜನರೆಲ್ಲ ಪ್ರಾಪಂಚಿಕ ಬಾಳ್ವೆಯವರು. ಅವರು ಪ್ರಪಂಚಕ್ಕೆ ಕಟ್ಟುಬಿದ್ದವರು. ಎಂದರೆ, ಈ ಲೋಕದ ಸುಖಭೋಗಗಳಿಗೆ ಕಟ್ಟುಬಿದ್ದವರು. ಈ ಲೋಕದಲ್ಲಿ ಹೇಗೆ ಬದುಕುವುದು ಎಂಬುದನ್ನು ಮಾತ್ರವೇ ಯೋಚಿಸತಕ್ಕವರು. ಇಲ್ಲಿಯ ಜೀವನವೆಲ್ಲ ಇಂದ್ರಿಯಗಳನ್ನು ತಣಿಸಲು ಯತ್ನಿಸುವುದು, ಎಲ್ಲ ವಿಧದ ಭೋಗಲಾಲಸೆಗಳಲ್ಲಿ ತೊಡಗುವುದು. ಆದರೆ, ಅವು ಮನುಷ್ಯನಿಗೆ ಎಷ್ಟೆಷ್ಟು ದೊರೆತರೂ, ಅವಕ್ಕಾಗಿ ಅವನು ಎಷ್ಟೆಷ್ಟು ದುಡಿದರೂ ಅವನಿಗೆ ತೃಪ್ತಿಬಾರದು; ಮನಶ್ಶಾಂತಿಯಿರದು. ತೊಳಲಾಟ ಅತೃಪ್ತಿಯಿಂದ ಹೆಚ್ಚುತ್ತದೆ. ಹಾಗೆಯೇ ಆಶೆ,ದ್ವೇಷ,ಕೋಪಗಳು ಹೆಚ್ಚುತ್ತವೆ. ಅವುಗಳಿಂದ ಬರುವುದು ಹೆಚ್ಚು ಸಂಕಟವೇ. ಆತ್ಮೋಜ್ಜೀವನಕ್ಕೆ ಇದು ಮಾರ್ಗವಲ್ಲ. ಪ್ರಾಪಂಚಿಕರಾಗಿದ್ದರೂ ಸಹ ನೆಮ್ಮದಿಯನ್ನು ಪಡೆಯಲು ಆತ್ಮೋದ್ಧಾರದ ಮಾರ್ಗವನ್ನು ಹಿಡಿಯಲೇಬೇಕು. ಮೊದಲ ಪಾಶುರದಲ್ಲಿ ಈ ಬಗೆಗೆ ಸಂಕಲ್ಪಮಾಡಿದ್ದಾಯಿತು. ಆ ಸಂಕಲ್ಪವನ್ನು ಸಾಧಿಸಿಕೊಳ್ಳುವುದು ಹೇಗೆ? ಹೇಗೆ ಅದನ್ನು ಕಾರ್ಯಗತ ಮಾಡುವುದು?

ಈ ಪಾಹ್ಸುರದಲ್ಲಿ ಗೋದಾದೇವಿ ಹೇಳುತ್ತಾಳೆ: ನಮ್ಮ ಪವಿತ್ರವಾದ ವ್ರತವನ್ನು ನಡಸುವುದಕ್ಕೆ ಮುನ್ನ ನಾವು ಕೆಲವು ಸಿದ್ಧತೆಗಳನ್ನು ಮಾಡಿಕೊಳ್ಳಬೇಕು. ಕಿರಿಯ ಕೆಲಸಗಳು ಅವು; ದಿಟ. ಆದರೂ, ಅವುಗಳನ್ನು ಮಾಡಿ,ಸಾಧಿಸಿಕೊಂಡರೆ, ನಮ್ಮ ವ್ರತವು ಸಾಂಗವಾಗಿ ನೆರವೇರುವುದರಲ್ಲಿ ಸಂದೇಹವಿಲ್ಲ. ವ್ರತವನ್ನು ನಡಸುವಾಗ ನಾವು ಕೆಲವು ಕಟ್ಟುಪಾಡುಗಳನ್ನು ಪಾಲಿಸಲೇಬೇಕು. ಆಗಲೇ ನಮ್ಮ ಮನಸ್ಸು ಶುದ್ಧಗೊಳ್ಳುವುದು; ನಮ್ಮ ಕೆಲಸವು ಹಸನಾಗುವುದು. ಗೆಳತಿಯರೇ, ನಾವೆಲ್ಲರೂ ಮಾಡಬೇಕಾದ್ದನ್ನು ಕಿವಿಗೊಟ್ಟು ಕೇಳಿರಿ.

ಭಗವಂತನ ಅಡಿದಾವರೆಗಳಿಗೆ ನಮಸ್ಕರಿಸುವುದು, ಅವುಗಳನ್ನು ಕುರಿತು ನಮ್ರತೆಯಿಂದ ಹಾಡಿ ಹೊಗಳುವುದು, ಇದು ನಮ್ಮ ಮೊಟ್ಟಮೊದಲನೆಯ ಕರ್ತವ್ಯ. ಭಗವಂತನ ಕೃಪಾಕಟಾಕ್ಷದ ರಕ್ಷಣೆಯಿಂದಲೇ ನಾವು ನಮ್ಮ ಈ ವ್ರತವನ್ನು ನಿಯಮದಿಂದ ನಡಸಲು ಶಕ್ತರಾಗುವುದು. ಆದ್ದರಿಂದ, ಭಗವಂತನನ್ನು ಮೊದಲು ಸ್ತುತಿಸೋಣ.

ವ್ರತವನ್ನು ನಡಸುವ ಕಾಲದಲ್ಲಿ ನಾವು ಅನುಸರಿಸಬೇಕಾದ ಕೆಲವು ನಿಯಮಗಳಿವೆ. ಮಾಡಬೇಕಾದ ಕೆಲಸಗಳು ಕೆಲವು, ಮಾಡಬಾರದ ಕೆಲಸಗಳು ಕೆಲವು ಇವೆ. ಇವುಗಳೆಲ್ಲ ಶಾಸ್ತ್ರ, ಸಂಫ್ರದಾಯ ಮತ್ತು ಸಂಸ್ಕೃತಿಗಳಿಂದ ನಡೆದುಬಂದವು. ವಿಹಿತ ಕರ್ಮಗಳನ್ನು ತಪ್ಪದೆ ಮಾಡಲೇಬೇಕು. ನಿಷಿದ್ಧ ಕರ್ಮಗಳನ್ನು ಮಾಡಲೇಬಾರದು. ನಾವು ಉಷಃಕಾಲದಲ್ಲೇ ಎದ್ದು ಕಾಯಶುದ್ಧಿಗಾಗಿ ಸ್ನಾನಮಾಡಬೇಕು. ಮನಶ್ಶುದ್ಧಿಗಾಗಿ ದಾನಧರ್ಮಗಳನ್ನು ಮಾಡಬೇಕು. ನಮ್ಮ ಶಕ್ತ್ಯನುಸಾರವಾಗಿ ಅತಿಥಿಗಳಿಗೂ, ವಿರಕ್ತರಿಗೂ ಬ್ರಹ್ಮಚಾರಿಗಳಿಗೂ ಧರ್ಮ ಮಾಡಬೇಕು. ಅಭ್ಯಾಗತರ ಸೇವೆ ಮಾಡಬೇಕು. ಧಾರಕವಾದ ಆಹಾರವನ್ನು ಮಾತ್ರವೇ ಭಗವಂತನ ಪ್ರಸಾದವೆಂದು ಸ್ವೀಕರಿಸಬೇಕು. ವ್ರತ ನಡಸುವ ಕಾಲದಲ್ಲಿ ಪೋಷಕ ಆಹಾರವನ್ನಾಗಲಿ

೧೧

ಭೋಗ್ಯವಾದ ಆಹಾರವನ್ನಾಗಲಿ ಉಣ್ಣಬಾರದು. ಆದ್ದರಿಂದ, ಹಾಲು,ತುಪ್ಪಗಳನು ವರ್ಜ್ಯ ಮಾಡಬೇಕು. ಕಣ್ಣಿಗೆ ಕಾಡಿಗೆಯನ್ನು ತಿದ್ದಿ ಅಲಂಕಾರ ಮಾಡಿಕೊಳ್ಳಬಾರದು. ಹೂವನ್ನು ಮುಡಿಯಬಾರದು. ಯಾವ ಕಾರಣಕ್ಕೇ ಆದರೂ ಕೆಟ್ಟ ಮಾತುಗಳನ್ನಾಡಬಾರದು. ವಿಧಿನಿಷಿದ್ಧವಾದ ಯಾವೊಂದು ಕೆಲಸವನ್ನೂ ಮಾಡಬಾರದು.

ಹೀಗೆ, ಮನಸಾ ವಾಚಾ ಕಾಯಾ ನಮ್ಮನ್ನು ಶುದ್ಧಿಗೊಳಿಸಿಕೊಂಡು, ನಿಯಮಬದ್ಧರಾಗಿ ವ್ರತವನ್ನು ಆಚರಿಸಿದರೆ, ಅದು ಶ್ರೇಷ್ಠವಾದ ವ್ರತವಾಗುವುದು. ಭಗವಂತನಲ್ಲಿ ನಮ್ಮ ಭಕ್ತಿ ಹೆಚ್ಚುವುದು. ಭಗವಂತನೂ ಸುಪ್ರೀತನಾಗಿ ನಮ್ಮ ಇಷ್ಟಾರ್ಥವನ್ನು ಪೂರೈಸುವನು. ನಮ್ಮ ಆತ್ಮೋದ್ಧಾರವಾಗುವುದು ನಿಶ್ಚಯ.

೩.ಓಙ್ಗಿಯುಲಹಳನ್ದ ವುತ್ತಮನ್ ಪೇರ್ ಪಾಡಿ,

ನಾಙ್ಗಳ್ ನಮ್ ಪಾವಿಕ್ಕೂ ಚ್ಚಾಟ್ರಿ ನೀರಾಡಿನಾಲ್

ತೀಙ್ಗಿನ್ಱಿ ನಾಡೆಲ್ಲಾನ್ತಿಙ್ಗಳ್ ಮುಮ್ಮಾರಿ ಪೆಯ್ದು

ಓಙ್ಗು ಪೆರುಂ ಜೆನ್ನೆಲ್ಲೂಡು ಕಯಲುಹಳ್

ಪೂಙ್ಗು ವಳೈಪ್ಪೋದಿಱ್ ಪೊಱಿ ವಣ್ಡು ಕಣ್ ಪಡುಪ್ಪ

ತೇಙ್ಗಾದೇ ಪುಕ್ಕಿರುನ್ದು ಶೀರ್ ತ್ತ ಮುಲೈಪಟ್ರಿ

ವಾಙ್ಗ, ಕುಡಮ್ ನಿಱೈಕ್ಕೂಮ್ ವಳ್ಳಱ್ ಪೆರುಮ್ ಪಶುಕ್ಕಳ್

ನೀಙ್ಗಾದ ಶೆಲ್ವಮ್ ನಿಱೈನ್ದೇಲೋ ರೆಮ್ ಪಾವಾಯ್

ಓಙ್ಗಿ=ಬೆಳೆದು, ಉಲಹು=ಲೋಕಗಳನ್ನು, ಅಳನ್ದ=ಅಳೆದ, ಉತ್ತಮನ್=ಪುರುಷೋತ್ತಮನ, ಪೇರ್=ಹಿರಿಮೆಯನ್ನು, ಪಾಡಿ=ಹಾಡಿ ಹೊಗಳಿ, ನಾಙ್ಗಳ್=ನಾವುಗಳು, ನಮ್=ನಮ್ಮ, ಪಾವೈಕ್ಕು=ವ್ರತವನ್ನು, ಶಾಟ್ರಿ=ಪ್ರಕಟಪಡಿಸಿ, ನೀರ್ ಆಡಿನಾಲ್=ಮಜ್ಜನ ಮಾಡಿದರೆ, ನಾಡು=ದೇಶ, ಎಲ್ಲಾಮ್=ಎಲ್ಲವೂ, ತೀಙ್ಗು=ಕೇಡು, ಇನ್ಱಿ=ಇಲ್ಲದಂತೆ, ತಿಙ್ಗಳ್=ತಿಂಗಳಲ್ಲಿ, ಮುಮ್ಮಾರಿ=ಮೂರು ಸಲ ಮಳೆ, ಪೆಯ್ದು=ಸುರಿದು, ಓಙ್ಗು=ಎತ್ತರವಾಗಿ, ಪೆರು=ಹುಲುಸಾಗಿ, ಶೆಮ್=ಕೆಂಪನೆಯ\(ಸೊಗಸಾದ\), ನೆಲ್=ಭತ್ತದ, ಊಡು=ನಡುವೆ, ಕಯಲ್=ಮೀನುಗಳು, ಉಹಳ=ಉತ್ಸಾಹದಿಂದ ಹಾರುತ್ತಿರಲು, ಕುವಳೈ=ಕನ್ನೈದಿಲೆ ಹೂಗಳು, ಪೂಮ್=ಅರಳುವ, ಪೋದಿಲ್=ಸಮಯದಲ್ಲಿ, ಪೊಱಿ=ಕಾಂತಿಯಿಂದ ಕೂಡಿದ, ವಣ್ಡು=ದುಂಬಿಗಳು, ಕಣ್ ಪಡುಪ್ಪ=ನಿದ್ದೆ ಮಾಡಲು, ತೇಙ್ಗಾದೇ=ಸದ್ದು ಮಾಡದೆ, ಪುಕ್ಕೂ=\(ದನದ\) ಕೊಟ್ಟಿಗೆಯನ್ನು ಪ್ರವೇಶಿಸಿ, ಇರುನ್ದು=ಕುಳಿತು, ಶೀರ್ ತ್ತ=ತುಂಬಿದ, ಮುಲೈ=ಕೆಚ್ಚಲನ್ನು

೧೨

ಪಟ್ರಿ=ಹಿಡಿದು, ವಾಙ್ಗ= ಹಿಂಡಲು \(ಹಾಲು ಕರೆಯಲು\), ಕುಡಮ್=ಬಿಂದಿಗೆಯನ್ನು, ನಿಱೈಕ್ಕೂಮ್=ತುಂಬಿಸುವ, ವಳ್ಳಲ್=ಔದಾರ್ಯವುಳ್ಳ, ಪೆರುಮ್=ಹಿರಿಮೆಯ\(ದೊಡ್ಡ\), ಪೆಶುಕ್ಕಳ್=ಹಸುಗಳ, ನೀಙ್ಗಾದ=ಅಕ್ಷಯವಾದ, ಶೆಲ್ವಮ್=ಸಂಪತ್ತು, ನಿಱೈನ್ದು ಏಲ್=ತುಂಬಿರುವುದಾದರೆ, ಓರ್=ಅದ್ವಿತೀಯವಾದ, ಎಮ್=ನಮ್ಮಾ, ಪಾವಾಯ್=ವ್ರತ.

ಬೆಳೆದುಲೋಕಗಳನ್ನು ಅಳೆದ ಪುರುಷೋತ್ತಮನ ಹಿರಿಮೆಯನ್ನು ಹಾಡಿ ಹೊಗಳಿ ನಾವುಗಳು ನಮ್ಮ ವ್ರತವನ್ನು ಪ್ರಕಟಗೊಳಿಸಿ, ಮಜ್ಜನ ಮಾಡಿದರೆ, ದೇಶದಲ್ಲೆಲ್ಲಾ ಕೇಡು ಇಲ್ಲದ ಹಾಗೆ ತಿಂಗಳಲ್ಲಿ ಮೂರು ಸಲ ಮಳೆ ಸುರಿಯುತ್ತದೆ. ಎತ್ತರವಾಗಿ ಹುಲುಸಾಗಿ ಬೆಳೆದ ಕೆಂಬತ್ತದ ನಡುವೆ ಮೀನುಗಳು ಉತ್ಸಾಹದಿಂದ ನೆಗೆಯುತ್ತವೆ. ಕನ್ನೈದಿಲೆ ಅರಳುವ ಸಮಯದಲ್ಲಿ ಕಾಂತಿಯಿಂದ ಕೂಡಿದ ದುಂಬಿಗಳು ನಿದ್ದೆ ಮಾಡುತ್ತಿರುತ್ತವೆ. ಸದ್ದು ಮಾಡದೆ ದನದ ಕೊಟ್ಟಿಗೆಯನ್ನು ಹೊಕ್ಕು, ಕುಳಿತು ತುಂಬಿದ ಕೆಚ್ಚಲನ್ನು ಹಿಡಿದು ಹಿಂಡಿದರೆ, ಬಿಂದಿಗೆಯನ್ನು ತುಂಬಿಸುವ ಔದಾರ್ಯವುಳ್ಳ ಹಿರಿಮೆಯ ಹಸುಗಳ ಅಕ್ಷಯವಾದ ಸಂಪತ್ತು ತುಂಬಿರುತ್ತದೆ. ಆದ್ದರಿಂದ, ನಮ್ಮ ವ್ರತ ಅದ್ವಿತೀಯವಾದದ್ದು.\(೩\)

ಈ ಪಾಶುರದಲ್ಲಿ ವ್ರತದ ಹಿರಿಮೆಯನ್ನು ಇನ್ನೂ ವಿವರಿಸಲಾಗಿದೆ. ಇದು ವ್ರತವನ್ನು ಮಾಡುವವರಿಗೆ ಮಾತ್ರವೇ ಫಲಕಾರಿಯೆಂದಲ್ಲ. ಅವರ ಇಷ್ಟಾರ್ಥಸಿದ್ಧಿಸುವುದು ಮಾತ್ರವಲ್ಲ, ಅದಕ್ಕಿಂತ ಹೆಚ್ಚಿನ ಫಲವನ್ನು ದೊರಕಿಸಿಕೊಡುವುದು. ಇದು ಸ್ವಾರ್ಥಕ್ಕಾಗಿ ಮಾಡುವ ಫಲವಲ್ಲ. ಸರ್ವಜನರ ಹಿತಕ್ಕಾಗಿ ಮಾಡುವಂಥಾದ್ದು.

ಗೋದಾದೇವಿ ತನ್ನ ಗೆಳತಿಯರಿಗೆ ಹೇಳುತ್ತಾಳೆ: ನಾವು ಈ ವ್ರತವನ್ನು ಗುಟ್ಟಾಗಿ ಮಾಡಬೇಕಾದ ಅಗತ್ಯವಿಲ್ಲ. ಇದನ್ನು ಪ್ರಕಟ ಮಾಡೋಣ. ಅದಕ್ಕೆ ಮುಂಚೆ ಭಗವಂತನನ್ನು ಸ್ತುತಿಸೋಣ. ವಾಮನ ಮೂರ್ತಿಯಾಗಿ ಬಂದ ಭಗವಂತನು ತ್ರಿವಿಕ್ರಮನಾಗಿ ಬೆಳೆದು ಹೇಗೆ ಮೂರು ಲೋಕಗಳನ್ನೂ ತನ್ನ ಎರಡೇ ಹೆಜ್ಜೆಗಳಿಂದ ಅಳೆದು ಅದ್ಭುತಕಾರ್ಯವೆಸಗಿದನೋ ಹಾಗೆಯೇ ಕೆಲವೇ ಹೆಣ್ಣುಮಕ್ಕಳಾದ ನಾವು ಕೈಕೊಳ್ಳುವ ಈ ವ್ರತ ಬಹುದೊಡ್ಡ ಫಲವನ್ನು ತರುತ್ತದೆ. ತ್ರಿವಿಕ್ರಮ ಮೂರ್ತಿಯ ಕಾರ್ಯದಂತೆಯೇ ಇದರ ಫಲವೂ ಅದ್ಭುತವೇ ಆಗುತ್ತದೆ.

“ವ್ರತವನ್ನು ಪ್ರಕಟಗೊಳಿಸುವುದು”- ಯಾವುದಾದರೂ ಒಂದು ಮುಖ್ಯವಾದ ಸುದ್ದಿ ಸಮಾಚಾರವನ್ನು ಊರಿನವರಿಗೆಲ್ಲ ತಿಳಿಯ ಹೇಳುವ ವಿಧಾನ ಹಿಂದಿನ ಕಾಲದಿಂದಲೂ ಬಂದದ್ದು. ಹರೆಯನ್ನು ತಟ್ಟುತ್ತಾ, ಬೀದಿ ಬೀದಿಗಳಲ್ಲೂ ನಡೆದು ಬರುತ್ತಾ, ಅಲ್ಲಲ್ಲಿ ನಿಂತು, ಹರೆ ಬಡಿತವನ್ನು ನಿಲ್ಲಿಸಿ, ವಿಷಯವನ್ನು ಗಟ್ಟಿಯಾಗಿ ಕೂಗಿ ಹೇಳುವುದು. ಮತ್ತೆ ಹರೆಯನ್ನು ಬಡಿಯುತ್ತಾ ಇನ್ನೂ ಸ್ವಲ್ಪದೂರ ಹೋಗುವುದು. ಅಲ್ಲಿಯೂ ಹಾಗೆಯೇ ಕೂಗಿ ಹೇಳುವುದು. ಇದನ್ನು “ಸುದ್ದಿಯನ್ನು ಸಾರುವುದು”ಎನ್ನುತ್ತಾರೆ. ಗೋದಾದೇವಿಯೂ ತಾವು ನಡಸುವ ವ್ರತವನ್ನು ಕುರಿತು, ಅದರ ಉದ್ದೇಶ, ಫಲಗಳನ್ನು ಕುರಿತು ಊರಿನ ಬೀದಿಬೀದಿಯಲ್ಲೂ ಸಾರಬೇಕು ಎನ್ನುತ್ತಾಳೆ.

ಈ ವ್ರತದಿಂದ ಅದನ್ನು ಆಚರಿಸುವ ನಿಷ್ಠರಾದ ಹೆಣ್ಣುಮಕ್ಕಳ ಇಷ್ಟಾರ್ಥ ನೆರವೇರುವುದು, ದಿಟ. ಅಲ್ಲದೆ, ನಾಡಿನಲ್ಲಿರುವ, ನಾಡಿಗೆ ಒದಗುವ ಕೇಡನ್ನು ಅದು ನಿವಾರಿಸಿಬಿಡುವುದು. ಬರದಿಂದ ತಪಿಸುತ್ತಿರುವ ಕಾಡಿನಲ್ಲಿ ತಿಂಗಳಿಗೆ ಮೂರು ಬಾರಿ ತಪ್ಪದೆ ಮಳೆಬೀಳುವುದು. ಸಸ್ಯ ಸಮೃದ್ಧಿಯುಂಟಾಗುವುದು. ಗದ್ದೆಗಳಲ್ಲಿ ಮೊಟಕು

೧೩

ಮೊಟಕಾಗಿ ಬೆಳೆಯುತ್ತಿದ್ದ ಕೆಂಬತ್ತ ತ್ರಿವಿಕ್ರಮನಂತೆ ಎತ್ತರವಾಗಿ ಹುಲುಸಾಗಿ ಬೆಳೆಯುತ್ತದೆ. ಆದ್ದರಿಂದ, ಬೆಳೆ ಸಮೃದ್ಧಿಯಾಗುತ್ತದೆ. ಅಲ್ಲದೆ, ಗದ್ದೆಗಳಲ್ಲಿ ಬೆಳೆಯುವ ಬತ್ತದ ಪೈರಿನ ನಡುವೆ ನೀರಿನಲ್ಲಿ ಮೀನುಗಳು ಸಮೃದ್ಧಿಯಾಗಿ ಬೆಳೆಯುತ್ತವೆ. ಅವು ಉತ್ಸಾಹದಿಂದ ಒಂದುಕಡೆಯಿಂದ ಮತ್ತೊಂದು ಕಡೆಗೆ ನೆಗೆದಾಡುತ್ತವೆ. ಅವುಗಳ ಜೀವನಕ್ಕೆ ಆತಂಕವಿಲ್ಲದಿರುವುದೇ ಅವುಗಳ ನಲಿದಾಟಕ್ಕೆ ಕಾರಣ. ಎಲ್ಲಿ ನೋಡಿದರೂ ಕನ್ನೈದಿಲೆ ಹೂಗಳು ಕಾಣಿಸಿಕೊಳ್ಳುತ್ತವೆ. ಅವುಗಳಲ್ಲಿ ಜೇನು ತುಂಬಿರುತ್ತದೆ. ಹೂಗಳೂ ಬಿರಿಯುವ ಸಮಯದಲ್ಲಿ ನೋಡಿದರೆ, ಒಳಹೊಕ್ಕು ಮಧುಪಾನಮಾಡಿ ಮತ್ತೇರಿ ಮಲಗಿ ಅಲ್ಲಿಯೇ ನಿದ್ರಿಸುವ ಬಣ್ಣಬಣ್ಣದ ಪಟ್ಟೆಗಳ ದುಂಬಿಗಳು ಕಂಡುಬರುತ್ತವೆ. ಕೊಟ್ಟಿಗೆಗಳಲ್ಲಿ ಹಸುಗಳ ಕೆಚ್ಚಲಿಗೆ ಕೈಹಚ್ಚಿದ ಕೂಡಲೇ ಅವು ಉದಾರವಾಗಿ ಹಾಲನ್ನು ಸುರಿಸಿ ಕೊಡಗಳನ್ನು ತುಂಬಿಸುತ್ತವೆ. ಹೀಗೆ, ನಾಡಿನಲ್ಲಿ ದುರ್ಭಿಕ್ಷವು ಮಾಯವಾಗುತ್ತದೆ. ಸುಭಿಕ್ಷವುಂಟಾಗುತ್ತದೆ. ಎಲ್ಲೆಲ್ಲೂ ನಲಿಮೆ ಕಂಡುಬರುತ್ತದೆ. ಸೊಬಗು ತುಂಬುತ್ತದೆ. ಆನಂದ ಹೆಚ್ಚುತ್ತದೆ. ಎಂದ ಮೇಲೆ, ಈ ವ್ರತದ ಹಿರಿಮೆ ಎಷ್ಟಿರಬೇಕು\!

೪. ಆೞಿ ಮೞೈಕ್ಕಣ್ಣಾ ಒನ್ಱು ನೀಕೈಕರವೇಲ್

ಆೞಿಯುಳ್ ಪುಕ್ಕೂ ಮುಹನ್ದು ಕೊಡಾರ್ ತ್ತೇಱಿ

ಊೞಿ ಮುದಲ್ ವನುರುವಮ್ ಪೋಲ್ ಮೆಯ್ ಕಱುತ್ತು

ಪಾೞಿಯನ್ತೋಳುಡೈ ಪ್ಪಱ್ ಪನಾಪನ್ ಕೈಯಿಲ್

ಆೞಿಪೋಲ್ ಮಿನ್ನಿ ವಲಮ್ಬುರಿಪೋಲ್ ನಿನ್ಱದಿರ್ ನ್ದು

ತಾೞಾದೇ ಶಾರ್ಙ್ಗ ಮುದೈತ್ತ ಶರಮೞೈಪೋಲ್

ವಾೞವುಲಹಿನಿಱ್ ಪೆಯ್ದಿಡಾಯ್, ನಾಙ್ಗಳುಮ್

ಮಾರ್ಹೞಿ ನೀರಾಡ ಮಹಿೞ್ ನ್ದೇಲೋ ರೆಮ್ಬಾವಾಯ್

ಆೞಿ= ಸುತ್ತಿಸುತ್ತಿಬರುವ, ಮೞೈ=ಮಳೆಗೆ, ಕಣ್ಣಾ=ಅಧಿಕಾರಿಯೇ, ನೀ=ನೀನು, ಒನ್ಱು=ಸ್ವಲ್ಪವೂ, ಕೈಕರವೇಲ್=ಕೈಬಿಗಿಹಿಡಿಯದೆ \(ವಂಚನೆ ಮಾಡದೆ\), ಆೞಿಯುಳ್=ಸಮುದ್ರದಲ್ಲಿ, ಪುಕ್ಕೂ=ಒಳಹೊಕ್ಕೂ, ಮುಹನ್ದು ಕೊಡು=ತುಂಬಿಕೊಂಡು, ಆರ್ ತ್ತು=ಆರ್ಭಟಿಸಿ\(ಗುಡುಗಿ\), ಏಱಿ=ಆಕಾಶಕ್ಕೆ ಏರಿ, ಊೞಿ=ಕಾಲಕ್ಕೇ ಮುದಲ್ ವನ್=ಕಾರಣನಾದವನ, ಉರುವಮ್=ರೂಪದ, ಪೋಲ್=ಹಾಗೆ, ಮೆಯ್=ಒಡಲನ್ನು, ಕಱುತ್ತು=ಕಪ್ಪಾಗಿಸಿಕೊಂಡು, ಪಾೞಿ=ಸಾಮರ್ಥ್ಯವನ್ನೂ, ಅಮ್=ಅಂದವನ್ನೂ ಉಳ್ಳ, ತೋಳ್=ತೋಳುಗಳು, ಉಡೈ=ಉಳ್ಳ, ಪಱ್ ಪನಾಪನ್=ಪದ್ಮನಾಭನ, ಕೈಯಿಲ್=ಕೈಯಲ್ಲಿರುವ, ಆೞಿಪೋಲ್=ಚಕ್ರಾಯುಧದಂತೆ, ಮಿನ್ನಿ=ಮಿಂಚು ಹೊಳೆದು, ವಲಮ್ ಬುರಿ ಪೋಲ್=ಬಲಮುರಿ ಶಂಖದ ಹಾಗೆ, ನಿನ್ಱು=ದೃಢವಾಗಿ ನಿಂತು, ಅದಿರ್ ನ್ದು=ಮೊಳಗಿ, ಶಾರ್ಙ್ಗಮ್=ಶಾರ್ಙ್ಗ ಧನುಸ್ಸನ್ನು

೧೪

ಉದೈತ್ತ=ಬಿರುಸಿನಿಂದ ಬಿಟ್ಟ, ಶರ=ಬಾಣಗಳ, ಮೞೈ=ಮಳೆಯ, ಪೋಲ್=ಹಾಗೆ, ಉಲಹಿನಿಲ್=ಈ ಲೋಕದಲ್ಲಿ, ವಾೞ=ಎಲ್ಲ ಪ್ರಾಣಿಗಳೂ ಜೀವಿಸುವಂತೆ,ತಾೞಾದೇ=ತಡಮಾಡದೆ, ಪೆಯ್ದಿಡಾಯ್=ಸುರಿಸಿಬಿಡು, ನಾಙ್ಗಳುಮ್=ನಾವೂ ಸಹ, ಮಾರ್ಹೞಿ=ಮಾರ್ಗಶಿರ ಮಾಸದಲ್ಲಿ, ನೀರಾಡ=ಮಜ್ಜನ ಮಾಡಲು, ಮಹಿೞ್ ನ್ದು ಏಲ್=ಹರ್ಷಿಸುವಂತೆ ಆದರೆ, ಓರ್=ಅದ್ವಿತೀಯವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಸುತ್ತುಸುತ್ತಾಗಿ ಬರುವ ಮಳೆಗೆ ಅಧಿಕಾರಿಯೇ, ನೀನು ಸ್ವಲ್ಪವೂ ಕೈಬಿಗಿ ಹಿಡಿಯದೆ ಸಮುದ್ರದಲ್ಲಿ ಒಳಹೊಕ್ಕೂ , ನೀರನ್ನು ತುಂಬಿಕೊಂಡು, ಗುಡುಗಿ ಆರ್ಭಟಿಸಿ, ಆಕಾಶಕ್ಕೆ ಏರಿ, ಕಾಲವೆಂಬುದಕ್ಕೇ ಕಾರಣನಾದವನ ರೂಪದ ಹಾಗೆ ಒಡಲನ್ನು ಕಪ್ಪಾಗಿಸಿಕೊಂಡು, ಸಾಮರ್ಥ್ಯವನ್ನೂ ಸೊಬಗನ್ನೂ ಉಳ್ಳ ತೋಳುಗಳುಳ್ಳ ಪದ್ಮನಾಭನ ಕೈಯಲ್ಲಿರುವ ಚಕ್ರಾಯುಧದಂತೆ ಮಿಂಚಿ ಹೊಳೆದು, ಬಲಮುರಿ ಶಂಖದ ಹಾಗೆ ದೃಢವಗಿ ನಿಂತು ಮೊಳಗಿ, ಶಾರ್ಙ್ಗ ಧನುಸ್ಸಿನಿಂದ ಬಿರುಸಾಗಿ ಹೊರಟ ಬಾಣಗಳ ಮಳೆಯ ಹಾಗೆ ಈ ಲೋಕದಲ್ಲಿ \(ಪ್ರಾಣಿಗಳೆಲ್ಲ\) ಜೀವಿಸುವಂತೆ ತಡಮಾಡದೆ ಮಳೆಯನ್ನು ಸುರಿಸಿಬಿಡು. ನಾವೂ ಸಹ ಮಾರ್ಗಶಿರ ಮಾಸದಲ್ಲಿ ಹರ್ಷದಿಂದ ಮಜ್ಜನ ಮಾಡುವಂತೆ ಆದರೆ ನಮ್ಮ ವ್ರತವು ಅದ್ವಿತೀಯವಾದದ್ದು. \(೪\)

ಮಳೆಗೆ ಅಧಿದೇವತೆ ಪರ್ಜನ್ಯ. ಈ ಪಾಶುರ ಪರ್ಜನ್ಯನಿಗೆ ಮೀಸಲಾಗಿದೆ. ಪರ್ಜನ್ಯನು ಪರಮೌದಾರಿ. ಆದರೆ, ಕೆಲವೊಮ್ಮೆ ಕಡುಕ್ರೂರಿಯಾಗುವನು. ತನ್ನ ಕೈಬಿಗಿಹಿಡಿದನೆಂದರೆ, ಬರಗಾಲ ಬಂದಂತೆಯೇ. ಆದ್ದರಿಂದ ಗೋದಾದೇವಿ ಅವನಲ್ಲಿ ಮೊದಲ ಪ್ರಾರ್ಥನೆ ಸಲ್ಲಿಸುವುದು- ಕೈಬಿಗಿಹಿಡಿಯಬೇಡ, ನಮ್ಮನ್ನು ವಂಚಿಸಬೇಡ. ನಿನ್ನ ಪೂರ್ಣ ಔದಾರ್ಯವನ್ನು ನಮ್ಮತ್ತ ತೋರಿಸು” ಎಂದು. ಗೋದಾದೇವಿ ಹೇಳುತ್ತಾಳೆ: “ಪರ್ಜನ್ಯ ದೇವನೇ ನೀನು ಸಮುದ್ರದಲ್ಲಿ ಆಳಕ್ಕೆ ಒಳಹೊಕ್ಕು, ನಿನ್ನ ಮನಸ್ಸಿಗೆ ತೃಪ್ತಿಯಾಗುವಷ್ಟು ನೀರನ್ನು ತುಂಬಿಟ್ಟುಕೋ. ತೃಪ್ತಿಯನ್ನು ಸೂಚಿಸುವುದಕ್ಕಾಗಿ ಗುಡುಗಿ ಆರ್ಭಟಿಸು. ಅನಂತರ ಮೇಲಕ್ಕೇರು. ಆಕಾಶದಲ್ಲಿ ಕಾರ್ಮುಗಿಲಾಗಿ ರೂಪಗೊಳ್ಳು. ಭೂಮಿಯ ಒಂದೊಂದು ಪ್ರದೇಶದ ಮೇಲೂ ದೃಢವಾಗಿ ನಿಂತು ಆವರಿಸಿಕೋ. ನಿನ್ನ ರೂಪ ಭಗವಂತನ ದಿವ್ಯ ದೇಹಕಾಂತಿಯನ್ನು ನೆನಪು ಮಾಡಲಿ. ಅನಂತರ ನಿನ್ನಿಂದ ಮಿಂಚುಹೊಳೆಯಲಿ. ಅದು ಭಗವಂತನ ಬಲಗೈಯಲ್ಲಿರುವ ಚಕ್ರಾಯುಧದ ಹೊಳಪನ್ನು ನೆನಪು ತರಲಿ. ಅದರೊಡನೆಯೇ ಗುಡುಗಿನ ಘರ್ಜನೆ ಬರಲಿ. ಅದು ಭಗವಂತನ ಎಡಗೈಯಲ್ಲಿ ರುವ ಬಲಮುರಿ ಪಾಂಚಜನ್ಯದ ದಿವ್ಯಘೋಷಣೆಯ ನೆನಪು ಮಾಡಲಿ. ಅನಂತರ ಒಂದು ಕ್ಷಣವೂ ತಡಮಾಡಬೇಡ. ಬಿರುಸಾದ ಮಳೆಯನ್ನು ಸುತ್ತಿಸುತ್ತಿ ಸುರಿಸಿಬಿಡು. ಅದು ಭಗವಂತನು ಶಾರ್ಙ್ಗವೆಂಬ ಧನುಸ್ಸನ್ನು ಹಿಡಿದು ಶತ್ರುಗಳ ಮೇಲೆ ಬಾಣದ ಮಳೆಯನ್ನು ಎಡೆಬಿಡದೆ ಸುರಿಸುವಂತೆ ನೆನಪುಂಟು ಮಾಡಲಿ. ನಿನ್ನ ಮಳೆಯಿಂದ ಲೋಕ ತಂಪಾಗುವುದು. ಎಲ್ಲಪ್ರಾಣಿಗಳೂ ಜೀವಿಸುವಂತಾಗುವುದು. ಭೂಮಿಯ ಮೇಲೆ ಸೊಬಗು ಸಂತಸ ಉಕ್ಕಿ ಹರಿಯುವುದು. ಅಲ್ಲದೆ, ನಾವೂ ಮಾರ್ಗಶಿರ ವ್ರತಕ್ಕಾಗಿ ಹರ್ಷದಿಂದಲೂ ಉತ್ಸಾಹದಿಂದಲೂ ಮೀಯುವಂತೆ ಆಗುವುದು.

ಮಾರ್ಗಶಿರ ವ್ರತದಿಂದ ಇಷ್ಟೆಲ್ಲ ನಡೆಯುವುದೆಂದರೆ, ವ್ರತದ ಹಿರಿಮೆ ಇನ್ನೆಷ್ಟಿರಬೇಕು?

ಈ ಪಾಶುರದಲ್ಲಿ ಒಂದೆರಡು ಮುಖ್ಯ ವಿಷಯಗಳು ಅಡಕವಾಗಿವೆ ಎನ್ನಬಹುದು.

೧೫

ಯಾವ ಕೆಲಸಕ್ಕೆ ತೊಡಗಿದರೂ, ಅದನ್ನು ಲೋಕಹಿತದ ದೃಷ್ಟಿಯಿಂದ ನಡಸಿದರೆ, ಅದರಿಂದ ಖಂಡಿತವಾಗಿಯೂ ಸತ್ಫಲ ದೊರಕುವುದು. ಕೆಲಸಕ್ಕೆ ಶ್ರೇಷ್ಠತೆ ಬರುವುದು. ತನ್ನ ನಾಡಿನ ಬರ ಹಿಂಗಿಸಲು ಸಹಾಯಕನಾಗೆಂದು ಗೋದಾದೇವಿ ಪರ್ಜನ್ಯನನ್ನು ಪ್ರಾರ್ಥಿಸಿದ್ದು. ಲೋಕಕ್ಕೆಲ್ಲಾ ಹಿತವಾದರೆ, ತಮಗೂ ಅದರಲ್ಲಿ ಭಾಗವಿಲ್ಲವೇ? ತಮ್ಮ ವ್ರತಾಚರಣೆ ಮುಂತಾದ್ದರಲ್ಲಿ ಉತ್ಸಾಹ ಹೆಚ್ಚುವುದಿಲ್ಲವೇ?

ಇನ್ನೊಂದು ಮುಖ್ಯ ವಿಷಯವೆಂದರೆ, ನಮ್ಮ ಕಣ್ಣ ಮುಂದಿರುವ ಸೃಷ್ಟಿಯೆಲ್ಲವೂ ಭಗವಂತನ ಸ್ವರೂಪವೇ. ವಸ್ತು ಯಾವುದೇ ಆಗಿರಲಿ, ಯಾವ ರೂಪದಲ್ಲೇ ಇರಲಿ, ಅದು ಭಗವಂತನ ಸ್ವರೂಪವನ್ನೋ, ಸ್ವಭಾವವನ್ನೋ, ಸೊಬಗನ್ನೋ, ಅವನ ಯಾವುದಾದರೊಂದು ಶ್ರೇಷ್ಠಗುಣವನ್ನೋ ನಮ್ಮ ನೆನಪಿಗೆ ತರುವಂತೆ ಆಗಬೇಕು. ಉದಾಹರಣೆಗೆ-ಗೋದಾದೇವಿಗೆ ಆಕಾಶದಲ್ಲಿ ಕಾಣುವ ಕಾರ್ಮೋಡ ಭಗವಂತನ ದಿವ್ಯದೇಹ ಕಾಂತಿಯನ್ನೂ, ಮಿಂಚು ಅವನ ಚಕ್ರಾಯುಧದ ಹೊಳಪನ್ನೂ, ಗುಡುಗು ಪಾಂಚಜನ್ಯ ನಿಸ್ವನವನ್ನೂ, ಸುರಿಯುವ ಬಿರುಸು ಮಳೆ ಶಾರ್ಙ್ಗಧನುವಿನಿಂದ ಹೊರಡುವ ಶರವರ್ಷವನ್ನೂ ನೆನಪಿಗೆ ತರುತ್ತದೆ. ಗೋದಾದೇವಿಯ ಭಕ್ತಿ ಎಷ್ಟು ಗಾಢವಾದದ್ದು\!

೫. ಮಾಯನೈ ಮನ್ನು ವಡಮದುರೈ ಮೈನ್ದನೈ

ತೂಯ ಪೆರುನೀರ್ ಯಮುನೈತ್ತುಱೈವನೈ

ಆಯರ್ ಕುಲತ್ತಿನಿಲ್ ತೋನ್ಱು ಮಣಿವಿಳಕ್ಕೈ

ತಾಯೈ ಕ್ಕೂಡಲ್ ವಿಳಕ್ಕಂಜೆಯ್ದ ದಾಮೋದರನೈ

ತೂಯೋಮಾಯ್ ವನ್ದು ನಾಮ್ ತೂಮಲರ್ಹಳ್ ತೂಯ್ ತ್ತೊೞುದು

ವಾಯಿನಾಱ್ ಪಾಡಿ ಮನತ್ತಿನಾಱ್ ಶಿನ್ತಿಕ್ಕ

ಪೋಯ ಪಿೞೈಯುಮ್ ಪುಹುದರುವಾ ನಿನ್ಱನವುಮ್

ತೀಯಿನಿಲ್ ತೂಶಾಹುಮ್ ಶೆಪ್ಪೇಲೋರೆಮ್ ಪಾವಾಯ್

ಮಾಯನೈ=ಆಶ್ಚರ್ಯಾದ್ಭುತ ಗುಣಕಾರ್ಯಗಳವನನ್ನು, ಮನ್ನು=ಶಾಶ್ವತವಾದ ಭಗವಂತನ ಸಂಬಂಧವನ್ನು ಉಂಟುಮಾಡುವ, ವಡ ಮಧುರೈ=ಉತ್ತರ ಮಧುರೆಯ \(ಮಧುರಾಪುರಿಯ\), ಮೈನ್ದನೈ=ವೀರನನ್ನು, ತೂಯ=ಪರಿಶುದ್ಧವಾದ, ಪೆರುನೀರ್= ನೀರು ತುಂಬಿ ಹರಿಯುವ, ಯಮುನೈ=ಯಮುನೆ ಎಣಂಬ, ತುಱೈವನೈ=ನದಿಯ ದಂಡೆಯನ್ನು \(ತನ್ನ ನಿವಾಸವಾಗಿ\) ಉಳ್ಳವನನ್ನು, ಆಯರ್=ಗೋವಳರ, ಕುಲತ್ತಿನಿಲ್=ಕುಲದಲ್ಲಿ, ತೋನ್ಱುಮ್=ಹುಟ್ಟಿಬೆಳಗುತ್ತಿರುವ, ಅಣಿ=ಸುಂದರವಾದ, ವಿಳಕ್ಕೈ=ದೀಪವನ್ನು, ತಾಯೈ=ತಾಯಿಯ, ಕುಡಲ್=ಗರ್ಭವನ್ನು, ವಿಳಕ್ಕಂಶೆಯ್ದ=ಬೆಳಗುವಂತೆ ಮಾಡಿದ, ದಾಮೋದರನೈ=ದಾಮೋದರನನ್ನು, ತೂಯೋಮ್=ಪರಿಶುದ್ಧ ಹೊಂದಿದವರು, ಆಯ್=ಆಗಿ, ವನ್ದು=ಬಂದು, ನಾಮ್=ನಾವು, ತೂ=ಶುದ್ಧವಾದ, ಮಲರ್ಹಳ್=ಹೂಗಳನ್ನು, ತೂಯ್\(ತೂವಿ\)=ಸಮರ್ಪಿಸಿ

೧೬

ತೊೞುದು=ಕೈಮುಗಿದು, ವಯೈನಾಲ್=ಬಾಯಿತುಂಬ, ಪಾಡಿ=ಹಾಡಿ, ಮನತ್ತಿನಾಲ್=ಮನಸಾರ, ಚಿನ್ತಿಕ್ಕ=ಚಿಂತನ ಮಾಡಿದರೆ, ಪೋಯ=ಕಳೆದ ಜನ್ಮಗಳ, ಪಿೞೈಯುಮ್=ಪಾಪಗಳೂ, ಪುಹುತರುವಾನ್=ಮುಂದಿನ ಜನ್ಮಗಳಲ್ಲಿ\(ತಿಳಿದೂ ತಿಳಿಯದೆಯೂ\), ನಿನ್ಱನವುಮ್=ಬರುವ ಪಾಪಗಳೂ, ತೀಯಿನಿಲ್=ಬೆಂಕಿಯಲ್ಲಿ, ತೂಶು=ಹತ್ತಿಯ ಹಾಗೆ, ಆಹುಮ್=ಆಗುವುದು, ಶೆಪ್ಪು ಏಲ್=ಭಗವಂತನ ನಾಮಗಳನ್ನು ಹೇಳುವುದರಿಂದ, ಓರ್=ಅದ್ವಿತೀಯವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಆಶ್ಚರ್ಯಾದ್ಭುತ ಗುಣಕಾರ್ಯಗಳವನನ್ನು, ಶಾಶ್ವತವಾಗಿ ಭಗವಂತನ ಸಂಬಂಧವನ್ನುಂಟುಮಾಡುವ \(ಉತ್ತರ\)ಮಧುರಾಪುರಿಯ ವೀರನನ್ನು ಪರಿಶುದ್ಧವಾದ ನೀರು ತುಂಬಿ ಹರಿಯುವ ಯಮುನಾನದಿಯ ದಡವನ್ನು\(ತನ್ನ ನಿವಾಸವಾಗಿ\) ಉಳ್ಳವನನ್ನು, ಗೋವಳರ ಕುಲದಲ್ಲಿ ಹುಟ್ಟಿ ಬೆಳಗುತ್ತಿರುವ ಸುಂದರವಾದ ದೀಪವನ್ನು, ತಾಯಿಯ ಗರ್ಭವನ್ನು ಬೆಳಗುವಂತೆ ಮಾಡಿದ ದಾಮೋದರನನ್ನು, ನಾವು ಪರಿಶುದ್ಧರಾಗಿ ಬಂದು ಶುದ್ಧವಾದ ಹೂಗಳನ್ನು ಸಮರ್ಪಿಸಿ, ಕೈಮುಗಿದು, ಬಾಯಿತುಂಬ ಹಾಡಿ, ಮನಸಾರ ಚಿಂತನ ಮಾಡಿದರೆ, ನಮ್ಮ ಕಳೆದ ಜನ್ಮಗಳ ಪಾಪಗಳೂ ಮುಂದಿನ ಜನ್ಮಗಳಲ್ಲಿ \(ತಿಳಿದೂ ತಿಳೀಯದೆಯೂ\) ನಾವು ಮಾಡಬಹುದಾದ ಪಾಪಗಳೂ ಬೆಂಕಿಯಲ್ಲಿ ಬಿದ್ದ ಹತ್ತಿಯ ಹಾಗೆ ಆಗುವುವು. ಭಗವಂತನ ನಾಮಸಂಕೀರ್ತನೆ ಮಾಡುವುದರಿಂದ ನಮ್ಮ ವ್ರತವು ಅದ್ವಿತೀಯವಾಗುವುದು.\(೫\)

ಪ್ರಾಪಂಚಿಕ ಜೀವನ ನಡಸುವವನು ಇಚ್ಛೆ, ದ್ವೇಷ,ಕೋಪಗಳಿಗೆ ತುತ್ತಾದವನೇ. ಇದರ ಫಲವಾಗಿ ತನಗೆ ತಿಳಿದಂತೆಯೋ ತಿಳಿಯದೆಯೋ ಪಾಪಕರ್ಮಗಳನ್ನು ಮಾಡುತ್ತಲೇ ಬರುತ್ತಾನೆ. ಅವನ ಹಿಂದಿನ ಜನ್ಮಗಳ ಪಾಪಗಳೂ ಕೂಡಿಕೊಂಡು ಅವನನ್ನು ತೊಳಲಿಸುತ್ತವೆ. ಅವನ ಮುಂದಿನ ಜನ್ಮದ ಜೀವನದಲ್ಲಿ ಒಳ್ಳೆಯದು ಕಾಣದೆ ಆಗಲೂ ಅವನು ಪಾಪಕರ್ಮಗಳನ್ನೆಸಗುವಂತಾಗುತ್ತದೆ. ಹೀಗಾಗಿ, ಅವನು ಜನ್ಮಜನ್ಮಗಳಲ್ಲೂ ಪಾಪಿಯಾಗುತ್ತಾ ಕಡುಪಾಪಿಯಾಗುವುದು ಸಹಜ. ಇದರಿಂದ ಅವನು ಕಷ್ಟಸಂಕಟಗಳನ್ನು ಅನುಭವಿಸುತ್ತಲೇ ಇರಬೇಕಾಗುತ್ತದೆ. ಈ ಬಗೆಯ ಪಾಪಿಗಳೆಲ್ಲರಿಗೂ ಗೋದಾದೇವಿ ಹೇಳುತ್ತಾಳೆ: ನಮ್ಮ ಜನ್ಮ ಜನ್ಮಗಳ ಪಾಪಗಳನ್ನೆಲ್ಲಾ ಅನುಭವಿಸದಂತೆ ಮಾಡಿಕೊಳ್ಳುವುದಕ್ಕೆ ನಮಗೆ ಉತ್ತಮ ಮಾರ್ಗವೊಂದಿದೆ, ಕೇಳಿ ಕ್ಷೀರಸಾಗರದಲ್ಲಿ ಯೋಗನಿದ್ದೆಯಲ್ಲಿರುವುದನ್ನು ಬಿಟ್ಟು ಭಗವಂತನು ಕೃಷ್ಣರೂಪಿಯಾಗಿ ಮಧುರಾಪುರಿಯಲ್ಲಿ ಅವತರಿಸಿ, ಅಲ್ಲಿ ಆಶ್ಚರ್ಯವೂ ಅದ್ಭುತವೂ ಆದ ಅನೇಕ ಕಾರ್ಯಗಳನ್ನು ನಡಸಿ “ಮಾಯಾವಿ”ಎನ್ನಿಸಿಕೊಂಡಿರುವನಲ್ಲವೇ. ಮಧುರಾಪುರಿಯಲ್ಲಿ ದುಷ್ಟರಾಗಿದ್ದ ಕಂಸಾದಿಗಳನ್ನೆಲ್ಲಾ ಸಂಹರಿಸಿ “ವೀರ”ನೆನಿಸಿಕೊಂಡುರುವನಲ್ಲವೇ. ಯಮುನಾನದಿಯ ಮರಳದಂಡೆಯನ್ನೇ ತನ್ನ ನಿತ್ಯವಾಸವನ್ನಾಗಿ ಮಾಡಿಕೊಂಡಿದ್ದಾನಲ್ಲವೇ. ಅವನಲ್ಲಿ ಅನನ್ಯವಾಗಿ ಅನುರಕ್ತರಾದ ಗೋಪಕನ್ಯೆಯರನ್ನೆಲ್ಲಾ ಯಮುನಾತೀರದಲ್ಲಿ ತಣಿಸಿದನಲ್ಲವೇ. ಇಡಿಯ ಗೋಕುಲಕ್ಕೇ ಅವನು ಮಂಗಳದ ಮಣಿದೀಪವಾಗಿ ಗೋಕುಲವನ್ನು ಬೆಳಗಿಸುತ್ತಾನಲ್ಲವೇ. ಸೆರೆವಾಸವನ್ನು ಅನುಭವಿಸುತ್ತಿದ್ದ ದೇವಕಿದೇವಿಯ ಎಂಟನೆಯ ಗರ್ಭದಲ್ಲಿ ಜನಿಸಿ, ಅದನ್ನು ಬೆಳಗಿಸಿದನಲ್ಲವೇ. ಅವನ ವಿಚಿತ್ರಾದ್ಭುತ ಚೇಷ್ಟೆಗಳನ್ನು ಸಹಿಸಲಾರದೆ, ಅವನ ಸಾಕುತಾಯಿಯಾದ ಯಶೋದೆ ಅವನ ಹೊಟ್ಟೆಗೆ ಹಗ್ಗವನ್ನು ಬಿಗಿದು ಅವನನ್ನು ಊರಮುಂದಿನ ಒರಳಿಗೆ ಕಟ್ಟಿಹಾಕಿದ್ದರಿಂದ ಅವನು “ದಾಮೋದರ”ನಾದನಲ್ಲವೇ. ಇಂಥ ಮಹಾಮಹಿಮನಾದ ಕೃಷ್ಣಪರಮಾತ್ಮನ ಬಳಿಗೆ ನಾವು ಮಿಂದು ಪರಿಶುದ್ಧರಾಗಿ ಬಂದು, ಶುದ್ಧವಾದ ಪರಿಮಳಪುಷ್ಪಗಳನ್ನು ಅವನ ಪಾದಗಳಿಗೆ ಸಮರ್ಪಿಸಿ,

೧೭

ಅಂಜಲಿಬದ್ಧರಾಗಿ ಅವನ ಮುಂದೆ ನಿಂತು, ಅವನ ಸಕಲಕಲ್ಯಾಣಗುಣಗಳನ್ನೂ ಅವನ ಅದ್ಭುತವೀರಸಾಹಸಗಳನ್ನೂ ಹೊಗಳಿಹಾಡಿ, ಅವನ ಗುಣಾತಿಶಯಗಳನ್ನೂ ಲೀಲಾವಿಶೇಷಗಳನ್ನೂ ಮನಸಾರ ಚಿಂತಿಸುತ್ತಾ ಬರುವುದರಿಂದ, ಬೆಂಕಿಯಲ್ಲಿ ಬಿದ್ದ ಹಂತಿಯಂತೆ ಆ ಭಗವನ್ನಾಮಸಂಕೀರ್ತನೆಯಿಮ್ದಲೂ ಮತ್ತು ಭಗವದ್ವಿಷಯದ ಚಿಂತನೆಯಿಂದಲೂ ನಮ್ಮ ಜನ್ಮಜನ್ಮಗಳ ಪಾಪರಾಶಿಯೆಲ್ಲವೂ ಭಸ್ಮವಾಗಿ ಹೋಗುವುದು. ಗೋದಾದೇವಿ ತನ್ನ ಗೆಳತಿಯರಿಗೆ ಹೇಳುತ್ತಾಳೆ:ಸಖಿಯರೇ, ಭಗವನ್ನಾಮ ಸಂಕೀರ್ತನೆ ಬಹಳ ಪ್ರಭಾವವುಳ್ಳದ್ದು. ನಾವು ಕಡುಪಾಪಿಗಳಾಗಿದ್ದರೂ, ಭಗವನ್ನಾಮಸಂಕೀರ್ತನೆಯಿಂದ ನಮ್ಮ ಪಾಪಗಳೆಲ್ಲವೂ ಭಸ್ಮವಾಗುವುವು. ಆದ್ದರಿಂದ ನಾವೆಲ್ಲರೂ ತನುಮನಗಳಲ್ಲಿ ಪರಿಶುದ್ಧರಾಗಿ ಈ ಪವಿತ್ರವಾದ ಮಾರ್ಗಶಿರ ವ್ರತವನ್ನು ಭಗವನ್ನಾಮಸಂಕೀರ್ತನೆಯ ಮೂಲಕ ಮೊದಲು ಮಾಡಿ ನಡಸೋಣ. ಅದರಿಂದ ಸಿದ್ಧಿಸುವ ಫಲ ಆತ್ಮೋದ್ಧಾರವೂ ಲೋಕಕಲ್ಯಾಣವೂ ಆಗಿ ಅದ್ವಿತೀಯವಾಗುವುದು.

೬. ಪುಳುಂಜಿಲಮ್ ಬಿನ ಕಾಣ್ ಪುಳ್ಳರೈಯನ್ ಕೋಯಿಲ್

ವೆಳ್ಳೈವಿಳಿಶಙ್ಗಿನ್ ಪೇರರವಙ್ಕೇಟ್ಟಿಲೈಯೋ

ಪಿಳ್ಳಾಯೆೞುನ್ದಿರಾಯ್ ಪೇಯ್ ಮುಲೈನಂಜುಣ್ಡು

ಕಳ್ಳಚ್ಚಕಟಙ್ಕಲಕ್ಕೞಿಯಕ್ಕಾಲೋಚ್ಚಿ

ವೆಳ್ಳತ್ತರವಿಲ್ ತುಯಿಲಮರ್ ನ್ದ ವಿತ್ತಿನೈ

ಉಳ್ಳತ್ತುಕ್ಕೊಣ್ಡು ಮುನಿವರ್ಹಳುಮ್ ಯೋಗಿಹಳುಮ್

ಮೆಳ್ಳವೆೞುನ್ದು ಅರಿಯೆನ್ಱ ಪೇರರವಮ್

ಉಳ್ಳಮ್ ಪುಹುನ್ದು ಕುಳಿರ್ ನ್ದೇಲೋರೆಮ್ ಪಾವಾಯ್

ಪುಳ್ಳುಮ್=ಪಕ್ಷಿಗಳೂ, ಶಿಲಂಬಿನ=ಚಿಲಿಪಿಲಿಗುಟ್ಟುತ್ತಿವೆ, ಕಾಣ್-ಕಾಣೆಯಾ, ಪುಳ್=ಪಕ್ಷಿಗಳಿಗೆ, ಅರೈವನ್=ರಾಜನಾದ ಗರುಡನ, ಕೋ=ಸ್ವಾಮಿಯಾದವನ, ಇಲ್=\(ಮನೆ\)ಸನ್ನಿಧಿಯಲ್ಲಿ, ವೆಳ್ಳೈ=ಬಹಳ ಬಿಳುಪಾದ, ಶಙ್ಗಿನ್=ಶಂಖದ, ವಿಳಿ=\(ಎಲ್ಲರನ್ನೂ\)ಕೂಗಿ ಕರೆಯುವ, ಪೇರ್=ದೊಡ್ಡ, ಅರವಮ್=ಧ್ವನಿಯನ್ನು, ಕೇಟ್ಟಿಲೈಯೋ=ಕೇಳಿಸಲಿಲ್ಲವೇ? ಪಿಳ್ಳಾಯ್=ಚಿಕ್ಕವಳೇ, ಎೞುನ್ದಿರಾಯ್=ಎದ್ದೇಳು, ಪೇಯ್=ರಾಕ್ಷಸಿಯ, ಮುಲೈ= ಮೊಲೆಯ, ನಂಜು=ವಿಷವನ್ನು, ಉಣ್ಡು=ಉಂಡು, ಕಳ್ಳಮ್=ವಂಚಕನಾದ, ಶಕಡಮ್=ಶಕಟನು, ಕಲಕ್ಕೂ=ನುಚ್ಚುನುರಿಯಾಗಿ\(ಕಲಕಿಹೋಗಿ\), ಅೞಿಯ=ಸಾಯುವಂತೆ, ಕಾಲ್=ಕಾಲನ್ನು, ಓಚ್ಚಿ=ಚಾಚಿ, ವೆಳ್ಳತ್ತು=ಕ್ಷೀರಸಾಗರದಲ್ಲಿ, ಅರವಿಲ್=ಅನಂತನ ಮೇಲೆ, ತುಯಿಲ್=ಯೋಗನಿದ್ದೆಯಲ್ಲಿ, ಅಮರ್ ನ್ದ=ತೊಡಗಿರುವ

೧೮

ವಿತ್ತಿನೈ=ಜಗತ್ಕಾರಣಬೀಜರೂಪನನ್ನು, ಮುನಿವರ್ಹಳುಮ್=ಮನನ ಶೀಲರಾದ ಋಷಿಗಳೂ, ಯೋಗಿಹಳುಮ್=ಯೋಗಿಗಳೂ, ಉಳ್ಳತ್ತು=ಅಂತರಂಗದಲ್ಲಿ, ಕೊಣ್ಡು=ನೆಲೆಗೊಳಿಸಿ, ಮೆಳ್ಳ=ಮೆಲ್ಲಗೆ, ಎೞುನ್ದು=ಎದ್ದು, ಅರಿ=ಹರಿ, ಎನ್ಱ=ಎಂಬ, ಪೇರ್=ದೊಡ್ಡ, ಅರವಮ್=ಸದ್ದು, ಉಳ್ಳಮ್=\(ನಮ್ಮ\)ಹೄದಯವನ್ನು, ಪುಹುನ್ದು=ಹೊಕ್ಕೂ, ಕುಳಿರ್ ನ್ದು ಏಲ್==ತಂಪನ್ನುಂಟುಮಾಡುವುದಾದರೆ, ಓರ್=ಅದ್ವಿತೀಯವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಚಿಕ್ಕವಳೇ, ಪಕ್ಷಿಗಳೂ ಚಿಲಿಪಿಲಿಗುಟ್ಟುತ್ತಿವೆ. ಕಾಣೆಯಾ? ಪಕ್ಷಿರಾಜನಾದ ಗರುಡನ ಸ್ವಾಮಿಯ ಸನ್ನಿಧಿಯಲ್ಲಿ ಧವಳ ಶಂಖದಲ್ಲಿ ಎಲ್ಲರನ್ನೂ ಕೂಗಿ ಕರೆಯುವ ದೊಡ್ಡ ಸದ್ದು ಕೇಳಿಸಲಿಲ್ಲವೇ? ಎದ್ದೇಳು, ರಾಕ್ಷಸಿಯ ಮೊಲೆಯ ವಿಷವನ್ನುಂಡು ವಂಚಕನಾದ ಶಕಟನು ಕಲಕಿ ಹೋಗಿ ಸಾಯುವಂತೆ ಕಾಲನ್ನು ಚಾಚಿ, ಕ್ಷೀರಸಾಗರದಲ್ಲಿ ಅನಂತನ ಮೇಲೆ ಯೋಗನಿದ್ದೆಯಲ್ಲಿ ತೊಡಗಿರುವ ಜಗತ್ಕಾರಣ ಬೀಜರೂಪನನ್ನು ಮನನ ಶೀಲರಾದ ಋಷಿಗಳೂ ಯೋಗಿಗಳೂ ತಂತತಮ್ಮ ಅಂತರಂಗದಲ್ಲಿ ನೆಲೆಗೊಳಿಸಿ ಎದ್ದು ಮಾಡುವ “ಹರಿ, ಹರಿ” ಎಂಬ ದೊಡ್ಡ ಸದ್ದು ನಮ್ಮ ಹೃದಯವನ್ನು ಹೊಕ್ಕೂ ತಂಪನ್ನುಂಟು ಮಾಡುವುದಾದರೆ ನಮ್ಮ ವ್ರತ ಅದ್ವಿತೀಯವಾಗುವುದು.\(೬\)

ಹಿಂದಿನ ಐದು ಪಾಶುರಗಳಲ್ಲಿ ಗೋದಾದೇವಿ ಕನ್ಯೆಯರಾದ ತಾವು ನಡಸಬೇಕೆನ್ನುವ ಮಾರ್ಗಹ್ಸಿರ ವ್ರತದ ಉದ್ದೇಶವನ್ನೂ, ಅದಕ್ಕಾಗಿ ತಾವು ಹೇಗೆ ಸಿದ್ಧಗೊಳ್ಳಬೇಕೆಂಬುದನ್ನೂ, ಭಗವನ್ನಾಮ ಸಂಕೀರ್ತನೆಯ ಮಹತ್ವವೇನೆಂಬುದನ್ನೂ ಭಗವಂತನ ಕೃಪೆಗೆ ಪಾತ್ರರಾಗಿ ನಡಸುವ ತಮ್ಮ ವ್ರತವು ಸಿದ್ಧಿಸುವುದು ನಿಶ್ಚಯವೆಂಬ ನಮ್ಬಿಕೆಯನ್ನೂ ತಿಳಿಸಿದ್ದಾಳೆ.

ಇಲ್ಲಿಂದಾಚೆಗೆ ಗೋದಾದೇವಿ ತನ್ನ ಸಂಗಾತಿಗಳಾದ ಕನ್ಯೆಯರನ್ನು ಒಬ್ಬೊಬ್ಬಳನ್ನಾಗಿ ಎಚ್ಚರಗೊಳಿಸುತ್ತಾಳೆ. ಈ ಪಾಶುರದ ಕನ್ಯೆ ಅರಿಯದ ಹುಡುಗಿ. ಚಿಕ್ಕ ವಯಸ್ಸಿನವಳು. ಭಕ್ತಿಯಲ್ಲಿ ಮಗುವಿನಂಥ ಮನಸ್ಸಿನವಳು. ವ್ರತಾಚರಣೆಯನ್ನಾಗಲಿ ಅದರ ಸತ್ಫಲಗಳ ವಿಷಯವನ್ನಾಗಲಿ ತಿಳೀಯದವಳು. ಅವಳುಗೆ ನಿದ್ದೆ ಮಾಡುವುದು ಹಿತವಾಗಿದೆ. ಗೆಳತಿಯಾದ ಅವಳನ್ನು ಎಚ್ಚರಿಸಬೇಡವೇ?

ನಿದ್ದೆಯಲ್ಲಿರುವ ಅವಳನ್ನು ಗೋದಾದೇವಿ ಎಚ್ಚರಗೊಳಿಸುವ ಬಗೆ ಗಮನಾರ್ಹವಾದದ್ದು. “ಪುಟ್ಟವಳೇ, ಹಕ್ಕಿಗಳು ಚಿಲಿಪಿಲಿಗುಟ್ಟುತ್ತಿವೆ. ದೇವಾಲಯದಲ್ಲಿ ಶಂಖಧ್ವನಿ ಕೇಳಿಬರುತ್ತದೆ. ಋಷಿಗಳೂ, ಯೋಗಿಗಳೂ “ಹರಿ, ಹರಿ” ಎಂದು ಭಗವನ್ನಾಮ ಸ್ಮರಣೆ ಮಾಡುತ್ತಾ ನಿದ್ದೆ ತಿಳಿದು ಏಳುತ್ತಿದ್ದಾರೆ. ನೀನೂ ಎದ್ದೇಳು. “ ಇವೆಲ್ಲ ನಡೆಯುವುದು ಬ್ರಾಹ್ಮೀ ಮುಹೂರ್ತದಲ್ಲಿ. ಪಕ್ಷಿಗಳಂತೆ ಹರ್ಷೋತ್ಸಾಹಗೊಂಡು, ಋಷಿಯೋಗಿಗಳಂತೆ ಮನಸ್ಸಿನಲ್ಲಿ ಭಗವಂತನನ್ನು ತುಂಬಿಕೊಂಡು, ನಾಮಸ್ಮರಣೆ ಮಾಡುತ್ತಾ ಅರುಣೋದಯಕಾಲಕ್ಕೇ ಮನುಷ್ಯನೂ ಎದ್ದು ತನ್ನ ಕೆಲಸಕಾರ್ಯಗಳಲ್ಲಿ ತೊಡಗಬೇಕು. ಅವನು ಮಡುವ ದಿನದ ಎಲ್ಲ ಕೆಲಸಗಳಿಗೂ ಭಗವಂತನನ್ನೇ ಸಾಕ್ಷಿಯಾಗಿ ಮಾಡಿಕೊಂಡು, ನಡಸುವುದು ಸದ್ಧರ್ಮ. ವ್ರತವನ್ನೂ ಹಾಗೆಯೇ ನಡಸಿದರೆ ಅದರಿಂದ ಬರುವುದು ಸತ್ಫಲವಲ್ಲದೆ ಮತ್ತೇನು?

ಗೋದಾದೇವಿ ಭಗವಂತನನ್ನು ಇಲ್ಲಿ ವರ್ಣಿಸಿರುವುದನ್ನು ನೋಡೋಣ. ಎಳೆಯ ಕಂದನಾಗಿ ಪೂತನಿಯ ನಂಜಿನ ಹಾಲನ್ನು ಕುಡಿದ ಕೃಷ್ಣರೂಪಿಯಾದ ಭಗವಂತ. ಪೂತನಿ ಬಯಸಿದ್ದಕ್ಕೆ ವ್ಯತಿರಿಕ್ತವಾಗಿ, ಹಾಲೂಡಿಸಿ ಅವಳೇ ಸತ್ತಳು. ಅನಂತರ ಬಂದ ವಂಚಕನಾದ ಶಕಟಾಸುರನನ್ನು, ತನ್ನ ಪುಟ್ಟಕಾಲಿನಿಂದ ಝಾಡಿಸಿ, ಅವನು ಸತ್ತು ಪುಡಿಯಾಗುವಂತೆ ಮಾಡಿದನು. ಅದೇನು ಹಸುಗೂಸಿನ ಅರಿಯದ ಕೆಲಸವೋ, ಅಥವಾ ಪೂತನಿಯ ನಂಜಿನ ಹಾಲಿನ ಫಲವೋ ಇದೇ ರೀತಿಯಲ್ಲಿ, ತನ್ನ ಅದ್ಭುತ ಲೀಲೆಗಳನ್ನೆಲ್ಲಾ ನಡಸಿ ಆಯಾಸಗೊಂಡನೋ ಕಾಣೆ, ಭಗವಂತ\!

೧೯

ಕ್ಷೀರಸಾಗರದಲ್ಲಿ ಅನಂತನ ಮೇಲೆ ಮಲಗಿ ಯೋಗನಿದ್ರೆಮಾಡುತ್ತಾ ಇರುತ್ತಾನಂತೆ ಭಗವಂತ. ಜಗತ್ಕಾರಣನಾದ ಬೀಜರೂಪನಂತೆ. ಉಪನಿಷತ್ತುಗಳ ಸಾರವನ್ನೇ ತನ್ನ ಪಾಶುರಗಳಲ್ಲಿ ತುಂಬಿದ್ದಾಳೆ ಗೋದಾದೇವಿ ಎಂದು ತಿಳಿದವರು ಹೇಳಿಹರ್ಷಿಸುತ್ತಾರೆ. ಅದಕ್ಕೆ ನಿದರ್ಶನ ಇಲ್ಲಿ ಕಾಣಬಹುದಲ್ಲವೇ?

೭. ಕೀಚುಕೀಚೆನ್ಱೆಙ್ಗು ಮಾನೈಚ್ಚಾತ್ತನ್, ಕಲನ್ದು

ಪೇಶಿನ ಪೇಚ್ಚರವಙ್ಕೇಟ್ಟಿಲೈಯೋ, ಪೇಯ್ ಪ್ಪೆಣ್ಣೇ

ಕಾಶುಮ್ ಪಿಱಪ್ಪುಙ್ಕಲಕಲಪ್ಪ ಲ್ಲೈಪೇರ್ ತ್ತು

ವಾಶನಱುಙ್ಗುೞಲಾಯ್ ಚ್ಚಿಯರ್, ಮತ್ತಿನಾಲ್

ಓಶೈಪಡುತ್ತ ತಯಿರರವಙ್ಕೇಟ್ಟಿಲೈಯೋ

ನಾಯಕಪ್ಪೆಣ್ ಪಿಳ್ಳಾಯ್ ನಾರಾಯಣನ್ ಮೂರ್ ತ್ತಿ

ಕೇಶವನೈ ಪ್ಪಾಡವುಮ್ ನೀ ಕೇಟ್ಟೇ ಕಿಡತ್ತಿಯೋ

ತೇಶಮುಡೈಯಾಯ್ ತಿಱವೇಲೋ ರೆಮ್ ಪಾವಾಯ್

ಪೇಯ್ ಪೆಣ್ಣೇ=ಹುಚ್ಚು ಹೆಣ್ಣೇ, ಎಙ್ಗುಮ್=ಎಲ್ಲೆಲ್ಲಿಯೂ, ಆನೈಚ್ಚಾತ್ತನ್=ಭಾರದ್ವಾಜ ಪಕ್ಷಿಗಳು, ಕಲನ್ದು=ಕಲೆತು, ಕೀಚುಕೀಚು ಎನ್ಱು=ಕೀಚು ಕೀಚು ಎಂದು, ಪೇಶಿನ=ಮಾತನಾಡುತ್ತಿರುವ, ಪೇಚ್ಚು=ಮಾತಿನ\(ಭಾಷೆಯ\), ಅರವಮ್=ಗಟ್ಟಿಯಾದ ಕೂಗು\(ಸದ್ದು\)ಕೇಟ್ಟಿಲೈಯೋ=ಕೇಳಲಿಲ್ಲವೇ?, ವಾಶಮ್=ಸುವಾಸನೆಯಿಂದ, ನಱುಮ್=ಗಮಗಮಿಸುವ, ಕುೞಲ್=ತಲೆಗೂದಲುಳ್ಳ,, ಆಯ್ ಚ್ಚಿಯರ್=ಗೊಲ್ಲತಿಯರು, ಕಾಶುಮ್=ಕಾಸೂ\(ಗಂಡನ ಮನೆಯ ತಾಳಿ\), ಪಿಱಪ್ಪುಮ್=ತೌರು ಮನೆಯ ತಾಳಿಯೂ, ಕಲಕಲಪ್ಪ=ಕಲಕಲ ಸದ್ದು ಮಾಡುವ ಹಾಗೆ, ಕೈಪೇರ್ ತ್ತು=ಕೈಗಳನ್ನು ಚಾಚಿ ಚಾಚಿ, ಮತ್ತಿನಾಲ್=ಕಡಗೋಲಿನಿಂದ, ಓಶೈಪಡುತ್ತ= ಸದ್ದು ಮಾಡುತ್ತಿರುವ, ತಯಿರ್=ಮೊಸರಿನ, ಅರವಮ್=ದೊಡ್ಡ ಸದ್ದು, ಕೇಟ್ಟಿಲೈಯೋ=ಕೇಳಿಸಲಿಲ್ಲವೇ?, ನಾಯಕ ಪೆಣ್ ಪಿಳ್ಳಾಯ್=ನಾಯಕಿಯಾಗಿರುವ ಹೆಣ್ಣುಮಗಳೇ, ನಾರಾಯಣನ್=ನಾರಾಯಣನ, ಮೂರ್ ತ್ತಿ=ಮೂರ್ತಿಸ್ವರೂಪನಾದ, ಕೇಶವನೈ=ಕೇಶವನನ್ನು\(ಕಷ್ಣನನ್ನು\), ಪಾಡವುಮ್=ಹಾಡುವುದನ್ನು, ನೀ=ನೀನು, ಕೇಟ್ಟೇ=ಕೇಳಿಯೂ ಸಹ, ಕಿಡತ್ತಿಯೋ=ಮಲಗಿರುವೆಯಾ? ತೇಶಮ್=ತೇಜಸ್ಸನ್ನು, ಉಡೈಯಾಯ್=ಉಳ್ಳವಳೇ, ತಿಱ=ಬಾಗಿಲು ತೆರೆ.

ಹುಚ್ಚು ಹೆಣ್ಣೇ, ಭಾರದ್ವಾಜ ಪಕ್ಷಿಗಳು ಎಲ್ಲೆಡೆಯೂ ಕಲೆತು ಕೀಚ್ ಕೀಚ್ ಎಂದು ಮಾತನಾಡುತ್ತಿರುವ ಭಾಷೆಯ ದೊಡ್ಡ ಸದ್ದು ಕೇಳಲಿಲ್ಲವೇ? ಸುವಾಸನೆಯಿಂದ ಗಮಗಮಿಸುವ ತಲೆಗೂದಲಿನ ಗೊಲ್ಲತಿಯರು ತಮ್ಮ ಎರಡು ತಾಲಿಗಳೂ ಕಲಕಲ ಸದ್ದು ಮಾಡುವ ಹಾಗೆ

೨೦

ತಮ್ಮ ತೋಳುಗಳನ್ನು ಚಾಚಿ ಚಾಚಿ ಕಡಗೋಲಿನಿಂದ ಸದ್ದು ಮಾಡುತ್ತಿರಲುವ ಮೊಸರಿನ ದೊಡ್ಡ ಸದ್ದು ಕೇಳಿಸಲಿಲ್ಲವೇ? ನಾಯಕಿಯಾದ ಹೆಣ್ಣುಮಗಳೇ, ನಾರಾಯಣನ ಮೂರ್ತಿಸ್ವರೂಪನಾದ ಕೇಶವನನ್ನು ಕುರಿತು ಹಾಡುವುದನ್ನು ನೀನು ಕೇಳಿಯೂ ಸಹ ಮಲಗಿರುವೆಯಾ? ತೇಜಸ್ವಿಯೇ, ಬಾಗಿಲು ತೆರೆ.\(೭\)

ಈ ಪಾಶುರದಲ್ಲಿ ಎಚ್ಚರಗೊಳಿಸಲಿರುವ ಹೆಣ್ಣು ಭಕ್ತಿರಸದಲ್ಲಿ ಆಳವಾಗಿ ಮುಳುಗಿರುವವಳು. ಕೃಷ್ಣ ಪ್ರೇಮವೇ ಅವಳ ಜೀವನ. ಆದ್ದರಿಂದ, ಅವಳು ಲೋಕಸಂಬಂಧವಾದ ವಿಷಯಗಳನ್ನು ಅಷ್ಟಾಗಿ ಗಮನಿಸುವುದೇ ಇಲ್ಲ. ಈಲೋಕದ ಬಾಳ್ವೆ ಕೃಷ್ಣಪ್ರೇಮಕ್ಕೆ ಸಾಧಕ, ಅಷ್ಟೆ. ಇತರರಂತೆ ಅವಳೂ ನಡೆದುಕೊಂಡರೂ ಅವಳ ಒಂದೊಂದು ಕಾರ್ಯದಲ್ಲೂ ಕೃಷ್ಣ ಸಂಬಂಧವನ್ನೇ ಅನುಭವಿಸುವವಳು. ಆದ್ದರಿಂದ, ಲೋಕಿಕರಿಗೆ ಅವಳು “ಹುಚ್ಚು ಹೆಣ್ಣು”\! ಅವಳ ಹುಚ್ಚು ವಿಲಕ್ಷಣವಾದ ಹುಚ್ಚು. ತಾನು ಸದಾ ಕೃಷ್ಣನೊಡನೆ ಇರುವಂತೆಯೂ, ವಿಹರಿಸುತ್ತಿರುವಂತೆಯೂ ಸಂಗಡಿಗನಾಗಿ ಕೃಷ್ಣನು ತನ್ನನ್ನು ತೃಪ್ತಿಪಡಿಸುತ್ತಿರುವಂತೆಯೂ ಅಪರೂಪವಾದ ನಂಬಿಕೆಯನ್ನು ಹೊತ್ತಿರುವವಳು ಅವಳು.

ಗೋದಾದೇವಿ ಹೇಳುತ್ತಾಳೆ: ಹುಚ್ಚು ಹುಡುಗಿಯೇ, ಭಾರದ್ವಾಜ ಪಕ್ಷಿಗಳು ಗುಂಪುಗೂಡಿ ಕೀಚುಕೀಚೆಂದು ಪಕ್ಷಿಗಳ ಭಾಷೆಯಲ್ಲಿ ಭಗವಂತನ ನಾಮಸ್ಮರಣೆ ಮಾಡುತ್ತಾ ದೊಡ್ಡ ಗದ್ದಲವನ್ನೇ ಎಬ್ಬಿಸಿವೆ. ಮುನಿಗಳೂ ಯೋಗಿಗಳೂ ತಮ್ಮ ಹಾಸುಗೆಯಿಂದ ಏಳುವಾಗ “ಹರಿ, ಹರಿ” ಎಂದು ನಾಮಸ್ಮರಣೆ ಮಾಡುತ್ತಾರಲ್ಲವೇ? ಹಾಗೆಯೇ ಕೇಳು, ಈ ಭಾರದ್ವಾಜ ಪಕ್ಷಿಗಳೂ “ಕೀಚು ಕೀಚು “\(ಕೃಷ್ಣ ಕೃಷ್ಣ\) ಎನ್ನುತ್ತಿವೆ. ಇದು ನಿನ್ನ ಕಿವಿಗೆ ಬೀಳಲಿಲ್ಲವೇ? ಮನೆಗಳಲ್ಲಿ ಸುಕುಮಾರಿಯರು ಕಡಗೋಲಿನ ಹಗ್ಗವನ್ನು ತಮ್ಮ ಕೈಗಳಲ್ಲಿ ಹಿಡಿದು, ತಮ್ಮ ತೋಳುಗಳನ್ನು ಆಗುವಷ್ಟು ಹೆಚ್ಚಾಗಿ ವಿಸ್ತರಿಸುತ್ತಾ, ತಮ್ಮ ಮೈಯನ್ನು ಬಳುಕಿಸುತ್ತಾ ಮೊಸರು ಕಡೆಯುವ ಚಟುವಟಿಕೆಯಲ್ಲಿ ತೊಡಗಿದ್ದಾರೆ. ಅವರು ಧರಿಸಿರುವ ಆಭರಣಗಳು, ಮುಖ್ಯವಾಗಿ ಅವರ ಕತ್ತಿನಲ್ಲಿರುವ ತಾಲಿಗಳು\(ಹುಟ್ಟಿದ ಮನೆಯ ತಾಲಿ, ಹೊಕ್ಕ ಮನೆಯ ತಾಲಿ\)ಒಂದನ್ನೊಂದು ಬೆರೆತು ಕಲಕಲ ಸದ್ದು ಮಾಡುತ್ತಿವೆ. ಮೊಸರು ಕಡೆಯುವ ದೊಡ್ಡ ಸದ್ದಿನೊಂದಿಗೆ ಈ ಸದ್ದು ಚೆನ್ನಾಗಿ ಹದವಾಗಿ ಬೆರೆತು ಕೇಳಿಬರುತ್ತಿದೆ. ಈ ಸದ್ದು ನಿನ್ನ ಕಿವಿಗೆ ಎಚ್ಚರತರಲಿಲ್ಲವೇ?

ಇವೆಲ್ಲಕ್ಕಿಂತಲೂ ಹೆಚ್ಚಾಗಿ, ಮನೋಹರವಾದ ಸದ್ದು ನಿನ್ನ ಕಿವಿಗೆ ಬಿದ್ದೇ, ಬೀಳುತ್ತಲೇ ಇರಬೇಕು. ಸಾಂಪ್ರದಾಯಿಕವಾಗಿ, ಮನೆಯ ಹೆಂಗಸರು ತಮ್ಮ ಕಸಮುಸರೆ ಕೆಲಸಗಳನ್ನೂ ಬೆಳಗಿನ ಒಪ್ಪ ಓರಣದ ಕೆಲಸಗಳನ್ನೂ ನಡಸುವಾಗ ಭಗವಂತನ ಗುಣಗಾನಗಳನ್ನು ಹಾಡುಗಳ ರೂಪದಲ್ಲಿ ತಮಗೆ ತಾವೇ ಹಾಡಿಕೊಳ್ಳುತ್ತಾ ಇರುವುದು ಈ ಮನಮೋಹಕವಾದ ಸದ್ದು. ಇದನ್ನು ಕೇಳುತ್ತಾ ಕೇಳುತ್ತಾನೀನು ಭಗವಂತನ ಲೀಲೆಗಳಲ್ಲಿ ತನ್ಮಯಳಾಗಿಬಿಟ್ಟೆಯಾ? ಹಾಸುಗೆಯಿಂದ ಏಳುವುದನ್ನೇ ಮರೆತೆಯಾ? ಈ ಮಾರ್ಗಶಿರ ವ್ರತವನ್ನು ನಡಸಬೇಕೆನ್ನುವ ನಮ್ಮ ಕೂಟಕ್ಕೆ ನೀನು ನಾಯಕಿಯಾಗಿ ಕೆಲಸ ಮಾಡಬೇಡವೇ? ಅದನ್ನೇಛ್ ಮರೆತೆಯಾ? ಕೇಶವನ ಹೊಗಳಿಕೆಯ ಹಾಡುಗಳನ್ನು ಕೇಳುತ್ತಲೇ, ಹಾಗೆಯೇ ಮಲಗಿರಬಹುದೇ? ಭಕ್ತಿಯ ದಿವ್ಯ ಕಳೆ ನಿನ್ನ ಮುಖದ ಮೇಲೆ ಎದ್ದು ಕಾಣುತ್ತಿದೆ. ತೇಜಸ್ವಿಯೇ, ಏಳು. ಬಾಗಿಲು ತೆರೆ.

ಭಕ್ತಿರಸದಲ್ಲಿ ಇಳಿಯ ಮುಳುಗಿದವನು ಯಾವುದನ್ನು ನೋಡಲಿಮ್ ಏನನ್ನು ಮಾಡಲಿ, ಯಾವುದನ್ನು ಯೋಚಿಸಲಿ- ಎಲ್ಲವೂ ಭಗವದ್ವಿಷಯವಾಗಿಯೇ ಕಂಡುಬರುತ್ತದೆ. ಅವನನ್ನು ಇನಷ್ಟು ಭಕ್ತಿಯಲ್ಲಿ ಮುಳುಗಿಸುತ್ತದೆ. ಭಕ್ತಿಯ ಅತಿರೇಕವೇ ಅಂಥಾದ್ದು\!

ಶಾಂತ ವಾತಾವರಣದಲ್ಲಿ ವಾಸಮಾಡುವ ಜನರಿಗೆ ಪ್ರಕೃತಿಯ ನ್ರವು ಸದಾ ಸಿದ್ಧವಾಗಿರುತ್ತದೆ. ಬ್ರಾಹ್ಮೀ ಮುಹೂರ್ತದಲ್ಲಿ ಅವರು ಎಚ್ಚರಗೊಳ್ಳುವುದಕ್ಕೆ

೨೧

ಪ್ರಕೃತಿಯ ಹಲವಾರು ಚಟುವಟಿಕೆಗಳು ಮನೋಹರವಾಗಿ ಒತ್ತಾಸೆ ತರುತ್ತವೆ. ಅವೆಲ್ಲ ಭಗವಂತನ ಸಾನ್ನಿಧ್ಯವನ್ನು ಪ್ರಕೃತಿಯಲ್ಲೇ ತೋರಿಸಿಕೊಡುವುವು.

೮. ಕೀೞ್ ವಾನಮ್ ವೆಳ್ಳೆನ್ ಱೆರುಮೈ ಶಿಱುವೀಡು

ಮೇಯ್ ವಾನ್ ಪರನ್ದಕಾಣ್ ಮಿಕ್ಕೂಳ್ಳ ಪಿಳ್ಳೈಹಳುಮ್

ಪೋವಾನ್ ಪೋಹಿನ್ಱಾರೈ ಪ್ಪೋಹಾಮಱ್ ಕಾತ್ತು, ಉನ್ನೈ

ಕ್ಕೂವುವಾನ್ ವನ್ದು ನಿನ್ಱೋಮ್, ಕೋದು ಕಲಮುಡೈಯ

ಪಾವಾಯೆೞುನ್ದಿರಾಯ್ ಪಾಡಿಪ್ಪಱೈಕೊಣ್ಡು

ಮಾವಾಯ್ ಪಿಳನ್ದಾನೈ ಮಲ್ಲರೈ ಮಾಟ್ಟಿಯ

ದೇವಾದಿ ದೇವನೈ ಶ್ಶೆನ್ಱು ನಾನ್ ಜೇವಿತ್ತಾಲ್

ಆವಾವೆನ್ಱಾರಾಯ್ ನ್ದರುಳೇಲೋ ರೆಮ್ ಪಾವಾಯ್

ಕೀೞ್=ಪೂರ್ವದಿಕ್ಕಿನ, ವಾನಮ್=ಆಕಾಶವು, ವೆಳ್ಳೆನ್ಱು=ಬೆಳ್ಳಗಿದೆ, ಎರುಮೈ=ಎಮ್ಮೆಗಳು, ಶಿಱುವೀಡು ಮೇಯ್ ವಾನ್= ಹಾಲು ಕರೆಯುವುದಕ್ಕೆ ಮುಂಚಿತವಾಗಿ ಸ್ವಲ್ಪ ಹೊತ್ತು ಮೇಯಲೆಂದು, ಪರನ್ದನ=ಹೊರಟು ಹರಡಿವೆ, ಕಾಣ್=ಕಾಣೆಯಾ, ಮಿಕ್ಕೂಳ್ಳ=ಇತರ, ಪಿಳ್ಳೈಹಳುಮ್=ಹೆಣ್ಣುಮಕ್ಕಳೂ, ಪೋವಾನ್=ಹೋಗುವವರು, ಪೋಹಿನ್ ಱಾರೈ=ಹೋಗುತ್ತಿರುವವರನ್ನು, ಪೋಹಾಮಲ್=ಹೋಗದಂತೆ, ಕಾತ್ತು=ತಡೆದು, ಉನ್ನೈ=ನಿನ್ನನ್ನು, ಕೂವುವಾನ್=ಕರೆದುಕೊಂಡು ಹೋಗಲು, ವನ್ದು=ಬಂದು, ನಿನ್ಱೋಮ್=ನಿಂತಿದ್ದೇವೆ, ಕೋದುಕುಲಮ್=ಕುತೂಹಲ, ಉಡೈಯ=ಉಳ್ಳ, ಪಾವಾಯ್=ಗೊಂಬೆಯಂತೆ ಇರುವವಳೇ, ಎೞುನ್ದಿರಾಯ್=ಎದ್ದೇಳು, ಪಾಡಿ=ಹಾಡಿ, ಪಱೈಕೊಣ್ಡು=ಪುರುಷಾರ್ಥವನ್ನು ಪಡೆಯಲು, ಮಾ=ಕುದುರೆಯ, ವಾಯ್=ಬಾಯನ್ನು, ಪಿಳನ್ದಾನೈ=ಸೀಳಿದವನನ್ನು, ಮಲ್ಲರೈ=ಮಲ್ಲರನ್ನು, ಮಾಟ್ಟಿಯ=ಕೊಂದ, ದೇವಾದಿದೇವನೈ= ದೇವಾಧಿದೇವನನ್ನು, ನಾಮ್=ನಾವು, ಶೆನ್ಱು=ಹೋಗಿ, ಶೇವಿತ್ತಾಲ್=ಸೇವೆ ಮಾಡಿದರೆ\(ನಮಸ್ಕರಿಸಿದರೆ\), ಆರಾಯ್ ನ್ದು=ಪರೀಕ್ಷಿಸಿ, ಆ ಆ ಎನ್ಱು=ಅಯ್ಯೋ ಅಯ್ಯೋ ಎಂದು, ಅರುಳುಮ್ ಏಲ್= ಕೃಪೆ ತೋರುವುದಾದರೆ, ಓರ್=ಅದ್ವಿತೀಯವಾದ,ಎಮ್=ನಮ್ಮ, ಪಾವಾಯ್=ವ್ರತ.

ಪೂರ್ವದಿಕ್ಕಿನ ಆಕಾಶವು ಬೆಳ್ಳಗಾಗಿದೆ. ಎಮ್ಮೆಗಳು ಹಾಲು ಕರೆಯುವುದಕ್ಕೆ ಮುಂಚಿತವಾಗಿ ಸ್ವಲ್ಪ ಹೊತ್ತು ಮೇಯುವುದಕ್ಕೆ ಹೊರಟು ಹರಡಿವೆ, ಕಾಣೆಯಾ. ಇತರ ಕನ್ಯೆಯರೂ ಹೋಗುತ್ತಿರುವವರು. ಹೋಗುತ್ತಿರುವ ಅವರನ್ನು ಹೋಗದಂತೆ ತಡೆದು ನಿನ್ನನ್ನುಕರೆದುಕೊಂಡು ಹೋಗಲು ಬಂದು ನಿಂತಿದ್ದೇವೆ. ಕುತೂಹಲಕಾರಿಯಾದ ಗೊಂಬೆಯಂತೆ ಇರುವವಳೇ ಎದ್ದೇಳು. ನಾವು ಹಾಡಿ ಪುರುಷಾರ್ಥವನ್ನು ಪಡೆಯಲು ಕುದುರೆಯ ಬಾಯನ್ನು

೨೨

ಸೀಳಿದವನನ್ನು, ಮಲ್ಲರನ್ನು ಕೊಂದ ದೇವಾಧಿದೇವನನ್ನು ನಾವು ಹೋಗಿ ಸೇವಿಸಿದರೆ, \(ಅವನು\) ಪರೀಕ್ಷಿಸಿ ಅಯ್ಯೋ ಅಯ್ಯೋ ಎಂದು ಕೃಪೆತೋರುವುದಾದರೆ ನಮ್ಮ ವ್ರತವು ಅದ್ವಿತೀಯವಾಗುವುದು.\(೮\)

ಈ ಪಾಶುರದ ಕನ್ಯೆ ಕೃಷ್ಣನ ಆಂತರಂಗಿಕ ಭಕ್ತೆ. ಅವಳಿಗೆ ಕೃಷ್ಣನ ಪೂರ್ಣ ಒಲುಮೆಯುಂಟೆಂದು ಗೊತ್ತು. ಅಂಥವಳನ್ನು ಬಿಟ್ಟುಹೋಗುವುದೇ? ತಮ್ಮ ಜೊತೆಯಲ್ಲಿ ಅವಳನ್ನೂ ಕರೆದುಕೊಂಡು ಹೋಗುವುದರಿಂದ ತಮ್ಮ ಹಿರಿಮೆಗೂ ಒಂದು ಕಳೆ ಬರುವುದಲ್ಲವೇ? ಆ ಕನ್ಯೆಗೂ ಕುತೂಹಲ ಹೆಚ್ಚು. “ಹೋಗುವವರು ಹೋಗಲಿ, ನನಗೇನು\!” ಎಂಬ ಅವಳ ಅನಾದರ ಭಾವವನ್ನರಿತು, ಇತರ ಗೆಳತಿಯರು ಅವಳನ್ನು ಬಿಡಲೊಲ್ಲರು. ಅವಳೋ ತಿದ್ದಿದ ಗೊಂಬೆಯಂಥ ಸುಂದರಿ.

ಗೋದಾದೇವಿ ಹೇಳುತ್ತಾಳೆ: ಕುತೂಹಲಕಾರಿಯಾದ ಪರಮಸುಂದರಿಯೇ, ನೀನೂ ಹೀಗೆ ನಿದ್ರಿಸಬಹುದೇ? ನೋಡು, ಪೂರ್ವದಲ್ಲಿ ಆಕಾಶವೆಲ್ಲಾ ಬೆಳ್ಳಬೆಳಗು. ಎಮ್ಮೆಗಳೆಲ್ಲ ಹಾಲು ಕರೆಯುವುದಕ್ಕೆ ಮುಂಚಿತವಾಗಿ ಕಾಲಾಡಿಕೊಂಡು ಬರಲು, ಹಾಗೆಯೇ ಸ್ವಲ್ಪ ಹಸುರು ಮೇಯ್ದು ಬರಲು ಹೊರಕ್ಕೆ ಹೊರಟವು. ಅವು ಮೈದಾನದಲ್ಲಿ ಎಲ್ಲೆಲ್ಲೂ ಹರಡಿಕೊಂಡಿವೆ. ಹೊತ್ತಿಗೆ ಮುಂಚೆಯೇ ಎದ್ದು ಹೋಗುವವರು ಹೋಗಲಿ ಎಂದು ನಿನಗೆ ಉಪೇಕ್ಷೆಯೇಕೆ? ಹೋಗುವವರನ್ನು ಹೋಗದಂತೆ ತಡೆದು ನಿಲ್ಲಿಸಿಕೊಂಡಿದ್ದೇವೆ. ಎಲ್ಲರೂ ಒಟ್ಟಾಗಿ ಕಲೆತು ಹೋಗೋಣ. ನಿನ್ನ ಕುತೂಹಲವನ್ನೂ ಮನದಾಶೆಯನ್ನೂ ಈಡೇರಿಸಿಕೊಳ್ಳುವುದಕ್ಕೆ ಇದು ಸುಸಮಯ. ಇದನ್ನು ಕಳೆದುಕೊಳ್ಳಬೇಡ. ಎದ್ದೇಳು. ಎಲ್ಲರೂಕೂಡಿ ಹೂಗೋಣ. ಕೇಶಿನಿಷೂದನನಾದ ಮಲ್ಲನಿಗ್ರಹನಾದ ಶ್ರೀಕೃಷ್ಣನನ್ನು ಕಂಡು, ಅವನ ಗುಣಗಾನ ಮಾಡಿ, ನಮ್ಮ ಕೋರಿಕೆಗಳೆಲ್ಲವೂ ನಿಸ್ಸಂದೇಹವಾಗಿ ನೆರವೇರುವುವು. ಭಗವಂತನು ಕೃಪಾಳು. ಅವನು ನಮ್ಮ ಸಂಕಟಗಳನ್ನು ನಿಧಾನವಾಗಿ ವಿಚಾರಿಸಿ, ನಮ್ಮಲ್ಲಿ ಅನುಕಂಪ ತೋರಿ, ನಮ್ಮ ಮನದಾಶೆಗಳನ್ನು ಖಂಡಿತವಾಗಿಯೂ ಪೂರೈಸುವನು.

ಕಂಸನಿಂದ ಪ್ರೇರಿತನಾದ ಕೇಶಿ ಎಂಬ ರಾಕ್ಷಸ ಕುದುರೆಯ ರೂಪದಲ್ಲಿ ಗೋಕುಲಕ್ಕೆ ಬಂದು ತೊಂದರೆಗೆ ಮೊದಲು ಮಾಡಿದ. ಕೃಷ್ಣನನ್ನು ಕೊಲ್ಲಬೇಕೆಂಬುದು ಅವನ ಉದ್ದೇಶ. ಆದರೆ, ಕೃಷ್ಣನು ಅವನ ತೆರೆದ ಬಾಯಲ್ಲಿ ತನ್ನ ಕೈಯನ್ನಿಟ್ಟು, ಅದನ್ನು ಬೆಳಸಿ ಹಾಗೆಯೇ ಅವನನ್ನು ಸೀಳಿ ಕೊಂದನು. ಆದ್ದರಿಂದ, ಅವನು “ಕೇಶವ”- ಕೇಶಿನಿಷೂದನ. ಮುಷ್ಟಿಕ ಚಾಣೂರಾದಿ ಮಲ್ಲಯುದ್ಧದಲ್ಲಿ ನಿಪುಣರಾದ ಮಲ್ಲರನ್ನು ಎದುರಿಸಿ, ನಿರಾಯಾಸವಾಗಿ ಅವರನ್ನು ಕೊಂದುಹಾಕಿದವನಾದ್ದರಿಂದ ಮಲ್ಲನಿಗ್ರಹ ಅವನು.

ಚಟೂವಟಿಕೆಗೆ ಮತ್ತು ಬ್ರಾಹ್ಮೀ ಮುಹೂರ್ತದಲ್ಲಿಯೇ ಎದ್ದು ನಲಿದಾಡುವ ಗುಣಕ್ಕೆ ಭಾರದ್ವಾಜಪಕ್ಷಿಯ ಉದಾಹರಣೆಯನ್ನು ಎತ್ತಿಕೊಂಡರೆ, ಆಲಸ್ಯಕ್ಕೆ ನಿದರ್ಶನ ಎಮ್ಮೆ. ಅಂಥಾದ್ದೇ ಹೊರಗೆ ಹೋಗಿಬೈಲಿನಲ್ಲಿ ತಿರುಗಾಡುತ್ತಾ ಮೇಯುವುದಕ್ಕೆ ತೊಡಗಿರುವಾಗ ಭಕ್ತೆಯಾದ ಹೆಣ್ಣುಮಗಳು ಆಲಸ್ಯಗೊಂಡಿರುವುದು ಯುಕ್ತವೇ?

ಸದ್ಭಾವನೆಯುಳ್ಳ ಯಾರನ್ನೂ ಭಕ್ತರ ಕೂಟದಿಂದ ದೂರವಾಗಲು ಬಿಡಬಾರದು. ಹೇಗಾದರೂ ಮಾಡಿ, ಅವರನ್ನೂ ಕೂಟದಲ್ಲಿ ಸೇರಿಸಿಕೊಳ್ಳಬೇಕು. ಭಗವತ್ಕೈಂಕರ್ಯದಲ್ಲಿ ತೊಡಗಿಸಬೇಕು. ಹೀಗೆ, ಭಗವತ್ಸೇವೆಯ ಜೊತೆಯಲ್ಲಿ ಭಕ್ತರ ಸೇವೆಯನ್ನು ಮಾಡುವ ಮನೋಭಾವವನ್ನೂ ಬೆಳಸಿಕೊಳ್ಳಬೇಕು.

೨೩

೯. ತೂಮಣಿ ಮಾಡತ್ತು ಚ್ಚುಟ್ರುಮ್ ವಿಳಕ್ಕೆರಿಯ

ತೂಪಙ್ಕಮೞತ್ತುಯಿಲಣೈಮೇಱ್ ಕಣ್ ವಳರುಮ್

ಮಾಮಾನ್ ಮಹಳೇ ಮಣಿಕ್ಕದವನ್ತಾಳ್ ತಿಱವಾಯ್

ಮಾಮೀರವಳೈಯೆೞುಪ್ಪೀರೋ, ಉನ್ ಮಹಳ್ ತಾನ್

ಊಂಐಯೋ ಅನ್ಱಿ ಚ್ಚೆವಿಡೋ ವನನ್ದಲೋ

ಏಮ ಪ್ಪೆರುನ್ದುಯಿಲ್ ಮನ್ತಿರ ಪ್ಪಟ್ಟಾಳೋ

ಮಾಮಾಯನ್ ಮಾದವನ್ ವೈಹುನ್ದನೆನ್ಱೆನ್ಱು

ನಾಮಮ್ ಪಲವುಮ್ ನವಿನ್ಱೇಲೋ ರೆಮ್ ಪಾವಾಯ್

ತೂ=ಪರಿಶುದ್ಧವಾದ, ಮಣಿ=ರತ್ನಖಚಿತವಾದ, ಮಾಡತ್ತು=ಮಾಳಿಗೆಯಲ್ಲಿ, ಚುಟ್ರುಮ್=ಸುತ್ತಲೂ, ವಿಳಕ್ಕೂ=ದೀಪಗಳು, ಎರಿಯ=ಉರಿಯುತ್ತಿರಲು, ತೂಪಮ್=ಧೂಪವು,ಕಮೞ=ಪರಿಮಳಿಸುತ್ತಿರಲು, ತುಯಿಲ್=ಮಲಗುವ, ಅಣೈಮೇಲ್=ಹಾಸುಗೆಯ ಮೇಲೆ, ಕಣ್ ವಳರುಮ್=ನಿದ್ದೆ ಮಾಡುತ್ತಿರುವ, ಮಾಮಾನ್=ಮಾವನ, ಮಹಳೇ=ಮಗಳೇ, ಮಣಿ=ರತ್ನಖಚಿತವಾದ, ಕದವಮ್=ಬಾಗಿಲಿನ, ತಾಳ್=ತಾಪಾಳನ್ನು\(ಲಾಳಮಂಡಿಗೆಯನ್ನು\), ತಿಱವಾಯ್=ತೆರೆದಿಡು, ಮಾಮೀರ್=ಮಾಮಿಯವರೇ, ಇವಳೈ=ಇವಳನ್ನು, ಎೞುಪ್ಪೀರೋ=ಎಬ್ಬಿಸುವಿರಾ, ಉನ್=ನಿಮ್ಮ, ಮಹಳ್ ತಾನ್=ಮಗಳೇ, ಊಮೈಯೋ=ಮೂಗಿಯೋ, ಅನ್ಱಿ=ಅಲ್ಲದೆ, ಶೆವಿಡೋ=ಕಿವುಡಿಯೋ, ಅನನ್ದಲೋ=ಮಂಕುಬಡಿದಿದೆಯೋ\(ಜ್ಞಾನಶೂನ್ಯಳೋ\), ಏಮಮ್=ಕಾವಲು ನೋಡಿಕೊಳ್ಳುವಂಥ, ಪೆರು ತುಯಿಲ್=ಬಲವಾದ ನಿದ್ದೆಯಿಂದ, ಮನ್ತಿರಪ್ಪಟ್ಟಾಳೋ=ಮಂತ್ರಿಸಲ್ಪಟ್ಟಿದ್ದಾಳೋ, ಮಾಮಾಯನ್=ಮಹಾಮಾಯಾವಿ, ಮಾದವನ್=ಮಾಧವ, ವೈಹುನ್ದನ್=ವೈಕುಂಠಾಧಿಪತಿ, ಎನ್ಱು ಎನ್ಱು=ಎಂದು ಎಂದು, ನಾಮಮ್=ನಾಮಗಳು, ಪಲವುಮ್=ಹಲವನ್ನು, ನವಿನ್ಱು ಏಲ್=ಉಚ್ಚರಿಸಿದೆವಾದರೆ, ಓರ್=ಅದ್ವಿತೀಯವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಪರಿಶುದ್ಧವಾದ ರತ್ನಖಚಿತವಾದ ಮಾಳೀಗೆಯಲ್ಲಿ ಸುತ್ತಲೂ ದೀಪಗಳು ಉರಿಯುತ್ತಿರಲು, ಧೂಪವು ಪರಿಮಳಿಸುತ್ತಿರಲು, ಮಲಗುವ ಹಾಸುಗೆಯ ಮೇಲೆ ನಿದ್ದೆಮಾಡುತ್ತಿರುವ ಮಾವನ ಮಗಳೇ, ರತ್ನಖಚಿತವಾದ ಬಾಗಿಲಿನ ಲಾಳಮಂಡಿಗೆಯನ್ನು ತೆರೆ. ಮಾಮಿಯವರೇ ಇವಳನ್ನು ಎಬ್ಬಿಸುವಿರಾ? ನಿಮ್ಮ ಮಗಳೇನಾದರೂ ಮೂಗಿಯೋ, ಕಿವುಡಿಯೋ, ಅವಳಿಗೆ ಮಂಕುಬಡಿದಿದೆಯೋ, ಕಾವಲು ನೋಡಿಕೊಳ್ಳುವಂಥ ಬಲವಾದ ನಿದ್ದೆಯಿಂದ ಮಂತ್ರಿಸಲ್ಪಟ್ಟಿದ್ದಾಳೋ? ಮಹಾ ಮಾಯಾವಿ ಮಾಧವ, ವೈಕುಂಠವಾಸ, ಎಂದು ಹಲವಾರು ನಾಮಗಳನ್ನು ಉಚ್ಚರಿಸಿದೆವಾದರೆ ನಮ್ಮ ವ್ರತವು ಅದ್ವಿತೀಯವಾಗುವುದು.\(೯\)

೨೪

ಈ ಪಾಶುರದ ಕನ್ಯೆಗೆ ಅಡ್ಡಿ ಆತಂಕಗಳಿಲ್ಲ. ಅವಳಿಗೆ ಯಾವ ಬಗೆಯ ಯೋಚನೆಯೂ ಇಲ್ಲವೆಂದು ತೋರುತ್ತದೆ. ಅವಳ ಇಹಲೋಕದ ಜೀವನ ಬಹಳ ಭೋಗ್ಯವಾದದ್ದು. ಅವಳು ಧನಿಕರ ಮಗಳು. ಮಲಗುವ ಕೋಣೆ ರತ್ನಖಚಿತವಾದದ್ದು. ಹಾಸುಗೆ ಸಿರಿವಂತರಿಗೆ ತಕ್ಕ ರೀತಿಯದು. ಕೋಣೆಯಲ್ಲಿ, ಮಾಳಿಗೆಯಲ್ಲಿ, ಸುತ್ತಲೂ ಉರಿಯುತ್ತಿರುವ ದೀಪಗಳು. ಧೂಪದ ಪರಿಮಳ ಕೋಣೆಯಲ್ಲೆಲ್ಲಾ ತುಂಬಿಕೊಂಡಿದೆ. ರತ್ನಮಯವಾದ ಕೋಣೆಯ ಬಾಗಿಲನ್ನು ಭದ್ರವಾಗಿ ಅಗಳಿಯಿಂದ ಬಂಧಿಸಿದ್ದಾಳೆ. ಇಂಥ ನಿರಾತಂಕವಾದ , ಪ್ರಶಾಂತವಾದ, ಸುಖಮಯವಾದ, ಮತ್ತು ತರುವ ವಾತಾವರಣದಲ್ಲಿ ಅವಳು ,ಮಲಗಿ ನಿದ್ರಿಸುತ್ತಿದ್ದಾಳೆ. ಅವಳ ನಿದ್ದೆಗೆ ಭಂಗ ತರುವವರು ಯಾರು? ನಿದ್ದೆಯಿಂದ ಅವಳನ್ನು ಎಚ್ಚರಗೊಳಿಸುವವರು ಯಾರು?

ಈ ಕನ್ಯೆಯು ಭಕ್ತಳೇ. ಇವಳೂ ಕೃಷ್ಣನಲ್ಲಿ ಅನುರಕ್ತಳೇ. ಆದರೆ, ಇವಳ ರೀತಿಯನ್ನು ನೋಡಿದರೆ ಇವಳ ಮನಸ್ಸಿನಲ್ಲಿ ಹೀಗೆ ಯೋಚನೆ ಇರಬಹುದು ಎನ್ನಿಸುತ್ತದೆ. “ನಾನು ಎಷ್ಟೇ ಆಗಲಿ ಹೆಣ್ಣು. ಕುಮಾರಿ. ಎಲ್ಲ ಬಗೆಯಲ್ಲೂ ಪರಾಧೀನಳು. ಕೃಷ್ಣನನ್ನು ನನ್ನ ನಲ್ಲನನ್ನಾಗಿ ಆರಿಸಿಕೊಂಡಿದ್ದೇನೆ, ದಿಟ. ಆದರೆ, ನಾನೇಕೆ ಸ್ವತಂತ್ರಿಸಿ ಮುಂದೆ ಬೀಳಬೇಕು? ನಾನೇಕೆ ವ್ರತಾದಿಗಳನ್ನು ಆಚರಿಸಬೇಕು? ನಿಯಮಗಳನ್ನು ಪಾಲಿಸಬೇಕು? ನಿಶ್ಚಿಂತಳಾಗಿ ಮನೆಯಲ್ಲೇ ಇರವೊಲ್ಲೆನೇಕೆ? ಇಲ್ಲಿದ್ದುಕೊಂಡೇ ಶ್ರೀಕೃಷ್ಣನನ್ನು ಗಾಢವಾಗಿ ಪ್ರೇಮಿಸಿ, ಒಲಿಸಿಕೊಳ್ಳಲೊಲ್ಲೆನೇ? ಭಕ್ತರ ಮನಸ್ಸನ್ನು ಅರಿತುಕೊಳ್ಳಬಲ್ಲ ಭಗವಂತ, ನನ್ನ ಇಂಗಿತವನ್ನೂ ಅರಿಯಲಾರನೇ? ಅವನಿಗೆ ಯಾವ ಕಾಲಕ್ಕೆ ಇಲ್ಲಿಗೆ ಬರುವುದು ಸರಿ ಎನ್ನಿಸುವುದೋ ಆಗಲೇ ಬರಲಿ. ಅವನಿಗಾಗಿ ಸಹನೆಯಿಂದ ಶಾಂತಳಾಗಿ ಕಾದಿದ್ದು, ಅವನು ಬಂದಾಗ ಆನಂದದಿಂದ ಅವನನನ್ನು ಬರಮಾಡಿಕೊಳ್ಳುವೆನು.

ಗೋದಾದೇವಿಗೆ ಇವಳು ಮಾವನ ಮಗಳು. ತುಂಬ ಬೇಕಾದವಳು. ಇವಳ ಮನಸ್ಸು ಚೆನ್ನಾಗಿ ಗೊತ್ತಿದೆ. ಕೃಷ್ಣನಲ್ಲಿ ಇವಳ ಪ್ರೇಮವೆಷ್ಟು ಎಂಬುದೂ ತಿಳಿದಿದೆ. ಇಂಥ ಸದ್ಭಕ್ತಳನ್ನು ಬಿಟ್ಟುಬಿಡುವುದೇ?

ಗೋದಾದೇವಿ ಹೇಳುತ್ತಾಳೆ: ಉತ್ತಮ ಸೌಲಭ್ಯಗಳ ನಡುವೆ ಮೈಮರೆತು ನಿದ್ರಿಸುವವಳೇ, ಎದ್ದೇಳು. ನಿನ್ನ ಕೊಠಡಿಯ ಅಗಳಿಯನ್ನು ಸಡಲಿಸು. ಮಾಮೀ, ಇವಳನ್ನು ನೀವಾದರೂ ಎಚ್ಚರಿಸಲಾರಿರಾ? ನಾವೆಲ್ಲ ಇಲ್ಲಿ ಭಗವಂತನ ಹಲವಾರು ದಿವ್ಯನಾಮಗಳನ್ನು ಹಾಡುತ್ತಲಿದ್ದೇವೆ. ಇದು ಇವಳಿಗೆ ಕೇಳಿಸಲಿಲ್ಲವೇ? ಇವಳೇನು ಕಿವುಡಿಯೋ? ಮೂಗಿಯೋ? ಹಾಗೆ, ನಟಿಸುತ್ತಿದ್ದಾಳೆಯೋ? ಅಥವಾ, ಇವಳಿಗೆ ಮಂಕು ಬಡಿದಿದೆಯೋ? ಯಾರಾದರೂ ಇವಳಿಗೆ ಗಾಢನಿದ್ದೆಗೆಂದು ಮಂತ್ರಿಸಿದ್ದಾರೋ? ಬೇಗ ಏಳಬಾರದೇ? ಭಗವನ್ನಾಮಸ್ಮರಣೆ ಮಾಡುತ್ತಾ ನಾವು ನಡಸುವ ಈ ವ್ರತ ನಮ್ಮ ಕೋರಿಕೆಗಳನ್ನು ನೆರವೇರಿಸುವುದು ಖಂಡಿತ.

ಹೊರಗಿನ ವ್ಯಾಪಾರಕ್ಕೆ ಮನಸ್ಸು ಕೊಡದೆ, ಅಂತರ್ಮುಖಿಯಾಗಿರುವ ಭಕ್ತನು ಕಿವುಡನೂ ಹೌದು, ಮೂಕನೂ ಹೌದು. ಅವನಿಗೆ ಬಾಹ್ಯವ್ಯಾಪಾರಗಳಲ್ಲಿ ಮಂಕು ಬಡಿಯುತ್ತದೆ. ಅವನು ಮಂತ್ರಮುಗ್ಧನೇ ಆಗುತ್ತಾನೆ. ಭಗವಚ್ಚಿಂತನೆ, ಭಗವನ್ನಾಮ ಸಂಕೀರ್ತನೆಯೆಂಬ ಮಂತ್ರ ಅವನನ್ನು ಇಹಲೋಕದ ವ್ಯಾಪಾರದಿಂದ ದೂರ ಮಾಡಿ, ಭಕ್ತಿಯೆಂಬ ಆನಂದಸಾಗರದಲ್ಲಿ ಅವನನ್ನು ಓಲಾಡಿಸುತ್ತದೆ.

೨೫

೧೦.ನೋಟ್ರಚ್ಚುವರ್ ಕ್ಕಮ್ ಪುಹುಹಿನ್ಱ ವಮ್ಮಾನಾಯ್

ಮಾಟ್ರಮುಮ್ ತಾರಾರೋ ವಾಶಲ್ ತಿಱವಾದಾರ್

ನಾಟ್ರತ್ತುೞಾಯ್ ಮುಡಿ ನಾರಾಯಣನ್, ನಮ್ಮಾಲ್

ಪೋಟ್ರಪ್ಪಱೈತರುಮ್ ಪುಣ್ಣಿಯನಾಲ್, ಪಣ್ಡೊರುನಾಳ್

ಕೂಟ್ರತ್ತಿನ್ ವಾಯ್ ವೀೞ್ ನ್ದ ಕುಮ್ ಪಹರಣನುಮ್

ತೋಟ್ರುಮುನಕ್ಕೇ ಪೆರುನ್ದುಯಿಲ್ ತಾನ್ ತನ್ದಾನೋ

ಆಟ್ರವನನ್ದಲುಡೈಯಾ ಯರುಙ್ಗಲಮೇ

ತೇಟ್ರಮಾಯ್ ವನ್ದು ತಿಱವೇಲೋ ರೆಮ್ ಪಾವಾಯ್

ನೋಟ್ರು=ವ್ರತವನ್ನು ನಡಸಿ, ಶುವರ್ ಕ್ಕಮ್=ಸುಖಾನುಭವವನ್ನು, ಪುಹುಹಿನ್ಱ=ಪಡೆಯ ಬಯಸುವ, ಅಮ್ಮಾನಾಯ್= ಅಮ್ಮಾನೇ, ವಾಶಲ್=ಬಾಗಿಲನ್ನು, ತಿಱವಾದಾರ್=ತೆರೆದವರು, ಮಾಟ್ರಮ್=ಮಾರುತ್ತರವನ್ನಾದರೂ, ತಾರಾರೋ=ಆಡಲಾರರೋ? ನಾಟ್ರಮ್=ಪರಿಮಳ ತುಂಬಿದ, ತುೞಾಯ್=ತುಲಸಿಯ, ಮುಡಿ=ಕಿರೀಟ ಧರಿಸಿದ, ನಾರಾಯಣನ್=ಭಗವಂತನು, ನಮ್ಮಾಲ್=ನಮ್ಮಿಂದ, ಪೋಟ್ರ=ಸ್ತುತಿಸಲ್ಪಟ್ಟು, ಪಱೈ=ಪುರುಷಾರ್ಥಗಳನ್ನು, ತರು=ಕರುಣಿಸುವ, ಪುಣ್ಡಿಯನಾಲ್=ಧರ್ಮವೇ ರೂಪವೆತ್ತಂತೆ ಬಂದ ಶ್ರೀರಾಮನಿಂದ, ಪಣ್ಡು=ಹಿಂದೆ, ಒರು=ಒಂದು, ನಾಳ್=ದಿನ, ಕೂಟರ್ತ್ತಿನ್=ಮೃತ್ಯುವಿನ, ವಾಯ್=ಬಾಯಲ್ಲಿ, ವೀೞ್ ನ್ದ=ಬಿದ್ದ, ಕುಮ್ ಪಹರಣನುಮ್=ಕುಂಭಕರ್ಣನೂ, ತೋಟ್ರು=ಸೋತು, ಪೆರುತುಯಿಲ್=ಗಾಢನಿದ್ದೆಯನ್ನು, ತಾನ್=ತಾನೇ, ಉನಕ್ಕೇ=ನಿನಗೆ, ತನ್ದಾನೋ=ಕೊಟ್ಟುಹೋದನೋ, ಆಟ್ರ=ಬಹಳ ಹೆಚ್ಚಿನ, ಅನನ್ ದಲ್=ನಿದ್ದೆಯ ಮಂಕನ್ನು, ಉಡೈಯಾಯ್=ಉಳ್ಳವಳೇ, ಅರುಮ್=ಅಪೂರ್ವವಾದ ಕಲಮೇ=ಆಭರಣಸ್ವರೂಪಳೇ, ತೇಟ್ರಮ್=ನಿದ್ದೆ ತಿಳಿದವಳು\(ಎಚ್ಚೆತ್ತು\), ಆಯ್=ಆಗಿ, ವನ್ದು=ಬಂದು, ತಿಱವೇಲ್=ಬಾಗಿಲು ತೆರೆದೆಯಾದರೆ, ಓರ್=ಅದ್ವಿತೀಯವಾದ, ಎಮ್=ನಮ್ಮ, ಪಾವಾಯ್=ವ್ರತ.

ನೋಂಪಿಯನ್ನು ನೋಂಕು\(ವ್ರತವನ್ನು ನಡಸಿ\) ಸುಖಾನುಭವವನ್ನು ಪಡೆಯ ಬಯಸುವ ಅಮ್ಮಾನೇ, ಬಾಗಿಲನ್ನು ತೆರೆಯದವರು ಮಾರುತ್ತರವನ್ನಾದರೂ ಆಡಲಾರರಲ್ಲಾ\! ಪರಿಮಳ ತುಂಬಿದ ತುಲಸಿಯ ಕಿರೀಟವನ್ನು ಧರಿಸಿದ ಭಗವಂತನು \(ನಾರಾಯಣನು\)ನಮ್ಮಿಂದ ಸ್ತುತಿಸಲ್ಪಟ್ಟು ಪುರುಷಾರ್ಥಗಳನ್ನು ಕರುಣಿಸುವ ಧರ್ಮಾತ್ಮನಾದ

೨೬

ಶ್ರೀರಾಮನಿಂದ ಹಿಂದೆ ಒಂದು ದಿನ ಮೃತ್ಯುವಿನ ಬಾಯಲ್ಲಿ ಬಿದ್ದಿದ್ದ ಕುಂಭಕರ್ಣನೂ ಸೋತುಹೋಗಿ ತನ್ನ ಗಾಢನಿದ್ದೆಯನ್ನು ತಾನೇ ನಿನಗೆ ಕೊಟ್ಟುಹೋದನೋ? ಮಿತಿಮೀರಿದ ನಿದ್ದೆಯ ಮಂಕನ್ನುಳ್ಳವಳೇ, ಅಪರೂಪವಾದ ಆಭರಣಸ್ವರೂಪಳೇ, ನಿದ್ದೆಯಿಂದ ತಿಳಿದೆದ್ದು ಬಂದು ಬಾಗಿಲು ತೆರೆದೆಯಾದರೆ ನಮ್ಮ ವ್ರತವು ಅದ್ವಿತೀಯವಾಗುವುದು.\(೧೦\)

ಇನ್ನೊಬ್ಬ ಕನ್ಯೆ. ಇವಳು ಕೃಷ್ಣನ ಮಗ್ಗುಲಮನೆಯವಳು. ಕೃಷ್ಣನಲ್ಲಿ ಅತಿಶಯವಾದ ಪ್ರೇಮ ಇವಳದು. ಕೃಷ್ಣನನ್ನು ಒಲಿಸಿಕೊಳ್ಳುವುದಕ್ಕಾಗಿ ವ್ರತವನ್ನು ನಡಸುವ ಬಗೆಯನ್ನೂ, ಕೂಟದ ಎಲ್ಲ ಕನ್ಯೆಯರನ್ನೂ ನಿರ್ವಹಿಸುವ ಬಗೆಯನ್ನೂ ತಿಳಿದಿದ್ದಾಳೆ. ಆ ಕಾರಣದಿಂದಲೇ ವ್ರತಕನ್ಯೆಯರ ಕೂಟಕ್ಕೆ ಅನರ್ಘ ಆಭರಣದಂತಿರುವವಳು ಇವಳು. ತನ್ನ ಸಾಮರ್ಥ್ಯವನ್ನು ಕಂಡುಕೊಂಡವಳಾದ್ದರಿಂದಲೋ, ತನಗೆ ತಡೆಯಲಾರದ ನಿದ್ದೆ ಬಂದದ್ದರಿಂದಲೋ ಇವಳು ಎಷ್ಟು ಹೊತ್ತಾದರೂ ಎಚ್ಚರಗೊಳ್ಳಲೂ ಇಲ್ಲ; ಬಾಗಿಲನ್ನು ತೆರೆಯಲೂ ಇಲ್ಲ; ಮಾರತ್ತರ ಕೊಡಲೂ ಇಲ್ಲ. ಬಾಗಿಲಲ್ಲೇ ವ್ರತಕನ್ಯೆಯರೆಲ್ಲರೂ ಇವಳಿಗಾಗಿ ಕಾದು ನಿಂತಿದ್ದಾರೆ.

ವಸ್ತು ಯಾವುದೇ ಆದರೂ, ಅದು ಎಷ್ಟೇ ಬೆಲೆಯದಾದರೂ ಅತಿಹತ್ತಿರದಲ್ಲಿರುವುದಾದರೆ, ಅದರ ವಿಷಯದಲ್ಲಿ ಅಸಡ್ಡೆಗೆ ಅವಕಾಶವಾಗುತ್ತದೆ. ಕೃಷ್ಣನ ನೆರೆಯವಳಾಗಿ ಇವಳಿಗೆ ಅವನ ವಿಷಯದಲ್ಲಿಯೂ ಹಾಗೆಯೇ ಇರಬಹುದೇ? ಈ ದೀರ್ಘನಿದ್ದೆ ಏತಕ್ಕಾಗಿ? ಅದಶ್ಶೆಯೋ? ಬರಿಯ ಸೋಗೋ ಇದು?

ಗೋದಾದೇವಿ ಹೇಳುತ್ತಾಳೆ: ಅಮ್ಮಾನೇ, ನೀನೂ ನಮ್ಮಂತೆ ನೋಂಪಿಯನ್ನು ನೋಂಕು, ಕೃಷ್ಣನ ಬಳಿಸಾರಿ, ಸುಖಾನುಭವವನ್ನು ಬಯಸುವ ಕನ್ಯೆಯೇ ಅಲ್ಲವೇ? ಇಂದೇ ನಮ್ಮ ವ್ರತವನ್ನು ಮೊದಲು ಮಾಡಬೇಕೆಂಬುದು ನಿನಗೆ ತಿಳಿದಿರುವ ವಿಷಯವಲ್ಲವೇ? ನಾವೆಲ್ಲರೂ ಕಲೆತು ನಿನ್ನ ಬಳಿಗೆ ಬರುವುದು ನಿನಗೆ ತಿಳಿಯದೇ? ನೀನೇ ನಮ್ಮ ಕೂಟಕ್ಕೆ ರತ್ನಪ್ರಾಯಳು. ನಮ್ಮ ವ್ರತವನ್ನು ಸಾಂಗವಾಗಿ ಮಾಡುವುದಕ್ಕೂ ಮುಗಿಸಿಕೊಡುವುದಕ್ಕೂ ನೀನು ಮುಖ್ಯಳಲ್ಲವೇ? ಇಷ್ಟೆಲ್ಲಾ ನಿನಗೆ ಗೊತ್ತಿರಲಾಗಿ, ಇಂದೇ ಈ ವಿಚಿತ್ರವಾದ ಗಾಢನಿದ್ದೆ ನಿನಗೇಕೆ ಬಂತು? ನಿನ್ನ ನಿದ್ದೆ ನನಗೆ ಹಿಂದಿನ ನೆನಪನ್ನು ತರುತ್ತದೆಯಲ್ಲಾ\! ಭಗವಂತನ ಅವತಾರರೂಪನಾದ ಶ್ರೀರಾಮನ ಬಾಣಕ್ಕೆ ತುತ್ತಾಗಿ, ರಾವಣನ ತಮ್ಮನಾದ ಕುಂಭಕರ್ಣನು ತನ್ನ ಸೋಲನ್ನೊಪ್ಪಿಕೊಂಡು, ಅಸುನೀಗುವುದಕ್ಕೆ ಮುನ್ನ ತನ್ನ ವಿಚಿತ್ರ ನಿದ್ದೆಯನ್ನು ನಿನಗೆ ಕೊಟ್ಟು ಹೋದನೇನು? ಹಾಗಿಲ್ಲವಾದರೆ, ನಿನಗೆ ಇಂಥ ದೀರ್ಘನಿದ್ದೆಯ ಮಂಕು ಬಡಿಯುವುದು ಎಂದರೇನು? ನಿನ್ನ ನಿದ್ದೆಯಿಂದ ತಿಳಿದೇಳು. ಬಂದು ಬಾಗಿಲು ತೆರೆ. ನಮ್ಮೊಡನೆ ಕಲೆತುಕೋ. ನಮ್ಮ ವ್ರತದಲ್ಲಿ ನೆರವಾಗು. ಪರಿಮಳವನ್ನು ಬೀರುವ ನರು ತುಲಸಿಯ ಕಿರೀಟವನ್ನು ಧರಿಸಿರುವ ಶ್ರೀಮನ್ನಾರಾಯಣರೂಪಿಯಾದ ಶ್ರೀಕೃಷ್ಣನ ಬಳೀಸಾರಿ ನಾವೆಲ್ಲರೂ ಅವನನ್ನು ಮನಸಾರ ಸ್ತುತಿಸೋಣ. ನಮ್ಮ ಕೋರಿಕೆಗಳನ್ನು ಸಲ್ಲಿಸೋಣ. ಕೃಪಾಳುವಾದ ಅವನುನಮ್ಮೆಲ್ಲರ ಕೋರಿಕೆಗಳನ್ನು ಈಡೇರಿಸುವನು. ಇದು ನಿಶ್ಚಯ.

೨೭

೧೧. ಕಟ್ರುಕ್ಕಱವೈಕ್ಕಣಙ್ಗಳ್ ಪಲ ಕಱನ್ದು

ಶೆಟ್ರಾರ್ ತಿಱಲೞಿಯ ಚ್ಚೆನ್ಱು ಶೆರುಚ್ಚೆಯ್ಯುಮ್

ಕುಟ್ರಮೊನ್ಱಿಲ್ಲಾದ ಕೋವಲರ್ ಯ, ಪೊಱ್ ಕೊಡಿಯೇ

ಪುಟ್ರರವಲ್ ಗುಱ್ ಪುನಮಯಿಲೇ ಪೋದರಾಯ್

ಶುಟ್ರತ್ತುತ್ತೊೞಿ ಮಾರೆಲ್ಲಾರುಮ್ ವನ್ದು, ನಿನ್

ಮುಟ್ರಮ್ ಪುಗುನ್ದು ಮುಹಿಲ್ ವಣ್ಣನ್ ಪೇರ್ ಪಾಡ

ಶಿಟ್ರಾದೇ ಪೇಶಾದೇ ಶೆಲ್ವಪ್ಪೆಣ್ಡಾಟ್ಟಿ,ನೀ

ಎಟ್ರುಕ್ಕೂಱಙ್ಗುಮ್ ಪೊರುಳೇಲೋ ರೆಮ್ ಪಾವಾಯ್

ಕನ್ಱು=ಕರುಗಳೊಡನೆ\(ಕೂಡಿದ\), ಕಱವೈ=ಹಸುಗಳ, ಕಣಙ್ಗಳ್=ಮಂದೆಗಳನ್ನು, ಪಲ=ಹಲವನ್ನು, ಕಱನ್ದು=ಕರೆದು, ಶೆಟ್ರಾರ್= ಶತ್ರುಗಳ, ತಿಱಲ್=ಬಲವು, ಅೞಿಯ=ಅಳಿಯುವಂತೆ, ಶೆನ್ಱು=\(ತಾವೇ ಮುನ್ನುಗ್ಗಿ\), ಹೋಗಿ, ಶೆರು=ಯುದ್ಧವನ್ನು, ಶೆಯ್ಯುಮ್=ಮಾಡುವ, ಕುಟ್ರಮ್=ದೋಷವು, ಒನ್ಱುಮ್=ಸ್ವಲ್ಪವಾದರೂ, ಇಲ್ಲಾದ=ಇಲ್ಲದ, ಕೋವಲರ್ ತಮ್=ಗೋವಳರ, ಪೊನ್=ಬಂಗಾರದ, ಕೊಡಿಯೇ=ಬಳ್ಳಿಯೇ , ಪುಟ್ರು=ಹುತ್ತದ, ಅರವು=ಹಾವಿನಂತೆ, ಅಲ್ ಗುಲ್=ನಡೂವನ್ನುಳ್ಳವಳೇ, ಪುನಮ್=ಕಾಡಿನ, ಮಯಿಲೇ=ನವಿಲಿನಂಥವಳೇ, ಪೋದರಾಯ್=\(ಎದ್ದು\)ಬಾರಮ್ಮಾ, ಶುಟ್ರತ್ತು=ಬಂಧುವರ್ಗದ, ತೋೞಮಾರ್=ಗೆಳತಿಯರು, ಎಲ್ಲಾರುಮ್=ಎಲ್ಲರೂ, ವನ್ದು=ಬಂದು, ನಿನ್=ನಿನ್ನ, ಮುಟ್ರಮ್=ಅಂಗಳವನ್ನು, ಪುಗುನ್ದು=ಪ್ರವೇಶಿಸಿ, ಮುಹಿಲ್ ವಣ್ಣನ್= ಮುಗಿಲು ಬಣ್ಣದವನ, ಪೇರ್=ಹೆಸರನ್ನೂ ಕೀರ್ತಿಯನ್ನೂ, ಪಾಡ=ಹಾಡುತ್ತಿರಲು, ನೀ=ನೀನು, ಶಿಟ್ರಾದೇ=ಮೈಯನ್ನು ಅಲುಗಿಸದಂತೆ, ಪೇಶಾದೇ=ಮಾತನಾಡದಂತೆ, ಉಱಙ್ಗುಮ್=ನಿದ್ರಿಸುತ್ತಿರುವುದು, ಶೆಲ್ವಮ್=ಶ್ರೀಮಂತಳಾದ, ಪೆಣ್ಡಾಟ್ಟಿ=ಹೆಂಗಸೇ, ಎಟ್ರುಕ್ಕೂ=ಯಾವ ಬಗೆಯ, ಪೊರುಳ್=ಪ್ರಯೋಜನಕ್ಕಾಗಿ, ಏಲ್=ನೀಣು ಎದ್ದು ಬರುವುದಾದರೆ, ಓರ್=ಶ್ರೇಷ್ಠವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಕರುಗಳೊಡನೆ ಕೂಡಿದ ಹಲವಾರು ಹಸುಗಳ ಮಂದೆಗಳನ್ನು ಕರೆದು \(ಹಾಲು ಕರೆದು\) ಶತ್ರುಗಳ ಬಲ ಅಳಿಯುವಂತೆ ತಾವೇ ಮುನ್ನುಗ್ಗಿ ಹೋಗಿ ಯುದ್ಧಮಾಡಬಲ್ಲ, ಮತ್ತು ದೋಷ ಸ್ವಲ್ಪವೂ ಇಲ್ಲದ ಬಂಗಾರದ ಬಳ್ಳಿಯೇ, ಹುತ್ತದ ಹಾವಿನಂತೆ ನಡವನ್ನುಳ್ಳವಳೇ, ಕಾಡಿನ ನವಿಲಿನಂಥವಳೇ ಎದ್ದು ಬಾರಮ್ಮಾ. ಬಂಧುವರ್ಗದ ಗೆಳತಿಯರೆಲ್ಲರೂ ಬಂದು ನಿನ್ನಮನೆಯ ಅಂಗಳವನ್ನು ಪ್ರವೇಶಿಸಿ ಮುಗಿಲುಬಣ್ಣದವನ ಹೆಸರನ್ನೂ ಕೀರ್ತಿಯನ್ನೂ ಹಾಡುತ್ತಿರಲು, ಶ್ರೀಮಂತ ಹೆಂಗಸೇ, ನೀನುಮೈ ಕದಲಿಸದಂತೆ ಮಾತಾಡದಂತೆ ನಿದ್ರಿಸುತ್ತಿರುವುದು ಯಾವ ಬಗೆಯ ಪ್ರಯೋಜನಕ್ಕಾಗಿ? ನೀಣು ಎದ್ದು ಬಂದರೆ ನಮ್ಮ ವ್ರತ ಶ್ರೇಷ್ಠವಾದದ್ದು \(ಆಗುತ್ತದೆ\)\(೧೧\)

ಹಿಂದಿನ ಪಾಶುರಗಳಲ್ಲಿ ಕನ್ಯೆಯರನ್ನು ಎಚ್ಚರಗೊಳಿಸಲು ಹೋದ ವ್ರತಕನ್ಯೆಯರು ಅವರ ಮನೆಯೊಳಕ್ಕೆ ಹೋಗಲಿಲ್ಲ. ಬಾಗಿಲಲ್ಲೇ ನಿಂತು, ಅವರನ್ನು ಕೂಗಿ, ಎಚ್ಚರಗೊಳಿಸಿದ್ದು.

೨೮

ಈ ಪಾಶುರದಲ್ಲಿ ಅವರು ಕನ್ಯೆಯ ಮನೆಯ ಅಂಗಳವನ್ನು ಪ್ರವೇಶಿಸಿದ್ದಾರೆ. ಅಲ್ಲಿಂದ ಅವಳನ್ನು ಎಚ್ಚರಗೊಳಿಸಲು ಯತ್ನಿಸಿದ್ದಾರೆ.

ಈ ಪಾಶುರದ ಹೆಣ್ಣು ಗೋವಳರ ವಂಶದವಳು.ಗೋವಳರು ಗೋಸೇವೆ ಮಾಡುವವರು. ದಿನದಿನವೂ ಹಲವಾರು ಮಂದೆಗಳ ಹಸುಗಳ ಹಾಲು ಕರೆಯುವಾಗ ಶಾಂತಿ,ಸಹನೆ, ಸಂತೋಷ, ಸಾಮರ್ಥ್ಯಗಳನ್ನು ಅವರು ತೋರ್ಪಡಿಸುವರು. ಶತ್ರುಗಳನ್ನು ಎದುರಿಸುವಾಗಲಂತೂ, ಶತ್ರುಗಳ ಬಲವನ್ನು ಪೂರ್ತಿಯಾಗಿ ಮುರಿದು ಅವರನ್ನು ನಾಶಮಾಡುವಂತೆ ಅವರ ಮೇಲೆ ಎರಗಿ ಹೋರಾಡುವರು. ಆಗ ಅವರ ಧೈರ್ಯ ಶೌರ್ಯಗಳು ವ್ಯಕ್ತಗೊಳ್ಳುವುವು. ಅಂಥ ವಂಶದಲ್ಲಿ ಹುಟ್ಟಿದವಳು ಇವಳು. ಎಂದರೆ, ಕೃಷ್ಣನ ವಂಶವೇ ಇವಳದು.

ಇವಳ ಸ್ವಭಾವವೋ ಪರಿಶುದ್ಧವಾದದ್ದು. ಎಳ್ಳಷ್ಟೂ ದೋಷವಿಲ್ಲದ ಅಪರಂಜಿ ಚಿನ್ನದಂಥಾದ್ದು. ಇವಳು ತೇಜಸ್ವಿ, ಸುಂದರಿ- ಬಂಗಾರದ ಬಳ್ಳಿಯೇ. ಹುತ್ತದ ಹಾವಿನ ಹೆಡೆಯಂತೆ ಎದೆ ನಡುವು ಉಳ್ಳವಳು. ಕಾಡಿನಲ್ಲಿ ಸ್ವಚ್ಛಂದವಾಗಿ ಆಡುವ ನವಿಲಿನಂತೆ ಇವಳ ಬಣ್ಣ,ಕಾಂತಿ ಮತ್ತು ಆನಂದ ಉತ್ಸಾಹಗಳು.

ಗೋದಾದೇವಿ ಹೇಳುತ್ತಾಳೆ: ಶ್ರೀಮಂತ ಸುಂದರೀ, ಏಕೆ ಇಷ್ಟು ನಿದ್ದೆ? ನಿನ್ನ ಬಂಧುಗಳೂ ಗೆಳತಿಯರೂ ಎಲ್ಲರೂ ಬಂದಿದ್ದೇವೆ. ನಿನ್ನ ಮನೆಯ ಅಂಗಳದಲ್ಲಿದ್ದೇವೆ. ನಾವೆಲ್ಲರೂಕೂಡಿ ಮುಗಿಲ ವಣ್ಣನಾದ ಶ್ರೀಕೃಷ್ಣನ ಹೆಸರುಗಳನ್ನೂ, ಅವನ ಆಶ್ಚರ್ಯಾದ್ಭುತ ಕಾರ್ಯಗಳನ್ನೂ ಅವನ ಕೀರ್ತಿಯನ್ನೂ ಹೊಗಳಿ ಹಾಡುತ್ತಿದ್ದೇವೆ. ನಿನಗೆ ಇಷ್ಟು ಪ್ರಿಯವಾದ ವಿಷಯವನ್ನೇ ಹೇಳುತ್ತಾ ಹಾಡುತ್ತಾ ಗದ್ದಲ ಮಾಡುತ್ತಿದ್ದರೂ ಸಹ ನಿನಗೆ ಏಕೆ ಎಚ್ಚರವಾಗಲಿಲ್ಲ? ನಿನ್ನ ಮೈಯನ್ನೂ ಅಲುಗಿಸಲಿಲ್ಲ; ಮಾತನಾಡಲಿಲ್ಲ. ಏಕೆ ಹೀಗೆ? ಯಾವ ಪುರುಷಾರ್ಥಕ್ಕೆಂದು ಹೀಗೆ ನಿದ್ರಿಸುತ್ತಿದ್ದೀಯೆ? ಎದ್ದು ಬಾರಮ್ಮಾ. ನೀನು ನಮ್ಮೊಡನೆ ಸೇರಿಕೊಂಡೆಯಾದರೆ, ನಮ್ಮ ವ್ರತ ಶ್ರೇಷ್ಠವಾಗಿ ನಡೆಯುವುದು.

ಯಾವ ಪ್ರಯೋಜನಕ್ಕಾಗಿ ಈ ನಿದ್ದೆ?-ಇವಳು ಸುಂದರಿಯೂ ಶುದ್ಧಳೂ ಆದದ್ದರಿಂದ ಇವಳ ಮನಸ್ಸಿನಲ್ಲಿ ನಿರಾತಂಕ. ತನ್ನ ವಂಶಜನಾದ ಕೃಷ್ಣನು ತನ್ನ ಮನಸ್ಸನ್ನು ಅರಿತಿದ್ದರೆ, ನಿಜವಾಗಿ ತನ್ನಲ್ಲಿಗೆ ಬಂದೇ ಬರುವನು. ತಾನೇಕೆ ವ್ರತಾದಿಗಳನ್ನುನಡಸುವ ಹವ್ಯಾಸಕ್ಕೆ ಬೀಳಬೇಕು? ತನ್ನ ಸೊಬಗೂ< ಶುದ್ಧತೆಯೂ< ಮುಗ್ಧತೆಯೂ, ವಂಶವೂ ಒದಗಿ ಬರದಿದ್ದರೆ, ವ್ರತದಿಂದ ಪ್ರಯೋಜನವಾದೀತೇ? ಆದ್ದರಿಂದ ಹಾಯಾಗಿ ನಿದ್ದೆಯನ್ನಾದರೂ ಮಾಡುವೆನು ಎಂದು ಬಗೆದಿರಬಹುದೇ?

೨೯

೧೨.ಕನೈತ್ತಿಳಙ್ಕಟ್ರೆರುಮೈ ಕನ್ಱುಕ್ಕಿರಙ್ಗಿ

ನಿನೈತ್ತು ಮುಲೈವೞಿಯೇ ನಿನ್ಱು ಪಾಲ್ ಶೋರ

ನನೈತ್ತಿಲ್ಲಂಜೇಱಾಕ್ಕುಮ್ ನಱ್ ಶೆಲ್ವನ್ ತಙ್ಗಾಯ್

ಪನಿತ್ತಲೈ ವೀೞ ನಿನ್ ವಾಶಱ್ ಕಡೈ ಪಟ್ರಿ

ಶಿನತ್ತಿನಾಲ್ ತೆನ್ನಿಲಙ್ಗೈಕ್ಕೋಮಾನೈ ಚ್ಚೆಟ್ರ

ಮನತ್ತುಕ್ಕಿನಿಯಾನೈಪ್ಪಾಡವುಮ್ ನೀ ವಾಯ್ ತಿಱವಾಯ್

ಇನಿತ್ತಾ ನೆೞುನ್ದಿರಾಯೀದೆನ್ನ ಪೇರುಱಕ್ಕಮ್

ಅನೈತ್ತಿಲ್ಲತ್ತಾರು ಮಱಿನ್ದೇಲೋ ರೆಮ್ ಪಾವಾಯ್

ಇಳಕನ್ಱು=ಎಳೆಗರುವಿನ, ಎರುಮೈ=ಎಮ್ಮೆಯು, ಕನೈತ್ತು=ಕೂಗಾಡಿ, ಕನ್ಱುಕ್ಕೂ=ತನ್ನ ಕರುವಿನ ಮೇಲೆ, ಇರಙ್ಗಿ=ಕನಿಕರಗೊಂಡು, ನಿನೈತ್ತು=\(ಅದು ಹಾಲು ಕುಡಿಯುತ್ತಿರುವಂತೆ\)ಭಾವಿಸಿಕೊಂಡು, ಮುಲೈವೞಿಯೇ=ಮೊಲೆಯ ಮೂಲಕ, ನಿನ್ಱು=ಎಡೆಬಿಡದೆ, ಪಾಲ್ ಶೋರ=ಹಾಲು ಸೋರಿಸಲು, ಇಲ್ಲಮ್=ಮನೆಯನ್ನು, ನನೈತ್ತು=ಒದ್ದೆ ಮಾಡಿ, ಶೇರ್=ಕೆಸರನ್ನು, ಆಕ್ಕೂಮ್=ಆಗಿಸುವ, ನಲ್=ಒಳ್ಳೆಯ, ಶೆಲ್ವನ್=ಭಾಗ್ಯವಂತನ\(ಶೆಲ್ವನ್ ಎಂಬವನ\) ತಙ್ಗಾಯ್=ತಂಗಿಯೇ, ಪನಿ=ಮಂಜಿನ ಹನಿಯು, ತಲೈ=ತಲೆಯ ಮೇಲೆ, ವೀೞ=ಬೀಳುತ್ತಿದ್ದರೂ, ನಿನ್=ನಿನ್ನ, ಶಱ್ ಕಡೈ=ತಲೆಬಾಗಿಲನ್ನು, ಪಟ್ರಿ=ಆಶ್ರಯಿಸಿ, ಚಿನತ್ತಿನಾಲ್=ಕಡುಕೋಪದಿಂದ, ತೆನ್=ದಕ್ಷಿಣ ದಿಕ್ಕಿನಲ್ಲಿರುವ, ಇಲಙ್ಕೈ=ಲಂಕೆಯ, ಕೋಮಾನೈ=ರಾಜನನ್ನು, ಚೆಟ್ರ=ಕೊಂದವನನ್ನು, ಮನತ್ತುಕ್ಕೂ=ಮನಸ್ಸಿಗೆ, ಇನಿಯಾನೈ=ಇನಿಯನಾದವನನ್ನು, ಪಾಡವುಮ್=ಹಾಡುವುದಕ್ಕೂಸಹ, ನೀ=ನೀನು, ವಾಯ್=ಬಾಯನ್ನು, ತಿಱವಾಯ್=ತೆರೆಯುವುದಿಲ್ಲವಲ್ಲ, ಇನಿತ್ತಾನ್=ಇನ್ನಾದರೂ, ಎೞುನ್ದಿರಾಯ್=ಎದ್ದೇಳು, ಈದು=ಇದು, ಎನ್ನ=ಎಂತಹ, ಪೇರ್=ದೊಡ್ಡ, ಉಱಕ್ಕಮ್= ನಿದ್ದೆ? ಅನೈತ್ತು=ಎಲ್ಲಾ, ಇಲ್ಲತ್ತಾರುಮ್=ಮನೆಗಳವರೂ, ಅಱಿನ್ದು ಏಲ್=ತಿಳುದುಕೊಂಡವರಾದ್ದರಿಂದ, ಓರ್=ಶ್ರೇಷ್ಠವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಎಳೆಗರುವಿನ ಎಮ್ಮೆಯು ಕೂಗುತ್ತಾ ತನ್ನ ಕರುವಿನ ಮೇಲೆ ಕನಿಕರಗೊಂಡು ಅದು ಹಾಲು ಕುಡಿಯುತ್ತಿರುವಂತೆ ಭಾವಿಸಿಕೊಂಡು ತನ್ನ ಮೊಲೆಯಿಂದ ಎಡೆಬಿಡದೆ ಹಾಲನ್ನು ಸೋರಿಸಲು ಅದು ಮನೆಯನ್ನು ಒದ್ದೆ ಮಾಡಿ ಕೆಸರನ್ನುಂಟುಮಡುವಂಥ ಒಳ್ಳೆಯ ಭಾಗ್ಯವಂತನ ತಂಗಿಯೇ, ಮಂಜಿನ ಹನಿಗಳು ನಮ್ಮ ತಲೆಯಮೇಲೆ ಬೀಳುತ್ತಿದ್ದರೂ ಸಹ ನಿನ್ನ ತಲೆಬಾಗಿಲನ್ನು ಆಶ್ರಯಿಸಿ, ಕಡುಕೋಪದಿಂದ ದಕ್ಷಿಣದಿಕ್ಕಿನಲ್ಲಿರುವ ಲಂಕೆಯ ರಾಜನನ್ನು ಕೊಂದವನನ್ನು, ನಮ್ಮ ಮನಸ್ಸಿಗೆ ಇನಿಯನಾದವನನ್ನು ಹಾಡುವುದಕ್ಕೂ ಕೂಡ ನೀನು ಬಾಯಿನಿಡಲಾರೆಯಲ್ಲಾ\! ಇನ್ನಾದರೂ ಎದ್ದೇಳು. ಇದು ಎಂಥ ದೊಡ್ಡ ನಿದ್ದೆ? ಎಲ್ಲ ಮನೆಗಳವರೂ ಅರಿತುಕೊಂಡರಾದ್ದರಿಂದ ನಮ್ಮ ವ್ರತವು ಶ್ರೇಷ್ಠವೆನಿಸುವುದು.\(೧೨\)

ಈ ಪಾಶುರದ ಕನ್ಯೆಗೆ ಒಬ್ಬ ಅಣ್ಣ. ಅವನು ಕೃಷ್ಣ ಎಡೆಬಿಡದ ಅನುಚರ. ಹಸುಸ್ ಎಮ್ಮೆಗಳ ವಿಷಯದಲ್ಲಿ ಬಹಳ ಪ್ರೀತಿ, ಬಹಳ ಕನಿಕರ. ಹಸುಗಳನ್ನೂ

೩೦

ಎಮ್ಮೆಗಳನ್ನೂ ಕಾಲಕ್ಕೆ ಸರಿಯಾಗಿ ಕರೆಯುವುದು ಅವಕ್ಕೂ ವಾಡಿಕೆಯಾಗಿ ಬಿಟ್ಟಿದೆ. ಒಂದು ವೇಳೆ ಅವುಗಳನು ಕರೆಯುವ ಕಾಲ ಮೀರಿದರೆ ಹೇಗೆ? ಅದಕ್ಕೆ ಒಂದು ಸೊಗಸಾದ ನಿದರ್ಶನ ಇಲ್ಲಿದೆ. ವ್ರತಕನ್ಯೆಯರು ಆ ಮನೆಗೆ ಬಂದ ದಿನ ಎಮ್ಮೆಗಳನ್ನು ಕರೆಯುವ ಕಾಲ ಮಿಂಚಿತೇನೋ. ಆ ಎಮ್ಮೆಗಳು ತಮ್ಮ ಎಳೆಗರುಗಳನ್ನು ನೆನೆದು ಕನಿಕರಗೊಂಡು, ಆ ಕರುಗಳು ತಮ್ಮ ಬಳಿಗೆ ಬಂದಂತೆಯೂ ತಮ್ಮ ಕೆಚ್ಚಲಿಗೆ ಬಾಯಿ ಹಾಕಿದಂತೆಯೂ ಭಾವಿಸಿಕೊಂಡು, ಪದ್ಧತಿಯಂತೆ ಕಾಲಕ್ಕೆ ಸರಿಯಾಗಿ ತಮ್ಮ ಕೆಚ್ಚಲಿನಿಂದ ಹಾಲನ್ನು ಧಾರಾಳವಾಗಿ ಸುರಿಸಿಬಿಡುತ್ತವೆ. ಹಾಲು ವೄಥಾ ನೆಲದ ಮೇಲೆ ಸುರಿದು, ಒದ್ದೆ ಮಾಡಿ, ಕೆಸರು ಮಾಡಿಬಿಡುತ್ತವೆ. ಅಂಥ ಉದಾರಸ್ವಭಾವದ ಎಮ್ಮೆ ಹಸುಗಳುಳ್ಳವನು ಆ ಅಣ್ಣ\! ಮಹಾಭಾಗ್ಯಶಾಲಿಯೇ ಅವನು\! ಅವನನ್ನು ಶೆಲ್ವನ್ ಎಂದು ಕರೆಯುತ್ತಾರೋ, ಹೇಗೋ? ಸಾಮಾನ್ಯವಾಗಿ ಮನೆಯ ನೆಲ ಮಳೆಯಿಂದಲೋ, ಸುರಿದ ನೀರಿನಿಂದಲೋ ತೊಯಿದು ಕೆಸರಾಗುವುದಕ್ಕೆ ಬದಲಾಗಿ ಈ ಭಾಗ್ಯವಂತನ ಮನೆಯೆಲ್ಲಾ ಹಾಲಿನ ಕೋಡಿ ಹರಿದು ರೊಚ್ಚಾಗುವುದಲ್ಲಾ\! ಏನು ಭಾಗ್ಯ ಇದು\! ಭಗವದವತಾರ ಸ್ವರೂಪಿಯಾದ ಶ್ರೀಕೃಷ್ಣನ ಒಡನಾಡಿಯಾದ್ದರಿಂದ ಅವನಿಗೆ ಕೃಷ್ಣನ ದಿವ್ಯಾನುಗ್ರಹದ ಫಲವೇ ಇದಾಗಿರಬಹುದೇ?

ಈ ಪುಣ್ಯವಂತನ ತಂಗಿಯೂ ಸದ್ಭಕ್ತಳೇ. ಅವಳಿಗೂ ವ್ರತದ ವಿಷಯ ತಿಳಿದಿದೆ. ಬೇಗ ಏಳಬೇಕೆಂಬುದೂ ಗೊತ್ತಿದೆ. ಅದೇನು ವಿಚಿತ್ರವೋ ಕಾಣೆ, ಅವಳಿಗೆ ಎಂದೂ ಇಲ್ಲದಷ್ಟೂ ನಿದ್ದೆ ಈ ದಿನ ಹತ್ತಿದೆ. ಬಾಗಿಲಲ್ಲಿ ಗೋದಾದೇವಿಯೂ, ಅವಳ ಗೆಳತಿಯರೂ ನಿಂತಿದ್ದಾರೆ. ಮಂಜು ಬೀಳುತ್ತಿದೆ. ಹನಿಗಳು ಅವರ ತಲೆಯನ್ನು ತೊಯಿಸುತ್ತಿವೆ. ಅದನ್ನು ಲೆಕ್ಕಿಸದೆ, ಅವರು ಶ್ರೀರಾಮಚಂದ್ರನ ಪೌರುಷವನ್ನೂ, ಹಿರಿಮೆಯನ್ನೂ ಹೊಗಳಿ ಹಾಡುತ್ತಿದ್ದಾರೆ. ಅಲ್ಲದೆ, ಗೋಪಕನ್ಯೆಯರಿಗೆ ಇನಿದಾದವನನ್ನೂ ಕುರಿತು ಹಾಡುತ್ತಿದ್ದಾರೆ. ಇಷ್ಟಾಗಿ, ಈ “ತಂಗಿ”ಎವ್ವರಗೊಳ್ಳಲಿಲ್ಲವಲ್ಲಾ\! ಇದೆಂಥ ದೊಡ್ಡನಿದ್ದೆ\! ಗಾಢವಾದ ನಿದ್ದೆಯಲ್ಲಿ ಅವಳು ಮೈಮರೆತಿರುವುದೂ, ಅವಳ ಗೆಳತಿಯರೆಲ್ಲರೂ ಬಾಗಿಲಲ್ಲೇ ಅವಳಿಗಾಗಿ ಕಾದಿರುವುದೂ ಎಲ್ಲ ಮನೆಯವರಿಗೂ ಗೊತ್ತಾಗಿದೆ. ಇನ್ನಾದರೂ ಅವಳು ಏಳಬೇಡವೇ? ವ್ರತದಲ್ಲಿ ಪಾಲುಗೊಳ್ಳಬೇಡವೇ? ಅದನ್ನು ಉತ್ತಮರೀತಿಯಲ್ಲಿ ನಡಸಬೇಡವೇ? ಸಿದ್ಧಿ ಪಡೆಯಬೇಡವೇ?

೧೩. ಪುಳ್ಳಿನ್ ವಾಯ್ ಕೀಣ್ಡಾನೈ ಪ್ಪೊಲ್ಲಾ ವರಕ್ಕನೈ

ಕಿಳ್ಳಿಕ್ಕಳೈನ್ದಾನೈಕ್ಕೀರ್ ತ್ತಿಮೈಪಾಡಿಪ್ಪೋಯ್

ಪಿಳ್ಳೈಹಳೆಲ್ಲಾರುಮ್ ಪಾವೈಕ್ಕಳಮ್ ಪುಕ್ಕಾರ್

ವೆಳ್ಳಿಯೆೞುನ್ದು ವಿಯಾೞ ಮುಱಙ್ಗಿಟ್ರು

೩೧

ಪುಳ್ಳಿನ್ ಶಿಲಮ್ ಬಿನ ಕಾಣ್ ಪೋದರಿಕ್ಕಣ್ಣಿನಾಯ್

ಕುಳ್ಳಕ್ಕುಳಿರಕ್ಕೂಡೈನ್ದು ನೀರಾಡಾದೇ

ಪಳ್ಳಿಕ್ಕಿಡತ್ತಿಯೋ ಪಾವಾಯ್ ನೀ ನನ್ನಾಳಾಲ್

ಕಳ್ಳತ್ತವಿರ್ ನ್ದು ಕಲನ್ದೇಲೋ ರೆಮ್ ಪಾವಾಯ್

ಪುಳ್ಳಿನ್=\(ಬಕ\)ಪಕ್ಷಿಯ ರೂಪದಲ್ಲಿ ಬಂದವನ, ವಾಯ್=ಬಾಯನ್ನು, ಕೀಣ್ಡಾನೈ=ಸೀಳಿದವನ, ಪೊಲ್ಲಾ=ದುಷ್ಟನಾದ, ಅರಕ್ಕನೈ=ರಾಕ್ಷಸನನ್ನು, ಕಿಳ್ಳಿ=ಕೊಂದು, ಕಳೆನ್ದಾನೈ=ರಾಕ್ಷಸ ಕುಲವನ್ನೇ ನಾಶ ಮಾಡಿದವನ, ಕೀರ್ ತ್ತಿಮೈ=ಕೀರ್ತಿಕಾರ್ಯಗಳನು, ಪಾಡಿ=ಹಾಡಿ, ಪೋಯ್=ಹೋಗಿ, ಪಿಳ್ಳೈಹಳ್=ಕನ್ಯೆಯರು, ಎಲ್ಲಾರುಮ್=ಎಲ್ಲರೂ, ಪಾವೈ=ವ್ರತದ, ಕಳಮ್=ಸ್ಥಳವನ್ನು, ಪುಕ್ಕಾರ್=ಸೇರಿದ್ದಾರೆ, ವೆಳ್ಳಿ=ಶುಕ್ರನು, ಎೞುನ್ದು=ಉದಯಿಸಿ, ವಿಯಾೞನ್=ಬೄಹಸ್ಪತಿಯು, ಉಱಙ್ಗಟ್ರು=ಮುಳುಗಿತು, ಪುಳ್ಳುಮ್=ಪಕ್ಷಿಗಳೂ, ಶಿಲಮ್ಬಿನ ಕಾಣ್=ಚಿಲಿಪಿಲಿಗುಟ್ಟುತ್ತಿವೆ ಕಾಣೆಯಾ, ಪೋದು=ಹೂವಿನ, ಅರಿ=ಸೊಬಗಿನ, ಕಣ್ಣಿನಾಯ್=ಕಣ್ಣಿನವಳೇ, ಪಾವಾಯ್=ಗೊಂಬೆಯಂತೆ ಸುಂದರಿಯೇ, ನೀ=ನೀನು, ನಲ್ ನಾಳಾಲ್= ಈ ಒಳ್ಳೆಯ ದಿವಸದಂದು, ಕಳ್ಳಮ್= ಕಪಟವನ್ನು, ತವಿರ್ ನ್ದು=ಬಿಟ್ಟು, ಕುಳ್ಳಕ್ಕೂಳಿರ= ಮೈ ನಡುಗಿಸುವಂತೆ, ಕುಡೈನ್ದು=ತಣ್ಣಗಿರುವ, ನೀರ್=ನೀರಿನಲ್ಲಿ, ಆಡಾದೇ=ಸ್ನಾನ ಮಾಡದೆ ಪಳ್ಳಿಕ್ಕಿಡತ್ತಿಯೋ=ಮಲಗಿ ನಿದ್ರಿಸುತ್ತಿರುವೆಯಾ? ಕಲನ್ದೇಲ್=ಕಲೆತುಕೊಂಡೆಯಾದರೆ, ಓರ್=ಶ್ರೇಷ್ಠವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಬಕಪಕ್ಷಿಯರೂಪದವನ ಬಾಯನ್ನು ಸೀಳಿದವನ, ದುಷ್ಟ ರಾಕ್ಷಸನನ್ನು ಕೊಂದು, ರಾಕ್ಷಸಕುಲವನ್ನೇ ನಾಶ ಮಾಡಿದವನ ಕೀರ್ತಿಕಾರ್ಯಗಳನ್ನು ಹಾಡಿ ಹೋಗಿ ಕನ್ಯೆಯರೆಲ್ಲರೂ ವ್ರತದ ಸ್ಥಳವನ್ನು ಸೇರಿದ್ದಾರೆ. ಶುಕ್ರ ಉದಯಿಸಿ ಬೃಹಸ್ಪತಿ ಮುಳುಗಿತು. ಪಕ್ಷಿಗಳೂ ಚಿಲಿಪಿಲಿಗುಟ್ಟುತ್ತಿವೆ ಕಾಣೆಯಾ, ಹೂವಿನ ಸೊಬಗಿನ ಕಣ್ಣಿನವಳೇ, ತಿದ್ದಿದ ಗೊಂಬೆಯಂಥವಳೇ, ಕಪಟ\(ಸೋಮಾರಿತನ\)ವನ್ನು ಬಿಟ್ಟು ಮೈಜುಮ್ಮೆನ್ನುವಂಥ ತಣ್ಣಗಿರುವ ನೀರಿನಲ್ಲಿ ಸ್ನಾನಮಾಡದೆ ಮಲಗಿ ನಿದ್ರಿಸುತ್ತಿರುವೆಯಾ? ನಮ್ಮೊಡನೆ ಕಲೆತುಕೊಂಡೆಯಾದರೆ ನಮ್ಮ ವ್ರತ ಶ್ರೇಷ್ಠವಾಗಿ ನಡೆಯುವುದು.\(೧೩\)

ಈ ಪಾಶುರದ ಹೆಣ್ಣು ಸುಂದರಿ. ಗೊಂಬೆಯಂಥವಳು. ಬಹಳ ಮಾಟವಾದ ಮೈಕಟ್ಟು. ಅವಳ ಕಣ್ಣುಗಳಂತು ತುಂಬ ಆಕರ್ಷಕ. “ಹೂವಿನ ಸೊಬಗಿನ ಕಣ್ಣಿನವಳೇ” ಎಂದು ಸಂಬೋಧನೆಯಿದೆ. ತನ್ನ ಕಣ್ಣಿನ ಸೊಬಗಿನಿಂದಲೇ ಕೃಷ್ಣನನ್ನು ತನ್ನ ಕಡೆಗೆ ಆಕರ್ಷಿಸಿ ಬಿಡುತ್ತೇನೆಂದು ತಿಳೀದಿದ್ದಳೋ ಹೇಗೋ ವ್ರತಕನ್ಯೆಯರ ಜೊತೆಗೂಡಿ ಅವರ ವ್ರತದಲ್ಲಿ ಪಾಲುಗೊಳ್ಳಬೇಕೆಂದು ಅವಳಿಗೆ ಆಶೆಯಿದ್ದರೂ, ಎದ್ದು ಸ್ನಾನಮಾಡಬೇಕಾದ ಸಮಯದಲ್ಲಿ ನಿದ್ರಿಸುತ್ತಿದ್ದಾಳೆ.

ಅದು ಮಾರ್ಗಶಿರ ಮಾಸ. ಹಿಮ ಬೀಳುತ್ತದೆ. ಕೊರೆತದ ಗಾಳಿ ಬೀಸುತ್ತದೆ. ನೀರೂ ಕೊರೆಯುವುದು. “ಕುಳ್ಳಕ್ಕೂಳಿರ್”- “ಚಳಿಯಲ್ಲಿ ಚಳಿ”- ಎಂಬ ಪ್ರಯೋಗವಿದೆ. ಮೈಜುಮ್ಮೆನ್ನುವ ಕೊರೆತ. ನೀರಿನಲ್ಲಿ ಮಿಂದರೆ, ನಿದ್ದೆಯ ಜಡ್ಡುಮಾಯವಾಗುತ್ತದೆ. ಧನುರ್ಮಾಸದ ಉಷಃಕಾಲದಲ್ಲಿ ತಣ್ಣೀರಿನಲ್ಲಿ ಸ್ನಾನಮಾಡುವುದು ಆರೋಗ್ಯಕರ, ಪುಣ್ಯಸಾಧನ ಎನ್ನುತ್ತಾರೆ. ಈ ಕಾರಣದಿಂದಲೇ ಗೋದಾದೇವಿ ಈ ಸುಂದರಿಯನ್ನು ಎಚ್ಚರ ಗೊಳಿಸುತ್ತಿರುವುದು.

೩೨

ಗೋದಾದೇವಿ ಹೇಳುತ್ತಾಳೆ: ಉಷಃಕಾಲದಲ್ಲೇ ಮಿಂದು ಭಗವಂತನ ನಾಮಸಂಕೀರ್ತನೆಯನ್ನು ಮಾಡುತ್ತಾ ವ್ರತ ನಡಸುವ ಸ್ಥಳವನ್ನು ವ್ರತಕನ್ಯೆಯರೆಲ್ಲರೂ ಆಗಲೇ ಸೇರಿದ್ದಾರೆ. ಅಸಡ್ಡೆಯಿಂದ ನಿದ್ದೆ ಮಾಡುತ್ತಿರಬಹುದೇ? ಶುಕ್ರನ ಉದಯವಾಯಿತು. ಗುರು ಅಸ್ತಮಿಸಿದ್ದಾನೆ. ಇದೇ ಸಕಾಲ. ತಡಮಾಡದೆ ಎದ್ದು ಸಿದ್ಧಳಾಗು.

ಶುಕ್ರನು ಉದಯಿಸುವುದು ಉಷಃಕಾಲವನ್ನು ಎಂದರೆ ಬ್ರಾಹ್ಮೀ ಮುಹೂರ್ತವನ್ನು ಸೂಚಿಸುತ್ತದೆ. ವ್ರತದ ಸ್ನಾನದ ವೇಳೆಯನ್ನು ಇದರಿಂದ ಗೋದಾದೇವಿ ಸೂಚಿಸುತ್ತಿದ್ದಾಳೆ.

ಬಕಪಕ್ಷಿಯ ರೂಪದಲ್ಲಿ ಬಂದವನು ಬಕಾಸುರನೆಂಬವನು. ಕಂಸನಿಂದ ಪ್ರೇರಿತನಾಗಿ ಕೃಷ್ಣನನ್ನು ಕೊಲ್ಲಲು ಬಂದಿದ್ದವನು. ಕೃಷ್ಣನು ಆಟವಾಡುವಂತೆ ಅವನ ಕೊಕ್ಕನ್ನು ಹಿಡಿದುಕೊಂಡು ಅಗಲಿಸಿ, ಬಾಯನ್ನು ಸೀಳಿ, ಅವನನ್ನು ಕೊಂದುಬಿಟ್ಟನು. ಇದು ಕೃಷ್ಣಾವತಾರದ ಕೀರ್ತಿಕತೆ.

ದುಷ್ಟರಾಕ್ಷಸನೆಂದರೆ ರಾವಣಾಸುರ. ಶ್ರೀರಾಮನು ಅವನನ್ನು ಕೊಂದನು. ಅಲ್ಲದೆ, ರಾಕ್ಷಸ ಕುಲವನ್ನೇ ನಿರ್ಮೂಲಗೊಳಿಸಿದನು ಶ್ರೀರಾಮ. ಇದು ರಾಮಾವತಾರದ ಹಿರಿಮೆ.

ಕೃಷ್ಣನೇನು? ರಾಮನೇನು? ಅವತಾರಗಳೆಲ್ಲ ಒಬ್ಬ ಭಗವಂತನಿಗೇ ಸೇರಿದವು. ಅವತಾರಗಳಲ್ಲಿ ಭೇದ ಕಾಣುವುದುಂಟೇ? ಈ ತತ್ವವನ್ನು ಆದರದಿಂದ ಪಾಲಿಸಿದ್ದಾಳೆ ಗೋದಾದೇವಿ ಎನ್ನಬಹುದು. ಹಿಂದಿನ ಎರಡು ಮೂರು ಪಾಶುರಗಳಿಂದಲೂ ರಾಮ, ಕೃಷ್ಣರಿಗೆ ಭೇದವಿಲ್ಲದ ಹಾಗೆಯೇ ಭಗವಂತನ ಕೀರ್ತಿಕಾರ್ಯಗಳ ವಿವರಣೆ ಬರುತ್ತದೆ.

೧೪. ಉಙ್ಗಳ್ ಪುೞೈಕ್ಕಡೈ ತೋಟ್ಟತ್ತು ವಾವಿಯುಳ್

ಶೆಙ್ಗೞುನೀರ್ ವಾಯ್ ನೆಹಿೞ್ ನ್ದಾಮ್ ಪಲ್ ವಾಯ್ ಕೂಮ್ಬಿನಕಾಣ್

ಶೆಙ್ಗಱ್ ಪೊಡಿಕ್ಕೂಱೈ ವೆಣ್ ಬಲ್ ತವತ್ತವರ್

ತಙ್ಗಳ್ ತಿರುಕ್ಕೋಯಿಲ್ ಶಙ್ಗಿಡುವಾನ್ ಪೋಹಿನ್ಱಾರ್

ಎಙ್ಗಳೈ ಮುನ್ನ ಮೆೞುಪ್ಪವಾನ್ ವಾಯ್ ಪೇಶುಮ್

ನಙ್ಗಾಯೆೞುನ್ದಿರಾಯ್ ನಾಣಾದಾಯ್ ನಾವುಡೈಯಾಯ್

ಶಙ್ಗೋಡು ಶಕ್ಕರ ಮೇನ್ದುನ್ ತಡಕ್ಕೈಯನ್

ಪಙ್ಗಯಕ್ಕಣ್ಣಾನೈ ಪ್ಪಾಡೇಲೋ ರೆಮ್ ಪಾವಾಯ್

ಉಙ್ಗಳ್=ನಿಮ್ಮ\(ಮನೆಯ\), ಪುೞೈ=ದಿಡ್ಡಿ ಬಾಗಿಲಿರುವ, ಕಡೈ=ಕಡೆಯ, ತೋಟ್ಟತ್ತು=ತೋಟದ, ವಾವಿಯುಳ್=ಬಾವಿಯಲ್ಲಿ\(ಕೊಳದಲ್ಲಿ\) ಶೆಙ್ಗೞುನೀರ್=ಕೆಂದಾವರೆ ಹೂಗಳು, ವಾಯ್=ಬಾಯಿ, ನೆಹಿೞ್ ನ್ದು=ತೆರೆದು, ಆಮ್ಬಲ್=ಕನ್ನೈದಿಲೆಯು, ವಾಯ್=ಬಾಯಿ, ಕೂಮ್ಬಿನ ಕಾಣ್=ಮುಚ್ಚಿದವು ಕಾಣೆಯಾ, ಶೆಙ್ಗಲ್ ಪೊಡಿ=ಕಾವಿ ಬಣ್ಣದ, ಕೂಱೈ=ವಸ್ತ್ರ ಧರಿಸಿದ, ವೆಣ್=ಬೆಳ್ಳಗಿರುವ, ಪಲ್=ಹಲ್ಲುಗಳುಳ್ಳ, ತವತ್ತವರ್=ತಪಸ್ವಿಗಳಾದ ಸನ್ಯಾಸಿಗಳು

೩೩

ತಙ್ಗಳ್=ತಮ್ಮ ತಮ್ಮ,ತಿರುಕ್ಕೋಯಿಲ್=ದೇವಾಲಯಗಳಲ್ಲಿ, ಶಙ್ಗು=ಶಂಖವನ್ನು, ಇಡುವಾನ್=ಊದುವುದಕ್ಕಾಗಿ, ಪೋಹಿನ್ಱಾರ್=ಹೋಗುತ್ತಿದ್ದಾರೆ, ಎಙ್ಗಳೈ=ನಮ್ಮನ್ನೆಲ್ಲಾ, ಮುನ್ನಮ್=ಮುಂಚಿತವಾಗಿಯೇ, ಎೞುಪ್ಪುವಾನ್=ಎಚ್ಚರಗೊಳಿಸುವುದಾಗಿ, ವಾಯ್ ಪೇಶುಮ್=ಮಾತುಕೊಟ್ಟಿದ್ದ, ನಙ್ಗಾಯ್=ಸಂಪನ್ನಳೇ, ಎೞುನ್ದಿರಾಯ್=ಏಳಮ್ಮಾ, ನಾಣಾದಾಯ್=ಲಜ್ಜೆ ಪಡದವಳಾಗಿ\(ಲಜ್ಜೆಯಿಲ್ಲದವಳೇ\), ನಾ=ನಾಲಗೆ, ಉಡೈಯಾಯ್=ಉಳ್ಳವಳಾಗು\(ನಾಲೆಗೆಯುಳ್ಳವಳೇ\), ಶಙ್ಗೊಡು=ಶಂಖದೊಡನೆ, ಚಕ್ಕರಮ್=ಚಕ್ರವನ್ನು, ಏನ್ದುಮ್=ಧರಿಸಿದ, ತಡಕ್ಕೈಯನ್=ವಿಶಾಲವಾದ ಕೈಗಳುಳ್ಳ, ಪಙ್ಕಾಯ=ಕಮಲದಂತೆ, ಕಣ್ಣಾನೈ=ಕಣ್ಣುಗಳುಳ್ಳವನನ್ನು, ಪಾಡೇಲ್=ಹಾಡಿದೆವಾದರೆ, ಓರ್=ಶ್ರೇಷ್ಠವಾದ, ಎಮ್=ನಮ್ಮ, ಪಾವಾಯ್=ವ್ರತ.

ನಿಮ್ಮ ಮನೆಯ ಹಿತ್ತಲಕಡೆಯ ತೋಟದ ಕೊಳದಲ್ಲಿ ಕೆಂದಾವರೆ ಹೂಗಳು ಅರಳಿವೆ. ಕನ್ನೈದಿಲೆ ಹೂಗಳು ಮುಚ್ಚಿವೆ ಕಾಣೆಯಾ. ಕಾವಿ ಬಣ್ಣದ ವಸ್ತ್ರ ಧರಿಸಿದ ಬಿಳಿಯ ಹಲ್ಲುಗಳುಳ್ಳ ತಪಸ್ವಿಗಳಾದ ಸನ್ಯಾಸಿಗಳು ತಮ್ಮತಮ್ಮ ದೇವಾಲಯಗಳಲ್ಲಿ ಶಂಖವನ್ನೂದುವುದಕ್ಕಾಗಿ ಹೋಗುತ್ತಿದ್ದಾರೆ. ನಮ್ಮನ್ನೆಲ್ಲಾ ಮುಂಚಿತವಾಗಿಯೇ ಎಚ್ಚರಗೊಳಿಸುವುದಾಗಿ ಮಾತುಕೊಟ್ಟಿದ್ದ ಸಂಪನ್ನಳೇ ಏಳಮ್ಮಾ. ಲಜ್ಜೆ ಪಡದವಳಾಗು, ನಾಲಗೆಯುಳ್ಳವಳಾಗು ನಾವೆಲ್ಲರೂ ಶಂಖ ಚಕ್ರಗಳನ್ನು ಧರಿಸಿದ ವಿಶಾಲವಾದ ಕೈಗಳುಳ್ಳ ಕಮಲಾಕ್ಷನನ್ನು ಹಾಡಿದೆವಾದರೆ, ನಮ್ಮ ವ್ರತ ಅತಿಶ್ರೇಷ್ಠವಾದದ್ದಾಗುವುದು.\(೧೪\)

ಈ ಪಾಶುರದ ಹೆಣ್ಣು ಚತುರೆ. ಒಳ್ಳೆಯ ಮಾತುಗಾರಳು. ಕನ್ಯೆಯರ ವ್ರತದಲ್ಲಿ ಆಸಕ್ತಳು. ಹೊತ್ತಿಗೆ ಮುಂಚೆಯೇ ತಾನು ಎದ್ದು, ವ್ರತಕನ್ಯೆಯರೆಲ್ಲರನ್ನೂ ಎಚ್ಚರಗೊಳಿಸುತ್ತೇನೆಂದು ಅವಳ್ ಹೇಳಿದ್ದಳು. ಮಾತುಕೊಟ್ಟೀದ್ದು ಮಾತ್ರವೇ. ಅದರಂತೆ ನಡೆಯಲಿಲ್ಲ. ಅದೇಕೊ ಕಾಣೆ, ಅವಳಿಗೆ ಆ ಹೊತ್ತಿಗೆ ಸರಿಯಾಗಿ ದೊಡ್ಡನಿದ್ದೆ ಬಂತು. ಅವಳನ್ನು ನೆಚ್ಚಿಕೊಂಡಿದ್ದ ಇತರ ಕನ್ಯೆಯರೇ ಬಂದು ಅವಳನ್ನು ಎಚ್ಚರಗೊಳಿಸುವಂತೆ ಆಯಿತು. ತನ್ನ ಮಾತನ್ನು ತಾನು ಉಳಿಸಿಕೊಳ್ಳಲಿಲ್ಲವಲ್ಲಾ ತನ್ನ ಗೆಳತಿಯರಿಗೆ ನೆರವಾಗಲಿಲ್ಲವಲ್ಲಾ ಎಂದು ಅವಳಿಗೆ ಈಗ ನಾಚಿಕೆಯೂ ಮರುಕವೂ, ತನ್ನ ಸಂಕಟವನ್ನು ಹೇಳಿಕೊಳ್ಳಲು ಅವಳಿಗೆ ಈಗ ಬಾಯಿಯೇ ಬರದು. ತನ್ನ ಮನೆಯ ಮುಂದೆ ಒಟ್ಟಾಗಿ ನಿಂತಿರುವ ತನ್ನ ಗೆಳತಿಯರಿಗೆ ಮುಖತೋರಿಸುವುದಾದರೂ ಹೇಗೆ ಎಂಬುದೇ ಅವಳ ಯೋಚನೆ.

ಗೋದಾದೇವಿ ಹೇಳುತ್ತಾಳೆ: ಸದ್ಗುಣಸಂಪನ್ನಳೇ, ಏಳಮ್ಮಾ. ನೋಡು, ನಿಮ್ಮ ಮನೆಯ ಹಿತ್ತಲ ತೋಟದಲ್ಲಿರುವ ಕೊಳದಲ್ಲಿ ಕೆಂದಾವರೆಗಳೆಲ್ಲ ಅರಳಿವೆ. ನೈದಿಲೆಗಳೆಲ್ಲ ಮುಚ್ಚಿ ಮೊಗ್ಗಾಗಿವೆ. ಕಾವಿ ವಸ್ತ್ರಧಾರಿಗಳಾದ ತಪಸ್ವಿಗಳೂ ವಿರಕ್ತರೂ ಈಗಾಗಲೇ ಪರಿಶುದ್ಧರಾಗಿ \(ಅವರ ಬಿಳಿಯ ಹಲ್ಲುಗಳು ಇದನ್ನು ಸೂಚಿಸುತ್ತವೆ\) ತಮ್ಮತಮ್ಮ ದೇವಾಲಯಗಳ\(ಆಶ್ರಮಗಳಲ್ಲಿ\) ಚಟುವಟಿಕೆಗೆ ಪೂಜಾದಿಗಳಿಗೆ ಮೊದಲು ಮಾಡಬೇಕೆಂಬ ಗುರುತಿನ ಶಂಖಧ್ವನಿ ಮಾಡಲು ಹೊರಟುಬಿಟ್ಟರು. ಏಳು, ಲಜ್ಜೆ ಪಡಬೇಡ, ಎಂದಿನಂತೆಯೇ ಮಾತನಾಡು. ಬಾ ನಾವೆಲ್ಲರೂ ಒಟ್ಟಾಗಿ ಶಂಖಚಕ್ರಧಾರಿಯೂ, ವಿಶಾಲ ಬಾಹುವೂ ಆದ ಕಮಲಾಕ್ಷನನ್ನು ಹೊಗಳಿ ಹಾಡೋಣ. ನಮ್ಮ ವ್ರತವನ್ನು ಅಸದೃಶವಾಗಿ ಮಾಡಿ ಮುಗಿಸೋಣ. ಕೄತಾರ್ಥರಾಗೋಣ.

ಕೆಂದಾವರೆ ಅರಳುವುದು ನೈದಿಲೆ ಮುಚ್ಚಿ ಮೊಗ್ಗಾಗುವುದೂ ಪ್ರಾತಃಕಾಲದ ಚಿಹ್ನೆ. ಹಾಗೆಯೇ, ತಪಸ್ವಿಗಳ ಆಶ್ರಮವಾಸಿಗಳ ಶಂಖಧ್ವನಿಯೂ

೩೪

ಬ್ರಾಹ್ಮೀ ಮುಹೂರ್ತದಲ್ಲಿ ಏಳುವುದರ ಸ್ವಾರಸ್ಯವನ್ನು ಅರಿತವರು ಅವರು. ನಿಸರ್ಗವೂ ಜ್ಞಾನಿಗಳೂ ನಡೆಯುವ ನಡೆ ಇತರರಿಗೆ ಮಾರ್ಗದರ್ಶನವಲ್ಲವೇ?

೧೫. ಎಲ್ಲೇ ಯಿಳಙ್ಕೆಳಿಯೇ ಯಿನ್ನಮುಱಙ್ಗುದಿಯೋ

ಶಿಲ್ಲೆನ್ಱ ೞೈಯೇನ್ ಮಿನ್ ನಙ್ಗೈಮೀರ್ ಪೋದರ್ ಹಿನ್ಱೇನ್

ವಲ್ಲೈಯುನ್ ಕಟ್ಟುರೈಹಳ್ ಪಣ್ಡೇಯುನ್ ವಾಯಱಿದುಮ್

ವಲ್ಲೀರ್ಹಳ್ ನೀಙ್ಗಳೇ ನಾನೇದಾನಾಯಿಡುಹ

ಒಲ್ಲೈನೀ ಪೋದಾಯುನಕ್ಕೆನ್ನ ವೇಱುಡೈಯೈ

ಎಲ್ಲಾರುಮ್ ಪೋನ್ದಾರೋ ಪೋನ್ದಾರ್ ಪೋನ್ದೆಣ್ಣಿಕ್ಕೊಳ್

ವಲ್ಲಾನೈ ಕೊನ್ಱಾನೈ ಮಾಟ್ರಾರೈ ಮಾಟ್ರೞಿಕ್ಕ

ವಲ್ಲಾನೈ, ಮಾಯನೈ ಪ್ಪಾಡೇಲೋ ರೆಮ್ ಪಾವಾಯ್

ಇಳಮ್=ಎಳೆಯ, ಕಿಳಿಯೇ=ಗಿಣಿಯೇ ಎಲ್ಲೇ=ಗೆಳತೀ ಏನಿದು?, ಇನ್ನಮ್=ಇನ್ನೂ, ಉಱಙ್ಗುದಿಯೋ=ಮಲಗಿರುವೆಯಾ? ನಙ್ಗೈಮೀರ್=ಸಂಪನ್ನರುಗಳೇ, ಪೋಡರ್ ಕಿನ್ಱೇನ್=ಇದೋ ಬರುತ್ತಿದ್ದೇನೆ, ಶಿಲ್ ಎನ್ಱು=ಶಿಲಶಿಲ ಎಂದು, ಅೞೈಯೇಲ್ ಮಿನ್=\(ಗಟ್ಟಿಯಾಗಿ\) ಕೂಗಿ ಕರೆಯಬೇಡಿರಿ, ವಲ್ಲೈ=ಸಮರ್ಥಳೇ, ಉನ್=ನಿನ್ನ, ಕಟ್ಟುರೈಹಳ್=ಕಠಿಣವೂ ಚಮತ್ಕಾರವೂ ಆದ ಮಾತುಗಳು, ಉನ್=ನಿನ್ನ, ವಾಯ್=ಮಾತುಗಾರಿಕೆಯೂ, ಪಣ್ಡೇ=ಹಿಂದೆಯೇ, ಅಱಿದುಮ್=ನಮಗೆ ಗೊತ್ತಿದೆ, ವಲ್ಲರ್ಹಳ್=ಸಮರ್ಥರಾದವರು, ನೀಙ್ಗಳೇ=ನೀವುಗಳೇ, ನಾನೇ ತಾನ್=ನಾನೇಯೇ, ಆಯಿಡುಹ=ಆಗಲೇಳು, ನೀ=ನೀನು, ಒಲ್ಲೇ=ಬೇಗನೆ, ಪೋದಾಯ್=ಎದ್ದು ಬಾ, ಉನಕ್ಕೂ=ನಿನಗೆ, ವೇಱು=ಬೇರೆ, ಎನ್ನ=ಏನು, ಉಡೈಯೈ=ಉದ್ದೇಶವಿದೆ? ಎಲ್ಲಾರುಮ್=ಎಲ್ಲ ಕನ್ಯೆಯರೂ, ಪೋನ್ದಾರೋ=ಬಂದಿದ್ದಾರೋ> ಪೊನ್ದಾರ್=ಬಂದಿದ್ದಾರೆ, ಪೋನ್ದು=ಬಂದು, ಎಣ್ಣಿಕ್ಕೊಳ್=ಎಣಿಕೆ ಮಾಡಿಕೋ, ವಲ್=ಬಲಿಷ್ಠವಾದ, ಆನೈ=ಆನೆಯನ್ನು, ಕೊನ್ ಱಾನೈ=ಕೊಂದವನನ್ನು, ಮಾಟ್ರಾರೈ-ಶತ್ರುಗಳನ್ನು, ಮಾಟ್ರು=ಪೌರುಷದಿಂದ, ಅೞಿಕ್ಕ=ಕೊಲ್ಲ, ವಲ್ಲಾನೈ=ಸಮರ್ಥನನ್ನು, ಮಾಯನೈ=ವಿಸ್ಮಯಕಾರಿಯನ್ನು, ಪಾಡೇಲ್=ಹಾಡುವೆವಾದರೆ, ಓರ್=ಅಸದಳವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಎಳೆಯ ಗಿಣಿಯೇ, ಗೆಳತೀ ಏನಿದು ಆಶ್ಚರ್ಯ? ಇನ್ನೂ ಮಲಗಿರುವೆಯಾ?” “ಸಂಪನ್ನರುಗಳೇ ಇದೋ ಬರುತ್ತಿದ್ದೇನೆ. ಶಿಲಶಿಲ ಎಂದು ಗಟ್ಟಿಯಾಗಿ ಕೂಗಿ ಕರೆಯಬೇಡಿರಿ”. “ಸಮರ್ಥಳೇ ನಿನ್ನ ಕಟುಚಮತ್ಕಾರದ ಮಾತುಗಾರಿಕೆ ಹಿಂದಿನಿಂದ ನಮಗೆ ಗೊತ್ತು”. “ಸಮರ್ಥರು ನೀವುಗಳೇ”, “ನಾನೇ ಆಗಳೇಳು. ನೀಣು ಬೇಗನೆ ಎದ್ದು ಬಾ. ನಿನಗೆ ಬೇರೆ ಏನು ಉದ್ದೇಶವಿದೆ?”ಎಲ್ಲರೂ ಬಂದಿದ್ದಾರೋ?” “ಬಂದಿದ್ದಾರೆ. ಬಂದು ಎಣಿಕೆ ಮಾಡಿಕೋ ಬಲಿಷ್ಠವಾದ ಆನೆಯನ್ನು ಕೊಂದವನನ್ನು ಶತ್ರುಗಳನ್ನು ಪೌರುಷದಿಂದ ಕೊಲ್ಲತಕ್ಕ ಸಮರ್ಥನನ್ನು

೩೫

ವಿಸ್ಮಯಕಾರಿಯನ್ನು\(ಮಾಯಾವಿಯನ್ನು\) ನಾವು ಹಾಡುವೆವಾದರೆ, ನಮ್ಮ ವ್ರತವು ಅಸದೃಶವಾಗುವುದು.\(೧೫\)

ಈ ಪಾಶುರದ ಹೆಣ್ಣು ಒಳ್ಳೆಯ ವಿಚಾರಶೀಲಳು. ತನಗೆ ಬೇಕಾದವರು ಹೇಳಿದರೆಂದ ಮಾತ್ರಕ್ಕೆ ಯಾವ ಕೆಲಸವನ್ನಾದರೂ ಮಾಡತಕ್ಕವಳಲ್ಲ. ವಿಷಯವೇನು, ಸಂದರ್ಭವೇನು, ಸುಳಿವು ಸೂಕ್ಷ್ಮಗಳೇನು, ಸೌಲಭ್ಯಗಳೇನು, ಸಮಯವೇನು ಎಂಬುದನ್ನೆಲ್ಲಾ ಚೆನ್ನಾಗಿ ಅರಿತುಕೊಳ್ಳದೆ ಅದಕ್ಕೆ ತೊಡಗುವುದಿಲ್ಲ. ಮಾತಾಡುವುದರಲ್ಲಿ ಸಮರ್ಥಳು. ಕಟುವಾಗಿಯೂ ಚಮತ್ಕಾರಪೂರ್ಣವಾಗಿಯೂ ಇರುವುದು ಅವಳ ಮತು. ಈ ಪಾಶುರದಲ್ಲಿ ಅದಕ್ಕೆ ತಕ್ಕ ನಿದರ್ಶನವಿದೆ.

ಗೆಳತಿಯರು ಅವಳಿಗೆ ತುಂಬ ಆಪ್ತರು. ಪರಸ್ಪರ ವಾಸ್ತವವಾಗಿಯೂ, ಹಾಸ್ಯಪೂರ್ಣವಾಗಿಯೂ ಮಾತನಾಡುತ್ತಾರೆ. ಅವರಲ್ಲಿರುವ ಪ್ರೇಮವೂ ಆದರಣೀಯವೇ. ತಪ್ಪು ಕಂಡುಬಂದರೆ ಅದನ್ನು ಎತ್ತಿತೋರಿಸುತ್ತಾರೆ. ಅದನ್ನು ತಿದ್ದಿಕೊಳ್ಳಬೇಕೆಂಬ ಉದ್ದೇಶದಿಂದ ಅದನ್ನೇ ದೊಡ್ಡದು ಮಾಡುವುದಿಲ್ಲ. ತೆಗಳುವುದಿಲ್ಲ. ಒರಟು ಬೈಗಳಲ್ಲ. ಕ್ಷಮಿಸುವ ರೀತಿಯ ಸವರಿಸಿಕೊಳ್ಳುವುದಕ್ಕೆ ಅವಕಾಶ ಕೊಡುವ ಮಾತುಗಳವು. ಇಂಥ ಉತ್ತಮ ಮನಸ್ಸಿನ ಹೊಂದಿಕೆ ಇರುವುದರಿಂದಲೇ ಎಲ್ಲರೂ ಕಲೆತು ಕೃಷ್ಣವ್ರತವನ್ನು ನಡಸಲು ಅನುವಾಗುವುದು.

ಸಂಭಾಷಣೆಯಿಂದ ತಿಳಿಯುವುದು ಇಷ್ಟು: ಈ ಪಾಶುರದ ಗೆಳತಿ ತನ್ನ ಇತರ ಗೆಳತಿಯರನ್ನು ಹೊತ್ತಿಗೆ ಮುಂಚೆಯೇ ಎಚ್ಚರಗೊಳಿಸುವುದಾಗಿ ಮಾತುಕೊಟ್ಟಿದ್ದಳು. ಏನು ಕಾರಣವೋ ಅವಳಿಗೆ ಆ ಸಮಯಕ್ಕೆ ಸರಿಯಾಗಿ ಒಳ್ಳೆಯ ನಿದ್ದೆಹತ್ತಿತು. ಗೆಳತಿಯರೇ ಅವಳನ್ನು ಎಬ್ಬಿಸುವಂತಾಗಿ ಹಾಸ್ಯಕ್ಕೆ ಗುರಿಯಾದಳು. ಅವಳು ಮಾನವತಿ. ಬೀದಿಯಲ್ಲಿ ತನ್ನ ಮನೆಯ ಮುಂದೆನಿಂತು ನೆರೆಹೊರೆಯವರಿಗೆಲ್ಲ ಕೇಳಿಸುವಂತೆ ಗಟ್ಟಿಯಾಗಿ ಕೂಗಿ ಕರೆಯುವುದು ಅವಳಿಗೆ ಇಷ್ಟವಿಲ್ಲ. ವಿಷಯವನ್ನು ನೇರವಾಗಿ ತನ್ನ ಗೆಳತಿಯರಿಗೆ ಹೇಳಿಬಿಡುತ್ತಾಳೆ. ಆದರೂ, ತನ್ನ ಮಾತನ್ನು ಉಳಿಸಿಕೊಳ್ಳಲಿಲ್ಲವಲ್ಲಾ ಎಂಬ ಅಳುಕು ಅವಳನ್ನು ಬಾಧಿಸುತ್ತದೆ.

“ಎಳೆಯ ಗಿಣಿಯೇ” ಎಂಬುದರಲ್ಲಿ ಆತ್ಮೀಯತೆ ಎಷ್ಟಿದೆ\! “ಗಿಣಿ”ಯಂತೆ ಮುದ್ದಿನವಳು ಸುಂದರಿ, ಪ್ರಿಯವಾಗಿ ಮಾತನಾಡುವವಳು.

“ಸಮರ್ಥಳೇ”ಎಂಬುದರಲ್ಲಿ ಸತ್ಯವೂ ಇದೆ; ಚುಚ್ಚು ಮಾತೂ ಅಡಗಿದೆ.

“ನಾನೇ ಆಗಲೇಳು” ಎಂಬುದರಲ್ಲಿ ಮನಸ್ಸಿನ ಹೊಂದಿಕೆ ಹೇಗಿದೆ\! ಗೆಳತಿಗೆ ತನ್ನ ಮಾತಿನಿಂದ ಕೋಪಬಂದಿರಬಹುದು ಎಂದುಕೊಂಡು, ಒಂದು ಬಗೆಯಲ್ಲಿ ಅದರ ಬಿಸಿಯನ್ನು ಮುಂದುವರಿಸದಂತೆ, ಸಮಾಧಾನ ಪೂರ್ವಕವಾಗಿ ಆಡಿದ ಮಾತಿದು.

“ನಿನಗೆ ಬೇರೆ ಏನು ಉದ್ದೇಶವಿದೆ?”ಎಂಬುದರಲ್ಲಿ “ನೇಕೆ ತಡಮಾಡುತ್ತಿದ್ದೀ? ಮನಸ್ಸಿನಲ್ಲಿ ಏನನ್ನು ಇಟ್ಟುಕೊಂಡಿದ್ದೀ? ಮುಚ್ಚು ಮರೆಮಾಡಬೇಡ. ಹೇಳಿಬಿಡು “ಎಂಬ ವಿಷಯ ಅಡಗಿದೆ.

“ಬಂದು ಎಣಿಕೆ ಮಾಡಿಕೋ”ಎಂಬುದರಲ್ಲಿ “ನಾನು” ಬಂದಿದಾರೆ”ಎಂದು ಔಪಚಾರಿಕವಾಗಿ ಹೇಳಲಿಲ್ಲ. ನಾನು ಹೇಳೀದ್ದು ನಿಜ.. ಎಲ್ಲರೂ ಬಂದಿದ್ದಾರೆ. ನೀನೇ ಕಡೆಯವಳು. ಬಂದು ಎಣಿಕೆ ಮಾಡಿ ನೋಡಿದೆಯಾದರೆ ನನ್ನ ಮಾತಿನ ಸತ್ಯಾಂಶ ನಿನಗೇ ಅರಿವಾಗುವುದು”, ಎಂಬುದು ಅಡಗಿದೆ.

ಇನ್ನು ಈ ಗೆಳತಿಯರೆಲ್ಲರೂ ಸೇರಿ ಮಾಡಬೇಕಾದ್ದೇನು? ವ್ರತಕನ್ಯೆಯರಾಗಿ ಅವರು ಮಾಡಬೇಕಾದದ್ದು-ಕೃಷ್ಣರೂಪಿಯಾದ ಭಗವಂತನನ್ನು ಹೊಗಳಿ ಹಾಡುವುದು ಇಲ್ಲಿಯ ಗೆಳತಿಯರು ಯೋಚಿಸುತ್ತಾರೆ: ಬಲಿಷ್ಠವಾದ ಆನೆಯನ್ನು ಕೊಂದವನು ಶ್ರೀಕೃಷ್ಣ. ಕುವಲಯಾಪೀಡವೆಂಬ ಆನೆಯನ್ನು ಅವನು ನಿರಾಯಾಸವಾಗಿ ಕೊಂದದ್ದು ಅವನ ಅದ್ಭುತಕಾರ್ಯಗಳಲ್ಲಿ ಒಂದು. ಶತ್ರುಗಳನ್ನು ತನ ಪೌರುಷದಿಂದ ಕೊಲ್ಲತಕ್ಕ ಸಮರ್ಥನೂಕೃಷ್ಣನೇ. ಮಧುರೆಯಲ್ಲಿ ಕಂಸ್ ಅಹೂಡಿದ್ದ ಶತ್ರುಜಾಲವನ್ನು ತನ್ನ ಸ್ವಸಾಮರ್ಥ್ಯದಿಂದಲೇ ನಾಶಮಾಡಿ ದುಷ್ಟನಿಗ್ರಹ ಮಾಡಿದವನು ಕೃಷ್ಣ. ಅವನು “ಮಾಯನು”. ಅವನ ಚಮತ್ಕಾರಗಳೂ, ಆಶ್ಚರ್ಯಗಳೂ,ಅದ್ಭುತ ಸಾಹಸಗಳು ಹೇಳತೀರದಷ್ಟು. ಅವುಗಳನ್ನು ಒಂದೊಂದಾಗಿ ನೆನೆದು, ಹೊಗಳಿ, ಹಾಡಿಕೊಂಡು

೩೬

ವ್ರತ ನಡಸುವ ಸ್ಥಳಕ್ಕೆ ಹೋಗಬೇಕು. ಅವರ ವ್ರತ ನಿಜವಾಗಿಯೂ ಸಿದ್ಧಿಸುವುದು.

೧೬. ನಾಯಕನಾಯ್ ನಿನ್ಱ ನನ್ದಕೋಪನುಡೈಯ

ಕೋಯಿಲ್ ಕಾಪ್ಪಾನೇ ಕೊಡಿ ತ್ತೋನ್ಱುಮ್ ತೋರಣ

ವಾಶಲ್ ಕಾಪ್ಪಾನೇ, ಮಣಿಕ್ಕದವನ್ ತಾಳ್ ತಿಱವಾಯ್

ಆಯರ್ ಶಿಱುಮಿಯ ರೋಮುಕ್ಕೂ, ಅಱೈಪಱೈ

ಮಾಯನ್ ಮಣಿವಣ್ಣನ್ ನೆನ್ನಲೇ ವಾಯ್ ನೇರ್ ನ್ದಾನ್

ತೂಯೋಮಾಯ್ ವನ್ದೋನ್ ತುಯಿಲೆೞ ಪ್ಪಾಡುವಾನ್

ವಾಯಾಲ್ ಮುನ್ನಮುನ್ನಮ್ ಮಾಟ್ರಾದೇಯಮ್ಮಾ, ನೀ

ನೇಶ ನಿಲೈಕ್ಕದವಮ್ ನೀಕ್ಕೇಲೋ ರೆಮ್ ಪಾವಾಯ್

ನಾಯಕನ್=\(ನಮಗೆ-ಗೋವಳರಿಗೆಲ್ಲ\)ನಾಯಕನು, ಆಯ್=ಆಗಿ, ನಿನ್ಱ=ನಿಂತಿರುವ, ನನ್ದಕೋಪನುಡೈಯ=ನಂದಗೋಪನ, ಕೋಯಿಲ್=ಪವಿತ್ರಾಲಯವನ್ನು, ಕಾಪ್ಪಾನೇ=ಕಾಯುವವನೇಮ್ ಕೊಡಿ=ಧ್ವಜವು, ತೋನ್ಱುಮ್=ಕಾಣಿಸುತ್ತಿರುವ, ತೋರಣ=ಮಕರ ತೋರಣದ, ವಾಶಲ್=ಬಾಗಿಲನ್ನು, ಕಾಪ್ಪಾನೇ=ಕಾಯುವವನೇ, ಮಣಿ=ಸುಂದರವಾದ ಗಂಟೆಗಳ, ಕದವಮ್=ಬಾಗಿಲ, ತಾಳ್=ಅಗಳಿಯನ್ನು\(ಲಾಳಮಂಡಿಗೆಯನ್ನು\), ತಿಱವಾಯ್=ತೆರೆಯಲ್ಲ, ಆಯರ್=ಗೋವಳರ, ಶಿಱುಮಿಯರೋಮುಕ್ಕೂ=ಚಿಕ್ಕ ಹುಡುಗಿಯರಿಗೆ\(ಕನ್ಯೆಯರಿಗೆ\), ಮಾಯನ್=ವಿಸ್ಮಯಕಾರಕನು, ಮಣಿವಣ್ಣನ್=ಇಂದ್ರನೀಲಮಣಿಯ ಬಣ್ಣದವನು, ನೆನ್ನಲೇ=ನಿನ್ನೆಯೇ, ಅಱೈಪಱೈ=ಹರೆಯನ್ನು, ಬಾರಿಸುವುದಾಗಿ, ವಾಯ್ ನೇರ್ ನ್ದಾನ್=ವಾಗ್ದಾನ ಮಾಡಿದ್ದಾನೆ, ತುಯಿಲ್=ನಿದ್ದೆಯಿಂದ, ಎೞ=ಎಬ್ಬಿಸುವುದಕ್ಕಾಗಿ, ಪಾಡುವಾನ್=ಹಾಡುವುದಕ್ಕೋಸ್ಕರ, ತೂಯೋಮ್=ಪರಿಶುದ್ಧರು, ಆಯ್=ಆಗಿ, ವನ್ದೋಮ್=ಬಂದಿದ್ದೇವೆ, ಅಮ್ಮಾ=ಅಪ್ಪಾ\(ಸ್ವಾಮಿಯೇ\), ಮುನ್ನಮ್ ಮುನ್ನಮ್=ಮೊದಲು ಮೊದಲಿಗೇ, ವಾಯಾಲ್=ಬಾಯಿಂದ, ಮಾಟ್ರಾದೇ=ತಡೆದುಬಿಡಬೇಡ, ನೇಶಮ್=ಸ್ನೇಹದಿಂದ, ನಿಲೈ=ದೃಢವಾಗಿ, ಕೂಡಿಕೊಂಡಿರುವ, ಕದವಮ್=ಬಾಗಿಲನ್ನು, ನೀಕ್ಕೂ ಏಲ್=ತೆರೆದೆಯಾದರೆ, ಓರ್=ಅಸದೃಶವಾದ, ಎಮ್=ನಮ್ಮ, ಪಾವಾಯ್=ವ್ರತ.

ನಮಗೂ ಗೋವಳರೆಲ್ಲರಿಗೂ ನಾಯಕನಾಗಿ ನಿಂತಿರುವ ನಂದಗೋಪನ ಪವಿತ್ರಾಲಯವನ್ನು ಕಾಯುವವನೇ, ಧ್ವಜವೂ ಕಾಣಿಸುತ್ತಿರುವ ಮಕರತೋರಣದ ಬಾಗಿಲನ್ನು ಕಾಯುವವನೇ, ಸುಂದರವಾದ ಗಂಟೆಗಳ ಬಾಗಿಲ ಅಗಳಿಯನ್ನು ತೆರೆಯಪ್ಪ. ಗೋವಳರ ಕನ್ಯೆಯರಿಗೆ\(ನಮಗೆ\)ವಿಸ್ಮಯಕಾರಿಯೂ ಇಂದ್ರನೀಲಮಣಿ ಬಣ್ಣದವನೂ ಆದ ಕೃಷ್ಣನು ನಿನ್ನೆಯೇ ಹರೆಯನ್ನು ಬಾರಿಸುವುದಾಗಿ ವಾಗ್ದಾನ ಮಾಡಿದ್ದಾನೆ. ಅವನನ್ನು ನಿದ್ದೆಯಿಂದ ಎಚ್ಚರಗೊಳಿಸಲು ಹಾಡುವುದಕ್ಕೋಸ್ಕರ ನಾವು ಪರಿಶುದ್ಧರಾಗಿ ಬಂದಿದ್ದೇವೆ. ಅಪ್ಪಾ ಮೊದ ಮೊದಲಿಗೇ ಬಾಯಿಂದ ತಡೆದುಬಿಡಬೇಡ. ಸ್ನೇಹದಿಂದ ಭದ್ರವಾಗಿ ಕೂಡಿಕೊಂಡಿರುವ ಬಾಗಿಲನ್ನು ತೆರೆದೆಯಾದರೆ, ನಮ್ಮ ವ್ರತವು ಅಸದೃಶವಾಗುವುದು.\(೧೬\)

೩೭

ಹಿಂದಿನ ಹತ್ತು ಪಾಶುರಗಳಲ್ಲಿ ಭಿನ್ನಭಿನ್ನ ಮನೋಧರ್ಮವನ್ನುಳ್ಳ ಹತ್ತು ಕನ್ಯೆಯರನ್ನು ಗೋದಾದೇವಿ ಎಚ್ಚರಗೊಳಿಸಿದಳು. ಅವರನ್ನೆಲ್ಲಾ ತನ್ನ ಕೂಟದಲ್ಲಿ ಸೇರಿಸಿಕೊಂಡಳು. ಅವರ ಯೋಚನೆಯ ರೀತಿ ಬೇರೆ ಬೇರೆ ಎಂದರೂ, ಎಲ್ಲರೂ ಕನ್ಯೆಯರು. ಎಲ್ಲರೂ ಭಕ್ತರು. ಎಲ್ಲರೂ ವ್ರತದಲ್ಲಿ ಆಸಕ್ತರು. ಎಲ್ಲರೂ ನಿಷ್ಠರು. ಕೆಲವರು ಹೆಚ್ಚು ಉತ್ಸಾಹಿಗಳು. ಮತ್ತೆ ಕೆಲವರನ್ನು ಒಳ್ಳೆಯ ಮಾತುಗಳಿಂದಲೀ, ಹೊಗಳಿಕೆಯಿಂದಲೋ, ಮೂದಲಿಕೆಯಿಂದಲೋ, ಚುಚ್ಚುಮಾತಿನಿಂದಲೋ ಬಹಳ ಪ್ರೇಮದಿಂದಲೋ ಪ್ರೋತ್ಸಾಹಿಸಬೇಕಾಗಿತ್ತು. ಗೋದಾದೇವಿ ಇವರೆಲ್ಲರನ್ನೂ ಕೂಡಿಸಿಕೊಂಡು, ಕೊರೆಯುವ ನೀರಿನಲ್ಲಿ ಮಿಂದು, ಪರಿಶುದ್ಧರಾಗಿ, ಭಗವಂತನ ನಾಮಸಂಕೀರ್ತನೆ ಮಾಡುತ್ತಾ ನಂದಗೋಪನ ಅರಮನೆಯ ಬಳಿಗೆ ಬಂದಿದ್ದಾರೆ.

ಗೋವಳರಿಗೆಲ್ಲ ಯಜಮಾನನೇ ನಂದಗೋಪ. ಅವನ ಮನೆಯನ್ನು ಗುರುತಿಸುವುದು ಅತಿಸುಲಭ. ಬಾಗಿಲಲ್ಲಿ ಕಾವಲುಗಾರನಿದ್ದಾನೆ. ಮನೆಯ ಮೇಲುಗಡೆ ಧ್ವಜ ಹಾರಾಡುತ್ತಿದೆ. ತಲೆಬಾಗಿಲಿಗೆ ಸುಂದರವಾದ ಗಂಟೆಗಳು ಕಟ್ಟಿವೆ. ಮಕರ ತೋರಣವಿದೆ. ನಂದಗೋಪನ ಅರಮನೆಯೂ ಒಂದು ರೀತಿಯಲ್ಲಿ ದೇವಾಲಯವೇ, ಪವಿತ್ರಾಲಯವೇ. ಬೆಳಗಿನ ಝಾವದ ಸಮಯ. ಒಳಗೆ ಎಲ್ಲರೂ ನಿದ್ರಿಸುತ್ತಿದ್ದಾರೆ. ದ್ವಾರಪಾಲಕನೂ ಹಾಗೆಯೇ. ಅವನನ್ನು ಮೊದಲು ಎಚ್ಚರಗೊಳಿಸಬೇಕು. ಅವನನ್ನು ಎಬ್ಬಿಸಿದ ಹೊರತು ಆಗುವುದೇ ಇಲ್ಲ. ಅವನು ಪ್ರಸನ್ನನಾಗಿ ಬಾಗಿಲು ತೆರೆದರಲ್ಲವೇ, ಮನೆಯೊಳಕ್ಕೆ ಹೋಗುವುದು.

ಗೋದಾದೇವಿ ಕಾವಲುಗಾರನನ್ನು ಬಹಳ ವಿಶ್ವಾಸದಿಂದ ಮಾತನಾಡಿಸುತ್ತಾಳೆ: ಗೋವಳರೆಲ್ಲರಿಗೂ ನಾಯಕನಾದ ನಂದಗೋಪನ ಆಲಯವನ್ನು ಕಾಯುವವನೇ, ಧ್ವಜ ಮತ್ತು ಮಕರ ತೋರಣಗಳಿಂದ ಕೂಡಿದ ಬಾಗಿಲನ್ನು ಕಾಯುವವನೇ, ಬಗೈಲನ್ನು ತೆರೆಯಲ್ಲಾ. ಗೋಪಕನ್ಯೆಯರಾದ ನಾವು ಉಷಃಕಾಲದಲ್ಲೇ ಪರಿಶುದ್ಧರಾಗಿ ಇಲ್ಲಿಗೆ ಬಂದಿದ್ದೇವೆ.ಶ್ರೀಕೃಷ್ಣನನ್ನು ನಾವು ನಮ್ಮ ಹಾಡುಗಳಿಂದ ಎಚ್ಚರಗೊಳಿಸಬೇಕಾಗಿದೆ. ನಮ್ಮ ಪವಿತ್ರವಾದ ವ್ರತವನ್ನು ಮಾಡುವದಕ್ಕೆ ನಮಗೆ ನೆರವಾಗುವೆನೆಂದೂ, ತಾನೇ ಹರೆಯನ್ನು ನಮಗಾಗಿ ಬಾರಿಸುವೆನೆಂದೂ ಕೃಷ್ಣನು ನಮಗೆ ನಿನ್ನೆಯೇ ವಾಗ್ದಾನ ಮಾಡಿದ್ದಾನೆ. ಆದ್ದರಿಂದ ಸ್ನೇಹವೆಂಬ ಅನುಬಂಧದಿಂದ ಕೂಡಿಕೊಂಡಿರುವ ಬಾಗಿಲನ್ನು ತೆರೆಯಪ್ಪ. ಮೊದಮೊದಲಿಗೇ ನಮ್ಮನ್ನು ಗದ್ದರಿಸಿ ಕಳುಹಿಸಿಬಿಡಬೇಡ. ಒಳಕ್ಕೆ ಹೋಗದಂತೆ ನಮ್ಮನ್ನು ತಡೆದುಬಿಡಬೇಡ. ಸುಂದರವಾದ ಆ ಬಾಗಿಲನ್ನು ನೀನು ತೆರೆದೆಯಾದರೆ, ನಮ್ಮ ಮುಂದಿನ ಕೆಲಸವೆಲ್ಲ ಸುಸೂತ್ರವಾಗುವುದು. ನಮ್ಮ ವ್ರತವು ಸಾಂಗವಾಗುವುದರಲ್ಲಿ ಯಾವ ಸಂದೇಹವೂ ಇಲ್ಲ. ಆದ್ದರಿಂದ ಪ್ರಸನ್ನನಾಗಿ, ನಮಗೆ ಬಾಗಿಲು ತೆರೆ; ನಮ್ಮನ್ನು ಒಳಕ್ಕೆ ಬಿಡು.

ಮನೆಯನ್ನು ಕಾಯುವವನೊಬ್ಬ, ಮನೆಯ ಹೆಬ್ಬಾಗಿಲನ್ನೇ ಕಾಯುವವನೊಬ್ಬ-ಹೀಗೆ ಕಾವಲುಗಾರರು ಇಬ್ಬರು ಎಂದು ಕೆಲವರ ವಿವರಣೆಯಿದೆ. ಪಾಶುರದಲ್ಲಿ ಕಾವಲುಗಾರನನ್ನು ಎರಡು ಸಲ ಬಿಡಿಬಿಡಿಯಾಗಿ- ಮನೆಕಾಯುವವನೇ, ಬಾಗಿಲು ಕಾಯುವವನೇ ಎಂದು ಸಂಬೋಧನೆ ಇದೆ, ನೋಡಿ ಎನ್ನುತ್ತಾರೆ. ಪವಿತ್ರವಾದ ದೇವಾಲಯದಲ್ಲಿ ದ್ವಾರಪಾಲಕರು ಇಬ್ಬರು. ಹಾಗೆಯೇ, ಈ ವಿವರಣೆ ಸಾಧು ಎನ್ನಬಹುದು. ಶ್ರೀಮಂತರ ಮನೆಯ ಕಾವಲುಗಾರರು ಎಷ್ಟು ಮಂದಿಯಾದರೂ ಇರಬಹುದು. ಬಾಗಿಲು ಕಾಯುವವನು ನಂದಗೋಪನ ಮಲಗುವ ಮನೆಯ ಎಂದರೆ ಅಂತಃಪುರದ ಬಾಗಿಲನ್ನು ಕಾಯುವವನು. ಮನೆ ಕಾಯುವವನೇ ಹೆಬ್ಬಾಗಿಲನು ಕಾಯುವವನು. ಅವನನ್ನು ಮೊದಲು ಬೇಡಿ, ಬಾಗಿಲು ತೆರೆಸಿ, ಅನಂತರ ಅಂತಃಪುರದ ಬಾಗಿಲು ಕಾಯುವವನನ್ನು ಬೇಡಿದರು-ಎಂದೂ ವಿವರಿಸಿ ಹೇಳುವುದುಂಟು.

ವಿಗ್ರಹ ಪೂಜೆ ಮಾಡೂವಾಗ ಸ್ನಾನಾದಿಗಳನ್ನು ಮಾಡಿ ಪರಿಶುದ್ಧನಾಗಿ ದೇವರ ಕೋಣೆಗೆ ಹೋಗುವ ಮುನ್ನ ಮೊದಲು ದ್ವಾರಪಾಲಕರಿಗೆ ನಮಸ್ಕಾರ ಮಾಡಿ ಅವರ ಅನುಜ್ಞೆಯನ್ನು ಬೇಡಿ, ಅನಂತರ ಭಗವಂತನ ಅಂಗರಕ್ಷಕರನ್ನು ವಂದಿಸಿ ಅವರ ಅನುಮತಿಪಡೆದ ಬಳಿಕವೇ ಭಗವಂತನಿಗೆ ಸುಪ್ರಭಾತ ಹೇಳುವುದು. ನಂದಗೋಪನ ಪವಿತ್ರವಾದ ಅರಮನೆಗೂ, ದೇವಾಲಯಕ್ಕೂ ಹೋಲಿಕೆಯನ್ನು ಹೇಳುವುದು ಸತ್ಯಕ್ಕೆ ದೂರವಲ್ಲ ಎನ್ನಿಸುತ್ತದೆ. ಈ ಕಾರಣದಿಂದಲೋ ಪಾಶುರದಲ್ಲಿ ಇಬ್ಬರು ಕಾವಲುಗಾರರಿಗೆ ವಂದನೆ ಸಲ್ಲಿಸುವುದು?

೩೮

೧೭.ಅಮ್ಬರಮೇ ತಣ್ಣೀರೇ ಶೋಱೇ ಯಱಂಜೆಯ್ಯುಮ್

ಎಮ್ಬೆರುಮಾನ್ ನನ್ದಗೋಪಾಲಾ ವೆೞುನ್ದಿರಾಯ್

ಕೊಮ್ಬನಾರ್ ಕ್ಕೆಲ್ಲಾಙ್ಕೊೞುನ್ದೇ ಕುಲವಿಳಕ್ಕೇ

ಎಮ್ಬೆರುಮಾಟ್ಟಿ ಯಶೋದಾ ಯಱಿವುಱಾಯ್

ಅಮ್ಬರ ಮೂಡಱು ತ್ತೋಙ್ಗಿ ಯುಲಹಳನ್ದ

ಉಮ್ಬರ್ ಕೋಮಾನೇ ಯ್ಯುಱಙ್ಗಾದೆೞುನ್ದಿರಾಯ್

ಶೆಮ್ಬೊಱ್ ಕೞಲಡಿ ಚ್ಚೆಲ್ ವಾ ಬಲದೇವಾ

ಉಮ್ಬಿಯುಮ್ ನೀಯು ಮುಱಙ್ಗೇಲೋ ರೆಮ್ ಪಾವಾಯ್

ಅಮ್ಬರಮೇ=ವಸ್ತ್ರವನ್ನೂ, ತಣ್ಣೀರೇ=ತಂಪಾದ ನೀರನ್ನೂ, ಶೊಱೇ=ಅನ್ನವನ್ನು, ಅಱಮ್=ಧರ್ಮವಾಗಿ, ಶೆಯ್ಯುಮ್=ಕೊಡುವ, ಎಮ್=ನಮ್ಮ, ಪೆರುಮಾನೇ=ಸ್ವಾಮಿಯೇ, ನನ್ದಕೋಫಾಲಾ=ನಂದಗೋಪನೇ, ಎೞುನ್ದಿರಾಯ್=ಎದ್ದೇಳು, ಕೊಮ್ಬು=ಬೆತ್ತದ ಹಾಗೆ \(ತೆಳ್ಳಗೆ ಬಳುಕುವ\) ಅನಾರ್ ಕ್ಕು=ಹೆಂಗಸರಿಗೆ, ಎಲ್ಲಾಮ್=ಎಲ್ಲ, ಕೊೞುನ್ದೇ=ನಾಯಕಿಯೇ, ಕುಲ=ಗೋವಳರ ವಂಶಕ್ಕೆ, ವಿಳಕ್ಕೇ=\(ಮಂಗಳ\)ದೀಪವೇ, ಎಮ್=ನಮ್ಮ, ಪೆರುಮಾಟ್ಟಿ=ಯಜಮಾನಿಯೇ, ಅಶೋದಾ=ಯಶೋದೆ, ಅಱಿವುಱಾಯ್=\(ನಿದ್ದೆ\)ತಿಳಿದೇಳು, ಅಮ್ಬರಮ್=ಗಗನದ, ಊಡು=ನಡುವೆ, ಅಱುತ್ತು=ಭೇದಿಸಿಕೊಂಡು, ಓಙ್ಗಿ=ಎತ್ತರವಾಗಿ ಬೆಳೆದು, ಉಲಹು=\(ಮೂರು\)ಲೋಕಗಳನ್ನು, ಅಳನ್ದ=ಅಳೆದ, ಉಮ್ಬರ್=ದೇವತೆಗಳ, ಕೋಮಾನೇ=ಸ್ವಾಮಿಯಾದವನೇ, ಉಱಙ್ಗಾದೇ=ನಿದ್ರಿಸದೆ, ಎೞುನ್ದಿರಾಯ್=ಎದ್ದೇಳು, ಶೆಮ್ ಪೊನ್=ಪರಿಶುದ್ಧವಾದ ಚಿನ್ನದಿಂದ ಮಾಡಿದ, ಕೞಲ್=ಕಾಲಂದಿಗೆಯ, ಅಡಿ=ಪಾದಗಳ, ಶೆಲ್ ವಾ =ಶ್ರೀಮಂತನೇ\(ಚೆಲುವನೇ\), ಬ;ಅದೇವಾ=ಬಲದೇವನೇ, ಉಮ್ಬಿಯುಮ್=ತಮ್ಮನೂ, ನೀಯುಮ್=ನೀನೂ, ಉಱಙ್ಗೇಲ್=ನಿದ್ರಿಸದಿದ್ದರೆ, ಓರ್=ಅಸದೃಶವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಬಟ್ಟೆಯೇ ಆಗಿರಲಿ, ನೀರೇ ಆಗಿರಲಿ, ಅನ್ನವೇ ಆಗಿರಲಿ ದಾನ \(ಧರ್ಮ\)ಮಾಡುವ ನಮ್ಮ ಸ್ವಾಮಿಯೇ, ನಂದಗೋಪನೇ ಎದ್ದೇಳು. ಬೆತ್ತದ ಹಾಗೆ \(ತೆಳ್ಳಗೆ ಬಳುಕುವ\) ಹೆಂಗಸರೆಲ್ಲರಿಗೂ ನಾಯಕಿಯೇ, ಗೋವಳವಂಶಕ್ಕೆ ಮಂಗಳದೀಪವೇ, ನಮ್ಮ ಯಜಮಾನಿಯೇ, ಯಶೋದೆ, ನಿದ್ದೆ ತಿಳಿದೇಳು. ಗಗನದ ನಡುವೆ ಭೇದಿಸಿಕೊಂಡು ಎತ್ತರವಾಗಿ ಬೆಳೆದು ಲೋಕಗಳನ್ನು ಅಳೆದ ದೇವಾಧಿದೇವನೇ, ನಿದ್ರಿಸದೆ ಎದ್ದೇಳು. ಪರಿಶುದ್ಧವಾದ ಚಿನ್ನದಿಂದ ಮಾಡಿದ ಕಾಲಂದುಗೆಯ ಪಾದಗಳ ಚೆಲುವನೇ, ಬಲದೇವಾ, ನಿನ್ನ ತಮ್ಮನೂ ನೀನೂ ನಿದ್ರಿಸದಿದ್ದರೆ, ನಮ್ಮ ವ್ರತವು ಅಸದೃಶವಾಗುವುದು.\(೧೭\)

ದ್ವಾರಪಾಲಕನನ್ನು ಪ್ರಾರ್ಥಿಸಲಾಯಿತು. ಅವನ ಅನುಗ್ರಹವೂ ಆಯಿತು. ಅವನು ಅರಮನೆಯ ಬಾಗಿಲು ತೆರೆದ. ಗೋದಾದೇವಿ ತನ್ನ ಗೆಳತಿಯರೊಂದಿಗೆ ಅರಮನೆಯ ಒಳಹೊಕ್ಕಳು.

೩೯

ತಮ್ಮ ಕೆಲಸ ಎಳೆಯ ವಯಸ್ಸಿನವರ ಕೆಲಸ. ಅದೇನೋ ಶ್ರೇಷ್ಠವಾದ ಕೆಲಸವೇ, ದಿಟ. ಆದರೆ, ತಮಗೆ ಬೇಕಾದ ಕೃಷ್ಣ ಬಲರಾಮರನ್ನು ಹಿರಿಯರ ಅನುಮತಿಯಿಲ್ಲದಂತೆಯೇ ಕರೆದುಕೊಂಡು ಹೋಗಬಹುದೇ? ಅದು ಉಚಿತವೇ? ತಾವು ಬಂದಿರುವುದು ಬೆಳಗಿನ ಝಾವದಲ್ಲಿ, ನಿದ್ದೆ ಮಾಡುತ್ತಿರುವ ಆ ಎಳೆಯರನ್ನು ಎಚ್ಚರಗೊಳಿಸಿ ಕರೆದುಕೊಂಡು ಹೋಗುವುದೇ? ಇದನ್ನು ಗಮನಿಸಿ, ಗೋದಾದೇವಿ ಹಿರಿಯರಾದ ನಂದಗೋಪ, ಯಶೋದಾದೇವಿಯವರನ್ನು ಮೊದಲು ಸಂಬೋಧಿಸುವುದು.

ಅರಮನೆಯಲ್ಲಿ ನಂದಗೋಪ, ಯಶೋದೆ, ಬಲದೇವ, ಕೃಷ್ಣ-ಇವರು ಮಲಗಿದ್ದಾರೆ ಅಲ್ಲವೇ? ಮಲಗಿರುವವರೆಲ್ಲರಿಗೂ ಸುಪ್ರಭಾತವನ್ನು ಆ ಹೆಣ್ಣುಮಕ್ಕಳು ಹೇಳುತ್ತಾರೆ. ಒಬ್ಬೊಬ್ಬರ ಪ್ರಧಾನಗುಣಗಾನ ಮಾಡುತ್ತಾ ನಡೆಯುತ್ತದೆ ಈ ಸುಪ್ರಭಾತ.

ಮೊದಲನೆಯವನು, ಎಲ್ಲರಿಗೂ ಹಿರಿಯವನಾದ ನಂದಗೋಪ. ಅವನು ಮಹಾಧರ್ಮಿಷ್ಟ್ಃಅ; ಉದಾರಿ. ತನ್ನ ಜನ ಕೇಳಿದ್ದನ್ನು ಧಾರಾಳವಾಗಿ ಕೊಡತಕ್ಕವನು. ಅದು ಅವನ ಸ್ವಭಾವ. ತನ್ನ ಜನಕ್ಕೆ ಬೇಕಾದದ್ದೇನು? ಹೊಟ್ಟೆಗೆ ಅನ್ನ, ನೀರು. ಹೊದೆಯಲು ಬಟ್ಟೆ. ವಾಸಕ್ಕೆ ಆಶ್ರಯ. ಇವುಗಳಲ್ಲಿ ಅವರು ಏನನ್ನೂ ಕೇಳಿದರೂ ನಂದಗೋಪ ಒಡನೆಯೇ ಕೊಟ್ಟುಬಿಡುವನು. ಅವನ ಸದ್ಗುಣಗಳಿಂದಲೇ ಅವನು ಗೋವಳರ ಕುಲಕ್ಕೇ “ಸ್ವಾಮಿ”. ಭಗವಂತನನ್ನೇ ತನ್ನ ಮಗನಾಗಿ ಪಡೆಯುವವನ ಗುಣ ಭಾಗ್ಯ ಎಂಥಾದ್ದೋ ಅದನ್ನೂ ಯೋಚಿಸಬಹುದಲ್ಲವೇ?

ಯಶೋದೆ ನಂದಗೋಪನಿಗೆ ಯಾವ ರೀಟಿಯಲ್ಲೂ ಕಡಮೆಯಿಲ್ಲ. ಅವಳು ಸುಂದರಿ, ಗುಣವತಿ. ತೆಳುವಾದ ಮೈಕಟ್ಟಿನವಳಾಗಿ, ಬೆತ್ತದ ಹಾಗೆ ಬಳುಕುವ ಸರಳಾಂಗಿ ಅವಳು. ಗೋವಳರ ಸ್ವಾಮಿಯಾದ ನಂದಗೋಪನಿಗೆ ಹೆಂಡತಿಯಾಗಿದ್ದ ಮಾತ್ರಕ್ಕೇ ಅವಳನ್ನು ಗೊಲ್ಲತಿಯರು ತಮ್ಮ ನಾಯಕಿಯನ್ನಾಗಿ ಮಾಡಿಕೊಂದರೆಂದಲ್ಲ. ಅವಳ ಸದ್ಗುಣ ಸೌಂದರ್ಯಗಳಿಂದಲೇ ಅವಳು ಅವರ ನಾಯಕಿ. ಗೋವಳರ ವಂಶಕ್ಕೇ ಅವಳು ಸುಂದರವಾದ ಮಣಿದೀಪ\! ಹಾಗಿಲ್ಲವಾದರೆ, ಭಗವಂತನನ್ನೇ ತನ್ನ ಮಗನೆಂದು ಎತ್ತಿ ಆಡಿಸುವ ಸೌಭಾಗ್ಯ ಅವಳೀಗೆ ಉಂಟಾಗುತ್ತಿದ್ದುದಾದರೂ ಹೇಗೆ?

ಕೃಷ್ಣನಾದರೋ ಮಹಾಮಹಿಮ. ಹಿಂದೆ, ಅವನೇ ವಾಮನನಾಗಿ ಬಂದು ತ್ರಿವಿಕ್ರಮನಗಿ ಬೆಳೆದ ಅದ್ಭುತಕಾರಿ. ಗಗನವನ್ನೇ ಭೇದಿಸಿಕೊಂಡು ಬೆಳೆದು ತನ್ನ ಎರಡು ಪಾದಗಳಿಂದಲೇ ಮೂರು ಲೋಕಗಳನ್ನೂ ಅಳೆದುಬಿಟ್ಟವನು\! ದೇವಾಧಿದೇವನೇ ಅವನಾಗಿ ಇರುವಾಗ, ಮಾನವ ಸಂರಕ್ಷಣೆ ಮಾಡುವುದು ಅದರಲ್ಲೂ ಅವನನ್ನೇ ಅವಲಂಬಿಸಿರುವ ಗೋಪಕನ್ಯೆಯರಿಗೆ ನೆರವು ಕೊಡುವುದು ಅವನಿಗೆ ಎಷ್ಟು ಮಾತ್ರದ್ದು\!

ಬಲದೇವನು ಕೃಷ್ಣನ ಅಣ್ಣ. ಅಣ್ಣತಮ್ಮಂದಿರು ಎಡೆಬಿಡದ ಕೊತೆಗಾರರು. ಬಲರಾಮನೇನು ಸಾಮಾನ್ಯನೇ? ಅವನೂ ತನ್ನ ತಮ್ಮನಂತೆಯೇ ಕೀರ್ತಿವಂತ. ತನ್ನ ಶೌರ್ಯದ ಕುರುಹಾಗಿ ಕಾಲಿಗೆ ಚಿನ್ನದ ಕಾಲಂದುಗೆಯನ್ನು ತೊಟ್ಟವನು. ಕೃಷ್ಣನಂತೆ ಚೆಲುವನೂ ಹೌದು.

ಗೋದಾದೇವಿ ಯೋಚಿಸುತ್ತಾಳೆ: ಕೃಷ್ಣನೂ ಬಲರಾಮನೂ ನಮಗೆ ನೆರವಾಗಲೇಬೇಕು. ಅವರ ಒತ್ತಾಸೆಯಿಂದ ನಮ್ಮ ವ್ರತವು ಸುಸೂತ್ರವಾಗಿ ನಡೆಯುವುದು. ಅವರ ಪ್ರೀತ್ಯರ್ಥವಾಗಿ ಅಲ್ಲವೇ ನಾವು ನಡಸುವ ಈ ವ್ರತ? ಅಣ್ಣನನ್ನು ಬಿಟ್ಟು ತಮ್ಮನನ್ನು ಮಾತ್ರ ಕರೆದೊಯ್ಯಲಾದೀತೇ? ಅಣ್ಣನಿಗೆ ಸಲ್ಲಬೇಕಾದ ಮರ್ಯಾದೆಯನ್ನು ಸಲ್ಲಿಸದೆ, ಅವನನ್ನು ಎಚ್ಚರಗೊಳಿಸದೆ, ಅವನ ಅಪ್ಪಣೆ ಪದೆಯದೆ, ತಮ್ಮನನು ಕರೆದೊಯ್ಯಬಹುದೇ?

ಆದ್ದರಿಂದ, ಈ ಎಲ್ಲರಿಗೂ, ಸುಪ್ರಭಾತವನ್ನು ಹಾಡುವುದು.

೪೦

೧೮.ಉನ್ದು ಮದಗಳಿಟ ನೋದಾದ ತೋಳ್ ವಲಿಯನ್

ನನ್ದಗೋಪಾಲನ್ ಮರುಮಹಳೇ ನಪ್ಪಿನ್ನಾಯ್

ಕನ್ದಙ್ಕಮೞುಙ್ಕುೞಲೀ ಕಡೈ ತಿಱವಾಯ್

ವನ್ದೆಙ್ಗುಙ್ಕೋೞಿ ಯೞೈತ್ತನ ಕಾಣ್, ಮಾದವಿ

ಪ್ಪನ್ದಲ್ ಮೇಱ್ ಪಲ್ ಕಾಱ್ ಕುಯಿಲಿನಙ್ಗಳ್ ಕೂವಿನ ಕಾಣ್

ಪನ್ದಾರ್ ವಿರಲಿ ಯುನ್ ಮೈತ್ತುನನ್ ಪೇರ್ ಪಾಡ

ಶೆನ್ದಾಮರೈಕ್ಕೈಯಾಱ್ ಶೀರಾರ್ ವಳೈಯೊಲಿಪ್ಪ

ವನ್ದು ತಿಱವಾಯ್ ಮಹಿೞ್ ನ್ದೇಲೋ ರೆಮ್ ಪಾವಾಯ್

ಉನ್ದು=ತಳ್ಳಲ್ಪಡುತ್ತಿರುವ, ಮದಕಳಿಟ್ರನ್=ಮದಿಸಿದ ಆನೆಗಳನ್ನುಳ್ಳವನು, ಓಡಾದ=ಯುದ್ಧದಲ್ಲಿ ಹಿಮ್ಮೆಟ್ಟದ, ತೋಳ್ ವಲಿಯನ್=ತೋಳ್ಬಲವುಳ್ಳವನು, ಆದ ನನ್ದಗೋಪಾಲನ್=ನಂದಗೋಪನ, ಮರುಮಹಳೇ=ಸೊಸೆಯೇ, ನಪ್ಪಿನ್ನಾಯ್=ನಪ್ಪಿನ್ನಿಯೇ\(ನೀಳಾದೇವಿಯೇ\), ಕನ್ದಮ್=ಪರಿಮಳವು, ಕಮೞುಮ್=ಬೀಸುತ್ತಿರುವ, ಕುೞಲೀ=ಕೂದಲುಳ್ಳವಳೇ, ಕಡೈ=ಬಾಗಿಲ ಗಡಿಯನ್ನು, ತಿಱವಾಯ್=ತೆಗೆಯಮ್ಮಾ, ಕೋೞಿ=ಕೋಳಿಗಳು, ಎಙ್ಗುಮ್=ಎಲ್ಲೆಲ್ಲಿಯೂ, ವನ್ದು=ಬಂದು, ಅಱೈತ್ತನ=ಕೂಗಿ ಕರೆಯುತ್ತಿವೆ, ಕಾಣ್\+ಕಾಣೆಯಾ? ಮಾದವಿ=ಜಾಜಿಯ\(ಮಲ್ಲಿಗೆಯ\), ಪನ್ದಲ್ ಮೇಲ್=ಚಪ್ಪರದ ಮೇಲೆ, ಪಲ್ ಕಾಲ್=ಹಲವಾರು ಸಲ, ಕುಯಿಲ್=ಕೋಗಿಲೆಯ, ಇನಙ್ಗಳ್=ಇಂಪುಗಳು, ಕೂವಿನ=ಕೂಗುತ್ತಿವೆ, ಕಾಣ್=ಕಾಣೆಯಾ? ಪನ್ದು= ಚೆಂಡನ್ನುಳ್ಳ, ಆರ್=ಸುಂದರವಾದ, ವಿರಲಿ=ಬೆರಳುಗಳುಳ್ಳವಳೇ, ಉನ್=ನಿನ್ನ, ಮೈತ್ತುನನ್=ಪತಿಯ\(ಅತ್ತೆಯಮಗನ\), ಪೇರ್ ಪಾಡ=\(ನಾವು\) ಕೀರ್ತಿಯನ್ನು ಹಾಡುತ್ತಿರುವಾಗ, ಶೆಮ್=ಕೆಂಪು, ತಾಮರೈ=ತಾವರೆ ಹೂವಿನಂಥ, ಕೈಯಾಲ್=ಕೈಯಿಂದ, ಶೀರ್=ಸಂಪತ್ತನ್ನು \(ಸೌಭಾಗ್ಯವನ್ನು\), ಆರ್=ತುಂಬಿದ, ವಳೈ=ಬಳೆಗಳು, ಒಲಿಪ್ಪ=ಮಂಜುಳನಾದ ಮಾಡುತ್ತಿರಲು, ವನ್ದು=ಬಂದು, ತಿಱವಾಯ್=ತೆರೆದು, ಮಹಿೞ್ ನ್ದು ಏಲ್= ಹರ್ಷಗೊಂಡೆಯಾದರೆ, ಓರ್=ಅಸದೃಶವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಮದಿಸಿದ ಆನೆಗಳನ್ನು ತಳ್ಳಿ ಹಾಕುವಂಥ ಸಮರ್ಥನೂ, ಯುದ್ಧದಲ್ಲಿ ಹಿಮ್ಮೆಟ್ಟದ ತೋಳ್ಬಲವುಳ್ಳವನೂ, ಆದ ನಂದಗೋಪನ ಸೊಸೆಯೇ, ನಪ್ಪಿನ್ನಿಯೇ\(ನೀಳಾದೇವಿಯೇ\), ಪರಿಮಳವನ್ನು ಸೂಸುವ ಕೂದಲುಳ್ಳವಳೇ, ಬಾಗಿಲ ಗಡಿಯನ್ನು ತೆಗೆಯಮ್ಮಾ. ಎಲ್ಲೆಲ್ಲೋ ಕೋಳಿಗಳು ಕೂಗಿತ್ತಿವೆ ಕಾಣೆಯಾ? ಜಾಜಿಯ\(ಮಲ್ಲಿಗೆಯ\)ಚಪ್ಪರದ ಮೇಲೆ ಕೋಗಿಲೆಯ ಗುಂಪುಗಳು ಕೂಗುತ್ತಿವೆ ಕಾಣೆಯಾ? ಚೆಂಡನ್ನು ಹಿಡಿಯುವ ಸೊಬಗಿನ ಕೈಬೆರಳುಗಳುಳ್ಳವಳೇ, ನಾವು ನಿನ್ನ ಅತ್ತೆಯ ಮಗನ\(ಪತಿಯ\)ಕೀರ್ತಿಯನ್ನು ಹಾಡುತ್ತಿರಲು, ಕೆಂದಾವರೆಯಂತೆ

೪೧

ಇರುವ ಕೈಗಳಿಂದ, ಸೌಭಾಗ್ಯವನ್ನು ತುಂಬಿದ ಮಂಜುಳನಾದ ಮಾಡುತ್ತಿರುವ ಹಾಗೆಯೇ ಬಂದು ಬಾಗಿಲು ತೆರೆದು ಹರ್ಷಗೊಂಡೆಯಾದರೆ, ನಮ್ಮ ವ್ರತವು ಅಸದೃಶವಾಗುವುದು.\(೧೮\)

ಹಿಂದಿನ ಪಾಶುರದಲ್ಲಿ ನಂದಗೋಪನನ್ನೂ ಯಶೋದೆಯನ್ನೂ ಬಲದೇವನನ್ನೂ ಗೋದಾದೇವಿ ಎಚ್ಚರಗೊಳ್ಳುವಂತೆ ಪ್ರಾರ್ಥಿಸಿಕೊಂಡಳು. ತನ್ನ ಆತುರಕ್ಕೆ ತಕ್ಕಂತೆ ಕದ ತೆರೆಯಲಿಲ್ಲ. ಶ್ರೀಕೃಷ್ಣನ ದರ್ಶನವಾಗಲಿಲ್ಲ. ಹಿರಿಯರಾದ ಅವರಿಂದ ಕನ್ಯೆಯರಾದ ತಮ್ಮ ಕೂಟಕ್ಕೆ ಒಡನೆಯೇ ಸಹಾಯವು ಲಭಿಸುವುದೋ ಇಲ್ಲವೋ ಎಂದು ಶಂಕಿಸಿ, ಮನೆಯಲ್ಲಿ ಎಲ್ಲರಿಗಿಂತಲೂ ಕಿರಿಯವಳಾದ ಮನೆಯ ಸೊಸೆಯನ್ನು ಈಗ ಗೋದಾದೇವಿ ಬೇಡುತ್ತಿದ್ದಾಳೆ. ಹಿರಿಯರೆನಿಸಿದವರಿಗೆ ಬೆಳಗಿನ ಝಾವದ ನಿದ್ದೆಯ ಜೋಂಪು ಹತ್ತುವುದು ಸಾಧ್ಯ. ಆದರೆ, ಕಿರಿಯವಳಾಗಿ “ಮನೆಯ ಸೊಸೆ” ಎನಿಸಿಕೊಂಡವಳಿಗ್ಸ್, ಇದು ಸಾಧ್ಯವಿಲ್ಲದ್ದು. ಹೊಸದಾಗಿ ತನ್ನ ಮನೆಯನ್ನಾಗಿ ಮಾಡಿಕೊಂಡಿರುವ ಇವಳು ಮನೆಯವರಿಗೆಲ್ಲ ಅಚ್ಚುಮೆಚ್ಚಿನ ಚಟುವಟಿಕೆಯನ್ನು ತೋರಿಸಬೇಡವೇ? ಹೊತ್ತಿಗೆ ಮುಂಚೆಯೇ ಎದ್ದು ಕೆಲಸ ಕಾರ್ಯಗಳನ್ನು ನಿರ್ವಹಿಸಬೇಡವೇ? ಆದ್ದರಿಂದ ಇವಳನ್ನು ಆಶ್ರಯಿಸಿದರೆ ಅಲ್ಲವೇ ತಮ್ಮ ಅಭೀಕ್ಷ ಸಿದ್ಧಿಸುವುದು?

ಭಗವಂತನನ್ನು ಯಾರ ಆಶ್ರಯವೂ ಇಲ್ಲದಂತೆ ನೇರವಾಗಿ ಸೇರುವುದು ಸುಲಭವಲ್ಲವೆಂದೂ, ಅವನ ನಿತ್ಯಾನುಪಾಯಿನಿಯಾದ ದೇವಿಯನ್ನು ಮರೆಹೊಕ್ಕೂ ಅವಳ ಅನುಗ್ರಹಕ್ಕೆ ಪಾತ್ರರಾಗಿ, ಅವಳ ಮೂಲಕ ಭಗವಂತನನ್ನು ಪಡೆಯುವ ಮಾರ್ಗವೇ ಅತ್ಯಂತ ಸುಲಭವೆಂದು ಹೇಳುತ್ತಾರೆ. ಗೋದಾದೇವಿಯೂ ಇಲ್ಲಿ ಮಾಡುತ್ತಿರುವುದು ಇದನ್ನೇ.

ಮನೆಯ ಸೊಸೆಯನ್ನು ಒಲಿಸಿಕೊಳ್ಳುವುದು ಹೇಗೆ? ಸಹಜವಾಗಿ ಇವಳ ಗುಣಗಾನ ಮಾಡುವುದರಿಂದ. ಇವಳು ಪರಮಸುಂದರಿ. ಇವಳ ಕೈಗಳು ಕೆಂದಾವರೆಯಂತೆ ಕೋಮಲವಾದವು. ಮುಂಗೈಯಲ್ಲಿ, ತುಂಬ ಸೌಭಾಗ್ಯ ಸೂಚಕವಾದ ಬಳೆಗಳು. ಕೈಗಳನ್ನು ಆಡಿಸಿದಾಗಲೆಲ್ಲಾ ಆ ಬಳೆಗಳು ಮಂಜುಳ ನಾದವನ್ನು ಮಾಡುತ್ತವೆ. ತನ್ನ ಪತಿಯೊಡನೆ ಸರಸವಾಗಿ ಹೂವಿನ ಚೆಂಡಾಟವಾಡುವಾಗ ತಿಳಿದುಬರುವುದು ಇವಳ ಕೈಬೆರಳುಗಳ ಸೊಬಗು. ನಿಡಿದಾದ ಇವಳ ತಲೆಗೂದಲಿನ ಪರಿಮಳ ಎಲ್ಲೆಲ್ಲೂ ಹರಡಿರುವುದು. ಎಲ್ಲಕ್ಕಿಂತಲೂ ಮಿಗಿಲಾಗಿ, ಇವಳು ಕೃಷ್ಣನಿಗೆ ಪ್ರೇಮದ ಮಡದಿ.

ಇವಳೇ “ನಪ್ಪಿನ್ನೀ” ಎಂಬ ಪ್ರೀತಿಯ ಹೆಸರಿನ ನೀಳಾದೇವಿ. ದಯೆಯೇ ಇವಳ ದಿವ್ಯಸೌಂದರ್ಯ. ಭಕ್ತರಿಗೆ ಆಶ್ರಯ ನೀಡಲು ಇವಳು ಸದಾಸಿದ್ಧ. ಭಕ್ತರ ಸದ್ಗುಣಗಳನ್ನು ತನ್ನ ಪತಿದೇವನ ಮುಂದಿರಿಸಿ, ಅವರು ಅವನ ಅನುಗ್ರಹಕ್ಕೆ ಪಾತ್ರರಾಗುವಂತೆ ಮಾಡುವ ಮಾತಾಯಿಯೇ ಈ ನಪ್ಪಿನ್ನಿ\!

ಗೋದಾದೇವಿ ಬೇಡಿಕೊಳ್ಳುತ್ತಾಳೆ: ಕೋಳಿಗಳು ಎಲ್ಲೆಲ್ಲೂ ಕೂಗುತ್ತಿವೆ. ಮಾಧವೀ ಲತೆಗಳಲ್ಲಿ ಕೋಗಿಲೆಯ ತಂಡಗಳು ಹಲವಾರು ಸಲ ಕೂಗಿ ಹಾಡುತ್ತಿವೆ. ವ್ರತಕನ್ಯೆಯರಾದ ನಾವೂ ಸಹ ಬಾಗಿಲಲ್ಲಿ ನಿಂತು ನಿನ್ನ ಪತಿದೇವನ ಕೀರ್ತಿಕಾರ್ಯಗಳನ್ನು ಹೊಗಳಿ ಹಾಡುತ್ತಿದ್ದೇವೆ. ಬೆಳಕು ಹರಿಯಿತಲ್ಲ\! ಎದ್ದೇಳು ತಾಯಿ\! ನಿನ್ನ ಕೈಬಳೆಗಳ ಮಂಜುಳನಾದದೊಡನೆ ಬಾಗಿಲನ್ನು ತೆರೆ. ನಮಮ್ ಹಾಡನ್ನು ಕೇಳಿ, ನಮ್ಮ ಶ್ರದ್ಧೆಯನ್ನು ಕಂಡು, ಹರ್ಷಿಸು ಪ್ರಸನ್ನಳಾಗು. ನಮ್ಮ ವ್ರತದ ಕಾರ್ಯಕ್ಕೆ ನೆರವಾಗು.

೪೨

೧೯.ಕುತ್ತುವಿಳಕ್ಕೆರಿಯ ಕ್ಕೋಟ್ಟುಕ್ಕಾಱ್ ಕಟ್ಟಿಲ್ ಮೇಲ್,

ಮೆತ್ತೆನ್ಱ ಪಂಚ ಶಯನತ್ತಿನ್ ಮೇಲೇಱಿ

ಕೊತ್ತಲರ್ ಪೂಙ್ಗುೞಲ್ ನಪ್ಪಿನ್ನೈ ಕೊಙ್ಗೈಮೇಲ್

ವೈತ್ತು ಕ್ಕಿಡನ್ದ ಮಲರ್ ಮಾರ್ ಬಾವಾಯ್ ತಿಱವಾಯ್

ಮೈತ್ತಡಙ್ಕಣ್ಣಿನಾಯ್ ನೀಯುಮ್ ಮಣಾಳನೈ

ಎತ್ತನೈ ಪೋದುನ್ತುಯಿಲೆೞ ವೊಟ್ಟಾಯ್ ಕಾಣ್

ಎತ್ತನೈ ಯೇಲುಮ್ ಪಿರಿವಾಟ್ರ ಕಿಲ್ಲಾಯಾಲ್

ತತ್ತುವ ಮನ್ಱು ತಹವೇಲೋ ರೆಮ್ ಪಾವಾಯ್

ಕುತ್ತುವಿಳಕ್ಕೂ=ಕಂಬದ ದೀಪಗಳು \(ದೀಪದ ಕಂಬಗಳು\), ಎರಿಯ= ಉರಿಯುತ್ತಿರಲು, ಕೋಡುಕಾಲ್=ಆನೆಯ ದಂತದ ಕಾಲುಗಳ, ಕಟ್ಟಿಲ್ ಮೇಲ್=ಮಂಚದ ಮೇಲೆ, ಮೆತ್ತೆನ್ಱ=ಮೃದುವಾದ, ಪಂಚ ಶಯನತ್ತಿನ್=ಐದು ಸೌಖ್ಯಗಳುಳ್ಳ ಹಾಸುಗೆಯ, ಮೇಲ್ =ಮೇಲೆ, ಏಱಿ=ಹತ್ತಿ, ಕೊತ್ತು=ಗೊಂಚಲುಗಳಾಗಿ, ಅಲರ್=ಅರಳಿದ, ಪೂ=ಹೂಅನ್ನು ಮುಡಿದ್, ಕುೞಲ್=ತಲೆಗೂದಲಿನ, ನಪ್ಪಿನ್ನೈ=ನಪ್ಪಿನ್ನೈದೇವಿಯ, ಕೊಙ್ಗೈ=ಸ್ತನಗಳನ್ನು\(ಎದೆಯನ್ನು\), ಮೇಲ್=ತನ್ನ ಮೇಲೆ, ವೈತ್ತು=ಇಟ್ಟುಕೊಂಡು, ಕಿಡನ್ದ=ಮಲಗಿರುವ, ಮಲರ್=ವಿಶಾಲವಾದ, ಮಾರ್ ಬಾ=ವಕ್ಷವನ್ನುಳ್ಳವನೇ, ವಾಯ್=ಬಾಯನ್ನು, ತಿಱವಾಯ್= ತೆರೆದು ಮಾತನಾಡು, ಮೈ=ಕಾಡಿಗೆಯನ್ನು ಹಚ್ಚಿದ, ತಡ=ವಿಶಾಲವಾದ, ಕಣ್ಣಿನಾಯ್= ಕಣ್ಣಿನವಳೇ, ನೀಯುಮ್=ನೀನೂ ಸಹ, ಉನ್=ನಿನ್ನ, ಮಣಾಳನೈ=ಪತಿಯನ್ನು, ಎತ್ತನೈ ಪೋದುಮ್= ಅತಿಸ್ವಲ್ಪ ಕಾಲವೂ \(ಕ್ಷಣ ಕಾಲವೂ\), ತುಯಿಲ್=ನಿದೆಯಿಂದ, ಎೞ=ಎಚ್ಚರಗೊಳ್ಳಲು, ಒಟ್ಟಾಯ್ ಕಾಣ್=ಬಿಡಲಾರೆ ಅಲ್ಲವೇ? ಎತ್ತನೈಯೇಲುಮ್=ಅಲ್ಪಕಾಲವಾದರೂ, ಪಿರಿವು=ಅಗಲಿಕೆಯನ್ನು, ಅಟ್ರಕಿಲ್ಲಾಯ್= ಸಹಿಸಲಾರೆಯಲ್ಲ, ಆಲ್=ಆಹಾ, ತತ್ತುವಮ್=ನಿನ್ನ ಸಹಜವಾದ ಗುಣ, ಅನ್ಱು=ಇದಲ್ಲ, ತಹವು ಏಲ್=ನಿಷ್ಪಕ್ಷಪಾತದ್ದಾದರೆ, ಓರ್=ಅಸದೃಶವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಕಂಬದ ದೀಪಗಳು ಉರಿಯುತ್ತಿರಲು, ಆನೆಯ ದಂತದ ಕಾಲುಗಳ ಮಂಚದ ಮೇಲೆ ಮೃದುವಾದ ಐದು ಹಿತಗಳನ್ನುಳ್ಳ ಹಾಸುಗೆಯ ಮೇಲೆ ಹತ್ತಿ, ಗೊಂಚಲುಗಳಾಗಿ ಅರಳಿದ ಹೂವನ್ನು ಮುಡಿದ ತಲೆಗೂದಲಿನವಳಾದ ನಪ್ಪಿನ್ನೈದೇವಿಯ ಎದೆಯನ್ನು ತನ್ನ ಮೇಲೆ ಒರಗಿಸಿಕೊಂಡು ಮಲಗಿರುವ ವಿಶಾಲವಾದ ವಕ್ಷವುಳ್ಳವನೇ, ಬಾಯಿಬಿಟ್ಟು ಮಾತನಾಡು. ಕಾಡಿಗೆ ಹಚ್ಚಿರುವ ವಿಶಾಲವಾದ ಕಣ್ಣಿನವಳೇ, ನೀನೂ ಸಹ ನಿನ್ನ ಪತಿಯನ್ನು ಕ್ಷಣಕಾಲವೂ ನಿದ್ದೆಯಿಂದ ಎಚ್ಚರಗೊಳ್ಳಲು ಬಿಡಲಾರೆಯಲ್ಲವೇ? ಆಹಾ, ಕ್ಷಣವಾದರೂ ಅಗಲಿಕೆಯನ್ನು ಸಹಿಸಲಾರೆಯಲ್ಲಾ\! ನಿನ್ನ ಸಹಜಗುಣ ಇದಲ್ಲ, ಅದು ಪಕ್ಷಪಾತವಿಲ್ಲವಾದರೆ, ನಮ್ಮ ವ್ರತ ಅಸದೃಶವಾಗುವುದು.\(೧೯\)

ಹಿಂದಿನ ಪಾಶುರದಲ್ಲಿ ಗೋದಾದೇವಿಯು ನಪ್ಪಿನ್ನೀ ದೇವಿಯನ್ನು ಎಚ್ಚರ್ಗೊಳಿಸಿ, ತಮಗೆ ನೆರವು ನೀಡಬೇಕೆಂದು ಬೇಡಿದಳು. ವ್ರತಕನ್ಯೆಯರಿಗೆ ಆತುರ. ಎಲ್ಲಿ ಹೊತ್ತುಮಿಂಚಿಹೋಗುವುದೋ

೪೩

ಎಲ್ಲಿ ಕೃಷ್ಣನ ನೆರವು ತಮಗೆ ಇಲ್ಲದೆ ಹೋಗುವುದೋ, ಎಲ್ಲಿ ತಮ್ಮ ಪವಿತ್ರವಾದ ವ್ರತ ಸಾಂಗವಾಗದೆಯೇ ಹೋಗುವುದೋ ಎಂಬ ತವಕ. ಆದ್ದರಿಂದ, ಈ ಪಾಶುರದಲ್ಲಿ, ಮತ್ತೆ ಕೃಷ್ಣನಿಗೂ ನಪ್ಪಿನ್ನೀ ದೇವಿಗೂ ಕರೆ ಕೊಡುತ್ತಾರೆ.

ಕೃಷ್ಣ ನಪ್ಪಿನ್ನೀದೇವಿಯವರು ಸುಖವಾಗೊ ನಿದ್ರಿಸುತ್ತಿದ್ದಾರೆ. ಅವರದು ಭವ್ಯವಾದ ಸುಖ ತರುವ ಮಲಗುವ ಮನೆ. ಆನೆಯ ದಂತದ ಕಾಲುಗಳು ಅವರ ಮಂಚಕ್ಕೆ. ಅದರ ಮೇಲೆ ಹಾಸಿರುವುದು ಮೆತ್ತನೆಯ ಸುಪ್ಪತ್ತಿಗೆ. ಅದು ಸೊಬಗಿನಿಂದ ಶೋಭಿಸುತ್ತಿದೆ. ಮಲಗುವುದಕ್ಕೆ ತಂಪಾಗಿ ಹಿತವನ್ನು ಉಂಟುಮಾಡುವಂಥಾದ್ದು. ಶುಭ್ರವಾಗಿ ಬೆಳ್ಳಗೆ ಕಣ್ಗೊಳಿಸುವುದು. ಮಲಗುವ ಕೋಣೆಯಲ್ಲಿ ಪರಿಮಳ ತುಂಬಿದೆ. ಹೀಗೆ, ತನುಮನಗಳಿಗೆ ತಂಪನ್ನು ತರುವ ಮಲಗುವ ಮನೆ ಅದು. ಸುಪ್ಪತ್ತಿಗೆಯ ಮೇಲೆ ಎಳೆಯ ದಂಪತಿಗಳು ಮಲಗಿ ನಿದ್ರಿಸುತ್ತಿದ್ದಾರೆ. ಕೃಷ್ಣನು ನಪ್ಪಿನ್ನಿಯನ್ನು ಬರಸೆಳೆದು ತನ್ನ ವಿಶಾಲ ವಕ್ಷಕ್ಕೆ ಅವಳ ಮೃದುವಾದ ಎದೆ ಸೇರಿರುವಂತೆ, ಅವಳನ್ನು ಅಪ್ಪಿಕೊಂಡು ನಿದ್ರಿಸುತ್ತಿದ್ದಾನೆ. ಗೋದಾದೇವಿ ಮತ್ತು ಅವಳ ಗೆಳತಿಯರ ಕರೆಯಿಂದ ನಪ್ಪಿನ್ನಿಗೆ ಎಚ್ಚರವಾದರೂ ಸಹ, ಅವಳು ಕೃಷ್ಣನಿಂದ ಬಿಡಿಸಿಕೊಂಡು ಹೋದರೆ ಉಂಟೇ? ಅವನು ಎಚ್ಚರಗೊಳ್ಳುವುದಿಲ್ಲವೇ?

ಗೋದಾದೇವಿ ಮೊದಲು ಕೃಷ್ಣನನ್ನು ಕರೆದು ಹೇಳುತ್ತಾಳೆ: ಪಂಚಶಯನದ ಹಾಸುಗೆಯ ಮೇಲೆ ಗೊಂಚಲು ಹೂಗಳನ್ನು ಮುಡಿದ ನಪ್ಪಿನ್ನಿಯನ್ನು ಅಪ್ಪಿಕೊಂಡು ಪವಡಿಸಿರುವ ವಿಶಾಲವಕ್ಷನೇ ಎಚ್ಚರಗೊಳ್ಳು. ಬಾಯಿಬಿಡು. ನಮ್ಮನ್ನು ವಿಚಾರಿಸಿಕೋ. ನಮಗೆ ನೆರವಾಗು. ಕೄಷ್ಣನು ಎಚ್ಚರಗೊಳ್ಳುವುದಿಲ್ಲ. ಎಂಥ ನಿದ್ದೆ ಇದು\! ಯೋಗನಿದ್ರೆಯೋ? ನಿಜವಾದನಿದ್ದೆಯೋ? ನಟನೆಯೋ?

ಗೋದಾದೇವಿಯ ಯತ್ನಫಲಿಸಲಿಲ್ಲ. ಅದನ್ನು ಕಂಡುಕೊಂಡು ಮತ್ತೆ ನಪ್ಪಿನ್ನೀ ದೇವಿಯನ್ನು ಕರೆದು ಹೇಳುತ್ತಾಳೆ” ಕಾಡಿಗೆಯಿಟ್ಟ ವಿಶಾಲವಾದ ಕಣ್ಣಿನವಳೇ, ಇದೇನು ನಿನ್ನ ವಿಚಿತ್ರ\! ನಿನ್ನ ಗಂಡನನ್ನು ಒಂದು ಕ್ಷಣಕಾಲವಾದರೂ ನಿದ್ದೆಯಿಂದ ಎಚ್ಚರಗೊಳ್ಳಲು ಅವಕಾಶಕೊಡಲಾರೆಯಾ? ಖಂಡಿತವಾಗಿಯೂ, ಇದು ನಿನ್ನ ಸಹಕ ಸ್ವಭಾವವಲ್ಲ. ನೀನು ಗಣ್ಯಳು, ಸದ್ಗುಣವತಿ. ಪಕ್ಷಪಾತವನ್ನರಿಯದ ನ್ಯಾಯವಾದ ನದತೆಯೇ ನಿನ್ನ ಹಿರಿಮೆ. ಭಕ್ತರ ಇಂಗಿತವನ್ನು ಅರಿಯುವ ಸಾಮರ್ಥ್ಯ ನಿನ್ನದು. ಜಿತೇಂದ್ರಿಯರಾಗಿ,ಪರಿಶುದ್ಧರಾಗಿ ವ್ರತನಿಷ್ಠೆಯಿಂದ ಬಂದಿರುವ ನಮ್ಮ ಹಿತವನ್ನು ಯೋಚಿಸ್ವುದು ನಿನಗೆ ಉಚಿತವಲ್ಲವೇ? ಒಂದುಕ್ಷಣವಾದರೂ ಪತಿಯಿಂದ ಅಗಲಿಕೆಯನ್ನು ಸಹಿಸೆನು ಎನ್ನುವೆಯಾ? ಕೃಷ್ಣನ ಮೇಲಣ ಒಲವನ್ನು ಬಿಟ್ಟು ಅವನನ್ನು ಎಚ್ಚರಗೊಳಿಸಿ, ನಮಗೆ ಅವನು ಒಲಿಯುವಂತೆ ಕರುಣಿಸು. ಇದರಿಂದ ನಮ್ಮ ವ್ರತ ಸಾಂಗಗೊಳ್ಳುವುದು, ಶ್ರೇಷ್ಠವೆನಿಸುವುದು.

ಗೋದಾದೇವಿಯದು ಮೂದಲಿಕೆಯ ಸ್ತುತಿ. ಹೆಂಗಸಿಗೆ ಹೆಂಗಸಿನಲ್ಲಿ ಸಲಿಗೆ ಹೆಚ್ಚು. ಬಿಚ್ಚು ಮಾತುಗಳನ್ನೂ ಚುಚ್ಚು ಮಾತುಗಳನ್ನೂ ಆಡಿ, ತಮ್ಮ ಕೆಲಸವನ್ನು ಸಾಧಿಸಿಕೊಳ್ಳುವುದೊಂದೇ ಅದರ ಉದ್ದೇಶ. ಅದು ಬೇಗ ಫಲ ಕೊಡುತ್ತದೆ.

ಪಂಚಶಯನಂ-ಐದು ಹಿತಗಳನ್ನು ಒಳಗೊಂಡ ಹಾಸುಗೆ; ಸೊಬಗು, ತಂಪು\(ಹಿತ\), ಮೃದುತ್ವ, ಶುಭ್ರತೆ\(ಬಿಳುಪು\) ಮತ್ತು ಸುವಾಸನೆ- ಇವು ಆ ಐದು ಹಿತಗಳು.

ತಹವು-ಈ ಪದಕ್ಕೆ- ಒಪ್ಪಿಗೆ, ಔಚಿತ್ಯ, ಗಣ್ಯ, ಯೋಗ್ಯ, ಗೌರವಪೂರ್ಣ, ಹಿರಿಮೆ, ನ್ಯಾಯದ ನಡತೆ, ಪಕ್ಷಪಾತರಾಹಿತ್ಯ, ಸಮದೃಷ್ಟಿ, ಸಾಮರ್ಥ್ಯ, ಅರಿವು, ವ್ರತನಿಷ್ಟ್ಎ, ಜಿತೇಂದ್ರಿಯತ್ವ, ಶುದ್ಧ- ಹೀಗೆಲ್ಲಾ ಅರ್ಥಬರುತ್ತದೆ. ಒಂದೇ ಒಂದು ಸಣ್ಣ ಪದವನ್ನು ಇಲ್ಲಿ ಬಳಸಿ, ಈ ಎಲ್ಲ ಅರ್ಥವಿವರಣೆಗೂ ಅವಕಾಶ ಮಾಡಿಕೊಟ್ಟಿರುವ ಭಾಷೆಯ ವೈಶಿಷ್ಟ್ಯಕ್ಕೆ ಮಣಿಯಲೇ ಬೇಕೆನ್ನಿಸುತ್ತದೆ. ಸರಿಯಾದ ಸ್ಥಳದಲ್ಲಿ ಸರಿಯಾದ ಪದವನ್ನು ಹೊಂದುವಂತೆ ಜೋಡಿಸಿ, ಕಿರಿದರಿಂದ ಹಿರಿಯ ನೆಲೆಯನ್ನು ಮುಟ್ಟುವಂತೆ ಮಾಡಿದ ಕವಿತೆಯನ್ನು ಇನ್ನೆಷ್ಟು ಹೊಗಳಬೇಕೋ\!

೪೪

೨೦.ಮುಪ್ಪತ್ತು ಮೂವರಮರರ್ ಕ್ಕೂ ಮುನ್ ಶೆನ್ಱು

ಕಪ್ಪನ್ ತವಿರ್ ಕ್ಕೂ ಙ್ಕಲಿಯೇ ತುಯಿಲೆೞಾಯ್

ಶೆಪ್ಪಮುಡೈಯಾಯ್ ತಿಱ ಉಡೈಯಾಯ್, ಶೆಟ್ರಾರ್ ಕ್ಕೂ

ವೆಪ್ಪಙ್ಕೊಡುಕ್ಕೂಮ್ ವಿಮಲಾ ತುಯಿಲೆೞಾಯ್

ಶೆಪ್ಪನ್ನ ಮೆನ್ ಮುಲೈಚ್ಚೆವ್ವಾಯ್ ಚ್ಚಿಱುಮರುಙ್ಗುಲ್

ನಪ್ಪಿನ್ನೈ ನಙ್ಗಾಯ್ ತಿರುವೇತುಯಿಲೆೞಾಯ್

ಉಕ್ಕಮುನ್ ತಟ್ಟೊಳಿಯುನ್ತನ್ದುನ್ ಮಣಾಳನೈ

ಇಪ್ಪೋದೇ ಯೆಮ್ಮೈ ನೀರಾಟ್ಟೇಲೋರೆಮ್ ಪಾವಾಯ್

ಮುಪ್ಪತ್ತು ಮೂವರ್=ಮೂವತ್ತು ಮೂರು, ಅಮರರ್ಕ್ಕೂ=ಪ್ರಧಾನ ದೇವತೆಗಳಿಗೆ, ಮುನ್=ಮುಂದಾಳಾಗಿ, ಶೆನ್ಱು=ಹೋಗಿ, ಕಪ್ಪಮ್=\(ಅವರ\)ನಡುಕವನ್ನು, ತವಿರ್ ಕ್ಕೂಮ್=ನೀಗಿಸುವ, ಕಲಿಯೇ=ಧೈರ್ಯವಂತನೇ, ತುಯಿಲ್=ನಿದ್ರೆಯಿಂದ, ಎೞಾಯ್=ಎಚ್ಚರಗೊಳ್ಳು, ಶೆಪ್ಪಮ್=ಪಕ್ಷಪಾತವಿಲ್ಲದ ನೇರ್ಮೆಯನ್ನು, ಉಡೈಯಾಯ್= ಉಳ್ಳವನೇ, ತಿಱಲ್=ಶಕ್ತಿಯನ್ನು, ಉಡೈಯಾಯ್=ಉಳ್ಳವನೇ, ಶೆಟ್ರಾರ್ ಕ್ಕೂ= ಶತ್ರುಗಳಿಗೆ, ವೆಪ್ಪಮ್=ತಾಪವನ್ನು, ಕೊಡುಕ್ಕೂಮ್=ಕೊಡತಕ್ಕ, ವಿಮಲಾ=ವಿಮಲನೇ, ತುಯಿಲ್=ನಿದ್ರೆಯಿಂದ, ಎೞಾಯ್=ಎಚ್ಚರಗೊಳ್ಳು, ಶೆಪ್ಪು=ಕಳಶವನ್ನು, ಅನ್ನ=ಹೋಲುವ, ಮೆನ್=ಮೃದುವಾದ, ಮುಲೈ=ಮೊಲೆಗಳನ್ನೂ, ಶೆಮ್=ಕೆಂಪಗಿರುವ, ವಾಯ್=ತುಟಿಯನ್ನೂ, ಶಿಱು=ಕಿರಿದಾದ, ಮರುಙ್ಗುಲ್=ನಡುವನ್ನೂ ಉಳ್ಳ, ನಪ್ಪಿನ್ನೈ=ನಪ್ಪಿನ್ನೀ, ನಙ್ಗಾಯ್=ಶ್ರೀಮತ್ಸಂಪನ್ನಳೇ, ತಿರುವೇ=ಶ್ರೀದೇವಿಯೇ, ತುಯಿಲ್=ನಿದ್ರೆಯಿಂದ, ಎೞಾಯ್=ಎಚ್ಚರಗೊಳ್ಳು, ಉಕ್ಕಮುಮ್=ಬೀಸಣಿಗೆಯನ್ನು, ತಟ್ಟೊಳಿಯುಮ್=ಕನ್ನಡಿಯನ್ನೂ, ತನ್ದು=ಕೊಟ್ಟು, ಉನ್=ನಿನ್ನ, ಮಣಾಳನೈ=ಪತಿಯನ್ನು, ಇಪ್ಪೋದೇ=ಈಗಲೇ, ಎಮ್ಮೈ=ನಮ್ಮನ್ನು, ನೀರಾಟ್ಟು ಏಲ್=ನೀರಾಡಲು ಆಜ್ಞಾಪಿಸಿದರೆ, \(ನೀರಾಡುವಂತೆ ಮಾಡಿದರೆ\), ಓರ್=ಅಸದೃಶವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಮೂಅತ್ತು ಮೂರು ಪ್ರಧಾನ ದೇವತೆಗಳ ಮುಂದಾಳಾಗಿ ನಡೆದು, ಅವರ ನಡುಕವನ್ನು ನೀಗಿಸುವ ವೀರನೇ, ನಿದ್ದೆಯಿಂದ ಏಳು. ಪಕ್ಷಪಾತವಿಲ್ಲದ ನೇರ್ಮೆಯನ್ನುಳ್ಳವನೇ, ಶಕ್ತಿಯನ್ನುಳ್ಳವನೇ, ಶತ್ರುಗಳಿಗೆ ತಾಪವನ್ನುಂಟು ಮಾಡುವ ವಿಮಲಾ, ನಿದ್ರೆಯಿಂದ ಏಳು. ಕಲಶವನ್ನು ಹೋಲುವ ಮೃದುವಾದ ಮೊಲೆಗಳನ್ನೂ, ಚೆಂದುಟಿಯನ್ನೂ, ಕಿರುನಡುವನ್ನೂ ಉಳ್ಳ ಶ್ರೀಮತ್ಸಂಪನ್ನಳಾದ ಶ್ರೀದೇವಿಯೇ ಆದ ನಪ್ಪಿನ್ನೀ, ನಿದ್ರೆಯಿಂದ ಏಳು. ಬೀಸಣಿಗೆಯನ್ನೂ, ಕನ್ನಡಿಯನ್ನೂ ತೋರಿಸಿ, ನಿನ್ನ ಪತಿಯನ್ನು \(ಎಚ್ಚರಗೊಳಿಸಿ\)ಈಗಲೇ ನಮ್ಮನ್ನು ನೀರಾಡುವಂತೆ ಮಾಡುವುದಾದರೆ ನಮ್ಮ ವ್ರತವು ಅಸದೃಶವಾಗುವುದು.\(೨೦\)

೪೫

ಹಿಂದಿನ ಪಾಶುರದ ಪ್ರಾರ್ಥನೆಯನ್ನೇ ಗೋದಾದೇವಿ ಈ ಪಾಶುರದಲ್ಲೂ ಮುಂದುವರಿಸುತ್ತಾಳೆ. ಕೃಷ್ಣದಂಪತಿಗಳು ಸುಖವಾಗಿ ನಿದ್ರಿಸುತ್ತಿದ್ದಾರೆ. ತನ್ನ ಪ್ರಾರ್ಥನೆಯಿಂದ ನಪ್ಪಿನ್ನೀ ದೇವಿಗೆ ಎಚ್ಚರವಾಗಿದ್ದರೂ ಆಗಿರಬಹುದು. ಆದರೆ, ಅವಳು ಸ್ವತಂತ್ರಳಾಗಿಲ್ಲ. ಕೃಷ್ಣನ ತೆಕ್ಕೆಯಲ್ಲಿ ಬಂಧಿತಳಾಗಿದ್ದಾಳೆ. ಎದ್ದು ಬರುವುದಕ್ಕೂ ಬಾಲಕಿಯರ ನಮ್ರ ಪ್ರಾರ್ಥನೆಯನ್ನು ಅವಳು ಒಡನೆಯೇ ನಡಸಿಕೊಡಲು ನಪ್ಪಿನ್ನೀದೇವಿಗೆ ಆಗುತ್ತಿಲ್ಲ. ಏನು ಮಾಡುವುದು? ಮೊದಲು ಕೃಷ್ಣನನ್ನೇ ಎಚ್ಚರಗೊಳಿಸುವುದು ಒಳ್ಳೆಯದಲ್ಲವೇ? ಅದಕ್ಕಾಗಿಯೇ ಮತ್ತೆ ಈ ಪ್ರಯತ್ನ.

ಗೋದಾದೇವಿ ಮೊದಲು ಕೃಷ್ಣನನ್ನು ಸ್ತುತಿಸುತ್ತಾಳೆ. ಭಗವಂತನ ಅತಿಶ್ರೇಷ್ಟವಾದ ನಾಲ್ಕು ಕಲ್ಯಾಣಗುಣಗಳನ್ನು ಇಲ್ಲಿ ಎತ್ತಿ ಹೇಳುತ್ತಾಳೆ. ದೇವತೆಗಳೆಲ್ಲರಿಗೂ ಅಸುರರಿಂದ ಸಂಕಟವುಂಟಾದಾಗ, ಅವರ ಮುಂದಾಳಾಗಿ ನಿಂತು ಅವರ ಭಯಸಂಕಟಗಳನ್ನು ನೀಗಿಸಿದವನು ಭಗವಂತ. ಹೀಗೆ ನಡೆದದ್ದು ಒಂದು ಸಲವಲ್ಲ; ಹಲವಾರು ಸಲ. ಒಂದೊಂದು ಸಲವೂ ಭಗವಂತನು ಅವರನ್ನು ರಕ್ಷಿಸಿದ್ದಾನೆ. ಮೊರೆಯಿಟ್ಟವರ ರಕ್ಷಣೆಗೆ ಅವನು ಕೂಡಲೇ ಸಿದ್ಧನಾಗುವವನು. ಆಶ್ರಿತರಕ್ಷಕನು ಭಗವಂತ. ಭಗವಂತನಲ್ಲಿ ಪಕ್ಷಪಾತವಿಲ್ಲ. ಭಕ್ತನಾದವನಿಗೆ ನೆಮ್ಮದಿ ತರುವುದೇ ಅವನ ಕೆಲಸ. ಭಗವಂತ ನ್ಯಾಯಪಕ್ಷಪಾತಿ. ಬಲಶಾಲಿ, ಸಮರ್ಥ ಮತ್ತು ಅಮಿತ ಪರಾಕ್ರಮಿ. ಆದ್ದರಿಂದ, ಶತ್ರುಗಳಿಗೆ ಉಳಿವಿಲ್ಲದಂತೆ ತಾಪವನ್ನುಂಟು ಮಾಡುವವನು. ಭಗವಂತನು ನಿರ್ಮಲನು, ಪರಿಪೂರ್ಣನು. ಈ ಸುಗುಣಗಳಿಂದ ಕೂಡಿದ ಭಗವಂತನು ಬಾಲೆಯರಾದ ತಮಗೆ ವ್ರತ ನಡಸಲು ಒತ್ತಾಸೆ ಮಾಡಲಾರನೇ?

ದಂಪತಿಗಳು ಒಟ್ಟಾಗಿ ಇರುವಾಗ ಗಂಡನನ್ನು ಮಾತ್ರವೇ ಹೊಗಳುವುದು ಉಚಿತವೇ? ಹೆಂಗಸರಾಗಿ ಹೆಂಗಸರನ್ನೆಲ್ಲವೇ ಮೊದಲು ಹೊಗಳಬೇಕಾದದ್ದು. ಗೋದಾದೇವಿ ನಪ್ಪಿನ್ನಿದೇವಿಗೆ ಮತ್ತೆ ಅರಿಕೆ ಮಾಡಿಕೊಳ್ಳುತ್ತಾಳೆ: ದೇವಿ, ನೀನು ಪರಮಸುಂದರಿ. ಸ್ತ್ರೀಗಣಕ್ಕೇ ಆದರ್ಶವೆನಿಸುವಂತೆ ಮಾಟವಾದ ಸ್ತನಗಳನ್ನೂ, ಅಧರವನ್ನೂ, ಸಣ್ಣ ನಡುವನ್ನೂ ಉಳ್ಳವಳು ನೀನು. ಸಕಲ ಸಂಪತ್ಸಂಪನ್ನಳು. ಶ್ರೀದೇವಿಯೇ ನೀನು\! ಎದ್ದು, ಮೊದಲು ನಿನ್ನ ಪತಿಸೇವೆ ಮಾಡಮ್ಮಾ. ಪತಿಯನ್ನು ಎಚ್ಚರಗೊಳಿಸು. ಅವನ ಕಣ್ಣಮುಂದೆ ಮಂಗಳ ವಸ್ತುಗಳನು ಹಿಡಿದು, ಅವನನ್ನು ಪ್ರಸನ್ನನನ್ನಾಗಿ ಮಾಡು. ಅನಂತರ ನಾವು ಬಂದಿರುವ ಕಾರ್ಯವನ್ನು ತಿಳಿಸು. ನಮ್ಮ ವ್ರತವನ್ನು ನಡಸುವುದಕ್ಕೆ ಅವನು ಒಪ್ಪುವಂತೆಯೂ, ಅದರಲ್ಲಿ ತಾನೂ ಭಾಗವಹಿಸುವಂತೆಯೂ, ನಾವು ಈಗಾಲೇ ಹೋಗಿ ನೀರಾಡಿ ಬರಲು ನಮಗೆ ಅನುಮತಿಕೊಡುವಂತೆಯೂ ಮಾಡು. ನಿನ್ನ ಈ ಸಹಾಯದಿಂದ ನಮ್ಮ ವ್ರತವು ಅತ್ಯುತ್ತಮವಾಗಿ ನಡೆಯುವುದು.

ಭಗವಂತನಿಗೆ “ಪ್ರಥಮ ಕಿಂಕರಿ”, “ನಿತ್ಯಾನುಪಾಯಿನಿ” ಎನಿಸಿಕೊಂಡ ಶ್ರೀದೇವಿಯ ಅನುಗ್ರಹದಿಂದ ಭಗವಂತನ ಒಲವು ಅತಿಸುಲಭವಾಗಿ ದೊರಕುವುದು ಎಂಬುದು ಇಲ್ಲಿಯ ತತ್ತ್ವ.

ನಪ್ಪಿನ್ನೀದೇವಿಯು ಶ್ರೀದೇವಿಯ ಅಂಶವೆಂದೂ,ಅ ಅವ್ಳಿಗೆ ಭಗವಂತನ ವಕ್ಷವೇ ನಿವಾಸವೆಂದೂ ವಿವರಣೆ ಇದೆ. ಹಿಂದಿನ ಒಂದುಪಾಶುರದಲ್ಲಿ ಈ ವಿಷಯ ಬಂದಿರುವುದನ್ನು ಗಮನಿಸಬಹುದು.

ಕಲಶ,ಕನ್ನಡಿ, ಬಾಚಣೀಗೆ, ಗಂಧ,ಹೂವು, ವೀಳೆಯ, ಧೂಪ, ದೀಪ, ಬೀಸಣಿಗೆ, ಚಾಮರ, ಗೋವು, ಮಂಗಳ್ಾವಾದ್ಯಗಳು ಇತ್ಯಾದಿಗಳು ಮಂಗಳವಸ್ತುಗಳು. ಮಹಾಪುರುಷರನ್ನು ಎಚ್ಚರಗೊಳಿಸುವಾಗ, ಮಂಗಳ ವಸ್ತುಗಳು ಅವರ ಕಣ್ಣಿಗೆ ಬೀಳುವಂತೆಯೂ, ಮಂಗಳವಾದ್ಯಗಳ ಇಂಪು ಕಿವಿಗೆ ಬೀಳುವಂತೆಯೂ, ಅವರ ಮುಂದೆ ತರುವುದು ವಾಡಿಕೆ. ಇದು ಬಹುಪ್ರಾಚೀನವಾದ ಪದ್ಧತಿ. ಮಹಾಮಹಿಮನಾದ ಶ್ರೀಕೃಷ್ಣನಿಗೆ ಇದು ನಡೆಯದೆ ಇರಬಹುದೇ? ಆದರೂ, ಗೋಪಕನ್ಯೆಯರು ತಮ್ಮ ಆತುರದಿಂದ ನಪ್ಪಿನ್ನೀದೇವಿ ಈ ಶುಭಪದ್ಧತಿಯನ್ನು ಎಲ್ಲಿ ಮರೆಯುಹೋಗಿ ಬಿಡುತ್ತಾಳೋ ಎಂದು ಶಂಕಿಸಿ, ಅವಳಿಗೆ ಇದನ್ನು

೪೬

ನೆನಪು ಮಾಡುತ್ತಾರೆ.

ಮೂವತ್ತು ಮೂರು ಪ್ರಧಾನ ದೇವತೆಗಳು: ವಸುಗಳು ಎಂಟು, ರುದ್ರರು ಹನ್ನೊಂದು, ಆದಿತ್ಯರು ಹನ್ನೆರಡು, ಅಶ್ವಿನೀ ದೇವತೆಗಳು ಎರಡು-ಹೀಗೆ ಮೂವತ್ತು ಮೂರು. ಇಷ್ಟರಿಂದಲೇ ಎಲ್ಲವನ್ನೂ ಮುಗಿಸಿದಂತೆ ಆಗಲಿಲ್ಲ. ಇನ್ನೂ ಹಲವರು ಪ್ರಧಾನದೇವತೆಗಳು ಇದ್ದಾರೆ. ಒಟ್ಟಗಿ, ಮೂವತ್ತು ಮೂರು ಕೋಟಿ ದೇವತೆಗಳ ಸಮುದಾಯವನ್ನೇ ಇದರಿಂದ ಸೂಚಿಸಿದಂತೆ ಅರ್ಥಮಾಡಿಕೊಳ್ಳಬೇಕು.

೨೧.ಏಟ್ರಕಲಙ್ಗಳೆದಿರ್ ಪೊಙ್ಗಿ ಮೀದಳಿಪ್ಪ

ಮಾಟ್ರಾದೇ ಪಾಲ್ ಶೊರಿಯುಮ್ ವಳ್ಳಱ್ ಪೆರುಮ್ ಪಶುಕ್ಕಳ್

ಆಟ್ರಪ್ಪಡೈತ್ತಾನ್ ಮಹನೇಯಱಿವುಱಾಯ್

ಊಟ್ರಮುಡೈಯಾಯ್ ಪೆರಿಯಾಯ್, ಉಲಹಿನಿಲ್

ತೋಟ್ರಮಾಯ್ ನಿನ್ಱ ಶುಡರೆ ತುಯಿಲೆೞಾಯ್

ಮಾಟ್ರಾರುನಕ್ಕೂ ವಲಿ ತೊಲೈನ್ದುನ್ ವಾಶಱ್ ಕಣ್

ಆಟ್ರಾದು ವನ್ದೂನ್ನಡಿ ಪಣಿಯುಮಾಪೋಲೇ

ಪೋಟ್ರಿಯಾಮ್ ವನ್ದೋಮ್ ಪುಹಳ್ ನ್ದೇಲೋ ರೆಮ್ ಪಾವಾಯ್

ಏಟ್ರ=\(ಹಾಲು ಕರೆಯುವುದಕ್ಕೆ\) ಹಿಡಿದ, ಕಲಙ್ಗಳ್=ಭಾಂಡಗಳ, ಎದಿರ್=ಎದುರಾಗಿ, ಪೊಙ್ಗಿ=ಉಕ್ಕಿ, ಮೀದು=ಅವುಗಳ ಮೇಲೆಲ್ಲಾ, ಅಳಿಪ್ಪ=ಸುರಿಸುವಂಥ, ಮಾಟ್ರಾದೇ=ಎಡೆಬಿಡದೆ, ಪಾಲ್=ಹಾಲನ್ನು, ಶೊರಿಯುಮ್=ಸ್ರವಿಸುವ\(ಕರೆಯುವ\), ವಳ್ಳಲ್=ಔದಾರ್ಯದ, ಪೆರುಮ್=ದೊಡ್ಡ, ಪಶುಕ್ಕಳ್=ಹಸುಗಳನ್ನು, ಆಟ್ರ=ಸಮೃದ್ಧಿಯಾಗಿ, ಪಡೈತ್ತಾನ್=ಪಡೆದಿರುವವನ, ಮಹನೇ=ಮಗನೇ, ಅಱಿವುಱಾಯ್=ನಿದ್ದೆ ತಿಳಿದೇಳು, ಊಟ್ರಮ್=\(ಆಶ್ರಿತರನ್ನು ಕಾಪಾಡುವುದರಲ್ಲಿ\) ಆಸಕ್ತಿಯನ್ನು, ಉಡೈಯಾಯ್=ಉಳ್ಳವನೇ, ಪೆರಿಯಾಯ್=ಹಿರಿಮೆಯುಳ್ಳವನೇ, ಉಲಹಿನಿಲ್=ಈ ಲೋಕದಲ್ಲಿ, ತೋಟ್ರಮ್ ಆಯ್=ಅವತಾರವನ್ನು ತಳೆದು, ನಿನ್ಱ=ನಿಂತಿರುವ, ಶುಡರೇ=ತೇಜಸ್ಸ್ವರೂಪಿಯೇ, ತುಯಿಲ್=ನಿದ್ದೆಯಿಂದ, ಎೞಾಯ್=ಎಚ್ಚರಗೊಳ್ಳು, ಮಾಟ್ರಾರ್=ಶತ್ರುಗಳು, ಉನಕ್ಕೂ=ನಿನಗೆ, ವಲಿ=ಶಕ್ತಿಯನ್ನು, ತೊಲೈನ್ದು=ಕಳೆದುಕೊಂಡು, ವಾಶಲ್ ಕಣ್=\(ನಿನ್ನ\) ಬಾಗಿಲಲ್ಲಿ, ಆಟ್ರಾದು=ಬೇರೆ ಗತಿಯಿಲ್ಲದೆ, ವನ್ದು=ಬಂದು, ಉನ್=ನಿನ್ನ, ಅಡಿ=ಪಾದಗಳಲ್ಲಿ, ಪಣಿಯುಮ್ ಆ ಪೋಲೇ=ಶರಣಾಗತರಾಗುವ ಹಾಗೆ, ಯಾಮ್=ನಾವು, ವನ್ದೋಮ್=ಬಂದಿದ್ದೇವೆ, ಪೋಟ್ರಿ=\(ನಿನ್ನನ್ನು\)ಭಜಿಸಿ, ಪುಹಳ್ ನ್ದು ಏಲ್=ಸ್ತುತಿಸಿದೆವಾದರೆ, ಓರ್=ಉತ್ಕೃಷ್ಟವಾದ, ಎಮ್=ನಮ್ಮ, ಪಾವಾಯ್=ವ್ರತ.

೪೭

ಹಾಲು ಕರೆಯುವುದಕ್ಕಾಗಿ ಹಿಡಿದ ಭಾಂಡಗಳ ಎದುರಾಗಿ ಅವುಗಳ ಮೇಲೆಲ್ಲಾ ಉಕ್ಕಿಸಿ ಸುರಿಸುವಂಥ ಎಡೆಬಿಡದ ಹಾಲು ಕರೆಯುವ ಔದಾರ್ಯವುಳ್ಳ ದೊಡ್ಡದೊಡ್ಡ ಹಸುಗಳನ್ನು ಸಮೃದ್ಧಿಯಾಗಿ ಪಡೆದಿರುವವನ ಮಗನೇ, ನಿದ್ದೆ ತಿಳಿದೇಳು. ಆಶ್ರಿತರನ್ನು ಕಾಪಾಡುವುದರಲ್ಲಿ ಆಸಕ್ತಿಯುಳ್ಳವನೇ, ಹಿರಿಮೆಯುಳ್ಳವನೇ, ಈ ಲೋಕದಲ್ಲಿ ಅವತಾರವನ್ನು ತಳೆದು ನಿಂತಿರುವ ಜ್ಯೋತಿಸ್ಸ್ವರೂಪನೇ, ನಿದ್ದೆಯಿಂದ ಏಳು. ಶತ್ರುಗಳು ನಿನಗೆ ತಮ್ಮ ಶಕ್ತಿಯನ್ನು ಕಳೆದುಕೊಂಡು, ಬೇರೆ ಗತಿಯಿಲ್ಲದೆ, ನಿನ್ನ ಬಾಗಿಲಲ್ಲಿ ನಿನ್ನ ಪಾದಗಳಲ್ಲಿ ಶರಣಾಗತರಾಗುವ ಹಾಗೆಯೇ ನಾವೂ ಬಂದಿದ್ದೇವೆ. ನಿನ್ನನ್ನು ಭಜಿಸಿ ಸ್ತುತಿಸಿದೆವಾದರೆ, ನಮ್ಮ ವ್ರತವು ಅಸದೃಶವಾಗುವುದು.

ಈ ಪಾಶುರವೆಲ್ಲ ಭಗವಂತನ ಹಿರಿಮೆಯ ಹೊಗಳಿಕೆಗೆ ಮೀಸಲು. ಭಗವಂತ ಕ್ಷೀರಸಾಗರದಲ್ಲಿ ಮಲಗಿ ಯೋಗನಿದ್ರೆ ಮಾಡುತ್ತಾ ನಿರ್ಲಿಪ್ತನಾಗಿರುವುದರ ಬದಲಾಗಿ, ಅವತಾರಗಳನ್ನು ತಳೆಯುವನಲ್ಲ. ಹಾಗೆ ಅವತರಿಸಿದ ಕಡೆಗಳಲ್ಲಿ ತನ್ನ ಹಿರಿಮೆಯನ್ನು ಹೇಗೆ ಹೊರಪಡಿಸುವನು? ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿದ್ದು ಗೋಕುಲದಲ್ಲಿ. ಅದರಿಂದ ಗೋಕುಲವೆಂಬುದು ನಂದಗೋಕುಲವೇ ಆಯಿತು. ಅದು ಸಸ್ಯಸಮೃದ್ಧ, ಸಂಪತ್ಸಮೃದ್ಧ, ಮತ್ತು ಗೋಸಮೃದ್ಧ. ಭಗವಂತನು ಆನಂದದ ಸಮ್ಮೋಹನವನ್ನು ಬೀರಿ ಇಡಿಯ ಗೋಕುಲವನ್ನೇ ಆನಂದಗೋಕುಲವನ್ನಾಗಿ ಮಾಡಿದ್ದಾನೆ. ಗೋಕುಲದ ಹಸುಗಳನ್ನು ನೋಡುವುದೇ ಒಂದು ಆನಂದ. ಹಾಲು ಕರೆಯುವುದಕ್ಕೆಂದು ಅವುಗಳ ಕೆಚ್ಚಲಿನ ಅಡಿಯಲ್ಲಿ ಭಾಂಡಗಳನ್ನು ಇರಿಸಿದರೆ ಸಾಕು.. ಹಾಲು ಸ್ವತೇವ ಉಕ್ಕಿ ಹರಿಯುತ್ತದೆ. ಕೆಚ್ಚಲುಗಳು ತಾವಾಗಿ ಹಾಲನ್ನು ಸುರಿಸುತ್ತವೆ. ಹಾಲುಭಾಂಡಗಳನ್ನು ತುಂಬಿಸುವುದು ಮಾತ್ರವಲ್ಲ. ಭಾಂಡಗಳಿಂದ ಹೊರಕ್ಕೆ ಹಳ್ಳವಾಗಿ ಹರಿದುಹೋಗುವುದು. ಆ ಹಸುಗಳ ಔದಾರ್ಯ ಅಂಥಾದ್ದು. ಧಾರಾಳವಾಗಿ ಹೀಗೆ ಸುರಿಸುವ ಅಮೄತವನ್ನು ಬಳಸಿಕೊಳ್ಳುವುದು ಅವಕ್ಕೆ ಸೇರಿದ್ದಲ್ಲ. ಅಂಥ ನಿಸ್ಸ್ವಾರ್ಥತೆ; ಅಂಥ ಮಿತಿಮೀರಿದ ಔದರ್ಯ ಅವುಗಳದು. ಅಂಥ ಹಸುಗಳು ಗೋಕುಲದಲ್ಲಿ ಎಲ್ಲೆಲ್ಲೂ ತಂಡತಂಡಗಳಾಗಿರುವುವು. ಅವಕ್ಕೆ ಯಜಮಾನ ನಂದಗೋಪ. ಅವನ ಭಾಗ್ಯ ಎಷ್ಟು ಹಿರಿದು\! ಅವನಿಗೆ ಮಗನಾಗಿ ಭಗವಂತನು ಅವತರಿಸಿದ. ತನ್ನ ಜೊತೆಗೆ ತನ್ನ ಪಾಲ್ಗಡಲನ್ನು ಬೇರೊಂದು ರೂಪದಲ್ಲಿ ಭೂಲೋಕದಲ್ಲಿ ಹರಡಿಬಿಟ್ಟನೋ ಹೇಗೋ\! ಭಗವಂತ ಸೃಷ್ಟಿಯಾದ ಹಸುಗಳದೇ ಮಿತಿಮೀರಿದ ಔದಾರ್ಯವೆಂದಾಗ ಭಗವಂತನ ಔದಾರ್ಯ ಇನ್ನೆಷ್ಟಿರಬೇಕು? “ಕಾಪಾಡು”ಎಂದು ಅವನ ಬಳಿಗೆ ಬಂದರೆ ಸಾಕು, ಆರ್ತರಾಗಿ ಮನಃಪೂರ್ವಕವಾಗಿ ಬೇಡಿದರೆ ಸಾಕು, ಅವನ ಶರಣು ಹೊಕ್ಕರೆ ಸಾಕು-ಅವರನ್ನು ಅವನೆಂದಿಗೂ ಕೈಬಿದದೆ ಕಾಪಾಡುವನು.

ಆಶ್ರಿತರನ್ನು ಕಾಪಾಡುವುದೇ ಅವನ ಕೆಲಸ. ಅದರಲ್ಲಿಯೇ ಅವನ ಆಸಕ್ತಿ. ಅವನ ಹಿರಿಮೆ ಅದು. ವೇದಗಳಿಗೆಲ್ಲ ಮೂಲವತ್ಸುವಾಗಿ, ಜ್ಯೋತಿಸ್ವರೂಪನಾಗಿ ಹೊಗಳಿಸಿಕೊಳ್ಳುವ ಭಗವಂತ ಭೂಲೋಕದಲ್ಲಿ ಅವತರಿಸಿ ತನ್ನ ಹಿರಿಮೆಯಿಂದಲೇ ಬೆಳಗುವನು. ಶತ್ರುಗಳ ಶಕ್ತಿಯನ್ನು ಕುಗ್ಗಿಸಿ. ಅದನ್ನು ಕಳೆದ ಬಳಿಕ, ಅವರು ಅವನಲ್ಲಿ ಶರಣು ಬಂದರೆ, ಅವರಲ್ಲಿ ಅಪೂರ್ವವಾದ ವಾತ್ಸಲ್ಯವನ್ನು ತೋರಿ ಅವರಿಗೆ ರಕ್ಷಣೆ ಕೊಡುವನು. ಶತ್ರುಗಳ ವೈರವನ್ನೇ ಮರೆತು ಅವರನ್ನು ರಕ್ಷಿಸುವ ಔದಾರ್ಯವುಳ್ಳ ಭಗವಂತನನ್ನೇ ನಂಬಿ, ಅವನನ್ನೇ ಅಪೇಕ್ಷಿಸುವ ಗೋಪಿಕನ್ಯೆಯರ ಪ್ರಾರ್ಥನೆಗೆ ಓಗೊಡನೇ ಭಗವಂತ? ಅವರ ವ್ರತದಲ್ಲಿ ನೆರವಾಗನೇ? ಅವರ ವ್ರತವನ್ನು ಸಾಂಗವಾಗಿ ನಡಸಿಕೊಡನೇ? ಅವರ ಇಷ್ಟಾರ್ಥಗಳನ್ನು ಈಡೇರಿಸನೇ?

೪೮

೨೨.ಅಙ್ಗಣ್ ಮಾ ನಾಲತ್ತರಶರ್, ಅಪಿಮಾನ

ಪಙ್ಗಮಾಯ್ ವನ್ದು ನಿನ್ ಪಳ್ಳಿಕ್ಕಟ್ಟಿಱ್ ಕೀೞೇ

ಶಙ್ಗ ಮಿರುಪ್ಪಾರ್ ಪೋಲ್ ವನ್ದು ತಲೈಪ್ಪೆಯ್ ದೋಮ್

ಕಿಙ್ಗಿಣಿವಾಯ್ ಚ್ಚೆಯ್ದ ತಾಮರೈಪ್ಪೂ ಪ್ಪೋಲೇ

ಶೆಙ್ಗಣ್ ಶಿಱುಕ್ಕಿಱಿದೇ ಯೆಮ್ಮೇಲ್ ವಿೞುಯಾವೋ

ತಿಙ್ಗಳು ಮಾದಿತ್ತಿಯನು ಮೆೞುನ್ದಾಱ್ ಪೋಲ್

ಅಙ್ಗಣಿರಣ್ಡುಙ್ಗೊಣ್ಡಿಙ್ಗಳ್ ಮೇಲ್ ನೋಕ್ಕುದಿಯೇಲ್

ಎಙ್ಗಳ್ ಮೇಱ್ ಶಾಯ ಮಿೞಿನ್ದೇಲೋರೆಮ್ ಪಾವಾಯ್

ಅಮ್=ಅಂದವಾದ, ಕಣ್=ವಿಶಾಲವಾದ, ಮಾ=ಬಹುದೊಡ್ಡದಾದ, ನಾಲತ್ತು=ಭೂಮಿಯ, ಅರಶರ್=ರಾಜರು, ಅಭಿಮಾನಮ್=ಸ್ವಾಭಿಮಾನವನ್ನು\(ದುರಭಿಮಾನವನ್ನು\), ಬಙ್ಗಮ್=ಮುರಿದು\(ಕತ್ತರಿಸಿ\), ಆಯ್=ಹಾಕಿ, ವನ್ದು=ಬಂದು, ನಿನ್=ನಿನ್ನ, ಪಳ್ಳಿಕಟ್ಟಿಲ್=ಮಲಗಿರುವ ಮಂಚದ, ಕೀೞೇ=ಸಮೀಪದಲ್ಲಿ\(ನೆಲದ ಮೇಲೆ\), ಶಙ್ಗಮ್=ಗುಂಪುಗುಂಪಾಗಿ, ಇರುಪ್ಪಾರ್ ಪೋಳ್=ಇರುವ ಹಾಗೆ, ವನ್ದು=ಬಂದು, ತಲೈಪ್ಪೆಯ್ದೋಮ್=ಸಮೀಪಿಸಿದೆವು, ಕಿಙ್ಗಿಣಿ=ಗೆಜ್ಜೆಯಂತೆ, ವಾಯ್ ಚ್ಚೆಯ್ದ=ಬಾಯಿ ತೆರೆದ, ತಾಮರೈ=ತಾವರೆಯ, ಪೂ ಪೋಲೇ=ಹೂವಿನ ಹಾಗೆ, ಶೆಮ್=ಸುಂದರವಾದ\(ಕೆಂದಾವರೆಯಂಥ\), ಕಣ್=ಕಣ್ಣುಗಳನ್ನು, ಶಿಱು ಶಿಱಿದೇ=ಸ್ವಲ್ಪಸ್ವಲ್ಪವಾಗಿ, ಎಮ್=ನಮ್ಮ, ಮೇಲ್=ಮೇಲೆ , ವಿೞಿಯಾವೋ=ತೆರೆಯವೋ, ತಿಙ್ಗಳುಮ್=ಚಂದ್ರನೂ, ಆದಿತ್ತಿಯನುಮ್=ಸೂರ್ಯನೂ, ಎೞುನ್ದಾಲ್ ಪೋಲ್=ಉದಿಸಿದ ಹಾಗೆ, ಅಮ್=ಸುಂದರವಾದ, ಕಣ್=-ಕಣ್ಣುಗಳು, ಇರಣ್ಡುಮ್=ಎರಡೂ, ಕೊಣ್ಡು=ತೆರೆದು, ಎಙ್ಗಳ್ ಮೇಲ್=ನಮ್ಮ ಮೇಲೆ, ನೋಕ್ಕುದಿ ಏಲ್=\(ಕೃಪೆಯ\)ನೋಟವನ್ನು ಬೀರುವೆಯಾದರೆ, ಎಙ್ಗಳ್ ಮೇಲ್=ನಮ್ಮ ಭಾಗದ, ಶಾಯಮ್=ಪಾಪವು, ಇೞುನ್ದು ಏಲ್=ಕಳೆದುಹೋದುದಾದರೆ, ಓರ್=ಅಸದೃಶವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಅಂದವಾದ ವಿಶಾಲವಾದ ಬಲುದೊಡ್ಡದಾದ ಭೂಮಿಯ ರಾಜರು ತಮ್ಮ ಸ್ವಾಭಿಮಾನವನ್ನೂ ದುರಭಿಮಾನವನ್ನೂ ಕಡಿದುಹಾಕಿ ಬಂದು ನಿನ್ನ ಮಂಚದ ಬಳಿ ನೆಲದ ಮೇಲೆ ಗುಂಪುಗುಂಪಾಗಿ ಸೇರಿರುವ ಹಾಗೆ ನವೂ ಬಂದು ನಿನ್ನನ್ನು ಸಮೀಪಿಸಿದ್ದೇವೆ. ಕಿರುಗೆಜ್ಜೆಯ ಹಾಗೆ ಬಾಯಿತೆರೆದ ತಾವರೆಯ ಹೂವಿನಂತೆ ಅಂದವಾದ ಕೆಂದಾವರೆಯಂಥ ಕಣ್ಣುಗಳು ಮೆಲ್ಲಮೆಲ್ಲಗೆ ನಮ್ಮ ಮೇಲೆ ತೆರೆಯವೋ? ಚಂದ್ರನೂ ಸುಯನೂ ಉದಿಸಿದ ಹಾಗೆ ಸೊಬಗಿನ ಕಣ್ಣುಗಳೆರಡನ್ನೂ ತೆರೆದು ನಮ್ಮನ್ನು ಕೃಪಾದೃಷ್ಟಿಯಿಂದ ನೋಡುವೆಯಾದರೆ, ನಮ್ಮ ಭಾಗದ ಪಾಪವೆಲ್ಲ ಕಳೆದುಹೋಗುವುದಾದರೆ ನಮ್ಮ ವ್ರತವು ಅಸದೃಶವಾಗುವುದು.\(೨೨\)

೪೯

ಗೋದಾದೇವಿ ಭಗವಂತನನ್ನು ಪ್ರಾರ್ಥಿಸುತ್ತಾಳೆ. ಈ ವಿಶಾಲವಾದ ಭೂಮಂಡಲದಲ್ಲಿ ದರ್ಪಿಷ್ಟರಾದ ರಾಜರು ಎಷ್ಟೋ ಮಂದಿ. ಕ್ರೂರಿಗಳು ಎಷ್ಟೋ ಮಂದಿ. ಅವರೆಲ್ಲ ತಮ್ಮ ದರ್ಪ ಕ್ರೌರ್ಯಗಳಿಂದಲೇ ಬೀಗುತ್ತಿದ್ದರು. ಭಗವಂತ, ನೀನು ಅವರ ದುರಭಿಮಾನವನ್ನುಮುರಿದೆ. ಅವರಿಗೆ ಸುಜ್ಞಾನವನ್ನಿತ್ತೆ. ಅವರೆಲ್ಲರೂ ನಿನ್ನ ಪಾದತಲದಲ್ಲಿ ನಮ್ರತೆಯಿಂದ ಸೇವೆ ಸಲ್ಲಿಸಲು ನೆರೆದಿದ್ದಾರೆ. ನಾವೂ ಒಂದು ತಂಡವಾಗಿ ಬಂದಿದ್ದೇವೆ, ದಿಟ. ನಾವು ಅಬಲೆಯರು. ಆಶ್ರಯವನ್ನು ಕೋರುವವರು. ನಮ್ಮ ಅಭಿಮಾನವೆಲ್ಲ ನಿನ್ನನ್ನು ಮುಂದಾಳಾಗಿ ಪಡೆದು ನಮ್ಮ ಈ ಪವಿತ್ರವಾದ ವ್ರತವನ್ನು ಸಾಂಗವಾಗಿ ನೆರವೇರಿಸಬೇಕೆಂಬುದೇ. ಬೆಳಕು ಹರಿಯುತ್ತಿದೆ. ಕೆಂದಾವರೆಯ ಮೊಗ್ಗುಗಳು ಮೆಲ್ಲಮೆಲ್ಲಗೆ ಬಿರಿದು ಹೇಗೆ ಅರಳುತ್ತವೆಯೋ ಹಾಗೆಯೇ ಬೆಳಕು ಹರಿಯುತ್ತಿರುವಾಗ, ನಿನ್ನ ಕೆಂದಾವರೆಯಂತೆ ಚೆಲುವಾದ ಕಣ್ಣುಗಳು ಮೆಲ್ಲಮೆಲ್ಲಗೆ ತೆರೆಯಲಿ. ನಿನ್ನ ಕೃಪಾಕಟಾಕ್ಷ ನಮ್ಮ ಮೇಲೆ ಹರಿಯಲಿ. ಸೂರ್ಯನೂ ಚಂದ್ರನೂ ಏಕಕಾಲದಲ್ಲಿ ಬೆಳಗಿ ತಮ್ಮ ಪ್ರಭೆಯನ್ನು ಎಲ್ಲೆಡೆಯೂ ಪ್ರಸರಿಸುವಂತೆ ಹಿತವನ್ನೂ, ತಂಪನ್ನೂ ಉಂಟುಮಾಡುವಂತೆ, ನಿನ್ನ ಕೃಪೆಯಿಂದ ನಮ್ಮ ಪಾಪಗಳೆಲ್ಲವೂ ಭಸ್ಮವಾಗಿ ಹೋಗಲಿ. ಇದರಿಂದ ನಾವು ಪರಿಶುದ್ಧರಾಗುವೆವು. ನಮ್ಮ ವ್ರತ ಅಸದೃಶವೆನಿಸಿ, ಸಾಂಗಗೊಳ್ಳುವುದು.

ಯಾವ ಕಾರ್ಯವೇ ಆಗಲಿ, ಭಗವಂತನ ಕೃಪೆಯಿಂದ ಸಿದ್ಧಿಸಿವುದು, ದಿಟ. ಆ ಕೃಪೆಯನ್ನು ಪಡೆಯುವುದೆಂತು? ಮೊದಲು ನಮ್ಮಲ್ಲಿರುವ ಅಹಂಕಾರ ಮಮಕಾರಗಳನ್ನು ದೂರಮಾಡುವುದು. ಭಗವಂತನಲ್ಲಿ ಶರಣಾಗುವುದು. ಅದಕ್ಕಾಗಿ ಸರ್ವಥಾ ಶ್ರಮಿಸುವುದು. ಆಗ ಭಗವಂತನು ಕಣ್ತೆರೆದು ನಮ್ಮತ್ತ ನೋಡುತ್ತಾನೆ. ನಮಗೆ ಅದೇ ಶಕ್ತಿಯಾಗಿ ಅದೇ ರಕ್ಷೆಯಾಗಿ, ಅದೇ ಸಕಲಸಂಪತ್ತೂ ಆಗಿ, ಸಿದ್ಧಿಸುವುದು, ಎಂದು ಈ ಪಾಶುರ ಹೇಳುತ್ತದೆ.

೨೩. ಮಾರಿ ಮಲೈ ಮುೞಂಜಿಲ್ ಮನ್ನಿ ಕ್ಕಿಡನ್ದುಱಙ್ಗುಮ್

ಶೀರಿಯ ಶಿಙ್ಗ ಮರಿವುಟ್ರುತ್ತೀವಿೞಿತ್ತು

ವೇರಿ ಮಯಿರ್ ಪೊಙ್ಗವೆಪ್ಪಾಡುಮ್ ಪೇರ್ ನ್ದುದಱಿ

ಮೂರಿ ನಿಮಿರ್ ನ್ದು ಮುೞಙ್ಗಿಪ್ಪುಱಪ್ಪಟ್ಟು

ಪೋದರುಮಾ ಪೋಲೇ ನೀ ಪೂವೈಪ್ಪೂವಣ್ಣಾ, ಉನ್

ಕೋಯಿಲ್ ನಿನ್ಱಿಙ್ಜನೇ ಪೋನ್ದರುಳಿ, ಕೋಪ್ಪುಡೈಯ

ಶೀರಿಯ ಶಿಙ್ಗಾಶನತ್ತಿರುನ್ದು, ಯಾಮ್ ವನ್ದ

ಕಾರಿಯ ಮಾರಾಯ್ ನ್ದರುಳೇಲೋ ರೆಮ್ ಪಾವಾಯ್

ಮಾರಿ=ಮಳೆಗಾಲದಲ್ಲಿ, ಮಲೈ=ಬೆಟ್ಟದ, ಮುೞಂಜಿಲ್=ಗುಹೆಯಲ್ಲಿ, ಮನ್ನಿ=ಅಡಗಿ,ಕಿಡನ್ದು=ಮಲಗಿ, ಉಱಙ್ಗುಮ್=ನಿದ್ರಿಸುವ, ಶೀರಿಯ=ಶ್ರೇಷ್ಠವಾದ, ಶಿಙ್ಗಮ್=ಸಿಂಹವು, ಅಱಿವುಟ್ರು=ನಿದ್ದೆ ತಿಳಿದೆದ್ದು, ತೀ=ಕೆಂದಗಳನ್ನು\(ಕೆಂಡದಂತಿರುವ ಕಣ್ಣುಗಳನ್ನು\)ವಿೞಿತ್ತು=ತೆರೆದು, ವೇರಿ=ಸುಗಂಧದ, ಮಯಿರ್=ಕೂದಲನ್ನು\(ಕೇಸರವನ್ನು\), ಪೊಙ್ಗ=ನಿಮಿರಿಸಿ, ಎಪ್ಪಾಡುಮ್=ಎಲ್ಲ ಕಡೆಗೂ, ಪೇರ್ ನ್ದು=ಮೈ ಕುಲುಕಿಸಿಮ್ ಉದಱಿ=ಧೂಳನ್ನು ಒದರಿ ಹಾಕಿ, ಮೂರಿ=ಮೈ ಮುರಿದು, ನಿಮಿರ್ ತ್ತು=ಅಂಗಾಂಗಗಳನ್ನು

೫೦

ನೆಟ್ಟಗೆ ಚಾಚಿ, ಮುೞಂಜಿ=ಘರ್ಜಿಸಿ, ಪುಱಪ್ಪಟ್ಟು=ಗುಹೆಯಿಂದ ಹೊರಟು, ಪೋದರುಮ್ ಆ ಪೋಲೇ=ಬರುವ ಹಾಗೆ, ನೀ=ನೀನು, ಪೂವೈಪ್ಪೂ ವಣ್ಣಾ=ಅಗಸೆ ಹೂವಿನ ಬಣ್ಣದವನೇ, ಉನ್=ನಿನ್ನ, ಕೋಯಿಲ್=\(ಪವಿತ್ರವಾದ\)ಆಲಯದ, ನಿನ್ಱು=ಒಳಗಿನಿಂದ, ಇಙ್ಜನೇ=ಇಲ್ಲಿಗೇ, ಪೋನ್ದರುಳಿ=ಕೃಪೆಮಾಡಿ ಬಂದು, ಕೋಪ್ಪು=ಅಲಂಕಾರ, ಉಡೈಯ=ಉಳ್ಳ, ಶೀರಿಯ=ಲೋಕೋತ್ತರವಾದ, ಶಿಙ್ಗಾಶನತ್ತು=ಸಿಂಹಾಸನದ, ಇರುನ್ದು=ಮೇಲಿದ್ದು, ಯಾಮ್=ನಾವು, ವನ್ದ=ಬಂದ,ಕಾರಿಯಮ್=ಕಾರ್ಯವನ್ನು, ಆರಾಯ್ ನ್ದು=ವಿಚಾರಿಸಿ, ಅರುಳ್ ಏಲ್=ಕರುಣಿಸಿದರೆ, ಓರ್=ಅಸದೃಶವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಮಳೆಗಾಲದಲ್ಲಿ ಬೆಟ್ಟದ ಗವಿಯಲ್ಲಿ ಅಡಗಿಕೊಂಡು ಮಲಗಿ ನಿದ್ರಿಸುವ ಶ್ರೇಷ್ಠವಾದ ಸಿಂಹವು ನಿದ್ದೆ ತಿಳಿದೆದ್ದು ಕೆಂಡದಂತಿರುವ ಕಣ್ಣುಗಳನ್ನು ತೆರೆದು, ಸುಗಂಧದ ಕೇಸರವನ್ನು ನಿಮಿರಿಸಿ, ಎಲ್ಲ ಕಡೆಗೂ ಮೈಕುಲಕಿಸಿ, ಧೂಳನ್ನು ಒದರಿಹಾಕಿ, ಮೈಮುರಿದು, ಅಂಗಾಂಗಗಳನ್ನು ನೆಟ್ಟಗೆ ಚಾಚಿ ಘರ್ಜಿಸಿ, ಹೊರಕ್ಕೆ ಹೊರಟುಬರುವ ಹಾಗೆಯೇ ನೀನೂ, ಅಗಸೆಹೂವಿನ ಮೈಬಣ್ಣದವನೇ, ನಿನ್ನ ಪವಿತ್ರವಾದ ಆಲಯದ ಒಳಗಿನಿಂದ ಇಲ್ಲಿಗೇ ಕೃಪೆಮಾಡಿ ಬಂದು, ಅಲಂಕಾರಭರಿತವಾದ ಲೋಕೋತ್ತರವಾದ ಸಿಂಹಾಸನವನ್ನು ಏರಿ ಕುಳಿತು, ನಾವು ಬಂದ ಕಾರ್ಯವನ್ನು ವಿಚಾರಿಸಿ ಕರುಣಿಸಿದೆಯಾದರೆ ನಮ್ಮ ವ್ರತವು ಅಸದೃಶವಾಗುವುದು.\(೨೩\)

ಹಿಂದಿನ ಎರಡು ಪಾಶುರಗಳಿಂದ, ವ್ರತಕನ್ಯೆಯರು ನಡಸುತ್ತಿದ್ದ ನಪ್ಪಿನ್ನೀದೇವಿಯ ಸ್ಮರಣೆ ನಿಂತಿದೆ. ಯಾವ ಪ್ರಯೋಜನವನ್ನು ಪಡೆಯುವುದಕ್ಕೆಂದು ಅವರು ತನ್ನನ್ನು ಪ್ರಾರ್ಥಿಸಿದರೋ ಅದು ದೇವಿಗೆ ಮನದಟ್ಟಾಯಿತು. ಪರಿಶುದ್ಧವಾದ ಭಕ್ತಿಭಾವಗಳಿಂದ ಬಂದ ಅ ಅಬಾಲಿಕೆಯರನ್ನುಕುರಿತು ಕೃಪೆತೋರೆಂದು ತನ್ನ ಪತಿದೇವನಲ್ಲಿ ಅರಿಕೆಯನ್ನು ಸಲ್ಲಿಸಿದ ಬಳಿಕ, ಇನ್ನು ಮುಂದೆ ಸಲ್ಲಿಸಲು ಅನುಕೂಲವನ್ನು ಕಲ್ಪಿಸಿ, ತಾನು ಪಕ್ಕಕ್ಕೆ ಸರಿದು ನಿಂತಿದ್ದಾಳೆ. ಎಂಥ ದಯಾರ್ದ್ರಹೃದಯ ದೇವಿಯದು\!

ಈ ವಿಷಯದಲ್ಲಿ ಮತ್ತೊಂದು ಬಗೆಯ ವಿವರಣೆ ಇದೆ: ನಪ್ಪಿನ್ನೀದೇವಿ ಅವದ ಪ್ರಾರ್ಥನೆಯನ್ನು ಕೇಳಿ ಪ್ರಸನ್ನಳಾದಳು. ತಾನೂ ಅವರ ತಂಡದಲ್ಲಿ ಸೇರಿಕೊಂಡಳು. ಮತ್ತು ಅವರೊಡನೆಯೇ ಭಗವಂತನ ಗುಣಗಾನ ಮಾಡತೊಡಗಿದಳು. ಈ ವಿವರಣೆಯಲ್ಲಿ ಅಂತರಾರ್ಥವಿರಬಹುದೋ ಹೇಗೋ?

ಈ ಪಾಶುರದಲ್ಲಿ ಸಿಂಹದ ದಿವ್ಯವಾದ ವರ್ಣನೆ ಇದೆ. ಮಳೆಗಾಲವೆಂದು ಗವಿಯಲ್ಲಿ ಅಡಗಿ ನಿದ್ರಿಸುವ ಸಿಂಹ ಎಚ್ಚರಗೊಂಡಾಗ ಮಾಡುವ ಒಂದೊಂದು ಚಟುವಟಿಕೆಯನ್ನೂ ಇಲ್ಲಿ ವರ್ಣಿಸಿ ಹೇಳಲಾಗಿದೆ. ಸಿಂಹದ ಕಣ್ಣುಗಳು ಕೆಂಡದಂತೆ ಕೆಂಪು. ಅದರ ಕೇಸರ ನಿಮಿರಿದಾಗ ಹೊರಬೀಳುವ “ಸುಗಂಧ:, ಸಿಂಹದ ಜಾತಿಗೆ ಸೇರಿದ ವಾಸನೆಯನ್ನು ವಿವರಿಸುವುದು. ನಿದ್ದೆಯಿಂದ ಆ ಪ್ರಾಣಿ ಚಟುವಟಿಕೆಗೆ ಬರಲು ನಡಸುವ ಕಾರ್ಯಗಳೆಂದರೆ- ಕೇಸರವನ್ನು ನಿಮಿರಿಸುವುದು, ಮೈಕುಲುಕಿಸುವುದು, ಧೂಳನ್ನು ಒದರುವುದು, ಮೈಮುರಿಯುವುದು, ಅಂಗಾಂಗಗಳನ್ನು ಚಾಚಿ ಚುರುಕು ಮಾಡಿಕೊಳ್ಳುವುದು ಮತ್ತು ಘರ್ಜಿಸುವುದು. ಅನಂತರವೇ ಅದು ಹೊರಕ್ಕೆ ಬರುವುದು.

ಪುರುಷ ಸಿಂಹನಾದ ಶ್ರೀಕೃಷ್ಣನು ನಿದ್ದೆಯಿಂದ ಎಚ್ಚರಗೊಳ್ಳುವಾಗ, ಸಿಂಹದ ವರ್ನನೆಯಲ್ಲಿ ಕಂಡ ಕೆಲವಂಶಗಳು ಕಂಡುಬರುತ್ತವೆ. ಕೃಷ್ಣನ ಕಣ್ಣುಗಳು ಕೆಂದಾವರೆಯಂತೆ ಅಂದವೂ ವಿಶಾಲವೂ \(ಹೋಲಿಕೆಯಲ್ಲಿ “ಕೆಂಪು” ಮಾತ್ರ ಕೆದರಿದ ತಲೆಗೂದಲು

೫೧

ದಿವ್ಯಪರಿಮಳವನ್ನು ಸೂಸುವುದು \(ಹೋಲಿಕೆಯಲ್ಲಿ “ಸುಗಂಧ”\) ಹೊರಳುವುದು, ಮೈಮುರಿಯುವುದು, ಕೈಕಾಲುಗಳನ್ನು ಚಾಚುವುದು\(ಎಲ್ಲವೂ ಸಾಮಾನ್ಯ\). ಘನತೆ, ಗಾಂಭೀರ್ಯ,ವೀರ್ಯ, ಶೌರ್ಯ, ಔದಾರ್ಯಗಳಲ್ಲಿ ಶ್ರೀಕೃಷ್ಣನೂ ಮೃಗಸಿಂಹನಂತೆಯೇ.

ಸಿಂಹದ ಬಣ್ಣಕ್ಕೂ ಕೃಷ್ಣನ ಬಣ್ಣಕ್ಕೂ ಸಂಬಂಧವಿಲ್ಲ. ಅಗಸೇ ಹೂವಿನ ಬಣ್ಣ ಕೃಷ್ಣನದು. ಸಿಂಹವು ತನ್ನ ಹೊಟ್ಟೆಗಾಗಿ ಗವಿಯಿಂದ ಹೊರಬಿದ್ದರೆ, ಕೃಷ್ಣನು ತನ್ನ ಭಕ್ತರ ಆರ್ತಿಯನ್ನು ವಿಚಾರಿಸಿ ಅದನ್ನು ನಿವಾರಿಸಲು, ಅವರಿಗೆ ನೆರವು ನೀಡಲು ತನ್ನ ಪವಿತ್ರವಾದ ಶಯನಮಂದಿರದಿಂದ ಹೊರಬರುವುದು. ಸಿಂಹ ಕಾಡಿನಲ್ಲಿ ಸ್ವಚ್ಛಂದವಾಗಿ ತಿರುಗಲು ಮೊದಲು ಮಾಡಿದರೆ, ಕೃಷ್ಣನು ತನ್ನ ರತ್ನಸಿಂಹಾಸನವನ್ನು ಅಲಂಕರಿಸುವನು.

ಭಗವಂತನು ಕುಳಿತುಕೊಳ್ಳುವ ಸಿಂಹಾಸನವನ್ನು ಗೋದಾದೇವಿ ಎರಡೇ ಎರಡು ಸರಳ ಪದಗಳಿಂದ ವರ್ಣಿಸಿದ್ದಾಳೆ: ಕೊಪ್ಪು, ಮತ್ತು ಶೀರಿಯ.

“ಕೊಪ್ಪು”-ಎಂಬುದಕ್ಕೆ “ಬಿಗಿದು ಭದ್ರಪಡಿಸಿದ” ರಮ್ಯವಾಗಿ ಕೂಡಿಸಿದ ಜೋಡಿಸಿದ, ಅಲಂಕರಿಸಿದ, ಸೊಬಗಿನ, ಗೋಪುರದಂತೆ ಮೇಲೆ ತೂಗಾಡುವ, ಉತ್ತಮ ವಿನ್ಯಾಸದ, ಶ್ರೇಷ್ಠರಚನೆಯ”-ಹೀಗೆಲ್ಲಾ ಅರ್ಥಬರುತ್ತದೆ. “ಶೀರಿಯ”- ಎಂಬುದಕ್ಕೆ “ಅನರ್ಘ, ಲೋಕೋತ್ತರ” ಎಂದು ಅರ್ಥವಿದೆ. ಇವಿಷ್ಟು ವರ್ಣನೆಗಳನ್ನೂ ಕೂಡಿಕೊಂಡದ್ದು ಆ ಭವ್ಯ ಸಿಂಹಾಸನ. ಮೇಲುಗಡೆ ಶ್ವೇತಚ್ಛತ್ರ. ಕೆಳಗೆ ನವರತ್ನಗಳನ್ನು ಅತಿಶ್ರೇಷ್ಠರೀತಿಯ ವಿನ್ಯಾಸದಿಂದ ಕೂಡಿಸಿ, ಜೋಡಿಸಿ, ಮಾಟವಾಗಿ, ಅಲಂಕಾರವಾಗಿ, ರಮ್ಯವಾಗಿ ಸೊಬಗಿನಿಂದ ಮಿರುಗುವಂತೆ ಮಾಡಿರುವ ಅನರ್ಘವಾದ ಲೋಕೋತ್ತರವಾದ ಸಿಂಹಾಸನ ಅದು\!

೨೪.ಅನ್ಱಿವ್ವುಲಹಮಳನ್ದಾಯಡಿ ಪೋಟ್ರಿ

ಶೆನ್ಱಙ್ಗುತ್ತೆನ್ನಿಲಙ್ಕೈ ಶೆಟ್ರಾಯ್ ತಿಱಲ್ ಪೋಟ್ರಿ

ಪೊನ್ಱ ಚ್ಚಕಟ ಮುದೈತ್ತಾಯ್ ಪುಹೞ್ ಪೋಟ್ರಿ

ಕನ್ಱು ಕುಣಿಲಾವೆಱಿನ್ದಾಯ್ ಕೞಲ್ ಪೋಟ್ರಿ

ಕುನ್ಱು ಕುಡೈಯಾವೆಡುತ್ತಾಯ್ ಕುಣಮ್ ಪೋಟ್ರಿ

ವೆನ್ಱು ಪಹೈಕೆಡುಕ್ಕೂಮ್ ನಿನ್ ಕೈಯಿಲ್ ವೇಲ್ ಪೋಟ್ರಿ

ಎನ್ಱೆಮ್ಱುಮ್ ಶೇವಕಮೇ ಯೇತ್ತಿಪ್ಪಱೈಕೊಳ್ ವಾನ್

ಇನ್ಱಿಯಾಮ್ ವನ್ದೋ ಮಿರಙ್ಗೇಲೋ ರೆಮ್ ಪಾವಾಯ್

ಅನ್ಱು=ಅಂದಿನ ದಿವಸ, ಇ ಉಲಹುಮ್=ಈ ಲೋಕವನ್ನು, ಅಳನ್ದಾಯ್=ಅಳೆದವನೇ\(ನಿನ್ನ\)ಅಡಿ=ಪವಿತ್ರವಾದ ಪಾದಗಳನ್ನು, ಪೋಟ್ರಿ=ಹೊಗಳುತ್ತೇವೆ, ಅಙ್ಗು=ಅಲ್ಲಿಗೆ, ಶೆನ್ಱು=ಹೋಗಿ, ತೆನ್=ಸುಂದರವಾದ, ಇಲಙ್ಗೈ=ಲಂಕಾಪಟ್ಟಣವನ್ನು, ಶೆಟ್ರಾಯ್=ನಾಶಪಡಿಸಿದವನೇ, \(ನಿನ್ನ\) ತಿಱಲ್=ಪರಾಕ್ರಮವನ್ನು, ಪೋಟ್ರಿ=ಹೊಗಳುತ್ತೇನೆ

೫೨

ಶಕಟಮ್=ಶಕಟ\(ಬಂಡಿ\)ವನ್ನು, ಪೊನ್ಱ=ನಾಶವಾಗುವ ಹಾಗೆ, ಉದೈತ್ತಾಯ್=ಒದೆದವನೇ\(ನಿನ್ನ\)ಪುಹೞ್=ಕೀರ್ತಿಯನ್ನು, ಪೋಟ್ರಿ=ಹೊಗಳುತ್ತೇವೆ, ಕನ್ಱು= ಕರುವನ್ನು, ಕುಣಿಲ್=ಕವಣೆಯ ಹಾಗೆ, ಎೞಿನ್ದಾಯ್=ಎಸೆದವನೇ, \(ನಿನ್ನ\)ಕೞಲ್=ಪಾದಗಳನ್ನು, ಪೋಟ್ರಿ=ಹೊಗಳುತ್ತೇವೆ, ಕುನ್ಱು=ಪರ್ವತವನ್ನು, ಕುಡೈಯಾ=ಕೊಡೆಯ ಹಾಗೆ, ಎಡುತ್ತಾಯ್=ಎತ್ತಿಹಿಡಿದವನೇ, \(ನಿನ್ನ\)ಕುಣಮ್=ಗುಣವನ್ನು, ಪೋಟ್ರಿ=ಹೊಗಳುತ್ತೇವೆ, ವೆನ್ಱು=ಗೆದ್ದು, ಪಹೈ=ವೈರವನ್ನು, ಕೆಡುಕ್ಕೂಮ್=ತೊಡೆದುಹಾಕುವ, ನಿನ್=ನಿನ್ನ, ಕೈಯಿಲ್=ಕೈಯಲ್ಲಿರುವ, ವೇಲ್=ವೇಲಾಯುಧವನ್ನು, ಪೋಟ್ರಿ=ಹೊಗಳುತ್ತೇವೆ, ಎನ್ಱು ಎನ್ಱುಮ್=ಯಾವಾಗಲೂ,\(ನಿನ್ನ\) ಶೇವಕಮೇ=ಶೌರ್ಯವನ್ನೇ, ಏತ್ತಿ=ಹೊಗಳುತ್ತಾ, ಪಱೈ=ಇಷ್ಟಾರ್ಥಗಳನ್ನು , ಕೊಳ್ ವಾನ್= ಪಡೆದುಕೊಳ್ಳುವುದಕ್ಕಾಗಿ, ಇನ್ಱು=ಇಂದು, ಯಾಮ್=ನಾವು, ವನ್ದೋಮ್=ಬಂದಿದ್ದೇವೆ, ಇರಙ್ಗು ಏಲ್=ಕೃಪೆ ಮಾಡುವೆಯಾದರೆ, ಓರ್=ಅಸದೃಶವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಅಂದು ಈ ಲೋಕವನ್ನು ಅಳೆದವನೇ, ನಿನ್ನ ಆ ಪವಿತ್ರವಾದ ಪಾದಗಳನ್ನು ಹೊಗಳುತ್ತೇವೆ. ಅಲ್ಲಿಗೆ ಹೋಗಿ ಸುಂದರವಾದ ಲಂಕಾಪಟ್ಟಣವನ್ನು ನಾಶಪಡಿಸಿದವನೇ, ನಿನ್ನ ಆ ಪರಾಕ್ರಮವನ್ನು ಹೊಗಳುತ್ತೇವೆ. ಶಕಟವನ್ನು ನಾಶಮಾಡುವ ಹಾಗೆ ಒದೆದವನೇ, ನಿನ್ನ ಆ ಕೀರ್ತಿಯನ್ನು ಹೊಗಳುತ್ತೇವೆ. ಕರುವನ್ನು ಕವಣೆಯ ಹಾಗೆ ಎಸೆದವನೇ, ನಿನ್ನ ಆ ಪಾದಗಳನ್ನು ಹೊಗಳುತ್ತೇವೆ. ಪರ್ವತವನ್ನು ಕೊಡೆಯ ಹಗೆ ಎತ್ತಿಹಿಡಿದವನೇ, ನಿನ್ನ ಆ ಗುಣವನ್ನು ಹೊಗಳುತ್ತೇವೆ. ಗೆದ್ದು ವೈರವನ್ನು ತೊಡೆದುಹಾಕುವ ನಿನ ಕೈಯಲ್ಲಿ ಇರುವ ವೇಲಾಯುಧವನ್ನು ಹೊಗಳುತ್ತೇವೆ. ಹೀಗೆ, ಯಾವಾಗಲೂ ನಿನ್ನ ಶೌರ್ಯವನ್ನೇ ಹೊಗಳುತ್ತಾ ನಮ್ಮ ಇಷ್ಟಾರ್ಥಗಳನ್ನು ಪಡೆದುಕೊಳ್ಳುವುದಕ್ಕಾಗಿ, ಇಂದು ನಾವು ಬಂದಿದ್ದೇವೆ. ನೀನುಕೃಪೆ ಮಾಡುವೆಯಾದರೆ, ನಮ್ಮ ವ್ರತವು ಅಸದೃಶವಾಗುವುದು.\(೨೪\)

ಗೋದಾದೇವಿ ತನ್ನ ಗೆಳತಿಯರೊಂದಿಗೆ ಅರುಣೋದಯಕ್ಕೆ ಅಲ್ಲಿಗೆ ಬಂದು ಶ್ರೀಕೃಷ್ಣನನ್ನು ಎಚ್ಚರಗೊಳಿಸುತ್ತಿರುವ ಉದ್ದೇಶವನ್ನು ಅವನಲ್ಲಿ ಅರಿಕೆಮಾಡಿಕೊಳ್ಳುವುದಕ್ಕೆ ಮೊದಲು ಅವನನ್ನು ವಿಧವಿಧವಾಗಿ ಹೊಗಳಿ ಅವನ ಮನವನ್ನು ಒಲಿಸಿಕೊಳ್ಳೂತ್ತಾಳೆ. ಈ ಪಾಶುರದಲ್ಲಿ ಗೋದಾದೇವಿ ಹೊಗಳುವುದು ಭಗವಂತನ ಸರ್ವವ್ಯಾಪಿತ್ವವನ್ನು, ಪರಾಕ್ರಮವನ್ನು, ಕೀರ್ತಿಯನ್ನು, ಚಳಕ ಚಾತುರ್ಯಗಳನ್ನು, ಆಶ್ರಿತವಾತ್ಸಲ್ಯವನ್ನು, ದಿವ್ಯಾಯುಧವನ್ನೂ, ಷಡ್ರಸಗಳನ್ನು ಹದವಾಗಿ ಬೆರೆಸಿ ಅಣಿಪಡಿಸಿದ ಉಣಿಸು ಹೇಗೋ ಹಾಗೆಯೇ ಭಗವಂತನ ಗುಣಪರಾಕ್ರಮಗಳ ಸಂಮಿಶ್ರಣ ಮನಸ್ಸಿಗೆ ರುಚಿ ಮತ್ತು ಇಂಪು.

“ಅಂದು....ಆ ಪವಿತ್ರ ಪಾದಗಳು...” ಬಹುಕಾಲದ ಹಿಂದೆ,, ಭಗವಂತನು ವಾಮನವಟುವಾಗಿ ಬಂದು, ತನ್ನ ಪುಟ್ಟ ಮೂರು “ಹೆಜ್ಜೆ”ಗಳಷ್ಟು ನೆಲವನ್ನು ಮಾತ್ರವೇ ಬೇಡಿ, ಮಹಾಬಲಿಚಕ್ರವರ್ತಿಯಿಂದ ಅದನ್ನು ಪಡೆದ ಕ್ಷಣದಲ್ಲೇ ದಿವ್ಯಾದ್ಭುತ ತ್ರಿವಿಕ್ರಮನಾಗಿ ಬೆಳೆದು, ತನ್ನ ಒಂದು ಹೆಜ್ಜೆಯಿಂದ ಈ ಲೋಕವನ್ನು ಅಳೆದುಬಿಟ್ಟನಲ್ಲ\! ಆಗ ಬ್ರಹ್ಮನು ತೊಳೆದು ಪೂಜಿಸಿದ ಆ ಪವಿತ್ರವಾದ ಪಾದಗಳ ವಿಷಯ ಇದು.

“ಅಲ್ಲಿಗೆ ಹೋಗಿ.......ಪರಾಕ್ರಮ....”- ಇದು ರಾಮಾವತಾರದ ವಿಷಯ. “ಅಲ್ಲಿಗೆ”ಎಂದರೆ ಲಂಕಾಪಟ್ಟಣಕ್ಕೆ. ಲಂಕೆಗೆ ಒಡೆಯನಾಗಿದ್ದ ರಾಕ್ಷಸ ರಾಜನಾದ ರಾವಣಾಸುರನು ಶ್ರೀರಾಮನ ಪತ್ನಿಯಾದ ಸೀತಾದೇವಿಯನ್ನು ಬಲಾತ್ಕಾರದಿಮ್ದ ಕೊಂಡೊಯ್ದು ತನ್ನ ರಾಜಧಾನಿಯಾದ ಲಂಕಾಪಟ್ಟಣದಲ್ಲಿ, ಅಶೋಕವನದಲ್ಲಿ, ಸೆರೆಯಿಟ್ಟಿದ್ದನು. ಶ್ರೀರಾಮನು

೫೩

ಅಲ್ಲಿಗೆ ಹೋಗಿ, ರಾವಣಾಸುರನನ್ನು ಕೊಂದು, ಸೀತೆಯನ್ನು ಸೆರೆಯಿಮ್ದ ಬಿಡಿಸಿದ ಸತ್ಯಪರಾಕ್ರಮದ ವಿಷಯ ಇದು.

“ಶಕಟವನ್ನು....ಆ ಕೀರ್ತಿ.....”-ಇದೊಂದು ವಿಸ್ಮಯಕಾರಕ ಸಾಹಸ. ಕೃಷ್ಣನು ಇನ್ನೂ ಎಳೆಯ ಮಗು. ಮಲಗಿದ್ದ ಕಡೆಯಲ್ಲಿ ಕೈಕಾಲುಗಳನ್ನು ಆಡಿಸುವ ಎಳೆಯ ವಯಸ್ಸು. ಮಗುವನ್ನು ಬಿಟ್ಟು ತಾಯಿ ತನ್ನ ಕೆಲಸಕ್ಕೆ ಹೋದಳು. ಆಗ ಬಂದು ಒಂದು ಶಕಟ\(ಬಂಡಿ\). ತನಗೆ ತಾನೇ ಹೊರಳಿಕೊಂಡು ಬಂತು. ಮಲಗಿರುವ ಕೃಷ್ಣನ ಮೇಲೆ ಹಾದು, ಅವನನ್ನು ಕೊಲ್ಲಬೇಕೆಂಬ ದುರುದ್ದೇಶದಿಂದ. ಹಾಗೆ ಬಂದದ್ದು ಬರಿಯ ಬಂಡಿಯೇ? ಅಲ್ಲ, ಕಂಸನಿಂದ ಪ್ರೇರಿತವಾದ ಬಂಡಿಯರೂಪದಲ್ಲಿ ಬಂದದ್ದು ಶಕಟಾಸುರ. ಮಗುವಾದ ಕೃಷ್ಣನು ಮಗುವಿನ ಸ್ವಭಾವಕ್ಕೆ, ಆ ವಯಸ್ಸಿನ ಚಟುವಟಿಕೆಗೆ ತಕ್ಕಂತೆ, ಕೈಕಾಲುಗಳನ್ನು ಆಡಿಸುತ್ತಲೇ ತನ್ನ ಕಾಲಿನಿಂದ ಶಕಟವನ್ನು ಝಾಡಿಸಿದ. ಅದು ಮುರಿದು ಪುಡಿಪುಡಿಯಾಗಿ ನಿತ್ತು. ಎಳೆಯ ಮಗುವಿನ ಎಂಥ ಅದ್ಭುತ ಕೀರ್ತಿ ಅದು\!

“ಕರುವನ್ನು....ಆ ಪಾದಗಳು....” ಒಂದೇ ಯತ್ನದಿಂದ ಇಬ್ಬರು ರಾಕ್ಷಸರನ್ನು ಕೊಂದ ಕೈಚಳಕವನ್ನೂ ಚಾತುರ್ಯವನ್ನೂ ತಿಳಿಸುವುದು ಇದು. ಕಂಸನಿಂದ ಪ್ರೇರಿತರಾಗಿ ಬಾಲಕೃಷ್ಣನನ್ನು ಕೊಲ್ಲಲು ಬಂದವರು ಇಬ್ಬರು ರಾಕ್ಷಸರು. ಗೋವಳ ಬಾಲಕರು ದನಕರುಗಳನ್ನು ಮೇಯಿಸುವ ಕಾಡಿನಲ್ಲಿ ಒಂದು ಕಡೆ ಬಾಯಲ್ಲಿ ನೀರೂರಿಸುವ ಹಣ್ಣುಗಳು ಜಿಗಿಯುತ್ತಿರುವ ಬೇಲದಮರವಾಗಿ ಒಬ್ಬ ರಾಕ್ಷಸ ನಿಂತ. ಬೇಲದ ಹಣ್ಣಿನ ವಾಸನೆಯಿಂದಲೂ ಗಾತ್ರದಿಂದಲೂ ಗೋವಳ ಬಾಲಕರನ್ನು ತನ್ನಲ್ಲಿಗೆ ಆಕರ್ಷಿಸಿ, ಅವರೊಡನೆ ಬಂದ ಕೃಷ್ಣನನ್ನು ಕೊಲ್ಲುವುದು ಅವನ ಯೋಜನೆ. ಅವನೇ ಕಪಿತ್ಥಾಸುರ. ಇನ್ನೊಬ್ಬ ರಾಕ್ಷಸ, ಅದೇ ಕಾಲದಲ್ಲಿ ಒಂದು ಕರುವಾಗಿ, ಕರುಗಳ ಮಂದೆಯಲ್ಲಿ ಸೇರಿಕೊಂಡ. ಕರುಗಳ ನಡುವೆ ಓಡಾಡುತ್ತಾ ಅವುಗಳನ್ನು ಪ್ರೀತಿಯಿಂದ ನೋಡಿಕೊಳ್ಳುವ ಕೃಷ್ಣನನ್ನು ಕೊಲ್ಲುವುದು ಅವನ ಉದ್ದೇಶ. ಅವನೇ ವತ್ಸಾಸುರ. ಕೃಷ್ಣನು ವತ್ಸಾಸುರನನ್ನು ಎಂದರೆ ಕರುವನ್ನು, ಅದರ ಹಿಂಗಾಲುಗಳಿಂದ ಹಿಡಿದು, ಗಿರಗಿರನೇ ವೇಗವಾಗಿ ತಿರುಗಿಸಿ, ರಭಸದಿಂದ ಕವಣೆಯ ಕಲ್ಲಿನಂತೆ ಬೀಸಿ, ಬೇಲದ ಮರದ ಮೇಲಕ್ಕೆ ಎಸೆದುಬಿಟ್ಟ. ಮರದಿಂದ ಸಮೃದ್ಧಿಯಾಗಿ ಬೇಲದಹಣ್ಣುಗಳು ಉದುರಿದ್ದಲ್ಲದೆ, ಇಬ್ಬರು ರಾಕ್ಷಸರೂ ಒಂದೇ ಏಟಿಗೆ ಸತ್ತರು.

“ಪರ್ವತವನ್ನು....ಆ ಗುಣ....”- ಗೋಕುಲದಲ್ಲಿ ಪ್ರತಿವರ್ಷವೂ ದೇವೇಂದ್ರನಿಗೆ ಪೂಜೆ ನಡೆಯುತ್ತಿತ್ತು. ಒಂದು ಸಲ, ಬಾಲಕೃಷ್ಣನ ಮಾತಿನಂತೆ ಅದನ್ನು ನಿಲ್ಲಿಸಿ, ಪಕ್ಕದಲ್ಲಿಯೇ ಬೆಳೆದಿದ್ದ ಗೋವರ್ಧನಗಿರಿಗೆ ಪೂಜೆಯನ್ನು ಸಲ್ಲಿಸಿದರು. ಎಡೆಯನ್ನೂ ಒಡ್ಡಿದರು. ಕೃಷ್ಣನೇ ಬೇರೊಂದು ರೂಪತಳೆದು ಆ ಪರ್ವತದಿಂದ ಹೊರಬಂದು ಎಡೆಯನು ಸ್ವೀಕರಿಸಿದನು. ಇದನ್ನು ಕಂಡ ದೇವೇಂದ್ರನಿಗೆ ಕೋಪಬಂತು. ಇಡಿಯ ಗೋಕುಲವನ್ನೇ ಹಾಳುಮಾಡಿಬಿಡುತ್ತೇನೆಂದು ಅವನು ಏಳುದಿನಗಳ ಕಾಲ ಬಿಡದಂತೆ ಬಿರುಸು ಮಳೆಯನ್ನು ಸುರಿಸತೊಡಗಿದನು. ಆಗ ಕೃಷ್ಣನು ಗೋವರ್ಧನ ಪರ್ವತವನ್ನೇ ಎತಿ ಕೊಡೆಯಂತೆ ಹಿಡಿದು ಗೋವಳರನ್ನೂ ದನಕರುಗಳನ್ನೂ ರಕ್ಷಿಸಿದನು. ಆಶ್ರಿತವತ್ಸಲನೆಂಬುದು ಆ ಗುಣ.

“ಗೆದ್ದು ವೈರವನ್ನು.......ವೇಲಾಯುಧವನ್ನು.”- ಹಗೆಯನ್ನು ಗೆಲ್ಲುವುದು ವೀರತ್ವ. ಹಗೆಯನ್ನು ಕೊಲ್ಲದೆ, ಉಳಿಸಿಕೊಂಡು, ಅವನ ಹಗೆತನವನ್ನು\(ಆ ಕೆಟ್ಟಗುಣವನ್ನು\) ಕೊಂದುಹಾಕಿ ಅವನನ್ನು ಸದ್ಭಕ್ತನನ್ನಾಗಿ ಪರಿವರ್ತಿಸುವುದು ಭಗವಂತನ ಹಿರಿಮೆ. ಭಗವಂತನ ಎಲ್ಲ ಅವತಾರಗಳಲ್ಲೂ ಇದು ಕಂಡುಬರುತ್ತದೆ. ಪರಶುರಾಮನ ಕ್ಷತ್ರಿಯವೈರವನ್ನು ನಿವಾರಿಸಿ, ಅವನನ್ನು ಸಾತ್ವಿಕಬ್ರಾಹ್ಮಣನನ್ನಾಗಿ ಶ್ರೀರಾಮನ ಹಿರಿಮೆಯೇ. ಈ ಸಂದರ್ಭದಲ್ಲಿ ಪರಶುರಾಮನ ಶಕ್ತಿಯನ್ನು ವಿಷ್ಣುಧನುವಿನ ಮೂಲಕ ಸೆಳೆದುಕೊಂಡದ್ದು.

೫೪

ಬಾಣಾಸುರನ ಸಾವಿರತೋಳುಗಳನ್ನು ಕತ್ತರಿಸಿ ಹಾಕಿ, ಅವನ ಬಲವನ್ನೂ ಗರ್ವವನ್ನೂ ಮುರಿದು, ಅವನನ್ನು ಕೊಲ್ಲದೆ ಉಳಿಸಿಕೊಂಡು ತನ್ನ ಬಂಧುವನ್ನಾಗಿಯೂ ಸದ್ಭಕ್ತನನ್ನಾಗಿಯೂಮಾಡಿದ್ದು ಶ್ರೀಕೃಷ್ಣನ ಹಿರಿಮೆ. ಇಲ್ಲಿ ಬಳಸಿಕೊಂಡದ್ದು ಚಕ್ರಾಯುಧ. ಗೋವಳರಿಗೆ ಮುಖ್ಯವಾದ ಒಂದು ಆಯುಧ, ವೇಲಾಯುಧ. ಗೋವಳರ ಯಜಮಾನನಾದ ನಂದಗೋಫನು ಯಾವಾಗಲೂ ಧರಿಸಿದ್ದ ಆಯುಧ ವೇಲಾಯುಧ. ಕೃಷ್ಣನೇನು ವೇಲಾಯುಧವನ್ನು ಬಳಸಲಿಲ್ಲ. ಆದರೆ, ವೇಲಾಯುಧ ಇಲ್ಲಿ ಭಗವಂತನ ದಿವ್ಯಾಯುಧಗಳಲ್ಲಿ ಒಂದೆಂಬ ಭಾವನೆಯಿಂದ, ಅವುಗಳ ಪ್ರತೀಕವಾಗಿ ಬಳಸಲಾಗಿದೆ.

೨೫.ಒರುತ್ತಿ ಮಹನಾಯ್ ಪ್ಪಿಱನ್ದು, ಓರಿರವಿಲ್

ಒರುತ್ತಿ ಮಹನಾಯೊಳಿತ್ತು ವಳರ

ತರಿಕ್ಕಿಲಾನಾಹಿತ್ತಾನ್ ತೀಙ್ಗು ನಿನೈನ್ದ

ಕರುತ್ತೈ ಪ್ಪಿೞೈಪ್ಪಿತ್ತುಕ್ಕಂಜನ್ ವಯಿಟ್ರಿಲ್

ನೆರುಪ್ಪೆನ್ನ ನಿನ್ಱ ನೆಡುಮಾಲೇ, ಉನ್ನೈ

ಅರುತ್ತಿತ್ತು ವನ್ದೋಮ್ ಪಱೈತರುದಿಯಾಹಿಲ್

ತಿರುತ್ತಕ್ಕ ಶೆಮ್ವಮುಮ್ ಶೇವಕಮುಮ್ ಯಾಮ್ ಪಾಡಿ,

ವರುತ್ತಮುಮ್ ತೀರ್ ನ್ದು ಮಹಿೞ್ ನ್ದೇಲೋ ರೆಮ್ ಪಾವಾಯ್

ಒರುತ್ತಿ=ಒಬ್ಬಳ, ಮಗನ್=ಮಗ, ಆಯ್=ಆಗಿ,ಪಿಱನ್ದು=ಹುಟ್ಟಿ, ಓರ್=ಒಂದು, ಇರವಿಲ್=ರಾತ್ರಿಯಲ್ಲಿ, ಒರುತ್ತಿ=ಒಬ್ಬಳ, ಮಗನ್=ಮಗ,ಆಯ್=ಆಗಿ, ಒಳಿತ್ತು=ಮುಚ್ಚುಮರೆಯಿಂದ\(ಗುಟ್ಟಾಗಿ\), ವಳರ=ಬೆಳೆಯುತ್ತಿರಲು, ತರಿಕ್ಕಿಲಾನ್=ಸಹಿಸಲಾರದವನು, ಆಹಿ=ಆಗಿ, ತೀಙ್ಗು=ಕೆಡುಕನ್ನು, ನಿನೈನ್ದು=ಬಗೆದ, ಕಣ್ಜನ್ ತಾನ್=ಕಂಸನ, ಕರುತ್ತೈ=ದುರುದ್ದೇಶವನ್ನು, ಪಿೞೈಪ್ಪಿತ್ತು=ವ್ಯರ್ಥಪಡಿಸಿ\(ಸುಳ್ಳಾಗಿಸಿ\),ವಯಿಟ್ರಿಲ್=\(ಅವನ\)ಹೊಟ್ಟೆಯಲ್ಲಿ, ನೆರುಪ್ಪು=ಕಿಚ್ಚು, ಎನ್ನ=ಎಂಬಂತೆ, ನಿನ್ಱ=ಇರುವ, ನೆಡುಮಾಲೇ=ಸರ್ವೇಶ್ವರನೇ, ಉನ್ನೈ=ನಿನ್ನನ್ನು, ಅರುತ್ತಿತ್ತು=\(ನಮ್ಮ\) ಹಿರಿಯಾಶೆಗಳನ್ನು ಯಾಚಿಸುವುದಕ್ಕಾಗಿ, ವನ್ದೋಮ್=ಬಂದಿದ್ದೇವೆ, ಪಱೈ=\(ನಮ್ಮ\)ಕೋರಿಕೆಗಳನ್ನು\) ತರುದಿ ಆಹಿಲ್=ನೆರವೇರಿಸುವೆಯಾದರೆ, ತಿರು=ಶ್ರೀದೇವಿಗೆ, ತಕ್ಕ=ತಕ್ಕದ್ದಾದ, ಶೆಲ್ವಮುಮ್=ಸಂಫತ್ತನ್ನೂ, ಶೇವಕಮುಮ್=ಶೌರ್ಯ\(ವೀರ್ಯ\)ವನ್ನೂ, ಯಾಮ್=ನಾವು, ಪಾಡಿ=ಹಾಡಿ, ವರುತ್ತಮುಮ್=ಸಂಕಟವನ್ನು, ತೀರ್ ನ್ದು=ಕಳೆದು\(ದೂರಮಾಡಿ\), ಮಹಿೞ್ ನ್ದು ಏಲ್=ಹರ್ಷಗೊಂಡೆವಾದರೆ, ಓರ್=ಅಸದೃಶವಾದ,ಎಮ್=ನಮ್ಮ, ಪಾವಾಯ್=ವ್ರತ.

ಒಂದು ರಾತ್ರಿಯಲ್ಲಿ ಒಬ್ಬಳ ಮಗನಾಗಿ ಹುಟ್ಟಿ ಒಬ್ಬಳ ಮಗನಾಗಿ ಗುಟ್ಟಾಗಿ ಬೆಳೆಯುತ್ತಿರಲು, ಸಹಿಸಲಾರದೆ ಕೆಡಕನ್ನು ಬಗ್ರ್ದ ಕಂಸನ ದುರುದ್ದೇಶವನ್ನು ಸುಳ್ಳಾಗಿಸಿ, ಅವನ ಹೊಟ್ಟೆಯಲ್ಲಿ ಕಿಚ್ಚೋ ಎಂಬಂತೆ ಇರುವ ಸರ್ವೇಶ್ವರನೇ, ನಮ್ಮ ಹಿರಿಯಾಶೆಗಳನ್ನು

೫೫

ನಿನ್ನಲ್ಲಿ ಬೇಡುವುದಕ್ಕಾಗಿ ಬಂದಿದ್ದೇವೆ. ನಮ್ಮ ಕೋರಿಕೆಗಳನ್ನು ನೆರವೇರಿಸಿದೆಯಾದರೆ, ಶ್ರೀದೇವಿ ಒಪ್ಪುವಂಥ ನಿನ್ನ ಸಂಪತ್ತನ್ನೂ ಶೌರ್ಯ\(ವೀರ್ಯ\)ವನ್ನೂ ನಾವು ಹೊಗಳಿಹಾಡಿ ನಮ್ಮ ಸಂಕಟಗಳನ್ನು ದೂರಮಾಡಿ ಹರ್ಷಗೊಂಡೆವಾದರೆ, ನಮ್ಮ ವ್ರತವವು ಅಸದೃಶವೆನಿಸುವುದು.\(೨೫\)

“ಒಬ್ಬಳ ಮಗನಾಗಿ ಹುಟ್ಟಿ, ಒಂದು ರಾತ್ರಿ ಇನ್ನೊಬ್ಬಳ ಮಗನಾಗಿ, ಗುಟ್ಟಾಗಿ, ಬೆಳೆದ” ವನು ಶ್ರೀಕೃಷ್ಣ. ಅವನು ಕಂಸನ ತಂಗಿ ದೇವಕಿದೇವಿಯ ಮಗನಾಗಿ ಹುಟ್ಟಿದ. ತನ್ನ ಸೋದರಮಾವನೇ ತನಗೆ ಕಡುಶತ್ರುವಾದ ಕಾರಣ. ಅವನನ್ನು ತಾನೇ ಮುಗಿಸಬೇಕಾದ್ದರಿಂದ, ಅವನ ಮರಣಕಾಲ ಬರುವವರೆಗೂ ತಾನು ಅವನಿಂದ ದೂರವಾಗಿದ್ದು, ಅವನ ಕೈಗೆ ಸಿಕ್ಕಿದಂತೆ, ಗುಟ್ಟಾಗಿಯೇ ಬೆಳೆಯಬೇಕಾಯಿತು. ಈ ಕಾರಣದಿಂದ ತಾನು ಹುಟ್ಟಿದ ಕೂಡಲೇ, ಅದೇ ರಾತ್ರಿಯೇ, ದೇವಕಿದೇವಿಯಿಂದ ಬೇರ್ಪಟ್ಟು, ಆ ರಾತ್ರಿಯೇ, ಅಲ್ಲಿಂದ ಒಯ್ಯಲ್ಪಟ್ಟು ನಂದಗೋಕುಲದಲ್ಲಿ ನಂದಗೋಪನ ಮಡದಿಯಾದ ಯಶೋದೆಯ ರಕ್ಷಣೆಯಲ್ಲಿಡಲ್ಪಟ್ಟ. ಈ ಗುಟ್ಟು ಯಶೋದೆಗೂ ಸಹ ತಿಳಿಯದು. ಆದ್ದರಿಂದ, ತನ್ನ ರಕ್ಷಣೆಗೆ ಬಂದ ಅವನು ತನ್ನ ಮಗನೇ ಎಂಬ ಹೆಮ್ಮೆಯಿಂದ ಯಶೋದೆ ಅವನನ್ನು ಬೆಳೆಸಿದಳು. ಪೆರಿಯಾೞ್ವಾರರ ತಿರುಮೊೞಿಯಲ್ಲಿ ಯಶೋದೆಗೆ ಕೃಷ್ಣನ ಮೇಲೆ ಮಾತೄವಾತ್ಸಲ್ಯವೆಷ್ಟಿತ್ತು ಎಂಬುದನ್ನು ಬಹಳ ಸ್ವಾರಸ್ಯವಾಗಿ ವಿವರಿಸಲಾಗಿದೆ.

ತನ್ನ ಶತ್ರುವಾದ ಕೃಷ್ಣನು ಬೇರೊಂದು ಕಡೆ ಬೆಳೆಯುತ್ತಿರುವನೆಂಬ ವಿಷಯವನ್ನು ಕಂಸನು ಕೇಳಿ, ಸಹಿಸಲಾಗಲಿಲ್ಲ. ತನ್ನ ಶತ್ರುವನ್ನು ಹೇಗಾದರೂ ಮಾಡಿ ಮೊಳಕೆಯಲ್ಲೇ ಜಿಗುಟಿ ಹಾಕಿಬಿಡಬೇಕೆಂಬ ದುರುದ್ದೇಶ ಅವನಲ್ಲಿ ಬೇರೂರಿತು. ಅದಕ್ಕಾಗಿ ಅವನು ಹಲವಾರು ಕುಯತ್ನಗಳನ್ನು ನಡಸಿದ. ಒಬ್ಬನಾಗುತಲೊಬ್ಬನೆಂಬಂತೆ ರಾಕ್ಷಸರನ್ನು ಕಳುಹಿಸಿಕೊಟ್ಟ. ಅವರಲ್ಲಿ ಒಬ್ಬೊಬ್ಬರೂ ತಮಗೆ ಕೈಲಾದಷ್ಟು ಪ್ರತಿಭೆಯನ್ನು ತೋರಿಸಿದರು. ಮೊದಲು ಬಂದವಳು ಪೂತನಿ. ಸುಂದರಿಯಾಗಿ ಬಂದು ಹಸುಗೂಸುಗಳಿಗೆ ಹಾಲನ್ನುಣಿಸುವ ನೆಪದಿಂದ, ವಿಷದ ಹಾಲನ್ನಿತ್ತು ಕೃಷ್ಣನನ್ನು ಕೊಲ್ಲುವೆನೆಂದು ಬಂದಳು. ಕೃಷ್ಣ ಅವಳ ಪ್ರಾಣವನ್ನೇ ಹೀರಿಕೊಂದ. ಅನಂತರ ಬಂದರು-ಶಕಟ, ಬಂಡಿಯ ಆಕಾರದಲ್ಲಿ. ಬಕಪಕ್ಷಿಯ ರೂಪದಲ್ಲಿ. ವತ್ಸ, ಕರುವಿನ ರೂಪದಲ್ಲಿ. ಯಾರೂ ಕೃಷ್ಣನನ್ನು ಕೊಲ್ಲಲಾಗಲಿಲ್ಲ. ಬದಲಾಗಿ, ಅವರೇ ಮಡಿದರು. ಅನಮ್ತರ, ಕುವಲಯಾಪೀಡವೆಂಬ ಬಲಿಷ್ಠ ಆನೆ. ಮುಷ್ಟಿಕಾದಿ ನುರಿತ ಮಲ್ಲರು ಬಂದರು. ಅವರೂ ಮಡಿದರು. ಹೀಗೆ ಕಂಸನ ದುರ್ಯೋಚನೆಗಳೆಲ್ಲವೂ ವಿಫಲಗೊಂಡವು. ಕೃಷ್ಣನು ಬದುಕಿ, ಬೆಳೆಯುತ್ತಿರುವುದು ಕಂಸನಿಗೆ ಹೊಟ್ಟೆಯಲ್ಲಿ ಸಹಿಸಲಾರದ ಕಿಚ್ಚಿನಂತೆ ಇತ್ತು. ಕೃಷ್ಣನ್ನು ದ್ವೇಷಿಸಿ, ತನ್ನ ಹಗೆತನವನ್ನು ಅವನ ಮೇಲೆ ಸಾಧಿಸಿಕೊಳ್ಳಲು ಸಾಧ್ಯವಾಗದೆ, ಕಂಸನೇ ಅವನಿಂದ ಸತ್ತ. ಶ್ರೀಕೃಷ್ಣನ ಸಾಮ್ರ್ಥ್ಯ ಎಂಥಾದ್ದೂ ಎಂಬುದನ್ನು ಸೂಚಿಸುವ ಈ ವಿಷಯವನ್ನು ಗೋದಾದೇವಿ ಹೊಗಳುತ್ತಾಳೆ.

ವ್ರತಕನ್ಯೆಯರಿಗೆ ಶ್ರೀಕೃಷ್ಣನ ದಿವ್ಯಾದ್ಭುತ ಗುಣಗಳು ಗೊತ್ತು. ತಮ್ಮ ಮನೋರಥಗಳನ್ನು ಪಡೆದುಕೊಳ್ಳುವುದಕ್ಕೆ ಸಮರ್ಥವಾದ ಕೃಷ್ಣನನ್ನಲ್ಲದೆ ಮತ್ತಾರನ್ನು ಬೇಡುವುದು? ಆದ್ದರಿಂದಲೇ, ಅವರು ಮುಂಜಾನೆಯೇ ಎದ್ದು, ಶುದ್ಧರಾಗಿ ಬಂದು ಕೃಷ್ಣನನ್ನು ಎಚ್ಚರಗೊಳಿಸುತ್ತಾರೆ.

ಗೋದಾದೇವಿ ಹೇಳುತ್ತಾಳೆ: ಕೃಷ್ಣ ನೀನು ಇತರರ ಇಂಗಿತವನ್ನು ತಿಳಿದುಕೊಳ್ಳಬಲ್ಲೆ. ಇದರಿಂದಲೇ ಕಂಸನ ಕೆಟ್ಟಯೋಚನೆಗಳನ್ನೆಲ್ಲಾ ನೀನು ಸುಳ್ಳು ಮಾಡಲು ಸಾಧ್ಯವಾಯಿತು. ನೀನು ನಮ್ಮ ಕೋರಿಕೆಗಳನ್ನು ಈಡೇರಿಸಿದೆಯಾದರೆ, ಮೊದಲು ನಮ್ಮ ಈ ಜನ್ಮದ ಸಂಕಟಗಳನ್ನೆಲ್ಲಾ ತೊಲಗಿಸಿಬಿಡುತ್ತೇವೆ. ಹರ್ಷಗೊಳ್ಳುತ್ತೇವೆ. ಅಲ್ಲದೆ, ಶ್ರೀದೇವಿಗೆ ನೀನು ಎಲ್ಲವಿಧದಲ್ಲೂ ತಕ್ಕ ಪತಿಯೆಂದು ತೋರಿಸಲು ನಿನ್ನ ಅದ್ವಿತೀಯವಾದ ಸಕಲ ಕಲ್ಯಾಣಗುಣ ಸಂಪತನ್ನೂ, ನಿನ್ನ ವೀರ್ಯವಿಕ್ರಮಗಳನ್ನೂ

೫೬

ಮನಸಾರ ಹೊಗಳಿ ಹಾಡುತ್ತೇವೆ.

ಭಗವಂತನ ಕೃಪಾಕಟಾಕ್ಷಕ್ಕೆ ಪಾತ್ರರಾಗಬೇಕೆಂಬುದೇ ವ್ರತ. ಅದನ್ನು ಸಾಧಿಸಿಕೊಳ್ಳಬೇಕೆಂಬುದೇ ಉದ್ದೇಶ. ಅದನ್ನು ಪಡೆದರೆ, ಉದ್ದೇಶ ಸಫಲಗೊಂಡಂತೆಯೇ ಅಲ್ಲವೇ? ವ್ರತವು ಸಾಂಗವಾಗುವುದೂ ಅಸದೃಶವೆನಿಸುವದೂ ಹೀಗೆ.

೨೬. ಮಾಲೇ ಮಣಿವಣ್ಣಾ ಮಾರ್ಹೞಿ ನೀರಾಡುವಾನ್

ಮೇಲೈಯಾರ್ ಶೆಯ್ವನಹಳ್ ವೇಣ್ಡುವನ ಕೇಟ್ಟಿಯೇಲ್

ನಾಲತ್ತೈ ಯೆಲ್ಲಾಮ್ ನಡುಙ್ಗ ಮುರಲ್ ವನ

ಪಾಲನ್ನ ವಣ್ಣತ್ತುನ್ ಪಾಂಚ ಶನ್ನಿಯಮೇ

ಪೋಲ್ ವನ ಶಙ್ಗಙ್ಗಳ್ ಪೋಯ್ ಪ್ಪಾಡುಡೈಯನವೇ

ಶಾಲಪ್ಪೆರುಮ್ ಪಱೈಯೇ ಪಲ್ಲಾಣ್ಡಿಶೈಪ್ಪಾರೇ

ಕೋಲವಿಳಕ್ಕೇ ಕೊಡಿಯೇ ವಿದಾನಮೇ

ಆಲಿನಿಲೈಯಾ ಯರುಳೇಲೋ ರೆಮ್ ಪಾವಾಯ್

ಮಾಲೇ=ಆಶ್ರಿತವತ್ಸಲನೇ, ಮಣಿವಣ್ಣಾ=ಇಂದ್ರನೀಲಮಣಿಯ ಕಾಂತಿಯುಳ್ಳವನೇ, ಮಾರ್ಹೞಿ=ಮಾರ್ಗಶಿರ ಮಾಸದ, ನೀರಾಡುವಾನ್=ನೀರಾಡುವುದಕ್ಕಾಗಿ, ಮೇಲೈಯಾರ್=ಹಿರಿಯರು\(ಉತ್ತಮರು\), ಶೆಯ್ ವನಹಳ್=ಮಾಡುವುದರಲ್ಲಿ\(ಅನುಷ್ಠಾನದಲ್ಲಿ\)ವೇಣ್ದುವನ=ಬೇಕಾದವನ್ನು, ಕೇಟ್ಟಿ ಏಲ್=ಕೇಳುವೆಯಾದರೆ\(ಹೇಳುತ್ತೇವೆ\), ನಾಲತ್ತೈ=ಭೂಮಿಯನ್ನು, ಎಲ್ಲಾಮ್=ಎಲ್ಲವನ್ನೂ, ನಡುಙ್ಗ=ನಡುಗಿಸುವಂಥ, ಮುರಲ್ ವಾನ್=ಮೊಳಗುವಂಥ, ಪಾಲ್=ಹಾಲಿನ, ಅನ್ನ=ಹಾಗೆ, ವಣ್ಣತ್ತು=ಬಣ್ಣದ, ಉನ್=ನಿನ್ನ, ಪಾಂಚಶನ್ನಿಯಮೇ=ಪಾಂಚಜನ್ಯವನ್ನೇ, ಪೋಲ್ ವನ=ಹೋಲುವಂಥ, ಶಙ್ಗಙ್ಗಳ್=ಶಂಖಗಳನ್ನೂ, ಪೋಯ್=ವಿಶೇಷವಾದ, ಪಾಡು=ಧ್ವನಿ, ಉಡೈಯನವೇ=ಉಳ್ಳವಾದ, ಶಾಲ=ಬಹಳ, ಪೆರುಮ್=ದೊಡ್ಡ, ಪಱೈಯೇ=ಹರೆಯನ್ನೂ, ಪಲ್ಲಾಣ್ಡು=ಮಂಗಳದ ಹಾಡುಗಳನ್ನೂ, ಇಶೈಪ್ಪಾರೇ=ಹಾಡುವವರನ್ನೂ, ಕೋಲಮ್=ಸುಂದರವಾದ, ವಿಳಕ್ಕೇ=ದೀಪಗಳನ್ನೂ, ಕೊಡಿಯೇ=ಧ್ವಜವನ್ನೂ, ವಿದಾನಮೇ=ಮೇಲ್ಕಟ್ಟುಗಳನ್ನೂ, ಆಲಿನ್=ಆಲದ, ಇಲೈಯಾಯ್=ಎಲೆಯವನೇ, ಅರುಳ್ ಏಲ್=ಕರುಣಿಸುವುದಾದರೆ, ಓರ್=ಅಸದೃಶವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಆಶ್ರಿತವತ್ಸಲನೇ, ಮಣಿವಣ್ಣಾ, ಮಾರ್ಗಶಿರ ಮಾಸದ ನೀರಾಟಕ್ಕಾಗಿ ಹಿರಿಯರು ಮಾಡುವುದರಲ್ಲಿ ಬೇಕಾದವನ್ನು ಕೇಳುವೆಯಾದರೆ ಹೇಳುತ್ತೇವೆ, ಭೂಮಂಡಲವನ್ನೇ ನಡುಗಿಸುವಂಥ ಮೊಳಗುವ ಹಾಲಿನಂಥ ಬಣ್ಣದ ನಿನ್ನ ಪಾಂಚಜನ್ಯವನ್ನೇ ಹೋಲುವ ಶಂಖಗಳನ್ನೂ, ವಿಶೇಷವಾದ ಧ್ವನಿ ಮಾಡುವಂಥ ಬಹಳ ದೊಡ್ಡ ಹರೆಯನ್ನೂ, ಮಂಗಳದ ಹಾಡುಗಳನ್ನು ಹಾಡುವವರನ್ನೂ ಸೊಬಗಿನ ದೀಪಗಳನ್ನೂ, ಧ್ವಜವನ್ನೂ, ಮೇಲ್ಕಟ್ಟುಗಳನ್ನೂ, ಆಲದ ಎಲೆಯವನೇ, ಕರುಣಿಸುವುದಾದರೆ, ನಮ್ಮ ವ್ರತವು ಅಸದೃಶವಾಗುವುದು.\(೨೬\)

೫೭

ಹಿಂದಿನ ಒಂದು ಪಾಶುರದಲ್ಲಿ ಈ ಮಾರ್ಗಶಿರ ವ್ರತಕ್ಕೆ “ಬೇಕಾದವನ್ನು ನಿನ್ನಿಂದ ಪಡೆದುಕೊಳ್ಳುವುದಕ್ಕಾಗಿ ಬಂದಿದ್ದೇವೆ”ಎಂದು ಗೋದಾದೇವಿ ಹೇಳಿದ್ದಳು. ಈ ಪಾಶುರದಲ್ಲಿ ಅವುಗಳನ್ನು ಸೂಚಿಸುತ್ತಾಳೆ.

ಗೋದಾದೇವಿ ಹೇಳುತ್ತಾಳೆ: ಸ್ವಾಮಿ, ನೀನು ಆಶ್ರಿತವತ್ಸಲ. ನಿನ್ನಲ್ಲಿಗೆ ನಾವು ಬಂದಿರುವ ಉದ್ದೇಶವನ್ನು, ನಮ್ಮ ಕೋರಿಕೆಗಳೇನೆಂಬುದನ್ನು ನೀನು ದಯೆ ಮಾಡಿ ಆಲಿಸುವುದಾದರೆ, ಹೇಳುತ್ತೇವೆ. ಈ ಪವಿತ್ರ ವ್ರತವನ್ನು ಬಹಳ ಹಿಂದಿನಿಂದಲೂ ನಡಸಿಕೊಂಡು ಬಂದಿರುವುದು ಸರಿಯಷ್ಟೆ. ಹಿರಿಯರು ಅನುಷ್ಠಿಸಿದ ವಿಧಾನವನ್ನೇ ನಾವು ಅನುಸರಿಸಬೇಕು. ನಮ್ಮ ವ್ರತಕ್ಕೆ ಶಂಖಗಳು, ಹರೆ, ಮಂಗಳ ದೀಪಗಳು, ಮಂಗಳ ಹಾಡುವವರು, ಧ್ವಜ ಮತ್ತು ಮೇಲ್ಕಟ್ಟು ಇವುಗಳೆಲ್ಲ ಬೇಕು. ನಿನ್ನ ದಿವ್ಯ ಪಾಂಚಜನ್ಯದ ಹಾಗೆ ನಮ್ಮ ಶಂಖಗಳು ಭೂಮಂಡಲವನ್ನು ನಡುಗಿಸುವಂತೆ ಮೊಳಗುವದಾಗಬೇಕು. ಹಾಲಿನಂತೆ ಬೆಳ್ಳಗೆ ಶುಭ್ರವಾಗಿರಬೇಕು. ಹರೆಯೂ ಅಂಥಾದ್ದೇ ಆಗಿರಬೇಕು. ಅದು ಬಲುದೊಡ್ಡದಾಗಿರಬೇಕು. ವಿಶಾಲವಾಗಿರಬೇಕು. ಬಾರಿಸಿದಾಗ ಬಹಳ ಚೆನ್ನಾಗಿ ದೊಡ್ಡಧ್ವನಿ ಮಾಡಬೇಕು. ಶಂಖಧ್ವನಿಗೆ ತಕ್ಕಂತೆ ಹೊಂದಿಕೊಳ್ಳುವ ಹಾಗಿರಬೇಕು. ಸೊಬಗಿನಿಂದ ಕೂಡಿದ ಮಂಗಳದೀಪಗಳು ಬೇಕು. ಒಳ್ಳೆಯ ಧ್ವಜವೂ ಬೇಕು. ವ್ರತಕನ್ಯೆಯರ ಉತ್ಸವದ ತಲೆಯ ಮೇಲೆ ಹಿಡಿಯುವ ಬಿಳಿಯ ಮೇಲ್ಕಟ್ಟೂಬೇಕು. ಇವುಗಳನ್ನೆಲ್ಲಾ ಕರುಣಿಸಿಕೊಟ್ಟು ನಮ್ಮ ವ್ರತವನ್ನು ಸಾಂಗವಾಗಿ ನೆರವೇರಿಸಿಕೊಡು.

ಪಾಂಚಜನ್ಯ ಭಗವಂತನ ಪಂಚಾಯುಧಗಳಲ್ಲಿ ಒಂದಾದ ದಿವ್ಯಧವಳ ಶಂಖ. ಅದು ಮೊಳಗಿತೆಂದರೆ ಮೂರುಲೋಕಗಳಲ್ಲಿನ ಶತ್ರುಗಳ ಹೃದಯವನ್ನು ನಡುಗಿಸುವುದು. ಈ ಕನ್ಯೆಯರು ಕೇಳುವ ಶಂಖಗಳು ಮೊಳಗಿ ಅವರು ಎಸಗಲಿರುವ ಪವಿತ್ರವಾದ ಮಾರ್ಗಹ್ಸಿರವ್ರತವನ್ನು ಭೂಮಂಡಲದಲ್ಲೆಲ್ಲಾ ಪ್ರಕಟಗೊಳಿಸಬೇಕು.

ಶಂಖವೂ, ಹರೆಯೂ,ಧ್ವಜವೂ, ಮೇಲುಕಟ್ಟು ಮೆರವಣಿಗೆಯನ್ನು ಪ್ರಕಟಮಾಡುತ್ತವೆ.

ದೊಡ್ಡದಾದ ಬಿಳಿಯ ಮೇಲಿಹೊದಿಕೆಯ ನಾಲ್ಕು ಮೂಲೆಗಳನ್ನು ನಾಲ್ವರು ಹಿಡಿದುಕೊಳ್ಳುತ್ತಾರೆ. ಒಳಗಡೆ, ಅದರ ನಡುವೆ ಅದನ್ನು ಒಂದು ಕೋಲಿನಿಂದ ಎತ್ತಿಹಿಡಿಯುತ್ತಾರೆ. ಇದರಡಿಯಲ್ಲಿ ಕಳಶ,ಕನ್ನಡಿ, ಹೊಂಬಾಳೆ, ಮುಂತಾದ ಮಂಗಳವಸ್ತುಗಳನ್ನು ತಟ್ಟೆಗಳಲ್ಲಿ ಎತ್ತಿಕೊಂಡು ಮುತ್ತೈದೆಯರು ಮೆರವಣಿಗೆ ಹೋಗುತ್ತಾರೆ. ಇವರ ಮುಂದೆ ಮಂಗಳವಾದ್ಯಗಳು ನಡೆಯುತ್ತವೆ. ಹೀಗೆ, ಗೌರವಸೂಚಕವಾಗಿ, ಕೊಡೆಯಂತೆ, ಮೆರವಣಿಗೆ ಉತ್ಸವಾದಿಗಳ ಮೇಲುಗಡೆ ಹಿಡಿಯುವುದನ್ನೇ ಇಲ್ಲಿ”ಮೇಲುಕಟ್ಟು” ಎನ್ನುವುದು.

“ವಿದಾನಮ್”- ಎಂಬುದಕ್ಕೆ ಮೇಲುಕಟ್ಟು, ವಿಧಿನಿಯಮಗಳು ಸಿದ್ಧತೆ, ಶಿಸ್ತು, ಉಪಾಯ- ಮುಂತಾದ ಅರ್ಥಬರುತ್ತದೆ. ವ್ರತಕನ್ಯೆಯರು ಕೋರಿದ್ದು ಮೇಲುಕಟ್ಟು ಮಾತ್ರವಲ್ಲ. ವ್ರತದ ವಿಧಿನಿಯಮಗಳನ್ನು ನಿರೂಪಿಸುವುದೂ ಹಾಗೆ ಶಿಸ್ತಿನಿಂದ ನಡೆಯಲು ಸಿದ್ಧತೆಗಳನ್ನು ಕಲ್ಪಿಸುವುದು ಅಲ್ಲದೆ, ಹಾಗೆಯೇ ಅದನ್ನು ನಡಸಿಕೊಡುವುದು. ಇವಿಷ್ಟನ್ನೂ ಕೃಷ್ಣನು ತಾನು ಮುಂದೆನಿಂತು ಮಾಡಿಸುವುದಾಗಿ ಅವರಿಗೆ ಹಿಮ್ದೆಯೇ ವಾಗ್ದಾನ ಮಾಡಿದ್ದನು.

೫೮

೨೭.ಕೂಡಾರೈ ವೆಲ್ಲುಮ್ ಶೀರ್ ಕ್ಕೋವಿನ್ದಾ ಉನ್ಱನ್ನೈ

ಪಾಡಿ ಪ್ಪಱೈಕೊಣ್ಡು ಯಾಮ್ ಪೆರುಶಮ್ಮಾನಮ್

ನಾಡು ಪುಹೞುಮ್ ಪರಿಶಿನಾಲ್ ನನ್ಱಾಹ

ಶೂಡಗಮೇ ತೋಳ್ ವಳೈಯೇ ತೋಡೇ ಶೆವಿಪ್ಪೂವೇ

ಪಾಡಗಮೇ ಯೆನ್ಱನೈಯ ಪಲ್ ಕಲನುಮ್ ಯಾಮಣಿ ವೋಮ್

ಆಡೈಯುಡುಪ್ಪೋ ಮದನ್ ಪಿನ್ನೇ ಪಾಱ್ ಶೋಱು

ಮೂಡನೆಯ್ ಪೆಯ್ದು ಮುೞಙ್ಗೈ ವೞಿವಾರ

ಕೂಡಿಯಿರುನ್ದು ಕುಳಿರ್ ನ್ದೇಲೋ ರೆಮ್ ಪಾವಾಯ್

ಕೂಡಾರೈ=ಶತ್ರುಗಳನ್ನು, ವೆಲ್ಲುಮ್=ಗೆಲ್ಲುವ, ಶೀರ್=ಕಲ್ಯಾಣಗುಣಗಳನ್ನುಳ್ಳ, ಕೋವಿನ್ದಾ=ಗೋವಿಂದಾ, ಉನ್ ತನ್ನೈ=ನಿನ್ನನ್ನು, ಪಾಡಿ=ಹೊಗಳಿ\(ಸ್ತೋತ್ರ ಮಾಡಿ\), ಪಱೈ=ಇಷ್ಟಾರ್ಥಗಳನ್ನು, ಕೊಣ್ಡು=ಪಡೆದುಕೊಂಡು, \(ಬಳಿಕ\), ಯಾಮ್=ನಾವು, ಪೆರುಮ್=ಹೊಂದುವ, ಶಮ್ಮಾನಮ್=ಸನ್ಮಾನವು, ನಾಡು=ದೇಶವೆಲ್ಲವೂ, ಪುಹೞುಮ್=ಹೊಗಳುವಂಥ, ಪರಿಶಿನಾಲ್=ಬಹುಮಾನದಿಂದ, ನನ್ಱಾಹ=ಚೆನ್ನಗಿರುವಂತೆ, ಶೂಡಗಮೇ=ಕೈಬಳೆಯನ್ನು, ತೋಳ್ ವಳೈಯೇ=ತೋಳ್ಬಳೆಯನ್ನು, ತೋಡೇ=ಕಿವಿಯೋಲೆಗಳನ್ನು, ಶೆವಿಪ್ಪೂವೇ=ಕಿವಿಯ ಹೂವನ್ನೂ, ಪಾಡಗಮೇ=ಕಾಲ್ಗಡಗವನ್ನು, ಎನ್ಱು=ಎಂದು, ಅನೈಯ=ಇಂಥ, ಪಲ್=ಹಲವಾರು, ಕಲನುಮ್=ಒಡವೆಗಳನ್ನು, ಯಾಮ್=ನಾವು, ಅಣಿವೋಮ್=ಧರಿಸಿಕೊಳ್ಳುತ್ತೇವೆ, ಆಡೈ=\(ಒಳ್ಳೆಯ\) ಸೀರೆಗಳನ್ನು, ಉಡುಪ್ಪೋಮ್=ಉಡುತ್ತೇವೆ, ಅದನ್ ಪಿನ್ನೇ=ಅದಾದ ಕೂಡಲೇ, ಪಾಲ್ ಶೋಱು=ಹಾಲಿನ ಅನ್ನವನ್ನು\(ಕ್ಷೀರಾನ್ನವನ್ನು\), ಮೂಡ=ಅದು ಮುಳುಗುವಷ್ಟು, ನೆಯ್=ತುಪ್ಪವನ್ನು, ಪೆಯ್ದು=ಸುರಿದು, ಮುೞಙ್ಗೈ=ಮೊಳಕೈಯ ಮೂಲಕ, ವೞಿದಾರ=ಇಳಿದು ಹೋಗುವಂತೆ, ಕೂಡಿ=ನಾವೆಲ್ಲರೂ ಕಲೆತು, ಇರುನ್ದು=\(ಉಂಡು\) ಇದ್ದು, ಕುಳಿರ್ ನ್ದು ಏಲ್=ಹರ್ಷಿಸಿ ಸುಖಪಟ್ಟೆವಾದರೆ, ಓರ್=ಅಸದೃಶವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಶತ್ರುಗಳನ್ನು ಜಯಿಸುವ ಕಲ್ಯಾಣಗುಣಗಳನ್ನುಳ್ಳ ಗೋವಿಂದ, ನಿನ್ನನ್ನು ಹೊಗಳಿ ಇಷ್ಟಾರ್ಥಗಳನ್ನು ಪಡೆದುಕೊಂಡು\(ಬಳಿಕ\) ನಾವು ಹೊಂದುವ ಸನ್ಮಾನವು ದೇಶವೆಲ್ಲವೂ ಹೊಗಳುವಂಥ ಬಹುಮಾನದಿಂದ ಚೆನ್ನಾಗಿರುವಂತೆ ನಾವು ಕೈಬಳೆಗಳನ್ನೂ, ತೋಳ್ಬಳೆಗಳನ್ನು ಕಿವಿಯೋಲೆಗಳನ್ನು, ಕಾಲ್ಗಡಗವನ್ನು, ಇನ್ನೂ ಇಂಥ ಹಲವಾರು ಒದವೆಗಳನ್ನು ಧರಿಸಿಕೊಳ್ಳುತ್ತೇವೆ. ಒಳ್ಳೆಯ ಸೀರೆಗಳನ್ನು ಉಡುತ್ತೇವೆ. ಆ ಕೂಡಲೇ ಕ್ಷೀರಾನ್ನವನ್ನು ಸಿದ್ಧಪಡಿಸಿ ಅದು ಮುಳುಗುವಷ್ಟು ತುಪ್ಪವನ್ನು ಸುರಿದು, ನಾವೆಲ್ಲರೂ ಕಲೆತು ಮೊಳಕೈಯ ಮೂಲಕ ತುಪ್ಪವು ಇಳಿದು ಹೋಗುತ್ತಿರುವ ಹಾಗೆಯೇ ಉಂಡು ಇದ್ದೂ ಹರ್ಷಿಸಿ ಸುಖಿಸಿದೆವಾದರೆ ನಮ್ಮ ವ್ರತ ಅಸದೃಶವಾಗುವುದು.\(೨೭\)

ಹಿಂದಿನ ಪಾಶುರದಲ್ಲಿ ಗೋದಾದೇವಿ ತಮ್ಮ ವ್ರತವನ್ನು ಚೆನ್ನಾಗಿ ಸಾಂಗವಾಗಿ ನಡಸುವುದಕ್ಕೆ ತಮಗೆ ಬೇಕಾದದ್ದೇನು ಎಂದು ಹೇಳಿದಳು. ಈಗ, ಅವುಗಳನ್ನು ಪಡೆದು ತಾವು ಮಾಡುವುದೇನು, ತಾವು ಹೇಗೆ ತಮ್ಮ ವ್ರತವನ್ನು ಮುಕ್ತಾಯಗೊಳಿಸುವುದು, ಅದರಿಂದ ತಮಗೆ ಬರುವ ಲಾಭವೇನು ಎಂಬುದನ್ನು ಹೇಳುತ್ತಾಳೆ.

ಗೋದಾದೇವಿ ಹೇಳುತ್ತಾಳೆ: ಗೋವಿಂದ, ನಿನ್ನ ಕಲ್ಯಾಣಗುಣಗಳು ಅಸಾಧಾರಣವಾದವು. ನಿನ್ನ ಪರಮ ಔದಾರ್ಯದಿಂದಲೇ ನೀನು ನಿನ್ನ ಶತ್ರುಗಳನ್ನು ಜಯಿಸಿಬಿಡಬಲ್ಲೆ. ಇನ್ನು ಶ್ರದ್ಧಾಭಕ್ತಿಗಳಿಂದ ನಿನ್ನನ್ನು ಭಜಿಸಿ ಪೂಜಿಸುವವರ ಮೇಲೆ ನಿನ್ನ ಕೃಪೆ ಎಷ್ಟೆನ್ನೋಣ\!

೫೯

ಗೋಪಕನ್ಯೆಯರಾದ ನಾವು ನಿನ್ನನ್ನು ಸ್ತುತಿಸುವುದರಿಂದಲೂ, ನಿನ್ನಿಂದ ನಮ್ಮ ಇಷ್ಟಾರ್ಥಗಳನ್ನು ಪಡೆದುಕೊಳ್ಳುವುದರಿಂದಲೂ ನಮಗೆ ಬರುವ ಲಾಭವೇನು ಎನ್ನುವೆಯಾ? ನಿನ್ನ ಕೃಪೆಯಿಂದ ನಾವು ನಮ್ಮ ವ್ರತವನ್ನು ಶ್ರದ್ಧೆಯಿಂದ ನೆರವೇರಿಸುವೆವು. ನಾಡಿಗೆ ನಾಡೇ ನಮ್ಮ ವ್ರತವನ್ನೂ ನಮ್ಮ ಭಕ್ತಿಯನ್ನೂ, ನಮ್ಮ ಶ್ರದ್ಧೆಯನ್ನೂ ಹೊಗಳುವಂತಾಗುವುದು. ನಮ್ಮ ವ್ರತ ಮುಗಿದ ಬಳಿಕ ನಾವು ನಮ್ಮ ಒಳ್ಳೆಯ ಒಡವೆಗಳನ್ನು ತೊಟ್ಟುಕೊಳ್ಳುವೆವು. ಬೆಲೆಬಾಳುವ ಒಳ್ಳೆಯ ಸೀರೆಗಳನ್ನು ಉಟ್ಟುಕೊಳ್ಳುವೆವು. ಉತ್ತಮವಾದ ಕ್ಷೀರಾನ್ನವನ್ನು ಸಿದ್ಧಪಡಿಸುವೆವು. ಅದು ಮುಳುಗುವಂತೆ ಅದಕ್ಕೆ ತುಪ್ಪವನ್ನು ಬೆರೆಸುವೆವು. ಅನಂತ ನಾವೆಲ್ಲರೂ ನಿನ್ನೊಡನೆ ಕಲೆತು, ಕುಳಿತು, ಆ ಪರಮಾನ್ನವನ್ನು ತೃಪ್ತಿಯಿಂದಲೂ ಆನಂದದಿಂದಲೂ ಸವಿದು ಸವಿದು ಉಣ್ಣುವಾಗ, ತುಪ್ಪವು ನಮ್ಮ ಮೊಳಕೈಗಳಿಂದ ಹರಿದು ಇಳಿಯುತ್ತಿರುವುದು. ಅನಂತರ ನಿನ್ನೊಡನೆ ಆನಂದದಿಂದ ಇರುವೆವು. ಹೀಗೆ, ನಮ್ಮ ವ್ರತವನ್ನು ಮುಗಿಸುವೆವು.

ಗೋಪಕನ್ಯೆಯರು ವ್ರತನಡಸುವುದಕ್ಕೆ ಮುಂಚೆ, ತಾವು ಹಾಲುತುಪ್ಪ ತಿನ್ನುವುದಿಲ್ಲವೆಂದೂ, ಅಲಂಕಾರಗಳನ್ನು ಮಾಡಿಕೊಳ್ಳುವುದಿಲ್ಲವೆಂದೂ, ನೀತಿನಿಯಮಗಳನ್ನು ಅಚ್ಚುಕಟ್ಟಾಗಿ ಪಾಲಿಸುತ್ತೇವೆಂದೂ ಫಣತೊಟ್ಟಿದ್ದರಷ್ಟೇ\(ಪಾಶುರ ೨\) ವ್ರತ ಸಾಂಗವಾಗಿ ನಡೆದ ಬಳಿಕ ಅದರ ಪೂರೈಕೆಯನ್ನು ವಿಜೃಂಭಣೆಯಿಂದ ಆಚರಿಸುವುದು ಸಹಜವೇ. ತಮ್ಮ ವ್ರತ ತಾವುಉದ್ದೇಶಿಸಿದ ಫಲವನ್ನು ಒದಗಿಸಿಕೊಟ್ಟಿತೆದರೆ, ಅವರಿಗೆ ಆಗುವ ಆನಂದಕ್ಕೆ ಪಾರವೆಲ್ಲಿ? ವರ್ಜ್ಯಮಾಡಿದ್ದನ್ನೆಲ್ಲಾ ಈಗ ಸಮೃದ್ಧಿಯಾಗಿ ಉಣ್ಣಲಾರರೇ? ನಲಿಯಲಾರರೇ?

೨೮. ಕಱವೈಹಳ್ ಪಿನ್ ಶೆನ್ಱು ಕಾನಂಜೇರ್ ನ್ದುಣ್ ಪೋಮ್

ಅಱಿವೊನ್ಱು ಮಿಲ್ಲಾದ ವಾಯ್ ಕ್ಕೂಲತ್ತು, ಉನ್ಱನ್ನೈ

ಪ್ಪಿಱವಿ ಪೆಱುನ್ದನೈ ಪುಣ್ಣಿಯಮ್ ಯಾಮುಡೈಯೋಮ್

ಕುಱಒವೊನ್ಱು ಮಿಲ್ಲಾದ ಕೋವಿನ್ದಾ, ಉನ್ಱನ್ನೋ

ಡುಱವೇಲ್ ನಮಕ್ಕಿಙ್ಕೊೞಿಕ್ಕ ವೊೞಿಯಾದು

ಅಱಿಯಾದ ಪಿಳ್ಳೈಹಳೋ ಮನ್ ಪಿನಾಲ್, ಉನ್ಱನ್ನೈ

ಚ್ಚಿಱುಪೇರೞೈತ್ತನವುಂಜೀಱಿಯರುಳಾದೇ

ಇಱೈವಾ ನೀ ತಾರಾಯ್ ಪಱೈಯೇಲೋ ರೆಮ್ ಪಾವಾಯ್

ಕಱವೈಹಳ್=ಹಸುಗಳ, ಪಿನ್=ಹಿಂದೆ, ಶೆನ್ಱು=ಹೋಗಿ, ಕಾನಮ್=ಕಾಡನ್ನು, ಶೇರ್ ನ್ದು=ಸೇರಿ, ಉಣ್ ಪೋಮ್=ಉಣ್ಣುತ್ತೇವೆ, ಅಱಿವು=ಜ್ಞಾನವು, ಒನ್ಱುಮ್=ಸ್ವಲ್ಪವೂ, ಇಲ್ಲಾದ=ಇಲ್ಲದ, ಆಯ್=ಗೋವಳರ, ಕುಲತ್ತು=ಕುಲದಲ್ಲಿ, ಉನ್ ತನ್ನೈ=ನಿನ್ನ, ಪಿಱವಿ=ಹುಟ್ಟನ್ನು, ಪೆಱುನ್ದನೈ=ಪಡೆಯುವಷ್ಟು, ಪುಣ್ಣಿಯಮ್=ಪುಣ್ಯವನ್ನು, ಯಾಮ್=ನಾವು, ಉಡೈಯೋಮ್=ಉಳ್ಳವರಾಗಿದ್ದೇವೆ, ಕುಱೈವು=ಕೊರತೆಗಳು, ಒನ್ಱುಮ್=ಸ್ವಲ್ಪವೂ, ಇಲ್ಲಾದ=ಇಲ್ಲದ, ಕೋವಿನ್ದಾ=ಗೋವಿಂದ, ಉನ್ ತನ್ನೋಡು=ನಿನ್ನೊಡನೆ, ಉಱವು=ಸಂಬಂಧವು, ಇಙ್ಗು=ಈ ಲೋಕದಲ್ಲಿ\(ಈ ಜೀವನದಲ್ಲಿ\) ಒೞಿಕ್ಕ=ನಾಶಪಡಿಸಲು

೬೦

ಏಲ್=ಆದರೂ, ಒೞಿಯಾದು=ಸಾಧ್ಯವಿಲ್ಲ, ಅಱಿಯಾದ=ಅರಿಯದ, ಪಿಳ್ಳೈಹಳೋಮ್=ಬಾಲಕಿಯರು ನಾವು ಆಗಿದ್ದೇವೆ, ಅನ್ ಪಿನಾಲ್=\(ಕಳಂಕವಿಲ್ಲದ\) ಪ್ರೇಮದಿಂದ, ಉನ್ ತನ್ನೈ=ನಿನ್ನನ್ನು, ಶಿಱು=ಸಣ್ಣ ಪುಟ್ಟ, ಪೇರ್=ಹೆಸರುಗಳಿಂದ, ಅೞೈತ್ತನವುಮ್=ಕರೆದ ಮಾತ್ರಕ್ಕೇ, ಶೀಱಿ=ಕೋಪಿಸಿಕೊಂಡು, ಅರುಳಾದೇ=ಕರುಣೆ ತೋರಿಸದೆ\(ಇರಬೇಡ\), ಇಱೈವಾ=ಸರ್ವೇಶ್ವರನೇ, ನೀ=ನೀನು, ಪಱೈ=ನಮ್ಮ ಕೋರಿಕೆಗಳನ್ನು, ತಾರಾಯ್ ಏಲ್=ಅನುಗ್ರಹಿಸುವೆಯಾದರೆ, ಓರ್=ಅಸದೃಶವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಹಸುಗಳ ಹಿಂದೆ ಕಾಡಿಗೆ ಹೋಗಿ ಉಣ್ಣುತ್ತೇವೆ. ತಿಳಿವಳಿಕೆ ಸ್ವಲ್ಪವೂ ಇಲ್ಲದ ನಮ್ಮ ಗೊಲ್ಲರ ಕುಲದಲ್ಲಿ ನಿನ್ನ ಹುಟ್ಟನ್ನು ಪಡೆಯುವಷ್ಟು ಪುಣ್ಯವನ್ನುಳ್ಳವರು ನಾವು. ಕೊರತೆಗಳು ಸ್ವಲ್ಪವೂ ಇಲ್ಲದ ಗೋವಿಂದ, ನಿನ್ನ ಸಂಬಂಧವು ನಮ್ಮ ಈ ಜೀವನದಲ್ಲಿ ನಾಶಪಡಿಸುವುದಕ್ಕೆ ಸಾಧ್ಯವಿಲ್ಲದ್ದು. ನಾವು ಅರಿಯದ ಬಾಲಕಿಯರು. \(ಕಳಂಕವಿಲ್ಲದ\)ಪ್ರೇಮದಿಂದ ನಿನ್ನನ್ನು ಸಣ್ಣಪುಟ್ಟ ಹೆಸರುಗಳಿಂದ ಕರೆದೆವೆಂದ ಮಾತ್ರಕ್ಕೇ ಕೋಪಿಸಿಕೊಂಡು ಕಠಿಣನಾಗಬೇಡ. ಸರ್ವೆಶ್ವರನೇ, ನೀನು ನಮ್ಮ ಕೋರಿಕೆಗಳನ್ನು ಅನುಗ್ರಹಿಸುವೆಯಾದರೆ, ನಮ್ಮ ವ್ರತವು ಅಸದೃಶವಾಗುವುದು.\(೨೮\)

ಹಿಂದಿನ ಎರಡು ಪಾಶುರಗಳಲ್ಲಿ ಮಾರ್ಗಶಿರ ವ್ರತವನ್ನು ನಡಸುವುದಕ್ಕೆ ತಮಗೆ ಬೇಕಾದ ವಸ್ತುಗಳೇನೆಂದೂ, ಆ ವ್ರತವನ್ನು ನಡಸುವುದರಿಂದ ತಮಗಾಗುವ ಲಾಭವೇನೆಂದೂ ಗೋದಾದೇವಿ ಹೇಳಿದಳು. ಈ ಪಾಶುರದಲ್ಲಿ ವ್ರತ ನಡಸುವುದರಲ್ಲಿ ತಮ್ಮ ಸಿದ್ಧತೆಸಾಧ್ಯತೆಗಳು ಎಷ್ಟು ಎಂಬುದನ್ನು ಹೇಳುತ್ತಾಳೆ.

ಗೋದಾದೇವಿ ಹೇಳುತ್ತಾಳೆ: ನಮ್ಮದು ಸರಳ ಜೀವನ. ದನಕಾಯುವುದು ನಮ್ಮ ದಿನಚರಿ. ಅದಕ್ಕಾಗಿ, ದನಗಳ ಹಿಂದೆ ನಾವು ಕಾಡಿಗೆ ಹೋಗುತ್ತೇವೆ. ನಮ್ಮ ಊಟ ಉಪಚಾರಗಳು ಕಾಡಿನಲ್ಲೇ ನಡೆಯುವುದು. ನಾವು ಗೋವಳರ ಕುಲದವರು. ನಮಗೆ ತಿಳಿವಳಿಕೆ ಕಡಮೆ. ನಾವು ಅಜ್ಞಾನಿಗಳು. ಪ್ರಾಪಂಚಿಕ ರೀತಿಯಲ್ಲಾಗಲಿ, ಪಾರಮಾರ್ಥಿಕವಾಗಿಯಾಗಲಿ, ನಾವು ತಿಳಿದವರಲ್ಲ. ನಮ್ಮಲ್ಲಿ ಕೊರತೆಗಳು ತುಂಬಿವೆ. ಆದರೂ, ನಮ್ಮ ಕುಲದಲ್ಲಿ ನೀನು ಅವತರಿಸಿದೆ. ನೀನಾದರೋ ಕೊರತೆಗಳನ್ನೇ ಇಲ್ಲದವನು. ನೀನು ಪರಿಪೂರ್ಣನು, ಪರಿಶುದ್ಧನೂ ಸರ್ವೆಶ್ವರನಾದ ನೀನು ನಮ್ಮ ಕುಲದಲ್ಲಿ ಹುಟ್ಟಿರುವುದೊಂದೇ ನಮ್ಮ ಭಾಗ್ಯ. ನಮ್ಮ ಪುಣ್ಯ. ನೀನು ಗೋವಿಂದ; ಗೋವುಗಳ ರಕ್ಷಕ. ನಿನ್ನ ಮತ್ತು ನಮ್ಮ ಈ ಸಂಬಂಧವನ್ನು ಈ ಜನ್ಮದಲ್ಲಿ ತೊಡೆದುಹಾಕುವುದು ಸಾಧ್ಯವಿಲ್ಲ. ನಾವು ಅರಿಯದ ಬಾಲಕಿಯರು. ನಿನ್ನ ಮೇಲೆ ನಮಗೆ ಅತಿಶಯವಾದ ಪೇಮವಿದೆ. ಅದು ಶಾರೀರಿಕವಾದ ಪ್ರೇಮಭಾವನೆಯಲ್ಲ. ಕಳಂಕರಹಿತವಾದ ಪರಿಶುದ್ಧವಾದ ಪ್ರೇಮ ಅದು. ನಿನ್ನ ಮೇಲಣ ಪ್ರೇಮದಿಂದ ನಿನ್ನನ್ನು ಸಣ್ಣಪುಟ್ಟ ಮಾತುಗಳಿಂದ ಕರೆದಿದ್ದೇವೆ. ನಿನಗೆ ಕೋಫ ಬರುವಂತೆ ಮಾಡಿದ್ದೇವೆ. ಅಷ್ಟರಿಂದಲೇ ನಮ್ಮ ವಿಷಯದಲ್ಲಿ ಕಠಿಣನಾಗಬೇಡ. ನಮ್ಮ ಲ್ಲಿ ಕನಿಕರಗೊಂಡು ನಮ್ಮ ಕೋರಿಕೆಗಳನ್ನು ದಯೆನೀಡು.

ಈ ಮಾತುಗಳಿಂದ ವ್ರತಕನ್ಯೆಯರ ಸಿದ್ಧತೆಗಳು ಬಹಳ ಕಡಮೆ ಎನ್ನಬಹುದು. ಅವರು ಬಾಲೆಯರು. ಪ್ರಾಪಂಚಿಕ ಜೀವನವನ್ನು ಅರಿಯದವರು. ಅವರು ಅಜ್ಞಾನಿಗಳು. ಅವರ ಬುದ್ಧಿ ಪಕ್ವವಾಗಿಲ್ಲ. ಕೃಷ್ಣನನ್ನು ಕೀಟಲೆ ಮಾಡುವುದರಲ್ಲಿ ಅವನನ್ನು ರೇಗಿಸುವುದರಲ್ಲಿ ಅವರಿಗೆ ಆಶೆ. ಆದರೆ, ಕಷ್ಟವನ್ನು ಅನುಭವಿಸುವುದಕ್ಕೆ, ವ್ರತವನ್ನು ನಡಸುವುದಕ್ಕೆ ಅವರು ಸಿದ್ಧ. ಲೋಕವೆಲ್ಲ ತಮ್ಮನು ಹೊಗಳುವರೆಂಬ ಹೆಮ್ಮೆಗಾಗಿ, ಜನ, ದನಗಳಿಗಾಗಿ ತಾವು ನಡಸುವ ವ್ರತದಿಂದ ಲೋಕಕ್ಕೆ ಹಿತವುಂಟೆಂಬ ಭಾವನೆಯೂ ಅವರಲ್ಲಿದೆ.

೬೧

ತಮ್ಮ ಕುಲದವನಾದ ಕೃಷ್ಣನಲ್ಲಿರುವ ಅವರ ಪ್ರೇಮ ಅಸದೃಶವಾದದ್ದು. ಈ ಅಚಲ ಪ್ರೇಮವೂ, ಮನಸ್ಥೈರ್ಯವೂ, ದೃಢಸಂಕಲ್ಪವೂ, ಕಷ್ಟಸಹಿಷ್ಣುತೆಯೂ, ಅವರ ಸಿದ್ಧತೆಗಳು ಎಷ್ಟು ಅಲ್ಪವೆನಿಸಿದರೂ ಸಹ, ಅವರು ತಮ್ಮ ಗುರಿಯನ್ನು ಮುಟ್ಟುವುದು ಅವರಿಗೆ ಸಾಧ್ಯ ಎನಿಸುತ್ತದೆ.

ಈ ಸಿದ್ಧತೆ ಸಾಧ್ಯತೆಗಳ ಜೊತೆಗೆ ನೀಳಾದೇವಿಯ ದಯೆಯೂ ಕೃಷ್ಣನ ಕೃಪೆಯೂ ದೊರೆತವೆಂದರೆ, ಅವರ ವ್ರತ ಅಸದೃಶವಾಗಿ ಕೊನೆಗೊಳ್ಳುವುದರಲ್ಲಿ ಸಂದೇಹವೇ ಇಲ್ಲ. ಇದೇ ಅವರ ದೃಢನಂಬಿಕೆ.

೨೯. ಶಿಟ್ರಂಜಿಱುಕಾಲೇ ವನ್ದುನ್ನೈಚ್ಚೇವಿತ್ತು, ಉನ್

ಪೊಟ್ರಾಮರೈಯಡಿಯೇ ಪೋಟ್ರುಮ್ ಪೊರುಳ್ ಕೇಳಾಯ್

ಪೆಟ್ರಮ್ಮೇಯ್ ತ್ತುಙ್ಕುಲತ್ತಿಱ್ ಪಿಱನ್ದ\(ನ್ದೂ\) ನೀ,

ಕುಟ್ರೇವಲೆಙ್ಗಳೈಕ್ಕೊಳ್ಳಾಮಱ್ ಪೋಹಾದು,

ಇಟ್ರೈಪ್ಪಱೈಕೊಳ್ ವಾನನ್ಱು ಕಾಣ್ ಕೋವಿನ್ದಾ,

ಎಟ್ರೈಕ್ಕೂ ಮೇೞೇೞ್ ಪಿಱವಿಕ್ಕೂಮ್, ಉನ್ಱನ್ನೋಡು

ಒಟ್ರೋಮೇ ಯಾವೋ ಮುನಕ್ಕೇನಾ ಮಾಟ್ ಶೆಯ್ವೋಮ್

ಮಟ್ರೈನಙ್ಗಾಮಙ್ಗಳ್ ಮಾಟ್ರೇಲೋ ರೆಮ್ ಪಾವಾಯ್



ಶಿಟ್ರಮ್ ಶಿಱುಕಾಲೇ=ಮುಂಜಾನೆಯಲ್ಲಿ ಬಹುಬೇಗನೆ, ವನ್ದು=ಬಂದು, ಉನ್ನೈ=ನಿನ್ನನ್ನು, ಶೇವಿತ್ತು=ದಂಡಪ್ರಣಾಮ ಮಾಡಿ, \(ನಮಸ್ಕರಿಸಿ\), ಉನ್=ನಿನ್ನ, ಪೊನ್=ಸುಂದರವಾದ, ತಾಮರೈ=ತಾವರೆಯಂಥ, ಅಡಿ=ಪಾದಗಳನ್ನು, ಪೋಟ್ರುಮ್=ಸ್ತುತಿಸುವ, ಪೊರುಳ್=ಅರ್ಥವನ್ನು, ಕೇಳಾಯ್=ಕೇಳಬೇಕು, ಪೆಟ್ರಮ್=ಹಸುಗಳನ್ನು, ಮೇಯ್ ತ್ತು=ಮೇಯಿಸಿ, ಉಣ್ಣುಮ್=ಉಣ್ಣುವ, ಕುಲತ್ತಿಲ್=ಕುಲದಲ್ಲಿ, ಪಿಱನ್ದ\(ನ್ದು\)= ಹುಟ್ಟಿದ \(ಹುಟ್ಟಿದವನಾಗಿ\), ನೀ=ನೀನು, ಕುಟ್ರೇವಲ್=ದಾಸ್ಯವನ್ನು, ಕೊಳ್ಳಾಮಲ್=ಸ್ವೀಕರಿಸದೆ, ಪೋಹಾದು=ಹೋಗಬಾರದು \(ಇರಬಾರದು\), ಇಟ್ರೈ=ಇಂದೇ, ಪಱೈ=ಇಷ್ಟಾರ್ಥಗಳನ್ನು, ಕೊಳ್ ವಾನ್=ಪಡೆದುಕೊಳ್ಳುವುದಕ್ಕಾಗಿ, ಅನ್ಱು=\(ಬಂದವರು\) ಅಲ್ಲ, ಕೋವಿನ್ದಾ=ಗೋವಿಂದಾ, ಎಟ್ರೈಕ್ಕೂಮ್=ಎಲ್ಲ ಕಾಲಕ್ಕೂ, ಏೞ್ ಏೞ್= ಏಳೇಳು, ಪಿಱವಿಕ್ಕೂಮ್=ಜನ್ಮಗಳಲ್ಲಿಯೂ, ಉನ್ ತನ್ನೋಡು=ನಿನ್ನೊಡನೆ, ಒಟ್ರೋಮೇ=ಒಂದಾಗಿರುವವರೇ \(ಸಂಬಂಧವುಳ್ಳವರೇ\), ಆವೋಮ್=ಆಗುತ್ತೇವೆ, ಉನಕ್ಕೇ=ನಿನಗೆಯೇ, ನಾಮ್=ನಾವು, ಆಳ್ ಶೆಯ್ ವೋಮ್=ದಾಸ್ಯವನ್ನು ಮಾಡುತ್ತೇವೆ, ಮಟ್ರೈ=ಉಳಿದ, ನಮ್=ನಮ್ಮ, ಕಾಮಙ್ಗಳ್=ಆಶೆಗಳನ್ನು

೬೨

ಮಾಟ್ರು ಏಲ್=ನೀಗಿಸುವೆಯಾದರೆ, ಓರ್=ಅಸದೃಶವಾದ, ಎಮ್=ನಮ್ಮ, ಪಾವಾಯ್=ವ್ರತ.

ಅರುಣೋದಯಕ್ಕಿಂತ ಮುಂಚೆಯೇ ಬಂದು ನಿನ್ನನ್ನು ನಮಸ್ಕರಿಸಿ, ತಾವರೆಯಂತೆ ಸೊಬಗಿನ ನಿನ್ನಡಿಗಳನ್ನು ಸ್ತುತಿಸುವ ಅರ್ಥವನ್ನು ಕೇಳಬೇಕು. ಹಸುಗಳನ್ನು ಮೇಯಿಸಿ ಉಣ್ಣುವ ಕುಲದಲ್ಲಿ ಹುಟ್ಟಿದ ನೀನು ನಮ್ಮ ದಾಸ್ಯವನ್ನು ಸ್ವೀಕರಿಸದೆ ಇರಬಾರದು. ಇಂದೇ ನಮ್ಮ ಇಷ್ಟಾರ್ಥಗಳನ್ನು ಪಡೆದುಕೊಳ್ಳುವುದಕ್ಕಾಗಿ \(ನಿನ್ನ ಬಳಿಗೆ\) ನಾವು ಬಂದವರಲ್ಲ. ಗೋವಿಂದಾ, ಎಲ್ಲ ಕಾಲಕ್ಕೂ, ಏಳೇಳು ಜನ್ಮಕ್ಕೂ ನಿನ್ನೊಡನೆ ನಾವು ಒಂದಾಗಿರುವವರೇ ಆಗುವಂತಾಗಲಿ. ನಾವು ನಿನಗೆಯೇ ದಾಸ್ಯವನ್ನು ಮಾಡುವಂತಾಗಲಿ. ನಮ್ಮ ಇತರ ಎಲ್ಲ ಆಶೆಗಳನ್ನೂ\(ನೀನು\) ನೀಗಿಸುವೆಯಾದರೆ, ನಮ್ಮ ವ್ರತವು ಅಸದೃಶವಾಗುವುದು.\(೨೯\)



ವ್ರತಕನ್ಯೆಯರು ಕೃಷ್ಣನ ಬಳಿಗೆ ಬಂದದ್ದೇಕೆ? ಅಲ್ಲಿ ಹೇಳಿದ್ದೇನು? ಕೋರಿದ್ದೇನು? ಇದುವರೆಗಿನ ಪಾಶುರಗಳಿಂದ ಇವುಗಳೆಲ್ಲವೂ ವಿಶದಗೊಂಡಿವೆ. ಕೃಷ್ಣನನ್ನು ಕಂಡು, ಅವನಲ್ಲಿ ತಮ್ಮ ಪವಿತ್ರವ್ರತದ ಸಿದ್ಧತೆಗಳನ್ನು ತಿಳಿಸಿ, ಅವನು ತಮಗೆ ಒತ್ತಾಸೆ ಕೊಡಬೇಕೆಂದೂ ತಮ್ಮ ಇಷ್ಟಾರ್ಥವನ್ನು ನೆರವೇರಿಸಬೇಕೆಂದೂ ಕೋರುವುದಕ್ಕಾಗಿ ಅವರು ಬಂದದ್ದು. ಆದರೆ, ಗೋದಾದೇವಿ ಇದುವರೆಗೆ ಹೇಳದೇ ಇದ್ದ ಗುಟ್ಟೊಂದನ್ನು ಇಲ್ಲಿ ಹೊರಹಾಕುತ್ತಿದ್ದಾಳೆ. ಅವಳು ಈಗ ಭಗವಂತನಾದ ಕೃಷ್ಣನ ಸಮ್ಮುಖದಲ್ಲಿರುವುದು. ಆ ದಿವ್ಯದರ್ಶನ ಭಾಗ್ಯವನ್ನು ಒದಗಿಸಿದ ದಯಾಮಯೆಯಾದ ನೀಳಾದೇವಿಯ ಹೊರತು ಬೇರೆ ಯಾರೂ ಅಲ್ಲಿಲ್ಲ. ಆದ್ದರಿಂದ ತನ್ನ ಅಂತರಂಗವನ್ನು ಭಗವಂತನ ಮುಂದೆ ತೋಡಿಕೊಳ್ಳಬಹುದಲ್ಲಾ\! ಎಂಥ ಸುಸಮಯ\! ಇದನ್ನು ಕಳೆದುಕೊಳ್ಳಲಾದೀತೇ?

ಈ ಸಮಯವನ್ನು ಸಾಧಿಸಿದ್ದಾದರೂ ಹೇಗೆ? ದೇಶ ಹಿತವನ್ನು ಮುಂದಿಟ್ಟು ಪರಾರ್ಥವಾಗಿ, ಕನ್ಯೆಯರಾದ ತಾವು ಪವಿತ್ರವಾದ ಮಾರ್ಗಶಿರ ವ್ರತವನ್ನು ಮಾಡಲು ಗೋದಾದೇವಿ ಅರುಣೋದಯಕ್ಕೆ ಬಹಳ ಮುಂಚೆಯೇ ಏಳುತ್ತಾಳೆ. ಕನ್ಯೆಯರನ್ನು ಒಬ್ಬೊಬ್ಬಳನ್ನಾಗಿ, ಹೊಗಳಿ,ಬೈದು, ಮೂದಲಿಸಿ, ಪರಿಹಾಸ್ಯ ಮಾಡಿ, ಹುರಿದುಂಬಿಸಿ-ಹೀಗೆ ಎಲ್ಲ ಬಗೆಯ ಉಪಾಯಗಳನ್ನೂ ಅಳವಡಿಸಿಕೊಂಡು-ನಿದ್ದೆಯಿಂದ ಎಚ್ಚರಗೊಳಿಸುತ್ತಾಳೆ. ಅವರನ್ನೆಲ್ಲಾ ಒಟ್ಟುಗೂಡಿಸುತ್ತಾಳೆ. ಎಲ್ಲರೂ ನಂದಗೋಪನ ಅರಮನೆಗೆ ಬರುತ್ತಾರೆ. ಶಿಷ್ಟಾಚಾರದಂತೆ, ಅಲ್ಲಿ ಹಿರಿಯರಿಂದ ಮೊದಲು ಮಾಡಿ ಕೃಷ್ಣನವರೆಗೆ ಎಲ್ಲರಿಗೂಕ್ರಮವರಿತು ಸುಪ್ರಭಾತ ಹೇಳುತ್ತಾರೆ. ಆದರೆ, ಕೃಷ್ಣನನ್ನು ಎಚ್ಚರಗೊಳಿಸಲು ಅವನ ಪ್ರೀತಿಯ ಮಡದಿಯಾದ ನೀಳಾದೇವಿಯ ಸಹಾಯವನ್ನು ಪಡೆಯಬೇಕಾಗುತ್ತದೆ. ಕೃಷ್ಣನೂ ಏಳುತ್ತಾನೆ. ಅವನಲ್ಲಿ ತಾವು ಅಷ್ಟು ಬೇಗ ಬಂದುದೇಕೆಂದೂ, ತಮಗೆ ಬೇಕಾದ ಕೆಲವು ವಸ್ತುಗಳನ್ನು ಕರುಣಿಸಬೇಕೆಂದೂ ಬೇಡಿಕೊಳ್ಳುತ್ತಾರೆ. ಇಷ್ಟೆಲ್ಲ ತಾವು ಮಾಡಿದ್ದು ಪರಾರ್ಥಕ್ಕಾಗಿ. ಅದರ ವಿಷಯದಲ್ಲಿ ಅವರಿಗೆ ಪೂರ್ಣ ಭರವಸೆ ಬರುತ್ತದೆ. ಅದು ಅಸದೃಶವಾಗಿ ನೆರವೇರುವುದು. ಲೋಕವೇ ತಮ್ಮ ವ್ರತವನ್ನು ಹೊಗಳುವುದು, ಪ್ರಾಪಂಚಿಕವಾಗಿ ತಮಗೆ ಜಯ ಲಭಿಸುವುದು ಎಂದು ತಿಳಿಯುತ್ತದೆ. ಆಗ ಹೊರಬೀಳುತ್ತದೆ, ಮನದ ಅಂತರಂಗದಲ್ಲಿ ಹುದುಗಿದ್ದ, ಇದುವರೆಗೆ ಸುಪ್ತವಾಗಿದ್ದ ಮನದಾಶೆ. ಒಂದು ರೀತಿಯಲ್ಲಿ ಇದು ಸ್ವಾರ್ಥ ಎನಿಸಿದರೂ ಸಹ ಇದು ಎಂಥ ಉದಾತ್ತ ಭಾವನೆ\!



ಈಗ ಗೋದಾದೇವಿ ಹೇಳುತ್ತಾಳೆ: “ಸ್ವಾಮೀ, ಕೃಪೆ ಮಾಡಿ ಕೇಳಬೇಕು.

೬೩

ಮುಂಜಾನೆಯಲ್ಲಿ ಇಷ್ಟು ಬೇಗ ನಿನ್ನ ಬಳಿಗೆ ಬಂದು ನಾವು ಬೇಡಿದ್ದರ ಒಳಗುಟ್ಟನ್ನು ಈಗ ತಿಳಿಸುತ್ತೇನೆ. ಹಸುಗಳನ್ನು ಮೇಯಿಸಿ ಜೀವಿಸುವ ನಮ್ಮ ಕುಲದಲ್ಲಿ ನೀನು ಅವತಾರ ಮಾಡಿದ್ದೀಯೆ. ಇದು ನಮ್ಮ ಹಿರಿಯ ಭಾಗ್ಯ. ನಮ್ಮ ಕುಲದವನೇ ಆಗಿ ನೀನು ನಮ್ಮನ್ನು ದೂರಕ್ಕೆ ತಳ್ಳಿಬಿಡಬಾರದು. ನಮ್ಮ ದಾಸ್ಯವನ್ನು ನೀನು ಸ್ವೀಕರಿಸಲೇಬೇಕು. ಇಂದೇ ನಮ್ಮ ಕೋರಿಕೆಗಳನ್ನೆಲ್ಲಾ ತೀರಿಸಿಬಿಡು ಎಂದು ಇದುವರೆಗೆ ನಾವು ಕೇಳಿಕೊಂಡೆವು, ದಿಟ. ಆದರೆ, ನಮ್ಮ ಅಂತರಂಗದಲ್ಲಿ ಅಡಗಿರುವ ಆಶೆಯೊಮ್ದಿದೆ. ಅದನ್ನು ಈಗ ಅರಿಕೆ ಮಾಡಿಕೊಳ್ಳುತ್ತಿದ್ದೇನೆ. ನಮಗೆ ಏಳೇಳು ಜನ್ಮಕ್ಕೂ ಅಲ್ಲ, ಎಲ್ಲ ಕಾಲಕ್ಕೂ, ನಮ್ಮ ನಿನ್ನ ಸಂಬಂಧಕ್ಕೆ ಚ್ಯುತಿಯಿರಬಾರದು. ಅನವತರವೂ ನಾವು ನಿನ್ನೊಡನೆ ಒಂದಾಗಿರಬೇಕು. ಸದಾ ನಾವು ನಿನ್ನ ಸೇವೆಯನ್ನು ಮಾಡುತ್ತಿರಬೇಕು. ಎಂದರೆ, ನಾವು ನಿನಗೆ ನಿತ್ಯ ಕಿಂಕರರಾಗಿರಬೇಕು. ಇದು ನಮ್ಮ ಅಂತರಂಗದ ಹೆಬ್ಬಯಕೆ. ನಮ್ಮ ಮಿಕ್ಕೆಲ್ಲ ಆಶೆಗಳೂ ಕ್ಷಣಿಕವಾದವು. ಅವು ನಮಗೆ ನೆಮ್ಮದಿ ತಾರವು. ಭಗವಂತ, ನೀನು ಅವುಗಳನ್ನೆಲ್ಲಾ ನಮ್ಮಿಂದ ತೊಲಗಿಸು. ನಿನ್ನ ನಿರಂತರ ಸೇವೆಯೊಂದನ್ನೇ ನಮಗೆ ದೊರಕಿಸಿಕೊಡು. ಹೀಗೆ ನೀನು ಮಾಡಿದರೆ, ನಮ್ಮ ವ್ರತವೂ ಸಾಂಗವಾಗಿ ನೆರವೇರುವುದು; ನಮ್ಮ ಮನೋರಥವೂ ಸಿದ್ಧಿಸುವುದು; ನಮಗೆ ನಮ್ಮ ನಿಜನೆಲೆಯೂ ದೊರಲುವುದು. ನಮ್ಮ ಬೇಡಿಕೆಯ ಗುಟ್ಟು ಇದೇ. ಭಗವಂತ, ನಮ್ಮನ್ನು ಕರುಣಿಸಿ, ಉದ್ಧರಿಸು.

ಈ ಪಾಶುರವನ್ನು ತಿರುಪ್ಪಾವೈಯ ಮಣಿಮಕುಟ ಎನ್ನುತ್ತಾರೆ. ತಿರುಪ್ಪಾವೈಯ ಮುಖ್ಯತತ್ತ್ವ ಇದರಲ್ಲಿ ಅಡಗಿದೆ: ದಾಸ್ಯ, ದಾಸ್ಯ, ದಾಸ್ಯ; ನಿರಂತರ ಭಗವದ್ದಾಸ್ಯ. ಎಂದಿಗೂ ಅವನಿಂದ ಬೇರ್ಪಡೆ ಆಗದ್ದಂಥ ದಾಸ್ಯ- ನಿತ್ಯ ಕೈಂಕರ್ಯ.

ಈ ಕಾರಣದಿಂದಲೇ, ಶ್ರೀವೈಷ್ಣವರ “ಶಾತ್ತುಮುರೈ” ಯ ಮೊಟ್ಟಮೊದಲನೆಯ ಪಾಶುರ ಇದೇ.

“ಶಾತ್ತು ಮುರೈ-ಶಾಟ್ರುಮುಱೈ- ಎಂದರೆ ದೇವತಾರಾಧನೆಯನ್ನು ಮುಕ್ತಾಯಗೊಳಿಸುವ ಮುನ್ನ, ಭಗವಂತನಲ್ಲಿ ಅಂಗಲಾಚಿ ಕೋರುವ ಬೇಡಿಕೆ.

೩೦. ವಙ್ಗಕ್ಕಡಲ್ ಕಡೈನ್ದ ಮಾದವನೈಕ್ಕೇಶವನೈ

ತಿಙ್ಗಳ್ ತಿರುಮುಹತ್ತು ಚ್ಚೇಯಿೞೈಯಾರ್ ಶೆನ್ಱಿಱೈಂಜಿ

ಅಙ್ಗಪ್ಪಱೈಕೊಣ್ಡವಾಟ್ರೈ, ಅಣಿಪುದುವೈ

ಪ್ಪೈಙ್ಗಮಲತ್ತಣ್ಡೆರಿಯಱ್ ಪಟ್ಟರ್ ಪಿರಾನ್ ಕೋದೈ ಶೊನ್ನ

ಶಙ್ಗತ್ತಮಿೞ್ ಮಾಲೈ ಮುಪ್ಪದುಮ್ ತಪ್ಪಾಮೇ

ಇಙ್ಗಿಪ್ಪರಿಶುರೈಪ್ಪಾರೀರಿರಣ್ಡುಮಾಲ್ ವರೈತ್ತೋಳ್

ಶೆಙ್ಗಣ್ ತಿರುಮುಹತ್ತು ಚ್ಚೆಲ್ವತ್ತಿರುಮಾಲಾಲ್

ಎಙ್ಗುತ್ತಿರುವರುಳ್ ಪೆಟ್ರನ್ ಪುಱುವರೆಮ್ ಪಾವಾಯ್

೬೪

ವಙ್ಗಮ್=ದೊಡ್ಡ ದೊಡ್ಡ ಹಡಗುಗಳು ಚಲಿಸುವಂಥ \(ವಿಶಾಲವಾದ ಮತ್ತು ಆಳವಾದ\), ಕಡಲ್=ಕಡಲನ್ನು, ಕಡೈನ್ದ=ಕಡೆದವನಾದ, ಮಾದವನೈ=ಲಕ್ಷ್ಮೀಪತಿಯಾದ, ಕೇಶವನೈ=ಶ್ರೀಕೃಷ್ಣನನ್ನು, ತಿಙ್ಗಳ್=ಚಂದ್ರನ ಹಾಗೆ, ತಿರು=ಸುಂದರವಾದ, ಮುಹತ್ತು=ಮುಖವುಳ್ಳ, ಶೇ=ಶ್ರೇಷ್ಠವಾದ, ಇೞೈಯಾರ್=ಆಭರಣಗಳನ್ನುಳ್ಳ\(ಗೋಪಕನ್ಯೆಯರು\), ಶೆನ್ಱು=ಹೋಗಿ\(ಸಮೀಪಿಸಿ\), ಇಱೈಂಜಿ=ಸ್ತುತಿಸಿ, ಅಙ್ಗು=ಅಲ್ಲಿ \(ಆನಂದಗೋಕುಲದಲ್ಲಿ\), ಪಱೈ=ಇಷ್ಟಾರ್ಥಗಳನ್ನು, ಕೊಣ್ಡ=ಪಡೆದುಕೊಂಡ, ವಾಟ್ರೈ=ವಿಷಯವನ್ನು, ಅಣಿ=ಸೊಬಗಿನ, ಪುದುವೈ=ಶ್ರೀವಿಲ್ಲಿಪುತ್ತೂರಿನ, ಪೈ=ಅಂದವಾದ, ಕಮಲಮ್=ತಾವರೆ ಹೂಗಳಿಂದ ಕೂಡಿದ, ತಣ್=ತಂಪಾದ, ತೆರಿಯಲ್=ಮಾಲೆಗಳನ್ನುಳ್ಳ, ಪಟ್ಟರ್ ಪಿರಾನ್=ಪೆರಿಯಾೞ್ವಾರರ\(ಶ್ರೀವಿಷ್ಣುಚಿತ್ತರ\), ಕೋದೈ=ಗೋದೆ ಎನ್ನುವಳು, ಶೊನ್ನ=ಹೇಳಿದ\(ಹಾಡಿದ, ಶಙ್ಗಮ್=ಒಟ್ಟೊಟ್ಟಾಗಿರುವ, ತಮಿೞ್=ತಮಿಳಿನ, ಮಾಲೈ=ಪಾಶುರ ಮಾಲೆಯ, ಮುಪ್ಪದುಮ್=ಮೂವತ್ತನ್ನೂ, ತಪ್ಪಾಮೇ=ಬಿಡದಂತೆ, ಇಙ್ಗು=ಈ ಲೋಕದಲ್ಲಿ, ಇ=ಪರಿಶು= ಈ ಪ್ರಕಾರದಲ್ಲಿಯೇ, ಉರೈಪ್ಪಾರ್=ಹೇಳುವವರು, ಈರ್ ಇರಣ್ಡು=ಎರಡು ಜೊತೆ\(ಎರಡೆರಡು\), ಮಾಲ್=ದೊಡ್ಡ, ವರೈ=ಪರ್ವತಗಳಂತಿರುವ, ತೋಳ್=ತೋಳುಗಳನ್ನುಳ್ಳ, ಶೆಮ್=ಕೆಂಪಗೆ, ಕಣ್=ಕಣ್ಣುಗಳುನ್ನುಳ್ಳ, ತಿರುಮುಹತ್ತು=ದಿವ್ಯಮುಖದ, ಶೆಲ್ವಮ್= ಸಂಪದ್ಭರಿತನಾದ, ತಿರುಮಾಲಾಲ್=ಶ್ರೀಪತಿಯಿಂದ, ಎಙ್ಗುಮ್=ಎಲ್ಲೆಲ್ಲಿಯೂ, ತಿರು ಅರುಳ್=ದಿವ್ಯಕೃಪೆಯನ್ನು \(ಪೂರ್ಣ ಕೃಪೆಯನ್ನು\), ಪೆಟ್ರು=ಪಡೆದು, ಇನ್ಬುಱುವರ್=ಪರಮಾನಂದವನ್ನು ಅನುಭವಿಸುವರು, ಎಂಬುದೇ ಎಮ್=ನಮ್ಮ, ಪಾವಾಯ್=ವ್ರತ.

ದೊಡ್ಡ ದೊಡ್ಡ ಹಡಗುಗಳು ಸಂಚರಿಸುವಂಥ ವಿಶಾಲವಾದ ಮತ್ತು ಆಳವಾದ \(ಕ್ಷೀರಸಮುದ್ರ\) ಕಡಲನ್ನು ಕಡೆದವನಾದ ಲಕ್ಷ್ಮೀಪತಿಯೆನಿಸಿದ ಕೇಶವನನ್ನು \(ಶ್ರೀಕೃಷ್ಣನನ್ನು\) ಚಂದ್ರನ ಹಾಗೆ ಸುಂದರವಾದ ಮುಖವುಳ್ಳ ಶ್ರೇಷ್ಟವಾದ ಆಭರಣಗಳನ್ನುಳ್ಳ ಗೋಪಕನ್ಯೆಯರು, ಸಮೀಪಿಸಿ, ಸ್ತುತಿಸಿ, ಅಲ್ಲಿ \(ಆ ನಂದಗೋಕುಲದಲ್ಲಿ\) ತಮ್ಮ ಇಷ್ಟಾರ್ಥಗಳನ್ನು ಪಡೆದುಕೊಂಡ ವಿಷಯವನು ಸೊಬಗಿನ ತಾವರೆಗಳಿಂದ ಕೂಡಿದ ತಂಪಾದ ಮಾಲೆಗಳನ್ನುಳ್ಳ ಪೆರಿಯಾೞ್ವಾರರ \(ಹಿರಿಯಭಟ್ಟರ: ವಿಷ್ಣುಚಿತ್ತರ\) ಗೋದೆ ಎಂಬವಳು ಹಾಡಿ ಹೇಳಿದ ಒಟ್ಟೊಟ್ಟಾಗಿರುವ ತಮಿಳಿನ ಪಾಶುರಮಾಲೆಯ ಮೂವತ್ತನ್ನೂ ಬಿಡದಂತೆ, ಈ ಲೋಕದಲ್ಲಿ, ಈ ರೀತಿಯಲ್ಲೇ, ಹೇಳುವವರು ಎರಡೆದಡು ದೊಡ್ಡ ಪರ್ವತಗಳಂತಿರುವ ತೋಳುಗಳನ್ನುಳ್ಳ, ಕೆಂಪಗೆ ಕಣ್ಣುಗಳಿಂದ ಕೂಡಿದ ದಿವ್ಯಮುಖದ ಸಂಪದ್ಭರಿತನಾದ ಶ್ರೀಪತಿಯಿಂದ ಎಲ್ಲೆಡೆಗಳಲ್ಲಿಯೂ ಪೂರ್ಣಕೃಪೆಯನ್ನು ಪಡೆದು ಪರಮಾನಂದವನ್ನು ಅನುಭವಿಸುತ್ತಾರೆ ಎಂಬುದೇ ನಮ್ಮ ವ್ರತ.\(೩೦\)

ಕ್ಷೀರಸಾಗರವನ್ನು ಮಥನ ಮಾಡಿದವರು ಸುರರೂ ಅಸುರರೂ. ಮಥನ ಮಾಡುವುದಕ್ಕೆ ಆದೇಶ ಬಂದದ್ದೂ ಶ್ರೀಮಹಾವಿಷ್ಣುವಿನಿಂದ. ಅಸುರರ ಕೋಟಲೆಯಿಂದ ತಪ್ಪಿಸಿಕೊಳ್ಳುವುದಕ್ಕೆ. ಬಲಶಾಲಿಗಳಾಗುವುದಕ್ಕೆ ಅವರು ಅಮೃತಪಾನ ಮಾಡಬೇಕಾಗಿತ್ತು. ಕ್ಷೀರಸಾಗರವನ್ನು ಕಡೆದು ಅಮೃತವನ್ನು ಪಡೆಯುವುದೇ ಅದರ ಉದ್ದೇಶ. ಅಮೃತವನ್ನುಣ್ಣುವುದರಿಂದ ಸುರರನ್ನು ಅಮರರನ್ನಾಗಿಸುವುದೂ ಉದ್ದೇಶ. ಹೀಗೆ, ಕ್ಷೀರಸಾಗರವನ್ನು ಕಡೆದದ್ದರಿಂದ ಅಮೃತವು ಮಾತ್ರವೇ ಲಭಿಸಲಿಲ್ಲ. ಮೊದಲು ಹೊರಬಂದದ್ದು ಹಾಲಾಹಲ ವಿಷ. ಅದನ್ನು ಪರಶಿವನು ಕುಡಿದು ನಂಜುಂಡನೂ ವಿಷಕಂಠನೂ ಆದ. ಐರಾವತ, ಉಚ್ಚೈಶ್ರವಸು, ಕಾಮಧೇನು, ಕಲ್ಪವೃಕ್ಷಗಳು- ಅನಂತರ ಶ್ರೀದೇವಿ

೬೫

ಹುಟ್ಟಿದಳು ಮತ್ತು ತನಗೆ ತಕ್ಕ ಪತಿಯನ್ನು ತಾನೇ ಅಲ್ಲಿ ಹುಡುಕಿಕೊಂಡಳೂ. ಹೀಗೆ, ಮಹಾವಿಷ್ಣುವು “ಲಕ್ಷ್ಮೀಫತಿ” ಅಥವಾ “ಶ್ರೀಪತಿ” ಆದದ್ದು. ಈ ಪಾಶುರದಲ್ಲಿ “ಕ್ಷೀರಸಮುದ್ರವನ್ನು ಕಡೆದವನಾದ ಲಕ್ಷ್ಮೀಪತಿ”ಎಂಬ ವಿವರಣೆ ಈ ವಿಷಯಕ್ಕೆ ಸೇರಿದ್ದು.

ಈ ಲಕ್ಷ್ಮೀಪತಿಯೇ ಅನಂತರ ಶ್ರೀಕೃಷ್ಣನಾಗಿ ನಂದಗೋಕುಲದಲ್ಲಿ ಅವತರಿಸಿದ. ಅಲ್ಲಿ ಚಿಕ್ಕವರು ದೊಡ್ಡವರು ಗಂಡಸರು ಹೆಂಗಸರು ಎನ್ನದಂತೆ ಎಲ್ಲರಿಗೂ ಪ್ರಿಯನಾಗಿ ವಿಸ್ಮಯಕಾರಿಯಾಗಿ ಬೆಳೆದ. ಗೋಪಕನ್ಯೆಯರು, ಅಲ್ಲಿ ಚಂದ್ರನಂತೆ ದುಂಡುಮುಖದವರು; ಸುಂದರಿಯರು; ಆಹ್ಲಾದ ಪೂರ್ಣಮುಖವುಳ್ಳವರು. ಶ್ರೀಕೃಷ್ಣನಲ್ಲಿ ಅನನ್ಯಪ್ರೇಮವನ್ನುಳ್ಳವರು. ಅವರಿಗೆ ಹೊರ ಆಭರಣಗಳ ಜೊತೆಗೆ ಆಂತರೀಖವಾದ ಆಭರಣಗಳು ಇದ್ದವು. ಅವು ಜ್ಞಾನ ಮತ್ತು ವೈರಾಗ್ಯ. ಹೀಗೆ ಭಕ್ತರಾದ ಗೋಪಕನ್ಯೆಯರು ಜ್ಞಾನ ಮತ್ತು ವೈರಾಗ್ಯವೆಂಬ ಆಭರಣ ಭೂಷಿತರಾಗಿ ಕೃಷ್ಣನನ್ನು ಸಮೀಪಿಸಿದರು. ಅವನನ್ನು ಮನಸಾರ ಸ್ತುತಿಸಿದರು. ತಮ್ಮ ಅಂತರಂಗದ ಕೋರಿಕೆಗಳನ್ನು ಅವನ ಮುಂದಿಟ್ಟರು. ಅವುಗಳನ್ನು ಅವನ ಕೃಪೆಯಿಂದ ಪಡೆದರು. ಈ ಕೃಷ್ಣವ್ರತದ ವಿಷಯವೇ ಗೋದಾದೇವಿಯ ದಿವ್ಯಪ್ರಬಂಧದ ವಿಷಯ.

ಅತಿರಮಣೀಯವಾದ ಪ್ರಕೃತಿ ಸೌಂದರ್ಯದಿಂದ ತುಂಬಿರುವುದು ಶ್ರೀವಿಲ್ಲಿಪುತ್ತೂರು. ಅಲ್ಲಿ ಸ್ವಾಮಿ ವಟಪತ್ರಶಾಯಿಯ ಸೇವೆಯಲ್ಲಿ ನಿರತರಾಗಿದ್ದವರು ವಿಷ್ಣುಚಿತ್ತರೆಂಬ ವೈದಿಕ ಬ್ರಾಹ್ಮಣರು. ದಿನದಿನವೂ ಸ್ವಾಮಿಗೆ ಹೂವಿನ ಮಾಲೆಗಳನ್ನು ಕಟ್ಟಿ ಸಮರ್ಪಿಸಿ ಕೈಂಕರ್ಯವನ್ನು ನಡಸುತ್ತಾ ಜೀವನ ಸಾಗಿಸುತ್ತಿದ್ದವರು. ಅವರನ್ನೇ “ಹಿರಿಯಭಟ್ಟರು”ಎಂದೂ ಪೆರಿಯಾೞ್ವಾರ್ ಎಂದೂ ಕರೆಯುತ್ತಿದ್ದದ್ದು. ವಿಷ್ಣುಚಿತ್ತರ ಸಾಕುಮಗಳ್, ತುಳಸೀ ವನದಲ್ಲಿ ದೊರೆತ, ಗೋದಾದೇವಿ. ತಂದೆಯಂತೆಯೇ ಮಗಳು. ತಾನು ಮನುಷ್ಯನನ್ನು ಮದುವೆಯಾಗೆನೆಂದೂ ಭಗವಂತನೇ ತನಗೆ ಪತಿಯೆಂದೂ ಕೆಚ್ಚಿನ ಮಾತನಾಡಿದ್ದಲ್ಲದೆ, ಅದನ್ನು ತನ್ನ ದೃಢವ್ರತವಾಗಿ ನಡಸಿ, ಸಾಧಿಸಿಕೊಂಡು “ಆಂಡಾಳ್” ಆದಳು. ಗೋದಾದೇವಿ ತಿರುಪ್ಪಾವೈಯಲ್ಲಿ ವರ್ಣಿಸಿರುವುದು ತನ್ನ ಈ “ವ್ರತ”ವನ್ನೇ.

ತಿರುಪ್ಪಾವೈ ಮೂವತ್ತು ಪಾಶುರಗಳಿಂದ ಆದದ್ದೂ. ಈ ದಿವ್ಯಪ್ರಬಂಧ ಐದೈದು ಪಾಶುರಗಳಂತೆ ಒಟ್ಟೊಟ್ಟಾಗಿದೆ. ಮೊದಲ ಐದು ಪಾಶುರಗಳಲ್ಲಿ ವ್ರತಕ್ಕೆ ಕಾರಣ ಮತ್ತು ಅದರ ಸಿದ್ಧತೆಗಳು. ಎರಡನೆಯ ಮೂರನೆಯ ಐದೈದು ಪಾಶುರಗಳು ಒಟ್ಟಾಗಿ ಹತ್ತು ಬಗೆಯ ಮನಃ ಪ್ರವೃತ್ತಿಯ ಮತ್ತು ಬೇರೆ ಬೇರೆ ಭಕ್ತಿಯ ಹಂತಗಳಲ್ಲಿರುವ ಕನ್ಯೆಯರು ವ್ರತ ನಡಸಲು ಒಪ್ಪಿ ಒಟ್ಟುಗೂಡುವಿಕೆ. ನಾಲ್ಕನೆಯದರಲ್ಲಿ ಎಲ್ಲರೂ ಒಟ್ಟುಗೂಡಿ ಶ್ರೀಕೃಷ್ಣದರ್ಶನಕ್ಕೆ ಹೋಗುವುದು, ಅಲ್ಲಿ ಕ್ರಮವರಿತು ಸುಪ್ರಭಾತ ಹಾಡುವುದು, ಐದನೆಯ ಪಂಚಕದಲ್ಲಿ ಶ್ರೀಕೃಷ್ಣನಲ್ಲಿ ಅವರ ಬಿನ್ನಹ. ಕಡೆಯ ಪಂಚಕವೇ “ನಮ್ಮ ವ್ರತ”, ಎಂಬುದರ ವಿಶ್ಲೇಷಣೆ.

ತಿರುಪ್ಪಾವೈಯು ಒಂದೊಂದು ಪಾಶುರವನ್ನೂ ಗೋದಾದೇವಿ “ಅಸದೃಶವಾದ ನಮ್ಮ ವ್ರತ”ಎಂದು ಹೇಳಿ ಮುಗಿಸುತ್ತಾಳೆ. ಏತಕ್ಕಾಗಿ ಇದನ್ನು “ನಮ್ಮ ವ್ರತ”ಎನ್ನುವುದು? ಏಕೆ ಇದು “ಅಸದೃಶವಾದದ್ದೂ? ಈ ವಿಷಯಗಳು ವಿಚಾರಯೋಗ್ಯವಾದವು.

ಹಿಂದೆ, ಗೋಕುಲದಲ್ಲಿ ದುರ್ಭಿಕ್ಷ ತಲೆದೋರಿದಾಗ, ಹಿರಿಯರ ಮಾತಿನಂತೆ, ಗೋಪಕನ್ಯೆಯರೆಲ್ಲ ಕಲೆತು, ಮಾರ್ಗಶಿರ ಮಾಸದಲ್ಲಿ, ಕಾತ್ಯಾಯಿನೀ ವ್ರತವನ್ನಾಚರಿಸಿದರು. ಅದರಿಂದ ಸುವೃಷ್ಟಿಯಾಗಿ, ದುರ್ಭಿಕ್ಷ ತೊಲಗಿತು. ಗೋಪಕನ್ಯೆಯರು ಕೃತಕೃತ್ಯರಾದರು. ಈ ವಿಷಯವನ್ನು ಮುಂದಿಟ್ಟು, ಗೋದಾದೇವಿ ತಾನೂ ಒಬ್ಬ ಗೋಪಕನ್ಯೆಯೆಂದೂ ತನ್ನ ಗೆಳತಿಯರಾದ ಕನ್ಯೆಯರನ್ನು ತಾನು ಜೊತೆಗೂಡಿಸಿಕೊಂಡಂತೆಯೂ, ತಾವೆಲ್ಲರೂ ಒಟ್ಟಾಗಿ ಕೃಷ್ಣವ್ರತವನ್ನು ನಡಸುವುದಾಗಿಯೂ

೬೬

ಭಾವಿಸಿಕೊಂಡು, ವ್ರತ ನಡಸಿದಂತೆ ತನ್ನ ಮೂವತ್ತು ಪಾಶುರಗಳನ್ನು ರಚಿಸಿದಳು. ನಂದಗೋಪನ ಅರಮನೆಯ ಮಲಗುವ ಮನೆಯಲ್ಲಿ ಪಂಚಶಯನದಲ್ಲಿ ಮಲಗಿರುವ ಶ್ರೀಕೃಷ್ಣನನ್ನು ಮುಂಜಾನೆಗೆ ಮುಂಚೆಯೇ ಎಚ್ಚರಗೊಳಿಸಿ, ಅವನ ಸಮ್ಮುಖದಲ್ಲಿ ವ್ರತಕ್ಕೆಂದು ತಮ್ಮ ಕೋರಿಕೆಗಳನ್ನು ಬೇಡುವುದರ ಜೊತೆಗೆ ತಮ್ಮ ಅಂತರಂಗದ ಆಶೆಯನ್ನೂ ತೋಡಿಕೊಂಡಳು. ಭಗವಂತನಲ್ಲಿ ತನ್ನ ನಿತ್ಯಕೈಂಕರ್ಯವೊಂದನ್ನು ಮಾತ್ರವೇ ಕೋರಿದಳು ಗೋದಾದೇವಿ. ಅಷ್ಟರಿಂದಲೇ, ಈ “ನಮ್ಮ ವ್ರತ” ಮುಕ್ತಾಯಗೊಳ್ಳಲಿಲ್ಲ. ತಾನು ರಚಿಸಿದ, ಸುಂದರವಾದ ತಮಿಳಿನ ಮೂವತ್ತು ಪಾಶುರಗಳಲ್ಲಿ ಒಂದನ್ನೂ ಬಿಡದಂತೆ ಚೆನ್ನಾಗಿ ಅರಿತುಕೊಂಡು ಹಾಡಬಲ್ಲವರೆಲ್ಲರೂ ಸಮರ್ಥವಾದ ಚತುರ್ಭುಜಗಳನ್ನೂ, ಸುಂದರವಾದ ಕೆಂಗಣ್ಣುಗಳನ್ನೂ, ದಿವ್ಯವಾದ ಮುಖವನ್ನೂ ಉಳ್ಳ, ಸಕಲ ವಿಭೂತಿಗಳಿಂದಲೂ ಕೂಡಿದವನಾದ, ಸಕಲ ಸಂಪದ್ಭರಿತನಾದ ಶ್ರಿಯಃಪತಿಯ ಪರಮಕೃಪೆಗೆ ಪಾತ್ರರಾಗುತ್ತಾರೆ. ಎಲ್ಲ ಕಾಲಕ್ಕೂ, ಎಲ್ಲೆಡೆಯಲ್ಲಿಯೂ ಪರಮಾನಂದವನ್ನನುಭವಿಸುತ್ತಾರೆ. ಹೀಗೆ ಹೇಳುವ ಈ ತಿರುಪ್ಪಾವೈಯ ಫಲಶ್ರುತಿಯ ಮೂಲಕ, ಗೋದಾದೇವಿ ತನ್ನನ್ನುಮರೆತು, ಈ ಲೋಕದ ಎಲ್ಲ ಭಕ್ತರಿಗೂ ಪರಮಾನಂದದ ಉಣಿಸನ್ನು ಒದಗಿಸುವುದೇ “ನಮ್ಮ ವ್ರತ” ಎನ್ನುತ್ತಾಳೆ. ಸ್ವಾರ್ಥವನ್ನು ಬದಿಗೊತ್ತಿ ಲೋಖಹಿತವನ್ನು ಲೋಕಕಲ್ಯಾಣವನ್ನು ಕೋರುವುದರಿಂದ ಇದು ಅಸದೃಶವಾದ ವ್ರತವೆನಿಸುವುದು.

ಅಲ್ಲದೆ ಕನ್ಯೆಯರು ಈ ವ್ರತವನ್ನು ಆಚರಿಸಿ ತಮಗೆ ಅನುರೂಪನಾದ ಪತಿಯನ್ನು ಪಡೆಯುವ ವ್ರತವಿದು. ಗೋಪಕನ್ಯೆಯರು ಶ್ರೀಕೃಷ್ಣನನ್ನು ಪತಿಯಾಗಿ ಪಡೆದುಕೊಟ್ಟ ವ್ರತವಿದು. ಗೋದದೇವಿಗೂ ರಂಗನಾಥರೂಪಿಯಾದ ಶ್ರೀಕೃಷ್ಣನನ್ನುಪತಿಯಾಗಿ ಒದಗಿಸಿಕೊಟ್ಟ ವ್ರತವಿದು. ಆದ್ದರಿಂದ, ಎಲ್ಲ ಕನ್ಯೆಯರಿಗೂ ಇದು ಅನ್ವಯಿಸುವುದು-ಶ್ರದ್ಧಾಭಕ್ತಿಗಳಿಂದ ಇದನ್ನು ಆಚರಿಸಿ ಪತಿಯನ್ನು ಪಡೆಯಬಹುದಾದ ವ್ರತ. ಆದ್ದರಿಂದ ಕನ್ಯೆಯರಾದ ಗೋದಾದೇವಿಯೂ, ಗೆಳತಿಯರೂ ಇದನ್ನು “ನಮ್ಮ ವ್ರತ” ಎಂದು ಹೆಮ್ಮೆಪಟ್ಟುಕೊಂಡು ಹೇಳುವುದು ಯುಕ್ತವೇ ಆಗಿದೆ.

ಶ್ರೀವೈಷ್ಣವರ ಶಾತ್ತುಮುರೈಯಲ್ಲಿ ಮೊದಲ ನಾಲ್ಕು ತಮಿಳು ಪಾಶುರಗಳು. ಅವುಗಳಲ್ಲಿ ಮೊದಲನೆಯದು ಮತ್ತು ಎರಡನೆಯದು ತಿರುಪ್ಪಾವೈ ಪಾಶುರಗಳು- ಇಪ್ಪತ್ತೊಂಬತ್ತನೆಯ ಮತ್ತು ಮೂವತ್ತನೆಯ ಪಾಶುರಗಳು. ಮೂರನೆಯ ನಾಲ್ಕನೆಯವು ತಿರುಪ್ಪಲ್ಲಾಣ್ಡಿನ ಮೊದಲ ಎರಡು ಪಾಶುರಗಳು. ಹೀಗೆ, ಶಾತ್ತುಮುರೈಯಲ್ಲೂ ತಿರುಪ್ಪಾವೈಗೇ ಮೊದಲ ಸ್ಥಾನ-ಮೊದಲ ಪ್ರಾಶಸ್ತ್ಯ.

ಅಡಿಯ ನಡೆ: ಮಾರ್ ಹೞಿ, ವೈಯತ್ತು, ಓಙ್ಗಿ, ಆೞಿ, ಮಾಯನೈ, ಪುಳ್ಳು, ಕೀಚುಕೀಶೆನ್ಱು, ಕೀೞ್ ವಾನಮ್, ತೂಮಣಿ, ನೋಟ್ರು, ಕಟ್ರು, ಕನೈತ್ತು, ಪುಳ್ಳಿನ್, ಉಙ್ಗಳ್, ಎಲ್ಲೇ, ನಾಯಕನ್, ಅಮ್ಬರಮ್, ಉನ್ದು, ಕುತ್ತು, ಮುಪ್ಪದು, ಏಟ್ರ, ಅಙ್ಗಣ್, ಮಾರಿ, ಅನ್ಱಿ,ಒರುತ್ತಿ, ಮಾಲೇ, ಕೂಡಾರೈ, ಕಱವೈ, ವಙ್ಗಮ್, \(ತೈ\) 15.11.75



