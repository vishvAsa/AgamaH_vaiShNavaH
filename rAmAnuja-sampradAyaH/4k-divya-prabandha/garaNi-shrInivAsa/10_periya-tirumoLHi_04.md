**ಪುಸ್ತಕದ ಸಂಖ್ಯೆ – ೧೫**

**ಶ್ರೀಃ**



**ಶ್ರಿಯೈ ನಮಃ**



**ನಾಲಾಯಿರ ದಿವ್ಯಪ್ರಬನ್ದಮ್**

**\(ಇರಣ್ಡಾಮಾಯಿರಮ್ – ಎರಡನೆಯಸಾವಿರ\)**



**ಪೆರಿಯ ತಿರುವಾಯ್ ಮೊೞಿ**



**\(ತಿರುಮಙ್ಗೈ ಆಳ್ವಾರರ ವಿರಚಿತ\)**





**\(ತಮಿಳಿನಲ್ಲಿ ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ ಮತ್ತು ವಿವರಣೆಯೊಡನೆ \)**



**ನಾಲ್ಕನೆಯ ದಶಕ**



























**ವಿಷಯಸೂಚಿ**



**ಸಂ. **** **** ವಿಷಯ**** **** **** **** **** ಪಾಶುರ**** **** ಪುಟ**** **



೧. ಪೋದಲರ್ ನ್ದ ಪೊೞಿಲ್ ಶೋಲ್  ೧೦ 

೨. ಕಮ್ಬಮಾ ಕಡಲ್  ೧೦

೩. ಪೇರಣಿನ್ದುಲಹತ್ತವರ್  ೧೦   

೪. ಮಾಟ್ರರಶರ್ ಮಣಿಮುಡಿಯುಮ್  ೧೦

೫.  ತೂಮ್ಬುಡೈ  ೧೦

೬. ತಾವಳನ್ದು  ೧೦

೭. ಕಣ್ಣಾರ್ ಕಡಲ್    ೧೦

೮. ಕವಳಯಾನೈ    ೧೦

೯. ನುಮ್ಮೈತ್ತೊೞುದೋಮ್  ೧೦

೧೦. ಆಯ್ ಚ್ಚಿಯರೞೈಪ್ಪ  ೧೦

 ಒಟ್ಟು ಪಾಶುರಗಳು  ೧೧೦



\*\*\*\*\*\*\*\*\*\*\*\*





















ಪೆರಿಯ ತಿರುಮೊೞಿ ನಾಲ್ಕನೆಯ ದಶಕ ಮೊದಲ ತಿರುಮೊೞಿ



ಪೋದಲರ್ ನ್ದ ಪೊೞಿಱ್ ಶೋಲೈ



೧. ಪೋದಲರ್ ನ್ದ ಪೊೞಿ ಱ್ ಶೋಲೈ ಪ್ಪುಱಮೆಙ್ಗುಮ್ ಪೊರುದಿರೈಹಳ್,

ತಾದುತಿರವನ್ದಲೈಕ್ಕುಮ್ ತಡಮಣ್ಣಿತ್ತೆನ್ ಕರೈಮೇಲ್,

ಮಾದವನ್ ಱಾನು ಱೈಯುಮಿಡಮ್ ವಯಲ್ ನಾಙ್ಗೈ, ವರಿವಣ್ಡು

ತೇದೆನ ವೆನ್ ಱಿಶೈಪಾಡುಮ್ ತಿರುತ್ತೇವನಾರ್ ತೊಹೈಯೇ. 



ಪೋದು = ಆಗಲೇ, ಅಲರ್ ನ್ದ = ಅರಳಿದ, ಪೊೞಿಲ್ ಶೋಲೈ = ಪ್ರಸಿದ್ಧವಾದ ಹೂ ತೋಪುಗಳ, ಪುಱಮ್ ಎಙ್ಗುಮ್ = ಎಲ್ಲ ಕಡೆಗಳಲ್ಲಿಯೂ, ಪೊರು ತಿರೈಹಳ್ = ದೊಡ್ಡ ದೊಡ್ಡ ಅಲೆಗಳು, ತಾದು = ಧಾತುವನ್ನು \(ಹೂಗಳ ಪುಡಿಯನ್ನು\), ಉದಿರ = ಉದುರುವಂತೆ, ವನ್ದು ಅಲೈಕ್ಕೂಮ್ = ಬಂದು ಅಲೆಗಳನ್ನು ಉದುರುವಂತೆ, ವನ್ದು ಅಲೈಕ್ಕೂಮ್ = ಬಂದು ಅಲೆಗಳನ್ನು ಬೀಸುತ್ತಿರುವ, ತಡಮಣ್ಣಿತನ್ = ವಿಶಾಲವಾದ ಮಣ್ಣಿ ನದಿಯ, ಕರೈ ಮೇಲ್ = ದಡದ ಮೇಲೆ, ಮಾದವನ್ ತಾನ್ = ಮಾಧವನು ಸ್ವತಃ, ಉಱೈಯುಮ್ = ನೆಲಸಿರುವ, ಇಡಮ್ = ಸ್ಥಳವೆಂಬುದು, ವಯಲ್ ನಾಙ್ಗೈ = ಗದ್ದೆ ಬಯಲುಗಳನ್ನುಳ್ಳ ತಿರುನಾಂಗೂರಿನ, ವರಿ ವಣ್ಡು = ಸುಂದರವಾದ ದುಂಬಿಗಳು, ತೇಶೆನ = ತೇತೆನ್, ಎನ್ ಱು = ಎಂದು, ಇಶೈಪಾಡುಮ್ = ಗಾನಮಾಡುವ, ತಿರುತೇವನಾರ್ ತೊಹೈಯೇ = ತಿರುತೇವನಾರ್ ತೊಹೈ ಎಂಬ ಕ್ಷೇತ್ರವೇ.



ಆಗಲೇ ಅರಳಿದ ಪ್ರಸಿದ್ಧವಾದ ಹೂತೋಪುಗಳ ಎಲ್ಲ ಕಡೆಗಳಲ್ಲಿಯೂ ದೊಡ್ಡ ದೊಡ್ಡ ಅಲೆಗಳು ಹೂಗಳ ಧಾತು ಉದುರುವಂತೆ ಬಂದು ಅಲೆಗಳನ್ನು ಬೀಸುತ್ತಿರುವ ವಿಶಾಲವಾದ ಮಣ್ಣಿನದಿಯ ದಡದ ಮೇಲೆ ಮಾಧವನೇ ಸ್ವತಃ ನೆಲಸಿರುವ ಸ್ಥಳವೆಂಬುದು ಗದ್ದೆಬಯಲುಗಳನ್ನುಳ್ಳ ತಿರುನಾಂಗೂರಿನ, ಸುಂದರವಾದ ದುಂಬಿಗಳು ತೇತೆನ್ ಎಂದು ಗಾನಮಾಡುವ ತಿರುತೇವನಾರ್ ತೊಹೈ ಎಂಬ ಕ್ಷೇತ್ರವೇ. 



ತಿರುನಾಂಗೂರಿನ ಇನ್ನೊಂದು ಪವಿತ್ರ ಕ್ಷೇತ್ರದ ವಿವರಣೆಯನ್ನು ಈ ತಿರುಮೊೞಿಯಲ್ಲಿ ಕೊಡಲಾಗುತ್ತದೆ. “ತಿರುತೇವನಾರ್ ತೊಹೈ” ಎಂಬುದು ಆ ಕ್ಷೇತ್ರ. ತಿರು = ಶ್ರೀದೇವಿ, ತೇವನಾರ್ = ಆಕೆಯನ್ನು ಕೈಹಿಡಿದ ದೇವನು, ತೊಹೈ = ಕೂಟ. ಎಂದರೆ ಶ್ರೀದೇವಿಯ ಪತಿಯಾದ ಶ್ರೀಮನ್ನಾರಾಯಣನು ನೆಲಸಿರುವ ಪವಿತ್ರಕ್ಷೇತ್ರ. 



ಆ ಕ್ಷೇತ್ರದಲ್ಲಿ ಮಣ್ಣಿನದಿಯು ಹರಿಯುತ್ತದೆ. ಅದು ಕ್ಷೇತ್ರವನ್ನು ಎಲ್ಲ ಕಡೆಗಳಿಂದಲೂ ತನ್ನ ಅಲೆಗಳಿಂದ ತೊಳೆಯುತ್ತಿರುತ್ತದೆ. ಅಲ್ಲಿ ಎಲ್ಲಿ ನೋಡಿದರೂ ಪ್ರಸಿದ್ಧವಾದ ಹೂಗಳು ಬೆಳೆಯುವ ತೋಪುಗಳು. ಅಲೆಗಳು ಆ ಹೂಗಳಲ್ಲಿನ ಪರಿಮಳದ ಧೂಳನ್ನು ಚೆಲ್ಲುವಂತೆ ಮಾಡುತ್ತವೆ. ದುಂಬಿಗಳು ಆ ಹೂಗಳನ್ನು ಯಾವಾಗಲೂ ಮುಸುರಿಕೊಂಡು, ಜೇನು ಸವಿಯುತ್ತಾ ’ತೇ.........ತೆನ್..........” ಎಂದು ಮಧುರಗಾನ ಮಾಡುತ್ತವೆ. ಹೀಗೆ, ಆನಂದದಿಂದ ತುಂಬಿರುವ ಆ ದಿವ್ಯಕ್ಷೇತ್ರದಲ್ಲಿ ಮಾಧವನೇ ಸ್ವತಃ ಆಶೆಪಟ್ಟು ಬಂದು ನೆಲಸಿದ್ದಾನೆ. ಆನಂದವನ್ನು ತರುವ ಪ್ರಕೃತಿಯೂ ಭಗವಂತನೂ ಒಟ್ಟಾಗಿ ಕೂಡಿಕೊಂಡಿರುವ ಆ ಪವಿತ್ರಕ್ಷೇತ್ರವೇ “ತಿರುತೇವನಾರ್ ತೊಹೈ” ಎಂಬುದು. 



೨. ಯಾವರು ಮಾಯವೈಯುಮಾಯ್ ಎೞಿಲ್ ವೇದಪ್ಪೊರುಳ್ ಹಳುಮಾಯ್,

ಮೂವರು ಮಾಯ್ ಮುದಲಾಯ ಮೂರ್ ತ್ತಿಯ ಮರ್ ನ್ದು ಱೈಯುಮಿಡಮ್,

ಮಾವರುಮ್ ತಿಣ್ ಪಡೈ ಮನ್ನೈ ವೆನ್ ಱಿಕೊಳ್ ವಾರ್ ಮನ್ನು ನಾಙ್ಗೈ,

ತೇವರುಮ್ ಶೆನ್ ಱಿಱೈಂಜುಪೊೞಿಲ್ ತಿರುತ್ತೇವನಾರ್ ತೊಹೈಯೇ. 



ಯಾವರುಮ್ ಆಯ್ = ಎಲ್ಲಾ ಚೇತನ ವಸ್ತುಗಳು ಆಗಿ, ಯಾವೈಯುಮ್ ಆಯ್ = ಎಲ್ಲಾ ಅಚೇತನ ವಸ್ತುಗಳು ಆಗಿ, ಎೞಿಲ್ = ಸುಂದರವಾದ, ವೇದಪೊರುಳ್ ಹಳುಮ್ ಆಯ್ = ವೇದಾರ್ಥಗಳು ಆಗಿ, ಮೂವರುಮ್ ಆಯ್ = ತ್ರಿಮೂರ್ತಿಗಳೂ ಆಗಿ, ಮುದಲಾಯ = ಆದಿಪುರುಷ \(ಆದಿ ಕಾರಣ\)ನಾಗಿರುವ, ಮೂರ್ತ್ತಿ = ದಿವ್ಯಮೂರ್ತಿಯಾಗಿರುವ ಭಗವಂತನು, ಅಮರ್ ನ್ದು = ಶಾಶ್ವತವಾಗಿ, ಉಱೈಯುಮ್ ಇಡಮ್ = ನೆಲಸಿರುವ ಸ್ಥಳವೆಂಬುದು, ಮಾ = ಕುದುರೆಗಳ ಮೇಲೆ, ವರುಮ್ = ಬರುವ, ತಿಣ್ = ಬಲಿಷ್ಠವಾದ, ಪಡೈ = ಆಯುಧಗಳನ್ನು ಹಿಡಿದ ಮನ್ನೈ = ರಾಜರನ್ನು, ವೆನ್ ಱಿಕೊಳ್ ವಾರ್ = ಗೆದ್ದವರು, ಮನ್ನು = ನೆಲಸಿರುವ, ನಾಙ್ಗೈ = ತಿರುನಾಂಗೂರಿನಲ್ಲಿರುವ, ತೇವರುಮ್ = ದೇವತೆಗಳೂ, ಶೆನ್ ಱು= ಹೋಗಿ, ಇಱೈಂಜು = ನಮಸ್ಕರಿಸುವ, ಪಿೞಿಲ್ = ತೋಪುಗಳ, ತಿರುತೇವನಾರ್ ತೊಹೈಯೇ = ತಿರುತೇವನಾರ್ ತೊಹೈಎಂಬುದೇ. 



ಎಲ್ಲಾ ಚೇತನವಸ್ತುಗಳೂ ಆಗಿ, ಎಲ್ಲಾ ಅಚೇತನ ವಸ್ತುಗಳು ಆಗಿ, ಸುಂದರವಾದ ವೇದಾರ್ಥಗಳು ಆಗಿ, ತ್ರಿಮೂರ್ತಿಗಳಾಗಿ ಆದಿಕಾರಣನಾಗಿರುವ ದಿವ್ಯಮೂರ್ತಿಯಾಗಿರುವ ಭಗವಂತನು ಶಾಶ್ವಾವಾಗಿ ನೆಲಸಿರುವ ಸ್ಥಳವೆಂಬುದು ಕುದುರೆಗಳ ಮೇಲೆ ಬರುವ ಬಲಿಷ್ಠವಾದ ಆಯುಧಗಳನ್ನು ಹಿಡಿದ ರಾಜರನ್ನು ಗೆದ್ದವರು ನೆಲಸಿರುವ ತಿರುನಾಂಗೂರಿನಲ್ಲಿರುವ, ದೇವತೆಗಳು ಹೋಗಿ ನಮಸ್ಕರಿಸುವ \(ಪೂಜಿಸುವ\) ತೋಪುಗಳ ತಿರುತೇವನಾರ್ ತೊಹೈಯೇ. 



ಭಗವಂತನು ಒಬ್ಬನೇ. ಅವನೇ ಸೃಷ್ಟಿಯಲ್ಲಿರುವ ಎಲ್ಲ ಚೇತನಗಳೂ \(ಸಜೀವ ವಸ್ತುಗಳೂ\) ಎಲ್ಲ ಅಚೇತನಗಳೂ \(ನಿರ್ಜೀವ ವಸ್ತುಗಳೂ\) ಆಗಿರುವವನು. ಅವನೇ ತ್ರಿಮೂರ್ತಿಸ್ವರೂಪನು. ಚತುರ್ಮುಖ ಬ್ರಹ್ಮನಾಗಿ ಚೇತನಾಚೇತನಗಳನ್ನೆಲ್ಲಾ ಸೃಷ್ಟಿಸುವನು. ವಿಷ್ಣುವಾಗಿ ತಾನೇ ಸೃಷ್ಟಿಸಿದ ಅವುಗಳನ್ನೆಲ್ಲಾ ಪಾಲಿಸುವನು. ಕಡೆಗೆ, ಕಾಲರುದ್ರನಾಗಿ ಎಲ್ಲವನ್ನೂ ಲಯಗೊಳಿಸುವನು. ವೇದಗಳು ವಿವರಿಸಿ ಹೇಳುವ ಮೂಲವಸ್ತುವಾಗಿ, ವೇದಗಳ ಅಂತರಾರ್ಥವಾಗಿ ಅವನಿದ್ದಾನೆ. ಆದಿಕಾರಣನಾದ ದಿವ್ಯಮೂರ್ತಿಯಾದ ಆ ಸ್ವಾಮಿಯು ಇಷ್ಟಪಟ್ಟು ನೆಲಸಿರುವ ಸ್ಥಳವೆಂಬುದು ತಿರುನಾಂಗೂರಿನ ತಿರುತೇವನಾರ್ ತೊಹೈ ಕ್ಷೇತ್ರ. ಆ ಕ್ಷೇತ್ರದಲ್ಲಿ ವಾಸಿಸುವ ವೈದಿಕ ಬ್ರಾಹ್ಮಣರು ಸಾಮಾನ್ಯರಲ್ಲ. ಅದನ್ನುಮುತ್ತಿಗೆ ಹಾಕುವುದಕ್ಕಾಗಿ ಕುದುರೆಗಳ ಮೇಲೆ ಪ್ರಬಲವಾದ ಆಯುಧಗಳನ್ನುಹಿಡಿದು ಬಂದ ರಾಜರನ್ನೆಲ್ಲಾ ಸೋಲಿಸಿ ಓಡಿಸಿದವರು ಅವರು. ಅಲ್ಲಿ ನೆಲಸಿರುವ ಭಗವಂತನನ್ನು ಅವರು ಯಾವಾಗಲೂ ಭಜಿಸಿ, ಪೂಜಿಸುತ್ತಾರೆ. ಅವನ ಸೇವೆಯಲ್ಲಿಯೇ ತೊಡಗಿರುತ್ತಾರೆ. ದೇವತೆಗಳೂ ಸಹ ಅಲ್ಲಿಗೆ ಬಂದು ಸ್ವಾಮಿಯನ್ನು ಸಂದರ್ಶಿಸಿ, ಅವನ ಪಾದಗಳಿಗೆ ಎರಗುತ್ತಾರೆ. ತಿರುತೇವನಾರ್ ತೊಹೈ ಕ್ಷೇತ್ರವೆಂಬುದು ಸುಪ್ರಸಿದ್ಧವಾದದ್ದು. ಅಲ್ಲಿಗೆ ಹೋಗಿ, ಭಗವಂತನನ್ನು ಕಣ್ಣಾರಕಂಡು, ಪಾದಗಳಿಗೆ ಎರಗಿ, ಸೇವೆಮಾಡಿ, ಕೃತಾರ್ಥರಾಗಬೇಕು. 



೩. ವಾನಾಡುಮ್ ಮಣ್ಣಾಡುಮ್ ಮಟ್ರುಳ್ಳ ಪಲ್ಲುಯಿರುಮ್,

ತಾನಾಯ ವೆಮ್ ಬೆರುಮಾನ್ ತಲೈವನಮರ್ ನ್ದು ಱೈಯುಮಿಡಮ್,

ಆನಾದ ಪೆರುಂಜೆಲ್ ವತ್ತು ಅರುಮಱೈಯೋರ್ ನಾಙ್ಗೈತನ್ನುಳ್,

ತೇನಾರುಮ್ ಮಲರ್ ಪೊೞಿಲ್ ಶೂೞ್ ತಿರುತ್ತೇವನಾರ್ ತೊಹೈಯೇ. 



ವಾನ್ ನಾಡುಮ್ = ಮೇಲಣ ಲೋಕಗಳೂ, ಮಣ್ ನಾಡುಮ್ = ಭೂಲೋಕವೂ, ಮಟ್ರು = ಮತ್ತು, ಉಳ್ಳ = ಆ ಲೋಕಗಳಲ್ಲೆಲ್ಲಾ ಇರುವ, ಪಲ = ಹಲವಾರು, ಉಯಿರುಮ್ = ಜೀವರಾಶಿಯೂ, ತಾನ್ ಆಯ್ = ತಾನೇ ಆಗಿರುವ, ಎಮ್ಬೆರುಮಾನ್ = ಸರ್ವೇಶ್ವರನು, ತಲೈವನ್ = ಒಡೆಯನಾಗಿ, ಅಮರ್ ನ್ದು = ಶಾಶ್ವತವಾಗಿ, ಉಱೈಯುಮ್ ಇಡಮ್ = ನೆಲಸಿರುವ ಸ್ಥಳವೆಂಬುದು, ಆನಾದ= ಅಳಿವಿಲ್ಲಿದ, ಪೆರು ಶೆಲ್ವತ್ತು = ಗೊಡ್ಡ ಕೀರ್ತಿಯ, ಅರು ಮಱೈಯೋರ್ = ಹಿರಿಮೆಯುಳ್ಳ ವೈದಿಕರು, ಬಾಳುವ, ನಾಙ್ಗೈ = ತಿರುನಾಂಗೂರು, ತನ್ನುಳ್ = ಎಂಬುದರಲ್ಲಿ, ತೇನ್ ಆರುಮ್ = ಜೇನುತುಂಬಿರುವ, ಮಲರ್ ಪೊೞಿಲ್ = ಹೂಗಳ ತೋಪುಗಳಿಂದ, ಶೂಳ್ = ಸುತ್ತುವರಿದಿರುವ, ತಿರುತೇವನಾರ್ ತೊಹೈಯೇ = ತಿರುತೇವನಾರ್ ತೊಹೈ ಕ್ಷೇತ್ರವೇ.



ಮೇಲಣ ಲೋಕಗಳೂ, ಭೂಲೋಕವೂ ಮತ್ತುಆ ಲೋಕಗಳಲ್ಲೆಲ್ಲಾ ಇರುವ ಹಲವಾರು ಜೀವರಾಶಿಯೂ ತಾನೇ ಆಗಿರುವ ಒಡೆಯನಾದ ಸರ್ವೇಶ್ವರನು ಶಾಶ್ವತವಾಗಿ ನೆಲಸಿರುವ ಸ್ಥಳವೆಂಬುದು, ಅಳಿವಿಲ್ಲದ ದೊಡ್ಡ ಕೀರ್ತಿಯ ಹಿರಿಮೆಯನ್ನುಳ್ಳ ವೈದಿಕರು ಬಾಳುವ ತಿರುನಾಂಗೂರಿನಲ್ಲಿ ಜೇನು ತುಂಬಿರುವ ಹೂದೋಟಗಳಿಂದ ಸುತ್ತುವರಿದಿರುವ ತಿರುತೇವನಾರ್ ತೊಹೈ ಕ್ಷೇತ್ರವೇ. 



ಸೃಷ್ಟಿಯ ಎಲ್ಲವೂ ಭಗವಂತನೇ. ಸ್ವರ್ಗಾದಿ ಮೇಲಣ ಲೋಕಗಳೂ, ಭೂಲೋಕವೂ ಮತ್ತು ಅವುಗಳಲ್ಲಿರುವ ಬ್ರಹ್ಮನಿಂದ ಹಿಡಿದು ಅಣುಜೀವಿಗಳವರೆಗೆ ಎಲ್ಲ ಜೀವಕೋಟಿಯೂ ತಾನೇ ಆಗಿ ಅವನು ಸರ್ವವ್ಯಾಪಿಯಾಗಿದ್ದಾನೆ. ಆ ಸರ್ವೇಶ್ವರನು ಆಶೆಪಟ್ಟು ಭೂಲೋಕದಲ್ಲಿ ಶಾಶ್ವತವಾಗಿ ನೆಲಸಿರುವ ಸ್ಥಳವೆಂದರೆ, ತಿರುನಾಂಗೂರಿನ ತಿರುತೇವನಾರ್ ತೊಹೈ ಎಂಬ ಕ್ಷೇತ್ರ. ಅದು ಜೇನುತುಂಬಿದ ಹೂದೋಟಗಳಿಂದ ಸುತ್ತುವರಿದಿರುವುದು. ಅಲಿ ವಾಸಿಸುವ ವೈದಿಕರು ಪ್ರಸಿದ್ಧವಾದ ಕೀರ್ತಿಯನ್ನು ಗಳಿಸಿದವರು. ಆ ಕ್ಷೇತ್ರದಲ್ಲಿ ಭಗವಂತನನ್ನು ಕಂಡು, ಅವನ ಸೇವೆಯಲ್ಲಿ ತೊಡಗಬೇಕು. 



೪. ಇನ್ದಿರನುಮಿಮೈಯವರುಮ್ ಮುನಿವರ್ ಹಳುಮೆೞಿಲಮೈನ್ದ,

ಶನ್ದಮಲರ್ ಚ್ಚತುಮುಹನುಮ್ ಕದಿರವನುಮ್ ಚನ್ದಿರನುಮ್,

ಎನ್ದೈಯೆಮಕ್ಕರುಳೆನ ನಿನ್ ಱು ಅರುಳು ಮಿಡಮೆೞಿಲ್ ನಾಙ್ಗೈ,

ಶುನ್ದರನಱ್ ಪೊೞಿಲ್ ಪುಡೈಶೂೞ್ ತಿರುತ್ತೇವನಾರ್ ತೊಹೈಯೇ. 



ಇನ್ದಿರನುಮ್ = ದೇವೇಂದ್ರನೂ, ಇಮೈಯವರುಮ್ = ದೇವತೆಗಳೂ, ಮುನಿವರ್ ಹಳುಮ್ = ಮಹರ್ಷಿಗಳೂ, ಎೞಿಲ್ ಅಮೈನ್ದ = ಅಂತರಾರ್ಥದಿಂದ ಕೂಡಿರುವ, ಶನ್ದಮ್ = ವೇದಗಳ ಮಲರ್ = ಕಮಲದ ಹುವಿನ, ಚತು ಮುಹನುಮ್ = ಚತುರ್ಮುಖಬ್ರಹ್ಮನೂ, ಕದಿರವನುಮ್ = ಸೂರ್ಯನೂ, ಚನ್ದಿರನುಮ್ = ಚಂದ್ರನೂ, ಎನ್ದೈ = ನಮ್ಮ ತಂದೆಯೇ, ಎಮಕ್ಕು ಅರುಳ್= ನಮಗೆ ಕೃಪೆದೋರು, ಎನ್ = ಎಂದು, ನಿನ್ ಱು = ನಿಂತು, ಅರುಳುಮ್ = ಕೃಪೆಮಾಡುವ, ಇಡಮ್ = ಸ್ಥಳವೆಂಬುದು, ಎೞಿಲ್ ನಾಙ್ಗೈ = ಸೊಬಗಿನ ತಿರುನಾಂಗೂರಿನ, ಶುನ್ದರಮ್ ನಲ್ ಪೊೞಿಲ್ = ಅಂದವಾದ ಶ್ರೇಷ್ಠವಾದ ತೋಪುಗಳಿಂದ, ಪುಡೈ ಶೂೞ್ = ಎಲ್ಲಾ ಕಡೆಗಳಿಂದಲೂ ಸುತ್ತುವರಿದಿರುವ, ತಿರುತೇವನಾರ್ ತೊಹೈಯೇ = ತಿರುತೇವನಾರ್ ತೊಹೈಕ್ಷೇತ್ರವೇ. 

ದೇವೇಂದ್ರನೂ, ದೇವತೆಗಳೂ, ಮಹರ್ಷಿಗಳೂ, ಗೂಢಾರ್ಥದಿಂದ ಕೂಡಿರುವ ವೇದಗಳ ಕಮಲದ ಹೂವಿನ ಚತುರ್ಮುಖ ಬ್ರಹ್ಮನೂ, ಸೂರ್ಯನೂ, ಚಂದ್ರನೂ, “ನಮ್ಮ ತಂದೆಯೇ, ನಮಗೆ ಕೃಪೆ ಮಾಡು” ಎಂದು ನಿಂತು ಕೃಪೆಮಾಡುವ ಸ್ಥಳವೆಂಬುದು ಸೊಬಗಿನ ತಿರುನಾಂಗೂರಿನ ಅಂದವಾದ ಮತ್ತು ಶ್ರೇಷ್ಠವಾದ ತೋಪುಗಳಿಂದ ಎಲ್ಲಾ ಕಡೆಗಳಿಂದಲೂ ಸುತ್ತುವರಿದಿರುವ ತಿರುತೇವನಾರ್ ತೊಹೈ ಕ್ಷೇತ್ರವೇ. 



ವೇದಗಳ ಗೂಢಾರ್ಥ ಸ್ವರೂಪನು ಭಗವಂತ. ಅವನ ನಾಭೀಕಮಲದಲ್ಲಿ ಉದಿಸಿದ ಸುಂದರವಾಡ ಕಮಲದ ಹೂವಿನಲ್ಲಿ ಹುಟ್ಟಿದವನು ಚತುರ್ಮುಖ ಬ್ರಹ್ಮ, ಬ್ರಹ್ಮನು ಭಗವಂತನನ್ನು ವೇದಗಳ ಮೂಲಕವಾಗಿ ಸದಾ ಹೊಗಳಿ ಹಾಡುತ್ತಿರುವವನು.



ತಿರುನಾಂಗೂರಿನ ತಿರುತೇವನಾರ್ ತೊಹೈ ಎಂಬುದು ಅಂದವಾದ ಹೂಗಳಿಂದ ತುಂಬಿರುವ ಪ್ರಸಿದ್ಧವಾದ ಹೂದೋಟಗಳಿಂದ ಸುತ್ತುವರಿದಿರುವ ದಿವ್ಯಕ್ಷೇತ್ರ. ಪಾಲ್ಗಡಲಲ್ಲಿ ಅನಂತಶಯನನಾಗಿಪವಡಿಸಿರುವ ಭಗವಂತನು ಭೂಲೋಕವಾಸಿಗಳಿಗೆ ಅನುಗ್ರಹಿಸುವುದಕ್ಕಾಗಿಯೇ ತಿರುತೇವನಾರ್ ತೊಹೈಯಲ್ಲಿ ಶಾಶ್ವತವಾಗಿ ನೆಲಸಿದ್ದಾನೆ. ಇದನ್ನು ತಿಳಿದ ಚತುರ್ಮುಖನೂ, ದೇವೇಂದ್ರನೂ, ಮಹರ್ಷಿಗಳೂ, ಸೂರ್ಯಚಂದ್ರರೂ ಧರೆಗಿಳಿದು ಬಂದು, ಆ ಕ್ಷೇತ್ರದಲ್ಲಿ ಸ್ವಾಮಿಯ ಸಮ್ಮುಖದಲ್ಲಿ ನಿಂತು “ನಮ್ಮ ತಂದೆಯೇ ನಮಗೆ ಕೃಪೆದೋರು” ಎಂದು ಪ್ರಾರ್ಥಿಸುತ್ತಾರೆ. ಆದ್ದರಿಂದ, ಭಕ್ತರಾದವರು ಎಲ್ಲರೂ ಅಲ್ಲಿಗೆ ಹೋಗಿ, ಭಗವಂತನ ಸೇವೆ ಮಾದಿ, ಅವನ ಅನುಗ್ರಹಕ್ಕೆ ಪಾತ್ರರಾಗಬೇಕೆಂದು ಹೇಳುತ್ತಾರೆ ಆಳ್ವಾರರು. 



೫. ಅಣ್ಡಮುಮಿವ್ವಲೈಕಡಲುಮ್ ಅವನಿಹಳುಙ್ಗುಲವರೈಯುಮ್,

ಉಣ್ಡಪಿರಾನುಱೈಯು ಮಿಡಮ್ ಒಳಿಮಣ್ ಶನ್ದಹಿಲ್ ಕನಕಮ್,

ತೆಣ್ಡಿರೈಹಳ್ ವರತ್ತಿಟ್ಟುಮ್ ತಿಹೞ್ ಮಣ್ಣಿತ್ತೆನ್ ಕರೈಮೇಲ್,

ತಿಣ್ಡಿಱಲಾರ್ ಪಯಿಲ್ ನಾಙ್ಗೈ ತಿರುತ್ತೇವನಾರ್ ತೊಹೈಯೇ. 



ಅಣ್ಡಮುಮ್ = ಭೂಮಂಡಲವನ್ನೂ, ಇವ್ ಅಲೈ ಕಡಲುಮ್ = ಅಲೆಗಳಿಂದ ಕೂಡಿದ ಈ ಕಡಲುಗಳನ್ನೂ, ಅವನಿಹಳುಮ್ = \(ಇತರ\) ಲೋಕಗಳನ್ನೂ, ಕುಲವರೈಯುಮ್ = ಕುಲಪರ್ವತಗಳನ್ನೂ, ಉಣ್ಡ = ಉಂಡ, ಪಿರಾನ್ = ಸರ್ವೇಶ್ವಾನು, ಉಱೈಯುಮ್ ಇಡಮ್ = ನೆಲಸಿರುವ ಸ್ಥಳವೆಂಬುದು, ಒಳಿ ಮಣಿ = ಪ್ರಕಾಶಿಸುವ ರತ್ನಗಳನ್ನೂ, ಶನ್ದು = ಚಂದನ ವೃಕ್ಷಗಳನ್ನೂ, ಅಹಿಲ್ = ಅಗಿಲು ಮರಗಳನ್ನೂ, ಕನಕಮ್ = ಚಿನ್ನವನ್ನೂ, ಶಿರೈಹಳ್ = ಶುಭ್ರವಾದ \(ಪ್ರವಾಹದ\) ಅಲೆಗಳು, ವರ = ಬರುವಾಗ, ತಿರಟ್ಟುಮ್ = ರಾಶಿರಾಶಿಯಾಗಿ ತಳ್ಳಿತರುವ, ತಿಹೞ್ = ಪ್ರಕಾಶಮಾನವಾದ, ಮಣ್ಣಿ = ಮಣ್ಣಿನದಿಯ, ತೆನ್ದ್ ಕರೈ ಮೇಲ್ = ಸೊಬಗಿನ ತೀರದಲ್ಲಿ, ತಿಣ್ ತಿಱಲಾರ್ = ಬಹಳ ಬಲಶಾಲಿಗಳು, ಪಯಿಲ್ = ವಾಸಿಸುವ, ನಾಙ್ಗೈ = ತಿರುನಾಂಗೂರಿನ, ತಿರು ತೇವನಾರ್ ಕೊಹೈಯೇ = ತಿರುತೇವನಾರ್ ತೊಹೈ ಕ್ಷೇತ್ರವೇ. 



ಭೂಮಂಡಲವನ್ನೂ, ಅಲೆಗಳಿಂದ ಕೂಡಿದ ಈ ಕಡಲುಗಳನ್ನೂ, ಇತರ ಲೋಕಗಳನ್ನೂ, ಕುಲಪರ್ವತಗಳನ್ನೂ, ಉಂಡ ಸರ್ವೇಶ್ವರನು ನೆಲಸಿರುವ ಸ್ಥಳವೆಂಬುದು, ಹೊಳೆಯುವ ರತ್ನಗಳನ್ನೂ, ಚಂದನವೃಕ್ಷಗಳನ್ನೂ, ಅಗಿಲುಮರಗಳನ್ನೂ ಚಿನ್ನವನ್ನೂ ಶುಭ್ರವಾದ ಪ್ರವಾಹದ ಅಲೆಗಳು ಬರುವಾಗ ರಾಶಿರಾಶಿಯಾಗಿ ತಳ್ಳಿ ತರುವ ಪ್ರಕಾಶಿಸುವ ಮಣ್ಣಿನ ಸೊಬಗಿನ ತೀರದಲ್ಲಿ ಬಹಳ ಬಲಶಾಲಿಗಳು ವಾಸಿಸುವ ತಿರುನಾಂಗೂರಿನ ತಿರುತೇವನಾರ್ ತೊಹೈ ಕ್ಷೇತ್ರವೇ. 



ಇಡಿಯ ಸೃಷ್ಟಿಯನ್ನೇ ಕಬಳಿಸಿದ ಅದ್ವಿತೀಯ ಸಮರ್ಥನಾದ ಭಗವಂತನು ತಿರುನಾಂಗೂರಿನ ತಿರುತೇವನಾರ್ ತೊಹೈ ಎಂಬ ಪವಿತ್ರಕ್ಷೇತ್ರದಲ್ಲಿ ನೆಲಸಿದ್ದಾನೆ. ಅಲ್ಲಿ ’ಮಣ್ಣಿ’ ಎಂಬ ನದಿ ಹರಿಯುತ್ತದೆ. ಅದು ತನ್ನ ಪ್ರವಾಹಕ್ಕೆ ಅಡ್ಡಲಾಗಿ ಬರುವ ಮತ್ತು ದಡಗಳ ಮೇಲೆ ಇರುವ ರತ್ನಗಳು, ಗಂಧದ ಮರಗಳು, ಅಗರು ಮರಗಳು, ಚಿನ್ನ ಮುಂತಾದ ಬೆಲೆಬಾಳುವ ವಸ್ತುಗಳನ್ನೆಲ್ಲಾ ತಳ್ಳಿಕೊಂಡು ಬಂದು, ಭಗವಂತನ ಸನ್ನಿಧಿಯಲ್ಲಿ ರಾಶಿರಾಶಿಯಾಗಿ ತುಂಬಿಸಿ ಅದನ್ನುಸಂಪತ್ಸಮೃದ್ಧವನ್ನಾಗಿ ಮಾಡುತ್ತದೆ. ಹೀಗೆ ಸಸ್ಯ, ಸಂಪತ್ತು, ಭಗವತ್ಕೃಪೆಗಳ ಸಮೃದ್ಧಿಯಾಗಿರುವ ಆ ಕ್ಷೇತ್ರಕ್ಕೆ ಹೋಗಿ ಭಗವಂತನ ಅನುಗ್ರಹವನ್ನು ಪಡೆದುಕೊಳ್ಳಬೇಕೆನ್ನುತ್ತಾರೆ, ಆಳ್ವಾರರು.



೬. ಞೂಲಮೆಲ್ಲಾಮಮುದುಶೆಯ್ ದು ನಾನ್ ಮಱೈಯುನ್ತೊಡರಾದ,

ಪಾಲಕನಾಯಾಲಿಲೈಯಿಲ್ ಪಳ್ಳಿಕೊಳ್ಳುಮ್ ಪರಮನಿಡಮ್,

ಶಾಲಿವಳಮ್ ಪೆರುಹಿವರುಮ್ ತಡಮಣ್ಣಿತ್ತೆನ್ ಕರೈಮೇಲ್,

ಶೇಲು ಹಳುಮ್ ವಯಲ್ ನಾಙ್ಗೈತ್ತಿರುತ್ತೇವನಾರ್ ತೊಹೈಯೇ. 



ಞಾಲಮ್ ಎಲ್ಲಾಮ್ = ಬ್ರಹ್ಮಾಂಡವನ್ನೆಲ್ಲಾ, ಅಮುದು ಶೆಯ್ ದು = ಉಂಡುಬಿಟ್ಟು, ನಾಲ್ ಮಱೈಯುಮ್ = ನಾಲ್ಕುವೇದಗಳು ಸಹ, ತೊಡರಾದ = ಎಟುಕಲಾರದ, ಪಾಲಕನ್ ಆಯ್ = ಬಾಲಕನಾಗಿ, ಆಲ್ ಇಲೈಯಿಲ್ = ಆಲದ ಎಲೆಯಲ್ಲಿ, ಪಳ್ಳಿಕೊಳ್ಳೂಮ್ = ಪವಡಿಸುವ, ಪರಮನ್ ಇಡಮ್ = ಪರಮಶ್ರೇಷ್ಠನ ಕ್ಷೇತ್ರವೆಂದರೆ, ಶಾಲಿವಳಮ್ = ಕೆಂಬತ್ತದ ಸೌಂದರ್ಯವನ್ನು, ಪೆರುಹಿ = ಹೆಚ್ಚಿಕೊಂಡು ಹರಿದು ವರುಮ್ = ಬರುವ, ತಡಮಣ್ಣಿ = ವಿಶಾಲವಾದ ಮಣ್ಣಿನದಿಯ, ತೆನ್ ಕರೈ ಮೇಲ್ = ಸುಂದರವಾದ ದಡದಮೇಲೆ, ಶೇಲ್ ಉಹಳುಮ್ = ಶೇಲ್ ಮೀನುಗಳು ಚಿಮ್ಮುವ, ವಯಲ್ = ಗದ್ದೆ ಬಯಲಿನ, ನಾಙ್ಗೈ = ತಿರುನಾಂಗೂರಿನ, ತಿರುತೇವನಾರ್ ತೊಹೈಯೇ = ತಿರುತೇವನಾರ್ ತೊಹೈ ಎಂಬುದೇ. 



ಬ್ರಹ್ಮಾಂಡವನ್ನೆಲ್ಲಾ ಕಬಳಿಸಿ, ನಾಲ್ಕು ವೇದಗಳಿಂದಲೂ ಎಟುಕಲಾಗದ ಬಾಲಕನಾಗಿ, ಆಲದೆಲೆಯಮೇಲೆ ಪವಡಿಸಿರುವ \(ಪವಡಿಸುವ\) ಪರಮಪುರುಷನ ಸ್ಥಳವೆಂಬುದು. ಕೆಂಬತ್ತದ ಸೌಂದರ್ಯವನ್ನು ಬೆಳೆಸಿ ಹೆಚ್ಚಿಸಿಕೊಂಡು ಹರಿದು ಬರುವ ವಿಶಾಲವಾದ ಮಣ್ಣಿ ನದಿಯ ಸುಂದರವಾದ ದಡದಮೇಲೆ ಶೇಲ್ ಮೀನುಗಳು ಚಿಮ್ಮುತ್ತಿರುವ ಗದ್ದೆ ಬಯಲಿನ ತಿರುನಾಂಗೂರಿನ ತಿರುತೇವನಾರ್ ತೊಹೈ ಕ್ಷೇತ್ರವೇ. 



ತಿರುನಾಂಗೂರಿನ ತಿರುತೇವನಾರ್ ಕ್ಷೇತ್ರದಲ್ಲಿ ಹರಿಯುವ ಮಣ್ಣಿನದಿಯ ಎರಡು ದಡಗಳಲ್ಲಿ ಎಷ್ಟು ದೂರ ಕಣ್ಣು ಹರಿಸಿದರೂ ಕೆಂಬತ್ತ ವಿಶಾಲವಾದ ಗದ್ದೆಗಳು. ಅವುಗಳನ್ನುಅಶ್ಟು ಹುಲುಸಾಗಿ ಬೆಳೆಸುತ್ತ, ಹಸುರುಸೊಬಗನ್ನು ದಿನದಿನಕ್ಕೂಹೆಚ್ಚಿಸುತ್ತಾ ಬರುವುದು ಆ ನದಿಯೇ. ಶೇಲ್ ಮೀನುಗಳು ಗದ್ದೆಗಳಲ್ಲಿ ಎಲ್ಲೆಲ್ಲಿಯೂ ಚಿಮ್ಮುತ್ತಾ ನೆಗೆಯುತ್ತಾ ಆಟವಾಡುತ್ತವೆ. 



ಭಗವಂತನಾಡರೋ ಪರಮಪುರುಷನು. ಪರಮಶ್ರೇಶ್ಠನು. ಪರಮಸಮರ್ಥನು. ಪ್ರಳಯಕಾಲ ಬಂದಾಗ ಅವನು ಇಡಿಯ ಬ್ರಹ್ಮಾಂಡವನ್ನೇ ಉಂಡುಬಿಡುವನು. ಅನಂತರ, ಜಲಮಯವಾಗಿ, ವಿಸ್ತಾರವಾಗಿ ಹರಡಿರುವ ಕಡಲಿನಲ್ಲಿ ಆಲದೆಲೆಯ ಆಮೇಲೆ ಅವನು ಪುಟ್ಟ ಶಿಶುವಾಗಿ, ಏನೂ ಅರಿಯದವನಂತೆ, ನಿರ್ಲಿಪ್ತನಾಗಿ ಪವಡಿಸುವನು. 



ಆ ಭಗವಂತನೇ ಈಗ ಸೊಬಗಿನಿಂದಲೂ ಆನಂದದಿಂದಲೂ ತುಂಬಿ ತುಳುಕುವ ತಿರುತೇವನಾರ್ ಕ್ಷೇತ್ರದಲ್ಲಿ ಶಾಶ್ವತವಾಗಿ ನೆಲೆಗೊಂಡಿದ್ದಾನೆ. ಅಲ್ಲಿಗೆ ಹೋಗಿ, ಅವನನ್ನು ಕಣ್ಣಾರಕಂಡು, ಅವನ ಸೇವೆಯಲ್ಲಿ ತೊಡಗಿ, ಅವನ ಕೃಪೆಗೆ ಪಾತ್ರರಾಗಬೇಕೆನ್ನುತ್ತಾರೆ, ಆಳ್ವಾರರು.



೭. ಓಡಾದ ವಾಳರಿಯಿನ್ ಉರುವಾಹಿಯಿರಣಿಯನೈ

ವಾಡಾದ ವಳ್ಳು ಹಿರಾಲ್ ಪಿಳನ್ದಳೈನ್ದ ಮಾಲದಿಡಮ್,

ಏಡೇಱು ಪೆರುಂಜೆಲ್ ವತ್ತು ಎೞಿಲ್ ಮಱೈಯೋರ್ ನಾಙ್ಗೈ ತನ್ನುಳ್,

ಶೇಡೇಱು ಪೊೞಿಲ್ ತೞುವು ತಿರುತ್ತೇ ವನಾರ್ ತೊಹೈಯೇ. 



ಓಡಾದ = ಸೃಷ್ಟಿಯಲ್ಲಿಯೇ ಅಪೂರ್ವವಾದ, ಆಳ್ ಅರಿಯಿನ್ ಉರು ಆಹಿ = ನರಸಿಂಹನ ರೂಪವನ್ನು ತಳೆದು, ಇರಣಿಯನೈ = ಹಿರಣ್ಯಕಶಿಪುವನ್ನು, ವಾಡಾದ = ಬಗ್ಗದೆ ಇರತಕ್ಕ, ವಳ್ = ಹರಿತವಾದ, ಉಹಿರಾಲ್ = ಉಗುರಿನಿಂದ, ಪಿಳನ್ದು = ಸೀಳಿ, ಅಳೈನ್ದ = ರಕ್ತಮಾಂಸಗಳನ್ನು ಅಳೆದುಕೊಂಡ, ಮಾಲದು ಇಡಮ್ = ಸರ್ವೇಶ್ವಾನ ಸ್ಥಳವೆಂಬುದು, ಏಡು ಏಱು = ಓಲೆಗರಿಯ ಪುಸ್ತಕಗಳಲ್ಲಿ ತುಂಬಿ ಹರಡುವ, ಪೆರು = ದೊಡ್ಡ, ಶೆಲ್ ವತ್ತು = ಸಂಪತ್ತಿನಿಂದ ಕೂಡಿದ, ಎಳಿಲ್ = ಸುಂದರವಾದ, ಮಱೈ ಯೋರ್ = ವೇದಪಂಡಿತರ, ನಾಙ್ಗೈ ತನ್ನಳ್, = ತಿರುನಾಂಗೂರಿನಲ್ಲಿ ಶೇಡು = ಯೌವನ ತುಂಬಿರುವ, ಪೊೞಿಲ್ = ತೋಪುಗಳಿಂದ ಕೂಡಿದ, ತ್ತಿರುತೇವನಾರ್ ತೊಹೈಯೇ = ತಿರುತೇವನಾರ್ ತೊಹೈ ಕ್ಷೇತ್ರವೇ. 



ಸೃಷ್ಟಿಯಲ್ಲಿಯೇ ಅಪರೂಪವಾದ ನರಸಿಂಹನ ರೂಪವನ್ನು ತಳೆದು ಹಿರಣ್ಯಕಶಿಪುವನ್ನು ಬಗ್ಗದೆ ಇರುವ ಹರಿತವಾದ ಉಗುರುಗಳಿಂದ ಸೀಳಿ \(ಅವನ\) ರಕ್ತಮಾಂಸಗಳನ್ನು ಅಳೆದುಕೊಂಡ ಸರ್ವೇಶ್ವರನ ಸ್ಥಳವೆಂಬುದು ಓಲೆಗರಿಯ ಪುಸ್ತಕಗಳಲ್ಲಿ ತುಂಬಿ ಹರಡುವ ದೊಡ್ಡ ಮಹದೈಶ್ವರ್ಯದ ಸುಂದರವಾದ ವೇದಪಂಡಿತರ ತಿರುನಾಂಗೂರಿನಲ್ಲಿ ಯೌವನ ತುಂಬಿದ ತೋಪುಗಳಿಂದ ಕೂಡಿರುವ ತಿರುತೇವನಾರ್ ತೊಹೈಯೇ. 



ತಿರುನಾಂಗೂರಿನ ತಿರುತೇವನಾರ್ ತೊಹೈ ಕ್ಷೇತ್ರದಲ್ಲಿ ನೆಲಸಿರುವ ಸರ್ವೇಶ್ವರನು ಅಸಮಾನ ಸಮರ್ಥನು. ಸೃಷ್ಟಿಯಲ್ಲೇ ಅಪರೂಪವಾದ ನರಸಿಂಹಾವತಾರವನ್ನು ಅವನು ಎತ್ತಿದನು. ಬಗ್ಗದೆ ದೃಢವಾದ ಮತ್ತು ಹರಿತವಾದ ತನ್ನ ಕೈಉಗುರುಗಳನ್ನೇ ಆಯುಧವನ್ನಾಗಿ ಬಳಸಿಕೊಂಡು, ನಾನಾವರಗಳಿಂದ ಗಳಿಸಿದ ಪರಾಕ್ರಮದಲ್ಲಿ ತನಗೆ ಸಮಾನರೇ ಇಲ್ಲವೆಂದು ಬೀಗುತ್ತಿದ್ದ ಹಿರಣ್ಯಕಶಿಪುವನ್ನು ಸೀಳಿ, ಅವನ ರಕ್ತಮಾಂಸಗಳನ್ನುಅಳೆದುಕೊಂಡನು. ಸೊಬಗಿನಿಂದ ಕೂಡಿದ ಹಸುರುತೋಪುಗಳಿಂದಲೂ ವೇದಗಳೆಂಬ ಪುರಾತನ ಜ್ಞಾನಭಂಡಾರವನ್ನೇ ತಮ್ಮದನ್ನಾಗಿ ಮಾಡಿಕೊಂಡಿರುವ ವೇದಪಂಡಿತರಿಂದಲೂ ಕೂಡಿರುವ ಪವಿತ್ರಕ್ಷೇತ್ರವಾದ ತಿರುತೇವನಾರ್ ತೊಹೈಯಲ್ಲಿ ಅವನೀಗ ದಿವ್ಯಸುಂದರ ಸ್ವರೂಪನಾಗಿ ನೆಲಸಿದ್ದಾನೆ. ಅಲ್ಲಿಗೆ ಹೋಗಿ, ಅವನನ್ನಾಶ್ರಯಿಸಿ, ಅವನ ಕೃಪೆಗೆ ಪಾತ್ರರಾಗಬೇಕೆನ್ನುತ್ತಾರೆ, ಆಳ್ವಾರರು. 



“ಏಡು” – ಎಂಬುದಕ್ಕೆ ’ಹೂ’ ’ಹೂವಿನರೇಕು’ ’ತಾಳೆಯಗರಿ’ ’ಓಲೆಗರಿಯ ಪುಸ್ತಕ’ ’ಕಣ್ಣಿನ ರೆಪ್ಪೆ’ ’ಹಾಲಿನಕೆನೆ’, ’ದೇಹ’, ಶ್ರೇಷ್ಠತೆ’ – ಎಂದೆಲ್ಲಾ ಅರ್ಥವಾಘುತ್ತದೆ. “ಏಱು” = ಎಂಬುದಕ್ಕೆ ’ಔನ್ನತ್ಯ’ ’ಎತ್ತರ’, ’ವೃಷಭ’, ’ಹತ್ತುವುದು’, ಮುಗಿಸುವುದು \(ಕೊನೆಗಾಣಿಸುವುದು\), ’ಹರಡುವುದು, ’ಉನ್ನತಿಸುವುದು’, ’ದಾಟುವುದು’ – ಎಂದೆಲ್ಲ ಅರ್ಥವಾಗುತ್ತದೆ. 



ಏಡು\+ಏಱು = ಏಡೇಱು – ಎಂಬುದಕ್ಕೆ, ಹಲವಾರು ಉತ್ತಮವಾದ ಅರ್ಥವಿವರಣೆಯನ್ನು ಕೊಡಬಹುದೆನ್ನಿಸುತ್ತದೆ. ಅವುಗಳಲ್ಲಿ ವೇದಗಳಿಗೆ ಸಂಬಂಧಪಟ್ಟಂತೆ “ಪುರಾತನ ಜ್ಞಾನಭಂಡಾರ” ಎಂಬುದನ್ನು “ಓಲೆಗರಿಯ ಪುಸ್ತಕಗಳಲ್ಲಿ ತುಂಬಿ ಹರಡಿರುವ ಮಹದೈಶ್ವರ್ಯ” ಎಂದು ವಿವರಿಸಲಾಗಿದೆ. ವೇದಗಳಿಗೂ ಓಲೆಗರಿಯ ಪುಸ್ತಕಗಳಿಗೂ ಸಂಬಂಧವಿಲ್ಲವೆಂಬುದು ವೇದ್ಯವೇ ವೇದಗಳು ಬಾಯಿಂದ ಬಾಯಿಗೆ, ಹರಿದು ಬಂದ ಜ್ಞಾನ ಭಂಡಾರವೆನ್ನುತ್ತಾರೆ. ಸರಿಯಾದ ಹೊಂದುವ ಅರ್ಥವನ್ನು ಆರಿಸಿಕೊಂಡು ಗ್ರಹಿಸುವುದು ಸೂಕ್ತವೆನ್ನಿಸುತ್ತದೆ. 



೮. ವಾರಾರುಮಿಳಙ್ಕೊಙ್ಗೈಮೈತಿಲಿಯೈಮಣಮ್ ಪುಣರ್ ವಾನ್,

ಕಾರಾರ್ ತಿಣ್ ಶಿಲೈಯಿಱುತ್ತ ತನಿಕ್ಕಾಳೈ ಕರುದುಮಿಡಮ್,

ಏರಾರುಮ್ ಪೆರುಂಜೆಲ್ವತ್ತು ಎೞಿಲ್ ಮಱೈಯೋರ್ ನಾಙ್ಗೈ ತನ್ನುಳ್,

ಶೀರಾರುಮ್ ಮಲರ್ ಪ್ಪೊೞಿಲ್ ಶೂಳ್ ತಿರುತ್ತೇವನಾರ್ ತೊಹೈಯೇ. 



ವಾರ್ ಆರುಮ್ = ಕುಪ್ಪಸ ತುಂಬಿರುವ, ಇಳಕೊಙ್ಗೈ = ಎಳೆಯ \(ಯೌವನದ\) ಮೊಲೆಗಳುಳ್ಳ, ಮೈತಿಲಿಯೈ = ಮೈಥಿಲಿಯನ್ನು, ಮಣಮ್ ಪುಣರ್ ವಾನ್ = ಮದುವೆಯಾಗುವುದಕ್ಕಾಗಿ, ಕಾರ್ ಆರ್ = ಭ್ರಮೆಗೂಡಿಸುವ, ತಿಣ್ = ಬಲಿಷ್ಠವಾದ, ಶಿಲೈ= ಧನುಸ್ಸನ್ನು, ಇಱುತ್ತ = ಮುರಿದ, ತನಿಕಾಳೈ = ಪರಿಪೂರ್ಣಯೌವನ ಸಂಪನ್ನನು, ಕರುದುಮ್ = ಇಚ್ಛಿಸುವ, ಇಡಮ್ = ಸ್ಥಳವೆಂಬುದು, ಏರ್ ಆರುಮ್ = ಸೊಬಗುತುಂಬಿರುವ, ಪೆರುಶೆಲ್ವತ್ತು = ಮಹದೈಶ್ವರ್ಯದ, ಎೞಿಲ್ = ಸುಂದರವಾದ ಮಱೈಯೋರ್ = ವೇದಪಂಡಿತರ \(ವೈದಿಕರ\), ನಾಙ್ಗೈತನ್ನುಳ್ = ತಿರುನಾಂಗೂರಿನಲ್ಲಿ, ಶೀರ್ ಆರುಮ್ = ಅಂದ ತುಂಬಿರುವ, ಮಲರ್ ಪೊೞಿಲ್= ಹೂದೋಟಗಳಿಂದ, ಶೂಳ್ = ಸುತ್ತುವರಿದಿರುವ, ತಿರುತೇವನಾರ್ ತೊಹೈಯೇ = ತಿರುತೇವನಾರ್ ತೊಹೈ ಕ್ಷೇತ್ರವೇ. 



ಕುಪ್ಪಸ ಬಿಗಿಸಿರುವ ಎಳೆಯ ಯೌವನದ ಮೊಲೆಗಳುಳ್ಲ ಮೈಥಿಲಿಯನ್ನು ಮದುವೆಯಾಗುವುದಕ್ಕಾಗಿ ಭ್ರಮೆಗೂಡಿಸುವ ಬಲಿಷ್ಠವಾದ ಧನುಸ್ಸನ್ನು ಮುರಿದ ಪರಿಪೂರ್ಣ ಯೌವನ ಸಂಪನ್ನನು ಇಚ್ಛಿಸುವ ಸ್ಥಳವೆಂಬುದು ಸೊಬಗು ತುಂಬಿರುವ ಮಹದೈಶ್ವರ್ಯದ ಸುಂದರವಾದ ವೇದಪಂಡಿತರ \(ವೈದಿಕರ\) ತಿರುನಾಂಗೂರಿನಲ್ಲಿ ಅಂದ ತುಂಬಿರುವ ಹೂದೋಟಗಳಿಂದ ಸುತ್ತುವರಿದಿರುವ ತಿರುತೇವನಾರ್ ತೊಹೈ ಕ್ಷೇತ್ರವೇ. 



ವಿಶ್ವಾಮಿತ್ರ ಮಹರ್ಷಿಗಳು ಎಳೆಯ ವಯಸ್ಸಿನವರಾದ ರಾಮಲಕ್ಷ್ಮಣರನ್ನು ತಮ್ಮೊಡನೆ ತಮ್ಮ ಯಜ್ಞಸಂರಕ್ಷಣೆಗೆಂದು ಕರೆದೊಯ್ದರು. ಅದು ಸಾಂಗವಾಗಿ ಮುಗಿದ ಬಳಿಕ, ಮಿಥಿಲಾನಗರಿಯಲ್ಲಿ ಜನಕ ಮಹಾರಾಜನ ಯಜ್ಞಕ್ಕೆಂದು ಹೊರಟರು. ಆಗ, ಮಹರ್ಷಿಗಳು ರಾಮಲಕ್ಷ್ಮಣರನ್ನೂ ಮಿಥಿಲಾನಗರಕ್ಕೆ ಕರೆದೊಯ್ದು ಜನಕಮಹಾರಾಜನ ಬಳಿಯಿದ್ದ ಶಿವಧನುಸ್ಸನ್ನು ತೋರಿಸಿದನು. “ಇದನ್ನು ಕೈಗೆ ಎತ್ತಿಕೊಂಡು ನೋಡಲೇ?” ಎಂದು ಶ್ರೀರಾಮನು ಕೇಳುವಷ್ಟು ಕುತೂಹಲಕಾರಿಯಾದದ್ದು ಆ ಧನುಸ್ಸು. ಆದರೆ, ಭ್ರಮಗೂಡಿಸುವ ಆ ಧನುಸ್ಸು ಅಷ್ಟು ಸುಲಭವಾಗಿ ಎತ್ತಿ ಆಡಿಸುವಂಥಾದ್ದಾಗಿರಲಿಲ್ಲ. ಬಲಿಷ್ಠವಾದದ್ದೇ. ಎಷ್ಟೋ ಮಂದಿ ವೀರರು ಅದನ್ನು ಎತ್ತಲಾರದೆಯೇ ಪರಾಜಿತರಾಗಿದ್ದರು. ಶ್ರೀರಾಮನಾದರೋ ಅದನ್ನು ಕೈಗೆತ್ತಿಕೊಂಡು ಹೆದೆಯೇರಿಸಲು ಹೋಗಿ, ಅದನ್ನು ಮುರಿದೇಬಿಟ್ಟನು. ಶಿವಧನುಸ್ಸನ್ನು ಭಂಗಪಡಿಸಿದ್ದರ ಫಲವಾಗಿ, ಅದಕ್ಕೆ ವೀರ್ಯಶುಲ್ಕವಾಗಿ ಇಟ್ಟಿದ್ದ ಮೈಥಿಲಿಯನ್ನು \(ಸೀತಾದೇವಿಯನ್ನು\) ಶ್ರೀರಾಮನು ಮದುವೆಯಾದದ್ದು. 



“ಕುಪ್ಪಸಬಿಗಿಸಿರುವ ಎಳೆಯ ಯೌವನದ ಮೊಲೆಗಳುಳ್ಲ ಮೈಥಿಲಿ..........” ಯೌವನದ ಹೊಸಲಲ್ಲಿ ಕಾಲಿಟ್ಟಿ ಮೈಥಿಲಿಯು ತನ್ನ ಮೈತುಂಬ ಕುಪ್ಪಸ ತೊಟ್ಟು ಕುಲೀನವಂಶದ ಸ್ವಭಾವ ಮತ್ತು ನಡತೆಗಳನ್ನುಳ್ಳವಳೆಂಬುದನ್ನು ಸೂಚಿಸುವುದು. ಇದು ಸೀತಾದೇವಿಯ ಹಿರಿಮೆಯನ್ನು ತೋರಿಸುವುದು. 



ಶ್ರೀರಾಮನಾಗಿ ಅವತಾರವೆತ್ತಿದ್ದ ಸರ್ವಸಮರ್ಥನಾದ ಭಗವಂತನೇ ಈಗ ಶಾಶ್ವತವಾಗಿ ಭೂಲೋಕದಲ್ಲಿ ತಿರುನಾಂಗೂರಿನ ತಿರುತೇವನಾರ್ ತೊಹೈಕ್ಷೇತ್ರದಲ್ಲಿ ನೆಲಸಿದ್ದಾನೆ. ಶ್ರೇಷ್ಠವಾದ ಪರಿಮಳ ತುಂಬಿದ ಹೂದೋಟಗಳಿಂದ ಸುತ್ತುವರಿದಿರುವ ಆ ಕ್ಷೇತ್ರವನ್ನು ವಿಲಕ್ಷಣವಾದ ಸೊಬಗಿನಿಂದ ತುಂಬಿದೆ. ಅಲ್ಲದೆ ಪುರಾತನ ಜ್ಞಾನಭಂಡಾರವೇ ಮಹದೈಶ್ವರ್ಯವಾಗಿ ಪಡೆದಿರುವ ತೇಜಸ್ವಿಗಳಾದ ವೇದಪಂಡಿತರು ವಾಸಿಸುವ ಸ್ಥಳವದು. ಅಲ್ಲಿಗೆ ಹೋಗಿ, ದಿವ್ಯಸುಂದರನಾದ ಭಗವಂತನನ್ನು ಆಶ್ರಯಿಸಿ, ಅವನ ಸೇವೆಯಲ್ಲಿ ತೊಡಗಿ, ಅವನ ಅನುಗ್ರಹಕ್ಕೆ ಪಾತ್ರರಾಗಬೇಕೆನ್ನುತ್ತಾರೆ, ಆಳ್ವಾರರು. 



೯. ಕುಮ್ಬಮಿಹುಮದಯಾನೈ ಪಾಹನೊಡುಙ್ಗುಲೈನ್ದು ವೀೞ,

ಕೊಮ್ಬದನೈಪ್ಪಱಿತ್ತೆಱಿನ್ದ ಕೂತ್ತನಮರ್ ನ್ದು ಱೈಯುಮಿಡಮ್,

ವಮ್ಬುವಿೞಂಜೆಣ್ ಪಹತ್ತಿನ್ ಮಣಙ್ಗ ಮೞುಮ್ ನಾಙ್ಗೈತನ್ನುಳ್,

ಶೆಮ್ಬೊನ್ ಮದಿಳ್ ಪೊೞಿಲ್ ಪುಡೈ ಶೂಳ್ ತಿರುತ್ತೇವನಾರ್‍ತೊಹೈಯೇ. 



ಕುಮ್ಬಮ್ = ಕುಂಭವು ದೊಡ್ಡದಾಗಿರುವ, ಮದಮ್ ಯಾನೈ = ಮದ್ದಾನೆಯನ್ನು, ಪಾಹನೊಡುಮ್ = ಅದರ ಮಾವಟಿಗನೊಡನೆ, ಕುಲೈನ್ದು ವೀೞ =ಮಡಿದುಬೀಳುವಂತೆ, ಕೊಮ್ಬು ಅದನೈ = ಅದರ ದಂತವನ್ನು, ಪಱಿತ್ತು = ಮುರಿದು \(ಕಿತ್ತುಕೊಂಡು\), ಎಱಿನ್ದ = ಎಸೆದುಬಿಟ್ಟ, ಕೂತ್ತನ್ = ಕೊಡದ ಕುಣಿತವನ್ನಾಡಿದ ಸ್ವಾಮಿಯು, ಅಮರ್ ನ್ದು = ಇಚ್ಛಿಸಿ, ಉಱೈಯುಮ್ = ನೆಲಸಿರುವ, ಇಡಮ್ = ಸ್ಥಳವೆಂಬುದು, ವಮ್ಬು = ಪರಿಮಳವನ್ನು, ಅವಿೞುಮ್ = ಹರಡುವ, ಶೆಣ್ ಪಹತ್ತಿನ್ = ಸಂಪಗೆಯ, ಮಣಮ್ = ಸುಗಂಧವು, ಕಮೞುಮ್ = ಹರಡಿತುಂಬಿರುವ, ನಾಙ್ಗೈತನ್ನುಳ್ = ತಿರುನಾಂಗೂರಿನಲ್ಲಿ, ಶೆಮ್ ಪೊನ್ ಮದಿಳ್ = ಕೆಂಪುಚಿನ್ನದ ಕೋಟೆಗಳಿಂದಲೂ, ಪೊೞಿಲ್ = ತೋಪುಗಳಿಂದಲೂ, ಪುಡೈ = ಎಲ್ಲ ಕಡೆಗಳಲ್ಲೂ, ಶೂೞ್ = ಸುತ್ತುವರಿದಿರುವ, ತಿರುತೇವನಾರ್ ತೊಹೈಯೇ = ತಿರುತೇವನಾರ್ ತಿಹೈ ಕ್ಷೇತ್ರವೇ. 



ದೊಡ್ಡ ಕುಂಭಸ್ಥಳದ ಮದ್ದಾನೆಯನ್ನು ಅದರ ಮಾವಟಿಗನೊಡನೆ ಮಡಿದು ಬೀಳುವಂತೆ ಅದರ ದಂತವನ್ನು ಮುರಿದು ಕಿತ್ತುಕೊಂಡು ಎಸೆದ, ಕೊಡದ ಕುಣಿತವನ್ನಾಡಿದ ಸ್ವಾಮಿಯು ಇಚ್ಛಿಸಿ ನೆಲಸಿರುವ ಸ್ಥಳವೆಂಬುದು, ಪರಿಮಳವನ್ನು ಹರಡುವ ಸಂಪಗೆಯ ಸುಗಂಧವು ಆವರಿಸಿತುಂಬಿರುವ ತಿರುನಾಂಗೂರಿನಲ್ಲಿ ಕೆಂಪುಚಿನ್ನದ ಕೋಟೆಗಳಿಂದಲೂ ತೋಪುಗಳಿಂದಲೂ ಎಲ್ಲ ಕಡೆಗಳಿಂದಲೂ ಸುತ್ತುವರಿದಿರುವ ತಿರುತೇವನಾರ್ ತೊಹೈ ಕ್ಷೇತ್ರವೇ. 





ಕೃಷ್ಣಾವತಾರದ ಎರಡು ಪ್ರಸಂಗಗಳನ್ನು ಇಲ್ಲಿ ಆರಿಸಿಕೊಳ್ಳಲಾಗಿದೆ. ಮೊದಲನೆಯದು ಕುವಲಯಾಪೀಡವೆಂಬ ಮದ್ದಾನೆಯನ್ನು ಅದರ ಮಾವಟಿಗನೊಡನೆ ನಾಶಮಾಡಿದ್ದು. ಅದರ ದಂತದಿಂದಲೇ ಅದನ್ನು ಕೊಂದ ಅದ್ಭುತಪರಾಕ್ರಮ ಅದು. ಎರಡನೆಯದು ಕೊಡದ ಕುಣಿತದಲ್ಲಿ ತಾನು ನಿಪುಣನೆಂದು ಪ್ರಕಟಪಡಿಸಿದ ರಮ್ಯರಂಜಕ ಸಾಮರ್ಥ್ಯ. ಎರಡರಿಂದಲೂ ಸ್ವಾಮಿಯು ನೋಡುವವರನ್ನೆಲ್ಲ ಬೆರಗುಗೊಳಿಸಿದನು. 



ಆ ಪರಮಾತ್ಮನೇ ಈಗ ಎಲ್ಲಾ ಕಡೆಗಳಲ್ಲೂ ತೋಪುಗಳಿಂದ ಸುತ್ತುವರಿದಿರುವ ಆ ತೋಪುಗಳಲ್ಲಿ ಸಂಪಗೆ ಹೂವಿನ ಪರಿಮಳವು ತುಂಬಿ ಹರಡಿರುವ, ಮನನೋಹಕವಾದ ತಿರುತೇವನಾರ್ ತೊಹೈಕ್ಷೇತ್ರದಲ್ಲಿ ಶಾಶ್ವತವಾಗಿ ನೆಲಸಿದ್ದಾನೆ. ಅವನ ಸೇವೆ ಮಾಡಿ ಅವನ ಅನುಗ್ರಹವನ್ನು ಪಡೆಯಬೇಕೆನ್ನುತ್ತಾರೆ ಆಳ್ವಾರರು. 



೧೦. ಕಾರಾರ್ ನ್ದ ತಿರುಮೇನಿ ಕ್ಕಣ್ಣನ ಮರ್ ನ್ದು ಱೈಯು ಮಿಡಮ್,

ಶೀರಾರ್ ನ್ದ ಪಿೞಿಲ್ ನಾಙ್ಗೈತ್ತಿರುತ್ತೇ ವನಾರ್ ತೊಹೈ ಮೇಲ್, 

ಕೂರಾರ್ ನ್ದ ವೇಲ್ ಕಲಿಯನ್ ಕೂಱು ತಮಿೞ್ ಪತ್ತುಮ್ ವಲ್ಲಾರ್,

ಏರಾರ್ ನ್ದ ವೈಹುನ್ದತ್ತು ಇಮೈಯವರೋಡಿರುಪ್ಪಾರೇ. 



ಕಾರ್ ಆರ್ ನ್ದ = ಕಾರ್ಮುಗಿಲನ್ನು ಹೋಲುವ, ತಿರುಮೇನಿ = ಶ್ರೇಷ್ಠವಾದ ದೇಹವನ್ನುಳ್ಳ, ಕಣ್ಣನ್ = ಕೃಷ್ಣಾವತಾರಿಯಾದ ಸ್ವಾಮಿಯು, ಅಮರ್ ನ್ದು = ಶಾಶ್ವತವಾಗಿ, ಉಱೈಯುಮ್ = ನೆಲಸಿರುವ, ಇಡಮ್ = ಸ್ಥಳವಾದ, ಶೀರ್ ಆರ್ ನ್ದ = ಸಂಪತ್ತು \(ಸೊಬಗು\) ತುಂಬಿರುವ, ಪೊೞಿಲ್ = ತೋಪುಗಳ, ನಾಙ್ಗೈ = ತಿರುನಾಂಗೂರಿನ, ತಿರುತೇವನಾರ್ ತೊಹೈ ಮೇಲ್ = ತಿರುತೇವನಾರ್ ತೊಹೈ ಕ್ಷೇತ್ರವನ್ನು ಕುರಿತು, ಕೂರ್ ಆರ್ ನ್ದ = ಬಹಳ ಹರಿತವಾಗಿರುವ, ವೇಲ್ = ವೇಲಾಯುಧವನ್ನು ಹಿಡಿದ, ಕಲಿಯನ್ = ಕಲಿಯನ್ ಎಂಬವನು, ಕೂಱು = ಹೇಳಿದ, \(ಹೇಳುವ\), ತಮಿಳ್ ಪತ್ತುಮ್ = ತಮಿಳಿನ ಹತ್ತು ಪಾಶುರಗಳನ್ನೂ, ವಲ್ಲಾರ್ = \(ಚೆನ್ನಾಗಿ\) ತಿಳಿದವರು \(ಬಲ್ಲವರು\), ಏರ್ ಆರ್ ನ್ದ = ಒಳ್ಳೆಯದೇ ತುಂಬಿರುವ \(ಸದ್ಗುಣಪೂರ್ಣವಾದ\), ವೈಹುನ್ದತ್ತು = ವೈಕುಂಠದ, ಇಮೈಯವರೋಡು = ಅಮರರೊಡನೆ, ಇರುಪ್ಪಾರೇ = ಇರುವವರೇ ಆಗುತ್ತಾರೆ. 



ಕಾರ್ಮುಗಿಲಿನಂತೆ ಶ್ರೇಷ್ಠವಾದ ದೇಹವನ್ನುಳ್ಳ ಕೃಷ್ಣಾವತಾರಿಯಾದ ಭಗವಂತನು ಶಾಶ್ವತವಾಗಿ ನೆಲಸಿರುವ ಸ್ಥಳವಾದ ಸೊಬಗು ಸಂಪತ್ತಿನಿಂದ ತುಂಬಿರುವ ತೋಪುಗಳ ತಿರುನಾಂಗೂರಿನ ತಿರುತೇವನಾರ್ ತೊಹೈಕ್ಷೇತ್ರವನ್ನು ಕುರಿತು ಅತ್ಯಂತ ಹರಿತವಾದ ವೇಲಾಯುಧವನ್ನು ಹಿಡಿದ ಕಲಿಯನ್ \(ತಿರುಮಂಗೈ ಆಳ್ವಾರರು\) ಹೇಳಿರುವ ತಮಿಳಿನ ಹತ್ತು ಪಾಶುರಗಳನ್ನೂ ಬಲ್ಲವರು ಒಳ್ಳೆಯದೇ ತುಂಬಿರುವ \(ಸದ್ಗುಣಪೂರ್ಣವಾದ\) ಶ್ರೀವೈಕುಂಠದಲ್ಲಿ ಅಮರರೊಡನೆ ಇರುವವರೇ ಆಗುತ್ತಾರೆ. 



ಕಾಡುಗಳಿಗೆ ಕಾರ್ಮುಗಿಲು ಪ್ರಿಯ. ಕಾರ್ಮುಗಿಲಿನಂತೆ ಅತ್ಯಾಕರ್ಷಕವಾದ ದೇಹಕಾಂತಿಯುಳ್ಳ ಶ್ರೀಕೃಷ್ಣನು ಆಶೆಯಿಂದ ಈ ಭೂಲೋಕದಲ್ಲಿ ನೆಲಸಿರುವುದು ಸುಂದರವಾದ ತೋಪುಗಳಿಂದ ಸುತ್ತುವರಿದಿರುವ ತಿರುನಾಂಗೂರಿನ ತಿರುತೇವನಾರ್ ತೊಹೈಕ್ಷೇತ್ರದಲ್ಲಿ, ಆ ಕ್ಷೇತ್ರದ ಹಿರಿಮೆಯನ್ನೂ, ಅಲ್ಲಿ ನೆಲಸಿರುವ ಭಗವಂತನ ಮಹಿಮೆಯನ್ನೂ ಹೊಗಳಿ ಹಾಡಿರುವವನು ಕಲಿಯನ್. ಅತ್ಯಂತ ಹರಿತವಾದ ವೇಲಾಯುಧವನ್ನು ಹಿಡಿದು ಅದನ್ನು ಎದುರಾಳಿಗಳ ಮೇಲೆ ಅತ್ಯಂತ ಚಮತ್ಕಾರದಿಂದ ಗುರಿತಪ್ಪದಂತೆ ಪ್ರಯೋಗಿಸುವವನು ಕಲಿಯನ್. ಕ್ರೂರವೇಲಾಯುಧ ಪ್ರಿಯನಾದ ಆ ಕಲಿಯನ್ \(ತಿರುಮಂಗೈ ಆಳ್ವಾರರು\) ಈ ಹತ್ತು ತಮಿಳು ಪಾಶುರಗಳಲ್ಲಿ ಭಗವಂತನ ದಿವ್ಯಕಲ್ಯಾಣಗುಣಗಳನ್ನು ಹೊಗಳಿಹಾಡಿದ್ದಾನೆ. ಈ ಹತ್ತು ಪಾಶುರ ಭಗವಂತನ ದಿವ್ಯಕಲ್ಯಾಣಗುಣಗಳನ್ನು ಹೊಗಳಿ ಹಾಡಿದ್ದಾನೆ. ಈ ಹತ್ತು ಪಾಶುರಗಳನ್ನೂ ಚೆನ್ನಾಗಿ ಅರಿತುಕೊಂಡವರು ತಪ್ಪದೆ ಸದ್ಗುಣವಂತರೇ ಆಗುತ್ತಾರೆ. ಅವರು ಈ ಲೋಕದ ಸಾತ್ವಿಕ ಭಕ್ತರಾಗಿ ಜೀವನವನ್ನು ಸವೆಸಿ, ಆ ಬಳಿಕ, ಸದ್ಗುಣಗಳಿಗೆ ಆಕರವಾಗಿರುವ ಶ್ರೀವೈಕುಂಠವನ್ನೇ ಅವರು ಪಡೆಯುತ್ತಾರೆ. ಮತ್ತು ಅಲ್ಲಿ ಬಾಳುವ ನಿತ್ಯಸೂರಿಗಳ ಸತ್ಸಂಗದಲ್ಲಿ ಅವರೂ ಇರುತ್ತಾರೆ. ಭಗವದ್ಗುಣಾನುಭವದಲ್ಲಿಯೇ ಸದಾ ಮುಳುಗಿರುವವರು ಈ ಲೋಕದಲ್ಲಿಯೇ ಬಾಳಲಿ, ಪರಲೋಕದಲ್ಲೇ ಬಾಳಲಿ – ಅವರಿಗೆ ಶಾಶ್ವತಾನಂದಾನುಭವವಲ್ಲದೆ ಮತ್ತೇನು? ಹೀಗಿದೆ ಈ ತಿರುಮೊೞಿಗೆ ಫಲಶ್ರುತಿ\! 



\*\*\*\*\*\*\*\*\*\*\*\*\*



ಅಡಿಯನಡೆ: ಪೋದು, ಯಾವರುಮ್, ವಾನಾಡುಮ್, ಇನ್ದಿರನುಮ್, ಅಣ್ಡಮುಮ್, ಞಾಲಮ್, ಓಡಾದ, ವಾರಾರ್, ಕುಮ್ಬಮ್, ಕಾರಾರ್ ನ್ದ, \(ಕಮ್ಬಮಾ\). 



\*\*\*\*\*\*\*\*\*\*\*\*\*\*\*



ಪೆರಿಯ ತಿರುಮೊೞಿ ನಾಲ್ಕನೆಯ ದಶಕ ಮೊದಲ ತಿರುಮೊೞಿ



ಕಮ್ಬಮಾಕಡಲ್



೧. ಕಮ್ಬಮಾಕಡಲಡಾಇತ್ತಿಲಙ್ಗೈಕ್ಕುಮನ್ ಕದಿರ್ ಮುಡಿಯವೈಪತ್ತುಮ್

ಅಮ್ಬಿನಾಲಱುತ್ತು, ಅರಶವನ್ ತಮ್ಬಿಕ್ಕೂ ಅಳಿತ್ತವನುಱೈ ಕೋಯಿಲ್,

ಶೆಮ್ಬಲಾನಿರೈ ಶೆಣ್ಬಹಮ್ ಮಾದವಿ ಶೂದಹಮ್ ವಾೞೈಹಳ್ ಶೂೞ್,

ವಮ್ಬುಲಾಙ್ಗಮುಕೋಙ್ಗಿಯನಾಙ್ಗೂರ್ ವಣ್ ಪುಹುಡೋತ್ತಮಮೇ. 



ಕಮ್ಬಮ್ = ಅಲೆಗಳಿಂದ ತುಂಬಿರುವ, ಮಾ ಕಡಲ್ = ದೊಡ್ಡ ಕಡಲನ್ನು, ಅಡೈತ್ತು = ಅಡಗಿಸಿ, ಇಲಙ್ಗೈಕ್ಕು ಮನ್ = ಲಂಕೆಯ ರಾಜನ, ಕದಿರ್ = ಹೊಳೆಯುವ, ಮುಡಿ ಅವೈ ಪತ್ತುಮ್ = ಹತ್ತು ತಲೆಗಳನ್ನೂ, ಅಮ್ಬಿನಾಲ್ = ಅಂಬಿನಿಂದ, ಅಱುತ್ತು = ಕತ್ತರಿಸಿ, ಅರಶು= ರಾಜ್ಯವನ್ನು \(ಅರಸುತನವನ್ನು\), ಅವನ್ ತಮ್ಬಿಕ್ಕು= ಅವನ ತಮ್ಮನಿಗೆ, ಅಳಿತ್ತವನ್ = ಕೊಟ್ಟವನು, ಉಱೈ = ವಾಸಿಸುವ, ಕೋಯಿಲ್ = ಪವಿತ್ರಸ್ಥಳವೆಂದರೆ, ಶೆಮ್ = ಸೊಗಸಾದ, ಪಲಾ ನಿರೈ = ಹಲಸಿನ ಮರಗಳ ಗುಂಪಿನಿಂದಲೂ ಶೆಣ್ ಬಹಮ್ = ಸಂಪಗೆ, ಮಾದವಿ= ಮಾಧವಿಲತೆ, ಶೂದಹಮ್ = ಮಾವು, ವಾೞೈಹಳ್ = ಬಾಳೆ ಇವುಗಳಿಂದ, ಶೂೞ್ = ಸುತ್ತುವರಿಯಲ್ಪಟ್ಟು, ವಮ್ಬು = ಪರಿಮಳವನ್ನು, ಉಲಾಮ್ = ಹರಡುವ, ಕಮುಕು = ಅಡಕೆಯ ಮರಗಳು, ಓಙ್ಗಿಯ = ಎತ್ತರವಾಗಿ ಬೆಳೆದಿರುವ, ನಾಙ್ಗೂರ್ = ತಿರುನಾಂಗೂರಿನ, ವಣ್ ಪುಹುಡೋತ್ತಮಮೇ = ಸೊಬಗಿನ ಪುರುಷೋತ್ತಮ ಕ್ಷೇತ್ರವೇ. 



ಅಲೆಗಳಿಂದ ತುಂಬಿರುವ ಬಲುದೊಡ್ಡ ಕಡಲನ್ನು ಅಡಗಿಸಿ, ಲಂಕೆಯರಾಜನ ಹತ್ತು ತಲೆಗಳನ್ನೂ ಅಂಬಿನಿಂದ ಕತ್ತರಿಸಿ, ಅರಸುತನವನ್ನು ಅವನ ತಮ್ಮನಿಗೆ ಕೊಟ್ಟವನು ನೆಲಸಿರುವ ಪವಿತ್ರಸ್ಥಳವೆಂದರೆ, ಸೊಗಸಾದ ಹಲಸಿನ ಮರಗಳ ಗುಂಪುಗಳಿಂದಲೂ, ಮತ್ತು ಸಂಪಗೆ, ಮಾಧವಿ, ಮಾವು, ಬಾಳೆ ಮರಗಳಿಂದಳೂ ಸುತ್ತುವರಿಯಲ್ಪಟ್ಟು, ಪರಿಮಳವನ್ನು ಹರಡುವ ಅಡಕೆಯ ಮರಗಳು ಎತ್ತರವಾಗಿ ಬೆಳೆದಿರುವ ತಿರುನಾಂಗೂರಿನ ಸೊಬಗಿನ ಪುರುಷೋತ್ತಮಕ್ಷೇತ್ರವೇ. 



ದುಷ್ಟರನ್ನು ನಿಗ್ರಹಿಸುವುದು, ಶಿಷ್ಟರನ್ನು ಅನುಗ್ರಹಿಸುವುದು ಭಗವಂತನ ಮಾಳ್ಕೆಯಷ್ಟೆ\! ಅವನು ಶ್ರೀರಾಮನಾಗಿ ಅವತರಿಸಿ, ಅಲೆಗಳಿಂದ ತುಂಬಿದ ದೊಡ್ಡ ದಕ್ಷಿಣ ಸಮುದ್ರವನ್ನು ಅಡಗಿಸಿ, ಅದಕ್ಕೆ ಅಡ್ಡಲಾಗಿ ಸೇತುವೆಕಟ್ಟಿ, ಲಂಕೆಗೆ ಧಾಳಿಯಿಟ್ಟು, ಲಂಕೆಯ ರಾಜನಾದ ರಾವಣಾಸುರನನ್ನು ಎದುರಿಸಿ, ಹೊಳೆಹೊಳೆಯುವ ಕಿರೀಟಗಳನ್ನು ಧರಿಸಿದ ಅವನ ಹತ್ತು ತಲೆಗಳನ್ನೂ ತನ್ನ ಅಂಬಿನಿಂದಲೇ ತುಂಡರಿಸಿ ಹಾಕಿದನು. ಅವನ ತಮ್ಮನಾದ ವಿಭೀಷಣನಿಗೆ ಲಂಕೆಯ ರಾಜ್ಯವನ್ನು ಪಟ್ಟಕಟ್ಟಿದನು. ಇದು ಭಗವಂತನ ಮಾಳ್ಕೆಗೆ ಒಂದು ನಿದರ್ಶನ. ಆ ಸ್ವಾಮಿಯೇ ಈಗ ಭೂಲೋಕವಾಸಿಗಳನ್ನು ಅನುಗ್ರಹಿಸುವುದಕ್ಕಾಗಿ ತಿರುನಾಂಗೂರಿನ ವಣ್ ಪುರುಷೋತ್ತಮ ಕ್ಷೇತ್ರದಲ್ಲಿ ಬಂದು ನೆಲಸಿದ್ದಾನೆ. ಆ ಕ್ಷೇತ್ರದಲ್ಲಿ ಎಲ್ಲಿ ನೋಡಿದರೂ ಹಲಸಿನ ಮರಗಳು ಗುಂಪುಗುಂಪಾಗಿ ಬೆಳೆದಿವೆ. ಸಂಪಗೆ ಮರಗಳೂ, ಮಾವಿನಮರಗಳೂ, ಬಾಳೆಯ ಮರಗಳೂ, ಅಡಕೆಯ ಮರಗಳೂ ಎತ್ತರವಾಗಿ ಬೆಳೆದು ಶೋಭಿಸುತ್ತವೆ. ಅಡಕೆಯ ಮರಗಳಲ್ಲಿ ಹೊಂಬಾಳೆಗಳು ಬಿರಿದು ಪರಿಮಳವನ್ನು ಎಲ್ಲ ಕಡೆಗೂ ಹರಡುತ್ತವೆ. ಮಾಧವೀ ಲತೆಗಳೂ ಇತರ ಹೂವಿನ ಬಳ್ಳಿಗಳು ತುಂಬಿ ಹರಡಿವೆ. ಮಾಧವೀಲತೆಗಳೂ ಇತರ ಹೂವಿನ ಬಳ್ಳಿಗಳು ತುಂಬಿ ಹರಡಿವೆ. ಇಂಥ ಸೊಬಗಿನಿಂದ ತುಂಬಿ ಮೆರೆಯುವ ಆ ಪವಿತ್ರಕ್ಷೇತ್ರದಲ್ಲಿ ಭಗವಂತನನ್ನು ಕಂಡು, ಅವನ ಸೇವೆಯಲ್ಲಿ ತೊಡಗಿ, ಅವನ ಅನುಗ್ರಹಕ್ಕೆ ಪಾತ್ರರಾಗಬೇಕೆನ್ನುತ್ತಾರೆ, ಆಳ್ವಾರರು. 



೨. ಪಲ್ಲವನ್ತಿಹೞ್ ಪೂಙ್ಗಡಮ್ ಬೇಱಿ ಅಕ್ಕಾಳಿಯನ್ ಪಣವರಙ್ಗಿಲ್,

ಒಲ್ಲೈವನ್ದುಱಪ್ಪಾಯ್ ನ್ದರುನಡಂಜೆಯ್ದ ಉಮ್ಬರ್ ಕೋನುಱೈಕೋಯಿಲ್,

ನಲ್ಲವೆನ್ದಿಹೞ್ ಮೂನ್ ಱು ನಾಲ್ ವೇದಮ್ ಐವೇಳ್ವಿಯೋಡಾಱುಙ್ಗಮ್,

ವಲ್ಲವನ್ದಣರ್ ಮಲ್ ಹಿಯನಾಙ್ಗೂರ್ ವಣ್ ಪುರುಡೋತ್ತಮಮೇ. 



ಪಲ್ಲವಮ್ = ಚಿಗುರೆಲೆಗಳು, ತಿಹೞ್ = ಹೊಳೆಯುವ, ಪೂ = ಹೂ ತುಂಬಿದ, ಕಡಮ್ಬು = ಕಡಂಬದ \(ಕಡಹದ\) ಮರವನ್ನು, ಏಱಿ = ಹತ್ತಿ, ಅ ಕಾಳಿಯನ್ = ಆ ಕಾಳೀಯನ, ಪಣಮ್ = ಹೆಡೆಗಳೆಂಬ, ಅರಙ್ಗಿಲ್ = ನಾಟ್ಯರಂಗದಲ್ಲಿ, ಒಲ್ಲೈ = ಇದ್ದಕ್ಕಿದ್ದಂತೆಯೇ \(ಹಟತ್ತಾಗಿ\), ವನ್ದು = ಬಂದು ನಿಂತು, ಉಱ = ಬೇಗಲೆ, ಪಾಯ್ ನ್ದು = ನೆಗೆದು, ಅರು = ಅದ್ಭುತವಾದ, ನಡಮ್ ಶೆಯ್ದ = ನಾಟ್ಯವನ್ನಾಡಿದ, ಉಮ್ಬರ್ ಕೋನ್ = ದೇವತೆಗಳ ಒಡೆಯನು, ಉಱೈ = ವಾಸಿಸುವ, ಕೋಯಿಲ್ = ಪವಿತ್ರಸ್ಥಳವೆಂಬುದು, ನಲ್ಲ = ಪವಿತ್ರವಾದ, \(ಒಳ್ಳೆಯ\), ವೆಮ್ = ಜ್ವಲಿಸುತ್ತಿರುವ, ತೞಲ್ = ಅಗ್ನಿ ಮೂನ್ ಱು = ಮೂರನ್ನೂ, ನಾಲ್ ವೇದಮ್ = ನಾಲ್ಕು ವೇದಗಳನ್ನೂ, ಐವೇಳ್ವಿಯೋಡು = ಐದು ಯಜ್ಞಗಳನ್ನೂ, ಆಱು ಅಙ್ಗಮ್ = ಆರು ವೇದಂಗಗಳನ್ನೂ, ವಲ್ಲ = ಬಲ್ಲವರಾದ, ಅನ್ದಣರ್ = ಬ್ರಾಹ್ಮಣರು, ಮಲ್ ಹಿಯ = ನೆಲಸಿರುವ, ನಾಙ್ಗೂರ್ = ತಿರುನಾಂಗೂರಿನ, ವಣ್ ಪುರುಡೋತ್ತಮಮೇ = ವಣ್ ಪುರುಷೋತ್ತಮ ಕ್ಷೇತ್ರವೇ. 



ಚಿಗುರೆಲೆಗಳಿಂದ ಹೊಳೆಯುವ ಹೂತುಂಬಿದ ಕದಂಬದ ಮರವನ್ನೇರಿ, ಆ ಕಾಳೀಯನ ಹೆಡೆಗಳೆಂಬ ನಾಟ್ಯರಂಗದಲ್ಲಿ ಹಟತ್ತಾಗಿ ಬಂದು, ಒಡನೆಯೇ ಹಾರಿ, ಅದ್ಭುತವಾದ ನಾಟ್ಯವನ್ನಾಡಿದ ದೇವತೆಗಳ ಒಡೆಯನು ನೆಲಸಿರುವ ಪವಿತ್ರಸ್ಥಳವೆಂಬುದು, ಒಳ್ಳೆಯ ಪ್ರಜ್ವಲಿಸುವ ಮೂರು ಅಗ್ನಿಗಳನ್ನೂ, ನಾಲ್ಕು ವೇದಗಳನ್ನೂ, ಐದು ಯಜ್ಞಗಳನ್ನೂ, ಆರು ವೇದಾಂಗಗಳನ್ನೂಬಲ್ಲ ಬ್ರಾಹ್ಮಣರು ವಾಸಿಸುವ ತಿರುನಾಂಗೂರಿನ ವಣ್ ಪುರುಷೋತ್ತಮ ಕ್ಷೇತ್ರವೇ. 



ಯಮುನಾನದಿಯ ಕಾಳಿಂದಿ ಮಡುವಿನಲ್ಲಿ ಕಾಳೀಯನೆಂಬ ವಿಷಸರ್ಪ ವಾಸಿಸುತ್ತಾ ಮಡುವಿನ ನೀರನ್ನು ವಿಷಮಯವಾಗಿ ಮಾಡಿ, ದನಕರುಗಳಿಗೂಸಹ ಕುಡಿಯಲಾಗದಂತೆ ಮಾಡಿದೆಯೆಂಬ ವಿಷಯ ಬಾಲಕೃಷ್ಣನಿಗೆ ತಿಳಿಯಿತು. ಮಡುವಿನ ದಡದಲ್ಲಿ ಒಂಟಿಯಾಗಿ ಕಡಹದ ಮರಬೆಳೆದು ನಿಂತಿತ್ತು. ಅದರ ತುಂಬ ಚಿಗುರೆಲೆ, ಹೂಗಳು ಹೊಳೆಯುತ್ತಾ ಶೋಭಿಸುತ್ತಿತ್ತು. ಕೃಷ್ಣ ಅದನ್ನೇರಿದ. ಅದರ ಎತ್ತರವಾದ ಕೊಂಬೆಯಿಂದ ಮಡುವಿನೊಳಕ್ಕೆ ಧುಮುಕಿದ. ಜೊತೆಗಾರರಾದ ಗೋವಳ ಬಾಲಕರು ಹಾಹಾಕಾರ ಮಾಡಿದರು. ಭಯದಿಂದ ನಡುಗಿದರು. ದಿಕ್ಕುತೋಚದಂತೆ ಕಾತರದಿಂದ ಮಡುವನ್ನೇ ನೋಡುತ್ತ ನಿಂತರು. ಸ್ವಲ್ಪಹೊತ್ತಿನೊಳಗಾಗಿ ಅವರೊಂದು ಅದ್ಭುತವನ್ನು ಕಂಡರು\! ಕಾಳೀಯನ ತೆರೆದ ಹೆಡೆಯ ಮೇಲೆ ಶ್ರೀಕೃಷ್ಣನಿದ್ದ\! ಅಲ್ಲಿಯೇ ಅವನು ನಾಟ್ಯವಾಡುತ್ತಾ ಆನಂದಿಸುತ್ತಿದ್ದ\! ಎಲ್ಲರೂ ಆನಂದಸಾಗರದಲ್ಲಿ ಮುಳುಗಿದರು. ದೇವಾಧಿದೇವನಾದ ಸ್ವಾಮಿಯೇ ಅವನು. ಅವನೇ ಈಗ, ತಿರುನಾಂಗೂರಿನ ವಣ್ ಪುರುಷೋತ್ತಮ ಕ್ಷೇತ್ರದಲ್ಲಿ ನೆಲಸಿರುವುದು. ಅಲ್ಲಿ ವಾಸಿಸುವ ವೈದಿಕರು ಬಹಳ ನಿಷ್ಠರು. ತ್ರೇತಾಗ್ನಿಯನ್ನು ಶ್ರದ್ಧೆಯಿಂದ ಬೆಳೆಸಿಕೊಂಡು ಬರುತ್ತಾರೆ. ಅವರಿಗೆ ನಾಲ್ಕುವೇದಗಳೂ ಹೃದ್ಗತ. ಪಂಚಮಹಾಯಜ್ಞಗಳನ್ನು ಪ್ರತಿದಿನವೂ ನಡೆಸುವುದು ತಪ್ಪುವುದಿಲ್ಲ. ಆರು ವೇದಂಗಗಳನ್ನೂ ಚೆನ್ನಾಗಿ ಅಭ್ಯಾಸ ಮಾಡಿದ್ದಾರೆ. ಅಂಥ ಶ್ರೇಷ್ಠಬ್ರಾಹ್ಮಣರು ವಾಸಿಸುವ ತಿರುನಾಂಗೂರಿನ ವಣ್ ಪುರುಷೋತ್ತಮ ಕ್ಷೇತ್ರಕ್ಕೆ ಹೋಗಿ, ಭಗವಂತನ ಸೇವೆಮಾಡಿ, ಅವನ ಕೃಪೆಗೆ ಪಾತ್ರರಾಗಬೇಕೆನ್ನುತ್ತಾರೆ ಆಳ್ವಾರರು. 



ಮೂರು ಅಗ್ನಿಗಳು – ಆಹವನೀಯ, ಗಾರ್ಹಪತ್ಯ, ದಕ್ಷಿಣಾಗ್ನಿ,

ನಾಲ್ಕು ವೇದಗಳು – ಋಕ್, ಯಜುಸ್, ಸಾಮ, ಅಥರ್ವ

ಐದು ಯಜ್ಞಗಳು – ದೇವ, ಪಿತೃ, ಋಷಿ, ಮಾನವ, ಪ್ರಾಣಿ.

ಆರು ವೇದಗಳು – ಶಿಕ್ಷೆ, ವ್ಯಾಕರಣ, ಛಂದಸ್ಸು, ನಿರುಕ್ತ, ಜ್ಯೋತಿಷ, ಕಲ್ಪ. 



೩. ಅಣ್ಡರಾನವರ್ ವಾನವರ್ ಕೋನುಕ್ಕೆನ್ ಱು ಅಮೈನ್ದ ಶೋಱದುವೆಲ್ಲಾ

ಮುಣ್ಡು, ಕೋನಿರೈ ಮೇಯ್ ತ್ತವೈಕಾತ್ತ್ವನ್ ಉಹನ್ದಿನಿದುಱೈಕೋಯಿಲ್,

ಕೊಣ್ಡಲಾರ್ ಮುೞವಿಲ್ ಕುಳಿರ್ ವಾರ್ ಪೊೞಿಲ್ ಕುಲಮಯಿಲ್ ನಡಮಾಡ,

ವಣ್ಡು ತಾನಿಶೈಪಾದು ನಾಙ್ಗೂರ್ ವಣ್ ಪುರುಡೋತ್ತಮಮೇ. 



ಅಣ್ಡರ್ ಆನವರ್ = ಮಾನವರು, ವಾನವರ್ = ದೇವತೆಗಳು – ಇವರೆಲ್ಲರ – ಕೋನುಕ್ಕು ಎನ್ ಱು = ಒಡೆಯನಿಗೆ ಎಂದು, ಅಮೈನ್ದ = ಶೇಖರಿಸಿದ, ಶೋಱು ಅವೆಲ್ಲಾಮ್ = ಆಹಾರವನ್ನೆಲ್ಲಾ, ಉಣ್ಡು = ಉಂಡು, ಕೋನಿರೈ = ದನಕರುಗಳ ಮಂದೆಗಳನ್ನು, ಮೇಯ್ ತ್ತು = ಮೇಯಿಸಿ, ಅವೈ ಕಾತ್ತವನ್ = ಅವುಗಳನ್ನು ರಕ್ಷಿಸಿದವನು, ಉಹನ್ದು = ಆಶೆಪಟ್ಟು, ಇನಿದು = ಪ್ರೀತಿಯಿಂದ, ಉಱೈಕೋಯಿಲ್ = ನೆಲಸಿರುವ ಪವಿತ್ರಕ್ಷೇತ್ರವೆಂದರೆ, ಕೊಣ್ಡಲ್ = ಮೋಡಗಳು, ಆರ್ = ತುಂಬಿಕೊಂಡು, ಮುೞವಿಲ್ = ಘರ್ಜಿಸುವಾಗ, ಕುಳಿರ್ = ತಂಪಾಗಿ, ವಾರ್ = ಹರಡಿರುವ, ಪೊೞಿಲ್ = ತೋಪುಗಳಲ್ಲಿ, ಕುಲಮ್ = ಗುಂಪುಗುಂಪಾಗಿ, ಮಯಿಲ್ = ನವಿಲುಗಳು, ನಡಮ್ = ನೃತ್ಯಮಾಡುವಂಥ, ವಣ್ಡು ತನ್ = ದುಂಬಿಗಳು ತಾವಾಗಿ, ಇಶೈಪಾಡುಮ್ = ಗಾನಮಾಡುವ, ನಾಙ್ಗೂರ್ = ತಿರುನಾಂಗೂರಿನ ವಣ್ ಪುರುಡೋತ್ತಮಮೇ = ವಣ್ ಪುರುಷೋತ್ತಮ ಕ್ಷೇತ್ರವೇ, 



ಮಾನವರ ಮತ್ತು ದೇವತೆಗಳ ಒಡೆಯನಿಗೆಂದು ಶೇಖರಿಸಿದ ಆಹಾರವನ್ನೆಲ್ಲಾ ಉಂಡು, ದನಕರುಗಳ ಮಂದೆಗಳನ್ನು ಮೇಯಿಸಿ, ಅವುಗಳನ್ನು ರಕ್ಷಿಸಿದವನು ಆಶೆಪಟ್ಟು ಪ್ರೀತಿಯಿಂದ ನೆಲಸಿರುವ ಪವಿತ್ರಕ್ಷೇತ್ರವೆಂದರೆ, ಮೋಡಗಳು ತುಂಬಿಕೊಂಡು ಘರ್ಜಿಸುವಾಗ, ತಂಪಾಗಿ ಹರಡಿರುವ ತೋಪುಗಳಲ್ಲಿ ತಂಡತಂಡವಾಗಿ ನವಿಲುಗಳು ನೃತ್ಯಮಾಡುವಂಥ ಮತ್ತು ದುಂಬಿಗಳು ತಾವಾಗಿ ಗಾನಮಾಡುವಂಥ ತಿರುನಾಂಗೂರಿನ ವಣ್ ಪುರುಷೋತ್ತಮ ಕ್ಷೇತ್ರವೇ. 



ನಂದಗೋಕುಲದಲ್ಲಿ ಸಂಪ್ರದಾಯವೊಂದಿತ್ತು. ಗೋವಳರು ವರ್ಷವರ್ಷವೂ ಶರತ್ಕಾಲದಲ್ಲಿ ದೇವೆಂದ್ರನಿಗೆ ಪೂಜೆಯನ್ನು ವಿಜೃಂಭಣೆಯಿಂದ ನಡೆಸುತ್ತಿದ್ದರು. ಆಗ ದೇವೇಂದ್ರನಿಗೆಂದು ದೊಡ್ಡ ಹಬ್ಬವನ್ನು ಮಾಡಿ, ರಾಶಿರಾಶಿಯಾಗಿ ಎಡೆಯನ್ನು ಮಾಡಿ, ಆ ಬಾಲವೃದ್ಧರಾಗಿ ಎಲ್ಲರೂ ಸೇರಿ, ಸಂತೋಷದಿಂದ ಇರುತ್ತಿದ್ದರು. ದೇವೇಂದ್ರನು ಅವರಿಗೆ ಸಮೃದ್ಧಿಯಾಗಿ ಮಳೆಸುರಿಸಿ, ಉಪಕರಿಸುತ್ತಾನೆಂದೂ ಅದಕ್ಕೆ ತಾವು ಕೃತಜ್ಞತೆಯನ್ನು ಹಾಗೆ ಸೂಚಿಸಬೇಕೆಂದೂ ಅವರು ತಿಳಿದಿದ್ದರು. ಅವರ ನಡುವೆ ಬೆಳೆಯುತ್ತಿದ್ದ ಬಾಲಕೃಷ್ಣನು ಒಂದು ಸಲದ ಈ ಹಬ್ಬದ ಸಮಯದಲ್ಲಿ ಗೋಕುಲದ ಜನರಿಗೆ ಹೇಳಿದನು: ದೇವೇಂದ್ರನು ಯಾರು, ಅವನೆಲ್ಲಿದ್ದಾನೆ ಅವನು ಹೇಗಿದ್ದಾನೆ ಎಂಬುದನ್ನು ಯಾರೂ ಕಂಡಿಲ್ಲ. ಅವನೇ ನಮಗೆ ಮಳೆಗರೆಯುವನೆಂಬುದಕ್ಕೆ ಗುರುತೇನು? ಇಕ್ಕೋ, ನಮ್ಮ ಮಗ್ಗುಲಲ್ಲಿ ನಮಗೂ ನಮ್ಮ ದನಕರುಗಳಿಗೂ ಆಸರೆಯಾಗಿ, ನಾವು ಕಂಡಂತೆ ಮೋಡಗಳನ್ನು ತಡೆದು ಮಳೆಗರೆಸುವುದು ಈ ಗೋವರ್ಧನ ಪರ್ವತವಿದೆ. ಅದೇ ಹುಲ್ಲು ನೀರನ್ನು ನಮ್ಮ ದನಕರುಗಳಿಗೆ ಒದಗಿಸುವುದು. ಅದೇ ನಮ್ಮ ಪ್ರತ್ಯಕ್ಷಆದ ಉಪಕಾರಿ. ಮಗ್ಗುಲಲ್ಲಿ ಕಂಗೊಳಿಸುತ್ತಿರುವ ಗೋವರ್ಧನಪರ್ವತಕ್ಕೆ ಎಡೆಮಾಡೋಣ. ಕಾಣದ ದೇವೇಂದ್ರನಿಗೆ ಬೇಡ. “ಕೃಷ್ಣನ ಮಾತು ಎಲ್ಲರಿಗೂ ಹಿತವೆನಿಸಿತು. ಹಾಗೆಯೇ, ಆ ಸಲ, ಗೋವಳರೆಲ್ಲರೂ ಸೇರಿ ಗೋವರ್ಧನಗಿರಿಗೇ ಎಡೆಮಾಡಿ, ಸಂತಸಗೊಂಡರು. ಕೃಷ್ಣನು ಹೇಳಿದಂತೆಯೇ, ಗೋವಳರು ನೋಡುತ್ತಿರುವಂತೆ, ಪರ್ವತದಿಂದ ಭವ್ಯವಾದ ಒಂದು ಆಕೃತಿ ಇಳಿದು ಬಂದು, ಅವರು ಇಕ್ಕಿದ ಎಡೆಯನ್ನುಂಡು, ಅವರನ್ನು ಹರಸಿ ಕಣ್ಮರೆಯಾಯಿತು. ಗೋವಳರೆಲ್ಲರೂ ತೃಪ್ತರಾದರು. ಇದನ್ನು ಕಂಡು ದೇವೇಂದ್ರನಿಗೆ ಕಡುಕೋಪ ಬಂತು. ಇಡಿಯ ಗೋಕುಲವನ್ನೇ ನಾಶಮಾಡಿಬಿಡುವುದಾಗಿ ಬಗೆದು, ಏಳು ದಿನಗಳ ಕಾಲ ಸತತವಾದ ಬಿರುಸು ಮಳೆಯನ್ನು ನಂದಗೋಕುಲದ ಮೇಲೆ ಸುರಿಸಿದನು. ಆಗ ಬಾಲಕೃಷ್ಣನು ಗೋವರ್ಧನ ಪರ್ವತವನ್ನು ಕೊಡೆಯಂತೆ ಎತ್ತಿ ಹಿಡಿದು, ಅದರಡಿಯಲ್ಲಿ ಗೋವುಗಳನ್ನೂ ಗೋವಳರನ್ನೂ ರಕ್ಷಿಸಿದನು. ಹೀಗೆ, ಭಗವಂತನು ಶ್ರೀಕೃಷ್ಣರೂಪಿಯಾಗಿ, ಗೋವುಗಳನ್ನೂ ಗೋವಳರನ್ನೂ ರಕ್ಷಿಸಿದನು. ಹೀಗೆ, ಭಗವಂತನು ಶ್ರೀಕೃಷ್ಣರೂಪಿಯಾಗಿ, ಗೋವುಗಳನ್ನು ಮೇಯಿಸಿದ್ದಲ್ಲದೆ, ಅವುಗಳನ್ನು ಅಪಾಯದಿಂದ ರಕ್ಷಿಸಿದ ಹಿರಿಮೆಯುಳ್ಳವನು. ಆ ಸ್ವಾಮಿಯೇ ಈಗ ತಿರುನಾಂಗೂರಿನ ವಣ್ ಪುರುಷೋತ್ತಮ ಕ್ಷೇತ್ರದಲ್ಲಿ ನೆಲಸಿದ್ದಾನೆ. ಅಲ್ಲಿ ಮೋಡಗಳು ಕಾಲಕಾಲಕ್ಕೆ ಮಳೆಗರೆಯುವುವು. ಅವುಗಳ ಘರ್ಜನೆಗೆ ತಂಪಾದ ತೋಪುಗಳಲ್ಲಿ ವಾಸಿಸುವ ನವಿಲುಗಾನ ಮಾಡುತ್ತಿರುವುವು. ಆ ಸೊಬಗಿನ ಕ್ಷೇತ್ರಕ್ಕೆ ಹೋಗಿ ಭಗವಂತನ ಸೇವೆ ಮಾಡಿ, ಅವನ ಕೃಪೆಗೆ ಪಾತ್ರರಾಗಬೇಕೆಂದು ಆಳ್ವಾರರು ಹೇಳುತ್ತಾರೆ. 



೪. ಪರುಙ್ಗೈಯಾನೈಯಿನ್ ಕೊಮ್ಬಿನೈಪ್ಪಱಿತ್ತು ಅದನ್ ಪಾಹನೈಚ್ಚಾಡಿಪ್ಪುಕ್ಕೂ,

ಒರುಙ್ಗ ಮಲ್ಲರೈಕ್ಕೊನ್ ಱುಪಿನ್ ಕಂಜನೈಯುದೈತ್ತವನುಱೈಕೋಯಿಲ್,

ಕರುಮ್ಬಿನುಡುಯರ್ ಶಾಲಿಹಳ್ ವಿಳೈತರು ಕೞನಿಯಿಲ್ ಮಲಿವಾವಿ,

ಮರುಙ್ಗಿಲಾಮ್ ಪೊೞಿಲೋಙ್ಗಿಯನಾಙ್ಗೂರ್ ವಣ್ ಪುರುಡೋತ್ತಮಮೇ. 



ಪರು = ಬಲಿತಿರುವ \(ದಪ್ಪನಾದ\), ಕೈ = ಸೊಂಡಲಿನ, ಯಾನೈಯಿನ್ = ಆನೆಯ, ಕೊಮ್ಬಿನೈ= ದಂತವನ್ನು, ಪಱಿತ್ತು = ಮುರಿದು \(ಕಿತ್ತು\)ಕೊಂಡು, ಅದನ್ ಪಾಹನೈ = ಅದರ ಮಾವಟಿಗನನ್ನು, ಶಾದಿ = ಕೊಂದು, ಪುಕ್ಕು = ಒಳಹೊಕ್ಕು ಒರುಙ್ಗ = ಸಾಲಾಗಿ \(ಒಬ್ಬರಾಗುತಲೊಬ್ಬನಾಗಿ\), ಮಲ್ಲರೈ = ಜಟ್ಟಿಗಳನ್ನು, ಕೊನ್ ಱು= ಕೊಂದು, ಪಿನ್ = ಅನಂತರ, ಕಂಜನೈ = ಕಂಸನನ್ನು, ಉದೈತ್ತವನ್ = ಒದೆದುಕೊಂದವನು, ಉಱೈ = ಕಂಸನನ್ನು, ಉದೈತ್ತವನ್ = ಒದೆದುಕೊಂದವನು, ಉಱೈ = ವಾಸಿಸುವ, ಕೋಯಿಲ್ = ಪವಿತ್ರಸ್ಥಳವೆಂದರೆ, ಕರುಮ್ಬಿನುಡು = ಕಬ್ಬಿನೊಡನೆ, ಉಯರ್ = ಎತ್ತರವಾದ, ಶಾಲಿಹಳ್ = ಬತ್ತವು, ವಿಳೈತರು = ಬೆಳೆಯುವ, ಕೞನಿಯಿಲ್ = ಗದ್ದೆಗಳಲ್ಲಿ, ಮಲಿ = ತುಂಬಿರುವ, ವಾವಿ = ಇಳಿಯುವ ಬಾವಿಗಳ, ಮರುಙ್ಗು ಎಲ್ಲಾಮ್ = ಮಗ್ಗುಲಲ್ಲೆಲ್ಲಾ, ಪೊೞಿಲ್ = ತೋಪುಗಳು, ಓಙ್ಗಿಯ = ಎತ್ತರವಾಗಿ ಬೆಳೆದಿರುವ, ನಾಙ್ಗೂರ್ = ತಿರುನಾಂಗೂರಿನ, ವಣ್ ಪುರುಡೋತ್ತಮಮೇ = ವಣ್ ಪುರುಷೋತ್ತಮ ಕ್ಷೇತ್ರವೇ. 



ಬಲಿತು ದಪ್ಪನಾದ ಸೊಂಡಲಿನ ಆನೆಯ ದಂತವನ್ನು ಮುರಿದುಕೊಂಡು ಅದರ ಮಾವಟಿಗನನ್ನು ಕೊಂದು, ಒಳಹೊಕ್ಕು, ಒಬ್ಬರಾಗುತಲೊಬ್ಬರಾಗಿ ಜಟ್ಟಿಗಳನ್ನು ಕೊಂದು, ಅನಂತರ ಕಂಸನನ್ನು ಒದೆದುಕೊಂದವನು ವಾಸಿಸುವ ಪವಿತ್ರಸ್ಥಳವೆಂದರೆ, ಕಬ್ಬಿಗೆ ಸರಿಸಮನಾಗಿ ಎತ್ತರವಾಗಿ ಬತ್ತವು ಬೆಳೆಯುವ ಗದ್ದೆಗಳಲ್ಲಿ ತುಂಬಿರುವ ಇಳಿಯುವ ಬಾವಿಗಳ ಮಗ್ಗುಲಲ್ಲಿ ಎಲ್ಲ ಕಡೆಯೂ ಎತ್ತರವಾಗಿ ಬೆಳೆದಿರುವ ತೋಪುಗಳುಳ್ಳ ತಿರುನಾಂಗೂರಿನ ವಣ್ ಪುರುಷೋತ್ತಮ ಕ್ಷೇತ್ರವೇ. 



ಮಧುರೆಯ ಹೆಬ್ಬಾಗಿಲಲ್ಲಿ ಕಂಸನ ಪ್ರೇರಣೆಯಿಂದ ಕೃಷ್ಣನನ್ನು ಕೊಲ್ಲಲು ಬಲಿಷ್ಠವಾದ ಕುವಲಯಾಪೀಡವೆಂಬ ಮದ್ದಾನೆಯು ಕಾದಿತ್ತು. ಕೃಷ್ಣನನ್ನು ಕಂಡೊಡನೆ ಅದರ ಮಾವಟಿಗನು ಅದನ್ನು ಅವನ ಮೇಲೆ ನುಗ್ಗಿಸಿದನು. ಬಾಲಕೃಷ್ಣನು ಅದನ್ನು ಎದುರಿಸಿ, ಅದರ ದಂತವನ್ನು ಮುರಿದುಕೊಂಡು, ಅದರಿಂದಲೇ ಆ ದುಷ್ಟಮಾವಟಿಗನನ್ನು ಕೊಂದು ಹಾಕಿದನು. 



ಹೆಬ್ಬಾಗಿಲನ್ನು ದಾಟಿ, ಒಳಹೊಕ್ಕಾಗ, ಅವನನ್ನು \(ಕೃಷ್ಣನನ್ನು\) ಎದುರಿಸಲು ನುರಿತ ಜಟ್ಟಿಗಳು ಕಾದಿದ್ದರು. ಅವರೂ ಕಂಸನಿಂದ ಪ್ರೇರಿತರಾದವರೇ. ಬಾಲಕೃಷ್ಣನು ಆ ನುರಿತ ಜಟ್ಟಿಗಳನ್ನು ಒಬ್ಬನಾಗುತಲೊಬ್ಬನನ್ನು ಕೊಂದುಹಾಕಿ ಎಲ್ಲರನ್ನೂ ಮುಗಿಸಿದನು. 



ಕಡೆಗೆ, ಎಲ್ಲ ಕೆಡುಕಿಗೂ ಕಾರಣನಾದ ಕಂಸನನ್ನೇ ಕೃಷ್ಣನು ಜುಟ್ಟುಹಿಡಿದು ಕೆಳಕ್ಕೆಳೆದು ಕಾಲಿನಿಂದ ಒದೆದು ಕೊಂದು ಹಾಕಿದನು. ಸ್ವಾಮಿಯು ದುಷ್ಟ ನಿಗ್ರಹಮಾಡಿದ್ದು ಹೀಗೆ. ಆ ಸ್ವಾಮಿಯೇ ಈಗ ತಿರುನಾಂಗೂರಿನ ವಣ್ ಪುರುಷೋತ್ತಮ ಕ್ಷೇತ್ರದಲ್ಲಿ ನೆಲಸಿದ್ದಾನೆ. ಅದು ಬಲು ಹುಲುಸಾದ ಕ್ಷೇತ್ರ. ಎಲ್ಲಿ ನೋಡಿದರೂ ಕೆಂಬತ್ತದ ಗದ್ದೆಗಳು ಅಲ್ಲಿ ಬೆಳೆಯುವ ಬತ್ತವಾದರೋ ಕಬ್ಬಿನ ಹಾಗೆಯೇ ಎತ್ತರವಾಗಿ, ಆ ಕಬ್ಬನ್ನೇ ಸೋಲಿಸಿಬಿಡುವಂತೆ, ಬೆಳೆಯುತ್ತದೆ. ಗದ್ದೆಗಳ ಮಗ್ಗುಲಲ್ಲೇ ಇಳಿಯುವ ಬಾವಿಗಳು ಹೇರಳವಾಗಿವೆ. ಅಲ್ಲದೆ, ನೀರಿನ ಕಾಲುವೆಗಳು ತುಂಬಿ ಹರಿಯುತ್ತವೆ. ಇವುಗಳೇ ಆ ಗದ್ದೆಗಳಿಗೆ ಆಸರೆ. 



ಆ ಸುಂದರ ಕ್ಷೇತ್ರಕ್ಕೆ ಹೋಗಿ, ಸ್ವಾಮಿಯ ಸೇವೆ ಮಾಡಿ, ಅವನ ಕೃಪೆಗೆ ಪಾತ್ರರಾಗಬೇಕೆನ್ನುತ್ತಾರೆ ಆಳ್ವಾರರು. 



೫. ಶಾಡುಪೋಯ್ ವೀೞತ್ತಾಳ್ ನಿಮಿರ್ ತ್ತು ಈಶನ್ತನ್ ಪಡೈಯೊಡುಙ್ಗಿಳೈಯೋಡು,

ಮೋಡ, ವಾಣನೈಯಾಯಿರನ್ತೋಳ್ ಹಳುನ್ತುಣಿತ್ತವನ್ ಉಱೈಕೋಯಿಲ್,

ಆಡುವಾನ್ ಕೊಡಿಯಹಲ್ ವಿಶುಮ್ಬಣವಿಪ್ಪೋಯ್ ಪ್ಪಹಲವನೊಳಿಮಱೈಕ್ಕೂಮ್, 

ಮಾಡಮಾಳಿಡೈಶೂೞ್ ತರುನಾಙ್ಗೂರ್ ವಿಣ್ ಪುರುಡೋತ್ತಮಮೇ. 



ಶಾಡು = ಶಕಟವು, ಪೋಯ್ ವೀೞ = ಹೋಗಿ ಬೀಳುವಂತೆ, ತಾಳ್ = ಕಾಲುಗಳನ್ನು, ನಿಮಿರ್ ತ್ತು = ಚಾಚಿದವನೂ, ಈಶನ್ = ಈಶ್ವರನು, ತನ್ ಪಡೈಯೋಡುಮ್ = ತನ್ನ ಭೂತಗಣಗಳೊಡನೆ \(ಸೇನೆಯೊಡನೆ\), ಕಿಳೈಯೋಡುಮ್ = ಬಳಗದವರೊಡನೆ, ಓಡ = ಸೋತುಹೋಗಲು, ವಾಣನೈ = ಬಾಣಸುರನನ್ನು, ಆಯಿರಮ್ ತೋಳಹಳು = ಅವನ ಸಾವಿರ ತೋಳುಗಳನ್ನು, ತುಣಿತ್ತವನ್ = ತುಂಡರಿಸಿದವನೂ, ಉಱೈ ಕೋಯಿಲ್ = ನೆಲಸಿರುವ ಕ್ಷೇತ್ರವೆಂದರೆ, ಆಡು = ಅಲುಗಾಡುತ್ತಿರುವ, ವಾನ್ ಕೊಡಿ = ಸುಂದರವಾದ ಧ್ವಜಗಳು, ಅಹಲ್ ವಿಶುಮ್ಬು= ವಿಸ್ತಾರವಾದ ಗಗನವನ್ನು, ಅಣವಿಪೋಯ್ = ಏರಿಹೋಗಿ, ಪಹಲವನ್ = ಸೂರ್ಯನ, ಒಳಿ = ಬೆಳಕನ್ನು, ಮಱೈಕ್ಕೂಮ್ = ಮರೆಮಾಡುವಂಥ, ಮಾಡಮ್ = ಉಪ್ಪರಿಗೆಯ ಮನೆಗಳೂ, ಮಾಳಿಹೈ = ಮಹಡಿ ಮನೆಗಳೂ, ಶೂೞ್ ತರು = ಸುತ್ತುವರಿದಿರುವ, ನಾಙ್ಗೂರ್ = ತಿರುನಾಂಗೂರಿನ, ವಿಣ್ ಪುರುಡೋತ್ತಮಮೇ = ವಿಣ್ ಪುರುಷೋತ್ತಮ ಕ್ಷೇತ್ರವೇ. 



ಶಕಟವು ಹೋಗಿ ಬೀಳುವಂತೆ ಕಾಲುಗಳನ್ನು ಚಾಚಿದವನೂ, ಈಶ್ವರನು ತನ್ನ ಸೇನೆಯೊಡನೆಯೂ ಬಳಗದವರೊಡನೆಯೂ ಸೋತು ಹೋಗಲು ಬಾಣಾಸುರನ ಸಾವಿರ ತೋಳುಗಳನ್ನು ತುಂಡರಿಸಿದವನೂ ನೆಲಸಿರುವ ಪವಿತ್ರಸ್ಥಳವೆಂದರೆ, ಅಲುಗಾಡುತ್ತಿರುವ ಸುಂದರವಾದ ಧ್ವಜಗಳು ವಿಶಾಲವಾದ ಗಗನವನ್ನು ನಿಲುಕಿ, ಸೂರ್ಯನ ಬೆಳಕನ್ನು ಮರೆಮಾಡುವಂಥ ಉಪ್ಪರಿಗೆ ಮನೆಗಳು ಮಹಡಿಮನೆಗಳು ಸುತ್ತುವರಿದಿರುವ ತಿರುನಾಂಗೂರಿನ ವಿಣ್ ಪುರುಷೋತ್ತಮ ಕ್ಷೇತ್ರವೇ. 



ಭಗವಂತನು ಕೃಷ್ಣನಾಗಿ ಅವತರಿಸಿ ನಡೆಸಿದ ಅದ್ಭುತಕಾರ್ಯಗಳು ಅವನು ಹುಟ್ಟಿದ ಗಳಿಗೆಯಿಂದಲೂ ಕಂಡುಬಂದಿವೆಯಷ್ಟೆ\! ಅವುಗಳಲ್ಲಿ ಶಕಟಾಸುರಸಂಹಾರ ಸ್ವಾಮಿಯು ಎಳೆಯ ಮಗುವಾಗಿದ್ದಾಗ ನಡೆದದ್ದು. ಬಾಣಾಸುರನ ದರ್ಪವನ್ನು ಮುರಿದದ್ದು ಅವನು ದೊಡ್ಡವನಾದ ಮೇಲೆ, ಈ ಎರಡನ್ನೂ ಇಲ್ಲಿ ಆಳ್ವಾರರು ಸೂಚಿಸಿದ್ದಾರೆ. 



ಕಂಸನಾದ ಪ್ರೇರಿತನಾದ ಶಕಟಾಸುರನು ನಂದಗೋಕುಲದಲ್ಲಿ ಎಳೆಯ ಮಗುವಾಗಿ ಬೆಳೆಯುತ್ತಿದ್ದ ಕೃಷ್ಣನನ್ನು ಕೊಲ್ಲಬೇಕೆಂದು ಬಂದ. ಒಂದು ಬಂಡಿಯ ರೂಪವನ್ನು ತಳೆದು ಆಡುತ್ತ ಮಲಗಿದ್ದ ಶಿಶುವಾದ ಕೃಷ್ಣನಮೇಲೆ ಹರಿದು ಅವನನ್ನು ಕೊಂದು ಬಿಡಬೇಕೆಂಬುದುಆ ಅಸುರನ ಹವಣಿಕೆ. ಹಸುಳೆಯಂತೆ ಕಾಲನ್ನು ಆಡಿಸುತ್ತಿರುವಂತೆಯೇ ಮುನ್ನುಗ್ಗಿ ಅವನ ಮೇಲೆಯೇ ಬರುತ್ತಿದ್ದ ಬಂಡಿಯನ್ನು ತನ್ನ ಪುಟ್ಟ ಕಾಲಿನಿಂದ ಝಾಡಿಸಿದ. ಪರಿಣಾಮವಾಗಿ, ಬಂಡಿಯು ಪುಡಿಪುಡಿಯಾಗಿ ಬಿತ್ತು. ಹೀಗಾದದ್ದು ಶಕಟವಧೆ. 



ಬಾಣಾಸುರನನ್ನು ಕಾವಲುಗಾರನಂತೆ ರಕ್ಷಿಸುವುದಾಗಿ ವರವನ್ನಿತ್ತು ಅದಕ್ಕೆ ಕಟ್ಟಿಬಿದ್ದಿದ್ದು ಈಶ್ವರನು ಕೃಷ್ಣನೊಡನೆ ಹೋರಾಡಲಾರದೆ ಅವನ ಸೇನೆ ಪರಿವಾರಗಳೊಡನೆ ಸೋತು ಹೋದ. ಬಾಣನೇ ಸ್ವತಃ ಕೃಷ್ಣನನ್ನು ಯುದ್ಧದಲ್ಲಿ ಎದುರಿಸಬೇಕಾಯಿತು. ಕೃಷ್ಣನು ಅವನ ಸಾವಿರತೋಳುಗಳನ್ನು ತುಂಡರಿಸಿ ಹಾಕಿದ್ದಲ್ಲದೆ, ಮಿತಿಮೀರಿದ ಅವನ ಹೆಮ್ಮೆಯನ್ನು ಮುರಿದು, ಅವನನ್ನು ತನ್ನ ಬಂಧುವನ್ನಾಗಿ ಮಾಡಿಕೊಂಡನು. ಕೃಷ್ಣನ ಮಗನಾದ ಪ್ರದ್ಯುಮ್ನನ ಮಗನಾದ ಅನಿರುದ್ಧನಿಗೂ ಬಾಣಾಸುರನ ಮಗಳಾದ ಉಷೆಗೂ ಸಂಭ್ರಮದಿಂದ ವಿವಾಹ, ಆಮೇಲೆ, ನಡೆಯಿತು. 



ಅದ್ಭುತ ಪರಾಕ್ರಮದಲ್ಲಿ ಹೆಸರಾಂತ ಆ ಸ್ವಾಮಿಯೇ ಈಗ ತಿರುನಾಂಗೂರಿನ ವಣ್ ಪುರುಷೋತ್ತಮ ಕ್ಷೇತ್ರದಲ್ಲಿ ನೆಲಸಿದ್ದಾನೆ. ಆ ಕ್ಷೇತ್ರದಲ್ಲಿರುವ ಉಪರಿಗೆಗಳ ಮತ್ತು ಮಹಡಿ ಮನೆಗಳ ಮೇಲೆ ಎತ್ತರದಲ್ಲಿ ಧ್ವಜಗಳು ಹಾರಾಡುತ್ತವೆ. ವಿಶಾಲಗಗನದಲ್ಲಿ ಹಾರಾಡುವ ಆ ಧ್ವಜಗಳು ಸೂರ್ಯನ ಬೆಳಕನ್ನೇ ಮರೆಮಾಡಿಬಿಟ್ಟಿವೆ. ಭಗವಂತನ ಅಪೂರ್ವವಾದ ಶೋಭೆಯನ್ನು ಹೆಚ್ಚಿಸಲೆಂದೋ ಕಾಣೆ\! ಆ ಕ್ಷೇತ್ರಕ್ಕೆ ಹೋಗಿ, ಭಗವಂತನ ಸೇವೆಯಲ್ಲಿ ತೊಡಗಿ, ಅವನ ಕೃಪೆಗೆ ಪಾತ್ರರಾಗಬೇಕೆನ್ನುತ್ತಾರೆ ಆಳ್ವಾರರು. 



೬. ಅಙ್ಗೈಯಾಲಡಿ ಮೂನ್ ಱುನೀರೇಟ್ರು ಅಯನಲರ್ ಕೊಡು ತೊಳುದೇತ್ತ,

ಕಙ್ಗೈಪೋದರಕ್ಕಾಲ್ ನಿಮಿರ್ ತ್ತರುಳಿಯ ಕಣ್ಣನ್ ವನ್ದುಱೈಕೋಯಿಲ್,

ಕೊಙ್ಗೈ ಕೋಙ್ಗವೈಕಾಟ್ಟ ವಾಯ್ಕುಮುದಙ್ಗಾಟ್ಟ ಮಾಪದುಮಙ್ಗಳ್,

ಮಙ್ಗೈಮಾರ್ ಮುಹಙ್ಗಾಟ್ಟಿಡು ನಾಙ್ಗೂರ್ ವಣ್ ಪುರುಡೋತ್ತಮಮೇ. 



ಅಮ್ = ದಿವ್ಯವಾದ, ಕೈಯಾಲ್ = ಕೈಯಲ್ಲಿ, ಅಡಿಮೂನ್ ಱು= ಮೂರು ಅಡಿಗಳ \(ಹೆಜ್ಜೆಗಳ\), ನೀರ್ = \(ದಾನಕ್ಕಾಗಿ\) ನೀರನ್ನು ಧಾರೆ ಎರೆಸಿಕೊಂಡು, ಅಯನ್ = ಅಜನು \(ಚತುರ್ಮುಖನು\), ಅಲರ್ ಕೊಡು = ಹೂಗಳನ್ನು ಅರ್ಪಿಸಿ, ತೊೞುದು = ನಮಸ್ಕರಿಸಿ, ಏತ್ತ = ಸ್ತುತಿಸಲು, ಕಙ್ಗೈ = ಗಂಗೆಯು, ಪೋದರ = ಹರಿದುಬರುವಂತೆ, ಕಾಲ್ = ನಿಮಿರ್ತ್ತು = ಕಾಲನ್ನು ಚಾಚಿ, ಅರುಳಿಯ = ಕೃಪೆಮಾಡಿದ, ಕಣ್ಣನ್ = ಸರ್ವೇಶ್ವರನು, ವನ್ದು = ಬಂದು, ಉಱೈ = ನೆಲಸಿರುವ, ಕೋಯಿಲ್ = ಪವಿತ್ರಸ್ಥಳವೆಂದರೆ, ಕೋಙ್ಗು ಅವೈ = ಕೋಂಗು ಮರಗಳ ಮೊಗ್ಗುಗಳು, ಮಙ್ಗೈ ಮಾರ್ = ಸ್ತ್ರೀಯರ, ಕೊಙ್ಗೈ ಕಾಟ್ಟ = ಸ್ತನಗಳನ್ನು ಸೂಚಿಸಲು, ಕುಮುದಮ್ = ತಾವರೆ ಹೂಗಳು, ವಾಯ್ ಕಾಟ್ಟ = ಚೆಂದುಟಿಗಳನ್ನು ಸೂಚಿಸಲು, ಮಾ = ಸೊಬಗಿನಿಂದ ಕೂಡಿದ, ಪದುಮಙ್ಗಳ್ = ಪದ್ಮಗಲು \(ಕಮಲಗಳು\) ಮುಹಮ್ ಕಾಟ್ಟಿಡು = ಮುಖಗಳನ್ನು ಸೂಚಿಸುವ, ನಾಙ್ಗೂರ್ = ತಿರುನಾಂಗೂರಿನ, ವಣ್ ಪುರುಡೋತ್ತಮಮೇ = ವಣ್ ಪುರುಷೋತ್ತಮ ಕ್ಷೇತ್ರವೇ. 



ಮೂರಡಿ ನೆಲದ ದಾನಕ್ಕಾಗಿ ದಿವ್ಯವಾದ ಕೈಯಲ್ಲಿ ನೀರನ್ನು ಧಾರೆ ಎರೆಸಿಕೊಂಡು, ಚತುರ್ಮುಖ ಬ್ರಹ್ಮನು ಹೂಗಳನ್ನು ಅರ್ಪಿಸಿ ನಮಸ್ಕರಿಸಿ ಸ್ತುತಿಸುವಂತೆಯೂ ಗಂಗೆಯು ಹರಿದು ಬರುವಂತೆಯೂ ಕಾಲನ್ನು ಚಾಚಿದ ಸರ್ವೇಶ್ವರನು ಬಂದು ನೆಲಸಿರುವ ಪವಿತ್ರಸ್ಥಳವೆಂದರೆ, ಕೋಂಗುಮರಗಳ ಮೊಗ್ಗುಗಳು ಸ್ತ್ರೀಯರ ಸ್ತನಗಳನ್ನು ಸೂಚಿಸುವಂತೆಯೂ, ಸೊಬಗಿನ ದೊಡ್ಡ ಕಮಲಗಳು ಅವರ ಮುಖಗಳನ್ನು ಸೂಚಿಸುವಂತೆಯೂ ಇರುವ ತಿರುನಾಂಗೂರಿನ ವಣ್ ಪುರುಷೋತ್ತಮಕ್ಷೇತ್ರವೇ. 



ಕೊಡುವುದಕ್ಕಾಗಿ ಕೈಯನ್ನು ಯಾವಾಗಲೂ ಮುಂದುಮಾಡಿರುವ ಮಹಾಬಲಿಚಕ್ರವರ್ತಿಯನ್ನು ವಿಶಿಷ್ಟರೀತಿಯಲ್ಲಿ ಅನುಗ್ರಹಿಸುವುದಕ್ಕಾಗಿ, ಸರ್ವೇಶ್ವರನು ಅವನ ಯಾಗಶಾಲೆಗೆ ಅತ್ಯಪರೂಪವಾದ ವಾಮನವಟುವಾಗಿ ಹೋದನು. ಮೂರು ಹೆಜ್ಜೆಗಳಷ್ಟು ನೆಲ ತನಗೆ ಬೇಕೆಂದು ಬಲಿಚಕ್ರವರ್ತಿಯನ್ನು ಯಾಚಿಸಿದನು. ಕೊಟ್ಟೆನೆಂದು ಹೇಳುತ್ತಾ ಚಕ್ರವರ್ತಿಯು ವಟುವಿನ ಕೈಯಲ್ಲಿ ನೀರನ್ನೆರೆದನು. ಆ ಕೂಡಲೇ, ಭಗವಂತನು ಅದ್ಭುತ ರೀತಿಯಲ್ಲಿ ತ್ರಿವಿಕ್ರಮನಾಗಿ ಬೆಳೆದು ನಿಂತನು. ತನ್ನ ಒಂದು ಹೆಜ್ಜೆಯಿಂದ ಇಡಿಯ ಭೂಮಂಡಲವನ್ನೆಲ್ಲಾ ಆವರಿಸಿ ಅಳೆದುಬಿಟ್ಟನು\! ಭಗವಂತನು ತನ್ನ ಎರಡನೆಯ ಹೆಜ್ಜೆಯಿಂದ ಊರ್ಧ್ವಲೋಕಗಳನ್ನು ಅಳೆದುಕೊಳ್ಳುವುದಕ್ಕಾಗಿ ತನ್ನ ಕಾಲನ್ನು ಅತ್ತ ವಿಸ್ತರಿಸಿದನು. ಆಗ, ಭಗವಂತನ ಪಾದವು ಬ್ರಹ್ಮಲೋಕವನ್ನು ಮುಟ್ಟಿತು. ಚತುರ್ಮುಖನಿಗೆ ಪರಮಾನಂದವಾಯಿತು. ಒಡನೆಯೇ ಅವನು ಸರ್ವೇಶ್ವರನ ಪಾದವನ್ನು ತನ್ನ ಕಮಂಡಲು ಜಲದಿಂದ ತೊಳೆದು, ಅಪರೂಪವಾದ ಹೂಗಳಿಂದ ಅರ್ಚಿಸಿ, ಸ್ತುತಿಸಿದನು. ಆ ಪಾದೋದಕವೇ ದೇವಗಂಗೆಯಾಗಿ ಹರಿದು ಬಂತು. ಭಗೀರಥನ ಪ್ರಯತ್ನದ ಫಲವಾಗಿ ಆ ದೇವಗಂಗೆಯು ಭೂಲೋಕದಲ್ಲಿ ಹರಿದು ಅಲ್ಲಿಂದ ಪಾತಾಳ ಲೋಕವನ್ನೂ ಸೇರಿ – ಮೂರುಲೋಕಗಳನ್ನೂ ಪವಿತ್ರಗೊಳಿಸಿತು. ಅದ್ಭುತಕಾರಿಯಾದ ಆ ಸ್ವಾಮಿಯೇ ಈಗ ಆಶೆಯಿಂದ ತಿರುನಾಂಗೂರಿನ ವಣ್ ಪುರುಷೋತ್ತಮನು ಕ್ಷೇತ್ರದಲ್ಲಿ ನೆಲಸಿದ್ದಾನೆ. ಆ ಕ್ಷೇತ್ರದಲ್ಲಿರುವ ಸ್ತ್ರೀಯರು ಪ್ರಕೃತಿಯ ಸೌಂದರ್ಯವನ್ನೇ ಪ್ರತಿಬಿಂಬಿಸುವವರು. 



೭. ಉಳೈಯವೊಣ್ಡಿಱಲ್ ಪೊನ್ ಪೆಯರೋನ್ ತನದು ಉರಮ್ಬಿಳನ್ದು ತಿರತ್ತೈ

ಯಳೈಯುಮ್, ವೆಂಜಿನತ್ತರಿಪರಿಕೀಱಿಯ ಅಪ್ಪನ್ ವನ್ದುಱೈ ಕೋಯಿಲ್,

ಇಳೈಯ ಮಙ್ಗೈಯರಿಣೈಯಡಿಚ್ಚಿಲಮ್ಬಿನೋಡು ಎೞಿಲ್ ಕೊಳ್ ಪನ್ದಡಿಪ್ಪೋರ್, ಕೈ

ವಳೈಯಿಲ್ ನಿನ್ ಱೊಲಿಮಲ್ಹಿಯ ನಾಙ್ಗೂರ್ ವಣ್ ಪುರುಡೋತ್ತಮಮೇ.



ಉಳೈಯ = ಯಾತನೆಪಡುವಂತೆ, ಒಣ್ ತಿಱಲ್ = ಅಸಾಧಾರಣವಾದ ಸಾಮರ್ಥ್ಯವನ್ನುಳ್ಳ, ಪೊನ್ ಪೆಯರೋನ್ ತನದು = ಹಿರಣ್ಯಕಶಿಪುವಿನ, ಉರಮ್ = ಎದೆಯನ್ನು, ಪಿಳನ್ದು = ಸೀಳಿ, ಉದಿರತ್ತೈ = ರಕ್ತವನ್ನು, ಅಳೈಯುಮ್ = ಅಳೆಯುವವನಾದ, ವೆಮ್ ಶಿನತ್ತು = ಕಡುಕೋಪದ, ಅರಿ = ನರಸಿಂಹನೂ, ಪರಿ = ಕುದುರೆಯನ್ನು, ಕೀಱಿಯ = ಸೀಳಿದವನೂ, ಅಪ್ಪನ್ = ಸರ್ವೇಶ್ವರನೂ, ವನ್ದು = \(ಭೂಲೋಕಕ್ಕೆ\) ಬಂದು, ಉಱೈ = ವಾಸಿಸುವ, ಕೋಯಿಲ್ = ಪವಿತ್ರಸ್ಥಳವೆಂದರೆ, ಇಳೈಮಙ್ಗೈಯರ್ = ಎಳೆಯಹೆಂಗಳ, ಇಣೈಅಡಿ = ಎರಡು ಕಾಲುಗಳ, ಶಿಲಮ್ಬಿನೋಡು = ಗೆಜ್ಜೆಗಳಿಂದಲೂ, ಎೞಿಲ್ ಕೊಳ್ = ಸುಂದರವಾದ, ಪನ್ದು = ಚೆಂಡನ್ನು, ಅಡಿಪ್ಪೋರ್ = ಹೊಡೆಯುವವರ, ಕೈವಳೈಯಿಲ್ ನಿನ್ ಱು = ಕೈಬಳೆಗಳಿಂದಲೂ, ಒಲಿಮಲ್ ಹಿಯ = ಸದ್ದು ತುಂಬಿರುವ, ನಾಙ್ಗೂರ್ = ತಿರುನಾಂಗೂರಿನ, ವಣ್ ಪುರುಡೋತ್ತಮಮೇ = ವಣ್ ಪುರುಷೋತ್ತಮ ಕ್ಷೇತ್ರವೇ. 



ಬಹಳ ಬಾಧೆಪಡುವಂತೆ ಅಸಾಧಾರಣವಾದ ಸಾಮರ್ಥ್ಯವುಳ್ಳ ಹಿರಣ್ಯಕಶಿಪುವಿನೆ ಎದೆಯನ್ನು ಸೀಳಿ, ರಕ್ತವನ್ನು ಅಳೆದ ಕಡುಕೋಪದ ನರಹರಿಸ್ವರೂಪನೂ, ಕುದುರೆಯನ್ನುಸೀಳಿಕೊಂದವನೂ, ಸರ್ವೇಶ್ವರನೂ \(ಭೂಲೋಕಕ್ಕೆ\) ಬಂದು ನೆಲಸಿರುವ ಪವಿತ್ರಕ್ಷೇತ್ರವೆಂದರೆ ಎಳೆಯವಯಸ್ಸಿನ ಹೆಂಗಸರ ಎರಡು ಕಾಲುಗಳ ಗೆಜ್ಜೆಗಳಿಂದಲೂ, ಸುಂದರವಾದ ಚೆಂಡನ್ನು ಹೊಡೆಯುವವರ ಕೈಬಳೆಗಳಿಂದಲೂ ಸದ್ದು ತುಂಬಿರುವ ತಿರುನಾಂಗೂರಿನ ವಣ್ ಪುರುಷೋತ್ತಮ ಕ್ಷೇತ್ರವೇ. 



ಭಯವೆಂಬುದನ್ನೇ ಕಂಡರಿಯದ ಅಸಾಧಾರಣ ಸಾಮರ್ಥ್ಯವುಳ್ಳ ಹಿರಣ್ಯಕಶಿಪುವಿನ ಎದೆಯನ್ನು ಸೀಳಿ, ರಕ್ತವನ್ನು ಸೂರೆಗೊಂಡವನು ಅತಿವಿಲಕ್ಷಣವಾದ ನರಹರಿಯ ರೂಪವನ್ನು ತಳೆದು ಬಂದ ಕಡುಕೋಪಿಯಾದ ಸರ್ವೇಶ್ವರನು – ಈಗ ಭೂಲೋಕದಲ್ಲಿ ಇಷ್ಟಪಟ್ಟು ನೆಲಸಿರುವ ಪವಿತ್ರಸ್ಥಳಏ ತಿರುನಾಂಗೂರಿನ ವಣ್ ಪುರುಷೋತ್ತಮ ಕ್ಷೇತ್ರ. ಅಲ್ಲಿಯ ಬಾಲಕಿಯರು ನರ್ತನ ಮಾಡುವಾಗ ಅವರ ಕಾಲ್ಗೆಜ್ಜೆಗಳಿಂದ ಹೊರಡುವ ಸದ್ದೂ, ಚೆಂಡಾಟವಾಡುವಾಗ ಕೈಬಳೆಗಳಿಂದ ಹೊರಡುವ ಸದ್ದೂ ಮಧುರವಾಗಿ ಕೂಡಿಕೊಂಡು ಶೋಭಿಸುವುದು. ಆ ಕ್ಷೇತ್ರಕ್ಕೆ ಹೋಗಿ, ಭಗವಂತನನ್ನು ಆಶ್ರಯಿಸಿ, ಅವನ ಕೃಪೆಗೆ ಪಾತ್ರರಾಗಬೇಕೆನ್ನುತ್ತಾರೆ ಆಳ್ವಾರರು. 



೮. ವಾಳೈಯಾರ್ ತಡಙ್ಗಣು ಮೈಪಙ್ಗನ್ ವನ್ ಶಾಯಮ್ ಮಟ್ರದು ನೀಙ್ಗ, 

ಮೂಲೈಯಾರ್ ಶಿರತ್ತೈಯ ಮುನ್ನಳಿತ್ತ ಎಮ್ಮುಹಿಲ್ ವಣ್ಣನುಱೈ ಕೋಯಿಲ್,

ಪಾಳೈವಾನ್ ಕಮುಕೂಡುಯರ್ ತೆಙ್ಗಿನ್ ವನ್ ಪೞಮ್ ವಿೞವೆರುವಿಪ್ಪೋಯ್,

ವಾಳೈಪಾಯ್ ತಡಂಜೂೞ್ ತರು ನಾಙ್ಗೂರ್ ವಣ್ ಪುರುಡೋತ್ತಮಮೇ. 



ವಾಳೈ = ಬಾಳೆ ಮೀನಿನ ಹಾಗೆ, ಆರ್ = ತುಂಬಿರುವ ತಡ ಕಣ್ = ವಿಶಾಲವಾದ ಕಣ್ಣುಗಳುಳ್ಲ, ಉಮೈ = ಉಮೆಯ, ಪಙ್ಗನ್ = ತಪೋಭಂಗ ಮಾಡಿದವನ, ವಲ್ = ಕಠಿಣವಾದ, ಶಾಪಮ್ = ಶಾಪವು, ಮಟ್ರು ಅದು = ಅದು ಪೂರ್ತಿಯಾಗಿ, ನೀಙ್ಗ = ಕಳೆಯುವಂತೆ, \(ತೊಲಗಿ ಹೋಗುವಂತೆ\), ಮೂಳೈ ಆರ್ = ಮೂಳೆಯಿಂದಲೇ ಆಗಿರುವ, ಶಿರತು = ತಲೆಬುರುಡೆಯಲ್ಲಿ, ಮುನ್ = ಹಿಂದೆ ಒಂದು ಕಾಲದಲ್ಲಿ, ಐಯಮ್ = ಭಿಕ್ಷೆಯನ್ನು, ಅಳಿತ್ತ = ನೀಡಿದ, ಎಮ್ ಮುಹಿಲ್ ವಣ್ಣನ್ = ನಮ್ಮ ಮುಗಿಲು ಬಣ್ಣದವನು, ಉಱೈ = ನೆಲಸಿರುವ, ಕೋಯಿಲ್ = ಪವಿತ್ರಸ್ಥಳವೆಂಬುದು, ಪಾಳೈ = ನೆಲಸಿರುವ, ಕೋಯಿಲ್ = ಪವಿತ್ರಸ್ಥಳವೆಂಬುದು, ಪಾಳೈ = ಹೊಂಬಾಳೆಗಳನ್ನು, ವಾನ್ = ಎತ್ತರದಲ್ಲಿ ಪಡೆದಿರುವ, ಕಮುಕು ಊಡು = ಅಡಕೆಮರಗಳ ನಡುವೆ, ಉಯರ್ = ಎತ್ತರವಾದ, ತೆಙ್ಗಿನ್ = ತೆಂಗಿನ ಮರಗಳ, ವನ್ ಪಳಮ್ = ಬಲಿತ ತೆಂಗಿನ ಕಾಯಿಗಳು, ವೀಳ = ಬೀಳಲು, ವೆರುವಿ ಪೋಯ್ = ಹೆದರಿಬಿಟ್ಟು, ವಾಳೈ = ಬಾಳೆಮೀನುಗಳು, ಪಾಯ್ = ರಭಸದಿಂದ ನೆಗೆಯುವಂಥ ತಡಮ್ = ತಟಾಕಗಳಿಂದ, ಶೂಳ್ ತರು = ಸುತ್ತುವರಿದಿರುವ, ನಾಙ್ಗೂರ್ = ತಿರುನಾಂಗೂರಿನ, ವಣ್ ಪುರುಡೋತ್ತಮಮೇ = ವಣ್ ಪುರುಷೋತ್ತಮ ಕ್ಷೇತ್ರವೇ. 



ಬಾಳೆಯ ಮೀನಿನ ಹಾಗೆ \(ಮುಖದಲ್ಲಿ\) ತುಂಬಿ ವಿಶಾಲವಾದ ಕಣ್ಣುಗಳುಳ್ಳ ಉಮೆಯ ತಪಸ್ಸನ್ನುಭಂಗಪಡಿಸಿದವನ ಕಠಿಣಶಾಲವು ಪೂರ್ತಿಯಾಗಿ ಅಳಿಯುವಂತೆ, ಹಿಂದೆ ಒಂದು ಸಲ, ಮೂಳೆಗಳಿಂದಾದ ತಲೆಬುರುಡೆಯಲ್ಲಿ ಬಿಕ್ಷೆಯನ್ನುನೀಡಿದ ನಮ್ಮ ಮುಗಿಲ್ವಣ್ಣನು ನೆಲಸಿರುವ ಪವಿತ್ರಸ್ಥಳವೆಂದರೆ, ಎತ್ತರದಲ್ಲಿ ಪಡೆದ ಹೊಂಬಾಳೆಗಳುಳ್ಳ ಅಡಕೆಯ ಮರಗಳ ನಡುವೆ ಎತ್ತರವಾದ ತೆಂಗಿನ ಮರಗಳಿಂದ ಬಲಿತ ತೆಂಗಿನ ಕಾಯಿಗಳು ಬೀಳುವಾಗ, ಬಾಳೆ ಮೀನುಗಳು ಹೆದರಿ ಅಲ್ಲಿಂದ ವೇಗವಾಗಿ ಹಾರಿಸೇರಿಕೊಳ್ಳುವಂಥ ತಟಾಕಗಳಿಂದ ಸುತ್ತುವರಿದಿರುವ ತಿರುನಾಂಗೂರಿನ ವನ್ ಪುರುಷೋತ್ತಮ ಕ್ಷೇತ್ರವೇ. 



ಹಿಮವಂತನ ಮಗಳೂ ಪರಮಸುಂದರಿಯೂ ಆದ ಉಮೆಯು ಶಿವನನ್ನೇ ಮದುವೆಯಾಗುವೆನೆಂದು ಹಟ ಹಿಡಿದು ಅವನನ್ನು ಪಡೆದುಕೊಳ್ಳುವುದಕ್ಕಾಗಿ ಉಗ್ರತಪಸ್ಸನ್ನಾಚರಿಸಿದಳು. ಅವಳ ಭಕ್ತಿ, ನಿಷ್ಠೆಗಳಿಗೆ ಮೆಚ್ಚಿ ಶಿವನು ಪ್ರತ್ಯಕ್ಷನಾಗಿ, ಅವಳನ್ನು ತನ್ನ ’ಅರ್ಧಾಂಗಿ’ಯನ್ನಾಗಿ ಮಾಡಿಕೊಂಡನು. ಶಿವನು ಅರ್ಧನಾರೀಶ್ವರನಾದದ್ದು ಹೀಗೆ. 



ತ್ರಿಮೂರ್ತಿಗಳಲ್ಲಿ ಶಿವನಿಗೂ ಐದು ತಲೆಗಳು, ಬ್ರಹ್ಮನಿಗೂ ಐದು ತಲೆಗಳು. ಇದರಿಂದ ಅವರಿಬ್ಬರ ವಿಷಯದಲ್ಲಿ ಪದೇಅದೇ ಸಂದೇಹವುಂಟಾಗುತ್ತಿತ್ತು. ಇದನ್ನು ಸುಲಭವಾಗಿ ನಿವಾರಿಸಿ ಬಿಡಬಹುದೆಂದು ಶಿವನು ಬ್ರಹ್ಮನ ಒಂದು ತಲೆಯನ್ನು ಜಿಗುಟಿಹಾಕಿದನಂತೆ. ಬ್ರಹ್ಮನ ತಲೆ ಶಿವನ ಕೈಗೇ ಅಂಟಿಕೊಂಡು ಬಿಟ್ಟಿತಂತೆ. ಆಗ ಶಿವನಿಗೆ ಬಹಳ ಸಂಕಟವಾಯಿತಂತೆ. ಆಗ ಶಿವನಿಗೆ ಬಹಳ ಸಂಕಟವಾಯಿತಂತೆ. ಬ್ರಹ್ಮಹತ್ಯಾದೋಷವನ್ನೂ, ತನ್ನ ಬಲ ಅಂಗೈಗೆ ಅಂಟಿಕೊಂಡಿರುವ ಬ್ರಹ್ಮಕಪಾಲವನ್ನೂ ನೀಗಿಸಿಕೊಳ್ಳುವುದು ಹೇಗೆ ಎಂದು ಬಹುವಾಗಿ ಯೋಚಿಸಿದನಂತೆ. ಅದಕ್ಕಾಗಿ ಅವನು ಭಸ್ಮಧಾರಿಯಾಗಿ ಕಪಾಲವನ್ನು ಹಿಡಿದು ಭಿಕ್ಷೆಗೆ ಹೊರಟನಂತೆ. ಶಿವನು ಮೂರುಲೋಕಗಳಲ್ಲಿ ಭಿಕ್ಷೆಯೆತ್ತಿದರೂ ಆ ಕಪಾಲವು ತುಂಬಲಿಲ್ಲವಂತೆ. ಕಡೆಗೆ ಹಿಮಾಲಯದ ತಪ್ಪಲಲ್ಲಿದ್ದ ಬದರಿಕಾಶ್ರಮಕ್ಕೆ ಶಿವನು ಬಂದನಂತೆ. ಅಲ್ಲಿ ನೆಲಸಿರುವ \(ಬದರಿ\)ನಾರಾಯಣನು ತನ್ನ ಬಲಗೈಯನ್ನು ಮುಂದಕ್ಕೆ ಚಾಚಿ ಕಪಾಲದ ಮೇಲೆ ಹಿಡಿದು, ತನ್ನ ಮೈಯಿಂದ ರಕ್ತವನ್ನು ಹರಿಸುತ್ತಾ “ಅಕ್ಷಯಂ” ಎಂದನಂತೆ. ಕಪಾಲವನ್ನು ರಕ್ತವು ತುಂಬಿಸಿದ ಕೂಡಲೇ, ಕೈಯನ್ನು ಕೆಳಮುಖವಾಗಿ ಮಾಡೆಂದು ಶಿವನಿಗೆ ಹೇಳಿದನಂತೆ. ಶಿವನು ಹಾಗೆ ಮಾಡಿದ ಕೂಡಲೇ ಕಪಾಲವು ಕಳಚಿ ಬಿದ್ದು ಯೋಯಿತಂತೆ. ಶಿವನ ಕಠಿಣ ಶಾಪವನ್ನು ನಾರಾಯಣನು ನೀಗಿಸಿದ್ದೂ ಹೀಗೆ. \(ಈಗಲೂ ಬದರಿ ಕ್ಷೇತ್ರಕ್ಕೆ ಹೋಗುವ ಯಾತ್ರಿಕರು ಅಲ್ಲಿ ’ಬ್ರಹ್ಮಕಪಾಲ’ವನ್ನು ಸಂದರ್ಶಿಸುತ್ತಾರೆ\).



ಅಂಥ ಉದಾರಿಯಾದ ಸರ್ವೇಶ್ವರನು ಈಗ ತಿರುನಾಂಗೂರಿನ ವಣ್ ಪುರುಷೋತ್ತಮ ಕ್ಷೇತ್ರದಲ್ಲಿ ನೆಲಸಿದ್ದಾನೆ. ಆ ಕ್ಷೇತ್ರದಲ್ಲಿ ತೆಂಗು, ಅಡಕೆ ಮರಗಳು ಹೇರಳವಾಗಿವೆ. ಎಲ್ಲಿ ನೋಡಿದರೂ ವಿಶಾಲವಾದ ತಟಾಕಗಳಿವೆ. ಎತ್ತರವಾಗಿ ಬೆಳೆದ ತೆಂಗಿನ ಮರಗಳಿಂದ ಬಲಿತ ತೆಂಗಿನಕಾಯಿಗಳು ಕೆಳಗೆ ಗದ್ದೆಗಳಲ್ಲಿ ಉದುರಿಬಿದ್ದಾಗ, ಅಲ್ಲಿ ವಾಸವಾಗಿರುವ ಬಾಳೆಮೀನುಗಳು ಹೆದರಿ, ಅಲ್ಲಿಂದ ಮಗ್ಗುಲಲ್ಲೇ ಇರುವ ತಟಾಕಗಳಿಗೆ ಹಾರಿಕೊಳ್ಳುವುವು. ನಿರ್ಭಯವಾದ ಜೀವನಕ್ಕೆ ಆಕರವಾಗಿರುವ ಆ ಪವಿತ್ರ ಸ್ಥಳವನ್ನು ಸೇರಿ, ಭಗವಂತನನ್ನು ಆಶ್ರಯಿಸಿ, ಅವನ ಸೇವೆಮಾಡಿ, ಅವನ ಕೃಪೆಗೆ ಪಾತ್ರರಾಗಬೇಕು ಎನ್ನುತ್ತಾರೆ ಆಳ್ವಾರರು. 



೯. ಇನ್ದುವಾರ್ ಶಡೈಯೀಶನೈಪ್ಪಯನ್ದ ನಾನ್ ಮುಹನೈ ತನ್ನೆೞಿಲಾರುಮ್, 

ಉನ್ದಿಮಾಮಲರ್ ಮೀಮಿಶೈಪ್ಪಡೈತ್ತವನ್ ಉಹನ್ದಿನಿದುಱೈಕೋಯಿಲ್, 

ಕುನ್ದಿವಾೞೈಯಿನ್ ಕೊೞುಙ್ಗನಿನುಹರ್ ನ್ದು ತನ್ ಕುರುಳೈಯೈತ್ತೞುವಿಪ್ಪೋಯ್,

ಮನ್ದಿಮಾಮ್ ಪಣೈ ಮೇಲ್ ವೈಹುನಾಙ್ಗೂರ್ ವಣ್ ಪುರುಡೋತ್ತಮಮೇ. 



ಇನ್ದು = ಚಂದ್ರನಿಂದ ಕೂಡಿದ, ವಾರ್ = ಉದ್ದನಾದ, ಶಡೈ = ಜಡೆಯ, ಈಶನೈ = ಈಶ್ವರನನ್ನು \(ರುದ್ರನನ್ನು\), ಪಯನ್ದ = ಪಡೆದ, ನಾನ್ ಮುಹನೈ = ನಾಲ್ಮುಖನನ್ನು, ತನ್ = ತನ್ನ, ಎೞಿಲ್ ಆರುಮ್ = ಸೊಬಗು ತುಂಬಿದ, ಉನ್ದಿ ಮಾಮಲರ್ = ನಾಭಿಯ ದೊಡ್ಡ ಕಮಲದ, ಮೀಮಿಶೈ = ಮೇಲೆ, ಪಡೈತ್ತ = ನಾಭಿಯ ದೊಡ್ಡ ಕಮಲದ, ಮೀಮಿಶೈ = ಮೇಲೆ, ಪಡೈತ್ತವನ್ = ಪಡೆದವನು, ಉಹನ್ದು = ಆಶೆಪಟ್ಟು, ಇನಿದು = ಪ್ರೀತಿಯಿಂದ, ಉಱೈ = ವಾಸಿಸುವ, \(ನೆಲಸಿರುವ\), ಕೋಯಿಲ್ = ಪವಿತ್ರಸ್ಥಳವೆಂದರೆ, ಕುನ್ದಿ = ಮೆಟ್ಟಿಂಗಾಲಿಟ್ಟು ನಡೆದು, ವಾೞೈಯಿನ್ = ಬಾಳೆಯ, ಕೊೞು ಕನಿ= ಪುಷ್ಪವಾದ ಹಣ್ಣನ್ನು, ನುಹರ್ ನ್ದು = ತಿಂದು, ತನ್ ಕುರುಳೈಯೈ = ತನ್ನ ಮರಿಯನ್ನು, ತೞುವಿ = ಸಮಾಧಾನಪಡಿಸಿ, \(ಅದನ್ನೆತ್ತಿಕೊಂಡು\), ಪೋಯ್ = ಹೋಗಿ, ಮನ್ದಿ = ಹೆಣ್ಣುಕೋತಿಯು \(ತಾಯಿಕೋತಿಯು\), ಮಾಮ್ ಪಣೈವೇಲ್ = ಮಾವಿನ ಮರದ ಕೊಂಬೆಯ ಮೇಲೆ, ವೈಹುಮ್ = ತಂಗಿರುವ, ನಾಙ್ಗೂರ್ = ತಿರುನಾಂಗೂರಿನ ವಣ್ ಪುರುಡೋತ್ತಮಮೇ = ವಣ್ ಪುರುಷೋತ್ತಮ ಕ್ಷೇತ್ರವೇ. 



ಚಂದ್ರನಿಂದ ಕೂಡಿದ ಉದ್ದನಾದ ಜಡೆಯ ಈಶ್ವರನನ್ನು ಪಡೆದ ನಾಲ್ಮುಖನನ್ನು ಸೊಬಗುತುಂಬಿದ ತನ್ನ ನಾಭಿಯ ದೊಡ್ಡ ಕಮಲದ ಮೇಲೆ ಪಡೆದವನು ಆಶೆಪಟ್ಟು ಪ್ರೀತಿಯಿಂದ \(ಮಧುರರೂಪದಲ್ಲಿ\) ನೆಲಸಿರುವ ಪವಿತ್ರಸ್ಥಳವೆಂದರೆ,ತಾಯಿಕೋತಿಯು ಮೆಟ್ಟಿಂಗಾಲಿಟ್ಟು ಉಷ್ಕವಾದ ಬಾಳೆಯ ಹಣ್ಣನ್ನು ಕಿತ್ತುತಿಂದು, ತನ್ನ ಮರಿಯನ್ನೆತ್ತಿಕೊಂಡು ಹೋಗಿ ಮಾಇನ ಮರದ ಕೊಂಬೆಯ ಮೇಲೆ ತಂಗಿರುವ ತಿರುನಾಂಗೂರಿನ ವಣ್ ಪುರುಷೋತ್ತಮ ಕ್ಷೇತ್ರವೇ. 



ಆಳ್ವಾರರು ಹೇಳುತ್ತಾರೆ: ಸರ್ವೇಶ್ವರನಾದ ಶ್ರೀಮನ್ನಾರಾಯಣನು ತನ್ನ ನಾಭಿ ಕಮಲದಲ್ಲಿ ಚತುರ್ಮುಖ ಬ್ರಹ್ಮನನ್ನು ಸೃಷ್ಟಿಸಿದನು. ಬ್ರಹ್ಮನು ಉದ್ದನಾದ ಜಡೆಯುಳ್ಳ ತಲೆಯಲ್ಲಿ ಬಾಲಚಂದ್ರನಿಂದ ಶೋಭಿತನಾದ ಈಶ್ವರನನ್ನು ಸೃಷ್ಟಿಸಿದನು.ಸೃಷ್ಟಿಯ ಕ್ರಮ ಹೀಗೆ ಮೊದಲಾಗುವುದು. 



ಆದಿಕಾರಣನಾದ ಆ ಸರ್ವೇಶ್ವರನೇ ಈಗ ಮಧುರರೂಪದಲ್ಲಿ ಭೂಲೋಕದಲ್ಲಿ ತಿರುನಾಂಗೂರು ಕ್ಷೇತ್ರದ ವಣ್ ಪುರುಷೋತ್ತಮ ಕ್ಷೇತ್ರದಲ್ಲಿ ಅರ್ಚಾಮೂರ್ತಿಯಾಗಿ ನೆಲಸಿದ್ದಾನೆ. ತಾಯಿ ಕೋತಿಯು ತನ್ನ ಹೊಟ್ಟೆಯನ್ನು ಹೊರೆಯುವುದಕ್ಕೆ ತಾನು ಕಷ್ಟಪಡುವ ಸಮಯದಲ್ಲಿಯೂ ತನ್ನಮರಿಯ ರಕ್ಷಣೆಯನ್ನು ಮರೆಯುವುದಿಲ್ಲ. ಆದರೆ, ವಣ್ ಪುರುಷೋತ್ತಮ ಕ್ಷೇತ್ರದಲ್ಲಿ ನೆಲಸಿರುವ ಭಗವಂತನು ತನ್ನ ಆಶ್ರಿತರನ್ನು ರಕ್ಷಿಸುವುದರಲ್ಲಿಯೇ ನಿರತನಾಗಿದ್ದಾನೆ. ಆದ್ದರಿಂದ, ಅಲ್ಲಿ ಸ್ವಾಮಿಯನ್ನು ಸೇವೆ ಮಾಡಿ ಅವನ ಅನುಗ್ರಹಕ್ಕೆ ಪಾತ್ರರಾಗಬೇಕೆನ್ನುತ್ತಾರೆ ಆಳ್ವಾರರು. 



೧೦. ಮಣ್ಣುಳಾರ್ ಪುಹೞ್ ವೇದಿಯರ್ ನಾಙ್ಗೂರ್ ವಣ್ ಪುರುಡೋತ್ತಮತ್ತುಳ್,

ಅಣ್ಣಲ್ ಶೇವಡಿಕ್ಕೀೞಡೈನ್ದುಯ್ ನ್ದವನ್ ಆಲಿಮನರುಳ್ ಮಾರಿ, 

ಪಣ್ಣುಳಾರ್ ತರಪ್ಪಾಡಿಯ ಪಾಡಲ್ ಇಪ್ಪತ್ತು ವಲ್ಲಾರ್, ಉಲಹಿಲ್

ಎಣ್ಣಿಲಾದ ಪೇರಿನ್ ಬಮುಟ್ರು ಇಮೈಯವರೋಡುಙ್ಗೂಡವರೇ. 



ಮಣ್ಣುಳ್ = ಭೂಲೋಕದಲ್ಲಿ, ಆರ್ = ತುಂಬಿರುವ, ಪುಹೞ್ = ಕೀರ್ತಿಯ, ವೇದಿಯರ್ = ವೇದವಿದ್ವಾಂಸರು ವಾಸಿಸುವ, ನಾಙ್ಗೂರ್ = ತಿರುನಾಂಗೂರಿನ, ವಣ್ ಪುರುಡೋತ್ತಮತ್ತುಳ್ = ವಣ್ ಪುರುಷೋತ್ತಮ ಕ್ಷೇತ್ರದಲ್ಲಿ, ನೆಲಸಿರುವ, ಅಣ್ಣಲ್ = ಸರ್ವೇಶ್ವರನ, ಶೇಅಡಿಕ್ಕೀೞ್ = ಕೋಮಲ \(ಸುಂದರ\) ಪಾದಗಳಲ್ಲಿ, ಅಡೈನ್ದು = ಸೇರಿ, ಉಯ್ ನ್ದವನ್ = ಉಜ್ಜೀವನಗೊಂಡವನೂ, ಆಲಿ ಮನ್= ತಿರುವಾಲಿನಾಡಿನ ಒಡೆಯನೂ, ಅರುಳ್ ಮಾರಿ = ಕೃಪೆಯನ್ನು \(ಮಳೆಯಂತೆ\) ಸುರಿಸುವ ಮೇಘದಂಥವನೂ, ಪಣ್ಣುಳ್ = ಗಾನದಲ್ಲಿ, ಆರ್ ತರ = ಹೊಂದಿಕೊಳ್ಳುವಂತೆ, ಪಾಡಿಯ = ರಚಿಸಿದ \(ಹಾಡಿದ\), ಪಾಡಲ್ = ಹಾಡುಗಳಾದ, ಇಪತ್ತುಮ್ = ಈ ಹತ್ತು ಪಾಶುರಗಳನ್ನೂ, ವಲ್ಲಾರ್ = ಬಲ್ಲವರು, ಉಲಹಿಲ್ = ಈ ಲೋಕದಲ್ಲಿ, ಎಣ್ ಇಲಾದ = ಅಳೆಯಲಾಗದಷ್ಟು, ಪೇರ್ ಇನ್ ಬಮ್ = ಹಿರಿಯ \(ಹೆಚ್ಚಿನ\) ಆನಂದವನ್ನು, ಉಟ್ರು = ಅನುಭವಿಸಿ, ಇಮೈಯವರೋಡುಮ್ = ಅಮರರೊಡನೆ, ಕೂಡುವರೇ = ಸೇರುವವರೇ ಆಗುತ್ತಾರೆ. 



ಭೂಲೋಕದಲ್ಲಿ ತುಂಬುಕೀರ್ತಿಯುಳ್ಳ ವೇದವಿದ್ವಾಂಸರು ವಾಸಿಸುವ ತಿರುನಾಂಗೂರಿನ ವಣ್ ಪುರುಷೋತ್ತಮ ಕ್ಷೇತ್ರದಲ್ಲಿ ನೆಲಸಿರುವ ಸರ್ವೇಶ್ವರನ ಕೋಮಲ \(ಸುಂದರ\) ಪಾದಗಳ ಬಳಿ ಸೇರಿ ಉಜ್ಜೀವನಗೊಂಡವನೂ ತಿರುವಾಲಿನಾಡಿನ ಒಡೆಯನೂ ಕೃಪೆಯೆಂಬ ಮಳೆಯನ್ನು ಸುರಿಸುವ ಮೋಡದಂಥವನೂ ಗಾನದೊಡನೆ ಹೊಂದಿಕೊಳ್ಳುವಂತೆ ಹಾಡಿದ ಈ ಹತ್ತು ಪಾಶುರಗಳನ್ನು ಬಲ್ಲವರು ಈ ಲೋಕದಲ್ಲಿ ಅಳೆಯಲಾಗದಷ್ಟು ಆನಂದವನ್ನನುಭವಿಸಿದ ಬಳಿಕ ಅಮರರೊಡನೆ ಕೂಡಿಕೊಳ್ಳುವವರೇ ಆಗುತ್ತಾರೆ. 



ಭಗವಂತನನ್ನು ಭಜಿಸಿ, ಪೂಜಿಸಿ, ನಮಿಸಿ, ಸೇವೆಮಾದಿ ನಲಿಯುವ ಭಕ್ತನು ಇಹಲೋಕದಲ್ಲಿ ಜೀವಿಸಿರುವಷ್ಟು ಕಾಲವೂ ಆನಂದವನ್ನು ಅನುಭವಿಸುತ್ತಾನೆ. ಅವನ ಆನಂದ ಅಳೆಯಲು ಸಾಧ್ಯವಿಲ್ಲ. ಅವನು ಗತಿಸಿದ ಬಳಿಕ, ಪುನರ್ಜನ್ಮಕ್ಕೆ ಎಡೆಯಿಲ್ಲದ ಅಮರತವನ್ನು ಪಡೆಯುತ್ತಾನೆ. ಶ್ರೀವೈಕುಂಠದಲ್ಲಿ ವಾಸಿಸುವ ಅಮರರ \(ನಿತ್ಯಸೂರಿಗಳ\) ಸಂಗಡ ಅವನೂ ಕೂಡಿಕೊಳ್ಳುತ್ತಾನೆ. ಮತ್ತು ಭಗವಂತನ ನಿತ್ಯಸೇವೆಯಲ್ಲಿಯೇ ತೊಡಗಿ ಶಾಶ್ವತಾನಂದವನ್ನು ಪಡೆಯುತ್ತಾನೆ.



ಭಗವಂತನನ್ನು ಭಜಿಸಿ ಅವನ ಕೃಪೆಗೆ ಪಾತ್ರನಾಗುವುದಕ್ಕೆ ಸುಲಭೋಪಾಯವೊಂದಿದೆ. ಸ್ವಾಮಿಯು ತಾನೇ ಆಶೆಪಟ್ಟು ತಿರುನಾಂಗೂರಿನ ವಣ್ ಪುರುಷೋತ್ತಮಕ್ಷೇತ್ರದಲ್ಲಿ ಮಧುರವಾದ ಅರ್ಚಾಸ್ವರೂಪಿಯಾಗಿ ನೆಲಸಿದ್ದಾನೆ. ಅವನ ತಿರುವಡಿಗಳನ್ನು ಆಶ್ರಯಿಸಿ, ಸೇವೆಮಾಡಿ, ಅವನ ಕೃಪೆಗೆ ಪಾತ್ರನಾಗುವುದೇ ಉಪಾಯ. 



ತಿರುನಾಂಗೂರಿನ ವಣ್ ಪುರುಷೋತ್ತಮವೆಂಬುದು ಬಹಳ ಪವಿತ್ರವಾದ ಕ್ಷೇತ್ರ. ಭೂಲೋಕದಲ್ಲಿ ತುಂಬುಕೀರ್ತಿಯನ್ನು ಪಡೆದಿರುವ ವೇದವಿದ್ವಾಂಸರು ಅಲ್ಲಿ ನೆಲಸಿದ್ದಾರೆ. ಅವರು ಭಕ್ತಿಯಿಂದ ವಿಧಿಪೂರ್ವಕವಾಗಿ ಆ ಸ್ವಾಮಿಯನ್ನು ಪೂಜಿಸುತ್ತಾ ಅಭ್ಯುದಯ ಪಡೆಯುವಂಥ ಪವಿತ್ರಕ್ಷೇತ್ರ. 



ವಣ್ ಪುರುಷೋತ್ತಮ ಕ್ಷೇತ್ರದಲ್ಲಿ ನೆಲಸಿರುವ ಸರ್ವೇಶ್ವರನ ಸನ್ನಿಧಿಯಲ್ಲಿ ಅವನ ಕೋಮಲವಾದ ಪಾದಗಳನ್ನು ಆಶ್ರಯಿಸಿ ಕೃತಾರ್ಥನಾದವನು ಸ್ವಾಮಿಯ ಪರಮಭಕ್ತನೂ, ತಿರುವಾಲಿನಾಡಿನ ಒಡೆಯನೂ, ಕೃಪೆಯನ್ನು ವರ್ಷಿಸುವ ಮೋಡದಂಥವನೂ ಆದ ತಿರುಮಂಗೈ ಆಳ್ವಾರರು. ಅವರು ಗಾನಕ್ಕೆ ಹೊಂದಿಕೊಳ್ಳುವಂತೆ ಕೃಪಾನಿಧಿಯಾದ ಭಗವಂತನನ್ನು ಕುರಿತು ಹತ್ತುಪಾಶುರಗಳನ್ನು ರಚಿಸಿ ಹಾಡಿದ್ದಾರೆ. ಅವುಗಳನ್ನು ಚೆನ್ನಾಗಿ ಬಲ್ಲವರಿಗೆ ಈ ಲೋಕದಲ್ಲಿ ಮಹದಾನಂದವೂ, ಅನಂತರ ಮೋಕ್ಷವೂ ತಪ್ಪದೆ ಲಭಿಸುವುದು. ಇದು ಈ ತಿರುಮೊೞಿಗೆ ಫಲಶ್ರುತಿ.



\*\*\*\*\*\*\*\*\*\*\*\*\*\*\*



ಅಡಿಯನಡೆ: ಕಮ್ಬಮ್, ಪಲ್ಲವನ್, ಅಣ್ಡರ್, ಪರುಙ್ಗೈ, ಶಾಡು, ಅಙ್ಗೈ, ಉಳೈಯ, ವಾಳೈ, ಇನ್ದು, ಮಣ್, \(ಪೇರಣೀ\). 



\*\*\*\*\*\*\*\*\*\*\*\*\*\*\*\*\*



ಪೆರಿಯ ತಿರುಮೊೞಿ ನಾಲ್ಕನೆಯ ದಶಕ ಮೂರನೆಯ ತಿರುಮೊೞಿ



ಪೇರಣಿನ್ದುಲಹತ್ತವರ್



೧. ಪೇರಣಿನ್ದುಲಹತ್ತವರ್ ತೊಳುದೇತ್ತುಮ್ ಪೊರುಳಾಳನೆಮ್ಬಿರಾನೈ,

ವಾರಣಿ ಮುಲೈಯಾಳ್ ಮಲರ್ ಮಹಳೋಡುಮಣ್ ಮಹಳುಡನಿಱ್ ಪ,

ಶೀರಣಿಮಾಡ ನಾಙ್ಗೈ ನನ್ನಡುವುಳ್ ಶೆಮ್ಬೊನ್ ಶೆಯ್ ಕೋಯಿಲಿನುಳ್ಳೇ,

ಕಾರಣಿ ಮೇಹಮ್ ನಿನ್ ಱದೊಪ್ಪಾನೈಕ್ಕಣ್ಡು ಕೊಣ್ಡಾಯ್ ನ್ದೊನ್ದೇನೇ.



ಪೇರ್ ಅಣಿನ್ದು = ಹೆಸರನ್ನು ಸುಂದರಗೊಳಿಸಿ, ಉಲಹತ್ತವರ್ = ಲೋಕದ ಜನರು, ತೊೞುದು = ನಮಸ್ಕರಿಸಿ, ಏತ್ತುಮ್ = ಸ್ತುತಿಸುವ, ಪೊರುಳನ್ = ಪುರುಳಾಳನ್ \(ಎಂಬ ಹೆಸರಿನ\), ಎಮ್ಬಿರಾನೈ= ಸ್ವಾಮಿಯನ್ನು, ವಾರ್ ಅಣಿಮುಲೈಯಾಳ್ = ಕುಪ್ಪಸ ತೊಟ್ಟಿವಾರ್ ಅಣಿ ಮುಲೈಯಾಳ್ = ಕುಪಸ ತೊಟ್ಟಿವಾರ್ ಅಣಿ ಮುಲೈಯಾಳ್ = ಕುಪ್ಪಸ ತೊಟ್ಟ ಸ್ತನಗಳುಳ್ಳವಳಾದ, ಮಲರ್ ಮಹಳೋಡು = ಶ್ರೀದೇವಿಯೊಡನೆಯೂ ಮಣ್ ಮಹಳು ಡನ್ = ಭೂದೇವಿಯೊಡನೆಯೂ, ಇಱ್ ಪ = ಇರುವ, ಶೀರ್ ಅಣಿ = ಸಂಪತ್ತು ತುಂಬಿದ, ಮಾಡಮ್ = ಮಹಡಿಮನೆಗಳ, ನಾಙ್ಗೈ = ತಿರುನಾಂಗೂರಿನ, ನನ್ನಡುವುಳ್ = ನಟ್ಟ ನಡುವೆ, ಶೆಮ್ಬೊನ್ ಶೆಯ್ = ಕೆಂಪುಚಿನ್ನ್ದಂತಿರುವ, ಕೋಯಿ ಉನುಳ್ಳೇ = ದೇವಾಲಯದೊಳಗೆ, ಕಾರ್ ಅಣಿ ಮೇಹಮ್ = ಮಳೆಗಾಲದ ಸುಂದರವಾದ ಮೋಡವು ನಿನ್ ಱದು ಒಪ್ಪಾನೈ = ಇರುವ ಹಾಗೆ ಇರುವವನನ್ನು, ಕಣ್ಡುಕೊಣ್ಡು = ಕಂಡುಕೊಂಡು, ಉಯ್ ನ್ದೊೞಿನ್ದೇನೇ = ಅಭ್ಯುದಯಗೊಂಡೆನಲ್ಲ\! 



ಲೋಕದ ಜನರು ಹೆಸರನ್ನು ಸುಂದರಗೊಳಿಸಿ, ನಮಸ್ಕರಿಸಿ, ಸ್ತುತಿಸುವ ಪೊರುಳಾಳನ್ ಎಂಬ ಹೆಸರಿನ ಸ್ವಾಮಿಯನ್ನು ಕುಪ್ಪಸ ಬಿಗಿಸಿರುವ ಸ್ತನಗಳುಳ್ಳ ಶ್ರೀದೇವಿಯೊಡನೆಯೂ ಭೂದೇವಿಯೊಡನೆಯೂ ಇರುವ ರೀತಿಯಲ್ಲಿ ಸಂಪತ್ತು ತುಂಬಿದ ಮಹಡಿ ಮನೆಗಳ ತಿರುನಾಂಗೂರಿನ ನಟ್ಟ ನಡುವೆ ಕೆಂಪುಚಿನ್ನದಂತಿರುವ \(ಕೆಂಪು ಚಿನ್ನದಿಂದ ಮಾಡಿರುವ\) ದೇವಾಲಯದಲ್ಲಿ ಮಳೆಗಾಲದ ಸುಂದರವಾದ ಮುಗಿಲಿನ ಹಾಗೆ ಇರುವವನನ್ನು ಕಂಡುಕೊಂಡು ಅಭ್ಯುದಯಗೊಂಡೆನಲ್ಲ\! 



ಭಗವಂತನ ಸಹಸ್ರ\(ಅನಂತ\)ನಾಮಗಳನ್ನು ಅರ್ಥಪೂರ್ಣವಾಗಿ ರಮ್ಯವಾಗಿ ಉಚ್ಚರಿಸುವುದರಿಂದ ಅವನ ನಾಮಗಳನ್ನು ಸುಂದರಗೊಳಿಸಿದಂತೆ ಆಗುತ್ತದೆ. ಭಗವಂತನ ಮುಂದೆ ನಿಂತು, ಅವನ ಸಹಸ್ರನಾಮಗಳನ್ನು ಸುಂದರವಾಗಿ ಉಚ್ಚರಿಸಿ, ಅವನ ಪಾದಗಳಿಗೆರಗಿ, ಅವನನ್ನು ಸ್ತುತಿಸುತ್ತಿರುವುದು ಭಕ್ತಜನರ ದಿನಚರಿ.



ಸಂಪದ್ಭರಿತವಾದ ಮಹಡಿಮನೆಗಳಿಂದ ಕೂಡಿ ಸುಂದರವಾದ ತಿರುನಾಂಗೂರಿನ ನಟ್ಟನಡುವೆ ಇರುವುದೊಂದು ಸುಪ್ರಸಿದ್ಧದೇವಾಲಯ. ಅದು ಕೆಂಪು ಚಿನ್ನದಿಂದ ಆದಂತೆ ಪ್ರಕಾಶಿಸುತ್ತದೆ. ಆ ದೇವಾಲಯದಲ್ಲಿ ’ಪೊರುಳಾಳನ್’ ಎಂಬ ಹೆಸರಿನಿಂದ ಭಗವಂತನು ಶೋಭಿಸುತ್ತಾನೆ. ಅವನ ಉಭಯ ಪಾರ್ಶ್ವಗಳಲ್ಲಿ ಶ್ರೀದೇವಿ ಭೂದೇವಿಗಳು ಶೋಭಿಸುತ್ತಾರೆ. ಅಲ್ಲಿ ನೆಲಸಿರುವ ಸ್ವಾಮಿಯು ಸ್ವತಃ ದಿವ್ಯಸುಂದರನು. ಕಾರ್ಮುಗಿಲಿನಂತೆ ಅತ್ಯಂತ ಉದಾರಿ. ಭಕ್ತನನ್ನು ತನ್ನ ಕಡೆಗೆ ಆಕರ್ಶಿಸುವಂಥ ದಿವ್ಯಕಾಂತಿಯಿಂದಲೂ ಕಾರ್ಮುಗಿಲಿನ ಹಾಗೆ ತನ್ನಲ್ಲಿ ತುಂಬಿಕೊಂಡಿರುವ ಕೃಪೆಯನ್ನು ಭಕ್ತನ ಮೇಲೆ ಪುಷ್ಕಳವಾಗಿ ವರ್ಷಿಸುತ್ತಾ ಸ್ವಾಮಿಯು ಮೆರೆಯುತ್ತಾನೆ. 



’ಆ ದಿವ್ಯಸುಂದರನಾದ ಕೃಪಾನಿಧಿಯನ್ನು ಆ ಪವಿತ್ರ ಕ್ಷೇತ್ರದಲ್ಲಿ ನಾನು ಕಂಡುಕೊಂಡೆ, ಮತ್ತು ಉಜ್ಜೀವನಗೊಂಡೆ’ ಎನ್ನುತ್ತಾರೆ ಆಳ್ವಾರರು.



೨. ಪಿಱಪ್ಪೊಡು ಮೂಪ್ಪೊನ್ ಱಿಲ್ಲವನ್ ಱನ್ನೈಪ್ಪೇದಿಯಾವಿನ್ ಬ ವೆಳ್ಳತ್ತೈ,

ಇಱಪ್ಪೆದಿರ್ ಕಾಲಕ್ಕ ೞಿವುಮಾನಾನೈ ಏೞಿಶೈಯಿನ್ ಶುವೈ ತನ್ನೈ,

ಶಿಱಪ್ಪುಯ್ಡೈ ಮಱೈಯೋರ್ ನಾಙ್ಗೈ ನನ್ನಡುವುಳ್ ಶೆಮ್ಬೊನ್ ಶೆಯ್ ಕೋಯಿಲಿನುಳ್ಳೇ,

ಮಱೈಪ್ಪೆರುಮ್ ಪೊರುಳೈ ವಾನವರ್ ಕೋನೈಕ್ಕಣ್ಡುನಾನ್ ವಾೞ್ ನ್ದೊೞಿನ್ದೇನೇ. 



ಪಿಱಪ್ಪೊಡು = ಹುಟ್ಟಿನೊಡನೆ, ಮೂಪ್ಪು = ಮುಪ್ಪನ್ನು ಒನ್ ಱು = ಸ್ವಲ್ಪವೂ, ಇಲ್ಲವನ್ ತನ್ನೈ= ಇಲ್ಲದವನಾದ, ಪೇದಿಯ = ಬದಲಾವಣೆಯಿಲ್ಲದ, ಇನ್ ಬಮ್ ವೆಳ್ಳತ್ತೈ = ಆನಂದದ ಪ್ರವಾಹವನ್ನುಳ್ಳವನಾದ, ಇಱಪ್ಪು = ಕತ್ತಲು, ಎದಿರ್ ಕಾಲಮ್ = ಬೆಳಕಿನ ಕಾಲುಗಳು, ಕೞಿವುಮ್ ಆನಾನೈ = \(ಎರಡರಲ್ಲೂ\) ಇರುವವನಾದ, \(ಅವುಗಳನ್ನು ಕಳೆಯುವವನೂಆದ\), ಏೞ್ ಇಶೈಯಿನ್ = ಏಳು ಸ್ವರಗಳ, ಶುವೈ ತನ್ನೈ = ರುಚಿಯ, ಶಿಱಪ್ಪುಡೈ = ಸಿರಿಯನ್ನುಳ್ಳ, ಮಱೈಯೋರ್ = ವೇದವಿದ್ವಾಂಸರ, ನಾಙ್ಗೈ = ತಿರುನಾಂಗೂರಿನ, ನನ್ನಡುವುಳ್ = ನಟ್ಟ ನಡುವೆ, ಶೆಮ್ಬೊನ್ ಶೆಯ್ = ಕೆಂಪುಚಿನ್ನದ, ಕೋಯಿಲಿನುಳ್ಳೇ = ದೇವಾಲಯದಲ್ಲಿ, ಮಱೈ = ವೇದಗಳ, ಪೆರುಪೊರುಳೈ = ಮಹಾವಸ್ತುವನ್ನು, ವಾನವರ್ ಕೋನೈ = ದೇವತೆಗಳ ಒಡೆಯನನ್ನು, ಕಣ್ಡು = ಕಣ್ಣಾರಕಂಡು, ವಾಳ್ ನ್ದು ಒೞನ್ದೇನೇ = ಬಾಳಿನಲ್ಲಿ ಉಜ್ಜೀವನಗೊಂಡೆನಲ್ಲ\! 



ಹುಟ್ಟಿನೊಡನೆ ಮುಪ್ಪುಸ್ವಲ್ಪವೂ ಇಲ್ಲದ, ಬದಲಾವಣೆಯೇ ಇಲ್ಲದ, ಆನಂದಸಾಗರನಾದ, ಕತ್ತಲು ಬೆಳಕು ಕಾಲಗಳೂ ಅವುಗಳನ್ನು ಕಳೆಯುವವನೂ ಆದ ವೇದಗಳ ಹಿರಿಯ ವಸ್ತುವಾದ, ದೇವತೆಗಳ ದೇವನನ್ನು ಸಪ್ತಸ್ವರಗಳ್ ರುಚಿಯ ಸಿರಿಯನ್ನುಳ್ಳ ವೇದವಿದ್ವಾಂಸರ ತಿರುನಾಂಗೂರಿನ ನಟ್ಟನಡುವೆ ಕೆಂಪುಚಿನ್ನದ ದೇವಾಲಯದಲ್ಲಿ ನಾನು ಕಣ್ಣಾರಕಂಡು ಬಾಳಿನಲ್ಲಿ ಉಜ್ಜೀವನಗೊಂಡೆನಲ್ಲ. 



ಹುಟ್ಟಿನೊಡನೆ ಕ್ರಮವಾಗಿ ಕಾಮಾರ, ಯೌವನ, ಮುಪ್ಪು ಬಂದೇ ಬರುತ್ತದೆ. ಅವುಗಳು ಸಾವಿನಲ್ಲಿ ಪರಿಣಾಮಗೊಳ್ಳುವುವು. ಇದು ಜೀವನಿಗೆ ಸಾಮಾನ್ಯ. ಇವುಗಳಲ್ಲಿ ಯಾವುದನ್ನೂ ದಾಟಿಹೋಗಲು ಆಗಲಿ, ಇಲ್ಲದಂತೆ ಮಾಡಿಕೊಳ್ಳುವುದಾಗಲಿ ಜೀವನಿಗೆ ಸಾಧ್ಯವಿಲ್ಲ. ಭಗವಂತನಿಗಾದರೋ ಹುಟ್ಟೂ ಇಲ್ಲ, ಸಾವೂ ಇಲ್ಲ. ಅವನು ನಿತ್ಯನಾಗಿ ಶಾಶ್ವತನಾಗಿ ಇರುವವನು. ಅವನಿಗೆ ಯಾವ ಬಗೆಯ ವ್ಯತ್ಯಾಸವೂ ಇಲ್ಲ. ಅದಕ್ಕಾಗಿಯೇ ಅವನನ್ನು ದಿವ್ಯಯೌವನಸುಂದರ ಎನ್ನುವುದು. ಆನಂದವೇ ಅವನು. 



ಬೆಳಕು ಕತ್ತಲೆ ಎಂಬವು ಪರಸ್ಪರ ವಿರುದ್ಧಗುಣವುಳ್ಳ ಕಾಲಗಳು. ಭಗವಂತನು ಅವುಗಳನ್ನುಂಟು ಮಾಡಿ, ಅವುಗಳೇ ಆಗಿ, ಅವುಗಳನ್ನು ಕಳೆಯುವವನೂ ಆಗಿದ್ದಾನೆ. ಕತ್ತಲೆಯನ್ನು ಹೋಗಲಾಡಿಸಿ ಬೆಳಕನ್ನು ತರುತ್ತಾನೆ. ಬೆಳಕನ್ನು ಕಳೆದು ಕತ್ತಲನ್ನು ತರುತ್ತಾನೆ. ಇವೆಲ್ಲ ಚೇತನರ ಹಿತಕ್ಕಾಗಿಯೇ. 



ವೇದಗಳು ಪರಮಶ್ರೇಷ್ಠವಾದ ನಿಜವಸ್ತುವನ್ನು ವರ್ಣಿಸುತ್ತವೆ. ಆ ನಿಜವಸ್ತುವೇ ಭಗವಂತ. ದೇವಾಧಿದೇವನೇ ಅವನು. 



ಸಪ್ತಸ್ವರಗಳ ರುಚಿಯ ಸಿರಿಯನ್ನುಳ್ಳ” – ಸಪ್ತಸ್ವರಗಳನ್ನು ಜಾಣತನದಾದ ಬಳಸಿ, ಅವುಗಳನ್ನು ವಿಧವಿಧವಾದ ರಾಗಗಳನ್ನು ಹಾಡಿ ಆನಂದಿಸುವುದು, ಅವುಗಳ ರುಚಿಯನ್ನು ಆಸ್ವಾದಿಸುವುದು, ಒಂದು ಬಗೆಯ ಸಿರಿಯೇ. ತಿರುನಾಂಗೂರಿನ ವೇದವಿದ್ವಾಂಸರು ಗಾನವಿದ್ವಾಂಸರಾಗಿ ವೇದಗಳನ್ನು ಬಗೆಬಗೆಯ ರಾಗಗಳನ್ನು ಬಳಸಿ ಆನಂದದಿಂದ ಹಾಡುತ್ತಾ ಭಗವಂತನ ಗುಣಸ್ವರೂಪ ಸ್ವಭಾವಾದಿಗಳಲ್ಲಿ ತನ್ಮಯರಾಗಿರುತ್ತಾರೆ. 



ಆಳ್ವಾರರು ಹೇಳುತ್ತಾರೆ: ತಿರುನಾಂಗೂರಿನ ನಟ್ಟನಡುವೆ ಇರುವ ಕೆಂಪುಚಿನ್ನದ ದೇವಾಲಯದಲ್ಲಿ ಸರ್ವೇಶ್ವರನನ್ನು ನಾನು ಕಣ್ಣಾರ ಕಂಡೆ. ಇದರಿಂದ, ನನ್ನ ಜೀವನವೇ ಅಭ್ಯುದಯಗೊಂಡಿತು. 



೩. ತಿಡವಿಶುಮ್ಬೆರಿನೀರ್ ತ್ತಿಙ್ಗಳುಂಜುಡರುಮ್ ಶೆೞುನಿಲತ್ತುಯಿರ್ ಹಳುಮ್ ಮಟ್ರುಮ್

ಪಡರ್ ಪೊರುಳ್ ಹಳುಮಾಯ್ ನಿನ್ ಱವನ್ ಱನ್ನೈಪ್ಪಙ್ಗಯತ್ತಯನವನನೈಯ,

ತಿಡಮೊೞಿ ಮಱೈಯೋರ್ ನಾಙ್ಗೈ ನನ್ನಡುವುಳ್ ಶೆಮ್ಬೊನ್ ಶೆಯ್ ಕೋಯಿಲಿನುಳ್ಳೇ,

ಕಡಲ್ ನಿಱವಣ್ಣನ್ಱನ್ನೈನಾನಡಿಯೇನ್ ಕಂಡುಕೊಣ್ಡುಯ್ ನ್ದೊೞಿನ್ದೇನೇ. 



ತಿಡಮ್ = ಸ್ಥಿರವಾದ, ವಿಶುಮ್ಬು = ಆಕಾಶ, ಎರಿ = ಅಗ್ನಿ, ನೀರ್ = ನೀರು, \(ಇವುಗಳನ್ನು\) ತಿಙ್ಗಳುಮ್ = ಚಂದ್ರನನ್ನೂ, ಶುಡರುಮ್ = ಸೂರ್ಯನನ್ನೂ, ಶೆೞು = ಸುಂದರವಾದ, ನಿಲತ್ತು = ಭೂಲೋಕದ, ಉಯಿರ್ ಹಳುಮ್ = ಜೀವಕೋಟಿಯನ್ನೂ, ಮಟ್ರುಮ್ = ಮತ್ತು, ಪಡರ್ = ಹರಡಿರುವ, ಪೊರುಳ್ ಹಳುಮ್ ಆಯ್ = \(ಅಚೇತನ\)ವಸ್ತುಗಳನ್ನೂ ಆಗಿ, ನಿನ್ ಱವನ್ ತನ್ನೈ = ಇರುವವನನ್ನು, ಪಙ್ಗಯತ್ತು ಅಯನ್ ಅವನ್ = ಕಮಲದಲ್ಲಿ ಹುಟ್ಟಿದ ಬ್ರಹ್ಮನ, ಅನೈಯ = ಹಾಗೆ ಇರುವ, ತಿಡಮೊೞಿ = ದೃಢವಾದ ಭಾಷೆಯ, ಮಱೈಯೋರ್ = ವೇದವಿದ್ವಾಂಸರ, ನಾಙ್ಗೈ ನನ್ನಡುವುಳ್ = ತಿರುನಾಂಗೂರಿನ ನಟ್ಟ ನಡುವಲ್ಲಿ, ಶೆಮ್ಬೊನ್ ಶೆಯ್= ಕೆಂಪುಚಿನ್ನದ, ಕೋಯಿಲಿನುಳ್ಳೇ = ದೇವಾಲಯದೊಳಗೆ, ಕಡಲ್ ನಿಱಮ್ = ಕಡಲಿನಬಣ್ಣದ, ವಣ್ಣನ್ ತನ್ನೈ= ಬಣ್ಣದವನನ್ನು, ನಾನ್ ಅಡಿಯೇನ್ = ಪಾದಸೇವಕನಾದ ನಾನು, ಕಣ್ಡುಕೊಣ್ಡು = ಕಂಡು ಅರಿತುಕೊಂಡು, ಉಯ್ ನ್ದೊ ೞಿನ್ದೇನೇ = ಉಜ್ಜೀವನಗೊಂಡೆನಲ್ಲ. 



ಸ್ಥಿರವಾದ ಆಕಾಶ, ಅಗ್ನಿ, ನೀರು \(ಇವುಗಳನ್ನೂ\), ಚಂದ್ರನನ್ನೂ ಸೂರ್ಯನನ್ನೂ, ಸುಂದರವಾದ ಭೂಲೋಕದ ಜೀವಕೋಟಿಯನ್ನೂ, ಮತ್ತು ಹರಡಿರುವ \(ಅಚೇತನ\) ವಸ್ತುಗಳನ್ನೂ ಆಗಿ, ಇರುವವನನ್ನು, ಕಡಲಿನ ಬಣ್ಣದಂತೆ ಬಣ್ಣವುಳ್ಳವನನ್ನು, ಕಮಲದಲ್ಲಿ ಹುಟ್ಟಿದ ಬ್ರಹ್ಮನ ಹಾಗೆ ಇರುವ ದೃಢವಾದ ಭಾಷೆಯ ವೇದವಿದ್ವಾಂಸರ ತಿರುನಾಂಗೂರಿನ ನಟ್ಟ ನಡುವಲ್ಲಿ ಕೆಂಪು ಚಿನ್ನದ ದೇವಾಲಯದಲ್ಲಿ ಪಾದಸೇವಕನಾದ ನಾನು ಕಂಡು ಅರಿತುಕೊಂಡು ಉಜ್ಜೀವನಗೊಂಡೆನಲ್ಲ. 



ಆಕಾಶ, ಅಗ್ನಿ, ನೀರು, ಮುಂತಾದ ಪಂಚಭೂತಗಳನ್ನೂ, ಸೂರ್ಯಚಂದ್ರರನ್ನೂ, ಭೂಲೋಕದಲ್ಲಿರುವ ಎಲ್ಲಾ ಬಗೆಯ ಚೇತನ, ಅಚೇತನ ವಸ್ತುಗಳನ್ನೂ ಸೃಷ್ಟಿಸಿದವನೂ ಅವುಗಳ ಅಂತರ್ಯಾಮಿಯಾಗಿ ಅವುಗಳನ್ನುನಿರ್ವಹಿಸುವವನೂ ಸರ್ವೇಶ್ವರನು. ಕಡಲಿನ ಬಣ್ಣದ ಹಾಗೆಯೇ ಅವನು ವಿಶಿಷ್ಟವಾದ ದೇಹಕಾಂತಿಯುಳ್ಳವನು. ಅವನೀಗ ತಿರುನಾಂಗೂರಿನ ನಟ್ಟನಡುವೆ ಇರುವ ಕೆಂಪುಚಿನ್ನದಂತೆ ಹೊಳೆಯುವ ಪವಿತ್ರವಾದ ದೇವಾಲಯದಲ್ಲಿ ಅರ್ಚಾಸ್ವರೂಪಿಯಾಗಿ ನೆಲಸಿದ್ದಾನೆ. 



ಕಮಲದಲ್ಲಿ ಹುಟ್ಟಿದವನು ಚತುರ್ಮುಖಬ್ರಹ್ಮ. ಅವನ ಬಾಯಿಂದ ಸದಾ ಹೊರಬೀಳುವುದು ಪರಿಶುದ್ಧವಾದ ವೇದ. ವೇದೋಚ್ಚಾರಣಿಯಲ್ಲಿ ಎಲ್ಲಾ ಕಟ್ಟುಪಾಡುಗಳಿಂದಲೂ ಕೂಡಿದ್ದು. ತಿರುನಾಂಗೂರಿನಲ್ಲಿರುವ ವೈದೀಕರು ಚತುರ್ಮುಖ ಬ್ರಹ್ಮನ ಹಾಗೆಯೇ, ವೇದೋಚ್ಚಾರಣೆಯಲ್ಲಿ ಅನುಸರಿಸಬೇಕಾದ ಎಲ್ಲಾ ಕಟ್ಟುಪಾಡುಗಳಲ್ಲಿಯೂ ದೃಢವಾದ ಅನುಭವವುಳ್ಳವರು. ಅವರ ಬಾಯಿಂದ ಹೊರಬರುವ ವೇದ ಬಹಳ ಪರಿಶುದ್ಧವಾದದ್ದು. 



ಆಳ್ವಾರರು ಹೇಳುತ್ತಾರೆ: ಆ ಪವಿತ್ರಸ್ಥಳದ ದೇವಾಲಯದಲ್ಲಿಯೇ ಪಾದಸೇವಕನಾದ ಸರ್ವೇಶ್ವರನನ್ನು ಕಂಡುಕೊಂಡೆ. ಇದರಿಂದ ನನ್ನ ಜೀವನವೇ ಅಭ್ಯುದಯಗೊಂಡಿತು. 



೪. ವಶೈಯಱು ಕುಱಳಾಯ್ ಮಾವಲಿವೇಳ್ವಿ ಮಣ್ಣಲವಿಟ್ಟವನ್ ಱನ್ನೈ,

ಅಶೈವಱು ಮಮರರಡಿಯಿಣೈವಣಙ್ಗ ಅಲೈಕಡಲ್ ಕುಯಿನ್ ಱವಮ್ಮಾನೈ, 

ತಿಶೈಮುಹನನೈಯೋರ್ ನಾಙ್ಗೈ ನನ್ನಡುವುಳ್ ಶೆಮ್ಬೊನ್ ಶೆಯ್ ಕೋಯಿಲಿನುಳ್ಳೇ ಉಯರ್ ಮಣಿಮಹುಡಮ್ ಶೂಡಿ ನಿನ್ ಱಾನೈಕ್ಕಣ್ಡು ತೊಣ್ಡುಯ್ ನ್ದೋೞಿನ್ದೇನೇ ವಶೈ ಅಱು = ಕೊರತೆಯೆಲ್ಲೇ ನೀಗಿರುವ, ಕುಱಳಾಯ್ = ವಾಮನವಟುವಾಗಿ, --------------- ಮಣ್ ಅಳವಿಟ್ಟವನ್ ತನ್ನೈ = ಭೂಲೋಕವನ್ನು ಅಳೆದುಕೊಂಡವನ, ಅಶೈವು ಅಱುಮ್ = ಅಲುಗಾಟವಿಲ್ಲದ \(ನಿಶ್ಚಲವಾದ\), ಅಮರರ್ = ಅಮರರು \(ನಿತ್ಯಸೂರಿಗಳು\), ಅಡಿ ಇಣೈ = ಎರಡು ಪಾದಗಳನ್ನು, ವಣಙ್ಗ = ಆಶ್ರಯಿಸುವುದಕ್ಕಾಗಿ, ಅಲೈಕಡಲ್ = ಅಲೆಗಳು ತುಂಬಿದ ಕಡಲಲ್ಲಿ, ತುಯಿನ್ ಱ = ನಿದ್ರಿಸುವ \(ಪವಡಿಸಿರುವ\), ಅಮ್ಮಾನೈ = ಸ್ವಾಮಿಯನ್ನು, ಉಯರ್ = ಉನ್ನತವಾದ, ಮಣಿಮಹುಡಮ್ = ರತ್ನಕಿರೀಟವನ್ನು, ಶೂಡಿ = ಧರಿಸಿ, ನಿನ್ ಱಾನೈ = ಇರುವವನನ್ನು, ತಿಶೈಮುಹನ್ = ಚತುರ್ಮುಖ ಬ್ರಹ್ಮನ, ಅನೈಯೋರ್ = ಸಮಾನ \(ವೇದಪಂಡಿತರ\), ನಾಙ್ಗೈ = ತಿರುನಾಂಗೂರಿನ, ನನ್ನಡುವುಳ್ = ನಟ್ಟ ನಡುವೆ, ಶೆಮ್ಬೊನ್ ಶೆಯ್ = ಕೆಂಪುಚಿನ್ನದ್ದಾಡ, ಕೋಯಿಲಿನುಳ್ಳೇ = ದೇವಾಲಯದಲ್ಲಿ, ಕಣ್ಡುಕೊಣ್ಡು = ಕಂಡುಕೊಂಡು, ಉಯ್ ನ್ದೋೞಿನ್ದೇನೇ = ಉಜ್ಜೀವನಗೊಂಡೆನಲ್ಲ. 



ಕೊರತೆಯೆಲ್ಲವೂ ನೀಗಿರುವ ವಾಮನ ವಟುವಾಗಿ ಮಹಾಬಲಿಯ ಯಾಗಶಾಲೆಯಲ್ಲಿ ಭೂಲೋಕವನ್ನಳೆದುಕೊಂಡವನ ಎರಡು ಪಾದಗಳನ್ನು ನಿಶ್ಚಲರಾದ ನಿತ್ಯಸೂರಿಗಳು ಆಶ್ರಯಿಸಲೆಂದು ಅಲೆಗಳು ತುಂಬಿದ ಕಡಲಲ್ಲಿ ಪವಡಿಸಿರುವ ಸ್ವಾಮಿಯನ್ನು, ಉನ್ನತವಾದ ರತ್ನಕಿರೀಟವನ್ನು ಧರಿಸಿರುವವನನ್ನು, ಚತುರ್ಮುಖಬ್ರಹ್ಮನಿಗೆ ಸರಿಸಮಾನರ ತಿರುನಾಂಗೂರಿನ ನಟ್ಟನಡುವಲ್ಲಿ ಕೆಂಪುಚಿನ್ನದ್ದಾದ ದೇವಾಲಯದಲ್ಲಿಕಂಡುಕೊಂಡು ಉಜ್ಜೀವನಗೊಂಡೆನಲ್ಲ. 



ವಟುಗಳಿಗೆ ಇರಬೇಕಾದ ಎಲ್ಲ ಸಲ್ಲಕ್ಷಣಗಳನ್ನೂ ಹೊಂದಿ, ಯಾವ ಬಗೆಯ ಕೊರತೆಯೂ ಇಲ್ಲದಂತೆ ಕುಳ್ಳ ವಟುವಾಗಿ ಭಗವಂತನು ಬಲಿಚಕ್ರವರ್ತಿಯ ಯಾಗಶಾಲೆಯನ್ನು ಪ್ರವೇಶಿಸಿದನಷ್ಟೆ. ಚಕ್ರವರ್ತಿಯನ್ನು ತನ್ನ ಪುಟ್ಟ ಹೆಜ್ಜೆಯಲ್ಲಿ ಮೂರಡಿ ನೆಲವನ್ನು ಮಾತ್ರವೇ ಯಾಚಿಸಿ, ಅದನ್ನು ಪಡೆದುಕೊಂಡ. ಕೂಡಲೇ ಅದನ್ನು ಅಳೆದುಕೊಳುವುದಕ್ಕೆಂದು ಅತ್ಯಂತ ಎತ್ತರದ ತ್ರಿವಿಕ್ರಮನಾದ. ಆಗ, ಭೂಮಂಡಲವನ್ನೆಲ್ಲಾ ತನ್ನ ಒಂದೇ ಹೆಜ್ಜೆಯಿಂದ ಅಳೆದುಕೊಂಡ. ಕುಳ್ಳರಲ್ಲೆಲ್ಲಾ ಕುಳ್ಳನಾಗಿ, ಎತ್ತರವಾದವರಲ್ಲಿ ಅತ್ಯಂತ ಎತ್ತರವಾಗಿ ವಿಜೃಂಭಿಸಬಲ್ಲ ಅದ್ಭುತಕಾರಿಯೇ ಆ ಸರ್ವೇಶ್ವರ. ದೇವತೆಗಳೂ ನಿತ್ಯಸೂರಿಗಳು ಅವನ ಎಣೆಯಿಲ್ಲದ ಪಾದಪದ್ಮಗಳನ್ನು ಆಶ್ರಯಿಸುವುದಕ್ಕಾಗಿಯೇ ಅವನು ಪಾಲ್ಗಡದಲ್ಲಿ ಪವಡಿಸಿದ್ದಾನೆ. ಅಲ್ಲದೆ, ಭೂಲೋಕವಾಸಿಗಳನ್ನು ಉಜ್ಜೀವನಗೊಳಿಸುವುದಕ್ಕಾಗಿಯೇ ತಿರುನಾಂಗೂರಿನ ನಟ್ಟನಡುವೆ ಇರುವ ಕೆಂಪುಚಿನ್ನದಂತೆ ಹೊಳೆಯುವ ಪವಿತ್ರದೇವಾಲಯದಲ್ಲಿ ನೆಲೆಗೊಂಡಿದ್ದಾನೆ. ಅಲ್ಲಿ ವಾಸಿಸುವ ವೇದಪಂಡಿತರು ತಮ್ಮ ಪಾಂಡಿತ್ಯದಲ್ಲೂ ಪಾರಾಯಣದಲ್ಲೂ ಚತುರ್ಮುಖಬ್ರಹ್ಮನಿಗೆ ಸರಿಸಮರಾದವರು. ಆ ಪವಿತ್ರಕ್ಷೇತ್ರದಲ್ಲಿ ಸರ್ವೇಶ್ವರನನ್ನು ನಾನು ಕಂಡುಕೊಂಡು ನನ್ನ ಜೀವನದಲ್ಲಿ ಅಭ್ಯುದಯವನ್ನು ಕಂಡೆ – ಎನ್ನುತ್ತಾರೆ, ಆಳ್ವಾರರು. 



೫. ತೀಮನತ್ತರಕ್ಕರ್ ತಿಱಲೞಿತ್ತವನೇಯೆನ್ ಱು ಶೆನ್ ಱಡೈನ್ದವರ್ ತಮಕ್ಕೂ,

ತಾಯ್ ಮನತ್ತಿರಙ್ಗಯರುಳಿನೈಕ್ಕೊಡುಕ್ಕುಮ್ ತಯರನ್ ಮದಲೈಯೈಚ್ಚಯಮೇ,

ತೇಮರ್ ಪ್ಪೊೞಿಲ್ ಶೂೞ್ ನಾಙ್ಗೆ ನನ್ನಡುವುಳ್ ಶೆಮ್ಬೊನ್ ಶೆಯ್ ಕೋಯಿಲಿನುಳ್ಳೇ

ಕಾಮನೈಪ್ಪಯನ್ದಾನ್ ತನ್ನೈ ನಾನಡಿಯೇನ್ ಕಣ್ಡುಕೊಣ್ಡುಯ್ ನ್ದೊೞಿನ್ದೇನೇ. 



ತೀಮನತ್ತು = ದುಷ್ಟಮನಸ್ಸಿನ, ಅರಕ್ಕರ್ = ರಾಕ್ಷಸರ, ತಿಱಲ್ = ಸತ್ವವನ್ನು, ಅೞಿತ್ತವನೇ = ನಾಶಪಡಿದವನೇ, ಎನ್ ಱು = ಎಂದು, ಶೆನ್ ಱು = ಒಂದು, ಅಡೈನ್ದವರ್ ತಮಕ್ಕೂ = ಸೇರಿದವರಲ್ಲಿ, ತಾಯ್ಮನತ್ತು = ತಾಯಿಯ ಮನಸ್ಸಿನ, ಇರಙ್ಗಿ = ಮರುಕದಿಂದ, ಅರುಳಿನೈ = ಕೃಪೆಯನ್ನು, ಕೊಡುಕ್ಕೂಮ್ = ಉಂಟುಮಾಡುವ, ತಯರದನ್ ಮದಲೈಯೈ = ದಶರಥನ ಮಗನನ್ನು, ಕಾಮನೈ = ಕಾಮನನ್ನು, ಪಯನ್ದಾನೈ ತನ್ನೈ = ಪಡೆದವನನ್ನು, ಜಯಮ್ ಮೇ = ಜಯವೇ \(ಜಯಕಾರವೇ\) ತುಂಬಿರುವ, ತೇನ್ ಮಲರ್ ಪೊೞಿಲ್ ಶೂೞ್ = ಜೇನುಸುರಿಸುವ ಹೂಗಳ ತೋಪಿನಾದ ಸುತ್ತುವರಿದ, ನಾಙ್ಗೈ = ತಿರುನಾಂಗೂರಿನ, ನನ್ನಡುವುಳ್ = ನಟ್ಟ ನಡುವೆ, ಶೆಮ್ಬೊನ್ = ಕೆಂಪುಚಿನ್ನದಂಥ, ಕೋಯಿಲಿನುಳ್ಳೇ = ದೇವಾಲಯದಲ್ಲಿ, ಅಡಿಯೇನ್ ನಾನ್ = ಪಾದಸೇವಕನಾದ ನಾನು, ಕಣ್ಡುಕೊಣ್ಡು = ಕಂಡುಕೊಂಡು, ಉಯ್ ನ್ದೊೞನ್ದೇನೇ = ಉಜ್ಜೀವನಗೊಂಡೆನಲ್ಲ. 



ದುಷ್ಟಮನಸ್ಸಿನ ರಾಕ್ಷಸರ ಸತ್ವವನ್ನು ನಾಶಮಾಡಿದವನೇ ಎಂದು ಬಂದು ಸೇರಿದವರಲ್ಲಿ ತಾಯಿಯ ಮನಸ್ಸಿನ ಮರುಕದಿಂದ ಕೃಪೆಯನ್ನು ತೋರುವ ದಶರಥನ ಮಗನನ್ನು, ಕಾಮನನ್ನು ಪಡೆದವನನ್ನು, ಜಯಕಾರವೇ ತುಂಬಿರುವ ಜೇನುಸುರಿಸುವ ಹೂಗಳ ತೋಪಿನಿಂದ ಸುತ್ತುವರಿದ ತಿರುನಾಂಗೂರಿನ ನಟ್ಟ ನಡುವೆ ಕೆಂಪುಚಿನ್ನದ ದೇವಾಲಯದಲ್ಲಿ ಪಾದಸೇವಕನಾದ ನಾನು ಕಂಡುಕೊಂಡು ಉಜ್ಜೀವನಗೊಂಡೆನಲ್ಲ. 



ದುಷ್ಟಮನಸ್ಸಿನ ರಾಕ್ಷಸರ ಸತ್ವವನ್ನು ನಾಶಮಾಡಿದವನೇ ಎಂದು ಬಂದು ಸೇರಿದವರಲ್ಲಿ ತಾಯಿಯ ಮನಸ್ಸಿನ ಮರುಕದಿಂದ ಕೃಪೆಯನ್ನುತೋರುವ ದಶರಥನ ಮಗನನ್ನು, ಕಾಮನನ್ನು ಪಡೆದವನನ್ನು, ಜಯಕಾರವೇ ತುಂಬಿರುವ ಜೇನುಸುರಿಸುವ ಹೂಗಳ ತೋಪಿನಿಂದ ಸುತ್ತುವರಿದ ತಿರುನಾಂಗೂರಿನ ನಟ್ಟನಡುವೆ ಕೆಂಪುಚಿನ್ನದ ದೇವಾಲಯದಲ್ಲಿ ಪಾದಸೇವಕನಾದ ನಾನು ಕಂಡುಕೊಂಡು ಉಜ್ಜೀವನಗೊಂಡೆನಲ್ಲ.



ಎಲ್ಲೆಲ್ಲೂ ತುಂಬಿ ಹರಡಿದ ದುಷ್ಟರಾದ ರಾಕ್ಷಸರ ಕುಲವನ್ನು ನಾಶಪಡಿಸಿದ್ದು ದಶರಥನ ಮಗನಾದ ಶ್ರೀರಾಮನಾಗಿ ಅವತರಿಸಿ, ಶಿವನ ಹಣೆಗಣ್ಣಿನಿಂದ ಸುಟ್ಟು ಹೋದಕಾಮನನ್ನು ರುಕ್ಮಿಣೀದೇವಿಯಲ್ಲಿ ಪ್ರದ್ಯುಮ್ನನಾಗಿ ಪಡೆದದ್ದು ಶ್ರೀಕೃಷ್ಣನಾಗಿ ಅವತರಿಸಿ, ಅವನ ತಿರುವಡಿಗಳನ್ನು’ಶರಣು’ ಎಂದು ಆಶ್ರಯಿಸಿದವರನ್ನು ತಾಯಿಯ ಮನಸ್ಸಿನ ಮರುಕದಿಂದ ಅವರನ್ನು ಉದ್ಧರಿಸುವುದಕ್ಕಾಗಿ, ಆ ಸ್ವಾಮಿಯೇ ಈಗ ತಿರುನಾಂಗೂರಿನ ನಟ್ಟ ನಡುವೆ ಇರುವ ಕೆಂಪುಚಿನ್ನದ ದೇವಾಲಯದಲ್ಲಿ ದಿವ್ಯಸುಂದರ ಮೂರ್ತಿಯಾಗಿ ಅವತರಿಸಿದ್ದಾನೆ. ಭಗವದ್ಭಾಗವತರ ಪಾದಸೇವಕನಾದ ನಾನು ಅವರನ್ನು ಕಂಡುಕೊಂಡು ನನ್ನ ಮೇಲ್ಮೆಯನ್ನು ಪಡೆದೆನಲ್ಲ\!



೬. ಮಲ್ಲೈಮಾಮುನ್ನೀರಥರ್ ಪಡ, ಮಲೈಯಾಲಣೈಶೆಯ್ದು ಮಹಿೞ್ ನ್ದವನ್ ಱನ್ನೈ,

ಕಲ್ಲಿನ್ಮೀದಿಯನ್ ಱ ಕಡಿಮದಿಳಿಲಙ್ಗೈ ಕಲಙ್ಗ, ಒರ್ ವಾಳಿ ಕೊಟ್ಟಾನೈ, 

ಶೆಲ್ವನಾನ್ ಮಱೈ ಯೋರ್ ನಾಙ್ಗೈ ನನ್ನಡುವುಳ್ ಶೆಮ್ಬೊನ್ ಶೆಯ್ ಕೋಯಿಲಿನುಳ್ಳೇ,

ಅಲ್ಲಿ ಮಾಮಲರಾಳ್ ತನ್ನೊಡು ಮಡಿಯೇನ್ ಕಣ್ಡುಕೊಣ್ಡಲ್ಲಲ್ ತೀರ್ ನ್ದೇನೇ. 



ಮಲ್ಲೈ = ಸುತ್ತಲೂ ಆವರಿಸಿರುವ, ಮಾ = ದೊಡ್ಡ, ಮುನ್ನೀರ್ = ಕಡಲು, ಅದರ್ ಪಡ = ದಾರಿಕೊಡುವಂತೆ, ಮಲೈಯಾಲ್ = ಬೆಟ್ಟಗಳಿಂದ, ಅಣೈ ಶೆಯ್ದು = ಅಣೆಕಟ್ಟಿ, ಮಹಿೞ್ ನ್ದವನ್ ತನ್ನೈ = ಆನಂದಿಸಿದವನು, ಕಲ್ಲಿನ್ ಮೀದು = ಕಲ್ಲಿನ ಮೇಲೆ, ಇಯನ್ ಱ = ಕಟ್ಟಲಾದ, ಕಡಿಮದಿಳ್ = ಭದ್ರವಾದ ಕೋಟೆಯ,ಇಲಙ್ಗೈ = ಲಂಕಾಪಟ್ಟಣವು, ಕಲಙ್ಗ = ಕಲಕಿಹೋಗುವಂತೆ, ಒರ್ ವಾಳಿ = ಸಾಟಿಯಿಲ್ಲದ ಅಂಬನ್ನು, ತೊಟ್ಟಾನೈ = ತೊಟ್ಟವನನ್ನು, ಶೆಲ್ವಮ್ = ಜ್ಞಾನಸಂಪನ್ನರಾದ, ನಾನ್ ಮಱೈಯೋರ್ = ನಾಲ್ಕುವೇದಗಳನ್ನೂ ಕಲಿತವರ, ನಾಙ್ಗೈ = ತಿರುನಾಂಗೂರಿನ, ನನ್ನಡುವುಳ್ = ನಟ್ಟನಡುವೆ, ಶೆಮ್ಬೊನ್ ಶೆಯ್ = ಕೆಂಪುಚಿನ್ನದಂಥ, ಕೋಯಿಲಿನ್ ಉಳ್ಳೇ = ದೇವಾಲಯದಲ್ಲಿ, ಅಲ್ಲಿ ಮಾಮಲರಾಳ್ ತನ್ನೊಡುಮ್ = ಸುಂದರವಾದ ಕಮಲದ ಹೂವಿನವಳೊಡಗೂಡಿ, ಅಡಿಯೇನ್ = ಪಾದ ಸೇವಕನು, ಕಣ್ಡುಕೊಣ್ಡು = ಕಂಡುಕೊಂಡು, ಅಲ್ಲಲ್ = ಸಂಕಟಗಳನ್ನು, ತೀರ್ ನ್ದೇನೇ = ತೀರಿಸಿಕೊಂಡೆನಲ್ಲ. 



ಸುತ್ತಲೂ ಆವರಿಸಿರುವ ದೊಡ್ಡ ಕಡಲು ದಾರಿಕೊಡುವಂತೆ ಬೆಟ್ಟಗಳಿಂದ ಅಣೆಕಟ್ಟಿ ಆನಂದಿಸಿದವನು ಕಲ್ಲಿನ ಮೇಲೆ ಅದರ ಸ್ವಾಭಾವಿಕವಾದ ಗುಣವುಳ್ಳ ಭದ್ರವಾದ ಕೋಟೆಯ ಲಂಕಾಪಟ್ಟಣವು ಕಲಕಿ ಹೋಗುವಂತೆ ಸಾಟಿಯಿಲ್ಲದ ಅಂಬನ್ನು ತೊಟ್ಟವನನ್ನು ಜ್ಞಾನಸಂಪನ್ನರಾದ ನಾಲ್ಕು ವೇದಗಳನ್ನು ಕಲಿತವರ ತಿರುನಾಂಗೂರಿನ ನಟ್ಟನಡುವೆ ಕೆಂಪುಚಿನ್ನದ ದೇವಾಲಯದೊಳಗೆ ಸುಂದರವಾದ ಕಮಲದ ಹೂವಿನಲ್ಲಿ ಹುಟ್ಟಿದವಳೊಡಗೂಡಿ, ಪಾದಸೇವಕನಾದ ನಾನು ಕಂಡುಕೊಂಡು ಸಂಕಟಗಳನ್ನು ತೀರಿಸಿಕೊಂಡೆನಲ್ಲ. 



ಸೀತಾದೇವಿಯನ್ನು ಕಳೆದುಕೊಂಡು ಶ್ರೀರಾಮನು ಆಕೆಯನ್ನು ಹುಡುಕಿಕೊಂಡು ದಕ್ಷಿಣದ ಕಡಲಕರೆಯನ್ನು ಸೇರಿದನು. ಅದನ್ನು ದಾಟಿದರೆ ಲಂಕೆ. ಅಲ್ಲಿ ಸೀತಾದೇವಿಯನ್ನು ರಾವಣಾಸುರನು ಸೆರೆಮಾಡಿದ್ದಾನೆಂದು ಶ್ರೀರಾಮನಿಗೆ ಗೊತ್ತು. ದಕ್ಷಿಣದ ಕಡಲು ಬಹಳ ದೊಡ್ಡದು. ಲಂಕೆಯನ್ನು ಸುತ್ತುವರಿದಿತ್ತು. ಅದನ್ನು ದಾಟಲು ದಾರಿಯಾಗಬೇಕು. ಅದಕ್ಕಾಗಿ, ದೊಡ್ಡದೊಡ್ಡ ಬೆಟ್ಟಗಳನ್ನು ಬಳಸಿ, ಆ ಕಡಲಿಗೇ ಸೇತುವೆ ಕಟ್ಟಿದನು ಶ್ರೀರಾಮ. ಅದನ್ನು ದಾಟಿದ್ದಾಯಿತು. ಲಂಕಾಪಟ್ಟಣವಾದರೋ ತ್ರಿಕೂಟಪರ್ವತದಮೇಲೆ, ಕಲ್ಲಿನಂತೆಯೇ ಸಹಜವಾಗಿಯೂ ಭದ್ರವಾದ ಕೋಟೆಯ ಗೋಡೆಯಿಂದ ರಕ್ಷಿತವಾಗಿತ್ತು. ಲಂಕಾಧೀಶ್ವರನೂ ಮಹಾಪರಾಕ್ರಮಿಯೂ ಆದ ರಾವಣಾಸುರನನ್ನು ವಧಿಸಿ, ಸೀತೆಯನ್ನು ಸೆರೆಯಿಂದ ಬಿಡಿಸುವುದಕ್ಕಾಗಿ, ಶ್ರೀರಾಮನು ಸಾಟಿಯಿಲ್ಲದ ಬಾಣವನ್ನು ತೊಟ್ಟು ತನ್ನ ಕಾರ್ಯವನ್ನು ಸಾಧಿಸಿಕೊಂಡನಷ್ಟೆ. ಆ ಶ್ರೀರಾಮನೇ \(ಭಗವಂತನೇ\) ಈಗ ತಿರುನಾಂಗೂರಿನ ನಟ್ಟ ನಡುವೆ ಕೆಂಪುಚಿನ್ನದ ದೇವಾಲಯದಲ್ಲಿ ಅರ್ಚಾಸ್ವರೂಪನಾಗಿ ನೆಲಸಿದ್ದಾನೆ. ತಿರುನಾಂಗೂರು ಜ್ಞಾನಸಂಪನ್ನರೂ ವೇದವಿದ್ವಾಂಸರೂ ಆದವರು ವಾಸಿಸುವ ಪವಿತ್ರಕ್ಷೇತ್ರ. ಅಲ್ಲಿ ಪಾದಸೇವಕನಾದ ನಾನು ಅವನನ್ನು ಕಂಡುಕೊಂಡೆ. ನನ್ನ ಪಾಪಗಳೆಲ್ಲವೂ ತೊಲಗಿದವು. ಇಹಜೀವನದಲ್ಲಿ ಶಾಂತಿಯನ್ನು ಕಂಡೆ. ಮುಂದಿನ ಜನ್ಮವಿಲ್ಲದ ಹಾಗೆ ನನ್ನ ಜೀವನವೇ ಅಭ್ಯುದಯಗೊಂಡಿತು. ಹೀಗೆ, ನನ್ನ ಸಂಕಟಗಳೆಲ್ಲವೂ ತೀರಿದವು” – ಎನ್ನುತ್ತಾರೆ, ಆಳ್ವಾರರು. 



೭. ವೆಂಜಿನಕ್ಕಳಿಱುಮ್ ವಿಲ್ಲೊಡು ಮಲ್ಲುಮ್ ವೆಹುಣ್ಡಿಱುತ್ತಡತ್ತವನ್ ಱನ್ನೈ,

ಕಂಜನೈ ಕ್ಕಾಯ್ ನ್ದ ಕಾಳೈಯಮ್ಮನೈ ಕ್ಕರುಮುಹಿಲ್ ತಿರುನಿಱತ್ತವನೈ,

ಶೆಂಜೊಲ್ ನಾನ್ ಮಱೈಯೋರ್ ನಾಙ್ಗೈ ನನ್ನಡುವುಳ್ ಶೆಮ್ಬೊನ್ ಶೆಯ್ ಕೋಯಿಲಿನುಳ್ಳೇ,

ಅಂಜನಕ್ಕೂನ್ಱಮ್ ನಿನ್ ಱದೊಪ್ಪಾನೈ ಕ್ಕಣ್ಡುಕೊಣ್ಡಲ್ಲಲ್ಲಲ್ ತೀರ್ ನ್ದೇನೇ. 



ವೆಮ್ ಶಿನಮ್ = ಉಗ್ರಕೋಪದ, ಕಳಿಱು = ಆನೆಯನ್ನು, ವೆಹುಣ್ಡುಮ್ = ಕೋಪದಿಂದ ಮುಗಿಸಿ, ವಿಲ್ಲೊಡು = ಬಿಲ್ಲನ್ನೂ, ಮಲ್ಲುಮ್ = ಮಲ್ಲರನ್ನೂ, ಇಱುತ್ತುಮ್ = ಕತ್ತರಿಸಿಯೂ, ಅಡರ್ ತ್ತುಮ್ = ಅಡಗಿಸಿಯೂ, ಕಂಜನೈ = ಕಂಸನನ್ನು, ಕಾಯ್ ನ್ದ = ಕೋಪದಿಂದಮುಗಿಸಿದ, ಕಾಳೈ= ನಿತ್ಯಯೌವನ ಸುಂದರನಾದ, ಅಮ್ಮಾನೈ = ಸ್ವಾಮಿಯನ್ನು, ಕರು ಮುಹಿಲ್ = ಕಾರ್ಮುಗಿಲಿನ, ತಿರುನಿಱತ್ತವನೈ = ಪವಿತ್ರವಾದ \(ಸುಂದರವಾದ\) ಬಣ್ಣದವನನ್ನು, ಅಂಜನಮ್ ಕುನ್ ಱಮ್ = ಕಾಡಿಗೆಯ ಬೆಟ್ಟ, ನಿನ್ ಱದು = ಇರುವ ಹಾಗೆ, ಒಪ್ಪಾನೈ = ಇರುವವನನ್ನು, ಶೆಂಜೊಲ್ = ಮಧುರವಾದ ಮಾತಿನ, ನಾನ್ ಮಱೈಯೋರ್ = ನಾಲ್ಕು ವೇದಗಳ ಪಂಡಿತರ, ನಾಙ್ಗೈ = ತಿರುನಾಂಗೂರಿನ, ನನ್ನಡುವುಳ್ = ನಟ್ಟ ನಡುವೆ, ಶೆಮ್ಬೊನ್ ಶೆಯ್ = ಕೆಂಪುಚಿನ್ನದಂಥ,ಕೋಯಿಲಿನುಳ್ಳೇ = ದೇವಾಲಯದಲ್ಲಿ, ಕಣ್ಡುಕೊಣ್ಡು = ಕಂಡುಕೊಂಡು, ಅಲ್ಲಲ್ = ಸಂಕಟಗಳಿಂದ, ತೀರ್ ನ್ದೇನೇ = ಬಿಡುಗಡೆ ಹೊಂದಿದೆನಲ್ಲ. 



ಉಗ್ರಕೋಪದ ಆನೆಯನ್ನು ಕೋಪದಿಂದ ಮುಗಿಸಿ, ಬಿಲ್ಲನ್ನು ಕತ್ತರಿಸಿ, ಮಲ್ಲರನ್ನು ಅಡಗಿಸಿ, ಕಂಸನನ್ನು ಕೋಪದಿಂದ ಮುಗಿಸಿದ ನಿತ್ಯಯೌವನ ಸುಂದರನಾದ ಸ್ವಾಮಿಯನ್ನು, ಕಾರ್ಮುಗಿಲಿನಂತೆ ಸುಂದರವಾದ ಬಣ್ಣದವನನ್ನು, ಕಾಡಿಗೆಯಬೆಟ್ಟದಂತೆ ಇರುವವನನ್ನು, ಮಧುರವಾದ ಮಾತುಗಳ ನಾಲ್ಕುವೇದಗಳ ಪಂಡಿತರ ತಿರುನಾಂಗೂರಿನ ನಟ್ಟನಡುವೆ ಕೆಂಪುಚಿನ್ನದ ದೇವಾಲಯದಲ್ಲಿ ಕಂಡುಕೊಂಡು ಸಂಕಟಗಳಿಂದ ಬಿಡುಗಡೆ ಹೊಂದಿದೆನಲ್ಲ\! 



ಭಗವಂತನು ಕೃಷ್ಣಾವತಾರಿಯಾಗಿ ನಡೆಸಿದ ಕೆಲವು ಸಾಹಸಗಳನ್ನು ಇಲ್ಲಿ ಸ್ಮರಿಸಿಕೊಳ್ಳಲಾಗಿದೆ. ಕೆಟ್ಟಯೋಚನೆಯಿಂದ ತುಂಬಿದ ಕಂಸನಿಂದ ಆಹ್ವಾನಿತನಾಗಿ ಮಧುರೆಯ ಹೆಬ್ಬಾಗಿಲಿನಲ್ಲಿಯೇ ಎದುರಿಸಿ ಕೊಲ್ಲಲು ಸಿದ್ಧವಾಗಿ ಕುವಲಯಾಪೀಡವೆಂಬ ಮದ್ದಾನೆಯನ್ನು ದಿಟ್ಟತನದಿಂದ ಎದುರಿಸಿ, ಸರಾಗವಾಗಿಕೊಂದದ್ದು ಮೊದಲನೆಯದು. ಧನುಶ್ಶಾಲೆಗೆ ಹೋಗಿ, ಅಲ್ಲಿ ಪೂಜೆಗೆಂದು ಇರಿಸಿದ್ದ ಧನುಸ್ಸನ್ನು ಮುರಿದು ಹಾಕಿದ್ದು ಎರಡನೆಯದು. ಮಲ್ಲಯುದ್ಧದಲ್ಲಿ ನುರಿತವರಾದ ಮುಷ್ಟಿಕ ಚಾಣೂರಾದಿ ಮಲ್ಲರನ್ನು ಸದೆಬಡಿದದ್ದು ಮೂರನೆಯದು. ಇದೆಲ್ಲಕ್ಕೂ ಮೂಲಕಾರಣವಾದ ಕಂಸನನ್ನೇ ಕೊಂದು ಹಾಕಿದ್ದು ಕಡೆಯದು. ಹೀಗೆಲ್ಲ ಮಾಡಿ ಮುಗಿಸಿದವನು ಕಾರ್ಮುಗಿಲ ಬಣ್ಣದಂತೆಯೂ ಕಾಡಿಗೆಯ ಬೆಟ್ಟದಂತೆಯೂ ಅತ್ಯಾಕರ್ಷಕನಾಗಿ, ನಿತ್ಯಯೌವನ ಸುಂದರನಾಗಿ ಇರುವ ಬಾಲಕೃಷ್ಣನೇ. ಆ ಸ್ವಾಮಿಯು ಈಗ ತಿರುನಾಂಗೂರಿನ ನಟ್ಟನಡುವೆಕೆಂಪು ಚಿನ್ನದ ದೇವಾಲಯದಲ್ಲಿ ನೆಲಸಿದ್ದಾನೆ. ಅದು ಮಧುರವಾದ ನಾಲ್ಕು ವೇದಗಳನ್ನೂ ಕಲಿತು ಅದನ್ನು ಸೊಗಸಾಗಿ ಪಠಿಸುವ ವೇದವಿದ್ವಾಂಸರಿಂದ ತುಂಬಿರುವ ದಿವ್ಯವಾದ ಕ್ಷೇತ್ರ. “ಅಲ್ಲಿಯೇ ನಾನು ಭಗವಂತನನ್ನು ಕಂಡುಕೊಂಡು ನನ್ನ ಈ ಜನ್ಮದ ಎಲ್ಲ ಸಂಕಟಗಳಿಂದಲೂ ಬಿಡುಗಡೆ ಹೊಂದಿದೆನಲ್ಲ” – ಎನ್ನುತ್ತಾರೆ ಆಳ್ವಾರರು. 



೮. ಅನ್ ಱಿಯ ವಾಣನಾಯಿರನ್ದೋಳುನ್ತುಣಿಯ ಅನ್ ಱಾೞಿ ತೊಟ್ಟಾನೈ,

ಮಿನ್ ತಿಹೞ್ ಕುಡುಮಿ ವೇಙ್ಗಡ ಮಲೈಮೇಲ್ ಮೇವಿಯ ವೇದನಲ್ ವಿಳಕ್ಕೈ,

ತೆನ್ ದಿಶೈತ್ತಿಲದ ಮನೈಯವರ್ ನಾಙ್ಗೈ ಶೆಮ್ಬೊನ್ ಶೆಯ್ ಕೋಯಿಲಿನುಳ್ಳೇ,

ಮನ್ಱದು ಪೊಲಿಯ ಮಹಿೞ್ ನ್ದುನಿನ್ ಱಾನೈವಣಙ್ಗಿ ನಾನ್ ವಾೞ್ ನ್ದೊೞಿನ್ದೇನೇ. 



ಅನ್ ಱಿಯ = ವೈರವನ್ನು ಸಾಧಿಸುವ, ವಾಣನ್ = ಬಾಣಾಸುರನ, ಆಯಿರಮ್ ತೋಳುಮ್ = ಸಾವಿರ ತೋಳುಗಳನ್ನೂ, ತುಣಿಯ = ಕತ್ತರಿಸಲು, ಅನ್ ಱು= ಅಂದು, ಆೞಿ = ಚಕ್ರಾಯುಧವನ್ನು, ತೊಟ್ಟಾನೈ = ತೊಟ್ಟವನನ್ನು, ಮಿನ್ ತಿಹೞ್ = ಮಿಂಚು ಬೆಳಗುವ, ಕುಡುಮಿ = ಶಿಖರವನ್ನುಳ್ಳ, ವೇಙ್ಗಡ ಮಲೈ ಮೇಲ್ = ವೆಂಕಟಗಿರಿಯ ಮೇಲೆ, ಮೇವಿಯ = ನೆಲಸಿರುವ, ವೇದಮ್ ನಲ್ ವಿಳಕ್ಕೈ= ವೇದಗಳ ಶ್ರೇಷ್ಠವಾದ ದೀಪವನ್ನು, ತೆನ್ ದಿಶೈ = ದಕ್ಷಿಣದಿಕ್ಕಿನ, ತಿಲದಮ್ = ತಿಲಕದ, ಅನೈಯವರ್ = ಹಾಗೆ ಇರುವವರ, ನಾಙ್ಗೈ = ತಿರುನಾಂಗೂರಿನ, ಶೆಮ್ಬೊನ್ ಶೆಯ್ = ಕೆಂಪು ಚಿನ್ನದಂಥ, ಕೋಯಿಲಿನುಳ್ಳೇ = ದೇವಾಲಯದಲ್ಲಿ, ಮನ್ ಱುಅದು = ಸಭಾಂಗಣವು, ಪೊಲಿಯ = ಬೆಳಗುವಂತೆ, ಮಹಿೞ್ ನ್ದು = ಹರ್ಷದಿಂದ, ನಿನ್ ಱಾನೈ = ನೆಲಸಿರುವವನನ್ನು ವಣಙ್ಗಿ = ನಮಸ್ಕರಿಸಿ, ನಾನ್ = ನಾನು, ವಾೞ್ ನ್ದುಒೞಿ ನ್ದೇನೇ = ಬಾಳ ಉಜ್ಜೀವನಗೊಂಡೆನಲ್ಲ. 



ವೈರವನ್ನೇ ಸಾಧಿಸುವ ಬಾಣಾಶುರನ ಸಾವಿರ ತೋಳುಗಳನ್ನು ಕತ್ತರಿಸಲು, ಅಂದು, ಚಕ್ರಾಯುಧವನ್ನು ತೊಟ್ಟವನನ್ನು, ಮಿಂಚು ಬೆಳಗುವ ಶಿಖರವನ್ನುಳ್ಳ ವೆಂಕಟಗಿರಿಯ ಮೇಲೆ ನೆಲೆಸಿರುವ ವೇದಗಳ ದಿವ್ಯದೀಪವನ್ನು \(ಜ್ಯೋತಿಯನ್ನು\), ದಕ್ಷಿಣದಿಕ್ಕಿನ ತಿಲಕದಂತಿರುವವರ ತಿರುನಾಂಗೂರಿನ ಕೆಂಪುಚಿನ್ನದ ದೇವಾಲಯದಲ್ಲಿ ಸಭಾಂಗಣವು ಬೆಳಗುವಂತೆ ಹರ್ಷದಿಂದ ನೆಲಸಿರುವವನನ್ನು ನಮಸ್ಕರಿಸಿ, ನಾನು, ಬಾಳಲ್ಲಿ ಉಜ್ಜೀವನಗೊಂಡೆನಲ್ಲ. 



ಭಗವಂತನು ಚಕ್ರಾಯುಧವನ್ನು ತೊಟ್ಟು ಬಾಣಾಸುರನ ಸಾವಿರ ತೋಳುಗಳನ್ನು ಕಡಿದು ಹಾಕಿದ್ದು ಶ್ರೀಕೃಷ್ಣನಾಗಿ ಅವತರಿಸಿದಾಗ ವೇದಗಳ ಅರ್ಥವಾದ ಜ್ಞಾನಪ್ರಭೆಯಾಗಿ, ಶ್ರೀವೆಂಕಟೇಶ್ವರನಾಗಿ, ಮಿಂಚು ಹೊಳೆಯುತ್ತಿರುವ ವೆಂಕಟಾಚಲದ ಶಿಖರದಲ್ಲಿ ನೆಲಸಿರುವುದೂ ಅವನೇ. ಇವು, ಹಿಂದೆ, ಆಯಾಕಾಲಕ್ಕೆ ತಕ್ಕ ಅವತಾರ ವಿಶೇಷಗಳು. ಈಗ ಆ ಸ್ವಾಮಿಯೇ, ದಕ್ಷಿಣ ದಿಕ್ಕಿಗೆ ತಿಲಕ ಪ್ರಾಯರಾದ ವೇದಪಾರಂಗತರು ವಾಸಿಸುವ ತಿರುನಾಂಗೂರಿನ ನಟ್ಟನಡುವೆ ಕೆಂಪುಚಿನ್ನದ ದೇವಾಲಯದ ಸಭಾಮಂಟಪವನ್ನು ಬೆಳಗಿಸುತ್ತಾ ಆನಂದದಿಂದ ನೆಲಸಿದ್ದಾನೆ. “ಅವನ ಪಾದಗಳಿಗೆರಗಿ ನಾನು ನನ್ನ ಬಾಳ್ವೆಯಲ್ಲಿ ಅಭ್ಯುದಯವನ್ನು ಪಡೆದುಕೊಂಡೆ” – ಎನ್ನುತ್ತಾರೆ, ಆಳ್ವಾರರು. 



೯. ಕಳಙ್ಗನಿವಣ್ಣಾ, ಕಣ್ಣನೇ, ಎನ್ ಱನ್ ಕಾರ್ ಮುಹಿಲೇ, ಯೆನ ನಿನೈನ್ದಿಟ್ಟು,

ಉಳಙ್ಗನಿನ್ದಿರುಕ್ಕು ಮಡಿಯವರ್ ತಙ್ಗಳ್ ಉಳ್ಳತ್ತುಳೂಱಿಯ ತೇನೈ,

ತೆಳಿನ್ದನಾನ್ ಮ ಱೈಯೋರ್ ನಾಙ್ಗೈ ನನ್ನಡುವುಳ್ ಶೆಮ್ಬೊನ್ ಶೆಯ್ ಕೋಯಿಲಿನುಳ್ಳೇ,

ವಳಙ್ಗೊಳ್ ಪೇರಿನ್ ಬಮ್ ಮನ್ನಿನಿನ್ ಱಾನೈ ವಣಙ್ಗಿ ನಾನ್ ವಾೞ್ ನ್ದೊೞಿನ್ದೇನೇ. 



ಕಳಙ್ಗನಿವಣ್ಣಾ = ನೇರಿಳೇಹಣ್ಣಿನ ಬಣ್ಣದವನೇ, ಕಣ್ಣನೇ = ಕೃಷ್ಣಾ, ಎನ್ ತನ್ ಕಾರ್ ಮುಹಿಲೇ = ನನ್ನ ಕಾರ್ಮುಗಿಲೇ, ಎನ = ಎಂದು, ನಿನೈನ್ದಿಟ್ಟು = ಧ್ಯಾನಿಸಿ, ಉಳಮ್ = ಮನಸ್ಸನ್ನು, ಕನಿನ್ದಿರುಕ್ಕೂಮ್ = ಪರಿಪಕ್ವಮಾಡಿಕೊಂಡಿರುವ, ಅಡಿಯವರ್ ತಙ್ಗಳ್ = ಪಾದಸೇವಕರ, ಉಳ್ಳತ್ತು = ಮನಸ್ಸಿನಲ್ಲಿ, ಊಱಿಯ = ಊರುತ್ತಿರುವ, ತೇನೈ = ಮಧುವನ್ನು, ತೆಳಿನ್ದ = ಜ್ಞಾನಿಗಳಾದ, ನಾನ್ ಮಱೈಯೋರ್ = ನಾಲ್ಕು ವೇದ ಪಾರಂಗತರ, ನಾಙ್ಗೈ = ತಿರುನಾಂಗೂರಿನ, ನನ್ನಡುವುಳ್ = ನಟ್ಟ ನಡುವೆ, ಶೆಮ್ಬೊನ್ ಶೆಯ್ = ಕೆಂಪುಚಿನ್ನದಂಥ, ಕೋಯಿಲಿನುಳ್ಳೇ = ದೇವಾಲಯದಲ್ಲಿ, ವಳಮ್ಕೊಳ್ = ಸಂಪತ್ತುತುಂಬಿದ, ಪೇರ್ ಇನ್ ಬಮ್ = ಪರಮಾನಂದದಿಂದ, ಮನ್ನಿ = ಶಾಶ್ವತವಾಗಿ, ನಿನ್ ಱಾನೈ = ನೆಲಸಿರುವವನನ್ನು, ವಣಙ್ಗಿ = ನಮಸ್ಕರಿಸಿ, ನಾನ್ = ನಾನು, ವಾೞ್ ನ್ದೊೞಿನ್ದೇನೇ = ಬಾಳಿನಲ್ಲಿ ಅಭ್ಯುದಯಗೊಂಡೆನಲ್ಲ. 



ನೇರಿಳೆ ಹಣ್ಣಿನ ಬಣ್ಣದವನೇ, ಕೃಷ್ಣನೇ, ನನ್ನ ಕಾರ್ಮುಗಿಲೇ, ಎಂದು ಧ್ಯಾನಿಸಿ, ಮನಸ್ಸನ್ನುಪರಿಪಕ್ವಮಾಡಿಕೊಂಡಿರುವ ಪಾದಸೇವಕರ ಮನಸ್ಸಿನಲ್ಲಿ ಊರುತ್ತಿರುವ ಮಧುವನ್ನು, ಜ್ಞಾನಿಗಳಾದ ನಾಲ್ಕುವೇದಪಾರಂಗತರ ತಿರುನಾಂಗೂರಿನ ನಟ್ಟ ನಡುವೆ ಕೆಂಪುಚಿನ್ನದಂಥ ದೇವಾಲಯದಲ್ಲಿ ಸಂಪತ್ತು ತುಂಬಿದ ಪರಮಾನಂದದಿಂದ ಶಾಶ್ವತವಾಗಿ ನೆಲಸಿರುವನನ್ನು ನಾನು ನಮಸ್ಕರಿಸಿ ಬಾಳಿನ ಅಭ್ಯುದಯವನ್ನು ಪಡೆದೆನಲ್ಲ. 



ಭಗವಂತನನ್ನು ಬಗೆಬಗೆಯ ಹೆಸರುಗಳಿಂದ ಸ್ತುತಿಸಿ, ನುತಿಸಿ, ಧ್ಯಾನಿಸಿ, ತಮ್ಮ ಮನಸ್ಸನ್ನು ಪರಿಪಕ್ವಗೊಳಿಸಿಕೊಳ್ಳುವವರು ಭಕ್ತಜನರು. ಭಗವಂತನನ್ನು ಅವರು ಹೊಗಳಿ, ಹಾಡಿ, ಧ್ಯಾನಿಸಿದಷ್ಟೂ ಭಗವದ್ವಿಷಯವಾದ ಆಶೆ ಅವರ ಮನಸ್ಸಿನಲ್ಲಿ ಹೆಚ್ಚುತ್ತಾ ಹೋಗುತ್ತದೆ. ಹಣ್ಣುಪಕ್ವವಾದ ಹಾಗೆಲ್ಲ ಅದರಲ್ಲಿ ಸಿಹಿ ಹೆಚ್ಚುವ ಹಾಗೆಯೇ ಭಕ್ತರ ಹೃದಯ ಪಕ್ವಗೊಂಡಷ್ಟೂ ಅಲ್ಲಿ ಮಧುವು ಊರುತ್ತ ಹೋಗುತ್ತದೆ. ಭಗವಂತನನ್ನು ಅವರು ಹೇಗೆ ಹೇಗೆ ಹೋಲಿಸಿ, ವಿವರಿಸಿ, ಹೇಳಿದರೂ ಅವರಿಗೆ ತೃತ್ಪಿಯಾಗುವುದಿಲ್ಲ. ಭಗವಂತನನ್ನು ನೆನಪಿಗೆ ತರುವಂಥ ಯಾವಯಾವ ವಸ್ತುಗಳನ್ನು ಅವರು ಹೋಲಿಸಿ ಹೇಳಿದರೂ ಅವರಿಗೆ ತೃಪ್ತಿಯಾಗದು. ವೇದಪಾರಂಗತರು ತಾವು ಕಲಿತುಕೊಂಡ ವೇದಗಳ ಮೂಲಕ ಜ್ಞಾನಿಗಳಾಗಿ ಆ ಸ್ವಾಮಿಯನ್ನು ಕಂಡುಕೊಂಡಿದ್ದಾರೆ. ಅವನೇ ಈಗ ತಿರುನಾಂಗೂರಿನ ನಟ್ಟ ನಡುವೆ ಕೆಂಪುಚಿನ್ನದ ದೇವಾಲಯದಲ್ಲಿ ಸಕಲಸಂಪದ್ಭರಿತನಾಗಿ, ಪರಮಾನಂದದಿಂದ ಶಾಶ್ವತವಾಗಿ ನೆಲಸಿದ್ದಾನೆ. ನಾನು ಅವನ ದಿವ್ಯಸುಂದರ ವಿಗ್ರಹವನ್ನು ಕಂಡು, ಎರಗಿ, ನನ್ನ ಜೀವನವನ್ನು ಅಭ್ಯುದಯಗೊಳಿಸಿಕೊಂಡೆ” ಎನ್ನುತ್ತಾರೆ ಆಳ್ವಾರರು. 



೧೦. ತೇನಮರ್ ಶೋಲೈನಾಙ್ಗೈ ನನ್ನಡುವುಳ್ ಶೆಮ್ಬೊನ್ ಶೆ ಕೋಯಿಲಿನುಳ್ಳೇ,

ವಾನವರ್ ಕೋನೈ ಕಣ್ಡಮೈ ಶೊಲ್ಲುಮ್ ಮಙ್ಗೈಯಾರ್ ವಾಟ್ ಕಲಿಕನ್ ಱಿ,

ಊನಮಿಲ್ ಪಾಡಲೊನ್ಬದೋಡೊನ್ ಱುಮ್ ಒೞಿ ವಿನ್ ಱಿಕ್ಕಟೃವಲ್ಲಾರ್ ಹಳ್,

ಮಾನ ವೆಣ್ ಕುಡೈಕ್ಕೀೞ್ ವೈಯಹಮಾಣ್ಡು ವಾನವಾರಾಹುವರ್ ಮಹಿೞ್ ನ್ದೇ.



ತೇನ್ ಅಮರ್ ಶೋಲೈ = ದುಂಬಿಗಳು ಮುತ್ತುತ್ತಿರುವ ತೋಪುಗಳ, ನಾಙ್ಗೈ = ತಿರುನಾಂಗೂರಿನ, ನನ್ನಡುವುಳ್ =ನಟ್ಟ ನಡುವೆ, ಶೆಮ್ಬೊನ್ ಶೆಯ್ = ಕೆಂಪುಚಿನ್ನದಂಥ, ಕೋಯಿಲಿನುಳ್ಳೇ = ದೇವಾಲಯದಲ್ಲಿ, ವಾನವರ್ ಕೋನೈ = ದೇವತೆಗಳ ಅರಸನನ್ನು, ಕಣ್ಡಮೈ = ತಾನು ಕಂಡುಕೊಂಡ ಹಾಗೆಯೇ, ಶೊಲ್ಲುಮ್ = ವಿವರಿಸುವ, ಮಙ್ಗೈಯಾರ್ = ಮಂಗೈನಾಡಿನ ಜನರ ಒಡೆಯನೂ, ವಾಳ್ ಕಲಿಕನ್ ಱಿ = \(ಕತ್ತಿ ಮುಂತಾದ ಹರಿತವಾದ\) ಆಯುಧಗಳ ಪಡೆಯನ್ನುಳ್ಳ ಕಲಿಧ್ವಂಸಿಯೂ, \(ರಚಿಸಿದ\) ಊನಮ್ = ಯಾವ ನ್ಯೂನತೆಯೂ ಇಲ್ಲದೆ, ಪಾಡಲ್ = ಹಾಡುಗಳು, ಒನ್ ಬದೋಡು ಒನ್ ಱುಮ್ = ಹತ್ತನ್ನೂ, ಒೞಿವು ಇನ್ ಱಿ = ಒಂದನ್ನೂ ಬಿಡದಂತೆ, ಕಟ್ರುವಲ್ಲಾರ್ ಹಳ್ = ಕಲಿಯಬಲ್ಲವರು, ಮಾನಮ್ = ಕೀರ್ತಿಗೌರವಗಳಿಂದ ಕೂಡಿದ, ವೆಣ್ ಕುಡೈ ಕೂೞ್ = ಶ್ವೇತಚ್ಛತ್ರಿಯ ಅಡಿಯಲ್ಲಿ \(ಆಶ್ರಯದಲ್ಲಿ\), ವೈಯಹಮ್ = ಭೂಮಂಡಲವನ್ನು, ಆಣ್ಡು = ಆಳಿದ ಬಳಿಕ, ವಾನವರ್ ಆಹುವರ್ = ಅಮರರು ಆಗುತ್ತಾರೆ. ಮಹಿೞ್ ನ್ದೇ = ಸಂತೋಷದಿಂದಲೇ. 



ದುಂಬಿಗಳು ಮುತ್ತುತ್ತಿರುವ ತೋಪುಗಳ ತಿರುನಾಂಗೂರಿನ ನಟ್ಟ ನಡುವೆಕೆಂಪು ಚಿನ್ನದಂಥ ದೇವಾಲಯದಲ್ಲಿ ದೇವತೆಗಳ ಅರಸನನ್ನು ತಾನು ಕಂಡುಕೊಂಡ ಹಾಗೆಯೇ ವಿವರಿಸುವ ಮಂಗೈನಾಡಿನ ಜನರ ಒಡೆಯನೂ ಆಯುಧಗಳ ಪಡೆಯನ್ನುಳ್ಳ ಕಲಿಧ್ವಂಸಿಯೂ ರಚಿಸಿದ ನ್ಯೂನತೆಗಳಿಲ್ಲದೆ ಈ ಹತ್ತು ಪಾಶುರಗಳನ್ನೂ ಒಂದನ್ನೂ ಬಿಡದಂತೆ ಕಲಿಯಬಲ್ಲವರು ಕೀರ್ತಿಗೌರವಗಳಿಂದ ಕೂಡಿದ ಶ್ವೇಟಚ್ಛತ್ರಿಯ ಅಡಿಯಲ್ಲಿ ಭೂಮಂಡಲವನ್ನು ಆಳಿದ ಬಳಿಕ ಆನಂದದಿಂದ ಅಮರರೇ ಆಗುತ್ತಾರೆ. 



ತಿರುನಾಂಗೂರು ಪ್ರಕೃತಿರಮ್ಯವಾದದ್ದು. ದುಂಬಿಗಳು ಮುತ್ತುತ್ತಿರುವ ತೋಪುಗಳಿಂದ ಸುತ್ತುವರಿದಿದ್ದು. ಸಂಪದ್ಭರಿತವಾದ ಮಹಡಿ ಮನೆಗಳಿಂದ ಕೂಡಿದ್ದು. ವೇದಪಾರಂಗತರಾದ ಬ್ರಾಹ್ಮಣರು ಅಲ್ಲಿ ಸುಶ್ರಾವ್ಯವಾಗಿ ವೇದಗಳ ಮೂಲಕ ಭಗವಂತನನ್ನು ಎಡೆಬಿಡದೆ ಹೊಗಳಿ ಹಾಡುತ್ತಿರುತ್ತಾರೆ. ಭಕ್ತ ಜನರು ಸರ್ವೇಶ್ವರನ ಸಹಸ್ರನಾಮಗಳನ್ನು ಉಚ್ಚರಿಸುತ್ತಾ ಭಗವಂತನ ಅಡಿಗಳಿಗೆ ಎರಗುತ್ತಿರುತ್ತಾರೆ. ಅವರ ಸ್ತುತಿಗೆ, ಧ್ಯಾನಕ್ಕೆ, ಭಕ್ತಿಗೆ ಒಲಿದಿರುವನೋ ಎಂಬಂತೆ ಭಗವಂತನು ತಿರುನಾಂಗೂರಿನ ನಟ್ಟನಡುವೆ ಕೆಂಪುಚಿನ್ನದ ದೇವಾಲಯದಲ್ಲಿ ಬಂದು ನೆಲಸಿದ್ದಾನೆ. ಬ್ರಹ್ಮಾದಿ ದೇವತೆಗಳ ಸೇವೆಯನ್ನು ಸ್ವೀಕರಿಸುವುದಕ್ಕಾಗಿ ಪಾಲ್ಗಡಲಲ್ಲಿ ಶೇಷನ ಮೇಲೆ ಪವಡಿಸಿರುವ ಸರ್ವೇಶ್ವರನು, ಕಾರ್ಮುಗಿಲಿನಂತೆ ಉದಾರಿಯಾಗಿ, ಕಡಲಿನ ಬಣ್ಣದವನಾಗಿ, ಅದ್ಭುತಕಾರಿಯಾಗಿ, ಕೃಪಾನಿಧಿಯಾಗಿ, ಸೃಷ್ಟಿಯ ಎಲ್ಲಾ ಚೇತನಾಚೇತನ ವಸ್ತುಗಳ ಅಂತರ್ಯಾಮಿಯಾಗಿ, ದೇವಾಧಿದೇವನಾಗಿ, ವೇದಗಳು ವರ್ಣಿಸುವ ನಿಜವಸ್ತುವಾಗಿ, ತಿರುವೆಂಕಟನಾಯಕನಾಗಿ ಇರುವ ಸರ್ವೇಶ್ವರನು ಈಗ ತಿರುನಾಂಗೂರಿನ ಪವಿತ್ರವಾದ ದೇವಾಲಯದಲ್ಲಿ ಅಲ್ಲಿಯ ಸಭಾಮಂಟಪವನ್ನು ಬೆಳಗಿಸುತ್ತಾ, ದಿವ್ಯಸುಂದರನಾದ ಅರ್ಚಾಮೂರ್ತಿಯಾಗಿ ಭೂಲೋಕವಾಸಿಗಳ ಉದ್ಧಾರಕ್ಕಾಗಿಯೇ, ನೆಲಸಿದ್ದಾನೆ. “ಆ ಸ್ವಾಮಿಯನ್ನು ನಾನು ಕಂಡುಕೊಂಡು ಊರ್ಜಿತಗೊಂಡೆ” ಎಂಬುದು ಆಳ್ವಾರರು ಹೇಳಿದ ಹತ್ತು ಪಾಶುರಗಳ ಸಾರಾಂಶ. ತಿರುನಾಂಗೂರಿನಲ್ಲಿ ತಾವು ಕಂಡದ್ದನ್ನು ಕಂಡ ಹಾಗೆಯೇ ಅವರು ಈ ಪಾಶುರಗಳಲ್ಲಿ ವಿವರಿಸಿದ್ದಾರೆ. ಈ ಪಾಶುರಗಳನ್ನು ಅರ್ಥವತ್ತಾಗಿ ಕಲಿತವರ ಜೀವನವು ಈ ಲೋಕದಲ್ಲಿ ಅಭ್ಯುದಯಗೊಳ್ಳುವುದು. ಕೀರ್ತಿಗೌರವಗಳಿಗೆ ಆಕರವಾದ ಉತ್ತಮವಾದ ಸಾತ್ವಿಕಜೀವನವನ್ನುಅವರು ನಡೆಸುವವರಾಗುತ್ತಾರೆ. ಅನಂತರ, ಅವರಿಗೆ ಪುನರ್ಜನ್ಮವಿಲ್ಲದಂಥ ಅಮರತವು ಲಭಿಸುವುದು. ಅವರು ಪರಮಾನಂದವನ್ನು ಅನುಭವಿಸುವ ಅಮರರೇ ಆಗುತ್ತಾರೆ. ಹೀಗಿದೆ ಈ ತಿರುಮೊೞಿಯ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*\*\*\*



ಅಡಿಯನಡೆ: ಪೇರಣಿ, ಪಿಱಪ್ಪು, ತಿಡ, ವಶೈ, ಮಲ್ಲೈ, ವೆಂಜಿನ, ಅನ್ ಱಿಯ, ಕಳಙ್ಗನಿ, ತೇನಮರ್, \(ಮಾಟ್ರು\). 



\*\*\*\*\*\*\*\*\*\*\*\*\*\*\*\*\*\*



ಪೆರಿಯ ತಿರುಮೊೞಿ ನಾಲ್ಕನೆಯ ದಶಕ ನಾಲ್ಕನೆಯ ತಿರುಮೊೞಿ



ಮಾಟ್ರರಶರ್ ಮಣಿಮುಡಿಯುಮ್



೧. ಮಾಟ್ರರಶರ್ ಮಣಿಮುಡಿಯುಮ್ ತಿಱಲುಮ್ ತೇಶುಮ್

ಮಟ್ರವರ್ ತಮ್ ಕಾದಲಿಮಾರ್ ತುೞೈಯುಮ್, ತನ್ದೈ

ಕಾಲ್ ತಳೈಯು ಮುಡನ್ ಕೞಲವನ್ದುತೋನ್ ಱಿ

ಕ್ಕದನಾಹಙ್ಗಾತ್ತಳಿತ್ತ ಕಣ್ನರ್ ಕಣ್ಡೀರ್,

ನೂಟ್ರಿದೞ್ ಕೊಳರವಿನ್ದಮ್ ನುೞೈನ್ದ ಪಳ್ಳತ್ತು

ಇಳಙ್ಗಮುಕಿನ್ ಮುದು ಪಾಳೈ ಪಹುವಾಯ್ ನಣ್ಡಿನ್,

ಶೇಟ್ರಳೈಯಿಲ್ ವೆಣ್ ಮುತ್ತಮ್ ಶಿನ್ದುನಾಙ್ಗೂರ್,

ತ್ತಿರುತ್ತೆಟ್ರಿಯಮ್ಬಲತ್ತೆನ್ ಶೆಙ್ಗಣ್ ಮಾಲೇ. 



ಮಾಱು ಅರಶರ್ = ಶತ್ರುರಾಜರ, ಮಣಿಮುಡಿಯುಮ್ = ರತ್ನಕಿರೀಟಗಳನ್ನೂ, ತಿಱಲುಮ್ = ಬಲಪರಾಕ್ರಮಗಳನ್ನೂ, ತೇಶುಮ್ = ತೇಜಸ್ಸನ್ನೂ, ಮಟ್ರು = ಮತ್ತು, ಅವರ್ ತಮ್ = ಅವರ, ಕಾದಲಿಮಾರ್ ಕುೞೈಯುಮ್ = ಹೆಂಡಿರ ಕಿವಿಯೋಲೆಗಳನ್ನೂ, ತನ್ದೈ = ತಂದೆಯ, ಕಾಲ್ ತಳೈಯುಮ್ = ಕಾಲಿನ ಸಂಕೋಲೆಗಳನ್ನೂ, ಉಡನ್ = ಒಂದೇ ಕಾಲದಲ್ಲಿ, ಕೞಲ = ಕಳಚಿತೊಲಗಿಸಲು, ವನ್ದು ತೋನ್ ಱಿಯ = ಅವತರಿಸಿ ಬಂದ, ಕತಮ್ ನಾಹಮ್ = ಕೋಪಗೊಂಡ = ಆನೆಯನ್ನು, ಕಾತ್ತು ಅಳಿತ್ತ = ರಕ್ಷಿಸಿ ಕೃಪೆದೋರಿದ, ಕಣ್ಣಾರ್ ಕಣ್ಡೀರ್ = ಕೃಷ್ಣನನ್ನು ಕಂಡಿರಾ? ನೂಱು ಇದೞ್ ಕೊಳ್ = ನೂರು \(ಅನೇಕ\) ದಳಗಳುಳ್ಳ, ಅರವಿನ್ದಮ್ = ಕಮಲದ ಹೂಗಳುಳ್ಳ, ಪಳ್ಳತ್ತು = ಹಳ್ಳದಲ್ಲಿ, ನುೞೈನ್ದ = ನುಸುಳಿದ, ಪಹುವಾಯ್ ನಣ್ಡಿನ್ = ತೆರೆದ ಬಾಯಿಯ ಏಡಿಯ, ಶೇಱುಅಳೈಯಿಲ್ = ಕೆಸರ ಒಳಿತದಿಂದ, ಇಳಕಮುಕಿನ್ = ಎಳೆಯ ಅಡಕೆಯ ಮರದ, ಮುದುಪಾಳೈ = ಬಲಿತ ಹೊಂಬಾಳಿಎಯು, ವೆಣ್ಮುತ್ತಮ್ ಶಿನ್ದು = ಬಿಳಿಯ ಮುತ್ತುಗಳನ್ನು ಚೆಲ್ಲಿದಂತಿರುವ, ನಾಙ್ಗೂರ್ = ತಿರುನಾಂಗೂರಿನ, ತಿರುತ್ತೆಟ್ರಿಯಮ್ಬಲತ್ತು = ತಿರುತ್ತೆಟ್ರಿಯಮ್ಬಲಕ್ಷೇತ್ರದ, ಎನ್ = ನನ್ನ, ಶೆಮ್ ಕಣ್ ಮಾಲೇ = ಸುಂದರವಾದ ಕಣ್ಣುಗಳ ಸ್ವಾಮಿಯೇ ಅವನು. 



ಶತ್ರುರಾಜರ ರತ್ನಕಿರೀಟಗಳನ್ನೂ, ಬಲಪರಾಕ್ರಮಗಳನ್ನೂ, ತೇಜಸ್ಸನ್ನೂ ಮತ್ತು ಅವರ ಹೆಂಡಿರ ಕಿವಿಯೋಲೆಗಳನ್ನೂ, ತಂದೆಯ ಕಾಲಿನ ಸಂಕೋಲೆಗಳನ್ನೂ ಏಕ ಕಾಲದಲ್ಲಿ ಕಳಚಿ ತೊಲಗಿಸಲು ಅವತರಿಸಿ ಬಂದ, ಕೋಪಗೊಂಡ ಆನೆಯನ್ನು ರಕ್ಷಿಸಿ ಕೃಪೆದೋರಿದ ಕೃಷ್ಣನನ್ನು ಕಂಡಿರಾ? ನೂರು \(ಅನೇಕ\) ದಳಗಳುಳ್ಳ ಕಮಲದ ಹೂಗಳುಳ್ಳ ಹಳ್ಳದಲ್ಲಿ ನುಸುಳಿದ ತೆರೆದ ಬಾಯಿಯ ಏಡಿಯ ಕೆಸರಬಳಿತದಿಂದ ಎಳೆಯ ಅಡಿಕೆಮರದ ಬಲಿತ ಹೊಂಬಾಳೆಯು ಬಿಳಿಯ ಮುತ್ತುಗಳನ್ನು ಚೆಲ್ಲಿದಂತಿರುವ ತಿರುನಾಂಗೂರಿನ ತಿರುತ್ತೆಟ್ರಿಯಂಬಲ ಕ್ಷೇತ್ರದ ಸುಂದರವಾದ ಕಣ್ಣುಗಳ ನನ್ನ ಸ್ವಾಮಿಯೇ ಅವನು.



ತಿರುನಾಂಗೂರಿನ ಪವಿತ್ರಕ್ಷೇತ್ರಗಳಲ್ಲಿ ತಿರುತ್ತೆಟ್ರಿಯಂಬಲ ಎಂಬುದೊಂದು. ಅಲ್ಲಿ ದೊಡ್ಡದೊಡ್ಡ ಕಮಲದ ಹೂಗಳು ಅರಳಿ ತುಂಬಿರುವ ತಗ್ಗುಪ್ರದೇಶಗಳಿವೆ. ಅವುಗಳ ಮಗ್ಗುಲಲ್ಲೇ ಅಡಕೆಯ ತೋಟಗಳಿವೆ. ಅಡಕೆಯ ಮರಗಳಿಂದ ಬಲಿತ ಹೊಂಬಾಳೆಗಳು ಉದುರಿ ಹಳ್ಳದ ಕೆಸರಿನ ಮೇಲೆ ಬೀಳುತ್ತವೆ. ಆ ಕೆಸರಿನಲ್ಲಿ ಮನೆಮಾಡಿಕೊಂಡಿರುವ ಏಡಿಗಳು ಬಾಯಿ ತೆರೆದುಕೊಂಡು ಅಲ್ಲಿ ಓಡಾಡುವಾಗ ಕೆಸರು ಬಳಿತದಿಂದ ಆ ಹೊಂಬಾಳೆಯ ಕುಸುರಿಗಳು ಚೆಲ್ಲಿದ ಬಿಳಿಯ ಮುತ್ತಿನಂತೆ ಕಂಡುಬರುತ್ತವೆ. ಅಂಥ ಸುಂದರವಾದ ಪ್ರದೇಶದಲ್ಲಿ ಕೆಂದಾವರೆಯ ದಳದಂತೆ ವಿಶಾಲವಾದ ಕಣ್ಣುಗಳುಳ್ಲ ನನ್ನ ಸ್ವಾಮಿಯು ನೆಲಸಿದ್ದಾನೆ. ಅವನು ಯಾರು ಗೊತ್ತೇ? ಯಾರಿಗೆ ಕಡುಶತ್ರುವಾದ ಕಂಸನೂ ಅವನ ಮಿತ್ರರೂ ಒಟ್ಟುಗೂಡಿ ಅವನನ್ನುಕೊಲ್ಲಲು ಶತಪ್ರಯತ್ನವನ್ನು ಮಾಡಿದರೋ ಆ ಶತ್ರುರಾಜರ ರತ್ನಕಿರೀಟಗಳೂ, ಬಲಪರಾಕ್ರಮಗಳೂ, ಕೀರ್ತಿ ತೇಜಸ್ಸುಗಳೂ ಮಣ್ಣುಗೂಡುವಂತೆ ಅವರನ್ನು ಸದೆಬಡಿದನೋ, ಮತ್ತು ಅವರ ಹೆಂಡಿರು ಸೌಮಂಗಲ್ಯವನ್ನು ಕಳೆದುಕೊಳ್ಳುವಂತೆಯೂ, ಅವರ ಕಿವಿಯೋಲೆಗಳನ್ನು ಕಳಚಿ ಹಾಕುವಂತೆಯೂ ಮಾಡಿದನೋ, ಅಲ್ಲದೆ, ತಂದೆಯಾದ ವಸುದೇವನ ಕಾಲಿಗೆ ಬಿಗಿಸಿದ್ದ ಸಂಕೋಲೆಗಳನ್ನು ಕಡಿದುಹಾಕಿದನೋ, ಮತ್ತು ಯಾರನ್ನು ಕೊಲ್ಲಬೇಕೆಂದು ಮೇಲೆ ನುಗ್ಗಿ ಬಂದ ಕುವಲಯಾಪೀಡವೆಂಬ ಆನೆಗೆ ಕೃಪೆದೋರಿದನೋ ಆ ಅದ್ಭುತ ಪರಾಕ್ರಮಿಯಾದ ಶ್ರೀಕೃಷ್ಣನೇ ಅವನು\! 



೨. ಪೊಟ್ರೊಡಿತ್ತೋಳ್ ಮಡಮಹಳ್ ತನ್ ವಡಿವು ಕೊಣ್ದ

ಪೊಲ್ಲಾದವನ್ ಪೇಯ್ ಚ್ಚಿಕೊಙ್ಗೈ ವಾಙ್ಗಿ,

ಪೆಟ್ರೆಡುತ್ತ ತಾಯ್ ಪೋಲಮಡುಪ್ಪ, ಆರುಮ್

ಪೇಣಾನಂಜುಂಡುಹನ್ದ ಪಿಳ್ಳೈ ಕಣ್ಡೀರ್,

ನೆಲ್ ತೊಡುತ್ತ ಮಲರ್ ನೀಲಮ್ ನಿಱೈನ್ದ ಶೂೞಲ್

ಇರುಂಜಿಱೈಯ ವಣ್ಡೊಲಿಯುಮ್ ನೆಡುಙ್ಗಣಾರ್ ತಮ್,

ಶಿಟ್ರಡಿ ಮೇಲ್ ಶಿಲಮ್ಬೊಲಿಯು ಮಿೞಟ್ರುನಾಙ್ಗೂರ್

ತ್ತಿರುತ್ತೆಟ್ರಿಯಮ್ಬಲತ್ತೆನ್ ಶೆಙ್ಗಣ್ ಮಾಲೇ. 



ಪೊನ್ ತೊಡಿ = ಚಿನ್ನದ ಬಳೆಗಳ, ತೋಳ್ = ತೋಳುಗಳುಳ್ಳವಳೂ, ಮಡಮ್ = ಸಾಧ್ವಿಯೂ, ಆದ, ಮಹಳ್ ತನ್ = ಯಶೋದೆಯ, ವಡಿವುಕೊಣ್ಡ = ರೂಪವನ್ನು ಧರಿಸಿದ, ಪೊಲ್ಲಾದ = ಕೆಟ್ಟವಳೂ, ವನ್ ಪೇಯ್ ಚ್ಚಿ = ಬಲಿಷ್ಠಳೂ ಆದ ರಾಕ್ಷಸಿಯು, ಕೊಙ್ಗೈವಾಙ್ಗಿ = \(ತನ್ನ\) ಮೊಲೆಯನ್ನು ತೆರೆದು, ಪೆಟ್ರು ಎಡುತ್ತ = ಹೆತ್ತುಎತ್ತಿ ಬೆಳೆಸಿದ, ತಾಯ್ ಪೋಲ = ತಾಯಿಯ ಹಾಗೆ, ಮಡುಪ್ಪ = ಊಡಿಸಲು, ಆರುಮ್ = ಯಾರೂ, ಪೇಣಾ = ಆಶಿಸದ, ನಂಜು= ವಿಷವನ್ನು, ಉಣ್ಡು ಉಹನ್ದ = ಉಂಡು ಹರ್ಷಿಸಿದ, ಪಿಳ್ಳೈ ಕಣ್ಡೀರ್ = ಮಗುವನ್ನು ಕಂಡಿರಾ? ನೆಲ್ ನೊಡುತ್ತ = ಬತ್ತದ ಸಾಲುಗಳಲ್ಲಿ, ನೀಲಮ್ ಮಲರ್ = ಕನ್ನೈದಿಲೆ ಹೂಗಳು, ಶೂೞಲ್ = ಆವರಿಸಿರುವೆಡೆಗಳ, ಇರುಶಿಱೈಯ = ಎರಡು ರೆಕ್ಕೆಗಳ, ವಣ್ಡು = ದುಂಬಿಗಳ, ಒಲಿಯುಮ್ = ಸದ್ದೂ, ನೆಡು ಕಣ್ಣಾರ್ ತಮ್ = ವಿಶಾಲವಾದ \(ಉದ್ದನಾದ\) ಕಣ್ಣುಗಳವರ, ಶಿಱು ಅಡಿ ಮೇಲೆ = ಚಿಕ್ಕಪಾದಗಳ ಮೇಲೆ, ಶಿಲಮ್ಬು = ಗೆಜ್ಜೆಗಳ, ಒಲಿಯುಮ್ =ಸದ್ದೂ, ಮಿೞಟ್ರು = ಮಿಳಿತವಾಗಿರುವ, ನಾಙ್ಗೂರ್= ತಿರುನಾಂಗೂರಿನ, ತಿರುತ್ತೆಟ್ರಿಯಮ್ಬಲತ್ತು = ತಿರುತ್ತೆಟ್ರಿಯಂಬಲ ಕ್ಷೇತ್ರದ, ಎನ್= ನನ್ನ, ಶೆಮ್ ಕಣ್ ಮಾಲೇ = ಕೆಂದಾವರೆಯಂತೆ ಕಣ್ಣುಳ್ಳ ಸ್ವಾಮಿಯೇ ಅವನು. 



ಚಿನ್ನದ ಬಳೆಗಳ ತೋಳುಗಳುಳ್ಳವಳೂ ಸಾಧ್ವಿಯೂ ಆದ ಯಶೋದೆಯ ರೂಪವನ್ನು ಧರಿಸಿ, ಕೆಟ್ಟವಳೂ ಬಲಿಷ್ಠಳೂ ಆದ ರಾಕ್ಷಸಿಯು ತನ್ನ ಮೊಲೆಯನ್ನು ತೆರೆದು ಹೆತ್ತು ಎತ್ತಿದ ತಾಯಿಯ ಹಾಗೆ, ಅದನ್ನು ಊಡಿಸಲು, ಯಾರೂ ಆಶಿಸದ ವಿಷವನ್ನುಂಡು ಹರ್ಷಿಸಿದ ಮಗುವನ್ನು ಕಂಡಿರಾ? ಬತ್ತದ ಸಾಲುಗಳ ನಡುವೆ ಕನ್ನೈದಿಲೆ ಹೂಗಳು ಬೆಳೆದು ಆವರಿಸಿರುವ ಕಡೆಗಳಲ್ಲಿ ಎರಡು ರೆಕ್ಕೆಗಳ ದುಂಬಿಗಳ ಸದ್ದೂ ಅಗಲವಾದ ಕಣ್ಣುಗಳುಳ್ಳವರ ಚಿಕ್ಕಪಾದಗಳ ಮೇಲೆ ಇರುವ ಗೆಜ್ಜೆಗಳ ಸದ್ದೂ ಮಿಳಿತವಾಗಿರುವ ತಿರುನಾಂಗೂರಿನ ತಿರುತ್ತೆಟ್ರಿಯಂಬಲ ಕ್ಷೇತ್ರದ ಕೆಂದಾವರೆಯಂತೆ ಕಣ್ಣುಗಳುಳ್ಳ ನನ್ನ ಸ್ವಾಮಿಯೇ ಅವನು. 



ತಿರುನಾಂಗೂರಿನ ತಿರುತ್ತೆಟ್ರಿಯಂಬಲ ಕ್ಷೇತ್ರವು ಬತ್ತದ ಗದ್ದೆಗಳಿಂದ ಸುತ್ತುವರಿದಿದೆ. ಗದ್ದೆಗಳಲ್ಲಿ ಬತ್ತದ ಸಾಲುಗಳ ನಡುವೆ ಕನ್ನೈದಿಲೆ ಹೂಗಳು ಬೆಳೆದು ಶೋಭಿಸುತ್ತದೆ. ಹೂಗಳನ್ನು ಮುಸುರಿಕೊಂಡಿರುವ ದುಂಬಿಗಳು ಸದಾ ಝೇಂಕರಿಸುತ್ತವೆ, ವಿಶಾಲವಾದ ಕಣ್ಣುಗಳುಳ್ಳ ಸ್ತ್ರೀಯ ಕಾಲ್ಗೆಜ್ಜೆಗಳು ಘಲ್ಲುಘಲ್ಲೆಂದು ಸದ್ದು ಮಾಡುತ್ತವೆ. ಅದಕ್ಕೆ ಹೆಚ್ಚಿನ ಹರ್ಷವನ್ನೂ ಉತ್ಸಾಹವನ್ನೂ ತುಂಬುವಂತೆ ಅಲ್ಲಿ ಕೆಂದಾವರೆಯಂತೆ ವಿಶಾಲವಾದ, ಸುಂದರವಾದ ಕಣ್ಣುಗಳುಳ್ಳ ಭಗವಂತನು ನೆಲಸಿದ್ದಾನೆ. ಆ ನನ್ನ ಸ್ವಾಮಿ ಯಾರು ಗೊತ್ತೇ? ಹಿಂದೆ, ಆ ಸ್ವಾಮಿಯೇ ಪುಟ್ಟಕಂದನಾಗಿದ್ದ. ಆಗ, ಕಡುದುಷ್ಟಳಾದ ಪೂತನಿಯೆಂಬ ರಾಕ್ಷಸಿಯೊಬ್ಬಳು ಚಿನ್ನದ ತೋಳ್ಬಳೆಗಳನ್ನು ಧರಿಸಿದ ಶ್ರೀಮಂತಿನಿಯೂ ಸಾಧ್ವಿಯೂ ಆದ ಯಶೋದಾದೇವಿಯ ರೂಪವನ್ನು ತಳೆದು ಬಂದಳು. ಅವಳು, ಹೆತ್ತು ಎತ್ತಿ ಆಡಿಸಿದ ತಾಯಿಯಂತೆಯೇ, ಕಂದನನ್ನೆತ್ತಿಕೊಂಡಳು. ತನ್ನ ಮೊಲೆಯು ಮುಸುಕನ್ನು ತೆಗೆದು, ಕಂದನಿಗೆ ಮೊಲೆಯೂಡಿದಳು. ಯಾರೂ ಆಶಿಸದಂಥ ತೀಕ್ಷ್ಣವಿಷವನ್ನು ತುಂಬಿಕೊಂಡಿತ್ತು ಅವಳ ಮೊಲೆ.ಆದರೆ, ಆ ಕಂದನು ಆ ನಂಜನ್ನೇ ಉಂಡು ಹರ್ಶಿಸಿದನು. ಶ್ರೀಕೃಷ್ಣನೇ ಆ ಕಂದ. ಅವನೇ ನನ್ನ ಸ್ವಾಮಿಯಾಗಿ ತಿರುತ್ತೆಟ್ರಿಯಮ್ಬಲ ಕ್ಷೇತ್ರದಲ್ಲಿ ನೆಲಸಿರುವವನೂ. 



೩. ಪಡಲಡೈತ್ತ ಶಿಱು ಕುರಮ್ಬೈನುೞೈನ್ದು ಪುಕ್ಕು

ಪ್ಪಶುವೆಣ್ನೆಯ್ ಪತಮಾರಪ್ಪಣ್ಣೈಮುಟ್ರುಮ್,

ಅಡಲಡರ್ ತ್ತ ವೇಱ್ ಕಣ್ಣಾರ್ ತೋಕ್ಕೈ ಪಟ್ರಿ

ಅಲನ್ದಲೈಮೈ ಶೆಯ್ದುೞಲುಮೈಯನ್ ಕಣ್ಡೀರ್,

ಮಡಲೆಡುತ್ತ ನೆಡುನ್ದೆಙ್ಗಿನ್ ಪೞಙ್ಗಳ್ ವೀೞ

ಮಾಙ್ಗನಿಹಳ್ ತಿರಟ್ಟುರುಟ್ಟಾವರು ನೀರ್ ಪ್ಪೊನ್ನಿ,

ತಿಡಲೆಡುತ್ತು ಮಲರ್ ಶುಮನ್ದಙ್ಗಿೞಿಯು ನಾಙ್ಗೂರ್

ತ್ತಿರುತ್ತೆಟ್ರಿಯಮ್ಬಲತ್ತೆನ್ ಶೆಙ್ಗಣ್ ಮಾಲೇ. 



ಪಡಲ್ ಅಡೈತ್ತ = ತಡಿಕೆಗಳಿಂದ ಮಾಡಿದ, ಶಿಱು = ಚಿಕ್ಕ, ಕುರಮ್ಬೈ = ಗುಡಿಸಿಲಿನೊಳಕ್ಕೆ, ನುೞೈನ್ದು = ನುಸುಳಿಹೋಗಿ, ಪಶು ವೆಣ್ನೆಯ್ = ಹಸುವಿನ ಬೆಣ್ಣೆಯನ್ನು, ಪದಮ್ ಆರ = ಹೊಟ್ಟೆ ತುಂಬುವಷ್ಟನ್ನೂ, ಉಂಡು, ಪಣ್ಣೈ ಮುಟ್ರುಮ್ = ಗೋಕುಲದಲ್ಲೆಲ್ಲಾ, ಅಡಲ್ ಆದರ್ತ್ತ = ಹೊಡೆಯುವುದಕ್ಕೆ ಸಿದ್ಧರಾದ, ವೇಲ್ ಕಣ್ಣಾರ್ = ವೇಲಾಯುಧದಂತೆ ವಿಶಾಲವಾದ ಕಣ್ಣುಗಳುಳ್ಳವರ, \(ಗೋಪಿಯರ\), ತೋಕ್ಕೈಪಟ್ರಿ = ಬಾಲವನ್ನು ಹಿಡಿದು \(ಸೀರೆಯ ಸೆರಗನ್ನು ಹಿಡಿದು – ಹಿಂಬಾಲಿಸಿ\), ಅಲನ್ದಲೈಮೈ ಶೆಯ್ ದು = ಗೋಳಾಡಿಸಿ, ಉೞಲುಮ್ = ತಿರುಗಾಡುವ, ಐಯನ್ ಕಣ್ಡೀರ್ = ಸ್ವಾಮಿಯನ್ನು ಕಂಡಿರಾ? ಮಡಲ್ ಎಡುತ್ತ = ಹೊಂಬಾಳೆಯಲ್ಲಿತೋರುವ, ನೆಡು = ಉದ್ದನಾದ, ತೆಙ್ಗಿನ್ ಪೞಙ್ಗಳ್ = ತೆಂಗಿನಕಾಯಿಗಳು, ವೀೞ = ಕೆಳಕ್ಕೆ ಉದುರಿದಾಗ, ಮಾಙ್ಗನಿ ಹಳ್ = ಮಾವಿನ ಹಣ್ಣುಗಳು, ತಿರಟ್ತು ಉರಟ್ಟಾ = ತಿರಳು ಚೆದರಿ ಹೊರಬರುವಂತೆ ಉರುಡಿಸಿಕೊಂಡು, ವರುಮ್ = ಹರಿದು ಬರುವ, ನೀರ್ = ಪ್ರವಾಹವನ್ನುಳ್ಳ, ಪೊನ್ನಿ = ಕಾವೇರಿ ನದಿಯು, ತಿಡಲ್ ಎಡುತ್ತು = ಎತ್ತರವನ್ನು ತೆಗೆದು \(ಸವೆಸಿ\), ಮಲರ್ ಶುಮನ್ದು = ಹೂಗಳನ್ನು ಹೊತ್ತು, ಇೞಯುಮ್ = ಇಳಿಯುವ, ನಾಙ್ಗೂರ್ = ತಿರುನಾಂಗೂರಿನ, ತಿರುತ್ತೆಟ್ರಿಯಮ್ಬಲತ್ತು = ತಿರುತ್ತೆಟ್ರಿಯಂಬಲಿಕ್ಷೇತ್ರದಲ್ಲಿರುವ, ಶೆಮ್ ಕಣ್ ಮಾಲೇ = ಕೆಂದಾವರೆಯ ಹಾಗೆ ಸುಂದರವಾದ ಕಣ್ಣುಗಳುಳ್ಲ ಸರ್ವೇಶ್ವರನೇ.



ತಡಿಕೆಗಳಿಂದಾದ ಚಿಕ್ಕ ಗುಡಿಸಿಲಿನೊಳಕ್ಕೆ ನುಸುಳಿಹೋಗಿ ಹಸುವಿನ ಬೆಣ್ನೆಯನ್ನು ಹೊಟ್ಟೆ ತುಂಬುವಷ್ಟನ್ನೂ ಉಂಡು, ಗೋಕುಲದಲ್ಲೆಲ್ಲಾ ಹೊಡೆಯುವುದಕ್ಕೆ ಸಿದ್ಧರಾದ ವೇಲಾಯುಧದಂತೆ ವಿಶಾಲವಾದ ಕಣ್ಣುಗಳುಳ್ಲ ಗೊಲ್ಲತಿಯರನ್ನು ಹಿಂಬಾಲಿಸಿ ಗೋಳಾಡಿಸಿ ತಿರುಗಾಡುವ ಸ್ವಾಮಿಯನ್ನು ಕಂಡಿರಾ? ಉದ್ದನಾದ ಹೊಂಬಾಳೆಯಲ್ಲಿ ಬೆಳೆದ ತೆಂಗಿನಕಾಯಿಗಳು ಮಾವಿನ ಮರಗಳ ಮೇಲೆ ಬೀಳುವಾಗ, ಉದುರಿದ ಮಾವಿನಹಣ್ಣುಗಳ ತಿರಳು ಹೊರಬೀಳುವಂತೆ ಉರುಡಿಸಿಕೊಂಡು ಹರಿದು ಬರುವ ಪ್ರವಾಹವನ್ನುಳ್ಳ ಕಾವೇರಿ ನದಿಯು ಎತ್ತರದ ಪ್ರದೇಶಗಳನ್ನು \(ದಿಬ್ಬಗಳನ್ನು\) ಕರಗಿಸಿ, ಹೂಗಳನ್ನು ಹೊತ್ತು ಕೆಳಕ್ಕೆ ಇಳಿಯುವ ತಿರುನಾಂಗೂರಿನ ತಿರುತ್ತೆಟ್ರಿಯಂಬಲ ಕ್ಷೇತ್ರದಲ್ಲಿರುವ ಕೆಂದಾವರೆಯ ಹಾಗೆ ಸುಂದರವಾದಕಣ್ಣುಗಳುಳ್ಳ ಸರ್ವೇಶ್ವರನೇ ಅವನು. 



ತಿರುನಾಂಗೂರಿನ ತಿರುತ್ತೆಟ್ರಿಯಂಬಲ ಕ್ಷೇತ್ರವು ಕಾವೇರಿ ತೀರದಲ್ಲಿದೆ. ದಡದ ಉದ್ದಕ್ಕೂ ತೆಂಗಿನ ಮರಗಳೂ ಮಾವಿನ ಮರಗಳು ಇರುವ ತೋಟಗಳಿವೆ. ಎರಡು ಮರಗಳಲ್ಲೂ ಕಾಯಿಗಳು ಸಮೃದ್ಧಿಯಾಗಿರುತ್ತವೆ. ಉದ್ದನಾದ ತೆಂಗಿನ ಹೊಂಬಾಳೆಯಲ್ಲಿರುವ ಕಾಯಿಗಳು ಬಲಿತು, ಒಂದೊಂದು ವೇಳೆ ತೊಟ್ಟು ಕಳಚಿ ಕೆಳಕ್ಕೆ ಉದುರುತ್ತವೆ. ಅವುಗಳ ಕೆಳಗೆ ಮಾವಿನ ಮರಗಳ ಮೇಲೆ ಬೀಳುತ್ತವೆ. ಮತ್ತು ಮಾವಿನ ಹಣ್ಣುಗಳನ್ನು ಉದುರಿಸುತ್ತವೆ. ಅವು ಬೀಳುವ ರಭಸಕ್ಕೆ ಮಾವಿನ ಹಣ್ಣಿನ ತಿರುಳು ಹೊರಬರುವಂತೆಯೂ, ಉರುಳಿಕೊಂಡು ಅವು ಹಾಗೆಯೇ ನೀರಿನೊಳಕ್ಕೆ ಬೀಳುವಂತೆಯೂ ಆಗುತ್ತದೆ. ಅಲ್ಲದೆ, ಕಾವೇರಿನದಿಯು ತನ್ನ ಪ್ರವಾಹದ ರಭಸದಿಂದ ದಿಬ್ಬಗಳನ್ನು ಸವೆಸಿ ಕರಗಿಸಿ ಬಿಡುತ್ತದೆ. ಆ ದಿಬ್ಬಗಳ ಮೇಲೆ ಬೆಳೆದಿರುವ ಹೂಗಳನ್ನೂ ಹೊತ್ತು ಪ್ರವಾಹವು ತಗ್ಗಿಗೆ ಹರಿದು ಬರುತ್ತದೆ. ಕಾವೇರಿಯದಡದಲ್ಲಿ ನೆಲಸಿರುವ ಕೆಂದಾವರೆಯಂತೆ ವಿಶಾಲವಾದ ಸುಂದರವಾದ ಕಣ್ಣುಗಳುಳ್ಳ ಸರ್ವೇಶ್ವಾನಿಗೆ ಕಾವೇರಿ ನದಿಯು ನೀರು, ಹೂ, ಹಣ್ಣುಗಳನ್ನು ತಂದು ಹೀಗೆ ಸಮರ್ಪಿಸುತ್ತಿದೆ\! ಆ ಕ್ಷೇತ್ರದಲ್ಲಿ ನೆಲಸಿರುವ ಸ್ವಾಮಿಯೇ, ಹಿಂದೆ, ಗೋಕುಲದಲ್ಲಿ ಚಿಕ್ಕದು ದೊಡ್ಡದು ಎನ್ನದೆ ಎಲ್ಲಾ ಮನೆಗಳನ್ನೂ ಹೊಕ್ಕು ಅಲ್ಲಿ ಶೇಖರಿಸಿಟ್ಟಿದ್ದ ಬೆಣ್ಣೆಯನ್ನೆಲ್ಲಾ ತಿಂದು, ಕೋಪಿಸಿಕೊಂಡು ಗೊಲ್ಲತಿಯರು ಅವನನ್ನು ಹೊಡೆಯ ಹೋದಾಗ ಅವರ ಸೆರಗನ್ನೇ ಹಿಡಿದು ಹಿಂಬಾಲಿಸುತ್ತಾ, ಅವರನ್ನು ನಾನಾವಿಧವಾಗಿ ಗೋಳಾಡಿಸುತ್ತಾ ಆಟವಾಡಿದ ಬಾಲಕೃಷ್ಣನಾಗಿ ಅವತರಿಸಿದ್ದು\! 



೪. ವಾರಾರುಮ್ ಮುಲೈಮಡವಾಳ್ ಪಿನ್ನೈಕ್ಕಾಹಿ

ವಳೈಮರುಪ್ಪಿಱ್ ಕಡುಂಜಿನತ್ತು ವನ್ ತಾಳಾರ್ ನ್ದ,

ಕಾರಾರ್ ಕಿಣ್ ವಿಡೈಯಡರ್ ತ್ತುವದುವೈಯಾಣ್ಡ

ಕರು ಮುಹಿಲ್ ಪೋಲ್ ತಿರುನಿಱತ್ತೆನ್ ಕಣ್ಣರ್ ಕಣ್ಡೀರ್, 

ಏರಾರುಮ್ ಮಲರ್ ಪೊೞಿಲ್ ಹಳ್ ತೞುವಿಯೆಙ್ಗುಮ್

ಎೞಿಲ್ ಮದಿಯೈ ಕ್ಕಾಲ್ ತೊಡರ ವಿಳಙ್ಗು ಶೋದಿ,

ಶೀರಾರು ಮಣಿಮಾಡಮ್ ತಿಹೞು ನಾಙ್ಗೂರ್

ತ್ತಿರುತ್ತೆಟ್ರ್‍ಇಯಮ್ಬಲತ್ತೆನ್ ಶೆಙ್ಗಣ್ ಮಲೇ. 



ವಾರ್ ಆರುಮ್ = ಕುಪ್ಪಸವನ್ನು ಬಿಗಿಸಿರುವ, ಮುಲೈ = ಮೊಲೆಗಳುಳ್ಳ, ಮಡವಾಳ್ = ಸಾಧ್ವಿಯಾದ, ಪಿನ್ನೆಕ್ಕೂ ಆಹಿ = ನಪ್ಪಿನ್ನೈದೇವಿಗೋಸ್ಕರ, ವಳೈ ಮರುಪ್ಪಿನ್ = ಬೆಳೆದ ಕೊಂಬುಗಳ, ಕಡು ಶಿನತ್ತು = ಕಡುಕೋಪದ , ವನ್ ತಾಳಾರ್ ನ್ದ = ಬಲವಾದ ಕಾಲುಗಳಿಂದ ಕೂಡಿದ, ಕಾರ್ ಆರ್ = ಕಪ್ಪುಬಣ್ಣದ, ತಿಣ್ = ಪರಾಕ್ರಮವುಳ್ಳ, ವಿಡೈ = ವೃಷಭಗಳನ್ನು, ಅಡರ್ ತ್ತು = ಅಡಗಿಸಿ, ವದುವೈ = ವಧುವನ್ನು, ಆಣ್ಡ = ಆಳಿದ \(ಮದುವೆಯಾದ\), ಕರುಮುಹಿಲ್ ಪೋಲ್ = ಕಾರ್ಮುಗಿಲಿನಂತೆ, ತಿರುನಿತ಼್ಅತ್ತು = ದಿವ್ಯವಾದ ಬಣ್ಣವುಳ್ಳ, ಎನ್ ಕಣ್ಣರ್ ಕಣ್ಡೀರ್ = ನನ್ನ ಕೃಷ್ಣನನ್ನು ಕಂಡಿರಾ? ಏರ್ ಆರುಮ್ = ಸೊಬಗುತುಂಬಿದ, ಮಲರ್ = ಹೂಗಳ, ಪೊೞಿಲ್ ಹಳ್ = ತೋಪುಗಳು, ತೞುವಿ ಎಙ್ಗುಮ್ = ಎಲ್ಲೆಲ್ಲಿಯೂ ವ್ಯಾಪಿಸಿ, ಎಳಿಲ್ ಮದಿಯೈ = ಸುಂದರನಾದ ಚಂದ್ರನ, ಕಾಲ್ ತೊಡರ = ಕಾಲು ತೊಡರುವಂತೆ, ವಿಳಙ್ಗು = ಬೆಳಗುವ, ಶೋದಿ = ತೇಜಸ್ಸಿನಿಂದ ಕೂಡಿದ, ಶೀರ್ ಆರುಮ್ = ಸಂಪತ್ತು ತುಂಬಿದ, ಮಣಿ ಮಾಡಮ್ = ರತ್ನಮಯವಾದ ಮಹಡಿ ಮನೆಗಳಿಂದ, ತಿಹೞುಮ್ = ಪ್ರಕಾಶಿಸುವ, ನಾಙ್ಗೂರ್= ತಿರುನಾಂಗೂರಿನ, ತಿರುತ್ತೆಟ್ರಿಯಮ್ಬಲತ್ತು = ತಿರುತ್ತೆಟ್ರಿಯಂಬಲಕ್ಷೇತ್ರದ, ಎನ್ = ನನ್ನ, ಶೆಮ್ ಕಣ್ ಮಾಲೇ = ಕೆಂದಾವರೆಯಂತೆ ಕಣ್ಣುಗಳುಳ್ಳ ಸ್ವಾಮಿಯೇ.



ಕುಪ್ಪಸವನ್ನು ಬಿಗಿಸಿರುವ ಮೊಲೆಗಳುಳ್ಳ ಸಾಧ್ವಿಯಾದ ನಪ್ಪಿನ್ನೈದೇವಿಗೋಸ್ಕರ, ಬೆಳೆದ ಕೊಂಬುಗಳ, ಕಡುಕೋಪದ, ಬಲವಾದ ಕಾಲುಗಳ, ಕಪ್ಪುಬಣ್ಣದ ಶಕ್ತಿವಂತವಾದ ವೃಷಭಗಳನ್ನು ಅಡಗಿಸಿ, ವಧುವನ್ನು ಮದುವೆಯಾದ ಕಾರ್ಮುಗಿಲಿನಂತೆ ದಿವ್ಯವಾದ ಬಣ್ಣವುಳ್ಳ ನನ್ನ ಕೃಷ್ಣನನ್ನು ಕಂಡಿರಾ? ಸೊಬಗು ತುಂಬಿದ ಹೂದೋಟಗಳಿಂದಲೂ, ಎಲ್ಲೆಲ್ಲೂ ವ್ಯಾಪಿಸಿ ಸುಂದರನಾದ ಚಂದ್ರನ ಕಾಲುತೊಡರುವಂತೆ ಬೆಳಗುವ ಸಂಪತ್ತು ತುಂಬಿದ ರತ್ನಮಯವಾದ ಮಹಡಿ ಮನೆಗಳಿಂದ ಪ್ರಕಾಶಿಸುವ ತಿರುನಾಂಗೂರಿನ ತಿರುತ್ತೆಟ್ರಿಯಂಬಲಕ್ಷೇತ್ರದ ಕೆಂದಾವರೆಯಂತೆ ಕಣ್ಣುಗಳುಳ್ಳ ನನ್ನ ಸ್ವಾಮಿಯೇ ಅವನು. 



ತಿರುತ್ತೆಟ್ರಿಯಂಬಲಕ್ಷೇತ್ರದಲ್ಲಿ ಎಲ್ಲಿ ನೋಡಿದರೂ ಸೊಬಗು ತುಂಬಿದ ಹೂದೋಟಗಳು. ಎಲ್ಲೆಲ್ಲಿಯೂ ವ್ಯಾಪಿಸಿರುವ ರತ್ನಮಯವಾದ ಸಂಪತ್ತು ತುಂಬಿದ ಮಹಡಿ ಮನೆಗಳು. ಅವುಗಳ ಹೊಳೆಯುವ ಶಿಖರಗಳು ಆಕಾಶವನ್ನು ಮುಟ್ಟುತ್ತವೆ. ಚಂದ್ರನ ಕಾಲಿಗೆ ತೊಡರುವಂತೆ ಬೆಳೆದಿವೆ. ಅಂಥ ದಿವ್ಯವಾದ ತೇಜಸ್ಸಿನ ನಡುವೆ ಕೆಂದಾವರೆಯಂತೆ ವಿಶಾಲವಾದ ಕಣ್ಣುಗಳುಳ್ಳ ಸರ್ವೇಶ್ವರನು ನೆಲಸಿ ಬೆಳಗುತ್ತಿದ್ದಾನೆ. ಅವನು ಯಾರು ಗೊತ್ತೇ? ಹಿಂದೆ, ನಪ್ಪಿನ್ನೈದೇವಿಯನ್ನು ಮದುವೆಯಾಗಲು ಫಣವಾಗಿದ್ದ ಬಹಳ ಬಲಿಷ್ಠವಾದ ಏಳು ಎತ್ತುಗಳನ್ನು ಒಬ್ಬನೇ ಹಿಡಿದು ಕಟ್ಟಿ ಹಾಕಿ ಅವಳ ಕೈಹಿಡಿದನಲ್ಲ ಆ ಶ್ರೀಕೃಷ್ಣನೇ ಅವನು. 



೫. ಕಲೈಯಿಲಙ್ಗು ಮಹಲಲ್ ಹುಲ್ ಕಮಲಪ್ಪಾವೈ

ಕದಿರ್ ಮುತ್ತ ವೆಣ್ಣಹೈಯಾಳ್ ಕರುಙ್ಗಣಾಯ್ ಚ್ಚಿ,

ಮುಲೈಯಿಲಙ್ಗು ಮೊಳಿಮಣಿಪ್ಪೂಣ್ ವಡಮುನ್ದೋಯ್ ಪ್ಪ

ಮೂವಾದವರೈ ನೆಡುನ್ದೋಳ್ ಮೂರ್ತ್ತಿ ಕಣ್ಡೀರ್,

ಮಲೈಯಿಲಙ್ಗು ನಿರೈಚ್ಚನ್ದಿ ಮಾಡವೀಡಿ

ಯಾಡವರೈ, ಮಡಮೊೞಿಯಾರ್ ಮುಹತ್ತು, 

ಇರಣ್ಡು ಶಿಲೈವಿಲಙ್ಗಿ ಮನಂಜಿಱೈಕೊಣ್ಡಿರುಕ್ಕು ನಾಙ್ಗೂರ್

ತ್ತಿರುತ್ತೆಟ್ರಿಯಮ್ಬಲತ್ತೆನ್ ಶೆಙ್ಗಣ್ ಮಾಲೇ. 



ಕಲೈ = ಡಾಬು, ಇಲಙ್ಗುಮ್ = ಹೊಳೆಯುತ್ತಿರುವ, ಅಹಲ್ = ವಿಶಾಲವಾದ, ಅಲ್ ಹುಲ್ = ನಿತಂಬಗಳನ್ನುಳ್ಳ, ಕಮಲಮ್ ಪಾವೈ = ಶ್ರೀದೇಇಯೊಡನೆಯೂ, ಕದಿರ್ ಮುತ್ತ = ಹೊಳೆಯುವ ಮುತ್ತುಗಳ ಹಾಗೆ, ವೆಳ್ = ಬಿಳಿಯ, ನಹೈಯಾಳ್ = ನಗೆಯನ್ನುಳ್ಳವಳಾದ, ಕರು ಕಣ್ = ಕರಿಯ ಕಣ್ಣಿನ, ಆಯ್ ಚ್ಚಿ = ನಪ್ಪಿನ್ನೈದೇವಿಯೊಡನೆಯೂ, ಮುಲೈ ಇಲಙ್ಗುಮ್ = ಮೊಲೆಗಳನ್ನು ಹೊಳೆಯಿಸುವ, ಒಳಿ ಮಣಿ = ಹೊಳೆಯುವ ರತ್ನಗಳ, ಪೂಣ್ = ಆಭರಣವೂ, ವಡಮುಮ್ = ಹಾರವೂ, ತೋಯ್ ಪ್ಪ = ಒಂದನ್ನೊಂದು ಸವರುತ್ತಿರುವ, ಮೂವಾದ = ಮುಪ್ಪೇ ಬರದ, \(ನಿತ್ಯಯೌವನದ\), ವರೈ = ಬೆಟ್ಟದಹಾಗೆ \(ದೃಢವಾದ\), ನೆಡು = ದೀರ್ಘವಾದ, ತೋಳ್ = ತೋಳುಗಳುಳ್ಳ, ಮೂರ್ ತ್ತಿ = ಮೂರ್ತಿಯನ್ನು, ಕಣ್ಡೀರ್ = ಕಂಡಿರಾ? ಮಲೈಇಲಙ್ಗು = ಬೆಟ್ಟವೇ ಬೆಳಗುವಂತೆ, ನಿರೈ = ಸಾಲುಸಾಲಾಗಿ, ಶನ್ದಿ = ಒಂದನ್ನೊಂದು ಹೊಂದಿಕೊಂಡು, ಮಾಡಮ್ = ಮಹಡಿ ಮನೆಗಳಿಂದಲೂ, ವೀದಿ = ರಸ್ತೆಗಳಿಂದಲೂ, ಮಡಮ್ ಮೊೞಿಯಾರ್ = ಮಧುರವಾಗಿ ಮಾತನಾಡುವವರ, ಮುಹತ್ತು = ಮುಖದಲ್ಲಿ, ಇಅಣ್ಡು ಶಿಲೈ = ಎರಡು ಬಿಲ್ಲುಗಳು, ವಿಲಙ್ಗಿ, ಬೆಳಗಿ, ಆಡವರೈ = ಗಂಡಸರ, ಮನಮ್ = ಮನಸ್ಸನ್ನು, ಶಿಱೈಕೊಣ್ಡಿರುಕ್ಕುಮ್ = ಸೆರೆಹಿಡಿದಿರುವ, ನಾಙ್ಗೂರ್ = ತಿರುನಾಂಗೂರಿನ, ತಿರುತ್ತೆಟ್ರಿಯಮ್ಬಲತ್ತು = ತಿರುತ್ತೆಟ್ರಿಯಂಬಲಕ್ಷೇತ್ರದ, ಎನ್ = ನನ್ನ, ಶೆಮ್ ಕಣ್ ಮಾಲೇ = ಕೆಂದಾವರೆಯ ಕಣ್ಣುಗಳ ಸರ್ವೇಶ್ವರನೇ. 



ಡಾಬು ಹೊಳೆಯುತ್ತಿರುವ ವಿಶಾಲವಾದ ನಿತಂಬಗಳುಳ್ಲ ಶ್ರೀದೇವಿಯೊಡನೆಯೂ ಹೊಳೆಯುವ ಮುತ್ತುಗಳ ಹಾಗೆ ಬಿಳಿಯ ನಗೆಯನ್ನುಳ್ಳ ಕರಿಯ ಕಣ್ಣಿನ ನಪ್ಪಿನ್ನೈದೇವಿಯೊಡನೆಯೂ ಮೊಲೆಗಳನ್ನು ಹೊಳೆಯಿಸುವ ಥಳಥಳಿಸುವ ರತ್ನಗಳ ಆಭರಣವೂ ಹಾರವೂ ಒಂದನ್ನೊಂದು ಸವರುತ್ತಿರುವ ಮುಪ್ಪೇ ಇಲ್ಲದ \(ನಿತ್ಯಯೌವನದ\) ಬೆಟ್ಟದ ಹಾಗೆ ದೃಢವಾದ ದೀರ್ಘವಾದ ತೋಳುಗಳುಳ್ಳ ಮೂರ್ತಿಯನ್ನು ಕಂಡಿರಾ? ಬೆಟ್ಟವೇ ಬೆಳಗುವಂತೆ ಸಾಲುಸಾಲಾಗಿ ಒಂದನ್ನೊಂದು ಹೊಂದಿಕೊಂಡು ಇರುವ ಮಹಡಿ ಮನೆಗಳಿಂದಲೂ, ಬೀದಿಗಳಿಂದಲೂ, ಮಧುರವಾಗಿ ಮಾತನಾಡುವವರ ಮುಖದಲ್ಲಿ ಎರಡು ಬಿಲ್ಲುಗಳು ಬೆಳಗಿ, ಗಂಡಸರ ಮನಸ್ಸನ್ನು ಸೆರೆಹಿಡಿದಿರುವ ತಿರುನಾಂಗೂರಿನ ತಿರುತ್ತೆಟ್ರ್‍ಇಯಂಬಲಕ್ಷೇತ್ರದ ನನ್ನ ಕೆಂದಾವರೆಯ ಕಣ್ಣುಗಳ ಸರ್ವೇಶ್ವರನೇ ಅವನು. 



ತಿರುತ್ತೆಟ್ರಿಯಂಬಲಕ್ಷೇತ್ರದಲ್ಲಿ ಸಾಲುಸಾಲಾಗಿ ಮಹಡಿಮನೆಗಳಿವೆ. ಅವು ಒಂದನ್ನೊಂದು ಹೊಂದಿಕೊಂಡು, ಒಂದೊಂದಾ ಸೊಬಗನ್ನೂ ಹೆಚ್ಚಿಸುತ್ತಾ ಗೋಪುರಗಳಿಂದಲೂ ಶಿಖರಗಳಿಂದಲೂ ಶೋಭಿಸುತ್ತದೆ. ಅಲ್ಲಿ ವಾಸಿಸುವ ಸ್ತ್ರೀಪುರುಷರು ರಸಿಕರು. ಮಧುರವಾಗಿ ಮಾತನಾಡುವ ಯುವತಿಯರು, ಬೀದಿಗಳಲ್ಲೂ, ಮಹಡಿಗಳ ಮೇಲೂ, ತಮ್ಮ ಮುಖದಲ್ಲಿರುವ ಬಿಲ್ಲಿನಂತೆ ಬಗ್ಗಿರುವ ಎರಡು ಹುಬ್ಬುಗಳಿಂದಲೂ ತಮ್ಮತಮ್ಮ ಪ್ರಿಯತಮರಿಗೆ ಸಂಕೇತಗಳಿಂದತಮ್ಮಮನದ ಇಂಗಿತಗಳನ್ನು ಸೂಚಿಸುವರು. ಮತ್ತು ಅವರ ಮನಸ್ಸನ್ನು ತಮ್ಮಕಡೆಗೆ ಆಕರ್ಷಿಸುವರು. ಹಾಗೆಯೇ, ಆ ಕ್ಷೇತ್ರದಲ್ಲಿ ದಿವ್ಯಾಭರಣಭೂಷಿತನಾಗಿ, ವಿಲಕ್ಷಣವಾದ ಸೊಬಗು ಆಕರ್ಷಣೆಗಳಿಂದ ಭಗವಂತನು ತನ್ನ ಭಕ್ತರ ಮನಸ್ಸನ್ನು ಸೆಳೆದು ತನ್ನ ಕಡೆಗೆ ಬರಮಾಡಿಕೊಳ್ಳುತ್ತಾನೆ. ಸ್ವಾಮಿಯ ಕೃಪೆಯೆಷ್ಟು ಅಪಾರ\! ಅವನನ್ನು ಕಂಡಿರಾ? ಅವನಿಗೆ ಸೇವೆ ಸಲ್ಲಿಸಿದಿರಾ? ಎನ್ನುತ್ತಾರೆ ಆಳ್ವಾರರು. 



೬. ತಾನ್ ಪೋಲು ಮೆನ್ ಱಿಮಿನ್ದಾನ್ ತರಣಿಯಾಳನ್

ಅದು ಕಣ್ಡು ತರಿತ್ತರುಪ್ಪಾನರಕ್ಕರ್ ತಙ್ಗಳ್,

ಕೋನ್ ಪೋಲು ಮೆನ್ ಱಿ ಮಿನ್ದಾನ್ ಕುನ್ ಱಮನ್ನ

ಇರುಪದು ತೋಳುಡನ್ ತುಣಿತ್ತ ವೆರುವನ್ ಕಣ್ಡೀರ್,

ಮಾನ್ ಪೋಲುಮ್ ಮೆನ್ನೋಕ್ಕಿನ್ ಶೆಯ್ಯವಾಯಾರ್

ಮರಹತಮ್ ಪೋಲ್ ಮಡಕ್ಕಿಳಿಯೈಕ್ಕೈಮೇಲ್ ಕೊಣ್ಡು,

ತೇನ್ ಪೋಲುಮ್ ಮೆನ್ ಮೞಲೈ ಪಯಿಟ್ರು ನಾಙ್ಗೂರ್

ತ್ತಿರುತ್ತೆಟ್ರಿಯಮ್ಬಲತ್ತೆನ್ ಶೆಙ್ಗಣ್ ಮಾಲೇ. 



ತಾನ್ ತರಣಿಯಾಳನ್ ಪೋಲುಮ್ = ತಾನು ಭೂಮಂಡಲವನ್ನಾಳುವವನಿಗೆ ಸಮಾನನು, ಎನ್ ಱು = ಎಂದು, ಎೞುನ್ದಾನ್ = ಅವತರಿಸಿದ, ಅದು ಕಣ್ಡು = ಅದನ್ನರಿತುಕೊಂಡು, ತರಿತ್ತು ಇರುಪ್ಪಾನ್ ಪೋಲುಮ್ = ಸಮಾಧಾನದಿಂದ ಇರಬಹುದೋ, ಎನ್ ಱು = ಎಂದು ಬಗೆದು, ಎೞುನ್ದಾ = ಬೆಟ್ಟದ ಹಾಗೆ ಇರುವ, ಇರುಪದು ತೋಳ್ = ಇಪ್ಪತ್ತು ತೋಳುಗಳನ್ನು, ಉಡನ್ = ಒಡನೆಯೇ, ತುಣಿತ್ತ = ತುಂಡರಿಸಿದ, ಒರುವನ್ = ಸಾಟಿಯಿಲ್ಲದ ಒಬ್ಬನನ್ನು ಕಣ್ಡೀರ್ = ಕಂಡಿರಾ? ಮಾನ್ ಪೋಲುಮ್ = ಜಿಂಕೆಯ ಹಾಗೆ, ಮೆನ್ ನೋಕ್ಕಿನ್ = ಸೊಬಗಿನ ಕಣ್ಣುಗಳುಳ್ಳ, ಶೆಯ್ಯ ವಾಯಾರ್ = ಕೆಂದುಟಿಗಳವರು, ಮರಹತಮ್ = ಪೋಲ್ = ಮರಕತಮಣಿಯ ಹಾಗೆ \(ಹಸುರಾದ\), ಮಡಮ್ = ಸುಂದರವಾದ, ಕಿಳಿಯೈ = ಗಿಳಿಯನ್ನು, ಕೈಮೇಲ್ ಕೊಣ್ಡು = ತಮ್ಮ ಕೈಗಳ ಮೇಲೆ ಏರಿಸಿಕೊಂಡು, ತೇನ್ ಪೋಲುಮ್ = ಜೇನು ತುಪ್ಪದಂತೆ ಅತಿ ಮಧುರವಾದ, ಮೆಲ್ ಮೞಲೈ = ಮೃದುಮಧುರವಾದ ತೊದಲು ಮಾತನ್ನು, ಪಯಿಟ್ರುಮ್ = ಕಲಿಸುವಂಥ, ನಾಙ್ಗೂರ್ = ತಿರುನಾಂಗೂರಿನ, ತಿರುತ್ತೆಟ್ರಿಯಮ್ಬಲತ್ತು = ತಿರುತ್ತೆಟ್ರಿಯಂಬಲ ಕ್ಷೇತ್ರದ, ಎನ್ = ನನ್ನ, ಶೆಮ್ ಕಣ್ ಮಾಲೇ = ಕೆಂದಾವರೆಯಂತೆ ಕಣ್ಣುಳ್ಳ ಸರ್ವೇಶ್ವರನೇ. 



ತಾನು \(ಸಾಟಿಯಿಲ್ಲದ ಒಬ್ಬನು\) – ಭೂಮಂಡಲವನ್ನು ಆಳುವವನಿಗೆ ಸಮಾನನೆಂದು ಅವತರಿಸಿದನು ಎಂಬುದನ್ನರಿತುಕೊಂಡರೂ ರಕ್ಕಸರ ರಾಜನು ಸಮಾಧಾನದಿಂದ ಇರಬಹುದೇ ಎಂದು ಬಗೆದು, ಹೊರಟು, ಬೆಟ್ಟದ ಹಾಗೆ ಇರುವ ಇಪ್ಪತ್ತು ತೋಳುಗಳನ್ನೂ ಒಡನೆಯೇ ತುಂಡರಿಸಿದ ಸಾಟಿಯಿಲ್ಲದ ಒಬ್ಬನನ್ನು ಕಂಡಿರಾ? ಜಿಂಕೆಯ ಹಾಗೆ ಸೊಬಗಿನ ಕಣ್ಣುಗಳುಳ್ಳ ಚೆಂದುಟಿಯವರು ಮರಕತಮಣಿಯ ಹಾಗೆ ಹಸುರಾಗಿರುವ ಅಂದವಾದ ಗಿಳಿಗಳನ್ನು ತಮ್ಮ ಕೈಗಳ ಮೇಲೆ ಕೂಡಿಸಿಕೊಂಡು ಮಧುವಿನಂತೆ ಮಧುರವಾದ ಮೃದುವಾದ ತೊದಲು ಮಾತನ್ನು ಕಲಿಸುವಂಥ ತಿರುನಾಂಗೂರಿನ ತಿರುತ್ತೆಟ್ರಿಯಂಬಲ ಕ್ಷೇತ್ರದ, ಕೆಂದಾವರೆಯಂತೆ ಕಣ್ಣುಗಳುಳ್ಳ, ನನ್ನ ಸರ್ವೇಶ್ವರನೇ ಅವನು. 



ತಿರುತ್ತೆಟ್ರಿಯಂಬಲ ಕ್ಷೇತ್ರದಲ್ಲಿ ವಾಸಿಸುವ ಸ್ತ್ರೀಯರು ಸುಂದರಿಯರು, ರಸಿಕರು ಮತ್ತು ಶ್ರೀಮಂತಿನಿಯರು. ಅವರು ಅಂದವಾದ ಗಿಳಿಗಳನ್ನು ಸಾಕುತ್ತಾರೆ. ತಮ್ಮ ಕೈಗಳ ಮೇಲೆ ಅವುಗಳನ್ನು ಕೂಡಿಸಿಕೊಂಡು, ಭಗವಂತನ ದಿವ್ಯವಾದ ನಾಮಗಳನ್ನು, ಅವಕ್ಕೆ ಮೃದುವಾಗಿ ಮಧುರವಾಗಿ ಕಲಿಸುತ್ತಾರೆ. ಅವುಗಳ ತೊದಲು ಮಾತುಗಳಿಂದಲೂ ಸಹ ಭಗವಂತನ ನಾಮಸ್ಮರಣೆಯನ್ನು ಕೇಳಿ ಆನಂದಿಸುವ ಸ್ವಭಾವವುಳ್ಳವರು. ಕೆಂದಾವರೆಯಂತೆ ವಿಶಾಲವಾದ ಕಣ್ಣುಗಳುಳ್ಳ ಸರ್ವೇಶ್ವರನು ಆ ಕ್ಷೇತ್ರದಲ್ಲಿ ದಿವ್ಯಸುಂದರನಾದ ಅರ್ಚಾಮೂರ್ತಿಯಾಗಿ ನೆಲಸಿದ್ದಾನೆ. ಅವನೇ, ಹಿಂದೆ, ದಶರಥ ಚಕ್ರವರ್ತಿಯ ಮಗನಾಗಿ, ಮಾನವನಾಗಿಯೇ, ಭೂಮಿಯ ಮೇಲೆ ಅವತರಿಸಿದನು. ಆಗ ಭೂಮಿಯ ಮೇಲೆ ಹೆಚ್ಚಿಕೊಂಡಿದ್ದ ರಾಕ್ಷಸರ ಕುಲವನ್ನು ಧ್ವಂಸಮಾಡಿ, ಭೂಭಾರವನ್ನಿಳಿಸುವುದಕ್ಕಾಗಿಯೂ, ತಾನೇ ಆದರ್ಶಮಾನವಾನಾಗಿದ್ದು ತನ್ನ ಬಾಳಿನ ಮೂಲಕವೇ ಮಾನವಕುಲಕ್ಕೆ ನೀತಿನಿಯಮಗಳನ್ನು ಕಲಿಸುವುದಕ್ಕಾಗಿಯೂ ಅವನು ಅವತರಿಸಿದ್ದು. ಅವನು ಸಾಟಿಯಿಲ್ಲದ ಮಾನವಪುಂಗವನೆಂಬುದೂ, ಭೂಮಂಡಲವನ್ನಾಳುವ ಪರಮಪುರುಷನಿಗೆ ಸಮಾನನೆಂಬುದೂ ರಾಕ್ಷಸರಾಜನಾದ ರಾವಣಾಸುರನಿಗೆ ತಿಳಿದಿತ್ತು. ಆದರೂ, ರಾವಣಾಸುರನು ತನ್ನ ದುಷ್ಟ ಕೆಲಸಗಳಲ್ಲಿಯೇ ತೊಡಗಿರಬಹುದೇ? ರಾಮನ ಧರ್ಮಪತ್ನಿಯಾದ ಸೀತಾದೇವಿಯನ್ನೇ ಮೋಸದಿಂದ ಅಪಹರಿಸಿಕೊಂಡು ಹೋಗಬಹುದೇ? ರಾಮನಂಥ ಅಮಿತ ಪರಾಕ್ರಮಿಯು ತನ್ನನ್ನು ಸದೆಬಡಿಯಲಾರನೇ ಎಂಬ ಭಯವಾದರೂ ಬೇಡವೇ? ದುರಹಂಕಾರವಶನಾಗಿ, ತನ್ನ ಸಮಾನ ಬೇರೆ ಯಾೠ ಇಲ್ಲವೆಂದು ಬಗೆದು, ನಿಶ್ಚಿಂತೆಯಿಂದ ಇರಬಹುದೇ? ಅವನು ಹಾಗೆ ಸಮಾಧಾನದಿಂದ ಇರುವುದಕ್ಕೆ ರಾಮನಾದರೂ ಅವಕಾಶಕೊಡಬಹುದೇ? ಹೀಗೆ ಯೋಚಿಸಿಯೇ ಶ್ರೀರಾಮನು ದುಸ್ಸಾಧ್ಯವಾದ ಲಂಕಾಪಟ್ಟಣವನ್ನು ಪ್ರವೇಶಿಸಿ, ಪರಾಕ್ರಮದಿಂದ ಮೆರೆಯುತ್ತಿದ್ದ ಅವನ ಇಪ್ಪತ್ತು ತೋಳುಗಳನ್ನೂ ಆ ಸಾಟಿಯಿಲ್ಲದ ಮಾನವನೇ ತುಂಡರಿಸಿ ಹಾಕಿಬಿಟ್ಟನಲ್ಲ\! ಆ ಸ್ವಾಮಿಯೇ ಈಗ ತಿರುತ್ತೆಟ್ರಿಯಂಬಲ ಕ್ಷೇತ್ರದಲ್ಲಿ ನೆಲಸಿರುವುದು\! 



೭. ಪೊಙ್ಗಿಲಙ್ಗು ಪುರಿನೂಲುಮ್ ತೋಲುನ್ದಾಳ

ಪ್ಪೊಲ್ಲಾದ ಕುಱುಳುರುವಾಯ್ ಪೊರುನ್ದಾವಾಣನ್,

ಮಙ್ಗಲಮ್ ಶೇರ್ ಮಱೈ ವೇಳ್ವಿ ಯದನುಳ್ ಪುಕ್ಕು

ಮಣ್ಣಹಲಮ್ ಕುಱೈಯಿರನ್ದ ಮೈನ್ ದನ್ ಕಣ್ಡೀರ್,

ಕೊಙ್ಗಲರ್ ನ್ದ ಮಲರ್ ಕ್ಕೂ ೞಲಾರ್ ಕೊಙ್ಗೈ ತೋಯ್ ನ್ದ

ಕುಙ್ಗುಮತ್ತಿನ್ ಕುೞಮ್ ಬಳೈನ್ದ ಕೋಲನ್ತನ್ನಾಲ್,

ಶೆಙ್ಗಲಙ್ಗಲ್ ವೆಣ್ ಮಣಲ್ ಮೇಲ್ ತವೞು ನಾಙ್ಗೂರ್

ತ್ತಿರುತ್ತೆಟ್ರ್‍ಇಯಮ್ಬಲತ್ತೆನ್ ಶೆಙ್ಗಣ್ ಮಲೇ. 



ಪೊಙ್ಗು ಇಲಙ್ಗು = ಅತಿಶಯವಾಗಿ ಪ್ರಕಾಶಿಸುವ, ಪುರಿನೂಲುಮ್ = ಜನಿವಾರವೂ, ತೋಲುಮ್ = ಕೃಷ್ಣಾಜಿನವೂ, ತಾೞ = ಇಳಿಯಬಿದ್ದಿರುವ, ಪೊಲ್ಲಾದ = ಸುಂದರನಾದ, ಕುಱಳ್ ಉರು ಆಯ್ = ವಾಮನ ರೂಪವನ್ನು ಹೊಂದಿ, ಪೊರುನ್ದಾ = ಹೊಂದಿಕೆಯಿಲ್ಲದ ಸ್ವಭಾವದವನಾದ, ವಾಣನ್ = ಬಲಿಚಕ್ರವರ್ತಿಯ, ಮಙ್ಗಲಮ್ ಶೇರ್ = ಮಂಗಳ ಪೂರ್ಣವಾದ, ವೇಳ್ವಿ ಅದನುಳ್ = ಯಾಗಶಾಲೆಯಲ್ಲಿ, ಪುಕ್ಕು = ಪ್ರವೇಶಿಸಿ, ಕುಱೈ = ತನ್ನ ಕೊರತೆಯಾದ, ಮಣ್ ಅಹಲಮ್ = ಸ್ವಲ್ಪ ಭೂಮಿಯನ್ನು, ಇರನ್ದ = ಯಾಚಿಸಿದ, ಮೈನ್ದನ್ = ಸ್ವಾಮಿಯನ್ನು, ಕಣ್ಡೀರ್ = ಕಂಡೀರಾ? ಕೊಙ್ಗು ಅಲರ್ ನ್ದ = ಪರಿಮಳವು ಹರಡಿರುವ, ಮಲರ್ = ಹೂಗಳನ್ನು ಮುಡಿದ, ಕುೞಲಾರ್ = ತಲೆಗೂದಲುಳ್ಳವರ, ಕೊಙ್ಗೈ ತೋಯ್ ನ್ದ = ಸ್ತನಗಳ ಮೇಲೆ ಬಿಳಿದಿರುವ, ಕುಙ್ಗು ಮತ್ತಿನ್= ಕುಂಕುಮದ, ಕುಳಮ್ಬು = ಬಳಿತವು, ಅಳೈನ್ದ = ಮಿಶ್ರಿತವಾದ, ಕೋಲಮ್ ತನ್ನಾಲ್ = ಸೊಬಗಿನಿಂದ, ಶೆಮ್ ಕಲಙ್ಗಲ್ = ಕೆಂಬಣ್ಣದ ಪ್ರವಾಹವು \(ಹಳ್ಳವು\), ವೆಣ್ ಮಣಲ್ ಮೇಲೆ = ಬಿಳಿಯ ಮರಳಿನ ಮೇಲೆ, ತವೞುಮ್ = ಹರಡುತ್ತಿರುವ, ನಾಙ್ಗೂರ್ = ತಿರುನಾಂಗೂರಿನ, ತಿರುತ್ತೆಟ್ರಿಯಮ್ಬಲತ್ತು = ತಿರುತ್ತೆಟ್ರಿಯಂಬಲಕ್ಷೇತ್ರದ, ಎನ್ = ನನ್ನ, ಶೆಮ್ ಕಣ್ ಮಾಲೇ = ಕೆಂದಾವರೆಯ ಕಣ್ಣಿನ ಸ್ವಾಮಿಯೇ \(ಅವನು\). 



ಹೊಳೆಹೊಳೆಯುವ ಜನಿವಾರವೂ ಕೃಷ್ಣಾಜಿನವೂ ಇಳಿಯಬಿದ್ದಿರುವ ಸುಂದರನಾದ ವಾಮನ ಬ್ರಹ್ಮಚಾರಿಯ ರೂಪವನ್ನು ಕಳೆದು, ಹೊಂದಿಕೆಯಿಲ್ಲದ ಸ್ವಭಾವದವನಾದ ಬಲಿಚಕ್ರವರ್ತಿಯ ಮಂಗಳಪೂರ್ಣವಾದ ಯಾಗಶಾಲೆಯಲ್ಲಿ ಪ್ರವೇಶಿಸಿ, ತನ್ನ ಕೊರತೆಯಾದ ಸ್ವಲ್ಪ ನೆಲವನ್ನು ಯಾಚಿಸಿದ ಸ್ವಾಮಿಯನ್ನು ಕಂಡಿರಾ? ಪರಿಮಳವನ್ನು ಹರಡುತ್ತಿರುವ ಹೂಗಳನ್ನು ಮುಡಿದ ತಲೆಗೂದಲಿನವರ ಸ್ತನಗಳ ಮೇಲೆ ಬಳಿದಿರುವ ಕುಂಕುಮದಲೇಪದಿಂದ ಮಿಶ್ರಣ ಹೊಂದಿದ ಸೊಬಗಿನಿಂದ ಕೆಂಬಣ್ಣದ ಪ್ರವಾಹವು ಬಿಳಿಯ ಮರಳಿನ ಮೇಲೆ ಹರಡುತ್ತಿರುವ ತಿರುನಾಂಗೂರಿನ ತಿರುತ್ತೆಟ್ರಿಯಂಬಲ ಕ್ಷೇತ್ರದ ಕೆಂದಾವರೆಯ ಕಣ್ಣಿನ ನನ್ನ ಸ್ವಾಮಿಯೇ ಅವನು. 



ತಿರುನಾಂಗೂರಿನ ತಿರುತ್ತೆಟ್ರಿಯಂಬಲ ಕ್ಷೇತ್ರದಲ್ಲಿ ಹರಿಯುವ ನದಿಯಲ್ಲಿ ಸುಮಂಗಲಿಯರು ದಿನವಹಿ ಸ್ನಾನಮಾಡುತ್ತಾರೆ. ತಲೆಗೆ ಪರಿಮಳ ತುಂಬಿದ ಹೂವನ್ನು ಮುಡಿದ ಅವರು ಸ್ನಾನಮಾಡುವಾಗ, ಅವರ ಸ್ತನಪ್ರದೇಶದಲ್ಲಿ ಬಳಿದಿರುವ ಕುಂಕುಮಲೇಪವನ್ನು ನೀರಿನಲ್ಲಿ ನೆನೆಸಿ, ತೊಳೆಯುವುದರಿಂದ ನೀರು ಕೆಂಪುಮಿಶ್ರಿತವಾಗಿ ಬಿಳಿಯ ಮರಳಿನ ಮೇಲೆ ಹರಿಯುತ್ತಾ ಹೊಸ ಶೋಭೆಯನ್ನುಂಟುಮಾಡುತ್ತದೆ. ಅದಕ್ಕೆ ತಕ್ಕ ಹಾಗೆಯೇ ನದಿಯ ದಡದಲ್ಲಿ ಕೆಂದಾವರೆಯಂತೆ ವಿಶಾಲವೂ ಸುಂದರವೂ ಆದ ಕಣ್ಣುಗಳುಳ್ಳ ಸರ್ವೇಶ್ವರನು ನೆಲಸಿದ್ದಾನೆ. ಅವನು ಯಾರು ಕಂಡಿರಾ? ಹಿಂದೆ, ಹೊಳೆಹೊಳೆಯುವ ಜನಿವರವನ್ನು ಧರಿಸಿ, ಬೆನ್ನಿಗೆ ಕೃಷ್ಣಾಜಿನವನ್ನು ಇಳಿಯಬಿಟ್ಟು, ವಿಲಕ್ಷಣ ಸುಂದರನಾದ ವಾಮನ ವಟುವಿನ ರೂಪವನ್ನು ತಳೆದು, ಬಲಿಚಕ್ರವರ್ತಿಯ ಯಾಗಶಾಲೆಯನ್ನು ಪ್ರವೇಶಿಸಿ, ತನಗಾಗಿ ಸ್ವಲ್ಪ ನೆಲವನ್ನು ಬೇಡಿದನಲ್ಲಾ, ಆ ಸ್ವಾಮಿಯೇ ಅವನು\! 



ಬಲಿಚಕ್ರವರ್ತಿಯು ರಾಕ್ಷಸ ಕುಲದವನು. ಯಜ್ಞ, ಯಾಗ, ಜಪ, ತಪಗಳೆಂದರೆ ರಾಕ್ಷಸರಿಗೆ ಆಗದ್ದು. ಆದ್ದರಿಂದ ಅವನನ್ನು “ಹೊಂದಿಕೆಯಿಲ್ಲದ ಸ್ವಭಾವದವನು” ಎಂದು ಹೇಳಲಾಗಿದೆ. ಬಲಿಚಕ್ರವರ್ತಿಯ ಸ್ವಭಾವ ಪರಮಸಾತ್ವಿಕವಾದದ್ದು. ಅವನು ಮಹಾದಾನಿ. ಬೇಡಿದವರಿಗೆ ಇಲ್ಲವೆಂದವನೇ ಅಲ್ಲ. 



ಮಂಗಳಪೂರ್ಣವಾದ ಯಾಗಶಾಲೆ” – ಭಗವಂತನಿಗೆ ಎಲ್ಲವನ್ನೂ ಸಮರ್ಪಿಸಿದರೆ, ಅದು ಮಂಗಳ ಪೂರ್ಣವಾಗುವುದು. ಬಲಿಚಕ್ರವರ್ತಿಯ ಯಾಗಶಾಲೆಗೆ ಭಗವಂತನೇ ಬಂದು, ಅವನಿಂದ ದಾನವನ್ನು ಸ್ವೀಕರಿಸಿದನಲ್ಲವೇ? ಅದರಿಂದ ಅವನಿಗೆ ಅಮರತ್ವ ದೊರೆಯಿತಲ್ಲವೇ? ಇದಕ್ಕಿಂತಲೂ ಮಂಗಳಬೇಕೇ? 



೮. ಶಿಲಮ್ಬಿನಿಡೈಚ್ಚಿಱುಪರಲ್ ಪೋಲ್ ಪೆರಿಯಮೇರು

ತಿರುಕ್ಕುಳಮ್ಬಿಲ್ ಕಣಕಣಪ್ಪ ತಿರುವಾಕಾರಮ್

ಕುಲಙ್ಗ, ನಿಲಮಡನ್ದೈ ತನೈಯಿಡನ್ದು ಪುಲ್ ಹಿ

ಕ್ಕೋಟ್ಟಿಡೈವೈತ್ತರುಳಿಯ ವೆಙ್ಗೋಮಾನ್ ಕಣ್ಡೀರ್,

ಇಲಙ್ಗಿಯ ನಾನ್ ಮಱೈಯನೈತ್ತು ಮಙ್ಗಮಾಱುಮ್

ಏೞಿಶೈಯುಮ್ ಕೇಳ್ವಿಹಳು ಮೆಣ್ಡಿಕ್ಕೆಙ್ಗುಮ್,

ಶಿಲಮ್ಬಿಯ ನಱ್ ಪೆರುಂಜೆಲ್ ವಮ್ ತಿಹೞುನಾಂಗೂರ್

ತಿರುತ್ತೆಟ್ರಿಯಮ್ಬಲತ್ತೆನ್ ಶೆಙ್ಗಣ್ ಮಾಲೇ.



ಶಿಲಮ್ಬಿನ್ ಇಡೈ= ಬೆಟ್ಟಗಳ ನಡುವೆ, ಶಿಱು ಪರಲ್ ಪೋಲ್ = ಸಣ್ಣ \(ಕಲ್ಲಿನ\) ಹರಳಿನ ಹಾಗೆ, ಪೆರಿಯ ಮೇರು = ದೊಡ್ಡ ಮೇರು ಪರ್ವತವು, ತಿರು ಕುಳಮ್ಬಿಲ್ = ಪವಿತ್ರವಾದ ಗೊರಸಿನಲ್ಲಿ, ಕಣಕಣಪ್ಪ = ಕಣಕಣ ಸದ್ದುಮಾಡಲು, ತಿರು ಆಕಾರಮ್ ಕುಲುಙ್ಗ = ಶ್ರೀದೇವಿಯ ಅಲುಗಾಡಲು, ನಿಲಮ್ ಮಡನ್ದೈ ತನೈ = ಭೂದೇವಿಯನ್ನು, ಇಡನ್ದು = ಹಿಡಿದು, ಪುಲ್ ಹಿ = ಎತ್ತಿತಳ್ಳಿ, ಕೋಟ್ಟಿಡೈ \(ಕೋಟ್ಟು ಇಡೈ\) = ಕೋರೆಹಲ್ಲುಗಳ ನಡುವೆ, ವೈತ್ತು = ಇಟ್ಟುಕೊಂಡು, ಅರುಳಿಯ = ಕೃಪೆತೋರಿದ, ಎಮ್ = ನಮ್ಮ, ಕೋಮಾನ್ = ಸ್ವಾಮಿಯನ್ನು, ಕಣ್ಡೀರ್ = ಕಂಡಿರಾ? ಇಲಙ್ಗಿಯ = ಬೆಳಗುವ, ನಾಲ್ ಮಱೈ ಅನೈತ್ತುಮ್ = ನಾಲ್ಕು ವೇದಗಳೂ, ಅಙ್ಗಮ್ ಆಱುಮ್ = ಆರು ವೇದಾಂಗಗಳೂ, ಏೞ್ ಇಶೈಯುಮ್ = ಸಪ್ತಸ್ವರಗಳೂ, ಕೇಳ್ವಿಹಳುಮ್ = ಇತಿಹಾಸ ಪುರಾಣಗಳೂ, ಎಣ್ ದಿಕ್ಕು ಎಙ್ಗುಮ್ = ಎಂಟು ದಿಕ್ಕುಗಳಲ್ಲಿಯೂ, ಶಿಲಮ್ಬಿಯ \+ ಗೋಷಿಸುತ್ತಾ ಇರುವ, ನಲ್ ಪೆರು ಶೆಲ್ ವಮ್ = ಉತ್ತಮವಾದ ಅಪಾರ ಸಂಪತ್ತು, ತಿಹೞುಮ್ = ಬೆಳಗುವ, ನಾಂಗೂರ್ = ತಿರುನಾಂಗೂರಿನ, ತಿರುತ್ತೆಟ್ರಿಯಮ್ಬಲತ್ತು = ತಿರುತ್ತೆಟ್ರಿಯಂಬಲ ಕ್ಷೇತ್ರದು, ಎನ್ = ನನ್ನ, ಶೆಮ್ ಕಣ್ ಮಾಲೇ = ಕೆಂದಾವರೆಯ ಕಣ್ಣಿನ ಸ್ವಾಮಿಯೇ ಅವನು. 



ಬೆಟ್ಟಗಳ ಮಧ್ಯದಲ್ಲಿ ಒಂದು ಕಲ್ಲು ಹರಳಿನ ಹಾಗೆ ದೊಡ್ಡ ಮೇರು ಪರ್ವತವು ಪವಿತ್ರವಾದ ಗೊರಸಿನಲ್ಲಿ ಕಣಕಣ ಸದ್ದು ಮಾಡಲು, ಶ್ರೀದೇವಿಯು ಅಲುಗಾಡಲು, ಭೂದೇವಿಯನ್ನು ಹಿಡಿದು ಎತ್ತ್ ತಳ್ಳಿ ಕೋರೆಹಲ್ಲುಗಳ ನಡುವೆ ಇಟ್ಟುಕೊಂಡು ಕೃಪೆದೋರಿದ ನಮ್ಮ ಸ್ವಾಮಿಯನ್ನು ಕಂಡಿರಾ? ಬೆಳಗುವ ನಾಲ್ಕುವೇದಗಳೂ, ಆರುವೇದಂಗಗಳೂ, ಸಪ್ತಸ್ವರಗಳೂ, ಇತಿಹಾಸ ಪುರಾಣಗಳೂ ಎಂಟು ದಿಕ್ಕುಗಳಲ್ಲಿಯೂ ಘೋಷಿಸುತ್ತಾ ಇರುವ ಉತ್ತಮವಾದ ಅಪಾರವಾದ ಸಂಪತ್ತಿನಿಂದ ಬೆಳಗುವ ತಿರುನಾಂಗೂರಿನ ತಿರುತ್ತೆಟ್ರಿಯಂಬಲ ಕ್ಷೇತ್ರದ ಕೆಂದಾವರೆಯ ಕಣ್ಣಿನ ನನ್ನ ಸ್ವಾಮಿಯೇ ಅವನು. 



ತಿರುನಾಂಗೂರಿನ ತಿರುತ್ತೆಟ್ರ್‍ಇಯಂಬಲ ಕ್ಷೇತ್ರದಲ್ಲಿ ನಾಲ್ಕು ವೇದಗಳಲ್ಲೂ, ಆರು ವೇದಾಂಗಗಳಲ್ಲೂ, ಗಾನಕಲೆಯಲ್ಲೂ \(ಸಪ್ತಸ್ವರಗಳನ್ನು ಕೂಡಿಸಿ ಹಾಡುವುದರಲ್ಲೂ\), ಇತಿಹಾಸಪುರಾಣಗಳಲ್ಲೂ ಪ್ರವೀಣರಾಗಿರುವ ವಿದ್ವಾಂಸರು ತುಂಬಿದ್ದಾರೆ. ಅವರ ಘೋಷವು ಎಂಟುದಿಕ್ಕುಗಳಲ್ಲೂ ಹರಡಿ, ಆ ಕ್ಷೇತ್ರ ಕೀರ್ತಿಯನ್ನು ಎಲ್ಲ ಕಡೆಯೂ ವಿಸ್ತರಿಸಿದೆ. ಅಲ್ಲಿ ನೆಲಸಿರುವ ಸ್ವಾಮಿಯೇ, ಹಿಂದೆ, ಮಹಾವರಾಹಮೂರ್ತಿಯಾಗಿ ಅವತರಿಸಿ ನೀರಿನಲ್ಲಿ ಮುಳುಗಿ ಹೋಗಿದ್ದ ಭೂಮಿಯನ್ನು ತನ್ನ ಕೋರೆಹಲ್ಲುಗಳಿಂದ ಹಿಡಿದು, ಎತ್ತಿ, ತಳ್ಳಿ, ಅದರ ನೆಲೆಯಲ್ಲಿರಿಸಿ, ಅದನ್ನು ಉದ್ಧರಿಸಿದ ಕೃಪಾಸಾಗರನೇ ಅವನು. 



೯. ಏೞುಲಹುಮ್ ತಾೞ್ ವರೈಯು ಮೆಙ್ಗುಮೂಡಿ

ಎಣ್ಡಿಶೈಯುಮ್ ಮಣ್ಡಲಮುಮ್ ಮಣ್ಡಿ, ಅಣ್ಡಮ್

ಮೋೞೈಯೆೞುನ್ದಾೞಿ ಮಿಹುಮೂೞಿ ವೆಳ್ಳಮ್

ಮುನ್ನಹಟ್ಟಿಲೊಡುಕ್ಕಿಯ ವೆಮ್ ಮೂರ್ತ್ತಿ ಕಣ್ಡೀರ್,

ಊೞಿದೊರು ಮೂೞಿದೊರು ಮುಯರ್ ನ್ದ ಶೆಲ್ ವತ್ತು

ಓಙ್ಗಿಯ ನಾನ್ ಮಱೈಯನೈತ್ತುಮ್ ತಾಙ್ಗುನಾವರ್,

ಶೇೞುಯರ್ ನ್ದ ಮಣಿಮಾಡಮ್ ತಿಹೞು ನಾಙ್ಗೂರ್

ತ್ತಿರುತ್ತೆಟ್ರಿಯಮ್ಬಲತ್ತೆನ್ ಶೆಙ್ಗಣ್ ಮಾಲೇ, 



ಏೞ್ ಉಲಹುಮ್ = ಏಳುಲೋಕಗಳನ್ನೂ, \(ಸಪ್ತ ದ್ವೀಪಗಳನ್ನೂ\), ತಾಳ್ ವರೈಯುಮ್ = ಸ್ಥಿರವಾಗಿ ನಿಂತಿರುವ ಬೆಟ್ಟಗಳನ್ನೂ, ಎಙ್ಗುಮ್ = ಎಲ್ಲಾ ಸ್ಥಳಗಳನ್ನೂ, ಮೂಡಿ = ಆವರಿಸಿ, ಎಣ್ ದಿಶೈಯುಮ್ = ಎಂಟುದಿಕ್ಕುಗಳಲ್ಲೂ, ಮಣ್ ತಲಮುಮ್ = ಭೂತಲವನ್ನೂ, ಅಣ್ಡಮ್ = ಬ್ರಹ್ಮಾಂಡವನ್ನೂ, ಮಣ್ಡಿ = ಆವರಿಸಿ, ಮೋೞೈ ಎೞುನ್ದು = ಭೂಗರ್ಭದಿಂದ ಚಿಲುಮೆ ಎದ್ದು, ಆೞಿ ಮಿಹುಮ್ = ಕಡಲುಗಳು ಮೀರುವಂತೆ, ಊೞೊ ವೆಳ್ಳಮ್ = ಪ್ರಳಯದ ಪ್ರವಾಹವನ್ನು, ಮುಮ್ = ಹಿಂದೆ ಒಂದು ಕಾಲದಲ್ಲಿ, ಅಹಟ್ಟಿಲ್ = ಹೊಟ್ಟೆಯಲ್ಲಿ, ಒಡುಕ್ಕಿಯ = ಅಡಗಿಸಿಟ್ಟುಕೊಂಡ, ಎಮ್ = ನಮ್ಮ, ಮೂರ್ ತ್ತಿ ಕಣ್ಡೀರ್ = \(ದಿವ್ಯಸುಂದರ\) ಮೂರ್ತಿಯನ್ನು ಕಂಡಿರಾ? ಊೞಿದೊಱುಮ್ ಊೞಿದೊಱುಮ್ = ಯುಗಯುಗಗಳಲ್ಲಿಯೂ, ಉಯರ್ ನ್ದ = ಬೆಳೆದು ಬರುತ್ತಿರುವ ಶೆಲ್ ವತ್ತು = ಸಂಪತ್ತನ್ನುಳ್ಳದ್ದಾಗಿ, ಓಙ್ಗಿಯ = ಸುಪ್ರಸಿದ್ಧವಾದ, ನಾನ್ ಮಱೈ ಅನೈತ್ತುಮ್ = ನಾಲ್ಕುವೇದಗಳೆಲ್ಲವನ್ನೂ, ತಾಙ್ಗು = ಭರಿಸಬಲ್ಲ, ನಾವರ್ = ನಾವೆಯುಳ್ಳವರು, ವಾಸಿಸುವ, ಶೇೞ್ = ವಿಶೇಷವಾಗಿ, ಉಯರ್ ನ್ದ = ಎತ್ತರವಾದ, ಮಣಿಮಾಡಮ್ = ರತ್ನಖಚಿತವಾದ ಮಹಡಿಮನೆಗಳು, ತಿಹೞುಮ್ = ಬೆಳಗುವ, ನಾಙ್ಗೂರ್ = ತಿರುನಾಂಗೂರಿನ, ತಿರುತ್ತೆಟ್ರಿಯಯಮ್ಬಲತ್ತು = ತಿರುತ್ತೆಟ್ರಿಯಂಬಲ ಕ್ಷೇತ್ರದ, ಎನ್ = ನನ್ನ, ಶೆಮ್ ಕಣ್ ಮಾಲೇ = ಕೆಂದಾವರೆಯ ಕಣ್ಣಿನ ಸ್ವಾಮಿಯೇ ಅವನು. 



ಏಳುಲೋಕಗಳನ್ನೂ \(ಸಪ್ತದ್ವೀಪಗಳನ್ನೂ\), ಸ್ಥಿರವಾದ ಬೆಟ್ಟಗಳನ್ನೂ, ಎಲ್ಲಾ ಸ್ಥಳಗಳನ್ನೂ, ಆವರಿಸಿ, ಎಂಟುದಿಕ್ಕುಗಳಲ್ಲೂ ಭೂಮಿಯನ್ನೂ ಬ್ರಹ್ಮಾಂಡವನ್ನೂ ಆವರಿಸಿ, ಭೂಗರ್ಭದಿಂದ ಚಿಲುಮೆಯೆದ್ದು, ಕಡಲುಗಳು ಮೀರಿ ಹೋಗುವಂತೆ ಪ್ರಳಯದ ಪ್ರವಾಹವನ್ನು ಹಿಂದೆ ಒಂದು ಕಾಲದಲ್ಲಿ, ಹೊಟ್ಟೆಯಲ್ಲಿ ಅಡಗಿಸಿಟ್ಟುಕೊಂಡ ನಮ್ಮ ದಿವ್ಯಸುಂದರಮೂರ್ತಿಯನ್ನು ಕಂಡಿರಾ? ಯುಗಯುಗಗಳು ಕಳೆದುಹೋದ ಹಾಗೆಲ್ಲಾ ಬೆಳೆದುಬರುತ್ತಿರುವ ಸಂಪತ್ತನ್ನುಳ್ಳದ್ದಾಗಿ ಪ್ರಸಿದ್ಧಿಗೊಂಡ ನಾಲ್ಕುವೇದಗಳೆಲ್ಲವನ್ನೂ ಭರಿಸಬಲ್ಲ ನಾವೆಯುಳ್ಳವರು ವಾಸಿಸುವ ಬಹಳ ಎತ್ತರವಾದ ರತ್ನಮಯವಾದ ಮಹಡಿಮನೆಗಳು ಬೆಳಗುವ ತಿರುನಾಂಗೂರಿನ ತಿರುತ್ತೆಟ್ರಿಯಂಬಲ ಕ್ಷೇತ್ರದ ಕೆಂದಾವರೆಯ ಕಣ್ಣಿನ ನನ್ನ ಸ್ವಾಮಿಯೇ ಅವನು. 





ತಿರುತ್ತೆಟ್ರಿಯಂಬಲಕ್ಷೇತ್ರದಲ್ಲಿ ರತ್ನಮಯವಾದ ಮಹಡಿಮನೆಗಳು, ಬಹಳ ಎತ್ತರವಾಗಿ, ಎಲ್ಲೆಲ್ಲಿಯೂ ಬೆಳೆದುನಿಂತಿವೆ. ಯುಗಯುಗಗಳಿಂದಲೂ ಬೆಳೆದು ಬಂದಿರುವ ಮಹದೈಶ್ವರ್ಯವನ್ನು ಭರಿಸಬಲ್ಲ ದೊಡ್ಡ ನಾವೆಯಂತೆ ಇರುವ ನಾಲ್ಕುವೇದಗಳಲ್ಲಿಯೂ ಪರಿಣತರಾದ ವೇದವಿದ್ವಾಂಸರು ಅಲ್ಲಿ ವಾಸಿಸುತ್ತಾರೆ. ಅವರ ಅರ್ಚಾಮೂರ್ತಿಯಾಗಿ, ಕೆಂದಾವರೆಯಂತೆ ವಿಶಾಲವಾದ ಸುಂದರವಾದ ಕಣ್ಣುಗಳುಳ್ಳ ಮೂರ್ತಿಯಾದ ಸರ್ವೇಶ್ವಾನು ಅಲ್ಲಿಯೇ ನೆಲಸಿದ್ದಾನೆ. ಅವನನ್ನು ಕಂಡಿದ್ದೀರಾ? ಹಿಂದೆ, ಮಹಾಪ್ರಳಯಕಾಲ ಬಂದಾಗ, ಪ್ರಳಯದ ಪ್ರವಾಹವು ನೆಲದಿಂದ ಉಕ್ಕಿ ಬಂದಾಗ, ಅದು ಎಲ್ಲೆಲ್ಲಿಯೂ ಎಲ್ಲವನ್ನೂ ಆವರಿಸಿ ಜಲಮಯವನ್ನಾಗಿ ಮಾಡಿಬಿಟ್ಟಾಗ, ಸಪ್ತದ್ವೀಪಗಳನ್ನೂ ಸಪ್ತಸಾಗರಗಳನ್ನೂ, ಸಪ್ತಕುಲಪರ್ವತಗಳನ್ನೂ, ಭೂತಲವನ್ನೂ, ಎಲ್ಲವನ್ನೂ ಕೂಡಿಕೊಂಡ ಇಡಿಯ ಬ್ರಹ್ಮಾಂಡವನ್ನೇ ತನ್ನ ಹೊಟ್ಟೆಯಲ್ಲಿ ಅಡಗಿಸಿಟ್ಟುಕೊಂಡ ಅದ್ಭುತಕಾರಿಯೇ ಅವನು\! 



೧೦. ತೀರಣಿನ್ದ ಮಣಿಮಾಡಮ್ ತಿಹೞುನಾಙ್ಗೂರ್

ತ್ತಿರುತ್ತೆಟ್ರಿಯಮ್ಬಲತ್ತೆನ್ ಶೆಙ್ಗಣ್ ಮಾಲೈ,

ಕೂರಣಿನ್ದ ವೇಲ್ ವಲವನಾಲಿನಾಡನ್

ಕೊಡಿಮಾಡ ಮಙ್ಗೈಯರ್ ಕೋನ್ ಕುಱೈಯಲಾಳಿ,

ಪಾರಣಿನ್ದ ತೊಲ್ ಪುಹೞಾನ್ ಕಲಿಯನ್ ಶೊನ್ನ

ಪಾಮಾಲೈಯಿವೈಯೈನ್ದು ಮೈನ್ದುಮ್ ವಲ್ಲಾರ್,

ಶೀರಣಿನ್ದವುಲಹತ್ತು ಮನ್ನರಾಹಿ

ಶ್ಶೇಣಿ ವಿಹುಮ್ಬಿಲ್ ವಾನವರಾಯ್ ತ್ತಿಹಳ್ ವರ್ ತಾಮೇ. 



ಶೀರ್ ಅಣಿನ್ದ = ಸಂಪತ್ತು ತುಂಬಿರುವ, ಮಣಿ ಮಾಡಮ್ = ಮಣಿಮಯವಾದ ಮಹಡಿಮನೆಗಳು, ತಿಹೞುಮ್ = ಬೆಳಗುವ, ನಾಙ್ಗೂರ್ = ತಿರುನಾಂಗೂರಿನ, ತಿರುತ್ತೆಟ್ರಿಯಮ್ಬಲತ್ತು = ತಿರುತ್ತೆಟ್ರಿಯಂಬಲಕ್ಷೇತ್ರದ, ಎನ್ = ನನ್ನ, ಶೆಮ್ ಕಣ್ ಮಾಲೈ = ಕೆಂದಾವರೆಯ ಕಣ್ಣಿನ ಸ್ವಾಮಿಯನ್ನು ಕುರಿತು, ಕೂರ್ ಅಣಿನ್ದ = ಹರಿತವಾಗಿರುವ, ವೇಲ್ ವಲವನ್ = ವೇಲಾಯುಧಪಡೆಯ ಒಡೆಯನೂ, ಆಲಿನಾಡನ್ = ಆಲಿನಾಡನ್ನಾಳುವವನೂ, ಕೊಡಿ ಮಾಡಮ್ = ಧ್ವಜಗಳು ಹಾರಾಡುವ ಮಹಡಿಮನೆಗಳ, ಮಙ್ಗೈಯರ್ ಕೋನ್ = ತಿರುಮಂಗೈಜನರ ರಾಜನೂ, ಕುಱೈಯಲ್ ಆಳಿ = ತಿರುಕ್ಕೂರೈಯಲೂರನ್ನು ಆಳುವವನೂ, ಪಾರ್ ಅಣಿನ್ದ ತೊಲ್ ಪುಹೞಾನ್ = ಭೂಮಂಡಲಕ್ಕೆ ಅಲಂಕಾರವಾದ ಪುರಾತನ ಕೀರ್ತಿಯನ್ನುಳ್ಳವನೂ, ಆದ, ಕಲಿಯನ್ = ಕಲಿಧ್ವಂಸಿಯು \(ತಿರುಮಂಗೈ ಆಳ್ವಾರರು\), ಶೊನ್ನ = ಹೇಳಿದ, ಪಾಮಾಲೈ ಇವೈ = ಈ ಪಾಶುರ ಮಾಲೆಯನ್ನು, ಐನ್ದುಮ್ ಐನ್ದುಮ್ = ಹತ್ತನ್ನೂ, ವಲ್ಲಾರ್ ತಾಮ್ = ಅರಿಯಬಲ್ಲವರು, ಶೀರ್ ಅಣಿನ್ದ = ಕೀರ್ತಿಯನ್ನು ಪಡೆದ, ಮನ್ನರ್ ಆಹಿ = ರಾಜರಾಗಿ, ಶೇಣ್ ವಿಶುಮ್ಬಿಲ್ = ಪರಮಾಕಾಶವೆಂಬ ಪರಮಪದದಲ್ಲಿ, ವಾನವರ್ ಆಯ್ = ಅಮರರಾಗಿ \(ನಿತ್ಯಸೂರಿಗಳಾಗಿ\), ತಿಹೞ್ ವರ್ ತಾಮೇ = ಬೆಳಗುವವರಾಗುತ್ತಾರೆ. 



ಸಂಪತ್ತು ತುಂಬಿರುವ ರತ್ನಮಯವಾದ ಮಹಡಿಮನೆಗಳಿಂದ ಬೆಳಗುವ ತಿರುನಾಂಗೂರಿನ ತಿರುತ್ತೆಟ್ರಿಯಂಬಲಕ್ಷೇತ್ರದ ಕೆಂದಾವರೆಯ ಕಣ್ಣಿನ ನನ್ನ ಸ್ವಾಮಿಯನ್ನು ಕುರಿತು ಹರಿತವಾದ ವೇಲಾಯುಧದ ಪಡೆಯ ಒಡೆಯನೂ< ಆಲಿನಾಡನ್ನಾಳುವವನೂ, ಧ್ವಜಗಳು ಹಾರಾಡುವಂಥ ಎತ್ತರವಾದ ಮಹಡಿಮನೆಗಳ ತಿರುಮಂಗೈ ಜನರ ರಾಜನೂ, ತಿರುಕ್ಕೂರೈಯಲೂರನ್ನು ಆಳುವವನೂ, ಭೂಮಂಡಲಕ್ಕೆ ಅಲಂಕಾರವಾದ ಪುರಾತನ ಕೀರ್ತಿಯನ್ನುಳ್ಳವನೂ ಆದ ಕಲಿಯನು \(ತಿರುಮಂಗೈ ಆಳ್ವಾರರು\), ಹೇಳಿದ ಈ ಹತ್ತು ಪಾಶುರಗಳ ಮಾಲೆಯನ್ನು ಅರಿಯಬಲ್ಲವರು ಕೀರ್ತಿಯನ್ನು ಪಡೆದ ರಾಜರಾಗಿ \(ಬಳಿಕ\), ಪರಮಾಕಾಶವೆಂಬ ಪರಮಪದದಲ್ಲಿ ನಿತ್ಯಸೂರಿಗಳಾಗಿ ಬೆಳಗುವವರಾಗುತ್ತಾರೆ. 



ತಿರುನಾಂಗೂರಿನ ತಿರುತ್ತೆಟ್ರಿಯಂಬಲಕ್ಷೇತ್ರವು ಸಕಲೈಸ್ವರ್ಯ ಸಂಪನ್ನವಾದದ್ದು. ಯುಗಯುಗಗಳಿಂದಲೂ ಬೆಳೆದು ಬಂದ ಜ್ಞಾನನಿಧಿಯಾದ ನಾಲ್ಕು ವೇದಗಳನ್ನೂ ಕಲಿತು ಮನಕರಗುವಂತೆ ಹಾಡಬಲ್ಲ ವೇದಪಂಡಿತರಿಂದಲೂ, ಅಲ್ಲಿ ನೆಲಸಿರುವ ಭಗವಂತನ ತಿರುವಡಿಗಳಲ್ಲಿಯೇ ಅನನ್ಯವಾಗಿ ಶರಣಾಗಿ ಸೇವೆ ಮಾಡುವ ಭಕ್ತಜನರಿಂದಲೂ, ಆಕಾಶವನ್ನು ಮುಟ್ಟುವಂಥ ಮಣಿಮಯವಾದ ಮಹಡಿಮನೆಗಳಿಂದಲೂ, ಆ ಕ್ಷೇತ್ರದ ಧವಳಕೀರ್ತಿಯನ್ನು ಪ್ರಕಟಿಸುವುದಕ್ಕಾಗಿಯೋ ಎಂಬಂತೆ ಆ ಮನೆಗಳ ಮೇಲೆ, ತುತ್ತತುದಿಯಲ್ಲಿ ಸ್ವಚ್ಛಂದವಾಗಿ ಹಾರಾಡುವ ಧ್ವಜಗಳಿಂದಲೂ, ಕ್ಷೇತ್ರವನ್ನು ಎಲ್ಲ ಕಡೆಯಿಂದಲೂ ಆವರಿಸಿರುವ ಪ್ರಕೃತಿ ಸೌಂದರ್ಯದಿಂದಲೂ ಕೂಡಿ, ಎಲ್ಲ ಬಗೆಯಲ್ಲೂ ಸಂಪತ್ತು ತುಂಬಿದ ಕ್ಷೇತ್ರವದು. ಅದನ್ನು ಕುರಿತು ಗಾನಯೋಗ್ಯವಾದ ಹತ್ತು ಪಾಶುರಗಳ ಮಾಲೆಯನ್ನು ರಚಿಸಿ ಹಾಡಿದವನೂ ಸಹ ಸಂಪದ್ಭರಿತನೇ. ಹರಿತವಾದ ವೇಲಾಯುಧವನ್ನು ಚುರುಕಾಗಿ ಗುರಿ ತಪ್ಪದಂತೆ ಬಳಸಬಲ್ಲ ಸಮರ್ಥವಾದ ಪಡೆಗೆ ಒಡೆಯನಾಗಿರುವ ಸಂಪತ್ತಿನಿಂದಲೂ, ಕೀರ್ತಿವಂತರಾದ ತಿರುಮಂಗೈಜನರ ರಾಜನಾಗಿರುವ ಸಂಪತ್ತಿನಿಂದಲೂ, ತಿರುಕ್ಕುರೈಯ ಊರನ್ನು ಆಳತಕ್ಕ ಸಂಪತ್ತಿನಿಮ್ದಲೂ, ತಾನೇ ಪಡೆದುಕೊಂಡಿರುವ ಭಗವದ್ಭಕ್ತಿ ಕೈಂಕರ್ಯಗಳ ಸಂಪತ್ತಿನಿಂದಲೂ ಕೂಡಿದವನು ಆ ಕಲಿಯನ್ \(ತಿರುಮಂಗೈ ಆಳ್ವಾರರು\). 



ಆಳ್ವಾರರು ತಾವೇ ಅನುಭವಿಸಿ, ಆನಂದಿಸಿ, ಅಭ್ಯುದಯಗೊಂಡ ಹಾಗೆಯೇ ಈ ಹತ್ತು ಪಾಶುರಗಳನ್ನು ಬರೆದು, ತಿರುತ್ತೆಟ್ರಿಯಂಬಲ ಕ್ಷೇತ್ರದಲ್ಲಿ ನೆಲಸಿರುವ ಕೆಂದಾವರೆಯ ಹಾಗೆ ವಿಶಾಲವೂ ಆಕರ್ಷಕ ಸುಂದರವೂ ಆದ ಕಣ್ಣುಗಳುಳ್ಳ ಸರ್ವೇಶ್ವರನ ಸಮ್ಮುಖದಲ್ಲಿ ಸ್ವಾಮಿಯನ್ನು ಹೊಗಳಿ ಹಾಡಿದ್ದಾರೆ. ಈ ಪಾಶುರಮಾಲೆಯನ್ನು ಓದಿಅರಿತುಕೊಂಡವರೂ ಸಹಆಳ್ವಾರರಂತೆಯೇ ಭಗವಂತನ ನಿಶ್ಚಲ ಭಕ್ತರಾಗುತ್ತಾರೆ. ಇಹಲೋಕದಲ್ಲಿ ಅವರು ಉತ್ತಮವಾದ ಜೀವನವನ್ನು ನಡೆಸಿ ಕೀರ್ತಿಬಂತರಾಗಿ ಬಾಳುತ್ತಾರೆ. ಅನಂತರ, ಅವರು ಪುನರ್ಜನ್ಮಕ್ಕೆ ಎಡೆಕೊಡದಂಥ ನಿತ್ಯಸೂರಿಗಳಾಗಿ ಪರಮಾಕಾಶವೆಂಬ ಪರಮಪದದಲ್ಲಿ ಶಾಶ್ವತವಾಗಿ ನೆಲಸುತ್ತಾರೆ. ಹೀಗಿಎ ಈ ತಿರುಮೊೞಿಯ ಫಲಶ್ರುತಿ.



\*\*\*\*\*\*\*\*\*\*\*\*\*



ಅಡಿಯನಡೆ: ಮಾಟ್ರು, ಪೊನ್, ಪಡಲ್, ವಾರಾರ್, ಕಲೈ, ತನ್, ಪೊಙ್ಗು, ಶಿಲಮ್ಬು, ಏೞ್, ಶೀರಣಿ, \(ತೂಮ್ಬು\). 



\*\*\*\*\*\*\*\*\*\*\*\*\*\*\*



ಪೆರಿಯ ತಿರುಮೊೞಿ ನಾಲ್ಕನೆಯ ದಶಕ ಐದನೆಯ ತಿರುಮೊೞಿ



ತೂಮ್ಬುಡೈ



೧. ತೂಮ್ಬುಡೈಪ್ಪನೈಕ್ಕೈ ವೇೞಮ್ ತುಯರ್ ಕೊಡುತ್ತರುಳಿ, ಮನ್ನು

ಕಾಮ್ಬುಡೈಕ್ಕೂನ್ ಱಮೇನ್ದಿ ಕ್ಕಡುಮೞೈ ಕಾತ್ತವೆನ್ದೈ,

ಪೂಮ್ಬುನಲ್ ಪೊನ್ನಿ ಮುಟ್ರುಮ್ ಪುಹುನ್ದು ಪೊನ್ ವರಣ್ದ, ಎಙ್ಗುಮ್

ತೇನ್ ಪೊೞಿಲ್ ಕಮಳುನಾಙ್ಗೂರ್ ತ್ತಿರುಮಣಿಕ್ಕೂಡತ್ತಾನೇ. 



ತೂಮ್ಬು ಉಡೈ = ನಾಳ\(ರಂಧ್ರ\)ವಿರುವ, ಪಣೈ = ಬಿದಿರಿನಂತೆ ಇರುವ, ಕೈ = ಸೊಂಡಲಿನ, ವೇೞಮ್ = ಆನೆಯ, ತುಯರ್ = ದುಃಖವನ್ನು, ಕೊಡುತ್ತರುಳಿ = ಕಳೆದು ಅನುಗ್ರಹಿಸಿದ, ಮನ್ನು = ಸಮೃದ್ಧಿಯಾಗಿ ಬೆಳೆದ, ಕಾಮ್ಬು ಉಡೈ = ಬಿದಿರಿನ ಮೆಳೆಗಳನ್ನುಳ್ಳ, ಕುನ್ ಱಮ್ = ಬೆಟ್ಟವನ್ನು, ಏನ್ದಿ = ಎತ್ತಿಹಿಡಿದು, ಕಡು ಮೞೈ ತಂದೆಯು\(ಸ್ವಾಮಿಯು\), ಪೂ ಪುನಲ್ ಪೊನ್ನಿ = ಸೊಬಗಿನ ಪ್ರವಾಹವನ್ನುಳ್ಳ ಕಾವೇರಿ ನದಿಯು, ಮುಟ್ರುಮ್ = ಪೂರ್ತಿಯಾಗಿ, ಪುಹುನ್ದು = ಹರಿದು, ಪೊನ್ ವರಣ್ಡ = ಚಿನ್ನವನ್ನು ತಳ್ಳಿಕೊಂಡು ತರುವ, ಎಙ್ಗುಮ್ = ಎಲ್ಲ ಕಡೆಯೂ, ತೇನ್ ಪೊೞಿಲ್ ಕಮೞುಮ್ = ಮಧುವಿನಿಂದ ತುಂಬಿದ ತೋಪುಗಳಲ್ಲಿ ಪರಿಮಳಿಸುತ್ತಿರುವ, ನಾಙ್ಗೂರ್ = ತಿರುನಾಂಗೂರಿನ, ತಿರುಮಣಿಕೂಡತ್ತಾನೇ = ತಿರುಮಣಿ ಕೂಡಮ್ ಎನ್ನುವ ಕ್ಷೇತ್ರದಲ್ಲಿ ನೆಲಸಿರುವವನೇ. 



ಬಿದಿರಿನಂತೆ ಉದ್ದವಾಗಿ ನಾಳವಿರುವ ಸೊಂಡಿಲಿನ ಆನೆಯನ್ನು ಅದರ ದುಃಖದಿಂದ ಪಾರುಮಾಡಿ ಅನುಗ್ರಹಿಸಿದ ಮತ್ತು ಸಮೃದ್ಧಿಯಾಗಿ ಬೆಳೆದ ಬಿದಿರಮೆಳೆಗಳನ್ನುಳ್ಳ ಬೆಟ್ಟವನ್ನು ಎತ್ತಿ ಹಿಡಿದು ಮಳೆಯನ್ನು ತಡೆದ ಸ್ವಾಮಿಯು ಸೊಬಗಿನ ಪ್ರವಾಹವನ್ನುಳ್ಳ ಕಾವೇರಿ ನದಿಯು ಪೂರ್ತಿಯಾಗಿ ಹರಿದು ಚಿನ್ನವನ್ನು ತಳ್ಳಿಕೊಂಡು ತರುವ ಮತ್ತು ಮಧುವಿನಿಂದ ತುಂಬಿದ ಪರಿಮಳಿಸುವ ತೋಪುಗಳ ತಿರುನಾಂಗೂರಿನ ತಿರುಮಣಿ ಕೂಡಮ್ ಎಂಬ ಕ್ಷೇತ್ರದಲ್ಲಿ ನೆಲಸಿರುವವನೇ. 



ತಿರುನಾಂಗೂರಿನ ತಿರುಮಣಿಕೂಡಮ್ ಎಂಬ ಕ್ಷೇತ್ರದಲ್ಲಿ ಅರ್ಚಾವತಾರಿಯಾಗಿ ಸ್ವಾಮಿಯು ಸುಂದರವಾದ ಪ್ರಕೃತಿಯ ನಡುವೆ ನೆಲಸಿದ್ದಾನೆ. ಅಲ್ಲಿ ಕಾವೇರಿ ನದಿಯು ಸೊಬಗಿನಿಂದ ಪೂರ್ತಿಯಾಗಿ ಪ್ರವಹಿಸುತ್ತದೆ. ಅದು ಚಿನ್ನವನ್ನು ತಳ್ಳಿಕೊಂಡು ಆ ಕ್ಷೇತ್ರಕ್ಕೆ ತಂದು ಹಾಕುತ್ತದೆ. ಅದರ ದಡದಲ್ಲಿ ಅಂದವಾದ ಹಸುರಾದ ದಟ್ಟವಾದ ತೋಪುಗಳಿವೆ. ಅವುಗಳೆಲ್ಲವೂ ಮಧುವಿನಿಂದಲೂ ಹೂಗಳ ಕಂಪಿನಿಂದಲೂ ತುಂಬಿ ತುಳುಕುತ್ತವೆ. ಅಲ್ಲಿ ನೆಲಸಿರುವ ಸ್ವಾಮಿಯೂ ಹಾಗೆಯೇ ಮಧುರಸುಂದರನೂ ಪರಮಕೃಪಾಳುವೂ. ಹಿಂದೆ, ಆನೆಯೊಂದಕ್ಕೆ ಒದಗಿದ ಕಡುದುಃಖವನ್ನು ಪರಿಹರಿಸಿ ಅದನ್ನು ಅನುಗ್ರಹಿಸಿದ ಶ್ರೀಮನ್ನಾರಾಯಣನೇ ಅವನು. ಬಿರುಸುಮಳೆಯಿಂದ ಗೋವುಗಳನ್ನೂ ಗೋವಳರನ್ನೂ ರಕ್ಷಿಸುವುದಕ್ಕಾಗಿ ಬಿದಿರುಮೆಳೆಗಳಿಂದ ತುಂಬಿದ ಗೋವರ್ಧನಗಿರಿಯನ್ನೇ ಎತ್ತಿ ಹಿಡಿದು ಮಳೆಯನ್ನು ತಡೆದ ಬಾಲಕೃಷ್ಣನೇ ಅವನು. 



೨. ಕವ್ವೈವಾಳೆಯಿಟ್ರು ವನ್ ಪೇಯ್ ಕ್ಕದಿರ್ ಮುಲೈಶುವೈತ್ತು, ಇಲಙ್ಗೈ

ವವ್ವಿಯ ವಿಡುಮ್ಬೈ ತೀರಕ್ಕಡುಙ್ಗಣೈ ತುರನ್ದ ವೆನ್ದೈ,

ಕೊವ್ವೈವಾಯ್ ಮಹಳಿರ್ ಕೊಙ್ಗೈಕ್ಕೂಙ್ಗುಮಮ್ ಕೞುವಿಪೋನ್ದ,

ದೆಯ್ವ ನೀರ್ ಕಮೞು ನಾಙ್ಗೂರ್ ತ್ತಿರುಮಣಿಕ್ಕೂಡತ್ತಾನೇ. 



ಕವ್ವೈ = ಗದ್ದಲಮಾಡುವವಳೂ, ವಾಳ್ ಎಯಿಱು = ಕತ್ತಿಯಂತೆ ಹರಿತವಾದ ಹಲ್ಲುಗಳುಳ್ಳವಳೂ, ವಲ್ = ಬಲಿಷ್ಠಳೂ ಆದ, ಪೇಯ್ = ರಾಕ್ಷಸಿಯ, ಕದಿರ್ ಮುಲೈ = ಹೊಳೆಯುವ ಮೊಲೆಯನ್ನು, ಶುವೈತ್ತು = ರುಚಿನೊಡಿದವನೂ, ಇಲಙ್ಗೈ = ಲಂಕೆಯನ್ನು ವವ್ವಿಯ = ಆವರಿಸಿರುವ, ಇಡುಮ್ಬೈ = ಕೇಡು, ತೀರ = ಮುಗಿಯುವಂತೆ, ಕಡುಙ್ಗಣೈ \(ಕಡುಕಣೈ\) = ಕ್ರೂರವಾದ ಬಾಣಾಳನ್ನು, ತುರನ್ದ = ಬಿಟ್ಟವನೂ ಆದ, ಎನ್ದೈ = ಸ್ವಾಮಿಯು, ಕೊವ್ವೈವಾಯ್ ಮಹಳಿರ್ = = ತೊಂಡೆಹಣಿನ ತುಟಿಗಳುಳ್ಳಮಹಿಳೆಯರ, ಕೊಙ್ಗೈ = ಸ್ತನಗಳಿಗೆ ಸವರಿದ, ಕುಙ್ಗುಮಮ್ = ಕುಂಕುಮವನ್ನು, ಕೞುವಿ = ತೊಳೆದು \(ತೊಳೆಯುವುದಕ್ಕಾಗಿ\), ಪೋನ್ದ = ಹರಿದು ಬರುವ, ದೆಯ್ ವಮ್ ನೀರ್ = ದಿವ್ಯವಾದ ತೀರ್ಥವು, ಕಮೞುಮ್ = ಪರಿಮಳಿಸುವ, ನಾಙ್ಗೂರ್ = ತಿರುನಾಂಗೂರಿನ ತಿರುಮಣಿ ಕೂಡತ್ತಾನೇ = ತಿರುಮಣಿಕೂಡಮ್ ಕ್ಷೇತ್ರದ ಸ್ವಾಮಿಯೇ. 



ಗದ್ದಲ ಮಾಡುವವಳೂ, ಕತ್ತಿಯಂತೆ ಹರಿತವಾದ ಹಲ್ಲುಗಳುಳ್ಳವಲೂ, ಬಲಿಷ್ಠಳೂ ಆದ ರಾಕ್ಷಸಿಯ \(ತೋರಿಕೆಯ\) ಹೊಳೆಯುವ ಮೊಲೆಯನ್ನು ರುಚಿನೋಡಿದವನೂ, ಲಂಕೆಯನ್ನು ಹಿಡಿದಿರುವ ಕೇಡು ಮುಗಿಯುವಂತೆ ಕ್ರೂರವಾದ ಬಾಣಗಳನ್ನು ಬಿಟ್ಟವನೂ ಆದ ನಮ್ಮ ಸ್ವಾಮಿಯು ತೊಂಡೇಹಣ್ಣಿನ ತುಟಿಗಳುಳ್ಳ ಹೆಂಗಸರ ಸ್ತನಗಳಿಗೆ ಸವರಿದ ಕುಂಕುಮವನ್ನು ತೊಳೆದು \(ತೊಳೆಯುವುದಕ್ಕಾಗಿ\) ಹರಿದು ಬರುವ ದಿವ್ಯತೀರ್ಥವು ಪರಿಮಳಿಸುವ ತಿರುನಾಂಗೂರಿನ ತಿರುಮಣಿಕೂಡಮ್ ಎಂಬ ಕ್ಷೇತ್ರದ ಸ್ವಾಮಿಯೇ. 



ತಿರುಮಣಿಕೂಡಮ್ ಕ್ಷೇತ್ರದಲ್ಲಿ ಹರಿಯುವ ಕಾವೇರಿನದಿಯು ದಿವ್ಯವಾದ ಪರಿಮಳದಿಂದ ಕೂಡಿದ ತೀರ್ಥವುಳ್ಳದ್ದು. ತೊಂಡೆಯಹಣ್ಣಿನಂತೆ ಸೊಬಗಿನ ಚೆಂದುಟಿಗಳ ಸುಂದರಿಯರು ಅದರಲ್ಲಿ ಮೀಯುವಾಗ ತಮ್ಮ ಸ್ತನಗಳಿಗೆ ಸವರಿಕೊಂಡಿರುವ ಪರಿಮಳ ಕುಂಕುಮವನ್ನು ತೊಳೆದುಹಾಕುತ್ತಾರೆ. ಆ ದಿವ್ಯಪರಿಮಳವನ್ನೇ ಹೊತ್ತು ತರುವುದು ಆ ನದಿಯ ನೀರು. ಅದರ ದಡದಲ್ಲಿಯೇ ಸರ್ವೇಶ್ವರನು ದಿವ್ಯಸುಂದರನಾಗಿ, ಅರ್ಚಾಸ್ವರೂಪನಾಗಿ, ನೆಲಸಿದ್ದಾನೆ. ಹಿಂದೆ, ಎಳೆಯ ಕಂದನಾಗಿರುವಾಗಲೇ ಕ್ರೂರಿಯೂ ವಕ್ರರೂಪದ ಕೋರೆಹಲ್ಲುಗಳ ರಾಕ್ಷಸಿಯೂ ಆದ ಪೂತನಿಯ ತೋರಿಕೆಯ ಹೊಳೆಯುವ ಮೊಲೆಯ ವಿಷಪೂರಿತವಾದ ಹಾಲನ್ನು ಕುಡಿದು ಆನಂದಿಸಿದ ಶ್ರೀಕೃಷ್ಣನೂ, ಲಂಕೆಯಲ್ಲಿ ತುಂಬಿಕೊಂಡಿದ್ದ ದುಷ್ಟರಾಕ್ಷಸಕುಲವನ್ನೇ ತನ್ನ ತೀಕ್ಷ್ಣವಾದ ಬಾಣಗಳಿಂದ ನಾಶಪಡಿಸಿದ ಶ್ರೀರಾಮನೂ ಅವನೇ. 



೩. ಮಾತ್ತೊೞಿಲ್ ಮಡಙ್ಗಚ್ಚೆಟ್ರು ಮರುದಿಱನಡನ್ದು, ವನ್ ತಾಳ್

ಶೇತ್ತೊೞಿಲ್ ಶಿದೈತ್ತು ಪ್ಪಿನ್ನೈ ಶೆವ್ವಿತ್ತೋಳ್ ಪುಣರ್ ನ್ದ ವೆನ್ದೈ,

ನಾತ್ತೊೞಲ್ ಮಱೈವಲ್ಲಾರ್ ಹಳ್ ನಯನ್ದಱಮ್ ಪಯನ್ದ, ವಣ್ ಹೈ

ತ್ತೀತ್ತೊೞಿಲ್ ಪಯಿಲುನಾಙ್ಗೂರ್ ತ್ತಿರುಮಣಿಕ್ಕೂಡತ್ತಾನೆ. 



ಮಾ = ಕುದುರೆಯ, ತೊೞಿಲ್ = ಕೆಲಸವು, ಮಡಙ್ಗ = ಅಡಗುವಂತೆ ಮಾಡಿ, ಶೆಟ್ರು = \(ಅದನ್ನು\) ಕೊಂದು, ಮರುದು = ಮತ್ತಿಮರಗಳು, ಇಱ = ಮುರಿದುಬೀಳುವಂತೆ, ನಡನ್ದು = ನಡೆದುಹೋಗಿ, ವಲ್ ತಾಳ್ = ಬಲವಾದ ಕಾಲುಗಳುಳ್ಳ, ಶೇ = ವೃಷಭಗಳ, ತೊೞಿಲ್ = ಕೆಲಸವನ್ನು, ಶಿದೈತ್ತು = ಭಂಗಪಡಿಸಿ, ಪಿನ್ನಿಅ = ನಪ್ಪಿನ್ನೈದೇವಿಯ, ಶೆವ್ವಿ ತೋಳ್ = ಕೆಂಪಗೆ ಸುಂದರವಾದ, ತೋಳನ್ನು, ಪುಣರ್ ನ್ದ = ಆಲಿಂಗಿಸಿದ, ಎನ್ದೈ = ಸ್ವಾಮಿಯು, ನಾ = ನಾಲಗೆಯ, ತೊೞಿಲ್ = ಕೆಲಸವಾದ, ಮಱೈವಲ್ಲಾರ್‍ ಹಳ್ = ವೇದಪಾರಾಯಣವನ್ನು ಬಲ್ಲವರು, \(ಪರಿಶುದ್ಧವಾಗಿ ವೇದಗಳನ್ನುಚ್ಚರಿಸಬಲ್ಲವರು\) ನಯನ್ದು = ಆಸಕ್ತಿಯಿಂದ, ಅಱಮ್ = ಧರ್ಮವನ್ನು, ಪಯನ್ದ = ನಡೆಸಿಕೊಂಡು \(ಆಚರಿಸುವ\) ಬರುವ, ವಣ್ ಕೈ = ಉದಾರವಾದ ಕೈಗಳುಳ್ಳ, ತೀ = ಅಗ್ನಿ, ತಿೞಿಲ್ = ಕಾರ್ಯವನ್ನು, ಪಯಲುಮ್ = ಆಚರಿಸುವ ನಾಙ್ಗೂರ್ = ತಿರುನಾಂಗೂರಿನ, ತಿರುಮಣಿಕ್ಕೂಡತ್ತಾನೇ = ತಿರುಮಣಿಕೂಡಮ್ ಕ್ಷೇತ್ರದ ಸ್ವಾಮಿಯೇ. 



ಕುದುರೆಯ ಕೆಲಸವನ್ನು ಅಡಗಿಸಿ ಅದನ್ನು ಕೊಂದು, ಮತ್ತೀಮರಗಳು ಮುರಿದು ಬೀಳುವಂತೆ ಅವುಗಳ ನಡುವೆ ನಡೆದು ಹೋಗಿ, ಬಲವಾದ ಕಾಲುಗಳುಳ್ಳ ವೃಷಭಗಳ ಕೆಲಸವನ್ನು ಭಂಗಪಡಿಸಿ, ನಪ್ಪಿನ್ನೈದೇವಿಯ ಕೆಂದಾವರೆಯಂತೆ ಸುಂದರವಾದ ತೋಳನ್ನು ಆಲಿಂಗಿಸಿದ ಸ್ವಾಮಿಯು, ನಾಲಗೆಯ ಕೆಲಸವಾದ ವೇದಗಳನ್ನುಚ್ಚರಿಸಬಲ್ಲ, ಆಸಕ್ತಿಯಿಂದ ಧರ್ಮವನ್ನಾಚರಿಸುವ, ಉದಾರವಾದ ಕೈಗಳುಳ್ಳವರು ಅಗ್ನಿಕಾರ್ಯದಲ್ಲಿ ತೊಡಗಿರುವವರು ವಾಸಿಸುವ ತಿರುನಾಂಗೂರಿನ ತಿರುಮಣಿಕೂಡಮ್ ಕ್ಷೇತ್ರದ ಸ್ವಾಮಿಯೇ. 



ತಿರುನಾಂಗೂರಿನ ತಿರುಮಣಿಕ್ಕೂಡಮ್ ಕ್ಷೇತ್ರದಲ್ಲಿ ವಾಸಿಸುವರುವಿದ್ಯಾವಂತರು. ಅವರು ಎಡೆಬಿಡದೆ ವೇದಗಳನ್ನು ಪಠಿಸುತ್ತಾ, ಇತರರಿಗೆ ಕಲಿಸುತ್ತಾ ಕಾಲಕಳೆಯುತ್ತಾರೆ. ಅವರು ಧರ್ಮಿಷ್ಠರು. ಧರ್ಮವನ್ನು ಸ್ವಲ್ಪವೂ ತಪ್ಪದೆ ಆಚರಿಸುತ್ತಾರೆ. ಮೂರುವೇಳೆಗಳಲ್ಲಿ ಅಗ್ನಿಕಾರ್ಯವನ್ನು ಮಾಡುತ್ತಾರೆ. ಅವರು ಕೊಡುಗೈಯವರು. ಆ ಕ್ಷೇತ್ರದಲ್ಲಿ ಸರ್ವೇಶ್ವರನು ದಿವ್ಯಸುಂದರನಾಗಿ ಅರ್ಚಾಸ್ವರೂಪನಾಗಿ ನೆಲಸಿದ್ದಾನೆ. ಅವನು ಅದ್ಭುತಸಾಹಸಗಳನ್ನು ನಡೆಸಿ ಅಚ್ಚರಿಗೊಳಿಸಿದ ಶ್ರೀಕೃಷ್ಣನೇ. ಬಾಲಕನಾಗಿದ್ದಾಗ, ಅವನನ್ನು ಕೊಲ್ಲಲು ಕುದುರೆಯ ರೂಪವನ್ನು ತಳೆದು ಅವನ ಮೇಲೆ ನುಗ್ಗಿ ಬಂದ ಕೇಶಿ ಎಂಬ ರಾಕ್ಷಸನನ್ನು, ಅವನ ತೆರೆದ ಬಾಯೊಳಕ್ಕೆ ತನ್ನ ತೋಳನ್ನು ತೂರಿಸಿ, ಬಾಯನ್ನು ಸೀಳಿ ಕೊಂದು ಹಾಕಿದನು. ದಿಟ್ಟವಾಗಿ ಎತ್ತರವಾಗಿ ಬೆಳೆದು ನಿಂತಿದ್ದ ಎರಡು \(ಅವಳಿ\) ಮತ್ತಿ ಮರಗಳ ನಡುವೆ ಅಂಬೆಗಾಳಿಟ್ಟು ನಡೆದು ಹೋಗಿ, ಅವೆರಡನ್ನೂ ಮುರಿದುಬೀಳಿಸಿದನು. ಅವನು ದೊಡ್ಡವನಾದ ಬಳಿಕ, ಮಹಾಬಲಿಷ್ಠವಾದ ಏಳು ಎತ್ತುಗಳನ್ನು ಅವನೊಬ್ಬನೇ ಅಡಗಿಸಿದನು. ಆ ಸಾಹಸಕಾರ್ಯಕ್ಕೆ ಶುಲ್ಕವಾದ ನಪ್ಪಿನ್ನೈದೇವಿಯನ್ನು ಮದುವೆಯಾದನು. 



೪. ತಾಙ್ಗರುಂಜಿನತ್ತು ವನ್ ತಾಳ್ ತಡಕ್ಕೈಮ್ಮಾಮರುಪ್ಪುವಾಙ್ಗಿ,

ಪೂಙ್ಗುರುನ್ದೊಶಿತ್ತುಪ್ಪುಳ್ ವಾಯ್ ಪಿಳನ್ದು ಎರುದರ್‍ ತ್ತ ವೆನ್ದೈ, 

ಮಾಙ್ಗನಿ ನುಹರ್ ನ್ದ ಮನ್ದಿವನ್ದು ವಣ್ಡಿರಿಯ, ವಾೞೈ

ತ್ತೀಙ್ಗನಿ ನುಹರುನಾಙ್ಗೂರ್ ತ್ತಿರುಮಣಿಕ್ಕೂಡತ್ತಾನೇ. 



ತಾಙ್ಗ = ಭರಿಸಲಾರದ, ಅರು ಶಿನತ್ತು= ಉಗ್ರಕೋಪದ, ವಲ್ ತಾಳ್ = ಬಲವಾದ ಕಾಲುಗಳ, ತಡಕೈ = ದೊಡ್ಡ ಸೊಂಡಲಿನ, ಮಾ =ಆನೆಯ, ಮರುಪ್ಪು = ದಂತವನ್ನು, ವಾಙ್ಗಿ = ಮುರಿದಿಟ್ಟು, ಪೂ = ಹೂಬಿಟ್ಟಿರುವ, ಕುರುನ್ದು = ಕುರುಂದಮರವನ್ನು \(ಮತ್ತೀಮರವನ್ನು\), ಒಶಿತ್ತು = ಮುರಿದುಹಾಕಿ, ಪುಳುವಾಯ್ = ಪಕ್ಷಿಯ ಬಾಯನ್ನು, ಪಿಳನ್ದು = ಸೀಳಿ ಹಾಕಿ, ಎರುದು = ಎತ್ತುಗಳನ್ನು, ಅಡರ್ ತ್ತ = ಅಡಗಿಸಿದ, ಎನ್ದೈ = ಸ್ವಾಮಿಯು, ಮಾಕನಿ = ಮಾವಿನಹಣ್ಣುಗಳನ್ನು, ನುಹರ್ ನ್ದ = ಉಂಡ, ಮನ್ದಿ = ಕೋತಿಯು, ವನ್ದು = ಬಂದು, ವಣ್ಡು ಇರಿಯ = ದುಂಬಿಗಳು ಚೆದರಿಹೋಗುವಂತೆ, ತೀಮ್ = ಮಧುರವಾದ, ವಾಳೈ ಕನಿ= ಬಾಳೆಯ ಹಣ್ಣುಗಳನ್ನು, ನುಹರುಮ್ = ತಿನ್ನುವ, ನಾಙ್ಗೂರ್ = ತಿರುನಾಂಗೂರಿನ, ತಿರುಮಣಿಕ್ಕೂಡಾತ್ತಾನೇ = ತಿರುಮಣಿಗೂಡಮ್ ಕ್ಷೇತ್ರದ ಸ್ವಾಮಿಯೇ. 



ತಾಳಲಾರದಷ್ಟು ಉಗ್ರಕೋಪದ, ಬಲವಾದ ಕಾಲುಗಳ, ದೊಡ್ಡ ಸೊಂಡಿಲಿನ, ಆನೆಯ ದಂತವನ್ನು ಮುರಿದಿಟ್ಟು, ಹೂಬಿಟ್ಟಿರುವ ಮತ್ತೀಮರಗಳನ್ನು ಮುರಿದುಹಾಕಿ, ಪಕ್ಷಿಯಬಯನ್ನು ಸೀಳಿ, ಎತ್ತುಗಳನ್ನು ಅಡಗಿಸಿದ ಸ್ವಾಮಿಯು ಮಾವಿನಹಣ್ಣುಗಳನ್ನು ತಿಂದು ಕೋತಿಗಳು ಬಂದು, ದುಂಬಿಗಳು ಚೆದರಿ ಹೋಗುವಂತೆ ಮಧುರವಾದ ಬಾಳೆಯ ಹಣ್ಣುಗಳನ್ನು ತಿನ್ನುವ ತಿರುನಾಂಗೂರಿನ ತಿರುಮಣಿಕ್ಕೂಡಮ್ ಕ್ಷೇತ್ರದ ಸ್ವಾಮಿಯೇ. 



ತಿರುಮಣಿಕ್ಕೂಡಮ್ ಕ್ಷೇತ್ರದಲ್ಲಿ ಮಾವಿನ ಹಣ್ಣುಗಳೂ ಬಾಳೆಯ ಹಣ್ಣುಗಳೂ ಹೇರಳವಾಗಿ ಬೆಳೆಯುತ್ತವೆ. ಅವುಗಳ ಮಧುವನ್ನು ಸೇವಿಸಲು ದುಂಬಿಗಳ ಹಿಂಡುಗಳು ಆ ಮರಗಳಲ್ಲಿ ಮುಸುರಿಕೊಂಡಿರುತ್ತವೆ. ಆದರೆ, ಅಲ್ಲಿಗೆ ನುಗ್ಗಿ ಬಂದ ಕೋತಿಗಳು ಆ ದುಂಬಿಗಳನ್ನು ಚೆದರಿಸಿ, ಮಾವಿನ ಹಣ್ಣುಗಳನ್ನೂ ಬಾಳೆಯ ಹಣ್ಣುಗಳನ್ನೂ ಸಂತೋಷದಿಂದ ತಿಂದು ಆನಂದಿಸುತ್ತವೆ. ಆ ಕ್ಷೇತ್ರದಲ್ಲಿ ಮಧುರವಾದ ರೂಪದಲ್ಲಿ ಸರ್ವೇಶ್ವರನು ನೆಲಸಿದ್ದಾನೆ. ಅವನೇ, ಹಿಂದೆ, ಶ್ರೀಕೃಷ್ಣನಾಗಿ ಅವತರಿಸಿದನು. ಅವನು ಚಿಕ್ಕವನಾದಾಗಲೇ ಅವಳಿ ಮತ್ತೀಮರಗಳನ್ನು ಮುರಿದುಬೀಳಿಸಿದನು. ಕಡುಕೋಪದಿಂದ ಅವನನ್ನು ಕೊಲ್ಲಲು ಅವನ ಮೇಲೆ ನುಗ್ಗಿ ಬಂದ ಕುವಲಯಾಪೀಡವೆಂಬ ಮದ್ದಾನೆಯ ದಂತಗಳನ್ನು ಮುರಿದು ಹಾಕಿದನು. ಅವನನ್ನು ಕೊಲ್ಲಲು ಬಂದ ಬಕಪಕ್ಷಿಯ \(ಬಕಾಸುರನ\) ಕೊಕ್ಕುಗಳನ್ನು ಹಿಡಿದು, ಸೀಳಿ, ಕೊಂದನು. ದೊಡ್ಡವನಾದ ಮೇಲೆ ಅವನೇ ಬಲಿಷ್ಠವಾದ ಏಳು ಎತ್ತುಗಳನ್ನೂ ಒಬ್ಬನೇ ಎದುರಿಸಿ ಕಟ್ಟಿಹಾಕಿದನು. ಇಂಥ ಅಪರಿಮಿತ ಸಾಮರ್ಥ್ಯವುಳ್ಳವನು ಸ್ವಾಮಿ. 



೫. ಕರುಮಹಳಿಲಙ್ಗೈಯಾಟ್ಟಿ ಪಿಲಙ್ಕೊಳ್ ವಾಯ್ ತಿಱನ್ದು, ತನ್ ಮೇಲ್

ವರುಮವಳ್ ಶೆವಿಯುಮ್ ಮೂಕ್ಕುಮ್ ವಾಳಿನಾಲ್ ತಡಿನ್ದವೆನ್ದೈ,

ಪೆರುಮಹಳ್ ಪೇದೈಮಙ್ಗೈ ತನ್ನೊಡುಮ್ ಪಿರಿವಿಲಾದ,

ತಿರುಮಹಳ್ ಮರುವು ನಾಙ್ಗೂರ್ ತಿರುಮಣಿಕ್ಕೂಡತ್ತಾನೇ. 



ಕರುಮಹಳ್ = ಕನಿಕರವಿಲ್ಲದವಳಾದ, ಇಲಙ್ಗೈಯಾಟ್ಟಿ = ಲಂಕಾಪಟ್ಟಣಕ್ಕೆ ಒಡೆಯಲೂ ಆದವಳು, ಬಿಲಮ್ ಕೊಳ್ = ಬಿಲದ ಹಾಗೆ ಇರುವ, ವಾಯ್ ತಿಱನ್ದು = ಬಾಯಿ ತೆರೆದು, ತನ್ ಮೇಲ್ = ತನ್ನ ಮೇಲೆ, ವರುಮವಳುಮ್ = ಬರುವವಳ, ಶೆವಿಯುಮ್ ಮೂಕ್ಕುಮ್ = ಕಿವಿಯನ್ನೂಮೂಗನ್ನೂ, ವಾಳಿನಾಲ್ = ಕತ್ತಿಯಿಂದ, ತಡಿನ್ದ = ಕೊಯ್ದು ಹಾಕಿದ, ಎನ್ದೈ = ನನ್ನ ಸ್ವಾಮಿಯು, ಪೆರುಮಹಳ್ = ಹಿರಿಮೆಯುಳ್ಳವಳೂ, ಪೇದೈ = ಮುಗ್ಧಳೂ, ಆದ, ಮಙ್ಗೈ ತನ್ನೊಡುಮ್ = ದೇವಿಯೊಡನೆಯೂ, ಪಿರಿವು ಇಲಾದ= ಅಗಲಿಕೆಯಿಲ್ಲದ, ತಿರುಮಹಳ್ = ಶ್ರೀದೇವಿಯೊಡನೆಯೂ, ಮರುವು = ನಿತ್ಯವಾಸಮಾಡುವ, ನಾಙ್ಗೂರ್ = ತಿರುನಾಂಗೂರಿನ, ತಿರುಮಣಿಕ್ಕೂಡತ್ತಾನೆ = ತಿರುಮಣಿಕ್ಕೂಡಮ್ ಕ್ಷೇತ್ರದ ಸ್ವಾಮಿಯೇ. 



ಕನಿಕರವಿಲ್ಲದವಳೂ ಲಂಕಾಪಟ್ಟಣಕ್ಕೆ ಒಡೆಯಳೂ ಆದವಳು ಬಿಲದ \(ಗುಹೆಯ\) ಹಾಗೆ ಇರುವ ಬಾಯಿ ತೆರೆದು ತನ್ನ ಮೇಲೆ ಬಂದವಳ ಕಿವಿಯನ್ನೂ ಮೂಗನ್ನೂ ಕತ್ತಿಯಿಂದ ಕೊಯ್ದು ಹಾಕಿದ ಸ್ವಾಮಿಯು ಹಿರಿಮೆಯುಳ್ಳವಳೂ ಮುಗ್ಧೆಯೂ ಆದ ದೇವಿಯೊಡನೆಯೂ ಅಗಲಿಕೆಯಿಲ್ಲದ ಶ್ರೀದೇವಿಯೊಡನೆಯೂ ನಿತ್ಯವಾಸಮಾಡುವ ತಿರುನಾಂಗೂರಿನ ತಿರುಮಣಿಕ್ಕೂಡಮ್ ಕ್ಷೇತ್ರದ ಸ್ವಾಮಿಯೇ. 



ತಿರುಮಣಿಕ್ಕೂಡಮ್ ಕ್ಷೇತ್ರದಲ್ಲಿ ಶ್ರೀದೇವಿಭೂದೇವಿಗಳೊಡನೆ ನೆಲಸಿರುವ ಸ್ವಾಮಿಯೇ ಹಿಂದೆ. ಶ್ರೀರಾಮನಾಗಿ ಅವತರಿಸಿ, ಅವನ ಮೇಲೆ ಗುಹೆಯಂತಿರುವ ಬಾಯನ್ನು ತೆರೆದು, ಅವನನ್ನು ಹಿಂಸಿಸಲು, ನುಗ್ಗಿ ಬಂದಶೂರ್ಪನಖಿಯ ಕಿವಿಮೂಗುಗಳನ್ನು ಕೊಯ್ದು ಅವಳನ್ನು ಶಿಕ್ಷಿಸಿದ್ದು. 



ಭಗವಂತನ ವಕ್ಷಸ್ಥಲದಲ್ಲಿಯೇ ಶ್ರೀದೇವಿಯು ಎಡೆಬಿಡದೆ ನೆಲಸಿರುವುದರಿಂದ ಅವಳ ಭಗವಂತನಿಂದ ಎಂದೆಂದಿಗೂ ಅಗಲಿಕೆಯಿಲ್ಲದವಳು.



ಪಂಚವಟಿಯಲ್ಲಿ ಶ್ರೀರಾಮನು ಸೀತಾಲಕ್ಷ್ಮಣರೊಡನೆ ವನವಾಸದಲ್ಲಿದ್ದಾಗ, ಲಂಕೆಯ ರಾಜನಾದ ರಾವಣಾಸುರನ ತಂಗಿಯಾದ ಶೂರ್ಪನಖಿಯು ರಾಮನನ್ನು ಕಂಡು ಮೋಹಿಸಿದಳು. ತನ್ನನ್ನು ಮದುವೆಯಾಗೆಂದೂ, ಅದಕ್ಕೆ ಅಡ್ಡಿಯಾಗಿರುವ ಸೀತೆಯನ್ನು ತಾನು ನುಂಗಿಬಿಡುವುದಾಗಿಯೂ ಹೇಳುತ್ತಾ ಅವಳು ದೊಡ್ಡ ಬಾಯಿ ತೆರೆದು ಮುನ್ನುಗ್ಗಿದಾಗ, ಲಕ್ಷ್ಮಣನು ಅವಳ ಕಿವಿಮೂಗುಗಳನ್ನು ಕೊಯ್ದು ಹಾಕಿ, ಅವಳನ್ನು ಅಪಮಾನಪಡಿಸಿದನು. 



೬. ಕೆಣ್ಡೈಯುಮ್ ಕುಱಳುಮ್ ಪುಳ್ಳುಮ್ ಕೇೞಲು ಮರಿಯುಮ್ ಮಾವುಮ್,

ಅಣ್ಡಮುಮ್ ಶುಡರುಮ್ ಅಲ್ಲಾವಾಟ್ರಲುಮಾಯವೆನ್ದೈ,

ಒಣ್ಡಿಱಲ್ ತೆನ್ನನೋಡ ವಡವರಶೋಟ್ಟಙ್ಕಣ್ಡ,

ಕಿಣ್ಡಿಱಳಾಳರ್ ನಾಙ್ಗೂರ್ ತ್ತಿರುಮಣಿಕ್ಕೂಡತ್ತಾನೆ.



ಕೆಣ್ಡೈಯುಮ್ = ಮೀನೂ, ಕುಱಳುಮ್ = ವಾಮನನೂ, ಪುಳ್ಳುಮ್ = ಹಂಸವೂ, ಕೇೞಲುಮ್ = ವರಾಹವೂ, ಅರಿಯುಮ್ = ನರಸಿಂಹನೂ, ಮಾವುಮ್ = ಕುದುರೆಯೂ, ಅಣ್ಡಮುಮ್ = ಬ್ರಹ್ಮಾಂಡವೂ, ಶುಡರುಮ್ = ಸೂರ್ಯಚಂದ್ರರೂ, ಅಲ್ಲಾ ಆಟ್ರಲುಮ್ = ಇತರ ಎಲ್ಲಾ ವಿಶಿಷ್ಟಗುಣಗಳುಳ್ಳ ವಸ್ತುಗಳೂ, ಆಯ = ಆಗಿರುವ, ಎನ್ದೈ = ಸ್ವಾಮಿಯು, ಒಣ್ ತಿಱಲ್ = ಸಾಟಿಯಿಲ್ಲದ ಪರಾಕ್ರಮಿಯಾದ, ತೆನ್ನನ್ = ದಕ್ಷಿಣ್ದ \(ಪಾಂಡ್ಯದೇಶದ\) ರಾಜನು, ಓಡ = ಸೋತು ಹೋಗುವಂತೆಯೂ, ವಡ ಅರಶು = ಉತ್ತರದ \(ಪಾಂಡ್ಯನಾಡಿನ ಉತ್ತರದ\) ಅರಸು\(ಚೋಳರಾಜನು\), ಓಟ್ಟಮ್ ಕಣ್ಡ = ಓಡುವಂತೆ ಮಾಡಿದ, ತಿಣ್ ತ್ತಿಱಲಾಳರ್ = ಮಹಾಪರಾಕ್ರಮಿಗಳಿರುವ ನಾಙ್ಗೂರ್= ತಿರುನಾಂಗೂರಿನ, ತಿರುಮಣಿಕ್ಕೂಡತ್ತಾನೇ = ತಿರುಮಣಿಕ್ಕೂಡಮ್ ಕ್ಷೇತ್ರದ ಸ್ವಾಮಿಯೇ. 



ಮೀನೂ, ವಾಮನನೂ, ಹಂಸವೂ, ವರಾಹವೂ, ನರಸಿಂಹನೂ, ಕುದುರೆಯೂ, ಬ್ರಹ್ಮಾಂಡವೂ, ಸೂರ್ಯಚಂದ್ರರೂ, ಇತರ ಎಲ್ಲಾ ವಿಶಿಷ್ಟಗುಣಗಳುಳ್ಳ ವಸ್ತುಗಳೂ ಆಗಿರುವ ಸ್ವಾಮಿಯು ಸಾಟಿಯಿಲ್ಲದ ಪರಾಕ್ರಮಿಯಾದ ಪಾಂಡ್ಯರಾಜನು ಸೋತುಹೋಗುವಂತೆಯೂ, ಚೋಳರಾಜನು ಓಡಿಹೋಗುವಂತೆಯೂ ಮಾಡಿದ ಮಹಾಪರಾಕ್ರಮಿಗಳು ವಾಸಿಸುವ ತಿರುನಾಂಗೂರಿನ ತಿರುಮಣಿಕ್ಕೂಡಮ್ ಕ್ಷೇತ್ರದ ಸ್ವಾಮಿಯೇ. 



ತಿರುಮಣಿಕ್ಕೂಡಮ್ ಕ್ಷೇತ್ರದಲ್ಲಿ ವಾಸಿಸುವವರು ಮಹಾಪರಾಕ್ರಮಿಗಳು. ಆ ಕ್ಷೇತ್ರವನ್ನು ಆಕ್ರಮಿಸಿಕೊಳ್ಳಲು ಬಂದ ದಕ್ಷಿಣದ ಪಾಂಡ್ಯರಾಜನೂ, ಉತ್ತರದ ಚೋಳರಾಜನೂ ಸೋತು ಓಡಿಹೋಗುವಂತೆ ಮಾಡಿದ ಕೀರ್ತಿಯುಳ್ಳವರು ಅವರು. ಅಲ್ಲಿ ನೆಲಸಿರುವ ಸರ್ವೇಶ್ವರನ ಪಾದಸೇವಕರಾಗಿ ಅವನ ಅನುಗ್ರಹಕ್ಕೆ ಪಾತ್ರರಾದ್ದರಿಂದಲೇ ಅವರಿಗೆ ಅಸದೃಶವಾದ ಆ ಪರಾಕ್ರಮ. ಆ ಸ್ವಾಮಿಯು ಪರಮಸಮರ್ಥನು. ಹಿಂದೆ ಅವನು ನಾನಾ ಅವತಾರಗಳನ್ನೆತ್ತಿದವನು. ಒಂದೊಂದು ಅವತಾರದಲ್ಲೂ ಅವನ ಕೆಲಸವೆಂದರೆ ದುಷ್ಟಶಿಕ್ಷಣ ಮತ್ತು ಶಿಷ್ಟರಕ್ಷಣ ಮತ್ತು ಭೂಭಾರನಿರಸನ. ಭಗವಂತನು ಮೀನಾಗಿ ವೇದಗಳನ್ನು ಉದ್ಧರಿಸಿದನು. ನರಸಿಂಹನಾಗಿ ಮತ್ತನಾದ ಹಿರಣ್ಯಕಶಿಪುವನ್ನು ಕೊಂದು, ಅವನ ಮಗನಾದ ಸದ್ಭಕ್ತನಾದ ಪ್ರಹ್ಲಾದನನ್ನು ಅನುಗ್ರಹಿಸಿದನು. ಕುದುರೆಯ ರೂಪವನ್ನು ತಳೆದು ಎಂದರೆ ಹಯಗ್ರೀವ ಅವತಾರಿಯಾಗಿ ವೇದಗಳನ್ನು ಉದ್ಧರಿಸಿದನು. ಇವೆಲ್ಲ ಅಲ್ಲದೆ, ತಾನು ಸೃಷ್ಟಿಸಿದ ಬ್ರಹ್ಮಾಂಡವೇ ಆಗಿ, ಜಗಜ್ಜ್ಯೋತಿಗಳೆನಿಸಿದ ಚಂದ್ರಸೂರ್ಯರಾಗಿ, ಸೃಷ್ಟಿಯಲ್ಲಿ ವಿಶಿಷ್ಟಗುಣಗಳುಳ್ಲ ಎಲ್ಲ ವಸ್ತುಗಳು ಆಗಿ ಬೆಳಗಿದನು. ಒಟ್ಟಿನಲ್ಲಿ ಸೃಷ್ಟಿಗೆ ಕಾರಣನಾದವನೂ ಅವನೇ, ಸೃಷ್ಟಿಯಲ್ಲಿರು ಎಲ್ಲ ವಸ್ತುಗಳು ಅವನೇ ಮತ್ತು ಅವುಗಳೆಲ್ಲದರೆ ಅಂತರ್ಯಾಮಿಯಾಗಿ ಅವುಗಳ ನಿರ್ವಾಹಕನಾಗಿ ಇರುವವನೂ ಅವನೇ.



೭. ಕುನ್ ಱಮುಮ್ ವಾನುಮ್ ಮಣ್ಣುಮ್ ಕುಳಿರ್ ಪುನಲ್ ತಿಙ್ಗಳೋಡು,

ನಿನ್ ಱ ವೆಂಜುಡರುಮ್ ಅಲ್ಲಾ ನಿಲೈಹಳು ಮಾಯವೆನ್ದೈ,

ಮನ್ ಱ ಮುಮ್ ವಯಲುಙ್ಗಾವುಮ್ ಮಾಡಮುಮ್ ಮಣಙ್ಗೊಣ್ಡು, ಎಙ್ಗುಮ್

ತೆನ್ ಱಲ್ ವನ್ದುಲವು ನಾಙ್ಗೂರ್ ತ್ತಿರುಮಣಿಕ್ಕೂಡತ್ತಾನೇ. 



ಕುನ್ ಱಮುಮ್ = ಬೆಟ್ಟಗಳೂ, ವಾನುಮ್ = ಬಾನೂ, ಮಣ್ಣುಮ್ = ಭೂಮಿಯೂ, ಕುಳಿರ್ ಪುನಲ್ = ತಂಪಾದ ಪ್ರವಾಹಗಳೂ, ತಿಙ್ಗಳೋಡು = ಚಂದ್ರನೂ, ನಿನ್ ಱ = ನೆಲೆಯಾಗಿರುವ, ವೆಮ್ ಶುಡರುಮ್ = ಸೂರ್ಯನೂ, ಅಲ್ಲಾ = ಇತರ, ನಿಲೈಹಳುಮ್ = ಎಲ್ಲಾ ನೆಲೆಗಳೂ, ಆಯ = ಆಗಿರುವ, ವಯಲುಮ್ = ಗದ್ದೆ ಬಯಲುಗಳೂ, ಕಾವುಮ್ = ತೋಟಗಳೂ, ಮಾಡಮುಮ್ = ಮಹಡಿಮನೆಗಳೂ, ತೆನ್ ಱಲ್ = ತೆಂಕಣ ಗಾಳಿಯು, ಮಣಮ್ ಕೊಣ್ಡು = ಪರಿಮಳವನ್ನು ತುಂಬಿಕೊಂಡು, ವನ್ದು = ಬಂದು, ಉಲವುಮ್ = ಹರಿದಾಡುವ \(ಬೀಸುವ\), ನಾಙ್ಗೂರ್ = ತಿರುನಾಂಗೂರಿನ, ತಿರುಮಣಿಕ್ಕೂಡತ್ತಾನೇ = ತಿರುಮಣಿಕ್ಕೂಡಮ್ ಕ್ಷೇತ್ರದ ಸ್ವಾಮಿಯೇ. 



ಬೆಟ್ಟಗಳೂ ಬಾನೂ, ನೆಲವೂ, ತಂಪಾದ ಪ್ರವಾಹಗಳೂ \(ಸರೋವರಗಳೂ\), ಚಂದ್ರನೂ, ನೆಲೆಯಾಗಿರುವ ಸೂರ್ಯನೂ, ಅಲ್ಲದೆ ಇತರ ಎಲ್ಲಾ ನೆಲೆಗಳೂ ಆಗಿರುವ ಸ್ವಾಮಿಯು ದೊಡ್ಡಬೀದಿಗಳೂ, ಗದ್ದೆ ಬಯಲುಗಳೂ, ತೋಟಗಳೂ, ಮಹಡಿಮನೆಗಳೂ, ಪರಿಮಳವನ್ನು ತುಂಬಿಕೊಂಡು ಬಂದು ಬೀಸುವ ತೆಂಕಣಗಾಳಿಯೂ ಉಳ್ಳ ತಿರುನಾಂಗೂರಿನ ತಿರುಮಣಿಕ್ಕೂಡಮ್ ಕ್ಷೇತ್ರದ ಸ್ವಾಮಿಯೇ. 



ಪಂಚಭೂತಗಳಾದ ನೆಲ, ನೀರು, ಗಾಳಿ, ಬೆಳಕು, ಆಕಾಶಗಳು ಅವುಗಳಿಂದ ಆದ ಎಲ್ಲ ಬಗೆಯ ವಸ್ತುಗಳೂ ಎಂದರೆ ಬೆಟ್ಟಗಳು, ಭೂಮಿ, ತಂಪಾದ ಪ್ರವಾಹಗಳು, ಸರೋವರಗಳು, ಚಂದ್ರಸೂರ್ಯರು ಮತ್ತು ಇತರ ನಕ್ಷತ್ರವೇ ಮೊದಲಾದ ಇತರ ನೆಲೆಯಾಗಿರುವ ವಸ್ತುಗಳೂ ಆಗಿರುವವನು ಭಗವಂತನೇ. ದಿವ್ಯಸುಂದರನಾದ ಅವನು ನೆಲಸಲು ಯೋಗ್ಯವಾಗಿರುವಂತೆ ತಿರುನಾಂಗೂರಿನ ತಿರುಮಣಿಕ್ಕೂಡಮ್ ಕ್ಷೇತ್ರವೂ ಸಹ ವಿಶಾಲವಾದ ಬೀದಿಗಳಿಂದಲೂ, ವಿಸ್ತಾರವಾದ ಗದ್ದೆಬಯಲುಗಳಿಂದಲೂ, ಸೊಂಪಾದ ತೋಪುತೋಟಗಳಿಂದಲೂ, ಅಂದವಾದ ಮಹಡಿಮನೆಗಳಿಂದಲೂ ಕೂಡಿ ಶೋಭಿಸುತ್ತದೆ. ತೆಂಕಣಗಾಳಿಯೂ ಸಹ ಪರಿಮಳವನ್ನು ತುಂಬಿಕೊಂಡು ಬಂದು ಅಲ್ಲಿ ಸುಳಿದಾಡುತ್ತದೆ. ಕಣ್ಮನಗಳನ್ನು ಎಲ್ಲ ಬಗೆಯಲ್ಲೂ ತಣಿಸುವ ಆ ಕ್ಷೇತ್ರದಲ್ಲಿ ಮೋಹನ ಮೂರ್ತಿಯಾಗಿ ಭಗವಂತನು ಕಂಗೊಳಿಸುತ್ತಾನೆ. 



೮. ಶಙ್ಗೈಯುಮ್ ತುಣಿವುಮ್ ಪೊಯ್ಯುಮ್ ಮೆಯ್ಯುಮಿತ್ತರಣಿಯೋಮ್ಬುಮ್,

ಪೊಙ್ಗಿಯ ಮುಹಿಲುಮ್ ಅಲ್ಲಾಪ್ಪೊರುಳ್ ಹಳುಮಾಯ ವೆನ್ದೈ,

ಪಙ್ಗಯ್ ಮುಹುತ್ತ ತೇಱಲ್ ಪರುಹಿಯ ವಾಳೈಪಾಯ,

ಶೆಙ್ಗಯಲುಹಳುಮ್ ನಾಙ್ಗೂರ್ ತ್ತಿರುಮಣಿಕ್ಕೂಡತ್ತಾನೇ. 



ಶಙ್ಗೈಯುಮ್ = ಶಂಕೆಯೂ, ತುಣಿವುಮ್ = ನಂಬಿಕೆಯೂ, ಪೊಯ್ಯುಮ್ = ಅಸತ್ಯವೂ, ಮೆಯ್ಯುಮ್ = ಸತ್ಯವೂ, ಇ-ತರಣಿ = ಈ ಭೂಮಿಯನ್ನು, ಓಮ್ಬುಮ್ = ಅಭ್ಯುದಯಗೊಳಿಸುವ, ಪೊಙ್ಗಿಯ = ಆರ್ಭತಿಸುವ, ಮುಹಿಲುಮ್ = ಮುಗಿಲೂ, ಅಲ್ಲಾ = ಅಲ್ಲದೆ, ಪೊರುಳ್ ಹಳುಮ್ = ಇತರ ಎಲ್ಲಾ ವಸ್ತುಗಳೂ, ಆಯ = ಆಗಿರುವ, ಎನ್ದೈ = ಸ್ವಾಮಿಯು, ಪಙ್ಗಯಮ್ = ತಾವರೆ ಹೂಗಳು, ಉಹತ್ತ = ಉಕ್ಕಿಸುವ, ತೇಱಲ್ = ಮಕರಂದವನ್ನು, ಪರುಹಿಯ = ಕುಡಿಯುವ, ವಾಳೈ = ಬಾಳೆಮೀನುಗಳು, ಪಾಯ = ಅತ್ತಿತ್ತ ಹರಿದಾಡುವ, ಶೆಮ್ ಕಯಲ್ = ಕೆಂಪು ಕಯಲು ಮೀನುಗಳು, ಉಹಳುಮ್ = ಚಿಮ್ಮಿ ನೆಗೆದಾಡುವ, ನಾಙ್ಗೂರ್ = ತಿರುನಾಂಗೂರಿನ, ತಿರುಮಣಿಕ್ಕೂಡತ್ತಾನೇ = ತಿರುಮಣಿಕ್ಕೂಡಮ್ ಕ್ಷೇತ್ರದ ಸ್ವಾಮಿಯೇ. 



ಅನುಮಾನವೂ, ನಂಬಿಕೆಯೂ, ಅಸತ್ಯವೂ, ಸತ್ಯವೂ, ಈ ಭೂಮಿಯನ್ನು ಅಭ್ಯುದಯಗೊಳಿಸುವ ಆರ್ಭತಿಸುವ ಮುಗಿಲೂ, ಅವಲ್ಲದೆ, ಇತರ ಎಲ್ಲಾ ವಸ್ತುಗಳು ಆಗಿರುವ ಸ್ವಾಮಿಯು, ತಾವರೆಯ ಹೂಗಳು ಉಕ್ಕಿಸುವ ಮಕರಂದವನ್ನು ಕುಡಿದ \(ಕುಡಿಯುವ\) ಬಾಳೆಮೀನುಗಳು ಅತ್ತಿತ್ತ ಹರಿದಾಡುತ್ತಿರುವ, ಕೆಂಪುಕಯಲು ಮೀನುಗಳು ಚಿಮ್ಮಿ ನೆಗೆದಾಡುತ್ತಿರುವ ತಿರುನಾಂಗೂರಿನ ತಿರುಮಣಿಕ್ಕೂಡಮ್ ಕ್ಷೇತ್ರದ ಸ್ವಾಮಿಯೇ. 



ಭಗವಂತನು ಸಾಕಾರ ಮತ್ತು ನಿರಾಕಾರ ಎಂದು ವೇದಗಳು ಹೇಳುತ್ತವೆ. ಇದರಲ್ಲಿ ಯಾವುದು ಸರಿ? ಯಾವುದು ಸರಿಯಲ್ಲ? – ಹೀಗೆ ಯೋಚಿಸುವುದು ’ಅನುಮಾನ’ – ಅನಿಶ್ಚಿತವಾದ ಜ್ಞಾನ. ವೇದಗಳು ಸತ್ಯವನ್ನೇ ನುಡಿಯುತ್ತವೆ. ಭಗವಂತನು ಸಾಕಾರನೂ ಸರಿ, ನಿರಾಕಾರನೂ ಸರಿ – ಹೀಗೆ ಯೋಚಿಸುವುದು ’ನಂಬಿಕೆ’ – ನಿಶ್ಚಿತಜ್ಞಾನ. 



ಜಗತ್ತಿನ ಒಳ್ಳೆಯದಕ್ಕಾಗಿ ದುಡಿಯುವವನಿಗೆ ಭಗವಂತನು ಸತ್ಯಸ್ವರೂಪಿ. ಜಗತ್ತಿನ ಹಿತವೇ ಸತ್ಯ. ಅದೇ ಭಗವಂತ. ಜಗತ್ತಿಗೆ ಕೆಡಕು ಮಾಡುವವನಿಗೆ, ಸುಳ್ಳುಗಾರನಿಗೆ, ವಂಚಕನಿಗೆ, ಭಗವಂತನು ಅಸತ್ಯ ಸ್ವರೂಪಿ. ಭಗವಂತನಲ್ಲಿ ನಂಬಿಕೆ ಇರುವವನಿಗೆ ಭಗವಂತ ಸತ್ಯಸ್ವರೂಪಿ. ನಂಬಿಕೆ ಇಲ್ಲದವರಿಗೆ ಅವನು ಅಸತ್ಯಸ್ವರೂಪಿ. 



ಭೂಮಿಯ ಮೇಲೆ ಮಳೆಗರೆಯುವುದು ಮೋಡ. ಮಳೆಯಿಂದ ಭೂಮಿ ಫಲಿಸುವುದು. ಅದರಿಂದ ಪಶು, ಪಕ್ಷಿ, ಮೊದಲಾದುವೆಲ್ಲವೂ ಅಭಿವೃದ್ಧಿಗೊಳ್ಳುವುವು. ಹೀಗೆ ಭೂಮಿಯನ್ನು ಅಭ್ಯುದಯಗೊಳಿಸುವ ಮುಗಿಲಿನ ಸ್ವರೂಪವೇ ಭಗವಂತ. 



ಭಗವಂತನು ನೆಲಸಿರುವ ತಿರುಮಣಿಕ್ಕೂಡಮ್ ಕ್ಷೇತ್ರದಲ್ಲಿ, ತಾವರೆಗಳು ಅಂದವಾಗಿ ಅರಳುವುವು. ಮಕರಂದವನ್ನು ಉಕ್ಕಿ ಹರಿಸುವುವು. ನೀರಿನಲ್ಲಿ ವಾಸಿಸುವ ಬಾಳೆಯ ಮೀನುಗಳು ಆ ಮಕರಂದವನ್ನು ಕುಡಿದು ಆನಂದದಿಂದ ಅತ್ತಿತ್ತ ಹರಿದಾಡುವುವು. ಕೆಂಪು ಕಯಲು ಮೀನುಗಳೂ ಸಹ ಮಕರಂದವನ್ನು ಕುಡಿದು ಚಿಮ್ಮಿ ನೆಗೆದಾಡುವುವು. ಹೀಗೆ ಚೇತನಾಚೇತನಗಳನ್ನೆಲ್ಲ ನಿರ್ವಹಿಸುವವನು ಭಗವಂತನೇ. 



೯. ಪಾವಮುಮಱಮುಮ್ ವೀಡುಮ್ ಇನ್ಬಮುಮ್ ತುನ್ಬನ್ತಾನುಮ್,

ಕೋಪಮುಮರುಳುಮ್ ಅಲ್ಲಾಕ್ಕುಣಙ್ಗಳುಮಾಯವೆನ್ದೈ,

ಮೂವರಿಲೆಙ್ಗಳ್ ಮೂರ್ ತ್ತಿಇವನೆನ ಮುನಿವರೋಡು,

ದೇವ ವನ್ದಿ ಱೈಂಜುಮ್ ನಾಙ್ಗೂರ್ ತ್ತಿರುಮಣಿಕ್ಕೂಡತ್ತಾನೆ. 



ಪಾವಮುಮ್ = ಪಾಪವೂ, ಅಱಮುಮ್ = ಪುಣ್ಯವೂ, ವೀಡುಮ್ = ನೆಲೆಯೂ \(ಮೋಕ್ಷವೂ\), ಇನ್ಬಮುಮ್ = ಸುಖವೂ, ತುನ್ಬಮ್ ತಾನುಮ್ = ದುಃಖವೂ, ಕೋವಮುಮ್ = ಕೋಪವೂ, ಅರುಳುಮ್ = ಅನುಗ್ರಹವೂ, ಅಲ್ಲಾ = ಅಲ್ಲದೆ, ಕುಣಙ್ಗಳುಮ್ = ಎಲ್ಲಾ ಗುಣಗಳೂ, ಆಯ= ಆಗಿರುವ, ಎನ್ದೈ = ಸ್ವಾಮಿಯು, ಮೂವರಿಲ್ = ಮೂವರಲ್ಲಿ \(ತ್ರಿಮೂರ್ತಿಗಳಲ್ಲಿ\), ಎಙ್ಗಳ್ ಮೂರ್ ತ್ತಿ = ನಮ್ಮ ಮೂರ್ತಿಯು, ಇವನ್ ಎನ = ಈ ಮೂರ್ತಿಯೇ ಎಂದು ತಿಳಿದು, ಮುನಿವರೋಡು = ಮಹರ್ಷಿಗಳೊಡನೆ, ತೇವರ್ = ದೇವತೆಗಳು, ವನ್ದು = \(ಇಲ್ಲಿಗೆ\) ಬಂದು, ಇಱೈಂಜುಮ್ = ನಮಸ್ಕರಿಸುವ, ನಾಙ್ಗೂರ್ = ತಿರುನಾಂಗೂರಿನ, ತಿರುಮಣಿಕ್ಕೂಡತ್ತಾನೆ = ತಿರುಮಣಿಕ್ಕೂಡಮ್ ಕ್ಷೇತ್ರದ ಸ್ವಾಮಿಯೇ. 



ಪಾಪವೂ, ಪುಣ್ಯವೂ, ನೆಲೆಯೂ \(ಮೋಕ್ಷವೂ\), ಸುಖವೂ, ದುಃಖವೂ, ಕೋಪವೂ, ಅನುಗ್ರಹವೂ, ಅಲ್ಲದೆ, ಎಲ್ಲಾ ಗುಣಗಳೂ ಆಗಿರುವ ಸ್ವಾಮಿಯು ತ್ರಿಮೂರ್ತಿಗಳಲ್ಲಿ ನಮ್ಮ ಮೂರ್ತಿ ಇವನೇ ಎಂದು ತಿಳಿದು, ಮಹರ್ಷಿಗಳು ದೇವತೆಗಳೂ \(ಇಲ್ಲಿಗೆ\) ಬಂದು ನಮಸ್ಕರಿಸುವ ತಿರುನಾಂಗೂರಿನ ತಿರುಮಣಿಕ್ಕೂಡಮ್ ಕ್ಷೇತ್ರದ ಸ್ವಾಮಿಯೇ. 



ಮಾಡಬಾರದ್ದು ಮಾಡುವುದು ಪಾಪ. ಮಾಡಬೇಕಾದ್ದನ್ನು ಮಾಡುವುದು ಪುಣ್ಯ. ತಾನು ಮಾಡಿದ ಕೆಲಸದಿಂದ ತನಗೂ ಇತರರಿಗೂ ಹಿತವೆನಿಸಿದರೆ ಅದು ಸುಖ. ಅದಕ್ಕೆ ವಿರುದ್ಧವಾಗಿ ಕೆಲಸ ಮಾಡಿ ಅಹಿತವನ್ನುಂಟು ಮಾಡಿದರೆ ದುಃಖ. ಜೀವನಿಗೆ ಶಾಶ್ವತವಾದ ನೆಲೆಯೇ ಮೋಕ್ಷ ಅಥವಾ ಪರಮಪದ. ದೇಹ ಮನಸ್ಸುಗಳ ಮೇಲೆ ನಿಟ್ಟಿಲದಂತಾಗುವ ಇತರರಿಗೆ ದುಃಖವನ್ನು ತರುವ ವ್ಯಾಪಾರವೇ ಕೋಪ. ಪ್ರಸನ್ನವಾದ ಮನಸ್ಸಿನಿಂದ ಇತರರಿಗೆ ಹರ್ಷವನ್ನೂ ಸಂತೋಷವನ್ನೂ ತೃಪ್ತಿಯನ್ನೂ ತರುವ ವ್ಯಾಪಾರವೇ ಕೃಪೆ. 



ಆಳ್ವಾರರು ಹೇಳುತ್ತಾರೆ: ಪಾಪ, ಪುಣ್ಯ, ಸುಖ, ದುಃಖ, ಕೋಪ, ಕೃಪೆ – ಇವುಗಳೆಲ್ಲವೂ ಭಗವಂತನೇ. ಜೀವನ ಶಾಶ್ವತವಾದ ನೆಲೆಯಾದ ಪರಮಪದ ಅಥವಾ ಮೋಕ್ಷವೆಂಬುದೂ ಅವನೇ. ಅಲ್ಲದೆ, ಅವನು ಸತ್ವ, ರಜಸ್ಸು, ತಮಸ್ಸುಗಳೆಂಬ ಗುಣಗಳು ಆಗಿದ್ದಾನೆ. ಎಂದರೆ, ಭಗವಂತನು ಕ್ರಿಯಾರೂಪನು. ಅವನೇ ಅಜ, ಹರಿ, ಹರ ಎಂಬ ತ್ರಿಮೂರ್ತಿಗಳೂ ಆಗಿದ್ದಾನೆ. ಒಂದೊಂದು ರೂಪದಲ್ಲಿ ಅವನು ಒಂದೊಂದು ಕಾರ್ಯದಲ್ಲಿ ತೊಡಗಿರುತ್ತಾನೆ. ಸೃಷ್ಟಿಕಾರ್ಯದಲ್ಲಿ ನಿರತನಾದವನು ಅಜನು. ಸೃಷ್ಟಿಯಾಗಿರುವುದೆಲ್ಲವನ್ನೂ ನಾಶಪಡಿಸುವವನು ಹರನು. ಅವನು ಲಯಕರ್ತ. ಹರಿಯಾದರೋ ಸೃಷ್ಟಿಯಾದ ವಸ್ತುಗಳನ್ನೆಲ್ಲ ರಕ್ಷಿಸುವ ಕಾರ್ಯದಲ್ಲಿ ನಿರತನು. ಆದ್ದರಿಂದ, ಸನಕಾದಿ ಮಹರ್ಷಿಗಳೂ, ಬ್ರಹ್ಮಾದಿ ದೇವತೆಗಳೂ ತಿರುನಾಂಗೂರಿನ ತಿರುಮಣಿಕ್ಕೂಡಮ್ ಕ್ಷೇತ್ರದಲ್ಲಿ ನೆಲಸಿರುವ ದಿವ್ಯಸುಂದರಮೂರ್ತಿಯು ಆ ತ್ರಿಮೂರ್ತಿಗಳ ಪೈಕಿ ಹರಿಯೇ ಎಂದು ನಿರ್ಧರಿಸಿದ್ದಾರೆ. ಅಲ್ಲಿಗೆ ಬಂದು ಭಗವಂತನ ಪಾದಗಳಿಗೆ ಎರಗಿ ಪೂಜಿಸಿ ಕೃತಾರ್ಥರಾಗುತ್ತಾರೆ. ತಿರುಮಣಿಕ್ಕೂಡಮ್ ಕ್ಷೇತ್ರವು ಹೀಗೆ ದಿವ್ಯವಾದದ್ದು ಮತ್ತು ಪವಿತ್ರವಾದದ್ದು. ಭಕ್ತಜನರು ಬಂದು ಭಗವಂತನ ಪಾದಾಶ್ರಯವನ್ನು ಪಡೆಯತಕ್ಕದ್ದು. 



೧೦. ತಿಙ್ಗಳ್ ತೋಯ್ ಮಾಡ ನಾಙ್ಗೂರ್ ತ್ತಿರುಮಣಿಕ್ಕೂಡತ್ತಾನೈ,

ಮಙ್ಗೈಯರ್ ತಲೈವನ್ ವಣ್ ತಾರ್ ಕ್ಕಲಿಯನ್ ವಾಯೊಲಿಹಳ್ ವಲ್ಲಾರ್,

ಪೊಙ್ಗುನೀರುಲಹಮಾಣ್ಡು ಪೊನ್ನುಲಹಾಣ್ಡು, ಪಿನ್ನುಮ್

ವೆಙ್ಗತೀರ್ ಪ್ಪರಿದಿವಟ್ಟತೂಡುಪೋಯ್ ವಿಳಙ್ಗುವಾರೇ. 



ತಿಙ್ಗಳ್ ತೋಯ್ = ಬೆಳದಿಂಗಳಲ್ಲಿ ಮುಳುಗಿರುವ, ಮಾಡಮ್ = ಮಹಡಿ ಮನೆಗಳ, ನಾಙ್ಗೂರ್ = ತಿರುನಾಂಗೂರಿನ, ತಿರುಮಣಿಕ್ಕೂಡತ್ತಾನೈ = ತಿರುಮಣಿಕ್ಕೂಡಮ್ ಕ್ಷೇತ್ರದ ಸ್ವಾಮಿಯನ್ನುಕುರಿತು, ಮಙ್ಗೈಯರ್ ತಲೈವನ್ = ಮಂಗೈಜನರ ರಾಜನೂ, ವಣ್ ತಾರ್ = ಅಂದವಾದ ಮಾಲೆಯನ್ನು ಧರಿಸಿದವನೂ, ಆದ ಕಲಿಯನ್ = ಕಲಿಯನು \(ತಿರುಮಂಗೈ ಆಳ್ವಾರರು\), ವಾಯ್ ಒಲಿಹಳ್ ವಲ್ಲಾರ್ = ಹೇಳಿದ ಪಾಶುರಗಳನ್ನು ಬಲ್ಲವರು, ಪೊಙ್ಗು ನೀರ್ ಉಲಹಮ್ ಆಣ್ಡು = ಕಡಲಿನಿಂದ ಸುತ್ತುವರಿದಿರುವ ಭೂಮಂಡಲವನ್ನುಆಳಿ, ಪೊನ್ ಉಲಹು ಆಣ್ಡು = ಸ್ವರ್ಗಲೋಕವನ್ನು ಆಳಿ, ಪಿನ್ನುಮ್ = ಬಳಿಕ, ವೆಮ್ ಕದಿರ್ = ಉಷ್ಣಕಿರಣಗಳು, ಪರಿದಿ ವಟ್ಟತ್ತು ಊಡು = ಸುತ್ತುವರಿದಿರುವ \(ಪರಿಧಿಯಲ್ಲಿರುವ\) ಮಂಡಲದ ನಡುವೆ \(ಮಾರ್ಗವಾಗಿ\), ಪೋಯ್ = ಹೋಗಿ, ವಿಳಙ್ಗುವಾರೇ = ಬೆಳಗುವವರೇ ಆಗುತ್ತಾರೆ. 



ಬೆಳದಿಂಗಳಲ್ಲಿ ಮುಳುಗಿರುವ ಮಹಡಿಮನೆಗಳತಿರುನಾಂಗೂರಿನ ತಿರುಮಣಿಕ್ಕೂಡಮ್ ಕ್ಷೇತ್ರದ ಸ್ವಾಮಿಯನ್ನು ಕುರಿತು ಮಂಗೈಜನರ ರಾಜನೂ, ಅಂದವಾದ ಮಾಲೆಯನ್ನು ಧರಿಸಿದವನೂಆದ ಕಲಿಯನ್ ಎಂಬುವನು \(ತಿರುಮಂಗೈ ಆಳ್ವಾರರು\), ಹೇಳಿದ ಪಾಶುರಗಳನ್ನು ಬಲ್ಲವರು ಕಡಲಿನಿಂದ ಸುತ್ತುವರಿದಿರುವ ಭೂಮಂಡಲವನ್ನು ಆಳಿ, ಸ್ವರ್ಗಲೋಕವನ್ನಾಳಿ, ಬಳಿಕ ಉಷ್ಣಕಿರಣಗಳ ಪರಿಧಿಯುಳ್ಳ ಸೂರ್ಯಮಂಡಲದ ಮಾರ್ಗವಾಗಿ ಹೋಗಿ ಬೆಳಗುವವರೇ ಆಗುತ್ತಾರೆ. 



ತಿರುನಾಂಗೂರಿನ ತಿರುಮಣಿಕ್ಕೂಡಮ್ ಕ್ಷೇತ್ರದಲ್ಲಿ ಅರ್ಚಾವತಾರಿಯಾಗಿ ನೆಲಸಿರುವ ಭಗವಂತನನ್ನು ಕುರಿತು ತಿರುಮಂಗೈ ಆಳ್ವಾರರು ಈ ಹತ್ತು ಪಾಶುರಗಳನ್ನು ರಚಿಸಿ ಹಾಡಿದ್ದಾರೆ. ಇವುಗಳನ್ನು ಚೆನ್ನಾಗಿ ಅರಿತುಕೊಂಡಿರುವವರು ಭೂಲೋಕದಲ್ಲಿ ಆದರ್ಶಜೀವನವನ್ನು ನಡೆಸಿ, ಕೀರ್ತಿಗಳಿಸುತ್ತಾರೆ. ಬಳಿಕ, ಅವರು ಸ್ವರ್ಗಲೋಕದಲ್ಲಿ ಎಲ್ಲ ಬಗೆಯ ಸುಖವನ್ನೂ ಅನುಭವಿಸುತ್ತಾರೆ. ಆ ಬಳಿಕ, ಅವರು ಸೂರ್ಯಮಂಡಲದ ಮಧ್ಯದಲ್ಲಿ ಹೋಗುವ ಮಾರ್ಗವನ್ನು ಅನುಸರಿಸಿ ಹೋಗಿ, ಪರಮಪದವನ್ನು ಸೇರುತ್ತಾರೆ. ಅಮರರಾಗಿ, ಅಲ್ಲಿ ಶಾಶ್ವತಾನಂದವನ್ನು ಅನುಭವಿಸುತ್ತಾರೆ. ಇದು ಈ ತಿರುಮೊೞಿಯ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*



ಅಡಿಯನಡೆ: ತೂಮ್ಬು, ಕವ್ವೈ, ಮತ್ತೊೞಿಲ್, ತಾಙ್ಗರುಮ್, ಕರುಮಹಳ್, ಕೆಣ್ಡೈ, ಕುನ್ ಱಮ್, ಶಙ್ಗೈ, ಪಾವಮ್, ತಿಙ್ಗಳ್, \(ತಾವಳನ್ದು\) .



\*\*\*\*\*\*\*\*\*\*\*\*\*\*\*\*







ಪೆರಿಯ ತಿರುಮೊೞಿ ನಾಲ್ಕನೆಯ ದಶಕ ಆರನೆಯ ತಿರುಮೊೞಿ



ತಾವಳನ್ದು



೧. ತಾವಳನ್ದುಲಹ ಮುಟ್ರುಮ್ ತಡಮಲರ್ ಪ್ಪೊಯ್ ಹೈ ಪುಕ್ಕು,

ನಾವಳನವಿನ್ ಱಙ್ಗೇತ್ತ ನಾಹತ್ತಿನ್ ನಡುಕ್ಕನ್ತೀರ್ ತ್ತಾಯ್,

ಮಾವಳಮ್ ಪೆರುಹಿಮನ್ನು ಮಱೈಯವರ್ ವಾೞುನಾಙ್ಗೈ,

ಕ್ಕಾವಳಮ್ ಪಾದಿಮೇಯೆ ಕಣ್ಣನೇ, ಕಳೈಕಣಿಯೇ. 



ತಾನ್ = ತಾನು, ಉಲಹಮ್ ಮುಟ್ರುಮ್ = ಲೋಕಗಳೆಲ್ಲವನ್ನೂ, ಅಳನ್ದು = ಅಳೆದು, ತಡ = ವಿಶಾಲವಾದ, ಮಲರ್ = ಹೂಗಳಿರುವ, ಪೊಯ್ ಹೈ = ಸರೋವರವನ್ನು, ಪುಕ್ಕು = ಪ್ರವೇಶಿಸಿ, ನಾ = ನಾಲಗೆಗೆ, ವಳಮ್ = ರುಚಿಕರವಾದ್ದು \(ಸೊಗಸಾದ್ದು\), ನವಿನ್ ಱು = ಹೇಳುತ್ತಾ, ಅಙ್ಗು = ಅಲ್ಲಿ, ಏತ್ತ = ಸ್ತುತಿಸುವ, ನಾಹತ್ತಿನ್ = ಆನೆಯ, ನಡುಕ್ಕುಮ್ = ನಡುಕವನ್ನು, ತೀರ್ ತ್ತಾಯ್ = ತೀರಿಸಿದವನೇ, ಮಾ = ಹಿರಿಮೆಯೂ, ವಳಮ್ = ಸೊಬಗೂ, ಪೆರುಹಿ = ಅಭಿವೃದ್ಧಿಗೊಂಡು, ಮನ್ನು = ಶಾಶ್ವತವಾಗಿರುವ ಮಱೈಯವರ್ = ವೇದವಿದ್ವಾಂಸರು, ವಾೞುಮ್ = ಬಾಳುವ, ನಾಙ್ಗೈ = ತಿರುನಾಂಗೂರಿನ, ಕಾವಳಮ್ ಪಾದಿ = ತಿರುಕ್ಕಾವಳಮ್ಬಾಡಿ ಕ್ಷೇತ್ರದಲ್ಲಿ, ಮೇಯ = ನೆಲಸಿರುವ, ಕಣ್ಣನೇ = ಕೃಷ್ಣನೇ, ಕಳೈ ಕಣಿಯೇ = ಸೊಬಗಿನ ಗಣಿಯೇ. 



ತಾನು ಲೋಕಗಳೆಲ್ಲವನ್ನೂ ಅಳೆದು, ವಿಶಾಲವಾದ ಹೂಗಳಿರುವ ಸರೋವರವನ್ನು ಪ್ರವೇಶಿಸಿ, ನಾಲಗೆಗೆ ರುಚಿಕರವಾದ ಸೊಗಸಾದನ್ನೂ \(ಭಗವನ್ನಾಮಗಳನ್ನು\) ಹೇಳುತ್ತಾ, ಅಲ್ಲಿ, ಸ್ತುತಿಸುವ ಆನೆಯ ನಡುಕವನ್ನು ತೀರಿಸಿದವನೇ, ಹಿರಿಮೆಯೂ ಸೊಬಗೂ ವೃದ್ಧಿಗೊಂಡು ಶಾಶ್ವತವಾಗಿರುವ ವೇದ ವಿದ್ವಾಂಸರು ವಾಸಿಸುವ ತಿರುನಾಂಗೂರಿನ ತಿರುಕ್ಕಾವಳಮ್ಬಾಡಿ ಕ್ಷೇತ್ರದಲ್ಲಿ ನೆಲಸಿರುವ ಕೃಷ್ಣನೇ, ಸೊಬಗಿನ ಗಣಿಯೇ. 



ಈ ತಿರುಮೊೞಿಯಲ್ಲಿ ತಿರುನಾಂಗೂರಿನ ಮತ್ತೊಂದು ಪವಿತ್ರಕ್ಷೇತ್ರವಾದ ತಿರುಕ್ಕಾವಳಮ್ಬಾಡಿಯಲ್ಲಿ ನೆಲಸಿರುವ ಭಗವಂತನನ್ನು ಆಳ್ವಾರರು ಸ್ತುತಿಸುತ್ತಾರೆ. ತಿರುಕ್ಕಾವಳಮ್ ಪಾಡಿಯೂ ಬಹಳ ಪವಿತ್ರವಾದ ಕ್ಷೇತ್ರ. ಅಲ್ಲಿ ವಾಸಿಸುವ ಭಕ್ತರು ಭಗವಂತನ ನಾಮಸಂಕೀರ್ತನೆ ಮಾಡುತ್ತಾ ತಮ್ಮ ನಾಲಗೆಗೆ ಅದರ ರುಚಿಯನ್ನು ಸವಿಯುವಂತೆ ಮಾಡುತ್ತಾರೆ. ಅಲ್ಲದೆ, ಅವರು ವೇದಪಂಡಿತರು. ನಾಲಗೆಗೆ ಅಲಂಕಾರಪ್ರಾಯವಾದ ವೇದಗಳನ್ನುಸದಾ ಪಠಿಸುತ್ತಾ ಉಚ್ಚರಿಸುತ್ತಾ ಕಾಲಕಳೆಯುತ್ತಾರೆ. ಅಲ್ಲಿ ನೆಲಸಿರುವ ಭಗವಂತನುಭಕ್ತರ ಕಣ್ಮನಗಳನ್ನು ತಣಿಸುವ, ಸೊಬಗಿನ ಗಣಿಯಾದ ಶ್ರೀಕೃಷ್ಣನೇ, ಹಿಂದೆ ಅವನೇ ತನ್ನ ಎರಡೇ ಹೆಜ್ಜೆಗಳಿಂದ ಎಲ್ಲಾ ಲೋಕಗಳನ್ನೂ ಅಳೆದುಕೊಂಡ ಅದ್ಭುತಾಕಾರಿಯಾದ ತ್ರಿವಿಕ್ರಮನು. ಕಡುಸಂಕಟಕ್ಕೆ ಸಿಕ್ಕಿಬಿದ್ದ ಗಜೇಂದ್ರನನ್ನು ಮೊಸಳೆಯ ಬಾಯಿಂದ ರಕ್ಷಿಸಿ ಅನುಗ್ರಹಿಸಿದವನು. “ಆ ಗಜೇಂದ್ರನನ್ನು, ವೇದಪಂಡಿತರನ್ನು, ಭಕ್ತರನ್ನು ರಕ್ಷಿಸುವ ಹಾಗೆಯೇ, ಸ್ವಾಮೀ, ನನ್ನನ್ನೂ ಕಾಪಾಡು” ಎಂದು ಬೇಡುತ್ತಾರೆ, ಆಳ್ವಾರರು. 



ದೊಡ್ಡದೊಡ್ಡ ಸುಂದರವಾದ ತಾವರೆ ಹೂಗಳು ಅರಳಿರುವ ವಿಶಾಲವಾದ ಸರೋವರವನ್ನು, ಲೋಕವನ್ನೆಲ್ಲಾ ಸುತ್ತಾಡಿ ಬಸವಳಿದ ಆನೆಯೊಂದು, ತನ್ನ ದಣಿವನ್ನಾರಿಸಿಕೊಳ್ಳುವುದಕ್ಕಾಗಿ, ಪ್ರವೇಶಿಸಿತು. ಅಂಥ ಸಮಯವನ್ನೇ ಕಾಯುತ್ತಿದ್ದ ಮೊಸಳೆ ಅದರ ಕಾಲನ್ನು ಬಲವಾಗಿ ಹಿಡಿಯಿತು. ಆನೆಯು ಎಷ್ಟು ಎಳೆದಾಡಿದರೂ ಮೊಸಳೆಯಿಂದ ಬಿಡಿಸಿಕೊಳ್ಳಲು ಆಗಲಿಲ್ಲ. ಬಹಳ ಹೊತ್ತು ಹೀಗೆ ಪ್ರಯತ್ನಿಸಿದರೂ ಸಾಧ್ಯವಾಗಲಿಲ್ಲ. ಆನೆಯ ಬಲಕುಂದಿತು. ಆಗ ಆನೆಯು ತನ್ನ ಸೊಂಡಿಲನ್ನು ಮೇಲಕ್ಕೆ ಎತ್ತಿಹಿಡಿದು, “ಸ್ವಾಮೀ ರಕ್ಷಿಸು” ಎಂದು ಆರ್ತನಾದ ಮಾಡಿತು. ಶರಣಾಗತರ ಸಂಕಟವನ್ನು ನಿವಾರಿಸಲು ಸಿದ್ಧನಾಗಿರುವ ಭಗವಂತನು ಅಲ್ಲಿಗೆ ಧಾವಿಸಿ ಬಂದು, ತನ್ನ ಚಕ್ರಾಯುಧದಿಂದ ಮೊಸಳೆಯನ್ನು ಸಂಹರಿಸಿ, ಆನೆಯನ್ನು ಸಂಕಟದಿಂದ ಪಾರುಮಾಡಿದನು. 



೨. ಮಣ್ಣಿಡನ್ದೇನಮಾಹಿ ಮಾವಲಿ ವಲಿಕೊಲೈಪ್ಪಾನ್,

ವಿಣ್ಣವರ್ ವೇಣ್ಡಚ್ಚೆನ್ ಱು ವೆಳ್ವಿಯಿಲ್ ಕುಱೈಯಿರನ್ದಾಯ್,

ತುಣ್ಣಿನ ಮಾಟ್ರಾರ್ ತಮ್ಮೈತ್ತೊಲೈತ್ತವರ್ ನಾಙ್ಗೈಮೇಯ,

ಕಣ್ಣನೇ ಕಾವಳನ್ದಣ್ ಪಾಡಿಯಾಯ್, ಕಲೈಕಣಿಯೇ. 



ಏನಮ್ ಆಹಿ = ವರಾಹನಾಗಿ, ಮಣ್ = ಭೂಮಿಯನ್ನು, ಇಡನ್ದು = ಹಿಡಿದು ಉದ್ಧರಿಸಿ, ಮಾವಲಿ = ಬಲಿಚಕ್ರವರ್ತಿಯ ವಲಿ = ಸಾಮರ್ಥ್ಯವನ್ನು, ಕೊಲೈವಾನ್ = ನಾಶಪಡಿಸುವುದಕ್ಕಾಗಿ, ವಿಣ್ಣವರ್ = ದೇವತೆಗಳು, ವೇಣ್ಡ = ಪ್ರಾರ್ಥಿಸಲು, ಶೆನ್ ಱು= ಹೋಗಿ, ವೇಳ್ವಿಯಿಲ್ = ಯಾಗಶಾಲೆಯಲ್ಲಿ, ಕುಱೈ = ನಿನಗೆ ಬೇಕಾಗುವುದನ್ನು, ಇರನ್ದಾಯ್ = ಯಾಚಿಸಿದೆ, ತುಣ್ಣೆನ = ಬೇಗ, ಮಾಟ್ರ್‍ಆರ್ ತಮ್ಮೈ= ಶತ್ರುಗಳನ್ನು, ತೊಲೈತ್ತವರ್ = ತೊಲಗಿಸಿದವರ, ನಾಙ್ಗೈ = ತಿರುನಾಂಗೂರಿನಲ್ಲಿ, ಮೇಯ = ನೆಲಸಿರುವ, ಕಣ್ಣನೇ = ಕೃಷ್ಣನೇ, ಕಾವಳನ್ದಣ್ ಪಾಡಿಯಾಯ್ = ತಂಪಾದ ತಿರುಕ್ಕಾವಳಮ್ಬಾಡಿಯವನೇ, ಕಲೈಕಣಿಯೇ = ಸೊಬಗಿನ ಗಣಿಯೇ. 



ವರಾಹನಾಗಿ ಭೂಮಿಯನ್ನು ಹಿಡಿದು ಉದ್ಧರಿಸಿ, ಬಲಿಚಕ್ರವರ್ತಿಯ ಸಾಮರ್ಥ್ಯವನ್ನು ನಾಶಪಡಿಸುವುದಕ್ಕಾಗಿ ದೇವತೆಗಳು ಪ್ರಾರ್ಥಿಸಿದಾಗ, ಹೋಗಿ ಯಾಗಶಾಲೆಯಲ್ಲಿ ನಿನಗೆ ಬೇಕಾದ್ದನ್ನು ಯಾಚಿಸಿದೆ. ಶತ್ರುಗಳನ್ನು ಬೇಗ ತೊಲಗಿಸಿದವರ ತಿರುನಾಂಗೂರಿನಲ್ಲಿ ನೆಲಸಿರುವ ಕೃಷ್ಣನೇ, ತಂಪಾದ ತಿರುಕ್ಕಾವಳಮ್ಬಾಡಿ ಕ್ಷೇತ್ರದಲ್ಲಿ ನೆಲಸಿರುವವನೇ, ಸೊಬಗಿನ ಗಣಿಯೇ. 



ತಂಪಾದ ತಿರುಕ್ಕಾವಳಮ್ಬಾಡಿ ಕ್ಷೇತ್ರದಲ್ಲಿ ವಾಸಿಸುವ ಜನರು ವೇದಪಾರಂಗತರಾಗಿ ಸಾತ್ವಿಕರಾಗಿ ಭಕ್ತರಾಗಿ ಇರತಕ್ಕವರು. ಆದರೂ, ಅವರ ಕ್ಷೇತ್ರವನ್ನು ಆಕ್ರಮಿಸಿಕೊಳ್ಳಲು ಶತ್ರುಗಳು ಎಂದರೆ ಪಾಂಡ್ಯರಾಜನೂ ಚೋಳರಾಜನೂ ಸೇನಾಸಮೇತರಾಗಿ ಮುನ್ನುಗ್ಗಿದಾಗ, ಅವರನ್ನು ಕ್ಷಣಕಾಲದಲ್ಲಿಯೇ, ಸೋಲಿಸಿ ಓಡಿಸಿದ ಸಮರ್ಥರು. ಅವರ ರಕ್ಷಕನಾಗಿ, ಭಗವಂತನು ಸೊಬಗಿನ ಗಣಿಯಾಗಿ ಕೃಷ್ಣಸ್ವರೂಪನಾಗಿ, ಅಲ್ಲಿಯೇ ನೆಲಸಿದ್ದಾನೆ. ಆ ಸ್ವಾಮಿಯೇ, ಹಿಂದೆ, ಆದಿವರಾಹನಾಗಿ ನೀರಿನಲ್ಲಿ ಮುಳುಗಿ ಅಡಗಿ ಹೋಗಿದ್ದ ಭೂಮಿಯನ್ನು ತನ್ನ ಕೋರೆಹಲ್ಲುಗಳಿಂದ ಹಿಡಿದು, ಅದರ ಸ್ಥಾನಕ್ಕೆ ಎತ್ತಿ ಇರಿಸಿದನು. ರಾಕ್ಷಸರಾಜನಾದ ಬಲಿಚಕ್ರವರ್ತಿಯ ಅಪರಿಮಿತವಾದ ಸಾಮರ್ಥ್ಯಕ್ಕೆ ಹೆದರಿದ ದೇವತೆಗಳು ಭಗವಂತನಲ್ಲಿ ಮೊರೆಯಿಟ್ಟಾಗ, ಸ್ವಾಮಿಯು ಬಲಿಚಕ್ರವರ್ತಿಯು ನಡೆಸುತ್ತಿದ್ದ ಯಾಗಶಾಲೆಗೆ ವಾಮನವಟುವಾಗಿ ಹೋದನು. ತನ್ನ ಪುಟ್ಟಹೆಜ್ಜೆಯಲ್ಲಿ ಮೂರು ಹೆಜ್ಜೆಗಳಷ್ಟು ನೆಲವನ್ನು ದಾನವಾಗಿ ಯಾಚಿಸಿದನು. ದಾನವನ್ನು ಸ್ವೀಕರಿಸಿದ ಕೂಡಲೇ ಸ್ವಾಮಿಯು ತ್ರಿವಿಕ್ರಮನಾಗಿ ಬೆಳೆದು, ತನ್ನ ಎರಡು ಹೆಜ್ಜೆಗಳಿಂದಲೇ ಬ್ರಹ್ಮಾಂಡವನ್ನೆಲ್ಲಾ ಆಕ್ರಮಿಸಿ ಮೂರನೆಯ ಹೆಜ್ಜೆಯನ್ನು ಬಲಿಚಕ್ರವರ್ತಿಯ ತಲೆಯ ಮೇಲಿರಿಸಿ, ಅವನ್ನು ಸುತಲಲೋಕಕ್ಕೆ ಮೆಟ್ಟಿ, ಅವನನ್ನು ಎಲ್ಲ ವಿಧದಲ್ಲೂ ಅನುಗ್ರಹಿಸಿದನು. ಹೀಗೆ ಭಗವಂತನು ಎಣೆಯಿಲ್ಲದ ಸಾಮರ್ಥ್ಯವುಳ್ಳವನು. 



೩. ಉರುತ್ತೆೞುವಾಲಿ ಮಾರ್ ಬಿಲ್ ಒರುಕಣೈಯುರುವ ವೋಟ್ಟಿ,

ಕರುತ್ತುಡೈತ್ತಮ್ ಬಿಕ್ಕು ಇನ್ಬಕ್ಕದಿರ್ ಮುಡಿಯರಶವಿತ್ತಾಯ್,

ಪರುತ್ತೆೞು ಪಲವುಮ್ ಮಾವುಮ್ ಪೞಮ್ ವಿೞುನ್ದೊೞುಹುನಾಙ್ಗೈ,

ಕರುತ್ತನೇ, ಕಾವಳನ್ತಣ್ ಪಾಡಿಯಾಯ್, ಕಳೈಕಣಿಯೇ. 



ಉರುತ್ತು = ಕೋಪಗೊಂಡು, ಎೞು = ಮೇಲೆ ಬಿದ್ದ \(ಎದ್ದು ಬಂದ\), ವಾಲಿ ಮಾರ್ ಬಿಲ್= ವಾಲಿಯ ಎದೆಯಲ್ಲಿ, ಒರು ಕಣೈ= ಒಂದು ಬಾಣವನ್ನು, ಉರುವ = ಪೂರ್ತಿಯಾಗಿ, ಓಟ್ಟಿ = ತೂರಿಸಿ \(ಓಡಿಸಿ\), ಕರುತ್ತು ಉಡೈ = ಆತ್ಮಗೌರವವುಳ್ಳ, ತಮ್ಬಿಕ್ಕು = \(ಅವನ\) ತಮ್ಮನಿಗೆ, ಇನ್ ಬಮ್ = ವಿಶ್ವಾಸವನ್ನೂ, ಕದಿರ್ ಮುಡಿ = ಹೊಳೆಯುವ ಕಿರೀಟವನ್ನೂ, ಅರಶು= ರಾಜ್ಯವನ್ನೂ, ಇತ್ತಾಯ್ = ಕೊಟ್ಟವನೇ, ಪರುತ್ತು ಎೞು = ದಪ್ಪನಾಗಿ ಬೆಳೆಯುವ, ಪಲವುಮ್ = ಹಲಸಿನ ಮರಗಳಿಂದಲೂ, ಮಾವುಮ್ = ಮಾವಿನಮರಗಳಿಂದಲೂ, ಪೞಮ್ = ಹಣ್ಣುಗಳು, ವಿೞುನ್ದು = ಉದುರಿಬಿದ್ದು, ಒೞುಹುಮ್ = ಮಧುರರಸವನ್ನು ಒಸರುವ, ನಾಙ್ಗೈ = ತಿರುನಾಂಗೂರಿನ, ಕರುತ್ತನೇ = ಕೃಷ್ಣನೇ \(ಕರಿಯನೇ\) ತಣ್ ಕಾವಳಮ್ಬಾಡಿಯಾಯ್ = ತಮ್ಪಾದ ತಿರುಕ್ಕಾವಳಮ್ಬಾಡಿಯವನೇ, ಕಳೈಕಣಿಯೇ = ಸೊಬಗಿನ ಗಣಿಯೇ. 



ಕೋಪಗೊಂಡು ಎದ್ದುಬಂದ ವಾಲಿಯ ಎದೆಯಲ್ಲಿ ಒಂದು ಬಾಣವನ್ನು ಪೂರ್ತಿಯಾಗಿ ಓಡಿಸಿ, ಆತ್ಮಗೌರವವುಳ್ಳ \(ಅವನ\) ತಮ್ಮನಿಗೆ ವಿಶ್ವಾಸವನ್ನೂ, ಹೊಳೆಯುವ ಕಿರೀಟವನ್ನೂ, ರಾಜ್ಯವನ್ನೂ ಕೊಟ್ಟವನೇ, ದಪ್ಪನಾಗಿ ಬೆಳೆಯುವ ಹಲಸಿನ ಮರಗಳಿಂದಲೂ ಮಾವಿನ ಮರಗಳಿಂದಲೂ ಹಣ್ಣುಗಳು ಉದುರಿಬಿದ್ದು ಮಧುರರಸವನ್ನು ಒಸರುವ ತಿರುನಾಂಗೂರಿನ ತಂಪಾದ ತಿರುಕ್ಕಾವಳಮ್ಬಾಡಿಯಲ್ಲಿ ನೆಲಸಿರುವವನೇ, ಕರಿಯನೇ \(ಕೃಷ್ಣನೇ\), ಸೊಬಗಿನ ಗಣಿಯೇ. 



ವಾಲಿಯೂ ಸುಗ್ರೀವನೂ ಅಣ್ಣತಮ್ಮಂದಿರು. ಅವರಿಬ್ಬರ ಜಗಳದಲ್ಲಿ ತಮ್ಮನನ್ನು ರಾಜ್ಯಭ್ರಷ್ಟನನ್ನಾಗಿ ಮಾಡಿದವನು ವಾಲಿ. ವಾಲಿಯನ್ನು ಎದುರಿಸಿ ಹೋರಾಡಿದವರಾಗಲಿ ಅವನ ಎದೆಗೆ ಬಾಣವನ್ನು ನಾಟಿದವರಾಗಲಿ ಇಲ್ಲ. ಅವನು ಅಮಿತ ಪರಾಕ್ರಮಿ. ಎದುರಾಗಿ ನಿಂತವರ ಅರ್ಧಸತ್ವವನ್ನೇ ಅವನು ಸೆಳೆದುಕೊಂಡು ಬಿಡುತ್ತಿದ್ದ. ತಮ್ಮನ ವಿಷಯದಲ್ಲಿ ದುಷ್ಟನಾಗಿ ವರ್ತಿಸಿದ ಅವನ ಎದೆಯಲ್ಲಿ ಬಾಣವು ಪೂರ್ತಿಯಾಗಿ ತೂರುವಂತೆ ಅದನ್ನು ಪ್ರಯೋಗಿಸಿದವನು ಭಗವಂತನೇ ಶ್ರೀರಾಮಾವತಾರಿಯಾಗಿ ಶ್ರೀರಾಮನ ಬಾಣಕ್ಕೆ ಯಾವುದೂ ತಡೆಯಿಲ್ಲ. ಪ್ರಯೋಗ ಮಾಡಿದನೆಂದರೆ, ಅದು ಗುರಿಯನ್ನು ಸಾಧಿಸಲೇಬೇಕು. ಅಂಥ ಪರಾಕ್ರಮರಾಮನದು. ಅವನ ಔದಾರ್ಯವೂ ಅಷ್ಟೇ ದೊಡ್ಡದು. ವಾಲಿಯನ್ನು ವಧಿಸಿ, ರಾಜ್ಯಭ್ರಷ್ಟನಾದ ಅವನ ತಮ್ಮ ಸುಗ್ರೀವನಿಗೆ ತನ್ನ ಮೈತ್ರಿಯನ್ನೂ, ಕಿಷ್ಕಿಂಧೆಯ ರಾಜತ್ವವನ್ನೂ ಕೊಟ್ಟು ಅನುಗ್ರಹಿಸಿದನು ಸ್ವಾಮಿ. ಆ ಸ್ವಾಮಿಯೇ ಈಗ ತಿರುನಾಂಗೂರಿನ ತಿರುಕ್ಕಾವಲಮ್ಬಾಡಿಕ್ಷೇತ್ರದಲ್ಲಿ ಸೌಂದರ್ಯದ ನಿಧಿಯಾಗಿ, ಆಕರ್ಷಕನಾದ ಶ್ರೀಕೃಷ್ಣನಾಗಿ ಭಕ್ತರಿಂದ ಪೂಜೆಯನ್ನು ಕೈಗೊಳ್ಳುತ್ತಿದ್ದಾನೆ. “ಸುಗ್ರೀವನಲ್ಲಿ ಹೇಗೆ ಕನಿಕರಗೊಂಡು ಅವನನ್ನು ಅನುಗ್ರಹಿಸಿದೆಯೋ ಹಾಗೆಯೇ ನನ್ನನ್ನು ಕಾಪಾಡು” ಎನ್ನುತ್ತಾರೆ ಆಳ್ವಾರರು. 



೪. ಮುನೈಮುಹತ್ತರಕ್ಕನ್ ಮಾಳ ಮುಡಿಹಳ್ ಪತ್ತಱುತ್ತು ವೀೞ್ ತ್ತು, ಆಙ್

ಗನೈಯವಱ್ ಕಿಳೈಯವಱ್ ಕೇ ಅರಶಳಿತ್ತರುಳಿನಾನೇ,

ಶುನೈಹಳಿಲ್ ಕಯಲ್ ಹಳ್ ಪಾಯ ಚ್ಚುರುಮ್ಬುತೇನ್ ನುಹರುನಾಙ್ಗೈ,

ಕನೈಕೞಲ್ ಕಾವಳನ್ ತಣ್ ಪಾಡಿಯಾಯ್, ಕಳೈಕಣಿಯೇ. 



ಮುನೈಮುಹತ್ತು = ಯುದ್ಧಭೂಮಿಯಲ್ಲಿ, ಅರಕ್ಕನ್ = ರಾಕ್ಷಸನಾದ ರಾಅಣನು, ಮಾಳ = ಮಡಿಯಲೆಂದು, \(ಮಡಿಯುವಂತೆ\), ಮುಡಿಹಳ್ ಪತ್ತು = \(ಅವನ\) ಹತ್ತು ತಲೆಗಳನ್ನು, ಅಱುತ್ತು ವೀೞ್ ತ್ತು = ಕತ್ತರಿಸಿ ಬೀಳಿಸಿ \(ಕೆಡವಿ\), ಅನೈಯವಱ್ ಕು = ಅಂಥ ದುಷ್ಟಸ್ವಭಾವದವನಿಗೆ, ಇಳೈಯವಱ್ ಕೇ = ತಮ್ಮನಿಗೇ, ಅರಶು = ರಾಜ್ಯಭಾರವನ್ನು, ಅಳಿತ್ತು = ಕೊಟ್ಟು, ಅರುಳಿನಾನೇ = ಅನುಗ್ರಹಿಸಿದವನೇ, ಶುನೈಹಳಿಲ್ = ನೀರ್ ನೆಲೆಗಳಲ್ಲಿ, ಕಯಲ್ ಹಳ್ ಪಾಯ = ಕಯಲ್ ಮೀನುಗಳು ಚಿಮ್ಮಿ ನೆಗೆಯುತ್ತಿರಲು, ಶುರುಮ್ಬು = ದುಂಬಿಗಳು, ತೇನ್ ನುಹರುಮ್ = ಜೇನನ್ನು ಕುಡಿಯುತ್ತಿರುವ, ನಾಙ್ಗೈ = ತಿರುನಾಂಗೂರಿನ, ಕನೈ ಕೞಲ್ = ಗದ್ದಲಮಾಡುವ \(ಸದ್ದುಮಾಡುವ\) ಕಾಲ್ಗೆಜ್ಜೆಗಳ, ತಣ್ = ತಂಪಾದ, ಕಾವಳಮ್ಬಾಡಿಯಾಯ್ = ಕಾವಳಮ್ಬಾಡಿ ಕ್ಷೇತ್ರದಲ್ಲಿ ನೆಲಸಿರುವವನೇ, ಕಳೈಕಣಿಯೇ = ಸೊಬಗಿನ ಗಣಿಯೇ. 



ಯುದ್ಧಭೂಮಿಯಲ್ಲಿ ರಾಕ್ಷಸನಾದ ರಾವಣನು ಮಡಿಯುವಂತೆ ಅವನ ಹತ್ತು ತಲೆಗಳನ್ನು ಕತ್ತರಿಸಿಕೆಡವಿ, ಅಂಥದುಷ್ಟಸ್ವಭಾವದವನಿಗೆ ತಮ್ಮನಾದವನಿಗೇ ರಾಜ್ಯವನ್ನಿತ್ತು ಅನುಗ್ರಹಿಸಿದವನೇ, ನೀರಿನ ನೆಲೆಗಳಲ್ಲಿ ಕಯಲ್ ಮೀನುಗಳು ಚಿಮ್ಮಿ ನೆಗೆಯುತ್ತಿರುವ, ದುಂಬಿಗಳು ಜೇನನ್ನು ಕುಡಿಯುತ್ತಿರುವ, ಕಾಲ್ಗೆಜ್ಜೆಗಳು ಸದ್ದುಮಾಡುತ್ತಿರುವ ತಿರುನಾಂಗೂರಿನ ತಂಪಾದಕಾವಳಮ್ಬಾಡಿ ಕ್ಷೇತ್ರದಲ್ಲಿ ನೆಲಸಿರುವವನೇ, ಸೊಬಗಿನ ಗಣಿಯೇ. 



ಶ್ರೀರಾಮಾವತಾರಿಯಾದ ಭಗವಂತನು ದುಷ್ಟರಾವಣನನ್ನು ಸದೆಬಡಿದು, ಶರಣು ಬಂದವನ ರಾಕ್ಷಸನಾದರೂ ಸಹ, ರಾವಣನ ತಮ್ಮನಾದ ವಿಭೀಷಣನಿಗೆ ಲಂಕೆಯ ರಾಜ್ಯವನ್ನಿತ್ತು ಅನುಗ್ರಹಿಸಿದನು. ಆ ಸ್ವಾಮಿಯೇ ಈಗ ತಿರುನಾಂಗೂರಿನ ತಿರುಕ್ಕಾರಳಮ್ಬಾಡಿ ಕ್ಷೇತ್ರದಲ್ಲಿ ಶ್ರೀಕೃಷ್ಣಸ್ವರೂಪಿಯಾಗಿ ಸೊಬಗಿನ ಗಣಿಯಾಗಿ ನೆಲಸಿದ್ದಾನೆ. ಅವನಿರುವಲ್ಲಿ ಆನಂದಕ್ಕೂ ಉತ್ಸಾಹಕ್ಕೂ ಅಡ್ಡಿಯುಂಟೇ? ತಂಪಾದ ನೀರಿನ ನೆಲೆಗಳಲ್ಲಿ ಕಯಲು ಮೀನುಗಳು ಆನಂದದಿಂದ ಚಿಮ್ಮಿ ನೆಗೆದಾಡುತ್ತವೆ. ಅರಳಿ ಮಧುವನ್ನು ಸೂಸುವ ಹೂಗಳಲ್ಲಿ ಮಧುಪಾನ ಮಾಡುತ್ತಾ ದುಂಬಿಗಳು ಆನಂದದಿಂದ ಕಾಲಕಳೆಯುತ್ತವೆ. ಕಾರ್ಯನಿರತರಾದ ಸ್ತ್ರೀಯರು ಉತ್ಸಾಹಗೊಂಡು ನಡೆದಾಡುತ್ತಾರೆ. ಕಯಲು ಮೀನುಗಳ ಚಟುವಟಿಕೆಯಲ್ಲಿ ಆದ ಸದ್ದೂ, ಜೇನುಸವಿಯುವ ದುಂಬಿಗಳು ಮಾಡುವ ಸದ್ದೂ, ಸ್ತ್ರೀಯರ ಕಾಲ್ಗೆಜ್ಜೆಗಳ ಸದ್ದೂ ಒಂದರಲ್ಲೊಂದು ಕೂಡಿಕೊಂಡು, ಆನಂದವನ್ನು ಎಲ್ಲರ ಮನಸ್ಸಿನಲ್ಲೂ ಉಕ್ಕಿಸುತ್ತದೆ. “ಸ್ವಾಮೀ, ನಿನಗೆ ಶರಣಾಗತನಾದ ವಿಭೀಷಣನನ್ನು ಸಲಹಿದ ಹಾಗೆ, ನನ್ನನ್ನೂ ಕಾಪಾಡು” ಎನ್ನುತ್ತಾರೆ ಆಳ್ವಾರರು. 



೫. ಪಡವರವುಚ್ಚಿತನ್ ಮೇಲ್ ಪಾಯ್ ನ್ದು ಪನ್ನಡಙ್ಗಳ್ ಶೆಯ್ದು,

ಮಡವರಲ್ ಮಙ್ಗೈ ತನ್ನೈ ಮಾರ್ ಬಹತ್ತಿರುತ್ತಿನಾನೇ,

ತಡವರೈ ತಙ್ಗು ಮಾಡತ್ತಹುಪುಹೞ್ ನಾಙ್ಗೈ ಮೇಯ,

ಕಡವುಳೇ, ಕಾವಳನ್ತಣ್ ಪಾಡಿಯಾಯ್, ಕಳೈಕಣಿಯೇ. 



ಪಡಮ್ ಅರವು = ಹೆಡೆಗಳುಳ್ಳ ಸರ್ಪದ, ಉಚ್ಚಿತನ್ ಮೇಲ್ = ತಲೆಯ ಮೇಲೆ, ಪಾಯ್ ನ್ದು = ಹಾರಿಕೊಂಡು, ಪಲ್ ನಡಙ್ಗಳ್ ಶೆಯ್ದು = ಬಗೆಬಗೆಯ ನಾಟ್ಯವನ್ನಾಡಿ, ಮಡವರಲ್ = ಪರಿಶುದ್ಧಸ್ವಭಾವದವಳಾದ, ಮಙ್ಗೈ ತನ್ನೈ = ದೇವಿಯನ್ನು, ಮಾರ್ ಬಹತ್ತು = ವಕ್ಷದಲ್ಲಿಯೇ, ಇರುತ್ತಿನಾನೇ = ಇರಿಸಿಕೊಂಡವನೇ, ತಡವರೈ = ವಿಶಾಲವಾದ ಬಂಡೆಗಳ, \(ಬೆಟ್ಟಗಳ\), ತಙ್ಗು = ಇರುವ, ಮಾಡಮ್ = ಮಹಡಿಮನೆಗಳೂ ತಹು ಪುಹೞ್ = ಅವಕ್ಕೆ ತಕ್ಕ ಕೀರ್ತಿಯನ್ನೂ ಉಳ್ಳ, ನಾಙ್ಗೈ = ತಿರುನಾಂಗೂರಿನಲ್ಲಿ, ಮೇಯ = ನೆಲಸಿರುವ, ಕಡವುಳೇ = ಸರ್ವಾಧಿಕನೇ, ತಣ್ ಕಾವಳಮ್ ಪಾಡಿ ಆಯ್ = ತಂಪಾದ ಕಾವಳಮ್ ಪಾಡಿ ಕ್ಷೇತ್ರದವನೇ, ಕಳೈ ಕಣಿಯೇ = ಸೊಬಗಿನ ಗಣಿಯೇ. 



ಹೆಡೆಗಳುಳ್ಳ ಸರ್ಪದ ತಲೆಯ ಮೇಲಕ್ಕೆ ಹಾರಿಕೊಂಡು ಅಲ್ಲಿ ಬಗೆಬಗೆಯ ನಾಟ್ಯವನ್ನಾಡಿದವನೇ, ಪರಿಶುದ್ಧ ಸ್ವಭಾವದವಳಾದ \(ಮುಗ್ಧಳಾದ\) ಶ್ರೀದೇವಿಯನ್ನು ನಿನ್ನ ವಕ್ಷಸ್ಥಲದಲ್ಲಿಯೇ ಇರಿಸಿಕೊಂಡವನೇ, ದೊಡ್ಡ ಬೆಟ್ಟದಂತೆ ಇರುವ ಮಹಡಿ ಮನೆಗಳನ್ನೂ ಅವಕ್ಕೆ ತಕ್ಕ ಕೀರ್ತಿಯನ್ನೂ ಉಳ್ಳ ತಿರುನಾಂಗೂರಿನಲ್ಲಿ ನೆಲಸಿರುವ ಸರ್ವಾಧಿಕನೇ, ತಂಪಾದ ತಿರುಕ್ಕಾವಳಮ್ ಪಾಡಿ ಕ್ಷೇತ್ರದಲ್ಲಿ ನೆಲಸಿರುವವನೇ, ಸೊಬಗಿನ ಗಣಿಯೇ. 



ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿದಾಗ, ಕಾಳಿಂದೀ ಮಡುವಿನಲ್ಲಿ ಜೀವಿಸುತ್ತಿದ್ದ ಭಯಂಕರವಾದ ಕಾಳೀಯನೆಂಬ ವಿಷಸರ್ಪವನ್ನು ಕೆಣಕಿ, ಅದರ ಹೆಡೆಯ ಮೇಲೆ ಬಗೆಬಗೆಯ ನರ್ತನಗಳನ್ನಾಡಿದನು. ಕಾಳೀಯನನ್ನು ಹೀಗೆ ಹಣ್ಣುಮಾಡಿ, ಅದು ಭಗವಂತನಲ್ಲಿ ಶರಣುಬಂದಾಗ, ಅದನ್ನು ಕಾಪಾಡಿದನು. ಸಮುದ್ರಮಥನ ಕಾಲದಲ್ಲಿ ಪಾಲ್ಗಡಲಲ್ಲಿ ಕಮಲದ ಹೂವಿನಲ್ಲಿ ಅದರ ಹೆಡೆಯ ಮೇಲೆ ಬಗೆಬಗೆಯ ನರ್ತನಗಳನ್ನಾಡಿದನು. ಕಾಳೀಯನನ್ನು ಹೀಗೆ ಹಣ್ಣು ಮಾಡಿ, ಅದು ಭಗವಂತನಲ್ಲಿ ಶರಣು ಬಂದಾಗ, ಅದನ್ನು ಕಾಪಾಡಿದನು. 



ಸಮುದ್ರಮಥನ ಕಾಲದಲ್ಲಿ ಪಾಲ್ಗಡಲಲ್ಲಿ ಕಮಲದ ಹೂವಿನಲ್ಲಿ ಜನಿಸಿದ ಮುಗ್ಧಳು ಪರಿಶುದ್ಧಳೂ ಆದ ಶ್ರೀದೇವಿಗೆ ಭಗವಂತನು ತನ್ನ ವಕ್ಷಸ್ಥಲದಲ್ಲಿಯೇ ನಿತ್ಯವಾಸ ಮಾಡಲು ಎಡೆಕೊಟ್ಟು, ಅನುಗ್ರಹಿಸಿದನು. 



ಬೆಟ್ಟದಷ್ಟು ಎತ್ತರವಾದ ಉಪ್ಪರಿಗೆ ಮನೆಗಳುಳ್ಳ ತಿರುನಾಂಗೂರಿನ ಕೀರ್ತಿಯನ್ನು ಬೆಳಗಿಸಲು, ಈಗ, ಸ್ವಾಮಿಯು ಅಲ್ಲಿಯೇ ನೆಲಸಿದ್ದಾನೆ. 



ಅಲ್ಲದೆ, ತಂಪಾದ ತಿರುಕ್ಕಾವಳಮ್ ಪಾಡಿ ಕ್ಷೇತ್ರದಲ್ಲಿ ಸೊಬಗಿನ ಗಣಿಯಾಗಿ ಕಂಗೊಳಿಸುತ್ತಿದ್ದಾನೆ. 



ಅಲ್ಲದೆ, ತಂಪಾದ ತಿರುಕ್ಕಾವಳಮ್ ಪಾಡಿ ಕ್ಷೇತ್ರದಲ್ಲಿ ಸೊಬಗಿನ ಗಣಿಯಾಗಿ ಕಂಗೊಳಿಸುತ್ತಿದ್ದಾನೆ. 



’ಸ್ವಾಮೀ, ನಿನಗೆ ಶರಣುಬಂದ ಕಾಳೀಯನನ್ನು ಅನುಗ್ರಹಿಸಿ ರಕ್ಷಿಸಿದ ಹಾಗೆಯೇ, ನನ್ನನ್ನೂ ಕಾಪಾಡು” – ಎನ್ನುತ್ತಾರೆ, ಆಳ್ವಾರರು. 



೬. ಮಲ್ಲರೈಯಟ್ಟು ಮಾಳಕ್ಕಂಜನೈ ಮಲೈನ್ದು ಕೊನ್ ಱು,

ಪಲ್ಲರಶವಿನ್ದುವೀೞ ಪ್ಪಾರ್‍ಅದಪ್ಪೋರ್ ಮುಡಿತ್ತಾಯ್,

ನಲ್ಲರಣ್ ಕಾವಿನೀೞಲ್ ನಱೈ ಕಮೞ್ ನಾಙ್ಗೈಮೇಯ,

ಕಲ್ಲರಣ್ ಕಾವಣನ್ತಣ್ ಪಾಡಿಯಾಯ್, ಕಳೈಕಣಿಯೇ. 



ಮಲ್ಲರೈ = ಮಲ್ಲರನ್ನು, ಮಾಳ = ಸಾಯುವಂತೆ, ಅಟ್ಟು = ನಲುಗಿಸಿ, ಕಂಜನೈ = ಕಂಸನನ್ನು, ಮಲೈನ್ದು = ಎದುರಿಸಿ ಹೋಗಿ, ಕೊನ್ ಱು = ಕೊಂದು, ಪಲ್ ಅರಶು = ಅನೇಕ ಅರಸರು, ಅವಿನ್ದು ವೀಳ = ಅಳಿಸಿಹೋಗುವಂತೆ, ಪಾರದಮ್ ಪೋರ್ = ಭಾರತಯುದ್ಧವನ್ನು, ಮುಡಿತ್ತಾಯ್ = ಮುಗಿಸಿದವನೇ, ನಲ್ = ಉತ್ತಮವಾದ, ಅರಣ್ = ಕೋಟೆಯ ಹಾಗೆ ಇರುವ, ಕಾವಿನ್ = ತೋಪುಗಳ, ನೀೞಲ್ = ನೆರಳಲ್ಲಿ, ನಱೈಕಮೞ್ = ಪರಿಮಳವು ಬೀಸುವ, ನಾಙ್ಗೈ = ತಿರುನಾಂಗೂರಿನಲ್ಲಿ ಮೇಯ = ನೆಲಸಿರುವ, ಕಲ್ ಅರಣ್ = ಕಲ್ಲಿನ ಕೋಟೆಯುಳ್ಳ, ತಣ್ = ತಂಪಾದ, ಕಾವಳಮ್ ಪಾಡಿ ಆಯ್ = ಕಾವಳಮ್ ಪಾಡಿ ಕ್ಷೇತ್ರದ ಸ್ವಾಮಿಯೇ, ಕಳೈಕಣಿಯೇ = ಸೊಬಗಿನ ಗಣಿಯೇ. 



ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿ, ಮುಷ್ಠಿಕ, ಚಾಣೂರ ಮುಂತಾದ ನುರಿತ ಮಲ್ಲರು ಮಡಿಯುವಂತೆ ಅವರನ್ನು ಮಲ್ಲಯುದ್ಧದಲ್ಲಿ ನಲುಗಿಸಿದನು. ಕಂಸನನ್ನು ಎದುರಿಸಿಹೋಗಿ, ಅವನನ್ನು ಕೊಂದನು. ಬಹಳ ಹೆಚ್ಚಿನ ಸಂಖ್ಯೆಯಲ್ಲಿ ರಾಜರು ಅಳಿಯುವಂತೆ ಭಾರತ ಯುದ್ಧವನ್ನು ಮುಗಿಸಿದನು. ಆ ಸ್ವಾಮಿಯೇ ಈಗ ತಿರುನಾಂಗೂರನ್ನು ಭದ್ರವಾದ ಕೋಟೆಯಂತೆ ಸುತ್ತುವರಿದಿರುವ ದಟ್ಟವಾದ ತೋಪುಗಳ ನೆರಳಲ್ಲಿರುವ ಕಲ್ಲಿನ ಕೋಟೆಯ ತಂಪಾದ ತಿರುಕ್ಕಾವಳಮ್ ಪಾಡಿಕ್ಷೇತ್ರದಲ್ಲಿ, ಪರಿಮಳಬೀಸುವ ವಾತಾವರಣದಲ್ಲಿ ಸೊಬಗಿನ ಗಣಿಯಾಗಿ ನೆಲಸಿದ್ದಾನೆ. 



೭. ಮೂತ್ತವಱ್ ಕರಶು ವೇಣ್ಡಿ ಮುನ್ ಬು ತೂದೆೞುನ್ದರುಳಿ,

ಮಾತ್ತವರ್ ಪಾಹನ್ ವೀೞ ಮದಕರಿ ಮರುಪ್ಪೊಶಿತ್ತಾಯ್,

ಪೂತ್ತಮರ್ ಶೋಲೈಯೋಙ್ಗಿ ಪ್ಪುನಲ್ ಪರನ್ದೊೞುಹುನಾಙ್ಗೈ,

ಕ್ಕಾತ್ತನೇ, ಕಾವಳನ್ತಣ್ ಪಾಡಿಯಾಯ್, ಕಳೈಕಣಿಯೇ. 



ಮೂತ್ತವಱ್ ಕು = ಹಿರಿಯವನಿಗೆ \(ಧರ್ಮರಾಜನಿಗೆ\), ಅರಶು = ರಾಜ್ಯವನ್ನು, ವೇಣ್ಡಿ = ಪ್ರಾರ್ಥಿಸಲು, ಮುನ್ ಬು = ಹಿಂದೆ, ತೂದು ಎೞುನ್ದರುಳಿ = ದೂತನಾಗಿ ಹೋದವನೇ ಮಾತ್ತು = ಮಸ್ತಕದ ಮೇಲೆ, ಅಮರ್ = ಕುಳಿತಿರುವ, ಪಾಹನ್ = ಮಾವಟಿಗನು, ವೀೞ = ನಾಶವಾಗುವಂತೆ, ಮದಕರಿ = ಮದ್ದಾನೆಯ, ಮರುಪ್ಪು = ದಂತವನ್ನು, ಒಶಿತ್ತಾಯ್ = ಮುರಿದುಹಾಕಿದವನೇ, ಪೂತ್ತು = ಹೂಬಿಟ್ಟು, ಅಮರ್ = ಇರುವ, ಶೋಲೈ= ತೋಪುಗಳು, ಓಙ್ಗಿ = ಎತ್ತರಕ್ಕೆ ಬೆಳೆದಿರುವುದೂ, ಪುನಲ್ = ನೀರಿನ ನೆಲೆಗಳು, ಪರನ್ದು = ಹರಡಿಕೊಂಡು, ಒೞುಹುಮ್ = ಶ್ರವಿಸುವ, ನಾಙ್ಗೈ = ತಿರುನಾಂಗೂರಿನ, ಕಾತ್ತನೇ = ರಕ್ಷಕನೇ, ತಣ್ = ತಂಪಾದ, ಕಾವಳಮ್ ಪಾದಿ ಆಯ್ = ತಿರುಕ್ಕಾವಳಮ್ ಪಾಡಿ ಕ್ಷೇತ್ರದ ಸ್ವಾಮಿಯೇ, ಕಳೈ ಕಣಿಯೇ = ಸೊಬಗಿನ ಗಣಿಯೇ. 



ಹಿರಿಯವನಿಗೆ ರಾಜ್ಯವನ್ನು ಬೇಡಲು, ಹಿಂದೆ, ದೂತನಾಗಿ ಹೋದವನೇ, ಮಸ್ತಕದ ಮೇಲೆ ಕುಳಿತಿರುವ ಮಾವಟಿಗನು ನಾಶವಾಗುವಂತೆ ಮದ್ದಾನೆಯ ದಂತವನ್ನು ಮುರಿದವನೇ, ಹೂಬಿಟ್ಟು ಎತ್ತರವಾಗಿ ಬೆಳೆದು ನಿಂತಿರುವ ತೋಪುಗಳ ಮತ್ತು ಎಲ್ಲೆಲ್ಲಿಯೂ ಹರಡಿಕೊಂಡು ನೀರನ್ನು ಸ್ರವಿಸುವ ನೀರಿನ ನೆಲೆಗಳ ತಿರುನಾಂಗೂರಿನ ರಕ್ಷಕನೇ, ತಂಪಾದ ತಿರುಕ್ಕಾವಳಮ್ ಪಾಡಿಕ್ಷೇತ್ರದ ಸ್ವಾಮಿಯೇ, ಸೊಬಗಿನ ಗಣಿಯೇ. 



ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿ, ಧರ್ಮವನ್ನು ಉದ್ಧರಿಸುವುದಕ್ಕಾಗಿಯೂ ಭೂಭಾರವನ್ನು ಇಳಿಸುವುದಕ್ಕಾಗಿಯೂ ಭಾರತಯುದ್ಧವನ್ನು ತೊಡಗಿಸುವುದಕ್ಕೆ ಮುಂಚಿತವಾಗಿ ಪಾಂಡವರಲ್ಲಿ ಹಿರಿಯವನಾದ, ಚಂದ್ರವಂಶಕ್ಕೆ ದೊಡ್ಡವನಾದ, ಧರ್ಮರಾಜನಿಗೆ ಅವನ ಭಾಗದ ರಾಜ್ಯವನ್ನು ಕೊಡಬೇಕೆಂದು ಬೇಡಲು ಕೌರವರಲ್ಲಿ ರಾಜದೌತ್ಯವನ್ನು ನಡೆಸಲು ಹೋದನು. ಅದು ವಿಫಲವಾಗುತ್ತಲೇ ತೊಡಗಿದ್ದು ಭಾರತಯುದ್ಧ\! 



ಮಧುರಾಪುರಿಯ ಹೆಬ್ಬಾಗಿಲಲ್ಲಿ, ಕುವಲಯಾಪೀಡವೆಂಬ ಮದ್ದಾನೆಯನ್ನು ಬಾಲಕೃಷ್ಣನ ಮೇಲೆ ಮಾವಟಿಗನು ನುಗ್ಗಿಸಿದಾಗ, ಬಾಲಕೃಷ್ಣನುಆ ಆನೆಯ ದಂತವನ್ನು ಮುರಿದುಕೊಂಡು, ದುಷ್ಟಮಾವಟಿಗನನ್ನು ಅದರಿಂದ ಸದೆ ಬಡಿದನು.



ಆ ಭಗವಂತನೇ ಈಗ ಅರಳಿದ ಹೂಗಳಿಂದ ಅಂದವಾದ ತೋಪುಗಳೂ ಹರಡಿಕೊಂಡಿರುವ ನೀರಿನ ನೆಲೆಗಳು ಇರುವ ತಿರುನಾಂಗೂರಿನಲ್ಲಿ ನೆಲಸಿ, ಅದನ್ನು ಶತ್ರುಗಳಿಂದ ರಕ್ಷಿಸಿದವನು, ತಂಪಾದ ತಿರುಕ್ಕಾವಳಮ್ ಪಾಡಿ ಕ್ಷೇತ್ರದಲ್ಲಿ ನೆಲಸಿರುವ ಸೊಬಗಿನ ಗಣಿಯೂ ಅವನೇ.



೮. ಏವಿಳಙ್ಗನ್ನಿಕ್ಕಾಹಿ ಇಮೈಯವರ್ ಕೋನೈಚ್ಚೆಟ್ರು,

ಕಾವಳಮ್ ಕಡಿತಿಱುತ್ತು ಕ್ಕಱ್ ಪಹಮ್ ಕೊನ್ದು ಪೋನ್ದಾಯ್,

ಪೂವಳಮ್ ಪೊೞಿಲ್ ಹಳ್ ಶೂೞ್ ನ್ದ ಪುರನ್ದರನ್ ಶೆಯ್ದ ನಾಙ್ಗೈ,

ಕಾವಳಮ್ ಪಾಡಿ ಮೇಯ ಕಣ್ಣನೇ, ಕಳೈಕಣಿಯೇ. 



ಏವು = ಯುದ್ಧದಲ್ಲಿ, ಇಳಕನ್ನಿಕ್ಕೂ ಆಹಿ = ಎಳೆಯ ಪ್ರಾಯದ ಹೆಣ್ಣಿಗಾಗಿ, ಇಮೈಯವರ್ = ದೇವತೆಗಳ, ಕೋನೈ = ರಾಜನನ್ನು, ಶೆಟ್ರು = ಸೋಲಿಸಿ, ಕಾ = ಕಾವಲುಳ್ಳ, ವಳಮ್ = ವನವನ್ನು, ಕಡಿದು = ಬೇಗ, ಇಱುತ್ತು = ಭಂಗಪಡಿಸಿ,ಕಱ್ ಪಹಮ್ = ಕಲ್ಪವೃಕ್ಷವನ್ನು, ಕೊಣ್ಡು ಪೋನ್ದಾಯ್ = ತೆಗೆದುಕೊಂಡು ಬಂದವನೇ, ಪೂವಳಮ್ = ಹೂದೋಟಗಳಿಂದಲೂ, ಪೊೞಿಲ್ ಹಳ್ = ತೋಪುಗಳಿಂದಲೂ, ಶೂೞ್ ನ್ದ = ಸುತ್ತುವರಿದಿರುವ, ಪುರನ್ದರನ್ = ದೇವೇಂದ್ರನು, ಶೆಯ್ದ = ಮಾಡಿದ, ನಾಙ್ಗೈ = ತಿರುನಾಂಗೂರಿನ, ಕಾವಳಮ್ ಪಾಡಿ ಮೇಯ = ತಿರುಕ್ಕಾವಳಮ್ ಪಾಡಿ ಕ್ಷೇತ್ರದಲ್ಲಿ ನೆಲಸಿರುವ, ಕಣ್ಣನೇ = ಕೃಷ್ಣನೇ,ಕಿಳೈಕಣಿಯೇ = ಸೊಬಗಿನ ಗಣಿಯೇ. 



ಎಳೆಯ ಪ್ರಾಯದ ಹೆಣ್ಣಿಗಾಗಿ ಯುದ್ಧದಲ್ಲಿ ದೇವತೆಗಳ ರಾಜನನ್ನು ಸೋಲಿಸಿ, ಕಾವಲುಳ್ಳ ವನವನ್ನು ಬೇಗ ಭಂಗಪಡಿಸಿ, ಕಲ್ಪವೃಕ್ಷವನ್ನು ತೆಗೆದುಕೊಂಡು ಬಂದವನೇ, ಹೂದೋಟಗಳಿಂದಲೂ ತೋಪುಗಳಿಂದಲೂ ಸುತ್ತುವರಿದಿರುವ, ದೇವೇಂದ್ರನು ರಚಿಸಿರುವ ತಿರುನಾಂಗೂರಿನ ತಿರುಕ್ಕಾವಳಮ್ ಪಾಡಿಕ್ಷೇತ್ರದಲ್ಲಿ ನೆಲಸಿರುವ ಕೃಷ್ಣನೇ, ಸೊಬಗಿನ ಗಣಿಯೇ.



ಶ್ರೀಕೃಷ್ಣಾವತಾರಿಯಾದ ಭಗವಂತನು, ತನ್ನ ಪ್ರಿಯಮಡದಿಯಾದ ಸತ್ಯಭಾಮೆಯ ಕೋರಿಕೆಯನ್ನು ತೀರಿಸುವುದಕ್ಕಾಗಿ, ಸ್ವರ್ಗದಲ್ಲಿ ಬಲವಾದ ಕಾವಲಿರುವ ನಂದನವನದಲ್ಲಿ ಬೆಳೆದ ಕಲ್ಪವೃಕ್ಷವನ್ನು ಕಿತ್ತುತಂದು ಸತ್ಯಭಾಮೆಯ ಮನೆಯ ಅಂಗಳದಲ್ಲಿಯೇ ಬೆಳೆಸಿದನು. 



ಆ ದೇವೇಂದ್ರನಿಂದಲೇ ನಿರ್ಮಿತವಾದ ಮತ್ತು ಹೂದೋಟಗಳಿಂದಲೂ ಉಪವನಗಳಿಂದಲೂ ಸುತ್ತುವರಿದ ತಿರುನಾಂಗೂರಿನ ತಿರುಕ್ಕಾವಳಮ್ ಪಾಡಿ ಕ್ಷೇತ್ರದಲ್ಲಿ, ಈಗ, ಆ ಸ್ವಾಮಿಯೇ ಸೊಬಗಿನ ಗಣಿಯಾದ ಶ್ರೀಕೃಷ್ಣನಾಗಿಯೇ ಪೂಜೆಗೊಳ್ಳುತ್ತಿದ್ದಾನೆ.



“ಸ್ವಾಮೀ, ನಿನ್ನ ಪ್ರಿಯತಮೆಯ ಕೋರಿಕೆಯನ್ನು ಪೂರ್ತಿಮಾಡಿದ ಹಾಗೆಯೇ, ನನ್ನ ಕೋರಿಕೆಯನ್ನೂ ಕರುಣಿಸು” ಎನ್ನುತ್ತಾರೆ ಆಳ್ವಾರರು. 



೯. ಶನ್ದಮಾಯ್ ಚ್ಚಮಯಮಾಹಿ ಚ್ಚಮಯವೈಮ್ ಪೂತಮ್ ಹಿ,

ಅನ್ದಮಾಯಾದಿಯಾಹಿ ಅರುಮಱೈಯವೈಯುಮಾನಾಯ್,

ಮನ್ದಮಾರ್ ಪೊೞಿಲ್ ಹಡೋಱುಮ್ ಮಡಮಯಿಲಾಲುನಾಙ್ಗೈ

ಕನ್ದಮಾರ್ ಕಾವಳನ್ತಣ್ ಪಾಡಿಯಾಯ್, ಕಳೈಕಣಿಯೇ. 



ಶನ್ದಮ್ ಆಯ್ = ಛಂದಸ್ಸುಗಳು ಆಗಿ, ಸಮಯಮ್ ಆಹಿ = ಅವುಗಳ ಪ್ರಯೋಗವೂ ಆಗಿ, ಸಮಯಮ್ = ಕಾಲವೂ ಆಗಿ, ಐ ಪೂತಮ್ ಆಹಿ = ಐದುಭೂತಗಳು ಆಗಿ, ಅನ್ದಮ್ ಆಯ್ = ಅಂತವೂ ಆಗಿ, ಆದಿ ಆಹಿ = ಆದಿಯೂ ಆಗಿ, ಅರುಮಱೈ ಅವೈ ಆನಾಯ್ = ಅಪರೂಪವಾದ ವೇದಗಳೇ ಆದವನೇ, ಮನ್ದಮ್ ಆರ್ = ಮಂದಮಾರುತವು ತುಂಬಿಕೊಂಡಿರುವ, ಪೊೞಿಲ್ ಹಳ್ ತೋಱುಮ್ = ತೋಪುಗಳಲ್ಲೆಲ್ಲಾ, ಮಡಮ್ ಮಯಿಲ್ = ಸುಂದರವಾದ ನವಿಲುಗಳು, ಆಲುಮ್ = ಕುಣಿದಾಡುವ, ನಾಙ್ಗೈ = ತಿರುನಾಂಗೂರಿನ, ಕನ್ದಮ್ ಆರ್= ಸುಗಂಧವು ತುಂಬಿರುವ, ತಣ್ = ತಂಪಾದ, ಕಾವಳಮ್ ಪಾದಿ ಆಯ್ = ತಿರುಕ್ಕಾವಳಮ್ ಪಾಡಿಯ ಸ್ವಾಮಿಯಾಗಿರುವವನೇ, ಕಳೈ ಕಣಿಯೇ = ಸೊಬಗಿನ ಗಣಿಯೇ. 



ಛಂದಸ್ಸುಗಳಾಗಿ, ಅವುಗಳ ಪ್ರಯೋಗಗಳಾಗಿ, ಕಾಲವಾಗಿ, ಪಂಚಭೂತಗಳಾಗಿ, ಅಂತವಾಗಿ, ಆದಿಯಾಗಿ, ಅಪರೂಪವಾದ ವೇದಗಳೇ ಆಗಿರುವವನೇ, ಮಂದಮಾರುತವು ತುಂಬಿಕೊಂಡಿರುವ ತೋಪಗಳಲ್ಲೆಲ್ಲಾ ಸುಂದರವಾದ ನವಿಲುಗಳು ಕುಣಿದಾಡುವ ತಿರುನಾಂಗೂರಿನ ಸುಗಂಧಪೂರಿತವಾದ ತಂಪಾದ ತಿರುಕ್ಕಾವಳಮ್ ಪಾಡಿಯ ಸ್ವಾಮಿಯೇ, ಸೊಬಗಿನ ಗಣಿಯೇ. 



ಸಾಹಿತ್ಯರಚನೆಯಲ್ಲಿ ಬಳಸುವ ಒಂದು ಕಟ್ಟುಪಾಡನ್ನು “ಛಂದಸ್ಸು’ ಎನ್ನುತ್ತಾರೆ. ಅದರಲ್ಲಿ ವೈದಿಕ ಛಂದಸ್ಸು, ಲೌಕಿಕ ಛಂದಸ್ಸು ಎಂದು ಎರಡು ಬಗೆ. ವೇದಮಂತ್ರಗಳು ಛಂದೋಬದ್ಧವಾದವು. ಒಂದು ಅಕ್ಷರದಿಂದ ಇಪ್ಪತ್ತಾರು ಅಕ್ಷರಗಳ ಯೋಚನೆಯಿಂದ ವೈದಿಕಛಂದಸ್ಸನ್ನು ಬಗೆಬಗೆಯಾಗಿ ಬಳಸುತ್ತಾರೆ. ಗಾಯತ್ರಿ ಮಂತ್ರವು ಇಪ್ಪತ್ತುನಾಲ್ಕು ಅಕ್ಷರಗಳ ಜೋಡಣೆಯಿಂದ ಆದದ್ದು. ಎಂಟು ಅಕ್ಷರಗಳ ಯೋಜನೆಯಿಂದ ಆದದ್ದು ಅನುಷ್ಟಪ್ ಛಂದಸ್ಸು. ಹೀಗೆಯೇ ತ್ರಿಷ್ಟಪ್, ಜಗತಿ ಇತ್ಯಾದಿ ಛಂದಸ್ಸುಗಳು ಬಳಕೆಯಲ್ಲಿವೆ. ವಾಲ್ಮೀಕಿ ರಾಮಾಯಣವು ಅನುಷ್ಟಪ್ ಛಂದಸ್ಸಿನಲ್ಲಿದ್ದ ಸಾಮಾನ್ಯ ಕಾವ್ಯ ಸಾಹಿತ್ಯದಲ್ಲಿ ಮಾತ್ರಾಗಾರ, ವರ್ಣಗಣಗಳ ಛಂದಸ್ಸನ್ನು ಬಳಸುತ್ತಾರೆ. ಛಂದಸ್ಸಿನ ಬಳಕೆಯಿಲ್ಲದೆ ಸಾಹಿತ್ಯ ರಚನೆಯೇ ಇಲ್ಲವೆನ್ನಬಹುದು. 



ಕಟ್ಟುಪಾಡುಗಳನ್ನು ನಿಯಮಿಸುವ ಭಗವಂತನೇ ಅವುಗಳಲ್ಲಿ ತೊಡಗಿ ಅವುಗಳನ್ನು ಪಾಲಿಸುತ್ತಾನೆ. ಹೀಗೆ, ಆ ಕಟ್ಟುಪಾಡುಗಳೇ ಭಗವತ್ಸ್ವರೂಪ ಎನ್ನಲಾಗಿದೆ. ಸೃಷ್ಟಿಗೆ ಮೂಲವಸ್ತುಗಳಾದ ಪಂಚಭೂತಗಳು ಅವನೇ. ಅವುಗಳ ನಿಯಾಮಕನೂ ಅವನೇ. ಸೃಷ್ಟಿಯ ಆದಿ, ಅಂತ್ಯಗಳನ್ನು ನಿರ್ಧರಿಸುವ ಕಾಲಸ್ವರೂಪನೇ ಭಗವಂತ. ಎಲ್ಲಕ್ಕೂ ಕಾರಣನು ಅವನು. ಆದ್ದರಿಂದ ಎಲ್ಲಕ್ಕೂ ಆದಿ. ಎಲ್ಲವೂ ಅಳಿದುಹೋದಾಗಲೂ ಉಳಿದಿರುವವನು ಅವನೊಬ್ಬನೇ. ಆದ್ದರಿಂದ ಅವನೇ ಅಂತ್ಯಸ್ವರೂಪನು. ಭಗವಂತನನ್ನು ವರ್ಣಿಸುವ ಅವನೊಬ್ಬನೇ. ಆದ್ದರಿಂದ ಅವನೇ ಅಂತ್ಯಸ್ವರೂಪನು. ಭಗವಂತನನ್ನು ವರ್ಣಿಸುವ ವೇದಗಳೇ ಭಗವತ್ಸ್ವರೂಪ ಎನ್ನಲಾಗುತ್ತದೆ. ಆ ಸ್ವಾಮಿಯೇ ಅತ್ಯಾಕರ್ಷಕವಾದ ಸುಂದರವಾದ ಪ್ರಕೃತಿಯನಡುವೆ ತಿರುನಾಂಗೂರಿನ ತಿರುಕ್ಕಾವಳಮ್ ಪಾಡಿ ಕ್ಷೇತ್ರದಲ್ಲಿ ನೆಲಸಿರುವವನು. 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ಕಾರ್ಯಕಾರಣಸ್ವರೂಪನಾಗಿ, ನಾನಾರೀತಿಯಲ್ಲಿ ತೋರಿಕೊಳ್ಳುವ ನೀನು, ದಿವ್ಯಸುಂದರನಾದ ಅರ್ಚಾವತಾರಿಯಾಗಿ ಎಲ್ಲವನ್ನೂ ನಿರ್ವಹಿಸುತ್ತಿರುವವನೇ, ನನ್ನನ್ನೂ ನೀನು ಕೈಬಿಡದೆ ರಕ್ಷಿಸಬೇಕು. 



೧೦. ಮಾವಳಮ್ ಪೆರುಹಿಮನ್ನುಮಱೈಯವರ್ ವಾೞು ನಾಙ್ಗೈ,

ಕಾವಳಮ್ ಪಾಡಿ ಮೇಯ ಕಣ್ಣನೈಕ್ಕಲಿಯನ್ ಶೊನ್ನ,

ಪಾವಳಮ್, ಪತ್ತುಮ್ ವಲ್ಲಾರ್ ಪಾರ್ ಮಿಶೈಯರಶರಾಹಿ,

ಕೋವಿಳಮನ್ನರ್ ತಾೞಕ್ಕೂ ಡೈನಿೞಲ್ ಪೊಲಿವರ್ ತಾಮೇ. 



ಮಾ = ಬಹಳ ಹೆಚ್ಚಾದ, ವಳಮ್ = ಸಂಪತ್ತು, ಪೆರುಹಿ = ಅಭ್ಯುದಯಗೊಂಡು, ಮನ್ನು = ನೆಲಸಿರುವ, ಮಱೈಯವರ್ = ವೇದವಿದ್ವಾಂಸರು, ವಾೞುಮ್ = ಬಾಳುವ, ನಾಙ್ಗೈ = ತಿರುನಾಂಗೂರಿನ, ಕಾವಳಮ್ ಪಾಡಿ = ತಿರುಕ್ಕಾವಳಮ್ ಪಾಡಿ ಕ್ಷೇತ್ರದಲ್ಲಿ, ಮೇಯ = ನೆಲಸಿರುವ, ಕಣ್ಣನೈ = ಶ್ರೀಕೃಷ್ಣನನ್ನು ಕುರಿತು, ಕಲಿಯನ್ = ಕಲಿಯನು \(ತಿರುಮಂಗೈ ಆಳ್ವಾರರು\), ಶೊನ್ನ = ಹೇಳಿದ, ಪಾವಳಮ್ = ಸುಂದರವಾದ ಪಾಶುರಗಳು, ಪತ್ತುಮ್ = ಹತ್ತನ್ನೂ, ವಲ್ಲಾರ್ = ಬಲ್ಲವರು, ಪಾರ್ ಮಿಶೈ = ಇಡಿಯ ಭೂಮಂಡಲದ, ಅರಶರ್ ಆಹಿ = ರಾಜರಾಗಿ, ಕೋ = ಇತರ ರಾಜರೂ, ಇಳಮನ್ನರ್ = ಸಾಮಂತರಾಜರೂ, ತಾೞ = ಎರಗುವಂತೆ, ಕುಡೈ ನಿೞಲ್ = ಚಕ್ರವರ್ತಿಯ ಕೊಡೆಯ \(ಒಂಡುಕೊಡೆಯ\) ಅಡಿಯಲ್ಲಿ, ಪೊಲಿವರ್ ತಾಮೇ = ಬೆಳಗುವವರಾಗುತ್ತಾರೆ. 



ಬಹಳ ಹೆಚ್ಚಾದ ಜ್ಞಾನೈಶ್ವರ್ಯವನ್ನು ಬೆಳೆಸಿಕೊಂಡು ನೆಲಸಿರುವ ವೇದವಿದ್ವಾಂಸರು ಬಾಳುವ ತಿರುನಾಂಗೂರಿನ ತಿರುಕ್ಕಾವಳಮ್ ಪಾಡಿ ಕ್ಷೇತ್ರದಲ್ಲಿ ನೆಲಸಿರುವ ಶ್ರೀಕೃಷ್ಣನನ್ನು ಕುರಿತು ಕಲಿಯನು ಹೇಳಿದ ಸುಂದರವಾದ ಪಾಶುರಗಳು ಹತ್ತನ್ನೂ ಬಲ್ಲವರು ಇಡಿಯ ಭೂಮಂಡಲದ ಅರಸರಾಗಿ ಇತರ ರಾಜರೂ ಸಾಮಂತರೂ ಎರಗುವಂತೆ ಚಕ್ರವರ್ತಿಯ ಒಂಟಿ ಕೊಡೆಯ ಅಡಿಯಲ್ಲಿ ಬೆಳಗುವವರಾಗುತ್ತಾರೆ. 



ತಿರುನಾಂಗೂರಿನಲ್ಲಿ ವಾಸಿಸುವವರೆಲ್ಲರೂ ವಂಶಪಾರಂಪರ್ಯವಾಗಿ ವೇದಾಭ್ಯಾಸ ಮಾಡಿ, ಜ್ಞಾನಸಂಪತ್ತನ್ನುಬೆಳೆಸಿಕೊಂಡು ಬಂದವರು. ಭಕ್ತಿಜೀವನದಲ್ಲಿ ನುರಿತವರು. ತಿರುನಾಂಗೂರಿನ ಒಂದು ಭಾಗವಾದ ತಿರುಕ್ಕಾವಳಮ್ ಪಾಡಿ ಕ್ಷೇತ್ರದ ಜನರಿಗಂತು ಸ್ವಾಮಿಪೂಜೆಯನ್ನು ಕೊಳ್ಳುತ್ತಿದ್ದಾನಲ್ಲ ಎಂಬ ಹೆಮ್ಮೆ. ತಿರುಮಂಗೈಆಳ್ವಾರರು ಆ ಕ್ಷೇತ್ರಕ್ಕೆ ಹೋಗಿ, ಭಗವಂತನನ್ನು ಕಣ್ಣಾರ ಕಂಡು, ಅವನನ್ನು ಹೊಗಳಿ ಈ ಹತ್ತುಪಾಶುರಗಳನ್ನು ಹಾಡಿದ್ದಾರೆ. 



ಈ ತಿರುಮೊೞಿಯಲ್ಲಿ ಭಗವಂತನು ಶರಣಾಗತ ವತ್ಸಲನೆಂಬುದಕ್ಕೆ ಆಳ್ವಾರರು ಕೆಲವು ನಿದರ್ಶನಗಳನ್ನು ಹೇಳುತ್ತಾರೆ. ಕಡುಕಷ್ಟದಲ್ಲಿ ಸಂಕಟದಲ್ಲಿ ಸಿಕ್ಕಿಬಿದ್ದ ಗಜೇಂದ್ರನನ್ನು ಸ್ವಾಮಿಯು ಕಾಪಾಡಿದನು. ಮಹಾವರಾಹನಾಗಿ ಭೂದೇವಿಯನ್ನು ಉದ್ಧರಿಸಿದನು. ಬಲಿಚಕ್ರವರ್ತಿಯ ದರ್ಪವನ್ನಡಗಿಸಿ, ಅವನಿಗೆ ಅಧೋಲೋಕಗಳ ಆಧಿಪತ್ಯಕೊಟ್ಟು ರಕ್ಷಿಸಿದನು. ಸುಗ್ರೀವನ ಸಖನಾಗಿ ಅವನು ಕಳೆದುಕೊಂಡಿದ್ದ ಕಿಷ್ಕಿಂಧಾ ರಾಜ್ಯವನ್ನು ಹಿಂತಿರುಗಿಸಿಕೊಟ್ಟನು. ವಿಭೀಷಣನು ರಾಕ್ಷಸನಾದರೂ ಕಡುಶತ್ರುವಿನ ತಮ್ಮನಾದರೂ, ಅವನಿಗೆ ಲಂಕಾರಾಜ್ಯವನ್ನು ಅನುಗ್ರಹಿಸಿದನು. ಕಾಳಿಂಗಸರ್ಪನಿಗೆ ರಕ್ಷಣೆಯನ್ನಿತ್ತನು. ಮಹಾಭಾರತಯುದ್ಧವನ್ನು ತೊಡಗಿಸಿ, ಅಧರ್ಮವನ್ನು ತೊಲಗಿಸಿ, ಭೂಭಾರವನ್ನಿಳಿಸಿ, ಪಾಂಡವರಿಗೆ ಅವರ ರಾಜ್ಯವನ್ನು ಕೊಡಿಸಿದನು. ಈ ನಿದರ್ಶನಗಳಿಂದ ದೃಢಪಟ್ಟ ನಂಬಿಕೆಯಿಂದ, ತಮಗೂ ಹಾಗೆಯೇ ಅನುಗ್ರಹಿಸಬೇಕೆಂದು ಆಳ್ವಾರರು ಬೇಡಿಕೊಳ್ಳುತ್ತಾರೆ.



ಉತ್ತಮವಾದ ನಿದರ್ಶನಗಳುಳ್ಳ ಈ ಪಾಶುರಗಳನ್ನು ಚೆನ್ನಾಗಿ ಅರ್ಥವತ್ತಾಗಿ ಬಲ್ಲವರು ಇಹಲೋಕದಲ್ಲಿ ಜೀವಿಸಿರುವಷ್ಟು ಕಾಲವೂ ಶ್ರೇಷ್ಠಗೌರವವನ್ನು ಪಡೆದಿರುತ್ತಾರೆ. ಅವರ ಮುಂದಿನ ಜೀವನವೆಂತು ಎಂಬುದನ್ನು ಇಲ್ಲಿ ಹೇಳಿಲ್ಲ. ಅದನ್ನು ಪರೋಕ್ಷವಾಗಿ ತಿಳಿಸಿದಂತೆಯೇ. ಭಗವಂತನ ತಿರುವಡಿಗಳನ್ನು ಅನನ್ಯವಾಗಿ ಆಶ್ರಯಿಸಿದವನಿಗೆ, ಸ್ವಾಮಿಯು ಶಾಶ್ವತವಾದ ಆಶ್ರಯ ನೀಡುವ ಅಮರತ್ವವೂ ಪರಮಪದ ಪ್ರಾಪ್ತಿಯೂಉಂಟಾಗುತ್ತದೆ. ಹೀಗಿದೆ ಈ ತಿರುಮೊೞಿಯ ಫಲಶ್ರುತಿ.



\*\*\*\*\*\*\*\*\*\*\*\*\*\*\*\*



ಅಡಿಯನಡೆ: ತಾವಳನ್ದು, ಮಣ್, ಉರುತ್ತು, ಮುನೈ, ಪಡಮ್, ಮಲ್ಲರೈ, ಮೂತ್ತವಱ್ ಕು, ಏವಿಳಮ್, ಶನ್ದಮ್, ಮಾವಳಮ್, \(ಕಣ್ಣಾರ್\). 

\*\*\*\*\*\*\*\*\*\*\*\*\*\*\*







ಪೆರಿಯ ತಿರುಮೊೞಿ ನಾಲ್ಕನೆಯ ದಶಕ ಏಳನೆಯ ತಿರುಮೊೞಿ



ಕಣ್ಣಾರ್ ಕಡಲ್



೧. ಕಣ್ಣಾರ್ ಕಡಲ್ ಪೋಲ್ ತಿರುಮೇನಿ ಕರಿಯಾಯ್\!

ನಣ್ಣಾರ್ ಮುನೈವೆನ್ ಱಿಕೊಳ್ ವಾರ್ ಮನ್ನು ನಾಙ್ಗೂರ್, 

ತಿಣ್ಣಾರ್ ಮದಿಳ್ ಶೂೞ್ ತಿರುವೆಳ್ಳಕ್ಕುಳತ್ತು

ಳಣ್ಣಾ, ಅಡಿಯೇನಿಡರೈಕ್ಕಳೈಯಾಯೇ. 



ಕಣ್ ಆರ್ = ಕಣ್ಣು ತುಂಬುವಷ್ಟು ವಿಸ್ತಾರವಾದ, ಕಡಲ್ ಪೋಲ್ = ಕಡಲಿನ ಹಾಗೆ, ತಿರುಮೇನಿ ಕರಿಯಾಯ್ = ಕರಿಯದೇಹವುಳ್ಳವನೇ, ನಣ್ಣಾರ್ = ಶತ್ರುಗಳನ್ನು, ಮುನೈ = ಯುದ್ಧದಲ್ಲಿ, ಸೋಲಿಸಿ, ವೆನ್ ಱಿಕೊಳ್ ವಾರ್ = ಜಯಗಳಿಸುವವರು \(ವೈದಿಕರು\), ಮನ್ನು = ವಾಸಿಸುವ, ನಾಙ್ಗೂರ್ = ತಿರುನಾಂಗೂರಿನಲ್ಲಿ, ತಿಣ್ ಆರ್ = ಭದ್ರತೆಯಿಂದ ತುಂಬಿರುವ, ಮದಿಳ್ ಶೂೞ್ = ಕೋಟೆಯಿಂದ = ಭದ್ರತೆಯಿಂದ ತುಂಬಿರುವ, ಮದಿಳ್ ಶೂೞ್ = ಕೋಟೆಯಿಂದ ಸುತ್ತುವರಿದ, ತಿರುವೆಳ್ಲಕ್ಕೂಳತ್ತುಳ್ = ತಿರುವೆಳ್ಳಕ್ಕೂಳಮ್ ಕ್ಷೇತ್ರದಲ್ಲಿ ನೆಲಸಿರುವ ಅಣ್ಣಾ = ಸ್ವಾಮೀ. ಅಡಿಯೇನ್ = ಪಾದಸೇವಕನ, ಇಡರೈ = ಸಂಕಟವನ್ನು, ಕಳೈಯಾಯೇ = ಕಳೆಯಲಾರೆಯಾ? 



ಕಣ್ಣು ತುಂಬುವಷ್ಟು ವಿಸ್ತಾರವಾದ ಕಡಲಿನ ಹಾಗೆ ಕರಿಯ ದೇಹವುಳ್ಳವನೇ, ಶತ್ರುಗಳನ್ನು ಯುದ್ಧದಲ್ಲಿ ಸೋಲಿಸಿ ಜಯಗಳಿಸುವವರು \(ವೈದಿಕರು\) ವಾಸಿಸುವ ತಿರುನಾಂಗೂರಿನಲ್ಲಿ ಬಹಳ ಭದ್ರವಾದ ಕೋಟೆಯಿಂದ ಸುತ್ತುವರಿದಿರುವ ತಿರುವೆಳ್ಲಕ್ಕೂಳಮ್ ಕ್ಷೇತ್ರದಲ್ಲಿ ನೆಲಸಿರುವ ಸ್ವಾಮೀ, ಈ ಪಾದಸೇವಕನ ಸಂಕಟವನ್ನು ನೀಗಿಸಲಾರೆಯಾ? 



ಕಡಲಮುಂದೆ ನಿಂತು, ಅದೆಷ್ಟು ದೂರ, ಎತ್ತಕಡೆ, ನೋಡಿದರೂ ಕಾಣಿಸುತ್ತಿರುವುದು ಕಣ್ಮನಗಳನ್ನು ತುಂಬುವ ಕಡಲೇ. ಭಗವಂತನೂ ಹಾಗೆಯೇ. ಕಡಲಿನ ಹಾಗೆಯೇ ಅವನೂ ಅತ್ಯಾಕರ್ಷಕವಾದ ದೇಹಕಾಂತಿಯಿಂದ ಬೆಳಗುತ್ತಾ, ಅದೆಷ್ಟು ನೋಡಿದರೂ ತೃಪ್ತಿತಾರದ ಆಶೆಯನ್ನುಂಟುಮಾಡುತ್ತಾನೆ. ಅವನೀಗ ತಿರುನಾಂಗೂರಿನ ತಿರುವೆಳ್ಳಕ್ಕೂಳಮ್ ಕ್ಷೇತ್ರದಲ್ಲಿ ದಿವ್ಯಸುಂದರನಾಗಿ ನೆಲಸಿದ್ದಾನೆ. ತಿರುನಾಂಗೂರಿನಲ್ಲಿ ವಾಸಿಸುವವರು ವೈದಿಕರು. ಅವರೂ ಸಾಮಾನ್ಯರಲ್ಲ. ಅವರು ವೇದವಿದ್ವಾಂಸರಾಗಿರುವ ಹಾಗೆಯೇ ಪರಾಕ್ರಮಿಗಳು ಹೌದು. ಆ ಪ್ರದೇಶವನ್ನು ಆಕ್ರಮಿಸಿಕೊಳ್ಳಲು ಬಂದ ಶತ್ರುರಾಜರನ್ನೂ ಅವರ ಸೈನ್ಯಗಳನ್ನೂ ಯುದ್ಧದಲ್ಲಿ ಸೋಲಿಸಿ ಓಡಿಸಿದರು. ಅದು ಅವರ ಮೇಲಣ ಭಗವತ್ಕೃಪೆಯಿಂದ ಆದದ್ದು. ಆ ಕಾರಣದಿಂದಲೇ ಆಳ್ವಾರರೂ ಬೇಡಿಕೊಳ್ಳುತ್ತಾರೆ. “ಸ್ವಾಮೀ, ಈ ಪಾದಸೇವಕನ ಸಂಕಟವನ್ನೂ ನೀಗಿಸಲಾರೆಯಾ” ಎಂದು.



ಪುನರ್ಜನ್ಮದ ಸುಳಿಯಲ್ಲಿ ಸಿಕ್ಕಿಬಿದ್ದು ತೊಳಲಾಡುತ್ತಿರುವುದೇ ಮನುಷ್ಯನ ಕಡು ಸಂಕಟ. ಅದನ್ನು ನಿವಾರಿಸುವುದೂ, ಅಮರತ್ವವನ್ನು ತರುವುದೂ ಭಗವತ್ಕೃಪೆಯೇ\! 



೨. ಕೊನ್ದಾರ್ ತುಳವ ಮಲರ್ ಕೊಣ್ಡಣಿ ವಾನೇ,

ನನ್ದಾದ ಪೆರುಮ್ಬುಹೞ್ ವೇದಿಯರ್ ನಾಙ್ಗೂರ್,

ಶೆನ್ದಾಮರೈ ನೀರ್ತ್ತಿರುವೆಳ್ಲಕ್ಕೂಳತ್ತುಳ್,

ಎನ್ದಾಯ್, ಅಡಿಯೇನಿಡರೈಕ್ಕಳೈಯಾಯೇ. 



ಕೊನ್ದು ಆರ್‍ = ಹೂಗೊಂಚಲುಗಳು ತುಂಬಿರುವ, ತುಳವಮ್ ಮಲರ್ = ತುಳಸಿಯನ್ನೂ ಹೂಗಳನ್ನೂ, ಕೊಣ್ಡು = ಧರಿಸಿ, ಅಣಿವಾನೇ, = ಅಲಂಕರಿಸಿಕೊಂಡಿರುವವನೇ, ನನ್ದಾದ = ಎಂದೇ ದಿಗೂ ಅಳಿಯದ, ಪೆರು ಪುಹೞ್ = ಹೆಚ್ಚಿನ ಕೀರ್ತಿಯನ್ನುಳ್ಳ, ವೇದಿಯರ್ ನಾಙ್ಗೂರ್ = ವೈದಿಕರಿರುವ ತಿರುನಾಂಗೂರಿನ, ಶೆಮ್ ತಾಮರೈ ನೀರ್ = ಕೆಂದಾವರೆ ಹೂಗಳು ತುಂಬಿರುವ ನೀರಿನ ನೆಲೆಗಳುಳ್ಳ, ತಿರುವೆಳ್ಳಕ್ಕುಳತ್ತುಳ್ = ತಿರುವೆಳ್ಳಕ್ಕೂಳಮ್ ಕ್ಷೇತ್ರದ, ಎನ್ದಾಯ್ = ನನ್ನ ಸ್ವಾಮಿಯೇ, ಅಡಿಯೇನ್ = ಪಾದಸೇವಕನ, ಇಡರೈ= ಸಂಕಟವನ್ನು, ಕಳೈಯಾಯೈ = ನೀಗಿಸಲಾರೆಯಾ? 



ಹೂಗೊಂಚಲುಗಳು ತುಂಬಿರುವ ತುಲಸಿಯನ್ನೂ ಹೂಗಳನ್ನೂ ಧರಿಸಿ ಅಲಂಕರಿಸಿಕೊಂಡಿರುವವನೇ, ಎಂದೆಂದಿಗೂ ಅಳಿಯದ ಹೆಚ್ಚಿನ ಕೀರ್ತಿಯನ್ನುಳ್ಳ ವೈದಿಕರುಳ್ಳ ತಿರುನಾಂಗೂರಿನ ಕೆಂದಾವರೆ ಹೂಗಳು ತುಂಬಿರುವ ಸರೋವರಗಳ ತಿರುವೆಳ್ಳಕ್ಕೂಳಮ್ ಕ್ಷೇತ್ರದ ನನ್ನ ಸ್ವಾಮಿಯೇ, ಪಾದಸೇವಕನ ಸಂಕಟವನ್ನು ನೀಗಿಸಲಾರೆಯಾ? 



ಅದ್ವಿತೀಯರೂ ಅಸದಳವಾದ ಕೀರ್ತಿಯುಳ್ಳ ವೇದವಿದ್ವಾಂಸರು ವಾಸಿಸುವ ತಿರುನಾಂಗೂರಿನ ತಿರುವೆಳ್ಲಕ್ಕುಳಮ್ ಕ್ಷೇತ್ರದಲ್ಲಿ ನೆಲಸಿರುವ ಸ್ವಾಮಿಗೆ ಗೊಂಚಲುಗೊಂಚಲಾಗಿ ಬಿಡಿಸಿರುವ ಹೂವಿನ ಹಾರವನ್ನೂ ತುಲಸಿಯ ಹಾರವನ್ನೂ ತೊಡಿಸಿ ಅಲಂಕರಿಸಿರುತ್ತಾರೆ. ಭಕ್ತರು ಆಳ್ವಾರರು ಭಗವಂತನಲ್ಲಿ ಪ್ರಾರ್ಥನೆಯನ್ನು ಸಲ್ಲಿಸುತ್ತಿದ್ದಾರೆ.



೩. ಕುನ್ ಱಾಲ್ ಕುಳಿರ್ ಮಾರಿ ತಡುತ್ತುಹನ್ದಾನೇ,

ನನ್ ಱಾಯ ಪೆರುಮ್ ಪುಹಳ್ ವೇದಿಯರ್ ನಾಙ್ಗೂರ್,

ಶೆನ್ ಱಾರ್ ವಣಙ್ಗುಮ್ ತಿರುವೆಳ್ಳಕ್ಕೂಳತ್ತುಳ್

ನಿನ್ ಱಾಯ್, ನೆಡಿಯಾಯ್, ಅಡಿಯೇ ನಿಡರ್ ನೀಕ್ಕೇ.



ಕುನ್ ಱಾಲ್ = ಬೆಟ್ಟದಿಂದ, ಕುಳಿರ್ ಮಾರಿ = ನಡುಗಿಸುವಂಥ ಭಯಂಕರವಾದ ಮಳೆಯನ್ನು, ತಡುತ್ತು = ತಡೆದು, ಉಹನ್ದಾನೇ = ಹರ್ಷಿಸಿದವನೇ, ನನ್ ಱು ಆಯ = ಶ್ರೇಷ್ಠವಾದ, ಪೆರುಪುಹೞ್ = ವಿಶೇಷ ಕೀರ್ತಿಯನ್ನುಳ್ಳ, ವೇದಿಯರ್ = ವೇದವಿದ್ವಾಂಸರು ನೆಲಸಿರುವ, ನಾಙ್ಗೂರ್= ತಿರುನಾಂಗೂರಿಗೆ, ಶೆನ್ ಱಾರ್ = ಹೋಗಿ ಬರುವವರೆಲ್ಲರೂ, ವಣಙ್ಗುಮ್ = ನಮಸ್ಕರಿಸುವ, ತಿರುವೆಳ್ಲಕ್ಕೂಳತ್ತುಳ್ = ತಿರುವೆಳ್ಲಕ್ಕೂಳಮ್ ಕ್ಷೇತ್ರದಲ್ಲಿ, ನಿನ್ ಱಾಯ್ = ನೆಲಸಿರುವವನೇ, ನೆಡಿಯಾಯ್ = ಸರ್ವೇಶ್ವರನೇ, ಅಡಿಯೇನ್ = ಪಾದಸೇವಕನ, ಇಡರ್ = ಸಂಕಟಗಳನ್ನು, ನೀಕ್ಕೇ = ನೀಗಿಸಬೇಕು. 



ಬೆಟ್ಟದಿಂದ ನಡುಗಿಸುವಂಥ ಭಯಂಕರವಾದ ಮಳೆಯನ್ನು ತಡೆದು ಹರ್ಷಿಸಿದವನೇ, ಶ್ರೇಷ್ಠವಾದ ವಿಶೇಷ ಕೀರ್ತಿಯನ್ನುಳ್ಳ ವೇದ ವಿದ್ವಾಂಸರು ನೆಲಸಿರುವ ತಿರುನಾಂಗೂರಿಗೆ ಹೋಗಿ ಬರುವವರೆಲ್ಲರೂ ನಮಸ್ಕರಿಸುವ ತಿರುವೆಳ್ಳಕ್ಕುಳಮ್ ಕ್ಷೇತ್ರದಲ್ಲಿನೆಲಸಿರುವವನೇ, ಸರ್ವೇಶ್ವರನೇ, ಪಾದಸೇವಕನ ಸಂಕಟಗಳನ್ನು ನೀನು ನೀಗಿಸಬೇಕು.



ತಿರುನಾಂಗೂರಿಗೆ ಹೋಗಿ ಬರುವವರೆಲ್ಲರೂ ತಿರುವೆಳ್ಳಕ್ಕೂಳಮ್ ಕ್ಷೇತ್ರಕ್ಕೆ ತಪ್ಪದೆ ಹೋಗಿ ಬರುತ್ತಾರೆ. ಆ ಕ್ಷೇತ್ರದಲ್ಲಿ ನೆಲಸಿರುವ ಸ್ವಾಮಿಯೇ ಹಿಂದೆ ಶ್ರೀಕೃಷ್ಣನಾಗಿ ಅವತರಿಸಿ, ದೇವೇಂದ್ರನು ಕೋಪಗೊಂಡು ಸುರಿಸಿದ ಬಿರುಸುಮಳೆಯಿಂದ ನಂದಗೋಕುಲದ ಗೋವುಗಳನ್ನೂ ಗೋವಳರನ್ನೂ ರಕ್ಷಿಸುವುದಕ್ಕಾಗಿ, ಗೋವರ್ಧನ ಗಿರಿಯನ್ನೇ ಎತ್ತಿ ಹಿಡಿದ ಪರಮಸಮರ್ಥನು. ಆ ಸರ್ವೇಶ್ವರನೇ ಈಗ ತಿರುವೆಳ್ಳಕ್ಕುಳಕ್ಷೇತ್ರದಲ್ಲಿ ಭಕ್ತರಿಗೆಕೃಪೆದೋರುವುದಕ್ಕಾಗಿಯೇ ನೆಲಸಿದ್ದಾನೆ. “ಸ್ವಾಮೀ, ಈ ಪಾದಸೇವಕನ ಸಂಕಟಗಳನ್ನು ನಿವಾರಿಸಬೇಕು” ಎಂದು ಪ್ರಾರ್ಥಿಸುತ್ತಾರೆ, ಆಳ್ವಾರರು. 



೪. ಕಾನಾರ್‍ ಕರಿಕೊಮ್ಬದು ಒಶಿತ್ತಕಳಿಱೇ,

ನಾನಾವಹೈನಲ್ಲವರ್ ಮನ್ನಿಯನಾಙ್ಗೂರ್,

ತೇನಾರ್ ಪೊೞಿಲ್ ಶೂೞ್ ತಿರುವೆಳ್ಳಕ್ಕುಳತ್ತು

ಳಾನಾಯ್, ಅಡಿಯೇನುಕ್ಕರುಳ್ ಪಿರಿಯಾಯೇ. 



ಕಾನ್ ಆರ್ = ಕಾಡಿನಲ್ಲೆಲ್ಲಾ ಅಲೆದಾಡಿದ, ಕರಿ = ಆನೆಯ, ಕೊಮ್ಬು ಅದು = ದಂತಗಳನ್ನು, ಒಶಿತ್ತ = ಮುರಿದ, ಕಳಿಱೇ = ಸಲಗನೇ, ನಾನಾವಹೈ = ಅನೇಕ ಬಗೆಯ, ನಲ್ಲವರ್ = ಸದ್ಗುಣವಂತರು, ಮನ್ನಿಯ = ವಾಸಿಸುವ, ನಾಙ್ಗೂರ್ = ತಿರುನಾಂಗೂರಿನ, ತೇನ್ ಆರ್ = ಜೇನು ತುಂಬಿದ, ಪೊೞಿಲ್ ಶೂೞ್ = ತೋಪುಗಳಿಂದ ಸುತ್ತುವರಿದ, ತಿರುವೆಳ್ಳಕ್ಕೂಲತ್ತುಳ್ = ತಿರುವೆಳ್ಳಕ್ಕೂಳಮ್ ಕ್ಷೇತ್ರದ, ಆನಾಯ್ = ಸ್ವಾಮಿಯಾಗಿರುವವನೇ \(ಅಸಂಖ್ಯಾತಸ್ವರೂಪನೇ\), ಅಡಿಯೇನುಕ್ಕೂ = ಪಾದಸೇವಕನಿಗೆ, ಅರುಳ್ ಪುರಿಯಾಯೇ = ಕೃಪೆಮಾಡಲಾರೆಯಾ? 



ಕಾಡಿನಲ್ಲೆಲ್ಲಾ ಅಲೆದಾಡಿದ ಆನೆಯ ದಂತಗಳನ್ನು ಮುರಿದ ಸಲಗನೇ, ನಾನಾ ಬಗೆಯ ಸದ್ಗುಣವಂತರು ವಾಸಿಸುವ ತಿರುನಾಂಗೂರಿನ ಜೇನು ತುಂಬಿದ ಉಪವನಗಳಿಂದ ಸುತ್ತುವರಿದಿರುವ ತಿರುವೆಳ್ಳಕ್ಕೂಳಮ್ ಕ್ಷೇತ್ರದ ಸ್ವಾಮಿಯೇ, ಅಸಂಖ್ಯಾತಸ್ವರೂಪನೇ, ಪಾದಸೇವಕನಿಗೆ ಕೃಪೆಮಾಡಲಾರೆಯಾ? 



೫. ವೇಡಾರ್ ತಿರುವೇಙ್ಗಡಮ್ ಮೇಯ ವಿಳಕ್ಕೇ,

ನಾಡಾರ್ ಪುಹೞ್ ವೇದಿಯರ್ ಮನ್ನಿಯ ನಾಙ್ಗೂರ್,

ಶೇಡಾರ್ ಪೊೞಿಲ್ ಶೂೞ್ ತಿರುವೆಳ್ಳಕ್ಕೂಳತ್ತಾಯ್,

ಪಾಡಾವರುವೇನ್ ವಿನೈಯಾಯಿನ ಪಾಟ್ರೇ. 



ವೇಡು ಆರ್ = ಬೇಡರು ತುಂಬಿರುವ, ತಿರುವೇಙ್ಗಡಮ್ = ತಿರುವೆಂಕಟಗಿರಿಯಲ್ಲಿ, ಮೇಯ = ನೆಲಸಿರುವ, ವಿಳಕ್ಕೇ = ಜ್ಯೋತಿಯೇ, ನಾಡು ಆರ್ = ನಾಡೆಲ್ಲವೂ, ಪುಹೞ್ = ಕೀರ್ತಿಯುಳ್ಳ, ವೇದಿಯರ್ = ವೇದವಿದ್ವಾಂಸರು, ಮನ್ನಿಯ = ನೆಲಸಿರುವ, ನಾಙ್ಗೂರ್ = ತಿರುನಾಂಗೂರಿನ, ಶೇಡು ಆರ್ = ದಟ್ಟವಾಗಿರುವ ಪೊೞಿಲ್ ಶೂೞ್ = ಉಪವನಗಳಿಂದ ಸುತ್ತುವರಿದಿರುವ,ತಿರುವೆಳ್ಲಕ್ಕೂಳತ್ತಾಯ್ = ಹಾಡಿಕೊಂಡು, ವರುವೇನ್ = ಬರುತ್ತಿದ್ದೇನೆ, ವಿನೈ ಆಯಿನ್ = ಮಾಡಿದ ಪಾಪಗಳನ್ನೆಲ್ಲಾ, ಪಾಟ್ರೇ = ಪರಿಹರಿಸಬೇಕು. 



ಬೇಡರು ತುಂಬಿರುವ ತಿರುವೆಂಕಟಗಿರಿಯಲ್ಲಿ ನೆಲಸಿರುವ ಜ್ಯೋತಿಯೇ, ನಾಡೆಲ್ಲವೂ ಕೀರ್ತಿಯುಳ್ಳ ವೇದವಿದ್ವಾಂಸರು ವಾಸಿಸುವ ತಿರುನಾಂಗೂರಿನ ದಟ್ಟವಾದ ಉಪವನಗಳಿಂದ ಸುತ್ತುವರಿದ ತಿರುವೆಳ್ಳಕ್ಕೂಳಮ್ ಕ್ಷೇತ್ರದ ಸ್ವಾಮಿಯೇ, ಹಾಡಿಕೊಂಡು ಬರುತ್ತಿದ್ದೇನೆ. ಮಾಡಿದ ಪಾಪಗಳನ್ನೆಲ್ಲಾ ಪರಿಹರಿಸಬೇಕು. 



ನಾಡಲ್ಲೆಲ್ಲಾ ಸುಪ್ರಸಿದ್ಧವಾದ ತಿರುವೆಂಕಟಗಿರಿಯಲ್ಲಿ ನೆಲಸಿರುವ ಸ್ವಾಮಿಯಲ್ಲಿ ಬೇಡಿಕೆಗಳನ್ನು ಸಲ್ಲಿಸುವುದು, ಹರಕೆಗಳನ್ನು ಹೊರುವುದು, ಸೇವೆಮಾಡುವುದು, ದರ್ಶನಮಾಡಿ ಬರುವುದು ಸರ್ವಸಾಮಾನ್ಯ. ಅಷ್ಟೇ ಪ್ರಸಿದ್ಧವಾದದ್ದು ತಿರುವೆಳ್ಳಕ್ಕೂಳಮ್ ಕ್ಷೇತ್ರದ. ಅಲ್ಲಿ ನೆಲಸಿರುವ ಸ್ವಾಮಿಯಲ್ಲಿಯೂ ಅಷ್ಟೇ ತೀವ್ರವಾಗಿ ಅಷ್ಟೇ ದೈನ್ಯತೆಯಿಂದ ಭಕ್ತರು ಬೇಡಿಕೆಗಳನ್ನು ಸಲ್ಲಿಸುತ್ತಾರೆ. ಆಳ್ವಾರರು ಬೇಡಿಕೊಳ್ಳುತ್ತಾರೆ: “ಸ್ವಾಮೀ ಜ್ಯೋತಿ ಸ್ವರೂಪನೇ, ನಿನ್ನನ್ನು ಸ್ತುತಿಸುತ್ತಾ ನಿನ್ನ ಬಳಿಗೆ ಬರುತ್ತಿದ್ದೇನೆ. ನಾನು ಮಾಡಿದ ಪಾಪಗಳನ್ನೆಲ್ಲ ನೀನು ಪರಿಹರಿಸಬೇಕು. ನಿನ್ನ ಕೃಪಾಶ್ರಯವನ್ನು ದಯೆನೀಡು”. 



೬. ಕಲ್ಲಾಲ್ ಕಡಲೈ ಅಣೈ ಕಟ್ಟಿಯುಹನ್ದಾಯ್,

ನಲ್ಲಾರ್ ಪಲರ್ ವೇದಿಯರ್ ಮನ್ನಿಯ ನಾಙ್ಗೂರ್,

ಶೆಲ್ ವಾ, ತಿರುವೆಳ್ಳಕ್ಕುಳತ್ತು ಱೈವಾನೇ,

ಎಲ್ಲಾ ವಿಡರುಮ್ ಕೆಡುಮಾಱರುಳಾಯೇ. 



ಕಲ್ಲಾಲ್ = ಕಲ್ಲಿನಿಂದ, ಕಡಲೈ = ಕಡಲನ್ನು, ಅಣೈಕಟ್ಟಿ = ಅಣೆಕಟ್ಟಿನಿಂದ \(ಅಣೆಯನ್ನು ಕಟ್ಟಿ\), ಉಹನ್ದಾಯ್ = ಹರ್ಷಿಸಿದವನೇ, ನಲ್ಲಾರ್ = ಸದ್ಗುಣವಂತರು, ಪಲರ್ = ಬಹುಮಂದಿ, ವೇದಿಯರ್ = ವೇದವಿದ್ವಾಂಸರು, ಮನ್ನಿಯ = ನೆಲಸಿರುವ, ನಾಙ್ಗೂರ್ = ತಿರುನಾಂಗೂರಿನಲ್ಲಿ, ಶೆಲ್ ವಾ = ಚೆಲುವನೇ, ತಿರುವೆಳ್ಳಕ್ಕೂಳತ್ತು = ತಿರುವೆಳ್ಳಕ್ಕೂಳಮ್ ಕ್ಷೇತ್ರದಲ್ಲಿ, ಉಱೈವಾನೇ = ನೆಲಸಿರುವವನೇ, ಎಲ್ಲಾ ಇಡರುಮ್ = \(ನನ್ನ\) ಎಲ್ಲಾ ಸಂಕಟಗಳನ್ನೂ, ಕೆಡುಮ್ ಆಱು = ಪರಿಹರಿಸುವಂತೆ, ಅರುಳಾಯೆ = ಕೃಪೆಮಾಡಲಾರೆಯಾ? 



ಕಲ್ಲಿನಿಂದ ಕಡಲನ್ನು ಅಣೆಕಟ್ಟುಕಟ್ಟಿ ಹರ್ಷಿಸಿದವನೇ, ಬಹುಮಂದಿ ಸದ್ಗುಣವಂತರಾದ ವೇದವಿದ್ವಾಂಸರು ಬಾಳುವ ತಿರುನಾಂಗೂರಿನ ಚೆಲುವನೇ, ತಿರುವೆಳ್ಳಕ್ಕೂಳಮ್ ಕ್ಷೇತ್ರದಲ್ಲಿ ನೆಲಸಿರುವವನೇ, ನನ್ನ ಎಲ್ಲಾ ಸಂಕಟಗಳನ್ನೂ ಪರಿಹರಿಸುವಂತೆ ಕೃಪೆಮಾಡಲಾರೆಯಾ? 



ಭಗವಂತನಿಗೆ ಯಾವುದು ತಾನೇ ಅಸಾಧ್ಯ? ಅವನು ಶ್ರೀರಾಮನಾಗಿ ಸಾಧಿಸಿದ ಮಹತ್ಕಾರ್ಯಗಳಲ್ಲಿ ಅಲೆಗಳಿಂದ ತುಂಬಿದ್ದ ಕಡಲಿಗೆ ಸೇತುವೆಯನ್ನು ಕಟ್ಟಿದ್ದೂ. ಕಡಲಿನೊಳಕ್ಕೆ ಬೆಟ್ಟಗಳನ್ನೇ ಇಳಿಸಿ ಭದ್ರವಾದ ಸೇತುವೆಯನ್ನು ಕಟ್ಟಿದನು ಸ್ವಾಮಿ. ಸದ್ಗುಣವಂತರಾದ ವೇದವಿದ್ವಾಂಸರು ಬಾಳುವ ತಿರುನಾಂಗೂರಿನಲ್ಲಿ ದಿವ್ಯಸುಂದರನಾಗಿ ಮೆರೆಯುವವನೂ ಅವನೇ. ತಿರುವೆಳ್ಳಕ್ಕೂಳಮ್ ಕ್ಷೇತ್ರದಲ್ಲಿ ನೆಲಸಿರುವವನೂ ಅವನೇ. ಅವನಲ್ಲಿ ಆಳ್ವಾರರು ತಮ್ಮ ಇಹಜನ್ಮದ ಸಂಕಟಗಳೆಲ್ಲವೂ ನಿಶ್ಶೇಷವಾಗಿ ತೊಲಗಿ ಹೋಗುವಂತೆ ಕೃಪೆಮಾಡಬೇಕೆಂದು ಬೇಡುತ್ತಾರೆ. 



೭. ಕೋಲಾಲ್ ನಿರೈಮೇಯ್ ತ್ತ ಎಙ್ಗೋವಲರ್ ಕೋನೇ,

ನಾಲಾಹಿಯ ವೇದಿಯರ್ ಮನ್ನಿಯ ನಾಙ್ಗೂರ್, 

ಶೇಲಾರ್ ವಯಲ್ ಶೂೞ್ ತಿರುವೆಳ್ಲಕ್ಕೂಳತ್ತುಳ್

ಮಾಲೇ, ಎನವಲ್ ವಿನೈ ತೀರ್ ತ್ತರುಳಾಯೇ. 



ಕೋಲಾಲ್ = ಕೋಲನ್ನು ಹಿಡಿದು, ನಿರೈ = ಹಸುಕರುಗಳನ್ನು, ಮೇಯ್ ತ್ತ = ಮೇಯಿಸಿದ, ಎಮ್ ಕೋವಲರ್ ಕೋನೇ = ನಮ್ಮ ಗೋವಳರ ಒಡೆಯನೇ, ನಾಲಾಹಿಯ = ನಾಲ್ಕು ವೇದಗಳನ್ನೂ ಬಲ್ಲ, ವೇದಿಯರ್ = ವೇದವಿದ್ವಾಂಸರು, ಮನ್ನಿಯ = ಬಾಳುವ, ನಾಙ್ಗೂರ್ = ತಿರುನಾಂಗೂರಿನ, ಶೇಲಾರ್ = ಶೇಲ್ ಮೀನುಗಳು ತುಂಬಿರುವ, ವಯಲ್ ಶೂೞ್ = ಗದ್ದೆಗಳಿಂದ ಸುತ್ತುವರಿದ, ತಿರುವೆಳ್ಳಕ್ಕೂಳತ್ತುಳ್ = ತಿರುವೆಳ್ಳಕ್ಕೂಳದಲ್ಲಿ ನೆಲಸಿರುವ ಮಾಲೇ = ಸರ್ವೇಶ್ವರನೇ, ಎನ = ನನ್ನ, ವಲ್ ವಿನೈ = ಮಹಾಪಾಪಗಳನ್ನು, ತೀರ್ ತ್ತು= ಕಳೆದು \(ತೀರಿಸಿ\), ಅರುಳಾಯೇ = ಕೃಪೆ ತೋರಲಾರೆಯಾ? 



ಕೋಲನ್ನು ಹಿಡಿದು ಹಸುಕರುಗಳನ್ನು ಮೇಯಿಸಿದ ನಮ್ಮ ಗೋವಳರ ಒಡೆಯನೇ, ನಾಲ್ಕು ವೇದಗಳಲ್ಲೂ ಪರಿಣತರಾದ ವೇದವಿದ್ವಾಂಸರು ಬಾಳುವ ತಿರುನಾಂಗೂರಿನ, ಶೇಲ್ ಮೀನುಗಳಿಂದ ತುಂಬಿರುವ ಗದ್ದೆಗಳಿಂದ ಸುತ್ತುವರಿದ ತಿರುವೆಳ್ಳಕ್ಕೂಳಮ್ ಕ್ಷೇತ್ರದಲ್ಲಿ ನೆಲಸಿರುವ ಸರ್ವೇಶ್ವರನೇ, ನನ್ನ ಮಹಾಪಾಪಗಳನ್ನು ತೀರಿಸಿ ಕೃಪೆದೋರಲಾರೆಯಾ? 



ಬಾಲಕೃಷ್ಣನಾಗಿ ಅವತರಿಸಿದ ಭಗವಂತನು ನಂದಗೋಕುಲದ ಗೋವಳಬಾಲಕರ ಜೊತೆಯಲ್ಲಿ ದನಕರುಗಳನ್ನು ಮೇಯಿಸುವುದಕ್ಕಾಗಿ ದಿನವಹಿ, ಕೈಯಲ್ಲಿ ಕೋಲನ್ನು ಹಿಡಿದು ಕಾಡಿಗೆ ಹೋಗಿ ಬರುತ್ತಿದ್ದನು. ನಾಲ್ಕು ವೇದಗಳಲ್ಲೂ ಪರಿಣತರು ಬಾಳುವ ತಿರುನಾಂಗೂರಿನಲ್ಲಿ ನೆಲಸಿರುವವನೂ ಅವನೇ. ತಿರುವೆಳ್ಳಕ್ಕೂಳಮ್ ಕ್ಷೇತ್ರದಲ್ಲಿ ನೆಲಸಿರುವ ಸರ್ವೇಶ್ವರನೂ ಅವನೇ. ಅವನಲ್ಲಿ ಆಳ್ವಾರರು ಬೇಡಿಕೊಳ್ಳುತ್ತಾರೆ, ಸ್ವಾಮೀ, ನನ್ನ ಮಹಾಪಾಪಗಳನ್ನೆಲ್ಲಾ ತೀರಿಸಿ, ನನಗೆ ಕೃಪೆಮಾಡು”. 



೮. ವಾರಾಹ ಮದಾಹಿ ಇಮ್ಮಣ್ಣೈಯಿಡನ್ದಾಯ್,

ನಾರಾಯಣನೇ, ನಲ್ಲವೇದಿಯರ್ ನಾಙ್ಗೂರ್,

ಶೀರಾರ್ ಪೊೞಿಲ್ ಶೂೞ್ ತಿರುವೆಳ್ಳಕ್ಕೂಳತ್ತುಳ್,

ಆರಾವಮುದೇ, ಅಡಿಯೇಱ್ ಕರುಳಾಯೇ. 



ವಾರಾಹಮ್ ಅದುಆಹಿ = ಮಹಾವರಾಹನಾಗಿ, ಇ-ಮಣ್ಣೈ = ಈ ಭೂಮಿಯನ್ನು, ಇಡನ್ದಾಯ್ = ಹಿಡಿದು ಮೇಲೆತ್ತಿದವನೇ, ನಾರಾಯಣನೇ = ಶ್ರೀಮನ್ನಾರಾಯಣನೇ, ನಲ್ಲ ವೇದಿಯರ್ = ಉತ್ತಮಸ್ವಭಾವದವರಾದ, ವೇದವಿದ್ವಾಂಸರು ಬಾಳುವ, ನಾಙ್ಗೂರ್ = ತಿರುನಾಂಗೂರಿನ, ಶೀರ್ ಆರ್ = ಸಸ್ಯಸಂಪದ್ಭರಿತವಾದ, ಪೊೞಿಲ್ = ತೋಪುಗಳಿಂದ, ಶೂೞ್ = ಸುತ್ತುವರಿದ, ತಿರುವೆಳ್ಲಕ್ಕೂಳತ್ತುಳ್ = ತಿರುವೆಳ್ಳಕ್ಕೂಳಮ್ ಕ್ಷೇತ್ರದ, ಆರಾ ಅಮುದೇ = ತೃಪ್ತಿಯಾಗದಂಥ ಅಮೃತಸ್ವರೂಪನೇ, ಅಡಿಯೇಱ್ ಕು= ಪಾದಸೇವಕನಲ್ಲಿ, ಅರುಳಾಯೇ = ಕೃಪೆದೋರಲಾರೆಯಾ? 



೯. ಪೂವಾರ ತಿರುಮಾ ಮಹಳ್ ಪುಲ್ಹಿಯ 

ನಾವಾರ್ ಪುಹೞ್ ವೇದಿಯರ್ ಮನ್ನಿಯ ನಾಙ್ಗೂರ್,

ತೇವಾ, ತಿರುವೆಳ್ಳಕ್ಕೂಳತ್ತುಱೈವಾನೇ,

ಆವಾವಡಿಯಾನ್ ಇವನೆನ್ ಱರುಳಾಯೇ. 



ಪೂ ಆರ್ = ತಾವರೆ ಹೂವಿನಲ್ಲಿರುವ, ತಿರು ಮಾಮಹಳ್ = ಶ್ರೀದೇವಿಯನ್ನು, ಪುಲ್ ಹಿಯ = ಕೂಡಿಕೊಂಡಿರುವ, ಮಾರ್ ಬಾ = ವಕ್ಷವುಳ್ಳವನೇ, ನಾ ಆರ್ ಪುಹೞ್ = ನಾಲಗೆ ತುಂಬ ಹೊಗಳಿಸಿಕೊಳ್ಳುವ, ವೇದಿಯರ್ = ವೇದವಿದ್ವಾಂಸರು, ಮನ್ನಿಯ = ವಾಸಿಸುವ, ನಾಙ್ಗೂರ್ = ತಿರುನಾಂಗೂರಿನ, ತೇವಾ = ಸ್ವಾಮಿಯೇ, ತಿರುವೆಳ್ಲಕ್ಕುಳತ್ತು = ತಿರುವೆಳ್ಲಕ್ಕೂಳಮ್ ಕ್ಷೇತ್ರದಲ್ಲಿ, ಉಱೈವಾನೇ = ನೆಲಸಿರುವವನೇ, ಆ ಅಡಿಯಾನ್ ಇವನ್ = ಅಯ್ಯೋಅಯ್ಯೋ ಇವನು ನನ್ನ ಪಾದಸೇವಕನಲ್ಲ, ಎನ್ ಱು = ಎಂದು ಭಾವಿಸಿ, ಅರುಳಾಯೇ = ಕೃಪೆದೋರೆಯಾ? 



ತಾವರೆಯ ಹೂವಿನಲ್ಲಿರುವ ಶ್ರೀದೇವಿಯನ್ನು ಕೂಡಿಕೊಂಡಿರುವ ವಕ್ಷವುಳ್ಳವನೇ, ನಾಲಗೆಯ ತುಂಬ ಹೊಗಳಿಸಿಕೊಳ್ಳುವ ವೇದವಿದ್ವಾಂಸರು ನೆಲಸಿರುವ ತಿರುನಾಂಗೂರಿನಸ್ವಾಮಿಯೇ ತಿರುವೆಳ್ಳಕ್ಕೂಳಮ್ ಕ್ಷೇತ್ರದಲ್ಲಿ ನೆಲಸಿರುವವನೇ, ಅಯ್ಯೋ ಇವನು ನನ್ನ ಪಾದಸೇವಕನೆಂದು ಭಾವಿಸಿ ಕೃಪೆದೋರೆಯಾ? 



ಆಳ್ವಾರರು ಭಗವಂತನಲ್ಲಿ ಮೊರೆಯಿಡುತ್ತಾರೆ: ದೇವಾ, ನೀನು ಸುಂದರವಾದ ತಾವರೆಹೂವಿನಲ್ಲಿ ಹುಟ್ಟಿದ ಶ್ರೀದೇವಿಯನ್ನು ನಿನ್ನ ವಕ್ಷದಲ್ಲಿಯೇ ಇರಿಸಿಕೊಂಡಿದ್ದೀಯೆ. ಆದ್ದರಿಂದ ನೀನು ದಯಾಪೂರ್ಣಹೃದಯನು ನೀನು. ತಿರುನಾಂಗೂರಿನಲ್ಲಿ ಬಾಳುವವೇದವಿದ್ವಾಂಸರು ನಿನ್ನನ್ನು ಎಡೆಬಿಡದೆ ಬಾಯಿತುಂಬ ಹೊಗಳಿಹಾಡುತ್ತಿರುತ್ತಾರೆ. ತಿರುವೆಳ್ಳಕ್ಕೂಳಮ್ ಕ್ಷೇತ್ರದಲ್ಲಿ ನೆಲಸಿರುವವನೂ ನೀನು. ’ಅಯ್ಯೋಪಾಪ, ಇವನು ನನ್ನ ಪಾದಸೇವಕ. ನನ್ನನ್ನೇ ಆಶ್ರಯಿಸಿರುವವನು. ಇವನನ್ನು ಕನಿಕರಿಸಬೇಕಾದದ್ದು ಉದ್ಧರಿಸಬೇಕಾದದ್ದು ನನ್ನ ಕರ್ತವ್ಯ” ಎಂದು ನೀನು ನನ್ನಲ್ಲಿ ಕೃಪೆತೋರು ಪ್ರಭುವೇ. 



೧೦. ನಲ್ಲನ್ ಪುಡೈ ವೇದಿಯರ್ ಮನ್ನಿಯ ನಾಙ್ಗೂರ್

ಶೆಲ್ ವನ್ ತಿರುವೆಳ್ಳಕ್ಕೂಳತ್ತು ಱೈವಾನೈ

ಕಲ್ಲಿನ್ ಮಲಿತೋಳ್ ಕಲಿಯನ್ ಶೊನ್ನಮಾಲೈ

ವಲ್ಲರೆನ ವಲ್ಲವರ್ ವಾನವರ್ ತಾಮೇ. 



ನಲ್ = ಉತ್ತಮವಾದ, ಅನ್ಬು ಉಡೈ= ಪ್ರೇಮಭಕ್ತಿಯನ್ನುಳ್ಳ, ವೇದಿಯರ್ = ವೇದವಿದ್ವಾಂಸರು, ಮನ್ನಿಯ = ಬಾಳುವ, ನಾಙ್ಗೂರ್= ತಿರುನಾಂಗೂರಿನ, ಶೆಲ್ವನ್ = ದಿವ್ಯಸುಂದರನೂ, ತಿರುವೆಳ್ಲಕ್ಕೂಳತ್ತು= ತಿರುವೆಳ್ಳಕ್ಕೂಳಮ್ ಕ್ಷೇತ್ರದಲ್ಲಿ, ಉಱೈವಾನೈ = ನೆಲಸಿರುವವನೂ ಆದವನನ್ನು ಕುರಿತು, ಕಲ್ಲಿನ್ = ಬೆಟ್ಟದಂಥ \(ಕಲ್ಲಿನಂಥ\), ಮಲಿ = ಸಾಮರ್ಥ್ಯವುಳ್ಳ, ತೋಳ್ = ತೋಳುಗಳುಳ್ಳ, ಕಲಿಯನ್ = ಕಲಿಯನು, ಶೊನ್ನ= ಹೇಳಿದ, ಮಾಲೈ = ಪಾಶುರಮಾಲೆಯನ್ನು, ವಲ್ಲರ್ ಎನ = ’ಇವರು ಬಲ್ಲವರು’ ಎಂದು ಹೇಳಿಸಿಕೊಳ್ಳುವಂತೆ, ವಲ್ಲವರ್ = ಬಲ್ಲವರು\(ತಿಳಿದುಕೊಂಡವರು\), ವಾನವರ್ ತಾಮೇ = ಅಮರರೇ ಆಗುತ್ತಾರೆ.



ಉತ್ತಮವಾದ ಪ್ರೇಮಭಕ್ತಿಗಳನ್ನುಳ್ಳ ವೇದವಿದ್ವಾಂಸರು ಬಾಳುವ ತಿರುನಾಂಗೂರಿನ ದಿವ್ಯಸುಂದರನೂ ತಿರುವೆಳ್ಳಕ್ಕೂಳಮ್ ಕ್ಷೇತ್ರದಲ್ಲಿ ನೆಲಸಿರುವವನೂ ಆದ ಸರ್ವೇಶ್ವರನನ್ನು ಕುರಿತು ಬೆಟ್ಟದಹಾಗೆ ಬಲಿಷ್ಠವಾದ ತೋಳುಗಳುಳ್ಲ ಕಲಿಯನು ಹೇಳಿದ ಪಾಶುರಮಾಲೆಯನ್ನು ’ಇವರು ಬಲ್ಲವರು’ ಎಂದು ಹೇಳಿಸಿಕೊಳ್ಳುವಂತೆ ತಿಳಿದುಕೊಂಡವರು ಅಮರರೇ ಆಗುತ್ತಾರೆ. 



ಇದು ಈ ತಿರುಮೊೞಿಯ ಫಲಶ್ರುತಿಯೇ. ಇದರ ಮುಖ್ಯ ತತ್ತ್ವ ಮನುಷ್ಯನು ಅಮರನಾಗುವುದು ಹೇಗೆ ಎಂಬುದನ್ನು ತಿಳಿಸುವುದೇ. ಈ ಹತ್ತು ಪಾಶುರಗಳ ಮಾಲೆಯಲ್ಲಿ ಅಡಕವಾಗಿರುವುದು ಶರಣಾಗತಿಯ ತತ್ತ್ವ. ಭಗವಂತನನ್ನು ಒಮ್ಮನದಿಂದ ಆಶ್ರಯಿಸಿದವನನ್ನು ಭಗವಂತನು ಎಂದಿಗೂ ಕೈಬಿಡನು. ಅವನ ಪಾಪರಾಶಿಯನ್ನೆಲ್ಲಾ ಸುಟ್ತು ಭಸ್ಮಮಾಡಿ, ಅವನನ್ನು ಪರಿಶುದ್ಧನನ್ನಾಗಿ ಮಾಡಿ, ತನ್ನ ನಿತ್ಯಕೈಂಕರ್ಯದಲ್ಲಿಯೇ ತೊಡಗಿರುವಂತೆ ಅವನನ್ನು ತನ್ನ ಬಳಿಗೆ ಕರೆದುಕೊಳ್ಳುತ್ತಾನೆ ಭಗವಂತ. ಈ ಸದಂಶಯಾಗುವುದಕ್ಕೆ ಮನವರಿಕೆಯಾಗುವುದಕ್ಕೆ ಈ ಹತ್ತು ಪಾಶುರಗಳನ್ನು ಚೆನ್ನಾಗಿ ಕೂಲಂಕಷವಾಗಿ, ಅರಿತುಕೊಂಡಿರುವ ಜ್ಞಾನಿಗಳೂ, ಶ್ರೇಷ್ಠಭಕ್ತರೂ ಇವರು’ ಎನ್ನಿಸಿಕೊಳ್ಳುವಂತೆ, ಇವುಗಳನ್ನು ಅಭ್ಯಾಸಮಾಡಬೇಕು. ಇದು ಭಕ್ತನನ್ನು \(ಶರಣಾಗತನನ್ನು\) ಭಗವಂತನ ಕೃಪಾಶ್ರಯಕ್ಕೆ ತಪ್ಪದೆ ಒಳಪಡಿಸುತ್ತದೆ. ಇದರ ಫಲವಾಗಿ ಭಕ್ತನು “ಅಮರನೇ ಆಗುತ್ತಾನೆ”. 



\*\*\*\*\*\*\*\*\*\*\*\*\*



ಅಡಿಯನಡೆ: ಕಣ್ಣಾರ್, ಕೊನ್ದು, ಕಾನ್, ವೇಡು, ಕಲ್ಲಾಲ್, ಕೋಲಾಲ್, ವಾರಾಹಮದು, ಪೂವಾರ್, ನಲ್ಲನ್ಬುಡೈ, \(ಕವಳಯಾನೈ\). 



\*\*\*\*\*\*\*\*\*\*\*\*\*\*\*





ಪೆರಿಯ ತಿರುಮೊೞಿ ನಾಲ್ಕನೆಯ ದಶಕ ಎಂಟನೆಯ ತಿರುಮೊೞಿ



ಕವಳಯಾನೈ



೧. ಕವಳಯಾನೈಕ್ಕೊಮ್ಬೊಶಿತ್ತ ಕಣ್ಣನೆನ್ನುಮ್, ಕಾಮರುಶೀರ್

ಕ್ಕುವಳೈಮೇಹಮನ್ನ ಮೇನಿ ಕೊಣ್ಡಕೋನೆನ್ನಾನೈಯೆನ್ ಱುಮ್,

ತವಳಮಾಡನೀಡುನಾಙ್ಗೈ ತ್ತಾಮರೈಯಾಳ್ ಕೇಳ್ವನೆನ್ ಱುಮ್,

ಪವಳ ವಾಯಾಳೆನ್ ಮಡನ್ದೈ ಪಾರ್ ತ್ತನ್ ಪಳ್ಳಿಪಾಡುವಾಳೇ. 



ಕವಳಯಾನೈ= ಕವಳಗಳನ್ನುಂಡು ಮದಿಸಿದ ಆನೆಯ, ಕೊಮ್ಬು = ದಂತಗಳನ್ನು, ಒಶಿತ್ತ = ಮುರಿದು ಹಾಕಿದ, ಕಣ್ಣನೆನ್ನುಮ್ = ಕೃಷ್ಣ ಎಂದೂ, ಕಾಮರು ಶೀರ್ = ಆಶೆಪಡುವಂಥ ಸೊಬಗನ್ನುಳ್ಳ, ಕುವಳೈ ಮೇಹಮ್ ಅನ್ನ = ಕನ್ನೈದಿಲೆಯ ಮತ್ತು ಕಾರ್ಮುಗಿಲಿನ ಹಾಗೆ, ಮೇನಿ ಕೊಣ್ಡ = ದೇಹಕಾಂತಿಯನ್ನುಳ್ಲ, ಕೋನ್ = ಸ್ವಾಮಿ ಎಂದೂ, ಎನ್ ಆನೈ ಎನ್ ಱುಮ್ = ನನ್ನಆನೆ ಎಂದೂ, ತವಳಮ್ ಮಾಡಮ್ ನೀಡು = ಬಿಳುಪಾದ ಮಹಡಿಮನೆಗಳಿಂದ ಉದ್ದನಾಗಿ ಬೆಳೆದಿರುವ, ನಾಙ್ಗೈ = ತಿರುನಾಂಗೂರಿನ, ತಾಮರೈಯಾಳ್ = ಶ್ರೀದೇವಿಯ, ಕೇಳ್ವನ್ ಎನ್ ಱುಮ್ = ಪ್ರಿಯತಮನು \(ಪತಿ\) ಎಂದೂ, ಪವಳವಾಯಾಳ್ = ಹವಳದ ತುಟಿಯನ್ನುಳ್ಳವಳಾದ, ಎನ್ ಮಡನ್ದೈ= ನನ್ನ ಮಗಳು, ಪಾರ್ ತ್ತನ್ ಪಳ್ಳಿ = ತಿರುಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ, ಪಾಡುವಾಳೇ = ಹಾಡುತ್ತಿರುವಳಲ್ಲ\! 



ಕವಳಗಳನ್ನುಂಡು ಮದಿಸಿದ ಆನೆಯ ದಂತಗಳನ್ನು ಮುರಿದು ಹಾಕಿದ ಕೃಷ್ಣ ಎಂದೂ, ಆಶೆಪಡುವಂಥ ಸೌಂದರ್ಯವನ್ನುಳ್ಳ ಕನ್ನೈದಿಲೆಯ ಹಾಗೆ ಮತ್ತು ಕಾರ್ಮುಗಿಲಿನ ಹಾಗೆ ಇರುವ ದೇಹಕಾಂತಿಯನ್ನೂಳ್ಳ ಸ್ವಾಮಿ ಎಂದೂ, ನನ್ನ ಆನೆ ಎಂದೂ, ಬಿಳುಪಾದ ಮಹಡಿಮನೆಗಳಿಂದ ಉದ್ದನಾಗಿ ಬೆಳೆದಿರುವ ತಿರುನಾಂಗೂರಿನ ಶ್ರೀದೇವಿಯ ಪತಿ ಎಂದೂ, ಹವಳದ ತುಟಿಯನ್ನುಳ್ಳ ನನ್ನ ಮಗಳು ತಿರುಪ್ಪಾರ್ ತ್ತನ್ ಪಳ್ಳಿ ಎಂಬ ಕ್ಷೇತ್ರದಲ್ಲಿ ಹಾಡುತ್ತಿರುವಳಲ್ಲ\! 



ಭಗವಂತನೊಬ್ಬನೇ ’ಪುರುಷ’ನೆಂದೂ, ಅವನನ್ನು ಆಶ್ರಯಿಸಿ ಅವನಲ್ಲಿ ಅನುರಕ್ತರಾದವರೆಲ್ಲರೂ ’ಸ್ತ್ರೀ’ ಎಂದೂ ಭಾವಿಸಿಕೊಳ್ಳುವುದು ಸಹಜವಾದದ್ದೇ. ಭಕ್ತಿಯ ಒಂದು ಹಾದಿಯೇ ಅದು. ಈ ತಿರುಮೊೞಿಯಲ್ಲಿ ತಿರುಮಂಗೈ ಆಳ್ವಾರರು ತಾವು ಭಗವಂತನಲ್ಲಿ ತೀವ್ರವಾಗಿ ಆಶೆಪಟ್ಟಿರುವ ಎಳೆಯ ಹರೆಯದ ಸುಂದರಸ್ತ್ರೀಯೆಂದೂ, ಅವನನ್ನು ಸೇರಲು ತಮಗೆ ತವಕವೆಂದೂ ಭಾವಿಸಿಕೊಂಡಿದ್ದಾರೆ. ಅದಕ್ಕೆ ತಕ್ಕಂತೆಯೇ, ತಿರುನಾಂಗೂರಿನ ತಿರುಪ್ಪಾರ್ ತ್ತನ್ ಪಳ್ಳಿ ಎಂಬ ಕ್ಷೇತ್ರದಲ್ಲಿ ನೆಲಸಿರುವ ದಿವ್ಯಸುಂದರಮೂರ್ತಿಯನ್ನು ಬಗೆಬಗೆಯಾಗಿ ಹಾಡಿಹೊಗಳುತ್ತಾರೆ. 



ಆ ಸುಂದರ ಯುವತಿಯ ತಾಯಿಯು ತನ್ನ ಮುದ್ದುಮಗಳ ಮನೋಯಾತನೆಯನ್ನು ಕುರಿತು ಹಂಬಲಿಸುವಂತೆ ಹೇಳಿರುವುದು ಧಾಟಿ. ತಾಯಿ ಹೇಳುತ್ತಾಳೆ: ನನ್ನ ಮಗಳು ಹವಳದಂತೆ ಚೆಂದುಟಿಯ ಎಳೆಯ ಹರೆಯದ ಸುಂದರಿ. ಅವಳು ತಿರುನಾಂಗೂರಿನ ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ ತನ್ನಪ್ರಿಯತಮನನ್ನು ಹುಡುಕುತ್ತಾ, ಅವನನ್ನು ಬಗೆಬಗೆಯಾಗಿ ವರ್ಣಿಸುತ್ತಾ ಅಲೆದಾಡುತ್ತಿದ್ದಾಳೆ. ಮಗಳು ಹೇಳುವುದನ್ನು ಕೇಳಿ “ಕವಳ ಕವಳವಾಗಿ ಆಹಾರವನ್ನು ಕಬಳಿಸಿ, ಚೆನ್ನಾಗಿ ಕೊಬ್ಬಿ ಬೆಳೆದ ಕುವಲಯಾಪೀಡವೆಂಬ ಮದ್ದಾನೆಯನ್ನು ಎದುರಿಸಿ ಅದರ ದಂತಗಳನ್ನು ಮುರಿದು ಕೊಂದ ಮಹಾಸಮರ್ಥನಾದ ಕೃಷ್ಣಾ, ಕನ್ನೈದಿಲೆಹೂವಿನ ಬಣ್ಣದವನೇ, ಕಾರ್ಮುಗಿಲಿನಂತೆ ಆಕರ್ಷಕವಾದ ದೇಹಕಾಂತಿಯುಳ್ಳವನೇ, ನನ್ನ ಮುದ್ದಿನ ಆನೆಯೇ, ಪರಿಶುಭ್ರವಾಗಿ ಕಂಗೊಳಿಸುವ ಮಹಡಿಮನೆಗಳಿಂದ ಕೂಡಿರುವ ತಿರುನಾಂಗೂರಿನಲ್ಲಿ ನೆಲಸಿರುವ ಲಕ್ಷ್ಮೀಪತಿಯೇ ಎಂದು ಸ್ವಾಮಿಯನ್ನು ಕೂಗಿ ಕರೆಯುತ್ತಾ, ಪ್ರಣಯೋನ್ಮತ್ತಳಾಗಿ ಕ್ಷೇತ್ರದಲ್ಲಿ ಹೋಗುತ್ತಿರುವುದನ್ನು ಕಂಡಿರಾ? 



೨. ಕಂಜನ್ ವಿಟ್ಟ ವೆಂಜಿನತ್ತ ಕಳಿಱಡರ್ ತ ಕಾಳೈಯೆನ್ ಱುಮ್,

ವಂಜಮೇವಿ ವನ್ದಪೇಯಿನ್ ಉಯಿರೈಯುಣ್ಡ ಮಾಯನೆನ್ ಱುಮ್,

ಶೆಂಜೊಲಾಳರ್ ನೀಡು ನಾಙ್ಗೈ ತ್ತೇವದೇವನೆನ್ಱಿನ್ ಱೋದಿ,

ಪಂಜಿಯನ್ನ ಮೆಲ್ಲಡಿಯಾಳ್ ಪಾರ್ ತ್ತನ್ ಪಳ್ಳಿ ಪಾಡುವಾಳೇ. 



ಕಂಜನ್ = ಕಂಸನು, ವಿಟ್ಟ = ನುಗ್ಗಿಸಿದ \(ಹುರಿದುಂಬಿಸಿದ\), ವೆಮ್ ಶಿನತ್ತ = ಕಡುಕೋಪದ, ಕಳಿಱು = ಸಲಗನನ್ನು, ಅಡರ್ ತ್ತ = ಅಡಗಿಸಿದ, ಕಾಳೈ = ವೀರನೇ, ಎನ್ ಱುಮ್ = ಎಂದೂ, ವಂಜಮ್ = ವಂಚನೆಯನ್ನು, ಮೇವಿ = ಮೇಲಿಟ್ಟುಕೊಂಡು, ವನ್ದ = ಬಂದವಳಾದ, ಪೇಯಿನ್ = ರಾಕ್ಷಸಿಯ, ಉಯಿರೈ = ಪ್ರಾಣವನ್ನು, ಉಣ್ಡ = ಉಂಡ, ಮಾಯನ್ ಎನ್ ಱುಮ್ = ಅದ್ಭುತಕಾರಿಯೇ ಎಂದೂ, ಶೆಮ್ ಶೊಲಾಳರ್ = ಸೊಗಸಾಗಿ ಮಾತನಾಡುವವರು, ನೀಡು = ಬಹುಕಾಲದಿಂದ ವಾಸಿಸುವ, ನಾಙ್ಗೈ = ತಿರುನಾಂಗೂರಿನ, ದೇವದೇವೆನ್ ಱು ಎನ್ ಱುಮ್ = ದೇವದೇವನೇ ಎಂದೂ, ಓದಿ = ಹೇಳುತ್ತಾ, ಪಂಜಿ ಅನ್ನ = ಹತ್ತಿಯಂತೆ ಇರುವ, ಮೆಲ್ ಅಡಿಯಾಳ್ = ಮೃದುವಾದ ಪಾದಗಳುಳ್ಳವಳು, ಪಾರ್ ತ್ತನ್ ಪಳ್ಳಿ = ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ, ಪಾಡುವಾಳೇ = ಹಾಡುತ್ತಿರುವಳಲ್ಲ.



ಕಂಸನು ಹುರಿದುಂಬಿಸಿದ ಕಡುಕೋಪದ ಸಲಗವನ್ನು ಅಡಗಿಸಿದ ವೀರನೇ, ಎಂದೂ, ವಂಚನೆಯನ್ನು ಮೇಲಿಟ್ಟುಕೊಂಡು ಬಂದ ರಾಕ್ಷಸಿಯ ಪ್ರಾಣವನ್ನುಂಡ ಅದ್ಭುತಕಾರಿಯೇ ಎಂದೂ, ಸೊಗಸಾಗಿ ಮಾತನಾಡುವವರು ಬಹುಕಾಲದಿಂದ ವಾಸಿಸುವ ತಿರುನಾಂಗೂರಿನ ದೇವದೇವ ಎಂದೂ, ಹೇಳುತ್ತಾ, ಹತ್ತಿಯಂತೆ ಇರುವ ಕೋಮಲಪಾದಗಳವಳು ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ ಹಾಡುತ್ತಿರುವಳಲ್ಲ. 



ತಾಯಿ ಹಂಬಲಿಸುತ್ತಿದ್ದಾಳೆ: ನನ್ನ ಮಗಳು ಹತ್ತಿಯಷ್ಟು ಕೋಮಲವಾದ \(ಮೃದುವಾದ\) ಪಾದಗಳನ್ನುಳ್ಳವಳು. ಅವಳೀಗ ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ \(ಭಗವಂತನನ್ನು\) ತನ್ನ ಪ್ರಾಣವಲ್ಲಭನನ್ನು ಕುರಿತು ಹಾಡಿಕೊಂಡು ಹೋಗುತ್ತಿದ್ದಾಳಲ್ಲ. ಅವಳು ಹಾಡುತ್ತಿರುವುದೇನು ಗೊತ್ತೇ?” ಕಂಸನು ಕಡುಕೋಪದ ಸಲಗವೊಂದನ್ನು ಎಂದರೆ ಕುವಲಯಾಪೀಡವನ್ನು ಹುರಿದುಂಬಿಸಿ ಮುನ್ನುಗ್ಗಿಸಿದಾಗ ಅದನ್ನು ಅಡಗಿಸಿದ ಮಹಾಪರಾಕ್ರಮಿಯೇ, ವಂಚನೆಯಿಂದ ಯಶೋದೆಯ ರೂಪವನ್ನೇ ತಳೆದು ಬಂದು ಹಸುಳೆಯಾದ ಕೃಷ್ಣನಿಗೆ ತನ್ನ ವಿಷದ ಮೊಲೆಯನ್ನೂಡಿಸಿ ಕೊಲ್ಲಲು ಬಂದ ಪೂತನಿಯ ಪ್ರಾಣವನ್ನೇ ಹೀರಿಕೊಂದ ಅದ್ಭುತಕಾರಿಯೇ, ಭಗವದ್ವಿಷಯವಾಗಿ ಸೊಗಸಾಗಿ ಮಾತನಾಡುವವರಾದ ವೇದವಿದ್ವಾಂಸರು ಬಹುಕಾಲದಿಂದ ನೆಲಸಿರುವ ತಿರುನಾಂಗೂರಿನ ದೇವದೇವನೇ”, ಎಂದು ವಿಧವಿಧವಾಗಿ ಭಗವಂತನ ಅದ್ಭುತಸಾಹಸಗಳನ್ನೂ, ಆಶ್ರಿತ ವಾತ್ಸಲ್ಯವನ್ನೂ ಅಪಾರಕರುಣೆಯನ್ನೂ ಕುರಿತು ಹಾಡುತ್ತಿದ್ದಾಳಲ್ಲ\! 



೩. ಅಣ್ಡರ್ ಕೋನೆನ್ನಾನೈಯೆನ್ ಱುಮ್ ಆಯರ್ ಮಾದರ್ ಕೊಙ್ಗೈಪುಲ್ ಹು

ಶೆಣ್ಡನೆನ್ ಱುಮ್, ನಾನ್ ಮಱೈಹಳ್ ತೇಡಿಯೋಡುಮ್ ಶೆಲ್ವನೆನ್ ಱುಮ್,

ವಣ್ಡುಲವು ಪೊೞಿಲ್ ಕೊಳ್ ನಾಙ್ಗೈ ಮನ್ನು ಮಾಯನೆನ್ ಱೆನ್ ಱೋದಿ,

ಪಣ್ಡು ಪೋಲನ್ ಱಿನ್ ಮಡನ್ದೈ ಪಾರ್ ತ್ತನ್ ಪಳ್ಳಿ ಪಾಡುವಾಳೇ.



ಅಣ್ಡರ್ ಕೋನ್ = ಇಡಿಯ ಬ್ರಹ್ಮಾಂಡದಲ್ಲಿ ವಾಸಿಸುವ ಬ್ರಹ್ಮನಿಂದ ಇರುವೆಯವರೆಗೆ ಇರುವ ಎಲ್ಲ ಜೀವಕೋಟಿಗೂ ನಾಯಕನೆಂದೂ, ಎನ್ ಆನೈ = ನನ್ನ ಆನೆಯೇ ಎಂದೂ, ಆಯರ್ ಮಾದರ್ = ಗೋಪಿಗಳ, ಕೊಙ್ಗೈ= ಮೊಲೆಗಳನ್ನು, ಪುಲ್ ಹು = ಆಲಿಂಗಿಸುವ, ಶೆಣ್ಡನ್ = ಸ್ವಭಾವದವನು, ಎನ್ ಱುಮ್ = ಎಂದೂ, ನಾನ್ ಮಱೈಹಳ್ ಮ್ = ಓಡುವ, ಶೆಲ್ವನ್ = ಪರಮಸುಂದರ, ಎನ್ ಱುಮ್ = ಎಂದೂ, ವಣ್ಡು = ದುಂಬಿಗಳು, ಉಲವು = ಸಂಚರಿಸುವ \(ಸುಳಿದಾಡುತ್ತಿರುವ\), ಪೊೞಿಲ್ ಕೊಳ್ = ತೋಪುಗಳನ್ನುಳ್ಳ, ನಾಙ್ಗೈ = ತಿರುನಾಂಗೂರಿನಲ್ಲಿ, ಮನ್ನು = ನೆಲಸಿರುವ, ಮಾಯನ್ = ಮಾಯನು, ಎನ್ ಱು ಎನ್ ಱು = ಎಂದು ಬಗೆಬಗೆಯಾಗಿ, ಓದಿ= ಹೇಳುತ್ತಾ \(ಹೊಗಳುತ್ತಾ\), ಪಣ್ಡು ಪೋಲ್ = ಹಿಂದಿನ ಹಾಗೆ, ಅನ್ ಱು= ಅಲ್ಲ, ಎನ್ ಮಡನ್ದೈ = ನನ್ನ ಮಗಳು, ಪಾರ್ ತ್ತನ್ ಪಳ್ಳಿ= ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ, ಪಾಡುವಾಳೇ = ಹಾಡುತ್ತಿರುವಳಲ್ಲ. 



ನನ್ನ ಮಗಳು ಹಿಂದಿನ ಹಾಗಲ್ಲ. ಅವಳೀಗ ಬ್ರಹ್ಮಾಂಡನಾಯಕನೇ ಎಂದೂ, ನನ್ನ ಆನೆಯೇ ಎಂದೂ, ಗೋಪಿಯರ ಮೊಲೆಗಳನ್ನು ಆಲಿಂಗಿಸುವ ಸ್ವಭಾವದವನೇ ಎಂದೂ, ನಾಲ್ಕು ವೇದಗಳು ಹುಡುಕುತ್ತಾ ಓಡುವ, ಪರಮಸುಂದರನೇ ಎಂದೂ, ದುಂಬಿಗಳು ಸುಳಿದಾಡುತ್ತಿರುವ ತೋಪುಗಳುಳ್ಳ ತಿರುನಾಂಗೂರಿನಲ್ಲಿ ನೆಲಸಿರುವ ಮಾಯನೇ ಎಂದೂ ಬಗೆಬಗೆಯಾಗಿ ಹೇಳುತ್ತಾ \(ಹೊಗಳುತ್ತಾ\), ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ ಹಾಡುತ್ತಿರುವಳಲ್ಲ\! 



ತಾಯಿ ಹಂಬಲಿಸುತ್ತಾಳೆ: ನನ್ನ ಮಗಳು ಹಿಂದಿನ ಹಾಗಿಲ್ಲ. ಹೆಣ್ಣುಮಕ್ಕಳಿಗೆ ಸಹಜವಾದ ಆಟಪಾಟಗಳಲ್ಲಿ ತೊಡಗುವುದಿಲ್ಲ. ಈಗ ಅವಳ ನಡತೆಯೇ ಬದಲಾಯಿಸಿ ಹೋಗಿದೆ. ಅವಳು ಪ್ರೇಮೋನ್ಮತ್ತಳಾಗಿದ್ದಾಳೆ. ತನ್ನ ಪ್ರಿಯತಮನನ್ನು ಕುರಿತು ಬಗೆಬಗೆಯಾಗಿ ಹೊಗಳಿಹಾಡುತ್ತಾ ಸಂಚರಿಸುವುದೇ ಅವಳ ದಿನಚರಿಯಾಗಿ ಹೋಗಿದೆ. ಅವಳು ಹೇಳುವುದಾದರೂ ಏನು ಗೊತ್ತೇ? “ಚತುರ್ಮುಖ ಬ್ರಹ್ಮನಿಮ್ದ ಹಿಡಿದು ಸೂಕ್ಷ್ಮಜೀವಿಯವರೆಗೆ ಇಡಿಯ ಬ್ರಹ್ಮಾಂಡದಲ್ಲಿರುವ ಎಲ್ಲ ವಸ್ತುಗಳನ್ನೂ ಕಾಪಾಡತಕ್ಕವನೇ, ನನ್ನ ಮುದ್ದಿನ ಆನೆಯಂತೆ ಅದ್ಭುತನೂ ಮಹಾಪರಾಕ್ರಮಿಯೂ ಆದವನೇ, ಗೋಪಸ್ತ್ರೀಯರಲ್ಲಿ ಮನೋವಿಕಾರವನ್ನುಂಟುಮಾಡಿ ಅವರು ನಿನ್ನನ್ನು ಬರಸೆಳೆದು ಎದೆಗಪ್ಪಿಕೊಳ್ಳುವಂತೆ ಮಾಡುವ ಮಹದಾಕರ್ಷಕ ಸ್ವಭಾವದವನೇ, ನಾಲ್ಕು ವೇದಗಳ ಜ್ಞಾನಪೂರ್ಣವಾದ ವಿವರಣೆಗೆ ನೀನು ಎಟುಕದಂತೆ, ಅವುಗಳು ನಿನ್ನನ್ನು ಹುಡುಕಿಕೊಂಡು ಹೋಗುವಷ್ಟೂ ಅವುಗಳಿಂದ ನೀನು ನುಸುಳಿ ದೂರದೂರಕ್ಕೆ ಸರಿದು ಓಡುವವನೇ, ರೂಪಗುಣಸ್ವಭಾವಗಳಲ್ಲಿ ಪರಮಸುಂದರನೇ, ಪ್ರಕೃತಿರಮ್ಯವಾದ ತಿರುನಾಂಗೂರಿನಲ್ಲಿ ನೆಲಸಿರುವ ಅದ್ಭುತಸಾಹಸಿಯೂ ಆಶ್ಚರ್ಯಕಾರಿಯೂ ಆಗಿರುವವನೇ” ಎಂದು ತನ್ನ ನಲ್ಲನನ್ನು ಕರೆದುಕೂಗುತ್ತಾ, ಅವನ ಗುಣಗಾನಮಾಡುತ್ತಾ, ಯಾರ ಪರಿವೆಯೂ ಇಲ್ಲದಂತೆ ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ ನಡೆದುಹೋಗುತ್ತಿದ್ದಾಳಲ್ಲ\! 



೪. ಕೊಲ್ಲೈಯಾನಾಳ್ಪರಿಶೞಿನ್ದಾಳ್ ಕೋಲ್ ವಳೈಯಾರ್ ತಮ್ಮೂಹಪ್ಪೇ,

ಮಲ್ಲೈಮುನ್ನೀರ್ ತಟ್ಟಿಲಙ್ಗೈ ಕಟ್ಟೞಿತ್ತ ಮಾಯನೆನ್ ಱುಮ್,

ಶೆಲ್ವಮಲ್ ಹುಮಱೈಯೋರ್ ನಾಙ್ಗೈತ್ತೇವದೇವನೆನ್ ಱಿನ್ ಱೋದಿ,

ಪಲ್ ವಳೈ ಯಾಳೆನ್ ಮಡನ್ದೈ ಪಾರ್ ತ್ತನ್ ಪಳ್ಳಿ ಪಾಡುವಾಳೇ, 



ಕೊಲ್ಲೈ ಆನಾಳ್ = \(ಬಹಿರ್ಭೂಮಿಯಂತೆ\) ಅಂಕೆ ಮೀರಿದ್ವಳಾದಳು, ಪರಿಶುಅೞಿನ್ದಾಳ್ = ಸ್ತ್ರೀಸಹಜವಾದ ಮರ್ಯಾದೆಯನ್ನು ಬಿಟ್ಟುಕೊಟ್ಟಳು \(ಕಳೆದುಕೊಂಡಳೂ\), ಕೋಲ್ ವಳೈಯಾರ್ ತಮ್ = ಅಂದವಾದ ಬಳೆಗಳು ಧರಿಸಿದವರ \(ಬಳೆತೊಟ್ಟವರ\), ಮುಹಪ್ಪೇ = ಎದುರಿಗೇ, ಮಲ್ಲೈ = ವಿಸ್ತಾರವಾದ, ಮುನ್ನೀರ್ = ಕಡಲನ್ನು, ತಟ್ಟಿ = ಅಳೆದು, ಇಲಙ್ಗೈ = ಲಂಕಾಪುರಿಯನ್ನು, ಕಟ್ಟಳಿತ್ತ = ಧ್ವಂಸಮಾಡಿದ, ಮಾಯನೇ ಎನ್ ಱುಮ್ = ಮಾಯನೇ \(ಅದ್ಭುತಕಾರಿಯೇ\) ಎಂದೂ, ಶೆಲ್ವಮ್ = ಸಂಪತ್ತು, ಮಲ್ ಹು = ತುಂಬಿರುವ, ಮಱೈಯೋರ್ = ವೇದವಿದ್ವಾಂಸರ, ನಾಙ್ಗೈ = ತಿರುನಾಂಗೂರಿನ, ತೇವ ದೇವನ್ ಎನ್ ಱು = ದೇವದೇವನೇ ಎಂದು, ಎನ್ ಱು = ಬಗೆಬಗೆಯಾಗಿ, ಓದಿ = ಹೇಳುತ್ತಾ, ಪಲ್ ವಳೈಯಾಳ್ = ಹಲವು ಬಳೆಗಳನ್ನು ತೊಟ್ಟಿರುವವಳಾದ, ಎನ್ಮಡನ್ದೈ = ನನ್ನ ಮಗಳು, ಪಾರ್ ತ್ತನ್ ಪಳ್ಳಿ = ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ, ಪಾಡುವಾಳೇ = ಹಾಡುತ್ತಿರುವಳಲ್ಲ.



\(ಬಹಿರ್ಭೂಮಿಯಂತೆ\) ಅಂಕೆಮೀರಿದವಳಾಡಳು. ಸ್ತ್ರೀಸಹಜವಾದ ಮರ್ಯಾದೆಯನ್ನು ಕಳೆದುಕೊಂಡಿದ್ದಾಳೆ. ಅಂದವಾದ ಬಳೆಗಳನ್ನು ಧರಿಸಿದವರ ಎದುರಿಗೇ ವಿಸ್ತಾರವಾದ ಕಡಲನ್ನು ಅಳೆದು ಲಂಕಾಪಟ್ಟಣವನ್ನು ಧ್ವಂಸಗೊಳಿಸಿದ ಅದ್ಭುತಕಾರಿಯೇ ಎಂದೂ ಸಂಪತ್ತು ತುಂಬಿರುವ ವೇದವಿದ್ವಾಂಸರ ತಿರುನಾಂಗೂರಿನ ದೇವದೇವನೇ ಎಂದೂ, ಬಗೆಬಗೆಯಾಗಿ ಹೇಳುತ್ತಾ ಹಲವಾರು ಬಳೆಗಳನ್ನು ತೊಟ್ಟಿರುವ ನನ್ನ ಮಗಳು ತಿರುಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ ಹಾಡುತ್ತಿರುವಳಲ್ಲ\! 



ತಾಯಿ ಹಂಬಲಿಸುತ್ತಾಳೆ: ನನ್ನ ಮಗಳು ಈಗ ಸ್ತ್ರೀಸಹಾಜ್ವಾದ ಶಿಸ್ತನ್ನೂ, ಮರ್ಯಾದೆಯನ್ನೂ ಕಳೆದುಕೊಂಡು ಬಿಟ್ಟಿದ್ದಾಳೆ. ಯಾವ ಬಗೆಯ ಅಡ್ಡಿ ಆತಂಕಗಳಿಲ್ಲದ ಹಾಗೆಯೇ ನಡೆದುಕೊಳ್ಳುತ್ತಿದ್ದಾಳೆ. ಅಂದವಾದ ಬಣ್ಣಬಣ್ಣದ ಬಳೆಗಳನ್ನು ತೊಟ್ಟಿರುವ ಇತರ ಹೆಂಗಸರ ಎದುರಲ್ಲಿಯೇ, ತನ್ನ ಮನ ಬಂದಂತೆ, ತನ್ನಪ್ರಿಯತಮನನ್ನು ಕುರಿತು ಬಗೆಬಗೆಯಾಗಿ ಹೊಗಳಿಹಾಡುತ್ತಿದ್ದಾಳಲ್ಲ\! ಅವಳ ಮುಂಗೈ ತುಂಬ ಬಳೆಗಳಿವೆ. ಅವಳು ಹೇಳುತ್ತಿರುವುದಾದರೂ ಏನು ಗೊಟ್ಟೇ?” ವಿಸ್ತಾರವಾದ ಕಡಲಿಗೆ ಸೇತುವೆಯನ್ನು ಕಟ್ಟಿ, ಲಂಕೆಗೆ ಧಾಳಿಯಿಟ್ಟು, ಅದನ್ನು ನಿರ್ನಾಮಮಾಡಿದ ಅದ್ಭುತಕಾರಿಯೇ, ಭಕ್ತಿ, ಜ್ಞಾನ, ವೈರಾಗ್ಯಗಳೆಂಬ ಸಂಪತ್ತನ್ನುಳ್ಳ ವೇದವಿದ್ವಾಂಸರಿಂದ ಸೇವೆಯನ್ನು ಕೈಗೊಳ್ಳುವ ತಿರುನಾಂಗೂರಿನಲ್ಲಿ ನೆಲಸಿರುವ ದೇವದೇವನೇ” ಎಂದು ಮುಂತಾಗಿ, ತನ್ನ ನಲ್ಲನನ್ನು ಉಚ್ಚಸ್ವರದಿಂದ ಕೂಗಿ ಕರೆಯುತ್ತಾ, ಅವನ ಗುಣಗಾನ ಮಾಡುತ್ತಾ, ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ ನಡೆದು ಹೋಗುತ್ತಿದ್ದಾಳಲ್ಲ\! 



ಸಾಮಾನ್ಯಮನುಷ್ಯನ ನಡವಳಿಕೆಗೂ ಭಕ್ತಿಯ ಅತಿರೇಕದಿಂದ ಉನ್ಮತ್ತನಾದವನ ನಡವಳಿಕೆಗೂ ಬಹಳ ವ್ಯತ್ಯಾಸ. ಭಕ್ತನಿಗೆ ಬೇಕಾದದ್ದೆಲ್ಲ ಭಗವಂತನೊಬ್ಬನೇ. ಅವನನ್ನು ಸೇರಬೇಕಾದದ್ದೇ ಗುರಿ. ಅದನ್ನು ಸಾಧಿಸಿಕೊಳ್ಳಲು ಅವನಿಗೆಭಯವೂ ಇಲ್ಲ; ಲಜ್ಜೆಯೂ ಇಲ್ಲ, ಯಾವಯಾವ ಉಪಾಯಗಳು ಮನದಲ್ಲಿ ಮೂಡಿ ಬರುವುವೋ ಅವುಗಳನ್ನೆಲ್ಲಾ ಅವನು ನಡೆಸಿಯೇ ನಡೆಸುವನು. 



೫. ಅರಕ್ಕರಾವಿಮಾಳವನ್ದು ಆೞ್ ಕಡಲ್ ಶೂೞಿಲಙ್ಗೈ ಶೆಟ್ರ, 

ಕುರಕ್ಕರ ಶನೆನ್ ಱುಮ್ ಕೋಲವಿಲ್ಲಿಯೆನ್ ಱುಮ್, ಮಾಮದಿಯೈ

ನೆರುಕ್ಕುಮಾಡಾನೀಡುನಾಙ್ಗೈನಿನ್ ಮಲನೆನ್ ಱಿನ್ ಱೋದಿ,

ಪರಕ್ಕಳಿನ್ದಾಳೆನ್ ಮಡನ್ದೈ ಪಾರ್ ತ್ತನ್ ಪಳ್ಳಿ ಪಾಡುವಾಳೇ. 



ಅರಕ್ಕರ್ = ರಾಕ್ಷಸರ, ಆವಿ = ಪ್ರಾಣಗಳು, ಮಾಳ = ಮಡಿಯುವಂತೆ, ವನ್ದು= ಅವತರಿಸಿ, ಆೞ್ ಕಡಲ್ = ಆಳವಾದ ಕಡಲಿನಿಂದ, ಶೂಳ್ = ಸುತ್ತುವರಿದಿರುವ, ಇಲಙ್ಗೈ = ಲಂಕಾಪಟ್ಟಣವನ್ನು, ಶೆಟ್ರ = ನಾಶಪಡಿಸಿದ, ಕುರಕ್ಕೂ = ವಾನನರ, ಅರಶನ್ ಎನ್ ಱುಮ್ = ಅರಸನೇ ಎಂದೂ, ಕೋಲಮ್ = ಸುಂದರವಾದ, ವಿಲ್ಲಿ ಎನ್ ಱುಮ್ = ಬಿಲ್ಲುಗಾರನೇ ಎಂದೂ, ಮಾಮದಿಯೈ = ಅಂದವಾದ ಚಂದ್ರನನ್ನು, ನೆರುಕ್ಕೂಮ್ = ತಡೆಗಟ್ಟುವ, ಮಾಡಮ್ = ಮಹಡಿಮನೆಗಳು, ನೀಡು = ಎತ್ತರವಾಗಿ ನಿಂತಿರುವ, ನಾಙ್ಗೈ = ತಿರುನಾಂಗೂರಿನ, ನಿನ್ ಮಲನ್ ಎನ್ ಱುಮ್ = ನಿರ್ಮಲನೇ ಎಂದೂ, ಎನ್ ಱು ಓದಿ = ಬಗೆಬಗೆಯಾಗಿ ಹೇಳುತ್ತಾ, ಪರಕ್ಕಳಿನ್ದಾಳ್ = ಅಪವಾದಕ್ಕೆ \(ಅವಹೇಳನಕ್ಕೆ\) ಒಳಗಾದವಳು, ಎನ್ಮಡನ್ದೈ = ನನ್ನ ಮಗಳು, ಪಾರ್ ತ್ತನ್ ಪಳ್ಳಿ= ತಿರುಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ, ಪಾಡುವಾಳೇ = ಹಾಡುತ್ತಿರುವಳಲ್ಲ\! 



ರಾಕ್ಷಸರ ಪ್ರಾಣಗಳು ಮಡಿಯುವಂತೆ ಅವತರಿಸಿ, ಆಳವಾದ ಕಡಲಿನಿಂದ ಸುತ್ತುವರಿದಿರುವ ಲಂಕೆಯನ್ನು ನಾಶಪಡಿಸಿದ ವಾನರರ ಅರಸನೇ ಎಂದೂ, ಸುಂದರವಾದ ಬಿಲ್ಲುಗಾರನೇ ಎಂದೂ, ಅಂದವಾದ ಚಂದ್ರನನ್ನು ತಡೆಗಟ್ಟುವಂಥ ಮಹಡಿ ಮನೆಗಳು ಎತ್ತರವಾಗಿ ನಿಂತಿರುವ ತಿರುನಾಂಗೂರಿನ ನಿರ್ಮಲನೇ ಎಂದೂ, ಬಗೆಬಗೆಯಾಗಿ ಹೇಳುತ್ತಾ ಅವಹೇಳನಕ್ಕೆ ಒಳಗಾಗಿ, ನನ್ನ ಮಗಳು ತಿರುಪ್ಪಾರ್ ತ್ತನ್ ಪಳ್ಳಿಕ್ಷೇತ್ರದಲ್ಲಿ ಹಾಡುತ್ತಿರುವಳಲ್ಲ\! 



ತಾಯಿ ಹಂಬಲಿಸುತ್ತಾಳೆ: ನನ್ನ ಮಗಳು, ತನ್ನ ಮನಬಂದಂತೆ, ತನ್ನ ಪ್ರಿಯತಮನ ಗುಣಗಾನವನ್ನು ಬಗೆಬಗೆಯಾಗಿ ಮಾಡುತ್ತಾ ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ ಉನ್ಮತ್ತಳಂತೆ ಅಲೆದಾಡುತ್ತಾ ವೃಥಾ ಅವಹೇಳನಕ್ಕೆ ಗುರಿಯಾಗಿಬಿಟ್ಟಳಲ್ಲ. ಅವಳು ಹೇಳುವುದಾದರೂ ಏನು ಗೊತ್ತೇ? – “ರಾಕ್ಷಸರ ಕುಲವನ್ನೇ ನಿರ್ಮೂಲಗೊಳಿಸುವುದಕ್ಕಾಗಿ ಅವತರಿಸಿ, ಆಳವಾದ ಕಡಲಿನಿಂದ ಸುತ್ತುವರಿದಿರುವ ಲಂಕಾಪಟ್ಟಣವನ್ನು ಹಾಳುಮಾಡಿದ ವಾನರರ ಅರಸನೇ, ಅಪ್ರತಿಮನಾದ ಬಿಲ್ಲುಗಾರನೇ, ಸುಂದರವಾಡ ಚಂದ್ರನನ್ನು ಆಕಾಶದಲ್ಲಿ ತಡೆಗಟ್ಟುವಂತೆ ಬಹಳ ಎತ್ತರವಾಗಿ ಬೆಳೆದು ನಿಂತಿರುವ ಮಹಡಿಮನೆಗಳುಳ್ಳ ತಿರುನಾಂಗೂರಿನಲ್ಲಿ ನೆಲಸಿರುವ ನಿರ್ಮಲನೇ” ಎಂದು ಬಗೆಬಗೆಯಾಗಿ ಗುಣಗಾನಮಾಡುತ್ತಾ, ನಡೆದು ಬರುತ್ತಿರುವಳಲ್ಲ\! 



೬. ಞಾಲಮಟೃಮುಣ್ಡುಮಿೞನ್ದ ನಾದನೆನ್ ಱುಮ್, ನಾನಿಲಂಜೂೞ್

ವೇಲೈಯನ್ನ ಕೋಲಮೇನಿ ವಣ್ಣನೆನ್ ಱುಮ್, ಮೇಲೆೞುನ್ದು

ಶೇಲುಹಳುಮ್ ವಯಲ್ ಕೊಳ್ ನಾಙ್ಗೈತ್ತೇವದೇವನೆನ್ ಱಿನ್ ಱೋದಿ,

ಪಾಲಿನ್ ನಲ್ಲಮೆನ್ ಮೊೞಿಯಾಳ್ ಪಾರ್ ತ್ತನ್ ಪಳ್ಳಿ ಪಾಡುವಾಳೇ.



ಞಾಲಮ್ ಮುಟ್ರುಮ್ = ಬ್ರಹ್ಮಾಂಡ್ವನ್ನೆಲ್ಲಾ, ಉಣ್ಡು = ಕಬಳಿಸಿ, ಉಮಿೞ್ ನ್ದ = ಉಗುಳಿದ, ನಾಡನ್ ಎನ್ ಱುಮ್ = ಸ್ವಾಮಿ ಎಂದೂ, ನಾನಿಲಮ್ ಶೂಱ್ = ಭೂಮಿಯನ್ನು ಸುತ್ತುವರಿದಿರುವ, ವೇಲೈ ಅನ್ನ = ಕಡಲಿನ ಹಾಗೆ, ಕೋಲಮ್ = ಸುಂದರವಾದ, ಮೇನಿ ವಣ್ಣನ್ ಎನ್ ಱುಮ್ = ದೇಹದಬಣ್ಣವುಳ್ಳವನೆಂದೂ, ಮೇಲ್ ಎೞುನ್ದು = ಮೇಲಕ್ಕೆ ಎದ್ದು, ಶೇಲ್ = ಶೇಲ್ಮೀನುಗಲು, ಉಹಳುಮ್ = ಉತ್ಸಾಹದಿಂದ ಮುನ್ನುಗ್ಗುವ, ವಯಲ್ ಕೊಳ್ = ಬಯಲು \(ಗದ್ದೆ\)ಗಳನ್ನುಳ್ಳ, ನಾಙ್ಗೈ = ತಿರುನಾಂಗೂರಿನ, ತೇವ ದೇವನ್ ಎನ್ ಱುಮ್ = ಎಂದು ಹೇಳುತ್ತಾ, ಪಾಲಿನ್= ಹಾಲಿಗಿಂತ, ನಲ್ಲ = ಮಧುರವಾದ, ಮೆಲ್ ಮೊೞಿಯಾಳ್ = ಮೃದುವಾಗಿ ಮಾತನಾಡುವವಳು, ಪಾರ್ ತ್ತನ್ ಪಳ್ಳಿ = ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ, ಪಾಡುವಾಳೇ = ಹಾಡುತ್ತಿರುವಳಲ್ಲ\! 



ಬ್ರಹ್ಮಾಂಡವನ್ನೇ ಉಂಡು ಉಗುಳಿದ ಸ್ವಾಮಿಯೇ ಎಂದೂ, ಭೂಮಿಯನ್ನು ಸುತ್ತುವರಿದಿರುವ ಕಡಲಿನ ಹಾಗೆ ಸುಂದರವಾದ ದೇಹದ ಬಣ್ಣವುಳ್ಳವನೇ ಎಂದೂ, ಶೇಲ್ ಮೀನುಗಳು ಮೇಲಕ್ಕೆದ್ದು ಉತ್ಸಾಹದಿಂದ ಮುನ್ನುಗ್ಗುವ ಗದ್ದೆಬಯಲುಗಳುಳ್ಲ ತಿರುನಾಂಗೂರಿನ ದೇವದೇವನೇ ಎಂದೂ, ಬಗೆಬಗೆಯಾಗಿ ಹೇಳುತ್ತಾ, ಹಾಲಿಗಿಂತಲೂ ಮಧುರವಾದ ಮೃದುವಾಗಿ ಮಾತನಾಡುವವಳು, ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ ಹಾಡುತ್ತಿರುವಳಲ್ಲ\! 



ತಾಯಿ ಹಂಬಲಿಸುತ್ತಾಳೆ: ನನ್ನ ಮಗಳು ಬಹಳ ಮೃದುವಾಗಿ ಮಧುರವಾಗಿ ಮಾತನಾಡುವವಳು. ಅವಳ ಮಾತು ಹಾಲಿಗಿಂತಲೂ ಶುದ್ಧವಾಗಿ, ಸ್ವಚ್ಛವಾಗಿ, ರುಚಿಯಾಗಿ, ಸವಿಯುವುದಕ್ಕೆ ಯೋಗ್ಯವಾಗಿ ಇರುವುದು. ತಿರುನಾಂಗೂರಿನ ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ ತನ್ನ ಪ್ರಿಯತಮನಾದ ಭಗವಂತನನ್ನು ಕುರಿತು ಬಗೆಬಗೆಯಾಗಿ ಗುಣಗಾನಮಾಡುತ್ತಾ ನಡೆದುಬರುತ್ತಿರುವಳಲ್ಲ\! ಅವಳು ಹೇಳುವುದಾದರೂ ಏನು ಗೊತ್ತೇ? “ಇಡಿಯ ಬ್ರಹ್ಮಾಂಡವನ್ನೇ ಉಂಡು, ಉಗುಳಿದ ಸ್ವಾಮಿಯೇ, ಕಡಲಿನ ಹಾಗೆ ದೇಹಕಾಂತಿಯುಳ್ಳವನೇ, ತಿರುನಾಂಗೂರಿನಲ್ಲಿ ನೆಲಸಿರುವ ದೇವದೇವನೇ” ಎಂದು ಮುಂತಾಗಿ ಭಗವಂತನನ್ನು ಹೊಗಳಿ ಹೇಳುತ್ತಿದ್ದಾಳಲ್ಲ. 



ಮಹಾಪ್ರಳಯ ಬಂದಾಗ ಭಗವಂತನು ತನ್ನ ಸೃಷ್ಟಿಯೇ ಆದ ಇಡಿಯ ಬ್ರಹ್ಮಾಂಡವನ್ನು ಒಂದೆ ಗುಕ್ಕಿಗೆ ಕಬಳಿಸಿ, ಅದನ್ನು ಬೀಜರೂಪದಲ್ಲಿ ತನ್ನ ಹೊಟ್ಟೆಯಲ್ಲಿ ಅಡಗಿಸಿ ಇಟ್ಟು ಕಾಪಾಡುವನು. ಮತ್ತೆ, ಸೃಷ್ಟಿ ಮಾಡಬೇಕೆಂಬ ಸಂಕಲ್ಪಬಂದಾಗ, ತಾನು ಅಡಗಿಸಿಟ್ಟುಕೊಂಡಿದ್ದನ್ನೇ ಮತ್ತೆ ಹೊರಹಾಕಿ, ಮತ್ತೆ ಸುಂದರವಾದ ಸೃಷ್ಟಿಯನ್ನು ಮಾಡುತ್ತಾನೆ. 



ಭಗವಂತನ ಮೈಬಣ್ಣವನ್ನು ಕಡಲಿನ ಬಣ್ಣಕ್ಕೂ, ಶುದ್ಧವಾದ ಆಕಾಶದ ಬಣ್ಣಕ್ಕೂ, ಕಾರ್ಮುಗಿಲಿನ ಬಣ್ಣಕ್ಕೂ ಹೋಲಿಸುವುದು ಒಂದು ವೈಶಿಷ್ಟ್ಯ. 



೭. ನಾಡಿಯೆನ್ ಱನುಳ್ಳಮ್ ಕೊಣ್ಡನಾದನೆನ್ ಱುಮ್, ನಾನ್ ಮಱೈಹಳ್

ತೇಡಿಯೆನ್ ಱುಮ್ ಕಾಣಮಾಟ್ಟಾಚ್ಚೆಲ್ವನೆನ್ ಱುಮ್, ಶಿರೈಕೊಳ್ ವಣ್ಡು

ಶೇಡುಲವುಪೊೞಿಲ್ ಕೊಳ್ ನಾಙ್ಗೈ ತೇವದೇವ ನೆನ್ ಱಿನಾಱೋದಿ,

ಪಾಡಕಂಜೇರ್ ಮೆಲ್ಲಡಿಯಾಳ್ ಪಾರ್ ತ್ತನ್ ಪಳ್ಳಿ ಪಾಡುವಾಳೇ. 



ನಾಡಿ = ಹುಡುಕಿಕೊಂಡು ಬಂದು, ಎನ್ ತನ್ = ನನ್ನ, ಉಳ್ಳಮ್ = ಮನಸ್ಸನ್ನು, ಕೊಣ್ಡ = ಸೂರೆಗೊಂಡ, ನಾದನ್ = ಸ್ವಾಮಿ, ಎನ್ ಱುಮ್ = ಎಂದೂ, ನಾಲ್ ಮಱೈಹಳ್ = ನಾಲ್ಕುವೇದಗಳು, ತೇಡಿ = ಹುಡುಕಿದರೂ, ಎನ್ ಱುಮ್ = ಎಂದಿಗೂ,ಕಾಣಮಾಟ್ಟಾ = ಕಾಣಲಾರದ, ಶೆಲ್ವನ್ ಎನ್ ಱುಮ್ = ದಿವ್ಯಸುಂದರನು ಎಂದೂ, ಶಿರೈಕೊಳ್ = ರೆಕ್ಕೆಗಳನ್ನುಳ್ಳ, ವಣ್ಡು = ದುಂಬಿಗಳು, ಶೇಡು = ಗುಂಪುಗುಂಪಾಗಿ, ಉಲವು = ಸುಳಿದಾಡುವ, ಪೊೞಿಲ್ ಕೊಳ್ = ತೋಪುಗಳಿಂದ ಕೂಡಿದ, ನಾಙ್ಗೈ= ತಿರುನಾಂಗೂರಿನ, ತೇವದೇವನ್ ಎನ್ ಱು = ದೇವದೇವನು ಎಂದೂ, ಎನ್ ಱು ಓಡಿ = ಎಂದು ಹೇಳುತ್ತಾ, ಪಾಡಕಮ್ ಶೇರ್ = ಕಾಲ್ಗೆಜ್ಜೆಗಳನ್ನು ಧರಿಸಿರುವ, ಮೆಲ್ ಅಡಿಯಾಳ್ = ಕೋಮಲ ಪಾದಗಳುಳ್ಲವಳು, ಪಾರ್ ತ್ತನ್ ಪಳ್ಳಿ = ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ, ಪಾಡುವಾಳೇ = ಹಾಡುತ್ತಿರುವಳಲ್ಲ\! 



ಹುಡುಕಿಕೊಂಡು ಬಂದು ನನ್ನ ಮನಸ್ಸನ್ನು ಸೂರೆಗೊಂಡ ಸ್ವಾಮೀ ಎಂದೂ, ನಾಲ್ಕುವೇದಗಳು ಹುಡುಕಿದರೂ ಎಂದೆಂದಿಗೂ ಕಾಣಲಾರದ ದಿವ್ಯಸುಂದರನೇ ಎಂದೂ, ರೆಕ್ಕೆಗಳುಳ್ಳ ದುಂಬಿಗಳು ಗುಂಪುಗುಂಪಾಗಿ ಸುಳಿದಾಡುವ ತೋಪುಗಳಿಂದ ಕೂಡಿದ ತಿರುನಾಂಗೂರಿನ ದೇವದೇವನೇ ಎಂದೂ ಎಂದು ಹೇಳುತ್ತಾ ಕಾಲ್ಗೆಜ್ಜೆಗಳನ್ನು ಧರಿಸಿರುವ ಕೋಮಲಪಾದಗಳುಳ್ಳವಳು, ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ ಹಾಡುತ್ತಿರುವಳಲ್ಲ\! 



ತಾಯಿ ಹಂಬಲಿಸುತ್ತಾಳೆ: “ನಾಲ್ಕು ವೇದಗಳು ಭಗವಂತನನ್ನೇ ಕುರಿತು ಬಗೆಬಗೆಯಾಗಿ ವಿವರಿಸಿ ಹೇಳಿದರೂ ಸಹ, ಅವು ತಾವೇ ವರ್ಣಿಸಿದ ಭಗವಂತನನ್ನು ಎಷ್ಟು ಆಳವಾಗಿ ಹುಡುಕಾಡಿದರೂ ಸಹ, ಅವನನ್ನು ಕಂಡುಕೊಳ್ಳುವುದು, ಸಾಕ್ಷಾತ್ಕಾರಿಸಿಕೊಳ್ಳುವುದು, ಸಾಧ್ಯವಲ್ಲ \(ಸುಲಭವಲ್ಲ\)ವೆಂದರೂ, ಆ ಭಗವಂತನೇ ತಾನಾಗಿ ನನ್ನನ್ನು ಹುಡುಕಿಕೊಂಡು ಬಂದನಲ್ಲ\! ನನ್ನ ಮನಸ್ಸನ್ನು ಸೂರೆಗೊಂಡೆನಲ್ಲ\! ಮತ್ತು ನನ್ನ ಅಂತರಂಗದಲ್ಲಿ ಶಾಶ್ವತವಾಗಿ ನೆಲಸಿರುವನಲ್ಲ\! ಅವನ ಕೃಪೆ ನನ್ನ ಮೇಲೆ ಎಷ್ಟು ಅಪಾರವಾದದ್ದು” ದುಂಬಿಗಳು ಗುಂಪುಗುಂಪಾಗಿ ಸುಳಿದಾಡುತ್ತಿರುವ ತಿರುನಾಂಗೂರಿನ ದೇವದೇವನನ್ನು ಕುರಿತು ಕಾಲ್ಗೆಜ್ಜೆಗಳನ್ನು ಧರಿಸಿರುವ ಕೋಮಲ ಪಾದಗಳ ನನ್ನಮಗಳು ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ ಹಾಡುತ್ತಿರುವಳಲ್ಲ\! 



೮. ಉಲಹಮೇತ್ತುಮೊರುವನೆನ್ ಱುಮ್ ಒಣ್ ಶುಡರೋಡುಮ್ಬರೆಯ್ ದಾ,

ನಿಲವುಮಾೞಿ ಪ್ಪಡೈಯನೆನ್ ಱುಮ್ ನೇಶನೆನ್ ಱುಮ್, ತೆನ್ದಿಶೈಕ್ಕೂ

ತ್ತಿಲದ ಮನ್ನ ಮಱೈಯೋರ್ ನಾಙ್ಗೈ ತ್ತೇವದೇವನೆನ್ ಱಿನ್ ಱೋದಿ,

ಪಲರುವೇಶವೆನ್ ಮಡನ್ದೈ ಪಾರ್ ತ್ತನ್ ಪಳ್ಳಿ ಪಾಡುವಾಳೇ. 



ಉಲಹಮ್ ಏತ್ತುಮ್ = ಲೋಕಗಳೆಲ್ಲವೂ ಸ್ತುತಿಸುವ, ಒರುವನ್ ಎನ್ ಱುಮ್ = ಒಬ್ಬನು ಎಂದೂ, ಒಣ್ ಶುಡರೋಡು = ವಿಲಕ್ಷಣವಾದ ತೇಜಸ್ಸನ್ನುಳ್ಳ ಸೂರ್ಯಚಂದ್ರರೂ, ಉಮ್ಬರ್ = ದೇವತೆಗಳೂ, ಎಯ್ ದಾ = ಸಮೀಪಿಸಲಾಗದ, ನಿಲವುಮ್ = ಪ್ರಕಾಶವುಳ್ಳ, ಆೞಿ = ಚಕ್ರಾಯುಧವನ್ನು, ಪಡೈಯಾನ್ = ಆಯುಧವಾಗಿ ಉಳ್ಳವನು, ಎನ್ ಱುಮ್ = ಎಂದೂ, ನೇಶನ್ ಎನ್ ಱುಮ್ = \(ಭಕ್ತ\)ವತ್ಸಲನು ಎಂದೂ, ತೆನ್ ದಿಶೈಕ್ಕೂ = ದಕ್ಷಿಣದಿಕ್ಕಿಗೆ, ತಿಲದಮ್ ಅನ್ನ = ತಿಲಕ ಪ್ರಾಯರಾದ \(ತಿಲಕದ ಹಾಗೆ ಇರುವ\), ಮಱೈಯೋರ್ = ವೇದವಿದ್ವಾಂಸರು, ಇರುವ, ನಾಙ್ಗೈ = ತಿರುನಾಂಗೂರಿನ, ತೇವದೇವನ್ ಎನ್ ಱು ಎನ್ ಱು = ದೇವದೇವನು ಎಂದು ಬಗೆಬಗೆಯಾಗಿ, ಓದಿ = ಹೇಳುತ್ತಾ, ಪಲರುಮ್ = ಅನೇಕರು, ಏಶ = ಅಪಹಾಸ್ಯಮಾಡುವಂತೆ, ಎನ್ ಮಡನ್ದೈ = ನನ್ನ ಮಗಳು, ಪಾರ್ ತ್ತನ್ ಪಳ್ಳಿ = ತಿರುಪ್ಪಾರ್ ತ್ತನ್ ಪಳಿ ಕ್ಷೇತ್ರದಲ್ಲಿ, ಪಾಡುವಾಳೇ = ಹಾಡುತ್ತಿರುವಳಲ್ಲ\! 



ಲೋಕಗಳೆಲ್ಲವೂ ಸ್ತುತಿಸುವ ಒಬ್ಬನೇ ಎಂದೂ, ವಿಲಕ್ಷಣವಾದ ತೇಜಸ್ಸನ್ನುಳ್ಳ ಸೂರ್ಯಚಂದ್ರರೂ, ಎಲ್ಲ ದೇವತೆಗಳು ಸಮೀಪಿಸಲಾಗದ ಪ್ರಕಾಶವುಳ್ಳ ಚಕ್ರಾಯುಧವನ್ನು ಆಯುಧವಾಗಿ ಉಳ್ಳವನೇ ಎಂದೂ, ದಕ್ಷಿಣದಿಕ್ಕಿಗೆತಿಲಕದ ಹಾಗೆ ಇರುವ ವೇದವಿದ್ವಾಂಸರು ವಾಸಿಸುವ ತಿರುನಾಂಗೂರಿನ ದೇವದೇವನೇ ಎಂದೂ, ಬಗೆಬಗೆಯಾಗಿ ಹೇಳುತ್ತಾ, ಅನೇಕರು ಅಪಹಾಸ್ಯ ಮಾಡುವಂತೆ, ನನ್ನ ಮಗಳು ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ ಹಾಡುತ್ತಿರುವಳಲ್ಲ\!



ತಾಯಿ ಹಂಬಲಿಸುತ್ತಾಳೆ: ನನ್ನ ಮಗಳು ತನ್ನ ಪ್ರಿಯತಮನಾದ ಭಗವಂತನನ್ನು ಕುರಿತು ಬಗೆಬಗೆಯಾಗಿ ಸ್ತುತಿಸುತ್ತಾ, ತಿರುನಾಂಗೂರಿನ ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ ಹಾಡುತ್ತಾ ಸುಳಿದಾಡುತ್ತಿರುವಳಲ್ಲ\! ಅವಳ ವಿಚಿತ್ರವರ್ತನೆಯಿಂದ ಅಪಹಾಸ್ಯಕ್ಕೆ ಗುರಿಯಾಗಿದ್ದಾಳಲ್ಲ\! ಅವಳು ಹಾಡುವುದಾದರೂ ಏನು ಗೊತ್ತೇ? “ಎಲ್ಲ ಲೋಕಗಳೂ ಸ್ತುತಿಸುವ ಅದ್ವಿತೀಯನಾಗಿರುವ ದೇವನೇ, ಸೂರ್ಯಚಂದ್ರರಿಗಿಂತಲೂ ವಿಲಕ್ಷಣವಾದ ಬಹಳ ಹೆಚ್ಚಿನ ಪ್ರಕಾಶವನ್ನುಳ್ಳ ಚಕ್ರಾಯುಧಧಾರಿಯೇ, ದಕ್ಷಿಣ ದಿಕ್ಕಿಗೆ ತಿಲಕ ಪ್ರಾಯರಾದ ವೇದವಿದ್ವಾಂಸರು ಬಾಳುವ ತಿರುನಾಂಗೂರಿನ ದೇವದೇವನೇ, ಎಂದು ಬಗೆಬಗೆಯಾಗಿ ಭಗವಂತನನ್ನು ಹೊಗಳಿಹಾಡುತ್ತಾಳೆ.



೯. ಕಣ್ಣನೆನ್ ಱುಮ್ ವಾನವರ್ ಹಳ್ ಕಾದಲಿತ್ತು ಮಲರ್ ಹಳ್ ತೂವುಮ್,

ಎಣ್ಣನೆನ್ ಱು ಮಿನ್ಬನೆನ್ ಱುಮ್ ಏೞುಲಹುಕ್ಕಾದಿಯೆನ್ ಱುಮ್,

ತಿಣ್ಣಮಾಡನೀಡುನಾಙ್ಗೈತ್ತೇವದೇವನೆನ್ ಱಿನ್ ಱೋದಿ,

ಪಣ್ಣಿ ನನ್ನ ಮೆನ್ ಮೊೞಿಯಾಳ್ ಪಾರ್ ತ್ತನ್ ಪಳ್ಳಿ ಪಾಡುವಾಳೇ. 



ಕಣ್ಣನ್ ಎನ್ ಱುಮ್ = ಶ್ರೀಕೃಷ್ಣನೇ \(ಆಕರ್ಷಕನೇ\) ಎಂದೂ, ವಾನವರ್ ಹಳ್ = ದೇವತೆಗಳು, ಕಾದಲಿತ್ತು = ಪರಮಪ್ರೇಮ\(ಭಕ್ತಿ\)ದಿಂದ, ಮಲರ್ ಹಳ್ = ಹೂಗಳನ್ನು, ತೂವುಮ್ = ಎರಚಿಸಮರ್ಪಿಸುವ, ಎಣ್ಣನ್ = ಆಶೆಯನ್ನುಂಟುಮಾಡುವವನೇ = ವಿರಚಿ ಸಮರ್ಪಿಸುವ, ಎಣ್ಣನ್ = ಆಶೆಯನ್ನುಂಟುಮಾಡುವವನೇ, ಎನ್ ಱುಮ್ = ಎಂದೂ, ಇನ್ ಬನ್ = ಆನಂದಸ್ವರೂಪನೇ, ಎನ್ ಱುಮ್ = ಎಂದೂ, ಇನ್ ಬನ್ = ಆನಂದಸ್ವರೂಪನೇ, ಎನ್ ಱುಮ್ = ಎಂದೂ, ಇನ್ ಬನ್ = ಆನಂದಸ್ವರೂಪನೇ, ಎನ್ ಱುಮ್ = ಎಂದೂ, ಏೞ್ ಉಲಹುಕ್ಕೂ ಆದಿ ಎನ್ ಱುಮ್ = ಏಳು ಲೋಕಗಳಿಗೂ ಆದಿ \(ಕಾರಣನೇ\) ಯೇ ಎಂದೂ ತಿಣ್ಣಮ್ = ದೃಢವಾದ, ಮಾಡಮ್ = ಮಹಡಿಮನೆಗಳಿಂದ, ನೀಡು = ಉನ್ನತವಾಗಿರುವ, ನಾಙ್ಗೈ = ತಿರುನಾಂಗೂರಿನ, ತೇವದೇವನ್ ಎನ್ ಱುಎನ್ ಱು = ದೇವದೇವನೇ ಎಂದು ಬಗೆಬಗೆಯಾಗಿ, ಓದಿ = ಹೇಳಿಕೊಂಡು, ಪಣ್ಣಿನ್ ಅನ್ನ = ಮಧುರವಾದ ಗಾನದ ಹಾಘೆ, ಮೆಲ್ ಮೊೞಿಯಾಳ್ = ಮೃದುವಾಗಿ ಮಾತನಾಡುವವಳು. ಪಾರ್ ತ್ತನ್ ಪಳ್ಳಿ = ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ, ಪಾಡುವಾಳೇ = ಹಾಡುತ್ತಿರುವಳಲ್ಲ\! 



ಆಕರ್ಷಕನೇ, ಶ್ರೀಕೃಷ್ಣನೇ, ಎಂದೂ, ದೇವತೆಗಳು ಪರಮಪ್ರೇಮ \(ಭಕ್ತಿ\)ದಿಂದ ಹೂಗಳನ್ನು ಎರಚಿ ಸಮರ್ಪಿಸುವ ಆಶೆಯನ್ನುಂಟುಮಾಡುವವನೇ ಎಂದೂ, ಆನಂದಸ್ವರೂಪನೇ ಎಂದೂ, ಏಳು ಲೋಕಗಳಿಗೂ ಆದಿಯೇ \(ಕಾರಣನೇ\) ಎಂದೂ, ದೃಢವಾದ ಮಹಡಿ ಮನೆಗಳಿಂದ ಉನ್ನತವಾಗಿರುವ ತಿರುನಾಂಗೂರಿನ ದೇವದೇವನೇ ಎಂದೂ, ಬಗೆಬಗೆಯಾಗಿ ಹೇಳಿಕೊಂಡು, ಮಧುರವಾದ ಗಾನದ ಹಾಗೆ ಮೃದುವಾಗಿ ಮಾತನಾಡುವವಳು ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ ಹಾಡುತ್ತಿರುವಳಲ್ಲ\! 



ತಾಯಿ ಹಂಬಲಿಸುತ್ತಾಳೆ: ನನ್ನ ಮಗಳು ಮಾತನಾಡಿದಳೆಂದರೆ, ಅದು ಮಧುರವಾದ ಗಾನದಂತೆ ಬಹಳ ಇಂಪಾಗಿ, ಹಿತವಾಗಿ ಇರುವುದು. ತನ್ನ ಕೋಮಲ ಸ್ವರದಿಂದ ಅವಳು ತಿರುಪ್ಪಾರ್ ತ್ತನ್ ಕ್ಷೇತ್ರದಲ್ಲಿ ತನ್ನ ಪ್ರಿಯತಮನಾದ ಭಗವಂತನನ್ನು ಕುರಿತು ಬಗೆಬಗೆಯಾಗಿ ಹಾಡುತ್ತಿರುವಳಲ್ಲ\! ಅವಳು ಹೇಳುವುದಾದರೂ ಏನು ಗೊತ್ತೇ? “ಚಿತ್ತಾಕರ್ಷಕನೇ, ಶ್ರೀಕೃಷ್ಣನೇ, ದೇವತೆಗಳಿಂದ ಪೂಜೆಗೊಳ್ಳುವವನೇ, ಏಳು ಲೋಕಗಳಿಗೂ ಆದಿಕಾರಣನೇ, ತಿರುನಾಂಗೂರಿನಲ್ಲಿ ನೆಲಸಿರುವ ದೇವದೇವನೇ” – ಹೀಗೆಲ್ಲಾ ಭಗವಂತನ ಗುಣಗಾನ ಮಾಡುತ್ತ, ಬಹಳ ಇಂಪಾದ ಮೃದುಸ್ವರದಿಂದ ಭಗವಂತನನ್ನೇ ತನ್ನಲ್ಲಿಗೆ ಆಕರ್ಷಿಸುತ್ತಿರುವಳೋ ಎಂಬಂತೆ ಹಾಡುತ್ತಾ ನಡೆದು ಬರುತ್ತಿರುವಳಲ್ಲ\! 



೧೦. ಪಾರುಳ್ ನಲ್ಲಮಱೈಯೋರ್ ನಾಙ್ಗೈ ಪ್ಪಾರ್ ತ್ತನ್ ಪಳ್ಳಿಚ್ಚೆಙ್ಗಣ್ ಮಾಲೈ,

ವಾರ್ ಕೊಳ್ ನಲ್ಲ ಮುಲೈ ಮಡವಾಳ್ ಪಾಡಲೈತ್ತಾಯ್ ಮೊೞಿನ್ದಮಾಟ್ರಮ್,

ಕೂರ್ ಕೊಳ್ ನಲ್ಲವೇಲ್ ಕಲಿಯನ್ ಕೂಱುತಮಿೞ್ ಪತ್ತುಮ್ ವಲ್ಲಾರ್, 

ಏರ್ ಕೊಳ್ ನಲ್ಲವೈಹುನ್ದತ್ತುಳ್ ಇನ್ ಬನಾಳು ಮೆಯ್ ದು ವಾರೇ. 



ಪಾಋಳ್ = ಭೂಮಿಯಲ್ಲಿ, ನಲ್ಲ = ಶ್ರೇಷ್ಠರಾದ, ಮಱೈಯೋರ್ = ವೇದಪಂಡಿತರು ಬಾಳುವ, ನಾಙ್ಗೈ = ತಿರುನಾಂಗೂರಿನ, ಪಾರ್ ತ್ತನ್ ಪಳ್ಳಿ = ತಿರುಪ್ಪಾರ್ ತ್ತನ್ ಪಳ್ಳಿಯಲ್ಲಿ ನೆಲಸಿರುವ, ಶೆಮ್ ಕಣ್ = ಕೆಂದಾವರೆಯಂತೆ ಕಣ್ಣುಗಳುಳ್ಳ, ಮಾಲೈ = ಸರ್ವೇಶ್ವರನನ್ನು ಕುರಿತು, ವಾರ್ ಕೊಳ್ = ಕುಪ್ಪಸ ಬಿಗಿಸಿರುವ, ನಲ್ಲ = ಅಂದವಾದ, ಮುಲೈಮಡವಾಳ್ = ಮೊಲೆಗಳುಳ್ಲಯುವತಿಯ, ಪಾಡಲೈ = ಹಾಡುಗಳನ್ನು, ತಾಯ್ = ತಾಯಿಯು, ಮೊೞಿನ್ದ = ಹೇಳಿದ, ಮಾಟ್ರಮ್ = ಮಾತುಗಳನ್ನು, ಕೂರ್ ಕೊಳ್ = ಹರಿತವಾಗಿರುವ, ನಲ್ಲ = ಉತ್ತಮವಾದ, ವೇಲ್ = ವೇಲಾಯುಧವನ್ನು ಧರಿಸಿದ, ಕಲಿಯನ್ = ಕಲಿಯನು \(ತಿರುಮಂಗೈ ಆಳ್ವಾರರು\), ಕೂಱು = ಹೇಳಿದ, ತಮಿೞ್ ಪತ್ತುಮ್ = ತಮಿಳಿನ ಹತ್ತು ಪಾಶುರಗಳನ್ನೂ, ವಲ್ಲಾರ್ = ಬಲ್ಲವರು, ಏರ್ ಕೊಳ್ ನ್ದತ್ತುಳ್ = ಶ್ರೀವೈಕುಂಠದಲ್ಲಿ \(ಪರಮಪದದಲ್ಲಿ\), ಇನ್ ಬಮ್ = ಆನಂದವನ್ನು, ನಾಳುಮ್ = ಶಾಶ್ವತವಾಗಿ, ಎಯ್ ದುವಾರೇ = ಪಡೆಯುವವರೇ \(ಅನುಭವಿಸುವವರೇ\) ಆಗಿರುತ್ತಾರೆ. 



ಭೂಮಿಯಲ್ಲಿ ಶ್ರೇಷ್ಠರಾದ ವೇದವಿದ್ವಾಂಸರು ಬಾಳುವ ತಿರುನಾಂಗೂರಿನ ತಿರುಪ್ಪಾರ್ ತ್ತನ್ ಪಳ್ಳಿ ಕ್ಷೇತ್ರದಲ್ಲಿ ನೆಲಸಿರುವ ಕೆಂದಾವರೆಯಂತೆ ಕಣ್ಣುಗಳುಳ್ಳ ಸರ್ವೇಶ್ವರನನ್ನು ಕುರಿತು ಕುಪ್ಪಸ ಬಿಗಿಸಿರುವ ಅಂದವಾದ ಮೊಲೆಗಳ ಯುವತಿಯ ಹಾಡುಗಳನ್ನು ತಾಯಿಯು ಹೇಳಿದ ಮಾತುಗಳನ್ನು ಹರಿತವಾಗಿರುವ ಉತ್ತಮವಾದ ವೇಲಾಯುಧವನ್ನು ಧರಿಸಿದ ಕಲಿಯನು \(ತಿರುಮಂಗೈ ಆಳ್ವಾರರು\) ಹೇಳಿದ ತಮಿಳಿನ ಹತ್ತುಪಾಶುರಗಳನ್ನೂ ಬಲ್ಲವರು ಸೊಬಗು ತುಂಬಿರುವ ಗುಣಸಂಪನ್ನವಾದ ಪರಮಪದದಲ್ಲಿ ಪರಮಾನಂದವನ್ನು ಶಾಶ್ವತವಾಗಿ ಅನುಭವಿಸುವವರೇ ಆಗುತ್ತಾರೆ. 



ಮಗಳು ಸಾಮಾನ್ಯವಾದ ಮಾನವ ಸಹಜವಾದ ರೀತಿಯಲ್ಲಿ ನಡೆದುಕೊಳ್ಳದೆ, ತನ್ನ ವಯಸ್ಸಿಗೂ ಯೌವನಕ್ಕೂ ತಕ್ಕಂತೆ ನಡೆನುಡಿಗಳನ್ನು ಅನುಸರಿಸದೆ, ಚಿತ್ರವಿಚಿತ್ರವಾಗಿ ನಡೆದುಕೊಳ್ಳುತ್ತಿದ್ದಾಳಲ್ಲ. ಯಾರಿಗೂ ಸುಲಭಸಾಧ್ಯನಲ್ಲದ ಭಗವಂತನನ್ನು ಮನಸಾರ ಪ್ರೇಮಿಸಿ, ಅವನನ್ನೇ ತನ್ನ ಪ್ರಿಯತಮನನ್ನಾಗಿ ವರಿಸಿ, ಅವನನ್ನು ಕುರಿತು ಬಗೆಬಗೆಯಾಗಿ, ಭೂಮಿಯ ಮೇಲಣ ಪರಿವೆಯೇ ಇಲ್ಲದಂತೆ ಗುಣಗಾನಮಾಡುತ್ತಾ ನಡೆದು ಹೋಗುತ್ತಿದ್ದಾಳಲ್ಲ. ಹತ್ತಿಯಂತೆ ಮೃದುವಾದ ಅವಳ ಪಾದಗಳಿಗೆ ಎಷ್ಟು ನೋವಾಗುವುದೋ\! ಕೋಮಲವಾದ ಮತ್ತು ಬಹಳ ಇಂಪಾದ ಸ್ವರದಿಂದ ಅವಳು ಹಾಡುವ ವಸ್ತುವೂ ವಿಷಯವೂ ವಿಚಿತ್ರವಾಗಿ ತೋರುವುದಲ್ಲ. ಹೀಗೆಲ್ಲಾ ಲಜ್ಜೆಯಿಲ್ಲದವಳಂತೆ, ಉನ್ಮತ್ತಳಂತೆ ಅವಳು ಹಾಡಿಕೊಂಡು ಹೋಗುವುದನ್ನು ಕಂಡು ಜನರು ನಗುವರಲ್ಲ, ಹಾಸ್ಯ ಮಾಡುವರಲ್ಲ, ನಿಂದಿಸುವರಲ್ಲ, ತೆಗಳುವರಲ್ಲ\! ಹೀಗೆಲ್ಲಾ, ಅವಳ ತಾಯಿಯು ತನ್ನ ಮನಸ್ಸಿನ ಸಂಕಟವನ್ನು ಹೇಳುತ್ತಾ, ತನ್ನ ಮಗಳನ್ನು ಕುರಿತು ಹಲುಬಿ ಹಂಬಲಿಸಿದ ವಿಷಯವನ್ನೇ ತಿರುಮಂಗೈ ಆಳ್ವಾರರು, ತಾಯಿಯ ಮಾತುಗಳಲ್ಲಿಯೇ, ಯಥಾವತ್ತಾಗಿ, ಶುದ್ಧವಾದ ತಿಳಿಯಾದ ತಮಿಳುಭಾಷೆಯಲ್ಲಿ ಹತ್ತುಪಾಶುರಗಳನ್ನು ರಚಿಸಿ ಹಾಡಿದ್ದಾರೆ. 



ಆಳ್ವಾರರು ಹೇಳುತ್ತಾರೆ: ಈ ಹತ್ತು ಪಾಶುರಗಳನ್ನೂ ಯಾರು ಚೆನ್ನಾಗಿ ಅರಿತುಕೊಳ್ಳುತ್ತಾರೋ ಅವರು ಯಾವ ಕಷ್ಟಾನುಭವಕ್ಕೂ ಒಳಗಾಗದೆ, ನೇರವಾಗಿ ಪರಮಪದವನ್ನು ಸೇರುತ್ತಾರೆ. ಸದುಣಸಂಪನ್ನರಾಗಿ, ಅಲ್ಲಿ, ಶಾಶ್ವತವಾಗಿ ಪರಮಾನಂದವನ್ನು ಅನುಭವಿಸುವವರಾಗುತ್ತಾರೆ. ಹೀಗಿದೆ ಈ ತಿರುಮೊೞಿಯ ಫಲಶ್ರುತಿ.



\*\*\*\*\*\*\*\*\*\*\*\*\*\*\*



ಅಡಿಯನಡೆ: ಕವಳಮ್, ಕಂಜನ್, ಅಣ್ಡರ್, ಕೊಲ್ಲೈ, ಅರಕ್ಕರ್, ಞಾಲಮ್, ನಾಡಿ, ಉಲಹಮ್, ಕಣ್ಣನ್, ಪಾರುಳ್, \(ನುಮ್ಮೈ\). 



\*\*\*\*\*\*\*\*\*\*\*\*\*\*





ಪೆರಿಯ ತಿರುಮೊೞಿ ನಾಲ್ಕನೆಯ ದಶಕ ಒಂಬತ್ತನೆಯತಿರುಮೊೞಿ



ನುಮ್ಮೈತ್ತೊೞುದೋಮ್



೧. ನುಮ್ಮೈತ್ತೊೞುದೋಮ್ ನುನ್ದಮ್ ಪಣಿಶೆಯ್ದಿರುಕ್ಕೂಮ್ ನುಮ್ಮಡಿಯೋಮ್,

ಇಮ್ಮೈಕ್ಕಿನ್ಬಮ್ ಪೆಟ್ರೋಮ್ ಎನ್ದಾಯ್, ಇನ್ದಳೂರೀರೇ,

ಎಮ್ಮೈಕ್ಕಡಿದಾಕ್ಕುರುಮಮರುಳಿ ಆವಾವೆನ್ ಱಿರಙ್ಗಿ,

ನಮ್ಮೈಯೊರುಕಾಲ್ಲ್ ಕಾಟ್ಟಿ ನಡನ್ದಾಲ್ ನಾಙ್ಗಳುಯ್ಯೋಮೇ.



ನುಮ್ಮೈ = ನಿನ್ನನ್ನು, ತೊೞುದೋಮ್ = ಪೂಜಿಸಿದೆವು, ನುಮ್ ತಮ್ = ನಿನ್ನ, ಪಣಿ ಶೆಯ್ದು = ಸೇವೆಮಾಡಿಕೊಂಡು, ಇರುಕ್ಕೂಮ್ = ಇರುವ, ನುಮ್ ಅಡಿಯೋಮ್ = ನಿನ್ನ ದಾಸರು \(ಪಾದ ಸೇವಕರು\), ಇಮೈಕ್ಕು = ಈ ಜನ್ಮದಲ್ಲಿ, ಇನ್ ಬಮ್ = ಆನಂದವನ್ನು, ಪೆಟ್ರೋಮ್ = ಪಡೆದಿದ್ದೇವೆ, ಎನ್ದಾಯ್ = ಆನಂದವನ್ನು, ಪೆಟ್ರೋಮ್ = ಪಡೆದಿದ್ದೇವೆ, ಎನ್ದಾಯ್ = ನಮ್ಮ ಸ್ವಾಮಿಯೇ, ಇನ್ದಳೂರೀರೇ = ತಿರುವಿಂದಳೂರೀನಲ್ಲಿ ನೆಲಸಿರುವವನೇ, ಎಮ್ಮೈ = ನಮ್ಮನ್ನು, ಕಡಿದು ಆ = ಬೇಗನೆ, ಕರುಮಮ್ = ಸೇವೆಯಕಾರ್ಯವನ್ನು, ಅರುಳಿ = ಕೃಪೆಮಾಡಿ, ಆ ಎನ್ ಱು = ಅಯ್ಯೋ, ಅಯ್ಯೋ ಎಂದು, ಇರಙ್ಗಿ = ಕರುಣಿಸಿ, ನಮ್ಮೈ = ನಮಗೆ, ಒರು ಕಾಲ್ = ಒಂದು ಸಲ, ಕಾಟ್ಟಿ = ಕಾಣಿಸಿಕೊಂಡು, ನಡನ್ದಾಲ್ = ಸುಳಿದಾಡಿದರೆ, ನಾಙ್ಗಳ್ = ನಾವು, ಉಯ್ಯೋಮೇ = ಅಭ್ಯುದಯಗೊಳ್ಳುವೆವಲ್ಲ. 



ನಿನ್ನನ್ನು \(ನಿಮ್ಮನ್ನು\) ಪೂಜಿಸಿದೆವು. ನಿನ್ನ \(ನಿಮ್ಮ\) ಸೇವೆ ಮಾಡಿಕೊಂಡಿರುವ ನಿನ್ನ \(ನಿಮ್ಮ\) ದಾಸರ ಪಾದ ಸೇವಕರು ನಾವು. ಈ ಜನ್ಮದಲ್ಲಿ ಆನಂದವನ್ನು ಪಡೆದಿದ್ದೇವೆ. ನಮ್ಮ ಸ್ವಾಮಿಯೇ, ತಿರುವಿಂದಳೂರಿನಲ್ಲಿ ನೆಲಸಿರುವವನೇ, ಅಯ್ಯೋ ಅಯ್ಯೋ ಎಂದು ನಮ್ಮನ್ನು ಕರುಣಿಸಿ, ಬೇಗನೆ ನಮಗೆ ಸೇವಾಕಾರ್ಯವನ್ನು ಕೃಪೆಮಾಡಿ, ನಮಗೆ ಒಂದು ಸಲ ಕಾಣಿಸಿಕೊಂಡು ಸುಳಿದಾಡಿದರೆ, ನಾವು ಊರ್ಜಿತಗೊಳ್ಳುವೆವಲ್ಲ\! 



ಈ ತಿರುಮೊೞಿಯಲ್ಲಿ ಆಳ್ವಾರರು ತಿರುವಂದಳೂರು ಕ್ಷೇತ್ರದಲ್ಲಿ ನೆಲಸಿರುವ ಭಗವಂತನನ್ನು ಕುರಿತು ಹಾಡುತ್ತಾರೆ. ಅವರು ಅರ್ಚಾಮೂರ್ತಿಯ ಮುಂದೆ ನಿಂತು ಅಂಗಲಾಚಿ ಬೇಡುತ್ತಾರೆ. ಸ್ವಾಮೀ, ನಾವು ನಿನ್ನ ಪಾದಸೇವಕರು. ನಿನ್ನ ಸೇವಾಕಾರ್ಯದಲ್ಲಿಯೇ ತೊಡಗಿರುವವರು. ನಿನ್ನನ್ನು ನಾವು ಪೂಜಿಸಿದ್ದರ ಪರಿಣಾಮವಾಗಿ ನಮಗೆ ಈ ಜನ್ಮದಲ್ಲಿ ಆನಂದವು ಲಭಿಸಿದೆ. ಇದರಿಂದ ನಮ್ಮ ಮನಸ್ಸಿಗೆ ಶಾಂತಿಯಿಲ್ಲ. ನಮಗೆ ಹುಟ್ಟು-ಸಾವುಗಳಿವೆ. ಅವುಗಳಿಂದ ದುಃಖಸಂಕಟಗಳಿವೆ. ತೊಳಲಾಟವಿದೆ. ಈ ಪುನರ್ಜನ್ಮದ ಕಾಟದಿಂದ ನಾವು ಹೇಗಾದರೂ ತಪ್ಪಿಸಿಕೊಳ್ಳಲೇಬೇಕು. ಆದ್ದರಿಂದಲೇ, ನಾವು ನಿನ್ನನ್ನು ಆಶ್ರಯಿಸಿದ್ದೇವೆ. ಸ್ವಾಮೀ, ತಿರುವಿಂದಳೂರಿನಲ್ಲಿ ನೆಲಸಿರುವವನೇ, ಈ ನಮ್ಮ ಸಂಕಟವನ್ನರಿತು ನಮ್ಮಲ್ಲಿ ಕನಿಕರಿಸು. ನಿನ್ನ ನಿಜವಾದ ರೂಪವನ್ನು ಒಂದು ಸಲ ನಮಗೆ ತೋರಿಸು. ನಮ್ಮ ಕಣ್ಣಮುಂದೆ ಸ್ವಲ್ಪ ಸುಳಿದಾಡು. ಪುನರ್ಜನ್ಮವನ್ನುದಾಟುವ ಹಾಗೆ ನಮಗೆ ಯಾವುದಾದರೊಂದು ಸೇವಾಕಾರ್ಯವನ್ನು ಕೃಪೆನೀಡು. ಅದನ್ನೇ ಹಿಡಿದು, ಸೇವೆ ಮಾಡುತ್ತಾ, ನಮ್ಮ ಜನ್ಮವನ್ನು ಸಾರ್ಥಕಗೊಳಿಸಿಕೊಳ್ಳುತ್ತೇವೆ. 



೨. ಶಿನ್ದೈ ತನ್ನುಳ್ ನೀಙ್ಗೂದಿರುನ್ದ ತಿರುವೇ, ಮರುವಿನಿಯ

ಮೈನ್ದಾ, ಅನ್ದಣಾಲಿಮಾಲೇ, ಶೋಲೈಮೞಹಳಿಱೇ,

ನನ್ದಾವಿಳಕ್ಕಿನ್ ಶುಡರೇ, ನಱೈಯೂರ್ ನಿನ್ ಱನಮ್ಬೀ, ಎನ್

ಎನ್ದಾಯ್, ಇನ್ದಳೂರಾಯ್, ಅಡಿಯೇಱ್ಕಿ ಱೈಯುಮಿರಙ್ಗಾಯೇ. 



ಶಿನ್ದೈ ತನ್ನುಳ್ = ಚಿಂತನೆಯಲ್ಲಿ, ನೀಙ್ಗಾದು ಇರುನ್ದ = ಅಗಲದೆ ಇರುವ, ತಿರುವೇ = ಸಂಪತ್ತೇ, ಮರುವ = ಅನುಭವಿಸುವುದಕ್ಕೆ, ಇನಿಯ = ಮಧುರವಾದ \(ರುಚಿಕರವಾದ\), ಮೈನ್ದಾ = ನಿತ್ಯಯೌವನ ಸುಂದರನೇ, ಅಮ್ = ಅಂದವಾದ, ತಣ್ = ತಂಪಾದ, ಆಲಿ = ತಿರುವಾಲಿನಗರದ, ಮಾಲೇ = ಸರ್ವೇಶ್ವರನೇ, ಶೋಲೈ = ತೋಪುಗಳಲ್ಲಿ, ಮೞ = ಬೆಳೆದ, ಕಳಿಱೇ = ಸಲಗನೇ, ನನ್ದಾ ವಿಳಕ್ಕಿನ್ = ನಂದಾದೀಪದ, ಶುಡರೇ = ಜ್ಯೋತಿಯೇ, ನಱೈಯೂರ್ = ನಂದಾದೀಪದ, ಶುಡರೇ = ಜ್ಯೋತಿಯೇ, ನಱೈಯೂರ್ ನಿನ್ ಱ = ತಿರುನರೈಯೂರಿನಲ್ಲಿರುವ, ನಮ್ಬೀ = ಪರಿಪೂರ್ಣನೇ, ಎನ್ ಎನ್ ದಾಯ್ = ನನ್ನ ಸ್ವಾಮಿಯೇ, ಇನ್ದಳುರಾಯ್ = ತಿರುವಿಂದಳುರಿನಲ್ಲಿ ನೆಲಸಿರುವವನೇ, ಅಡಿಯೇಱ್ ಕು = ಪಾದಸೇವಕನಿಗೆ, ಇಱೈಯುಮ್ = ಸ್ವಲ್ಪವಾದರೂ, ಇರಙ್ಗೂಯೇ = ಕೃಪೆದೋರಲಾರೆಯಾ? 



ಚಿಂತನೆಯಲ್ಲಿ ಅಗಲದೆ ಇರುವ ಸಂಪತ್ತೇ, ಅನುಭವಿಸುವುದಕ್ಕೆ ಅಂದವಾದ ತಂಪಾದ ತಿರುವಾಲಿನಗರದ ಸರ್ವೇಶ್ವರನೇ, ತೋಪುಗಳಲ್ಲಿ ಬೆಳೆದ ಸಲಗನೇ, ನಂದಾದೀಪದ ಜ್ಯೋತಿಯೇ, ತಿರುನರೈಯೂರಿನಲ್ಲಿರುವ ಪರಿಪೂರ್ಣನೇ, ತಿರುವಿಂದಳೂರಿನಲ್ಲಿ ನೆಲಸಿರುವವನೇ, ನನ್ನ ಸ್ವಾಮಿಯೇ, ಪಾದಸೇವಕನಿಗೆ ಸ್ವಲ್ಪವಾದರೂ ಕೃಪೆದೋರಲಾರೆಯಾ? 



ಆಳ್ವಾರರು ಅಂಗಲಾಚಿ ಬೇಡುತ್ತಾರೆ: ಸ್ವಾಮೀ, ನೀನೇ ನನಗೆ ಸರ್ವಸಂಪತ್ತು. ಮನುಷ್ಯನು ತನ್ನ ಸಂಪತ್ತನ್ನು ಕುರಿತು ಯಾವಾಗಲೂ ಚಿಂತಿಸುತ್ತಿರುವ ಹಾಗೆ, ನೀನು ನನ್ನ ಚಿಂತನೆಯಲ್ಲಿ ಎಡೆಬಿಡದೆ ತುಂಬಿಕೊಂಡಿದ್ದೀ. ನನ್ನ ಅಂತರಂಗದಿಂದಲಾಗಲಿ, ನನ್ನ ಯೋಚನೆಯಿಂದಲಾಗಲಿ, ನೀನು ಕ್ಷಣಕಾಲವೂ ನನ್ನನ್ನಗಲಿ ಬೇರೆಯಾಗುವುದಿಲ್ಲ. ಹೀಗೆ ನನ್ನಲ್ಲಿಯೇ ಇರುವ ನಿನ್ನನ್ನು ಕುರಿತು ಚಿಂತಿಸುವುದಾಗಲಿ, ಮಾತಿನಿಂದ ಹೇಳುವುದಾಗಲಿ, ಹೊಗಳಿಹಾಡುವುದಾಗಲಿ ನನಗೆ ಬಹಳ ಇನಿದಾದದ್ದು. ನೀನು ಸರ್ವೇಶ್ವರನು. ಸರ್ವಸ್ವತಂತ್ರನು. ಪರಿಪೂರ್ಣನು. ಕೃಪಾಮಯನು. ಎಂದೆಂದಿಗೂ ನಂದದೇ ಇರುವ ಜ್ಯೋತಿಸ್ವರೂಪನು. ತಿರುವಾಲಿನಗರದಲ್ಲಿ, ತಿರುನರೈಯೂರಿನಲ್ಲಿ, ತಿರುವಿಂದಳೂರಿನಲ್ಲಿ, ಇನ್ನೂ ಇತರ ಎಲ್ಲಾ ಕ್ಷೇತ್ರಗಳಲ್ಲಿ ನೆಲಸಿ, ಭಕ್ತರನ್ನು ಅನುಗ್ರಹಿಸುವ ಸ್ವಾಮಿಯೇ ನೀನು. ಈ ದೀನನಾದ ಪಾದಸೇವಕನ ಮೇಲೆ ಸ್ವಲ್ಪವಾದರೂ ಕೃಪೆದೋರೆಯಾ? 



೩. ಪೇಶುಹಿನ್ ಱದಿದುವೇ ವೈಯಮೀರಡಿಯಾಲಳನ್ದ,

ಮೂಶಿವಣ್ಡು ಮುರಲುಮ್ ಕಣ್ಣಿಮುಡಿಯಿರ್, ಉಮ್ಮೈಕ್ಕಾನು

ಮಾಶೈಯೆನ್ನುಮ್ ಕಡಲಿಲ್ ವಿೞುನ್ದಿಙ್ಗಯರ್ ತ್ತೋಮ್, ಅಯಲಾಡು

ಮೇಶುಹಿನ್ ಱದಿದುವೇ ಕಾಣುಮ್ ಇನ್ದಳೂರೀರೇ. 



ಪೇಶುಹಿನ್ ಱದು = ಮಾತನಾಡಿಕೊಳ್ಳುತ್ತಿರುವುದು \(ಹೇಳುತ್ತಿರುವುದು\), ಇದುವೇ = ಇದೇಯೇ, ವೈಯಮ್ = ಲೋಕಗಳನ್ನು ಈರ್ ಅಡಿಯಾಲ್ = ಎರಡೇ ಹೆಜ್ಜೆಗಳಿಂದ, ಅಳನ್ದ = ಅಳೆದುಕೊಂಡವನಾದ, ಮೂಶೀ = ಒತ್ತಾಗಿ ಕೂಡಿಕೊಂಡು ಪರಿಮಳವನ್ನು ಮೂಸುತ್ತಾ, ವಣ್ಡು = ದುಂಬಿಗಳು, ಮುರಲುಮ್ = ಝೇಂಕರಿಸುವ, ಕಣ್ಣಿ = ಹೂವಿನ ಹಾರವನ್ನು, ಮುಡಿಯೀರ್ = ತಲೆಯಲ್ಲಿ ಧರಿಸಿರುವವರೇ, ಉಮ್ಮೈ = ನಿಮ್ಮನ್ನು, ಕಾಣುಮ್ = ಕಣ್ಣ ತುಂಬ ನೋಡಬೇಕೆಂಬ, ಆಶೈ ಎನ್ನುಮ್ = ಆಶೆ ಎಂಬ, ಕಡಲಿಲ್ = ಕಡಲಿನಲ್ಲಿ, ವಿೞುನ್ದು = ಬಿದ್ದು, ಇಙ್ಗು = ಇಲ್ಲಿ, ಅಯರ್ ತ್ತೋಮ್ = ಅರಿವು ಕೆಟ್ಟೆವು, ಅಯಲಾರುಮ್ = ಇತರರೂ, ಏಶುಹಿನ್ ಱದು= ಹಾಸ್ಯಮಾಡುತ್ತಿರುವುದೂ, ಇದುವೇ ಕಾಣುಮ್ = ಈ ವಿಷಯವನ್ನೇ, ನೋಡಿರಿ, \(ತಿಳಿಯಿರಿ\), ಇನ್ದಳೂರೀರೇ = ತಿರುವಿನ್ದಳೂರಿನಲ್ಲಿ ನೆಲಸಿರುವ ಸ್ವಾಮಿಯೇ. 



ಮಾತನಾಡಿಕೊಳ್ಳುತಿರುವುದು ಇದನ್ನೇ – ಲೋಕಗಳನ್ನು ಎರಡೇ ಹೆಜ್ಜೆಗಳಿಂದ ಅಳೆದುಕೊಂಡವನಾದ, ಒತ್ತಾಗಿ ಕೂಡಿಕೊಂಡು ಪರಿಮಳವನ್ನು ಮೂಸುತ್ತಾ ದುಂಬಿಗಳು ಝೇಂಕರಿಸುವ ಹೂವಿನ ಹಾರವನ್ನು ತಲೆಯಲ್ಲಿ ಧರಿಸಿರುವವರೇ, ನಿಮ್ಮನ್ನು ಕಣ್ಣು ತುಂಬ ನೋಡಬೇಕೆಂಬ ಆಶೆ ಎಂಬ ಕಡಲಿನಲ್ಲಿ ಬಿದ್ದು, ಇಲ್ಲಿ, ಅರಿವು ಕೆಟ್ಟೆವು. ಇತರರೂ ಹಾಸ್ಯಮಾಡುತ್ತಿರುವುದೂ ಈವಿಷಯವನ್ನೇ ಕಾಣಿರಿ, ತಿರುವಿಂದಳೂರಿನಲ್ಲಿ ನೆಲಸಿರುವ ಸ್ವಾಮಿಯೇ. 



ಜಗತ್ತಿನ ಜನ ಎರಡು ಬಗೆ: ಆಳ್ವಾರರಂಥವನು ಒಂದು ಬಗೆಯವರು. ಭಗವಂತನನ್ನು ನಂಬಿ, ಆಶ್ರಯಿಸಿ, ಅವನ ಕೃಪೆಗಾಗಿಯೇ ಸದಾ ಅವನನ್ನು ಕುರಿತು ಚಿಂತಿಸುತ್ತಾ, ಸ್ತುತಿಸುತ್ತಾ, ಪೂಜಿಸುತ್ತಾ ಇರುವವರು ಅವರು. ಅವರ ನಡತೆ ಇತರರಿಗೆ ವಿಚಿತ್ರವೆಂದು ತೋರಿ ಬರುತ್ತದೆ. ಭಕ್ತಿಭಾವನೆಯಲ್ಲಿಯೇ ಮುಳುಗಿ ತೇಲುವವರಾದ್ದರಿಂದ ಒಂದು ವಿಧದಲ್ಲಿ ಅವರು ಉನ್ಮತ್ತರಿದ್ದಂತೆಯೇ. ಇಂಥ ಜನರನ್ನು ಕಂಡು, ಕೈತಟ್ಟಿ ನಗುವುದು, ಆನಂದಿಸುವುದು ಇನ್ನೊಂದು ಬಗೆಯ ಜನರ ಸ್ವಭಾವ. ಈ ಜನಕ್ಕೆ ಭಗವಂತನಾಗಲಿ, ಭಕ್ತಿಭಾವವಾಗಲಿ ಬೇಡ. ಪ್ರಪಂಚದ ಕ್ಷಣಿಕ ಸುಖಕ್ಕಾಗಿಯೇ ಶ್ರಮಿಸುವವರು ಇವರು. ಪಾಶುರದಲ್ಲಿ ಆಳ್ವಾರರು ಈ ಎರಡು ಬಗೆಯ ಜನರನ್ನು ಸೂಚಿಸಿದ್ದಾರೆ. 



ಆಳ್ವಾರರು ಭಗವಂತನಲ್ಲಿ ಅಂಗಲಾಚಿ ಬೇಡುತ್ತಾರೆ. ಸ್ವಾಮೀ, ದುಂಬಿಗಳು ಮುಸುರುತ್ತಾ ಮೂಸುತ್ತಾ ಇರುವ ವಿಲಕ್ಷಣವಾದ ಪರಿಮಳದಿಂದ ತುಂಬಿದ ಹೂಗಳ ಮಾಲೆಯನ್ನು ತಲೆಯಲ್ಲಿ ಧರಿಸಿರುವವನೇ, ನಾನು ಹೇಳಿಕೊಳ್ಳುತ್ತಾ ಇರುವುದನ್ನು ಕೇಳು: ’ಎರಡೇ ಹೆಜ್ಜೆಗಳಿಂದ ಎಲ್ಲಾ ಲೋಕಗಳನ್ನೂ ಅಳೆದುಕೊಂಡವನೇ, ಅದ್ಭುತಕಾರಿಯಾದ ತ್ರಿವಿಕ್ರಮನೇ, ನಿನ್ನನ್ನು ಕಣ್ಣು ತುಂಬನೋಡಬೇಕೆಂಬ ಆಶೆಯ ಕಡಲಲ್ಲಿ ಸಿಕ್ಕಿಬಿದ್ದಿದ್ದೇನೆ. ದಿಕ್ಕುಕಾಣದೆ, ಭಯಪಟ್ಟು, ಬುದ್ಧಿಕೆಟ್ಟಿದ್ದೇನೆ. ನನ್ನ ಮಾತನ್ನೂ ನನ್ನ ನಡತೆಯನ್ನೂ ಕಂಡ ಇತರರೂ ಸಹ ನಾನು ಬುದ್ಧಿ ಕೆಟ್ಟವನೆಂಬುದನ್ನೇ ಮೇಲಿಂದ ಮೇಲೆ ಹೇಳುತ್ತಾ ನನ್ನನ್ನು ಪರಿಹಾಸ್ಯಮಾಡುತ್ತಾರೆ. ಸ್ವಾಮೀ, ತಿರುವಿಂದಳೂರಿನಲ್ಲಿ ನೆಲಸಿರುವವನೇ, ನನಗೆ ಕೃಪೆದೋರೆಯಾ? ನನ್ನ ಆಶೆಯನ್ನು ಪೂರ್ಣಗೊಳಿಸೆಯಾ? 



೪. ಆಶೈವಳುವಾದೇತ್ತುಮ್ ವಿಮಕ್ಕಿಙ್ಗಿೞುಕ್ಕಾಯ್ ತ್ತು, ಅಡಿಯೋರ್ ಕ್ಕು

ತ್ತೇಶಮಱಿಯ ಉಮಕ್ಕೇಯಾಳಾಯ್ ತ್ತಿರಿಹಿನ್ ಱೋಮುಕ್ಕು, 

ಕಾಶಿನೊಳಿಯಿನ್ ತಿಹೞುಮ್ ವಣ್ಣಮ್ ಕಾಟ್ಟೀರೆಮ್ಬುರುಮಾನ್,

ವಾಶಿವಳ್ಳಿರಿನ್ದಳೂರೀರೇ ವಾೞ್ ನ್ದೇ ಪೋಮ್ ನೀರೇ. 



ಆಶೈ= ಆಸಕ್ತಿಯನ್ನು, ವಳುವಾದೇ = ತಗ್ಗಿಸಿಕೊಳ್ಳದೆ, ಏತ್ತುಮ್ = ಸ್ತುತಿಸುವ, ಎಮಕ್ಕು = ನಮಗೆ, ಇಙ್ಗು = ಇಲ್ಲಿಯೇ , ಇೞುಕ್ಕು = ನಿಂದೆಯು, ಆಯ್ ತ್ತು = ಉಂಟಾಯಿತು, ಅಡಿಯೋರ್ ಕ್ಕು = ಪಾದಸೇವಕರಿಗೆ, ತೇಶಮ್ = ದೇಶವೆಲ್ಲಾ, ಅಱಿಯ = ಅರಿಯುವಂತೆ, ಉಮಕ್ಕೇ = ನಿಮಗೇಯೇ, ಆಳಾಯ್ = ಆಳಾಗಿ, ತಿರಿಹಿನ್ ಱೋಮುಕ್ಕು = ತಿರುಗಾಡುತ್ತಿರುವ ನಮಗೆ, ಕಾಶಿನ್ = ಕಾಸಿನ, ಒಳಿಯಿನ್ = ಪ್ರಕಾಶಕ್ಕಿಂತಲೂ, ತಿಹೞುಮ್ = ಹೊಳೆಯುವ, ವಣ್ಣಮ್ = ದೇಹಕಾಂತಿಯನ್ನು, ಕಾಟ್ಟೀರ್ = ತೋರಿಸಿರಿ, ಎಮ್ಬೆರುಮಾನ್ = ಸ್ವಾಮಿಯೇ, ವಾಶಿ = ತಾರತಮ್ಯವನ್ನು, ವಲ್ಲೀರ್ = ಬಲ್ಲಿರಿ, ಇನ್ದಳು ರೀರ್ = ತಿರುವಿಂದಳೂರಿನಲ್ಲಿ ನೆಲಸಿರುವವರೇ, ವಾೞ್ ನ್ದು ಪೋಮ್ = ಬಾಳಿಕೊಂಡು ಹೋಗಿ, ನೀರೇ = ನೀವೇ. 



ಆಸಕ್ತಿಯನ್ನು ತಗ್ಗಿಸಿಕೊಳ್ಳದೆ ಸ್ತುತಿಸುವ ನಮಗೆ ಇಲ್ಲಿಯೇ ನಿಂದೆಯುಂಟಾಯಿತು. ಪಾದಸೇವಕರಾಗಿ ದೇಶವೆಲ್ಲಾ ಅರಿಯುವಂತೆ ನಿಮಗೇಯೇ ಆಳಾಗಿ ತಿರುಗಾಡುತ್ತಿರುವ ನಾಮ್ಗೆ ಕಾಸಿನ ಪ್ರಕಾಶಕ್ಕಿಂತಲೂ ಹೊಳೆಯುವ ದೇಹಕಾಂತಿಯನ್ನು ತೋರಿಸಿರಿ. ಸ್ವಾಮಿಯೇ, ತಾರತಮ್ಯವನ್ನು ಬಲ್ಲಿರಿ. ತಿರುವಿಂದಳೂರಿನಲ್ಲಿ ನೆಲಸಿರುವವರೇ ನೀವೇ ಬಾಳಿಕೊಂಡು ಹೋಗಿ. 



ಆಳ್ವಾರರು ಭಗವಂತನಲ್ಲಿ ಅಂಗಲಾಚಿ ಬೇಡುತ್ತಾರೆ. ಸ್ವಾಮೀ, ನಿಮ್ಮನ್ನೇ ನಾವು ಎಡೆಬಿಡದೆ ಸ್ತುತಿಸುತ್ತೇವೆ. ನಿಮ್ಮ ವಿಷಯದಲ್ಲಿ ನಾವು ಆಸಕ್ತಿಯನ್ನು ಕಡಮೆಮಾಡಿಕೊಂಡಿಲ್ಲ. ಅದಕ್ಕೆ ನಮಗೆ ಇಲ್ಲಿ ಬಂದಿರುವ ಫಲವೇನು ಗೊತ್ತೇ? ನಾವು ಜನರಲ್ಲಿ ಬುದ್ಧಿಕೆಟ್ಟವರು ಎಂದು ಮಾತ್ರವೇ\! ನಿಮ್ಮ ಪಾದಸೇವಕರು ನಾವು. ದೇಶವೆಲ್ಲ ಅರಿತುಕೊಳ್ಳುವಂತೆ ನಾವು ನಿಮಗೆ ಆಳಾಗಿ, ನಿಮ್ಮನ್ನೇ ನಂಬಿ, ತಿರುಗಾಡುತ್ತಲಿದ್ದೇವೆ. ನಮಗೆ ಕಾಸಿನ ಹೊಳಪನ್ನು ಕಂಡು ಹರ್ಶಿಸಲು ಆಶೆಯಿಲ್ಲ. ನಿಮ್ಮನ್ನು ಅನನ್ಯವಾಗಿ ಆಶ್ರಯಿಸಿರುವ ನಮಗೆ ಅಪರೂಪವಾದ ದಿವ್ಯತೇಜಸ್ಸಿನಿಂದ ಹೊಳೆಯುವ ನಿಮ್ಮ ದೇಹಕಾಂತಿಯನ್ನೂ, ನಿಮ್ಮ ದೇಹಸೌಂದರ್ಯವನ್ನೂ ನೀವು ಕೃಪೆಮಾಡಿ ತೋರಿಸಿ. ಸ್ವಾಮೀ, ತಮಗೆ ತಾರತಮ್ಯ ಗೊತ್ತು. ನಾವು ತಮ್ಮ ಎಣಿಕೆಯಲ್ಲಿ ಯಾವ ಮಟ್ಟಕ್ಕೆ ಬರುತ್ತೇವೆಂಬುದು ತಮಗೆ ವೇದ್ಯವೇ. ಆದ್ದರಿಂದ, ತಿರುವಿಂದಳೂರಿನಲ್ಲಿ ನೆಲಸಿರುವ ನಮ್ಮ ಸ್ವಾಮಿಯೇ, ನೀವೇ ಕೃಪೆಮಾಡಿಕೊಟ್ಟಿರುವ ಈ ದೇಹದಲ್ಲಿ ನೀವೇ ಇದ್ದುಕೊಂಡು, ನೀವೇ ಬಾಳಿಕೊಂಡು ಬರಬೇಕೆಂಬುದೇ ನಮ್ಮ ವಿನಮ್ರ ಪ್ರಾರ್ಥನೆ. 



“ನಾನಲ್ಲ, ನನ್ನದೆಂಬುದಿಲ್ಲ. ಎಲ್ಲವೂ ನಿನ್ನದೇ. ನೀನೇ ಅದರಲ್ಲಿದ್ದುಕೊಂಡು ನೀನೇ ಅದರ ಭಾರವನ್ನು ವಹಿಸಿ, ನೀನೇ ಹೇಗೆ ಬೇಕೆಂದರೆ ಹಾಗೆ. ಅದನ್ನು ನಡೆಸಿಕೋ. ಅದರ ಆಗು ಹೋಗುಗಳೆಲ್ಲವೂ ನಿನ್ನದೇ, ನಿನಗೇ ಸೇರಿದ್ದು” – ಈ ಪರಿಯಲ್ಲಿ ಸಂಗ್ರಹವಾಗಿ ಹೇಳಿರುವ ಪಾಶುರದ ಕಡೆಯ ಭಾಗ ಶರಣಾಗತಿ ತತ್ತ್ವದ ಭರಸಮರ್ಪಣವೆಂಬ ಒಂದಂಶ. ಆಳ್ವಾರರು ಅದನ್ನು ಸಂಗ್ರಹವಾಗಿಯಾದರೂ, ಬಹಳ ಸ್ಪಷ್ಟವಾಗಿ ಹೇಳಿದ್ದಾರೆ. 



೫. ತೀಯಮ್ಬೆರುಮಾನ್ ನೀರೆಮ್ಬೆರುಮಾನ್ ತಿಶೈಯುಮಿರುನಿಲನು

ಮಾಯ್, ವಿಮ್ಬೆರುಮಾನಾಹಿ ನಿನ್ ಱಾಲ್ ಅಡಿಯೋಙ್ಗೂಣೋಮಾಲ್,

ತಾಯೆಮ್ಬೆರುಮಾನ್ ತನ್ದೈತನ್ದೈಯಾವೀರ್, ಅಡಿಯೋಮು

ಕ್ಕೇಯೆಮ್ಬೆರುಮಾನಲ್ಲೀರೋ ನೀರ್ ಇನ್ದಳೂರೀರೇ.



ತೀ ಎಮ್ಬೆರುಮಾನ್ = ತೇಜಸ್ ಸ್ವರೂಪನಾಗಿರುವ ದೇವರಾಗಿ, ನೀರ್ ಎಮ್ಬೆರುಮಾನ್ = ಜಲಸ್ವರೂಪನಾಗಿರುವ ದೇವರಾಗಿ, ತಿಶೈಯುಮ್ = ದಿಕ್ಕುಗಳೂ,ಇರುನಿಅನುಮ್ = ವಿಶಾಲವಾದ ಭೂಮಿಯೂ, ಆಯ್ = ಆಗಿ, ಎಮ್ಬೆರುಮಾನಾಹಿ ನಿನ್ ಱಾಲ್ = ದೇವರಾಗಿ ನಿಂತರೂ ಸಹ, ಅಡಿಯೋಮ್ = ಪಾದಸೇವಕರಾದ ನಾವು, ಕಾಣೋಮ್ = ಕಾಣಲಾರೆವು, ಆಲ್ = ಅಯ್ಯೋ, ತಾಯ್ = ತಾಯಿಯಾಗಿಯೂ, ಎಮ್ಬೆರುಮಾನ್ = ಸರ್ವೇಶ್ವರನಾಗಿಯೂ, ತನ್ದೈ ತನ್ದೈ = ತಂದೆಯ ತಂದೆಯಾಗಿಯೂ, ಆವೀರ್ = ಅಗಿರುವವರೇ, ಅಡಿಯೋಮುಕ್ಕೇ = ಪಾದಸೇವಕರಿಗೇ, ಎಮ್ಬೆರುಮಾನ್ = ಸ್ವಾಮಿಯು, ಅಲ್ಲೀರೋ = ಅಲ್ಲವೇ, ನೀರ್ = ನೀವು, ಇನ್ದಳೂರೀರೇ = ತಿರುವಿಂದಳೂರಿನಲ್ಲಿ ನೆಲಸಿರುವವರೇ\! 



ತೇಜಸ್ ಸ್ವರೂಪನಾದ ಸ್ವಾಮಿಯಾಗಿ, ಜಲಸ್ವರೂಪನಾದ ದೇವರಾಗಿ, ದಿಕ್ಕುಗಳಾಗಿ, ವಿಶಾಲವಾದ ಭೂಮಿಯೂ ಆಗಿ, ಸರ್ವೇಶ್ವರನೇ ಆಗಿ ನಿಂತರೂ ಸಹ, ಪಾದಸೇವಕರಾದ ನಾವು ಕಾಣಲಾರೆವು, ಅಯ್ಯೋ, ತಾಯಾಗಿಯೂ, ಸರ್ವೇಶ್ವರನಾಗಿಯೂ, ತಂದೆಯ ತಂದೆಯಾಗಿಯೂ ಆಗಿರುವಿರಿ\(ಆಗುವಿರಿ\), ಪಾದಸೇವಕರಿಗೆ ನೀವು ಸ್ವಾಮಿಯೇ ಅಲ್ಲವೇ ತಿರುವಿಳನ್ದೂರಿನಲ್ಲಿ ನೆಲಸಿರುವವರೇ. 



ನೀರು, ನೆಲ, ಬಾನು, ಬೆಂಕಿ, ಗಾಳಿಗಳಾದ ಪಂಚಭೂತಗಳಾಗಿಯೂ, ಹತ್ತು ದಿಕ್ಕುಗಳಾಗಿಯೂ, ವಿಶಾಲವಾದ ಭೂಮಿಯಾಗಿಯೂ, ತಾಯಿಯಾಗಿ, ತಂದೆಯಾಗಿ, ತಾತನಾಗಿ, ಹೀಗೆಯೇ, ಸೃಷ್ಟಿಯ ಎಲ್ಲಾ ಸ್ವರೂಪಗಳು ಆಗಿ, ನೀವೇ ನಮ್ಮೆದುರರಲ್ಲಿ ಬಂದು ನಿಂತರೂ ಸಹ, ನಮಗೆ ಅದರಲ್ಲಿ ತೃಪ್ತಿಯುಂಟಾದೀತೇ? ತಿರುವಿಳನ್ದೂರಿನಲ್ಲಿ ನೆಲಸಿರುವ ಅರ್ಚಾವತಾರಿಯಾದ ಸರ್ವೇಶ್ವರನೇ, ನೀವು ಅರ್ಚಾವತಾರಿಯಾಗಿಯೇ ನಮಗೆ ಸಾಕ್ಷಾತ್ಕರಿಸಬೇಕೆಂದು ಬೇಡುತ್ತೇನೆ. ಪಾದಸೇವಕರಾದ ನಮಗೆಲ್ಲ ಬಹಳ ಪ್ರಿಯವಾದ ಭಗವತ್ಸ್ವರೂಪವೆಂದರೆ ಅದೇ ಅಲ್ಲವೇ? – ಹೀಗೆ ಆಳ್ವಾರರು, ಅಂಗಲಾಚಿ ಬೇಡುತ್ತಾರೆ. 



ಭಗವಂತನು ತನ್ನ ವಿವಿಧ ವ್ಯಾಪಾರಗಳಿಗಾಗಿ ಬೇರೆಬೇರೆ ರೂಪಗಳಲ್ಲಿ ತೋರಿಕೊಳ್ಳುತ್ತಾನೆ. ಅಮರರಿಗೂ ನಿತ್ಯಮುಕ್ತರಿಗೂ ಸ್ವಾಮಿಯು ಪರವಾಸುದೇವನಾಗಿ ಪರಮಪದದಲ್ಲಿ ನೆಲಸಿರುವನು. ಬ್ರಹ್ಮಾದೆದೇವತೆಗಳ ಕೂಗಿಗೆ ಓ ಕೊಡುವುದಕ್ಕಾಗಿ ಸ್ವಾಮಿಯು ವ್ಯೂಹಾವತಾರಿಯಾಗಿರುತ್ತಾನೆ. ಧರ್ಮಸಂಸ್ಥಾಪನೆಗಾಗಿ, ಭೂಭಾರವನ್ನಿಳಿಸುವುದಕ್ಕಾಗಿ, ದುಷ್ಟಶಿಕ್ಷಣಕ್ಕಾಗಿ, ಶಿಷ್ಟರಕ್ಷಣೆಗಾಗಿ ಸ್ವಾಮಿಯು ಶ್ರೀರಾಮ, ಶ್ರೀಕೃಷ್ಣ ಮುಂತಾದ ವಿಭವಾವತಾರಿಯಾಗಿರುತ್ತಾನೆ. ಭಕ್ತರಿಗೆಲ್ಲ, ಅವರ ಸೇವೆಗೆ ಅನುಕೂಲಿಸುವಂತೆ ಸ್ವಾಮಿಯು ಅರ್ಚಾವತಾರಿಯಾಗಿಯೇ ಜಗತ್ತಿನಲ್ಲಿ ಕಂಗೊಳಿಸುತ್ತಾನೆ. ಆದ್ದರಿಂದ, ಭಗವಂತನ ಅರ್ಚಾವತಾರದ ಹಿರಿಮೆ ಎಷ್ಟು ಮಹತ್ವದ್ದು\! 



೬. ಶೊಲ್ಲಾದೊೞಿಯಹಿಲ್ಲೇನ್ ಅಱಿನ್ದಶೊಲ್ಲಿಲ್, ನುಮ್ಮಡಿಯಾ

ರೆಲ್ಲಾರೋಡುಮೊಕ್ಕ ಎಣ್ಣಿಯಿರುನ್ದೀರಡಿಯೇನೈ,

ನಲ್ಲಾರವೀರ್ ತೀಯಾರಱೆವೀರ್ ನಮಕ್ಕಿವ್ವುಲಹತ್ತಿಲ್,

ಎಲ್ಲಾಮಱಿವೀರೀದೇಯಱಿಯೀರ್ ಇಳನ್ದೂರೀರೇ. 



ಶೊಲ್ಲಾದು = ಹೇಳದೆ, ಒೞಿಯ ಹಿಲ್ಲೇನ್ = ಇರಲಾರೆನು, ಅಱಿನ್ದ = ಅರಿತುಕೊಂಡಿರುವುದನ್ನು, ಶೊಲ್ಲಿಲ್ = ಹೇಳುವುದಾದರೆ, ನುಮ್ = ನಿಮ್ಮ, ಅಡಿಯಾರ್ ಎಲ್ಲಾರೋಡುಮ್ = ಪಾದಸೇವಕರೆಲ್ಲರೊಡನೆಯೂ, ಒಕ್ಕ = ಸಮನಾಗಿ, ಎಣ್ಣಿ ಇರುನ್ದೀರ್ ಅಡಿಯೇನೈ = ಈ ದಾಸನನ್ನೂ \(ನನ್ನನ್ನೂ\) ಭಾವಿಸಿಕೊಂಡಿದ್ದೀರಿ, ನಲ್ಲಾರ್ ಅಱಿವೀರ್ = ಒಳ್ಳೆಯವರನ್ನೂ ಅರಿತಿದ್ದೀರಿ, ತೀಯಾರ್ ಅಱಿವೀರ್ = ಕೆಟ್ಟವರನ್ನೂ ಅರಿತಿದ್ದೀರಿ, ನಮಕ್ಕೂ = ನಮಗೆ, ಇಉಲಹತ್ತಿಲ್ = ಈ ಲೋಕದಲ್ಲಿ, ಎಲ್ಲಾಮ್ = ಎಲ್ಲವನ್ನೂ, ಅಱಿವೀರ್ = ತಿಳಿದವರಾದ ನೀವು, ಈದೆ = ಇದನ್ನೇ, ಅಱಿಯೀರ್ = ತಿಳಿಯಿರಿ \(ತಿಳಿಸಿರಿ\), ಇನ್ದಳೂರೀರೇ = ತಿರುವಿಂದಳೂರಿನಲ್ಲಿ ನೆಲಸಿರುವವರೇ\! 



ಹೇಳದೆ ಇರಲಾರೆನು. ಅರಿತುಕೊಂಡಿರುವುದನ್ನು ಹೇಳುವುದಾದರೆ, ನಿಮ್ಮ ಪಾದಸೇವಕರೆಲ್ಲರೊಡನೆಯೂ ಸಮನಾಗಿ ಈ ದಾಸನನ್ನೂ ಭಾವಿಸಿಕೊಂಡಿದ್ದೀರಿ. ನೀವು ಒಳ್ಳೆಯವರನ್ನೂ ಅರಿತಿದ್ದೀರಿ, ಕೆಟ್ಟವರನ್ನೂ ಅರಿತಿದ್ದೀರಿ. ತಿರುವಿಂದಳೂರಿನಲ್ಲಿ ನೆಲಸಿರುವ ಸ್ವಾಮಿಯೇ, ಈ ಲೋಕದಲ್ಲಿ ಎಲ್ಲವನ್ನೂ ಅರಿತಿರುವವರಾದ ನೀವು ನನಗೆ ಈ ವಿಷಯವನ್ನೇ ತಿಳಿಯಹೇಳಿರಿ.



೭. ಮಾಟ್ಟೀರಾನೀರ್ ಪಣಿ ನೀರ್ ಕೊಳ್ಳ ಎಮ್ಮೈ ಪಣಿಯಱಿಯಾ

ವಿಟ್ಟೀರ್, ಇದನೈವೇಱೇ ಶೊನ್ನೋಮ್ ಇನ್ದಳೂರೀರೇ,

ಕಾಟ್ಟಿರಾನೀರ್ ನುನ್ದಮಡಿಕ್ಕಳ್ ಕಾಟ್ಟಿಲ್, ಉಮಕ್ಕಿನ್ದ

ನಾಟ್ಳೇ ವನ್ದು ತೊಣ್ಡರಾನ ನಾಙ್ಗಳುಯ್ಯೋಮೇ. 



ನೀರ್ = ನೀವು, ಪಣಿಕೊಳ್ಳ = \(ನಮ್ಮ\) = \(ನಮ್ಮ\) ಸೇವೆಯನ್ನು ಸ್ವೀಕರಿಸಲು, ಮಾಟ್ಟೀರ್ ಆನೀರ್ = ಬೇಡವೆಂದಿರಿ. \(ಬೇಡವಾದವರಾದಿರಿ\), ಎಮ್ಮೈ = ನಮಗೆ, ಪಣಿ = ಸೇವೆಯೆಂಬುದನ್ನು, ಅಱಿಯಾ ವಿಟ್ಟಿಲ್ = ತಿಳಿಸಿಕೊಡಲಿಲ್ಲ \(ಅರಿತುಕೊಳ್ಳದಂತೆ ಮಾಡಿದಿರಿ\), ಇದನೈ = ಈ ವಿಷಯವನ್ನೇ, ವೇಱೇ ಶೊನ್ನೋಮ್ = ಬೇರೆ ರೀತಿಯಲ್ಲಿ ಹೇಳಿದ್ದೇವೆ, ಇನ್ದಳೂರೀರೇ = ತಿರುವಿಂದಳೂರಿನಲ್ಲಿ ನೆಲಸಿರುವ ಸ್ವಾಮಿಯೇ, ಕಾಟ್ಟೀರ್ ಆನೀರ್ = \(ನೀವು\) ತೋರಿಸದಂತೆ ಆದಿರಿ \(ತೋರಿಸಲಿಲ್ಲ\), ನುಮ್ ತಮ್ = ನಿಮ್ಮ, ಅಡಿಕ್ಕಳ್ = ಪಾಡಗಳನ್ನು, ಕಾಟ್ಟಿಲ್ = ತೋರಿದಿರಾದರೆ, ಉಮಕ್ಕು = ನಿಮಗೆ, ಇನ್ದ ನಾಟ್ಟೇ = ಈ ನಾಡಿನಲ್ಲೇ, ವನ್ದು = ಬಂದು \(ಇದ್ದು\), ತೊಣ್ಡರ್ ಆನ = ಪಾದಸೇವಕರಾದ \(ಭಕ್ತರಾಡ\), ನಾಙ್ಗೂಳ್ = ನಾವು, ಉಯ್ಯೋಮೇ = ಅಭ್ಯುದಯಗೊಳ್ಳುವೆವಲ್ಲವೇ\!



ನೀವು ನಮ್ಮ ಸೇವೆಯನ್ನು ಸ್ವೀಕರಿಸದಾದಿರಿ. ನಮಗೆ ಸೇವೆಯೆಂಬುದನ್ನು ತಿಳಿಸಿಕೊಡಲಿಲ್ಲ. ಈ ವಿಷಯವನ್ನೇ ನಾವು ಬೇರೆ ಮಾತುಗಳಿಂದ ಹೇಳಿದ್ದೇವೆ. ತಿರುವಿಂದಳೂರಿನಲ್ಲಿ ನೆಲಸಿರುವ ಸ್ವಾಮಿಯೇ, ನೀವು ನಮಗೆ ಕಾಣದಾದಿರಿ. \(ನಿಮ್ಮ ಪಾದಗಳನ್ನು ತೋರಿಸದಾದಿರಿ\). ನಿಮ್ಮಡಿಗಳನ್ನು ತೋರಿದಿರಾದರೆ, ನಿಮಗೆ ಈ ನಾಡಿನಲ್ಲೇ ಬಂದು ಇದ್ದುಕೊಂಡು \(ಸೇವೆಮಾಡುತ್ತಾ\) ಭಕ್ತರಾದ ನಾವು ಅಭ್ಯುದಯಗೊಳ್ಳುವೆವಲ್ಲವೇ\! 



ಭಗವಂತನಲ್ಲಿ ಆಳ್ವಾರರು ಅಂಗಲಾಚಿ ಬೇಡುತ್ತಾರೆ: ಸ್ವಾಮೀ, ತಿರುವಿಂದಳೂರಿನಲ್ಲಿ ನೆಲಸಿರುವ ಸರ್ವೇಶ್ವರನೇ, ನೀವು ಸರ್ವಶಕ್ತರು. ನಮಗೆ ಜ್ಞಾನವನ್ನಿತ್ತಿದ್ದೀರಿ. ಆದರೆ, ಸೇವೆ ಎಂಬುದೇನು ಎಂಬುದನ್ನೇ ತಿಳಿಸಿಕೊಡಲಿಲ್ಲ. ನಾವು ಮಾಡುವಸೇವೆಯನ್ನು ನೀವು ಸ್ವೀಕರಿಸಲಿಲ್ಲ. ನಮ್ಮ ಮೇಲೆ ಇಷ್ಟು ನಿರ್ದಯವೇಕೆ? ನಾವೆಷ್ಟು ಬಗಯಲ್ಲಿ ಅಂಗಲಾಚಿದರೂ, ನೀವು ನಿಮ್ಮ ನಿಜಸ್ವರೂಪವನ್ನು ತೋರಲಿಲ್ಲ. ನಮಗೆ ಪ್ರತ್ಯಕ್ಷರಾಗಲಿಲ್ಲ. ನಿಮ್ಮ ಪಾದಗಳನ್ನೂ ತೋರಲಿಲ್ಲ. ನಿಮ್ಮಡಿಗಳನ್ನು ತೋರಿದಿರಾದರೆ, ನಾವು ಈ ನಾಡಿನಲ್ಲೇ ಇದ್ದುಕೊಂಡು, ನಿಮ್ಮ ಪಾದಸೇವೆಯಲ್ಲಿ ತೊಡಗುತ್ತೇವೆ. ಇದರಿಂದ ಭಕ್ತರಾಡ ನಾವು ಉಜ್ಜೀವನಗೊಳ್ಳುತ್ತೇವೆ. ಸ್ವಾಮೀ, ನಮಗೆ ಕೃಪೆದೋರಿ. 



ಭಗವಂತನಿಗೆ ಯಾವ ಬಗೆಯಲ್ಲಿ ಸೇವೆ ಸಲ್ಲಿಸಿದರೂ, ಅದು ಹೃತ್ಪೂರ್ವಕವಾಗಿ ನಿಷ್ಕಲ್ಮಷವಾಗಿ ನಡೆಯಿತೆಂದರೆ, ಅದನ್ನು ಭಗವಂತನು ಒಪ್ಪುವನು. ಸ್ವೀಕರಿಸುವನು. ಆದರೆ, ಭಗವಂತನ ತಿರುವಡಿಗಳನ್ನು ದೃಢವಾಗಿ ಆಶ್ರಯಿಸಿ, ಸೇವೆ ಮಾಡುವುದರಿಂದಲೇ, ಮನುಷ್ಯನು ಉಜ್ಜೀವನಗೊಂಡು, ಭಗವಂತನನ್ನು ಸೇರಿ ಅವನ ನಿತ್ಯಸೇವೆಯಲ್ಲಿಯೇ ಬಾಳುತ್ತಾನೆ ಎಂಬುದನ್ನು ಇಲ್ಲಿ ಹೇಳಲಾಗಿದೆ. 



೮. ಮುನ್ನೈವಣ್ಣಮ್ ಪಾಲಿನ್ ವಣ್ಣಮ್ ಮುೞುದುಮ್ ನಿಲೈನಿನ್ ಱ,

ಪಿನ್ನೈವಣ್ಣಮ್ ಕೊಣ್ಡಲ್ ವಣ್ಣಮ್ ವಣ್ಣಮೆಣ್ಣುಙ್ಗಾಲ್,

ಪೊನ್ನಿನ್ ವಣ್ಣಮ್ ಮಣಿಯಿನ್ ವಣ್ಣಮ್ ಪುರೈಯುನ್ದಿರುಮೇನಿ,

ಇನ್ನ ವಣ್ನಮೆನ್ ಱು ಕಾಟ್ಟೀರ್ ಇನ್ದಳೂರೀರೇ. 



ಮುನ್ನೈವಣ್ಣಮ್ = ಮೊದಲಿನ ಬಣ್ಣ, ಪಾಲಿನ್ ವಣ್ಣಮ್ = ಹಾಲಿನ ಬಣ್ಣ, ಮುೞುದುಮ್ = ಯಾವಾಗಲೂ ಪೂರ್ತಿಯಾಗಿ, ನಿಲೈನಿನ್ ಱ = ಸ್ಥಿರವಾಗಿರುವ, ಪಿನ್ನೈವಣ್ಣಮ್ = ಕಡೆಯಬಣ್ನ, ಕೊಣ್ಡಲ್ ವಣ್ಣಮ್ = ಮೇಘದ ಬಣ್ಣ, ವಣ್ಣಮ್ = ಬಣ್ಣವನ್ನು, ಎಣ್ಣುಙ್ಗಾಲ್ = ಯೋಚಿಸಬಹುದಾದರೆ, ಪೊನ್ನಿನ್ ವಣ್ಣಮ್ = ಚಿನ್ನದ ಬಣ್ಣ, ಮಣಿಯಿನ್ ವಣ್ಣಮ್ = ನೀಲಮಣೀಯ ಬಣ್ನ, ಪುರೈಯುಮ್ = ಹೊಂದಿಕೊಳ್ಳಬಹುದಾದ, ತಿರುಮೇನಿ = ಪವಿತ್ರವಾದ ದೇಹವು, ಇನ್ನವಣ್ಣಮ್ = ಇಂಥ ಬಣ್ಣವೇ, ಎನ್ ಱು = ಎಂದು, ಕಾಟ್ಟೀರ್ = ತೋರಿಸಿಕೊಡಿ, ಇನ್ದಳೂರೀರೇ = ತಿರುವಿನ್ದಳೂರಿನಲ್ಲಿ ನೆಲಸಿರುವ ಸ್ವಾಮಿಯೇ. 



ತಿರುವಿನ್ದಳೂರಿನಲ್ಲಿ ನೆಲಸಿರುವ ಸರ್ವೇಶ್ವರನೇ, ನಿಮ್ಮ ಪವಿತ್ರ ದೇಹದ ಬಣ್ಣವನ್ನು ಯೋಚಿಸಿ ಹೇಳಬಹುದಾದರೆ, ಮೊಟ್ಟ ಮೊದಲಿನ ಬಣ್ಣ ಹಾಲಿನ ಬಣ್ಣ. ಯಾವಾಗಲೂ ಪೂರ್ತಿಯಾಗಿ ಸ್ಥಿರವಾಗಿರುವ ಕಡೆಯ ಬಣ್ಣ ಮೇಘದ ಬಣ್ಣ. ನೀವು ಹೊಂದಿಕೊಳ್ಲಬಹುದಾದ ಇತರ ಬಣ್ಣಗಳು ಚಿನ್ನದ ಬಣ್ಣ ಮತ್ತು ನೀಲಮಣಿಯ ಬಣ್ಣ. ನಿಮ್ಮ ಮೈಬಣ್ಣ ಇಂಥಾದ್ದೇ ಎಂದು ತೋರಿಸಿಕೊಡಿ. 



ಆಳ್ವಾರರು ಭಗವಂತನನ್ನು ಪ್ರಾರ್ಥಿಸುತ್ತಾರೆ: ಸ್ವಾಮೀ,ನಿಮಗೆ ಬಗೆಬಗೆಯ ಬಣ್ಣಗಳಿವೆಯೆಂದು ಶಾಸ್ತ್ರಾದಿಗಳು ಹೇಳುತ್ತವೆ. ನಿಮ್ಮ ಮೊಟ್ಟಮೊದಲನೆಯ ಬಣ್ಣ ಕೃತಯುಗದಲ್ಲಿ ನೀವು ಶೋಭಿಸುವಂಥಾದ್ದು. ಅದು ಹಾಲಿನಂತೆ ಬಿಳುಪಾಗಿ ಸ್ವಚ್ಛವಾಗಿ ಇರುವ ಬಣ್ಣ. ನಿಮ್ಮಕಡೆಯ ಶಾಶ್ವತವಾದ ಬಣ್ಣ ನೀವು ಕಲಿಯುಗದಲ್ಲಿ ಶೋಭಿಸುವುದು. ಅದು ಕಾರ್ಮುಗಿಲಿನ ಬಣ್ಣ. ನೀವು ಹೊಂದಬಹುದಾದ ಇತರ ಎರಡು ಬಣ್ಣಗಳೆಂದರೆ ಹೊಂಬಣ್ಣ ಮತ್ತು ಇಂದ್ರನೀಲಮಣಿಯ ಬಣ್ಣ. ಅವುಗಳಿಂದ ಕ್ರಮವಾಗಿ ನೀವು ತ್ರೇತಾಯುಗದಲ್ಲೂ, ದ್ವಾಪರಯುಗದಲ್ಲೂ ನೀವು ಶೋಭಿಸುತ್ತೀರಿ. ಈಗ ನೀವು ತಿರುವಿನ್ದಳೂರಿನಲ್ಲೂ ಇತರ ಪವಿತ್ರಕ್ಷೇತ್ರಗಳಲ್ಲೂ ಅರ್ಚಾಸ್ವರೂಪರಾಗಿ ಮೆರೆಯುವಿರಿ. ನಿಮ್ಮ ಈಗಿನ ಬಣ್ಣವು ಇಂಥಾದ್ದೇ ಎಂದು ಕೃಪೆಮಾಡಿ ತೋರಿಸಿಕೊಡುವಿರಾ? 



೯. ಎನ್ದೈ ತನ್ದೈ ತಮ್ಮಾನೆನ್ಱಿನ್ ಱು ಎಮರೇೞಳವುಮ್,

ವನ್ದುನಿನ್ ಱ ತೊಣ್ಡರೋರ್ ಕ್ಕೇ ವಾಶಿವಲ್ಲೀರಾಲ್,

ಶಿನ್ದೈತನ್ನುಳ್ ಮುನ್ದಿನಿಟ್ರಿರ್ ಶಿಱಿದುನ್ದಿರುಮೇನಿ,

ಇನ್ದವಣ್ಣ ಮೆನ್ ಱು ಕಾಟ್ಟೀರ್ ಇನ್ದಳೂರೀರೇ. 



ಎನ್ದೈತನ್ದೈ ತಮ್ಮಾನ್ = ನನ್ನ ತಂದೆ, ಅವರ ತಂದೆ, ಎನ್ ಱು ಎನ್ ಱು = ಎಂದು ಕ್ರಮವಾಗಿ, ಎಮರ್ ಏೞ್ ಅಳವುಮ್ = ನಮ್ಮ ಏಳು ತಲೆಮಾರಿನಲ್ಲಿ, ವನ್ದು ನಿನ್ = \(ಸೇವೆಗಾಗಿ\) ಬಂದು ನಿಂತಿರುವ, ತೊಣ್ಡರೋರ್ ಕ್ಕೇ = ಪಾದಸೇವಕರಿಗೇ, ವಾಶಿವಲ್ಲೀರ್ = ಪಕ್ಷಪಾತಿಯಾಗಬಲ್ಲಿರಿ, ಆಲ್ = ಅಯ್ಯೋ, ಶಿನ್ದೈತನ್ನುಳ್ = ನಮ್ಮ ಚಿಂತನೆಯಲ್ಲಿಮುನ್ದಿ = ಎದುರಾಗಿಯೇ, ನಿಟ್ರಿರ್ = ನಿಂತಿರುತ್ತೀರಿ, ಶಿಱಿದುಮ್ = ಸ್ವಲ್ಪವಾದರೂ, ತಿರುಮೇನಿ = ನಿಮ್ಮ ಮೈಯು, ಇನ್ದ ವಣ್ಣಮ್ ಎನ್ ಱು = ಇಂಥಾದ್ದೇ ಬಣ್ಣವೆಂದು, ಕಾಟ್ಟೀರ್ = ತೋರಿಸಿಕೊಡಿರಿ, ಇನ್ದಳೂರೀರೇ = ತಿರುವಿಂದಳೂರಲ್ಲಿ ನೆಲಸಿರುವ ಸ್ವಾಮಿಯೇ. 



ನನ್ನ ತಂದೆ, ಅವರ ತಂದೆ, ಎಂದು ಕ್ರಮವಾಗಿ ನಮ್ಮ ಏಳುತಲೆಮಾರಿನಲ್ಲಿ ನಿಮ್ಮ ಸೇವೆಗಾಗಿ ಬಂದು ನಿಂತಿರುವ ಪಾದಸೇವಕರಿಗೇ ನೀವು ಪಕ್ಷಪಾತಿಯಾಗಬಲ್ಲಿರಿ, ಅಯ್ಯೋ ನಮ್ಮ ಚಿಂತನೆಯಲ್ಲಿ ನಮ್ಮೆದುರಾಗಿಯೇ ನೀವು ನಿಂತಿರುವಿರಿ. ನಿಮ್ಮ ಮೈಬಣ್ಣ ಇಂಥಾದೆಂದು ಸ್ವಲ್ಪವಾದರೂ ತೋರಿಸಿಕೊಡಿ, ತಿರುವಿಂದಳೂರಿನ ಸ್ವಾಮಿಯೇ. 



ಆಳ್ವಾರರು ಭಗವಂತನಲ್ಲಿ ಅಂಗಲಾಚುತ್ತಾರೆ: ಸ್ವಾಮೀ, ನಮ್ಮ ತಂದೆ, ತಾತ, ಮುತ್ತಾತ ಎಂಬುದಾಗಿ ಏಳು ತಲೆಮಾರುಗಳಿಂದಲೂ ತಮಗೆ ದಾಸ್ಯವನ್ನು ನಡೆಸುತ್ತಿರುವ ವಂಶದಲ್ಲಿ ಹುಟ್ಟಿದವನು ನಾನು. ಅವರೆಲ್ಲರಿಗೂ ತಾವು ಪಕ್ಷಪಾತಿಯಾಗಿ ವರ್ತಿಸಿದ್ದೀರಿ. ನನ್ನ ವಿಷಯದಲ್ಲಿ ಮಾತ್ರವೇ ತಾವು ಅನುಮಾನಿಸಬಹುದೇ? ತಕ್ಕವನೋ ಅಲ್ಲವೋ ಎಂದು ಹಿಂದು ಮುಂದು ನೋಡಬಹುದೇ? ಅನುವಂಶೀಯವಾಗಿಬಂದಿರುವ ಭಗವದ್ದಾಸ್ಯವೃತ್ತಿಗೆ ನಾನು ಅರ್ಹನಲ್ಲವೇ? ನನ್ನ ಯೋಗ್ಯತೆ ಅಯೋಗ್ಯತೆಗಳನ್ನು ಕುರಿತು ಯೋಚಿಸುವಿರಾ? ನನ್ನಕಣ್ಣೆದುರಿಗೆ ತೋರಿಕೊಳ್ಳುವುದಕ್ಕೆ ತಮಗೆ ಸಂದೇಹವೇ? ನನ್ನ ಚಿಂತನೆಯಲ್ಲಿ ಮಾತ್ರ ತಾವು ನನ್ನ ಎದುರಲ್ಲೇ ಇರುವಿರಲ್ಲ\! ನನ್ನ ಮನಸ್ಸಿನಲ್ಲಿ ಆನಂದವನ್ನುಕ್ಕಿಸುವಿರಲ್ಲ\! ಮನಸ್ಸಿಗೆ ಕಂಡದ್ದು ಕಣ್ಣಿಗೂ ಕಾಣಬೇಡಾವೇ? ಮನಸ್ಸಿಗೆ ಕಂಡ ರೂಪಕ್ಕೂ ಕಣ್ಣ ಮುಂದೆ ಕಾಣುವರೂ ಪಕ್ಕೂ ತಾರತಮ್ಯವಿದೆಯೇ? ಆದ್ದರಿಂದಲೇ, ಸ್ವಾಮೀ, ಅರ್ಚಾಸ್ವರೂಪಿಯಾದ ತಮ್ಮ ಬಣ್ಣವೇನೆಂಬುದನ್ನು ಕಿಂಚಿತ್ತಾದರೂ ನನಗೆ ತೋರಿಸಿಕೊಡಿ.



“ವಣ್ಣಮ್ – ಎಂಬುದಕ್ಕೆ” ಬಣ್ಣ, ಸೊಬಗು, ಅಲಂಕಾರ, ಗುಣ, ಸ್ವಭಾವ, ಕೀರ್ತಿ, ಹೆಸರು, ರೂಪ, ಕ್ರಮ, ರೀತಿ” – ಎಂದು ಮುಂತಾಗಿ ಅರ್ಥ ಬರುತ್ತದೆ. ಭಗವಂತನನ್ನು ಕುರಿತು ಬಗೆಬಗೆಯಾಗಿ ಯೋಚಿಸುತ್ತಿರುವ ಆಳ್ವಾರರ ಮನದಲ್ಲಿ ಇವೆಲ್ಲವೂ ಬಂದಿರಬೇಕು ಮತ್ತು ಒಂದೊಂದರ ಮೂಲಕವೂ ಅನಂತರ ಒಟ್ಟಾಗಿಯೂ ಕೂಡಿಸಿ ಭಗವಂತನನ್ನು ಅರಿತುಕೊಳ್ಳಬೇಕೆಂದು ಅವರು ಯತ್ನಿಸಿರಬೇಕೆನ್ನಿಸುತ್ತದೆ. ಭಗವಂತನ ಅರಿವಾದರೂ ಬರುವುದು ಹೇಗೆ? 



೧೦. ಏರಾರ್ ಪೊೞಿಲ್ ಶೂೞ್ ಇನ್ದಳೂರಿಲೆನ್ದೈ ಪೆರುಮಾನೈ,

ಕಾರಾರ್ ಪುಱವಿನ್ ಮಙ್ಗೈ ವೇನ್ದನ್ ಕಲಿಯನೊಲಿಶೆಯ್ದ,

ಶೀರಾರಿನ್ ಶೊಲ್ ಮಾಲೈ ಕಟ್ರುತ್ತಿರಿ ವಾರುಲಹತ್ತಿಲ್,

ಆರಾರವರೇ ಅಮರರ್ ಕ್ಕೆನ್ ಱು ಮಮರರಾವಾರೇ. 



ಏರ್ ಆರ್ = ಸೊಬಗು ತುಂಬಿರುವ, ಪೊೞಿಲ್ = ತೋಪುಗಳಿಂದ, ಶೂೞ್ = ಸುತ್ತುವರಿದಿರುವ, ಇನ್ದಳೂ ರಿಲ್ = ತಿರುವಿಂದಳೂರಿನಲ್ಲಿ ನೆಲಸಿರುವ, ಎನ್ ದೈ = ಸ್ವಾಮಿಯಾದ, ಪೆರುಮಾನೈ = ಭಗವಂತನನ್ನು ಕುರಿತು, ಕಾರ್ ಆರ್ = ಮೋಡಗಳಿಂದ ತುಂಬಿರುವ, ಪುಱವಿನ್ = ತೋಪುಗಳುಳ್ಲ, ಮಙ್ಗೈವೇನ್ದನ್ = ತಿರುಮಂಗೈಜನರ \(ನಾಡಿನ\) ಒಡೆಯನಾದ, ಕಲಿಯನ್ = ಕಲಿಯನು, ಒಲಿಶೆಯ್ದ = ಹಾಡಿ ಹೇಳಿದ, ಶೀರ್ ಆರ್ = ಸಂಪತ್ತುತುಂಬಿದ, \(ಹಿರಿಮೆಯುಳ್ಳ\), ಇನ್ = ಮಧುರವಾದ, ಶೊಲ್ ಮಾಲೈ = ಈ ಮಾತಿನ ಮಾಲೆಯನ್ನು \(ಪಾಶುರಗಳನ್ನು\), ಕಟ್ರು = ಕಲಿತು \(ಅಭ್ಯಾಸಮಾಡಿ\), ತಿರಿವಾರ್ = ಅಲೆದಾಡುತ್ತಿರುವವರು, ಉಲಹತ್ತಿಲ್ = ಈ ಲೋಕದಲ್ಲಿ, ಆರ್ ಆರ್ = ಯಾರು ಯಾರು ಇದ್ದಾರೋ, ಅವರೇ = ಅವರೆಲ್ಲರೂ, ಎನ್ ಱುಮ್ = ಯಾವಾಗಲೂ, ಅಮರರ್ ಕ್ಕು = ಅಮರರಿಗೆ, ಅಮರರ್ = ಅಮರರು, ಆವಾರೇ = ಆಗುವವರೇ ಆಗುತ್ತಾರೆ. 



ಸೊಬಗು ತುಂಬಿದ ತೋಪುಗಳಿಂದ ಸುತ್ತುವರಿದಿರುವ ಇನ್ದಳೂರಿನಲ್ಲಿ ನೆಲಸಿರುವ ಸ್ವಾಮಿಯಾದ ಭಗವಂತನನ್ನು ಕುರಿತು ಮೋಡಗಳಿಂದ ತುಂಬಿರುವ ತೋಪುಗಳುಳ್ಳ ತಿರುಮಂಗೈನಾಡಿನ \(ಜನರ\) ಒಡೆಯನಾದ ಕಲಿಯನು \(ತಿರುಮಂಗೈ ಆಳ್ವಾರರು\) ಹಾಡಿ ಹೇಳಿದ ಹಿರಿಮೆ ತುಂಬಿದ ಮಧುರವಾದ ಮಾತುಗಳ ಈ ಮಾಲೆಯನ್ನು ಅಭ್ಯಾಸಮಾಡಿ ಅಲೆದಾಡುತ್ತಿರುವವರು ಈ ಲೋಕದಲ್ಲಿ ಯಾರು ಯಾರು ಇದ್ದಾರೋ ಅವರೆಲ್ಲರೂ ಸರ್ವಕಾಲದಲ್ಲೂ ಅಮರರಿಗೆ ಅಮರರೇ ಆಗಿರುತ್ತಾರೆ. 



“ಹಿರಿಮೆ ತುಂಬಿದ ಮಧುರವಾದ ಮಾತುಗಳ ಈ ಪಾಶುರಮಾಲೆ” – ಎಂದು ಈ ತಿರುಮೊೞಿಯನ್ನು ಆಳ್ವಾರರು ವರ್ಣಿಸಿದ್ದಾರೆ. ಇದರ ವಿಷಯವೆಲ್ಲ ಭಗವಂತನನ್ನು ಒಲಿಸಿಕೊಳ್ಳುವ ಪ್ರಯತ್ನವೇ. 



ಆಳ್ವಾರರು ಭಗವಂತನನ್ನು ಬೇಡುತ್ತಾರೆ: ಸ್ವಾಮೀ, ನೀನು ಎಂದೆಂದಿಗೂ ನಂದಜ್ಯೋತಿಸ್ವರೂಪನು. ಸರ್ವೇಶ್ವರನು. ಸರ್ವಸ್ವತಂತ್ರನು. ಪರಿಪೂರ್ಣನು. ಕೃಪಾಮಯನು. ಸರ್ವಜ್ಞನು. ಸರ್ವಶಕ್ತನು. ನಾವು ಹುಟ್ಟು-ಸಾವುಗಳ ಸಂಕಟದಲ್ಲಿ ಸಿಕ್ಕಿಬಿದ್ದು ತೊಳಲುತ್ತಿದ್ದೇವೆ. ಇದರಿಂದ ನಾವು ಪಾರಾಗಬೇಕು. ಅದಕ್ಕಾಗಿ ನಿನ್ನ ತಿರುವಡಿಗಳನ್ನು ಆಶ್ರಯಿಸಿದ್ದೇವೆ. ನೀನು ನಮ್ಮ ಅಂತರಂಗದಲ್ಲಿಯೇ, ನಮ್ಮನ್ನು ಕ್ಷಣಕಾಲವೂ ಅಗಲದಂತೆ, ನೆಲಸಿದ್ದೀ. ನಾವು ನಿನ್ನನ್ನೇ ನಂಬಿ ನಿನ್ನನ್ನು ಕುರಿತು ಚಿಂತಿಸುತ್ತ, ನಿನ್ನನ್ನು ಪೂಜಿಸುತ್ತಾ, ನಿನ್ನನ್ನು ಸ್ತುತಿಸುತ್ತಾ, ನಿನ್ನ ದಿವ್ಯ ದರ್ಶನಕ್ಕಾಗಿ ಅಲೆದಾಡುತ್ತಿದ್ದೇವೆ. ನಮ್ಮ ವಿಚಿತ್ರವರ್ತನೆಯನ್ನು ಕಾಣುವ ಇತರರಿಗೆ ನಾಉ ಬುದ್ಧಿಕೆಟ್ಟವರಾಗಿದ್ದೇವೆ. ನಮ್ಮ ವಿಚಿತ್ರವರ್ತನೆಯನ್ನು ಕಾಣುವ ಇತರರಿಗೆ ನಾವು ಬುದ್ಧಿಕೆಟ್ಟವರಾಗಿದ್ದೇವೆ. ಅವರು ನಮ್ಮನ್ನು ಹಾಸ್ಯಮಾಡುತ್ತಾರೆ, ನಿಂದಿಸುತ್ತಾರೆ. ನಮಗೆ ಹೊನ್ನಿನ ಹೊಳಪುಬೇಡ. ನಿನ್ನ ದೇಹಕಾಂತಿಯ ವಿಶಿಷ್ಟವಾದ ಹೊಳಪು ಬೇಕು. ನಮ್ಮ ಈ ದೇಹವನ್ನು ಕೊಟ್ಟವನು ನೀನು. ನೀನೇ ಅದನ್ನು ಅನುಭವಿಸಿಕೋ. ಎಲ್ಲವು ನಿನಗೆ ಸೇರಿದ್ದು. 



ಸ್ವಾಮೀ, ಸೃಷ್ಟಿಯ ಒಂದೊಂದು ವಸ್ತುವೂ ನೀನೇ. ಅವುಗಳ ಅಂತರ್ಯಾಮಿಯೂ ನಿಯಾಮಕನೂ ನೀನೇ. ನಿನ್ನ ಸೃಷ್ಟಿಯನ್ನು ನೋಡಿದಾಗ ಆಗುವ ಆನಂದಕ್ಕಿಂತಲೂ ನಿನ್ನ ದೇಹಕಾಂತಿಯ ಅಪರೂಪವಾದ ಸೊಬಗನ್ನು ನೋಡುವುದರಿಂದ ನಮಗೆ ಪರಮಾನಂದವುಂಟಾಗುವುದು. ಶಾಸ್ತ್ರಗಳು ನಿನ್ನ ಬಣ್ಣವನ್ನು ಬಗೆಬಗೆಯಾಗಿ ವರ್ಣಿಸಿವೆ. ನಿನ್ನ ನಿಜವಾದ ಬಣ್ಣವೇನೆಂಬುದನ್ನು ನಮಗೆ ಸಕೃತ್ತಾದರೂ ತೋರಿಸು. 



ನಮ್ಮನ್ನು ಎಲ್ಲರಂತೆ ಕಾಣಬೇಡ. ಏಳು ತಲೆಮಾರುಗಳಿಂದಲೂ ನಮ್ಮ ವಂಶದವರು ನಿನ್ನ ದಾಸ್ಯದಲ್ಲಿಯೇ ತೊಡಗಿದ್ದವರು. ಆ ವಂಶದವನಾದ ನನ್ನನ್ನು ಕಡೆಗಣಿಸಬೇಡ. ನನ್ನ ಮನದಲ್ಲಿ ನೀನು ಸದಾ ಕಾಣಿಸಿಕೊಳ್ಳುತ್ತಿರುವೆ. ನನ್ನ ಕಣ್ಣುಗಳಿಗೂ ನೀನು ಕಾಣಿಸಿಕೋ. ನಮಗೆ ನಿನ್ನ ದಿವ್ಯಮಂಗಳ ಸ್ವರೂಪವನ್ನು ತೋರಿದ ಸ್ಥಳದಲ್ಲೇ ನಾವಿದ್ದುಕೊಂಡು, ನಿನ್ನ ಸೇವೆಯಲ್ಲಿ ತೊಡಗಿ, ಕೃತಾರ್ಥರಾಗುತ್ತೇವೆ. 



ಭಗವಂತನನ್ನು ಒಲಿಸಿಕೊಳ್ಳುವ ಸುಲಭೋಪಾಯವೊಂದನ್ನು ಮಧುರವಾದ ರೀತಿಯಲ್ಲಿ, ತಿಳಿಯಾದ ಸರಳವಾದ ಮಾತುಗಳಲ್ಲಿ ಹೇಳಿದ್ದಾರೆ. ಇದನ್ನು ಅನುಸರಿಸಿ, ಭಗವದನುಗ್ರಹಕ್ಕೆ ಪಾತ್ರನಾದವನು ಪುನರ್ಜನ್ಮವಿಲ್ಲದಂತೆ ನಿತ್ಯಮುಕ್ತನಾಗುವನು. ಆಳ್ವಾರರು ಹೇಳುವಂತೆ ಅವನು “ಅಮರರಲ್ಲಿ ಅಮರನಾಗುವನು”. ಇದೇ ಈ ತಿರುಮೊೞಿಯ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*



ಅಡಿಯನಡೆ: ನುಮ್ಮೈ, ಶಿನ್ದೈ, ಪೇಶುಹಿನ್ ಱದು, ಆಶೈ, ತೀ, ಶೊಲ್ಲಾದು, ಮಾಟ್ಟೀರ್, ಮನ್ನೈ, ಎನ್ದೈ, ಏರಾರ್, \(ಆಯ್ ಚ್ಚಿಯರ್\). 



\*\*\*\*\*\*\*\*\*\*\*\*\*\*\*\*\*



ಪೆರಿಯ ತಿರುಮೊೞಿ ನಾಲ್ಕನೆಯ ದಶಕ ಹತ್ತನೆಯ ತಿರುಮೊೞಿ

ಆಯ್ ಚ್ಚಿಯರೞೈಪ್ಪ

೧. ಆಯ್ ಚ್ಚಿಯರ ೞೈಪ್ಪ ವೆಣ್ನೆಯುಣ್ಡೊರುಕಾಲ್

ಆಲಿಲೈವಳರ್ ನ್ದ ವೆಮ್ಬೆರುಮಾನ್,

ಪೇಯ್ ಚ್ಚಿಯೈ ಮುಲೈಯುಣ್ಡಿಣೈಮರುದಿಱುತ್ತು

ಪ್ಪೆರುನಿಲಮಳನ್ದ ವನ್ ಕೋಯಿಲ್,

ಕಾಯ್ ತ್ತ ನೀಳ್ ಕಮುಹುಙ್ಗದಲಿಯುನ್ದೆಙ್ಗುಮ್

ಎಙ್ಗುಮಾಮ್ ಪೊೞಿಲ್ ಹಳಿನಡುವೇ,

ವಾಯ್ ತ್ತ ನೀರ್ ಪಾಯುಮ್ ಮಣ್ಣಿಯಿನ್ ತೆನ್ ಪಾಲ್

ತಿರುವೆಳ್ಳಿಯಙ್ಗುಡಿಯದುವೇ. 



ಆಯ್ ಚ್ಚಿಯರ್ = ಗೊಲ್ಲತಿಯರು, ಅೞೈಪ್ಪ = ಮೊರೆಯಿಡುವಂತೆ, ವೆಣ್ಣೆಯ್ ಉಣ್ಡು = ಬೆಣ್ಣೆಯನ್ನು ತಿಂದವನೂ, ಒರು ಕಾಲ್ = ಒಂದು ಸಮಯದಲ್ಲಿ, ಆಲ್ ಇಲೈ = ಆಲದ ಎಲೆಯಮೇಲೆ, ವಳರ್ ನ್ದ = ಪವಡಿಸಿ \(ನಿದ್ರಿಸಿ\)ದ, ಎಮ್ಬೆರುಮಾನ್ = ಸರ್ವೇಶ್ವರನೂ, ಪೇಯ್ ಚ್ಚಿಯೈ ಮುಲೈ ಉಣ್ಡು = ರಾಕ್ಷಸಿಯ ಮೊಲೆಯನ್ನುಂಡವನೂ, ಇಣೈಮರುದು = ಜೋಡಿ ಮತ್ತೀಮರಗಳನ್ನು, ಇಱುತ್ತು = ಮುರಿದವನೂ,ಪೆರುನಿಲಮ್ = ವಿಶಾಲವಾದ ಭೂಮಿಯನ್ನು, ಅಳನ್ದವನ್ = ಅಳೆದವನೂ \(ಆದ ಭಗವಂತನ\), ಕೋಯಿಲ್ = ಇರುವ ಪವಿತ್ರಸ್ಥಳವೆಂದರೆ, ಕಾಯ್ ತ್ತ = ಕಾಯಿಬಿಟ್ಟಿರುವ, ನೀಲ್ = ಎತ್ತರವಾಗಿ ಬೆಳೆದಿರುವ, ಕಮುಹುಮ್ = ಅಡಕೆ ಮರಗಳು, ಕದಲಿಯುನ್ = ಬಾಳೆಯ ಮರಗಳು, ತೆಙ್ಗುಮ್ = ತೆಂಗಿನ ಮರಗಳು, ಎಙ್ಗುಮ್ = ಎಲ್ಲೆಲ್ಲಿಯೂ \(ಎಲ್ಲ ಕಡೆಯೂ\), ಆಮ್ = ಸಮೃದ್ಧಿಯಾಗಿರುವ, ಪೊೞಿಳ್ ಹಳಿನ್ = ತೋಪುಗಳ, ನಡುವೇ = ನಡುವಲ್ಲಿ, ವಾಯ್ ತ್ತ = ಬೇಕಾಗುವಷ್ಟು, ನೀರ್ ಪಾಯುಮ್ = ನೀರನ್ನು ಹರಿಸುವ, ಮಣ್ಣಿಯಿನ್ = ಮಣ್ಣಿನದಿಯ, ತೆನ್ ಪಾಲ್= ದಕ್ಷಿಣದ ದಡದಲ್ಲಿ, ತಿರುವೆಳ್ಳಿಯಙ್ಗುಡಿ ಅದುವೇ = \(ಅಕ್ಕೋ\) ಅದೇ, ತಿರುವೆಳ್ಳಿಯಂಗುಡಿ ಕ್ಷೇತ್ರ. 



ಗೊಲ್ಲತಿಯರು ಮೊರೆಯಿಡುವಂತೆ ಬೆಣ್ಣೆಯನ್ನುಂಡವನೂ, ಒಂದು ಸಮಯದಲ್ಲಿ ಆಲದ ಎಲೆಯ ಮೇಲೆ ಪವಡಿಸಿದ ಸ್ವಾಮಿಯೂ, ರಾಕ್ಷಸಿಯ ಮೊಲೆಯನ್ನುಂಡವನೂ, ಜೋಡಿ ಮತ್ತೀಮರಗಳನ್ನು ಮುರಿದವನೂ ವಿಶಾಲವಾದ ಭೂಮಿಯನ್ನಳೆದವನೂ ಆದ ಸರ್ವೇಶ್ವರನು ನೆಲಸಿರುವ ಪವಿತ್ರಸ್ಥಳವೆಂದರೆ, ಕಾಯಿಬಿಟ್ಟಿರುವ ಎತ್ತರವಾದ ಅಡಕೆಯ ಮರಗಳೂ ಬಾಳೆಯಮರಗಳು ತೆಂಗಿನಮರಗಳೂ ಎಲ್ಲ ಕಡೆಯೂ ಸಮೃದ್ಧಿಯಾಗಿರುವ ತೋಪುಗಳ ನಡುವೆ ಬೇಕಾಗುವಷ್ಟು ನೀರನ್ನು ಹರಿಸುವ ಮಣ್ಣಿನದಿಯ ದಕ್ಷಿಣದ ದಡದಲ್ಲಿ ಅಕ್ಕೊ ಅದೇ ತಿರುವೆಳ್ಳಿಯಂಗುಡಿ ಕ್ಷೇತ್ರ.



ನಾನಾಕಾಲಗಳಲ್ಲಿ ನಾನಾಸಾಹಸಗಳನ್ನು ನಡೆಸಿದವನೂ, ನಾನಾರೀತಿಯಲ್ಲಿ ಕೀರ್ತಿಯನ್ನು ಗಳಿಸಿದವನೂ ಆದ ಭಗವಂತನು ಭೂಲೋಕದಲ್ಲಿ ನಾನಾ ದಿವ್ಯಕ್ಷೇತ್ರಗಳಲ್ಲಿ ನೆಲಸಿದ್ದಾನೆ. ಅವುಗಳಲ್ಲಿ ತಿರುವೆಳ್ಳಿಯಂಗುಡಿ ಎಂಬುದೊಂದು ಪವಿತ್ರಕ್ಷೇತ್ರ. ಈ ಕ್ಷೇತ್ರದ ಬಗೆಗೆ ಆಳ್ವಾರರು ಈ ತಿರುಮೊೞಿಯಲ್ಲಿ ಪರಿಚಯಮಾಡಿಕೊಡುತ್ತಾರೆ. 



ತಿರುವೆಳ್ಳಿಯಂಗುಡಿ ಕ್ಷೇತ್ರವು ’ಮಣ್ಣಿ’ನದಿಯ ದಕ್ಷಿಣ್ದ ದಡದಲ್ಲಿದೆ. ಅದರ ದಡಗಳಲ್ಲಿ ಎಲ್ಲಿ ನೋಡಿದರೂ ಬಾಳೆಯ ತೋಟಗಳು, ಅಡಕೆಯ ತೋಟಗಳು, ತೆಂಗಿನ ತೋಟಗಳು. ನದಿಯು ಅವುಗಳಿಗೆಲ್ಲ ಬೇಕಾದಷ್ಟು ನೀರನ್ನು ಒದಗಿಸುತ್ತದೆ. ಅದರಿಂದ, ಮರಗಳೆಲ್ಲವೂ ದಟ್ಟವಾಗಿ ಎತ್ತರವಾಗಿ ಬೆಳೆದಿವೆ. ಅವುಗಳಲ್ಲಿ ಕಾಯಿಗಳು ಪುಷ್ಕಳವಾಗಿ ಗೊನೆಗಳಲ್ಲಿ ತುಂಬಿಕೊಂಡಿವೆ. ತಂಪಾದ ಆ ಪ್ರದೇಶದಲ್ಲಿ ತೋಟಗಳ ನಡುವೆ ಸರ್ವೇಶ್ವರನ ದೇವಾಲಯವಿದೆ. 



ಆ ಸ್ವಾಮಿಯ ವೈಶಿಷ್ಟ್ಯವೇನು? 



ಹಿಂದೆ, ಒಂದು ಸಮಯದಲ್ಲಿ, ಸ್ವಾಮಿಯು ಶ್ರೀಕೃಷ್ಣನಾಗಿ ಅವತರಿಸಿ ನಂದಗೋಕುಲದಲ್ಲಿ ಬೆಳೆಯುತ್ತಿದ್ದಾಗ, ಅಲ್ಲಿಯ ಗೊಲ್ಲತಿಯರೆಲ್ಲರೂ ಶ್ರೀಕೃಷ್ಣನ ತಾಯಿಯಾದ ಯಶೋದಾದೇವಿಯಲ್ಲಿ ಮೊರೆಯಿಡುವಂತೆ ಹಾಲು, ಮೊಸರು, ಬೆಣ್ಣೆ ಮುಂತಾದ ಅವರು ಕೂಡಿಟ್ಟ ವಸ್ತುಗಳನ್ನೆಲ್ಲಾ ಉಂಡು ಅರಗಿಸಿಕೊಂಡ ಅದ್ಭುತಕಾರಿ. ಕೃಷ್ಣನು ಎಳೆಯ ಕಂದನಾಗಿರುವಾಗ, ಕಂಸನಿಂದ ಪ್ರೇರಿತಳಾಗಿ, ತಾಯಿಯ ಯಶೋದೆಯ ರೂಪವನ್ನು ಅಳವಡಿಸಿಕೊಂಡು ಬಂದು ಪೂತನಿಯೆಂಬ ರಾಕ್ಷಸಿಯಲ್ಲಿ ವಿಷದ ಹಾಲನ್ನು ಕುಡಿದು, ಆ ಮೂಲಕ ಅವಳ ಪ್ರಾಣವನ್ನೇ ಹೀರಿಕೊಂಡ ಅದ್ಭುತಕಾರಿ. ಮತ್ತೆ ಕೃಷ್ಣನು ಅಂಬೆಗಾಲಿಕ್ಕುವ ಮಗುವಾಗಿ, ತಾನು ಮಾಡಿದ ಚೇಷ್ಟೆಗಳಿಗೆ ಶಿಕ್ಷೆಯೆಂಬಂತೆ, ತಾಯಿಯಿಂದ ಒರಳುಕಲ್ಲಿಗೆ ಕಟ್ಟಿಸಿಕೊಂಡು ಅದನ್ನೂ ತನ್ನ ಹಿಂದೆ ಎಳೆದುಕೊಂಡು ಹೋಗುತ್ತಾ, ಪುಷ್ಟವಾಗಿ ಬೆಳೆದುನಿಂತಿದ್ದು ಜೋಡಿ ಮತ್ತೀ ಮರಗಳ ನಡುವೆ ನುಸುಳಿ, ತನ್ನಹಿಂದೆ ಬಂದಿದ್ದ ಒರಳನ್ನೂ ತನ್ನ ಕಡೆಗೆ ಎಳೆದುಕೊಳ್ಳುವ ನೆಪದಲ್ಲಿ ಆ ಜೋಡಿಮರಗಳನ್ನೇ ಮುರಿದುಹಾಕಿದ ಅದ್ಭುತಕಾರಿ\! 



ಮತ್ತೊಂದು ಸಮಯದಲ್ಲಿ, ಸ್ವಾಮಿಯು ವಾಮನವಟುವಾಗಿ ಬಲಿಚಕ್ರವರ್ತಿಯ ಯಾಗಶಾಲೆಗೆ ಬಂದು, ಮೂರಡಿ ನೆಲವನ್ನು ಯಾಚಿಸಿ, ಪಡೆದುಕೊಂಡ ಬಳಿಕ ತ್ರಿವಿಕ್ರಮನಾಗಿ ಬೆಳೆದು, ವಿಶಾಲವಾದ ಭೂಮಂಡಲವನ್ನು ತನ್ನ ಒಂದೇ ಹೆಜ್ಜೆಯಿಂದ ಅಳೆದುಕೊಂಡ ಅದ್ಭುತಕಾರಿ\! 



ಮತ್ತೆ ಪ್ರಳಯಕಾಲದಲ್ಲಿ,ಇಡಿಯ ಬ್ರಹ್ಮಾಂಡವನ್ನು ಕಬಳಿಸಿ, ಎಲ್ಲೆಲ್ಲೂ ಜಲಮಯಮಾಡಿ, ತಾನೊಂದು ಪುಟ್ಟ ಆಲದೆಲೆಯ ಮೇಲೆ ಏನೂ ಅರಿಯದ ಮಗುವಿನಂತೆ ಮಲಗಿ ಬಹುಕಾಲ ಯೋಗ ನಿದ್ರೆಯಲ್ಲಿದ್ದ ಮಹಾದ್ಭುತಕಾರಿ\! 



ಇಂಥ ಅದ್ಭುತಕಾರಿಯಾದ ಸರ್ವೇಶ್ವರನು ಈಗ ಅತ್ಯಂತ ಮಧುರವಾದ ಆಕರ್ಷಕವಾದ ಅರ್ಚಾಮೂರ್ತಿಯಾಗಿ, ಭಕ್ತಕೋಟಿಗೆ ಕೃಪೆದೋರುವುದಕ್ಕಾಗಿಯೇ, ತಿರುವೆಳ್ಳಿಯಂಗುಡಿ ಕ್ಷೇತ್ರದಲ್ಲಿ ನೆಲಸಿದ್ದಾನೆ. ಅಲ್ಲಿಗೆ ಹೋಗಿ, ಸ್ವಾಮಿಯ ದಿವ್ಯಸುಂದರ ರೂಪವನ್ನು ಕಂಡು, ಕೈಯಲ್ಲಾದ ಸೇವೆ ಸಲ್ಲಿಸಿ, ಅವನ ಅನುಗ್ರಹಕ್ಕೆ ಪಾತ್ರರಾಗಬೇಕೆಂದು ಆಳ್ವಾರರು ಹೇಳುತ್ತಾರೆ. 



೨. ಆನಿರೈಮೇಯ್ ತ್ತನ್ ಱಲೈಕಡಲಡೈತ್ತಿಟ್ಟು

ಅರಕ್ಕರ್ ತಂಜಿರಙ್ಗಳೈಯುರುಟ್ಟಿ,

ಕಾರ್ ನಿಱೈಮೇಹಙ್ಗಲನ್ದದೋರುರುವ

ಕ್ಕಣ್ಣನಾರ್ ಕರುದಿಯ ಕೋಯಿಲ್,

ಪೂನಿರೈಚೆರುನ್ದಿ ಪುನ್ನೈ ಮುತ್ತರುಮ್ಬಿ

ಪ್ಪೊದುಮ್ಬಿಡೈವರಿ ವಣ್ಡುಮಿಣ್ಡಿ,

ತೇನಿರೈತ್ತುಙ್ಗಿನ್ನಿಶೈಮುರಲುಮ್

ತಿರುವೆಳ್ಳಿಯಙ್ಗುಡಿಯದುವೇ. 



ಆನಿರೈ = ದನಗಳ ಮಂದೆಯನ್ನು, ಮೇಯ್ ತ್ತು = ಮೇಯಿಸಿ, ಅನ್ ಱು = ಅಂದು, ಅಲೈ ಕಡಲ್ = ಅಲೆಗಳಿಂದ ತುಂಬಿದ ಕಡಲನ್ನು, ಅಡೈತ್ತಿಟ್ಟು = ಅಡಗಿಸಿ, ಅರಕ್ಕರ್ ತಮ್ = ರಾಕ್ಷಸರ, ಶಿರಙ್ಗಳೈ = ಶಿರಗಳನ್ನು, ಉರುಟ್ಟಿ = ಉರುಡಿಸಿ, ಕಾರ್ ನಿಱೈ = ಮಳೆಗಾಲದಲ್ಲಿ ತುಂಬಿಕೊಂಡಿರುವ, ಮೇಹಮ್ = ಮೇಘಗಳು, ಕಲನ್ದದು = ಕಲೆತುಕೊಂಡಿರುವ, ಓರ್ ಉರುವಮ್ = ಅಪರೂಪವಾದ \(ಸಾಟಿಯಿಲ್ಲದ\) ಒಂದು ರೂಪವುಳ್ಳ,ಕಣ್ಣನಾರ್ = ಶ್ರೀಕೃಷ್ಣನು, ಕರುದಿಯ = ಆಶಿಸಿರುವ, ಕೋಯಿಲ್ = ದೇವಾಲಯ \(ಪವಿತ್ರಸ್ಥಳ\)ವೆಂದರೆ, ಪೂನಿರೈ = ಹೂತುಂಬಿರುವ, ಶೆರುನ್ದಿ = ಸುರಹೊನ್ನೆ, ಪುನ್ನೈ = ಹೊನ್ನೆಮರಗಳಲ್ಲಿ, ಮುತ್ತು = ಮುತ್ತುಗಳಂತೆ, ಅರುಮ್ಬಿ = ಮೊಗ್ಗುಗಳಾಗಿ, ಪೊದುಮ್ಬಿಡೈ = ದಟ್ಟವಾಗಿರುವ ತೋಪುಗಳಲ್ಲಿ, ವರಿವಣ್ಡು= ಸೊಬಗಿನ ದುಂಬಿಗಳು, ಮಿಣ್ಡಿ = ತುಂಬಿಕೊಂಡು, ತೇನ್ = ಮಧುವನ್ನು, ಇರೈತ್ತು = ಗುಯ್ ಗುಟ್ಟುತ್ತಾ \(ಸದ್ದುಮಾಡುತ್ತಾ\), ಅಙ್ಗು = ಅಲ್ಲಿ, ಉಣ್ಡು = ಉಂಡು, ಇನ್ = ಮಧುರವಾಗಿ, ಇಶೈ ಮುರಲುಮ್ = ಗಾನಮಾಡುತ್ತಿರುವ, ತಿರುವೆಳ್ಳಿಯಙ್ಗುವಾಗಿ, ಇಶೈ ಮುರಲುಮ್ = ಗಾನಮಾಡುತ್ತಿರುವ, ತಿರುವೆಳ್ಳಿಯಙ್ಗುಡಿ ಅದುವೇ = ತಿರುವೆಳ್ಳಿಯಂಗುಡಿ ಕ್ಷೇತ್ರ ಅದೇ. 



ಅಂದು, ದನಗಳ ಮಂದೆಯನ್ನು ಮೇಯಿಸಿ, ಅಲೆಗಳಿಂದ ತುಂಬಿದ ಕಡಲನ್ನು ಅಡಗಿಸಿ, ರಾಕ್ಷಸರ ಶಿರಗಳನ್ನು ಉರುಡಿಸಿ, ಮಳೆಗಾಲದ ದಟ್ಟವಾದ ಮೋಡಗಳ ಹಾಗೆ ಸಾಟಿಯಿಲ್ಲದ ಒಂದು ರೂಪವನ್ನು ತಳೆದ ಶ್ರೀಕೃಷ್ಣನು ಆಶಿಸುವ ಪವಿತ್ರಸ್ಥಳವೆಂದರೆ, ಹೂ ತುಂಬಿದ ಸುರಹೊನ್ನೆ, ಹೊನ್ನೆ ಮರಗಳಲ್ಲಿ ಮುತ್ತುಗಳಂತೆ ಮೊಗ್ಗುಗಳಾಗಿ ದಟ್ಟವಾಗಿರುವ ತೋಪುಗಳಲ್ಲಿ ಸೊಬಗಿನ ದುಂಬಿಗಳು ತುಂಬಿಕೊಂಡು ಸದ್ದುಮಾಡುತ್ತಾ ಮಧುವನ್ನುಂಡು ಗಾನಮಾಡುತ್ತಿರುವ ತಿರುವೆಳ್ಳಿಯಂಗುಡಿ ಕ್ಷೇತ್ರವೇ.



ತಿರುವೆಳ್ಳಿಯಂಗುಡಿ ಕ್ಷೇತ್ರವು ಸುರಹೊನ್ನೆ ಮೊದಲಾದ ಪರಿಮಳತುಂಬಿದ ಹೂವಿನ ಮರಗಳ ತೋಪುಗಳಿಂದ ಸುತ್ತುವರಿದಿದೆ. ಅಲ್ಲಿ ಸೊಬಗಿನ ದುಂಬಿಗಳು ಹೂಗಳನ್ನು ಸೇರಿ, ಸದ್ದುಮಾಡುತ್ತಾ, ಮಧುವನ್ನುಂಡು, ಆನಂದದಿಂದ ಗಾನ ಮಾಡುತ್ತಿರುತ್ತವೆ. ಅಲ್ಲಿಯೇ ಭಗವಂತನು ಮಧುರವಾದ ರೂಪವನ್ನು ತಳೆದು, ಭಕ್ತರನ್ನು ಅನುಗ್ರಹಿಸುವುದಕ್ಕಾಗಿಯೇ ನೆಲಸಿದ್ದಾನೆ. 



ಆ ಭಗವಂತನೇ, ಹಿಂದೆ, ಮಳೆಗಾಲದ ದಟ್ಟವಾದ ಮುಗಿಲಿನ ಹಾಗೆ ವಿಲಕ್ಷಣವಾದ ಆಕರ್ಷಕವಾದ ರೂಪದಲ್ಲಿ ಶ್ರೀಕೃಷ್ಣನಾಗಿ ಅವತರಿಸಿ, ಇತರ ಗೋವಳ ಬಾಲಕರ ಹಾಗೆಯೇ ದನಕರುಗಳನ್ನು ಮೇಯಿಸಿದನು. 



ಆ ಭಗವಂತನೇ, ಹಿಂದೆ, ಶ್ರೀರಾಮನಾಗಿ ಅವತರಿಸಿ, ಅಲೆಗಳಿಂದ ತುಂಬಿದ ಕಡಲನ್ನು ಅಡಗಿಸಿ, ಅದಕ್ಕೆ ಸೇತುವೆಯನ್ನು ಕಟ್ಟಿ, ಲಂಕೆಗೆ ಮುತ್ತಿಗೆ ಹಾಕಿದನು. ಅಲ್ಲಿ ವಾಸಿಸುತ್ತಿದ್ದ ರಾಕ್ಷಸರ ತಲೆಗಳನ್ನು ಉರುಡಿಸಿದನು. 



ಆ ಸ್ವಾಮಿಯೇ ಇಷ್ಟಪಟ್ಟು ತಿರುವೆಳಿಯಂಗುಡಿ ಕ್ಷೇತ್ರದಲ್ಲಿ ಅರ್ಚಾಮೂರ್ತಿಯಾಗಿ ನೆಲಸಿರುವುದು. ಅವನನ್ನು ದರ್ಶಿಸಿ, ಸೇವೆಮಾದಿ, ಅವನ ಕೃಪೆಗೆ ಪಾತ್ರರಾಗಬೇಕೆಂದು ಆಳ್ವಾರರು ಹೇಳುತ್ತಾರೆ. 



೩. ಕಡುವಿಡಮುಡೈಯ ಕಾಳಿಯನ್ ತಡತ್ತೈ

ಕ್ಕಲಕ್ಕಿ ಮುನ್ನಲಕ್ಕೞಿತ್ತು, ಅವನ್ ಱನ್

ಪಡಮಿಱ ಪ್ಪಾಯ್ ನ್ದು ಪನ್ ಮಣಿ ಶಿನ್ದ

ಪ್ಪಲ್ ನಡಮ್ ಪಯಿನ್ ಱವನ್ ಕೋಯಿಲ್,

ಪಡವರವಲ್ ಹುಲ್ ಪಾವೈನಲ್ಲಾರ್ ಹಳ್

ಅಯಿಟ್ರಿಯ ನಾಡಹತ್ತೊಲಿಪೋಯ್,

ಅಡೈಪುಡೈ ತೞುವಿಯಣ್ದನಿನ್ ಱತಿರುಮ್

ತಿರುವೆಳ್ಳಿಯಙ್ಗುಡಿಯದುವೇ. 



ಕಡು ವಿಡಮ್ ಉಡೈಯ = ಬಲುಕೆಟ್ಟ ವಿಷವನ್ನುಳ್ಳ, ಕಾಳಿಯನ್ = ಕಾಳೀಯನಿದ್ದ, ತಡತ್ತೈ = ತಟಾಕವನ್ನು \(ಮಡುವನ್ನು\), ಕಲಕ್ಕಿ = ಕಲಕಿ ಹಾಕಿ, ಮುನ್ = ಹಿಂದೆ ಒಮ್ದು ಸಲ, ಅಲಕ್ಕೞಿತ್ತು = ಬಹಳ ಸಂಕಟಗೊಳಿಸಿ, ಅವನ್ ತನ್ = ಅವನ, ಪಡಮ್ = ಹೆಡೆಗಳು, ಇಱ = ಮುರಿಯುವಂತೆ, ಪಾಯ್ ನ್ದು = \(ಅದರ ಮೇಲೆ\) ಹಾರಿಕೊಂಡು, ಪಲ್ ಮಣಿ ಶಿನ್ದ = ಹಲವಾರು ರತ್ನಗಳು ಉದುರಿಬೀಳುವಂತೆ, ಪಲ್ ನಡಮ್ = ಬಗೆಬಗೆಯ \(ಅಲವಾರು\) ನರ್ತನಗಳನ್ನು, ಪಯಿನ್ ಱವನ್ ಕೋಯಿಲ್ = ಆಡಿದವನ ಪವಿತ್ರಸ್ಥಳವೆಂದರೆ, ಪಡಮ್ = ಹೆಡೆಗಳುಳ್ಲ, ಅರವು = ಸರ್ಪದ, ಅಲ್ ಹುಲ್ = ನಡುವನ್ನುಳ್ಳ \(ನಿತಂಬಗಳನ್ನುಳ್ಳ\), ಪಾವೈನಲ್ಲಾರ್ ಹಳ್ = ಒಳ್ಳೆಯ \(ಸುಂದರಿಯರಾಡ\) ಸ್ತ್ರೀಯರು, ಪಯಿಟ್ರಿಯ = ಪಳಗಿದ, ನಾಡಹತ್ತು = ನಟನದ, ಒಲಿ = ಸದ್ದು, ಪೋಯ್ = ಹೋಗಿ, ಅಡೈಪುಡೈ ತೞುವಿ = ಅಕ್ಕಪಕ್ಕ \(ಎಡಬಲ\)ಗಳಲ್ಲಿ ಹರಡಿಕೊಂಡು, ಅಣ್ಡಮ್ ನಿನ್ ಱು = ಭೂಮಂಡಲದಲ್ಲೆಲ್ಲಾ, ಅದಿರುಮ್ = ಅದುರುವಂತೆ ಮಾಡುವ, ತಿರುವೆಳ್ಳಿಯಙ್ಗುಡಿ ಅದುವೇ = ತಿರುವೆಳ್ಳಿಯಂಗುಡಿ ಕ್ಷೇತ್ರವೇ. 



ಬಲುಕೆಟ್ಟ ವಿಷವನ್ನುಳ್ಳ ಕಾಳೀಯನ ಮಡುವನ್ನು ಕಲಕಿಹಾಕಿ, ಹಿಂದೆ ಒಂದು ಸಲ, ಅವನನ್ನು ಬಹಳ ಸಂಕಟಗೊಳಿಸಿ, ಅವನ ಹೆಡೆಗಳು ಮುರಿಯುವಂತೆ \(ಅದರಮೇಲೆ\) ಹಾರಿಕೊಂಡು, ಅನೇಕ ರತ್ನಗಳು ಉದುರಿಬೀಳುವಂತೆ ಹಲವಾರು ನರ್ತನಗಳನ್ನು ಆಡಿದವನ ಪವಿತ್ರಸ್ಥಳವೆಂದರೆ, ಹೆಡೆಗಳುಳ್ಳ ಸರ್ಪದ ನಡುವನ್ನುಳ್ಳ \(ನಿತಂಬಗಳನ್ನುಳ್ಳ\) ಒಳ್ಳೆಯ ಸುಂದರಿಯರಾದ ಸ್ತ್ರೀಯರು ಪಳಗಿದ ನಟನದ ಸದ್ದು ಅಕ್ಕಪಕ್ಕಗಳಲ್ಲಿ ಹರಡುತ್ತಾ ಹೋಗಿ ಭೂಮಂಡಲವನ್ನೇ ಅದುರುವಂತೆ ಮಾಡುವ ತಿರುವೆಳಿಯಂಗುಡಿ ಕ್ಷೇತ್ರವೇ ಅದು. 



ತಿರುವೆಳ್ಳಿಯಂಗುಡಿ ಕ್ಷೇತ್ರದಲ್ಲಿ ಸುರಸುಂದರಿಯರಾದ ಸ್ತ್ರೀಯರು ಪ್ರತಿದಿನವೂ ತಮ್ಮ ನಾಟ್ಯಕಲೆಯನ್ನು ತಪ್ಪದೆ ಅಭ್ಯಾಸಮಾಡುತ್ತಾರೆ. ಅವರು ಧರಿಸಿದ ಕಾಲ್ಗೆಜ್ಜೆಗಳು ಮಧುರವಾದ ಲಯಬದ್ಧವಾದ ಸದ್ದುಭೂಮಂಡಲವೆಲ್ಲಾ ಹರಡಿ ಎಲ್ಲರೂ ಆನಂದಿಸುವಂತೆ ಮಾಡುತ್ತದೆ. ಇದು ಭಗವಂತನು, ಹಿಂದೆ, ಶ್ರೀಕೃಷ್ಣನಾಗಿ ಅವತರಿಸಿದಾಗ, ಅವನು ನಡೆಸಿದ ಅದ್ಭುತನಾಟ್ಯವೊಂದನ್ನು ನೆನಪಿಗೆ ತರುತ್ತದೆ. ಆಗ, ಯಮುನಾನದಿಯ ಒಂದು ಮಡುವಿನಲ್ಲಿ ಕಾಳೀಯನೆಂಬ ಭಯಂಕರ ವಿಷಸರ್ಪವೊಂದು ಸೇರಿಕೊಂಡಿತ್ತು. ಅದರ ಕೆಟ್ಟ ವಿಷದಿಂದ ಮಡುವಿನ ನೀರು ಪಶುಪಕ್ಷಿಮೃಗಾದಿಗಳಿಗೂ ಜನರಿಗೂ ಉಪಯೋಗವಿಲ್ಲದ್ದಾಗಿ ಹೋಗಿತ್ತು. ಶ್ರೀಕೃಷ್ಣನು ಇದನ್ನು ತಿಳಿದು, ಮಡುವಿನ ದಡದಲ್ಲಿ ಬೆಳೆದಿದ್ದ ಕದಂಬಮರವನ್ನೇರಿ, ಮಡುವಿನೊಳಕ್ಕೆ ಧುಮುಕಿ, ಅದನ್ನು ಚೆನ್ನಾಗಿ ಕಲಕಿಹಾಕಿದನು. ಸುಖವಾಗಿ ವಾಸಿಸುತ್ತಿದ್ದ ಕಾಳೀಯನಿಗೆ ಕೋಪಬಂತು. ಕೃಷ್ಣನನ್ನು ಅದು ಸುತ್ತಿಕೊಂಡು ಕೊಲ್ಲಲು ಯತ್ನಿಸಿತು. ಕೃಷ್ಣನು ಅದರೊಡನೆ ಸರಸವಾಡುತ್ತಾ, ಅದರ ಹೆಡೆಯ ಮೇಲಕ್ಕೆ ಹಾರಿಕೊಂಡು, ಬಗೆಬಗೆಯ ನಾಟ್ಯವನ್ನಾಗಿ ಅದನ್ನು ದಣಿಸಿದನು. ಕಡೆಗೆ ಕಾಳೀಯನು ಶರಣು ಬರಲು, ಅದನ್ನು ಮನ್ನಿಸಿ, ಅದಕ್ಕೆ ಸುರಕ್ಷಿತವಾದ ಸಾಗರಕ್ಕೆ ಅದನ್ನು ಕಳುಹಿಸಿಕೊಟ್ಟನು. 



೪. ಕಱವೈ ಮುನ್ಕಾತ್ತುಕ್ಕಂಜನೈಕ್ಕಾಯ್ ನ್ದ

ಕಾಳಮೇಹತ್ತಿರುವುರುವನ್,

ಪಱವೈ ಮುನ್ನುಯರ್ ತ್ತುಪ್ಪಾಱ್ ಕಡಲ್ ತುಯಿನ್ ಱ

ಪರಮನಾರ್ ಪಳ್ಳಿಕೊಳ್ ಕೋಯಿಲ್,

ತುಱೈ ತುರ್ಸೈತೋಱುಮ್ ಪೊನ್ ಮಣಿಶಿದಱುಮ್

ತೊಹುತಿರೈ ಮಣ್ಣಿಯಿನ್ ತೆನ್ ಪಾಲ್,

ಶೆಱಿಮಣಿ ಮಾಡಕ್ಕೊಡಿ ಕದಿರಣವುಮ್

ತಿರುವೆಳ್ಳಿಯಙ್ಗುಡಿಯದುವೇ. 



ಕಱವೈ = ಹಸುಗಳನ್ನು, ಮುನ್ = ಮೊದಲು, ಕಾತ್ತು = ಕಾಯ್ದು, ಕಂಜನೈ = ಕಂಸನನ್ನು, ಕಾಯ್ ನ್ದ = ಹಿಂಸಿಸಿ ಕೊಂದ, ಕಾಳಮೇಹಮ್ = ಕಾರ್ಮುಗಿಲಿನಂತೆ, ತಿರು ಉರುವನ್ = ಪವಿತ್ರವಾದ ದೇಹವುಳ್ಳವನೂ, ಪರ್ಸವೈ = ಗರುಡಪಕ್ಷಿಯನ್ನು, ಮುನ್ = ಮುಂಭಾಗದಲ್ಲಿ, ಉಯರ್ ತ್ತು = ಹಾರಿಸಿ, ಪಾಱ್ ಕಡಲ್ = ಪಾಲ್ಗಡಲಲ್ಲಿ, ತುಯಿನ್ ಱ = ನಿದ್ರಿಸುವ, ಪರಮನಾರ್ = ಪರಮಪುರುಷನು, ಪಳ್ಳಿಕೊಳ್ = ಪವಡಿಸಿರುವ \(ಸ್ಥಿರವಾಗಿ ನೆಲಸಿರುವ\), ಕೋಯಿಲ್ = ಪವಿತ್ರಸ್ಥಳವೆಂದರೆ, ತುಱೈತುಱೈ ತೋಱುಮ್ = ಎಲ್ಲಾ ತೊರೆಗಳಿಗಿಂತಲೂ, ಪೊನ್ = ಚಿನ್ನವನ್ನೂ, ಮಣಿ = ರತ್ನಗಳನ್ನೂ, ಶಿದಱುಮ್ = ತಳ್ಳಿ ಎರಚುವ, ತೊಹು = ದಟ್ಟವಾದ, ತಿರೈ = ಅಲೆಗಳುಳ್ಲ, ಮಣ್ಣ್ಯಿನ್ = ಮಣ್ಣಿನದಿಯ,ತೆನ್ ಪಾಲ್ = ದಕ್ಷಿಣದ ದಡದ ಮೇಲೆ, ಶೆಱಿ = ಒತ್ತಾಗಿ, ಮಣಿಮಾಡಮ್ = ರತ್ನಖಚಿತವಾದ ಮಹಡಿ ಮನೆಗಳ, ಕೊಡಿ = ಧ್ವಜಗಳು, ಕದಿರ್ = ಸೂರ್ಯನನ್ನು, ಅಣವುಮ್ = ಮುಟ್ಟುವಂಥ ತಿರುವೆಳ್ಳಿಯಙ್ಗುಡಿಅದುವೇ = ತಿರುವೆಳ್ಳಿಯಂಗುಡಿಕ್ಷೇತ್ರವು ಅದೇ.



ಮೊದಲು ಹಸುಗಳನ್ನು ಮೇಯಿಸಿ, ಕಂಸನನ್ನು ಹಿಂಸಿಸಿ ಕೊಂದ, ಕಾರ್ಮುಗಿಲಿನ ಹಾಗೆ ಪವಿತ್ರವಾದ ದೇಹವುಳ್ಳವನೂ, ಗರುಡಪಕ್ಷಿಯನ್ನು ಮುಂದುಗಡೆ ಹಾರಿಸಿ ಪಾಲ್ಗಡಲಲ್ಲಿ ನಿದ್ರಿಸುವವನೂ ಆದ ಪರಮಪುರುಷನು ಸ್ಥಿರವಾಗಿ ನೆಲಸಿರುವ ಪವಿತ್ರಸ್ಥಳವೆಂದರೆ, ಎಲ್ಲಾ ತೊರೆಗಳಿಗಿಂತಲೂ ಭಿನ್ನವಾಗಿ ಚಿನ್ನವನ್ನೂ ರತ್ನಗಳನ್ನೂ ತಳ್ಳಿ ಎರಚುವ ದಟ್ಟವಾದ ಅಲೆಗಳುಳ್ಳ ಮಣ್ಣಿನದಿಯ ದಕ್ಷಿಣದ ದಡದಮೇಲೆ ರತ್ನಖಚಿತವಾದ ಮಹಡಿಮನೆಗಳ ಧ್ವಜಗಳು ಒತ್ತಾಗಿ ಸೂರ್ಯನನ್ನು ಮುಟ್ಟುವಂತೆ ಇರುವ ತಿರುವೆಳ್ಳಿಯಂಗುಡಿ ಎಂಬ ಕ್ಷೇತ್ರವೇ. 



ತಿರುವೆಳ್ಳಿಯಂಗುಡಿ ಕ್ಷೇತ್ರದಲ್ಲಿ ಹರಿಯುವ ಮಣ್ಣಿನದಿಯು ಇತರ ಎಲ್ಲಾ ನದಿಗಳಿಗಿಂತಲೂ ಭಿನ್ನವಾದದ್ದು. ಅದು ದಟ್ಟವಾದ ತನ್ನ ಅಲೆಗಳ ಮೂಲಕ ಚಿನ್ನವನ್ನೂ ರತ್ನಗಳನ್ನೂ ತಳ್ಳಿಕೊಂಡು ಬಂದು, ದಡಕ್ಕೆ ಎರಚುತ್ತದೆ. ಭಗವಂತನ ತಿರುವಡಿಗಳಿಗೆ ತಾನು ಸಲ್ಲಿಸುವ ಸೇವೆ ಅದು ಎಂತಲೋ\! 



ಆ ಕ್ಷೇತ್ರದಲ್ಲಿ ಮಹಡಿಮನೆಗಳು ರತ್ನಖಚಿತವಾಗಿ, ಎತ್ತರವಾಗಿ, ಬೆಳೆದುತುಂಬಿಕೊಂಡಿವೆ. ಅವುಗಳ ಮೇಲೆ ಹಾರಾಡುವ ಧ್ವಜಗಳು ಸೂರ್ಯನನ್ನೇ ಮರೆಮಾಡುತ್ತವೆ. ಭಗವಂತನ ಸಾಟಿಯಿಲ್ಲದ ತೇಜಸ್ಸಿನ ಮುಮ್ದೆ ಅವನ ತೇಜಸ್ಸೆ ಎಂದು ತೋರಿಸಲೋ\! ಇಲ್ಲವೆ, ಭಗವಂತನ ಆ ದಿವ್ಯಪ್ರಭೆಯಲ್ಲಿಯೇ, ಯಾವುದರಿಂದಲೂ ಮಿಶ್ರಹೊಂದದೆ, ಪರಿಶುದ್ಧವಾದ ರೀತಿಯಲ್ಲೇ ಅವನ ದರ್ಶನಲಾಭವನ್ನು ಪಡೆಯಬೇಕೆಂತಲೋ\! ಅರಿತು, ದಿವ್ಯಸುಂದರನಾಗಿ, ಸ್ವಾಮಿಯು, ತನ್ನ ಮಧುರವಾದ ಅರ್ಚಾಸ್ವರೂಪದಲ್ಲಿ ಆ ಕ್ಷೇತ್ರದಲ್ಲಿ ನೆಲಸಿದ್ದಾನೆ. 



ಆ ಸ್ವಾಮಿಯೇ, ಹಿಂದೆ, ಶ್ರೀಕೃಷ್ಣನಾಗಿ ಅವತರಿಸಿದಾಗ, ಸಾಮಾನ್ಯಗೋವಳನಂತೆ, ಗೋವಳಬಾಲಕರ ಜೊತೆಯಲ್ಲಿ ಹಸುಗಳನ್ನು ಮೇಯಿಸಿದನು. ಕಡುದುಷ್ಟನಾದ ಕಂಸನನ್ನು ಕೊಂದುಹಾಕಿದನು. 



ಆ ಸ್ವಾಮಿಯೇ, ಗರುಡಧ್ವಜನಾಗಿ, ಪಾಲ್ಗಡಲಲ್ಲಿ ಶೇಷಶಯನನಾಗಿ ಪವಡಿಸಿರುವ ಪರಮಪುರುಷನು. 



ಅವನನ್ನು ಕಣ್ಣಾರಕಂಡು, ಅವನ ತಿರುವಡಿಗಳಿಗೆ ಸೇವೆ ಸಲ್ಲಿಸಿ, ಅವನ ಕೃಪೆಗೆ ಪಾತ್ರರಾಗಬೇಕು ಎನ್ನುತ್ತಾರೆ ಆಳ್ವಾರರು. 



೫. ಪಾರಿನೈಯುಣ್ಡು ಪಾರಿನೈಯುಮಿೞ್ ನ್ದು

ಪಾರದಮ್ ಕೈಯೆಱಿನ್ದು, ಒರುಕಾಲ್

ತೇರಿನೈಯೂರ್ ನ್ದುತೇರಿನೈತ್ತುರನ್ದ

ಶೆಙ್ಗಣ್ ಮಾಲ್ ಶೆನ್ ಱು ಱೈಕೋಯಿಲ್,

ಏರ್ ನಿಱೈ ವಯಲುಳ್ ವಾಳೈಹಳ್ ಮಱುಹಿ

ಎಮಕ್ಕಿಡ ಮನ್ ಱಿ ತೆನ್ ಱಿಣ್ಣಿ,

ತೀರ್ ಮಲಿಪೊಯ್ ಹೈಶೆನ್ಱಣೈಹಿನ್ಱ

ತಿರುವೆಳ್ಳಿಯಙ್ಗುಡಿಯದುವೇ. 



ಪಾರಿನೈಉಣ್ಡು = ಲೋಕಗಳನ್ನು ಉಂಡು, ಪಾರಿನೈ ಉಮಿೞ್ ನ್ದು = ಲೋಕಗಳನ್ನು ಉಗುಳಿ, ಪಾರದಮ್ = ಭಾರತಯುದ್ಧದಲ್ಲಿ, ಕೈಎಱಿನ್ದು = ಮಾಡತಕ್ಕದ್ದನ್ನು ಮಾಡಿ, ಒರು ಕಾಲ್ = ಒಂದು ಸಮಯದಲ್ಲಿ, ತೇರಿನೈ ಊರ್ ನ್ದು = ರಥವನ್ನು ನಡೆಸಿ, ತೇರಿನೈ ತುರನ್ದ = ರಥಗಳನ್ನು ನಾಶಪಡಿಸಿದ, ಶೆಮ್ ಕಣ್ ಮಾಲ್ = ಕೆಂದಾವರೆಯಂತೆ ಕಣ್ಣುಳ್ಳ ಸರ್ವೇಶ್ವರನು, ಶೆನ್ ಱು= ಬಂದು, ಉಱೈ ಕೋಯಿಲ್ = ನೆಲಸಿರುವ ಪವಿತ್ರಸ್ಥಳವೆಂದರೆ, ಏರ್ ನಿಱೈ = ನೇಗಿಲುಗಳು ತುಂಬಿರುವ, ವಯಲುಳ್ = ಗದ್ದೆ ಬಯಲುಗಳಲ್ಲಿ ವಾಳೈಹಳ್ = ಬಾಳೆಮೀನುಗಳು, ಮಱುಹಿ = ಅಂಜಿ,ಎಮಕ್ಕು = ನಮಗೆ, ಇಡಮ್ = \(ಯೋಗ್ಯವಾದ\) ಸ್ಥಳ, ಅನ್ ಱು ಇದು = ಇದಲ್ಲ, ಎನ್ ಱುಎಣ್ಣಿ = ಎಂದುಯೋಚಿಸಿ, ಶೀರ್ ಮಲಿ= ಸೊಬಗು \(ಸಂಪತ್ತು\) ತುಂಬಿರುವ, ಪೊಯ್ ಹೈ = ಸರೋವರಗಳಿಗೆ ಶೆನ್ ಱು = ಹೋಗಿ, ಅಣೈಹಿನ್ ಱ = ಸೇರುವಂಥ, ತಿರುವೆಳ್ಳಿಯಙ್ಗುಡಿ ಅದುವೇ = ತಿರುವೆಳ್ಳಿಯಂಗುಡಿ ಕ್ಷೇತ್ರವು ಅದೇ. 



ಒಂದು ಸಮಯದಲ್ಲಿ ಲೋಕಗಳನ್ನೆಲ್ಲಾ ಉಂಡು, ಮತ್ತೊಂದು ಸಮಯದಲ್ಲಿ ಲೋಕಗಳನ್ನು ಉಗುಳಿದವನೂ ಭಾರತಯುದ್ಧದಲ್ಲಿ ಮಾಡತಕ್ಕದ್ದನ್ನೆಲ್ಲಾ ಮಾಡಿ, ರಥವನ್ನು ನಡೆಸಿ ರಥಗಳನ್ನು ನಾಶಪಡಿಸಿದವನೂ ಆದ ಕೆಂದಾವರೆಯಂತೆ ಕಣ್ಣುಗಳುಳ್ಳ ಸರ್ವೇಶ್ವರನು ನೆಲಸಿರುವ ಸ್ಥಳವೆಂದರೆ, ನೇಗಿಲುಗಳು ತುಂಬಿರುವ ಗದ್ದೆ ಬಯಲುಗಳಲ್ಲಿ ಬಾಳೆಮೀನುಗಳು ಇದುನಮಗೆ ತಕ್ಕ ಸ್ಥಳವಲ್ಲವೆಂದು ಅಂಜಿ ಯೊಚಿಸಿ, ಸೊಬಗು ಸಂಪತ್ತು ತುಂಬಿದ ಸರೋವರಗಳಿಗೆ ಹೋಗಿ ಸೇರುವಂಥ ತಿರುವೆಳ್ಳಿಯಂಗುಡಿ ಕ್ಷೇತ್ರವೇ. 



ತಿರುವೆಳ್ಳಿಯಂಗುಡಿ ಕ್ಷೇತ್ರದಲ್ಲಿ ವಿಶಾಲವಾದ ಸರೋವರಗಳು ವಿಸ್ತಾರವಾದ ಗದ್ದೆಬಯಲುಗಳು ಇವೆ. ಗದ್ದೆಗಳಲ್ಲಿ ಬತ್ತಬೆಳೆಯುತ್ತಿರುವ ಕಾಲದಲ್ಲಿ ಬಾಳೆಯ ಮೀನುಗಳು ಅಲ್ಲಿ ಆನಂದದಿಂದ ನೆಗೆದಾಡುತ್ತಾ ಬಾಳುತ್ತವೆ. ಆದರೆ, ಬತ್ತವನ್ನು ಕೊಯಿಲು ಮಾಡಿದಾಗ ಮತ್ತು ನೇಗಿಲುಗಳು ಸಾಲುಸಾಲಾಗಿ ಉಳುವುದಕ್ಕೆಂದು ಗದ್ದೆ ಬಯಲುಗಳಲ್ಲಿ ಸಿದ್ಧವಾದಾಗ, ಬಾಳೆಯ ಮೀನುಗಳಿಗೆ ಅಂಜಿಕೆಯಾಗುತ್ತದೆ. ಅವುಗಳಿಗೆ ಆ ಗದ್ದೆಬಯಲುಗಳು ಯೋಗ್ಯವಾದ ಸ್ಥಳವಲ್ಲವೆಂದು ತಿಳಿದಕೂಡಲೇ, ಅವು ಗದ್ದೆಬಯಲುಗಳ ಮಗ್ಗುಲಲ್ಲೇ ಇರುವ ಸರೋವರಗಳಿಗೆ ಹೋಗಿ ಸೇರಿಕೊಳ್ಳುವುವು. ಅಲ್ಲಿ ಅವು ಸುಖವಾಗಿ ವಾಸಿಸಬಹುದಲ್ಲ\! ಆ ಕ್ಷೇತ್ರದಲ್ಲಿಯೇ ಭಗವಂತನು ಅರ್ಚಾಮೂರ್ತಿಯಾಗಿ ನೆಲಸಿದ್ದಾನೆ. 



ಆ ಸ್ವಾಮಿಯೇ ಹಿಂದೆ, ಪ್ರಳಯಕಾಲದಲ್ಲಿ, ಇಡಿಯ ಬ್ರಹ್ಮಾಂಡವನ್ನು ಕಬಳಿಸಿದ್ದು, ಅದನ್ನು ಬೀಜರೂಪದಲ್ಲಿ ಅವನು ತನ್ನ ಹೊಟ್ಟೆಯಲ್ಲಿಟ್ಟು ರಕ್ಷಿಸಿದ್ದು ಮತ್ತೆ ಸೃಷ್ಟಿಯ ಕಾಲ ಬಂದಾಗ, ಬ್ರಹ್ಮಾಂಡವನ್ನು ಮತ್ತೆ ಹೊರಹಾಕಿದನು. 



ಆ ಸ್ವಾಮಿಯೇ, ಶ್ರೀಕೃಷ್ಣನಾಗಿ ಅವತರಿಸಿ, ಪಾಂಡವರ ಮತ್ತು ಕೌರವರ ನಡುವೆ ಸಂಧಿ ನಡೆಸಿ, ತಾನು ಮಾಡಬೇಕಾದ್ದೆಲ್ಲವನ್ನೂ ಮಾಡಿದನು. ಸಂಧಿಮುರಿದುಬಿದ್ದಾಗ, ಅವನೇ ಅರ್ಜುನನಿಗೆ ಸಾರಥಿಯಾಗಿ, ಕೌರವರ ಪಕ್ಷದಲ್ಲಿನ ರಥಗಳನ್ನೆಲ್ಲಾ ನಾಶಪಡಿಸಿದನು. 



ಆ ಸ್ವಾಮಿಯೇ ಕೆಂದಾವರೆಯಂತೆ ವಿಶಾಲವೂ ಆಕರ್ಷಕವೂ ಆದ ಕಣ್ಣುಗಳುಳ್ಳ ದಿವ್ಯಸುಂದರನು. ಅವನ ಮಧುರರೂಪವನ್ನು ಕಂಡು, ಅವನಿಗೆ ಸೇವೆ ಸಲ್ಲಿಸಿ, ಅವನ ಕೃಪೆಗೆ ಪಾತ್ರರಾಗಬೇಕು ಎನ್ನುತ್ತಾರೆ ಆಳ್ವಾರರು. 



೬. ಕಾಟ್ರಿಡೈಪ್ಪೂಳೈಕರನ್ದನವಾರ್ ತ್ತೈಯುಱ

ಕ್ಕಡಲಕ್ಕರ್ ತಮ್ ಶೇನೈ,

ಕೂಟ್ರಿಡೈ ಶೆಲ್ಲಕ್ಕೊಡುಙ್ಗಣೈ

ತುರನ್ದ ಕೋಲವಿಲ್ಲಿರಾಮನ್ ತನ್ ಕೋಯಿಲ್,

ಊಟ್ರಿಡೈನಿನ್ ಱ ವಾೞೈಯಿನ್ ಕನಿಹಳ್

ಊಳ್ ನ್ದು ವೀಳ್ ನ್ದನ ಉಣ್ಡು ಮಣ್ಡಿ,

ಶೇಟ್ರಿಡೈಕ್ಕಯಲ್ ಹಳುಹಳ್ ತಿಹೞ್ ವಯಲ್ ಶೂೞ್

ತಿರುವೆಳ್ಳಿಯಙ್ಗುಡಿಯದುವೇ. 



ಕಾಟ್ರು ಇಡೈ = ಗಾಳಿಯ ನಡುವೆ, ಪೂಳೈ = ಬೂರುಗ ಹತ್ತಿಯು ಕರನ್ದನ ವಾರ್ = ಹೆಸರಿಲ್ಲದ ಕರಗಿ ಹೋಗುವ ಹಾಗೆ, ಅರನನ್ದೈಉಱ = ಕಡುದುಃಖವುಂಟಾಘುವಂತೆ, ಕಡಲ್ ಅರಕ್ಕರ್ ತಮ್ ಶೇನೈ = ರಾಕ್ಷಸರಕಡಲಸೇನೆಯನ್ನು, ಕೂಟ್ರು ಇಡೈ = ಯಮನಹತ್ತಿರಕ್ಕೆ, ಶೆಲ್ಲ = ಹೋಗುವಂತೆ, ಕೊಡು ಕಣೈ ತುರನದಿ = ಕ್ರೂರವಾದ ಬಾಣಗಳನ್ನು ಪ್ರಯೋಗಿಸಿದ, ಕೋಲಮ್ ವಿಲ್ಲಿ = ಸೊಬಗಿನ ಬಿಲ್ಲುಗಾರನಾದ, ಇರಾಮನ್ ತನ್ = ರಾಮನ, ಕೋಯಿಲ್ =ಪವಿತ್ರಸ್ಥಳವೆಂದರೆ, ಊಟ್ರು ಇಡೈ= ಊಟೆಗಳ ನಡುವೆ, ನಿನ್ ಱ = ನಿಂತಿರುವ \(ಬೆಳೆದಿರುವ\), ವಾೞೈಯಿನ್ = ಬಾಳೆಯ, ಕನಿಹಳ್ = ಹಣ್ಣುಗಳು, ಊೞ್ ನ್ದು = ಉದುರಿ, ವೀಳ್ ನ್ದನ = ಬಿದ್ದವನ್ನು, ಉಣ್ಡು = ಉಂಡು, ಮಣ್ಡಿ= ಉತ್ಸಾಹಗೊಂಡು, ಶೇಟ್ರಿಡೈ = ರೊಚ್ಚು ನೆಲಗಳಲ್ಲಿ, ಕಯಲ್ ಹಳ್ = ಕಯಲ್ ಮೀನುಗಳು, ಉಹಳ್ = ಚಿಮ್ಮಿ ಆಟವಾಡುವ, ತಿಹೞ್ = ಬೆಳಗುವ, ವಯಲ್ ಶೂಳ್ = ಗದ್ದೆಬಯಲುಗಳಿಂದ ಸುತ್ತುವರಿದ, ತಿರುವೆಳ್ಳಿಯಙ್ಗುಡಿ ಅದುವೇ = ತಿರುವೆಳ್ಳಿಯಂಗುಡಿ ಅದೇ. 



ತಿರುವೆಳ್ಳಿಯಂಗುಡಿ ಕ್ಷೇತ್ರದಲ್ಲಿ ಊಟೆಗಳು ಉಕ್ಕಿ ಹರಿಯುತ್ತವೆ. ಅವುಗಳ ಮಗ್ಗುಅಲ್ಲ್ಲೇ ಬಾಳೆಯ ಮರಗಳು ಹುಲುಸಾಗಿ ಎತ್ತರವಾಗಿ ಬೆಳೆದು ನಿಂತಿವೆ. ಅವುಗಳಲ್ಲಿ ಬಾಳೆಯಗೊನೆಗಳು ಜಗ್ಗುತ್ತಿವೆ. ಗೊನೆಗಳಿಂದ ಕಳಿತ ಬಾಳೆಯ ಹಣ್ಣುಗಲು ಕಳಚಿಕೊಂಡು ಉದುರಿ ಬೀಳುತ್ತವೆ. ಕೆಳಗೆ ಕೊಚ್ಚೆಯ ನೆಲದಲ್ಲಿ ಜೀವಿಸುವ ಕಯಲ್ ಮೀನುಗಳು ಆ ಹಣ್ಣುಗಳನ್ನು ಉತ್ಸಾಹದಿಂದ ತಿಂದು, ಹರ್ಷಗೊಂಡು, ಚಿಮ್ಮಿ ನೆಗೆದು ಆಟಾವಾಡುತ್ತವೆ. ಹರ್ಷಸಮೃದ್ಧವಾದ ಕ್ಷೇತ್ರ ಅದು\! ಅಲ್ಲಿಯೇ ಭಗವಂತನು ಮಧುರಸುಂದರನಾದ ಅರ್ಚಾಮೂರ್ತಿಯಾಗಿ ನೆಲಸಿದ್ದಾನೆ. 



ಆ ಸ್ವಾಮಿಯೇ, ಹಿಂದೆ, ಶ್ರೀರಾಮನಾಗಿ ಅವತರಿಸಿದನು. ಗಾಳಿಗೆ ಸಿಕ್ಕ ಬೂರುಗದ ಹತ್ತಿ ಹೆಸರಿಲ್ಲದಂತೆ ಕರಗಿಹೋಗುವ ಹಾಗೆ, ಕಡಲಿನಿಂದ ಸುತ್ತುವರಿದ ಲಂಕಾಪಟ್ಟಣದ ರಾಕ್ಷಸಸೇನೆಯೆಲ್ಲವೂ ಯಮಸದನಕ್ಕೆ ಹೋಗಿ ಕಡುಸಂಕಟದಲ್ಲಿ ಸಿಕ್ಕಿಬೀಳುವಂತೆ, ಶ್ರೀರಾಮನು ತನ್ನ ಸುಂದರವಾದ ಕೋದಂಡವನ್ನು ಹಿಡಿದು, ಕ್ರೂರವಾದ ಅಂಬುಗಳನ್ನು ಪ್ರಯೋಗಿಸಿದನಲ್ಲವೇ? 



೭. ಒಳ್ಳಿಯ ಕರುಮಮ್ ಶೆಯ್ವನೆನ್ ಱುಣರ್ ನ್ದ

ಮಾವಲಿ ವೇಳ್ವಿಯಿಲ್ ಪುಕ್ಕು,

ತೆಳ್ಳಿಯ ಕುಱಳಾಯ್ ಮೂವಡಿ ಕೊಣ್ಡು

ತಿಕ್ಕೂಱವಳರ್ ನ್ದವನ್ ಕೋಯಿಲ್,

ಅಳ್ಳಿಯಮ್ಪೊೞಿಲ್ ವಾಯಿರುನ್ದು ವಾೞ್

ಕುಯಿಲ್ ಹಳ್ ಅರಿಯರಿಯೆನ್ ಱವೈಯೞೈಪ್ಪ, 

ವೆಳ್ಳಿಯಾರ್ ವಣಙ್ಗ ವಿರೈನ್ದರುಳ್ ಶೆಯ್ ವಾನ್

ತಿರುವೆಳ್ಳಿಯಙ್ಗುಡಿಯದುವೇ. 



ಒಳ್ಳಿಯ = ಒಳ್ಳೆಯ, ಕರುಮಮ್ = ಕೆಲಸಗಳನ್ನು, ಶೆಯ್ ವನ್ = ಮಾಡುವವನು, ಎನ್ ಱು = ಎಂದು, ಉಣರ್ನ್ದು = ಸಂಕಲ್ಪಿಸಿದ, ಮಾವಲಿ = ಮಹಾಬಲಿಯ, ವೇಳ್ವಿಯಿಲ್ = ಯಾಗ ಶಾಲೆಯಲ್ಲಿ, ಪುಕ್ಕು = ಪ್ರವೇಶಿಸಿ, ತೆಳ್ಳಿಯ = ಜ್ಞಾನಿಯಾದ, ಕೂಱಳ್ ಆಯ್ = ವಾಮನವಟುವಾಗಿ, ಮೂ ಅಡಿ = ಮೂರುಹೆಜ್ಜೆಗಳಷ್ಟು ನೆಲವನ್ನು, ಕೊಣ್ಡು = \(ದಾನವನ್ನು\) ಸ್ವೀಕರಿಸಿ, ತಿಕ್ಕೂ ಉಱ = ಎಲ್ಲಾ ದಿಕ್ಕುಗಳಲ್ಲೂ ವ್ಯಾಪಿಸಿ, ವಳರ್ ನ್ದವನ್ = ಬೆಳೆದವನ, ಕೋಯಿಲ್ = ಪವಿತ್ರಸ್ಥಳವೆಂದರೆ, ಅಳ್ಳಿ = ದಟ್ಟವಾಗಿ, ಅಮ್ = ಸುಂದರವಾಗಿ, ಇರುವ, ಪೊೞಿಲ್ ವಾಯ್ = ತೋಪುಗಳಲ್ಲಿ, ವಾೞ್ = ಬಾಳುವ, ಕುಱುಲ್ ಹಳ್ = ಕೋಗಿಲೆಗಳು, ಅರಿ ಅರಿ ಎನ್ ಱು ಅವೈ ಅಱೈಪ್ಪ = ಹರಿ ಹರಿ ಎಂದು ಅವು ಕೂಗುವಂಥ, ವೆಳ್ಳಿಯಾರ್ = ಶುಕ್ರನು, ವಣಙ್ಗ= ಉಪಾಸನೆ ಮಾಡಲು, ವಿರೈನ್ದು= ಬೇಗ, ಅರುಳ್ ಶೆಯ್ ವಾನ್ = ಕೃಪೆಮಾಡುವಂಥ, ತಿರುವೆಳ್ಳಿಯಙ್ಗುಡಿ ಅದುವೇ= ತಿರುವೆಳ್ಳಿಯಂಗುಡಿ ಕ್ಷೇತ್ರವು ಅದೇ. 



ಒಳ್ಳೆಯ ಕೆಲಸಗಳನ್ನು ಮಾಡುವವನು ಎಂದು ಸಂಕಲ್ಪಿಸಿದ ಮಹಾಬಲಿಯ ಯಾಗಶಾಲೆಯಲ್ಲಿಜ್ಞಾನಿಯಾದ ವಾಮನವಟುವಾಗಿ ಪ್ರವೇಶಿಸಿ, ಮೂರು ಹೆಜ್ಜೆಗಳಷ್ಟು ನೆಲವನ್ನು ದಾನವಾಗಿ ಸ್ವೀಕರಿಸಿ, ಎಲ್ಲಾ ದಿಕ್ಕುಗಳಲ್ಲೂ ವ್ಯಾಪಿಸಿ ಬೆಳೆದವನ ಪವಿತ್ರಸ್ಥಳವೆಂದರೆ, ಅಂದವಾಗಿಯೂ ದಟ್ಟವಾಗಿಯೂ ಬೆಳೆದಿರುವ ತೋಪುಗಳಲ್ಲಿ ವಾಸಿಸುವ ಕೋಗಿಲೆಗಳು ಹರಿಹರಿ ಎಂದು ಕೂಗುವಂಥ ಮತ್ತು ಶುಕ್ರನು ಉಪಾಸನೆ ಮಾಡಿದಾಗ ಬೇಗನೆ ಕೃಪೆಮಾಡಿದಂಥ ತಿರುವೆಳ್ಳಿಯಂಗುಡಿ ಕ್ಷೇತ್ರವೇ ಅದು.



ತಿರುವೆಳ್ಳಿಯಂಗುಡಿ ಕ್ಷೇತ್ರವು ಪ್ರಕೃತಿ ಸುಂದರವೂ ಪರಮ ಪವಿತ್ರವೂ ಆದದ್ದು. ದಟ್ಟವಾಗಿ ಮತ್ತು ಅಂದವಾಗಿ ಬೆಳೆದು ನಿಂತಿರುವ ಮರಗಳ ತೋಪುಗಳಿಂದ ಸುತ್ತುವರಿದಿದೆ. ಆ ತೋಪುಗಳಲ್ಲಿ ಕೋಗಿಲೆಗಳು ಮನೆಮಾಡಿಕೊಂಡು, ಯಾವಾಗಲೂ ’ಹರಿಹರಿ’ ಎಂದು ಕೂಗುತ್ತಾ ಅವು ಈ ಕ್ಷೇತ್ರವನ್ನೇ ಪವಿತ್ರಗೊಳಿಸಿದೆ. ಆದ್ದರಿಂದಲೇ ಭಗವಂತನು ಈ ಕ್ಷೇತ್ರದಲ್ಲಿ ನೆಲಸಿದ್ದಾನೆ.



ಆ ಸ್ವಾಮಿಯೇ, ಹಿಂದೆ, ವಾಮನ-ತ್ರಿವಿಕ್ರಮನಾದದ್ದು. ಯಾರೇ ಆಗಲಿ ತನ್ನಲ್ಲಿಗೆ ಬಂದು, ತನ್ನನ್ನು ಯಾಚಿಸಿದರೆ, ಅವರು ಕೇಳಿದ್ದನ್ನು ಕೊಡುವುದಾಗಿ ಸಂಕಲ್ಪಿಸಿದ್ದನು ಬಲಿಚಕ್ರವರ್ತಿ. ಅವನು ರಾಕ್ಷಸರಾಜನಾಗಿದ್ದರೂ ಸಹ,ಅವನು ಬಹಳ ಒಳ್ಳೆಯ ಕೆಲಸಗಳಲ್ಲಿಯೇ ತೊಡಗಿದ್ದನು, ಮಹಾದಾನಿ ಎಂದು ಹೆಸರುಗೊಂಡಿದ್ದನು. ಅವನನ್ನು ಅನುಗ್ರಹಿಸುವುದಕ್ಕಾಗಿಯೇ ಭಗವಂತನು ಒಳ್ಳೆಯ ತಿಳಿವಳಿಕೆಯುಳ್ಳ ವಾಮನವಟುವಾಗ್ ಅವನ ಯಾಗ ಶಾಲೆಗೆ ಬಂದನು. ತನಗೆ ತನ್ನ ಹೆಜ್ಜೆಯಲ್ಲಿಮೂರೇ ಮೂರು ಹೆಜ್ಜೆಗಳ ನೆಲವನ್ನು ದಾನಮಾಡೆಂದು ಬಲಿಚಕ್ರವರ್ತಿಯನ್ನು ಯಾಚಿಸಿದನು. ಚಕ್ರವರ್ತಿಯಿಂದ ದಾನವನ್ನು ಸ್ವೀಕರಿಸಿದ ಕೂಡಲೇ, ಸ್ವಾಮಿಯು ಅಗಾಧವಾಗಿ ಬೆಳೆದು, ಎಲ್ಲಾ ದಿಕ್ಕುಗಳಲ್ಲೂ ವ್ಯಾಪಿಸಿದ ತ್ರಿವಿಕ್ರಮನಾದನು. ತನ್ನ ಒಂದು ಹೆಜ್ಜೆಯಿಮ್ದ ಭೂಲೋಕವನ್ನಳೆದುಕೊಂಡನು. ಮತ್ತೊಂದು ಹೆಜ್ಜೆಯಿಂದ ಮೇಲಣಲೋಕಗಳನ್ನೆಲ್ಲಾ ಆವರಿಸಿಕೊಂಡನು. ಇನ್ನು ಮೂರನೆಯ ಹೆಜ್ಜೆಯಷ್ಟು ನೆಲಕ್ಕೆ ಸ್ಥಳವೆಲ್ಲಿ? ಬಲಿಚಕ್ರವರ್ತಿಯು ಭಗವಂತನ ತಿರುವಡಿಯನ್ನು ತನ್ನ ತಲೆಯ ಮೇಲೆಯೇ ಇರಿಸಿಕೊಂಡನು ಮತ್ತು ಭಗವಂತ ಪರಿಪೂರ್ಣಾನುಗ್ರಹಕ್ಕೆ ಅವನು ಪಾತ್ರನಾದನು. 



ಹಾಗೆಯೇ ಭಗವಂತನಿಗೆ ಸೇವೆ ಸಲ್ಲಿಸಿ, ಅವನ ಅನುಗ್ರಹಕ್ಕೆ ಪಾತ್ರರಾಗಬೇಕೆಂದು ಹೇಳುತ್ತಾರೆ ಆಳ್ವಾರರು. 



ಈ ಪಾಶುರದಲ್ಲಿ, ’ತಿರುವೆಳ್ಳಿಯಂಗುಡಿ’ ಎಂದು ಕ್ಷೇತ್ರಕ್ಕೆ ಏಕೆ ಹೆಸರಾಯಿತು ಎಂದು ವಿವರಿಸಲಾಗಿದೆ. ಹಿಂದೆ, ಒಂದು ಸಮಯದಲ್ಲಿ ಶುಕ್ರಾಚಾರ್ಯರು ಈ ಪ್ರದೇಶಕ್ಕೆ ಬಂದು, ಇಲ್ಲಿಯೇ ಭಗವಂತನನ್ನು ಉಪಾಸಿಸಿದರೆಂದೂ, ಭಗವಂತನು ಅವರಿಗೆ ಬೇಗ ಅನುಗ್ರಹಿಸಿದನೆಂದೂ ಕತೆ. ಆದ್ದರಿಂದಲೇ ಈ ಕ್ಷೇತ್ರಕ್ಕೆ “ತಿರು-ವೆಳ್ಳಿ-ಅಮ್-ಗುಡಿ” ಎಂದರೆ ’ಪವಿತ್ರವಾದ – ಶುಕ್ರನು ಉಪಾಸಿಸಿದ – ಅಂದವಾದ – ಕ್ಷೇತ್ರ” ಎಂದು ಹೆಸರಾಯಿತಂತೆ. 



೮. ಮುಡಿಯುಡೈಯಮರರ್ ಕ್ಕಿಡರ್ ಶೆಯ್ಯುಮ್ ಅಶುರರ್ ತಮ್

ಪೆರುಮಾನೈ, ಅನ್ ಱಿರಿಯಾಯ್

ಮಡಿಯಿಡೈವೈತ್ತು ಮಾರ್ ವೈಮುನ್ ಕೀಣ್ಡ

ಮಾಯನಾರ್ ಮನ್ನಿಯ ಕೋಯಿಲ್,

ಪಡಿಯಿಡೈಮಾಡತ್ತಡಿಯಡೈತ್ತೂಣಿಲ್

ಪಡಿತ್ತಪನ್ ಮಣಿಹಳಿ ನೊಳಿಯಾಲ್, 

ವಿಡಿಪಹಲಿರ ವೆನ್ ಱೞಿವರಿದಾಯ

ತಿರುವೆಳ್ಳಿಯಙ್ಗುಡಿಯದುವೇ.



ಮುಡಿ ಉಡೈ = ಕಿರೀಟವನ್ನು ಧರಿಸಿರುವ, ಅಮರರ್ ಕ್ಕು = ದೇವತೆಗೆ, \(ದೇವೇಂದ್ರನಿಗೆ\), ಇಡರ್ ಶೆಯ್ಯುಮ್ = ಸಂಕಟಗೊಳಿಸುವ, ಅಶುರರ್ ತಮ್ ಪೆರುಮಾನೈ = ಅಸುರರ ರಾಜನನ್ನು \(ಹಿರಣ್ಯಕಶಿಪುವನ್ನು\), ಅನ್ ಱು = ಅಂದು, ಅರಿ ಆಯ್ = ನರಸಿಂಹನಾಗಿ, ಮಡಿ ಇಡೈ ವೈತ್ತು = ತೊಡೆಯ ಮೇಲೆ ಇಟ್ಟುಕೊಂಡು, ಮಾರ್ ವೈ = ಎದೆಯನ್ನು, ಮುನ್ – ಆಗ, ಕೀಣ್ಡ = ಸೀಳಿದ, ಮಾಯನಾರ್ = ಅದ್ಭುತಕಾರಿಯು, ಮನ್ನಿಯ = ನೆಲಸಿರುವ, ಕೋಯಿಲ್ = ಪವಿತ್ರಸ್ಥಳವೆಂದರೆ, ಪಡಿ ಇಡೈ = ಭೂಮಿಯಲ್ಲಿ, ಮಾಡತ್ತು = ಮಹಡಿ ಮನೆಗಳಲ್ಲಿ, ಅಡಿಯಿಡೈ = ತಳದಲ್ಲಿ, ತೂಣಿಲ್ = ಕಂಬದಲ್ಲಿ, ಪದಿತ್ತ = ಹುದುಗಿಟ್ಟ, ಪಲ್ ಮಣಿಹಳಿನ್ = ಅನೇಕ ರತ್ನಗಳ, ಒಳಿಯಾಲ್ = ಪ್ರಕಾಶದಿಂದ, ವಿಡಿ ಪಹಲ್ ಇರವು ಎನ್ ಱು = ಅನೇಕ ರತ್ನಗಳ, ಒಳಿಯಾಲ್ = ಪ್ರಕಾಶದಿಂದ, ವಿಡಿ ಪಹಲ್ ಇರವು ಎನ್ ಱು = ಉಷಃಕಾಲ, ಹಗಲು, ರಾತ್ರಿ ಎಂಬುದು, ಅಂದು = ತಿಳಿಯಲಾರದಂತೆ ಆಗಿರುವ, ತಿರುವೆಳ್ಳಿಯಙ್ಗುಡಿ ಅದುವೇ ಆಯ = ತಿಳಿಯಲಾರದಂತೆ ಆಗಿರುವ, ತಿರುವೆಳ್ಳಿಯಙ್ಗುಡಿ ಅದುವೇ = ತಿರುವೆಳ್ಳಿಯಂಗುಡಿ ಕ್ಷೇತ್ರವೇ ಅದು. 



ಕಿರೀಟವನ್ನು ಧರಿಸಿರುವ ದೇವತೆಗೆ \(ದೇವೇಂದ್ರನಿಗೆ\) ಸಂಕಟಕೊಡುವ ಅಸುರರ ರಾಜನನ್ನು \(ಹಿರಣ್ಯಕಶಿಪುವನ್ನು\), ಅಂದು, ನರಹರಿಯಾಗಿ, ತೊಡೆಯಮೇಲೆ ಇಟ್ಟುಕೊಂಡು ಅವನ ಎದೆಯನ್ನು, ಆಗ, ಸೀಳಿದ ಅದ್ಭುತಕಾರಿಯು ನೆಲಸಿರುವ ಪವಿತ್ರಸ್ಥಳವೆಂದರೆ, ಭೂಮಿಯ ಮೇಲೆ ಕಟ್ಟಿರುವ ಮಹಡಿಮನೆಗಳ ತಳದಲ್ಲಿ, ಕಂಬಗಳಲ್ಲಿ, ಹುದುಗಿಟ್ಟ ಅನೇಕ ರತ್ನಗಳ ಪ್ರಕಾಶದಿಂದ, ಮುಂಜಾನೆ ಮುಚ್ಚಂಜೆಗಳು, ಹಗಲು, ರಾತ್ರಿ, ಎಂಬುದೇ ತಿಳಿಯಲಾರದಂತೆ ಆಗಿರುವ ತಿರುವೆಳ್ಳಿಯಂಗುಡಿ ಕ್ಷೇತ್ರವೇ ಅದು. 



ತಿರುವೆಳ್ಳಿಯಂಗುಡಿ ಕ್ಷೇತ್ರದಲ್ಲಿ ಎಲ್ಲಿ ನೋಡಿದರೂ ಸೊಗಸಾದ ಮಹಡಿಮನೆಗಳು. ಅವುಗಳ ತಳಭಾಗದಲ್ಲಿಯೂ ಕಂಬಗಳಲ್ಲಿಯೂ ಬಗೆಬಗೆಯ ರತ್ನಗಳನ್ನು ಹುದುಗಿಟ್ಟಿದ್ದಾರೆ. ಆ ರತ್ನಗಳ ಹೊಳಪಿನಿಂದ ಮುಂಜಾನೆ ಯಾವುದು, ಹಗಲು ಯಾವುದು, ಮುಚ್ಚಂಜೆ ಯಾವುದು, ರಾತ್ರಿ ಯಾವುದು ಎಂಬುದರ ಅರಿವೇ ಇಲ್ಲದಂತೆ ಆಗಿದೆ. ಅಂಥ ಪ್ರಕಾಶಮಯವಾದ ಆ ಕ್ಷೇತ್ರದಲ್ಲಿಯೇ ಸಾಟಿಯಿಲ್ಲದ ಪ್ರಕಾಶಮಯನಾದ ಭಗವಂತನು ಮಧುರಸುಂದರನಾಗಿ, ಅರ್ಚಾವತಾರಿಯಾಗಿ, ನೆಲಸಿದ್ದಾನೆ. 



ಆ ಸ್ವಾಮಿಯೇ, ಹಿಂದೆ, ನರಸಿಂಹನಾಗಿ ಅವತರಿಸಿ, ದೇವೇಂದ್ರನಿಗೂ ದೇವತೆಗಳಿಗೂ ತಡೆಯಲಾರದಷ್ಟು ಕಾಟಕೊಟ್ಟ ರಾಕ್ಷಸರಾಜನಾದ ಹಿರಣ್ಯಕಶಿಪುವನ್ನು ತನ್ನ ತೊಡೆಯಮೇಲೆ ಹಾಕಿಕೊಂಡು, ಅವನ ಎದೆಯನ್ನು ಸೀಳಿಕೊಂಡ ಅದ್ಭುತಕಾರಿ\! 



ಆ ಕ್ಷೇತ್ರಕ್ಕೆ ಹೋಗಿ, ಸ್ವಾಮಿಯನ್ನು ಕಂಡು, ಅವನ ಸೇವೆ ಮಾಡಿ, ಅವನ ಅನುಗ್ರಹಕ್ಕೆ ಪಾತ್ರರಾಗಬೇಕೆನ್ನುತ್ತಾರೆ, ಆಳ್ವಾರರು. 



೯. ಕುಡಿಕುಡಿಯಾಹಕ್ಕೂಡಿ ನಿನ್ ಱಮರರ್

ಕುಣಙ್ಗಳೇ ಪಿದಟ್ರಿ ನಿನ್ ಱೇತ್ತ,

ಅಡಿಯವರ್ ಕ್ಕರುಳಿ ಯರವಣೈತ್ತು ಯಿನ್ ಱ

ಆೞಿಯಾನಮರ್ ನ್ದು ಱೈ ಕೋಯಿಲ್,

ಕಡಿಯುಡೈಕ್ಕಮಲ ಮಡಿಯಿಡೈ ಮಲರ್

ಕ್ಕರುಮ್ಬೊಡು ಪೆರುಂಜೆನ್ನಲಶೈಯ,

ವಡಿವುಡೈಯನ್ನಮ್ ಪೆಡೈಯೊಡುಂಜೇರುಮ್

ವಯಲ್ ವೆಳ್ಳಿಯಙ್ಗುಡಿಯದುವೇ. 



ಕುಡಿಕುಡಿ ಆಹ = ಕುಟುಂಬ ಕುಟುಂಬಗಳಾಗಿ, ಕೂಡಿ = ಕೂಡಿಕೊಂಡು, ನಿನ್ ಱ = ನಿಂತಿರುವ, ಅಮರರ್ = ದೇವತೆಗಳು \(ಅಮರರು\), ಕುಣಙ್ಗಳೇ = ಭಗವಂತನ ಕಲ್ಯಾಣಗುಣಗಳನ್ನೇ, ಪಿದಟ್ರಿ = ಮೆಲ್ಲಗೆ \(ಮೃದುವಾಗಿ\) ಹೇಳಿಕೊಳ್ಳುತ್ತಾ, ನಿನ್ ಱು ಏತ್ತ = ನಿಂತು ಸ್ತುತಿಸುತ್ತಿರುವ, ಅಡಿಯವರಕ್ಕೂ = ದಾಸರಿಗೆ \(ಭಕ್ತರಿಗೆ\), ಅರುಳಿ = ಕೃಪೆಮಾಡಿ, ಅರವು ಅಣೈ = ಶೇಷಶಯನದಲ್ಲಿ, ತುಯಿನ್ ಱ = ಪವಡಿಸುವ, ಆೞಿಯಾನ್ = ಚಕ್ರಾಯುಧಧಾರಿಯು, ಅಮರ್ ನ್ದು = ಶಾಶ್ವತವಾಗಿ, ಉಱೈ = ನೆಲಸಿರುವ, ಕೋಯಿಲ್ = ಪವಿತ್ರಸ್ಥಳವೆಂದರೆ, ಕಡಿ ಉಡೈ = ಪರಿಮಳತುಂಬಿದ, ಕಮಲಮ್ = ಕಮಲಗಳು, ಅಡಿಯುಡೈ = ತಳದಲ್ಲಿ, ಮಲರ್ = ಅರಳಲು, ಕರುಮ್ಬೊಡು = ಕಬ್ಬಿನೊಡನೆ, ಪೆರು = ಎತ್ತರವಾಗಿ ಬೆಳೆದಿರುವ, ಶೆನ್ನೆಲ್ = ಕೆಂಬತ್ತವು, ಅಶೈಯ = ಅಲುಗಾಡಲು, ವಡಿವು ಉಡೈ = ಸುಂದರರೂಪವುಳ್ಳ, ಅನ್ನಮ್ = ಹಂಸಪಕ್ಷಿಯು, ಪೆಡೈಯೊಡುಮ್ = ಹೆಣ್ಣುಹಂಸಗಳೊಡನೆ, ಶೇರುಮ್ = ಸೇರುವಂಥ, ವಯಲ್ = ಗದ್ದೆಬಯಲುಗಳುಳ್ಲ, ವೆಳ್ಳಿಯಙ್ಗುಡಿ ಅದುವೇ = ತಿರುವೆಳ್ಳಿಯಂಗುಡಿ ಕ್ಷೇತ್ರವೇ ಅದು. 



ಕುಟುಂಬ ಕುಟುಂಬಗಳಾಗಿ ಒಟ್ಟಾಗಿ ಕೂಡಿಕೊಂಡು ಬಂದಿರುವ ಅಮರರು ಭಗವಂತನ ಕಲ್ಯಾಣಗುಣಗಳನ್ನು ಮೃದುವಾಗಿ ಹೇಳುತ್ತಾ, ನಿಂತು ಸ್ತುತಿಸುತ್ತಿರುವ ಭಕ್ತರಿಗೆ ಕೃಪೆಮಾದಿ, ಶೇಷಶಯನನಾಗಿ ಪವಡಿಸಿರುವ ಚಕ್ರಾಯುಧಧಾರಿಯು ಶಾಶ್ವತವಾಗಿ ನೆಲಸಿರುವ ಪವಿತ್ರಸ್ಥಳವೆಂದರೆ, ಪರಿಮಳ ತುಂಬಿದ ಕಮಲಗಳು ತಳದಲ್ಲಿ \(ಬುಡದಲ್ಲಿ\) ಅರಳಿರುವ ಮತ್ತು ಕಬ್ಬಿನೊಡನೆ ಕೆಂಬತ್ತವು ಎತ್ತರವಾಗಿ ಬೆಳೆದು ಅಲುಗಾಡುತ್ತಿರುವ ಮತ್ತು ಸುಂದರವಾದ ದೇಹವುಳ್ಳ ಹಂಸಪಕ್ಷಿಗಳು ಅವುಗಳ ಹೆಣ್ಣುಗಳೊಡನೆ ಕೂಡಿರುವ ಗದ್ದೆಬಯಲುಗಳುಳ್ಳ ತಿರುವೆಳ್ಳಿಯಂಕುಡಿ ಕ್ಷೇತ್ರವೇ ಅದು. 



ತಿರುವೆಳ್ಳಿಯಂಗುಡಿ ಕ್ಷೇತ್ರದಲ್ಲಿ ಎಲ್ಲಿ ನೋಡಿದರೂ ಬಹಳ ಅಂದವಾದ ಗದ್ದೆ ಬಯಲುಗಳಿವೆ. ಅವುಗಳಲ್ಲಿ ಹುಲುಸಾಗಿ ಎತ್ತರವಾಗಿ ಕಬ್ಬು ಬೆಳೆದು ನಿಂತಿದೆ. ಅದಕ್ಕೆ ಸಮಸಮನಾಗಿ ಕೆಂಬತ್ತವೂ ಬೆಳೆದು ನಿಂತು, ಗಾಳಿಬೀಸಿದಾಗಲೆಲ್ಲ ಅದು ಮೃದುವಾಗಿ ಅಲುಗುತ್ತದೆ. ಕಬ್ಬು ಬತ್ತಗಳ ಬುಡದಲ್ಲಿಯೇ ಪರಿಮಳವನ್ನು ತುಂಬಿಕೊಂಡು ಹರಡುತ್ತಿರುವ ಕಮಲದಹೂಗಳು ಅಂದವಾಗಿ ಅರಳಿವೆ. ಆ ಕಮಲದ ಹೂಗಳಲ್ಲಿ ಸೊಬಗಿನ ದೇಹದ ಹಂಸದಂಪತಿಗಳು ವಿಹರಿಸುತ್ತವೆ. ಹೀಗೆ ಸೌಂದರ್ಯವೇ ಅಲ್ಲಿ ತಾಂಡವಾಡುತ್ತಾ ಕಣ್ಮನಗಳಿಗೆ ಇಂಪನ್ನು ತರುತ್ತವೆ. ಅವುಗಳ ನಡುವೆಯೇ ಭಗವಂತನು ದಿವ್ಯಾಸುಂದರನಾಗಿ ಮಧುರಮೂರ್ತಿಯಾಗಿ ನೆಲಸಿದ್ದಾನೆ. 



ಆ ಸ್ವಾಮಿಯೇ, ಪಾಲ್ಗಡಲಲ್ಲಿ ಶೇಷಶಯನನಾಗಿ ಪವಡಿಸಿದ್ದಾನೆ. ತಂಡತಂಡವಾಗಿ ಅಮರರು ಬಂದು, ಸ್ವಾಮಿಯ ಮುಂದೆ ಅಂಜಲಿಬದ್ಧರಾಗಿ ನಿಂತು, ತಮ್ಮತಮ್ಮ ಕಷ್ಟದುಃಖಗಳನ್ನು ಹೇಳಿಕೊಳ್ಲಲು ಅನುಕೂಲವಾಗುವಂತೆ ಸ್ವಾಮಿಯು ಅಲ್ಲಿ ಪವಡಿಸಿರುವುದು. ಭಕ್ತರ ಸಂಕಟಗಳನ್ನು ಪರಿಹರಿಸುವುದಕ್ಕಾಗಿಯೇ ಭಗವಂತನು ಚಕ್ರಾಯುಧಧಾರಿಯಾಗಿ ಸದಾಸಿದ್ಧನಾಗಿರುತ್ತಾನೆ. 



೧೦. ಪಣ್ಡು ಮುನೇನ ಮಾಹಿಯನ್ ಱೊರುಕಾಲ್

ಪಾರಿಡನ್ದೆಯಿಟ್ರಿನಿಲ್ ಕೊಣ್ಡು,

ತೆಣ್ಡಿರೈ ವರುಡಪ್ಪಾಱ್ ಕಡಟ್ರುಯಿನ್ ಱ

ತಿರುವೆಳ್ಳಿಯಙ್ಗುಡಿಯಾನೈ,

ವಣ್ಡಱೈ ಶೋಲೈ ಮಙ್ಗೈಯರ್ ತಲೈವನ್

ಮಾನವೇಱ್ ಕಲಿಯನ್ ವಾಯೊಲಿಹಳ್,

ಕೊಣ್ಡಿ ವೈ ಪಾಡುನ್ದವ ಮುಡೈಯಾರ್ ಹಳ್

ಆಳ್ವರಿಕ್ಕುರೈಕಡಲುಲಹೇ. 



ಪಣ್ಡು = ಬಹಳ ಹಿಂದೆ, ಮುನ್ = ಹಿಂದೆ, ಅನ್ ಱು ಒರುಕಾಲ್ = ಅಂದು ಒಂದು ಸಮಯದಲ್ಲಿ, ಏನಮ್ ಆಹಿ = ಮಹಾವರಾಹಸ್ವರೂಪನಾಗಿ, ಪಾರ್ = ಭೂಮಂಡಲವನ್ನು, ಇಡನ್ದು = ಹಿಡಿದು, ಎಯಿಟ್ರಿನಿಲ್ = ಕೋರೆಹಲ್ಲುಗಳಿಂದ, ಕೊಣ್ಡು = ಎತ್ತಿ ಹಿಡಿದವನಾದ, ತೆನ್ ತಿರೈ = ದಕ್ಷಿಣದ ಅಲೆಗಳು, ವರುಡ = ಬಡಿಯುವಂತೆ, ಪಾಲ್ ಕಡಲ್ = ಪಾಲ್ಗಡಲಲ್ಲಿ, ತುಯಿನ್ ಱ = ಪವಡಿಸಿರುವ, ತಿರುವೆಳ್ಳಿಯಙ್ಗುಡಿಯಾನೈ = ತಿರುವೆಳ್ಳಿಯಂಗುಡಿ ಕ್ಷೇತ್ರದಲ್ಲಿ ನೆಲಸಿರುವವನನ್ನು, ವಣ್ಡು ಅಱೈ = ದುಂಬಿಗಳು ಸದ್ದುಮಾಡುತ್ತಿರುವ, ಶೋಲೈ= ತೋಪುಗಳುಳ್ಲ, ಮಙ್ಗೈಯರ್ = ಮಂಗೈನಾಡಿನ ಜನರ್, ತಲೈವನ್ = ಒಡೆಯನೂ, ಮಾನಮ್ ವೇಲ್ = ಗುರಿಯಿಟ್ಟು ವೇಲಾಯುಧವನ್ನು ಪ್ರಯೋಗಿಸುವ ಹಿರಿಮೆಯುಳ್ಳವನೂ ಆದ, ಕಲಿಯನ್ = ಕಲಿಯನು, ವಾಯ್ ಒಲಿಹಳ್ = ಹಾಡುಗಳು, ಕೊಣ್ಡು = ಕಲಿತು, ಇವೈ = ಇವುಗಳನ್ನು, ಪಾಡುಮ್ = ಹಾಡುವಂಥ, ತವಮ್ ಉಡೈಯಾರ್ ಹಳ್ = ಭಾಗ್ಯವನ್ನುಳ್ಳವರು, ಇ-ಕುರೈ ಕಡಲ್ ಉಲಹೇ = ಘೋಷಿಸುವ ಕಡಲಿಂದ ಸುತ್ತುವರಿದ ಈ ಲೋಕವನ್ನೇ, ಆಳ್ ವರ್ = ಆಳುವವರಾಗುತ್ತಾರೆ. 



ಬಹಳ ಹಿಂದೆ ಒಂದು ಕಾಲದಲ್ಲಿ ಮಹಾವರಾಹನಾಗಿ ಭೂಮಂಡಲವನ್ನು ತನ್ನ ಕೋರೆಹಲ್ಲುಗಳಿಂದ ಹಿಡಿದು ಎತ್ತಿಹಿಡಿದವನೂ, ದಕ್ಷಿಣದ ಅಲೆಗಳು ಬಡಿಯುತ್ತಿರುವಂತೆ ಪಾಲ್ಗಡಲಲ್ಲಿ ಪವಡಿಸಿರುವ, ತಿರುವೆಳ್ಳಿಯಂಗುಡಿ ಕ್ಷೇತ್ರದಲ್ಲಿ ನೆಲಸಿರುವ ಸ್ವಾಮಿಯನ್ನು ಕುರಿತು, ದುಂಬಿಗಳು ಮೊರೆಯುವ ತೋಪುಗಳುಳ್ಲ ಮಂಗೈನಾಡಿನ ಜನರ ಒಡೆಯನೂ, ಗುರಿಯಿಟ್ಟು ವೇಲಾಯುಧವನ್ನು ಪ್ರಯೋಗಿಸುವ ಹಿರಿಮೆಯುಳ್ಳವನೂ ಆದ ಕಲಿಯನು \(ತಿರುಮಂಗೈ ಆಳ್ವಾರರು\) ರಚಿಸಿದ ಹಾಡುಗಳನ್ನು ಕಲಿತು, ಇವುಗಳನ್ನು ಹಾಡುತ್ತಿರುವಂಥ ಭಾಗ್ಯವನ್ನುಳ್ಳವರು ಮೊರೆಯುವ ಕಡಲಿನಿಂದ ಸುತ್ತುವರಿದಿರುವ ಈ ಭೂಮಂಡಲವನ್ನೇ ಆಳುವವರಾಗುತ್ತಾರೆ. 



ತಿರುವೆಳ್ಳಿಯಂಗುಡಿ ಕ್ಷೇತ್ರದ ಪ್ರಕೃತಿ ಸೌಂದರ್ಯವನ್ನೂ ಆಕರ್ಷಣೆಯನ್ನೂ ಕಂಡು, ಆಶೆಯಿಂದ, ಭಾಕ್ತಕೋಟಿಗೆ ಕೃಪೆದೋರುವುದಕ್ಕಾಗಿಯೇ, ಸರ್ವೇಶ್ವರನು, ಅಲ್ಲಿ ಮಧುರರೂಪದಲ್ಲಿ ಅರ್ಚಾಮೂರ್ತಿಯಾಗಿ ನೆಲಸಿದ್ದಾನೆ. ಬಹಳ ಹಿಂದಿನ ಕಾಲದಲ್ಲಿ \(ಶ್ವೇತವರಾಹ ಕಲ್ಪದಲ್ಲಿ\), ಆ ಸ್ವಾಮಿಯೇ ನೀರಿನಲ್ಲಿ ಅಡಗಿಹೋದಿದ್ದ ಭೂಮಿಯನ್ನು ಉದ್ಧರಿಸುವುದಕ್ಕಾಗಿ ಮಹಾವರಾಹನಾಗಿ ಅವತರಿಸಿದನು. ತನ್ನ ದಿವ್ಯವಾದ ಕೋರೆಹಲ್ಲುಗಳಿಂದ ಭೂಮಿಯನ್ನು ಹಿಡಿದು ಮೇಲಕ್ಕೆತ್ತಿದನು. ಪರಮಕೃಪಾಳುವಾದ ಭಗವಂತನ ಹಿರಿಮೆಯನ್ನು ಕುರಿತು ಮಂಗೈನಾಡಿನ ಜನರ ಒಡೆಯನಾದ ಕಲಿಯನು \(ತಿರುಮಂಗೈ ಆಳ್ವಾರರು\) ಈ ಹತ್ತು ಪಾಶುರಗಳನ್ನು ರಚಿಸಿ ಹಾಡಿದ್ದಾನೆ. ಅವನ ಶ್ರೀಸೂಕ್ತಿಗಳನ್ನು ಕಲಿತು, ಹಾಡುತ್ತ, ಅನುಭವಿಸುತ್ತಾ, ಕಾಲಕಳೆಯುವ ಭಾಗ್ಯವುಳ್ಳವರು ತಮ್ಮ ಸದ್ಗುಣಗಳಿಂದಲೂ, ಉತ್ತಮವಾದ ನಡತೆಯಿಂದಲೂ, ಭಕ್ತಿಭಾವದಿಂದಲೂ ಈ ಭೂಮಂಡಲವನ್ನೇ ಆಳುವವರಾಗುತ್ತಾರೆ. ಹೀಗಿದೆ ಈ ತಿರುಮೊಳಿಗೆ ಫಲಶ್ರುತಿ\! 



\*\*\*\*\*\*\*\*\*\*\*\*\*\*



ಅಡಿಯನಡೆ: ಆಯ್ ಚ್ಚಿಯರ್, ಆನಿರೈ, ಕಡು, ಕಱವೈ, ಪಾರ್, ಕಾಟೃ, ಒಳ್ಳಿಯ, ಮುಡಿ, ಕುಡಿ, ಪಣ್ಡು, \(ಅಱಿವದು\) .



