ಶ್ರೀಃ

ಶ್ರಿಯೈ ನಮಃ

“ನಾಲಾಯಿರ ದಿವ್ಯಪ್ರಬಂಧಂ”

\(ಮುದಲಾಯಿರಮ್\)

ಸಂಪುಟ: 3

ಭಾಗ: 2





**ನಾಚ್ಚಿಯಾರ್ ತಿರುಮೊೞಿ**

\(ತಮಿಳು ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ ಮತ್ತು ವಿವರಣೆಯೊಡನೆ\)

ಸರಳ ಸೋಪಾನ





ವಿಷಯ ಸೂಚಿ

 ಪಾಶುರಗಳು   ಪುಟ

೧. ತನಿಗಳು 

೨. ಮೊದಲ ತಿರುಮೊೞಿ-ತೈಯೊರು ತಿಂಗಳ್ ೧೦ ೪

೩. ಎರಡನೆಯ “- ನಾಮ ಮಾಯಿರಮ್ ೧೦ ೨೦

೪. ಮೂರನೆಯ”- ಕೋೞಿಯೞೈಪ್ಪದನ್ ಮುನ್ನಮ್ ೧೦ ೩೨

೫. ನಾಲ್ಕನೆಯ “- ತೆಳ್ಳಿಯಾರ್ ೧೧ ೪೫ 

೬. ಐದನೆಯ”- ಮನ್ನು ಪೆರುಮ್ ಪುಹೞ್ ೧೧ ೫೫

೭. ಆರನೆಯ”- ವಾರಣ ಮಾಯಿರಮ್ ೧೧ ೬೯

೮. ಏಳನೆಯ”- ಕರುಪ್ಪೂರಮ್ ೧೦ ೭೯

೯. ಎಂಟನೆಯ”- ವಿಣ್ಣೀಲ ಮೇಲಾಪ್ಪು ೧೦ ೮೯

೧೦. ಒಂಭತ್ತನೆಯ”- ಶಿನ್ದೂರ ಶ್ಶೆಮ್ ಪೊಡಿ ೧೦ ೧೦೧

೧೧.ಹತ್ತನೆಯ “- ಕಾರ್ ಕ್ಕೋಡಲ್ ೧೦ ೧೧೩

೧೨. ಹನ್ನೊಂದನೆಯ “ – ತಾಮುಕಕ್ಕೂಮ್ ೧೦ ೧೨೫ 

೧೩. ಹನ್ನೊರಡನೆಯ “-ಮಟ್ರಿರುನ್ದೀರ್ ಕಟ್ಕು ೧೦ ೧೩೭

೧೪. ಹದಿಮೂರನೆಯ”-ಕಣ್ಣನೆನ್ನುಮ್ ೧೦ ೧೫೩

೧೫. ಹದಿನಾಲ್ಕನೆಯ” –ಪಟ್ಟಿಮೇಯ್ ನ್ದೋರ್ ೧೦ ೧೬೬-೧೭೬

 ಒಟ್ಟು ೧೪೩





ಶ್ರೀಃ

ಶ್ರಿಯೈ ನಮಃ

ನಾಚ್ಚಿಯಾರ್ ತಿರುಮೊೞಿ

ತನಿಗಳು

೧. ಅಲ್ಲಿನಾಟ್ಟಾಮರೈಮೇಲಾರಣಙ್ಗಿನಿನ್ಱುಣೈವಿ

ಮಲ್ಲಿನಾಟ್ಟಾಣ್ಡ ಮಡಮಯಿಲ್-ಮೆಲ್ಲಿಯಲಾಳ್

ಆಯರ್ ಕುಲವೇನ್ದನಾಹತ್ತಾಳ್, ತೆನ್ ಪುದುವೈ

ವೇಯರ್ ಪಯನ್ದ ವಿಳಕ್ಕೂ

ಅಲ್ಲಿ=ದಳಗಳಿಂದ ಕೂಡಿದ, ನಾಳ್=ಹೊಸದಾಗಿ ಅರಳಿರುವ, ತಾಮರೈ=ತಾವರೆ ಹೂವಿನ, ಮೇಲ್=ಮೇಲೆ, ಆರ್=ಸೊಬಗಿನ, ಅಣಙ್ಗಿನ್=ದೇವಿಯ, ಇನ್=ಇನಿಯ, ತುಣೈವಿ=ಜೊತೆಗಾತಿಯೂ, ಮಲ್ಲಿನಾಡು=ಮಲ್ಲಿನಾಡು ಎಂಬ ಹೆಸರಿನ ಪಾಂಡ್ಯ ದೇಶವನ್ನು,, ಆಣ್ಡ=ಆಳಿದ, ಮಡಮ್=ಸುಂದರವಾದ, ಮಯಿಲ್=ನವಿಲೂ, ಮೆಲ್=ಕೋಮಲವಾದ, ಇಯಲಾಳ್=ಸ್ವಭಾವದವಳೂ, ಆಯರ್=ಗೋವಳರ, ಕುಲಮ್=ಕುಲದ, ವೇನ್ದನ್=ಅರಸನಾದ ಶ್ರೀಕೃಷ್ಣನ, ಆಹತ್ತಾಳ್=ಹೃದಯವಾಸಿಯೂ ಆದ ಗೋದಾದೇವಿ, ತೆನ್=ಸುಂದರವಾದ, ಪುದುವೈ=ಶ್ರೀವಿಲ್ಲಿಪುತ್ತೂರಿನ, ವೇಯರ್=ವೈದಿಕನು, ಪಯನ್ದ=ಪಡೆದ, ವಿಳಕ್ಕೂ=ಮಂಗಳ ದೀಪ.

ದಳಗಳಿಂದ ಕೂಡಿ ಹೊಸದಾಗಿ ಅರಳಿದ ತಾವರೆಯ ಮೇಲಣ ಸೊಬಗಿನ ಶ್ರೀದೇವಿಯ ಇನಿಯ ಜೊತೆಗಾತಿಯೂ, ಮಲ್ಲಿನಾಡೆಂಬ ಪಾಂಡ್ಯದೇಶವನ್ನು ಆಳಿದ ಸುಂದರವಾದ ನವಿಲೂ, ಕೋಮಲ ಸ್ವಭಾವದವಳೂ, ಗೋವಳರ ಕುಲದ ಅರಸನಾದ ಕೃಷ್ಣನ ಹೃದಯವಾಸಿಯೂ ಆದ ಗೋದಾದೇವಿ ಸುಂದರವಾದ ಶ್ರೀವಿಲ್ಲಿಪುತ್ತೂರಿನ ವೈದಿಕನು ಪಡೆದ ಮಂಗಳದೀಪ.\(೧\)

ನಿಸರ್ಗದ ಸೊಬಗಿನ ಸಿರಿಯ ಮಡಿಲಲ್ಲಿರುವುದು ಶ್ರೀವಿಲ್ಲಿಪುತ್ತೂರು. ಅಲ್ಲಿ, “ವೇಯರ್” ಕುಲದಲ್ಲಿ ಎಂದರೆ ವೇದಪಾರಂಗತರ ವಂಶದಲ್ಲಿ ಜನಿಸಿ, ವಂಶದ ಸತ್ಸಂಸ್ಕೃತಿಯನ್ನು ಬೆಳಸಿಕೊಂಡು ಬಂದವರು ವಿಷ್ಣುಚಿತ್ತರು. ವೈದಿಕ ಬ್ರಾಹ್ಮಣರಾಗಿ, ತುಳಸೀವನವನ್ನು ಬೆಳೆಸಿ ಅಲ್ಲಿ ಬೆಳೆಯುವ ಹೂ, ಮತ್ತು ತುಲಸಿಯ ಮಾಲೆಯನ್ನು ಕಟ್ಟಿ, ಸ್ವಾಮಿ ಶ್ರೀವಟಪತ್ರಶಾಯಿಗೆ ದಿನದಿನವೂ ಸಮರ್ಪಿಸುತ್ತಾ ಜೀವನವನ್ನು ನಡಸುತ್ತೊದ್ದವರಿ ಅವರು. ಅವರ ತುಲಸೀವನದ ಪಾತಿಯಲ್ಲಿ ಒಂದುದಿನ ಬೆಳಗ್ಗೆ ಬಲುಮುದ್ದಾದ ಹೆಣ್ಣುಮಗುವನ್ನು ಅವರು ಕಂಡರು. ಭೂದೇವಿಯ ಅವತಾರವೇ ಅವಳೆಂದು ಭಾವಿಸಿ ಅಪರಿಮಿತವಾದ ಆನಂದದಿಂದ ಅವಳನ್ನು ಬಹಳ ಅಕ್ಕರೆಯಿಂದ ಬೆಳಸುತ್ತಾ ಬಂದರು. ಹಾಗೆ ಬೆಳೆದವಳೇ “ಗೋದಾ”: ಭೂಮಿ ಕೊಟ್ಟ ಮಗು ಅಂದಿನಿಂದ ಗೋದಾ ವಿಷ್ಣುಚಿತ್ತರ ಮನೆಗೆ ಮಂಗಳದೀಪವಾಗಿ ಬೆಳೆದಳು.

೨

ಗೋದಾದೇವಿ ಹುಟ್ಟಿದ ದಿನದಿಂದ ಬಲುಕೋಮಲ ಸ್ವಭಾವದವಳಾಗಿ ಭಕ್ತಳಾಗಿ ತನ್ನ ಸಾಕುತಂದೆಗೆ ತಕ್ಕ ಮಗಳಾಗಿ ಬೆಳೆದಳು. ಯೌವನ ಪ್ರಾಪ್ತವಾಗುತ್ತಾ, ತಾನು ಭಗವಂತನನನ್ನಲ್ಲದೇ ಮಾನವನಾರನ್ನೂ ಮದುವೆಯಾಗುವುದಿಲ್ಲವೆಂದು ಪ್ರತಿಜ್ಞೆ ಮಾಡಿ, ಹಾಗೆಯೇ ನಿಷ್ಠೆಯಿಂದ ಪ್ರಯತ್ನಗಳನ್ನು ನಡಸಿ, ಕಡೆಗೆ, ತನ್ನ ಆರಾಧ್ಯದೈವವಾದ ಶ್ರೀಕೃಷ್ಣನನ್ನು \(ಶ್ರೀರಂಗನಾಥನ\)ಪ್ರೀತಿಯ ಮಡದಿಯಾದಳು. ಮತ್ತು ಭೂದೇವಿಯ ಅಂಶವಾಗಿ ಶ್ರೀದೇವಿಗೆ “ಇನಿಯ ಜೊತೆಗಾತಿಯಾದಳು”. ಶ್ರೀದೇವಿಯಂತೆಯೇ ಭಗವಂತನ ಹೃದಯವಾಸಿಯಾದಳು.

ಪಾಂಡ್ಯನಾಡಿನಲ್ಲಿ ಜನಿಸಿ, ಪಾಂಡ್ಯರಾಜನಿಗೆ ಪರಮಾದರದ “ಹಿರಿಯಭಟ್ಟರಾದ”ವಿಷ್ಣುಚಿತ್ತರ ಸಾಕು ಮಗಳಾಗಿ ತನ್ನ ಭಕ್ತಿಜೀವನದಿಂದ, ತಾನು ನಡೆದು ತೋರಿಸಿದ ಮೇಲ್ಪಂಕ್ತಿಯಿಂದ ಪಾಂಡ್ಯನಾಡನ್ನೇ ಅಲ್ಲದೆ ಇಡಿಯ ವಿಶ್ವವನ್ನೇ ಆಳುವ ಮಾತಾಯಿಯಾದಳು, ಗೋದಾದೇವಿ.

ಗೋದಾದೇವಿಗೆ “ಆಂಡಾಳ್”ಎಂದೂ, “ಶೂಡಿ ಕೊಡುತ್ತ ನಾಚ್ಚಿಯಾರ್” ಎಂದೂ ಹೆಸರುಗಳಿವೆ. ಆಂಡಾಳ್, ನಾಚ್ಚಿಯಾರ್ ಎಂಬುದಕ್ಕೆ ಬಹುಮಟ್ಟಿಗೆ ಒಂದೇ ಅರ್ಥ :- ಆಳಿದವಳು, ಒಡತಿ ಎಂದು. ಅವಳು ಮುಡಿದು ಕಳುಹಿಸುತ್ತಿದ್ದ ಹೂವಿನ ಮಾಲೆಯನ್ನು ಭಗವಂತನು ಆದರದಿಂದ ಸ್ವೀಕರಿಸುತ್ತಿದ್ದನೆಂಬ ವಿಷಯವನ್ನು ಕನಸಿನ ಮೂಲಕ ಮನಗಂಡ ವಿಷ್ಣುಚಿತ್ತರು ಅವಳಿಗೆ ಕೊಟ್ಟ ಪ್ರೀತಿಯ ಹೆಸರು “ಆಂಡಾಳ್” ಎಂಬುದು. ಮೊದಲು ಹೂಮುಡಿದು ಭಗವಂತನಿಗೆ ಕೊಟ್ಟು, ಅವನನ್ನು ಆಕರ್ಷಿಸಿ ಅವನನ್ನೇ ಮದುವೆಯಾದ್ದರಿಂದ “ನಾಚ್ಚಿಯಾರ್” ಆದಳು.

ಇಷ್ಟು ವಿಷಯಗಳನ್ನೂ ಈ ತನಿ ಅಡಕ ಮಾಡಿಕೊಂಡಿದೆ.

೨. ಕೋಳಚ್ಚುರಿಶಙ್ಗೈ ಮಾಯನ್ ಶೆವ್ವಾಯಿನ್ ಗುಣಮ್ ವಿನವುಮ್

ಶೀಲತ್ತಿನಳ್ ತೆನ್ಱಿರುಮಲ್ಲಿನಾಡಿ ಶೆಙ್ಗುೞನ್ ಮೇಲ್,

ಮಾಲೈತ್ತೊಡೈ ತೆನ್ನರಙ್ಗರುಕ್ಕೀಯು ಮದಿಪ್ಪುಡೈಯ

ಶೋಲೈಕ್ಕಿಳಿಯವಳ್ ತೂಯನಱ್ ಪಾದನ್ತುಣೈನಮಕ್ಕೇ

ಕೋಲಮ್=ಅಂದವಾದ, ಶುರಿ=ಸುರುಳಿಗಳುಳ್ಳ, ಶಙ್ಗೈ=\(ಪಾಂಚಜನ್ಯ\)ಶಂಖವನ್ನೂ, ಮಾಯನ್= ವಿಸ್ಮಯಕಾರಿಯಾದ ಶ್ರೀಕೃಷ್ಣನ, ಶೆಮ್=ಕೆಂಪನೆಯ, ವಾಯಿನ್=ಬಾಯಿಯ\(ತುಟಿಗಳು\), ಗುಣಮ್=ವೈಶಿಷ್ಟ್ಯವನ್ನೂ, ವಿನವುಮ್=ಕೇಳತಕ್ಕ, ಶೀಲತ್ತಿನಳ್=ಸ್ವಭಾವವನ್ನುಳ್ಳವಳೂ, ತೆನ್=ಪ್ರಕೃತಿಸೌಂದರ್ಯದಿಂದಲೂ, ತುಂಬಿದ, ತಿರುಮಲ್ಲಿನಾಡಿ=ಸಿರಿಯ ಮಲ್ಲಿನಾಡಿನ ಒಡತಿಯೂ, ಶೆೞುಮ್=ನಿಡಿದಾಗಿ ಬೆಳೆದಿರುವ, ಕುೞಲ್ ಮೇಲ್=ತಲೆಗೂದಲಿನ ಮೇಲೆ ಮುಡಿದ, ಮಾಲೈತ್ತೊಡೈ=ಹೂವಿನ ಮಾಲೆಯನ್ನು, ತೆನ್=ಸುಂದರನಾದ, ಅರಙ್ಗರುಕ್ಕೂ=ಶ್ರೀರಂಗನಾಥನಿಗೆ, ಈಯುಮ್=ಸಮರ್ಪಿಸುವ, ಮದಿಪ್ಪು ಉಡೈಯ=ಮಹದಾಶೆಯುಳ್ಳ, ಶೋಲೈ=ಉದ್ಯಾನದ

೩

ಕಿಳಿ ಅವಳ್=ಗಿಣಿಯಾದವಳ, ತೂಯ=ಪರಿಶುದ್ಧವಾದ, ನಲ್=ಶ್ರೇಷ್ಠವಾದ, ಪಾದಮ್=ತಿರುವಡಿಗಳು, ನಮಕ್ಕೂ=ನಮಗೆ, ತುಣೈ=ಜೊತೆಯಾಗಲಿ.

ಅಂದವಾದ ಸುರುಳಿಗಳುಳ್ಳ\(ಪಾಂಚಜನ್ಯ\)ಶಂಖವನ್ನೂ ವಿಸ್ಮಯಕಾರಿಯಾದ ಶ್ರೀಕೃಷ್ಣನ ಚೆಂದುಟಿಗಳ ವೈಶಿಷ್ಟ್ಯವನ್ನೂ ಕೇಳತಕ್ಕ ಸ್ವಭಾವವನುಳ್ಳವಳೂ ಪ್ರಕೃತಿಸೌಂದರ್ಯದಿಂದ ತುಂಬಿದ ಸಿರಿಯ ಮಲ್ಲಿನಾಡಿನ ಒಡತಿಯೂ, ನಿಡಿದಾಗಿ ಬೆಳೆದಿರುವ ತಲೆಗೂದಲಿನ ಮೇಲೆ ಮುಡಿದ ಹೂವಿನ ಮಾಲೆಯನ್ನು ಸುಂದರನಾದ ಶ್ರೀರಂಗನಾಥನಿಗೆ ಸಮರ್ಪಿಸುವ ಮಹದಾಶೆಯುಳ್ಳ ಉದ್ಯಾನದ ಗಿಣಿಯೂ ಆದವಳ ಪರಿಶುದ್ಧವಾದ ಉತ್ತಮ ತಿರುವಡಿಗಳು ನಮಗೆ ಜೊತೆಯಾಗಲಿ.\(೨\)

ಶ್ರೀಕೃಷ್ಣನ ಎಡಗೈಯನ್ನು ಅಲಂಕರಿಸಿರುವ ದಿವ್ಯಾಯುಧ ಪಾಂಚಜನ್ಯ. ಅತಿಸುಂದರವಾದ ಸುರುಳಿಗಳಿಂದ ಕೂಡಿದ ಬಲಮುತಿ ಶಂಖ ಅದು. ಕೃಷ್ಣನನ್ನು ಅಗಲದಂತೆ ಸದಾ ಅವನ ಆಶ್ರಯದಲ್ಲಿ ಇರುವುದು. ಕೃಷ್ಣನ ಚೆಂದುಟಿಗಳನ್ನು ವರ್ಣಿಸಲು ಅಸದಳವಾದ ಸೊಬಗಿನ ಆಕರ್ಷಣೆಯಿಮ್ದ ಕೂಡಿದ್ದು. ಸಮಯ ವೊದಗಿದಾಗಲೆಲ್ಲಾ ಕೃಷ್ಣನು ಪಾಂಚಜನ್ಯವನ್ನು ತನ್ನ ತುಟಿಗೆ ಹೊಂದಿಸಿಕೊಳ್ಳುವನು. ಈ ವಿಷಯವನ್ನು ಕೇಳುವುದಕ್ಕೆ ಗೋದಾದೇವಿಗೆ ಎಲ್ಲೂ ಇಲ್ಲದ ಕುತೂಹಲ. ಅವಳೆಂದುಕೊಳ್ಳುವಳು: ಅಹಾ, ಅದೆಂಥ ಭಾಗ್ಯ ಆ ಶಂಖದ್ದು\! ಕೃಷ್ಣನ ದಿವ್ಯಚುಂಬನದಲ್ಲಿ ತನ್ನನ್ನು ತಾನು ಮರೆಯುವುದಲ್ಲಾ\! ಹಾಗೆಯೇ, ತಾನು ಕೃಷ್ಣನ ಕೈಯ ಶಂಖವಾಗಬಲ್ಲೆನೇ? ಭಗವಂತನನ್ನು ತಾನು ಆಶ್ರಯಿಸಲು ಯತ್ನಿಸಲಿಲ್ಲವೇ? ತನ್ನ ಭಕ್ತಿಯಿಂದಲೂ ಸೇವೆಯಿಂದಲೂ ಅವನನ್ನು ಒಲಿಸಿಕೊಳ್ಳಲು ಯತ್ನಿಸುತ್ತಿಲ್ಲವೇ? ಶಂಖದಂತೆ ಅವನ ಕೈಯ ಆಯುಧವಾಗುವ, ಅವನ ಚೆಂದುಟಿಗಳನ್ನು ಸವಿಯುವ ಭಾಗ್ಯ ತನಗೂ ಬರಲಾರದೇ? ಗೋದಾದೇವಿಗೆ ಭಗವಂತನಲ್ಲಿ ಅಷ್ಟು ಗಾಢವಾದ ಪ್ರೇಮ. ಗೋದಾದೇವಿಗೆ ಇನ್ನೊಂದು ಮಹದಾಶೆ: ತಾನು ಮುಡಿದು ಚೆನ್ನಾಗಿದೆಯೆಂದು ಹರ್ಷಗೊಂಡ ಹೂವನ್ನು ಭಗವಂತನಿಗೆ ಅರ್ಪಿಸಬೇಕು. ಅವಳು ಮಲ್ಲಿನಾಡಿನ ಒಡತಿ. ವಿಷ್ಣುಚಿತ್ತರ ಉದ್ಯಾನದ ಅರಗಿಣಿ. ಇಂಥ ಗುಣಸ್ವಭಾವಗಳುಳ್ಳ ಭಗವಂತನ ಪರಮಭಕ್ತಳಾದ ಗೋದಾದೇವಿಯ ತಿರುವಡಿಗಳನ್ನು ನಾವು ಶರಣು ಹೋಗುವೆವು.

ನಾಚ್ಚಿಯಾರ್ ತಿರುಮೊೞಿಯಲ್ಲಿ ಮೊದಲನೆಯ ಒಂದೇ ಒಂದು ತನಿಯನ್ನು ಬಳಸುವುದು ವಾಡಿಕೆ. ಆದರೆ, ಈ ಎರಡನೆಯ ತನಿ ಅಪರೂಪವಾದ ಅರ್ಥಪೂರ್ಣವಾದದ್ದು. ಏಕೆ ಇದು ಪ್ರಕಟಗೊಳ್ಳಲಿಲ್ಲವೋ? ಏಕೆ ಜನಪ್ರಿಯವಾಗಲಿಲ್ಲವೋ?

೪

ನಾಚ್ಚಿಯಾರ್ ತಿರುಮೊೞಿ

ಮೊದಲ ತಿರುಮೊೞಿ ತೈಯೊರು ತಿಙ್ಗಳ್

೧.ತೈಯೊರುತಿಙ್ಗಳುನ್ತರೈವಿಳಕ್ಕಿತ್ತಣ್ ಮಣ್ಡಲಮಿಟ್ಟು ಮಾಶಿಮುನ್ನಾಳ್

ಐಯನುಣ್ ಮಣಱ್ ಕೊಣ್ಡು ತೆರುವಣಿನ್ದು ಅೞಹಿನುಕ್ಕಲಙ್ಗರಿತ್ತನಙ್ಗದೇವಾ

ಉಯ್ಯವುಮಾಙ್ಕೊಲೋ ವೆನ್ಱು ಶೊಲ್ಲಿ ಉನ್ನೈಯುಮುಮ್ಬಿಯೈಯುನ್ತೊೞುದೇನ್

ವೆಯ್ಯದೋರ್ ತೞಲು ಮಿೞ್ ಚಕ್ಕರಕ್ಕೈವೇಙ್ಗಡವಱ್ ಕೆನ್ನೈ ವಿದಿಕ್ಕಿಟ್ರಿಯೇ

ತೈ=ತೈ ಎಂಬ, ಒರು=ಒಂದು, ತಿಙ್ಗಳುಮ್=ತಿಂಗಳು ಪೂರ್ತಿಯಾಗಿ, ತರೈ=ನೆಲವನ್ನು, ವಿಳಕ್ಕಿ=ಶುದ್ಧಿಮಾಡಿ, ತಣ್=ತಂಪಾದ ಮಣ್ಡಲಮ್=ಮಂಡಲವನ್ನು, ಇಟ್ಟು=ಮಾಡಿ, ಮಾಶಿ=ಮಾಶಿ ತಿಂಗಳ, ಮುನ್=ಮೊದಲ, ನಾಳ್=ದಿನ, ಐಯ=ಸೊಗಸಾದ, ನುಣ್=ನುಣ್ಣಗಿರುವ, ಮಣಲ್=ಮರಳನ್ನು, ಕೊಣ್ಡು=ತೆಗೆದುಕೊಂಡು, ತೆರು=ಬೀದಿಯನ್ನು, ಅೞಹಿನುಕ್ಕೂ=ಅಂದವಾಗಿಸುವುದಕ್ಕಾಗಿ, ಅಣೀನ್ದು=ಚೆನ್ನಾಗಿ, ಅಲಙ್ಕರಿತ್ತು=ಅಲಂಕರಿಸಿ, ಅನಙ್ಗದೇವಾ=ಕಾಮದೇವನೇ, ಉಯ್ಯವುಮ್=ಉಜ್ಜೀವಿಸುವುದಕ್ಕೆ, ಆಮ್ ಕೋಲೋ=ಹೌದಲ್ಲವೇ, ಎನ್ಱು=ಎಂದು, ಶೊಲ್ಲಿ=ಹೇಳಿಕೊಂಡು, ಉನ್ನೈಯುಮ್=ನಿನ್ನನ್ನೂ, ಉಮ್ಬಿಯೈಯುಮ್=ತಮ್ಮನನ್ನೂ, ತೊೞುದೇನ್=ನಮಸ್ಕರಿಸುತ್ತೇನೆ, ವೆಯ್ಯದು=ಕ್ರೂರವಾದ\(ತೀಕ್ಷ್ಣವಾದ\), ತೞಲ್=ಕೆಂಡವನ್ನು, ಉಮಿೞ್=ಉಗುಳುವ, ಓರ್=ಅದ್ವಿತೀಯವಾದ, ಶಕ್ಕರಮ್=ಚಕ್ರಾಯುಧದ, ಕೈ=ಕೈಯವನಾದ, ವೇಙ್ಗಡವಱ್ ಕ್ಕೂ=ವೆಂಕಟಾಚಲಪತಿಗೆ, ಎನ್ನೈ=ನನ್ನನ್ನು, ವಿದಿಕ್ಕಿಟ್ರೇ=ನಿಶ್ಚಯಿಸಲಾರೆಯಾ?

ತೈ ತಿಂಗಳು ಪೂರ್ತಿಯಾಗಿ ನೆಲವನ್ನು ಶುದ್ಧಿಪಡಿಸಿ, ತಂಪಾದ ಮಂಡಲವನ್ನು ಮಾಡಿ ಮಾಶಿ ತಿಂಗಳ ಮೊದಲದಿನ ಸೊಗಸಾದ ನುಣ್ಣನೆಯ ಮರಳನ್ನು ಉಪಯೋಗಿಸಿ, ಬೀದಿಯನ್ನು ಅಂದವಾಗಿಸುವುದಕ್ಕಾಗಿ ಚೆನ್ನಾಗಿ ಅಲಂಕರಿಸುವುದು ಕಾಮದೇವನೇ, ಉಜ್ಜೀವಿಸುವುದಕ್ಕೆ ಹೌದಲ್ಲವೇ? ಎಂದು ಹೇಳಿಕೊಂಡು ನಿನ್ನನ್ನೂ ನಿನ್ನ ತಮ್ಮನನ್ನೂ ನಮಸ್ಕರಿಸುತ್ತಿದ್ದೇವೆ. ತೀಕ್ಷ್ಣವಾದ ಕೆಂಡವನ್ನುಗುಳುವ ಅದ್ವಿತೀಯವಾದ ಚಕ್ರಾಯುಧದ ಕೈಯವನಾದ ವೆಂಕಟಾಚಲಪತಿಗೆ ನನ್ನನ್ನು ಗೊತ್ತುಮಾಡಲಾರೆಯಾ?\(೧\)

ತಮಿಳರು ವರ್ಷದ ಹನ್ನೆರಡು ತಿಂಗಳುಗಳನ್ನು ಸೌರಮಾನದ ರೀತಿಯಲ್ಲಿ ಲೆಕ್ಕ ಮಾಡುತ್ತಾರೆ. ಸೌರಮಾನ ಎಂದರೆ ಸೂರ್ಯನ ಗತಿಯನ್ನು ಅನುಸರಿಸಿ ಎಣಿಕೆ ಮಾಡುವುದು.

೫

ಸೂರ್ಯನು ಒಂದು ನಕ್ಷತ್ರದ ಜೊತೆಯಲ್ಲಿ ಒಂದು ದಿನ ಉದಯಿಸುತ್ತಾನೆ, ಎನ್ನೋಣ. ಸೂರ್ಯನ ಗತಿಗೂ ನಕ್ಷತ್ರದ ಗತಿಗೂ ವ್ಯತ್ಯಾಸವಿದೆ. ಮರುದಿನ, ಆ ನಕ್ಷತ್ರವು ಸೂರ್ಯನಿಗಿಂತಲೂ ನಾಲ್ಕುನಿಮಿಷಗಳು ಬೇಗಲೇ ಉದಯಿಸುತ್ತದೆ. ಹೀಗೆ, ಸೂರ್ಯನು ಚಲಿಸುವ ಮೂವತ್ತು ದಿನಗಳಲ್ಲಿ ಎರಡು ನಕ್ಷತ್ರಗಳು ಸೂರ್ಯನನ್ನು ಬಿಟ್ಟು ಮುಂದಕ್ಕೆ ಹೋಗಿರುತ್ತವೆ. ಅಲ್ಲದೆ, ಮೂರನೆಯ ನಕ್ಷತ್ರದ ಒಂದುಪಾದ \(ಎಂದರೆ ಅದು ಸೂರ್ಯನನ್ನು ಅತಿಕ್ರಮಿಸುವ ಒಟ್ಟು ಕಾಲದ ನಾಲ್ಕನೆಯ ಒಂದು ಭಾಗ\) ಸೂರ್ಯನಿಗಿಂತಲೂ ಮುಂದಕ್ಕೆ ಚಲಿಸಿರುತ್ತದೆ. ಜ್ಯೋತಿ ಶ್ಶಾಸ್ತ್ರದ ರೀತಿಯಲ್ಲಿ ಅಶ್ವಿನಿ, ಭರಣಿ ಮುಂತಾದ ಇಪ್ಪತ್ತೇಳು ನಕ್ಷತ್ರಗಳು ಚಲಿಸುವ ಒಟ್ಟುಕಾಲ ಒಂದು ವರ್ಷವಾಗುತ್ತದೆ. ಇದು ಸೂರ್ಯನ ಗತಿಯಲ್ಲಿ ಹನ್ನೆರಡು ತಿಂಗಳು. ಒಂದು ಉದಾಹರಣೆಯನ್ನು ತೆಗೆದುಕೊಳ್ಳೋಣ. ಒಂದು ದಿನ ಸೂರ್ಯನೂ ಅಶ್ವಿನೀ ನಕ್ಷತ್ರವೂ ಜೊತೆಜೊತೆಯಲ್ಲಿ ಹುಟ್ಟುತ್ತವೆ. ಅದನ್ನು ಮೇಷ ಸಂಕ್ರಮಣ ಎನ್ನುತ್ತಾರೆ. ಅಂದಿನಿಂದ ಮೂವತ್ತು ದಿನಗಳ ಬಳಿಕ ನೋಡಿದರೆ, ಅಶ್ವಿನಿ,ಭರಣಿ ನಕ್ಷತ್ರಗಳು ಸೂರ್ಯನನ್ನು ದಾಟಿ ಹೋಗಿರುತ್ತವೆ; ಎಂದರೆ, ಸೂರ್ಯನಿಗಿಂತ ಮುಂಚೆಯೇ ಉದಯಿಸಿಬಿಡುತ್ತವೆ. ಕೃತ್ತಿಕಾನಕ್ಷತ್ರದಲ್ಲೂ ಒಂದು ಪಾದದಷ್ಟು ಕಾಲ ಕಳೆದುಹೋಗಿರುತ್ತದೆ. ಇಷ್ಟೂ ಮೇಷಮಾಸ. ಅದರ ಮರುದಿನ ಸೂರ್ಯನೂ ಕೃತ್ತಿಕಾ ನಕ್ಷತ್ರದ ಎರಡನೆಯ ಪಾದವೂ ಜೊತೆಜೊತೆಯಾಗಿ ಹುಟ್ಟುತ್ತವೆ. ಅದು ವೃಷಭಸಂಕ್ರಮಣ. ಹೀಗೆ, ಹನ್ನೆರಡು ಸೌರ ಸಂಕ್ರಮಣಗಳನ್ನೂ, ತಿಂಗಳುಗಳನ್ನೂ ಲೆಕ್ಕಮಾಡಿ ಪಂಚಾಂಗದಲ್ಲಿ ಬರೆದಿರುತ್ತಾರೆ. ಸೌರಮಾನದ ತಿಂಗಳುಗಳು ಮೇಷ,ವೃಷಭ, ಮಿಥುನ,ಕರ್ಕಾಟಕ, ಸಿಂಹ,ಕನ್ಯಾ,ತುಲಾ, ವೄಶ್ವಿಕ, ಧನುಸ್ಸು, ಮಕರ,ಕುಂಭ, ಮೀನ. ಒಂದೊಂದರ ಮೊದಲನೆಯ ದಿನದಲ್ಲಿ ಸಂಕ್ರಮಣ.

ಚಂದ್ರನ ಗತಿಯನ್ನು ಅನುಸರಿಸಿ ಚಂದ್ರಮಾನದ ಹನ್ನೆರಡು ತಿಂಗಳನ್ನು ಲೆಕ್ಕ ಮಾಡುತ್ತಾರೆ. ಒಂದು ಅಮಾವಾಸ್ಯೆಯಿಂದ ಮತ್ತೊಂದು ಅಮಾವಾಸ್ಯೆಯ ನಡುವಣ ಕಾಲ\(ಪಾಡ್ಯದಿಂದ ಅಮಾವಾಸ್ಯೆ ಪೂರ್ತಿ\) ವನ್ನು ಒಂದು ಚಾಂದ್ರಮಾನ ತಿಂಗಳು ಎನ್ನುತ್ತಾರೆ. ತಮಿಳರು ಗಣಿಸುವ ಸೌರಮಾನದ ತಿಂಗಳುಗಳ ಮತ್ತು ಚಾಂದ್ರಮಾನದ ತಿಂಗಳುಗಳ ಹೆಸರುಗಳನ್ನು ಇಲ್ಲಿ ಕೊಟ್ಟಿದೆ: ಚಿತ್ತಿರೈ-ಚೈತ್ರ, ವೈಗಾಶಿ-ವಾಶಾಖ, ಆನಿ-ಜ್ಯೇಷ್ಟ್ಃಅ, ಆಡಿ-ಆಷಾಢ, ಆವಣಿ-ಶ್ರಾವಣಿ, ಪುರಟ್ಟಾಶಿ-ಭಾದ್ರಪದ, ಐಪ್ಪಿಶಿ-ಆಶ್ವಯುಜ, ಕಾರ್ತಿಹೈ-ಕಾರ್ತಿಕ, ಮಾರ್ಹೞಿ-ಮಾರ್ಗಶಿರ, ತೈ-ಪುಷ್ಯ, ಮಾಶಿ-ಮಾಘ, ಪಂಗುನಿ-ಫಾಲ್ಗುಣ. ಚಾಂದ್ರಮಾನದ ತಿಂಗಳು ಮೂವತ್ತು ದಿನಗಳಿಗಿಂತ ಕಡಿಮೆ. ಹೀಗೆ, ಚಾಂದ್ರಮಾನ ಸೌರಮಾನಕ್ಕೆ ವ್ಯತ್ಯಾಸ ಬರುತ್ತದೆ. ಮೂರುವರ್ಷಕ್ಕೆ ಒಂದು ಸಲ ಬರುವ ಚಾಂದ್ರಮಾನದ ಅಧಿಕಮಾಸದಿಂದ ಎರಡನ್ನೂ ಸರಿಸಮಮಾಡಿಕೊಳ್ಳುತ್ತಾರೆ. ಯಾವ ಚಾಂದ್ರಮಾನದ ತಿಂಗಳಲ್ಲಿ ಸಂಕ್ರಮಣ ಬರುವದಿಲ್ಲವೋ ಅದೇ ಅಧಿಕಮಾಸ.

ಮಾರ್ಹೞಿ ಮಾಸದಲ್ಲಿ ಪೂರ್ತಿಯಾಗಿ, ಗೋದಾದೇವಿಯೂ ಅವಳ ಗೆಳತಿಯರೂ ಸೇರಿ ಕೃಷ್ಣವ್ರತವನ್ನು ಆಚರಿಸಿದರು. ಕೃಷ್ಣನನ್ನು ಪತಿಯಾಗಿ ಪಡೆಯಬೇಕು ಎಂಬ ಅವಳ ಕೋರಿಕೆ ಈಡೇರಲಿಲ್ಲ. ತಾನು ಬೇರೆ ಏನು ಮಾಡಿದರೆ, ತನಗೆ ತನ್ನ ಮನೋರಥ ಕೈಗೂಡುವುದು ಎಂದು ಯೋಚಿಸಿದಳು. ಮನಸ್ಸಿಗೆ ಹೊಳೆಯಿತು ಕಾಮದೇವನನ್ನು ಒಲಿಸಿಕೊಂಡರೆ ಅದು ಸಾಧ್ಯ ಎಂದು. ಕಾಮದೇವನು ಬೇರ್ಪಟ್ಟಿರುವ ಸತಿಪತಿಯರನ್ನು ಒಂದುಗೂಡಿಸುಅನು. ಅವನನ್ನು ಒಲಿಸಿಕೊಳ್ಳುವುದಕ್ಕಾಗಿ, ತೈ ಮಾಸವೆಲ್ಲ

೬

ಮನೆಯ ಅಂಗಳವನ್ನು ಚೊಕ್ಕಟವಾಗಿ ಗುಡಿಸಿ, ಸಾರಿಸಿ, ಒಂದು ದುಂಡನೆಯ ಗದ್ದುಗೆಯನ್ನು ಸಿದ್ಧಪಡಿಸಿ, ಆಕರ್ಷಕವಾಗಿ ಒಳ್ಳೆಯ ರಂಗೋಲಿಯನ್ನು ಇಟ್ಟು, ಸೇವೆ ಮಾಡಿ ತನ್ನ ಇಷ್ಟಾರ್ಥವನ್ನು ಪೂಅರೈಸೆಂದು ಕಾಮದೇವನನ್ನು ಪ್ರಾರ್ಥಿಸುತ್ತಾಳೆ: ಕಾಮದೇವನೇ, ನಿನಗೂ ನಿನ್ನ ತಮ್ಮನಿಗೂ ತೈ ತಿಂಗಳು ಪೂರ್ತಿಯಾಗಿ ಶ್ರದ್ಧೆಯಿಂದ ಸೇವೆ ಮಾಡಿದ್ದೇನೆ. ನೀನು ಪ್ರಸನ್ನನಾಗಲಾರೆಯಾ? ನನ್ನ ಪ್ರಾಣಕಾಂತನಾದ ವೆಂಕಟಾಚಲಪತಿಗೆ ನನ್ನನ್ನು ನಿಶ್ಚಯಿಸಲಾರೆಯಾ?

“ನಿನ್ನನ್ನೂ, ನಿನ್ನ ತಮ್ಮನನ್ನೂ”-ಎಂಬುದರಲ್ಲಿ ಕಾಮದೇವನಿಗೆ ತಮ್ಮನಾಗಿ ಅವನನ್ನು ಎಡೆಬಿಡದೆ, ಕಾಮದೇವನ ಸತ್ಕಾರ್ಯಗಳಲ್ಲಿ ಈಡುಪಡುವವನು ಯಾರಿರಬಹುದು ಎಂಬುದು ಸ್ವಲ್ಪ ಸಂದಿಗ್ಧವಾಗಿದೆ. ಮಹನೀಯರೊಬ್ಬರ ವಿವರಣೆಯಂತೆ “ಕಾಮನ ತಮ್ಮ ಶಾಮ” ಎಂದಿದೆ. ಶ್ರೀಕೃಷ್ಣನಿಗೆ ಎಂಟು ಮಂದಿ ಪಟ್ಟಮಹಿಷಿಯರು. ಹಿರಿಯವಳಾದ ರುಕ್ಮಿಣಿಯಲ್ಲಿ ಜನಿಸಿದವನು ಪ್ರದ್ಯುಮ್ನನೆಂಬವನು. ಮಹೇಶ್ವರನ ಫಾಲನೇತ್ರದಿಂದ ಭಸ್ಮವಾಗಿ “ಅನಙ್ಗ”ನಾಗಿದ್ದ ಕಾಮದೇವನು, ಪ್ರದ್ಯುಮ್ನನಾಗಿ ಜನಿಸಿದನು ಎಂಬ ವಿವರಣೆ ಇದೆ. ಕೃಷ್ಣನ ಮತ್ತೊಬ್ಬ ಪಟ್ಟಮಹಿಷಿಯಾದ ಜಾಂಬವತಿಯಲ್ಲಿ ಜನಿಸಿದವನು ಸಾಂಬನು. “ಇವನನ್ನು “ಶಾಮ” ಎನ್ನಬಹುದು ಅಥವಾ ಬೇರೆ ಏನಾದರೂ ವಿವರಣೆಯಿದೆಯೇ ಎಂದು ಕಂಡುಕೊಳ್ಳುವುದು ಒಳಿತು ಎನ್ನಿಸುತ್ತದೆ.

೨. ವೆಳ್ಳೈನುಣ್ ಮಣಱ್ ಕೊಣ್ಡು ತೆರುವಣಿನ್ದು ವೆಳ್ ವರೈಪ್ಪದನ್ ಮುನ್ನನ್ತುಱಒ ಪಡಿನ್ದು

ಮುಳ್ಳುಮಿಲ್ಲಾಚ್ಚುಳ್ಳಿಯೆರಿಮಡುತ್ತಿ ಮುಯನ್ಱುನ್ನೈನೋಱ್ ಕಿನ್ಱೇನ್ ಕಾಮದೇವಾ,

ಕಳ್ಳವಿೞ್ ಪೂಙ್ಗಣೈತೊಡುತ್ತುಕ್ಕೊಣ್ಡು ಕಡಲ್ ವಣ್ಣನೆನ್ ಪದೋರ್ ಪೇರೆೞುದಿ

ಪುಳ್ಳಿನೈವಾಯ್ ಪಿಳನ್ದಾನೆನ್ ಪದೋರ್ ಇಲಕ್ಕಿನಿಱ್ ಪುಹವೆನ್ನೈಯೆಯ್ ಹಿಟ್ರಿಯೇ

ವೆಳ್ಳೈ=ಬೆಳ್ಳಗಿರುವ, ನುಣ್=ನುಣ್ಣಗಿರುವ, ಮಣಲ್=ಮರಳನ್ನು, ಕೊಣ್ಡು=ತೆಗೆದುಕೊಂಡು, ತೆರು=ಬೀದಿಯನ್ನು \(ಅಂಗಳವನ್ನು\) ಅಣಿನ್ದು=ಅಲಂಕರಿಸಿ, ವೆಳ್ ವರೈಪ್ಪದನ್=ಪೂರ್ವದಿಗಂತದಲ್ಲಿ ಬೆಳಕು ಕಾಣುವುದಕ್ಕೆ, ಮುನ್ನಮ್=ಮುಂಚೆಯೇ, ತುಱೈ=ತೊರೆಯಲ್ಲಿ, ಪಡಿನ್ದು=ಮುಳುಗಿ, ಮುಳ್ಳುಮ್=ಮುಳ್ಳು ಮೊದಲಾದ ಯಾವ ಕಂಟಕವೂ, ಇಲ್ಲಾ=ಇಲ್ಲದ, ಶುಳ್ಳಿ=ಸೌದೆಯ ಸಣ್ಣ್ ಅತುಂಡುಗಳನ್ನು, ಎರಿಮಡಿತ್ತು=ಉರಿಸಿ, ಮುಯನ್ಱು=ಇತರ ಪ್ರಯತ್ನಗಳನ್ನು ನಡಸಿ

೭

ಉನ್ನೈ=ನಿನ್ನ, ನೋಱ್ ಕಿನ್ಱೇನ್=ಉಪಾಸನೆಯನ್ನು\(ವ್ರತವನ್ನು\)ಮಾಡುತ್ತೇನೆ, ಕಾಮದೇವಾ=ಕಾಮದೇವನೇ, ಕಳ್=ಮಧುವನ್ನು, ಅವಿೞ್=ಸುರಿಸುತ್ತಿರುವ, ಪೂ=ಹೂವಿನ, ಕಣೈ=ಬಾಣಗಳನ್ನು, ತೊಡುತ್ತು ಕ್ಕೊಣ್ಡು=ಬಿಲ್ಲಿಗೆ ಏರಿಸಿಕೊಂಡು, ಕಡಲ್ ವಣ್ಣನ್=ಕಡಲ್ ವಣ್ಣ\(ಕೃಷ್ಣ\)ಎನ್ಪದು=ಎಂಬ, ಓರ್=ಒಂದು, ಪೇರ್-ಹೆಸರನ್ನು, ಎೞುದಿ=\(ಅದರ ಮೇಲೆ\) ಬರೆದು, ಪುಳ್ಳಿನೈ=ಪಕ್ಷಿಯ, ವಾಯ್=ಬಾಯನ್ನು, ಪಿಳನ್ದಾನ್=ಸೀಳಿದವನು, ಎನ್ಪದು=ಎಂಬ, ಓರ್=ಒಂದು, ಇಲಕ್ಕಿನಿಲ್=ಗುರಿಯಲ್ಲಿ\(ಲಕ್ಷ್ಯದಲ್ಲಿ\) ಪುಹ=ಹೋಗಿಸುವಂತೆ, ಎನ್ನೈ=ನನ್ನನ್ನು, ಏಯ್ ಕಿಟ್ರಿಯೇ=ಸೇರಿಸಲಾರೆಯಾ?

ಕಾಮದೇವನೇ, ನುಣ್ಣಗೆ ಬೆಳ್ಳಗಿರುವ ಮರಳನ್ನು ತೆಗೆದುಕೊಂಡು ಬೀದಿ\(ಅಂಗಳ\)ಯನ್ನು ಅಲಂಕರಿಸಿ, ಪೂರ್ವದಿಗಂತದಲ್ಲಿ ಬೆಳಕು ಹರಿಯುವುದಕ್ಕೆ ಮುಂಚೆಯೇ ತೊರೆಯಲ್ಲಿ ಮಿಂದು, ಯಾವ ಬಗೆಯ ಕಂಟಕವೂ ಇಲ್ಲದ ಸೌದೆ ಪುಳ್ಳಿಗಳನ್ನು ಉರಿಸಿ, ಇತರ ಪ್ರಯತ್ನಗಳನ್ನುನಡಸಿ, ನಿನ್ನ ಉಪಾಸನೆಯನ್ನು \(ವ್ರತವನ್ನು\) ಮಾಡುತ್ತೇನೆ. ಮಧುವನ್ನು ಸೂಸುತ್ತಿರುವ ಹೂವಿನ ಬಾಣಗಳನ್ನು ಬಿಲ್ಲಿಗೆ ಏರಿಸಿ, “ಕಡಲ್ ವಣ”ಎಂಬ ಒಂದು ಹೆಸರನ್ನು ಬರೆದು, ಪಕ್ಷಿಯ ಬಾಯನ್ನು ಸೀಳಿದವನು ಎಂಬ ಒಂದು ಗುರಿಯಲ್ಲಿ ಹೊಗಿಸುವಂತೆ ನನ್ನನ್ನು ಸೇರಿಸಲಾರೆಯಾ?\(೨\)

ಮಾರ್ಗಶಿರ ಮಾಸದಲ್ಲಿ ಕೃಷ್ಣವ್ರತವನ್ನು ಕನ್ಯೆಯರೆಲ್ಲ ಒಟ್ಟುಗೂಡಿ ನಡಸಿದರು. ಒಡನೆಯೇ ಅದರಿಂದ ಫಲ ಬರಲಿಲ್ಲ. ಗೋದಾದೇವಿಗಾದರೋ ಕೃಷ್ಣನಲ್ಲಿ ವ್ಯಾಮೋಹ ಹೇಳತೀರದಷ್ಟು\! ಎಂದಿಗೆ ತಾನು ಅವನನ್ನು ಸೇರುವೆನೋ ಎಷ್ಟು ಬೇಗ ಅವನವಳಾಗುವೆನೋ ಎಂಬ ಆತುರ ಅವಳಿಗೆ. ಅದಕ್ಕಾಗಿ ಯೋಚಿಸಿದಳು. ಮನಸ್ಸಿಗೆ ಬಂತು, ಕಾಮದೇವನನ್ನು ಒಲಿಸಿಕೊಂಡರೆ, ಅವನು ತನ್ನ ನಲ್ಲ\(ಕೃಷ್ಣ\)ನಲ್ಲಿ ಕಾಮಪ್ರಚೋದನೆಗೊಳಿಸಿ, ತನ್ನನ್ನು ಮದುವೆಯಾಗುವಂತೆ ಮಾಡುವನು ಎಂದು. ಆದ್ದರಿಂದ, ಪುಷ್ಯಮಾಸವೆಲ್ಲ ಕಾಮದೇವನ ಉಪಾಸನೆ ಮಾಡಿದಳು. ಅಂಗಳವನ್ನು ಚೊಕ್ಕಟವಾಗಿ ಗುಡಿಸಿ,ಸಾರಿಸಿ, ಮಂಡಲ ಮಾಡಿ,ಅಂದವಾಗಿ ರಂಗೋಲಿಯಿಟ್ಟು, ಬೆಳಕು ಹರಿಯುವುದಕ್ಕೆ ಮುಂಚೆಯೇ ತೊರೆಯಲ್ಲಿ ಮಿಂದು ನಿಷ್ಠೆಯಿಂದ ಸಮಿತ್ತುಗಳನ್ನು ಉರಿಸಿ, ಬೆಂಕಿಮಾಡಿ, ಕಾಮದೇವನನ್ನು ಆಹ್ವಾನಿಸಿ, ಅವನು ಪ್ರಸನ್ನನಾಗುವಂತೆ ಉಪಾಸನೆ ನಡಸಿದಳು. ಇನ್ನೂ ಯಾವ ಯಾವ ರೀತಿಯಲ್ಲಿ ಅವನನ್ನು ತಣಿಸಬೇಕೋ ಹಾಗೆಲಾ ಪ್ರಯತ್ನಿಸಿದಳು.

ಗೋದಾದೇವಿ ಕಾಮದೇವನನ್ನು ಬೇಡುತ್ತಾಳೆ: “ಕಾಮದೇವಾ, ನೀನುಮಧುವನ್ನು ಉಕ್ಕಿ ಹರಿಸುವ ನಿನ್ನ ಪುಷ್ಪಬಾಣವನ್ನು ಬಿಲ್ಲಿಗೆ ಏರಿಸು, ಒಂದು ಹೆಸರನ್ನು ಕುರಿತು ಅಭಿಮಂತ್ರಿಸಿ, ಲಕ್ಷ್ಯವನ್ನು ನಿರ್ಧರಿಸಿ ಬಾಣವನ್ನು ಬಿಟ್ಟೆಯೆಂದರೆ, ಅದು ಆ ಲಕ್ಷ್ಯವನ್ನು ತಪ್ಪದೆ ಪ್ರವೇಶಿಸುವುದು. ಅವನಲ್ಲಿ ಕಾಮಪ್ರಚೋದನೆ ಆಗಿಯೇ ಆಗುವುದು. ನನ್ನನ್ನುನಿನ್ನ ಬಿಲ್ಲಿಗೆ ಅಂಬನ್ನಾಗಿಸು. “ಕಡಲ್ ವಣ್ಣ”ನನ್ನು ಸೇರಬೇಕು ಎಂದು ಅಭಿಮಂತ್ರಿಸು. “ಪಕ್ಷಿಯ ಬಾಯನ್ನು ಸೀಳಿದವನು” ಎಂಬ ಲಕ್ಷ್ಯಕ್ಕೆ ಗುರಿಯಿಟ್ಟು ಹೊಡೆದು ನನ್ನನ್ನು ಅವನಲ್ಲಿಗೆ ಸೇರಿಸಲಾರೆಯಾ?”

೮

ಭಾರತ ನಾರಿಯ ಪ್ರಾಚೀನ ಸಂಸ್ಕೃತಿಯನ್ನು ಇಲ್ಲಿ ಉದಾಹರಿಸಲಾಗಿದೆ.ಅವಳು ತನ್ನ ಪತಿಯ ಹೆಸರನ್ನು ಇತರರ ಮುಂದೆ ಹೇಳಲು ನಾಚುತ್ತಾಳೋಎ. ಸಂದರ್ಭವರಿತು ಅದನ್ನುಪರೋಕ್ಷವಾಗಿ ಅರ್ಥಗರ್ಭಿತವಾಗಿ ಹೇಳುತ್ತಾಳೆ. ಹೇಲಲೇಬೇಕಾಗಿ ಬಂದಾಗ ದೇವರಂತೆ ಮರ್ಯಾದೆಯಿಂದ ಅದನ್ನು ಸೂಚಿಸುತ್ತಾಳೆ. ಗೋದಾದೇವಿ ತನ್ನ ಭಾವಿಪತಿಯ ಹೆಸರನ್ನು ಕಾಮದೇವನ ಮುಂದೆ ಹೇಳುವುದನ್ನು ನೋಡಿ: “ಕಡಲ್ ವಣ್ಣ” ಪಕ್ಷಿಯ ಬಾಯಿಸೀಳಿದವನು”. ಮೊದಲ್ ಅಹೆಸರು ಅನುಮಾನ ತಂದರೆ, ಎರಡನೆಯದು ಅದನ್ನು ಪರಿಹರಿಸುವುದು.

೩. ಮತ್ತನನ್ ನಱುಮಲರ್ ಮುರುಕ್ಕಮಲರ್ ಕೊಣ್ಡು ಮುಪ್ಪೋದುಮುನ್ನಡಿ ವಣಙ್ಗಿ

ತತ್ತುವಮಿಲಿಯೆನ್ಱು ನೆಂಜೆರಿನ್ದು ವಾಚಕತ್ತೞಿತ್ತುನ್ನೈವೈದಿಡಾಮೇ

ಕೊತ್ತಲರ್ ಪೂಙ್ಗಣೈ ತೊಡುತ್ತುಕ್ಕೊಣ್ಡು ಕೋವಿನ್ದ ನೆನ್ ಪದೋರ್ ಪೇರೆೞುದಿ

ವಿತ್ತಕನ್ ವೇಙ್ಗಡವಾಣನೆನ್ನುಮ್ ವಿಳಕ್ಕಿನಿಱ್ ಪುಹವೆನ್ನೈವಿದಿಕ್ಕಿಟ್ರಿಯೇ

ನಲ್=ಉತ್ತಮವಾದ, ನಱು=ಪರಿಮಳದ, ಮತ್ತಮಲ=ಉಮ್ಮತ್ತಿಯ ಹೂಅನ್ನೂ, ಮುರುಕ್ಕಮಲರ್=ಮುತ್ತುಗದ ಹೂವನ್ನೂ, ಕೊಣ್ಡು=ತೆಗೆದುಕೊಂಡು, ಮುಪ್ಪೋದುಮ್=ಮೂರು ವೇಳೆಯೂ, ಉನ್=ನಿನ್ನ, ಅಡಿ=ಪಾದಗಳಿಗೆ, ವಣಙ್ಗಿ=ನಮಸ್ಕರಿಸಿ, ತತ್ತುವಮ್=ಸಹಜ ಸದ್ಗುಣಗಳು, ಇಲಿ=ಇಲ್ಲದವನು, ಎನ್ಱು=ಎಂದು, ನೆಜು=ಮನಸ್ಸಿನಲ್ಲಿ, ಎರಿನ್ದು=ಕಿಚ್ಚುಪಟ್ಟು, ವಾಚಕತ್ತು=ಮಾತಿನಿಂದ, ಅೞಿತ್ತು=\(ನಿನ್ನ ಗೌರವವನ್ನು\)ಹಾಳುಮಾಡಿ, ಉನ್ನೈ=ನಿನ್ನನ್ನು, ವೈದಿಡಾಮೇ=ಬೈದಿಡದಂತೆ, ಕೊತ್ತು=ಗೊಂಚಲಾಗಿ, ಅಲರ್=ಅರಳುವ, ಪೂ=ಹೂವಿನ, ಕಣೈ=ಬಾಣವನ್ನು, ತೊಡುತ್ತುಕ್ಕೊಣ್ಡು=ಬಿಲ್ಲಿಗೆ ತೊಡಿಸಿಕೊಂಡು, ಕೋವಿನ್ದನ್=ಗೋವಿಂದ, ಎನ್ಪದು=ಎಂಬ,ಓರ್=ಒಂದು, ಪೇರ್=ಹೆಸರನ್ನು, ಎೞುದಿ=ಬರೆದು, ವಿತ್ತಕನ್=ವಿಸ್ಮಯಕಾರಿಯಾದ, ವೇಙ್ಗಡಮ್=ಬೆಂಕಟಾದ್ರಿಯಲ್ಲಿ, ವಾಣನ್=ನೆಲೆಸಿದವನು, ಎನ್ನುಮ್=ಎಂಬ, ವಿಳಕ್ಕಿನಿಲ್=ಜ್ಯೋತಿಯಲ್ಲಿ, ಪುಹ=ಪ್ರವೇಶಿಸುವಂತೆ, ಎನ್ನೈ=ನನ್ನನ್ನು, ವಿದಿಕ್ಕಿಟ್ರಿಯೇ=ನಿಶ್ಚಯಿಸಲಾರೆಯಾ?

ಉತ್ತಮವಾದ ಪರಿಮಳದ ಉಮ್ಮತ್ತಿ ಹೂವನ್ನೂ, ಮುತ್ತುಗದ ಹೂವನ್ನೂ ತೆಗೆದುಕೊಂಡು ಬಂದು ಮೂರುವೇಳೆಯೂ ನಿನ್ನಡಿಗಳೀಗೆ ನಮಸ್ಕರಿಸಿ, ಸಹಜ ಸದ್ಗುಣಗಳಿಲ್ಲದವನು ಎಂದು ಮನಸ್ಸಿನಲ್ಲಿಕಿಚ್ಚುಪಟ್ಟು ಮಾತಿನಿಂದ, ನಿನ್ನ ಗೌರವವನ್ನು ಕಳೆಯುವಂತೆ ನಿನ್ನನ್ನು ಬೈದಿಡದಂತೆ ಗೊಂಚಲು ಗೊಂಚಲಾಗಿ ಅರಳುವ ಹೂವಿನ ಬಾಣವನ್ನು ಬಿಲ್ಲಿಗೆ ತೊಡಿಸಿ, ಗೋವಿಂದ ಎಂಬ ಒಂದು ಹೆಸರನ್ನು ಬರೆದು, ವಿಸ್ಮಯಕಾರಿಯಾದ ವೆಂಕಟಗಿರಿಯಲ್ಲಿ ನೆಲೆಸಿರುವವನು ಎಂಬ

೯

ಜ್ಯೋತಿಯಲ್ಲಿ ಪ್ರವೇಶಿಸುವಂತೆ ನನ್ನನ್ನು ನಿಶ್ಚಯಿಸಲಾರೆಯಾ?\(೩\)

ಸೊಗಸಾದ ತಿಳಿ ಹಳದಿ ಬಣ್ಣ ಮತ್ತು ತರುವ ಪರಿಮಳವುಳ್ಳದ್ದು ಉಮ್ಮತ್ತಿ ಹೂ. ಕೇಸರಿ ಬಣ್ಣದ್ದಾಗಿ, ಮರವನ್ನು ಮುಚ್ಚುವಂತೆ ತುಂಬಿಕೊಂಡು ಆಕರ್ಷಕವಾಗಿರುವ ನಿರ್ಗಂಧ ಕುಸುಮ ಮುತ್ತುಗದ ಹೂ. ವಸಂತ ಋತುವಿನಲ್ಲಿ ಕಾಡಿನಲ್ಲಿ ಎಲ್ಲೆಲ್ಲೂ ವಿಜೃಂಭಿಸಿ, ಅಲಂಕರಿಸಿರುವುವು ಈ ಹೂಗಳು. ಬಣ್ಣ ಮತ್ತು ವಾಸನೆಗಳಿಂದ ಕೂಡಿದ ಈ ಹೂಗಳನ್ನು ಕಾಮದೇವನಿಗೆ ಅರ್ಪಿಸುವುದಕ್ಕೆಂದು ಗೋದಾದೇವಿ ಶೇಖರಿಸಿದಳು. ಮುಂಜಾನೆ, ಮುಚ್ಚಂಜೆ ಮತ್ತು ನಡುಹಗಲು- ಹೀಗೆ ದಿನದಲ್ಲಿ ಮೂರುಹೊತ್ತು ಅವನನ್ನು ಪೂಜಿಸಿ, ನಮಸ್ಕರಿಸಿದಳು. ಇದರಿಂದ ಅವಳಿಗೆ ಇಷ್ಟಾರ್ಥ ಫಲಿಸುವುದೋ ಇಲ್ಲವೋ ಎಂಬ ಅನುಮಾನ ಬಂತು.

ಗೋದಾದೇವಿ ಕಾಮದೇವನನ್ನು ಉದ್ದೇಶಿಸಿ ಹೇಳುತ್ತಾಳೆ: ಕಾಮದೇವಾ, ನಿನಗೆ ನಾನು ಬಹಳ ನಿಷ್ಠೆಯಿಂದ ಕಟ್ಟುನಿಟ್ಟಾದ ಸೇವೆ ನಡಸಿದ್ದೇನೆ. ಇದರಿಂದ ನನಗೆ ಫಲ ಬರದಿದ್ದರೆ, ನೀನು ಸಹಜ ಸದ್ಗುಣವಂತನಲ್ಲವೆಂದು ಕಡು ನೊಂದುಕೊಳ್ಳುತ್ತೇನೆ. ಮನಸ್ಸು ಕೆಡುವುದರಿಂದ ನನ್ನ ಮಾತೂ ಕೆಡಬಹುದು. ನಿನ್ನ ಗೌರವಕ್ಕೆ ಕಳಂಕ ತರುವ ಮಾತುಗಳನ್ನಾಡಿ ನಿನ್ನನ್ನು ನಾನು ಮನಸ್ವಿ ಬೈದುಬಿಡಬಹುದು. ಅಷ್ಟಕ್ಕೆಲ್ಲಾ ನೀನು ಅವಕಾಶಕೊಡಬೇಡ. ಒಳ್ಳೆಯ ಗೊಂಚಲು ಹೂಗಳನ್ನು ಆರಿಸಿಕೋ. ಅದನ್ನು ಬಾಣವಾಗಿ ಮಾಡಿಕೊಂಡು ನಿನ್ನ ಬಿಲ್ಲಿಗೆ ತೊಡಿಸು. “ಗೋವಿಂದ”ಎಂಬ ಹೆಸರಿನಿಂದ ಅದನ್ನು ಅಭಿಮಂತ್ರಿಸು. ಬಾಣವನ್ನು ವೆಂಕಟಾಚಲದ ಮೇಲೆ ನೆಲಸಿರುವವನಿಗೆ ಗುರಿಯಿಡು. ಜ್ಯೋತಿಸ್ವರೂಪನಾದ ಅವನನ್ನು ನಾನು ಸೇರುವಂತೆ ಮಾಡಿಕೊಡಲಾರೆಯಾ?

ಮನ್ಮಥನಿಗೆ “ಪುಷ್ಪಬಾಣ”ಎಂದು ಹೆಸರಿದೆ. ತನ್ನ ಹೂವಿನ ಬಾಣವನ್ನು ಯಾರ ಹೃದಯಕ್ಕೆ ಪ್ರಯೋಗಿಸುವನೋ ಅವನನ್ನು ಪ್ರೇಮೋತ್ತನನ್ನಾಗಿ ಮಾಡುತ್ತಾನೆ. ವೆಂಕಟಾಚಲಪತಿಗೆ ಗೋದಾದೇವಿಯಲ್ಲಿ ಪ್ರೇಮವನ್ನು ಹುಟ್ಟಿಸಬೇಕೆಂಬುದೇ ಮನ್ಮಥನ ಕೆಲಸವಾಗಬೇಕು. ಇದನ್ನು ಗೋದಾದೇವಿ ಕಾಮದೇವನಲ್ಲಿ ಬೇಡಿಕೊಳ್ಳುವುದು.

೪. ಶುವರಿಱ್ ಪುರಾಣನಿನ್ ಪೇರೆೞುದಿ ಚ್ಚುಱವನಱ್ ಕೊಡಿಕ್ಕಳುನ್ದು ರಙ್ಗಙ್ಗಳುಮ್

ಕವರಿಪ್ಪಿಣಾಕ್ಕಳುಙ್ಗರುಪ್ಪು ವಿಲ್ಲುಙ್ಕಾಟ್ಟಿತ್ತನ್ದೇನ್ ಕಣ್ಡಾಯ್ ಕಾಮದೇವಾ

ಅವರಪ್ಪಿರಾಯನ್ತೊಡಙ್ಗಿಯೆನ್ಱು ಮಾತರಿತ್ತೆೞುನ್ದವೆನ್ ತಡಮುಲೈಹಳ್

ತುವರೈಪ್ಪಿರಾನುಕ್ಕೇ ಶಙ್ಕಱ್ ಪ್ಪಿತ್ತುತ್ತೊೞುದುವೈತ್ತೇನೊಲ್ಲೈವಿದಿಕ್ಕಿಟ್ರಿಯೇ

ಪುರಾಣ=ದೇವರಂಥವನೇ, ಶುವರಿಲ್=ಗೋಡೆಯ ಮೇಲೆ, ನಿನ್=ನಿನ್ನ, ಪೇರ್=ಹೆಸರನ್ನು, ಎೞುದಿ=ಬರೆದು, ಶುಱವಮ್=ಮೀನಿನ, ನಲ್=ಉತ್ತಮವಾದ, ಕೊಡಿಕ್ಕಳುಮ್=ಧ್ವಜಗಳನ್ನೂ, ಕವರಿ=ಚಾಮರಗಳ, ಪಿಣಾಕ್ಕಳುಮ್=ಹೆಣ್ಣುಗಳನ್ನೂ, ಕರುಮ್ಬು=ಕಬ್ಬಿನ, ವಿಲ್ಲುಮ್=ಬಿಲ್ಲನ್ನೂ

೧೦

ಕಾಟ್ಟಿ=ತೋರಿಸಿ, ರನ್ದೇನ್=ಕೊಟ್ಟಿದ್ದೇನೆ, ಕಣ್ಡಾಯ್=ಕಂಡೆಯಾ, ಕಾಮದೇವಾ=ಕಾಮದೇವನೇ, ಅವರಪ್ಪಿರಾಯಮ್=ಎಳೆಯ ಪ್ರಾಯವು, ತೊಡಙ್ಗಿ=ತೊಡಗಿ\(ಪ್ರಾರಂಭಿಸಿ\), ಎನ್ಱುಮ್=ಯಾವಾಗಲೂ, ಆದರಿತ್ತು= ಆಶಿಸಿ, ಎೞುನ್ದ=ಮೂಡಿಬಂದ, ಎನ್=ನನ್ನ, ತಡಮ್=ದೊಡ್ಡ \(ಉಬ್ಬಿಕೊಂಡ\), ಮುಲೈಹಳ್=ಮೊಲೆಗಳು, ತುವರೈ=ದ್ವಾರಕೆಯ, ಪಿರಾನುಕ್ಕೆ=ಒಡೆಯನಿಗೇ\(ಎಂದು\), ಶಙ್ಕಱ್ ಪ್ಪಿತ್ತು=ಸಂಕಲ್ಪಿಸಿ, ತೊೞುದು ವೈತ್ತೇನ್=ನಿನಗೆ ಪ್ರಣಾಮಗಳನ್ನು ಸಲ್ಲಿಸಿದ್ದೇನೆ, ಒಲ್ಲೈ=\(ನೀನು\)ಬಹುಬೇಗ, ವಿದಿಕ್ಕಿಟ್ರಿಯೇ=\(ನನ್ನನ್ನು\) ಕೂಡಿಸಲಾರೆಯಾ?

ದೇವರಂಥವನೇ, ಗೋಡೆಯ ಮೇಲೆ ನಿನ್ನ ಹೆಸರನ್ನು ಬರೆದು, ಮೀನಿನ ಉತ್ತಮವಾದ ಧ್ವಜಗಳನ್ನೂ, ಕುದುರೆಗಳನ್ನೂ ಚಾಮರದ ಹೆಣ್ಣುಗಳನ್ನೂ ಕಬ್ಬಿನ ಬಿಲ್ಲನ್ನೂ ತೋರಿಸಿಕೊಟ್ಟಿದ್ದೇನೆ, ಕಾಣೆಯಾ ಕಾಮದೇವ\! \(ನನಗೆ\) ಎಳೆಯ ಪ್ರಾಯವು ತೊಡಗಿ, ಸದಾ ಆಶೆಯಿಂದ ಮೂಡಿಬಂದ ನನ್ನ ಉಬ್ಬಿದ ಮೊಲೆಗಳು ದ್ವಾರಕೆಯ ಒಡೆಯನಿಗೇ ಎಂದು ಸಂಕಲ್ಪಿಸಿ ನಿನ್ನ ಸೇವೆ ಸಲ್ಲಿಸಿದ್ದೇವೆ. ನೀನು ಬಹುಬೇಗ ನನ್ನನ್ನು ಕೂಡಿಸಲಾರೆಯಾ? \(೪\)

ಮೂರ್ತಿಪೂಜೆಗೆ ಇರುವ ಮಹತ್ವವೇನೆಂಬುದನ್ನು ಇಲ್ಲಿ ಸೂಚಿಸಲಾಗಿದೆ. ಯಾವ ಇಷ್ಟದೈವವನ್ನು ಉಪಾಸನೆ ಮಾಡುತ್ತೇವೆಯೋ ಆ ದೈವಕ್ಕೆ ಸಂಬಂಧಿಸಿದ ಎಲ್ಲ ಸಲಕರಣೆಗಳನ್ನೂ ಮೊದಲು ಹೊಂದಿಸಿಕೊಳ್ಳಬೇಕು. ಎಲ್ಲವೂ ಸಿದ್ಧವಾದ ಬಳಿಕ ಪೂಜೆಯ ಉದ್ದೇಶವೇನೆಂದು ಸಂಕಲ್ಪ ಮಾಡಬೇಕು. ಆ ಸಂಕಲ್ಪ ಸಿದ್ಧಿಗಾಗಿಯೇ ಶ್ರದ್ಧೆಯಿಂದ ಪೂಜೆಯನ್ನು ನಡಸಬೇಕು. ಹೀಗೆ ಮಾಡುವುದು ಕಾಯಾ ವಾಚಾ ಮನಸಾ ಪೂಜೆ.

ಗೋದಾದೇವಿ ಹೇಳುತ್ತಾಳೆ: ಕಾಮದೇವಾ ನೀನು ಇತರರಿಗೆ ಉಪಕಾರ ಮಾಡುವುದರಲ್ಲಿಯೇ ನಿರತನಾಗಿರುವವನು. ಪುರಾಣ ಪುರುಷನಾದ ದೇವರಂಥವನು. ನೀನು “ಅನಂಗ” ದೇವನಲ್ಲವೇ? ನಿನ್ನ ರೂಪವನ್ನು ಆಕಾರವನ್ನೂ ನಾನು ತಿಳಿಯಲಾರೆ. ನಿನ್ನ ಪೂಜೆಯನ್ನು ಮಾಡಬೇಕೆಂಬ ಆಶೆಯಿಂದ ಶುದ್ಧವಾದ ಬಿಳಿಯ ಗೋಡೆಯ ಮೇಲೆ ಅಂದವಾಗಿ ನಿನ್ನ ಹೆಸರನ್ನು ಬರೆದಿದ್ದೇನೆ. ನಿನ್ನನ್ನು ಸದಾ ನನ್ನ ಕಣ್ಮನಗಳ ಮುಂದೆ ಇಟ್ಟುಕೊಂಡಿರುವುದಕ್ಕಾಗಿ. ನೀನು ಮೀನಕೇಸ್ತನ. ಸುಂದರವಾದ ಮೀನಿನ ಆಕೃತಿಗಳುಳ್ಳ ಧ್ವಜಗಳನ್ನು ಚಿತ್ರರೂಪದಲ್ಲಿ ಸಿದ್ಧಪಡಿಸಿದ್ದೇನೆ. ನಿನ್ನ ರಥಕ್ಕೆಂದು ಕುದುರೆಗಳನ್ನು ಚಿತ್ರರೂಪದಲ್ಲಿ ಸಿದ್ಧಪಡಿಸಿದ್ದೇನೆ. ನಿನಗೆ ಊಳಿಗ ಮಾಡಲು, ಚಾಮರ ಬೀಸಲು ಹೆಣ್ಣುಗಳನ್ನು ಹಾಗೆಯೇ ಸಿದ್ಧಪಡಿಸಿದ್ದೇನೆ. ನೀನು ಇಕ್ಷುಚಾಪನು. ಆದ್ದರಿಂದ, ಒಳ್ಳೆಯ ಕಬ್ಬಿನ ಜಲ್ಲೆಯನ್ನು ನಿನ್ನ ಬಿಲ್ಲಿಗಾಗಿ ಸಿದ್ಧಪಡಿಸಿದ್ದೇನೆ. ಹೀಗೆಲ್ಲಾ, ನಿನ್ನ ಸೇವೆಗೆ ತೊಡಗುವ ಮುಂಚೆ, ಅಣಿಮಾಡಿಕೊಂಡಿದ್ದೇನೆ. ನನ್ನ ಈ ಎಳೆಯ ಪ್ರಾಯಕ್ಕೆ ತಕ್ಕಂತೆ ಆಶೆಯಿಂದ ಉಬ್ಬಿ ಮೂಡುತ್ತಿರುವ ನನ್ನ ಮೊಲೆಗಳನ್ನು ದ್ವಾರಕಾಧೀಶನಾದ ಶ್ರೀಕೃಷ್ಣನಿಗೇ ಅರ್ಪಿತವೆಂದು ಸಂಕಲ್ಪ ಮಾಡಿದ್ದೇನೆ. ಹೀಗೆಲ್ಲಾ ನಡಸಿ, ಈಘ ನಿನ್ನ ಸೇವೆಯಲ್ಲಿ ತೊಡಗಿದ್ದೇನೆ.ನನ್ನ ಸೇವೆಯಿಂದ ಪ್ರಸನ್ನನಾಗಿ, ಬೇಗ ನನ್ನ ಪತಿದೇವನೊಡನೆ ನನ್ನನ್ನು ಸೇರಿಸಿಬಿಡು, ಎಂದು ಪ್ರಾರ್ಥಿಸುತ್ತೇನೆ.

ಪ್ರಾಯ ಅಂಕುರಿಸುವಾಗ ಸ್ತ್ರೀಸಹಜವಾದ ಕೆಲವು ಶಾರೀರಿಕ ವ್ಯತ್ಯಾಸಗಳು ಉಂಟಾಗುತ್ತವೆ. ಅವುಗಳಲ್ಲಿ ತಟಕ್ಕನೆ ಗೋಚರವಾಗುವುದು ಎದೆ ಉಬ್ಬುವಿಕೆ. ಕಾಮದ ಅಂಕುರ ಅದರೊಂದಿಗೆ ಪ್ರಾರಂಭವಾಗುವುದು. ಕ್ರಮಕ್ರಮವಾಗಿ, ಇಂದ್ರಿಯಚಾಪಲ್ಯಕ್ಕೆ ದೇಹ ತವಕಪಡುವುದು ಪ್ರಾಯದ ಪರಿಣಾಮವೇ. ತನ್ನ ಪತಿಯನ್ನು

೧೧

ಕಂಡುಕೊಳ್ಳಬೇಕು, ಬೇಗ ಅವನೊಂದಿಗೆ ಕೂಡಿಕೊಳ್ಳಬೇಕು ಎಂಬ ಆಶೆಯೂ ಕ್ರಮಕ್ರಮವಾಗಿ ಹೆಚ್ಚುತ್ತ ಹೋಗುತ್ತದೆ. ಗೋದಾದೇವಿ ತನ್ನ ಯೌವನಾಂಕುರವನ್ನು ಕಂಡುಕೊಂಡ ಕೂಡಲೇ, ತನ್ನ ಸಂಕಲ್ಪಿತ ಪತಿದೇವನಾದ ಶ್ರೀಕೃಷ್ಣನೊಂದಿಗೆ ತನ್ನನ್ನು ಬೇಗ ಸೇರಿಸಿಬಿಡೆಂದು, ಆಶೆಗೆ ಅಧಿದೇವತೆಯಾದ ಕಾಮದೇವನನ್ನು ಅಂಗಲಾಚಿ ಬೇಡುತ್ತಾಳೆ.

೫.ವಾನಿಡೈವಾೞುಮವ್ವಾನವರ್ ಕ್ಕೂ ಮಱೈಯವರ್ ವೇಳ್ವಿಯಿಲ್ ವಹುತ್ತವವಿ

ಕಾನಿಡೈತ್ತಿರಿವದೋರ್ ನರಿಪುಹುನ್ದು ಕಡಪ್ಪದುಮ್ ಮೋಪ್ಪದುಮ್ ಶೆಯ್ವದೊಪ್ಪ

ಊನಿಡೈಯಾೞಿ ಶಙ್ಗುತ್ತಮರ್ ಕ್ಕೆನ್ಱು ಉನ್ನಿತ್ತೆೞುನ್ದವೆನ್ ತಡಮುಲೈಹಳ್

ಮಾನಿಡವರ್ ಕ್ಕೆನ್ಱು ಪೇಚ್ಚುಪ್ಪಡಿಲ್ ವಾೞಹಿಲ್ಲೇನ್ ಕಣ್ಡಾಯ್ ಮನ್ಮಥನೇ

ವಾನಿಡೈ=ಸ್ವರ್ಗದಲ್ಲಿ, ವಾೞುಮ್=ಬಾಳುವ, ಅವಾನವರ್ ಕ್ಕೂ=ಆ ದೇವತೆಗಳಿಗೆ, ಮಱೈಯವರ್=ಬ್ರಾಹ್ಮಣರು, ವೇಳ್ವಿಯಿಲ್=ಯಜ್ಞಯಾಗಾದಿಗಳಲ್ಲಿ, ವಹುತ್ತ=ಅರ್ಪಿಸಿದ, ಅವಿ=ಹವಿಸ್ಸನ್ನು, ಕಾನಿಡೈ=ಕಾಡಿನಲ್ಲಿ,ತಿರಿವದು=ತಿರಿಯುವ, ಓರ್=ಒಂದು, ನರಿ=ನರಿಯು, ಪುಹುನ್ದು=ನುಗ್ಗಿ, ಕಡಪ್ಪದುಮ್=ದಾಟೂವುದೂ\(ತುಳಿಯುವುದೂ\), ಮೋಫ್ಪದುಮ್=ಮೂಸುವುದೂ, ಶೆಯ್ವದು=\(ಮುಂತಾದುವನ್ನು ಮಾಡಿ\) ಕೆಡಿಸುವುದು, ಒಪ್ಪ=\(ಇವಕ್ಕೆ\)ಸಮನಾಗಿ, ಊನಿಡೈ=\(ದಿವ್ಯ\)ದೇಹದಲ್ಲಿ, ಆೞಿ=ಚಕ್ರಾಯುಧವನ್ನೂ, ಶಙ್ಗು=ಶಂಖವನನ್ನೂ ಉಳ್ಳ, ಉತ್ತಮರ್ ಕ್ಕೂ=ಪುರುಷೋತ್ತಮನಿಗೆ, ಎನ್ಱು=ಎಂದು, ಉನ್ನಿತ್ತು=ಉತ್ಸಾಹದಿಂದ, ಎೞುನ್ದ=ಮೂಡಿದ, ಎನ್=ನನ್ನ, ತಡಮ್=ಉಬ್ಬಿದ, ಮುಲೈಹಳ್=ಮೊಲೆಗಳು, ಮಾನಿಡವರ್ ಕ್ಕೂ=ಮನುಷ್ಯನಿಗೆ, ಎನ್ಱು=ಎಂಬ, ಪೇಚ್ಚು=ಮಾತು, ಪಡಿಲ್=ಕೇಳಿದರೆ, ವಾೞಹಿಲ್ಲೇನ್=\(ನಾನು\)ಬದುಕಿರಲಾರೆ,ಕಣ್ಡಾಯ್=ಕಂಡೆಯಾ, ಮನ್ ಮತನೇ=ಮನ್ಮಥನೇ

ಸ್ವರ್ಗದಲ್ಲಿ ವಾಸಿಸುವ ಆ ದೇವತೆಗಳಿಗೆ ಬ್ರಾಹ್ಮಣರು ಯಜ್ಞಯಾಗಾದಿಗಳಲ್ಲಿ ಅರ್ಪಿಸುವ ಹವಿಸ್ಸನ್ನು ಕಾಡಿನಲ್ಲಿ ತಿರಿಯುವ ನರಿಯೊಂದು ನುಗ್ಗಿ ದಾಟುವುದೂ, ತುಳಿಯುವುದೀ , ಮೂಸುವುದೂ ಮುಂತಾದವನ್ನು ಮಾಡಿ ಕೆಡಿಸುವ \(ಅಪವಿತ್ರಮಾಡುವ\) ಹಾಗೆ, ದೇಹದಲ್ಲಿ ಚಕ್ರಾಯುಧವನ್ನೂ ಶಂಖವನ್ನೂ ಉಳ್ಳ ಪುರುಷೋತ್ತಮಗೆ ಎಂದು ಉತ್ಸಾಹದಿಂದ ಮೂಡಿದ ನನ್ನ ಉಬ್ಬಿದ ಮೊಲೆಗಳು ಮಾನವನಿಗೆ ಎಂಬ ಮಾತನ್ನು ಕೇಳಿದರೆ, ನಾನು ಬದುಕಿರಲಾರೆ, ಕಂಡೆಯಾ ಮನ್ಮಥನೇ.\(೫\)

ದೇವತೆಗಳ ತೃಪ್ತಿಗಾಗಿ ಯಜ್ಞಯಾಗಾದಿಗಳನ್ನು ನಡಸುವುದು. ಯಜ್ಞ ನಡಸಲು ಶುದ್ಧವಾದ ಸ್ಥಳವನ್ನು ಮೊದಲು ಗೊತ್ತುಮಾಡುವುದು. ಅಲ್ಲಿ ಪರಿಶುದ್ಧವಾದ ಬ್ರಾಹ್ಮಣರು ಕಲೆತು ವಿಧಿವತ್ತಾಗಿ ಯಜ್ಞವನ್ನು ನಡಸುತ್ತಾರೆ. ಅದರ ಪಾವಿತ್ರ್ಯವನ್ನು ಎಲ್ಲ ವಿಧದಲ್ಲೂ ಕಾಪಾಡಿಕೊಂಡು ಬರುವುದು ಯಜ್ಞನಡಸುವವರ ಆದ್ಯ ಕರ್ತವ್ಯ. ಯಜ್ಞದಲ್ಲಿ

೧೨

ಹವಿಸ್ಸನ್ನುಪ್ರಧಾನ ದೇವತೆಗಳಿಗೆ ಅರ್ಪಿಸುತ್ತಾರೆ. ಅರ್ಪಿಸುವ ಹವಿಸ್ಸನ್ನೂ ಬಹಳ ಜಾಗರೂಕತೆಯಿಂದ ಚೊಕ್ಕವಾಗಿ ವಿಧಿವತ್ತಾಗಿ ಕಾಪಾಡುತ್ತಾರೆ. ಇಂಥ ಪವಿತ್ರ ಸನ್ನಿವೇಶದಲ್ಲಿ ನರಿ,ನಾಯಿ,ತೋಳ ಮುಂತಾದ ಕಾಡಿನ ಅಲ್ಪಪ್ರಾಣಿಗಳು ಯಜ್ಞಶಾಲೆಯೊಳಕ್ಕೆ ನುಗ್ಗಿ, ಹವಿಸ್ಸನ್ನು ದಾಟಿ,ತುಳಿದು, ಮೂಸಿ ಅದನ್ನು ಕೆಡಿಸಿಬಿಟ್ಟರೆ ಯಜ್ಞವೆಲ್ಲ ಅಪವಿತ್ರಗೊಳ್ಳುವುದಿಲ್ಲವೇ? ವ್ಯರ್ಥವಾಗುವುದಿಲ್ಲವೇ? ಹಾಗೆಯೇ, ಪರಿಶುದ್ಧವಾದ ರೀತಿಯಲ್ಲಿ ಬೆಳೆಯುತ್ತಾ ಶಂಖಚಕ್ರಧಾರಿಯಾದ ಪುರುಷೋತ್ತಮನಿಗೇ ಅರ್ಪಿತವಾಗುವುದೆಂಬ ಭರವಸೆ ಮತ್ತು ಉತ್ಸಾಹದಿಂದ ವಿಕಾಸಗೊಳ್ಳುತ್ತಿರುವ ಈ ಮೊಲೆಗಳನ್ನು \(ಸ್ತ್ರೋದೇಹವನ್ನು\) ಅವನಿಗೆ ಸೇರಿಸುವುದನ್ನು ತಪ್ಪಿಸಿ, ಕಾಪುರುಷನಾದ ಮಾನವನಿಗೆ ಸೇರಿಸುವುದೆಂಬ ಸುದ್ದಿ ಕಿವಿಗೆ ಬಿದ್ದರೂ ಸಾಕು, ಮನ್ಮಥಾ, ಈ ಪವಿತ್ರದೇಹವನ್ನು ಕಳಂಕಗೊಳಿಸಿಕೊಳ್ಳುವುದರ ಬದಲಾಗಿ, ಬದುಕಿರಲು ಬಿಡುವುದಿಲ್ಲ, ಕಂಡೆಯಾ\! ಆದ್ದರಿಂದ, ನನ್ನ ಬಿನ್ನಹವನ್ನು ಆದಷ್ಟು ಬೇಗ ನಡಸಿಕೊಟ್ಟು ಉಪಕಾರಿ ಎನಿಸಿಕೋ-ಎನ್ನುತ್ತಾಳೆ, ಗೋದಾದೇವಿ

೬. ಉರುವುಡೈಯಾರಿಳೈಯಾರ್ ಕಣಲ್ಲಾರ್ ಒತ್ತುವಲ್ಲಾರ್ ಹಳೈಕ್ಕೊಣ್ಡು, ವೈಕಲ್

ತೆರುವಿಡೈಯೆದಿರ್ ಕೊಣ್ಡು ಪಙ್ಗುನಿನಾಳ್ ತಿರುನ್ದವೇನೋಱ್ ಕಿನ್ಱೇನ್ ಕಾಮದೇವಾ

ಕರುವುಡೈಮುಹಿಲ್ ವಣ್ಣನ್ ಕಾಯಾವಣ್ಣನ್ ಕರುವಿಳೈಪೋಲ್ ವಣ್ಣನ್, ಕಮಲವಣ್ಣ

ತ್ತಿರುವುಡೈಮುಕತ್ತಿನಿಲ್ ತಿರುಕ್ಕಣ್ ಹಳಾಲ್ ತಿರುನ್ದವೇನೋಕ್ಕೆನಕ್ಕರುಳ್ ಕಣ್ಡಾಯ್

ಉರು ಉಡೈಯಾರ್=ರೂಪವುಳ್ಳವರು, ಇಳೈಯಾರ್ಹಳ್=ಎಳೆಯ ಪ್ರಾಯದವರೂಮ, ನಲ್ಲಾರ್=ಗುಣವತಿಯರು, ಒತ್ತುವಲ್ಲಾರ್ಹಳೈ=ಒಪ್ಪುವವರನ್ನೂ, ಕೊಣ್ಡು=ಕಟ್ಟಿಕೊಂಡು,ವೈಕಲ್=ದಿನವೆಲ್ಲಾ, ತೆರುವಿಡೈ=ದಾರಿಯಲ್ಲಿ, ಎದಿರ್ ಕೊಣ್ಡು=\(ನಿನ್ನನ್ನು\)ಎದುರುಗೊಂಡು, ಪಙ್ಗುನಿನಾಳ್=ಫಾಲ್ಗುನ ಮಾಸದ ಶುಭದಿವಸದಂದು, ತಿರುನ್ದವೇ=ತಿಳಿವಳಿಕೆಗಾಗಿ, ನೋಱ್ ಕಿನ್ಱೇನ್=ನೋಂಪಿಯನ್ನು ನಡಸುತ್ತೇನೆ, ಕಾಮದೇವಾ=ಕಾಮದೇವನೇ, ಕರು ಉಡೈ=ಗರ್ಭಕಟ್ಟಿರುವ, ಮುಹಿಲ್ ವಣ್ಣನ್=ಮುಗಿಲಿನ ಬಣ್ಣದವನು, ಕಾಯಾ ವಣ್ಣನ್=ಅಗಸೆ ಹೂವಿನ ಬಣ್ಣದವನು, ಕರುವಿಳೈ ಪೋಲ್=ಕಪ್ಪು ಮೋಡದ ಹಾಗೆ, ವಣ್ಣನ್=ಬಣ್ಣವುಳ್ಳವನು, ಕಮಲವಣ್ಣಮ್=ಕೆಂದಾವರೆಯ ಬಣ್ಣದಂತೆ, ತಿರು=ಕಾಂತಿಯನ್ನು, ಉಡೈ=ಉಳ್ಳ, ಮುಕತ್ತಿನಿಲ್=ಮುಖದಲ್ಲಿರುವ, ತಿರು=ದಿವ್ಯವಾದ, ಕಣ್ ಹಳಾಲ್=ಕಣ್ಣುಗಳಿಂದ, ತಿರುನ್ದವೇ=ಅನುಕೂಲಿಸುವಂತೆ, ನೋಕ್ಕ=ಕಟಾಕ್ಷಿಸುವಂತೆ, ಎನಕ್ಕೂ=ನನಗೆ, ಅರುಳ್ ಕಣ್ಡಾಯ್=ಕರುಣಿಸಬೇಕು ಕಂಡೆಯಾ?

೧೩

ರೂಪವುಳ್ಳವರೂ,ಯೌವನವತಿಯರೂ, ಗುಣವತಿಯರೂ, ಹಿತವಂತರೂ ಆದವರನ್ನು ಸೇರಿಸಿಕೊಂಡು ದಿನವೆಲ್ಲಾ ದಾರಿಯಲ್ಲಿ ನಿನ್ನನ್ನು ಎದುರುಗೊಂಡು ಫಾಲ್ಗುನ ಮಾಸದ ಶುಭದಿವಸದಂದು ತಿಳಿವಳಿಕೆಗಾಗಿ ವ್ರತವನ್ನು ಆಚರಿಸುತ್ತೇನೆ, ಕಾಮದೇವಾ. ಗರ್ಭ ಕಟ್ಟಿರುವ\(ಕಾರ್ಮುಗಿಲಿನ\)ಮುಗಿಲಿನ ಬಣ್ಣದವನು, ಅಗಸೆಯ ಹೂವಿನ ಬಣ್ಣದವನು, ಕಪ್ಪುಮೋಡದ ಬಣ್ಣದವನು ಕೆಂದಾವರೆಯಂತೆ ಕಾಂತಿಯಿಂದ ಕೂಡಿದ ಮುಖದಲ್ಲಿರುವ ದಿವ್ಯವಾದ ಕಣ್ಣುಗಳಿಂದ ಅನುಕೂಲಿಸುವಂತೆ ನನ್ನನ್ನು ಕಟಾಕ್ಷಿಸುವ ಹಾಗೆ ನನಗೆ ಕರುಣಿಸಬೇಕು, ಕಂಡೆಯಾ\! \(೬\)

ತನ್ನ ಪ್ರಿಯತಮನ ಮೈಬಣ್ಣವೂ< ಕಣ್ಣುಗಳ ಹೊಳಪೂ, ಗೋದಾದೇವಿಗೆ ಪ್ರೇಮದ ಹುಚ್ಚನ್ನು ಹಿಡಿಸಿರುವುದು. ಮೈಬಣ್ಣವನ್ನು ಎಷ್ಟೆಷ್ಟು ರೀತಿಯಲ್ಲಿ ವರ್ಣಿಸಿದರೂ ತೃಪ್ತಿಯಿಲ್ಲವೆಂದೋ ಕಾಮದೇವನಿಗೆ ತನ್ನ ಪ್ರಿಯತಮನ ಗುರುತು ನಿರ್ದಿಷ್ಟವಾಗಿ ತಿಳಿಯಬೇಕೆಂದೋ ಅವನ ಬಣ್ಣವೇನೆಂದು ವರ್ಣಿಸಿ ಹೇಳುವುದಕ್ಕೆ ಯಾರಿಗೂ ಸಾಧ್ಯವಿಲ್ಲವೆಂದು ತಿಳಿವಳಿಕೆ ಕೊಡುವುದಕ್ಕೋ ಹೇಗೋ- ಅವನನ್ನು “ಗರ್ಭಕಟ್ಟಿದ ಮುಗಿಲಿನ ಬಣ್ಣದವನು” “ಅಗಸೇ ಹೂವಿನ ಬಣ್ಣದವನು”, “ಕಾರ್ಮೋಡದ ಬಣ್ಣದವನು” ಎಂದು ವರ್ಣಿಸಿದ್ದಾಳೆ. ತಿಳಿಗೆಂಪು,ತಿಳಿನೀಲಿ, ಶುದ್ಧಬಿಳುಪು, ಕಪ್ಪು ಮಿಶ್ರಿತವಾದ ಕಪ್ಪು, ದಿವ್ಯತೇಜಸ್ಸು ಇಷ್ಟೂ ಮಿಶ್ರವಾಗಿರುವ ಅತಿಸುಂದರವಾದ ಬಣ್ಣ ಅವನದು\! ತನ್ನ ಪ್ರಿಯತಮನ ಕಣ್ಣುಗಳಂತು ಕೆಂದಾವರೆಯ ಕಾಂತಿಯುಳ್ಳವು; ವಿಶಾಲವಾದವು; ದಿವ್ಯ ಸೊಬಗಿನಿಂದ ಕೂಡಿದವು: ಕೃಪಾಪೂರ್ಣವಾದವು.

ಗೋದಾದೇವಿ ಇಲ್ಲಿ ಕಾಮದೇವನಲ್ಲಿ ಮನವಿ ಮಾಡಿಕೊಳ್ಳುವುದೇನು? ತನ್ನ ಪ್ರಿಯತಮನು ಅವನ ಪ್ರೇಮಕಟಾಕ್ಷವನ್ನು ತನ್ನ ಕಡೆಗೆ ಹೊರಳಿಸುವಂತೆ ಮಾಡಿ, ಕೃಪೆ ಮಾಡು ಎಂದು. ಹಾಗೆ ಮಾಡಬಲ್ಲ ಸಮರ್ಥನು ಕಾಮದೇವನೊಬ್ಬನೇ. ಆದ್ದರಿಂದಲೇ, ಅವನಲ್ಲಿ ಈ ಮನವಿ.

“ಫಾಲ್ಗುನ ಮಾಸದಲ್ಲಿ ಶುಭದಿವಸದಂದು ರೂಫ,ಗುಣ,ಸೊಬಗು, ನಡತೆಗಳನ್ನುಳ್ಳ ಯುವತಿಯ ಜೊತೆಯಲ್ಲಿ ಬಂದು ದಾರಿಯಲ್ಲಿ ನಿನ್ನನ್ನು ಎದುರುಗೊಂಡು ದಿನವೆಲ್ಲಾ ನಿನ್ನ ವ್ರತವನ್ನಾಚರಿಸುತ್ತೇನೆ- ತಿಳಿವಳಿಕೆಗಾಗಿ” ಎನ್ನುತ್ತಾಳೆ ಗೋದಾದೇವಿ. ಇಂಥ ಸುಂದರ ಮೋಹಕ ಪರಿವಾರದೊಂದಿಗೆ ಕಾಮದೇವನ ವ್ರತ ಮಾಡುವುದಂತು ಅರ್ಥಗರ್ಭಿತ. ಆದರೆ ಅಲ್ಲಿಯ “ತಿಳಿವಳಿಕೆ” ಯಾವುದಿರಬಹುದು? ಕಾಮಜನಕನಲ್ಲಿ ತಾನು ಹೇಗೆ ನಡೆದುಕೊಂಡು ಅವನನ್ನು ತನ್ನವನನ್ನಾಗಿ ಒಲಿಸಿಕೊಳ್ಳಬೇಕೆಂಬ ತಿಳಿವಳಿಕೆಯೋ?

೭. ಕಾಯುಡೈನೆಲ್ಲೋಡು ಕರುಮ್ಬಮೈತ್ತುಕ್ಕಟ್ಟಿಯರಿಶಿಯವಲಮೈತ್ತು

ವಾಯುಡೈಮಱೈಯವರ್ ಮನ್ತಿರತ್ತಿನಾಲ್ ಮನ್ಮತನೇಯುನ್ನೈ ವಣಙ್ಗುಹಿನ್ಱೇನ್

ದೇಶಮುನ್ನಳನ್ದವನ್ ತಿರುವಿಕ್ಕಿರಮನ್ ತಿರುಕ್ಕೈಹಳಾಲೆನೈತ್ತೀಣ್ಡುಮ್ ವಣ್ಣಮ್

ಶಾಯುಡೈವಯಿಱುಮೆನ್ ತಡಮುಲೈಯುಮ್ ತರಣಿಯಿಲ್ ತಲೈಪುಹೞ್ ತಾಕ್ಕಿಟ್ರಿಯೇ

೧೪

ಕಾಯ್ ಉಡೈ=ಹಾಲು ತುಂಬಿ ಹಸುರಾಗಿರುವ, ನೆಲ್ಲೊಡು=ಬತ್ತದೊಡನೆ, ಕರುಮ್ಬು=ಕಬ್ಬನ್ನ, ಅಮೈತ್ತು=ಕೂಡಿಸಿ ಬೇಯಿಸಿ, ಕಟ್ಟಿ=ಬೆಲ್ಲವನ್ನೂ, ಅರಿಶಿ=ಹಸಿ ಅಕ್ಕಿಯನ್ನೂ, ಅವಲ್=ಅವಲಕ್ಕಿಯನ್ನೂ, ಅಮೈತ್ತು=ಬೆರೆಯಿಸಿ\(ಬೇಯಿಸಿ\), ವಾಯ್ ಉಡೈ=ಒಳ್ಳೆಯ ಕಂಠವುಳ್ಳ, ಮಱೈಯವರ್=ಬ್ರಾಹ್ಮಣರ, ಮನ್ತಿರತ್ತಾಲ್=ಮಂತ್ರಗಳಿಂದ, ಮನ್ಮಥನೇ=ಮನ್ಮಥಾ, ಉನ್ನೈ=ನಿನ್ನನ್ನು, ವಣಙ್ಗುಹಿನ್ಱೇನ್=ನಮಸ್ಕರಿಸುತ್ತೇನೆ, ಮುನ್=ಹಿಂದೊಂದು ಕಾಲದಲ್ಲಿ, ತೇಶಮ್=ಮೂರು ಲೋಕಗಳನ್ನೂ, ಅಳನ್ದವನ್=ಅಳೆದವನಾದ, ತಿರುವಿಕ್ಕಿರಮನ್=ತ್ರಿವಿಕ್ರಮನೆನಿಸಿಕೊಂಡವನು, ಎನ್ನೈ=ನನ್ನ, ಶಾಯ್ ಉಡೈ=ಕಾಂತಿಯಿಂದ ಕೂಡಿದ, ವಯಿಱುಮ್=ಉದರ ಪ್ರದೇಶವನ್ನು, ಮೆನ್=ಕೋಮಲವಾದ, ತಡಮ್=ಉಬ್ಬಿರುವ, ಮುಲೈಯುಮ್=ಮೊಲೆಗಳನ್ನೂ, ತಿರು=ಸಿರಿ, ಕೈಹಳಾಲ್=ಕೈಗಳಿಂದ, ತೀಣ್ಡುಮ್=ಮೃದು ಸ್ಪರ್ಶಮಾಡುವ, ವಣ್ಣಮ್=ರೀತಿಯಲ್ಲಿ, \(ನೀನು ಮಾಡಿಸಿ\), ತರಣಿಯಿಲ್=ಭೂಮಂಡಲದಲ್ಲಿ, ತಲೈಪ್ಪುಹೞ್=ನಿಶ್ಚಲವಾದ ಹೊಗಳಿಕೆಯನ್ನು, ತರಕಿಟ್ರಿಯೇ=ತಂಉದ್ಕೊಡಲಾರೆಯಾ?

ಹಾಲು ಕೂಡಿರುವ ಕಾಯಿಬತ್ತದೊಡನೆ ಕಬ್ಬನ್ನು ಕೂಡಿಸಿ ಬೇಯಿಸಿ, ಬೆಲ್ಲವನ್ನೂ ಹಸಿ ಅಕ್ಕಿಯನ್ನೂ ಅವಲಕ್ಕಿಯನ್ನೂ ಬೆರೆಸಿ ಬೇಯಿಸಿ, ಒಳ್ಳೆಯ ಕಂಠ ಧ್ವನಿಯುಳ್ಳ ಬ್ರಾಹ್ಮಣರ ಮಂತ್ರಗಳಿಂದ ಮನ್ಮಥನೇ ನಿನ್ನನ್ನು ನಮಸ್ಕರಿಸುತ್ತೇನೆ. ಒಂದು ಕಾಲದಲ್ಲಿ ಮೂರು ಲೋಕಗಳನ್ನೂ ಅಳೆದವನಾದ ತ್ರಿವಿಕ್ರಮನೆನಿಸಿಕೊಂಡವನು ಕಾಂತಿಯಿಂದ ಕೂಡಿದ ನನ್ನ ಉದರಪ್ರದೇಶವನ್ನೂ ಕೋಮಲವಾದ ಉಬ್ಬಿದ ಮೊಲೆಗಳನ್ನೂ ತನ್ನ ಸಿರಿಕೈಗಳಿಂದ ಮೃದುಸ್ಪರ್ಶಮಾಡುವ ಹಾಗೆ ನೀನು ಮಾಡಿಸಿ, ಧರಣಿಯಲ್ಲಿ ಶಾಶ್ವತವಾದ ಕೀರ್ತಿಯನ್ನು ತಂದುಕೊಡಲಾರೆಯಾ?\(೭\)

ಯಾವ ದೇವತೆಯಿಂದ ಉಪಕಾರವನ್ನು ಕೋರುತ್ತೇವೋ ಆ ದೇವತೆಯನ್ನು ನಾವು ಮೊದಲು ತಣಿಸಿ ಅವನನ್ನು ಪ್ರಸನ್ನನನ್ನಾಗಿ ಮಾಡಿಕೊಳ್ಳಬೇಕು. ಇದು ಬಹುಸಾಮಾನ್ಯವಾದ ನಿಯಮ. ದೇವತೆಗಳಿಗೆ ಮಾತ್ರವೇ ಅಲ್ಲ. ಪ್ರಾಣೀವರ್ಗಕ್ಕೆಲ್ಲ ಅನ್ವಯಿಸುವ ನಿಯಮವಿದು. ಗೋದಾದೇವಿಗೆ ಮನ್ಮಥನ ಸಹಾಯ ಈಗ ಬೇಕೇ ಬೇಕು. ಅವನಿಗೆ ಬಹಳ ಇಷ್ಟವಾದ ತಿನಿಸುಗಳನ್ನು ಶ್ರದ್ಧೆಯಿಂದ ಸಿದ್ಧಪಡಿಸುತ್ತಾಳೆ. ಕಂಚಿನಂತೆ ಕಂಠಧ್ವನಿಯುಳ್ಳ ಬ್ರಾಹ್ಮಣರಿಂದ ಸುಶ್ರಾವ್ಯವಾಗಿ ಮನ್ಮಥನ ಪ್ರಸನ್ನತೆಯ ಮಂತ್ರಗಳನ್ನು ಹೇಳಿಸುತ್ತಾಳೆ. ತಾನು ಸಿದ್ಧಪಡಡಿಸಿದ ಆಹಾರಗಳನ್ನೆಲ್ಲ ಆವನಿಗೆ ನೈವೇದ್ಯ ಮಾಡುತ್ತಾಳೆ. ಅನಂತರ ತಾನು ದಂಡಪ್ರಣಾಮಗಳನ್ನು ಸಲ್ಲಿಸುತ್ತಾಳೆ. ತನ್ನ ಪ್ರಿಯತಮನಾದ ಶ್ರೀಕೃಷ್ಣನೊಡನೆ ತನ್ನನ್ನು ಕೂಡಿಸೆಂದು

೧೫

ಬೇಡಿಕೊಳ್ಳುತ್ತಾಳೆ.

ಹಿಂದಿನ ಪಾಶುರದಲ್ಲಿ ಮನ್ಮಥನಿಗೆ ತನ್ನ ಪ್ರಿಯನ ಸೌಂದರ್ಯ ಮುಂತಾದ ಮೃದುಮಧುರಗುಣಗಳನ್ನು ಹೇಳಿದ್ದಳು. ಈಗ ಅವನ ವೀರ್ಯ ವಿಕ್ರಮಗಳನ್ನು ಸೂಚಿಸುತ್ತಾಳೆ. ಮೂರು ಲೋಕಗಳನ್ನಳೆದು ತ್ರಿವಿಕ್ರಮನೆನಿಸಿಕೊಂಡ ಅವನು ಈಗ ಅವಳ ಕಾಂತಿಯುತವಾದ ಉದರಪ್ರದೇಶವನ್ನೂ, ಕೋಮಲವಾದ ಸ್ತನಗಳನ್ನೂ ಮೃದುಸ್ಪರ್ಶ ಮಾಡಿ ಅವಳು ಮೈಮರೆಯುವಂತೆ ಮಾಡತಕ್ಕ ಸಮರ್ಥನೂ ಹೌದು. ಆದ್ದರಿಂದ, ಅವನು ತನ್ನನ್ನು ಸ್ವೀಕರಿಸಿ, ಮೈತಡವಿ, ತನಗೆ ಉಜ್ವಲ ಕಾಂತಿಯನ್ನು ತರುವಂತೆ ಮನ್ಮಥನ ಸಹಾಯದಿಂದಲೇ ಆಗಬೇಕು. ಹಾಗೆ ಮನ್ಮಥನು ಉಪಕಾರ ಮಾಡಿದರೆ, ಅವನಿಗೂ ಶಾಶ್ವತಕೀರ್ತಿ. ಭಗವಂತನನ್ನೇ ನೆಚ್ಚಿ ಆರಾಧಿಸಿ, ತನ್ನ ತನುಮನಗಳನ್ನು ಅವನಿಗೆ ಪೂರ್ಣವಾಗಿ ಅರ್ಪಿಸಿ, ಅವನಲ್ಲಿ ಒಂದುಗೂಡುವ ಅನುಪಮ ಕೀರ್ತಿ ತನಗೆ. ಹೀಗೆ, ಮನ್ಮಥನ ಈ ಉಪಕಾರದಿಂದ ಇಬ್ಬರಿಗೂ ನಿಶ್ಚಲವಾದ ಕೀರ್ತಿ ಲಭಿಸುವುದು, ಎಂದು ಹೇಳುತ್ತಾ ಮನ್ಮಥನನ್ನು ಹುರಿದುಂಬಿಸುತ್ತಾಳೆ ಗೋದಾದೇವಿ.

೮. ಮಾಶುಡೈಯುಡಮ್ ಬೊಡು ತಲೈಯುಲಱಿವಾಯ್ ಪ್ಪುಱಮ್ ವೆಳುತ್ತೊರುಪೋದುಮುಣ್ಡು

ದೇಶುಡೈತ್ತಿಱ ಉಡೈಕ್ಕಾಮದೇವಾನೋಱ್ ಕಿನ್ಱನೋನ್ ಪಿನೈಕ್ಕೂಱಿಕ್ಕೊಳ್ ಕಣ್ಡಾಯ್

ಪೇಶುವದೊನ್ಱುಣ್ಡಿಙ್ಗೆಮ್ ಪೆರುಮಾನ್ ಪೆಣ್ ಮೈಯೈತ್ತಲೈಯುಡೈತ್ತಾಕ್ಕೂಮ್ ವಣ್ಣಮ್

ಕೇಶವನಮ್ಬಿಯೈಕ್ಕಾಲ್ ಪಿಡಿಪ್ಪಾಳೆನ್ನುಮ್ ಇಪ್ಪೇಱೆನಕ್ಕರುಳ್ ಕಣ್ಡಾಯ್

ಮಾಶು ಉಡೈ=ದೋಷಗಳಿಂದ ಕೂಡಿದ, ಉಡಮ್ ಬೋಡು=ದೇಹದೊಡನೆ, ತಲೈ=ತಲೆಯನ್ನು, ಉಲಱಿ=ಬಿರಿಹೊಯ್ದುಕೊಂಡು, ವಾಯ್ ಪ್ಪುಱಮ್=ಬಾಯ ಹೊರಭಾಗವನ್ನು\(ತುಟಿಗಳನ್ನು\), ವೆಳುತ್ತು= ಬಿಳುಪಾಗಿಟ್ಟುಕೊಂಡು, ಒರುಪೋದು=ಒಂದುಹೊತ್ತು, ಉಣ್ಡು=ಉಣ್ಣುತ್ತಾ, ತೇಶು ಉಡೈ=ಕಾಂತಿಯಿಂದ ಕೂಡಿದ, ತಿಱಲ್ ಉಡೈ=ಸಾಮರ್ಥ್ಯದಿಂದ ಕೂಡಿದ, ಕಾಮದೇವಾ=ಕಾಮದೇವನೇ\(ನಿನಗೆ\), ನೋಱ್ ಕಿನ್ಱ=ನೋಂತ, ನೋನ್ ಪಿನ್ನೈ=ನೋಂಪಿಯನ್ನು \(ವ್ರತವನು\) ಕುಱಿಕ್ಕೊಳ್=ಗುರುತುತಿಟ್ಟುಕೋ, ಕಣ್ಡಾಯ್=ಕಂಡೆಯಾ, ಇಙ್ಗು=ಇಲ್ಲಿ, ಪೇಶುವದು=ಮಾತನಾಡುವುದು, ಒನ್ಱು ಉಣ್ಡು=ಒಂದಿದೆ, ಎಮ್ ಪೆರುಮಾನ್=ನಮ್ಮ ಸ್ವಾಮಿಯು, ಪೆಣ್ ಮೈಯೈ=ಪಾತಿವ್ರತ್ಯವನ್ನು, ತಲೈಯುಡೈ=ಸಂಪೂರ್ಣವಾಗಿ, ತಾಕ್ಕೂ=ಕತ್ತರಿಸಿಬಿಡುವ, ವಣ್ಣಮ್=ರೀತಿಯಲ್ಲಿ, ಕೇಶವನ್=ಕೇಶವನೆಂಬ, ನಮ್ಬಿಯೈ=ಪರಿಪೂರ್ಣನನ್ನು, ಕಾಲ್ ಪಿಡಿತ್ತಾಳ್=ಕಾಲುಹಿಡಿದಳು\( ಪಾದಗಳಲ್ಲಿ ಬಿದ್ದಿದ್ದಾಳೆ\)

೧೬

ಎನ್ನುಮ್=ಎಂಬ, ಇ-ಪೇಱ್ =ಈ ಪುರುಷಾರ್ಥವನ್ನು, ಎನಕ್ಕೂ=ನನಗೆ, ಅರುಳ್=ಅನುಗ್ರಹಿಸು, ಕಣ್ಡಾಯ್=ಕಂಡೆಯಾ.

ದೋಷಗಳಿಂದ ಕೂಡಿದ ದೇಹದೊಡನೆ ತಲೆಯನ್ನು ಬಿರಿಹೊಯ್ದುಕೊಂಡು, ತುಟೀಗಳನ್ನು ಬಿಳುಪಾಗಿಯೇ ಇಟ್ಟುಕೊಂಡು, ಒಂದು ಹೊತ್ತು ಉಣ್ಣುತ್ತಾ, ಕಾಂತಿಯಿಂದಲೂ ಸಾಮರ್ಥ್ಯದಿಂದಲೂ ಕೂಡಿದ ಕಾಮದೇವ. ನಿನ್ನನ್ನು ಕುರಿತು ನಾನು ನಡಸಿದ ವ್ರತವನ್ನು ನೆನೆಪಿನಲ್ಲಿಡು. ನಮ್ಮ ಸ್ವಾಮಿಯು\(ನನ್ನ\)ಸ್ತ್ರೀತ್ವವನ್ನೇ ಸಂಪೂರ್ಣವಾಗಿ ನಾಶಮಾಡಿಬಿಡುವ ಹಾಗೆ ಕೇಶವನೆಂಬ ಪರಿಪೂರ್ಣನ ಕಾಲುಗಳನ್ನು ಹಿಡಿದಳು ಎಂಬ ಈ ಲಾಭವನ್ನು ನನಗೆ ಅನುಗ್ರಹಿಸು, ಕಂಡೆಯಾ.\(೮\)

ಮಾನವ ದೇಹ ದೋಷಗಳಿಂದ ಕೂಡಿದ್ದು. ಮಾಡುವ ಕೆಟ್ಟಕೆಲಸ, ಆಡುವ ದುಷ್ಟ ನುಡಿ, ಯೋಚಿಸುವ ಅಯೋಗ್ಯ ಯೋಚನೆ- ಇವು ಕಾಯಾ ವಾಚಾ ಮನಸಾ ಮಾಡುವ ದೋಷಗಳು. ಇವುಗಳಲ್ಲದೆ, ದೇಹಕ್ಕೆ ಹೊರಗಡೆ ಅಂಟಿಕೊಳ್ಳುವ ಮಾಲಿನ್ಯ್,ಅ ದೇಹದ ಒಳಗಡೆ ಉತ್ಪತ್ತಿಯಾಗುವ, ಅಲ್ಲಲ್ಲಿ ತುಂಬಿಕೊಳ್ಳುವ ಮಾಲಿನ್ಯ. ಇಂಥ ದೋಷಪೂರ್ಣವಾದ ದೇಹವನ್ನು ವ್ರತಾದಿನಿಯಮಗಳಿಗೆ ಒಳಪಡಿಸಿ, ಅದನ್ನು ಪವಿತ್ರಗೊಳಿಸುವುದು. ಯಾವುದಾದರೊಂದು ಇಷ್ತದೇವತೆಯನ್ನು ಕುರಿತು ವ್ರತವನ್ನು ನಡಸುವಾಗ, ಮುಂಜಾನೆ ಹೊತ್ತಿಗೆ ಮುಂಚೆಯೇ ಏಳುವುದು, ತಣ್ಣೀರಿನಲ್ಲಿ ಮುಳುಗುವುದು, ತಲೆಬಿರಿಹೊಯ್ದುಕೊಳ್ಳುವುದು, ನಿಷಿದ್ಧವಾದವುಗಳನ್ನೆಲ್ಲಾ ವರ್ಜಿಸುವುದು, ಒಂದೇ ಹೊತ್ತು ಊಟ ಮಾಡುವುದು- ಹೀಗೆ ತನುಮನಗಳನ್ನು ದಂಡಿಸಿ, ಇಷ್ಟದೇವತೆಯನ್ನು ತೃಪ್ತಿಪಡಿಸುವುದು.

ಗೋದಾದೇವಿ ಕಾಮದೇವನ ಪ್ರೀತ್ಯರ್ಥವಾಗಿ ಇಷ್ಟು ಶ್ರಮವಹಿಸಿ ವ್ರತನಡಸಿದಾಗ, ಅವನು ಪ್ರಸನ್ನನಾಗಬೇಡವೇ? ಅವಳ ಆಶೆಯನ್ನು ಪೂರೈಸಿಕೊಡಬೇಡವೇ? ಅವಳ ಕಷ್ಟವನ್ನು ನೆನಪಿಡಬೇಡವೇ? ಅವಳೀಗ ಅವನ ಸಹಾಯವನ್ನು ಕೋರುತ್ತಿರುವುದು ಒಂದೇ ಒಂದು ವಿಷಯಕ್ಕಾಗಿ. ತನ್ನ ಸ್ವಾಮಿಯ ಪಾದದ ಬಳಿಸಾರಿ, ಅವನ ಪಾದಗಳನ್ನು ಭದ್ರವಾಗಿ ಹಿಡಿದುಕೊಳ್ಳುವ ಅವಕಾಶವನ್ನು ಕಲ್ಪಿಸಿಕೊಡೆಂದು ಭಗವಂತನು ತನ್ನನ್ನು ಸ್ವೀಕರಿಸಲಿ, ಬಿಡಲಿ; ಅದು ತನಗೆ ಸೇರಿದ್ದಲ್ಲ; ಭಗವಂತನಿಗೆ ಸೇರಿದ್ದು. ಅದೊಂದು ಪುರುಷಾರ್ಥವನ್ನೇ ಅವಳು ಬಯಸುವುದು.

ಪರಮಪವಿತ್ರನೂ ಪರಿಪೂರ್ಣನೂ ಆದ ಭಗವಂತನ ಬಳಿಗೆ ದೋಷಪೂರ್ಣವಾದ ಮಾನವನು ಹೋಗುವುದಾಗಲಿ, ಭಗವಂತನ ಕಾಲುಗಳನ್ನು ಭದ್ರವಾಗಿ ಹಿಡಿದುಕೊಳ್ಳುವುದಾಗಲಿ ಒಂದು ಮಹಾಭಾಗ್ಯವೇ\! ಅದು ದೊರಕುವುದೇನು ಸುಲಭವೇ? ಮಾನವನು ಪಡುವ ಶ್ರಮವೆಲ್ಲಾ ಆ ಮಹಾಭಾಗ್ಯವನ್ನು ಗಳಿಸಿಕೊಳ್ಳುವುದಕ್ಕಾಗಿಯೇ ಮೀಸಲಾಗಬೇಕು. ಶರಣಾಗತಿಯ ತತ್ತ್ವವೇ ಇದು, ಅಲ್ಲವೇ?

೧೭

ತೊೞುದುಮುಪ್ಪೋದುಮುನ್ನಡಿ ವಣಙ್ಗಿತ್ತೂ ಮಲರ್ ತೂಯ್ ತೊೞುದೇತ್ತುಹಿನ್ಱೇನ್

ಪೞುದಿನಿಱ್ ಪ್ಪಾಱ್ ಕ್ಕಡಲ್ ವಣ್ಣನುಕ್ಕೇ ಪಣಿಶೆಯ್ದು ವಾೞ್ ಪೆಱಾವಿಡಿಲ್ ನಾನ್

ಅೞುದೞುದಲಮನ್ದಮ್ಮಾವೞಙ್ಗ ಆಟ್ರವುಮದುವುನಕ್ಕೂಱೈಕ್ಕೂಙ್ಗಣ್ಡಾಯ್

ಉೞುವದೊರೊರುತ್ತಿನೈನುಗಙ್ಕೊಡು ಪಾಯ್ ನ್ದು ಊಟ್ಟಮಿನ್ಱಿತ್ತುರನ್ದಾಲೊಕ್ಕೂಮ್

ಮುಪ್ಪೋದುಮ್=ಮೂರು ಹೊತ್ತೂ, ತೊೞುದು=ನಿನ್ನ ಸೇವೆ ಮಾಡಿ, ಉನ್=ನಿನ್ನ, ಅಡಿ=ಪಾದಗಳಿಗೆ, ವಣಙ್ಗಿ=ನಮಸ್ಕರಿಸಿ, ತೂ=ಪರಿಶುದ್ಧವಾದ, ಮಲರ್=ಹೂಗಳಿಂದ, ತೂಯ್=ಶುದ್ಧವಾಗಿ, ತೊೞುದು=ಪೂಜಿಸಿ, ಏತ್ತುಹಿನ್ಱೇನ್=ಸ್ತೋತ್ರ ಮಾಡುತ್ತಿದ್ದೇನೆ, ಪೞುದು=ದೋಷವೇ, ಇನ್ಱಿ=ಇಲ್ಲದ, ಪಾಲ್ ಕಡಲ್=ಕ್ಷೀರಸಮುದ್ರದ, ವಣ್ಣನುಕ್ಕೇ=ಬಣ್ಣದೆಅವನಿಗೆಯೇ, ಪಣಿಶೆಯ್ದು=ಕೈಂಕರ್ಯ ನಡಸಿ, ವಾೞ್=ಬಾಳುವೆಯನ್ನು, ಪೆಱಾವಿಡಿಲ್=ಪಡೆಯದಿದ್ದರೆ, ನಾನ್=ನಾನು, ಅೞುದು ಅೞುದು=ಅತ್ತು ಅತ್ತು, ಅಲಮನ್ದು=ತಡಮಾಡಿ, ಅಮ್ಮಾ ವೞಙ್ಗ=ಅಮ್ಮಾ ಅಮ್ಮಾ ಎಂದು ಕೂಗಾಡಿ \(ಅನುಭವಿಸುವ\), ಅದು=ನನ್ನ ಸಂಕಟವು, ಉನಕ್ಕೂ=ನಿನಗೆ, ಆಟ್ರವುಮ್=ಅತಿಶಯವಾಗಿ, ಉರೈಕ್ಕೂಮ್=ಅಂಟಿಕೊಳ್ಳುವುದು, ಕಣ್ಡಾಯ್=ಕಂಡೆಯಾ, ಉೞುವದು=ಉಳುವ, ಓರ್=ಒಂದು, ಎರುತ್ತಿನೈ=ಎತ್ತಿನ, ನುಗಮ್=ನೊಗವನ್ನು, ಕೊಡು=ಏರಿಸಿ, ಪಾಯ್ ನ್ದು=\(ಅದನ್ನು\)ಹಿಂಸಿಸಿ, ಊಟ್ಟಮ್=ಊಟವನ್ನು, ಇನ್ಱಿ=ಇಲ್ಲದಂತೆ, ತುರನ್ದಾಲ್=ಓಡಿಸಿಬಿಡುವುದಕ್ಕೆ\(ತೊರೆದು ಓಡಿಸಿದಂತೆ\), ಒಕ್ಕೂಮ್=ಸಮಾನವಾಗುತ್ತದೆ.

ಮೂರು ಹೊತ್ತೂ ಸೇವೆ ಮಾಡಿ ನಿನ್ನ ಅಡಿಗಳಿಗೆ ನಮಸ್ಕರಿಸಿ ಪರಿಶುದ್ಧವಾದ ಹೂಗಳಿಂದ ಶುದ್ಧವಾಗಿ ಪೂಜಿಸಿ ಸ್ತೋತ್ರಮಾಡುತ್ತಿದ್ದೇನೆ. ದೋಷಸ್ವಲ್ಪವೂ ಇಲ್ಲದ ಪಾಲ್ಕಡಲ ಬಣ್ಣದವನಿಗೇ ಕೈಂಕರ್ಯ ನಡಸುವ ಬಾಳುವೆಯನ್ನು ಪಡೆಯಲಾರೆನಾದರೆ, ನಾನು ಅತ್ತು ಅತ್ತು ಅಲೆದಾಡಿ “ಅಮ್ಮಾ ಅಮ್ಮಾ”ಎಂದು ಕೂಗಾಡಿ ಅನುವಿಸುವ ನನ್ನ ಸಂಕಟವು ನಿನಗೆ ಅತಿಶಯವಾಗಿ ಅಂಟಿಕೊಳ್ಳುವುದು, ಕಂಡೆಯಾ. ಉಳುವ ಒಂದು ಎತ್ತಿನ ನೊಗವನ್ನು ಏರಿಸಿ,ಹಿಂಸಿಸಿ, ಊಟಕೊದದೆ ಆಮೇಲೆ ಅದನ್ನು ತೊರೆದು ಓಡಿಸಿಬಿಡುವುದಕ್ಕೆ ಸಮನಾಗುತ್ತದೆ.\(೭\)

ವ್ರತ ಮುಂತಾದ ಸೇವೆಗಳನ್ನು ಮಾಡುವುದಾದರೂ ಏತಕ್ಕೆ? ತನ್ನ ಮನೋಭೀಷ್ಟಗಳು ಕೈಗೂಡಬೇಕೆಂದೇ ಅಲ್ಲವೇ? ಗೋದಾದೇವಿ ಕೃಷ್ಣವ್ರತವನ್ನು ಮಾಡುತ್ತಾಳೆ. ತಾನೆಂದುಕೊಂಡಂತೆ ಅವಳಿಗೆ ಅದರ ಫಲ ಕಂಡುಬರಲಿಲ್ಲ. ಮತ್ತೆ, ತನ್ನ ಇಷ್ಟಾರ್ಥ ಸಾಧನೆಗಾಗಿ, ಕಾಮದೇವನ ವ್ರತ ನಡಸುತ್ತಾಳೆ. ಅವನಿಗೆ ಇಷ್ಟವಾದ ಪರಿಶುದ್ಧವಾದ ಹೂಗಳನ್ನು ಶೇಖರಿಸಿಕೊಳ್ಳುತ್ತಾಳೆ. ಅರುಣೋದಯಕ್ಕೇ ಎದ್ದು ತಣ್ಣೀರಿನಲ್ಲಿ ಮುಳುಗಿ ಬಹಳ ಶ್ರದ್ಧೆಯಿಂದ ಅವನನ್ನು ಅರ್ಚಿಸುತ್ತಾಳೆ. ಅಡಿಗಳಿಗೆ ಎರಗುತ್ತಾಳೆ. ಬಗೆಬಗೆಯಾಗಿ ಅವನ ಔದಾರ್ಯವನ್ನುಕುರಿತು ಸ್ತೋತ್ರ ಮಾಡುತ್ತಾಳೆ. ಕಡೆಗೆ, ಈ ಇನ್ನೊಂದು ಅರಿಕೆಯನ್ನೂ ಮಾಡಿಕೊಳ್ಳುತ್ತಾಳೆ: ಕಾಮದೇವಾ, ನನ್ನ ಅಂತರಂಗದ ಆಶೆಯೇನು ಎಂಬುದು ನಿನಗೆ ತಿಳಿದಿದೆ. ಪರಿಶುದ್ಧವಾದ ಹಾಲ್ಗಡಲಿನ ಬಣ್ಣದವನೇ ನನಗೆ ಪತಿಯಾಗಬೇಕು. ಅವನನ್ನೇ ನಾನು ಪಡೆಯಬೇಕು. ಅವನಿಗೆ ನಾನು ನಿತ್ಯಕೈಂಕರ್ಯ ನಡಸುತ್ತಾ ನನ್ನ ಬಾಳ್ವೆಯನ್ನು ಸಾಗಿಸಬೇಕು. ಈ ನನ್ನ ಆಶೆಯನ್ನು ಸಫಲಗೊಳಿಸು. ನನ್ನ ಆಶೆ ನೆರವೇರದಿದ್ದರೆ, ನಾನು ಅತ್ತು ಅತ್ತು ಅಲೆದಾಡಿ, ಕೂಗಾಡಿ,ಕಿರುಚಾಡಿ, “ಅಮ್ಮಾ, ಅಮ್ಮಾ”ಎಂದು ಸಂಕಟಪಡಬೇಕಾಗುತ್ತದೆ. ನನ್ನ ಕಡುಸಂಕಟದ ಪ್ರತಿಫಲವೆಲ್ಲಾ ನಿನ್ನ ತಲೆಗೆ ಕಟ್ಟಿದ್ದು. ನೀನೇ ಅನುಭವಿಸಬೇಕಾಗುತ್ತದೆ, ಜೋಕೆ. ಬೇಸಾಯಗಾರನಿಗೆ ಕಡುಕಷ್ಟದ ಸೇವೆಯನ್ನು ನಿಸ್ಸ್ವಾರ್ಥವಾಗಿ ಸಲ್ಲಿಸುವ ಫಲವೋ ಎಂಬಂತೆ, ಅವನು ತನಗೆ ಸೇವೆಸಲ್ಲಿಸುವ ಎತ್ತನ್ನು ನೊಗಕ್ಕೆ ಬಿಗಿದು, ಹೊಡೆದು,ಹಿಂಸಿಸಿ, ಇನ್ನೂ ಹೆಚ್ಚು ದುಡಿಸುತ್ತಾ. ಕಡೆಗೆ ಅದಕ್ಕೆ ಹುಲ್ಲು ನೀರೂ ಕೊದದೆ ಹೊರಕ್ಕೆ ಅಟ್ಟಿಬಿಟ್ಟರೆ ಒಳ್ಳೆಯದೇ? ಎತ್ತಿನ ನಿಃಸ್ವಾರ್ಥ ಸೇವೆಗೆ

೧೮

ಕಡುಕ್ರೌರ್ಯವನ್ನು ತೋರಿಸುವುದೇ? ನನ್ನ ವಿಷಯದಲ್ಲಿ ನಿನ್ನ ನಿಷ್ಕಾರುಣ್ಯವೂ ಅವನ ಕಾಠಿಣ್ಯಕ್ಕೆ ಸಮನಾಗಿಬಿಡುವುದು, ಕಂಡೆಯಾ. ಕಾಮದೇವಾ, ನೀನು ಕೆಟ್ಟ ಹೆಸರನ್ನು ಪಡೆದುಕೊಳ್ಳಬೇಡ.ನನ್ನ ಇಷ್ಟಾರ್ಥವನ್ನು ಈಡೇರಿಸಿ, ಪರಮೌದಾರಿ ಎನ್ನಿಸಿಕೋ.

೧೦. ಕರುಪ್ಪುವಿಲ್ ಮಲರ್ ಕ್ಕಣೈಕ್ಕಾಮ ವೇಳೈಕ್ಕೞಲಿಣೈ ಪಣಿನ್ದಙ್ಗೋರ್ ಕರಿಯಲಱ

ಮರುಪ್ಪಿನೈಯೊಚಿತ್ತುಪ್ಪುಳ್ ವಾಯ್ ಪಿಳನ್ದ ಮಣೀವಣ್ಣಱ್ ಕೆನ್ನೈವಹುತ್ತಿಡೆನ್ಱು

ಪೊರುಪ್ಪನ್ನಮಾಡನ್ ಪೊಲಿನ್ದು ದೊನ್ಱುಮ್ ಪುದುವೈಯರ್ ಕೋಣ್ ವಿಟ್ಟುಶಿತ್ತನ್ ಕೋದೈ

ವಿರುಪ್ಪುಡೈಯಿನ್ಱಮಿೞ್ ಮಾಲೈವಲ್ಲಾರ್ ವಿಣ್ಣವರ್ ಕೋನಡಿನಣ್ಣುವರೇ

ಕರುಪ್ಪುವಿಲ್=ಕಬ್ಬಿನ ಜಲ್ಲೆಯ ಬಿಲ್ಲನ್ನು, ಅಮ್ಲರ್=ಹೂಗಳ, ಕಣೈ=ಬಾಣವನ್ನೂ ಉಳ್ಳ, ಕಾಮವೇಳೈ=ಕಾಮದೇವನ, ಕೞಲ್=ಪಾದಗಳು, ಇಣೈ=ಎರಡನ್ನು\(ಜೊತೆಯನ್ನು\)ಪಣಿನ್ದು= ನಮಸ್ಕರಿಸಿ, ಅಙ್ಗು=ಅಲ್ಲಿ, ಓರ್=ಒಂದು, ಕರಿ=ಆನೆಯು, ಅಲಱ=ಕಿರಿಚುವಂತೆ, ಮರುಪ್ಪಿನೈ=ಕೊಂಬುಗಳನ್ನು, ಒಶಿತ್ತು=ಮುರಿದು, ಪುಳ್=ಪಕ್ಷಿಯ\(ಬಕಪಕ್ಷಿ\), ವಾಯ್=ಬಾಯನ್ನು, ಪಿಳನ್ದ=ಸೀಳಿದ, ಮಣಿವಣ್ಣಱ್ ಕು=ನೀಲಮಣಿಬಣ್ಣದವನಿಗೆ, ಎನ್ನೈ=ನನ್ನನ್ನು, ವಹುತ್ತಿಡು=ಸೇವಕಿಯನ್ನಾಗಿಸು, ಎನ್ಱು=ಎಂದು, ಪೊರುಪ್ಪು=ಪರ್ವತದ, ಅನ್ನ=ಹಾಗೆ, ಮಾಡಮ್=ಮಹಡಿ ಮನೆಗಳು, ಪೊಲಿನ್ದು=ಬಹಳವಾಗಿ ಪ್ರಕಾಶಿಸಿ, ತೋನ್ಱುಮ್=ಕಾಣಿಸಿಕೊಳ್ಳುವ, ಪುದುವೈಯರ್=ಶ್ರೀವಿಲ್ಲಿಪುತ್ತೂರಿನಲ್ಲಿರುವವರ, ಕೋನ್=ಸ್ವಾಮಿಯಾದ, ವಿಟ್ಟುಶಿತ್ತನ್=ವಿಷ್ಣುಚಿತ್ತನ, ಕೋದೈ=ಗೋದಾದೇವಿಯು, ವಿರುಪ್ಪು=ಆಸಕ್ತಿಯಿಂದ, ಉಡೈ=ಕೂಡಿದ, ಇನ್=ಇನಿದಾದ, ತಮಿೞ್=ತಮಿಳಿನ, ಮಾಲೈ=ಪಾಶುರ ಮಾಲೆಯನ್ನು, ವಲ್ಲಾರ್ =ಬಲ್ಲವರು, ವಿಣ್ಣವರ್=ದೇವತೆಗಳ, ಕೋನ್=ಒಡೆಯನ, ಅಡಿ=ಅಡಿಗಳನ್ನು, ನಣ್ಣುವರೇ=ಸೇರುವವರೇ ಆಗುತ್ತಾರೆ.

ಕಬ್ಬನ್ನು ಬಿಲ್ಲಾಗಿಯೂ ಹೂಗಳನ್ನು ಬಾಣವಾಗಿಯೂ ಉಳ್ಳ ಕಾಮದೇವನ ಪಾದಗಳ ಜೊತೆಯನ್ನು ನಮಸ್ಕರಿಸಿ, ಅಲ್ಲಿ ಒಮ್ದು ಆನೆ ಕಿರಿಚುವಂತೆ ಅದರ್ ಕೊಂಬುಗಳನ್ನು ಮುರಿದು ಪಕ್ಷಿಯ ಬಾಯನ್ನು ಸೀಳಿದ ನೀಲಮಣಿಯ ಬಣ್ಣದವನಿಗೆ ನನ್ನನ್ನು ಸೇವಕಿಯನ್ನಾಗಿಸು ಎಂದು ಪರ್ವತದಂತೆ ಮಹಡಿಮನೆಗಳು ಪ್ರಕಾಶಿಸುತ್ತಿರುವ ಶ್ರೀವಿಲ್ಲಿಪುತ್ತೂರಿನಲ್ಲಿರುವವರ ಸ್ವಾಮಿಯಾದ ವಿಷ್ಣುಚಿತ್ತನ ಗೋದಾದೇವಿಯು ಆಸಕ್ತಿಯಿಂದ ಹಾಡಿದ ಇನಿದಾದ ತಮಿಳುಪಾಶುರಮಾಲೆಯನ್ನು ಬಲ್ಲವರು ದೇವತೆಗಳ ಒಡೆಯನ ಅಡಿಗಳನ್ನು ಸೇರುವವರೇ ಆಗುತ್ತಾರೆ.

ಮೃದುಮಧುರವಾದ ಬಾಣಬಿಲ್ಲುಗಳನ್ನುಳ್ಳ ಔದಾರ್ಯದ ದಿವ್ಯಮೂರ್ತಿಯಾದ ಕಾಮದೇವನ ಸೇವೆ ಮಾಡಿ, ಅವನ ಪಾದಗಳಿಗೆ ಎರಗಿ, ಗೋದಾದೇವಿ ನಮ್ರರೀತಿಯಲ್ಲಿ ಬೇಡಿಕೊಳ್ಳುತ್ತಾಳೆ. ಬೆಟ್ಟದಂತೆ ದೃಢವಾಗಿಯೂ ವಿಶಾಲವಾಗಿಯೂ ಉನ್ನತವಾಗಿಯೂ ಇರುವ ಮಹಡಿಮನೆಗಳಿಂದ ತುಂಬಿ ಪ್ರಕಾಶಿಸುವ ಶ್ರೀವಿಲ್ಲಿಪುತ್ತೂರಿನ ನಿರ್ವಾಹಕನಾದ

೧೯

ವಿಷ್ಣುಚಿತ್ತನ ಮಗಳು ಈ ಗೋದಾದೇವಿ “ಸಮರ್ಥನೂ ಸುಂದರನೂ ಆದ ಶ್ರೀಕೃಷ್ಣನನ್ನೇ ತನಗೆ ಪತಿಯನಾಡಿ ಮಾಡು; ತಾನು ಅವನಲ್ಲಿ ನಿತ್ಯಕೈಂಕರ್ಯವನ್ನು ಮಾಡುವಂತೆ ಅನುಕೂಲಪಡಿಸು”ಎಂದು ವಿಧವಿಧವಾಗಿ ಅವಳು ಕಾಮದೇವನನ್ನು ಬೇಡಿಕೊಂಡದ್ದು ಈ ಪಾಶುರ ಮಾಲೆಯ ವಿಷಯ. ಇದನ್ನು ಇನಿದಾದ ತಮಿಳಿನಲ್ಲಿ ಹಾಡಿದ್ದಾಳೆ. ಇಷ್ಟಪಟ್ಟು ಆಸಕ್ತಿಯಿಂದ ಇದನ್ನು ಓದಿ ಅರಿತುಕೊಳ್ಳುವವರಿಗೆ ಬರುವ ಲಾಭವೇನು ಎಂದರೆ, ಹಾಗೆ ಅರಿತುಕೊಂಡವರು ಭಗವಂತನ ಅಡಿಗಳನ್ನು ಸೇರುವರು. ಭಗವಂತನ ಪಾದಾರವಿಂದಗಳನ್ನು ಸೇರುವುದಲ್ಲದೆ ಚೇತನನಿಗೆ ಪುರುಷಾರ್ಥ ಇನ್ನು ಯಾವುದಿದೆ?

“ಅಲ್ಲಿ......ಮುರಿದ” –ಮಧುರಾಪುರಿಯ ಹೆಬ್ಬಾಗಿಲಲ್ಲೇ ಕಂಸನಿಂದ ಪ್ರೇರಿತವಾದ ಕುವಲಯಾಪೀಡವೆಂಬ ಆನೆ ಕೃಷ್ಣನನ್ನು ಕೊಲ್ಲಲು ಸಿದ್ಧವಾಗಿತ್ತು. ಆದರೆ, ಕೃಷ್ಣನು ಲೀಲಾಜಾಲವಾಗಿ ಅದರ ದಂತಗಳನ್ನು ಮುರಿದು, ಕಿರಿಚುವಂತೆ ಮಾಡಿ, ಅದನ್ನು ಕೊಂದನು. ಕೃಷ್ಣನು ಸಾಮರ್ಥ್ಯವನ್ನು ತೋರಿಸುವ ಒಂದು ಪ್ರಸಂಗ ಇದು.

“ಪಕ್ಷಿಯ...ಸೀಳಿದ”- ಕಾಡಿನಲ್ಲಿ ದನಕರುಗಳನ್ನು ಮೇಯಿಸುವುದಕ್ಕೆಂದು ಗೋವಳರ ಸಂಗಡ ಕೃಷ್ಣನೂ ಹೋಗಿದ್ದಾಗ, ಒಂದು ದಿನ ಬಕಪಕ್ಷಿಯ ರೂಪದಲ್ಲಿ ಬಕಾಸುರನು ಒಂದು ಸರೋವರದ ಬಳಿ ಕೃಷ್ಣನಿಗಾಗಿ ಕಾದುಕೊಂಡಿದ್ದ. ಅವನು ಅಲ್ಲಿಬಂದ ಕೂಡಲೇ ಅವನನ್ನು ನುಂಗಿ ಬಿಡಬೇಕೆಂಬ ಸಂಕಲ್ಪದಿಂದ. ಕೃಷ್ಣನು ಅವದನ್ನು ಅರಿತು, ಬಕಪಕ್ಷಿಯ ಎರಡು ಕೊಕ್ಕುಗಳನ್ನೂ ಹಿಡಿದು ಸೀಳಿ, ಅದನ್ನು ಕೊಂದನು. ಕೃಷ್ಣನ ಸಾಮರ್ಥ್ಯವನ್ನು ತೋರಿಸುವ ಮತ್ತೊಂದು ನಿದರ್ಶನ ಇದು.

ನೀಲಮಣಿಯ ಬಣ್ಣದವನು ಕೃಷ್ಣ. ಅತಿ ವಿಲಕಷಣವಾಗಿ ಆಕರ್ಷಕವಾಗಿದ್ದ ದಿವ್ಯಸುಂದರ ಮೂರ್ತಿ ಅದು.

ಅಡಿಯ ನಡೆ: ತೈ, ವೆಳ್ಳೈ, ಮತ್ತಮ್, ಶುವರ್, ವಾನ್, ಉರು, ಕಾಯ್, ಮಾಶು, ತೊೞುದು, ಕರುಪ್ಪು, \(ನಾಮಮ್\)

೨೦

ಶ್ರೀಃ

ಶ್ರಿಯೈ ನಮಃ

ಎರಡನೆಯ ತಿರುಮೊೞಿ ನಾಮಮಾಯಿರಮ್

೧.ನಾಮಮಾಯಿರಮೇತ್ತನಿನ್ಱ ನಾರಾಯಣಾ ನರನೇ, ಉನ್ನೈ

ಮಾಮಿತನ್ ಮಹನಾಹಪ್ಪೆಟ್ರಾಲ್ ಎಮಕ್ಕೂವಾದೈ ತವಿರುಮೇ

ಕಾಮನ್ ಪೋದರುಕಾಲ ಮೆನ್ಱು ಪಙ್ಗುನಿನಾಳ್ ಕಡೈಪಾರಿತ್ತೋಮ್

ತೀಮೈ ಶೆಯ್ಯುಮ್ ಶಿರೀದರಾ ಎಙ್ಗಳ್ ಶಿಟ್ರಿಲ್ ವನ್ದೂ ಶಿದೈಯೇಲೇ



ನಾಮಮ್=ಹೆಸರುಗಳು,ಆಯಿರಮ್=ಸಾವಿರವನ್ನು, ಏತ್ತ=ಸ್ತುತಿಸಿಕೊಳ್ಳುತ್ತಾ, ನಿನ್ಱ=ನಿಂತಿರುವ\(ನೆಲೆಸಿರುವ\), ನಾರಾಯಣಾ=ನಾರಾಯಣನೇ, ನರನೇ=ನರಸ್ವರೂಪನೇ, ಉನ್ನೈ=ನಿನ್ನನ್ನು, ಮಾಮಿತನ್=ಅತ್ತೆಯ, ಮಗನಾಹ=ಮಗನಾಗೊ, ಪೆಟ್ರಾಲ್=ಪಡೆದರೆ, ಎಮಕ್ಕೂ=ನಮಗೆ, ವಾದೈ=ಕಷ್ತಗಳು, ತವಿರುಮಾ=ತಪ್ಪುವುದೇ?, ಕಾಮನ್=ಕಾಮದೇವನು, ಪೋದರು=ಬರುವ, ಕಾಲಮ್=ಸಮಯ, ಎನ್ಱು=ಎಂದು, ಪಙ್ಗುನಿ ನಾಳ್=ಫಾಲ್ಗುನ \(ಪಂಗುನಿ\) ಮಾಸದಲ್ಲಿ, ಕಡೈ=ಅವನ ದಾರಿಯಲ್ಲಿ, ಪಾರಿತ್ತೋಮ್=ಅಲಂಕರಿಸಿದೆವು, ತೀಮೈ=ತಂಟೆಗಳನ್ನು, ಶೆಯ್ಯುಮ್=ಮಾಡುವ, ಶಿರೀದರಾ=ಶ್ರೀಧರನೇ, ವನ್ದು=ಬಂದು, ಎಙ್ಗಳ್=ನಮ್ಮ, ಶಿಟ್ರಿಲ್=ಮರಳಿನ ಮನೆಗಳನ್ನು\(ಗುಬ್ಬಚ್ಚಿ ಗೂಡುಗಳನ್ನು\), ಶಿದೈಯೇಲೇ=ಕೆಡಿಸಿಬಿಡಬೇಡ.

ಸಾವಿರ ಹೆಸರುಗಳಿಂದ ಸ್ತುತಿಸಲ್ಪಡುವ ನಾರಾಯಣಾ, ನರಸ್ವರೂಪನಾದ ಶೀಕೃಷ್ಣನೇ, ನಿನ್ನನ್ನು ಅತ್ತೆಯಮಗನಾಗಿ ಪಡೆದರೆ ನಮಗೆ ಬಾಧೆ ತಪ್ಪುವುದೇ? ಕಾಮದೇವನು ಬರುವ ಸಮಯವೆಂದು ಫಾಲ್ಗುನ ಮಾಸದಲ್ಲಿ ಅವನ ದಾರಿಯಲ್ಲಿ ಅಲಂಕರಿಸಿದೆವು. ತಂಟೆಮಾಡುವ ಶ್ರೀಧರನೇ ಬಂದು,ನಮ್ಮ ಗುಬ್ಬಚ್ಚಿ ಗೂಡುಗಳನ್ನು ಕೆಡಿಸಿಬಿಡಬೇಡ.\(೧\)

ಶ್ರೀಕೃಷ್ಣನು ನಂದಗೋಕುಲದಲ್ಲಿ ಬೆಳೆಯುತ್ತಾ, ನಾನಾ ಬಗೆಯ ಚೇಷ್ಟೆಗಳನ್ನು ಮಾಡುತ್ತಾ ಚಿಕ್ಕವರು, ದೊಡ್ಡವರು, ಹೆಂಗಸರು ಎನ್ನದೆ ಎಲ್ಲರನ್ನೂ ಗೋಳಾಡಿಸುತ್ತಿದ್ದನಷ್ಟೆ. ಗೋದಾದೇವಿಯ ಸಾಕುತಂದೆಯಾದ ಪೆರಿಯಾೞ್ವಾರರು ಇವುಗಳನ್ನೆಲ್ಲಾ ಸ್ವಾರಸ್ಯವಾಗಿ ತಮ್ಮ ತಿರುಮೊೞಿಯಲ್ಲಿ ವಿವರಿಸಿ ಹೇಳಿದ್ದಾರೆ. ಯಶೋದಾದೇವಿಯೇ ತಾವೆಂದು ಭಾವಿಸಿಕೊಂಡು ಕೃಷ್ಣನ ದಿವ್ಯಲೀಲೆಗಳನ್ನು ಅನುಭವಿಸಿ ಸಂತಸಗೊಂಡರು. ಹಾಗೆಯೇ, ಗೋದಾದೇವಿಯೂ ತಾನೊಬ್ಬ ಗೋಪಕನ್ಯೆಯೆಂದು ಭಾವಿಸಿಕೊಂಡು, ಕೃಷ್ಣನ ಚೇಷ್ಟೆಗಳಿಗೆ ಒಳಗಾಗಿ, ತಾನು ಅವನಿಂದ ತೊಂದರೆಗಳನ್ನು ಅನುಭವಿಸಿ ಅವುಗಳನ್ನು ವರ್ಣಿಸುತ್ತಾಳೆ.

ಗೋದಾದೇವಿ ಹೇಳುತ್ತಾಳೆ: ಶ್ರೀಧರಾ, ನೀನು ತಂಟೆಮಾಡುವ ಸ್ವಭಾವದವನು. ನಾವು ನಿನ್ನನ್ನು ನಮ್ಮ ಪತಿಯನ್ನಾಗಿ ಪಡೆದರೆ, ಆಗಲಾದರೂ ನಿನ್ನ ತಂಟೆ ತಪ್ಪುವುದೇ? ಖಂಡಿತ ಇಲ್ಲ. ಏಕೆಂದರೆ, ನಮ್ಮ ಮೇಲೆ ನಿನ್ನ ಸಲಿಗೆ ಹೆಚ್ಚುವುದು; ಮಿತಿ ಮೀರುವುದು. ಆದ್ದರಿಂದ, ನೀನು

೨೧

ನಮಗೆ ಇನ್ನೂ ಹೆಚ್ಚಾಗಿ ಬಾಧೆಕೊಡಬಹುದು. ಫಾಲ್ಗುನ ಮಾಸದಕ್ಕು ಕಾಮದೇವನು ಬರುವನೆಂದು ತಿಳಿದು ನಾವು ಅವನು ಬರಬಹುದಾದ ದಾರಿಯ ಉದ್ದಕ್ಕೂ ಅಲಂಕಾರ ಮಾಡಿದ್ದೇವೆ. ಅಲ್ಲಲ್ಲಿ, ನಮಗೆ ಇಷ್ಟವಾದ ಮರಳಿನ ಆಟದ ಮನೆಗಳನ್ನು ಕಟ್ಟಿದ್ದೇವೆ. ಕಾಮದೇವನು ಅವುಗಳನ್ನು ನೋಡಿನಲಿಯಲಿ. ಅಷ್ಟರಲ್ಲೇ ನೀನು ಅವುಗಳನ್ನೆಲ್ಲಾ ಕೆಡಿಸಿ ಹಾಳುಮಾಡಿಬಿಡಬೇಡ.

ಭಗವಂತನಿಗೆ ನಾಮಗಳೂ ಅನಂತ; ರೂಪಗಳೂ ಅನಂದ. ಸಾವಿರ ಹೆಸರುಗಳು ಎಂದು ಇಲ್ಲಿ ಹೇಳಿರುವುದು ಅದರ ಒಂದು ಸಾಮಾನ್ಯ ನಿರೂಪಣೆ ಅಷ್ಟೆ. ನಾರಾಯಣನೂ ಅವನೇ. ನರನೂ ಅವನೇ. ತಂಟೆಕೋರನೆಂದು ಪ್ರಖ್ಯಾತನಾದ ಗೊಲ್ಲಬಾಲನೂ ಅವನೇ. ಹೇಗೆ ಹೇಗೆ ವರ್ಣಿಸಿದರೂ, ಎಲ್ಲ ವರ್ಣನೆಗಳೂ ಅವನಿಗೇ ಸೇರಿದ್ದು.

೨. ಇನ್ಱುಮುಟ್ರುಮುದುಹುನೋವ ಇರುನ್ದಿೞೈತ್ತವಿಚ್ಚಿಟ್ರಿಲೈ

ನನ್ಱುಙ್ಕಣ್ಣುಱನೋಕ್ಕಿನಾಙ್ಗೊಳುಮಾರ್ ವನ್ದನ್ನೈತ್ತಣಿಕಿಡಾಯ್

ಅನ್ಱು ಪಾಲಕನಾಹಿ ಆಲಿಲೈಮೇಟ್ರುಯಿನ್ಱವೆಮ್ಮಾದಿಯಾಯ್

ಎನ್ಱು ಮುನ್ಱನಕ್ಕೆಙ್ಗಳ್ ಮೇಲ್ ಇರಕ್ಕಮೆೞಾದದೆಮ್ ಪಾವಮೇ

ಇನ್ಱು=ಈ ದಿನ, ಮುಟ್ರುಮ್=ಪೂರ್ತಿಯಾಗಿ, ಮುದುಹು=ಬೆನ್ನು, ನೋವ=ನೋಯುವಂತೆ, ಇರುನ್ದು=ಇದ್ದುಕೊಂಡು, ಇೞೈತ್ತ=ರಚಿಸಿದ, ಇ-ಚಿಟ್ರಿಲೈ=ಈ ಮರಳಿನ ಮನೆಯನ್ನು\(ಗುಬ್ಬಚ್ಚಿಗೂಡನ್ನು\) ನನ್ಱುಮ್=ಚೆನ್ನಾಗಿ, ಕಣ್=ಕಣ್ಣು, ಉಱ=ತುಂಬ\(ತೃಪ್ತಿಯಾಗುವಂತೆ\), ನೋಕ್ಕಿ=ನೋಡಿ, ನಾಮ್=ನಾವು, ಕೊಳುಮ್=ತಂದಿರುವ, ಆರ್ ವಮ್=ಪ್ರೇಮ\(ಅನುರಾಗ\)ವನ್ನು, ತಣಿಕಿಡಾಯ್=ತಣಿಸು, ಅನ್ಱು=ಅಂದು, ಪಾಲಕನ್=ಮಗುವು, ಆಹಿ=ಆಗಿ, ಆಲ್=ಆಲದ, ಇಲೈ=ಎಲೆಯ, ಮೇಲ್=ಮೇಲೆ, ತುಯಿನ್ಱ=\(ಯೋಗ\) ನಿದ್ರೆಯಲ್ಲಿರುವ, ಎಮ್=ನಮ್ಮ, ಆದಿಯಾಯ್=ಆದಿಕಾರಣನಾದವನೇ, ಎನ್ಱುಮ್=ಎಲ್ಲ ಕಾಲಕ್ಕೂ\(ಒಂದು ದಿನವಾದರೂ\) ಉನ್ ತನಕ್ಕೂ=ನಿನಗೆ, ಎಙ್ಗಳ್ ಮೇಲ್=ನಮ್ಮ ಮೇಲೆ, ಇರಕ್ಕಮ್=ಕನಿಕರವು, ಎೞಾದದು=ಹುಟ್ಟದಿರುವುದು, ಎಮ್=ನಮ್ಮ, ಪಾವಮೇ=ಪಾಪವೇ\(ಕಾರಣ\)

ಇಂದು ಪೂರ್ತಿಯಾಗಿ ನಮ್ಮ ಬೆನ್ನುನೋಯುವಂತೆ ಇದ್ದುಕೊಂಡು ಕಟ್ಟಿದ ಈ ಗುಬ್ಬಚ್ಚಿಯಗೂಡನ್ನು ಚೆನ್ನಾಗಿ ಕಣ್ಣುತುಂಬ ನೋಡಿ, ನಾವು ತಂದಿರುವ ಅನುರಾಗವನ್ನು ತಣಿಸಿಬಿಡು. ಅಂದು, ಮಗುವಾಗಿ ಆಲದ ಎಲೆಯ ಮೇಲೆ ಯೋಗನಿದ್ರೆಯಲ್ಲಿರುವ ನಮ್ಮ ಆದಿಕಾರಣನೇ, ಒಂದು ದಿನವಾದರೂ ನಿನಗೆ ನಮ್ಮ ಮೇಲೆ ಕನಿಕರ ಹುಟ್ಟದಿರುವುದು ನಮ್ಮ ಪಾಪವೇ ಕಾರಣ.\(೨\)

೨೨

ಗೋದಾದೇವಿ ಹೇಳುತ್ತಾಳೆ: ಭಗವಂತ, ಈ ಗುಬ್ಬಚ್ಚಿಗೂಡನ್ನು ಬೆನ್ನುಮುರಿಯುವಂತೆ ಕುಳಿತು, ನಿಂತು,ಬಗ್ಗಿ, ಎದ್ದು,ಬಹಳ ಶ್ರಮವಹಿಸಿ ಕಟ್ಟಿದ್ದೇವೆ. ಕಷ್ಟಪಟ್ಟು ಕಟ್ಟಿರುವುದರಿಂದ ಇದರಲ್ಲಿ ನಮಗೆ ಅಭಿಮಾನವಿದೆ. ಇದು ಆಟದ ವಸ್ತು,ದಿಟ. ಆದರೂ, ಇದು ನಮ್ಮ ಕೃತಿಯಾದ್ದರಿಂದ, ನೀನು ಇದನ್ನು ಚೆನ್ನಾಗಿ ಕಣ್ಣುತುಂಬ ನೋಡು. ನಮ್ಮ ಕಾರ್ಯವನ್ನು ಮೆಚ್ಚುವೆಯೇನೋ? ಇದರ ಜೊತೆಗೆ ನಮ್ಮ ಅಂತರಂಗದಲ್ಲಿ ನಿನ್ನನ್ನುಕುರಿತು ಅನುರಾಗವನ್ನು ತುಂಬಿಕೊಂಡಿದ್ದೇವೆ. ಅದನ್ನು ದಯಮಾಡೀ ಸ್ವೀಕರಿಸು. ನಮ್ಮನ್ನು ತಣಿಸು. ಮಾಳ್ಕೆ ಅಲ್ಪವೆನಿಸಿದರೂ ಅಭಿಮಾನಪೂರ್ವಕವಾಗಿ ಅದನ್ನುಮಾಡಿ, ನಿನಗೆ ಸಮರ್ಪಿಸಲು ತಂದಿದ್ದೇವೆ. ನಮ್ಮನ್ನು ಅನುಗ್ರಹಿಸು.

ಹಿಂದೆ, ಮಹಾಪ್ರಳಯ ಬಂದಿದ್ದಾದ, ಇಡಿಯ ವಿಶ್ವವನ್ನೇ ನಾಶಪಡಿಸಿ, ಏನೂ ಅರಿಯದ ಹಸುಗೂಸಾಗಿ ಹಾಲ್ಗಡಿನಲ್ಲಿ ಆಲದೀಲೆಯ ಮೇಲೆ ಮಲಗಿ ಯೋಗನಿದ್ದೆ ಮಾಡುತ್ತಿದ್ದವನು ನೀನು. ಆಗ ನೀನು ವಿಶ್ವವನ್ನೇ ಬೀಜರೂಪದಲ್ಲಿ ನಿನ್ನ ಹೊಟ್ಟೆಯಲ್ಲಿ ಅಡಗಿಸಿಕೊಂಡಿದ್ದೆ. ಮತ್ತೆ ಸೃಷ್ಟಿಯನ್ನು ನಡಸಬೇಕೆಂಬ ಸಂಕಲ್ಪ ಮಾಡಿದಾಗ, ಎಲ್ಲಕ್ಕೂ ಆದಿಕಾರಣನಾದವನು ನೀನು. ಮಹಾಮಹಿಮನಾದ ನಿನಗೆ ಅಬಲೆಯರಾದ ನಮ್ಮ ಮೇಲೆ ಒಂದು ದಿನವಾದರೂ ಕನಿಕರ ಹುಟ್ಟಲಿಲ್ಲವಲ್ಲಾ\! ನಾವು ಎಂಥ ಪಪೈಗಳು\! ನಿನ್ನ ಕರುಣೆ ನಮ್ಮ ಮೇಲೆ ಮೂಡದಿರುವುದಕ್ಕೆ ನಮ್ಮ ಪಾಪವೇ ಕಾರಣವಲ್ಲವೇ?

೩. ಕುಣ್ಡುನೀರುಱೈಕೋಳರೀ ಮದಯಾನೈಕೋಳ್ ವಿಡುತ್ತಾಯ್, ಉನ್ನೈ

ಕ್ಕಣ್ಡು ಮಾಲುಱುವೋಙ್ಗಳೈಕ್ಕಡೈಕ್ಕಣ್ ಹಳಾಲಿಟ್ಟು ವಾದಿಯೇಲ್

ವಣ್ಡಲ್ ನುಣ್ ಮಣಲ್ ತೆಳ್ಳಿಯಾಮ್ ವಳೈಕ್ಕೈಹಳಾಱ್ ಶಿರಮಪ್ಪಟ್ಟೋಮ್

ತೆಣ್ಡಿರೈಕ್ಕಡಱ್ ಪಳ್ಳಿಯಾಯ್ ಎಙ್ಗಳ್ ಚಿಟ್ರಿಲ್ ವನ್ದೂ ಶಿದೈಯೋಲೇ

ಕುಣ್ಡು=ಬಹಳ ಆಳವಾದ, ನೀರ್=ಕಡಲಲ್ಲಿ, ಉಱೈ=ನೆಲಸಿರುವ, ಕೋಳ್=ಸುಂದರನಾದ, ಅರೀ=ಹರಿಯೇ, ಮದಮ್=ಮದಿಸಿದ, ಯಾನೈ=ಆನೆಯ, ಕೋಳ್=ಗೋಳನ್ನು, ವಿಡುತ್ತಾಯ್=ಬಿಡಿಸಿದವನೇ, ಉನ್ನೈ=ನಿನ್ನನ್ನು, ಕಣ್ಡು=ನೋಡಿ, ಮಾಲ್=ಆಶೆಯನ್ನು, ಉಱುವೋಙ್ಗಳೈ=ಬಹಳ ಹೆಚ್ಚಿಸಿಕೊಂಡಿರುವವರನ್ನು, ಕಡೈ=ಕಡೆ, ಕಣ್ ಹಳಾಲ್=ಕಣ್ಣುಗಳಿಂದ, ಇಟ್ಟು=ನೋಡಿ, ವಾದಿಯೇಲ್=ಹಿಂಸಿಸಬೇಡ, ಯಾಮ್=ನಾವು, ವಣ್ಡಲ್=ಬಗ್ಗಡದ ನೀರಿನಿಂದ, ನುಣ್=ನಯವಾದ, ಮಣಲ್=ಮರಳನ್ನು, ವಳೈಕೈಹಳಾಲ್=ಬಳೆಗಳನ್ನು ತೊಟ್ಟ ಕೈಗಳಿಂದ, ತೆಳ್ಳಿ=ಶೋಧಿಸಿಕೊಂಡು, ಶಿರಮಪ್ಪಟ್ಟೋಮ್=ಶ್ರಮಪಟ್ಟೆವು, ತೆಣ್=ತಿಳಿಯಾದ, ತಿರೈ=ಅಲೆಗಳುಳ್ಳ, ಕಡಲ್=ಕಡಲಿನಲ್ಲಿ, ಪಳ್ಳಿಯಾಯ್=ಪವಡಿಸಿರುವವನೇ, ವನ್ದು=ಬಂದು, ಎಙ್ಗಳ್=ನಮ್ಮ,

೨೩

ಶಿಟ್ರಿಕ್=ಗುಬ್ಬಚ್ಚಿ ಗೂಡನ್ನು, ಶಿದೈಯಾಲೇ=ಕೆಡಿಸಬೇಡ.

ಬಹಳ ಆಳವಾದ ಕಡಲಲ್ಲಿ ನೆಲಸಿರುವ ಸುಂದರನಾದ ಹರಿಯೇ, ಮದಿಸಿದ ಆನೆಯ ಗೋಳನ್ನು ಬಿಡಿಸಿದವನೇ, ನಿನ್ನನ್ನು ನೋಡಿ ಆಶೆಯನ್ನು ತಡೆಯಲಾರದವರನ್ನು ಕಡೆಗಣ್ಣಿನಿಂದ ನೋಡಿ ಹಿಂಸಿಸಬೇಡ. ನಾವು ಒಂದು ನೀರಿನಿಂದ ನಯವಾದ ಮರಳನ್ನು ಬಳೆಗಳನ್ನು ತೊಟ್ಟಿರುವ ಕೈಗಳಿಂದ ಶೋಧಿಸಿಕೊಂಡು\(ಶೇಖರಿಸಲು\) ಶ್ರಮಪಟ್ಟಿದ್ದೇವೆ ಪರಿಶುದ್ಧವಾದ ಅಲೆಗಳುಳ್ಳ ಕಡಲಿನಲ್ಲಿ ಪವಡಿಸಿರುವವನೇ, ಬಂದು ನಮ್ಮ ಗುಬ್ಬಚ್ಚಿಗೂಡುಗಳನ್ನು ಕೆಡಿಸಿಬಿಡಬೇಡ.\(೩\)

ಗೋದಾದೇವಿ ಹೇಳುತ್ತಾಳೆ: ಬಹಳ ಆಳವಾದ ಕಡಲಲ್ಲಿ ನೆಲಸಿರುವ ಸುಂದರನಾದವನು ನೀನು. ಹರಿಯೂ ನೀನೇ, ನಾರಾಯಣನೂ ನೀನೇ. ನೀನು ಕೃಪಾಸಿಂಧು. ಗಜೇಂದ್ರನು ಮೊಸಳೆಯ ಬಾಯಿಗೆ ಬಿದ್ದು ಸಂಕಟಪಡುತ್ತಿದ್ದಾಗ, ಅವನ ಸಂಕಟವನ್ನು ನೀಗಿಸಿದೆ. ನಾವು ನಿನ್ನನ್ನು ಕಂಡ ಬಳಿಕ ನಿನ್ನ ಮೇಲಣ ಆಶೆಯನ್ನು ತಡೆಯಲಾರೆವು. ನಿನ್ನನ್ನು ನಾವು ಸೇರಲೇಬೇಕು. ಬಗ್ಗಡದ ನೀರನ್ನು ಕೈಬಳೆಗಳನ್ನು ತೊಟ್ಟಿರುವ ಮೃದುವಾದ ನಮ್ಮ ಕೈಗಳಿಂದ ಶೋಧಿಸಿ ಶೋಧಿಸಿ ಬಹಳ ನಯವಾದ ಮರಳನ್ನು ಶೇಖರಿಸಲು ಬಹಳ ಶ್ರಮಪಟ್ಟಿದ್ದೇವೆ. ನಮ್ಮ ಗುಬ್ಬಚ್ಚಿಗೂಡುಗಳನ್ನು ಕಟ್ಟಿರುವುದು ಆ ಮರಳಿನಿಂದಲೇ. ನಮ್ಮ ತಡೆಯಲಾರದ ಆಶೆಯಲಾಂಛನ ಇವು. ನಮ್ಮನ್ನು ಕಡೆಗಣಿಸಿನೋಡಬೇಡ. ನಮ್ಮ ಶ್ರಮಕ್ಕೆ ಸಾರ್ಥಕತೆಯನ್ನುಂಟು ಮಾಡು. ನಮ್ಮ ಈ ಪುಟ್ಟ ಆಟದ ಮನೆಗಳನ್ನು ತುಳಿದು ನಾಶಮಾಡಿಬಿಡಬೇಡ. ನಮ್ಮನ್ನು ಕನಿಕರಿಸು. ನಮ್ಮತ್ತ ನಿನ್ನ ಕ್ರುಣಾಕಟಾಕ್ಷವನ್ನು ಬೀರು.

೪. ಪೆಯ್ಯುಮಾಮುಹಿಲ್ ಪೋಲ್ ವಣ್ಣಾ ಉನ್ಱನ್ ಪೇಚ್ಚುಂ ಶೆಯ್ ಹೈಯುಮ್ ಎಙ್ಗಳೈ

ಮೈಯಲೇಟ್ರಿಮಯಕ್ಕ ಉನ್ ಮುಹಮ್ ಮಾಯಮೆನ್ತಿರನ್ ತಾನ್ ಕೊಲೋ

ನೊಯ್ಯರ್ ಪಿಳ್ಳೈಹಳೆನ್ ಪದಱ್ ಕು ಉನ್ನೈನೋವನಾಙ್ಗಳುರೈಕ್ಕಿಲೋಮ್

ಶೆಯ್ಯದಾಮರೈಕಣ್ಣಿನಾಯ್ ಎಙ್ಗಳ್ ಶಿಟ್ರಿಲ್ ವನ್ದು ಚಿದೈಯೇಲೇ

ಪೆಯ್ಯುಮ್=ಸುರಿಯುತ್ತಿರುವ, ಮಾಮುಹಿಲ್=ಮಹಾಮೇಘದ, ಪೋಳ್=ಹಾಗೆ, ವಣ್ಣಾ=ಬಣ್ಣವುಳ್ಳವನೇ, ಉನ್ ತನ್=ನಿನ್ನ, ಪೇಚ್ಚುಮ್=ಮಾತುಗಳೂ, ಶೆಯ್ ಹೈಯುಮ್=ಸಾಹಸಗಳೂ, ಎಙ್ಗಳೈ=ನಮ್ಮನ್ನು, ಮೈಯಲ್=ಭ್ರಾಂತಿಗೆ, ಏಟ್ರಿ=ಏರಿಸಿ, ಮಯಕ್ಕ=ಬುದ್ಧಿಕೆಡಿಸುವುದಕ್ಕೆ, ಉನ್=ನಿನ್ನ, ಮುಹಮ್=ಮುಖದ, ಮಾಯ ಮನ್ತಿರಮ್ ತಾನ್ ಕೊಲೋ=ಮಾಯಕಾರಕ ಮಂತ್ರವೇ ಅಲ್ಲವೇ? ನೊಯ್ಯರ್=ಅಲ್ಪರಾದ, ಪಿಳ್ಳೈಹಳ್=ಹೆಣ್ಣುಮಕ್ಕಳು, ಎನ್ಬದಱ್ ಕು=ಎಂಬುದಕ್ಕಾಗಿ, ಉನ್ನೈ=ನಿನ್ನನ್ನು, ನಾಙ್ಗಳ್=ನಾವು, ನೋವ=\(ಮನನೋಯಿಸುವಂತೆ, ಉರೈಕ್ಕಿಲೋಮ್=ಆಡುವುದಿಲ್ಲ, ಶೆಯ್ಯ=ಅರಳಿದ, ತಾಮರೈ=ಕಮಲದಂತೆ, ಕಣ್ಣಿನಾಯ್=ಕಣ್ಣುಳ್ಳವನೇ, ವನ್ದು=ಬಂದು, ಎಙ್ಗಳ್=ನಮ್ಮ, ಶಿಟ್ರಿಲ್=ಗುಬ್ಬಚ್ಚಿಗೂಡುಗಳನ್ನು, ಶಿದೈಯೇಲೇ=ಕೆಡಿಸಿಬಿಡಬೇಡ.

೨೪

ಕಾರ್ಮುಗಿಲಿನ ಹಾಗೆ ಬಣ್ಣವುಳ್ಳವನೇ ನಿನ್ನ ಮಾತೂ ಚರ್ಯೆಯೂ ನಮಗೆ ಭ್ರಾಂತಿಯನ್ನೇರಿಸಿ ನಮ್ಮ ಬುದ್ಧಿಯನ್ನು ಕೆಡಿಸುವುದಕ್ಕೆ ನಿನ್ನ ಮುಖದ ಇಂದ್ರಜಾಲವೇ ಅಲ್ಲವೇ? ಅಲ್ಪರಾದ ಹೆಣ್ಣುಮಕ್ಕಳು ನಾವೆಂಬುದಕ್ಕಾಗಿ ನಾವು ನಿನ್ನ ಮನನೋಯುವಂತೆ ಮಾತನಾಡುವುದಿಲ್ಲ. ಅರಳಿದ ಕಮಲದಂತೆ ಕಣ್ಣುಗಳುಳ್ಳವನೇ, ನೀನು ಬಂದು ನಮ್ಮ ಗುಬ್ಬಚ್ಚಿಗೂಡುಗಳನ್ನು ಕೆಡಿಸಿಬಿಡಬೇಡ.\(೪\)

ಗೋದಾದೇವಿ ಹೇಳುತ್ತಾಳೆ: ಭಗವಂತ ನೀನು ಪರಮಸುಂದರ. ನಿನ್ನ ಮೈಬಣ್ಣ ಕಾರ್ಮುಗಿಲಿನಂತೆ ಆಕರ್ಷಕವಾದದ್ದು. ನಿನ್ನ ಕಣ್ಣುಗಳು ಬಿರಿತ ಕಮಲದಂತೆ ವಿಶಾಲವೂ ಸೊಬಗಿನಿಂದ ಕೂಡಿದ್ದೂ ಆಗಿದೆ. ನಿನ್ನ ಮಾತೋ\! ನಿನ ಕೆಲಸಗಳೋ\! ನಿನ್ನ ಒಂದೊಂದೂ ಚರ್ಯೆಯೂ ನಮ್ಮನ್ನು ಮುಗ್ಧಗೊಳಿಸುತ್ತದೆ. ಭ್ರಾಂತಿಯನ್ನು ತುಂಬುತ್ತದೆ. ಬುದ್ಧಿಯನ್ನು ಕೆಡಿಸುತ್ತದೆ. ಇದಕ್ಕೆಲ್ಲ ಒಂದೇಒಂದು ಕಾರಣ ಎಂದು ತೋರುತ್ತದೆ. ಅದು ನಿನ್ನ ಮುಖಮಂಡಲದ ಇಂದ್ರಜಾಲವೇ\! ನಾವು ಅಬಲೆಯರು. ನಮ್ಮ ನಡುವೆ ನೀನುಬಂದು, ನಾವು ಆಡುವ ಆಟವನ್ನು ಕೆಡಿಸಿ, ನಮ್ಮನ್ನು ನಾನಾರೀತಿಯಲ್ಲಿ ಗೋಳುಹೊಯ್ದುಕೊಳ್ಳುತ್ತೀಯೆ. ಆದರೂ ನಾವು ನಿನ್ನನ್ನು ದೂಷಿಸುವುದಿಲ್ಲ. ಬೈಯುವುದಿಲ್ಲ, ಮನನೋಯುವಂತೆ ಮಾತನಾಡುವುದಿಲ್ಲ. ನಿನ್ನ ಮೇಲೆ ನಮಗೆ ಇರುವ ಅತಿಶಯವಾದ ವ್ಯಾಮೋಹವೇ ಅದಕ್ಕೆ ಕಾರಣ. ಆದ್ದರಿಂದ, ಕಷ್ಟಪಟ್ಟು ಕಟ್ಟಿರುವ ನಮ್ಮ ಗುಬ್ಬಚ್ಚಿಗೂಡುಗಳನ್ನು ಕೆಡಿಸಿ ಹಾಳುಮಾಡಬೇಡ. ನಿನ್ನನ್ನು ಬೇಡಿಕೊಳ್ಳುತ್ತೇವೆ.

೫. ವೆಳ್ಳೈನುಣ್ ಮಣಱ್ ಕೊಣ್ಡು ಶಿಟ್ರಿಲ್ ವಿಚಿತ್ತಿರಪ್ಪಡ, ವೀದಿವಾಯ್ ತ್

ತೆಳ್ಳಿನಾಙ್ಗಳಿೞೈತ್ತ ಕೋಲಮ್ ಅೞಿತ್ತಿಯಾಹಿಲು ಮುನ್ಱನ್ ಮೇಲ್

ಉಳ್ಳಮೋಡಿಯುರುಹಲಲ್ಲಾಲ್ ಉರೋಡಮೊನ್ಱು ಮಿಲೋಙ್ಕಣ್ಡಾಯ್

ಕಳ್ಳಮಾದವ ಕೇಶವಾ ಉನ್ ಮುಹತ್ತನಕಣ್ ಹಳಲ್ಲವೇ

ವೆಳ್ಳೈ=ಬೆಳ್ಳಗೆ, ನುಣ್=ನುಣುಪಾದ, ಮಣಲ್=ಮರಳನ್ನು, ಕೊಣ್ಡು=ತಂದು, ಶಿಟ್ರಿಲ್=ನಮ್ಮ ಆಟದ ಮನೆ, ವಿಚಿತ್ತಿರಪ್ಪಡ=ಚಿತ್ರವಿಚಿತ್ರವಾಗಿರುವ ಹಾಗೆ, ವೀದಿವಾಯ್=ಬೀದಿಯಲ್ಲಿ, ತೆಳ್ಳಿ=ತೆಳುವಾಗಿ, ನಾಙ್ಗಳ್=ನಾವು, ಇೞೈತ್ತ=ಎಳೆದ, ಕೋಲಮ್=ರಂಗೋಲಿಯನ್ನು, ಅೞತ್ತು=ಕೆಡಿಸಿದೆ, ಆಹಿಲುಮ್=ಆದಾಗ್ಯೂ, ಉನ್ ತನ್=ನಿನ್ನ,ಮೇಲ್=ಮೇಲೆ, ಉಳ್ಳಮ್=ಮನಸು, ಓಡಿ=ಓಡಿ, ಉರುಹಲ್=ಕರಗುವುದರ, ಅಲ್ಲಾಲ್=ಹೊರತು, ಉರೋಡಮ್=ರೋಷವು, ಒನ್ಱುಮ್=ಸ್ವಲ್ಪವೂ, ಇಲೋಂ=ಇಲ್ಲದವರಾಗಿದ್ದೇವೆ, ಕಣ್ಡಾಯ್=ಕಂಡೆಯಾ, ಕಳ್ಳಮ್=ಕಪಟಿಯಾದ, ಮಾದವಾ=ಮಾಧವನೇ, ಕೇಶವಾ=ಕೇಶವನೇ, ಉನ್=ನಿನ್ನ, ಮುಹತ್ತನ=ಮುಖದ, ಕಣ್ ಹಳ್=ಕಣ್ಣುಗಳು, ಅಲ್ಲವೇ=ಅಲ್ಲವೇ\(ಇದಕ್ಕೆ ಕಾರಣ\)?

ಬೆಳ್ಳಗಿರುವ ನುಣುಪಾದ ಮರಳನ್ನು ತಂದು ನಮ್ಮ ಗುಬ್ಬಚ್ಚಿಗೂಡು ಚಿತ್ರವಿಚಿತ್ರವಾಗಿರುವ

೨೫

ಹಾಗೆ ತೆಳುವಾಗಿ ಬೀದಿಯಲ್ಲಿ ನಾವು ಎಳೆದ ರಂಗೋಲಿಯನ್ನು ಕೆಡಿಸಿದೆಯಾದಎಊ ಸಹ, ನಿನ್ನ ಮೇಲೆ ಮನಸ್ಸು ಓಡಿ ಕರಗುವುದರ ಹೊರತು ಸ್ವಲ್ಪವೂರೋಷವಿಲ್ಲದರಾಗಿದ್ದೇವೆ, ಕಂಡೆಯಾ. ಕಪಟಿಯಾದ ಮಾಧವನೇ,ಕೇಶವನೇ, ನಿನ್ನ ಮುಖದಲ್ಲಿನ ಕಣ್ಣುಗಳೇ ಅಲ್ಲವೇ? ಇದಕ್ಕೆ ಕಾರಣ?\(೫\)

ಗೋದಾದೇವಿ ಹೇಳುತ್ತಾಳೆ: ಮನಮೋಹಕವಾದ ಕೇಶರಾಶಿಯುಳ್ಳವನೇ, ಶ್ರಿಯಃಪತಿಯೇ, ನಾವು ಕಾಮದೇವನು ಬರುವ ದಾರಿಯುದ್ದಕ್ಕೂ ಸುಂದರವಾದ ಗುಬ್ಬಚ್ಚಿಗೂಡುಗಳನ್ನು ಕಟ್ಟೀದೆವು. ಅವುಗಳ ಮುಂದೆ ಬಹಳ ಚೆನ್ನಾಗಿ ಚಿತ್ರವಿಚಿತ್ರವಾಗಿ ಒಳ್ಳೆಯ ಬಿಳುಪಾದ ನುಣುಪಾದ ಮರಳಿನಿಮ್ದ ರಂಗೋಲಿಗಳನ್ನು ಬರೆದು ಅಲಂಕರಿಸಿದೆವು. ಕಾಮದೇವನನ್ನು ತಣಿಸಬೇಕೆಂಬ ಆಶೆಯಿಂದ, ನಾವು ಹಾಗೆ ಮಾಡಿದ್ದು. ಆದರೆ, ನೀನು ಕಪಟಿ. ನೀನು ಬಂದು ಆ ರಂಗೋಲಿಗಳನ್ನೆಲ್ಲಾ ಕೆಡಿಸಿಬಿಟ್ಟೆಯಲ್ಲಾ. ಇದರಿಂದ, ನಿನ್ನ ಮೇಲೆ ಇಲ್ಲದ ಕೋಪಬರುವುದು ಸಹಜವಲ್ಲವೇ? ನಮಗೆ ನಿನ್ನ ಮೇಲೆ ಕೋಪವೂ ಬರಲಿಲ್ಲ;ರೋಷವೂ ಬರಲಿಲ್ಲ. ನಿನ್ನ ಮುಖವನ್ನು ನೋಡುತ್ತಿದ್ದ ಹಾಗೆಯೇ, ಅವುಗಳಲ್ಲಿ ಹೊಳೆಯುತ್ತ ಕಾಣುವ ಆ ನಿನ್ನ ಕಣ್ಣುಗಳನ್ನು ನೋಡಿದೆವು. ಒಡನೆಯೇ ನಮ್ಮ ಮನಸ್ಸೆಲ್ಲಾ ನಿನ್ನ ಮೇಲೆಯೇ ಓಡಿತು. ನಿನ್ನಲ್ಲಿ ಅತಿಶಯವದ ಅಪರೂಪವಾದ ಅನುರಾಗವುಂಟಾಯಿತು. ನಮ್ಮ ಮನಸ್ಸು ಹಾಗೆಯೇ ಕರಗಿಹೋಯಿತು. ಅದೆಂಥ ವಿಚಿತ್ರ ಸಮ್ಮೋಹನವೋ ಆ ಕಣ್ಣುಗಳದು\! ನಮ್ಮ ಪರಿವರ್ತನೆ ಯೆಲ್ಲಕ್ಕೂ ನಿನ್ನ ಆ ಸೊಬಗಿನ ಕಣ್ಣುಗಳ್ ಕಾರಣವಲ್ಲವೇ?

ಸುಂದರವಾದ ವಸ್ತುಗಳಲ್ಲೆಲ್ಲಾ ಅತ್ಯಂತ ಸುಂದರನಾಗಿ ಭಗವಂತನೇ ಇರುವಾಗ ಅವನನ್ನು ಪೂಜಿಸಿ, ಅವನನ್ನು ತಣಿಸುವುದರ ಬದಲಾಗಿ, ಬೇರೆ ಯಾರು ಯಾರನ್ನೋ ಕಾಮದೇವ ಮುಂತಾದವರು- ತಣಿಸಹೀಗುವುದು ಉಚಿತವೇ? ಅಜ್ಞಾನಿಗಳಾದ ಮಾನವರು ಹಾಗೆಲ್ಲಾ ಮಾಡಿದರೆನ್ನೋಣ. ಅದರಿಂದ ಭಗವಂತನಿಗೆ ಅವರ ಮೇಲೆ ಕೋಪ ಬರುವುದಿಲ್ಲ. ಸಣ್ಣಪುಟ್ಟ ಚೇಷ್ಟೆಗಳಿಂದ ಅವರ ಮನಸ್ಸನ್ನು ಪರಿವರ್ತಿಸುವನು ತನ್ನ ಕಡೆಗೆ ಸೆಳೆಯುವನು. ಭಗವಂತನ ಕೃಪೆ ಎಷ್ಟು ಅಪಾರವಾದದ್ದು\!

೬.ಮುಟ್ರಿಲಾದ ಪಿಳ್ಳೈಹಳೋಮ್ ಮುಲೈಪೋನ್ದಿಲಾಮೈ, ನಾಡೊಱುಮ್

ಚಿಟ್ರಿಲ್ ಮೇಲಿಟ್ಟುಕ್ಕೊಣ್ಡು ನೀಶಿಱಿತುಣ್ಡುತಿಣ್ಣೆನನಾಮದು

ಕಟ್ರಿಲೋಮ್, ಕಡಲೈಯಡೈತ್ತರಕ್ಕರ್ ಕುಲಙ್ಗಳೈ ಮುಟ್ರವುಂ

ಶೆಟ್ರು, ಇಲಙ್ಕೈಯೈಪ್ಪೂಶಲಾಕ್ಕಿಯ ಕೇಶವಾ ಎಮ್ಮೈ ವಾದಿಯೇಲ್

ಮುಟ್ರು=ಪ್ರಾಪ್ತ ವಯಸ್ಸು, ಇಲಾದ=ಇಲ್ಲದ, ಪಿಳ್ಳೈಹಳೋಮ್=ಹೆಣ್ಣು ಮಕ್ಕಳು ನಾವು, ಮುಲೈ=ಮೊಲೆಗಳು, ಪೋನ್ದು=ಹೊಂದಿಕೆ, ಇಲಾದೋಮೈ=ಇಲ್ಲದವರಾದವರಾದ ನಮ್ಮನ್ನು, ನಾಳ್ ತೋರುಮ್=ದಿನವೆಲ್ಲಾ\(ಯಾವಾಗಲೂ\), ಚಿಟ್ರಿಲ್=ಗುಬ್ಬಚ್ಚಿಗೂಡಿನ

೨೬

ಮೇಲ್=ವಿಷಯವಾಗಿ, ಇಟ್ಟುಕ್ಕೊಣ್ಡು=ಇಟ್ಟುಕೊಂಡು, ನೀ=ನೀನು, ಶಿಱಿದು= ಸ್ವಲ್ಪ, ಉಣ್ಡು=ತಿಂದು \(ಅನುಭವಿಸಿ\), ಅದು=ಅದನ್ನು, ನಾಮ್=ನಾವು, ತಿಣ್ ಎನ=ಸುಳ್ಳು ಎನ್ನುವುದನ್ನು, ಕಟ್ರಿಲೋಮ್=ಕಲಿತಿಲ್ಲ, ಕಡಲೈ=ಸಮುದ್ರವನ್ನು, ಅಡೈತ್ತು=ಮುಚ್ಚಿ, ದಾರಿಮಾಡಿ, ಅರಕ್ಕರ್=ರಾಕ್ಷಸರ, ಕುಲಙ್ಗಳೈ=ವಂಶಗಳನ್ನೆಲ್ಲಾ, ಮುಟ್ರವುಮ್=ಪರಿಪೂರ್ಣವಾಗಿ, ಶೆಟ್ರು=ಸಾಯಿಸಿ, ಇಲಙ್ಕೈಯೈ=ಲಂಕೆಯನ್ನು, ಪೂಶಲ್=ರೋದನಮಯವಾಗಿ, ಆಕ್ಕಿಯ=ಆಗಿಸಿದ, ಕೇಶವಾ=ಕೇಶವನೇ, ಎಮ್ಮೈ=ನಮ್ಮನ್ನು, ವಾದಿಯೇಲ್=ಬಾಧೆಪಡಿಸಬೇಡ.

ವಯಸ್ಸು ಬರದ ಹೆಣ್ಣುಮಕ್ಕಳು ನಾವು. ಮೊಲೆಗಳು ಹೊಂದಿಕೆ ಇಲ್ಲದವರಾದ ನಮ್ಮನ್ನು ಗುಬ್ಬಚ್ಚಿಗೂಡಿನ ವಿಷಯವನ್ನು ಇಟ್ಟುಕೊಂಡು ನೀನು ಸ್ವಲ್ಪ ಅನುಭವಿಸಿ ಅದನ್ನು ನಾವು ಸುಳ್ಳು ಎಂಬುದನ್ನು ಕಲಿತಿಲ್ಲ. ಸಮುದ್ರವನ್ನು ಅಡಕಿ, ಅರಕ್ಕಸರ ವಂಶಗಳನ್ನೆಲ್ಲಾ ಪೂರ್ತಿಯಾಗಿ ಸಾಯಿಸಿ ಲಂಕೆಯನ್ನು ರೋದನಮಯವನ್ನಾಗಿ ಮಾಡಿದ ಕೇಶವನೇ, ನಮ್ಮನ್ನು ಬಾಧೆಪಡಿಸಬೇಡ.\(೬\)

ಗೋದಾದೇವಿ ಹೇಳುತ್ತಾಳೆ: ಕೇಶವನೇ, ನಾವು ಎಳೆಯ ವಯಸ್ಸಿನವರು. ಇನ್ನೂ ದೊಡ್ಡವರಾಗಿಲ್ಲ. ನಮ್ಮ ಮೈ ಬೆಳೆದಿಲ್ಲ. ಅವಯವಗಳು ಸುಪುಷ್ಟಗೊಂಡಿಲ್ಲ. ಒಂದರೊಡನೆ ಒಂದಕ್ಕೆ ಹೊಂದಿಕೆ ಇಲ್ಲ. ಮುಗ್ಧರೀತಿಯಲ್ಲಿ ಮಕ್ಕಳ ಆಟಕ್ಕೆಂದೇ ಗುಬ್ಬಚ್ಚಿಗೂಡುಗಳನ್ನು ಕಟ್ಟು ಆಡಿಕೊಳ್ಳುವ ವಯಸ್ಸು ನಮ್ಮದು. ಇಂಥ ನಮ್ಮ ಬಳಿಗೆ ನೀನು, ಗುಬ್ಬಚ್ಚಿಗೂಡಿನ ನೆಪವಿಟ್ಟುಕೊಂಡು ಬಂದು, ಸಣ್ಣಪುಟ್ಟ ಚೇಷ್ಟೆಗಳನ್ನು ಮಾಡಿದೆಯಾದರೆ, ಅದನ್ನೆಲ್ಲಾ ಮುಚ್ಚಿಟ್ಟುಕೊಂಡು ನೀನು ನಮಗೆ ಯಾವ ತೊಂದರೆಯನ್ನೂ ಕೊಡಲಿಲ್ಲ ಎಂದೂ ಇತರರು ನಿನ್ನ ಮೇಲೆ ಹೇಳುವ ಚಾಡಿಯ ಮಾತುಗಳೆಲ್ಲಾ ಸುಳ್ಳು ಎಂದೂ ಹೇಳಿಕೊಳ್ಳುವ ವಯಸ್ಸಾಗಲಿ ಮನಸ್ಸಾಗಲಿ ನಮಗಿಲ್ಲ. ನೀನು ಮಹಾ ಸಮರ್ಥ. ಹಿಂದೆ, ನೀನು ರಾಮಾವತಾರವೆತ್ತಿದ್ದಾಗ, ಸಮುದ್ರವನ್ನು ಅಡಗಿಸಿ ಅದಕ್ಕೆ ಅಡ್ಡಲಾಗಿ ಸೇತುವೆಯನ್ನು ಕಟ್ಟಿದೆ. ಲಂಕೆಯಲ್ಲಿರುವ ರಾಕ್ಷಸರ ವಂಶಗಳನ್ನೆಲ್ಲಾ ನಿರ್ಮೂಳಮಾಡಿದೆ. ಇಡಿಯ ಲಂಕೆಯನ್ನೇ ರೋದನಮಯವನ್ನಾಗಿಸಿದೆ. ನಿನ್ನ ಅಪಾರಸಾಮರ್ಥ್ಯವನು ಅಬಲೆಯರಾದ ನಮ್ಮ ಮೇಲೆ ಪ್ರಯೋಗಿಸಬೇಡ. ನಮ್ಮನ್ನು ಬಾಧೆಪಡಿಸಬೇಡ. ನಮಗೆ ಆಶ್ರಯ ಕೊಟ್ಟು, ಕರುಣಿಸಿ, ಕಾಪಾಡು.

೭. ಪೇದನನ್ ಗಱಿ ವಾರ್ಹಳೋಡು ಇವೈಪೇಶಿನಾಲ್ ಪೆರಿದಿನ್ ಶುವೈ

ಯಾದುಮೊನ್ಱಱಿಯಾದ ಪಿಳ್ಳೈಹಳೋಮೈ ನೀ ನಲಿನ್ದೆನ್ ಪಯನ್

ಓದಮಾಕಡಲ್ ವಣ್ಣಾ ಉನ್ ಮನವಾಟ್ಟಿಮಾರೊಡು ಶೂೞಱುಮ್

ಶೇತುಬನ್ದ ತಿರುತ್ತಿನಾಯ್ ಎಙ್ಗಳ್ ಶಿಟ್ರಿಲ್ ವನ್ದು ಶಿದಿಯೇಲೇ

ಪೇದಮ್=ಭೇದವನ್ನು, ನನ್ಗು=ಚೆನ್ನಾಗಿ, ಅಱಿವಾರ್ ಹಳೋಡು=ತಿಳೀಯಬಲ್ಲವರೊಡನೆ, ಇವೈ=ಈ ಮಾತುಗಳನ್ನು, ಪೇಶಿನಾಲ್=ಆಡಿದರೆ, ಪೆರಿದು=ಬಹಳ, ಇನ್=ಇನಿದಾದ, ಶುವೈ=ರುಚಿ, ಯಾದು=ಯಾವುದು, ಒನ್ಱುಮ್=ಒಂದೂ, ಅಱಿಯಾದ=ಅರಿಯದ, ಪಿಳ್ಳೈಹಳೋಮೈ=ಹೆಣ್ಣುಮಕ್ಕಳಾದ ನಮ್ಮನ್ನು,

೨೭

ನೀ=ನೀನು, ನಲಿನ್ದು=ನಲುಗಿಸಿ, ಎನ್=ಏನು, ಪಯನ್=ಪ್ರಯೋಜನ? ಓದಮ್=ದೊಡ್ಡ ಅಲೆಗಳಿಂದ ಕಲಕಿಹೋದ, ಮಾ =ಮಹಾ, ಕಡಲ್=ಕಡಲಿನ, ವಣ್ಣಾ=ಬಣ್ಣದವನೇ, ಉನ್=ನಿನ್ನ, ಮಣವಾಟ್ಟಿಮಾರೊಡು=ಪತ್ನಿಯರ ಮೇಲಣ,ತೂೞಱುಮ್=ಆಣೆ, ಶೇತುಬನ್ದಮ್=ಸೇತುಬಂಧವನ್ನು, ತಿರುತ್ತಿನಾಯ್=ಕಟ್ಟಿದವನೇ, ವನ್ದು=ಬಂದು, ಎಙ್ಗಳ್=ನಮ್ಮ, ಶಿಟ್ರಿಲ್=ಗುಬ್ಬಚ್ಚಿಗೂಡುಗಳನ್ನು, ಶಿದೈಯೇಲೇ=ಕೆಡಿಸಿಬಿಡಬೇಡ.

ಭೇದವನ್ನು ಚೆನ್ನಾಗಿ ತುಳಿಯಬಲ್ಲವರೊಡನೆ ಈ ಮಾತುಗಳನ್ನು ಆಡಿದರೆ, ಬಹಳ ಇನಿದಾದ ರುಚಿ. ಏನೊಮ್ದನ್ನೂ ಅರಿಯದ ಹೆಣ್ಣುಮಕ್ಕಳಾದ ನಮ್ಮನ್ನು ನೀನು ನಲುಗಿಸಿ ಏನು ಪ್ರಯೋಜನ? ದೊಡ್ಡ ಅಲೆಗಳಿಂದ ಕಲಕಿ ಮಹಾ ಕಡಲಿನ ಬಣ್ಣದವನೇ, ನಿನ್ನ ಪತ್ಬಿಯರ ಮೇಲಣ ಆಣೆ, ಸೇತುಬಂಧನ ಮಾಡಿದವನೇ ಬಂದು ನಮ್ಮ ಗುಬ್ಬಚ್ಚಿಗೂಡುಗಳನ್ನು ಕೆಡಿಸಿಬಿಡಬೇಡ.\(೭\)

ಆಡುವ ಮಾತು ಸಾಮಾನ್ಯವಾದದ್ದಾಗಬಹುದು. ಅರ್ಥಗರ್ಭಿತವಾಗಿರಬಹುದು. ಕೋಫ,ರೋಷ, ಸಂತೋಷ, ಪ್ರೀತಿ ಮುಂತಾದ ಬಗೆಬಗೆಯ ಮಾನವ ಭಾವನೆಗಳನ್ನು ನಿಜವಾಗಿಯೂ, ಕಪಟವಾಗಿಯೂ, ಮಾತುಗಳಿಂದ ಸೂಚಿಸಬಹುದು. ಆಡುವ ಮಾತಿಗೆ ಬೇರೆಬೇರೆ ಅರ್ಥಗಳನ್ನು ಸೂಚಿಸುವುದಾಗಬಹುದು. ಇವುಗಳನ್ನೆಲ್ಲಾ ತಿಳಿದುಕೊಳ್ಳಲು ಅದಕ್ಕೆ ತಕ್ಕ ವಯಸ್ಸೂ ಅನುಭವವೂ ಬೇಕೇ ಬೇಕು. ಕಡಮೆ ವಯಸ್ಸಿನವರಿಗೆ ಮತ್ತು ಮತ್ತು ಅನುಭವವಿಲ್ಲದವರಿಗೆ ಮಾತಿನ ಇಂಗಿತಗಳೂ ಅರ್ಥಭೇದಗಳು ತಿಳಿಯುವುದಿಲ್ಲ.

ಗೋದಾದೇವಿ ಹೇಳುತ್ತಾಳೆ: ಅಲೆಗಳಿಂದ ಕಲಕಿ ಹೋದ ಮಹಾಕಡಲಿನ ಬಣ್ಣದವನೇ, ನೀನು ನಮ್ಮ ಮುಂದೆ ಏನೇನೋ ಮಾತುಗಳನ್ನಾಡಿದ್ದೀ. ಮಾತಿನ ಅರ್ಥಭೇದವನ್ನು ತಿಳಿದುಕೊಳ್ಳಬಲ್ಲವರಲ್ಲಿ ಈ ಮಾತುಗಳನ್ನು ನೀನು ಆಡಿದೆಯಾದರೆ, ಅವರು ಅದರ ಗುಟ್ಟನ್ನು ಅರಿಯುತ್ತಾರೆ. ರುಚಿಯನ್ನು ಆಸ್ವಾದಿಸುತ್ತಾರೆ. ಸಂತೋಷಿಸುತ್ತಾರೆ. ನಾವಾದರೋ ಏನೂ ಅರಿಯದ ಕಿರುಬಾಲಕಿಯರು. ನಮ್ಮೊಡನೆ ಹೀಗೆಲ್ಲಾ ಮಾತನಾಡಿ ನಮ್ಮನ್ನು ನಲುಗಿಸಿದರೆ ಏನು ಪ್ರಯೋಜನ? ನೀನಾದರೋ ಮಹಾ ಪರಾಕ್ರಮಿ. ಕಡಲಿಗೇ ಸೇತುವೆ ಕಟ್ಟಿದ ಮಹಾಸಮರ್ಥ. ಇಕೋ, ನಿನ್ನ ಹೆಂಡತಿಯರ ಮೇಲೆ ಆಣೆ ಮಾಡಿ ಹೇಳುತ್ತೇವೆ-ನಮ್ಮ ಪುಟ್ಟ ಗುಬ್ಬಚ್ಚಿಗೂಡುಗಳನ್ನು ಹಾಳುಮಾಡಬೇಡ. ನಮ್ಮಲ್ಲಿ ದಯೆತೋರು.

೮. ವಟ್ಟವಾಯ್ ಚ್ಚಿಱುತೂದೈಯೋಡು ಶಿಱುಶುಳಕುಮ್ ಮಣಲುಙ್ಕೊಣ್ಡು

ಇಟ್ಟಮಾವಿಲೈಯಾಡು ವೋಙ್ಗಳೈಚ್ಚಿಟ್ರಿಲೀಡೞಿತ್ತೆನ್ ಪಯನ್?

ತೊಟ್ಟುದೈತ್ತುನಲಿಯೇಲ್ ಕಣ್ಡಾಯ್ ಶುಡರ್ ಚಕ್ಕರಙ್ಕೈಯಿಲೇನ್ದಿನಾಯ್

ಕಟ್ಟಿಯುಙ್ಗೈತ್ತಾಲಿನ್ನಾಮೈ ಅಱಿದಿಯೇ ಕಡಲ್ ವಣ್ಣನೇ

೨೮

ವಟ್ಟಮ್=ದುಂಡಗೆ, ವಾಯ್=ಬಾಯುಳ್ಳ, ಶಿಱು=ಪುಟ್ಟ, ತೂದೈಯೋಡು=ಕುಡಿಕೆಯೊಡನೆ, ಶಿಱು=ಚಿಕ್ಕ, ಶುಳಹುಮ್=ಮುಚ್ಚಲನ್ನೂ, ,ಮಣಲುಮ್=ಮರಳನ್ನೂ, ಕೊಣ್ಡು=ತೆಗೆದುಕೊಂಡು, ಇಟ್ಟಮಾ=ನಮ್ಮ ಇಷ್ಟದಂತೆ, ವಿಳೈಯಾಡವೋಙ್ಗಳೈ=ಆಟವಾಡುವಂಥ ನಮ್ಮ, ಶಿಟ್ರಿಲ್=ಗುಬ್ಬಚ್ಚಿಗೂಡುಗಳನ್ನು, ಈಡೞಿತ್ತು=ಚೆನ್ನಾಗಿ ಹಾಳುಮಾಡಿ, ಎನ್ ಪಯನ್=ಏನು ಪ್ರಯೋಜನ? ಕೊಟ್ಟು=ಮುಟ್ಟಿ, ಉದೈತ್ತು=ಒದೆದು, ನಲಿಯೇಲ್=ಗೋಳಾಡಿಸಬೇಡ, ಕಣ್ಡಾಯ್-ಕಂಡೆಯಾ, ಶುಡರ್=ಜ್ವಾಲೆಯನ್ನುಗುಳುವ, ಚಕ್ಕರಮ್=ಚಕ್ರಾಯುಧವನ್ನು, ಕೈಯಿಲ್=ಕೈಯಲ್ಲಿ, ಏನ್ದಿನಾಯ್=ಧರಿಸಿದವನೇ, ಕಟ್ಟಿಯುಮ್=ಬೆಲ್ಲವೂ ಸಹ,ತಾಲ್=ನಾಲಗೆಗೆ, ಕೈ=ಕಹಿಯಾಗಿ, ಇನ್ನಾಮೈ=ರುಚಿಸದು ಎಂಬುದು, ಅಱಿದಿಯೇ=ಅರಿತಿರುವೆಯಲ್ಲವೇ, ಕಡಲ್ ವಣ್ಣನೇ=ಕಡಲಿನ ಬಣ್ಣದವನೇ.

ದುಂಡುಬಾಯಿಯುಳ್ಳ ಪುಟ್ಟ ಕುಡಿಕೆಯನ್ನೂ ,ಚಿಕ್ಕ ಮುಚ್ಚಲನ್ನೂ ಮರಳನ್ನೂ ಬಳಸಿಕೊಂಡು ನಮ್ಮ ಇಷ್ಟದಂತೆ ಆಟವಾಡುವಂಥ ನಮ್ಮ ಗುಬ್ಬಚ್ಚಿಗೂಡುಗಳನ್ನು ಚೆನ್ನಾಗಿ ಹಾಳುಮಾಡಿ ಏನುಪ್ರಯೋಜನ? ಮುಟ್ಟಿ ಒದೆದು ನಮ್ಮನ್ನು ಗೋಳಾಡಿಸಬೇಡ ಕಂಡೆಯಾ. ಜ್ವಾಲೆಯನ್ನುಗುಳುವ ಚಕ್ರಾಯುಧವನ್ನು ಕೈಯಲ್ಲಿ ಧರಿಸಿದವನೇ, ಬೆಲ್ಲವೂ ಸಹ ನಾಲಗೆಗೆ ಕಹಿಯಾಗಿ ರುಚಿಸದು ಎಂಬುದನ್ನು ಅರಿತಿರುವೆಯಲ್ಲವೇ, ಕಡಲ್ ವಣ್ಣನೇ \(೮\)

ಗೋದಾದೇವಿ ಹೇಳುತ್ತಾಳೆ: ಎಳೆಯ ವಯಸ್ಸಿನ ಹೆಣ್ಣುಮಕ್ಕಳಿಗೆ ತಕ್ಕಂತೆ ಪುಟ್ಟಪುಟ್ಟ ಆಟದ ಸಾಮಾನುಗಳನ್ನು ಇಟ್ಟುಕೊಂಡು ಇಲ್ಲಿ ಆಡಲು ಬಂದಿದ್ದೇವೆ. ನಮ್ಮ ಗುಬ್ಬಚ್ಚಿಗೂಡುಗಳಿಗೆ ಅನುಕೂಲವಾಗಿರುವಂತೆ ದುಂಡುಬಾಯಿನ ಪುಟ್ಟಮಣ್ಣಿನ ಕುಡಿಕೆ ಪುಟ್ಟ ಮೊರ\(ಮುಚ್ಚಲು\), ಮರಳು-ಇವುಗಳನ್ನು ಇಟ್ಟುಕೊಂಡು,ನಮ್ಮ ಇಷ್ಟಬಂದಂತೆ, ಊಹಿಸಿಕೊಂಡು, ಅಡಿಗೆ ಮುಂತಾದವನ್ನು ಮಾಡುತ್ತಾ ಆಟವಾಡುತ್ತೇವೆ. ಇವುಗಳನ್ನೆಲ್ಲಾ ಕಿತ್ತು, ತುಳಿದು,ಎಳೆದು, ಹಾಳುಮಾಡುವುದರಿಂದ ನಿನಗೆ ಏನು ಪ್ರಯೋಜನ?ನಮ್ಮನ್ನು ಮುಟ್ಟಿ, ಇವುಗಳನ್ನುಕೆಡಿಸಿ, ನಮ್ಮನ್ನು ಗೋಳುಹೊಯ್ದುಕೊಳ್ಳಬೇಡ, ಕಂಡೆಯಾ. ನೀನು ಕಿಡಿಯನ್ನುಗುಳುವ ದಿವ್ಯಚಕ್ರಾಯುಧಧಾರಿಯೇ ಆದರೂ ಸಹ, ಕಡಲವಣ್ಣನೇ ಆದರೂ ಸಹ, ನಮ್ಮ ಸಂತೋಷದ ಆಟಗಳನ್ನು ಕೆಡಿಸಿದ್ದರಿಂದ ನಮಗೆ ಬೇಕಾರು ಬಂದಿದೆ. ನಿನ್ನ ಮೇಲೆ ಆಸಕ್ತಿಕೆಟ್ಟಿದೆ. ಇಷ್ಟವಿಲ್ಲದಿದ್ದಾಗ, ಬೇಡವಾದಾಗ, ಬೇಸರ ಬಂದಾಗ, ಬೆಲ್ಲವೂ ಸಹ ನಾಲಗೆಗೆ ರುಚಿಸದು. ಅದು ಕಹಿಯಾಗುವುದು ಎಂಬುದನ್ನು ನೀನು ಅರಿತಿಲ್ಲವೇ? ಆದ್ದರಿಂದ ನಮ್ಮನ್ನು ಗೋಳಾಡಿಸದಂತೆ, ದೂರವಾಗಿರು.

೯. ಮುಟ್ರತ್ತೂಡುಪುಹುನ್ದು ನಿನ್ ಮುಕಙ್ಕಾಟ್ಟಿಪ್ಪುನ್ ಮುಱುವಲ್ ಶೆಯ್ದು

ಶಿಟ್ರಿಲೋಡೆಙ್ಗಳ್ ಚಿನ್ತೈಯುಂ ಶಿದೈಕ್ಕಕ್ಕಡವೈಯೋ ಕೋವಿನ್ದಾ

ಮುಟ್ರಮಣ್ಣಿಡನ್ದಾವಿ ವಿಣ್ಣುಱನೀಣ್ಡಳನ್ದು ಕೊಣ್ಡಾಯ್ , ಎಮ್ಮೈ

ಪಟ್ರಿಮೆಯ್ ಪಿಣಕ್ಕಿಟ್ಟಕ್ಕಾಲ್ ಇನ್ದಪ್ಪಕ್ಕಮ್ ನಿನ್ಱವರೆನ್ ಶೊಲ್ಲಾರ್

೨೯

ಮುಟ್ರತ್ತು=ಅಂಗಳದ\(ಹಿತ್ತಲಿನ\),ಊಡು=ನಡುವೆ, ಪುಹುನ್ದು=ನುಸುಳಿ, ನಿನ್=ನಿನ್ನ, ಮುಕಮ್=ಮುಖವನ್ನು, ಕಾಟ್ಟಿ=ತೋರಿಸಿ, ಪುನ್ ಮುಱುವಲ್=ಮುಗುಳೂನಗೆಯನ್ನು, ಶೆಯ್ದು=ಮಾಡಿ, ಶಿಟ್ರಿಲೋಡೆ=ನಮ್ಮ ಗುಬ್ಬಚ್ಚಿಗೂಡುಗಳೊಡನೆ, ಎಙ್ಗಳ್=ನಮ್ಮ, ಶಿನ್ತೈಯುಮ್=ಚಿಂತನೆಯನ್ನು, ಶಿದೈಕ್ಕ=ಕೆಡಿಸುವುದು, ಕಡವೈಯೋ=ಕರ್ತವ್ಯವೋ? ಕೋವಿನ್ದಾ=ಗೋವಿಂದನೇ, ಮುಟ್ರ=ಪೂರ್ತಿಯಾಗಿ, ಮಣ್ ಇಡಮ್=ಭೂಮಂಡಲವನ್ನು, ತಾವಿ=ಹರಡಿ ಅಳೆದು, ವಿಣ್ ಉಱ=ಮೇಲಣ ಲೋಕಗಳಷ್ಟೂ, ನೀಣ್ಡು=ಬೆಳೆದು, ಅಳನ್ದು ಕೊಣ್ಡಾಯ್=ಅಳೆದುಕೊಂಡವನೇ, ಎಮ್ಮೈ=ನಮ್ಮನ್ನು, ಪಟ್ರಿ=ಕುರಿತು, ಮೆಯ್=ನಿಜವಾದ, ಪಿಣಕ್ಕೂ=ಸೇರಿಕೆಯನ್ನು, ಇಟ್ಟಕ್ಕಾಲ್=ತೋರಿಸಿದೆಯಾದರೆ, ಇನ್ದ ಪಕ್ಕಮ್ =ಈ ಕಡೆಯಲ್ಲಿ, ನಿನ್ಱವರ್=ನಿಂತಿರುವವರು, ಎನ್=ಏನನ್ನು, ಶೊಲ್ಲಾರ್=ಹೇಳಲಾರರು?

ಅಂಗಳದ ನಡುವೆ ನುಸುಳಿ ನಿನ್ನ ಮುಖವನ್ನು ತೋರಿಸಿ, ಮುಗುಳ್ನಗೆ ಬೀರಿ, ನಮ್ಮ ಗುಬ್ಬಚ್ಚಿಗೂಡುಗಳೊಡನೆ ನಮ್ಮ ಚಿಂತನೆಯನ್ನೂ ಕೆಡಿಸುವುದು ನಿನ್ನ ಕರ್ತವ್ಯವೋ? ಗೋವಿಂದ, ಭೂಮಂಡಲವನ್ನು ಪೂರ್ತಿಯಾಗಿ ವ್ಯಾಪಿಸಿ, ಮೇಲಣ ಲೋಕಗಳಷ್ಟೂ ಬೆಳೆದು ಅಳೆದುಕೊಂಡವನೇ, ನಮ್ಮ ವಿಷಯದಲ್ಲಿ ನಿಜವಾದ ಸೇರಿಕೆಯನ್ನು ತೋರಿಸಿದೆಯಾದರೆ ಈ ಕಡೆ ನಿಂತಿರುವವರು ಏನೆಂದುಕೊಂಡಾರು?\(೯\)

ಗೋದಾದೇವಿ ಹೇಳುತ್ತಾಳೆ: ನದಿಯ ದಡದ ಮರಳಿನಲ್ಲಿಯೋ, ಬೀದಿಯ ಮಗ್ಗುಲಿನ ಮರಳಿನಲ್ಲಿಯೋ, ಬಹಿರಂಗವಾಗಿ ನಾವುಗಳು ಆಟವಾಡಲುಸ್ ಏರಿದರೆ, ನಿನ್ನ ಕಣ್ಣಿಗೆ ಸುಲಭವಾಗಿ ನಾವು ಬೀಳುವುದರಿಂದ, ನಿನ್ನಿಂದ ನಮಗೆ ತೊಂದರೆ ಆಗಬಹುದೆಂದು ಅಂಜಿ ನಾವು ಮನೆಯ ಅಂಗಳದಲ್ಲಿಯೇ ಗುಪ್ತವಾಗಿ ಕಲೆತು ಆಡಲು ಮೊದಲು ಮಾಡಿದ್ದೇವೆ. ಅಲ್ಲಿಗೆ ನೀನು ಬರುವುದಿಲ್ಲ. ನಿನಗೆ ಬರಲು ಸುಲಭವಲ್ಲ ಎಂದುಕೊಂಡಿದ್ದೆವು. ಆದರೆ, ಈಗ ಆಗಿರುವುದೇನು? ಇದೇ ಅಂಗಳದಲ್ಲಿಯೇ, ನಮ್ಮೆಲ್ಲವರ ನಮ್ಮೆಲ್ಲರ ನಡೂವೆಯೇ ನೀನು ಬಂದು ನಿಂತಿದ್ದೀಯೆ. ನಿನ್ನ ದಿವ್ಯಸುಂದರ ಮುಖವನ್ನು ತೋರಿಸುತ್ತಿದ್ದೀಯೆ. ಅಲ್ಲದೆ ನಿನ್ನಮುಗುಳ್ನಗೆಯನ್ನು ಬೀರುತ್ತಿದ್ದೀಯೆ. ಅದು ನಮಗೆ ಎಂಥ ಸಂಮೋಹನವಾಗಿದೆ\! ಅದರಿಂದ, ನಮ್ಮ ಆಟವೆಲ್ಲ ಮರೆತುಹೋಯಿತು. ನಮ್ಮ ಗುಬ್ಬಚ್ಚಿಗೂಡುಗಳು ಮರೆತವು. ಮನಸ್ಸಿನಲ್ಲಿ ಅಡಗಿದ್ದ ಚಿಂತನೆಗಳೆಲ್ಲವೂ ಮರೆತುಹೋದವು. ಅವಕ್ಕೆ ಬದಲಾಗಿ ನಿನ್ನ ಚಿಂತನೆಯೊಂದೇ ಮನದಲ್ಲಿ ತುಂಬಿಕೊಂಡೀದೆ. ಪ್ರಾಪಂಚಿಕವಾದ ಎಲ್ಲ ವಿಷಯಗಳ ಚಿಂತನೆಯನ್ನು ಮರೆಯಿಸುವುದು ನಿನ್ನ ಕರ್ತವ್ಯವೋ ಏನು? ಗೋವಿಂದ, ನೀನು ಅಲ್ಲಿರುವೆ, ಇಲ್ಲಿಲ್ಲ ಎಂಬ ನಮ್ಮ ಭಾವನೆ ಎಷ್ಟು ತಪ್ಪಾದದ್ದು\! ಹಿಂದೆ, ನೀನು ಭೂಮಂಡಲವನ್ನೆಲ್ಲಾ ವ್ಯಾಪಿಸಿ ಒಂದೇ ಒಂದು ಹೆಜ್ಜೆಯಿಂದ ಅದಷ್ಟನ್ನೂ ಅಳೆದುಬಿಟ್ಟೆಯಲ್ಲವೇ? ಹಾಗೆಯೇ, ತ್ರಿವಿಕ್ರಮನಾಗಿ ಬೆಳೆದು, ಊರ್ಧ್ವಲೋಕಗಳನ್ನೆಲ್ಲಾ ನಿನ್ನ ಒಂದುಹೆಜ್ಜೆಯಿಂದಲೇ ಅಳೆದುಬಿಟ್ಟೆ. ಮಹಾಮಹಿಮನಾದ ನೀನು ಈಗ ನಮ್ಮ ಬಳಿಗೆ ಬಂದು, ನಮ್ಮ ನಡುವೆಬಹಳ ಸಲಿಗೆಯಿಂದ ನಡೆದುಕೊಂಡು, ನಮ್ಮ ವಿಷಯದಲ್ಲಿ ನಿನ್ನ ನಿಜವಾದ ಪ್ರೇಮವನ್ನು ತೋರಿಸುವೆಯಾದರೆ, ನಾವು ನಿಜವಾಗಿಯೂ ಧನ್ಯರು, ಕೄತಾರ್ಥರು. ಆದರೆ, ಈ ನಮ್ಮ ಅಕ್ಕಪಕ್ಕದ ಜನ ನಮ್ಮನ್ನು ನೋಡಿ ಏನೆಂದುಕೊಂಡಾರು?

ಭಗವಂತನಲ್ಲಿ ಭಕ್ತನ ಪ್ರೇಮವೂ ಗುಪ್ತವಾಗಿಯೇ ಇರಬೇಕೇ ಹೇಗೆ? ಇದು

೩೦

ಪ್ರಾಂಚಿಕ ಪ್ರೇಮದಂತೆಯೇ ಗುಪ್ತವಾಗಿರಬೇಕೇ? ಇದು ಸಾಧ್ಯವೇ? ಸಾಧುವೇ?

೧೦. ಶೀತೈವಾಯಮುದಮುಣ್ಡಾಯ್ ಎಙ್ಗಳ್ ಶಿಟ್ರಿಲ್ ನೀ ಶಿದೈಯೇಲೆನ್ಱು

ವೀದಿವಾಯ್ ವಿಳೈಯಾಡುಮ್ ಆಯರ್ ಶಿಱುಮಿಯರ್ ಮೞಲೈಶ್ಶೊಲ್ಲೈ

ವೇದವಾಯ್ ತ್ತೊೞಿಲಾರ್ಹಳ್ ವಾೞ್ ವಿಲ್ಲಿಪುಉತ್ತೂರ್ ಮನ್ ವಿಟ್ಟುಶಿತ್ತನ್ಱನ್

ಕೋದೈವಾಯ್ ತ್ತಮಿೞ್ ವಲ್ಲಾರ್ ವಾಯ್ ಅಮುದಮ್ ವೈಹುನ್ದಂಜೇರ್ ವರೇ

ಶೀತೈ=ಸೀತಾದೇವಿಯ, ವಾಯ್ ಅಮುದಮ್=ಅಧರಾಮೃತವನ್ನು, ಉಣ್ಡಾಯ್=ಉಂಡವನೇ, ಎಙ್ಗಳ್-ನಮ್ಮ, ಶಿಟ್ರಿಲ್=ಗುಬ್ಬಚ್ಚಿಗೂಡುಗಳನ್ನು, ನೀ=ನೀನು, ಶಿದೈಯೇ=ಕೆಡಿಸಬೇಡ, ಎನ್ಱು=ಎಂದು, ವೀದಿವಾಯ್=ಬೀದಿಯಲ್ಲಿ, ವಿಳೈಯಾಡುಮ್=ಆಟವಾಡುವ, ಆಯರ್=ಗೋವಳರ, ಶಿಱುಮಿಯರ್=ಎಳೆಯ ಬಾಲಕಿಯರ, ಮೞಲೈ=ಮುದ್ದುಮುದ್ದಾದ , ಶೊಲ್ಲೈ=ಮಾತನ್ನು, ವೇದಮ್=ವೇದವನ್ನು ಪಠಿಸತಕ್ಕ ಬಾಯಿಯ, ತೊೞಿಲಾರ್ಹಳ್=ವೈದಿಕ ವೃತ್ತಿಯವರು, ವಾೞ್=ಬಾಳುವ, ವಿಲ್ಲಿಪುತ್ತೂರ್=ಶ್ರೀವಿಲ್ಲಿಪುತ್ತೂಇನ, ಮನ್=ನಿರ್ವಹಕನಾದ, ವಿಟ್ಟುಶಿತ್ತನ್=ವಿಷ್ಣುಚಿತ್ತನ, ಕೋದೈ=ಗೋದಾದೇವಿಯ, ವಾಯ್=ಬಾಯಿಂದ ಹೊರಬಿದ್ದ, ತಮಿೞ್=ತಮಿಳಿನ ಪಾಶುರಗಳನ್ನು, ವಲ್ಲಾರ್=ತಿಳಿದವರು, ಕುಱೈವು=ಕೊರತೆ,ಇನ್ಱಿ=ಇಲ್ಲದೆ, ವೈಹುನ್ದಮ್=ವೈಕುಂಠವನ್ನು, ಶೇರ್ ವರೇ=ಸೇರುವವರೇ ಆಗುತ್ತಾರೆ.

ಸೀತಾದೇವಿಯ ಪ್ರೇಮಾಮೃತವನ್ನುಂಡವನೇ, ನಮ್ಮ ಗುಬ್ಬಚ್ಚಿಗೂಡುಗಳನ್ನು ಕೆಡಿಸಬೇಡ ಎಂದು ಬೀದಿಯಲ್ಲಿ ಆಟವಾಡುವ ಗೋವಳರ ಎಳೆಯ ಬಾಲಕಿಯರು ಆಡಿದ ಮುದ್ದುಮುದ್ದಾದ ಮಾತುಗಳನ್ನು ವೇದವನ್ನು ಪಠಿಸತಕ್ಕಬಾಯುಳ್ಳವರೂ ವೈದಿಕ ವೃತ್ತಿಯಲ್ಲಿ ತೊಡಗಿರುವವರು ಬಾಳುವ ಶ್ರೀವಿಲ್ಲಿಪುತ್ತೂರಿನ ನಿರ್ವಾಕನಾದ ವಿಷ್ಣುಚಿತ್ತರ\(ಸಾಕುಮಗಳಾದ\)ಗೋದಾದೇವಿಯ ಬಾಯಿಂದ ಹೊರಬಿದ್ದ ತಮಿಳು ಪಾಶುರಗಳನ್ನು ಬಲ್ಲವರು, ಯಾವ ಕೊರತೆಯೂ ಇಲ್ಲದೆ, ವೈಕುಂಠವನ್ನೇ ಸೇರುತ್ತಾರೆ.\(೧೦\)

“ನಮ್ಮ ಗುಬ್ಬಚ್ಚಿಗೂಡುಗಳನ್ನು ಕೆಡಿಸಬೇಡ” ಎಂಬ ಪಲ್ಲವಿಯಿಂದ ಈ ತಿರುಮೊೞಿ ಮೊದಲಾಗಿ, ಹಾಗೆಯೇ ಕೊನೆಗಾಣುತ್ತದೆ. “ನಾನು, ನಮ್ಮದು”-ಈ ಎರಡೂ ಮಾನವನನ್ನು ಇಹಲೋಕಕ್ಕೆ, ಈ ಪ್ರಾಪಂಚಿಕ ಜೀವನಕ್ಕೆ ಕಟ್ಟಿ ಹಾಕುತ್ತದೆ. ಭಗವಂತನ ಕೃಪೆಯಿಂದ ದೂರ ಮಾಡುವುದೂ ಇವೇ. “ನಾನು ನಮ್ಮದು” ಎಂಬುದರಿಂದ ಮುಕ್ತರಾಗುವುದಕ್ಕೆ ಮಾನವನು ಸತತ ಪ್ರಯತ್ನ ಮಾಡಬೇಕು.

ಏನೂ ಅರಿಯದ ಎಳೆಯ ವಯಸ್ಸಿನ ಹೆಣ್ಣುಮಕ್ಕಳು ಸಹಜವಾಗಿ ತಮ್ಮ ಪಂಗಡಕ್ಕೆ

೩೧

ಸಂಬಂಧಿಸಿದ ಆಟಗಳನ್ನ ಆಡುತ್ತಾ, ಅದರಲ್ಲೇ ಮಗ್ನರಾಗಿ ಆನಂದಿಸುತ್ತಾರೆ. ಅವರ ಆಟಕ್ಕೆ ಭಂಗತಂದರೆ, ಅದನ್ನು ಕೆಡಿಸಿದರೆ, ಅವರಿಗೆ ಕೋಪವೂ ದುಃಖವೂ ಉಂಟಾಗುವುದು .ಭಗವಂತನೇ ಕೃಷ್ಣಾವತಾರಿಯಾಗಿ ಅವರ ನಡುವೆ ಬಂದು, ಅವರ ಆಟಗಳನ್ನು ಕೆಡಿಸಿ, ಅವರನ್ನು ತನ್ನ ಒಲವಿನ ಕಡೆಗೆ ಸೆಳೆದುಕೊಳ್ಳುತ್ತಾನೆ. ಅವನ ದಿವ್ಯಸುಂದರವಾದ ಮುಖವನ್ನೂ, ಆಕರ್ಷಕವಾದ ಕಣ್ಣುಗಳನ್ನೂ, ಅಪರಿಮಿತವಾದ ಸಾಮರ್ಥ್ಯವನ್ನೂ ಕಂಡುಕೇಳಿ ತಿಳಿದು ಅವರು ತಮ್ಮ ಆಟಗಳನ್ನು ಮರೆಯುತ್ತಾರೆ. ತಮ್ಮ ಜೀವನವನ್ನೇ ಮರೆಯುತ್ತಾರೆ. ಅವನೊಡನೆ ಸದಾ ಸೇರಿ ಇರಬೇಕೆಂದು ಕಾತರಗೊಳ್ಳುತ್ತಾರೆ. ಅವನ ಕೃಪಾಶ್ರಯವನ್ನು ಕೋರುತ್ತಾರೆ.

ಪ್ರಾಪಂಚಿಕ ಜೀವನದಲ್ಲಿ ಮಗ್ನನಾಗಿರುವ ಮಾನವನಿಗೆ ಭಗವಂತನ ಸಾಮೀಫ್ಯವೂ ಅವನ ಸಣ್ಣಪುಟ್ಟ ಚೇಷ್ಟೆಗಳು ಹಿತವಾಗಿ ಕಂಡುಬರುವುದಿಲ್ಲ. ಅವನು ತಮಗೆ ಕೇಡು ಬಗೆಯುವವನೆಂದೂ ಕಿರುಕುಳ ಕೊಡೂವವನೆಂದೂ ಯೋಚಿಸುವನು. ಆದರೆ, ಮಾನವನ ಉದ್ಧಾರಕ್ಕಾಗಿಯೇ ಭಗವಂತನು ಅವತಾರಗಳನ್ನೆತ್ತುವುದು. ಅವತಾರರೂಫಿಯಾಗಿ, ಅವನು ಜನರ ನಡುವೆ ಇದ್ದು, ಅವರೊಡನೆ ಬೆರೆತು, ಅವರ ಕಷ್ಟಗಳನ್ನು ಪರಿಹರಿಸಿ, ಅವರ ರಕ್ಷಕನಾಗಿ ಬೆಂಬಲಿಗನಾಗಿದ್ದುಕೊಂಡು, ಇಹಲೋಕದ ಜೀವನದಲ್ಲಿ ಜಿಗುಪ್ಸೆ ಬರುವಂತೆ ಮಾಡಿ, ತನ್ನನ್ನು ಅನನ್ಯವಾಗಿ ಆಶ್ರಯಿಸುವಂತೆ ಮಾಡುತ್ತಾನೆ. ಹೀಗೆ, ಭಗವಂತ ಪರಮಕೃಪಾಳು. ಈ ವಿಷಯವನ್ನು ಪರೋಕ್ಷವಾಗಿ ತಿಳಿಸಿರುವ ಈ ಪಾಶುರಗಳನ್ನು ಅರಿತವರು ಪಾಪಮುಕ್ತರಾಗುತ್ತಾರೆ. ಪರಿಶುದ್ಧರಾಗುತ್ತಾರೆ. ಭಗವಂತನ ಕೃಪಾಶ್ರಯ ಪಡೆಯುತ್ತಾರೆ. ವೈಕುಂಠವಾಸಿಗಳೇ ಆಗುತ್ತಾರೆ.

ಅಡಿಯ ನಡೆ: ನಾಮಮ್, ಇನ್ಱು,, ಗುಣ್ಡು, ಪೆಯ್, ವೆಳ್ಳೈ, ಮುಟ್ರಿಲ್, ಪೇದಮ್, ವಟ್ಟ, ಮುಟ್ರ, ಶೀತೈ,\(ಕೋೞಿ\)

೩೨

ಶ್ರೀಃ

ಶ್ರಿಯೈ ನಮಃ

ಮೂರನೆಯ ತಿರುಮೊೞಿ ಕೋೞಿಯೞೈಪ್ಪದನ್ ಮುನ್ನಮ್

೧. ಕೋೞಿಯೞೈಪ್ಪದನ್ ಮುನ್ನಙ್ಕುಡೈನ್ದು ನೀರಾಡುವಾನ್ ಪೋನ್ ದೋಮ್

ಆೞಿಯಂಜೆಲ್ವನೆೞುನ್ದಾನ್ ಅರವಣೈಮೇಱ್ ಪಳ್ಳಿಕೊಣ್ಡಾಯ್

ಏೞೈಮೈಯಾಟ್ರಿವುಮ್ ಪಟ್ಟೋಮ್ ಇನಿಯೆನ್ಱುಮ್ ಪೊಯ್ ಹೈಕ್ಕುವಾರೋಮ್

ತೋೞಿಯುಮ್ ನಾನುನ್ತೊೞುದೋನ್ತುಹಿಲೈಪ್ಪಣಿತ್ತರುಳಾಯೇ

ಕೋೞಿ=ಕೋಳಿಗಳು, ಅೞೈಪ್ಪದನ್=ಕೂಗುವುದಕ್ಕೆ, ಮುನ್ನಮ್=ಮುಂಚೆಯೇ, ಕುಡೈನ್ದು=ಮುಳುಗಿ, ನೀರಾಡುವಾನ್=ನೀರಾಡುವುದಕ್ಕೆಂದು, ಪೋನ್ ದೋಮ್=ಬಂದೆವು, ಆೞಿ=ಚಕ್ರಾಯುಧದಂತೆ ಹೊಳೆಯುತ್ತ ದುಂಡಗೆ ಇರುವ, ಅಮ್=ಮೇಘಗಳ ಸೊಬಗಿನಿಂದ ಕೂಡಿದ, ಶೆಲ್ವನ್=ಸುಂದರನಾದ ಸೂಯನು, ಎೞುನ್ದಾನ್=ಉದಯಿಸಿದ್ದಾನೆ, ಅರವು=ಶೇಷನ, ಅಣೈ=ಹಾಸುಗೆಯ, ಮೇಲ್=ಮೇಲೆ, ಪಳ್ಳಿಕೊಣ್ಡಾಯ್=ಪವಡಿಸಿರುವವನೇ, ಏಱೈಮೈ=ಬುದ್ಧಿಹೀನತೆಯನ್ನು, ಆಟ್ರವುಮ್=ಪೂರ್ತಿಯಾಗಿ, ಪಟ್ಟೋಮ್=ಅನುಭವಿಸಿದೆವು, ಇನಿ=ಇನ್ನು, ಎನ್ಱುಮ್=ಎಂದೆಂದಿಗೂ, ಪೊಯ್ ಹೈಕ್ಕೂ=ಕೊಳಕ್ಕೆ, ವಾರೋಮ್=ಬರಲಾರೆವು, ತೋೞಿಯುಮ್=ಗೆಳತಿಯೂ, ನಾನುಮ್=ನಾನೂ, ಪಣಿತ್ತು=ನಮ್ರರಾಗಿ, ತೊೞುದೋಮ್=ಪ್ರಣಾಮ ಮಾಡುತ್ತಿದ್ದೇವೆ\(ನಮಸ್ಕರಿಸುತ್ತಿದ್ದೇವೆ\), ತುಹಿಲೈ=ನಮ್ಮ ಸೀರೆಗಳನ್ನು, ಅರುಳಾಯ್=ಕೃಪೆಮಾಡು \(ಅನುಗ್ರಹಿಸು\)

ಕೋಳಿ ಕೂಗುವುದಕ್ಕೆ ಮುಚಿತವಾಗಿಯೇ ಮುಳುಗಿ ಸ್ನಾನ ಮಾಡಬೇಕೆಂದು ಕೊಳಕ್ಕೆ ಬಂದೆವು. ಚಕ್ರಾಯುಧದಂತೆ ಹೊಳೆಯುತ್ತಾ ದುಂಡಗೆ ಇರುವ ಮೇಘಗಳ ಸೊಬಗಿನಿಂದ ಮೆರೆಯುವ ಸುಂದರನಾದ ಸೂರ್ಯನು ಉದಯಿಸಿದ್ದಾನೆ. ಶೇಷನ ಹಾಸುಗೆಯ ಮೇಲೆ ಪವಡಿಸಿರುವವನೇ ನಮ್ಮ ಬುದ್ಧಿಹೀನತೆಯನ್ನು ಪೂರ್ತಿಯಾಗಿ ಅನುಭವಿಸಿದೆವು. ಇನ್ನು ಎಂದೆಂದಿಗೂ ಕೊಳಕ್ಕೆ ಬರುವುದಿಲ್ಲ. ನನ್ನ ಗೆಳತಿಯೂ ನಾನೂ ದೀನರಾಗಿ ನಮಸ್ಕರಿಸುತ್ತಿದ್ದೇವೆ. ನಮ್ಮ ಸೀರೆಗಳನ್ನು ಅನುಗ್ರಹಿಸು.\(೧\)

ಹಿಂದಿನ ತಿರುಮೊೞಿಯಲ್ಲಿ, ಗೋದಾದೇವಿ ಎಳೆಯ ವಯಸ್ಸಿನ ಗೋಪಬಾಲೆಯಂತೆ ಭಾವಿಸಿಕೊಂಡು, ತನ್ನ ಗೆಳತಿಯರೊಂದಿಗೆ ತಾನು ಆಡುವ ಆಟವನ್ನು, ತಾನು ಕಟ್ಟುವ ಗುಬ್ಬಚ್ಚಿಗೂಡುಗಳನ್ನೂ ಕೆಡಿಸಬಾರದೆಂದು ಭಗವಂತನನ್ನು ಬೇಡಿಕೊಂಡಳಷ್ಟೆ. ಅಬಲೆಯರಾದ ತಮಗೆ ಅವನು ಕಿರುಕುಳ ಕೊಡಬಾರದೆಂದೂ, ಮಹಾಸಮರ್ಥನಾದ ಅವನು ತನ್ನ ಸಾಮರ್ಥ್ಯವನ್ನು ತೋರಿಸುವ ಮಹತ್ಕಾರ್ಯಗಳನ್ನೆಸಗಿ ಕೃಪೆಮಾಡಬೇಕೆಂದೂ ಬೇಡಿಕೊಂಡಳಷ್ಟೆ. ಈ ತಿರುಮೊೞಿಯಲ್ಲಿ, ಗೋದಾದೇವಿಗೆ ಗೋಪೀವಸ್ತ್ರಾಪಹರಣ ನೆನಪು ಬಂದಿತೋ ಹೇಗೋ. ಅದರ ಅನುಭವ ತನಗೂ ಆದಂತೆ ಭಾವಿಸುತ್ತಾ ಸ್ವಾರಸ್ಯವಾಗಿ ವಿವರಿಸಲಾಗುತ್ತದೆ.

೩೩

ಗೋದಾದೇವಿ ಹೇಳುತ್ತಾಳೆ: ಭಗವಂತ, ನನ್ನ ಗೆಳತಿಯೂ ನಾನೂ ಕೋಳಿ ಕೂಗುವುದಕ್ಕೆ ಮುಂಚೆಯೇ ಈ ಕೊಳಕ್ಕೆ ಬಂದೆವು. ಅರುಣೋದಯಕ್ಕೆ ಮುಂಚೆ ಇದರಲ್ಲಿ ಮುಳುಗಿ ಮೀಯಬೇಕೆಂಬ ಉದ್ದೇಶ ನಮಗೆ. ಆಗ ಇಲ್ಲಿ ಕತ್ತಲು ಕತ್ತಲಾಗಿರುತ್ತದೆ. ಯಾರೂ ಇರುವುದಿಲ್ಲ. ನೀನೂ ಸಹ ಸುಖವಾಗಿ ಶೇಷತಲ್ಪದಲ್ಲಿ ನಿದ್ರಿಸುತ್ತಿರುವೆ. ನಿನಿಂದ ನಮಗೆ ಯಾವ ಕಿರುಕುಳವೂ ಬರುವುದಿಲ್ಲ. ಆದ್ದರಿಂದ, ನಿರಾತಂಕವಾಗಿ ನಾವು ಕೊಳದಲ್ಲಿ ನಮ್ಮ ಸ್ನಾನಾದಿಗಳನ್ನು ಮುಗಿಸಿಕೊಂಡು ಹೋಗಬಹುದು. ಹೊತ್ತಿಗೆ ಮುಂಚೆಯೇ ಮನೆ ಸೇರಬಹುದು. ಹೀಗೆ ಯೋಚಿಸಿ, ನಾವು ಬುದ್ಧಿವಂತರೆಂದು ಹೆಮ್ಮೆಪಡುತ್ತಾ ಈ ಕೆಲಸಕ್ಕೆ ತೊಡಗಿದೆವು. ನಿಶ್ಚಿಂತೆಯಿಂದ ನಮ್ಮ ಬಟ್ಟೆಬರೆಗಳನ್ನು ದಡದ ಮೇಲೆ ಕಳಚಿಟ್ಟು, ಕೊಳದಲ್ಲಿ ಇಳಿದು, ಸಂತೋಷವಾಗಿ ಸ್ನಾನ ಮಾಡಿದೆವು. ಈಗ ಬೆತ್ತಲೆಯಾಗಿ ನಾವು ಮೇಲಕ್ಕೆ ಬರದಂತೆ ಆಗಿಹೋಗಿದೆ, ಕಂಡೆಯಾ. ನಮ್ಮ ಸೀರೆಗಳೆಲ್ಲವೂ ನಿನ್ನ ವಶದಲ್ಲಿವೆಯಲ್ಲಾ\! ಇಲ್ಲಿ, ಈ ವೇಳೆಯಲ್ಲಿ ನೀನು ಇರುವುದಿಲ್ಲ ಎಂದುಕೊಂಡು ಇಲ್ಲಿಗೆ ಬಂದದ್ದು ನಮ್ಮ ಬುದ್ಧಿಹೀನತೆಯೇ ಅಲ್ಲವೇ?ಈ ನಮ್ಮ ಮೌಢ್ಯದ ಪರಿಣಾಮವನ್ನು ಪೂರ್ತಿಯಾಗಿ ಅನುಭವಿಸುತ್ತಿದ್ದೇವೆ. ನಾವು ಹೀಗೆಯೇ ಬಾವಿಯಲ್ಲಿ ಎಷ್ಟು ಹೊತ್ತು ಇರಲಾದೀತು? ಸೂರ್ಯನು ಮನೋಹರವಾಗಿ ಉದಯಿಸಿದ್ದಾನೆ. ಜಗತ್ತಿನ ಚಟೂವಟೀಕೆಗಳು ಭರದಿಂದ ನಡೆಯುತ್ತಿದೆ. ಭಗವಂತ, ಗೆಳತಿಯೂ ನಾನೂ ಅತಿ ದೀನರಾಗಿ ನಿನಗೆ ಶರಣು ಬಂದಿದ್ದೇವೆ. ನಿನಗೆ ಸಾಷ್ಟಾಂಗ ಪ್ರಣಾಮ ಮಾಡುತ್ತಿದ್ದೇವೆ. ನಮ್ಮ ಸೀರೆಗಳನ್ನು ನಮಗೆ ಕೃಪೆಮಾಡಿ ಅನುಗ್ರಹಿಸು.

ಮನುಷ್ಯನಿಗೆ “ನಾನು, ನನ್ನದು” ಇರುವವರೆಗೆ ಭಗವಂತನ ಕೃಪೆಗೆ ಅವಕಾಶವಿಲ್ಲ. ಅವುಗಳನ್ನು ದೂರಕ್ಕೆ ತಳ್ಳಿ, ಅನನ್ಯವಾಗಿ ಶರಣುಹೊಕ್ಕರೇಯೇ ಭಗವಂತ ಅವನನ್ನು ಅನುಗ್ರಹಿಸುವುದು.

೨. ಇದುವೆನ್ ಪುಹುನ್ದತಿಙ್ಗನ್ತೋ ಇಪ್ಪೋಯ್ ಕೈಕ್ಕೆವ್ವಾರುವನ್ದಾಯ್

ಮದುವಿನ್ಱುೞಾಯ್ ಮುಡಿಮಾಲೇ ಮಾಯನೇಯೆಙ್ಗಳಮುದೇ

ವಿದಿಯಿನ್ ಮೈಯಾಲದುಮಾಟ್ಟೋಮ್ ವಿತ್ತಕಪ್ಪಿಳ್ಳಾಯ್ ವಿರೈಯೇಲ್

ಕುದಿಕೊಣ್ಡರವಿನಡಿತ್ತಾಯ್ ಕುರುನ್ದಿಡೈಕ್ಕೂಱೈಪಣಿಯಾಯ್

ಇದು ಎನ್=ಇದು ಏನು? ಇಙ್ಗಿ=ಇಲ್ಲಿ, ಪುಹುನ್ದದು=ಸೇರಿಕೊಂಡಿರುವುದು, ಅನ್ದೋ=ಕಡೆಗೆ? ಇ-ಪೊಯ್ ಹೈಕ್ಕೂ=ಈ ಕೊಳಕ್ಕೆ, ಎವ್ವಾರು=ಹೇಗೆ, ವನ್ದಾಯ್=ಬಂದೆ? ಮದು=ಮಧುವಿನಿಂದ, ಇನ್=ಇನಿದಾದ, ತುೞಾಯ್=ತುಲಸಿಯ, ಮುಡಿಮಾಲೇ=ಮಾಲೆಯನ್ನು ತಲೆಯ ಮೇಲೆ ಧರಿಸಿರುವವನೇ, ಮಾಯನೇ=ಮಾಯಾವಿಯೇ, ಎಙ್ಗಳ್=ನಮ್ಮ, ಅಮುದೇ=ಅಮೃತವೇ, ವಿದಿ=ಬಂಧನ, ಇನ್ಮೈಯಾಲ್=ಇಲ್ಲದ್ದರಿಂದ, ಅದು=ನಿನ್ನ ಸಂಗವನ್ನು, ಮಾಟ್ಟೋಮ್=ಒಲ್ಲೆವು, ವಿತ್ತಕಮ್=ವಿಸ್ಮಯಕಾರಕನೇ, ಪಿಳ್ಳಾಯ್=ಬಾಲಕನೇ, ವಿರೈಯೇಲ್=ಆತುರಪಡಬೇಡ

೩೪

ಕುದಿಕೊಣ್ಡು=ಕುಣಿದಾಡಿ, ಅರವಿನ್=ಸರ್ಪವನ್ನು, ಅಡಿತ್ತಾಯ್=ಹೊಡೆದು ಓಡಿಸಿದವನೇ, ಕುರುನ್ದು=ಕುರುಂದ ಮರದ, ಇಡೈ=ಮೇಲೆ ಇರುವ, ಕೂಱೈ=ಸೀರೆಗಳನ್ನು, ಪಣಿಯಾಯ್=ಕರುಣಿಸು.

ಏನಿದು? ಕಡೆಗೆ ಇಲ್ಲಿ ಸೇರಿಕೊಂಡಿರುವುದು? ಈ ಕೊಳಕ್ಕೆ ಹೇಗೆ ಬಂದೆ? ಮಧುವಿನಿಂದ ಇನಿದಾದ ತುಲಸಿಯ ಮಾಲೆಯನ್ನು ತಲೆಯ ಮೇಲೆ ಧರಿಸಿದವನೇ ಮಾಯವೈಯೇ, ನಮ್ಮ ಅಮೃತವೇ, ಬಂಧನವಿಲ್ಲದ್ದರಿಂದ ನಿನ್ನ ಸಂಗವನ್ನು ಒಲ್ಲೆವು. ವಿಸ್ಮಯಕಾರಕನೇ, ಬಾಲಕನೇ, ಆತುರಪಡಬೇಡ. ಕುಣಿದಾಡಿ ಸರ್ಪವನ್ನು ಅಡಗಿಸಿದವನೇ, ಕುರಂದ ಮರದ ಮೇಲೆ ಇರುವ ನಮ್ಮ ಸೀರೆಗಳನ್ನು ನಮಗೆ ಕರುಣಿಸು.\(೨\)

ಗೋಪಕನ್ಯೆಯರಿಗೆ ಕೃಷ್ಣನ ಮೇಲೆ ಅತಿಶಯವಾದ ಪ್ರೇಮ. ಅವನೊಡನೆ ಯಾವಾಗಲೂ ಇರಬೇಕು, ಆನಂದವಾಗಿ ಕಾಲಕಳೆಯಬೇಕು ಎಂಬ ಮಹದಾಶೆ ಅವರದು. ಗೋದಾದೇವಿ ತಾನೊಬ್ಬ ಗೋಪಕನ್ಯೆಯೆಂದು ಭಾವಿಸಿಕೊಂಡಿದ್ದಾಳಲ್ಲವೇ? ಆ ಗೋಪಿಯರ ಮಾತಿಗೂ ಗೋದಾದೇವಿಯ ಮಾತಿಗೂ ಯಾವ ವ್ಯತ್ಯಾಸವೂ ಇಲ್ಲವೆಂದು ಇಲ್ಲಿ ವಿವರಣೆ ಬರುತ್ತದೆ.

ಗೋಪಕನ್ಯೆಯರು ಸೂರ್ಯೋದಯಕ್ಕೆ ಬಹಳ ಮುಂಚಿತವಾಗಿಯೇ ಎದ್ದುಕೊಳದಲ್ಲಿ ನೀರಾಟವಾಡಬೇಕೆಂದಬಂದರು. ಅವರು ಭಾವಿಸಿದ್ದದ್ದು ಆ ವೇಳೆಯಲ್ಲಿ ಅಲ್ಲಿ ಯಾರೂ ಇರುವುದಿಲ್ಲವೆಂದು ಆದರೆ, ಅಲ್ಲಿ ಕೃಷ್ಣನಿರುವುದೇ\! ಏನಾಶ್ಚರ್ಯವಿದು\! ಇಲ್ಲಿ ಒಂದು ಹೇಗೆ ಸೇರಿಕೊಂಡ? ಇಲ್ಲಿಯೇ ಅವರು ಮೀಯುವುದು ಎಂದು ಅವನಿಗೆ ತಿಳಿದದ್ದಾದರೂ ಹೇಗೆ? ಅವನೇ ಸರ್ವಾಂತರ್ಯಾಮಿಯೋ? ಸರ್ವಜ್ಞನೋ? ಇತರರ ಮನಸ್ಸನ್ನು ಅರಿತುಕೊಳ್ಳುವವನೋ?

ಅವರ ಆಶ್ಚರ್ಯ ಹಾಗಿರಲಿ ಈಗೊಂದು ಸದವಕಾಶ ಸಿಕ್ಕಿತಲ್ಲ\!ಕೃಷ್ಣನೊಡನೆ ಅವರೀಗ ಏಕಾಂತವಾಗಿ ಮಾತನಾಡಿಕೊಳ್ಳಬಹುದಲ್ಲ\! ತಮ್ಮ ಮನೋಗತವನ್ನು ಅವನಲ್ಲಿ ಅರಿಕೆ ಮಾಡಿಕೊಳ್ಳಬಹುದಲ್ಲ\!

ಅವರು ಕೃಷ್ಣನನ್ನು ಬಹಳ ಇನಿದಾಗಿ ಸ್ತುತಿಸುತ್ತಾರೆ: ಮಧುರವಾದ ಮತ್ತು ಪರಿಮಳಭರಿತವಾದ ತುಲಸಿಯ ಮಾಲೆಯನ್ನು ತಲೆಗೆ ಸುತ್ತಿಕೊಂಡಿರುವವನೇ, ಆಶ್ಚರ್ಯಕಾರಕನೇ, ನಮಗೆ ಅಮೃತಸಮಾನನೇ, ವಿಸ್ಮಯಕಾರಕವಾದ ಎಸಕಗಳನ್ನು ನಡಸುವವನೇ,ಎಂದು ವಿಧವಿಧವಾಗಿ ಹೊಗಳುತ್ತಾರೆ. ಕೃಷ್ಣನಿಗೆ ತುಲಸೀಮಾಲೆ ಎಂದರೆ ಬಹಳ ಇಷ್ಟ. ಅದನ್ನು ತಲೆಗೂ ಸುತ್ತುವುದೇ, ಕೊರಳಿಗೂ ಹಾಕುವುದೇ. ಪೂಟನಿ,ಶಕಟ, ವತ್ಸ,ಬಕ,ಧೇನುಕ, ಕಪಿತ್ಥ ಮೊದಲಾದ ರಾಕ್ಷಸರನ್ನು ಮಗುವಾದ ರೀತಿಯಲ್ಲಿ ಮಗುವಿನ ಚೆಷ್ಟೆಗಳನ್ನೇ ಮಾಡುತ್ತಾ, ಕೊಂದುಹಾಕಿದ್ದು ಅವನ “ಮಾಯಾವಿ”ತನ. ಅಮೄತಪಾನ ಮಾಡಿದರೆ ಅಮೃತತ್ವವುಂಟಾಗುತ್ತದೆ. ಕೃಷ್ಣ ನಾಮಾಮೄತದಿಂದಲೇ ಆ ಸುಕೃತ ಲಭಿಸುವಾಗ, ಅವನನ್ನೇ ಎಡೆಬಿಡದೆ ಮುಸುರಿ,ಆಸ್ವಾದಿಸಿ, ಕುಡಿದು, ತಣಿಯುಂತಾದರೆ ಆ “ಅಮೃತ”ಕ್ಕೆ ಎನ್ನೆಷ್ಟು ಹೆಚ್ಚಿನ ಬೆಲೆಯನ್ನು ಕಟ್ಟುವುದು\!ಕುಬ್ಜೆಯನ್ನು ಸುಂದರಿಯನಾಗಿಸಿದ್ದು, ಕಾಳೀಯ ಸರ್ಪವಿರುವ ಮಡುವಿನೊಳಕ್ಕೆ ಧುಮುಕಿ, ಸರ್ಪವನ್ನು ಕೆಣಕಿ, ಅದರ ಹೆಡೆಯ ಮೇಲೇರಿ ಕುಣಿಕುಣಿದಾಡಿ, ಅದರ ಸೊಕ್ಕನ್ನು ಅಡಗಿಸಿದ್ದು ವಿಸ್ಮಯಾದ್ಭುತ ಕಾರ್ಯಗಳು. ಆದರೆ, ಹೆಂಗಸರು ಸ್ನಾನಕ್ಕೆ ಇಳಿದಾಗ, ಅವರ ಸೀರೆಗಳನ್ನು ಮರದಮೇಲಕ್ಕೆ ಏರಿಸಿ, ಅವರನ್ನು ಪೇಚಿಗೆ ಸಿಕ್ಕಿಸಿ ಗೋಳಾಡುವುದು ಎಂಥ ಕೆಲಸ\! ಬಾಲಚೇಷ್ಟೆಯಿಲ್ಲದೆ ಮತ್ತೇನು?

ಗೋಪಿಯರು ಕೃಷ್ಣನನ್ನು ತಮ್ಮ ಮನಬಂದಂತೆ ಸ್ತುತಿಸಿದ ಬಳಿಕ, ಅವನಲ್ಲಿ

೩೫

ಒಂದೆರಡು ಗುಟ್ಟಿನ ಮಾತನ್ನು ಹೇಳುತ್ತಾರೆ: ಕೃಷ್ಣಾ, ನಿನ್ನೊಡನೆ ಯಾವಾಗಲೂ ಕೂಡಿ ಇರಬೇಕೆಂಬುದೇ ನಮ್ಮ ಮನದಾಶೆ. ಆದರೆ ಅದಕ್ಕೆ ಈಗ ಸಮಯವೂ ಇಲ್ಲ. ಅನುಕೂಲವೂ ಇಲ್ಲ. ನಾವು ಬಂದಿರುವ ಕೆಲಸವನ್ನು ಮುಗಿಸಿಕೊಂಡು ಬೇಗನೆ ಮನೆಗೆ ಹೋಗಬೇಕು. ವಿಧಿಯಿಲ್ಲದೆ ಈಗ ನಿನ್ನೊಡನೆ ಸೇರಿರಲು ಸಾಧ್ಯವಿಲ್ಲ. ಆದ್ದರಿಂದ, ಬಾಲಕನಂತೆ ನೀನು ಆತುರಪಡಬೇಡ. ಎಂದಿದ್ದರೂ ನಾವು ನಿನ್ನವರೇ. ನಮ್ಮ ಸೀರೆಗಳನ್ನು ಮರದಮೇಲೆ ಸೇರಿಸಿ, ನಮ್ಮನ್ನು ವೃಥಾ ಪೇಚಿಗೆ ಸಿಕ್ಕಿಸಬೇಡ, ಕೃಪೆ ಮಾಡಿ, ನಮ್ಮ ಸೀರೆಗಳನ್ನು ನಮಗೆ ಕರುಣಿಸು.

೩.ಎಲ್ಲೇಯೀದೆನ್ನವಿಳಮೈಯೆಮ್ಮಾನೈಮಾರ್ ಕಾಣಿಲೊಟ್ಟಾರ್

ಪೊಲ್ಲಾಙ್ಗೀದೆನ್ಱುಕರುದಾಯ್ ಪೂಙ್ಗುರುನ್ದೇಱಿಯಿರುತ್ತಿ

ವಿಲ್ಲಾಲಿಲಙ್ಗೈಯೞಿತ್ತಾಯ್ ನೀ ವೇಣ್ಡಿಯದೆಲ್ಲಾನ್ತರುವೋಮ್

ಪಲ್ಲಾರುಙ್ಕಾಣಾಮೇ ಪೋವೋಮ್ ಪಟ್ಟೈಪ್ಪಣಿತ್ತರುಳಾಯೇ

ಎಲ್ಲೇ=ಎಲೆ ಎಲೇ, ಈದು=ಇದೆಲ್ಲಾ, ಎನ್ನ=ಎಂಥ, ಇಳಮೈ=ಹುಡುಗಾಟ\! ಎಮ್=ನಮ್ಮ, ಅನೈಮಾರ್=ತಾಯಂದಿರು, ಕಾಣಿಲ್=ಕಂಡರೆ,ಒಟ್ಟಾರ್=ಒಪ್ಪುವುದಿಲ್ಲ, ಪೊಲ್ಲಾಙ್ಗು=ಕೆಟ್ಟಕೆಲಸ, ಎನ್ಱು=ಎಂದು, ಕರುದಾಯ್=ಎಣಿಸುವುದಿಲ್ಲ,ಪೂ=ಹೂ ತುಂಬಿರುವ, ಕುರುನ್ದು=ಕುರಂದ ಮರವನ್ನು, ಏಱಿ=ಏರಿ, ಇರುತ್ತಿ=ಇರುತ್ತೀಯೇ, ವಿಲ್ಲಾಲ್=ಬಿಲ್ಲಿನಿಂದ, ಇಲಙ್ಕೈ=ಲಂಕೆಯನ್ನು, ಅೞಿತ್ತಾಯ್=ನಾಶಪಡಿಸಿದವನೇ,ನೀ=ನೀನು, ವೇಣ್ಡಿಯದು=ಅಪೇಕ್ಷಿಸಿದ್ದು, ಎಲ್ಲಾಮ್=ಎಲ್ಲವನ್ನೂ, ತರುವೋಮ್=ಕೊಡುತ್ತೇವೆ, ಪಲ್ಲಾರುಮ್=ಹಲವರು, ಕಾಣಾಮೇ=ಕಾಣದ ಹಾಗೆ, ಪೋವೋಮ್=ಹೊರಟುಹೋಗುತ್ತೇನೆ, ಪಟ್ಟೈ=ರೇಷ್ಮೆ\(ಪಟ್ಟು\)ಸೀರೆಗಳನ್ನು ಪಣಿತ್ತು=ಕೊಟ್ಟು, ಅರುಳಾಯ್=ಕೃಪೆ ತೋರು.

ಎಲೆ ಎಲೇ, ಇದೆಲ್ಲಾ ಎಂಥ ಹುಡುಗಾಟ\! ನಮ್ಮ ತಾಯಂದಿರು ಕಂಡರೆ ಒಪ್ಪುವುದಿಲ್ಲ. ನಿನ್ನ ಕೆಟ್ಟ ಕೆಲಸ ಎಂದು ನಾವು ಎಣಿಸುವುದಿಲ್ಲ. ಹೂ ತುಂಬಿರುವ ಕುರುಂದ ಮರವನ್ನೇರಿದ್ದೀಯೆ. ನಿನ್ನ ಬಿಲ್ಲಿನಿಂದ ಲಂಕೆಯನ್ನೇ ನಾಶಪಡಿಸಿದವನೇ, ನೀನು ಅಪೇಕ್ಷಿಸಿದ್ದನ್ನೆಲ್ಲಾ ಕೊಡುತ್ತೇವೆ. ಹಲವರು ಕಾಣದ ಹಾಗೆ ಹೊರಟು ಹೋಗುತ್ತೇವೆ. ನಮ್ಮ ರೇಷ್ಮೆ ಸೀರೆಗಳನ್ನು ಕೊಟ್ಟು ಕೃಪೆ ಮಾಡು.\(೩\)

ಗೋಪಿಯರು \(ಗೋದಾದೇವಿ\) ಹೇಳುತ್ತಾಳೆ: ಕೃಷ್ಣಾ, ಹೆಂಗಸರು ನೀರಾಟವಾಡುವ ಕಡೆಗೆ ಮರ್ಯಾದೆಯ ಗಂಡಸರು ಸುಳಿಯಬಹುದೇ? ಒಂದು ವೇಳೆ, ಗೊತ್ತಿಲ್ಲದಂತೆ ಬಂದರೆ; ಒಡನೆಯೇ ಅವರು ಹೊರಟೂಹೋಗರೇ? ಈ ಎರಡನ್ನೂ ಮಾಡದಂತೆ, ನೀನೀಗ ಮಾಡಿರುವುದೇನು, ಕಂಡೆಯಾ. ಇಲ್ಲಿಗೆ ಬಂದಿದ್ದೂ ಮಾತ್ರವಲ್ಲದೆ

೩೬

ದಡದ ಮೇಲೆ ಇಟ್ಟಿದ್ದ ನಮ್ಮ ಸೀರೆಗಳನ್ನೆಲ್ಲಾ ಎತ್ತಿಕೊಂಡು ಕುರಂಗದ ಮರವನ್ನು ಏರಿ ಕುಳಿತುಬಿಟ್ಟೆ. ನಮಗೆ ಬಹಳ ಪೇಚಾಟವನ್ನುಂಟು ಮಾಡಿಬಿಟ್ಟೆ. ಎಂಥ ಹುಡುಗಾಟ ಇದು\! ನಿಜವಾಗಿ, ಇದು ಹುಡುಗಾಟವೇ?

ಈ ವಿಷಯವೇನಾದರೂ ನಮ್ಮ ತಾಯಂದಿರಿಗೆ ತಿಳಿದರೆ, ಅವರು ನಮ್ಮನ್ನು ಮನೆಯಿಂದ ಹೊರಕ್ಕೆ ಕಳುಹಿಸುವುದೇ ಇಲ್ಲ. ಕೊಳಕ್ಕೆ ಹೋಗಿ ಹೀಗೆಲ್ಲಾ ಸ್ನಾನಮಾಡಲು ಅವರು ಒಪ್ಪುವುದೇ ಇಲ್ಲ.

ಆದರೂ ಚಿಂತೆಯಿಲ್ಲ. ನೀನು ಮಾಡಿದ್ದು ಕೆಟ್ಟಕೆಲಸ ಎಂದು ನಾವು ಭಾವಿಸುವುದಿಲ್ಲ.

ನೀನು ಮಹಾಸಮರ್ಥನೆಂದು ನಮಗೆ ಗೊತ್ತು. ಹಿಂದೆ,ನೀನು ನಿನ್ನ ಬಿಲ್ಲಿನ ಸಹಯಾದಿಂದಲೇ ಲಂಕೆಯನ್ನೆಲ್ಲಾ ನಾಶಮಾಡಿಬಿಟ್ಟವನು.

ಆದ್ದರಿಂದ, ನೀನು ನಮ್ಮೊಡನೆ ಹುಡುಗಾಟವಾಡಬಾರದು. ನೀನು ಏನನ್ನು ಅಪೇಕ್ಷಿಸುತ್ತೀಯೋ ಅದನ್ನೆಲ್ಲಾ ನಿನಗೆ ಕೊಡುತ್ತೇವೆ.

ನಮ್ಮ ಊರಿನ ಹಲವಾರು ಜನ ಬಂದು ನಮ್ಮ ಈ ಸ್ಥಿತಿಯನ್ನು ನೋಡುವುದಕ್ಕೆ ಮುಂಚೆಯೇ, ಯಾರ ಕಣ್ಣಿಗೂ ಬೀಳದಂತೆ, ನಾವು ನಮ್ಮ ನಮ್ಮ ಮನೆಗಳನ್ನು ಸೇರಿಕೊಳ್ಳುತ್ತೇವೆ.

ಕೃಪೆಮಾಡಿ, ನಮ್ಮ ಪಟ್ಟುಸೀರೆಗಳನ್ನು ನಮಗೆ ಕೊಟ್ಟುಬಿಡು.

೪. ಪರಕ್ಕವಿೞಿತ್ತೆಙ್ಗುಮ್ ನೋಕ್ಕಿಪ್ಪಲರ್ ಕುಡೈನ್ದಾಡುಂಜುನೈಯಿಲ್

ಅರಕ್ಕನಿಲ್ಲಾಕ್ಕಣ್ಣನೀರ್ಹಳ್ ಅಲಮರುಹಿನ್ಱವಾಪಾರಾಯ್

ಇರಕ್ಕಮೇಲೊನ್ಱುಮಿಲಾದಾಯ್ ಇಲಙ್ಕೈಯೞಿತ್ತಪಿರಾನೇ

ಕುರಕ್ಕರಶಾವದಱಿನ್ದೋಙ್ಗುರುನ್ದಿಡೈಕ್ಕೂಱೈ ಪಣಿಯಾಯ್

ಪರಕ್ಕು=ಚೆನ್ನಾಗಿ, ವಿೞಿತ್ತು=ಕಣ್ಣು ಅರಳಿಸಿ, ಎಙ್ಗುಮ್=ಎಲ್ಲ ಕಡೆಯೂ, ನೋಕ್ಕಿ=ನೋಡಿ, ಪಲರ್=ಅನೇಕ ಹೆಂಗಸರು, ಕುಡೆನ್ದು=ಮುಳುಗಿ, ಆಡುಮ್=ನೀರಾಟವಾಡೂವ, ಶುನೈಯಿಲ್=ಕೊಳದಲ್ಲಿ, ಅರಕ್ಕ=ಅಡಗಿಸಿದರೂ\(ತಡೆದುಕೊಂಡರೂ\), ನಿಲ್ಲ್ಲಾ=ನಿಲ್ಲದ, ಕಣ್ಣ ನೀರ್ಹಳ್=ಕಣ್ಣೀರು, ಅಲಮರುಹಿನ್ಱ ಆ=ತೊಳಲಿಸುತ್ತಿರುವುದನ್ನು, ಪಾರಾಯ್=ನೋಡು, ಇರಕ್ಕಮ್=ಕನಿಕರವು, ಏಲ್=ನಡೆದದ್ದಕ್ಕೆ, ಒನ್ಱುಮ್=ಸ್ವಲ್ಪವೂ, ಇಲಾದಾಯ್=ಇಲ್ಲದವನೇ, ಇಲಙ್ಕೈ=ಲಂಕೆಯನ್ನು, ಅೞಿತ್ತ=ನಾಶಪಡಿಸಿದ, ಪಿರಾನೇ=ಸ್ವಾಮಿಯೇ, ಕುರಙ್ಗು=ಕಪಿಗಳೀಗೆ, ಅರಶು=ಅರಸನು, ಆವದು=ಆಗುವುದನ್ನು, ಅಱಿನ್ದೋಮ್=ಅರಿತಿದ್ದೇವೆ, ಕುರುನ್ದಿಡೈ=ಕುರುಂದ ಮರದಲ್ಲಿರುವ

೩೭

ಕೂಱೈ=ಸೀರೆಗಳನ್ನು, ಪಣಿಯಾಯ್=ಕೊಟ್ಟುಬಿಡು.

ಅನೇಕ ಹೆಂಗಸರು ಮುಳುಗಿ ನೀರಾಟವಾಡುವ ಕೊಳದಲ್ಲಿ ಚೆನ್ನಾಗಿ ಕಣ್ಣು ಅರಳಿಸಿ ಸುತ್ತಲೂ ನೋಡುತ್ತಾ ತಡೆದುಕೊಂಡರೂ ನಿಲ್ಲದ ಕಣ್ಣೀರು ಸುರಿಸುತ್ತಾ ತೊಳಲುತ್ತಿರುವುದನ್ನು ನೋಡು. ನಡೆದದ್ದಕ್ಕೆ ಕನಿಕರ ಸ್ವಲ್ಪವೂ ಇಲ್ಲದವನೇ, ಲಂಕೆಯನ್ನು ನಾಶಪಡಿಸಿದ ಸ್ವಾಮಿಯೇ, ಕವಿಗಳಿಗೆ ನೀನು ಅರಸನಾದೆಯೆಂಬುದನ್ನು ಅರಿತಿದ್ದೇವೆ. ಕುರಂದ ಮರದಲ್ಲಿರುವ ನಮ್ಮ ಸೀರೆಗಳನ್ನು ನಮಗೆ ಕೊಟ್ಟುಬಿಡು. \(೪\)

ಗೋಪಿಯರು \(ಗೋದಾದೇವಿ\) ಹೇಳುತ್ತಾರೆ: ಈ ಕೊಳದಲ್ಲಿ ಎಲ್ಲ ಹೆಂಗಸರೂ ಬಂದು ಸ್ವಚ್ಛಂದವಾಗಿ ಮುಳುಗು ಹಾಕಿ ನೀರಾಟವಾಡುತ್ತಾರೆ. ಅವರುಗಳು ಬಂದು ಇಲ್ಲಿ ಸೇರುವುದಕ್ಕೆ ಮುಂಚೆಯೇ ನಾವು ನೀರಾಡಿ ಹೋಗುವುದಕ್ಕಾಗಿ ಬಂದೆವು. ಈಗ ನಮ್ಮ ಸ್ಥಿತಿ ಹೇಗಿದೆ, ಕಂಡೆಯಾ. ನಮ್ಮನ್ನು ಈ ಪೇಚಿಗೆ ಸಿಕ್ಕಿಸಿಬಿಟ್ಟೆಯಲ್ಲಾ\! ಇತರ ಹೆಂಗಸರು ಎಲ್ಲಿ ಬಂದುಬಿಡುತ್ತಾರೋ ಅವರೆಲ್ಲಿ ನಮ್ಮ ನಗ್ನತ್ಶಿತಿಯನ್ನು ನೋಡುತ್ತಾರೋ ಅದರಿಂದ ನಾವೆಲ್ಲಿ ಅವರ ಕಟು ಟೀಕೆಗೂ ಪರಿಹಾಸ್ಯಕ್ಕೂ ಗುರಿಯಾಗುತ್ತೇವೋ ಎಂಬುದು ನಮ್ಮ ಪೇಚು. ನಮ್ಮ ಕಣ್ಣುಗಳನ್ನು ಅರಳಿಸಿ ಕೊಳದ ನಾಲ್ಕೂ ನಿಟ್ಟಿನಲ್ಲಿ ನೋಡುತ್ತೇವೆ. ನಮ್ಮ ಮನಸ್ಸು ಉದ್ವೇಗಗೊಳ್ಳುತ್ತದೆ. ಕಣ್ಣೀರು ಉಕ್ಕಿ ಹರಿಯುತ್ತದೆ. ಎಷ್ಟೆಷ್ಟು ತಡೆದುಕೊಂಡರೂ ನಮ್ಮ ಅಳು ನಿಲ್ಲುವುದಿಲ್ಲ. ನಿನಗೇನು ಕನಿಕರವೇ ಇಲ್ಲವಲ್ಲಾ\! ಲಂಕೆಯನ್ನೇ ಹಾಳು ಮಾಡಿದವನಲ್ಲವೇ ನೀನು\! ಈ ನಿನ್ನ ಚೇಷ್ಟೆಗಳೆಲ್ಲ ನೀನು “ಕಪಿಯರಸ”ನೆಂಬುದನ್ನು ಸಿದ್ಧಾಂತಪಡಿಸುತ್ತದೆ. ನಮ್ಮನ್ನು ತೊಳಲಾಟಕ್ಕೆ ಈಡುಮಾಡುವುದು ಯಾವ ನ್ಯಾಯ? ಸ್ವಾಮೀ, ಮರದ ಮೇಲಿರುವ ನಮ್ಮ ಸೀರೆಗಳನ್ನು ನಮಗೆ ಕೊಟ್ಟುಬಿಡು.

೫.ಕಾಲೈಕ್ಕದುವಿಡುಹಿನ್ಱ ಕಯಲೊಡು ವಾಳೈವಿರವಿ

ವೇಲೈಪ್ಪಿಡಿತ್ತೆನ್ನೈಮಾರ್ಹಳ್ ಓಟ್ಟಿಲೆನ್ನವಿಳೈಯಾಟ್ಟೋ

ಕೋಲಚ್ಚಿಟಾಡೈಪಲವುಙ್ಕೊಣ್ಡು ನೀಯೇಱಿಯಿರಾದೇ

ಕೋಲಙ್ಕಾರಿಯ ಪಿರಾನೇ ಕುರುನ್ದಿಡೈಕ್ಕೂಱೈಪಣಿಯಾಯ್

ಕಯಲೊಡು=ಕಯಲ್ ಮೀನುಗಳ ಜೊತೆಯಲ್ಲಿ, ವಾಳೈ=ಬಾಳೆಮೀನೂ, ವಿರವಿ=ಕೂಡಿಕೊಂಡು, ಕಾಲೈ=\(ನಮ್ಮ\)ಕಾಲುಗಳನ್ನು ಕದುವಿಡುಹಿನ್ಱ=ಕಚ್ಚುತ್ತಾ ಇವೆ, ವೇಲೈ=ವೇಲಾಯುಧ\(ಭರ್ಜಿ\)ವನ್ನು, ಪಿಡಿತ್ತು=ಹಿಡಿದುಕೊಂಡು, ಎನ್=ನಮ್ಮ, ಐಮಾರ್ಹಳ್=ಅಣ್ಣಂದಿರು, ಓಟ್ಟಿಲ್=\(ನಿನ್ನನ್ನು\)ಓಡಿಸಿದರೆ, ಎನ್ನ=ಎಂಥ, ವಿಳೆಯಾಟ್ಟೋ=ಆಟವೋ ಅದು, ಕೋಲಮ್=ಸುಂದರವಾದ, ಚಿಟ್ರಾಡೈ=ಚಿಕ್ಕ ಸೀರೆಗಳನ್ನು, ಪಲವುಮ್=ಹಲವನ್ನು, ಕೊಣ್ಡು=ಎತ್ತಿಕೊಂಡು, ನೀ=ನೀನು, ಏಱಿ=ಮರವನ್ನು ಹತ್ತಿ, ಇರಾದೇ=ಇರಬೇಡ, ಕೋಲಮ್=ಸೊಬಗಿನ, ಕರಿಯ=ಕಪ್ಪುಬಣ್ಣದ, ಪಿರಾನೇ=ಸ್ವಾಮಿಯೇ, ಕುರುನ್ದಿಡೈ=ಕುರುಂದ ಮರದಮೇಲಿರುವ, ಕೂಐ=ಸೀರೆಗಳನ್ನು, ಪಣಿಯಾಯ್=ಕೊಟ್ಟುಬಿಡು.

ಕಯಲ್ ಮೀನುಗಳ ಜೊತೆಯಲ್ಲಿ ಬಾಳೆಮೀನುಗಳೂ ಬೆರೆತು ನಮ್ಮ ಕಾಲುಗಳನ್ನು

೩೮

ಕಚ್ಚುತ್ತಾ ಇವೆ. ನಮ್ಮ ಅಣ್ಣಂದಿರು ವೇಲಾಯುಧವನ್ನು ಹಿಡಿದುಕೊಂಡು ಬಂದು ನಿನ್ನನ್ನು ಇಲ್ಲಿಂದ ಓಡಿಸಿದರೆ, ಆಗ ಅದೆಂಥ ಆಟವೋ? ಸುಂದರವಾದ ನಮ್ಮ ಹಲವಾರು ಚಿಕ್ಕಸೀರೆಗಳನ್ನು ಎತ್ತಿಕೊಂಡು ನೀನು ಮರವನ್ನು ಹತ್ತಿ ಕುಳಿತಿರಬೇಡ. ಸೊಬಗಿನ ಕರಿಯಬಣ್ಣದ ಸ್ವಾಮಿಯೇ, ಕುರುಂದ ಮರದ ಮೇಲಿರುವ ಸೀರೆಗಳನ್ನು ಕೊಟ್ಟುಬಿಡು. \(೫\)

ನದಿ,ಕೆರೆ,ಕೊಳಗಳಲ್ಲಿ ಮೀನುಗಳಿರುವ ಕಡೆ, ನೀರಿನಲ್ಲಿಳಿದಾಗ ಕೈಕಾಲುಗಳನ್ನೂ, ಮೈಯನ್ನೂ ಹೆಚ್ಚು ಕಾಲ ನೀರಿನಲ್ಲಿಯೇ ಇಟ್ಟುಕೊಂಡಿದ್ದರೆ, ಮೀನುಗಳು ನೀರಿನಲ್ಲಿರುವ ಅವಯವಗಳಿಂದ ಕೊಳೆಯನ್ನು ಮೃದುವಾಗಿ ಕಚ್ಚಿ ಕಚ್ಚಿ ತಿನ್ನುವುದು ಸಾಮಾನ್ಯ ಅನುಭವ. ಈ ಪಾಶುರದಲ್ಲಿ ಗೋಪಿಯರು ಬಹಳ ಹೊತ್ತು ನೀರಿನಲ್ಲಿದ್ದಾರೆ. ಚಿಕ್ಕ ಮೀನೂ\(ಕಳಲ್\)ದೊಡ್ಡ ಮೀನೂ\(ಬಾಳೆ\), ಧೈರ್ಯವಾಗಿ ಅವರ ಮೈಯನ್ನು ಮುಸುರುತ್ತವೆ; ಕಚ್ಚುತ್ತವೆ. ಎಷ್ಟೇ ಆಗಲಿ, ಹೆಂಗಸರು; ಭಯಪಡುವವರು ಅವುಗಳ ಕಚ್ಚಾಟವನು ತಡೆದುಕೊಳ್ಳಲಾರರು. ತಮಗೆ ಹೇಗೆ ಕಷ್ಟವಾಗುತ್ತಿದೆ, ಹೆಚ್ಚು ಕಾಲ ನೀರಿನಲ್ಲಿಯೇ ಉಳಿದಿರಲು ಏಕೆ ಆಗುತ್ತಿಲ್ಲ ಎಂಬುದಕ್ಕೆ ಇನ್ನೊಂದು ಕಾರಣವನ್ನು ಕೊಡುತ್ತಿದ್ದಾರೆ. ಮತ್ತು ತಮ್ಮನ್ನು ಆ ಕಷ್ಟದಿಂದ ಬಿಡಿಸೆಂದು ಕೃಷ್ಣನಿಗೆ ಹೇಳಿಕೊಳ್ಳುತ್ತಿದ್ದಾರೆ.

ಇದರ ಜೊತೆಗೆ ಕೃಷ್ಣನಿಗೆ ಒಂದು ಎಚ್ಚರಿಕೆಯನ್ನೂ ಕೊಡುತ್ತಿದ್ದಾರೆ. ಒಂದು ವೇಳೆ ಅವರ\(ಗೋಪಿಯರ\)ಅಣ್ಣಂದಿರಿಗೆ ವಿಷಯ ತಿಳಿಯಿತೆಂದರೆ, ಅವರು ಈಟಿ, ಭರ್ಜಿಗಳನ್ನು ಹಿಡಿದು, ತಮ್ಮ ತಂಗಿಯರಿಗೆ ತೊಂದರೆ ಕೊಟ್ಟವನಿಗೆ ಶಿಕ್ಷೆಮಾಡಲು ಬಂದುಬಿಡುತ್ತಾರೆ. ಈಗ ಅವನು\(ಕೃಷ್ಣನು\) ಆಡುತ್ತಿರುವ ಹುಡುಗಾಟ ಆಗ ಯಾವ ರೀತಿ ಪರಿಣಮಿಸುವುದೋ ಅವನೇ ತಿಳಿದುಕೊಂಡು ಎಚ್ಚರಿಕೆ ತೆಗೆದುಕೊಳ್ಳಲಿ.

ಇಲ್ಲದ ತೊಂದರೆಗಳು ಒದಗುವುದಕ್ಕಿಂತ ಮುಂಚೆಯೇ ಅವರ ಅಂದವಾದ ಸೀರೆಗಳನ್ನು ಹಿಂತಿರುಗಿಸಿಕೊಟ್ಟುಬಿಡಬೇಕೆಂದೂ, ಮರದ ಮೇಲೆಯೇ ಅವುಗಳನ್ನು ಇಟ್ಟುಕೊಂಡು ಕುಳಿತಿರಬಾರದೆಂದೂ ಕೇಳಿಕೊಳ್ಳುತ್ತಿದ್ದಾರೆ.

ಎಷ್ಟೇ ಚೇಷ್ಟೆಗಳನ್ನು ಮಾಡಿ ಅವರನ್ನು ಗೋಳಾಡಿಸಿದರೂ ಸಹ, ಅವರಿಗೆ ಕೃಷ್ಣನು ಪ್ರೇಮಮೂರ್ತಿಯೇ, ಆರಾಧ್ಯದೈವವೇ. ದಿವ್ಯಸುಂದರನು ಅವನು. ಸೊಬಗಿನ ಕರಿಯಬಣ್ಣದವನು. ಅವನಿಗೆ ಯಾರಿಂದಲೂ ತೊಂದರೆ ಬರಬಾರದು. ಇದೇ ಅವರ ಬಯಕೆ.

೬.ತಡತ್ತವಿೞ್ ತಾಮರೈಪ್ಪೊಯ್ ಹೈತ್ತಾಳ್ ಗಳೆಙ್ಗಾಲೈಕ್ಕದುವ

ವಿಡತ್ತೇಳೆಱಿನ್ದಾಲೇ ಪೋಲ ವೇದನೈಯಾಟ್ರವುಮ್ ಪಟ್ಟೋಮ್

ಕುಡತ್ತೈಯೆಡುತ್ತೇಱ ವಿಟ್ಟುಕ್ಕೂತ್ತಾಡವಲ್ಲವಙ್ಗೋವೇ

ಪಡಿಟ್ರೈಯೆಲ್ಲಾನ್ತವಿರ್ ನ್ದು ಎಙ್ಗಳ್ ಪಟ್ಟೈಪ್ಪ್ಪಣಿತ್ತರುಳಾಯೇ

೩೯

ತಡಮ್=ವಿಶಾಲವಾಗಿ, ಅವಿೞ್=ಅರಳಿದ, ತಾಮರೈ=ತಾವರೆಯ, ಪೊಯ್ ಹೈ=ಕೊಳದಲ್ಲಿ, ತಾಳ್ ಹಳ್=ತಾವರೆಯ ದಂಟುಗಳು, ಎಮ್=ನಮ್ಮ, ಕಾಲೈ=ಕಾಲುಗಳನ್ನು ಕದುವ=ಹಿಡಿದುಕೊಳ್ಳಲು \(ತೊಡರಿಕೊಳ್ಳಲು\), ವಿಡಮ್=ವಿಷದ, ತೇಳ್=ಚೇಳು, ಎಱಿನ್ದಾಲ್ ಪೋಲ=ಕುಟುಕಿದ ಹಾಗೆ, ಆಟ್ರವುಮ್=ಅತಿಶಯವಾದ, ವೇದನೈ=ಸಂಕಟವನ್ನು\(ಬಾಧೆಯನ್ನು\) ಪಟ್ಟೋಮ್=ಅನುಭವಿಸಿದೆವು, ಕುಡತ್ತೈ=ಕೊಡವನ್ನು, ಎಡುತ್ತು=ಎತ್ತಿ, ಏರ್ಚವಿಟ್ಟು=ಮೇಲಕ್ಕೆ ಎಸೆದು, ಕೂತ್ತು=ಕುಣೀದಾಟ, ಆಡವಲ್ಲ=ಆಡುವ ಸಾಮರ್ಥ್ಯವುಳ್ಳ, ಎಮ್=ನಮ್ಮ, ಕೋವೇ=ಒಡೆಯನೇ, ಪಡಿಟ್ರೈ=ಕ್ರೌರ್ಯವನ್ನು ಚೇಷ್ಟೆಗಳನ್ನು, ಎಲ್ಲಾಮ್=ಎಲ್ಲವನ್ನೂ, ತವಿರ್ ನ್ದು=ಬಿಟ್ಟುಕೊಟ್ಟು, ಎಙ್ಗಳ್=ನಮ್ಮ, ಪಟ್ಟೈ=ಪಟ್ಟು ಸೀರೆಗಳನ್ನು, ಪಣಿತ್ತು=ಕೊಟ್ಟು, ಅರುಳಾಯೇ=ಅನುಗ್ರಹಿಸು.

ವಿಶಾಲವಾಗಿ ಅರಳಿದ ತಾವರೆಯ ಕೊಳದಲ್ಲಿ, ತಾವರೆಯ ದಂಟುಗಳು ನಮ್ಮ ಕಾಲುಗಳಿಗೆ ತೊಡರಿಕೊಳ್ಳಲು, ವಿಷದ ಚೇಳು ಕುಟುಕಿದ ಹಾಗೆ ಅತಿಶಯವಾದ ಬಾಧೆಯನ್ನು\(ಸಂಕಟವನ್ನು\)ಅನುಭವಿಸಿದೆವು. ಕೊಡವನ್ನು ಎತ್ತಿಮೇಲಕ್ಕೆ ಎಸೆದು ಕುಣಿದಾಡವಲ್ಲ ಶಕ್ತಿಚಾತುರ್ಯಗಳನ್ನುಳ್ಳ ನಮ್ಮ ಒಡೆಯನೇ, ಚೇಷ್ಟೆಗಳೆಲ್ಲವನ್ನೂ ಬಿಟ್ಟುಕೊಟ್ಟು, ನಮ್ಮ ಪಟ್ಟುಸೀರೆಗಳನ್ನು ನಮಗೆ ಕೊಟ್ಟು ಅನುಗ್ರಹಿಸು.

ವಿಶಾಲವಾದ ತಾವರೆಯ ಕೊಳದಲ್ಲಿ ಸಮೃದ್ಧಿಯಾಗಿ ಹೂಗಳು ಅರಳಿದ್ದರೆ, ಕಣ್ಮನಗಳಿಗೆ ಬಹಳ ರಮ್ಯವಾಗಿರುತ್ತದೆ. ಅಲ್ಲಿ ಸ್ನಾನಮಾಡುವುದೂ, ನೀರಾಟವಾಡುವುದೂ ಒಂದುಬಗೆಯ ಆನಂದವೇ. ಆದರೆ, ತಾವರೆ ಬಳ್ಳಿ ಇರುವ ಕಡೆ ನೀರಿನಲ್ಲಿಳಿದು ಆಟವಾಡುವುದು ಅಪಾಯಕರ. ಪಾಹ್ಸುರದಲ್ಲಿ ತಾವರೆ ದಂಟು ಕಾಲಿಗೆ ತಾಕಿತೋ, ತೊಡರಿತೋ ಇಲ್ಲವೋ ಗೋಪಿಯರಿಗೆ ಎಷ್ಟು ಭಯವಾಯಿತೋ ಕಾಣೆ. ಮೊದಲೇ ಅವರು ಅಬಲೆಯರು, ಭೀರುಗಳು. ಹೊತ್ತಿಗೆ ಮುಂಚೆಯೇ ಕೊಳದಲ್ಲಿ ಮಿಂದುಹೋಗಲು ಬಂದವರು. ತಾವರೆ ದಂಡು ಕಾಲಿಗೆ ತಾಕಿದಾಗ ಅವರಿಗೆ ಆದ ವೇದನೆಯನ್ನು ವಿಷದ ಚೇಳು ಕುಟುಕಿದ್ದಕ್ಕೆ ಹೋಲಿಸಿದ್ದಾರೆ. ಚೇಳು ಕುಟುಕಿದರೆ, ಮೈಯೆಲ್ಲಾ ಚಳುಕು, ಉರಿ ಬಹುಬೇಗ ಆವರಿಸುವುದು. ಹಾಗೆಯೇ ತಾವರೆಯ ದಂಟಿನ ಅನುಭವ ಅವರಿಗಾದದ್ದು. ಯಾವ ವಿಚಿತ್ರಪ್ರಾಣಿ ತಮ್ಮನ್ನು ಕಚ್ಚಿಕೊಲ್ಲಲು ಬಂಉದ್ಬಿಟ್ಟಿತೋ ಎಂಬ ಭಯ ಸಂಕಟ ಬಾಧಿಸಿರಬೇಕು.

ಅವರ ಅವಸ್ಥೆ ಹೀಗಿರುವಾಗ, ಕೃಷ್ಣನ ವಿಷಯದಲ್ಲಿ ಅವರಿಗೆ ಅಪಾರವಾದ ಅಭಿಮಾನ. ಚಾತುರ್ಯದಲ್ಲಿ, ಶಕ್ತಿಯಲ್ಲಿ ಅವನು ಅದ್ವಿತೀಯನು. ತುಂಬಿದ ನೀರಿನ ಬಿಂದಿಗೆಗಳನ್ನು ಮೇಲಕ್ಕೆ ಎಸೆಯುತ್ತಾ ಅದು ಕೆಳಕ್ಕೆ ಅವನ ಕೈಗೆ ಬರುವವರೆಗೆ ವಿಧವಿಧವಾಗಿ ಕುಣಿದಾಡುತ್ತಾ, ಚಮತ್ಕಾರಗಳನ್ನು ತೋರಿಸುತ್ತಾ, ಎಲ್ಲರನ್ನೂ ಸೋಜಿಗಗೊಳಿಸುತ್ತಾ ಆಡುವ ಸಮರ್ಥನು. ಅಂಥವನು, ಅಬಲೆಯರಾದ ಗೋಪಿಯರ ಸೀರೆಗಳನ್ನು ಎತ್ತಿಟ್ಟುಕೊಂಡು ಅವರನ್ನು ಗೋಳಾಡಿಸುವುದೇ? ಅವರವರ ಸೀರೆಗಳನ್ನು ಅವರಿಗೆ ಕೊಟ್ಟುಬಿಟ್ಟು, ಅವರನ್ನು ಅನುಗ್ರಹಿಸಬೇಕು.

೪೦

೭.ನೀರಿಲೇ ನಿನ್ಱಯರ್ ಕ್ಕಿನ್ಱೋಮ್ ನೀತಿಯಿಲಾದನ ಶೆಯ್ದಾಯ್

ಊರಹಂಶಾಲವುಂಶೇಯ್ ತ್ತಾಲ್ ಊೞಿಯೆಲ್ಲಾಮುಣರ್ ವಾನೇ

ಆರ್ ವ ಮುನಕ್ಕೇಯುಡೈಯೋಮ್ ಅಮ್ಮಾನೈಮಾರ್ ಕಾಣಿಲೊಟ್ಟಾರ್

ಪೋರವಿಡಾಯೆಙ್ಗಳ್ ಪಟ್ಟೈಪ್ಪೂಙ್ಗುರುನ್ದೇಱಿಯಿರಾದೇ

ನೀರಿಲೇ=ನೀರಿನಲ್ಲಿಯೇ, ನಿನ್ಱು=\(ಬಹಳ ಹೊತ್ತಿನಿಂದ\)ನಿಂತಿದ್ದು ಅಯರ್ ಕ್ಕಿನ್ಱೋಮ್=ಸಂಕಟಪಡುತ್ತಿದ್ದೇವೆ, ನೀತಿ ಇಲಾದನ=ನೀತಿಯಲ್ಲದ್ದನ್ನು, ಶೆಯ್ದಾಯ್=ಮಾಡಿದವನೇ, ಊರ್=\(ನಮ್ಮ\)ಊರೂ, ಅಹಮ್=ಮನೆಗಳೂ, ಶಾಲವುಮ್=-ಬಹಳ, ಶೇಯ್ ತ್ತು=ದೂರವಾಗಿವೆ, ಆಲ್=ಅಯ್ಯೋ, ಊೞಿ=ಜೀವನದಲ್ಲಿ, ಎಲ್ಲಾಮ್=ಎಲ್ಲವನ್ನೂ, ಉಣರ್ ವಾನೇ=ಅರಿಯುವವನೇ, ಉನಕ್ಕೇ=ನಿನಗೆಯೇ, ಆರ್ ವಮ್=ಪ್ರೇಮವನ್ನು, ಉಡೈಯೋಮ್=ಉಳ್ಳವರಾಗಿದ್ದೇವೆ, ಅಮ್ಮಾನೈಮಾರ್=\(ನಮ್ಮ\)ತಾಯಂದಿರು, ಕಾಣಿಲ್=ನೋಡಿದರೆ, ಒಟ್ಟಾರ್=ಒಪ್ಪುವುದಿಲ್ಲ, ಎಙ್ಗಳ್=ನಮ್ಮ, ಪಟ್ಟೈ=ಪಟ್ಟು ಸೀರೆಗಳನ್ನು, ಪೋರ=ಹಿಡಿದಿಟ್ಟುಕೊಳ್ಳದೆ, ವಿಡಾಯ್=ಬಿಟ್ಟು\(ಕೊಟ್ಟು\)ಬಿಡು, ಪೂ=ಹೂ ತುಂಬಿರುವ, ಕುರುಂದು=ಕುರುಂದ ಮರವನ್ನು, ಏಱಿ=ಹತ್ತಿ, ಇರಾದೇ=ಕುಳಿತಿರಬೇಡ.

ನೀರಿನಲ್ಲಿಯೇ ನಿಂತಿದ್ದು ಸಂಕಟಪಡುತ್ತಿದ್ದೇವೆ, ನೀತಿಯಿಲ್ಲದದ್ದನ್ನು ಮಾಡಿದವನೇ ನಮ್ಮ ಊರೂ ಮನೆಗಳೂ ಬಹಳ ದೂರವಾಗಿವೆ. ಅಯ್ಯೋ ಜೀವನದಲ್ಲಿ ಎಲ್ಲವನ್ನೂ ಅರಿಯುವವನೇ, ನಿನಗೆಯೇ ನಮ್ಮ ಪ್ರೇಮವನ್ನು ಉಳ್ಳವರಾಗಿದ್ದೇವೆ. ನಮ್ಮ ತಾಯಂದಿರು ಕಂಡರೆ ಒಪ್ಪುವುದಿಲ್ಲ. ನಮ್ಮ ಪಟ್ಟುಸೀರೆಗಳನ್ನು ಹಿಡಿದಿಟ್ಟುಕೊಳ್ಳದೆ ಕೊಟ್ಟುಬಿಡು. ಹೂ ತುಂಬಿದ ಕುರುಂದ ಮರವನ್ನೇರಿ ಕುಳಿತು ಬಿಡಬೇಡ.\(೭\)

ಗೋಪಿಯರು ಬಹಳ ಹೊತ್ತಿನಿಂದ ನೀರಿನಲ್ಲಿಯೇ ಇದ್ದಾರೆ. ಅವರ ಮನಸ್ಸು ಬಹಳ ಪೇಚಾಡುತ್ತಿದೆ. ಒಡಲು ನಡುಗುತ್ತಿದೆ. ಹೀಗೆ ಉಭಯಸಂಕಟಕ್ಕೆ ಅವರು ಸಿಕ್ಕಿಕೊಂಡಿದ್ದಾರೆ. ಕಡೆಗೆ, ಬೆತ್ತಲೆಯಾಗಿಯಾದರೂ ಮನೆಗಳಿಗೆ ಓಡಿಹೋಗಿ ಬಿಡೋಣವೇ? ಹಾಗೆ ಮಾಡುವುದು ಯುವತಿಯರಾದ ಅವರಿಗೆ ಸಾಧ್ಯವೇ? ಊರೂ ದೂರ, ಮನೆಯೂ ದೂರ. ಅವರು ಹಾಗೆ ಓಡಿಮನೆ ಸೇರಿದ್ದನ್ನು ಕಂಡರೆ ಅವರ ತಾಯಂದಿರು ಏನೆಂದಾರು? ಯಥಾರ್ಥವನ್ನೇ ಹೇಳಿದರೂ ಅವರ ಮಾತನ್ನು ತಾಯಂದಿರು ನಂಬುವರೇ? ಏನು ಮಾಡುವುದು? ಬೇರೆ ಏನನ್ನೂ ಯೋಚಿಸದೆ ಕೃಷ್ಣನಿಗೇ ಶರಣು ಹೋಗಬೇಕು\!

ಗೋಪಿಯರು ಕೃಷ್ಣನಿಗೆ ಹೇಳಿಕೊಳ್ಳುತ್ತಾರೆ: ಕೃಷ್ಣ, ನಮ್ಮ ಜೀವನವನ್ನೆಲ್ಲಾ ನೀನು ಅರಿಯಬಲ್ಲವನು. ನಮ್ಮ ಪ್ರೇಮ ನಿನಗೇ ಮೀಸಲಾಗಿದೆಯೆಂಬುದು ನಿನಗೆ ಗೊತ್ತಿದೆ. ನೀನೇಕೆ ನಮ್ಮನ್ನು ಹಿಂಸಿಸುತ್ತೀ? ನೀನೀಗ ಮಾಡಿರುವುದು ಅನೀತಿಯ ಕೆಲಸ ಮಾಡಬಾರದ ಕೆಲಸ. ನಮ್ಮ ಸೀರೆಗಳನ್ನು ನಮಗೆ ಕೊಟ್ಟುಬಿಡು. ಅವುಗಳನ್ನು ಕೊಡುವಾಗಲೂ

೪೧ 

ಸಹ ನೀನು ತಂಟೆ ಮಾಡಿ ನಮ್ಮನ್ನು ಗೋಳಾಡಿಸಬೇಡ. ಸೀರೆಯ ಒಂದು ಕೊನೆಯನ್ನು ನಮಗೆ ಸಿಗುವಂತೆ ಮಾಡಿ, ಇನ್ನೊಂದು ಕೊನೆಯನ್ನು ನೀನು ಅಲ್ಲಿಂದಲೇ ಬಿಗಿಹಿಡಿದುಕೊಂಡು, ಮರದ ಮೇಲೆಯೇ ಕುಳಿತುಬಿಡಬೇಡ. ಮನೆಗೆ ಹೋಗಬೇಕು ಬಹಳ ಹೊತ್ತಾಯಿತು.

೮. ಮಾಮಿಮಾರ್ ಮಕ್ಕಳೇಯಲ್ಲೋಮ್ ಮಟ್ರುಮಿಙ್ಗೆಲ್ಲಾರುಮ್ ಪೋನ್ದಾರ್

ತೂಮಲರ್ ಕ್ಕಣ್ ಹಳ್ ವಳಿರತ್ತೊಲ್ಲೈಯಿರಾತ್ತುಯಿಲ್ ವಾನೇ

ಶೇಮಮೇಲನ್ಱಿದು ಶಾಲಚ್ಚಿಕ್ಕನನಾಮಿದು ಶೊನ್ನೋಮ್

ಕೋಮಳವಾಯರ್ ಕೊೞುನ್ದೇ ಕುರುನ್ದಿಡೈಕ್ಕೂಱೈಪಣಿಯಾಯ್

ಇಙ್ಗು=ಇಲ್ಲಿ, ಮಾಮಿಮಾರ್=ಅತ್ತೆಯವರ,ಮಕ್ಕಳೇ=ಮಕ್ಕಳು ಮಾತ್ರವೇ, ಅಲ್ಲೋಮ್=ಅಲ್ಲ; ಮಟ್ರುಮ್=ಬೇರೆಯವರು, ಎಲ್ಲಾರುಮ್=ಎಲ್ಲರೂ, ಪೋನ್ದಾರ್=ಬಂದಿದ್ದಾರೆ, ತೂ=ಪರಿಶುದ್ಧವಾದ, ಮಲರ್=ಹೂವಿನಂತೆ ಇರುವ, ಕಣ್ ಹಳ್=ಕಣ್ಣುಗಳನ್ನು, ವಳರ=ಮುಚ್ಚಿಕೊಂಡು, ತೊಲ್ಲೈ=ಬಹಳ ಹಿಂದೆ, ಇರಾ=ರಾತ್ರಿಯಲ್ಲಿ, ತುಯಿಲ್ ವಾನೇ=ನಿದ್ರಿಸುವವನೇ \(ಮಲಗಿರುವವನೇ\), ಇದು=ನಿನ್ನ ಈ ಕೆಲಸ, ಶೇಮಮ್=ಸುಖಕರವಾದದ್ದೂ, ಏಲ್=ಸ್ವಾಗತಾರ್ಹವೂ, ಅನ್ಱು=ಅಲ್ಲ, ಇದು=ನಿನ್ನ ಈ ಕೆಲಸ, ಶಾಲ=ಬಹಳ, ಚಿಕ್ಕನ=ತೊಡಕಿನದು\(ಎಂದು\), ನಾಮ್=ನಾವು, ಶೊನ್ನೋಮ್=ಹೇಳಿದೆವು, ಕೋಮಳ=ಕೋಮಲ\(ಸುಕುಮಾರ\)ನಾದ, ಆಯರ್=ಗೋವಳರ, ಕೊೞುನ್ದೇ=ಮಗುವೇ, ಕುರುಂದು ಇಡೈ=ಕುರುಂದ ಮರದ ಮೇಲಿರುವ, ಕೂಱೈ=ಸೀರೆಗಳನ್ನು, ಪಣಿಯಾಯ್=ಕೊಟ್ಟುಬಿಡು.

ಇಲ್ಲಿ ನಿನ್ನ ಅತ್ತೆಯವರ ಮಕ್ಕಳುಗಳು ಮಾತ್ರವೇ ಅಲ್ಲ; ಬೇರೆಯವರು ಎಲ್ಲರೂ ಬಂದಿದ್ದಾರೆ. ಬಹಳ ಹಿಂದೆ, ರಾತ್ರಿ ಪರಿಶುದ್ಧವಾದ ಹೂವಿನಂತೆ ಇರುವ ಕಣ್ಣುಗಳನ್ನು ಮುಚ್ಚಿಕೊಂಡು ಮಲಗಿರುವವನೇ, ಈ ನಿನ್ನ ಕೆಲಸ ಕ್ಷೇಮವೂ ಸ್ವಾಗತಾರ್ಹವೂ ಅಲ್ಲ. ಇದು ಬಹಳ ತೊಡಕಿನದು ಎಂದು ನಾವು ಹೇಳುತ್ತೇವೆ. ಗೋವಳರ ಸುಕುಮಾರನಾದ ಮಗುವೇ, ಕುರುಂದ ಮರದ ಮೇಲಿರುವ ನಮ್ಮ ಸೀರೆಗಳನ್ನು ಕೊಟ್ಟುಬಿಡು.\(೮\)

ಗೋಪಿಯರು ಹೇಳುತ್ತಾರೆ: ಕೃಷ್ಣ, ಈ ಕೊಳದಲ್ಲಿ ಇರುವವರು ನಿನ್ನ “ಅತ್ತೆಯ ಮಕ್ಕಳು”ಮಾತ್ರವಲ್ಲ. ನಿನ್ನ ಅತ್ತೆಯ ಮಕ್ಕಳೇ ಆದರೆ, ನಿನ್ನ ಸಲಿಗೆಯನ್ನು ಅವರು ತಪ್ಪಾಗಿ ಭಾವಿಸುವುದಿಲ್ಲ. ಇಲ್ಲಿ, ಇನ್ನೂ ಬೇರೆಯವರೂ ಇದ್ದಾರೆ. ನಿನಗೂ ಅವರಿಗೂ ಯಾವ ಸಂಬಂಧವೂ ಇಲ್ಲ. ಗುರುತೂ ಇಲ್ಲ; ಪರಿಚಯವೂ ಇಲ್ಲ,ಅವರು ನಮ್ಮ ಗೆಳತಿಯರು, ನಮ್ಮೊಡನೆ ನೀರಾಟಕ್ಕೆಂದು ಬಂದಿರುವವರು. ಹೊಸಬರ ಎದುರಿಗೆ, ಪರಸ್ತ್ರೀಯರ ಎದುರಿಗೆ, ನೀನು ಈ ಬಗೆಯ ಹುಡುಗಾಟವಾಡಬಹುದೇ?

ಬಹಳ ಹಿಂದಿನ ಕಾಲದಲ್ಲಿ, ನೀನು ನಡಸಬೇಕಾಗಿದ್ದ ಮಹಾಪ್ರಳಯದ ಕಾರ್ಯವನ್ನೆಲ್ಲಾ ಮುಗಿಸಿ, ಬಳಿಕ,ಆ ಮಹಾರಾತ್ರಿಯಂದು, ಏನೂ ಅರಿಯದ ಮಗುವಿನಂತೆ, ನಿನ್ನ

೪೨

ವಿಶಾಲವಾದ ಪರಿಶುದ್ಧವಾದ ಹೂವಿನಂತಿರುವ ಕಣ್ಣುಗಳನ್ನು ಮುಚ್ಚಿಕೊಂಡು, ಕ್ಷೀರಸಾಗರದಲ್ಲಿ ಆಲದೆಲೆಯ ಮೇಲೆ ಮಲಗಿದ್ದೆಯಲ್ಲವೇ\! ಹಾಗೆಯೇ, ಈಗಲೂ ನಮಗೆಲ್ಲರಿಗೂ ತಡೆಯಲಾರದ ಕಷ್ಟವನ್ನು ಕೊಟ್ಟು, ಹಾಯಾಗಿ ಮರದ ಮೇಲೆ ಕುಳಿತುಬಿಟ್ಟಿದ್ದೀಯಲ್ಲಾ\!

ಈಗ ನೀನು ಮಾಡುತ್ತಿರುವುದು ಒಳ್ಳೆಯದೂ ಅಲ್ಲ; ಹಿತಕರವೂ ಅಲ್ಲ; ಸ್ವಾಗತಾರ್ಹವೂ ಅಲ್ಲ. ಇದು ಬಹಳ ಗೋಜಿನ ಕೆಲಸ. ಇದರಿಂದ ನಿನಗೂ ತೊಡಕು, ಅನ್ಮಗೂ ತೊಡಕು. ಈವರೆಗೆ ಈ ಮಾತುಗಳನ್ನು ನಿನಗೆ ಮೇಲಿಂದಮೇಲೆ ಹೇಳುತ್ತ ಬಂದಿದ್ದೇವೆ. ಈಗಲಾದರೂ ನಮ್ಮ ಮಾತನ್ನು ಕೇಳು. ನೀನು ಗೋವಳರಿಗೆಲ್ಲ ಸುಕುಮಾರ ಕುಮಾರ. ಕಷ್ಟಕ್ಕೆ ಸಿಕ್ಕಿಕೊಳ್ಳಬೇಡ. ಮರದ ಮೇಲಿರುವ ನಮ್ಮ ಸೀರೆಗಳನ್ನು ನಮಗೆ ಕೊಟ್ಟುಬಿಡು.

೯.ಕಂಜನ್ ವಲೈವೈತ್ತವನ್ಱು ಕಾರಿರುಳೆಲ್ಲಿಱ್ ಪಿೞೈತ್ತು

ನೆಂಜುದುಕ್ಕಂಶೆಯ್ಯಪ್ಪೋನ್ದಾಯ್ ನಿನ್ಱವಿಕ್ಕಿನ್ನಿಯರೋಂಐ

ಅಂಜವುರಪ್ಪಾಳಶೋದೈ ಆಣಾಡವಿಟ್ಟಿಟ್ಟಿರುಕ್ಕೂಮ್

ವಂಚಕಪ್ಪೇಯ್ ಚ್ಚಿ ಪಾಲುಣ್ಡ ಮಶುಮೈಯಿಲೀ ಕೂಱೈತಾರಾಯ್

ಕಂಜನ್=ಕಂಸೌ, ವಲೈ=ಬಲೆಯನ್ನು, ವೈತ್ತ=ಒಡ್ಡಿದ, ಅನ್ಱು=ಆ ದಿನ, ಕಾರ್ ಇರುಳ್=ಕಗ್ಗತ್ತಕೆಯ, ಎಲ್ಲಿಲ್=ರಾತ್ರಿಯಲ್ಲಿ,ಪಿೞೈತ್ತು=ಬದುಕಿ, ನೆಂಜು=ಮನಸ್ಸಿನಲ್ಲಿ ತುಕ್ಕಮ್=ದುಃಖವನ್ನು, ಶೆಯ್ಯ=ಉಂಟುಮಾಡಲು, ಪೋನ್ದಾಯ್=ಬಂದೆರಲ್ಲ, ನಿನ್ಱ=ನಿಂತುಕೊಂಡಿರುವ, ಇಕ್ಕನ್ನಿಯರೋಮೈ=ಈ ಕನ್ಯೆಯರೇ ನಾವು; ಅಶೋದೈ=ಯಶೋದೆಯು, ಅಂಜ=ನೀನು ಅಂಜುವ ಹಾಗೆ, ಉರಪ್ಪಾಳ್=ಗದ್ದರಿಸುವುದಿಲ್ಲ, ಆಣು=ವಾತ್ಸಲ್ಯದಿಂದ, ಆಡ=\(ನಿನ್ನಿಷ್ಟದಂತೆ\) ಆಡಲು, ವಿಟ್ಟಿಟ್ಟು=\(ನಿನ್ನನ್ನು\)ಬಿಟ್ಟುಬಿಟ್ಟು, ಇರುಕ್ಕೂಮ್=ಇದ್ದಾಳೆ, ವಂಚಕ=ಮೋಸಗಾರಳಾದ, ಪೇಯ್ ಚ್ಚಿ=ರಾಕ್ಷಸಿಯ, ಪಾಲ್=ಹಾಲನ್ನು, ಉಣ್ಡ=ಉಂಡ, ಮಶುಮೈ ಇಲೀ=ಲಜ್ಜೆ ಇಲ್ಲದವನೇ, ಕೂಱೈ=ಸೀರೆಗಳನ್ನು ತಾರಾಯ್=ಕೊಟ್ಟುಬಿಡು.

ಕಂಸನು ಬಲೆಯನ್ನು ಒಡ್ಡಿದ ಆ ದಿನ ಕಗ್ಗತ್ತಲೆಯ ರಾತ್ರಿಯಲ್ಲಿ, ಬದುಕಿ, ನಮ್ಮ ಮನಸ್ಸಿನಲ್ಲಿ ದುಃಖವನ್ನುಂಟುಮಾಡಲು ಬಂದೆಯಲ್ಲಾ\! ನಿಂತಿರುವ ಓ ಕನ್ಯೆಯರು ನಾವು ಯಶೋದೆ ನಿನ್ನನ್ನು ಅಂಜುವಂತೆ ಗದ್ದರಿಸುವುದಿಲ್ಲ. ವಾತ್ಸಲ್ಯದಿಂದ ನಿನ್ನಿಷ್ಟದಂತೆ ಆಡಲು ನಿನ್ನನ್ನು ಬಿಟ್ಟುಬಿಟ್ಟಿದ್ದಾಳೆ. ಮೋಸಗಾರಳಾದ ರಾಕ್ಷಸಿಯ ಹಾಲನ್ನು ಲಜ್ಜೆಯಿಲ್ಲದೆ ಕುಡಿದವನೇ, ನಮ್ಮ ಸೀರೆಗಳನ್ನು ಕೊಟ್ಟುಬಿಡು.\(೯\)

೪೩

ಈ ಪಾಶುರದಿಂದ ಗೋಪಿಯರು ಬಹಳ ಬೇಸರಗೊಂಡಿದ್ದಾರೆ ಎಂದು ತೋರುತ್ತದೆ. ಕಟ್ಟುನಿಟ್ಟಿಲ್ಲದ ಕೃಷ್ಣನ ಚರ್ಯೆಗಳನ್ನು ಅನುಭವಿಸಿ ಅವರಿಗೆ ಕಡುದುಃಖವಾಗಿದೆ. ಅವನು ಹುಟ್ಟಿದಾಗಲೇ ಅವನನ್ನು ಕೊಂದುಬಿಡಬೇಕೆಂದು ಕಂಸನು ತನ್ನ ಮೃತ್ಯುಜಾಲವನ್ನು ಒಡ್ಡಿದ್ದನು. ಆದರೆ, ಆ ಕಟ್ಟಿರುಳು, ನಡುರಾತ್ರಿಯಲ್ಲಿ ಅವನು ಹುಟ್ಟಿದ ಸೆರೆಮನೆಯಿಂದ ಹೊರಬಿದ್ದು ನಂದಗೋಕುಲಕ್ಕೆ ಬಂದನು. ಅಲ್ಲಿ ಅಡ್ಡಿಆತಂಕಗಳಿಲ್ಲದಂತೆ ಸ್ವೇಚ್ಛಾಚಾರಿಯಾಗಿ ಬೆಳೆಯುತ್ತಾ ಬಂದನು.

ಬಹಳ ಜುಗುಪ್ಸೆಗೊಂಡ ಗೋಪಿಯರು ಹೇಳುತ್ತಾರೆ: ಇವನು ಏತಕ್ಕಾಗಿಯಾದರೂ ಕಂಸನ ಬಲೆಯಿಂದ ತಪ್ಪಿಸಿಕೊಂಡು ಗೋಕುಲಕ್ಕೆ ಬಂದನೋ\! ಎಳೆಯ ವಯಸ್ಸಿನ ಕನ್ಯೆಯರಾದ ನಮ್ಮ ಮನಸ್ಸಿನಲ್ಲಿ ಕಡುದುಃಖವನ್ನು ತುಂಬುವುದಕ್ಕಾಗಿಯೇ ಬದುಕಿದನೋ ಹೇಗೋ\! ಯಶೋದೆಗೆ ಇವನು ಬಹಳ ಪ್ರೀತಿಯ ಮಗ, ಅವಳು ಇವನನ್ನು ಗದ್ದರಿಸುವುದಿಲ್ಲ. ಅಂಜಿಸುವ ಮಾತನ್ನೇ ಆಡುವುದಿಲ್ಲ. ಇವನು ಹೋದ ದಾರಿಯಲ್ಲೇ ಇವನನ್ನು ಬೆಳೆಯಲು ಬಿಟ್ಟುಬಿಟ್ಟಿದ್ದಾಳೆ. ಇವನು ಆಡಿದ್ದೇ ಆಟ; ಮಾಡಿದ್ದೇ ಚೇಷ್ಟೆ. ಯಾರಿಗೆ ಎಷ್ಟು ಸಂಕಟವಾದರೆ ಅವಳಿಗೇನಂತೆ\! ಇವನ ಚೇಷ್ಟೆಗಳಿಗೆ ಯಾವ ತಡೆಯೂ ಇಲ್ಲವಾಗಿದೆ.

ಸತ್ಯಾಂಶವನ್ನು ಕಂಡುಕೊಂಡ ಗೋಪಿಯರು ಕಡೆಗೆ ಕೃಷ್ಣನನ್ನೇ ಕೇಳುತ್ತಾರೆ: ವಂಚಕಿಯಾಗಿ ಬಂದ ರಾಕ್ಷಸಿಯ ಮೊಲೆಯನ್ನುಂಡವನೇ, ಲಜ್ಜೆಯಿಲ್ಲದವನೇ, ಮಾನವತಿಯಾದ ನಮ್ಮ ಸೀರೆಗಳನ್ನು ನಮಗೆ ಕೊಟ್ಟುಬಿಡು.

೧೦.ಕನ್ನಿಯರೋಡೆಙ್ಗಳ್ ನಮ್ಬಿ ಕರಿಯ ಪಿರಾನ್ ವಿಳೈಯಾಟ್ಟೈ

ಪೊನ್ನಿಯಲ್ ಮಾಡಙ್ಗಳ್ ಶೂೞ್ ನ್ದ ಪುದುವೈಯರ್ ಕೋನ್ ಪಟ್ಟರ್ ಕೋದೈ

ಇನಿಶೈಯಾೞ್ ಶೊನ್ನಮಾಲೈಯೀರೈನ್ದುಮ್ ವಲ್ಲವರ್ ತಾಮ್ ಪೋಯ್

ಮನ್ನಿಯಮಾದವನೋಡು ವೈಹುನ್ದಮ್ ಪುಕ್ಕಿರುಪ್ಪಾರೇ

ಕನ್ನಿಯರೋಡು=ಕನ್ಯೆಯರೊಡನೆ, ಎಙ್ಗಳ್=ನಮ್ಮ, ನಮ್ಬಿ=ಪರಿಪೂರ್ಣನಾದ, ಕರಿಯಪಿರಾನ್=ಕಾರ್ಮುಗಿಲಿನಂತೆ ದೇಹಕಾಂತಿಯ ಸರ್ವೇಶ್ವರನು ಆಡಿದ, ವಿಳೈಯಾಟ್ಟೈ=ಲೀಲಾವಿನೋದಗಳನ್ನು, ಪೊನ್=ಹೊನ್ನಿನ, ಇಯಲ್=ಗುಣವುಳ್ಳ, ಮಾಡಙ್ಗಳ್=ಮಹಡಿಮನೆಗಳಿಂದ, ಶೂೞ್ ನ್ದ=ಸುತ್ತುವರಿದಿರುವ, ಪುದುವೈಯರ್=ಶ್ರೀವಿಲ್ಲಿಪುತ್ತೂರಿನವರ, ಕೋನ್=ಹಿರಿಯರೆನಿಸಿದ, ಪಟ್ಟನ್=ಭಟ್ಟನ, ಕೋದೈ=ಗೋದಾದೇವಿಯು, ಇನ್-ಇನಿದಾದ, ಇಶೈಯಾಲ್=ರಾಗದಿಂದ, ಶೊನ್ನ=ಹೇಳಿದ\(ಹಾಡಿದ\), ಮಾಲೈ=ಪಾಶುರಮಾಲೆಯ, ಈರ್ ಐನ್ದುಮ್=ಹತ್ತನ್ನೂ, ವಲ್ಲವರ್ ತಾಮ್=ವೈಕುಂಠವನ್ನು, ಪುಕ್ಕೂ=ಸೇರಿ, ಮನ್ನಿಯ=ಸರ್ವೇಶ್ವರನಾದ

೪೪

ಮಾದವನೋಡು=ಮಾಧವನ ಜೊತೆಯಲ್ಲಿ ಇರುಪ್ಪಾರೇ=ನಿತ್ಯವಾಸ ಮಾಡುವವರೇ ಆಗುತ್ತಾರೆ.

ಕನ್ಯೆಯರೊಡನೆ ಪರಿಪೂರ್ಣನೂ ಕಾರ್ಮುಗಿಲಿನಂತೆ ದೇಹಕಾಂತಿಯುಳ್ಳವನೂ ಆದ ನಮ್ಮ ಸರ್ವೇಶ್ವರನು ಶ್ರೀಕೃಷ್ಣನು ಆಡಿದ ಲೀಲಾವಿನೋದಗಳನ್ನು ಹೊನ್ನಿನ ಗುಣವುಳ್ಳ ಮಹಡಿಮನೆಗಳಿಂದ ಸುತ್ತುವರಿದಿರುವ ಶ್ರೀವಿಲ್ಲಿಪುತ್ತೂರಿನ ಹಿರಿಯರೆನಿಸಿದ ಭಟ್ಟನ ಗೋದಾದೇವಿಯು ಇನಿದಾದ ರಾಗದಿಂದ ಹೇಳಿದ\(ಹಾಡಿದ\) ಪಾಶುರಮಾಲೆಯ ಹತ್ತು ಪಾಶುರಗಳನ್ನೂ ಬಲ್ಲವರು ಹೋಗಿ ವೈಕುಂಠವನ್ನು ಸೇರಿ ಸರ್ವೇಶ್ವರನಾದ ಮಾಧವನ ಜೊತೆಯಲ್ಲಿ ನಿತ್ಯವಾಸಮಾಡುವವರೇ ಆಗುತ್ತಾರೆ.\(೧೦\)

ಭಗವಂತನು ಸ್ವಪರಿಪೂರ್ಣನು, ದಿವ್ಯಸುಂದರನು, ಸರ್ವೇಶ್ವರನು ಅವನು ಅವತಾರಗಳನ್ನು ತಳೆಯುವುದೇ ಒಂದು ಲೀಲಾವಿನೋದ. ಆದರೆ, ಒಂದೊಂದೂ ಅವತಾರದಲ್ಲಿಯೂ ದುಷ್ತ ಶಿಕ್ಷಣ, ಶಿಷ್ಟರಕ್ಷಣ, ಧರ್ಮೋದ್ಧರಣ ಧರ್ಮ ಪರಿಪಾಲನಗಳ ಮೂಲತತ್ತ್ವ ಅಡಗಿದೆ. ಕಾರ್ಮುಗಿಲಿನ ದಿವ್ಯದೇಹಕಾಂತಿಯ ಶ್ರೀಕೃಷ್ಣಾವತಾರದ ರೂಪಿಯಾಗಿ ಭಗವಂತನು ಆಡಿತೋರಿಸಿದ ಲೀಲಾವಿನೋದಗಳನ್ನು ಹೇಳಿದಷ್ಟೂ ಕೇಳಬೇಕೆನ್ನಿಸುತ್ತದೆ. ಹಾಡಿದಷ್ಟೂ ಹಾಡಬೇಕೆನ್ನಿಸುತ್ತದೆ.

ಶ್ರೀಕೃಷ್ಣನು ಗೋಪಿಕನ್ಯೆಯರೊಡನೆ ಆಡಿತೋರಿಸಿದ “ವಸ್ತ್ರಾಪಹರಣ”ವೆಂಬ ಲೀಲಾಪ್ರಸಂಗವನ್ನು ಒಂದು ಹೊಸರೀತಿಯಲ್ಲಿ, ಗೋಪಿಯರ ಮಾತಿನಲ್ಲಿ ಹಾಡಿ ಹೇಳುರುವುದು ಈ ತಿರುಮೊೞಿಯ ವಿಷಯ. ಶ್ರೀವಿಲ್ಲಿಪುತ್ತೂರಿನ ವಿಷ್ಣುಚಿತ್ತರ ಸಾಕುಮಗಳಾದ ಗೋದಾದೇವಿ ಇದನ್ನು ಹೇಳಿರುವುದು. ಇಂಪಾದ ರಾಗದಿಂದ ಅವಳು ಇದನ್ನು ಹಾಡಿದ್ದಾಳೆ. ಅವಳು ಹಾಡಿದ ಈ ಪಾಶುರಮಾಲೆಯನ್ನು ಅರ್ಥವತ್ತಾಗಿ ಬಲ್ಲವರು ಇಹಜೀವನವನ್ನು ಮುಗಿಸಿ ಗತಿಸಿದ ನಂತರ ಶ್ರೀವೈಕುಂಠವನ್ನು ಸೇರುತ್ತಾರೆ, ಅಲ್ಲಿ ಲಕ್ಷ್ಮೀ-ನಾರಾಯಣರ ಜೊತೆಯಲ್ಲಿ ನಿತ್ಯವಾಸ ಮಾಡುವಂಥ ದಿವ್ಯಸೂರಿಗಳಾಗುತ್ತಾರೆ, ಎಂಬುದು ಈ ತಿರುಮೊೞಿಯ ಫಲಶ್ರುತಿ.

ಅಡಿಯ ನಡೆ: ಕೋೞಿ, ಇದು,ಎಲ್ಲೇ, ಪರಕ್ಕ, ಕಾಲೈ, ತಡತ್ತು, ನೀರ್,ಮಾಮಿ, ಕಂಜನ್, ಕನ್ನಿ, \(ತೆಳ್ಳಿಯಾರ್\)

೪೫

ಶ್ರೀಃ

ಶ್ರಿಯೈ ನಮಃ

ನಾಲ್ಕನೆಯ ತಿರುಮೊೞಿ ತೆಳ್ಳಿಯಾರ್

೧. ತೆಳ್ಳಿಯಾರ್ ಪಲರ್ ಕೈತೊೞುನ್ದೇವನಾರ್

ವಳ್ಳಲ್ ಮಾಲಿರುಂಜೋಳೈ ಮಣಾಳನಾರ್

ಪಳ್ಳಿಕೊಳ್ಳುಮಿಡತ್ತು ಅಡಿಕೊಟ್ಟಿಡ

ಕೊಳ್ಳುಮಾಹಿಲ್ ನೀ ಕೂಡಿಡು ಕೂಡಲೇ

ತೆಳ್ಳಿಯಾರ್=ಜ್ಞಾನಿಗಳಾದ ಭಕ್ತರಿಂದ, ಪಲರ್=ಹಲವರು, ಕೈತೊೞುಮ್=ಕೈಮುಯಿಸಿಕೊಳ್ಳುವ, ದೇವನಾರ್=ಸ್ವಾಮಿಯಾದ, ವಳ್ಳಲ್=ಪರಮೌದಾರಿಯಾದ, ಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಬೆಟ್ಟದ, ಮಣಾಳನಾರ್=ಒಡೆಯನಾದ ಪರಮಪುರುಷನು, ಪಳ್ಳಿಕೊಳ್ಳುಮ್=ಪವಡಿಸಿರುವ, ಇಡತ್ತು=ಸ್ಥಳದಲ್ಲಿ, ಅಡಿ=\(ಅವನ\) ತಿರುವಡಿಗಳನ್ನು, ಕೊಟ್ಟಿಡ=\(ನಾನು\)ಹಿಡಿಯುವಂತೆ, ಕೊಳ್ಳುಮಾಹಿಲ್=\(ನನ್ನನ್ನು\) ಸ್ವೀಕರಿಸುವ ಹಾಗೆ, ಕೂಡಲೇ=ಕೂಡಲು ಸ್ವಾಮಿಯೇ, ನೀ=ನೀನು, ಕೂಡಿಡು=ಕೂಡಿಸು\(ಜೊತೆಗೊಳಿಸು\)

ಹಲವಾರು ಮಂದಿ ಜ್ಞಾನಿಗಳಾದ ಭಕ್ತರಿಂದ ಕೈಮುಗಿಯಿಸಿಕೊಳ್ಳುವ ಸ್ವಾಮಿಯಾದ,ಪರಮೌದಾರಿಯಾದ, ತಿರುಮಾಲಿರುಂಜೋಲೈ ಬೆಟ್ಟದ ಒಡೆಯನಾದ ಪರಮಪುರುಷನು ಪವಡಿಸಿರುವ ಸ್ಥಳದಲ್ಲಿ, ಅವನ ತಿರುವಡಿಗಳನ್ನು ನಾನು ಹಿಡಿಯುವಂತೆ ನನ್ನನ್ನು ಅವನು ಸ್ವೀಕರಿಸುವ ಹಾಗೆ, ಕೂಡಲು ಸ್ವಾಮಿಯೇ, ನೀನು ನಮ್ಮನ್ನು ಜೊತೆಗೊಳಿಸು.\(೧\)

ಭಗವಂತನ ಗುಣಾನುಸಂಧಾನವೇ ಇದರಲ್ಲಿ ಮುಖ್ಯ. ಆ ಭಗವಂತನ ತಿರುವಡಿಗಳನ್ನು ಪಟ್ಟಾಗಿ ಹಿಡಿಯಬೇಕು. ಅದು ಹೇಗೆ? ಇದು ಸಮಸ್ಯೆ. ಭಗವಂತನನ್ನೇ ನೇರವಾಗಿ ಬೇಡಿ ಅವನನ್ನು ಒಲಿಸಿಕೊಳ್ಳುವುದು ಒಂದು ಬಗೆ. ಭಗವಂತನ ಪರಮೌದಾರ್ಯವೇ ಅದಕ್ಕೆ ಮೂಲ. ಅವನ ಆ ಔದಾರ್ಯಕ್ಕೆ ಒಳಗಾಗಬೇಕು, ಅಷ್ಟೇ. ಅದಕ್ಕಾಗಿ ಜ್ಞಾನಿಗಳೂ ಭಕ್ತರೂ ಸತತ ಪ್ರಯತ್ನ ಮಾಡುತ್ತಾರೆ. ಭಗವಂತನು ಪರಮ ಸುಂದರನು. ತಿರುಮಾಲಿರುಂಜೋಲೈ ಬೆಟ್ಟದ ಮೇಲೆ, ಸುಂದರವಾದ ಪ್ರಕೃತಿಯ ನಡುವೆ ಉನ್ನತ ಶಿಖರದಲ್ಲಿ ಶೋಭಿಸುತ್ತಿರುವವನೂ “ಅೞಹರ್”\(ಸುಂದರ\)ಎಂಬ ಹೆಸರಿನಅ ದಿವ್ಯಸುಂದರನೂ ಆದ ಪರಮಪುರುಷನು ಕಾವೇರಿಯ ನಡುಗಡ್ಡೆಯಲ್ಲಿ, ಶ್ರೀರಂಗದಲ್ಲಿ ಪವಡಿಸಿದ್ದಾನೆ. ಶ್ರೀರಂಗನಾಥನ ತಿರುವಡಿಗಳನ್ನು ಅವಲಂಬಿಸಬೇಕು. ಅವಕ್ಕೆ ಎಡೆಬಿಡದ ಸೇವೆ ಸಲ್ಲಿಸಬೇಕು. ಈ ಉತ್ಕಟವಾದ ಆಶೆಯನ್ನು ಅವನಿಗೆ ತಿಳಿಸುವವರು ಯಾರು? ಗೋದಾದೇವಿಯ ಸೇವೆಯನ್ನು ಅವನು ಸ್ವೀಕರಿಸುವಂತೆ ಮಾಡುವವರು ಆಯರು? “ಕೂಡಲುದೈವ”ವಾದರೂ ಅದನ್ನು ಮಾಡುವನೇ?

“ಕೂಡಲ್”ಎಂಬುದಕ್ಕೆ “ನದೀಮುಖ”, ನದಿಗಳ ಸಮ್ಗಮ, ಮಧುರಾಪುರಿ ಏಕಾಂತವಾದ ಲತಾಗೃಹ, ವಿರಹಿಯಾದವಳು ತನ್ನ ಪತಿಯ ಬರವಿಗಾಗಿ ಮರಳಿನ ಮೇಲೆ ಎಳೆಯುವ ವೃತ್ತಸುಳಿಗಳು” ಎಂದು ಅರ್ಥ ಬರುತ್ತದೆ. ಆದ್ದರಿಂದ, “ಕೂಡಲ್ ದೈವ” ಎಂದು ಯಾರನ್ನು ಸಂಬೋಧಿಸುತ್ತಾಳೋ ಕಾಣೆ. ಸತಿಪತಿಯರನ್ನು ಕೂಡಿಸುವ ಕಾಮದೇವನೇ ಹೌದೇ?

೪೬

೨.ಕಾಟ್ಟಿಲ್ ವೇಙ್ಗಡಮ್ ಕಣ್ಣಪುರನಹರ್

ವಾಟ್ಟಮಿನ್ಱಿ ಮಹಿೞ್ ನ್ದುರೈವಾಮನನ್

ಓಟ್ಟರಾವನ್ದು ಎನ್ ಕೈಪಟ್ರಿ ತನ್ನೊಡುಮ್

ಕೂಟ್ಟುಮಾಹಿಲ್ ನೀ ಕೂಡಿಡು ಕೂಡಲೇ

ಕೂಡಲೇ=ಕೂಡಲು ದೈವವೇ, ಕಾಟ್ಟಿಲ್=ಕಾಡಿನಲ್ಲಿರುವ, ವೇಙ್ಗಡಮ್=ವೆಂಕಟಗಿರಿಯಲ್ಲೂ, ಕಣ್ಣಪುರನಹರ್=ಕಣ್ಣಪುರ ನಗರದಲ್ಲಿಯೂ, ವಾಟ್ಟಮ್=ಒಣಗುವಿಕೆ ಎಂಬುದು, ಇನ್ಱಿ=ಇಲ್ಲದೆ, ಮಹಿೞ್ ನ್ದು=ಹರ್ಷಗೊಂಡು, ಉಱೈ=ನಿತ್ಯವಾಸ ಮಾಡುವ, ವಾಮನನ್=ವಾಮನಾವತಾರರೂಪಿಯಾದ ಭಗವಂತನು, ಓಟ್ಟಾರ=ಓಡುತ್ತಾ, ವನ್ದು=ಬಂದು, ಎನ್=ನನ್ನ, ಕೈ=ಕೈಯನ್ನು, ಪಟ್ರಿ=ಹಿಡಿದು, ತನ್ನೊಡುಮ್=ತನ್ನೊಡನೆ, ಕೂಟ್ಟುಮ್=ಕೂಡಿಸುವುದು, ಆಹಿಲ್=ಆದರೆ, ನೀ=ನೀನು, ಕೂಡಿಡು=ಕೂಡಿಸು.

ಕೂಡಲು ದೈವವೇ, ಕಾಡಿನಲ್ಲಿರುವ ವೆಂಕಟಗಿರಿಯಲ್ಲೂ ಕಣ್ಣಪುರನಗರದಲ್ಲೂ ಮುಖದ ಒಣಗುವಿಕೆಯೇ ಇಲ್ಲದಂತೆ ಹರ್ಷದಿಂದ ನಿತ್ಯವಾಸ ಮಾಡುವ ವಾಮನಾವತಾರರೂಪಿಯಾದ ಭಗವಂತನು ಓಡುತ್ತಾ ಬಂದು ನನ್ನ ಕೈಹಿಡಿದು ತನ್ನೊಡನೆ ಕೂಡಿಸಿಕೊಳ್ಳುವುದಾದರೆ, ನೀನು ಕೂಡಿಸು.\(೨\)

ಹಿಂದಿನ ಪಾಶುರದಲ್ಲಿ ಗೋದಾದೇವಿ ತಿರುಮಾಲಿರುಂಜೋಲೈ, ಶ್ರೀರಂಗ-ಎಂಬ ಎರಡು “ತಿರುಪತಿ” ಗಳನ್ನು ಸ್ಮರಿಸಿದಳು. ಇದರಲ್ಲಿ ತಿರುವೆಂಕಟಗಿರಿ, ಕಣ್ಣಪುರಿನಗರ ಎಂಬ ಇನ್ನೆರಡನ್ನು ನೆನಪಿಗೆ ತರುತ್ತಾಳೆ. ದಕ್ಷಿಣ ಭಾರತದಲ್ಲಿ ನೂರ ಎಂಟು “ತಿರುಪತಿ”ಗಳಿವೆ ಎಂದು ಪ್ರಸಿದ್ಧಿ. ಭಗವಂತನ ಸನ್ನಿಧ್ಯವಿರುವ ಒಂದೊಂದು ಪವಿತ್ರಸ್ಥಳವನ್ನೂ “ತಿರುಪತಿ” ಎನ್ನುತ್ತಾರೆ. ಒಂದೊಂದೂ ತಿರುಮಪ್ತಿಯಲ್ಲೂ ಭಗವಂತನು ಒಂದೊಂದು ಕೀರ್ತಿಯಿಂದ, ಹೆಸರಿನಿಂದ ನಿತ್ಯವಾಸ ಮಾಡುತ್ತಾ, ಭಕ್ತನಿಗೆ ದರ್ಶನ ಕೊಡುತ್ತಾನೆ ಎಂದೂ, ಆನಂದಸ್ವರೂಪಿಯಾದ ಭಗವಂತನು ಸದಾ ಆನಂದವನ್ನೇ ಸೂಸಿ ಭಕ್ತನನ್ನು ಆನಂದದಲ್ಲಿ ಓಲಾಡಿಸುತ್ತಾನೆ, ಎಂದೂ ಆದ್ದರಿಂದ, ಭಕ್ತನು ಎಲ್ಲ ತಿರುಪತಿಗಳಿಗೂ ಯಾತ್ರೆ ನಡಸಿ, ಭಗವಂತನ ದಿವ್ಯರೂಪವನ್ನು ಸಂದರ್ಶಿಸಿ ಕೃತಾರ್ಥನಾಗಬೇಕು ಎಂಬುದೂ ಪ್ರಸಿದ್ಧಿ.

ಗೋದಾದೇವಿಗೆ ಭಗವಂತನಲ್ಲಿ ಅಪಾರಪ್ರೇಮ. ಅವನೇ ತನಗೆ ಪತಿಯಾಗಬೇಕು ಎಂಬುದು ಅವಳ ಹಂಬಲ. ಭಗವಂತನು ನೂರೆಂಟು ತಿರುಪತಿಗಳಲ್ಲಿ ನೆಲಸಿರುವುದು ಗೋದಾದೇವಿಯನ್ನು ಪರೀಕ್ಷಿಸುವುದಕ್ಕೆಂದೂ, ಅವಳಲ್ಲಿ ಭಗವಂತನ ಬಗೆಗೆ ಅಚಲ ಪ್ರೇಮವಿದೆಯೇ ಎಂಬುದನ್ನು ಕಂಡುಕೊಳ್ಳುವುದಕ್ಕೆಂದೂ ಅವಳ ನಂಬಿಕೆ. ಅವಳಾದರೋ ಸ್ವತಂತ್ರವಿಲ್ಲದ ಹೆಣ್ಣು ಕನ್ಯೆ. ಭಗವಂತನು ಸರ್ವಸ್ವತಂತ್ರ. ಆದ್ದರಿಂದ, ಪವಿತ್ರನಾದ ವಾಮನವಟುವಿನಂತೆ ಬಂದು ಬಲಿಚಕ್ರವರ್ತಿಯನ್ನು ಜಯಿಸಿದ ಹಾಗೆಯೇ, ಏನೂ ಅರಿಯದ ವಾಮನರೂಪಿಯಾಗಿ ಬಂದು ಅವಳ ಕೈಹಿಡಿದು ಅವಳನ್ನು ತನ್ನೊಡನೆ ಕರೆದುಕೊಂಡು ಹೋಗಬೇಕೆಂದು ಅವಳ ಹಂಬಲ. ಅವಳನ್ನು ತಂದೆಯ ಪಾರತಂತ್ರ್ಯದಿಂದ ಬಿಡಿಸಿ ತನ್ನೊಂದಿಗೆ ಸೇರಿಸಿಕೊಳ್ಳಬೇಕೆಂಬುದು ಅವಳ ಕಡುಬಯಕೆ. ಅದಕ್ಕಾಗಿ ಕೂಡಲು ದೇವನಲ್ಲಿ ಈ ಪ್ರಾರ್ಥನೆ.

೪೭

೩.ಪೂಮಹನ್ ಪುಹೞ್ ವಾನವರ್ ಪೋಟ್ರುದಱ್

ಕಾಮಹನ್ ಅಣಿವಾಣುದಲ್ ದೇವಕಿ

ಮಾಮಹನ್, ಮಿಕು ಶೀರ್ ವಶುದೇವರ್ ತಮ್

ಕೋಮಹನ್ ವರಿಲ್ ಕೂಡಿದು ಕೂಡಲೇ

ಪೂ=ಕಮಲ ಪುಷ್ಪದಲ್ಲಿ ಹುಟ್ಟಿದ, ಮಹನ್=ಮಗನ, ಪುಹೞ್= ಹೊಗಳಿಕೆ, ವಾನವರ್=ದೇವತೆಗಳ, ಪೋಟ್ರುದಱ್ ಕು=ಸ್ತೋತ್ರಕ್ಕೂ, ಆಮ್=ತಕ್ಕವನಾದ, ಮಹನ್=ಮಹನ, ಅಣಿ=ಅಣಿಗೊಂಡ, ವಾಳ್=ಬಾಳ್ವೆಯ\(ಜೀವನದ\) ನುದಲ್=ಮುಖವುಳ್ಳ, ದೇವಕಿ=ದೇವಕಿಯ, ಮಾ=ಶ್ರೇಷ್ಠನಾದ, ಮಹನ್=ಮಗನಾದ, ಮಿಹು=ಬಹುಹೆಚ್ಚಿನ, ಶೀರ್=ಸದ್ಗುಣಗಳಿಂದ ಕೂಡಿದ, ವಸುದೇವರ್=ವಸುದೇವನ, ಕೋ=ಹಿರಿಮೆಯ, ಮಹನ್=ಮಗನಾದ ಭಗವಂತನು\(ಶ್ರೀಕೃಷ್ಣನು\) ವರಿಲ್=ವರುವುದಾದರೆ,ಕ್ಡಲೇ=ಕೂಡಲು ದೈವವೇ, ಕೂಡಿಡು=ಕೂಡಿಸು.

ಹೂವಿನ ಮಗನ ಹೊಗಳಿಕೆಗೂ ದೇವತೆಗಳ ಸ್ತುತಿಗೂ ತಕ್ಕವನಾದ ಮಗ ಅಣಿಗೊಂಡ ಜೀವನದ ಮುಖವುಳ್ಳ ದೇವಕಿಯ ಶ್ರೇಷ್ಠ ಮಗನಾಗಿ ಬಹುದೊಡ್ಡ ಸದ್ಗುಣಗಳಿಂದ ಕೂಡಿದ ವಸುದೇವನ ಹಿರಿಮೆಯ ಮಗನಾಗಿ ಇರುವ ಭಗವಂತನು ಬರುವುದಾದರೆ, ಕೂಡಲು ದೈವವೇ \(ನನ್ನನ್ನು ಅವನೊಂದಿಗೆ\)ಕೂಡಿಸು.

ಹೂವಿನ ಮಗ ಎಂದರೆ ಚತುರ್ಮುಖ ಬ್ರಹ್ಮ. ಭಗವಂತನ ನಾಭಿಯಲ್ಲಿ ಹುಟ್ಟಿದವನು. ಹುಟೀದಾಗ ಅವನು ಕಂದದ್ದು ನೀರು,ಎಲ್ಲೆಲ್ಲೂ ನೀರು ಕರ್ತವ್ಯವನ್ನು ಕಂಡುಕೊಳ್ಳುವುದಕ್ಕಾಗಿ ಅವನು ಅಂತರ್ಮುಖನಾಗಿ ಬಹಳ ತಪಸ್ಸು ಮಾಡಿದನು. ಭಗವಂತನು ಅನುಗ್ರಹಿಸಿದನು. ಆಗಲೇ ತಿಳಿದದ್ದು ಅವನಿಗೆ ಸೃಷ್ಟಿ ಮಾಡುವ ಕಾರ್ಯವೂ, ಕ್ರಮವೂ. ಭಗವಂತನನನ್ನು ಅವನು ಹೊಗಳಲ್ಲ.

ದೇವತೆಗಳಂತು ಭಗವಂತನನ್ನು ಅಡಿಗಡಿಗೆ ಸ್ತುತಿಸಿದವರು. ಅಸುರರಾದ ಅವರಿಗೆ ಕಷ್ಟಸಂಕಟಗಳು ಒದಗಿದಾಗಲೆಲ್ಲಾ ಭಗವಂತನಲ್ಲಿ ಮೊರೆಯೊಡುವುದೇ ಅವರ ಕೆಲಸ. ಅವರನ್ನು ಅಮರರನ್ನಾಗಿಸಿದವನೂ, ಸ್ವರ್ಗವಾಸವನು ಸ್ಥಿರಗೊಳಿಸಿದವನೂ ಭಗವಂತನೇ.

ದೇವಕಿಯ ಕಾಂತಿಪೂರ್ಣವಾದ ಮುಖದಿಂದಲೇ ಅವಳ ಜೀವನ ಎಷ್ಟು ಪರಿಶುದ್ಧ, ಎಷ್ಟು ಚೊಕ್ಕ ಎಂಬುದು ಗೊತ್ತಾಗುತ್ತದೆ. ವಸುದೇವನು ಸದ್ಗುಣಗಳಿಗೆ ಆಕರ. ಈ ಹಿರಿಮೆಯ ಕಾರಣದಿಂದಲೇ ಭಗವಂತ ಅವರ ಮಗನಾಗಿ ಅವತರಿಸಿದ್ದು.

೪೮

೪.ಆಯ್ ಚ್ಚಿ ಮಾರ್ಹಳುಮ್ ಆಯರುಮಂಜಿಡ

ಪೂತ್ತನೀಳ್ ಕಡಮ್ ಬೇಱಿಪ್ಪುಹಪ್ಪಾಯ್ ನ್ದು

ವಾಯ್ ತ್ತ ಕಾಳಿಯನ್ ಮೇಲ್ ನಡಮಾಡಿಯ

ಕೂತ್ತನಾರ್ ವರಿಲ್ ಕೂಡಿಡು ಕೂಡಲೇ

ಆಯ್ ಚ್ಚಿ ಮಾರ್ಹಳುಮ್=ಗೊಲ್ಲತಿಯರೂ, ಆಯರುಮ್=ಗೋಪರೂ, ಅಂಜಿಡ=ಭಯಪಡುವ ಹಾಗೆ, ಪೂತ್ತ=ಹೂವಿನಿಂದ ತುಂಬಿದ\(ಹೂ ಬಿಟ್ಟಿರುವ\) ನೀಳ್=ಎತ್ತರವಾದ, ಕಡಮ್ಬು=ಕಡಹದ ಮರವನ್ನು, ಏಱಿ=ಹತ್ತಿ, ಪುಹಪ್ಪಾಯ್ ನ್ದು=ಒಳಹೋಗುವಂತೆ ಹಾರಿ, ವಾಯ್ ತ್ತ=ಅಲ್ಲಿ ವಾಸವಾಗಿದ್ದ, ಕಾಳಿಯನ್=ಕಾಳೀಯ ಸರ್ಪದ, ಮೇಲ್=ಮೇಲೆ, ನಡಮ್=ನೃತ್ಯವನ್ನು, ಆಡಿನ=ಅಡಿದ, ಕೂತ್ತನಾರ್=ನಟನ ಶಾಸ್ತ್ರನಿಪುಣನಾದ ಭಗವಂತನು, ವರಿಲ್=ಬರುವುದಾದರೆ, ಕೂಡಲೇ=ಕೂಡಲು ದೈವವೇ, ಕೂಡಿಡು=ಕೂಡಿಸು.

ಗೊಲ್ಲತಿಯರೂ ಗೋವಳರೂ ಭಯಪಡುವ ಹಾಗೆ ಹೂಬಿಟ್ಟಿರುವ ಎತ್ತರವಾದ ಕಡಹದ ಮರವನ್ನು ಹತ್ತಿ ಮಡೂವಿನೊಳಕ್ಕೆ ಹೋಗುವಂತೆ ಹಾರಿ, ಅಲ್ಲಿ ವಾಸವಾಗಿದ್ದ ಕಾಳೀಯ ಸರ್ಪದ ಮೇಲೆ ನೃತ್ಯಮಾಡಿದ ನಟನಶಾಸ್ತ್ರನಿಪುಣನಾದ ಭಗವಂತನು ಬರುವುದಾದರೆ, ಕೂಡಲು ದೈವವೇ ನನ್ನನ್ನು ಅವನೊಡನೆ ಕೂಡಿಸು.\(೪\)

ಈ ಪಾಶುರದ ವಿಷಯವೆಲ್ಲ ಕಾಳೀಯದಮನದ್ದು. ಯಮುನಾನದಿಯಲ್ಲಿ ಕಾಳಿಂದಿ ಮಡು. ಅಲ್ಲಿ ಬಹುಕಾಲದಿಂದ ವಾಸವಾಗಿದ್ದ ಕಾಳೀಯನೆಂಬ ಸರ್ಪ. ಅದರಿಂದ, ಮಡುವಿನ ನೀರೆಲ್ಲ ವಿಷಮಯವಾಗಿತ್ತು. ಈ ತೊಂದತೆಯನ್ನು ನಿವಾರಿಸಬೇಕೆಂದು ಬಾಲಕೃಷ್ಣ ಅರಿತುಕೊಂಡ. ಕೂಡಲೇ ದಡದಲ್ಲಿ ಬೆಳೆದಿದ್ದ ಎತ್ತರವಾದ ಕಡಹದ ಮರವನ್ನೇರಿ, ದಡದಲ್ಲಿದ್ದ ಗೋವಳರುಗೊಲ್ಲತಿಯರು ಬೇಡ, ಬೇಡ ಎಂದು ಕೂಗುತ್ತಿದ್ದರೂ, ಮಡುವಿನೊಳಕ್ಕೆ ಧುಮುಕಿದ. ಒಳಗಿದ್ದ ಕಾಳೀಯನನ್ನು ಕೆಣಕಿ ಮೇಲಕ್ಕೆ ಸೆಳೆದು ಅದರ ಹೆಡೆಯ ಮೇಲೆ ಹಾರಿಕೊಂಡು ಅಲ್ಲಿ ಅವನು ನಾಟ್ಯಶಾಸ್ತ್ರವಿಶಾರದನೋ ಎಂಬಂತೆ ಕುಣಿಕುಣಿದಾಡಿದನು. ಇದು ಕತೆ.

“ಅಂಥ ಕಲಾನಿಪುಣನೊಡನೆ ಧೀರ, ಶೂರ, ಸಾಹಸವಂತನೊಡನೆ ನನ್ನನ್ನು ಕೂಡಿಸು”ಎಂದು ಬೇಡುತ್ತಾಳೆ, ಗೋದಾದೇವಿ.

೫. ಮಾದಮಾಳಿಹೈಶೂೞ್ ಮದುರೈಪ್ಪತಿನಾಡಿ

ನನ್ ತೆರುವಿನ್ ನಡುವೇ ವನ್ದಿಟ್ಟು

ಓಡೈಮಾಮದಯಾನೈ ಯುದೈತ್ತವನ್

ಕೂಡುಮಾಹಿಲ್ ನೀ ಕೂಡಿಡು ಕೂಡಲೇ

ಓಡೈ=ಹಣೆಗೆ ಪಟ್ಟಿಯುಳ್ಳ, ಮಾ=ಮಹಾ, ಮದಮ್=ಮದಶಾಲಿಯಾದ, ಯಾನೈ=ಆನೆಯನ್ನು, ಉದೈತ್ತವನ್=ಸದೆಬಡಿದವನು, ಮಾಡಮ್=ಮಾಳಿಗೆ ಮನೆಗಳೂ, ಮಾಳಿಹೈ=ಮಹಡಿ ಮನೆಗಳೂ, ಶೂೞ್=ಸುತ್ತುವರಿದಿರುವ, ಮದುರೈಪದಿ=ಮಧುರಾನಗರಿಯಲ್ಲಿ, ನಾಡಿ=ಹುಡುಕಾಡಿ, ನಮ್=ನಮ್ಮ, ತೆರುವಿನ್=ಬೀದಿಯ, ನಡುವೇ=ನಡುವೆ, ವನ್ದಿಟ್ಟು=ಬಂದುಬಿಟ್ಟು, ಕೂಡುಮ್=\(ನಮ್ಮೊಡನೆ\)ಕೂಡಿಕೊಳ್ಳುವುದು, ಆಹಿಲ್=ಆದರೆ, ಕೂಡಲೇ=ಕೂಡಲು ದೈವವೇ, ನೀ=ನೀನು, ಕೂಡಿಡು=ಕೂಡಿಸು.

೪೯

ಹಣೆಗೆ ಪಟ್ಟಿಯುಳ್ಳ ಮಹಾಮದಿಸಿದ ಆನೆಯನ್ನು ಸದೆಬಡಿದವನು ಮಾಳಿಗೆ ಮನೆಗಳಿಂದಲೂ ಮಹಡಿ ಮನೆಗಳಿಂದಲೂ ಸುತ್ತುವರಿದಿರುವ ಮಧುರಾನಗರಿಯಲ್ಲಿ ಹುಡುಕುತ್ತಾ ನಮ್ಮ ಬೀದಿಯ ನಡುವೆ ಬಂದು ನಮ್ಮೊಡನೆ ಕೂಡಿಕೊಳ್ಳುವುದಾದರೆ ಕೂಡಲು ದೈವವೇ, ನೀನು ಕೂಡಿಸು.\(೫\)

ಧನುರ್ಯಾದಕ್ಕೆ ಬರಬೇಕೆಂಬ ಕಂಸನ ಆಹ್ವಾನದ ಮೇಲೆ ಶ್ರೀಕೃಷ್ಣನೂ ಬಲರಾಮನೂ ಮಧುರೆಗೆ ಬರುತ್ತಾರೆ. ದಾರಿಯಲ್ಲಿ ಕಂಸನಿಂದ ಪ್ರೇರಿತ್ಅರಾದ ಅಡಚಣೆಗಳು ಹಲವಾರು. ಯಾವುದಾದರೊಂದರಿಂದ ಕೃಷ್ಣನನ್ನು ಕೊಲ್ಲಿಸಬೇಕೆಂಬುದೇ ಉದ್ದೇಶ. ಅಂಥವುಗಳಲ್ಲಿ ಕುವಲಯಾಪೀಡವೆಂಬ ಮದ್ದಾನೆಯೊಂದು. ಅದರ ಹಣೆಗೆ ಚಿನ್ನದಪಟ್ಟಿಯ ಬಿರುದು ಬೇರೆ. ಅದನ್ನು ಜಯಿಸುವುದು ಅಸಾಧ್ಯವಾದ ಮಾತು. ಕೃಷ್ಣನು ಅದನ್ನು ಲೀಲಾಜಾಲವಾಗಿ ಸದೆಬಡಿದನು.

ಆ ಸಮಯದಲ್ಲಿ ಗೋದಾದೇವಿ ತಾನು ಮಧುರಾನಗರಿಯಲ್ಲೇ ವಾಸವಾಗಿದ್ದಂತೆಯೂ ಕೃಷ್ಣನು ಅವನ ಸಾಹಸಗಳನ್ನೆಲ್ಲಾ ಮುಗಿಸಿಕೊಂಡು ಮಧುರಾನಗರಿಯಲ್ಲಿ ತನ್ನ ಅಪಾರವಾದ ಪ್ರೇಮವನ್ನರಿತವನಾಗಿ ತನ್ನನ್ನು ಹುಡುಕುತ್ತಾ ತಾನಿರುವ ಬೀದಿಯಲ್ಲಿ ಬರುತ್ತಾನೆಂದೂ ಭಾವಿಸಿಕೊಳ್ಳುತ್ತಾಳೆ.\(ಗೋದಾದೇವಿ ಇರುವುದು ದಕ್ಷಿನಭಾರತದ ಶ್ರೀವಿಲ್ಲಿಪುತ್ತೂರಿನಲ್ಲಿ\) ಹಾಗೆ ಕೃಷ್ಣನು ತಾನಿರುವ\(ಗೋದಾದೇವಿ ಇರುವ\) ಬೀದಿಗೆ ಬಂದಾಗ, ಅವನನ್ನು ತಮ್ಮೊಡನೆ ಕಲೆತುಕೊಳ್ಳುವಂತೆ ಕೂಡಿಸೆಂದು ಕೂಡಲು ದೈವವನ್ನು ಗೋದಾದೇವಿಗೆ ಬೇಡಿಕೊಳ್ಳುತ್ತಾಳೆ.

೬.ಅಟ್ರವನ್ ಮರುದಮುಱಿಯನಡೈ

ಕಟ್ರವನ್, ಕಂಜನೈ ವಂಜನೈಯಿಱ್

ಶೆಟ್ರವನ್, ತಿಹೞುಮ್ ಮದುರೈಪ್ಪತಿ

ಕೊಟ್ರವನ್ ವರಿಲ್ ಕೂಡಿಡು ಕೂಡಲೇ

ಅಟ್ರವನ್=ನನಗೆ ಎಲ್ಲವಿಧದಲ್ಲೂ ತಕ್ಕವನು, ಮರುದಮ್=ಯಮಳ ಅರ್ಜುನವೃಕ್ಷಗಳನ್ನು, ಮುಱಿಯ=ಮುರಿದು ಬೀಳುವ ಹಾಗೆ, ನಡೈ=ನಡಗೆಯನ್ನು, ಕಟ್ರವನ್=ಕಲಿತವನೂ, ಕಂಜನೈ=ಕಂಸನನ್ನು, ವಂಜನೈಯಿಲ್=ವಂಚನೆಯಿಂದ, ಶೆಟ್ರವನ್=ಕೊಂದವನೂ, ತಿಹೞುಮ್=ಬೆಳಗುವ, ಮದುರೈಪತಿ=ಮಧುರೈ ನಗರಕ್ಕೆ, ಕೊಟ್ರವನ್=ಅರಸನಾದವನೂ, ವರಿಲ್=ಬಂದರೆ, ಕೂಡಲೇ=ಕೂಡಲು ದೈವವೇ, ಕೂಡಿಡು=\(ಅವನೊಂದಿಗೆ ನನ್ನನ್ನು\)ಕೂಡಿಸು.



ನನಗೆ ಎಲ್ಲ ರೀತಿಯಲ್ಲೂ ತಕ್ಕವನೂ, ಯಮಳಾರ್ಜುನ ವೃಕ್ಷಗಳು ಮುರಿದು ಬೀಳುವ ಹಾಗೆ ನಡಗೆಯನ್ನು ಕಲಿತವನೂ, ಕಂಸನನ್ನು \(ಅವನ\) ವಂಚನೆಯಿಂದಲೇ ಕೊಂದವನೂ, ಬೆಳಗುವ ಮಧುರಾನಗರಿಯ ಅರಸನಾದವನೂ ಬಂದರೆ, ಕೂಡಲು ದೈವವೇ, ನನ್ನನ್ನು ಅವನೊಂದಿಗೆ ಕೂಡಿಸು.\(೬\)

ಭಗವಂತನಿಗೆ ಸಮರ್ಪಿಸಬೇಕೆಂದು ಕಟ್ಟಿದ ಹೂವಿನ ಮಾಲೆಯನ್ನು ತಾನು ಮೊದಲು ಮುಡಿದು, ಕನ್ನಡಿಯ ಮುಂದೆನಿಂತು, ಭಗವಂತನಿಗೆ ತಾನುತಕ್ಕ ವಧುವಾಗಬಲ್ಲೆನೇ ಎಂದು ಯೋಚಿಸಿ, ಯೋಚಿಸಿ, ಕೊರಗುತ್ತಿದ್ದ “ಶೂಡಿಕೊಡುತ್ತ ನಾಚ್ಚಿಯಾರ್” ಎನ್ನಿಸಿಕೊಂಡ ಗೋದಾದೇವಿ, ಈ ಪಾಶುರದಲ್ಲಿ, ಕೃಷ್ಣಾವತಾರರೂಪಿಯಾಗಿ ಭಗವಂತನು ಅವನ ಎಳೆಯವಯಸ್ಸಿನಿಂದಲೂ, ತಳರ್ನಡೆ ನಡೆಯುವಾಗಲೇ ಯಮಳಾರ್ಜುನ ವೃಕ್ಷಗಳನ್ನು ಮುರಿದ, ಅನಂತರ ಕಂಸನ ವಂಚನೆಯ ಕಾರ್ಯಗಳನ್ನೆಲ್ಲಾ ಒಂದಾಗುತಲೊಂದನ್ನು

೫೦

ಮುರಿದು ಹಾಕಿದ, ಕಡೆಗೆ ಮಧುರಾಧೀಶನೆನಿಸಿಕೊಂಡ ಭಗವಂತನೇ ತನಗೆ ಅನುರೂಪನಾದ ಪತಿಯೆಂದೂ ಅವನೊಂದಿಗೆ ತನ್ನನ್ನು ಕೂಡಿಸೆಂದು ಕೂಡಲು ದೈವವನ್ನು ಬೇಡಿಕೊಳ್ಳುತ್ತಾಳೆ.

೭. ಅನ್ಱಿನ್ನಾದನ ಶೆಯ್ ಶಿಶುಪಾಲನುಮ್

ನಿನ್ಱ ನೀಳ್ ಮರುದುಮ್ ಎರುದುಮ್ ಪುಳ್ಳುಮ್

ವೆನ್ಱಿವೇಲ್ ವಿಱಲ್ ಕಂಜನುಮ್ ವೀೞ

ಮುನ್ ಕೊನ್ಱವನ್ ವರಿಲ್ ಕೂಡಿಡು ಕೂಡಲೇ

ಅನ್ಱು=ಆ ಕಾಲದಲ್ಲಿ, ಇನ್ನಾದನ=ಕೆಡಕುಗಳನ್ನೇ, ಶೆಯ್=ಮಾಡಿದ, ಶಿಶುಪಾಲನುಮ್=ಶಿಶುಪಾಲನೂ, ನಿನ್ಱ=ಬೆಳೆದು ನಿಂತಿರುವ, ನೀಳ್=ಎತ್ತರವಾದ, ಮರುದುಮ್=ಅವಳಿ ಮತ್ತಿಮರಗಳನ್ನೂ, ಎರುದುಮ್=ವೃಷಭಾಸುರನನ್ನೂ, ಪುಳ್ಳುಮ್=ಬಕಾಸುರನನ್ನೂ, ವೆನ್ಱಿ=ಜಯ ತರಬಲ್ಲ, ವೇಲ್=ವೇಲಾಯುಧವನ್ನು, ವಿಱಲ್=ಹಿಡಿದ, ಕಂಜನುಮ್=ಕಂಸನೂ, ವೀೞ=ಬೀಳುವಂತೆ, ಮುನ್=ಎಲ್ಲರ ಎದುರಲ್ಲಿ, ಕೊನ್ಱವನ್=ಕೊಂದವನು, ವರಿಲ್=ಬರುವುದಾದರೆ, ಕೂಡಲೇ=ಕೂಡಲು ದೈವವೇ, ಕೂಡಿಡು=ಕೂಡಿಸು.

ಆಗಿನ ಕಾಲದಲ್ಲಿ ಕೆಡಕುಗಳನ್ನೇ ಮಾಡಿದ ಶಿಶುಪಾಲನೂ, ಎತ್ತರವಾಗಿ ಬೆಳೆದು ನಿಂತಿರುವ ಅವಳಿ ಮತ್ತಿಮರಗಳೂ, ವೃಷಭನೂ, ಬಕನೂ, ಜಯವನ್ನೇ ತರಬಲ್ಲ ವೇಲಾಯುಧಧಾರಿಯಾದ ಕಂಸನು ಬೀಳುವಂತೆ ಎಲ್ಲರ ಎದುರಲ್ಲೂ ಕೊಂದವನು ಬರುವುದಾದರೆ, ಕೂಡಲು ದೈವವೇ \(ಅವನೊಂದಿಗೆ ನನ್ನನ್ನು\)ಕೂಡಿಸು.\(೭\)

ರುಕ್ಮಿಣಿಯನ್ನು ಶಿಶುಪಾಲನಿಗೆ ಕೊಟ್ಟು ಮದುವೆಮಾಡಬೇಕೆಂದು ಸಿದ್ಧತೆಗಳೆಲ್ಲ ನಡೆದಿದ್ದಾಗ,ಅವುಗಳ ನಡುವೆ ರುಕ್ಮಿಣಿಯ ಪ್ರಾರ್ಥನೆಯಂತೆ ಅವಳನ್ನು ತನ್ನ ಶೌರ್ಯಬಲದಿಂದ ಕರೆತಂದು ಕೃಷ್ಣನು ಮದುವೆಯಾದನು. ಕೃಷ್ಣನ ಮೇಲಣ ಶಿಶುಪಾಲನ ವೈರವು ಚಿಕ್ಕಂದಿನಿಂದ ಬೆಳೆದು ಬಂದದ್ದು ರುಕ್ಮಿಣಿಯನ್ನು ಅವನಿಂದ ತಪ್ಪಿಸಿದ್ದರಿಂದ ಅವನಿಗೆ ವಿಪರೀತವಾಯಿತು. ಕೆಟ್ಟ ಕೆಲಸಗಳನ್ನು ಮಾಡುವುದರಲ್ಲೇ ಅವನು ನಿಪುಣನೆನಿಸಿದ್ದವನು ಅವನು. ಹಾಗೆಯೇ ಬಕ,ವೃಷಭ, ಕಂಸರೂ. ದುಷ್ಟನಿಗ್ರಹವೇ ಭಗವಂತನ ಆದ್ಯ ಕರ್ತವ್ಯವಾದ್ದರಿಂದ ಅವರನ್ನೆಲ್ಲ ಕೃಷ್ಣನು ನಿರ್ಮೂಲಗೊಳಿಸಿದನು. ಆ ಸಮರ್ಥ ಸ್ವಾಮಿಯು ಬರುವುದಾದರೆ, ಅವನೊಂದಿಗೆ ನನ್ನನ್ನು ಕೂಡಿಸು ಎಂದು ಕೂಡಲು ದೈವವನ್ನು ಗೋದಾದೇವಿ ಬೇಡಿಕೊಳ್ಳುತ್ತಾಳೆ.

೮. ಆವಲನ್ ಪುಡೈಯಾರ್ ತಮ್ ಮನತ್ತನ್ಱಿ

ಮೇವಲನ್, ವಿರೈಶೂೞ್ ತುವರಾಪತಿ

ಕ್ಕಾವಲನ್, ಕನ್ಱು ಮೇಯ್ ತ್ತು ವಿಳೈಯಾಡುಮ್

ಕೋವಲನ್ ವರಿಲ್ ಕೂಡಿಡು ಕೂಡಲೇ

೫೧

ಆವಲ್=ಆಸಕ್ತಿಯನ್ನೂ, ಅನ್ಬು=ಪ್ರೇಮವನ್ನೂ, ಉಡೈಯವರ್ ತಮ್=ಉಳ್ಳವರ, ಮನತ್ತು=ಮನವನ್ನು, ಅನ್ಱಿ=ಅಲ್ಲದೆ, ಮೇವಲನ್=ಬೇರೆಲ್ಲಿಯೂ ಇರದವನೂ\(ಆಸಕ್ತಿಯಿಡದವನೂ\) ವಿರೈ=ಸುವಾಸನೆ, ಶೂೞ್=ತುಂಬಿರುವ, ತುವರಾಪತಿ=ದ್ವಾರಕಾಪುರಿಯ, ಕಾವಲನ್=ರಕ್ಷಕನೂ, ಕನ್ಱು=ಕರುಗಳನ್ನು, ಮೇಯ್ ತ್ತು=ಮೇಯಿಸಿ, ವಿಳೈಯಾಡುಮ್=ಆಟವಾಡುವ, ಕೋವಲನ್=ಗೋವಳನೂ, ವರಿಲ್=ಬರುವುದಾದರೆ, ಕೂಡಲೇ=ಕೂಡಲು ದೈವವೇ, ಕೂಡಿಡು=ಕೂಡಿಸು.

ಪ್ರೇಮವನ್ನೂ ಆಸಕ್ತಿಯನ್ನೂ ಉಳ್ಳವರ ಮನವನ್ನಲ್ಲದೆ ಬೇರೆಲ್ಲಿಯೂ ಇರಲು ಇಷ್ಟಪಡದವನೂ, ಸುವಾಸನೆಯಿಂದ ತುಂಬಿದ ದ್ವಾರಕಾಪುರಿಯ ರಕ್ಷಕನೂ, ಕರುಗಳನ್ನು ಮೇಯಿಸಿ ಆಟವಾಡುವ ಗೋಪಾಲನೂ ಬಂದರೆ, ಕೂಡಲು ದೈವವೇ. ಅವನೊಂದಿಗೆ ನನ್ನನ್ನು ಕೂಡಿಸು.

ಭಗವಂತನ ವಿಷಯದಲ್ಲಿ ಅಮಿತಾಸಕ್ತಿಯನ್ನು ಅಪಾರವಾದ ಪ್ರೇಮವನ್ನೂ ಉಳ್ಳವರು ದೃಢಭಕ್ತರು. ಅವರ ಮನದಲ್ಲಿಯೇ ನೆಲೆಗೊಂಡಿರುವವನು ಭಗವಂತ. ಗೋದಾದೇವಿ ಇದಕ್ಕೆ ಹೊರತಲ್ಲ. ಅವಳ ಅಂತರಂಗದಲ್ಲಿ ನೆಲೆಸಿರುವ ಆರಾಧ್ಯದೈವವೇ ಭಗವಂತ-ಅವಳ ಪತಿಯಾಗಬೇಕೆಂಬ ಅವಳ ಆಶೆಯ ಮೂರ್ತಿ. ಭಕ್ತರ ಅಂತರಂಗದಲ್ಲೇ ಇರುವವನು ಭಗವಂತ. ಭಗವಂತನ ಇನ್ನೆರಡು ಗುಣಗಳನ್ನು ಇಲ್ಲಿ ಸೂಚಿಸಲಾಗಿದೆ. ಯಾರು ಅವನ ರಕ್ಷಣೆಗೆ ಒಳಪಡುತ್ತಾರೋ ಅವರ ಎಲ್ಲ ಬಗೆಯ ಹೊಣೆಯೂ ಅವನದೇ. ದ್ವಾರಕಾವತಿಯೇ ಅವನ ರಕ್ಷಣಗೆ ಬಂತು. ಅದಕ್ಕೆ ನಿಜವಾಗಿಯೂ ಭಗವಂತ “ಕಾವಲನ್”ಆದ. ಇದು ಭಗವಂತನ ಸಂರಕ್ಷಕತ್ವ. ಕರುಗಳ ನಡುವೆ ಕಾಡಿನಲ್ಲಿ ಅವುಗಳನ್ನು ಮೇಯಿಸುವ ನೆಪದಿಂದ ಅವನು ತಿರುಗಾಡುತ್ತಿದ್ದರೂ, ಕರುಗಳಿಗೂ ಗೋವಳ ಬಾಲಕರಿಗೂ ಒದಗುವ ಆಕಸ್ಮಕ ಕಷ್ಟಗಳನ್ನು ನಿವಾರಿಸುತ್ತಾ, ಆಟವಾಡುತ್ತಾ ಕಾಲ ಕಳೆಯುತ್ತಿದ್ದವನು ಭಗವಂತ. ಇದು ಭಗವಂತನ ಸೌಲಭ್ಯ ಗುಣ.

೯. ಕೊಣ್ಡಕೋಳಕ್ಕುಱಳುರುವಾಯ್ ಚ್ಚೆನ್ಱು

ಪಣ್ಡುಮಾವಲಿತನ್ ಪೆರುವೇಳ್ ವಿಯಿಲ್

ಅಣ್ಡಮುಮ್ ನಿಲನುಮ್ ಅಡಿಯೊನ್ಱಿಯಾಲ್

ಕೊಣ್ಡವನ್ ವರಿಲ್ ಕೂಡಿಡು ಕೂಡಲೇ

ಕೊಣ್ಡ=ಹಿಂದಿಸಿಕೊಂಡ, ಕೋಲಮ್=ವೇಷದ ಕುಱಳ್=ಬ್ರಹ್ಮಚಾರಿಯ, ಉರು=ರೂಪ, ಆಯ್=ಆಗಿ, ಶೆನ್ಱು=ಹೋಗಿ, ಪಣ್ಡು=ಹಿಂದಿನ ಕಾಲದಲ್ಲಿ, ಮಾವಲಿತನ್=ಮಹಾಬಲಿ ಚಕ್ರವರ್ತಿಯ, ಪೆರು=ಮಹತ್ತಾದ, ವೇಳ್ ವಿಯಿಲ್=ಯಜ್ಞದಲ್ಲಿ, ಅಣ್ಡಮುಮ್=ಮೇಲಣಲೋಕಗಳನ್ನೂ, ನಿಲನುಮ್=ಭೂಮಿಯನ್ನೂ, ಅಡಿ=ಹೆಜ್ಜೆ, ಒನ್ಱಿನಾಲ್=ಒಂದೊಂದರಿಂದ, ಕೊಣ್ಡವನ್=ಅಳೆದುಕೊಂಡವನು, ವರಿಲ್=ಬರುವುದಾದರೆ, ಕೂಡಲೇ=ಕೂಡಲು ದೈವವೇ, ಕೂಡಿಡು=ಕೂಡಿಸು.

೫೨

ಹೊಂದಿಸಿಕೊಂಡ ವೇಷದ ಬ್ರಹ್ಮಚಾರಿಯ ರೂಪದವನಾಗಿ ಹೋಗಿ, ಹಿಂದಿನ ಕಾಲದಲ್ಲಿ ಮಹಾಬಲಿಚಕ್ರವರ್ತಿಯ ದೊಡ್ಡ ಯಜ್ಞದಲ್ಲಿ ಮೇಲಣ ಲೋಕಗಳನ್ನು ಭೂಮಿಯನ್ನೂ ಒಂದೊಂದು ಹೆಜ್ಜೆಯಿಂದ ಅಳೆದುಕೊಂಡವನು ಬರುವುದಾದರೆ, ಕೂಡಲು ದೈವವೇ, ಅವನೊಂದಿಗೆ ನನ್ನನ್ನು ಕೂಡಿಸು.\(೯\)

ಶಿಖೆ, ಯಜ್ಞೋಪವೀತ, ಕೃಷ್ಣಾಜನ, ಮೌಂಜ, ಕೌಪೀನ, ಪವಿತ್ರ, ದಂಡ-ಇವು ಬ್ರಹ್ಮಚಾರಿಯ ಚಿಹ್ನೆಗಳು.

ಏಳು ತುಂಬಿ ಎಂಟನೆಯ ವರ್ಷದಲ್ಲಿ ಉಪನಯನ ಸಂಸ್ಕಾರವನ್ನು ಮಾಡಿ ವಟುವಿಗೆ ಮೇಲಣ ವೇಷವನ್ನು ತೊಡಿಸಿ, ಬ್ರಹ್ಮಚಾರಿಯನ್ನಾಗಿ ಮಾಡುವುದು ಚಿಕ್ಕ ವಯಸ್ಸಿನ ಹುಡುಗನನ್ನು ಬ್ರಹ್ಮಚಾರಿಯನ್ನಾಗಿ ಮಾಡಿದರೆ, ಅವನ ಹೊಸಜೀವನವನ್ನು ನೋಡುವುದಂತು ಒಂದು ಸಂತೋಷವೇ. ಆಗಿನಿಂದಲೇ ಅವನು ಬ್ರಹ್ಮಜ್ಞಾನದತ್ತ ಅಡಿಯಿಡಲು ಮೊದಲು ಮಾಡುವುದು.

ಭಗವಂತನೇ ಈ ಸುಂದರರೂಪವನ್ನು ಅಳವಡಿಸಿಕೊಂಡು, ಪುಟ್ಟ/ವಾಮನ ವಟೂವಾಗಿ ಮಹಾಬಲಿಚಕ್ರವರ್ತಿಯ ಯಜ್ಞಶಾಲೆಯನ್ನು ಪ್ರವೇಶಿಸಿದ. ಬಲಿಚಕ್ರವರ್ತಿಯಿಂದ ಮೂರುಪುಟ್ಟ ಹೆಜ್ಜೆಗಳಷ್ಟು ನೆಲವನು ಬೇಡಿದ. ಅನಂತರ ತ್ರಿವಿಕ್ರಮನಾಗಿ ಬೆಳೆದು ಒಂದು ಹೆಜ್ಜೆಯಿಂದ ಊರ್ಧ್ವಲೋಕಗಳನ್ನೆಲ್ಲಾ ಅಳೆದುಬಿಟ್ಟ. ಇನ್ನೊಂದು ಹೆಜ್ಜೆಯಿಂದ ಭೂಮಂಡಲವನ್ನೆಲ್ಲಾ ಅಳೆದು ಆಶ್ಚರ್ಯಗೊಳಿಸಿದ. ಈ ಪಾಶುರದ ವಿಷಯ ವಾಮನಾವತಾರದ್ದು.

ಕನ್ಯೆಯಾದವಳನ್ನು ಮದುವೆ ಮಾಡಿಕೊಳ್ಳುವುದಕ್ಕೆ ಬರುವವನು ಪರಿಶುದ್ಧವಾದ ಬ್ರಹ್ಮಚಾರಿ ಜೀವನವನ್ನು ನಡಸಿ, ಗುರುಕುಲವಾಸ ಮಾಡಿ ಜ್ಞಾನ, ಗುಣಸಂಪನ್ನನ್ನಾಗಿ, ಗೃಹಸ್ಥಾಶ್ರಮವನ್ನು ಸ್ವೀಕರಿಸಬೇಡವೇ? ಭಗವಂತನು ಸುಂದರನಾದ ಎಳೆಯ ವಯಸ್ಸಿನ ಬ್ರಹ್ಮಚಾರಿಯಾಗಿ ಬಂದು ತನ್ನ ಕೈಹಿಡಿಯಬೇಕೆಂದು ಗೋದಾದೇವಿಗೆ ಆಶೆ. ಅದನ್ನು ಇಲ್ಲಿ ವ್ಯಕ್ತಪಡಿಸಿದ್ದಾರೆ.

೧೦. ಪೞಹುನಾನ್ ಮಱೈಯಿನ್ ಪೊರುಳಾಯ್

ಮದಮೊೞುಹುವಾರಣಮ್ ಉಯ್ಯವಳಿತ್ತ ಎಮ್

ಅೞಹನಾರ್ ಅಣಿಯಾಯ್ ಚ್ಚಿಯರ್ ಚ್ಚಿನ್ತೈಯುಳ್

ಕುೞಹನಾರ್ ವರಿಲ್ ಕೂಡಿಡು ಕೂಡಲೇ

ಪೞಹು=ಅನಾದಿಯಾದ, ನಾನ್ ಮಱೈಯಿನ್=ನಾಲ್ಕುವೇದಗಳ, ಪೊರುಳ್=ಮೂಲವಸ್ತು, ಆಯ್=ಆಗಿ, ಮದಮ್=ಮದಜಲವು, ಒೞುಹ=ಸ್ರವಿಸುತ್ತಿರುವ, ವಾರಣಮ್=ಗಜೇಂದ್ರನು, ಉಯ್ಯ=ಜೀವಿಸುವಂತೆ, ಅಳಿತ್ತ=ಮಾಡಿದ, ಎಮ್=ನಮ್ಮ, ಅೞಹನಾರ್=ದಿವ್ಯಸುಂದರನು, ಅಣಿ=ಸುಂದರಿಯರಾದ, ಆಯ್ ಚ್ಚಿಯರ್=ಗೋಪಿಗಳ, ಚಿನ್ತೈಯುಳ್=ಮನದಲ್ಲಿ\(ಚಿಂತನೆಯಲ್ಲಿ\), ಕುೞಹನಾರ್=ಯೌವನ ಸೌಂದರ್ಯವುಳ್ಳವನು, ವರಿಲ್=ಬರುವುದಾದರೆ, ಕೂಡಲೇ=ಕೂಡಲು ದೈವವೇ, ಕೂಡಿಡು=ಕೂಡಿಸು.

ಅನಾದಿಯಾದ ನಾಲ್ಕುವೇದಗಳ ಮೂಲವಸ್ತುವಾಗಿರುವವನು, ಮದಜಲವನ್ನು ಸ್ರವಿಸುವ ಗಜೇಂದ್ರನು, ಜೀವಿಸುವಂತೆ ಮಾಡಿದವನು. ನಮ್ಮ ಸುಂದರನು, ಸುಂದರಿಯರಾದ ಗೋಪಿಗಳ ಚಿಂತನೆಯಲ್ಲಿ ಯೌವನ ಸೌಂದರ್ಯವುಳ್ಳವನು ಬರುವುದಾದರೆ, ಕೂಡಲು ದೈವವೇ ಅವನೊಡನೆ ನನ್ನನ್ನು ಕೂಡಿಸು.\(೧೦\)

೫೩

ಭಗವಂತನ ಇನ್ನೂ ಕೆಲವು ವಿಶಿಷ್ಟಗುಣ ಗಳನ್ನು ಈ ಪಾಶುರ ಸೂಚಿಸುತ್ತದೆ. ಭಗವಂತನು ಅನಾದಿ ಅವನಿಗೆ ಆದಿಯೆಂಬುದೇ ಇಲ್ಲ. ನಾಲ್ಕುವೇದಗಳೂ ವಿವರಿಸುವ ಮೂಲವಸ್ತುವೇ ಅವನು. ಅವನು ಶರಣಾಗತವತ್ಸಲನು. ದಿವ್ಯಸುಂದರನು. ಗೋಪಿಯರ ಚಿಂತನೆಯ ಮೂರ್ತಿಯೇ ಅವನು. “ಅವನು ನನ್ನನ್ನು ಕೈಹಿಡಿಯಲು ಬರುವುದಾದರೆ, ನನ್ನನ್ನು ಅವನೊಡನೆ ಕೂಡಿಸು”ಎಂದು ಗೋದಾದೇವಿ ಕೂಡಲು ದೈವವನ್ನು ಬೇಡಿಕೊಳ್ಳುತ್ತಾಳೆ.

೧೧. ಊಡಲ್ ಕೂಡಲ್ ಉಣರ್ ತಲ್ ಪುಣರ್ ತಲೈ

ನೀಡು ನಿನ್ಱ ನಿಱೈಪುಹೞಾಯ್ ಚ್ಚಿಯರ್

ಕೂಡಲೈಕ್ಕೂೞಱ್ ಕೋದೈಮುನ್ ಕೂಱಿಯ

ಪಾಡಲ್ ಪತ್ತುಮ್ ವಲ್ಲಾರ್ ಕ್ಕೂ ಇಲ್ಲೈಪಾವಮೇ

ಊಡಲ್=ಪ್ರೇಮ ಕಲಹವನ್ನೂ, ಕೂಡಲ್=ಮತ್ತೆ ಸೇರುವುದನ್ನೂ, ಉಣರ್ ತಲ್=\(ತಮ್ಮ ತಮ್ಮ\) ಕೊರತೆಗಳನ್ನು ಅರಿತುಕೊಳ್ಳುವುದನ್ನೂ, ಪುಣರ್ ತಲೈ=ಬೆರೆತು ಒಂದಾಗುವುದನ್ನೂ, ನೀಡು=ಶಾಶ್ವತವಾಗಿ, ನಿನ್ಱ=ಬಂದಿರುವ\(ನೆಲಸಿರುವ\), ನಿಱೈ=ತುಂಬ, ಪುಹೞ್=ಹೊಗಳಿಸಿಕೊಳ್ಳುವ, ಆಯ್ ಚ್ಚಿಯರ್=ಗೋಪಿಯರ, ಕೂಡಲೈ=ಸೇರುವಿಕೆಯನ್ನು, ಕುೞಲ್=ಸೊಬಗಿನ ತಲೆಗೂದಲುಳ್ಳ, ಕೋಡೈ=ಗೋದಾದೇವಿಯು, ಮುನ್=ಮೊದಲು, ಕೂಱಿಯ=ಹೇಳಿದ, ಪಾಡಲ್=ಪಾಶುರಗಳು, ಪತ್ತುಮ್=ಹತ್ತನ್ನೂ, ವಲ್ಲಾರ್ ಕ್ಕೂ=ಬಲ್ಲವರಿಗೆ, ಪಾವಮ್=ಪಾಪ, ಇಲ್ಲೈ=ಇಲ್ಲವೇ ಇಲ್ಲ.

ಪ್ರೇಮಕಲಹವನ್ನೂ ಮತ್ತೆ ಸೇರುವುದನ್ನೂ, ಕೊರತೆಗಳನ್ನು ಅರಿತುಕೊಳ್ಳುವುದನ್ನೂ ಬೆರೆತು ಒಂದಾಗುವುದನ್ನೂ, ಶಾಶ್ವತವಾಗಿ ಬಂದಿರುವ ತುಂಭ ಹೊಗಳಿಕೆಯ ಗೋಪಿಯರ ಸೇರುವಿಕೆಗಳನ್ನೂ ವಿವರಿಸಿ, ಸೊಬಗಿನ ತಲೆಗೂದಲುಳ್ಳ ಗೋದಾದೇವಿಯು ಮೇಲೆ ಹೇಳೀದ ಹತ್ತು ಪಾಶುರಗಳನ್ನೂ ಬಲ್ಲವರಿಗೆ ಪಾಪವೇ ಇಲ್ಲ.\(೧೧\)

ಎಳೆಯಪ್ರಾಯದ ಯುವತಿಗೆ ತನ್ನ ನಲ್ಲನ ಮೇಲೆ ಅಸದೃಶವಾದ ಪ್ರೇಮ. ಅಭಿಮಾನ. ಆ ಪ್ರೇಮ ಪರಿಶುದ್ಧವಾಗಿ ಪರಿಪೂರ್ಣವಾಗಿ ತಮ್ಮಿಬ್ಬರ ನಡುವೆಯೇ ವ್ಯವಹರಿಸಬೇಕೆಂದು ಅವಳ ಮನದಾಶೆ. ಈ ವಿಷಯದಲ್ಲಿ ಯುವತಿಯು ಪರಿಪೂರ್ನವಾಗಿ ಸ್ವಾರ್ಥಿಯೇ\! ತನ್ನ ಶುದ್ಧ ಪ್ರೇಮಕ್ಕೆ ಎಲ್ಲಿಯಾದರೂ ಅಡ್ಡಿ ಬಂದರೆ, ಕೊರತೆಯುಂಟಾದರೆ, ಆ ಅಡ್ಡಿ ಕೊರತೆಗಳು ಬಹಳ ಅಲ್ಪವಾಗಿದ್ದರೂ ಸಹ ಅದು ಅವಳಿಗೆ ಸಹಿಸದು. ಅಡ್ಡಿಯನ್ನೋ ಕೊರತೆಯನ್ನೋ ತಂದದ್ದರ ಮೇಲೆ ಈರ್ಷೆ ಅಸೂಯೆಗಳು. ಕೋಪದ್ವೇಷಗಳು ಬೆಳೆಯುತ್ತವೆ. ಅವುಗಳನ್ನು ತಾನೇ ನೇರವಾಗಿ ದಂಡಿಸಲು ಆಗದೆ ಹೋಗುವುದರಿಂದ, ತನ್ನವನಾದ ತನ್ನ ನಲ್ಲನ ಮೇಲೆ ಅದನ್ನೆಲ್ಲಾ ಹರಿಯಗೊಡುತ್ತಾಳೆ. ಹೀಗೆ ಉಂಟಾಗುವುದು ಪ್ರಣಯಕಲಹ. ತನ್ನ ಪ್ರಿಯತಮನ ಮೇಲಣ

೫೪

ಅಪಾರ ಪ್ರೇಮ. ಅವಳನ್ನು ಹೆಚ್ಚು ಕಾಲ ಹಾಗೆಯೇ ಇರಗೊಡುವುದಿಲ್ಲ. ಯಾವುದಾದರೊಂದು ಸಂದರ್ಭವನ್ನು ಮುಂದಿಟ್ಟು ಅವನಾಗಲಿ ಅವಳಾಗಲಿ ಹತ್ತಿರ ಸರಿಯುತ್ತಾರೆ. ಹಾಗೆ ಅವರು ಸೇರಿದಾಗ ಉಭಯರೂ ತಮ್ಮತಮ್ಮ ಪ್ರೇಮದಲ್ಲಿ ಉಂಟಾದ ಕೊರತೆಯನ್ನು ಕಂಡುಕೊಳ್ಳುತ್ತಾರೆ. ಅದನ್ನು ನಿವಾರಿಸುವ ಪರಿಯನ್ನು ಅರಿಯುತ್ತಾರೆ. ತಮ್ಮತಮ್ಮ ತಪ್ಪುಗಳನ್ನು ತಿದ್ದಿಕೊಳ್ಳುವುದಕ್ಕೆ ಇದು ಸುಸಮಯ. ಪರಸ್ಪರ ಅರಿಯುವಿಕೆಯೇ ಅವರನ್ನು ಮತ್ತೆ ಪ್ರೇಮದಲ್ಲಿ ಬೆರೆಯುವಂತಯೆಊ, ಮೊದ್ಲೈಗಿಂತಲೂ ಹೆಚ್ಚಿನ ಪ್ರೇಮದಲ್ಲಿ ಒಂದುಗೂಡುವಂತೆಯೂ ತಮ್ಮತಮ್ಮ ಪೂರ್ಣ ಪ್ರೇಮಾನುಭವವನ್ನು ಪಡೆದುಕೊಳ್ಳುವಂತೆಯೂ ಆಗುತ್ತದೆ.

ಗೋಪಿಯರಿಗೆ ಕೃಷ್ಣನ ಮೇಲೆ ಆಗಿಂದಾಗ್ಗೆ ಹೀಗೆಲ್ಲಾ ಗುತ್ತಿತ್ತು. ಪ್ರೇಮಕಲಹದಿಂದ ಮೊದಲುಗೊಂಡು ಮಧುರವಾದ ಪುನರ್ಮಿಲನದವರೆಗೆ ವಿರಹವೇದನೆಯನ್ನೂ ಮಿಕ್ಕ ಅನುಭವದ ಸಾರವನ್ನೂ ಈ ಹತ್ತುಪಾಶುರಗಳಲ್ಲಿ ಗೋದಾದೇವಿಎ ವಿವರಿಸಿಹೇಳುದ್ದಾಳೆ. ಭಗವಂತನೇ ತನಗೆ ಪತಿಯಾಗಬೇಕೆಂಬ ಹಂಬಲದಿಂದ ತಾನೂ ಆ ಪರಿಯಲ್ಲಿ ವೇದನೆಯನ್ನು ಗೋದಾದೇವಿ ಅನುಭವಿಸಿರುವುದು ಸ್ವಯಂ ವೇದ್ಯ. ಈ ಹತ್ತುಪಾಶುರಗಳನ್ನು ಸಾರವತ್ತಾಗಿ ಅರಿತವರಿಗೆ ಮನಸ್ಸು ಶುದ್ಧವಾಗುತ್ತದೆ. ಸತ್ಯವೇದ್ಯವಾಗುತ್ತದೆ. ಭಗವಂತನ ಗುಣಾನುಭವವನ್ನೇ ಈ ಮೂಲಕ ಪಡೆಯುತ್ತಲೋ ಚಿಂತಿಸುತ್ತಲೀ ಹೋಗುವುದರಿಂದ, ಆ ಚಟವೇ ಹೆಚ್ಚಾಗಿ, ಪಾಪದಕಡೆಗೆ ಗಮನ ಕಡಮೆಯಾಗುತ್ತದೆ. “ಅವರಿಗೆ ಪಾಪವೇ ಇಲ್ಲ” ಎಂದು ಹೇಳುತ್ತಾಳೆ ಗೋದಾದೇವಿ. ಪಾಪದಿಂದ ಅವರು ಬಿಡುಗಡೆ ಹೊಂದಿದ ಬಳಿಕ ಅವರಿಗೆ ಸದ್ಗತಿಯಲ್ಲದೆ ಮತ್ತೇನು? ಇದು ಈ ತಿರುಮೊೞಿಯ ಫಲಶ್ರುತಿ.

ಅಡಿಯ ನಡೆ: ತೆಳ್ಳಿ, ಕಾಟ್ಟಿಲ್, ಪೂಮಹನ್, ಆಯ್ ಚ್ಚಿ, ಮಾಡಮ್, ಅಟ್ರವನ್, ಅನ್ಱು, ಆವಲ್, ಕೊಣ್ಡ, ಪೞಹು, ಊಡಲ್ \(ಮನ್ನು\)

೫೫

ಶ್ರೀಃ

ಶ್ರಿಯೈ ನಮಃ

ಐದನೆಯ ತಿರುಮೊೞಿ ಮನ್ನುಪೆರುಮ್ ಪುಹೞ್

೧.ಮನ್ನುಪೆರುಮ್ ಪುಹೞ್ ಮಾದವನ್ ಮಾಮಣಿವಣ್ಣನ್ ಮಣಿಮುಡಿಮೈನ್ದನ್

ತನ್ನೈ, ಉಹನ್ದದು ಕಾರಣಮಾಹ ಎನ್ ಶಙ್ಗಿೞಕ್ಕೂಮ್ ವೞಕ್ಕೂಣ್ಡೇ

ಪುನ್ನೈಕುರುಕ್ಕತ್ತಿನಾೞಲ್ ಶೆರುನ್ದಿಪ್ಪೂದುಮ್ ಪಿನಿಲ್ ವಾೞುಙ್ಕುಯಿಲೇ

ಪನ್ನಿಯೆಪ್ಪೋದು ಮಿರುನ್ದು ವಿರೈನ್ದು ಎನ್ ಪವಳವಾಯನ್ ವರಕ್ಕೂವಾಯ್

ಮನ್ನು=ಶಾಶ್ವತವಾಗಿ, ಪೆರುಮ್=ಅಮಿತವಾದ, ಪುಹೞ್=ಕೀರ್ತಿಯುಳ್ಳ, ಮಾ=ಶ್ರೀದೇಇಯ, ದವನ್=ಪತಿಯಾದ, ಮಾ=ಅಸದೃಶವಾದ, ಮಣಿವಣ್ಣನ್=ಇಂದ್ರನೀಲಮಣಿಯ ಬಣ್ಣದವನಾದ, ಮಣಿಮುಡಿ=ನವರತ್ನ ಖಚಿತಕಿರೀಟವುಳ್ಳವನಾದ, ಮೈನ್ದನ್ ತನ್ನೈ=ಬಲಶಾಲಿಯಾದವನನ್ನು, ಉಹನ್ದು=ಆಶೆಪಟ್ಟುದರ, ಕಾರಣಮಾಹ=ಕಾರಣವಾಗಿ, ಎನ್=ನನ್ನ, ಶಙ್ಗು=ಕೈಬಳೆಗಳು, ಇೞಿಕ್ಕೂಮ್=ಸಡಿಲವಾಗಿ, ವೞಕ್ಕೂ=ಅಲುಗಾಡುತ್ತಾ ಸದ್ದುಮಾಡುತ್ತವೆ, ಉಣ್ಡೇ=\(ಹೀಗಾಗುವುದು\)ಎಲ್ಲಿಯಾದರೂ ಉಂಟೇ? ಪುನ್ನೈ=ಹೊನ್ನೆಮರ, ಕುರುಹು=ಅಂದವಾದ ಹೂಬಿಡುವ ಬಳ್ಳಿಗಳು, ಅತ್ತಿ=ಅತ್ತಿಮರ, ನಾೞಲ್=ಕೊಂಕುಮರ, ಶೆರುನ್ದಿ=ಶೆರುನ್ದಿ ಮರ ಮುಂತಾದವುಗಳ, ಪೊದುಮ್ಬಿನಿಲ್=ತೋಪಿನಲ್ಲಿ, ವಾೞುಮ್=ಬಾಳುವ \(ಜೀವಿಸುವ\), ಕುಯಿಲೇ=ಕೋಗಿಲೆಯೇ, ಇರುನ್ದು=ಅಲ್ಲಿಯೇ ಇದ್ದು, ಎನ್=ನನ್ನ, ಪವಳವಾಯನ್=ಹವಳದಂತೆ ಚೆಂದುಟಿಯವನನ್ನು, ವಿರೈನ್ದು=ಬೇಗ, ವರ=ಬರುವಂತೆ, ಎಪ್ಪೋದುಮ್=ಯಾವಾಗಲೂ, ಪನ್ನಿ=ಗಟ್ಟಿಯಾಗಿ, ಕೂವಾಯ್=ಕೂಗುತ್ತಿರು.

ಶಾಶ್ವತವಾದ ಅಮಿತಕೀರ್ತಿಯುನ್ನುಳ, ಶ್ರೀದೇವಿಯ ಪತಿಯೆನಿಸಿದ, ಅಸದೃಶವಾದ ಇಂದ್ರನೀಲಮಣಿಯ ಬಣ್ಣದವನಾದ, ನವರತ್ನಖಚಿತವಾದ ಕಿರೀಟವನ್ನುಳ್ಳ ಬಲಶಾಲಿಯಾದ ಭಗವಂತನನ್ನು ಆಶೆಪಟ್ಟದ್ದರ ಕಾರಣವಾಗಿ ನನನ್ ಕೈಬಳೆಗಳು ಸಡಿಲವಾಗಿ ಅಲುಗಾಡುತ್ತಾ ಸದ್ದು ಮಾಡುತ್ತವೆ. ಹೀಗಾಗುವುದು ಎಲ್ಲಿಯಾದರೂ ಉಂಟೇ? ಹೊನ್ನೆಮೊದಲಾದ ಮರಗಳೂ ಹೂ ಬಳ್ಳಿಗಳೂ, ಇರುವ ತೋಪಿನಲ್ಲಿ ವಾಸಿಸುವ ಕೋಗಿಲೆಯೇ, ಅಲ್ಲಿಯೇ ಇದ್ದುಕೊಂಡು ನನ್ನ ಹವಳದಂತೆ ಚೆಂದುಟಿಯವನನ್ನು ಬೇಗಬರುವಂತೆ ಯಾವಾಗಲೂ ಗಟ್ಟಿಯಾಗಿ ಕೂಗುತ್ತಿರು.\(೧\)

ಭಗವಂತನೇ ತನಗೆ ಪತಿಯಾಗಬೇಕೆಂಬ ಉತ್ಕಟವಾದ ಆಶೆಯಿಂದ ಅವನನ್ನು ಪರಿಶುದ್ಧವಾದ ಪ್ರೇಮದಿಂದ ಪ್ರೇಮಿಸಿದ ಫಲವಾದ ವಿರಹವೇದನೆಯನ್ನು ಗೋದಾದೇವಿ ಅತಿಸುಂದರವಾದ, ಮುಗ್ಧವಾದ ರೀತಿಯಲ್ಲಿ ಹೇಳಿಕೊಳ್ಳುತ್ತಿದ್ದಾಳೆ. ಈವರೆಗಿನ ಎಲ್ಲ ತಿರುಮೊೞಿಗಳಿಗೂ “ನನ್ನ ಪ್ರಿಯತಮನೊಂದಿಗೆ ನನ್ನನ್ನು ಸೇರಿಸು”ಎಂಬುದು ಪಲ್ಲವಿ. ಅಗಲಿರುವ ಪತಿಪತ್ನಿಯರನ್ನು 

೫೬

ಕೂಡಿಸುವ ಕಾಮದೇವನನ್ನು ಮೊದಲು ಪ್ರಾರ್ಥಿಸಿದಳು. ಅನಂತರ “ಕೂಡಲು ದೈವವೇ” ಎಂದು ಮೊರೆಯಿಟ್ಟಳು. ಈ ತಿರುಮೊೞಿಯಲ್ಲಿ ಕೋಗಿಲೆಯನ್ನು ಸಂಬೋಧಿಸುತ್ತಿದ್ದಾಳೆ.

ಫಾಲ್ಗುನ ಮಾಸದಲ್ಲಿ ಬರುವ “ಕಾಮನ ಹುಣ್ಣಿವೆ” ವಸಂತಾಗಮನವನ್ನು ಸೂಚಿಸುತ್ತದೆ. ವಸಂತ, ಮಂದಮಾರುತ, ಸುವಾಸನೆಯ ಹೂಗಳು, ಝೇಂಕರಿಸುವ ದುಂಬಿಗಳು, ಕೋಗಿಲೆ ಮುಂತಾದವು ಕಾಮದೇವನ ಅನುಯಾಯಿಗಳು. ವಸಂತನು ಕಾಲಿಟ್ಟಕಡೆ ಎಲ್ಲೆಲ್ಲಿಯೂ ಹೊಸರೂಪ,, ಹೊಸ ಚಟುವಟಿಕೆ. ಚಿಗುರಿರುವ ಎಲೆಯ ಮರೆಯಲ್ಲಿ ಕುಳಿತು ಕೋಗಿಲೆಗಳು ಇಂಚರದಿಂದ ಕೂಗುತ್ತಾ, ಚಿಕ್ಕವರು ದೊಡ್ಡವರು ಎನ್ನದೆ, ಎಲ್ಲರ ಹೃದಯವನ್ನೂ ಪ್ರಫುಲ್ಲಗೊಳಿಸುತ್ತದೆ.

ಪ್ರಕೃತಿ ಭಗವಂತನ ನೆಲೆವೀಡು. ಗೋದಾದೇವಿಯ ಪ್ರೇಮಸಂದೇಶವನ್ನು ಮುಟ್ಟಿಸುವುದೆಅಕ್ಕೆ ಪ್ರಕೃತಿಯೇ ತಕ್ಕ ಸಂಪರ್ಕಸಾಧನ. ಅವಳು ಇದನ್ನರಿತು ತನ್ನ ಎಡರುತೊಡರುಗಳನ್ನೂ, ತನ್ನ ಅಂತರಂಗದ ಕರೆಯನ್ನೂ ಭಗವಂತನಿಗೆ ತಲುಪಿಸೆಂದು ಗೋದಾದೇವಿ ಕೋಗಿಲೆಯನ್ನು ಕರೆದು ಹೇಳುತ್ತಾಳೆ.

ಗೋದಾದೇವಿ ಹೇಳುತ್ತಾಳೆ: ಕೋಗಿಲೇ, ಭಗವಂತನ ಗುಣಸೌಂದರ್ಯಗಳು ನಿನಗೆ ಗೊತ್ತಿದೆಯೇ? ಭಗವಂತ ಅಮಿತ ಕೀರ್ತಿವಂತ. ಶಾಶ್ವತ. ಶ್ರಿಯಃಪತಿ. ಅತ್ಯಾಕರ್ಷಕ. ಇಂದ್ರನೀಲಮಣಿಯ ಬಣ್ಣದವನು. ನವರತ್ನ ಕಿರೀಟಧಾರಿ. ಶಕ್ತಿವಂತ. ಬಲವಂತ. ಗುಣರೂಪಪರಿಪೂರ್ಣನಾದ ಆ ಭಗವಂತನೇ ನನ್ನ ಕೈಹಿಡಿದುಬೇಕೆಂದು ನಾನು ಉತ್ಕಟವಾಗಿ ಆಶೆಪಟ್ಟಿದ್ದೇನೆ. ಅದರ ಫಲವಾಗಿ, ನನ್ನ ಕೈಬಳೆಗಳು ಸಡಿಲವಾಗಿವೆ\! ಅವು ಮುಂಗೈಯಿಂದ ಮೊಳಕೈವರೆಗೂ ಅಲುಗಾಡುತ್ತಾ ಸದ್ದು ಮಾಡುತ್ತಿವೆ\! ಭಗವಂತನು ನನ್ನನ್ನು ವರಿಸುವುದಕ್ಕೆ ಬರಬಹುದಾದ ಸಮಯದಲ್ಲೇ ಹೀಗಾಗಬಹುದೇ? ನನ್ನ ದೇಹಕೃಶವಾಗಿ, ಕಾಂತಿಹೀನವಾಗಿ ಹೋದಾಗ ಅವನು ನನ್ನನ್ನು ನೋಡಿ, ನಿರಾಕರಿಸಿಬಿಟ್ಟರೆ ಹೇಗೆ? ಆಗ ನನ್ನ ಗತಿಯೇನು? ಅಂಥ ತೊಂದರೆಗಳು ಒದಗುವುದಕ್ಕೆ ಮುಂಚಿತವಾಗಿಯೇ ನೀನು ಅವನನ್ನು ಗಟ್ಟಿಯಾಗಿ ಕೂಗಿ ಕರೆ. ನನ್ನ ಪ್ರೇಮಸಂದೇಶವನ್ನು ನಾನು ಅವನಿಗಾಗಿ ಕಾದಿರುವೆನೆಂಬುದನ್ನು, ಅವನಿಗೆ ತಿಳಿಸು. ನಿನ್ನ ಧ್ವನಿ ಅವನಿಗೆ ಹಿತವಾಗಿರುವುದು. ಅವನಿಗೆ ಮುಟ್ಟುವುದು. ನನ್ನ ಚೆಂದುಟಿಯ ದಿವ್ಯಸುಂದರನು ಬೇಗಬಂದು ನನ್ನ ಕೈಹಿಡಿಯುವಂತೆ ಕೂಗಿ ಕರೆ.

೨. ವೆಳ್ಳೈವಿಳಿಶಙ್ಗಿಡಙ್ಗೈಯಿಱ್ ಕೊಣ್ಡ ವಿಮಲನೆನಕ್ಕೂರುಕ್ಕಾಟ್ಟಾನ್

ಉಳ್ಳಮ್ ಪುಹನ್ದೆನ್ನೈನೈವಿತ್ತುನಾಳು ಮುಯಿರ್ ಪ್ಪೆಯ್ ದು ಕೂತ್ತಾಟ್ಟುಕ್ಕಾಣುಮ್

ಕಳ್ಳವಿೞ್ ಶೆಣ್ಬಹಪ್ಪೂಮಲರ್ ಕೋದಿಕ್ಕಳಿತ್ತಿಶೈ ಪಾಡುಮ್ ಕುಯಿಲೇ

ಮೆಳ್ಳವಿರುನ್ದು ಮಿೞಟ್ರಿೞಟ್ರಾದು ಎನ್ ವೇಙ್ಗಡವನ್ ವರಕ್ಕೂವಾಯ್

ವೆಳ್ಳೈ=ಶುದ್ಧಬಿಳಿಯ, ವಿಳಿ=ಅಬ್ಬರಿಸುವ, ಶಙ್ಗು=ಶಂಖವನ್ನು, ಇಡಮ್=ಎಡದ, ಕೈಯಿಲ್=ಕೈಯಲ್ಲಿ, ಕೊಣ್ಡ=ಹಿಡಿದಿರುವ, ವಿಮಲನ್=ವಿಮಲನು, ಎನಕ್ಕೂ=ನನಗೆ, ಉರು=ತನ್ನ ರೂಪವನ್ನು, ಕಾಟ್ಟಾನ್=ತೋರಿಸುವುದಿಲ್ಲ, ಉಳ್ಳಮ್=ನನ್ನ ಅಂತರಂಗವನ್ನು, ಪುಹುನ್ದು=ಪ್ರವೇಶಿಸಿ, ಎನ್ನೈ=ನನ್ನನ್ನು, ನೈವಿತ್ತು=ನಲುಗಿಸಿ, ನಾಳುಮ್=ದಿನದಿನವೂ, ಉಯಿರ್=ನನ್ನ ಜೀವನನ್ನು

೫೭

ಪೆಯ್ದು=ಉರಿಸಿ, ಕೂತ್ತಾಟ್ಟು=ನಾನು\(ಹಿಂಸೆಪಟ್ಟು\) ಕುಣಿದಾಡುವುದನ್ನು, ಕಾಣುಮ್=ನೋಡುತಿರುತ್ತಾನೆ, ಕಳ್=ಜೇನನ್ನು, ಅವಿೞ್=ಸುರಿಸುವ, ಶೆಣ್ ಬಹಮ್=ಚಂಪಕ, ಪೂ=ಹೂವಿನ, ಮಲರ್=ಮಕರಂದವನ್ನು, ಕೋದಿ=ಚೆದರಿ \(ಅನುಭವಿಸಿ\), ಕಳಿತ್ತು=ಮತ್ತಿನಿಂದ, ಇಶೈ=ಗಾನವನ್ನು, ಪಾಡುಮ್=ಹಾಡುತ್ತಿರುವ, ಕುಯಿಲೇ=ಕೋಗಿಲೆಯೇ, ಇರುನ್ದು=\(ನಿನ್ನ ಸ್ಥಳದಲ್ಲಿ\) ಇದ್ದುಕೊಂಡು, ಮೆಳ್ಳ= ಮೃದುವಾಗಿ, ಮಿೞಟ್ರಿ=ಮುದ್ದುಮುದ್ದಾದ ಮಾತುಗಳನ್ನಾಡಿ, ಮಿೞಟ್ರಾದು=ವಿಲಾಸಚೇಷ್ಟೆಗಳನ್ನು ಮಾಡದೆ, ಎನ್=ನನ್ನ, ವೇಙ್ಗಡವನ್=ವೆಂಕಟಪತಿಯನ್ನು, ವರ=ಬರುವಂತೆ, ಕೂವಾಯ್=ಕೂಗುತ್ತಿರು

ಅಬ್ಬರಿಸುವ ಶುದ್ಧಬಿಳಿಯ ಶಂಖವನ್ನು ಎಡದ ಕೈಯಲ್ಲಿ ಹಿಡಿದಿರುವ ವಿಮಲನಾದ ಪುರುಷೋತ್ತಮನು ತನ್ನ ರೂಪವನ್ನು ನನಗೆ ತೋರಿಸನು. ನನ್ನ ಅಂತರಂಗವನ್ನು ಪ್ರವೇಶಿಸಿ, ನನ್ನನ್ನು ನಲುಗಿಸಿ, ದಿನದಿನವೂ ನನ್ನ ಜೀವವನ್ನು ಉರಿಸಿ, ನಾನು ಹಿಂಸೆಯಿಂದ ಕುಣಿದಾಡುವುದನ್ನು ನೋಡುತ್ತಿದ್ದಾನೆ. ಜೇನನ್ನು ಸುರಿಸುವ ಸಂಪಿಗೆ ಹೂವಿನ ಮಕರಂದವನ್ನು ಕೆದಕಿ ಅನುಭವಿಸಿ, ಮತ್ತಿನಿಂದ ಗಾನವನ್ನು ಹಾಡುತ್ತಿರುವ ಕೋಗಿಲೆಯೇ, ನಿನ್ನ ಸ್ಥಳದಲ್ಲಿಯೇ ಇದ್ದುಕೊಂಡು, ಮೃದುವಾಗಿ ಮುದ್ದುಮುದ್ದಾದ ಮಾತುಗಳನ್ನಾಡಿ, ವಿಲಾಸ ಚೇಷ್ಟೆಗಳನ್ನು ಮಾದದೆ, ನನ್ನ ವೆಂಕಟಪತಿಯನ್ನು ಬರುವಂತೆ ಕೂಗುತ್ತಿರು.\(೨\)

ಭಗವಂತನು ಸಕಲಾಭರಣಭೂಷಿತನಾಗಿ ಸರ್ವಾಂಗಸುಂದರನಾಗಿ ತನ್ನಲ್ಲಿಗೆ ಬಂದು ತನ್ನ ಕೈಹಿಡಿದು ತನ್ನನ್ನು ಕರೆದೊಯ್ಯಬೇಕೆಂದು ಗೋದಾದೇವಿಯ ಉತ್ಕಟೇಚ್ಛೆ. ಮದುವೆಯಾಗುವ ಹೆಣ್ಣುಮಕ್ಕಳನ್ನು ಗಂಡು ಒಪ್ಪಿಮದುವೆಮಾಡಿಕೊಂಡು ಹೋಗುವುದಿಲ್ಲವೇ ಹಾಗೆಯೇ ಸಾಂಗವಾಗಿ ಮದುವೆಯ ಶಾಸ್ತ್ರವನ್ನು ಮುಗಿಸಿಕೊಂಡು ತನ್ನನ್ನೂ ತನ್ನ ನೆಚ್ಚಿನ ಪತಿಯಾದ ಭಗವಂತನು ಕರೆದೊಯ್ಯಬೇಕೆಂಬುದು ಅವಳಿಗೆ ಆಶೆ. ಅವಳೆಂದುಕೊಂಡ ಹಾಗೆ ಯಾವುದೂ ನಡೆಯಲಿಲ್ಲ. ಅವಳ ಕಣ್ಣೆದುರಿಗೆ ಭಗವಂತನು ಪ್ರತ್ಯಕ್ಷನಾಗಲಿಲ್ಲ. ಅದಕ್ಕೆ ಬದಲಾಗಿ, ಅವಳ ಮನದಲ್ಲಿ ಅವನೇ ತುಂಬಿಕೊಂಡಿದ್ದ. ಅವನ ಚಿಂತನೆಯಲ್ಲಿಯೇ ಅವಳು ಕೊರಗಿ ಮರುಗಿ ಬಸವಳಿದಳು. ಕೃಪಾಸಿಂಧುವಾದ ಭಗವಂತನು ಅವಳ ವಿರಹಸಂಕಟವನ್ನು ನೋಡಿಕೊಂಡು ಸುಮ್ಮನಿರಬಹುದೇ? ಸ್ವಚ್ಛಂದವಾಗಿ ಜೀವಿಸುತ್ತಾ ಆನಂದದಿಂದ ಹಾಡುತ್ತಾ ಇರುವ ಕೋಗಿಲೆ ಅವಳ ಮನಸ್ಸಿಗೆ ಬಂತು. ಅದನ್ನು ಕುರಿತು ಹೇಳುತ್ತಾಳೆ: ಕೋಗಿಲೆ, ಸ್ವೇಚ್ಛೆಯ ಜೀವನ ನಡಸುತ್ತಾ ಹಾಡುತ್ತಾ ಇರುವ ನೀನು, ನಿನ್ನ ಮೃದುಮಧುರವಾದ ಗಾನದಿಂದ ಭಗವಂತನನ್ನು ಒಲಿಸಿಕೊಂಡು, ನನ್ನಲ್ಲಿಗೆ ಅವನು ಬರುವಂತೆ ಕೂಗಿ ಕೂಗಿ ಹೇಳು.

೫೮

೩.ಮಾತಲಿತೇರ್ ಮುನ್ಬುಕೋಲ್ ಕೊಳ್ಳಮಾಯನಿರಾವಣನ್ ಮೇಲ್, ಶರಮಾರಿ

ತಾಯ್ ತಲೈಯಟ್ರಟ್ರುವೀೞತ್ತೊಡುತ್ತ ತಲೈವನ್ ವರವೆಙ್ಗುಮ್ ಕಾಣೇನ್

ಪೋದಲರ್ ಕಾವಿಲ್ ಪುದುಮಣಮ್ ನಾಱ ಪ್ಪೊಱಿವಣ್ಡಿನ್ ಕಾಮರಙ್ಗೇಟ್ಟು, ಉನ್

ಕಾದಲಿಯೋಡುಡನ್ ವಾೞ್ ಕುಯಿಲೇ ಯೆನ್ ಕರುಮಾಣಿಕ್ಕಮ್ ವರಕ್ಕೂವಾಯ್

ಮಾತಲಿ=ಮಾತಲಿಯು, ತೇರ್=ತೇರಿನ\(ರಥದ\), ಮುನ್ಬು=ಮುಂಭಾಗದಲ್ಲಿ, ಕೋಲ್ ಕೊಳ್ಳ=\(ಛಾಟೀಯನ್ನು ಹಿಡಿದು\) ಸಾರಥ್ಯವನ್ನು ಮಾಡಲು, ಮಾಯನ್=ಮಾಯಾವಿಯಾದ, ಇರಾವಣನ್ ಮೇಲ್=ರಾವಣಾಸುರನ ಮೇಲೆ, ಶರಮಾರಿ=ಬಾಣಗಳ ಮಳೆಯನ್ನು ಸುರಿಸಿ, ತಾಯ್ ತಲೈ=\(ಅವನ\)ಪ್ರಧಾನವಾದ ತಲೆಗಳನ್ನು, ಅಟ್ರು ಅಟ್ರು=ಕತ್ತರಿಸಿ ಕತ್ತರಿಸಿ\(ಇಲ್ಲದಂತೆ\), ವೀೞ=ಬೀಳುವಂತೆ, ತೊಡುತ್ತ=ಪ್ರಯೋಗಿಸಿದ, ತಲೈವನ್=ಸ್ವಾಮಿಯ, ವರ=ಬರವನ್ನು, ಎಙ್ಗುಮ್=ಎಲ್ಲಿಯೂ, ಕಾಣೇನ್=ಕಾಣೆನಲ್ಲಾ\!, ಪೋದು=ಹೊತ್ತುಹೊತ್ತಿಗೆ ಸರಿಯಾಗಿ, ಅಲರ್=ಅರಳುವ ಹೂಗಳ, ಕಾವಿಲ್=ತೋಪಿನಲ್ಲಿ, ಪುದು=ಹೊಸದಾದ, ಮಣಮ್=ಸುಗಂಧವು, ನಾಱ=ಹರಡಿರಲು, ಪೊಱಿ=ಸುಂದರವಾದ, ವಣ್ಡಿನ್=ಬಂಡುಗಳ\(ದುಂಬಿಗಳ\), ಕಾಮರಮ್=ಝೇಂಕಾರವನ್ನು, ಕೇಟ್ಟು=ಕೇಳುತ್ತಾ, ಉನ್=ನಿನ್ನ, ಕಾದಲಿಯೋಡು=ಪ್ರಿಯಳೊಡನೆ, ಉಡನ್=ಕೂಡಿ, ವಾೞ್=ಜೀವಿಸುವ, ಕುಯಿಲೇ=ಕೋಗಿಲೆಯೇ, ಎನ್=ನನ್ನ, ಕರುಮಾಣಿಕ್ಕಮ್=ಮಾಣಿಕ್ಯದಂಥ ದೇಹದವನನ್ನು, ವರ=ಬರುವಂತೆ, ಕೂವಾಯ್=ಕೂಗುತ್ತಿರು\(ಕೂಗುವೆಯಾ?\)

ಮಾತಲಿಯು ಸಾರಥ್ಯವನ್ನು ನಡಸುತ್ತಿರಲು, ಮಾಯಾವಿಯಾದ ರಾವಣನ ಮೇಲೆ ಬಾಣಗಳ ಮಳೆಯನ್ನು ಸುರಿಸಿ ಅವನ ಪ್ರಧಾನವಾದ ತಲೆಗಳನ್ನು ಕತ್ತರಿಸಿಕತ್ತರಿಸಿ ಬೀಳುವಂತೆ ಬಾಣಪ್ರಯೋಗ ಮಾಡಿದ ಸ್ವಾಮಿಯನ್ನು ಎಲ್ಲಿಯೂ ಕಾಣೆನಲ್ಲಾ\! ಕಾಲಕಾಲಕ್ಕೆ ಅರಳುವ ಹೂಗಳ ತೋಪಿನಲ್ಲಿ ಸುವಾಸನೆಯು ಹೊಸದಾಗಿ ಹರಡುತ್ತಿರಲು, ಸುಂದರವಾದ ಬಂಡು\(ದುಂಬಿ\)ಗಳ ಝೇಂಕಾರವನ್ನು ಕೇಳುತ್ತಾ, ನಿನ್ನ ಪ್ರಿಯಳೊಡನೆ ಕೂಡಿ ಜೀವಿಸುವ ಕೋಗಿಲೆಯೇ, ನನ್ನ ಮಾಣಿಕ್ಯದಂಥ ದೇಹಕಾಂತಿಯವನನ್ನು \(ನನ್ನ ಬಳಿಗೆ\) ಬರುವಂತೆ ಕೂಗುವೆಯಾ?\(೩\)

ಈ ಪಾಶುರದಲ್ಲಿ ಭಗವಂತನ ರಾಮಾವತಾರದ ಅದ್ಭುತ ಸಾಹಸವನ್ನು ಗೋದಾದೇವಿ ಸ್ಮರಿಸಿಕೊಳ್ಳುತ್ತಾಳೆ. ರಾಮನೂ ರಾವಣನೂ ಯುದ್ಧಭೂಮಿಯಲ್ಲಿ ಎದುರುಬದರಾಗಿ ನಿಂತಿದ್ದಾರೆ. ಯುದ್ಧಕ್ಕೆ ತೊಡಗಿದ್ದಾರೆ. ಅವರಿಬ್ಬರ ನಡುವೆ ಅಸಮಾನತೆ ಕಂಡುಬರುವುದರಿಂದ ದೇವೇಂದ್ರನು ತನ್ನ ರಥವನ್ನೂ ಸಾರಥಿಯಾದ ಮಾತಲಿಯನ್ನೂ ರಾಮನಿಗಾಗಿ ಕಳುಹಿಸಿಕೊಡುತ್ತಾನೆ. ರಥಾರೂಢನಾಗಿ ಶ್ರೀರಾಮನು ತನ್ನ ಕೋದಂಡದಿಂದ ರಾವಣನ ಮೇಲೆ ಬಾಣಗಳ ಮಳೆಯನ್ನೇ ಸುರಿಸುತ್ತಾನೆ. ಇದರ ಫಲವಗಿ ರಾವಣನ ತಲೆಗಳು ಒಂದಾಗುತಲೊಂದರಂತೆ ಉರುಳಿ ಬೀಳುತ್ತವೆ. ರಾವಣ ಮಾಯಾವಿ. ತನ್ನ ಒಂದು ತಲೆ ಕತ್ತರಿಸಿ ನೆಲಕ್ಕೆ ಉರುಳಿತೆಂದರೆ, ಅದರ ಜಾಗದಲ್ಲಿ ಮತ್ತೊಂಉದ್ ತಲೆ ಹುಟ್ಟಿಕೊಳ್ಳುತ್ತದೆ. ಶ್ರೀರಾಮನು ಧೃತಿಗೆಡದಂತೆ ಯುದ್ಧಮಾಡುತ್ತಾ ಅವನ \(ರಾವಣನ\)ಪ್ರಧಾನವಾದ ತಲೆಗಳನ್ನೆಲ್ಲಾ- ಎಂದರೆ ಅವನ ಹುಟ್ಟಿನೊಂದಿಗೆ ಬಂದ ಹತ್ತು ತಲೆಗಳನ್ನೂ-ಕಡಿದು ಹಾಕಿ, ತನ್ನ ಅಪ್ರತಿಮ ಸಾಹಸವನ್ನು ತೋರ್ಪಡಿಸುತ್ತಾನೆ. ಈ ವಿಷಯ ಗೋದಾದೇವಿಗೆ ಅಚ್ಚುಮೆಚ್ಚು.

ಸಮರ್ಥನಾದ ಸ್ವಾಮಿ ಬಂದು, ತನ್ನನ್ನು ವರಿಸಿ, ತನ್ನ ಕೈಹಿಡಿಯಲಿಲ್ಲವಲ್ಲಾ ಎಂದು ಗೋದಾದೇವಿಯ ಕೊರಗು. ಅವಳು ವಿರಹಿ. ಅವಳೊಡನೆ ಅವಳ ಪ್ರಿಯನಿಲ್ಲ. ಅವಳು

೫೯

ಸೊಬಗಿನಿಂದ ಮೆರೆಯುವ ಪ್ರಕೃತಿಯ ನಡುವೆಯೇ ಅವಳು ಇದ್ದರೂ ಸಹ ಯಾವುದೂ ಅವಳ ಮನಸ್ಸಿಗೆ ಹಿತವಿಲ್ಲ. ಆದರೆ, ಕಾಲಕಾಲಕ್ಕೆ ಅರಳಿ ನಸುಗಂಪನ್ನು ಚೆಲ್ಲುವ ಹೂಗಳಿಂದ ತುಂಬಿರುವ ತೋಪಿನಲ್ಲಿ, ದುಂಬಿಗಳ ಮೃದುಮಧುರ ನಿಸ್ವನದ ನಡುವೆ, ತನ್ನ ಪ್ರೇಯಸಿಯೊಡನೆ ಬೆರೆತು ಮೈಮರೆತು ಸುಖಜೀವನ ನಡಸುವ ಕೋಗಿಲೆಯನ್ನು ಕಂಡು ಅವಳ ಕೊರಗು ಹೆಚ್ಚುತ್ತದೆ. ಆ ಕೋಗಿಲೆಯನ್ನೇ ಕೂಗಿ ಹೇಳುತ್ತಾಳೆ- ದಿವ್ಯದೇಹಕಾಂತಿಯುಳ್ಳ ತನ್ನ ಸ್ವಾಮಿಯನ್ನು ತನ್ನ ಬಳಿಗೆ ಬೇಗ ಬರುವಂತೆ ಕೂಗಿ ಕರೆಯುವೆಯಾ ಎಂದು.

೪.ಎನ್ ಪುರುಹಿಯಿನವೇಲ್ ನೆಡುಙ್ಕಣ್ ಹಳ್ ಇಮೈಪೊರುನ್ದಾಪಲನಾಳುಮ್

ತುನ್ಬಕ್ಕಡಱ್ ಪುಕ್ಕೂವೈಹುನ್ದನೆನ್ಬದೋರ್ ತೋಣಿಪೆಱಾದುೞಲ್ ಹಿನ್ಱೇನ್

ಅನ್ಬುಡೈಯಾರೈಪ್ಪಿರಿವುಱು ನೋಯದು ನೀಯುಮಱಿದಿ ಕುಯಿಲೇ

ವೊನ್ಬುರೈಮೇನಿಕ್ಕರುಳಕ್ಕೊಡಿಯುಡೈಪ್ಪುಣ್ಣಿಯನೈ ವರಕ್ಕೂವಾಯ್ 

ಎನ್ಬು=ಎಲುಬುಗಳು, ಉರುಹಿ=ಕರಗಿ, ಇನಮ್=ಉತ್ತಮವಾದ, ವೇಲ್=ವೇಲಾಯುಧದಂತೆ, ನೆಡು=ವಿಶಾಲವಾದ, ಕಣ್ ಹಳ್=ಕಣ್ಣುಗಳು, ಇಮೈ=ಮುಚ್ಚಿ ತೆರೆಯುವುದಕ್ಕೆ, ಪೊರುನ್ದಾ=ಹೊಂದಿಕೊಳ್ಳುವುದಿಲ್ಲ, ಪಲ=ಅನೇಕ, ನಾಳುಮ್=ದಿನಗಳಿಂದ, ತುನ್ಬಮ್=ದುಃಖವೆಂಬ, ಕಡಲ್=ಕಡಲನ್ನು, ಪುಕ್ಕು=ಪ್ರವೇಶಿಸಿ, ವೈಹುನ್ದನ್=ವೈಕುಂಠವನ್ನು, ಎನ್ಬದು=ಎಂಬ, ಓರ್=ಒಂದು, ತೋಣಿ=ದೋಣಿಯನ್ನು, ಪೆಱಾದು=ಪಡೆಯದೆ, ಉೞಲ್ ಹಿನ್ಱೇನ್=ತೊಳಲಾಡುತ್ತಿದ್ದೇನೆ, ಅನ್ಬು=ಪ್ರೀತಿ, ಉಡೈಯಾರೈ=ಉಳ್ಳವರನ್ನು, ಪಿರಿವು=ಅಗಲುವಿಕೆಯ, ಉಱು=ಬಹಳ ಹೆಚ್ಚಿನ, ನೋಯ್=ಯಾತನೆ, ಅದು=ಅದು, ನೀಯುಮ್=ನೀನೂ ಸಹ, ಅಱಿದಿ=ತಿಳಿದುಕೋ, ಕುಯಿಲೇ=ಕೋಗಿಲೆಯೇ, ಪೊನ್=ಚಿನಕ್ಕೆ, ಪುರೈ=ಸಮನಾದ, ಮೇನಿ=ದೇಹಕಾಂತಿಯ, ಕರುಳನ್=ಗರುಡನ, ಕೊಡಿ=ಧ್ವಜವನ್ನು, ಉಡೈ=ಉಳ್ಳ, ಪುಣ್ಣಿಯನೈ=ಧರ್ಮಸ್ವರೂಪನನ್ನು, ವರ=\(ನನ್ನ ಬಳಿಗೆ\) ಬರುವಂತೆ, ಕೂವಾಯ್=ಕೂಗುವೆಯಾ?

ನನ್ನ ಎಲುಬುಗಳೆಲ್ಲ ಕರಗಿಹೋಗಿವೆ. ಸುಂದರವಾದ ವಿಶಾಲವಾಗಿ ಹೊಳೆಯುವ ನನ್ನ ಕಣ್ಣುಗಳನ್ನು ಮುಚ್ಚಿ ತೆರೆಯುವುದಕ್ಕೆ ಆಗುವುದಿಲ್ಲ. ಬಹಳ ದಿನಗಳಿಂದಲೂ ದುಃಖವೆಂಬ ಮಹಾಸಾಗರವನ್ನು ಪ್ರವೇಶಿಸಿ “ವೈಕುಂಠ” ಎಂಬ ಒಂದು ದೋಣಿಯನ್ನು ಪಡೆಯಲಾರದೆ ತೊಳಲುತ್ತಿದ್ದೇನೆ. ಪ್ರೀತಿಯುಳ್ಳವರಿಂದ ಅಗಲಿಕೆಯ ಬಹಳ ಹೆಚ್ಚಿನ ಯಾತನೆ ಅದು. ಕೋಗಿಲೆಯೇ ನೀನೂ ಸಹ ಅದನ್ನು ಅರಿತು ಕೋ. ಚಿನ್ನಕ್ಕೆ

೬೦

ಸಮನಾದ ದೇಹಕಾಂತಿಯುಳ್ಳ ಗರುಡನ ಧ್ವಜವನ್ನುಳ್ಳ ಧರ್ಮಸ್ವರೂಪವನ್ನು ನನ್ನ ಬಳಿಗೆ ಬರುವಂತೆ ಕೂಗುವೆಯಾ?\(೪\)

ಶುದ್ಧವಾದ ಪ್ರೇಮಿಗಳ ಅಗಲಿಕೆಯ ಪರಿಣಾಮವೇನೆಂಬುದನ್ನು ಇಲ್ಲಿ ಸಹಜವಾದ ಮತ್ತು ಸರಳವಾದ ಮಾತುಗಳಿಂದ ಇಲ್ಲಿ ವಿವರಿಸಲಾಗಿದೆ. “ಎಲುಬುಗಳು ಕರಗುವುದು”ಎಂದರೆ, ದೇಹ ಬಡವಾಗುವುದು. ಮನೋವ್ಯಥೆಯಿಂದ ದೇಹಶಕ್ತಿ ಕುಮ್ದುತ್ತದೆ. ಕಣ್ಣುಗಳಲ್ಲಿ ಹೊಳಪೂ, ರೆಪ್ಪೆಗಳು ಆಡುವುದೂ, ಕಣ್ಣಾಲಿಗಳು ಚಲಿಸುವೂ ಕಣ್ಣಿಗೆ ಅಂದವನ್ನೂ ಅರ್ಥವನ್ನೂ ತರುತ್ತವೆ. ಅವುಗಳಿಲ್ಲದೆ ಹೋದರೆ ಕಾಂತಿಹೀನವಾದ ನಿಶ್ಶಕ್ತವಾದ ಕಣ್ಣುಗಳನ್ನು ಸೂಚಿಸುತ್ತದೆ.

ಮಹಾಸಾಗರವನ್ನು ದಾಟಬೇಕಾದರೆ ಸಾಧನವಿರಲೇಬೇಕು. ಅದಿಲ್ಲದೆ ಹೋದರೆ ಕೊನೆ ಮೊದಲಿಲ್ಲದ ತೊಳಲಾಟವೇ ಫಲ. ಗೋದಾದೇವಿಗೆ ಭಗವಂತನಿಂದ ದೂರವಾಗಿರುವುದು ಎಂಬುದು ಮಹಾದುಃಖಸಾಗರ. ಅದನ್ನು ಅವಳು ದಾಟಲೇಬೇಕು. ಅದಕ್ಕೆ ಅವಳು ಕೋರಿದ್ದು “ವೈಕುಂಠ” ಎಂಬ ದೋಣಿಯನ್ನು ಶ್ರೀವೈಕುಂಠನಾಥನೇ ಅವಳ ಆ ದೋಣಿ. ಅವಳ ಬಯಕೆ ಈಡೇರದೆ ಹೋದದ್ದರಿಂದ ಅವಳು ಕಡುನೊಂದು ತನ್ನ ವಿರಹಯಾತನೆಯನ್ನು ಸ್ವಚ್ಛಂದ ಜೀವಿಯಾದ ಕೋಗಿಲೆಗೆ ಹೇಳಿಕೊಂಡಳೂ: ಕೋಗಿಲೇ, ವಿರಹ ಯಾತನೆಯ ಅನುಭವ ನಿನಗೆ ಆಗಿದೆಯೇ? ಇಲ್ಲವಾದರೆ, ನನ್ನ ಅನುಭವದಿಂದ ಕಲಿತುಕೋ. ನನ್ನ ಸ್ವಾಮಿ ಚಿನ್ನದಂಥ ದೇಹಕಾಂತಿಯುಳ್ಳವನು. ಅವನು ಗರುಡಧ್ವಜನು. ಧರ್ಮವೇ ರೂಪವೆತ್ತವನು. ಅವನನ್ನು ನನ್ನ ಬಳಿಗೆ ಬೇಗಬರುವಂತೆ ಕೂಗಿ ಕರೆಯುವೆಯಾ?

೫.ಮೆನ್ನಡೈಯನ್ನಮ್ ಪರನ್ದುವಿಳೈಯಾಡುಮ್ ವಿಲ್ಲಿಪುತ್ತೂರುಱೈವಾನ್ಱನ್

ಪೊನ್ನಡಿಕಾಣ್ಬದೋರಾಶೈಯಿನಾಲ್ ವಿನ್ ಪೊರುಕಯಱ್ ಕಣ್ಣಿಣೈತುಂಜಾ

ಇನ್ನಡಿಶಿಲೊಡು ಪಾಲಮುದೂಟ್ಟಿಯೆಡುತ್ತವೆನ್ ಕೋಲಕ್ಕಿಳಿಯೈ

ಉನ್ನೊಡು ತೋೞಮೈಕ್ಕೊಳ್ಳುವನ್ ಕುಯಿಲೇ ಉಲಹಳನ್ದಾನ್ ವರಕ್ಕೂವಾಯ್

ಮೆಲ್=ಮಂದಗತಿಯ, ನಡೈ=ನಡಗೆಯುಳ್ಳ, ಅನ್ನಮ್=ಹಂಸಗಳು, ಪರನ್ದು=ಹರಡಿ, ವಿಳೈಯಾಡುಮ್=ಆಟವಾಡುವ, ವಿಲ್ಲಿಪುತ್ತೂರ್=ಶ್ರೀವಿಲ್ಲಿಪುತ್ತೂರಿನಲ್ಲಿ, ಉಱೈವಾನ್ ತನ್=ನೆಲಸಿರುವವನ, ಪೊನ್=ಚಿನ್ನದ, ಅಡಿ=ಪಾದಗಳನ್ನು, ಕಾಣ್ಬದು=ನೋಡುವುದು, ಎಂಬ, ಓರ್=ಒಂದು, ಆಶೈಯಿನಾಲ್=ಆಶೆಯಿಂದ, ಎನ್=ನನ್ನ, ಪೊರು=ಜಗಳವಾಡುವ, ಕಯಲ್=ಮೀನಿನಂಥ, ಕಣ್=ಕಣ್ಣುಗಳ, ಇಣೈ=ಜೋಡಿಯು, ತುಂಜಾ=ನಿದ್ರಿಸುವುದಿಲ್ಲ \(ಮುಚ್ಚಿಕೊಳ್ಳುವುದಿಲ್ಲ\) ಇನ್=ಇನಿದಾದ, ಅಡಿಶಿಲೋಡು=ಹುಗ್ಗಿಯೊಡನೆ, ಪಾಲ್=ಹಾಲಿನ, ಅಮುದು=ಅಮೄತವನ್ನು, ಊಟ್ಟಿ=ಉಣಿಸಿ, ಎಡುತ್ತ=ಎತ್ತಿ ಆಡಿಸಿದ, ಎನ್=ನನ್ನ, ಕೋಲಮ್=ಸುಂದರವಾದ

೬೧

ಕಿಳಿಯೈ=ಗಿಣಿಯನ್ನು, ಕುಯಿಲೇ=ಕೋಗಿಲೆಯೇ, ಉನ್ನೊಡು=ನಿನ್ನೊಂದಿಗೆ, ತೋೞಮೈ=ಗೆಳೆತನವನ್ನು, ಕೊಳ್ಳುವನ್=ಉಂಟುಮಾಡುತ್ತೇನೆ, ಉಲಹು=ಲೋಕಗಳನ್ನು, ಅಳನ್ದಾನ್=ಅಳೆದವನನ್ನು, ವರ=ಬರುವಂತೆ, ಕೂವಾಯ್=ಕೂಗುವೆಯಾ?

ಮಂದನಡೆಯನ್ನುಳ್ಳ ಹಂಸಗಳು ಹರಡಿಕೊಂಡು ಆಟವಾಡುವ ಶ್ರೀವಿಲ್ಲಿಪುತ್ತೂರಿನಲ್ಲಿ ನೆಲಸಿರುವವನ ಚಿನ್ನದಪಾದಗಳನ್ನು ನೋಡಬೇಕೆಂಬ ಹಿರಿಯಾಶೆಯಿಂದ ನನ್ನ ಎರಡು ಕಣ್ಣುಗಳು ಪರಸ್ಪರ ಜಗಳವಾಡುವ ಮೀನುಗಳ ಹಾಗೆ ಮುಚ್ಚಿ ನಿದ್ರಿಸುವುದಿಲ್ಲ. ಸಿಹಿಯಾದ ಪಾಯಸವನ್ನೂ ಹಾಲನ್ನೂ ಉಣಿಸಿ ಎತ್ತಿ ಆಡಿಸಿದ ನನ್ನ ಸುಂದರವಾದ ಗಿಳಿಯನ್ನು, ಕೋಗಿಲೆಯೇ, ನಿನ್ನೊಂದಿಗೆ ಗೆಳೆತನವನ್ನು ಉಂಟುಮಾಡಿಕೊಡುತ್ತೇನೆ. ಲೋಕಗಳನ್ನು ಅಳೆದವನನ್ನು ನನ್ನ ಬಳಿಗೆ ಬರುವಂತೆ ಕೂಗುವೆಯಾ?\(೫\)

ಸಂತೋಷವನ್ನು ಉಕ್ಕಿ ಹರಿಸುವ ಶ್ರೀವಿಲ್ಲಿಪುತ್ತೂರಿನಲ್ಲಿ ಭಗವಂತನು ವಟಪತ್ರಶಾಯಿಯಾಗಿ ನೆಲಸಿದ್ದಾನೆ. ಸ್ವಾಮಿಯ ನಿತ್ಯಕೈಂಕರ್ಯ ಮಾಡುತ್ತಾ, ತುಲಸಿಯ ಮತ್ತು ಹೂವಿನ ಹಾರಗಳನ್ನು ಸ್ವಾಮಿಗೆ ದಿನದಿನವೂ ಸಮರ್ಪಿಸುತ್ತಾ ಜೀವನ ಸಾಗಿಸುತ್ತಿದ್ದವರು ಶ್ರೀವಿಷ್ಣುಚಿತ್ತರು. ಅವರ ಮುದ್ದಿನ ಸಾಕುಮಗಳಾಗಿ, ಗೋದಾದೇವಿ, ಭಗವಂತನಿಗೆ ಅರ್ಪಿಸಬೇಕಾದ ಮಾಲೆಯನ್ನು ತಾನು ಮೊದಲು ಮುಡಿದು, “ಶೂಡಿಕೊಡುತ್ತ ನಾಚ್ಚಿಯಾರ್”ಎನ್ನಿಸಿಕೊಂಡಳಲ್ಲವೇ? ಭಗವಂತನಿಗೆ ತಾನು ಅನುರೂಪಳಾದ ವಧುವೆಂದೂ ತನ್ನನ್ನು ಅವನು ವರಿಸಿ ಮದುವೆಯಾಗಲು ಬರುತ್ತಾನೆಂದೂ ಮಹದಾಶೆಯಿಂದ ಅವಳು ತವಕಪಡುತ್ತಿದ್ದಳು. ಅದರ ಪರಿಣಾಮವಾಗಿ, ಅವಳ ಕಣ್ಣಿಗೆ ನಿದ್ದೆ ಹತ್ತುತ್ತಿರಲಿಲ್ಲ. ಒಂದುಕಣ್ಣು ಮುಚ್ಚಲು ಯತ್ನಿಸಿದರೆ, ಇನ್ನೊಂದು ಕಣ್ಣು ಅದಕ್ಕೆ ಅವಕಾಶಕೊಡುತ್ತಿರಲಿಲ್ಲ. ಹೀಗೆ, ಎರಡು ಕಣ್ಣುಗಳೂ “ಜಗಳವಾಡುವ ಎರಡು ಮೀನುಗಳ ಹಾಗೆ”ಇವೆ ಎನ್ನುತ್ತಾಳೆ. ಅವಳ ಬಳಿಗೆ ಲೋಕಗಳನ್ನು ಅಳೆದ ತ್ರಿವಿಕ್ರಮನು ಬೇಗ ಬರಬೇಕು. ಅವನನ್ನು ಇನಿದಾಗಿ ಕೂಘಿ ಕರೆಯುವುದು ಕೋಗಿಲೆಯ ಕೆಲಸ. ಕೋಗಿಲೆ ಹಾಗೆ ಮಾಡಿದ್ದಕ್ಕೆ ಪ್ರತ್ಯುಪಕಾರವಾಗಿ, ತನ್ನ ಮುದ್ದಿನ ಗಿಣಿಯನ್ನು ಜೊತೆಮಾಡಿಕೊಡುತ್ತೇನೆ”ಎನ್ನುತ್ತಾಳೆ, ಗೋದಾದೇವಿ.

೬.ಎದ್ದಿಶೈಯುಮಮರರ್ ಪಣಿನ್ದೇತ್ತುಮ್ ಇರುಡೀಕೇಶನ್ ವಲಿಶೆಯ್ಯ

ಮುತ್ತನ್ನವೆಣ್ ಮುಱುವಱ್ ಶೆಯ್ಯವಾಯುಮ್ ಮುಲೈಯುಮೞಹೞಿನ್ದೇನ್ ನಾನ್

ಕೊತ್ತಲರ್ ಕಾವಿಲ್ಮಣಿತಡಙ್ಗಣ್ ಪಡೈಕೊಳ್ಳುಮಿಳಙ್ಕುಯಿಲೇ

ಎನ್ ತತ್ತುವನೈವರಕ್ಕೂಕಿಟ್ರಿಯಾಹಿಲ್ ತಲೈಯಲ್ಲಾಲ್ ಕೈಮ್ಮಾಱಿಲೇನೇ

ಎದ್ದಿಶೈಯುಮ್=ಎಲ್ಲಾ ದಿಕ್ಕುಗಳಿಂದಲೂ, ಅಮರರ್=ಅಮರರು, ಪಣಿನ್ದು=ಸಾಷ್ಟಾಂಗವೆರಗಿ, ಏತ್ತುಮ್=ಸ್ತುತಿಸುವ, ಇರುಡೀಕೇಶನ್= ಹೃಷೀಕೇಶನು, ವಲಿ=ಸಮಾರ್ಥ್ಯದ ಕಾರ್ಯವನ್ನು, ಶೆಯ್ಯ=ಮಾಡಲು, ನಾನ್=ನಾನು, ಮುತ್ತು ಅನ್ನ=ಮುತ್ತಿನಂಥ, ವೆಣ್ ಮುಱುವಲ್=ಬಿಳಿಯ\(ಹೊಳೆಯುವ\) ಮಂದಹಾಸವನ್ನು, ಶೆಯ್ಯ=ಕೆಂಪಾದ, ವಾಯುಮ್=ತುಟಿಯನ್ನೂ, ಮುಲೈಯುಮ್=ಮೊಲೆಗಳನ್ನೂ

೬೨

ಅೞಹು ಅೞಿನ್ದೇನ್=ಅವುಗಳ ಅಂದವನ್ನೂ ಕಳೆದುಕೊಂಡಿದ್ದೇನೆ, ಕೊತ್ತು=ಗೊಂಚಲು ಗೊಂಚಲಾಗಿ, ಅಲರ್=ಹೂಗಳಿರುವ, ಕಾವಿಲ್=ತೋಪಿನಲ್ಲಿ, ಮಣಿ=ಸುಂದರವಾದ, ತಡಮ್=ಸ್ಥಳದಲ್ಲಿ, ಕಣ್ ಪಡೈಕೊಳ್ಳುಮ್=ನಿದ್ದೆಮಾಡುವ, ಇಳಮ್ ಕುಯಿಲೇ=ಎಳೆಯ ಕೋಗಿಲೆಯೇ, ಎನ್=ನನ್ನ, ತತ್ತುವನೈ=ಸತ್ಯಸ್ವರೂಪನಾದ ಪರಮಾತ್ಮನನ್ನು, ವರ=ಬರುವಂತೆ, ಕೂಹಿಟ್ರಿ=ಕೂಗಿದೆ, ಆಹಿಲ್=ಆದರೆ, ತಲೈ=ತಲೆಯನ್ನು, ಅಲ್ಲಾಲ್=ಅಲ್ಲದೆ, ಕೈಮ್ಮಾಱು=ಕೈಗಳನ್ನು ಬದಲಾಯಿಸುವುದು, ಇಲ್ಲೇನೇ=ಇಲ್ಲದವಳಾಗುತ್ತೇನೆ.

ಯಾವ ದಿಕ್ಕಿನಲ್ಲಿ ನೋಡಿದರೂ ಅಮರರು ಸಾಷ್ಟಾಂಗವೆರಗಿ ಸ್ತುತಿಸುವ ಹೃಷೀಕೆಶನು ಸಾಹಸವನ್ನು ಮಾಡಲು, ನಾನು ಮುತ್ತಿನಂತೆ ಹೊಳೆಯುವ ಮಂದಹಾಸದ ಚೆಂದುಟಿಯನ್ನು ಮೊಲೆಗಳ ಅಂದವನ್ನು \(ತೋರಿಸಲಾರದೆ\) ಕಳೆದುಕೊಂಡಿದ್ದೇನೆ. ಗೊಂಚಲು ಹೂಗಳಿರುವ ತೋಪಿನಲ್ಲಿ ಸುಂದರವಾದ ಸ್ಥಳದಲ್ಲಿ ಸುಖನಿದ್ದೆ ಮಾಡುವ ಎಳೆಯ ಕೋಗಿಲೆಯೇ, ನನ್ನ ಸತ್ಯಸ್ವರೂಪನನ್ನು ಬರುವಂತೆ ಕೂಗಿದೆಯಾದರೆ, ನನ್ನ ತಲೆಯನ್ನಲ್ಲದೆ ಕೈಗಳನ್ನು ಬದಲಾಯಿಸುವುದಿಲ್ಲ.

ಗೋದಾದೇವಿ ಹೇಳುತ್ತಾಳೆ: ಎಳೆಯ ಕೋಗಿಲೆ, ಭಗವಂತನು ಬರದೆ ಇರುವುದರಿಂದ ನನ್ನ ದೇಹ ಕಳೆಗುಂದಿದೆ. ನನ್ನ ಪ್ರೇಮಸೂಚಕವಾದ ಮಂದಹಾಸವನ್ನೂ, ಚೆಂದುಟಿಗಳನ್ನೂ ತೋರಿಸಿ ಸಂತೋಷಪಡಿಸದಷ್ಟು ವಿಕಾರವಾಗಿದ್ದೇನೆ. ಭಗವಂತನನ್ನು ನಾನೇ ಸ್ವತಃ ಆಕರ್ಷಿಸುವ ಶಕ್ತಿಯನ್ನು ಕಳೆದುಕೊಂಡಿದ್ದೇನೆ. ನೀನೇನಾದರೂ ಆ ಸತ್ಯಸ್ವರೂಪಿಯನ್ನು ನನ್ನ ಬಳಿಗೆ ಬರುವಂತೆ ಕೂಗಿ ಕರೆಯುವುದಾದರೆ, ನಾನು ನಿನಗೆ ಚಿರಋಣಿಯಾಗಿರುತ್ತೇನೆ. ದಯವಿಟ್ಟು ಈ ಕೆಲಸ ಮಾಡುವೆಯಾ?

“ತಲೈಯಲ್ಲಾಲ್ ಕೈಮ್ಮಾಱಿಲೇನೇ”-ನಿನಗೆ ನಾನು ಕೈಮುಗಿದು ಬೇಡುತ್ತಿದ್ದೇನೆ. ಅವುಗಳನು ಬದಲಾಯಿಸುವುದಿಲ್ಲ. ತಲೆಯನ್ನು ಮಾತ್ರ ಅದರ ಸ್ಥಳದಿಂದ ಚಲಿಸುತ್ತೇನೆ. ನಿನಗೆ ನನ್ನ ತಲೆಯನ್ನು ತಗ್ಗಿಸಿ ನಮಸ್ಕರಿಸುತ್ತೇನೆ. ಚಿರಕಾಲ\(ನಾನು ಬದುಕಿರುವಷ್ಟು ಕಾಲ\)ನಿನಗೆ ತಲೆಬಗ್ಗಿಸಿ ಕೈಮುಗಿದು ನನ್ನ ಕೄತಜ್ಞತೆಯನ್ನು ವ್ಯಕ್ತಪಡಿಸುತ್ತೇನೆ. ಇಷ್ಟೇ ನಾನು ನಿನ್ನ ಉಪಕಾರಕ್ಕೆ ನಾನು ನೀಡುವ ಪ್ರತ್ಯುಪಕಾರ.

೭. ಪೊಙ್ಗಿಯಪಾಱ್ ಕಡಱ್ ಪಳ್ಳಿಕೊಳಾನೈಪ್ಪುಣರ್ ವದೋರಾಶೈಯಿನಾಲ್, ಎನ್

ಕೊಙ್ಗೈಕುಳಿರ್ ನ್ದು ಕುಮೈತ್ತುಕ್ಕೂದುಕಲಿತ್ತು ಆವಿಯೈಯಾಹುಲಂಜೆಯ್ಯುಮ್

ಅಙ್ಗುಯಿಲೇ, ಉನಕ್ಕೆನ್ನಮಱೈನ್ದುಱೈವು ಆೞಿಯುಂಜಙ್ಗುಮೊಣ್ ತಣ್ಡುಮ್

ತಙ್ಗಿಯಕೈವನೈ ವರಕ್ಕೂವಿಲ್ ನೀ ಶಾಲತ್ತರುಮಮ್ ಪೆಱುದಿ.

ಪೊಙ್ಗಿಯ=\(ಅಲೆಗಳಿಂದ\) ಉಕ್ಕಿದ, ಪಾಲ್ ಕಡಲ್=ಹಾಲ್ಗಡಿನಲ್ಲಿ, ಪಳ್ಳಿಕೊಳ್ವಾನೈ=ಪವಡಿಸುವವನ್ನು, ಪುಣರ್ ವದು=ಬೆರೆಯುವುದೆಂಬ

೬೩

ಓರ್=ಒಂದು, ಆಶೈಯಿನಾಲ್=ಆಶೆಯಿಂದ, ಎನ್=ನನ್ನ, ಕೊಙ್ಗೈ=ಮೊಲೆಗಳು, ಕಿಳರ್ ನ್ದು=ಉಬ್ಬಿಕೊಂಡು, ಕುತುಕ್ಕಲಿತ್ತು=ಕುತೂಹಲದಿಂದ, ಆವಿಯೈ=ನನ್ನ ಜೀವವನ್ನು, ಕುಮೈತ್ತು=ಹಿಂಸಿಸಿ, ಆಕುಲಮ್=ದುಃಖವನ್ನು, ಶೆಯ್ಯುಮ್=ಉಂಟುಮಾಡುತ್ತದೆ, ಅಮ್=ಅಂದವಾದ, ಕುಯಿಲೇ=ಕೋಗಿಲೆಯೇ, ಮಱೈನ್ದು=ಕಣ್ಮರೆಯಾಗಿ, ಉಱೈವು=ವಾಸಿಸುವುದು, ಉನಕ್ಕೂ=ನಿನಗೆ, ಎನ್ನ=ಏನು ಉಪಯೋಗ? ಒಣ್=ಅದ್ವಿತೀಯವಾದ, ಆೞಿಯುಮ್=ಚಕ್ರಾಯುಧವನ್ನು, ಶಙ್ಗುಮ್=ಶಂಖವನ್ನೂ, ತಣ್ಡುಮ್=ಗದೆಯನ್ನೂ, ತಙ್ಗಿಯ=ಭದ್ರವಾಗಿ ಹಿಡಿದಿರುವ, ಕೈಯವನೈ=ಕೈಗಳವನನ್ನು, ವರ=ಬರುವಂತೆ, ನೀ=ನೀನು, ಕೂಇಲ್=ಕೂಗುವುದಾದರೆ, ಶಾಲ=ತುಂಬ, ದರುಮಮ್=ಧರ್ಮವನ್ನು, ಪೆರುದಿ=ಪಡೆಯುತ್ತೀಯೆ.

ಅಲೆಗಳಿಮ್ದ ಉಕ್ಕಿದ ಹಾಲ್ಗಡಿನಲ್ಲಿ ಪವಡಿಸುವವನನ್ನು ಬೆರೆಯುವುದೆಂಬ ಒಂದು ಆಶೆಯಿಂದ ನನ್ನ ಮೊಲೆಗಳು ಉಬ್ಬಿ, ಕುತೂಹಲದಿಂದ ನನ್ನ ಜೀವವನ್ನು ಹಿಂಸಿಸಿ, ದುಃಖವನ್ನುಂಟುಮಾಡುತ್ತದೆ. ಅಂದವಾದ ಕೋಗಿಲೆಯೇ, ನನಗೆ ಕಣ್ಮರೆಯಾಗಿ ವಾಸಿಸುವುದು ನಿನಗೆ ಏನು ಉಪಯೋಗ? ಅದ್ವಿತೀಯವಾದ ಚಕ್ರಾಯುಧವನ್ನೂ, ಶಂಖವನ್ನೂ, ಗದೆಯನ್ನೂ ದೃಢವಾಗಿ ಹಿಡಿದಿರುವ ಕೈಗಳವನನ್ನು ಬರುವಂತೆ ನೀನು ಕೂಗುವುದಾದರೆ, ತುಂಬ ಧರ್ಮ\(ಪುಣ್ಯ\)ವನ್ನು ಪಡೆಯುತ್ತೀಯೆ.\(೭\)

ಹಾಲ್ಗಡಲನ್ನು ಅತಿಪ್ರಶಾಂತವಾದದ್ದು ಎಂದು ವಿವರಿಸುವುದು ಸಾಮಾನ್ಯ. ಆದರೆ, ಇಲ್ಲಿನ ಹಾಲ್ಗಡಲು ಅಲೆಗಳಿಂದ ಹೊಯ್ದಾಡುತ್ತಿದೆ. ಬಹುಶಃ ಹೊಯ್ದಾಟ ತುಂಬಿರುವ ಗೋದಾದೇವಿಯ ಅಂತರಂಗವೇ ಈ ಹಾಲ್ಗಡಲಿರಬಹುದೇ? ಅಥವಾ, ವಿಶಿಷ್ಟರೀತಿಯಲ್ಲಿ ಅದು ಅಲೆಗಳಿಂದ ಕದಡಿ ಹೋಗಿದೆಯೋ?

ಹಾಲ್ಗಡಿನಲ್ಲಿ ಪವಡಿಸುವವನು ಬ್ರಹ್ಮಾಂಡವನ್ನು ನುಂಗಿಬಿಟ್ಟು, ನಿಶ್ಚಿಂತನಾಗಿ ಯೋಗನಿದ್ದೆಯಲ್ಲಿರುವವನು. ಅವನೊಡನೆ ಸೇರಿಕೊಳ್ಳಬೇಕೆಂಬ ಗೋದಾದೇವಿಯ ಹಿರಿಯಾಶೆಯ ಫಲವೆಲ್ಲಾ ಹಿಂಸೆ, ದುಃಖಗಳೇ ಎಂದು ಹೇಳಿಕೊಳ್ಳುತ್ತಾಳೆ.

ದಟ್ಟವಾದ ಹಸುರೆಲೆಗಳ ಮರೆಯಲ್ಲಿ ಅವಿತುಕೊಂಡು ಸಾಮಾನ್ಯವಾಗಿ ತನ್ನ ಗಾನವನ್ನು ಹಾಡುವುದು ಕೋಗಿಲೆ. ಗೋದಾದೇವಿಗೆ ಇದು ವಿಚಿತ್ರವೆನಿಸಿರಬೇಕು. ಅವಳಿಂದ ಕಣ್ಮರೆಯಾಗಿ ಕೋಗಿಲೆ ಏತಕ್ಕೆ ವಾಸಮಾಡಬೇಕು? ಅದರಿಂದ ಅದಕ್ಕೆ ಬರುವ ಫಲವೇನು? ಅದಕ್ಕೆ ಬದಲಾಗಿ, ಶಂಖ, ಚಕ್ರ,ಗದಾಧಾರಿಯಾದ ಪುರುಷೋತ್ತಮನನ್ನು ಅವಳ ಬಳಿಗೆ ಬರುವಂತೆ ಕೂಗಿಕರೆದರೆ, ವಿರಹದಿಂದ ತೊಳಲುತ್ತಿರುವ ಅವಳಿಗೆ ಉಪಕಾರ ಮಾಡಿ ಪುಣ್ಯಕಟ್ಟಿಕೊಳ್ಳಬಹುದಲ್ಲ\!

೬೪

೮.ಶಾರ್ಙ್ಗಮ್ ವಳೈಯವಲಿಕ್ಕೂಮ್ ತಡಕ್ಕೈಚ್ಚತುರನ್ ಪೊರುತ್ತಮುಡೈಯನ್

ನಾಙ್ಗಳೆಮ್ಮಿಲಿರುನ್ದೊಟ್ಟಿಯಹಚ್ಚಙ್ಗಮ್ ನಾನುಮವನುಮಱಿತುಮ್

ತೇಙ್ಗನಿಮಾಮ್ ಪೊೞಿಱ್ ಶೆನ್ದಳಿರ್ ಕೋದುಂಜಿರುಕುಯಿಲೇ, ತಿರುಮಾಲೈ

ಆಙ್ಗುವಿರೈನ್ದೊಲ್ಲೈಕ್ಕೂಹಿಟ್ರಿಯಾಹಿಲ್ ಅವನೈ ನಾನ್ ಶೆಯ್ವನ ಕಾಣೇ

ಶಾರ್ಙ್ಗಮ್=ಶಾರ್ಙ್ಗ ಧನುಸ್ಸನ್ನು, ವಳೈಯ=ಬಗ್ಗಿಸಲು, ವಲಿಕ್ಕೂಮ್=ಸಾಮರ್ಥ್ಯವುಳ್ಳ, ತಡ=ದೊಡ್ಡ, ಕೈ=ಕೈಗಳುಳ್ಳ, ಚತುರನ್=ಚತುರನು, ಪೊರುತ್ತಮ್=ತಾಳ್ಮೆಯನ್ನು\(ಹೊಂದಿಕೆಯನ್ನು\)ಉಡೈಯನ್=ಉಳ್ಳವನು, ನಾಙ್ಗಳ್=ನಾವಿಬ್ಬರೂ, ಇರುನ್ದು=ಜೊತೆಗೂಡಿ, ಎಮ್ಮಿಲ್=ನಮ್ಮಿಬ್ಬರಲ್ಲಿಯೇ, ಒಟ್ಟಿಯ=ರಹಸ್ಯದ, ಕಚ್ಚಙ್ಗಮ್=ಸಂಕೇತಗಳನ್ನು, ನಾನುಮ್=ನಾನೂ, ಅವನುಮ್=ಅವನೂ, ಅಱಿತುಮ್=ಅರಿತುಕೊಳುತ್ತೇವೆ, ತೇನ್=ಸಿಹಿಯಾದ ರಸದಿಂದ ತುಂಬಿದ, ಕನಿ=ಹಣ್ಣುಗಳಿರುವ, ಮಾ=ಮಾವಿನ, ಪೊೞಿಲ್=ತೋಪಿನಲ್ಲಿ, ಶೆಮ್=ಕೆಂಬಣ್ಣದ, ತಳಿರ್=ತಳಿರನ್ನು\(ಚಿಗುರೆಲೆಗಳನ್ನು\) ಕೋದುಮ್=ಚೆದರಿ ಹಾಕುವ, ಶಿಱು=ಚಿಕ್ಕ, ಕುಯಿಲೇ=ಕೋಗಿಲೆಯೇ, ತಿರುಮಾಲೈ=ಶ್ರಿಯಃಪತಿಯನ್ನು, ಅಙ್ಗು=ಆ ದೂರದ ಸ್ಥಳದಿಂದ, ಒಲ್ಲೈ=ಬಹಳ, ವಿರೈನ್ದು=ಬೇಗ, ಕೂಹಿಟ್ರಿ=ಕೂಗುವೆ, ಆಹಿಲ್=ಆದರೆ, ಅವನೈ=ಅವನಿಗೆ, ನಾನು=ನಾನು, ಶೆಯ್ವನ=ಮಾಡುವುದನ್ನು\(ಸೇವೆಯನ್ನು\) ಕಾಣೇ=ನೋಡುತ್ತಿರುವೆಯಂತೆ

ಶಾರ್ಙ್ಗ ಧನುಸ್ಸನ್ನು ಬಗ್ಗಿಸಲು ಸಾಮರ್ಥ್ಯವುಳ್ಳ ದೊಡ್ಡ ಕೈಗಳುಳ್ಳ ಚತುರನೂ ತಾಳ್ಮೆಯುಳ್ಳವನೂ ನಾನೂ ಜೊತೆಗೂಡಿ ನಮ್ಮಿಬ್ಬರಲ್ಲಿಯೇ ರಹಸ್ಯದ ಸಂಕೇತಗಳನ್ನು ನಾನೂ ಅವನೂ ಅರಿತುಕೊಳ್ಳುತ್ತೇವೆ. ಸಿಹಿಯಾದ ರಸಭರಿತವಾದಹಣ್ಣುಗಳಿರುವ ಮಾವಿನತೋಪಿನಲ್ಲಿರುವ ಕೆಂಬಣ್ಣದ ಚಿಗುರೆಲೆಗಳನ್ನು ಚೆದರಿಸುವ ಪುಟ್ಟ ಕೋಗಿಲೆಯೇ ಶ್ರೀಪತಿಯನ್ನು ಆ ದೂರದ ಸ್ಥಳದಿಂದ ಬಹುಬೇಗ ಬರುವಂತೆ ಕೂಗುವೆಯಾದರೆ, ಅವನಿಗೆ ನಾನು ಮಾಡುವುದನ್ನು ನೀನೇ ನೋಡುವೆಯಂತೆ.\(೮\)

ಹಿಂದಿನ ಒಂದು ಪಾಶುರದಲ್ಲಿ ಭಗವಂತನ ಪಂಚದಿವ್ಯಾಯುಧಗಳಲ್ಲಿ ಮೂರನ್ನು ಸೂಚಿಸಲಾಗಿದೆ. ಈಗ ಇನ್ನೊಮ್ದನ್ನು ಹೇಳುತ್ತಿದ್ದಾಳೆ: ಅದು ಶಾರ್ಙ್ಗಧನುಸ್ಸು. ಅದಕ್ಕೆ ಹೆದೆಯೇರಿಸುವ ಬಾಣಪ್ರಯೋಗಮಾಡುವ ಸಾಮರ್ಥ್ಯವೂ ಚಾತುರ್ಯವೂ ಭಗವಂತನದು. ಅದನ್ನು ಹಿಡಿಯುವ ಕೈಗಳು ಶಕ್ತಿಪೂರ್ಣವಾದವು. ಭಗವಂತನು ಬಲಶಾಲಿ ಹೇಗೋ ಹಾಗೆಯೇ ಹೊಂದಿಕೆಯ ಸ್ವಭಾವದವನು.

ಮಾವಿನ ತಳಿರು,ಹೂವು,ಹಣ್ಣುಗಳ ಕಾಲದಲ್ಲಿ ಕೋಗಿಲೆಯ ಚಟುವಟಿಕೆ ಹೆಚ್ಚು. ಮಾವಿನ ಚಿಗುರನ್ನು ಚದರಿಸಿ, ಕಳಿತ ಹಣ್ಣನ್ನು ಆಸ್ವಾದಿಸಿ ಮತ್ತಿನಿಂದ ಹೂಗುತ್ತಿರುವ ಪುಟ್ಟಕೋಗಿಲೆಗೆ ಗೋದಾದೇವಿ ಹೇಳುತ್ತಾಳೆ: ಕೋಗಿಲೆ, ನನಗೂ ನನ್ನ ಪತಿಗೂ ಬಹಳ ಉತ್ತಮವಾದ ಹೊಂದಿಕೆ ಇದೆ. ನಾವಿಬ್ಬರೂ ಕಲೆತು ರಹಸ್ಯವಾಗಿ ಮಾಡುವ ಸಂಕೇತಗಳನ್ನು ಪರಸ್ಪರ ಅರಿತುಕೊಳ್ಳುತ್ತೇವೆ. ನೀನು ಅವನನ್ನು ಬಹುಬೇಗ ನನ್ನ ಬಳಿಗೆ ಬರುವಂತೆ ಕೂಗುವೆಯಾದರೆ, ನಾನು ಅವನಿಗೆ ಮಾಡುವ ಉಪಚಾರಗಳನ್ನೂ ಸೇವೆಯನ್ನೂ ಅವನ ವಿಷಯದಲ್ಲಿ ನಾನು ಹೇಗೆ ನಡೆದುಕೊಳ್ಳುವೆನೆಂಬುದನ್ನು ನೀನೇ ಪ್ರತ್ಯಕ್ಷವಾಗಿ ನೋಡುವೆಯಂತೆ.

೬೫

೯.ಪೈಙ್ಗಿಳಿವಣ್ಣನ್ ಶಿರೀದರನೆನ್ಬದೋರ್ ಪಾಶತ್ತಹಪ್ಪಟ್ಟಿರುನ್ದೇನ್

ಪೊಙ್ಗೊಳಿ ವಣ್ಡಿರೈಕ್ಕೂಮ್ ಪೊೞಿಲ್ ವಾೞ್ ಕುಯಿಲೇ ಕುಱಿಕ್ಕೊಣ್ಡಿಡುನೀಕೇಳ್

ಶಙ್ಗೊಡು ಶಕ್ಕರತ್ತಾನ್ ವರಕ್ಕೂವುದಲ್ ಪೊನ್ ವಳೈಕೊಣ್ಡುತರುದಲ್

ಇಙ್ಗುಳ್ಳಕಾವಿನಿಲ್ ವಾೞಕ್ಕರುದಿಲ್ ಇರಣ್ಡತ್ತೊನ್ಱೇಲ್ ತಿಣ್ಣಮ್ ವೇಣ್ಡುಮ್

ಪೈಙ್ಗಳಿ=ಬಂಗಾರದ ಬಣ್ಣದ ಗಿಳಿಯ, ವಣ್ಣನ್=ಬಣ್ಣದವನಾದ, ಶಿರೀದರನ್=ಶ್ರೀಧರನು,ಎನ್ಬದು=ಎಂಬ,ಓರ್=ಒಂದು, ಪಾಶತ್ತು=ಪಾಶಕ್ಕೆ, ಅಹಪ್ಪಟ್ಟಿರುನ್ದೇನ್=ಸಿಕ್ಕಿಕೊಂಡಿದ್ದೇನೆ, ಪೊಙ್ಗು=ಚಿಮ್ಮುತ್ತಿರುವ, ಒಳಿ=ಪ್ರಕಾಶದಿಂದ್ ಅಕೂಡಿದ\(ತೇಜಸ್ಸಿನ\), ವಣ್ಡು=ದುಂಬಿಗಳು, ಇರೈಕ್ಕೂಮ್=ಹಡುತ್ತಿರುವ, ಪೊೞಿಲ್=ತೋಪಿನಲ್ಲಿ, ವಾಲ್=ಬಾಳುವ, ಕುಯಿಲೇ=ಕೋಗಿಲೆಯೇ, ಕುಱುಕ್ಕೊಣ್ಡು=ಗಮನವಿಟ್ಟು, ಇದು=ಇದನ್ನು, ನೀ=ನೀನು, ಕೇಳ್=ಕೇಳು, ಶಙ್ಗೊಡು=ಶಂಖದೊಡನೆ, ಚಕ್ಕರತ್ತಾನ್=ಚಕ್ರವನ್ನೂ ಉಳ್ಳವನನ್ನು, ವರ=ಬರುವಂತೆ, ಕೂವುದಲ್=ಕೂಗುವುದೂ, ಪೊನ್=ಚಿನ್ನದ,, ವಳೈ=ಬಳೆಗಳನ್ನು, ಕೊಣ್ಡು=ತಂದು, ತರುದಲ್=ಕೊಡುವುದೂ, ಇರಣ್ಡತ್ತು=ಈ ಎರಡರಲ್ಲಿ, ಒನ್ಱು=ಒಂದು, ತಿಣ್ಣಮ್=ನಿಶ್ಚಯವಾಗಿ, ವೇಣ್ಡುಮ್=ಮಾಡಲೇಬೇಕು.

ಬಂಗಾರದ ಗಿಣಿಯ ಬಣ್ಣದವನಾದ ಶ್ರೀಧರ ಎಂಬ ಒಂದು ಪಾಶಕ್ಕೆ ಸಿಕ್ಕಿಕೊಂಡಿದ್ದೇನೆ. ಚಿಮ್ಮುತ್ತಿರುವ ತೇಜಸ್ಸಿನಿಂದ ಕೂಡಿದ ದುಂಬಿಗಳು ಗಾನಮಾಡುತ್ತಿರುವ ತೋಪಿನಲ್ಲಿ ವಾಸಿಸುವ ಕೋಗಿಲೆಯೇ ಇದನ್ನು ಗಮನವಿಟ್ಟು ಕೇಳು: ಶಂಖಚಕ್ರಧಾರಿಯನ್ನು ಬರುವಂತೆ ಕೂಗುವುದು. ಮತ್ತು, ಚಿನ್ನದ ಬಳೆಗಳನ್ನು ತಂದುಕೊಡುವುದು-ಈ ಎರಡರಲ್ಲಿ ಒಂದನ್ನು ನಿಶ್ಚಯವಾಗಿ ಮಾಡಲೇಬೇಕು.\(೯\)

“ಶ್ರೀಧರ”ಎಂಬ ಪಾಶ”: ಇದೊಂದು ದಿವ್ಯವಾದ ಉಪಯುಕ್ತವಾದ ಪಾಶ. ಮನುಷ್ಯನು ಬಳಸುವ ಪಾಶ ಅಥವಾ ಬಲೆಯಂತೆಯಾಗಲಿ ಯಮಪಾಶದಂತೆಯಾಗಲಿ ಅಲ್ಲ. ಮಾನವನು ಒಡ್ಡಿದ ಪಾಶಕ್ಕೆ ಸಿಕ್ಕಿಕೊಂಡ ಮನುಷ್ಯನಾಗಲಿ ಪ್ರಾಣಿಯಾಗಲಿ ಪಾಶವನ್ನೊಡ್ಡಿದವನಿಗೆ ಎಲ್ಲರೀತಿಯಲ್ಲೂ ಅಧೀನನು. ಅವನ ಬದುಕು ಸಾವುಗಳು ಪಾಹ್ಸ ಒಡ್ಡಿದವನ ಕೈಯಲ್ಲಿ. ಯಮಪಾಶವಾದರೆ, ಅದಕ್ಕೆ ಸಿಕ್ಕಿಬಿದ್ದವನ ಒಡಲನ್ನು ಜೀವದಿಂದ ಬೇರ್ಪಡಿಸಿ, ಒಡಲನ್ನು ಇಲ್ಲಿಯೇ ಬಿಟ್ಟು, ಸತ್ವವಾದ ಜೀವವನ್ನು ಕೊಂಡೊಯ್ಯುವುದು. ಆದರೆ, “ಶ್ರೀಧರ”ಎಂಬ ಪಾಶಕ್ಕೆ ಕಟ್ಟಿಬಿದ್ದವನು ಉದ್ಧಾರ ಹೊಂದುತ್ತಾನೆ. ಜನ್ಮಗಳಿಂದ ಮುಕ್ತನಾಗುತ್ತಾನೆ. ಅಮರನಾಗುತ್ತಾನೆ, ಈ ಪಾಶಕ್ಕೆ ಕಟ್ಟಿಬಿದ್ದ ಗೋದಾದೇವಿ ಏನು ಧನ್ಯಳೋ\! ಪ್ರತಿಜೀವಿಗೂ ಹೀಗೆ ಆಗಬಾರದೇ? ಅದಕ್ಕೆ ಉಪಾಯವಿಲ್ಲವೇ?

“ಈ ಎರಡರಲ್ಲಿ ಒಂದನ್ನು ಒತ್ತಾಯದಿಂದ \(ನಿಶ್ಚಯವಾಗಿ\) ಮಾಡಲೇಬೇಕು”- ಗೋದಾದೇವಿ ಎರಡು ವಿಷಯಗಳನ್ನು ಕೋಗಿಲೆಯ ಮುಂದೆ ಇಟ್ಟಿದ್ದಾಳೆ. ಒಂದು, ಚಿನ್ನದ ದೇಹಕಾಂತಿಯ ಭಗವಂತನನ್ನು ಅವಳ ಬಳಿಗೆ ಬೇಗ ಬರುವಂತೆ ಕೂಗಿ ಕರೆಯುವುದು. ಇನ್ನೊಂದು, ಅವಳ ಚಿನ್ನದ ಬಳೆಗಳನ್ನು ಅವಳಿಗೆ

೬೬

ಮತ್ತೆ ತೊಡಿಸುವುದು. ಎರಡು ವಿಷಯಗಳೂ ಕಾರ್ಯ-ಕಾರಣ ಸಂಬಂಧವನ್ನು ಹಿಂದಿದವು. ಕೋಗಿಲೆಯು ಶಂಖಚಕ್ರಧಾರಿಯಾದ ಭಗವಂತನನ್ನು ಕೂಗಿ ಕರೆದಿದ್ದರ ಫಲವಾಗಿ ಅವನು ಗೋದಾದೇವಿಯ ಬಳಿಗೆ ಬೇಗ ಬಂದರೆ, ಪ್ರೇಮಿಗಳ ಸಮಾಗಮವಾಗುವುದು. ಅವಳ ಮನೋರಥ ಈಡೇರುವುದು. ಅವಳಿಗೆ ತೃಪ್ತಿಯೂ ಶಾಂತಿಯೂ ಲಭಿಸುವುದು. ಮಹದಾನಂದವಾಗುವುದು. ಇದರಿಂದ ಕೃಶಿಸಿ, ನಶಿಸಿ ಹೋಗಿದ್ದ ಅವಳ ಮೈ ಮೊದಲಿನಂತೆ ತುಂಬಿಕೊಳ್ಳುವುದು. ಕೈಗಳಿಂದ ಹಿಂದೆ ಕಳಚಿಬಿದ್ದು ಹೋದ ಚಿನ್ನದ ಬಳೆಗಳನ್ನು ಅವಳು ಸಂತೋಷದಿಂದ ಧರಿಸುವಂತಾಗುವುದು. ಈ ವಿಷಯವನ್ನು ಗೋದಾದೇವಿ ಬಹಳ ಸ್ವಾರಸ್ಯವಾಗಿ ಹೇಳಿದ್ದಾಳೆ.

೧೦. ಅನ್ಱುಲಹಳನ್ದಾನೈಯುಹನ್ದು ಅಡಿಮೈಕ್ಕಣ್ಣಾವನ್ ವಲಿಶೆಯ್ಯ

ತೆನ್ಱಲುನ್ತಿಙ್ಗಳು ಮೂಡಱುತ್ತು ಎನ್ನೈನಲಿಯು ಮುಱೈಮೈಯಱಿಯೇನ್

ಎನ್ಱುಮಿಕ್ಕಾವಿಲಿರುನ್ದಿರುನ್ದೂ ಎನ್ನೈತ್ತರೈತ್ತಾದೇ ನೀಯುಮ್ ಕುಯಿಲೇ

ಇನ್ಱುನಾರಾಯಣನೈ ವರಕ್ಕೂವಾಯೇಲ್ ಇಙ್ಗುತ್ತೈ ನಿನ್ಱುಮ್ ತುರಪ್ಪನ್

ಅನ್ಱು=ಆ ಕಾಲದಲ್ಲಿ,ಉಲಹು=ಲೋಕಗಳನ್ನು, ಅಳನ್ದಾನೈ=ಅಳೆದವನನ್ನು, ಉಹನ್ದು=ಆಶೆಪಟ್ಟು, ಅವನ್=ಅವನ, ಅಡಿಮೈಕ್ಕಣ್=ಸೇವೆಯಲ್ಲಿ, ವಲಿಶೆಯ್ಯ=ವಂಚನೆ ಮಾಡಲು, ತೆನ್ಱಲುಮ್=ತೆಂಕಣ ಗಾಳಿಯೂ, ತಿಙ್ಗಳುಮ್=ಬೆಳದಿಂಗಳೂ, ಎನ್ನೈ=ನನ್ನನ್ನು, ಊಡು=ಅಂತರಂಗದಲ್ಲಿ,ಅಱುತ್ತು=ಕೊಯ್ಯುತ್ತಾ, ನಲಿಯುಮ್=ಹಿಂಸಿಸುವ, ಮುಱೈಮೈ=ರೀತಿಯನ್ನು, ಅಱಿಯೇನ್=ಅರಿಯಲಾರೆನು, ಕುಯಿಲೇ=ಕೋಗಿಲೆಯೇ, ಎನ್ಱುಮ್=ಎಲ್ಲ ಕಾಲದಲ್ಲೂ, ಇ-ಕಾವಿಲ್=ಈ ತೋಪಿನಲ್ಲಿ\(ವನದಲ್ಲಿ\), ಇರುನ್ದು ಇರುನ್ದು=ಇದ್ದುಕೊಂಡು,ನೀಯುಮ್=ನೀನೂ ಸಹ, ತದೈತ್ತಾದೇ=ತೊಂದರೆ ಪಡಿಸಬೇಡ, ಇನ್ಱು=ಇಂದು, ನಾರಾಯಣನೈ=ನಾರಾಯಣನನ್ನು, ವರ=ಬರುವಂತೆ, ಕೂವಾಯ್ ಏಲ್=ಕೂಗುವುದಿಲ್ಲವಾದರೆ, ಇಙ್ಗುತ್ತೈ ನಿನ್ಱುಮ್=ಈ ಸ್ಥಳದಿಂದಲೇ, ತುರಪ್ಪನ್=\(ನಿನ್ನನ್ನು\)ಓಡಿಸಿಬಿಡುತ್ತೇನೆ.

ಆ ಕಾಲದಲ್ಲಿ ಲೋಕಗಳನ್ನು ಅಳೆದವನನ್ನು ಆಶೆಪಟ್ಟು, ಅವನ ಸೇವೆಯಲ್ಲಿ ವಂಚನೆ ಮಾಡಲು, ತೆಂಕಣಗಾಳಿಯೂ, ಬೆಳದಿಂಗಳೂ ನನ್ನನ್ನು ಅಂತರಂಗದಲ್ಲಿ ಕೊಯ್ಯುತ್ತಾ ನಲುಗಿಸುತ್ತಿರುವ ರೀತಿಯನ್ನು ಅರಿಯಲಾರೆನು. ಕೋಗಿಲೆಯೇ, ಎಲ್ಲ ಕಾಲದಲ್ಲೂ ಈ ತೋಫಿನಲ್ಲಿ ಇದ್ದುಕೊಂಡು ನೀನೂ ತೊಂದರೆಪಡಿಸಬೇಡ. ಇಂದು ನಾರಾಯಣನನ್ನು ಬರುವಂತೆ ಕೂಗುವುದಿಲ್ಲವಾದರೆ ಈ ಸ್ಥಳದಿಂದಲೇ ನಿನ್ನನ್ನು ಓಡಿಸಿಬಿಡುತ್ತೇನೆ.\(೧೦\)

ಮೂರು ಲೋಕಗಳನ್ನೂ ಮೂರೇ ಹೆಜ್ಜೆಗಳಿಂದ ಅಳೆದ ಅದ್ಭುತ ಸಾಹಸಿಯನ್ನು, ಮನಸಾರ ಆಶೆಪಟ್ಟೆ. ಆ ತ್ರಿವಿಕ್ರ್ತಮನ ಸೇವೆ ನನಗೆ ಲಭಿಸಲಿಲ್ಲ. ಅವನ ಅಗಲಿಕೆಯನ್ನು ನನ್ನ ಅಂತರಂಗವನ್ನು ಕೊಯ್ಯುತ್ತದೆ. ಆ ಹಿಂಸೆ ಎಷ್ಟೆಂದು ನಾನು ವರ್ಣಿಸಿ ಹೇಳಲು ಸಧ್ಯವಿಲ್ಲ. ಹೀಗಿರುವಾಗ

೬೭

ತೆಂಕಣ ಗಾಳಿಯಿಂದ ಮಂದಮಾರುತವೂ, ಬೆಳದಿಂಗಳೂ ಜೊತೆಗೂಡಿ ನನ್ನ ಯಾತನೆಯನ್ನು ಉಲ್ಬಣಗೊಳಿಸುತ್ತಿವೆ. ಕೋಗಿಲೆಯೇ, ಇಲ್ಲಿಯೇ ಈ ಮಗ್ಗುಲ ತೋಪಿನಲ್ಲಿಯೇಸೇರಿಕೊಂಡು ನೀನೂ ನನ್ನನ್ನು ಸಂಕಟಗೊಳಿಸಬೇಡ. ಇಂದು, ನೀನೇನಾದರೂ ನಾರಾಯಣನನ್ನು ನನ್ನ ಬಳಿಗೆ ಬರುವಂತೆ ಕೂಗಿ ಕರೆಯದೆ, ನನಗೆ ಉಪಕಾರಮಾಡದೆ, ನಿನ್ನಿಷ್ಟಬಂದ ರೀತಿಯಲ್ಲಿ ಕೂಗಿ ನಲಿಯುವೆಯಾದರೆ, ನಿನ್ನನ್ನು ಇಲ್ಲಿಂದ ಓಡಿಸಿಬಿಡುತ್ತೇನೆ, ಜೋಕೆ-ಎನ್ನುತ್ತಾಳೆ ಗೋದಾದೇವಿ.

ವಸಂತ ಋತು, ಮಂದಮಾರುತ, ಬೆಳದಿಂಗಳು, ಕೋಗಿಲೆ-ಇವೆಲ್ಲ ವಿರಹಿಯ ಸಂಕಟವನ್ನು ಹೆಚ್ಚಿಸುವಂಥವು-ಎಂದು ಕವಿಗಳ, ಸಾಹಿತಿಗಳ ವರ್ಣನೆ.

೧೧.ವಿಣ್ಣುಱನೀಣ್ಡಡಿ ತಾವಿಯಮೈನ್ದನೈ ವೇಱ್ ಕಣ್ ಮಡನ್ದೈವಿರುಮ್ಬಿ

ಕಣ್ಣುಱವೆನ್ ಕಡಲ್ ವಣ್ಣನೈಕ್ಕೂವು ಕರುಙ್ಗುಯಿಲೇಯೆನ್ಱ ಮಾಟ್ರಮ್

ಪಣ್ಣುಱು ನಾನ್ ಮಱೈಯೋರ್ ಪುದುವೈಮನ್ನನ್ ಪಟ್ಟರ್ ಪಿರಾನ್ ಕೋದೈ ಶೊನ್ನ

ನಣ್ಣುಱು ವಾಚಕ ಮಾಲೈವಲ್ಲಾರ್ ನಮೋನಾರಾಯಣಾಯ ವೆನ್ಬಾರೇ

ವಿಣ್=ಊರ್ಧ್ವಲೋಕಗಳೆಲ್ಲಾ, ಉಱ=ಚೆನ್ನಾಗಿ\(ಬಹಳವಾಗಿ\), ನೀಣ್ಡು=ನೀಡಿ,ಅಡಿ=ಪಾದವನ್ನು, ತಾವಿಯ=ವ್ಯಾಪಿಸಿದ, ಮೈನ್ದನೈ=ಭಗವಂತನನ್ನು, ವಿರುಮ್ಬಿ=ಆಶಿಸಿ, ಉಱ=ಅಮಿತವಾದ, ಕಣ್=ಪ್ರೇಮಸ್ವರೂಪನಾದ, ಎನ್=ನನ್ನ, ಕಡಲ್ ವಣ್ಣನೈ=ಕಡಲ್ ವಣ್ಣನನ್ನು, ಕೂವು=ಕೂಗಿ ಕರೆ, ಕರುಙ್ಗುಯಿಲೇ=ಕರಿಯ ಕೋಗಿಲೆಯೇ, ಎನ್ಱ=ಎಂಬ, ಮಾಟ್ರಮ್=ಮಾತಿನ ಪರಿಹಾರವನ್ನು, ಪಣ್=ಗಾನವೇ, ಉಱು=ಪ್ರಧಾನವಾದ, ನಾಲ್ ಮಱೈಯೋರ್=ನಾಲ್ಕು ವೇದಗಳಲ್ಲಿ ಪ್ರವೀಣರ, ಪುದುವೈ=ಶ್ರೀವಿಲ್ಲಿಪುತ್ತೂರಿನ, ಮನ್ನನ್=ನಿರ್ವಾಹಕನಾದ, ಪಿರಾನ್=ಹಿರಿಯ, ಪಟ್ಟರ್=ಭಟ್ಟರ, ಕೋದೈ=ಗೋದಾದೇವಿಯು, ಶೊನ್ನ=ಹೇಳಿದ, ಉಱು=ದೃಢವಾಗಿ, ನಣ್ಣು=ಆಶ್ರಯಿಸುವ, ವಾಚಕಮಾಲೈ=ಪಾಶುರಗಳ ಮಾಲೆಯನ್ನು, ವಲ್ಲಾರ್=ಬಲ್ಲವರು, ನಮೋನಾರಾಯಣಾಯ=ನಮೋ ನಾರಾಯಣಾಯ, ಎನ್ಬಾರೇ=ಎನ್ನುವವರೇ ಆಗುತ್ತಾರೆ.

ಪಾದವನ್ನು ಚೆನ್ನಾಗಿ ನೀಡಿ, ಊರ್ಧ್ವಲೋಕಗಳನ್ನೆಲ್ಲಾ ವ್ಯಾಪಿಸಿದ ಭಗವಂತನನ್ನು ಆಶಿಸಿ, ಅಮಿತ ಪ್ರೇಮಸ್ವರೂಪನಾದ ನನ್ನ ಕಡಲ್ ವಣ್ಣನನ್ನು ಕೂಗಿ ಕರೆ” ಕರಿಯ ಕೋಗಿಲೆಯೇ ಎಂಬ ಮಾತಿನ ಪರಿಹಾರವನ್ನು, ಗಾನವೇ ಪ್ರಧಾನವಾದ ನಾಲ್ಕುವೇದಗಳಲ್ಲಿ ಪ್ರವೀಣರಾದವರ ಶ್ರೀವಿಲ್ಲಿಪುತ್ತೂರಿನ ನಿರ್ವಾಹಕನಾದ ಹಿರಿಯಭಟ್ಟರ ಗೋದಾದೇವಿಯು ಹೇಳಿದ, ದೃಢವಾಗಿ ಆಶ್ರಯಿಸುವ ಪಾಶುರ ಮಾಲೆಯನ್ನು ಬಲ್ಲವರು “ನಮೋ ನಾರಾಯಣಾಯ”ಎನ್ನುವವರೇ ಆಗುತ್ತಾರೆ.\(೧೧\)

ಸೃಷ್ಟಿಯಲ್ಲಿ ಭಗವಂತನ ವ್ಯಕ್ತರೂಪವಾದ ಪ್ರಕೃತಿಯದೇ ಎಲ್ಲ ರೀತಿಯಲ್ಲೂ ಮೇಲುಗೈ. ಪ್ರಕೃತಿಯನ್ನು ಆಶ್ರಯಿಸಿದಲ್ಲದೆ ಮನುಷ್ಯನು ಶಕ್ತನೆನಿಸಲಾರ. ಈ ಸತ್ಯವನ್ನು ಸ್ಥಾಪಿಸಲೋ ಎಂಬಂತೆ

೬೮

ಗೋದಾದೇವಿ ಪ್ರಕೃತಿಯಲ್ಲಿ ಸ್ವಚ್ಛಂದವಾಗಿ ಎಲೆಯ ಮರೆಯಲ್ಲಿಯೇ ಇದ್ದು ನಲಿದು ನಲಿಸುವ ಪುಟ್ಟ ಕೋಗಿಲೆಯನ್ನು ಸಂಬೋಧಿಸಿ ಈ ತಿರುಮೊೞಿಯನ್ನು ಹೇಳಿದ್ದಾಳೆ. “ತ್ರಿವಿಕ್ರಮನೂ ಪರಮಪ್ರೇಮಿಯೂ ಆದ ನನ್ನ ಸ್ವಾಮಿಯನ್ನು ಕೂಗಿ ಕರೆ, ಕೋಗಿಲೇ; ನಿನ್ನ ಇಂಚರದ ಕೂಗು ಅವನನ್ನು ಮುಟ್ಟುವುದು”ಎನ್ನುತ್ತಾಳೆ.

ಭಗವಂತನನ್ನೇ ಮದುವೆಯಾಗುವೆನೆಂಬ ದೃಢವಾದ ಆಶೆ ಗೋದಾದೇವಿಯದು. ತನ್ನ ಆಶೆಯನ್ನು ಅವಳು ಹೇಗಾದರೂ ಪೂರೈಸಿಕೊಳ್ಳಲೇಬೇಕು. ಆಶೆಗೆ ಒಂದು ರೀತಿಯ ಪರಿಹಾರಬೇಡವೇ? ತಾತ್ಕಾಲಿಕ ತೃಪ್ತಿಯಾದರೂ ಬೇಡವೇ? ಆ ತಾತ್ಕಾಲಿಕ ತೃಪ್ತಿಯನ್ನ ತರುವುದು ಗೋದಾದೇವಿ ಕೋಗಿಲೆಗೆ ಮಾಡಿದ ಸಂದೇಶ. ಭಗವಂತನ ಗುಣಗಾನ ಮಾಡುವುದಲ್ಲದೆ, ಅವನಿಗೆ ಅವಳ ಅಂತರಂಗದ ಸಂದೇಶವನ್ನು ತಲುಪಿಸುವಂತೆ ಕೇಳಿಕೊಳ್ಳುವುದು ಈ ಸಂದೇಶ. ಕೋಗಿಲೆಯ ಸುಂದರವಾದ ಮನೋಹರವಾದ ಕೂಗಿನ ಮೂಲಕ ಇದು ಭಗವಂತನನ್ನು ಮುಟ್ಟುವುದೆಂಬ ನಂಬಿಕೆಯೇ ಅವಳಿಗೆ ತಾತ್ಕಾಲಿಕವಾದ ತೃಪ್ತಿ. ಪರಮಕರುಣಿಕನಾದ ಭಗವಂತನ ತೃಪ್ತಿಗಾಗಿ ಅವಳ ತವಕ ಇನ್ನೂ ಮುಗಿದಿಲ್ಲ. ದೃಢವಾದ ನಂಬಿಕೆಯಂತು ಆ ದಿಸೆಯಲ್ಲಿ ಅವಳಿಗೆ ಬೇರೂರಿದೆ.

ವೇದಗಳು ಸ್ವರ,ಎಂದರೆ ಗಾನ, ಪ್ರಧಾನವಾದವು. ನಾಲ್ಕುವೇದಗಳಲ್ಲೂ ವಿದ್ವಾಂಸರಾದವರಿಂದ ಖ್ಯಾತಿಗೊಂದದ್ದು ಶ್ರೀವಿಲ್ಲಿಪುತ್ತೂರು. ಅವರ ಮುಖ್ಯಸ್ಥರಲ್ಲಿ ಒಬ್ಬರು “ಹಿರಿಯಭಟ್ಟರು” ಎನ್ನಿಸಿಕೊಂಡ ಶ್ರೀವಿಷ್ಣುಚಿತ್ತರು. ಅವರ ಸಾಕುಮಗಳಾದ ಗೋದಾದೇವಿ ಬರೆದ ಪಾಶುರ ಮಾಲೆ ಇದು.

ಪವಿತ್ರವಾದ “ಓಂ ನಮೋ ನಾರಾಯಣಾಯ”ಎಂಬ ಅಷ್ಟಾಕ್ಷರೀ ಮಂತ್ರವನ್ನು ಉಪಾಸನೆ ಮಾಡುವವರು ಯಮಪಾಶಕ್ಕೆ ಸಿಲುಕದೆ, ಪುನರ್ಜನ್ಮವನ್ನು ತಪ್ಪಿಸಿಕೊಂಡು ವೈಕುಂಠದಲ್ಲಿ ನಿತ್ಯವಾಸ ಮಾಡುವವರಾಗುತ್ತಾರೆ. ಹಾಗೆಯೇ, ಈ ಪಾಶುರಮಾಲೆಯನ್ನು ಚೆನ್ನಾಗಿ ಅರ್ಥವತ್ತಾಗಿ ತಿಳಿದುಕೊಂಡವರೂ ಸಹ, ವೈಕುಂಠದಲ್ಲಿ ನಿತ್ಯವಾಸಮಾಡುವವರೇ ಆಗುತ್ತಾರೆ, ಎಂಬುದೇ ಈ ತಿರುಮೊೞಿಯ ಫಲಶ್ರುತಿ.

ಅಡಿಯ ನಡೆ: ಮನ್ನು, ವೆಳ್ಳೈ, ಮಾತಲಿ, ಎನ್ಬು, ಮೆನ್ನಡೈ, ಎತ್ತಿಶೈ, ಪೊಙ್ಗಿಯ, ಶಾರ್ಙ್ಗಮ್, ಪೈಙ್ಗಿಳಿ, ಅನ್ಱು, ವಿಣ್\(ವಾರಣಮ್\)

೬೯

ಶ್ರೀಃ

ಶ್ರಿಯೈ ನಮಃ

ಆರನೆಯ ತಿರುಮೊೞಿ ವಾರಣಮಾಯಿರಮ್

೧.ವಾರಣಮಾಯಿರಮ್ ಶೂೞವಲಂಜೈದು

ನಾರಣನಮ್ಬಿ ನಡಕ್ಕಿನ್ಱಾನೆನ್ಱೆದಿರ್

ಪೂರಣ ಪೊಱ್ ಕುಡಮ್ ವೈತ್ತುಪ್ಪುರಮೆಙ್ಗುಮ್

ತೋರಣಮ್ ನಾಟ್ಟಕ್ಕನಾಕ್ಕಣ್ಡೇ ತೋೞೇನಾನ್

ವಾರಣಮ್=ಆನೆಗಳು, ಆಯಿರಮ್=ಸಾವಿರ, ಶೂೞ=ಸುತ್ತುವರಿದು, ವಲಂಜೆಯ್ದು=ಪ್ರದಕ್ಷಿಣೆಯಾಗಿ, ನಾರಣನ್ ನಮ್ಬಿ=ಸಕಲಗುಣ ಪರಿಪೂರ್ಣನಾದ ನಾರಾಯಣನು, ನಡಕ್ಕಿನ್ಱಾನ್=ನಡೆದುಬರುತ್ತಿದ್ದಾನೆ, ಎನ್ಱು=ಎಂದು,ಎದಿರ್=ಎದುರಿಗೆ, ಪೊನ್=ಬಂಗಾರದ, ಪೂರಣ ಕುಡಮ್=ಪೂರ್ಣಕುಂಭಗಳನ್ನು, ವೈತ್ತು=ಹಿಡಿದು, ಪುರಮ್=ಪಟ್ಟಣದಲ್ಲಿ, ಎಙ್ಗುಮ್=ಎಲ್ಲೆಲ್ಲಿಯೂ, ತೋರಣಮ್=ತೋರಣವನ್ನು, ನಾಟ್ಟ=ನಾಟುತ್ತಿರುವಂತೆ, ನಾನ್=ನಾನು, ಕನಾ=ಕನಸನ್ನು, ಕಣ್ಡೇನ್=ಕಂಡೆನು, ತೋೞೇ=ಸಖಿಯೇ.

ಸಖಿಯೇ, ಸಾವಿರ ಆನೆಗಳಿಂದ ಸುತ್ತುವರಿದು ಸಕಲಗುಣಪರಿಪೂರ್ಣನಾದ ನಾರಾಯಣನು ನಗರದಲ್ಲಿ ಪ್ರದಕ್ಷೀನೆಯಾಗಿ ನಡೆದುಬರುತ್ತಿದ್ದಾನೆಂದು ಅವನ ಎದುರಾಗಿ ಬಂಗಾರದ ಪೂರ್ಣಕುಂಭಗಳನ್ನು ಹಿಡಿದು, ಎಲ್ಲೆಲ್ಲಿಯೂ ತೋರಣಗಳನ್ನು ನಾಟುತ್ತಿರುವಂತೆ ನಾನು ಕನಸುಕಂಡೆ\!\(೧\)

ಭಗವಂತನನ್ನಲ್ಲದೆ ಬೇರೆ ಯಾರನ್ನೂ ಮದುವೆಯಾಗೆನೆಂದು ಗೋದಾದೇವಿ ನಿರ್ಧರಿಸಿದ್ದಳಷ್ಟೆ. ಭಗವಂತನೇ ಬಂದು ತನ್ನನ್ನು ವರಿಸುವನೆಂದು ಆಶೆಯಿಂದ ನಂಬಿದ್ದಳು. ಅವಳ ಎಂದುಕೊಂಡಂತೆ ಭಗವಂತನು ಬರಲಿಲ್ಲ. ಅವನನ್ನು ಕಾಣಲೂ ಅವಳಿಗೆ ಆಗಲಿಲ್ಲ. ತನ್ನ ಪ್ರಿಯತಮನಿಂದ ಅಗಲಿಕೆಯನ್ನು ಸಹಿಸಲಾರದೆ ಪರಿತಪಿಸಿದಳು. ಹಿಂದಿನ ತಿರುಮೊೞಿಯಲ್ಲಿ “ನನ್ನ ಪ್ರಿಯತಮನೊಡನೆ ನನ್ನನ್ನು ಕೂಡಿಸು”ಎಂದು ಕಾಮದೇವನನ್ನೂ, ಕೂಡಲು ದೈವವನ್ನೂ ಬೇಡಿದಳು. “ನನ್ನ ನಲ್ಲನನ್ನು ನನ್ನ ಬಳಿಗೆ ಬರುವಂತೆ ಕೂಗಿ ಕರೆ”ಎಂದು ಕೋಗಿಲೆಯನ್ನು ಅಂಗಲಾಚಿದಳು. ಅಲ್ಲದೆ, ಭಗವಂತನನ್ನು ವಿಧವಿಧವಾಗಿ ಹೊಗಳಿ ಅವನ ಗುಣಗಾನ ಮಾಡಿದಳು. ಗೋದಾದೇವಿಯ ಇಂಗಿತವನ್ನೂ ಅವಳ ಮನೋವೇದನೆಯನ್ನೂ ಭಗವಂತನು ಮನಗಂಡನೋ ಹೇಗೋ\! ಗೋದಾದೇವಿ ಮನೋಹರವಾದ ಕನಸ್ಸನ್ನು ಕಂಡಳು. ಆ ಕನಸಿನ ಪರಿಯನ್ನು ಈ ತಿರುಮೊೞಿಯಲ್ಲಿ, ಅದರ ಒಂದೊಂದು ಪಾಶುರದಲ್ಲೂ ವರ್ಣಿಸಿ ಹೇಳಿದ್ದಾಳೆ. ಕನಸನ್ನು ತನ್ನ ಅಂತರಂಗದ ಸಖಿಗೆ ಹೇಳುತ್ತಿದ್ದಾಳೆ. ಕನಸಿನಲ್ಲಿ ಸಕಲಗುಣಪರಿಪೂರ್ಣನಾದ ಶ್ರೀಮನ್ನಾರಾಯಣನು ಸಾವಿರ ಆನೆಗಳೊಡನೆ ನಗರದಲ್ಲಿ ನಡೆದು ಬರುತ್ತಿರುವಂತೆಯೂ, ನಗರವನ್ನು ಎಲ್ಲೆಲ್ಲಿಯೂ ತಳಿರುತೋರಣಗಳಿಂದ ಅಲಂಕರಿಸಿರುವಂತೆಯೂ, ನಗರವಾಸಿಗಳೆಲ್ಲರೂ ಪೂರ್ಣಕುಂಭಗಳಿಂದ ಅವನನ್ನು ಎದುರುಗೊಂಡು ಸ್ವಾಗತಿಸುತ್ತಿರುವಂತೆಯೂ ತಾನು ಕಂಡಂತೆ ಇಲ್ಲಿಯ ವಿವರಣೆ. ಭಗವಂತನು ಇಷ್ಟು ವೈಭವದಿಂದ

೭೦

ಏಕೆ ಬರುತ್ತಿದ್ದಾನೆ? ಮದುವೆಗೇ ಇರಬಹುದೇ?

೨. ನಾಳೈ ವದುವೈ ಮಣಮೆನ್ಱು ನಾಳಿಟ್ಟು

ಪಾಳೈ ಕಮುಕು ಪರಿಶುಡೈಪ್ಪನ್ದಱ್ ಕೀೞ್

ಕೋಳರಿ ಮಾದವನ್ ಕೋವಿನ್ದ ನೆನ್ಬಾನೋರ್

ಕಾಳೈಪುಹುದಕ್ಕನಾಕ್ಕಣ್ಡೇನ್ ತೋೞೇ ನಾನ್

ನಾಳೈ=ನಾಳೆಯ ದಿನ, ವದುವೈ=ವಧುವನ್ನು, ಮಣಮ್=ಮದುವೆಯಾಗುವುದು, ಎನ್ಱು=ಎಂದು, ನಾಳ್=ದಿನವನ್ನು\(ಮುಹೂರ್ತವನ್ನು\) ಇಟ್ಟು=ನಿರ್ಣಯಿಸಿ, ಪಾಳೈ=ಹೊಂಬಾಳೆ, ಕಮುಕು=ಅಡಕೆ ಮರ \(ಮುಂತಾದ\), ಪರಿಶು=ಅಲಂಕಾರಗಳಿಂದ ಉಡೈ=ಕೂಡಿದ, ಪನ್ದಲ್=ಪಂದಲಿನ\(ಚಪ್ಪರದ\), ಕೀೞ್=ಕೆಳಗಡೆ, ಕೋಳರಿ=ನರಸಿಂಹ, ಮಾದವನ್=ಮಾಧವ, ಕೋವಿನ್ದನ್=ಗೋವಿಂದ, ಎನ್ಬಾನ್=ಎಂಬ ಹೆಸರುಗಳುಳ್ಳವನಾದ, ಓರ್=ಅಸದೃಶವಾದ ಕಾಳೈ=ಸಲಗವನು, ಪುಹುದ=ಪ್ರವೇಶಿಸುವುದನ್ನು, ತೋೞೇ=ಗೆಳತಿಯೇ, ನಾನ್=ನಾನು, ಕನಾಕ್ಕಣ್ಡೇನ್=ಕನಸಿನಲ್ಲಿ ಕಂಡೆನು.

ನಾಳೆಯ ದಿನ ವಧುವನು ಮದುವೆಯಾಗುವುದು ಎಂದು ದಿನ\(ಮುಹೂರ್ತ\)ವನ್ನು ನಿರ್ಣಯಿಸಿ, ಹೊಂಬಾಳೆಗಳಿಂದಲೂ, ಅಡಕೆ ಮರಗಳಿಂದಲೂ ಅಲಂಕರಿಸಿದ ಪಂದಲಿನ ಕಳಗೆ, “ನರಸಿಂಹ”, “ಮಾಧವ”, “ಗೋವಿಂದ”ಎಂಬ ಹೆಸರಿನ ಅಸದೃಶವಾದ ಒಂದು ಸಲಗವು ಪ್ರವೇಶಿಸುವುದನ್ನು ಗೆಳತೀ, ನಾನು ಕನಸಿನಲ್ಲಿ ಕಂಡೆ.\(೨\)

ಕನಸು ಮುಂದುವರಿಯುತ್ತದೆ: ಭಗವಂತನಾದ ಶ್ರೀಕೃಷ್ನನಿಗೂ ಗೋದಾದೇವಿಗೂ ನಾಳೆಯೇ ಮದುವೆ. ಹಾಗೆಂದು ಶುಭಮುಹೂತವನ್ನು ನಿರ್ಣಯಿಸಲಾಗಿದೆ. ಅದಕ್ಕೆ ತಕ್ಕಂತೆ ಮದುವೆಯ ಚಪ್ಪರ ಸಿದ್ಧವಾಗಿದೆ. ಅದಕ್ಕೆ ಹೊಂಬಾಳೆಗಳು ಜಿಗಿಯುತ್ತಿರುವ ಅಡಕೆಯ ಮರಗಳನ್ನು ನೆಡಲಾಗಿದೆ. ನರಸಿಂಹ,ಮಾಧವ,ಗೋವಿಂದ-ಮುಂತಾದ ಹೆಸರಿನ ಶ್ರೀಕೃಷ್ಣನು ಮದಿಸಿದ ಸಲಗದಂತೆ ಗಂಭೀರವಾಗಿ ಮದುವೆಯ ಚಪ್ಪರದೊಳಕ್ಕೆ ಆಗಮಿಸುತ್ತಿದ್ದಾನೆ. ಇದನ್ನೆಲ್ಲಾ ಕಂಡೆ ಗೆಳತೀ- ಎನ್ನುತ್ತಾಳೆ, ಗೋದಾದೇವಿ.

ನಾಳೆ ಮದುವೆ. ಇಂದು ಅದಕ್ಕೆ ಮೊದಲ ದಿನ. ಇಂದು ನಡಸಬೇಕಾದ ಕೆಲವು ಶಾಸ್ತ್ರಗಳನ್ನು ನಡಸುವುದಕ್ಕಾಗಿಯೇ ಭಗವಂತನಾದ ಶ್ರೀಕೃಷ್ಣ ಅಲ್ಲಿ ಬಂದಿರುವುದು-ಇದನ್ನೇ ಅಲ್ಲವೇ ಗೋದಾದೇವಿಯ ಕನಸು ಸೂಚಿಸುವುದು?

೭೧

೩.ಇನ್ದಿರನುಳ್ಳಿಟ್ತ ದೇವರ್ ಕುೞಾಮೆಲ್ಲಾಮ್

ವನ್ದಿರುನ್ದೆನ್ನೈ ಮಕಟ್ ಪೇಶಿ ಮನ್ತಿರಿತ್ತು

ಮನ್ದಿರಕ್ಕೋಟಿಯುಡುತ್ತಿ ಮಣಮಾಲೈ

ಅನ್ದರಿಶೂಟ್ಟಕ್ಕನಾಕ್ಕಣ್ಡೇನ್ ತೋೞೇ ನಾನ್

ಇನ್ದಿರನ್=ದೇವೇಂದ್ರ, ಉಳ್ಳಿಟ್ಟು=ಮೊದಲಾದ, ದೇವರ್=ದೇವತೆಗಳು,ಕುೞಾಮ್=ಸಮೂಹ, ಎಲ್ಲಾಮ್=ಎಲ್ಲಾ, ವನ್ದು=ಬಂದು\(ಭೂಲೋಕಕ್ಕೆ\), ಇರುನ್ದು=ನಾನಿರುವ ಕಡೆ ಇದ್ದು, ಎನ್ನೈ=ನನ್ನನ್ನು, ಮಕಳ್=ಮದುಮಗಳೆಂದು, ಪೇಶಿ=ಮಾತನಾಡಿ, ಮನ್ತಿರಿತ್ತು=ಮಂತ್ರಗಳನ್ನು ಉಚ್ಚರಿಸಿ, ಮನ್ತಿರಕ್ಕೋಟಿ=ಮಂತ್ರಪೂರ್ವಕವಾಗಿ ಸೀರೆಯನ್ನು, ಉಡುತ್ತಿ=ಉಡಿಸಿ, ಮಣಮ್=ಪರಿಮಳಭರಿತವಾದ, ಮಾಲೈ=\(ಹೂವಿನ\)ಮಾಲಿಕೆಯನ್ನು, ಅನ್ದರಿ=ದುರ್ಗಾದೇವಿಯು, ಶೂಟ್ಟ=ಮುಡಿಸುತ್ತಿರುವ, ಕನಾ=ಕನಸನ್ನು, ತೋೞೇ=ಗೆಳತಿಯೇ, ನಾನ್=ನಾನು, ಕಣ್ಡೇನ್=ಕಂಡೆ.

ಇಂದ್ರನೇ ಮೊದಲಾದ ದೇವತೆಗಳ ಸಮೂಹವೆಲ್ಲಾ ಭೂಲೋಕಕ್ಕೆ ಬಂದು, ನಾನಿರುವ ಸ್ಥಳದಲ್ಲಿ ಇದ್ದು,ನನ್ನನ್ನು ಮದುಮಗಳನ್ನಾಗಿ ಮಾತನಾಡಿ, ಅದಕ್ಕೆ ಸಂಬಂಧಿಸಿದ ಮಂತ್ರಗಳನ್ನು ಉಚ್ಚರಿಸಿ, ಅನಂತರ ದುರ್ಗಾದೇವಿಯು ಮಂತ್ರಪೂವಕವಾಗಿ ಸೀರೆಯನ್ನುಡಿಸಿ, ಪರಿಮಳಭರಿತವಾದ ಪುಷ್ಪಮಾಲಿಕೆಯನ್ನು ನನಗೆ ಮುಡಿಸುತ್ತಿರುವ ಹಾಗೆ ನಾನು ಕನಸುಕಂಡೆ, ಗೆಳತಿ.\(೩\)

ಗೋದಾದೇವಿಯ ಕನಸು ಮುಂದುವರಿಯುವುದ: ದೇವತೆಗಳೆಲ್ಲರೂ ದೇವೇಂದ್ರನೊಡನೆ ಧರೆಗಿಳಿದು ಬರುತ್ತಾರೆ. ತಮ್ಮ ಸ್ವಾಮಿಯಾದ ಭಗವಂತನಿಗೆ ಮದುವೆ\! ಅದರಲ್ಲಿ ತಾವು ಪಾಲುಗೊಳ್ಳಬೇಡವೇ? ಅವರೆಲ್ಲ ಈಘ ಗಂಡಿನ ಕಡೆಯವರು. ಅವರು ಗೋದಾದೇವಿ ಇರುವ ಊರಿಗೆ, ಅವಳಿರುವ ಸ್ಥಳಕ್ಕೆ ಬಂದು ಸೇರುತ್ತಾರೆ. ಅವಳ ತಂದೆಯನ್ನು ಕಾಣುತ್ತಾರೆ. ಆತನೊಡನೆ ಪ್ರಸ್ತಾಪ ಮಾಡುತ್ತಾರೆ. “ನಿಮ್ಮ ಮಗಳನ್ನು ನಮ್ಮ ಪ್ರಭುವಿಗೆ ಕೊಟ್ಟು ಮಾಡೂವೆ ಮಾಡಿಕೊಡಿ”ಎಂದು ಕೇಳುತ್ತಾರೆ. ಹೀಗೆ, ವಧುವಿನ ನಿಷ್ಕರ್ಷೆಯಾಗುತ್ತದೆ. ಅನಮ್ತರ, ಗಂಡಿನ ಕಡೆಯವರೂ ಹೆಣ್ಣಿನ ಕಡೆಯವರೂ ಕಲೆತು, ಮದುವೆಯ ವಿಷಯವಾಗಿ ವಿವರಗಳನ್ನು ಆಪ್ತವಾಗಿ ಮಾತನಾಡಿಕೊಳ್ಳುತ್ತಾರೆ. ಎಲ್ಲವೂ ಇತ್ಯರ್ಥವಾಗುತ್ತದೆ. ಮದುಮಗಳಿಗೆ ಸಂಬಂಧಿಸಿದ ಮಂತ್ರಗಳನ್ನು ಉಚ್ಚರಿಸಿ ಗೋದಾದೇವಿಯನ್ನು ಮದುಮಗಳನ್ನಾಗಿ ಮಾಡುತ್ತಾರೆ. ಆಗ, ದುರ್ಗದೇವಿ ಮಂತ್ರಪೂರ್ವಕವಾಗಿ ಅವಳಿಗೆ ಸೀರೆಯನ್ನುಡಿಸಿ, ಪರಿಮಳಭರಿತವಾದ ಹೂವಿನ ದಂಡೆಯನ್ನು ತಲೆಗೆ ಮುಡಿಸಿ,ಕೊರಳಿಗೆ ಹೂವಿನ ಹಾರವನ್ನು ಹಾಕುತ್ತಾಳೆ. ಮದುಮಗಳು ಹೀಗೆಲ್ಲಾ ಸಿದ್ಧವಾದ್ದಾಳೆ\! ಎಂಥ ಉದ್ವೇಗದ ವಿವರಣೆ\! ಎಂಥ ರಸಾನುಭವ\!

“ಅನ್ತರಿ”-ಅಂತರಿಕ್ಷದಲ್ಲಿ ತನ್ನ ನಿಜಸ್ವರೂಪದಿಂದ ಕಂಸನಿಗೆ ಕಾಣಿಸಿಕೊಂಡವಳು. ಆದ್ದರಿಂದ ಇವಳು ದುರ್ಗಾದೇವಿ. ಶ್ರೀಕೃಷ್ಣನಿಗೆ ತಂಗಿ. ದೇವಕಿಯ ಎಂಟನೆಯ ಗರ್ಭದಲ್ಲಿ ಜನಿಸಿದವನಿಂದ ತನಗೆ ಮರಣವೆಂದು ಕಂಸನಿಗೆ ತಿಳಿದದ್ದರಿಂದ ಅವನು ದೇವಕಿ ವಸುದೇವರನ್ನು ಸೆರೆಯಲ್ಲಿರಿಸಿ, ಅವರಲ್ಲಿ ಜನಿಸಿದ ಒಂದೊಂದು ಮಗುವನ್ನೂ ನೆಲಕ್ಕೆ ಅಪ್ಪಳಿಸಿ ಕ್ರೂರವಾಗಿ ಕೊಲ್ಲುತ್ತಾ ಬಂದ. ಎಂಟನೆಯ ಮಗುಹುಟ್ಟಿದ ಸುದ್ದಿ ತಿಳಿದಕೂಡಲೇ ಅಲ್ಲಿಗೆ ಬಂದು ನೋಡಿದರೆ, ಅದು ಹೆಣ್ಣುಮಹು. ದೇವಕಿ ಅಂಗಲಾಚಿದಳು, ಅದೊಂದನ್ನು ಉಳಿಸೆಂದು. ಅವಳ ಮಾತನ್ನು ಲಕ್ಷಿಸದೆ ಅದನ್ನೂ ನೆಲಕ್ಕೆ

೭೨

ಅಪ್ಪಳಿಸಿ ಬಿಡಬೇಕೆಂದು ಮಗುವಿನ ಕಾಲುಗಳನ್ನು ಹಿಡಿದು ಮೇಲಕ್ಕೆ ಬೀಸಿ ಎತ್ತಿದಾಗ ಅದು ಅವನ ಕೈಯಿಂದ ನುಸುಳು, ಆಕಾಶಕ್ಕೆ ಏರಿ, ಅಲ್ಲಿ ತನ್ನ ನಿಜಸ್ವರೂಪವನ್ನು ತಳೆದು, ಕಂಸನ ಎದೆ ಝಲ್ಲೆನ್ನುವಂತೆ “ನಿನ್ನನ್ನು ಕೊಲ್ಲುವ ವೈರಿ ಬೇರೆ ಕಡೆ ಬೆಳುಯುತ್ತಿದ್ದಾನೆ” ಎಂಬ ಕಠೋರ ಸತ್ಯವನ್ನು ನುಡಿದು ಮಾಯವಾದ ಮಹಾಶಕ್ತಿ ದುರ್ಗೆ\!

ಶ್ರೀಕೃಷ್ಣನ ಮದುವೆಯಲ್ಲಿ ದುರ್ಗಾದೇವಿ ಮದುಮಗಳಿಗೆ ನಾದಿನಿ. ಮದುವೆಯ ಕಾಲದಲ್ಲಿ ನಾದಿನಿಯಾಗಿರುವ ಅವಳಿಗೆ ಹೆಚ್ಚಿನ ಮರ್ಯಾದೆ. ಅದಕ್ಕೆ ತಕ್ಕ ಕೆಲಸಗಳನ್ನು ಅವಳು ನಡಸುತ್ತಾಳೆ.

೪.ನಾಟ್ರಿಶೈತ್ತೀರ್ ತ್ತಙ್ಕೊಣರ್ ನ್ದು ನನಿನಲ್ ಹಿ

ಪಾಪ್ಪುನಚ್ಚಿಟ್ಟರ್ ಹಳ್ ಪಲ್ಲಾರೆಡುತ್ತೇತ್ತಿ

ಪೂಪ್ಪನೈಕಣ್ಣಿ ಪ್ಪುನಿತನೋಡೆನ್ಱನ್ನೈ

ಕಾಪ್ಪುನಾಣ್ ಕಟ್ಟಕ್ಕ ನಾಕ್ಕಣ್ಡೇನ್ ತೋೞೇ ನಾ

ಪಾಪ್ಪನರ್=\(ಸದಾಚಾರ ಸಂಪನ್ನರಾದ್\) ಬ್ರಾಹ್ಮಣರಲ್ಲಿ, ಶಿಟ್ಟರ್ಹಳ್=ಶಿಷ್ಟರಾದವರು, ಪಲ್ಲಾರ್=ಹಲವರು, ನಾಲ್=ನಾಲ್ಕು, ದಿಶೈ=ದಿಕ್ಕುಗಳಿಂದಲೂ, ತೀರ್ ತ್ತಮ್=ತೀರ್ಥಗಳನ್ನು, ಕೊಣರ್ ನ್ದು=ತಂದು, ನನಿ=ಚೆನ್ನಾಗಿ, ನಲ್=ಪ್ರೋಕ್ಷಿಸಿ, ಎಡುತ್ತು=ಎತ್ತಿದ ಸ್ವರದಿಂದ, ಏತ್ತಿ=ಆಶೀರ್ವದ ಮಾಡಿ, ಪೂ ಪ್ಪುನೈ=ಕಮಲದ ಹೂವಿನಂತೆ ಸುಂದರವಾದ, ಕಣ್ಣಿ-ಕಣ್ಣುಗಳ, ಪುನಿತನೋಡು=ಪವಿತ್ರನೊಡನೆ, ಎನ್ ತನ್ನೈ=ನನ್ನನ್ನು\(ಜೊತೆಗೂಡಿಸಿ\), ಕಾಪ್ಪು=ರಕ್ಷೆಯ, ನಾಣ್=ದಾರವನ್ನು, ಕಟ್ಟ=ಕಟ್ಟುತ್ತಿರುವುದರ, ಕನಾ=ಕನಸನ್ನು, ತೋೞೇ-=ಗೆಳತಿಯೇ,ನಾನ್=ನಾನು, ಕಣ್ಡೇನ್=ಕಂಡೆ.

ಬ್ರಾಹ್ಮಣರಲ್ಲಿ ಶಿಷ್ಟರಾದವರು ಹಲವರು ನಾಲ್ಕುದಿಕ್ಕುಗಳಿಂದಲೂ ತೀರ್ಥಗಳನ್ನು ತಂದು, ಚೆನ್ನಾಗಿ ಪ್ರೋಕ್ಷಿಸಿ ಎತ್ತಿದ ಸ್ವರದಿಂದ ಆಶೀರ್ವದಿಸಿ, ಕಮಲದ ಹೂವಿನಂತೆ ಸುಂದರವಾದ ಕಣ್ಣುಗಳ ಪವಿತ್ರನೊಡನೆ ನನ್ನನ್ನು ಜೊತೆಗೂಡಿಸಿ, ರಕ್ಷೆಯ ದಾರವನ್ನು \(ಕಂಕಣವನ್ನು\) ಕಟ್ಟುತ್ತಿರುವ ಹಾಗೆ ಕನಸನ್ನು ಕಂಡೆ ಗೆಳತೀ.\(೪\)

ಗೋದಾದೇವಿಯ ಕನಸು ಮುಂದುವರಿಯುತ್ತದೆ: ಸದಾಚಾರ ಸಂಪನ್ನರಾದ ಬ್ರಾಹ್ಮಣರು ಹಲವಾರು ಮಂದಿ ಬರುತ್ತಾರೆ. ಅವರು ನಾಲ್ಕು ದಿಶೆಗಳಿಂದಲೂ ಪವಿತ್ರ ತೀರ್ಥಗಳನ್ನು ತರುತ್ತಾರೆ. ವಧುವನ್ನೂ ವರನನ್ನೂ ಕುಳ್ಳಿರಿಸಿ, ಅವರ ಸಕಲ ಕಲ್ಯಾಣಕ್ಕೋಸ್ಕರವಾಗಿ, ಅವರ ತಲೆಯ ಮೇಲೆ, ಎತ್ತಿದ ಸ್ವರದಿಂದ ವೇದಮಂತ್ರಗಳನ್ನು ಉಚ್ಚರಿಸುತ್ತಾ, ಮಾವಿನೆಲೆ ಮತ್ತು ದರ್ಭೆಯ ಕೂಚದಿಂದ ಆ ಮಂತ್ರತೀರ್ಥವನ್ನು ಪ್ರೋಕ್ಷಿಸುತ್ತಾ, ಅಮೃತಾಭಿಷೇಕವನ್ನು ಮಾಡಿ, ಆಶೀರ್ವದಿಸುತ್ತಾರೆ.

ಕಮಲದ ಹೂವಿನಂತೆ ಸೊಬಗಿನ ಕಣ್ಣುಗಳುಳ್ಳ ಪರಮಪವಿತ್ರನಾದ ಭಗವಂತನೊಡನೆ ಗೋದಾದೇವಿಯನ್ನು ಜೊತೆಗೂಡಿಸಿ ವಿವಾಹಕ್ಕೆಂದು ಕಂಕಣವನ್ನು ಕಟ್ಟುತ್ತಾರೆ.

೭೩

೫.ಕತಿರೊಳಿದೀಫಮ್ ಕಲಶಮುಡನೇನ್ದಿ

ಶತಿರಿಳ ಮಙ್ಗೈಯರ್ ತಾಮ್ ವನ್ದೆದಿರ್ ಕೊಳ್ಳ

ಮತುರೈಯಾರ್ ಮನ್ನನ್ ಅಡಿನಿಲೈತೊಟ್ಟೆಙ್ಗುಮ್

ಅತಿರಪ್ಪುಹುದನಾಕ್ಕಾಣ್ಡೇನ್ ತೋೞೇ ನಾನ್

ಕದಿರ್=ಸೂರ್ಯನ, ಒಳಿ=ಪ್ರಕಾಶದಂಥ, ದೀಪಮ್=\(ಮಂಗಳ\)ದೀಪವನ್ನೂ, ಕಲಶಮ್=ಕಲಶವನ್ನೂ, ಉಡನ್=ತಮ್ಮ ಕೈಗಳಲ್ಲಿ, ಏನ್ದಿ=ಹಿಡಿದುಕೊಂಡು, ಶತಿರ್=ಸುಂದರಿಯರಾದ, ಇಳ=ಎಳೆಯ ವಯಸ್ಸಿನ, ಮಙ್ಗೈಯರ್ ತಾಮ್=ಹೆಂಗಸರು, ವನ್ದು=ಬಂದು, ಎದಿರ್ ಕೊಳ್ಳ=ಎದುರುಗೊಳ್ಳಲು, ಮದುರೈಯಾರ್=ಮಧುರಾಪುರದವರ, ಮನ್ನನ್=ಅಧಿಪತಿಯು, ಅಡಿನಿಲೈ=ಪಾದುಕೆಗಳನ್ನು ತೊಟ್ಟು=ತೊಟ್ಟು\(ಮೆಟ್ಟಿ\)ಕೊಂಡು, ಎಙ್ಗುಮ್=ಎಲ್ಲೆಲ್ಲಿಯೂ, ಅದಿರ್=ಅದುರುವಂತೆ, ಪುಹುದು=ಪ್ರವೇಶಿಸುವುದರ, ಕನಾ=ಕನಸನ್ನು, ತೋೞೇ-=ಗೆಳತಿಯೇ,ನಾನ್=ನಾನು, ಕಣ್ಡೇನ್=ಕಂಡೆ.

ಸೂರ್ಯನ ಪ್ರಕಾಶದಂಥ ಮಂಗಳದೀಪವನ್ನೂ ಕಲಶವನ್ನೂ ತಮ್ಮ ಕೈಗಳಲಿ ಹಿಡಿದುಕೊಂಡು ಸುಂದರಿಯರಾದ ಎಳೆಯವಯಸ್ಸಿನ ಹೆಂಗಸರು ಬಂದು ಎದುರುಗೊಳ್ಳಲು, ಮಧುರಾಪುರದವರ ಅಧಿಪತಿಯು\(ಶ್ರೀಕೃಷ್ಣನು\) ಪಾದುಕೆಗಳನ್ನು ತೊಟ್ಟು\(ಮೆಟ್ಟಿ\)ಕೊಂಡು, ಭೂಮಂಡಲವೇ ಅದುರುವಂತೆ ಪ್ರವೇಶಿಸುವ ಕನಸನ್ನು ನಾನು ಕಂಡೆ, ಗೆಳತಿ.\(೫\)

ಗೋದಾದೇವಿಯ ಕನಸು ಮುಂದುವರಿಯುತ್ತದೆ: ಸುಂದರಿಯರಾದ, ಎಳೆಯ ವಯಸ್ಸಿನ ಹೆಂಗಸರು ತಮ್ಮ ಕೈಗಳಲ್ಲಿ ಸೂರ್ಯನ ಪ್ರಕಾಶಕ್ಕೆ ಸಮನಾದ ಮಂಗಳದೀಪಗಳನ್ನೂ, ಕಲಶಗಳನ್ನೂ ಹಿಡಿದುಕೊಂಡು ವರನನ್ನು ಎದುರುಗೊಳ್ಳುವರು ಹೀಗೆ ಸ್ವಾಗತಗೊಂಡು, ಶ್ರೀಕೃಷ್ಣನು ಕಾಲಿಗೆ ಹಾವುಗೆಗಳನ್ನು ಮೆಟ್ಟಿಕೊಂಡು, ಭೂಮಂಡಲವೇ ಅದುರುವಂತೆ ನಡೆಯುತ್ತಾ ಮದುವೆಯ ಮಂಟಪವನ್ನು ಪ್ರವೇಶಿಸುವನು.

೬.ಮತ್ತಳಙ್ಕಾಘ್ಕೊಟ್ಟ ವರಿಶಙ್ಗಮ್ ನಿನ್ಱಾದ

ಮುತ್ತುಡೈತ್ತಾಮಮ್ ನಿರೈತಾೞ್ ನ್ದ ಪನ್ದಱ್ ಕೀೞ್

ಮೈತ್ತುನನ್ ನಮ್ಬಿ ಮದುಶೂದನ್ ವನ್ದೆನ್ನೈ

ಕೈತ್ತಲಮ್ ಪಟ್ರಕ್ಕನಾಕ್ಕಣ್ಡೇನ್ ತೋೞೇ ನಾನ್

ಮತ್ತಳಮ್=ಮದ್ದಲೆಗಳು, ಕೊಟ್ಟ=ಬಾರಿಸುತ್ತಿರಲು, ವರಿ=ಸಾಲಾಗಿ, ಶಙ್ಗಮ್=ಶಂಖಗಳು, ನಿನ್ಱು=ಒಂದೇ ಸಮನಾಗಿ, ಊದ=ಊದುತ್ತಿರಲು, ಮುತ್ತು ಉಡೈ=ಮುತ್ತುಗಳಿಂದ ಕೂಡಿದ

೭೪

ತಾಮಮ್=ಸರಗಳು, ನಿರೈ=ಕುಚ್ಚು ಕುಚ್ಚಾಗಿ\(ಸಮೃದ್ಧಿಯಾಗಿ\), ತಾೞ್ ನ್ದ=ತೂಗಾಡುತ್ತಿರುವ, ಅಲಂಕರಿಸಿರುವ, ಪನ್ದಲ್ ಕೀೞ್=ಮಂಟಪದಲ್ಲಿ, ಮೈತ್ತುನನ್=ಅತ್ತೆಯ ಮಗನಾದ, ನಮ್ಬಿ=ಪರಿಪೂರ್ಣನಾದ, ಮದುಶೂದನ್=ಮಧುಸೂದನನು, ಎನ್ನೈ=ನನ್ನನ್ನು, ಕೈತ್ತಲಮ್=ಕೈಯನ್ನು, ಪಟ್ರ=ಹಿಡಿಯುವುದರ, ಕನಾ=ಕನಸನ್ನು, ತೋೞೇ-=ಗೆಳತಿಯೇ,ನಾನ್=ನಾನು, ಕಣ್ಡೇನ್=ಕಂಡೆ.

ಮದ್ದಲೆಗಳು ಬಾರಿಸುತ್ತಿರಲು, ಸಾಲಾಗಿ ಶಂಖಗಳು ನಿಲುಗಡೆಯಿಲ್ಲದಂತೆ ಊದುತ್ತಿರಲು, ಮುತ್ತುಗಳ ಸರಗಳನ್ನು ಕುಚ್ಚುಕುಚ್ಚಾಗಿ ತೂಗಾಡುತ್ತಾ ಅಲಂಕರಿಸಿರುವ ಮದುವೆಯ ಮಂಟಪದಲ್ಲಿ, ನನ್ನ ಅತ್ತೆಯ ಮಗನಾದ ಪರಿಪೂರ್ಣನಾದ ಮಧುಸೂದನನು ನನ್ನ ಕೈಯನ್ನು ಹಿಡಿಯುವುದರ ಕನಸನ್ನು ನಾನು ಕಂಡೆ, ಗೆಳತೀ.\(೬\)

ಗೋದಾದೇವಿಯ ಕನಸು ಮುಂದುವರಿಯುವುದು: ಮದ್ದಳೆ ಮೊದಲಾದ ಮಂಗಳವಾದ್ಯಗಳು ವಿಶೇಷವಾಗಿ ಬಾರಿಸುತ್ತಿವೆ. ಶಂಖಗಳನ್ನು ಹಿಡಿದು ಸಾಲಾಗಿ ನಿಂತವರು ಅವುಗಳನ್ನು ನಿಲುಗಡೆಯಿಲ್ಲದೆ ಊದುತ್ತಿದ್ದಾರೆ. ಮದುವೆಯ ಮಂಟಪವನ್ನು ಬಲುಸೊಗಸಾಗಿ, ಆಕರ್ಷಣೀಯವಾಗಿ, ಅಲಂಕರಿಸಿದ್ದಾರೆ. ಮುತ್ತುಗಳ ಸರಗಳು ಕುಚ್ಚುಕುಚ್ಚಾಗಿ ಮಂಟಪದಲ್ಲಿ ತೂಗಾಡುತ್ತಿವೆ. ಹೀಗೆ, ಅಣಿಗೊಂಡ ದಿವ್ಯವಾದ ಮದುವೆಯ ಮಂಟಪದಲ್ಲಿ “ಅತ್ತೆಯ ಮಗ”ನೆಂದು ಸಲಿಗೆಯಿಂದ ಕರೆಯಿಸಿಕೊಳ್ಳುವ ಪವಿತ್ರನೂ, ಪರಿಪೂರ್ಣನೂ, ಮಧುಸೂದನನೂ ಆದ ಶ್ರೀಕೃಷ್ಣನು ನನ್ನ ಕೈಹಿಡಿಯುತ್ತಾನೆ. ಇದು ಪಾಣಿಗ್ರಹಣ ಮಹೋತ್ಸವ.

“ಅತ್ತೆಯ ಮಗ”ಎನ್ನುವುದರಲ್ಲಿ ಸೋದರಿಕೆಯ ಮದುವೆಯನ್ನು ಸೂಚಿಸುವುದು. “ಮಾವನ ಮಗಳು, ಅತ್ತೆಯ ಮಗ”- “ಮಾವನ ಮಗ, ಅತ್ತೆಯ ಮಗಳು”-ಇವು ಸೋದರಿಕೆ.

೭.ವಾಯ್ ನಲ್ಲಾರ್ ನಲ್ಲಮಱೈಯೋದಿ ಮನ್ತಿರತ್ತಾಲ್

ಪಾಶಿಲೈನಾಣಲ್ ಪಡುತ್ತುಪ್ಪರಿದಿವೈತ್ತು

ಕಾಯ್ ಚಿನಮಾಹಳಿಱನ್ನಾನ್ ಎನ್ ಕೈಪಟ್ರಿ

ತೀವಲಂಜೆಯ್ಯಕ್ಕನಾಕ್ಕಣ್ಡೇನ್ ತೋೞೇ ನಾನ್

ವಾಯ್ ನಲ್ಲಾರ್=ಒಳ್ಳೆಯ ಬಾಯಿಯವರು, ನಲ್ಲ=ಶ್ರೇಷ್ಠವಾದ, ಮಱೈ=ವೇದಭಾಗಗಳನ್ನು, ಓದಿ=ಪಠಿಸಿ, ಮನ್ತಿರತ್ತಾಲ್=ಮಂತ್ರಪೂರ್ವಕವಾಗಿ, ಪಾಶಿ=ಹಸಿಯ \(ನೆನೆಸಿರುವ\), ಇಲೈ=ಎಲೆಯನ್ನೂ, ನಾಣಲ್=ದರ್ಭೆಯನ್ನೂ, ಪಡುತ್ತು=ಹಾಸಿಎ, ಪರಿದಿ=ಪರಿಧಿಯನ್ನು\(ಸುತ್ತನ್ನು\), ವೈತ್ತು=ಕಟ್ಟಿ, ಕಾಯ್=ತೇಜಸ್ವಿಯಾದ, ಚಿನಮ್=ಅಗ್ನಿಗೆ, ಮಾ=ದೊಡ್ಡ, ಕಳಿಱು=ಸಲಗಕ್ಕೆ, ಅನ್ನಾನ್=ಸಮನಾದ ಅವನು\(ಶ್ರೀಕೃಷ್ಣನು\), ಎನ್=ನನ್ನ

೭೫

ಕೈ ಪಟ್ರಿ=ಕೈಹಿಡಿದು, ತೀ=ಅಗ್ನಿಯನ್ನು, ವಲಮ್ ಶೆಯ್ಯ=ಪ್ರದಕ್ಷಿಣೆ ಮಾಡುವುದರ, ಕನಾ=ಕನಸನ್ನು, ತೋೞೇ-=ಗೆಳತಿಯೇ,ನಾನ್=ನಾನು, ಕಣ್ಡೇನ್=ಕಂಡೆ.

ಒಳ್ಳೆಯ ಬಾಯಿಯವರು ಶ್ರೇಷ್ಠವಾದ ವೇದಭಾಗಗಳನ್ನು ಪಠಿಸಿ, ಮಂತ್ರಪೂರ್ವಕವಾಗಿ ನೆನೆಸಿರುವ \(ಹಸಿಯ\)ಎಲೆಯನ್ನೂ ದರ್ಭೆಯನ್ನೂ ಹಾಸಿ, ಸುತ್ತುಕಟ್ಟಿ ಬಳಿಕ ಪ್ರಕಾಶಿಸುತ್ತಿರುವ ಅಗ್ನಿಗೂ, ದೊಡ್ಡ ಸಲಗಕ್ಕೂ ಸಮಾನನಾದ ಅವನು\(ಶ್ರೀಕೃಷ್ಣನು\) ತನ್ನ ಕೈಹಿಡಿದು ಅಗ್ನಿಯನ್ನು ಪ್ರದಕ್ಷಿಣೆ ಮಾಡುತ್ತಿರುವುದನ್ನು ಕನಸಿನಲ್ಲಿ ನಾ ಕಂಡೆ ಗೆಳತೀ.\(೭\)

ಕನಸು ಮುಂದುವರಿಯುವುದು: ವೇದಪಂಡಿತರು ಮದುವೆಯ ಸಮಯಕ್ಕೆ ಯೋಗ್ಯವಾದ ಶ್ರೇಷ್ಠವಾದ ವೇದವಾಕ್ಯಗಳನ್ನು ಓದುತ್ತಾರೆ. ಮಂತ್ರಪೂರ್ವಕವಾಗಿ ಹಸಿರು ಎಲೆಗಳನ್ನೂ ದರ್ಭೆಯನ್ನೂ ಶಾಸ್ತ್ರೋಕ್ತವಾಗಿ ಹಾಸುತ್ತಾರೆ. ಪರಿಧಿಯನ್ನು ಸಮಿತ್ತುಗಳಿಂದ ಕಟ್ಟುತ್ತಾರೆ. ಅಗ್ನಿಪ್ರತಿಷ್ಠೆ ಮಾಡುತ್ತಾರೆ. ಅನಂತರ, ಪ್ರಕಾಶಿಸುವ ಅಗ್ನಿಯಂತೆಯೂ, ಬಲಿಷ್ಠವಾದ ಸಲಗದಂತೆಯೂ ಇರುವ ಅವನು \(ಪತಿಯಾದ ಶ್ರೀಕೃಷ್ಣನು\), ನನ್ನ ಕೈಹಿಡಿದು ಅಗ್ನಿಪ್ರದಕ್ಷಿಣೆ ಮಾಡುತ್ತಾನೆ.

ಒಳ್ಳೆಯ ಬಾಯಿಯವರು- ಒಳ್ಳೆಯ ಮಾತುಗಳನ್ನೇ ಆಡುವ ಅಭ್ಯಾಸದಲ್ಲಿ ಪಳಗಿರುವವರು. ಅನುಭವಸ್ಥರಾದ ವಯಸ್ಕ ಗೃಹಸ್ಥರು. ಸತ್ಯವಾದಿಗಳು. ನಮ್ರಭಕ್ತರು. ಮಿತಭಾಷಿಗಳಾದ ಸದ್ಬ್ರಾಹ್ಮಣರು. ಇಲ್ಲಿ ಉತ್ತಮವಾದ ಕಂಠಸ್ವನವುಳ್ಳ ವೇದವಿದ್ಯಾಪಾರಂಗತರು.

ಇದು ಅಗ್ನಿಸಾಕ್ಷಿಯಾದ ಮದುವೆಯಾದ್ದರಿಂದ, ಅದಕ್ಕೆ ಅಗ್ನಿಪ್ರತಿಷ್ಠೆಯಾಗುತ್ತದೆ. ವೇಡಿಕೆಯ ಮೇಲೆ, ಮಂತ್ರಪೂವಕವಾಗಿ ಸ್ಥಳ ಶುದ್ಧಿ ಮಾಡಿ, ಅಲ್ಲಿ ಅಕ್ಕಿಯಹಿಟ್ಟನ್ನು ಹರಡಿ, ಸುಮಂಗಲಿಯರಿಂದ ಅಗ್ನಿಪ್ರತಿಷ್ಠೆ ಮಾಡಿಸಿ, ಅಗ್ನಿಕಾರ್ಯಕ್ಕೆ ಬೇಕಾದ ರೀತಿಯಲ್ಲಿ ಅಗ್ನಿದೇವನಿಗೆ ದರ್ಭೆಯಿಂದಲೂ ಸಮಿತ್ತುಗಳಿಂದಲೂ ಪರಿಧಿಯನ್ನು ಕಟ್ಟಿ, ಅಗ್ನಿಯನ್ನು ಪೂಜಿಸಿ, ಚೆನ್ನಾಗಿ ಜ್ವಲಿಸುವಂತೆ ಮಾಡುತ್ತಾರೆ. ಅಗ್ನಿಪುರುಷನನ್ನು ವರನು ವಧುವಿನ ಕೈಹಿಡಿದು ಮೂರುಸಲ ಮಮ್ತ್ರಪೂವಕವಾಗಿ ಪ್ರದಕ್ಷಿಣೆ ಮಾಡುತ್ತಾನೆ. ಇಲ್ಲಿ ಸೂಚಿತವಾದ ಕ್ರಮ ಇದು.

೮. ಇಮ್ಮೈಕ್ಕೂಮ್ ಏೞೇೞ್ ಪಿಱವಿಕ್ಕುಮ್ ಪಟ್ರಾವಾನ್

ನಮ್ಮೈಯುಡೈಯವನ್ ನಾರಾಯಣನ್ ನಮ್ಬಿ

ಶೆಮ್ಮೈಯುಡೈಯ ತಿರುಕ್ಕೈಯಾಲ್ ತಾಳ್ ಪಟ್ರಿ

ಅಮ್ಮಿಮಿದಿಕ್ಕಕ್ಕನಾಕ್ಕಣ್ಡೇನ್ ತೋೞೇ ನಾನ್

ಇಮ್ಮೈಕ್ಕೂಮ್=ಈ ಜನ್ಮಕ್ಕೂ, ಏೞೇೞ್ ವಿಱಕ್ಕೂಮ್=ಏಳೇಳು ಜನ್ಮಗಳಿಗೂ, ಪಟ್ರು=ಆಧಾರ\(ಕಾರಣ\), ಆವಾನ್=ಆಗಿರುವವನೂ, ನಮ್ಮೈ=ನಮ್ಮನ್ನು, ಉಡೈಯವನ್=ಒಳಗೊಂಡವನೂ, ನಮ್ಬಿ=ಸಕಲ ಕಲ್ಯಾಣಗುಣಪರಿಪೂರ್ಣನೂ, ನಾರಾಯಣನ್=ನಾರಾಯಣನೂ ಆದ, ಶ್ರೀಕೃಷ್ಣನು, ಶೆಮ್ಮೈ=ಕೆಂಪಾದ, ಉಡೈಯ=ಬಣ್ಣವುಳ್ಳ, \(ತನ್ನ\)ತಿರು=ಪವಿತ್ರವಾದ, ಕೈಯಾಲ್=ಕೈಯಿಂದ

೭೬

ತಾಳ್=ನನ್ನ ಕಾಲನ್ನು, ಪಟ್ರಿ=ಹಿಡಿದು, ಅಮ್ಮಿ=ಅಮ್ಮಿ ಕಲ್ಲಿನ ಮೇಲೆ, ವಿದಿಕ್ಕ=ತುಳಿಸುವ, ಕನಾ=ಕನಸನ್ನು, ತೋೞೇ-=ಗೆಳತಿಯೇ,ನಾನ್=ನಾನು, ಕಣ್ಡೇನ್=ಕಂಡೆ.

ಈ ಜನ್ಮಕ್ಕೂ ಏಳೇಳು ಜನ್ಮಗಳಿಗೂ ಆಧಾರ\(ಕಾರಣ\)ವಾಗಿರುವವನೂ, ನಮ್ಮನ್ನು ಒಳಗೊಂಡವನೂ, ಸಕಲ ಕಲ್ಯಾಣಗುಣಪರಿಪೂರ್ಣನೂ ನಾರಾಯಣನೂ ಆದ ಶ್ರೀಕೃಷ್ಣನು ತನ್ನ ಕೆಂಪಾದ ಪವಿತ್ರವಾದ ಕೈಯಿಂದ ನನ್ನ ಕಾಲನ್ನು ಹಿಡಿದು ಅಮ್ಮಿಕಲ್ಲಿನ ಮೇಲೆ ತುಳಿಸುವ ಕನಸನ್ನು ನಾನು ಕಂಡೆ, ಗೆಳತೀ.\(೮\)

ಗೋದಾದೇವಿಯ ಕನಸು ಮುಂದುವರಿಯುವುದು: ಕನಸಿನಲ್ಲಿ ವಿವಾಹ ಕಾಲದಲ್ಲಿ ನಡೆಯುವ ಇನ್ನೊಂದು ಮುಖ್ಯವಾದ ಕಾರ್ಯ ನಡೆಯುತ್ತದೆ. ಸಕಲ ಸದ್ಗುಣ ಪರಿಪೂರ್ಣನೂ, ಸಕಲ ಕಾರಣನೂ, ಸಕಲಾಧಾರನೂ,ಸಕಲವನ್ನೂ ತನ್ನಲ್ಲಿ ಒಳಗೊಂಡವನೂ ಆದ ಭಗವಂತನು ತನ್ನ ಕೋಮಲವಾದ ಕೈಯಿಂದ ನನ್ನ ಕಾಲನ್ನು ಹಿಡಿದು ಅಮ್ಮಿಕಲ್ಲನ್ನು ತುಳಿಸುತ್ತಾನೆ ಎನ್ನುತ್ತಾಳೆ ಗೋದಾದೇವಿ. ವಧುವಾದವಳು ತನ್ನ ಪಾತಿವ್ರತ್ಯವನ್ನು ತನ್ನ ಕಡೆಯ ಘಳಿಗೆಯ ತನಕ ಕಾಪಾಡಿಕೊಂಡು ಬರುವುದು ಅವಳ ಕರ್ತವ್ಯ ಎಂದು ಸೂಚಿಸುವ ಕರ್ಮ ಇದು. ಇದನ್ನು “ಅಶ್ಮಾರೋಹಣಮ್”ಎನ್ನುತ್ತಾರೆ.

೯.ವರಿಶಿಲೈವಾಣ್ ಮುಕತ್ತು ಎನ್ನೈಮಾರ್ ತಾಮ್ ವನ್ದಿಟ್ಟು

ಎರಿಮುಕಮ್ ಪಾರಿತ್ತು ಎನ್ನೈ ಮುನ್ನೇ ನಿಱುತ್ತಿ

ಅರಿಮುಕನಚ್ಚುತನ್ ಕೈಮ್ಮೇಲೆನ್ ಕೈವೈತ್ತು

ಪೊರಿಮುಕನ್ತಟ್ಟಕ್ಕನಾಕ್ಕಣ್ಡೇನ್ ತೋೞೇ ನಾನ್

ವರಿ=ಸುಂದರವಾದ, ಶಿಲೈ=ಬಿಲ್ಲಿನಂತೆ, ವಾಳ್=ಹುಬ್ಬುಗಳನ್ನುಳ್ಳ, ಮುಕಮ್=ಮುಖವುಳ್ಳ, ಎನ್=ನನ್ನ, ಐಮಾರ್ ತಾಮ್=ಅಣ್ಣಂದಿರು, ವನ್ದಿಟ್ಟು=ಬಂದು, ಎರಿ=ಅಗ್ನಿಯ, ಮುಕಮ್=ಮುಖವನ್ನು, ಪಾರಿತ್ತು=ಚೆನ್ನಾಗಿ ಹರಡುವಂತೆ ಮಾಡಿ, ಎನ್ನೈ=ನನ್ನನ್ನು, ಮುನ್ನೇ=ಅದರ ಮುಂದುಗಡೆ, ನಿಱುತ್ತಿ=ನಿಲ್ಲಿಸಿ, ಅರಿಮುಕನ್=ಸಿಂಹದಮುಖವುಳ್ಳವನೂ, ಅಚ್ಚುತನ್=ಅಚ್ಯುತನೂ ಆದ ಶ್ರೀಕೃಷ್ಣನ, ಕೈಮ್ಮೇಲ್=ಕೈಯ ಮೇಲೆ, ಎನ್=ನನ್ನ, ಕೈವೈತ್ತು=ಕೈಯನ್ನಿಟ್ಟು, ಪೊರಿ=ಅರಳನ್ನು, ಮುಕನ್ದು=ತುಂಬಿ,ಅಟ್ಟ=\(ಅಗ್ನಿಗೆ\) ಸಮರ್ಪಿಸಿದ, ಕನಾ=ಕನಸನ್ನು, ತೋೞೇ-=ಗೆಳತಿಯೇ,ನಾನ್=ನಾನು, ಕಣ್ಡೇನ್=ಕಂಡೆ.

ಸುಂದರವಾದ ಬಿಲ್ಲಿನಂತೆ ಬಗ್ಗಿರುವ ಹುಬ್ಬುಗಳನ್ನುಳ್ಳ ಮುಖದ ನನ್ನ ಅಣ್ಣಂದಿರು ಬಂದು, ಅಗ್ನಿಯನ್ನು ಚೆನ್ನಾಗಿ ಜ್ವಲಿಸುವಂತೆ ಮಾಡಿ, ನನ್ನನ್ನು ಅದರ ಮುಂದೆ ನಿಲ್ಲಿಸಿ, ಸಿಂಹದ ಮುಖವುಳ್ಳವನೂ ಅಚ್ಯುತನೂ ಆದ ಶ್ರೀಕೃಷ್ಣನ ಕೈಯಮೇಲೆ ನನ್ನ ಕೈಯನ್ನಿರಿಸಿ, ಅರಳನ್ನು ತುಂಬಿ, ಅಗ್ನಿಗೆ ಸಮರ್ಪಿಸಿದ ಕನಸನ್ನು ನಾನು ಕಂಡೆ ಗೆಳತಿ.\(೯\)

ಕನಸಿನಲ್ಲಿ ಮತ್ತೊಂದು ಮುಖ್ಯಕಾರ್ಯ ನಡೆಯುವುದನ್ನು ಗೋದಾದೇವಿ ಕಾಣುತ್ತಾಳೆ. ಅಲ್ಲಿಗೆ ಅವಳ ಅಣ್ಣಂದಿರು ಬರುತ್ತಾರೆ. ಅವರು ಅವಳನ್ನು ಪ್ರಜ್ವಲಿಸುತ್ತಿರುವ ಅಗ್ನಿಯ ಮುಂದೆ ನಿಲ್ಲಿಸುತ್ತಾರೆ. ಅವಳ ಬೊಗಸೆಯ ತುಂಬ ಬತ್ತದ ಅರಳನ್ನು ತುಂಬುತ್ತಾರೆ. ಆ ಬೊಗಸೆಯನ್ನು ಅವಳ ಪತಿಯಾದ

೭೭

ಶ್ರೀಕೃಷ್ಣನ ಕೈಗಳಲ್ಲಿ\(ಬೊಗಸೆಯಲ್ಲಿ\) ಇರಿಸುತ್ತಾರೆ. ಅರಳನ್ನು ಮಂತ್ರಪೂರ್ವಕವಾಗಿ ಅಗ್ನಿಗೆ ಹಾಕಿಸುತ್ತಾರೆ. ಎಂದರೆ, ಅವಳ ಕೈಯಿಂದ “ಲಾಜ ಹೋಮ” ಮಾಡಿಸುತ್ತಾರೆ.

ವಧುವು ತನ್ನ ಪತಿಗೆ ದೀರ್ಘಾಯುಸ್ಸನ್ನು ಕೋರಿ ನಡಸುವ ಒಂದು ಅಗ್ನಿಕಾರ್ಯ ಇದು. –ಲಾಜಹೋಮ.

ಭಗವಂತನನ್ನು “ಸಿಂಹದ ಮುಖದವನು” “ಅಚ್ಯುತನು” ಎಂದು ವರ್ಣಿಸಲಾಗಿದೆ. ಹಿರಣ್ಯಕಶಿಪುವನ್ನು ವಧಿಸಿ ಪ್ರಹ್ಲಾದನನ್ನು ಪಾಲಿಸಲು ಭಗವಂತನು “ನರಹರಿ” ರೂಪವನ್ನು ಎತ್ತಿದನಷ್ಟೆ. ಅದರ ಸೂಚನೆ “ಸಿಂಹದ ಮುಖದವನು” ಎಂಬುದರಲ್ಲಿದೆ. ನಾಶವಿಲ್ಲದವನು ಭಗವಂತ- ಆದ್ದರಿಂದ “ಅಚ್ಯುತ”

೧೦.ಕುಙ್ಗುಮಮಪ್ಪಿಕ್ಕುಳಿರ್ ಶಾನ್ದಮ್ಮಾಟ್ಟಿತ್ತು

ಮಙ್ಗಲವೀದಿ ವಲಂಜೆಯ್ದು ಮಣನೀರ್

ಅಙ್ಗವನೋಡುಮ್ ಉಡನ್ ಶೆನ್ಱಙ್ಗಾನೈಮೇಲ್

ಮಂಜನಮಾಟ್ಟಕ್ಕನಾಕ್ಕಣ್ಡೇನ್ ತೋೞೇ ನಾನ್

ಕುಙ್ಗುಮಮ್=ಕಲಸಿದ ಕುಂಕುಮವನ್ನು, ಅಪ್ಪಿ=ಮೈಗೆಲ್ಲಾ ಚೆನ್ನಾಗಿ ಸವರಿ, ಕುಳಿರ್=ತಂಪಾದ, ಶಾನ್ದಮ್=ಚಂದನವನ್ನು, ಮಟ್ಟಿತ್ತು=ಬಳಿದು, ಅವನೋಡುಮ್=ಅವನೊಡನೆ\(ತನ್ನ ಪತಿಯಾದ ಶ್ರೀಕೃಷ್ಣನೊಡನೆ\) ಆನೈಮೇಲ್=ಆನೆಯ ಮೇಲೆ, ಉಡನ್=ಕೂಡಿಕೊಂಡು, ಶೆನ್ಱು=ಹೊರಟು, ಮಙ್ಗಲವೀದಿ=ಮದುವೆ ನಡೆದ ಪ್ರದೇಶದಲ್ಲಿ ಅಲಂಕರಿಸಿದ ಕಡೆಗಳಲೆಲ್ಲಾ, ವಲಂಜೆಯ್ದು=ಪ್ರದಕ್ಷಿಣೆ ನಡಸಿ\(ಮೆರವಣಿಗೆ ಹೋಗಿ\) ಬಂದು, ಅಙ್ಗು=ಅಲ್ಲಿ, ಮಣನೀರ್=ವಸಂತದ \(ಓಕಳಿಯ\) ನೀರನ್ನು, ಮಂಜನಮ್ ಆಟ್ಟ=ಮಂಗಳಸ್ನಾನ ಮಾಡಿಸುವುದನ್ನು, ಕನಾ=ಕನಸನ್ನು, ತೋೞೇ-=ಗೆಳತಿಯೇ,ನಾನ್=ನಾನು, ಕಣ್ಡೇನ್=ಕಂಡೆ.

ಕಲಸಿದ ಕುಂಕುಮವನ್ನು ಮೈಗೆಲ್ಲಾ ಸವರಿ, ತಂಪಾದ ಚಂದನವನ್ನು ಬಳಿದು, ಶ್ರೀಕೃಷ್ಣನೊಡನೆ ಕೂಡಿಸಿ ಆನೆಯ ಮೇಲೆ ಬೀದಿಗಳಲ್ಲಿ ಮೆರವಣಿಗೆ ಮಾಡಿಸಿ, ವಸಂತದ ಮಜ್ಜನವನ್ನು ಮಾಡಿಸುವುದನ್ನು ಕನಸಿನಲ್ಲಿ ನಾನು ಕಂಡೆ, ಗೆಳತಿ.\(೧೦\)

ಕನಸಿನಲ್ಲಿ ಗೋದಾದೇವಿ ಮದುವೆಯ ಕಡೆಯ ಮಂಗಳಕಾರ್ಯದ ಅನುಭವವನ್ನು ಪಡೆಯುತ್ತಾಳೆ. ಅಗ್ನಿಯ ಮುಂದೆ ಅಷ್ಟುಕಾಲ ಕುಳಿತು ಹೋಮಗಳನ್ನು ನಡಸಿದ್ದರ ಪರಿಣಾಮವಾಗಿ ದಂಪತಿಗಳಿಗೆ ತೊಂದರೆಯಾಗಿರಬಹುದೋ ಅಗ್ನಿಯ ತಾಪದಿಂದ ನೊಂದುರಬಹುದೋ ಎಂದು ಬಗೆದು ಅವರ ಮೈಗೆಲ್ಲಾ ಕಲಸಿದ ಕುಂಕುಮವನ್ನೂ ಚಂದನವನ್ನೂ ಬಳಿದು ತಂಪುಮಾಡುವುದು ಮೊದಲನೆಯ ಕಾರ್ಯ. ಬಳಿಕ, ಮದುವೆಯ ಮಂಟಪದ ಸುತ್ತಮುತ್ತಣ ಅಲಂಕರಿಸಿದ ಬೀದಿಗಳಲ್ಲಿ ಗೋದಾದೇವಿಯೂ ಅವಳ ಪತಿಯೂ ಆನೆಯಮೇಲೆ ಮೆರವಣಿಗೆ ಹೋಗಿ ಬರುತ್ತಾರೆ. ಹಿಂತಿರುಗಿ ಬಂದ ಬಳಿಕ, ಕಡೆಯದಾಗಿ ವಸಂತಮಾಧವ ಪೂಜೆ. ಎಂದರೆ, ಓಕಳಿಯಲ್ಲಿ ಮಂಗಳಸ್ನಾನ. ಇದರೊಂದಿಗೆ ಮದುವೆಯ ಸಮಾರಂಭ ಮುಗಿಯುವುದು.

೭೮

೧೧.ಆಯನುಕ್ಕಾಹತ್ತಾನ್ ಕಣ್ಡಕನಾವಿನೈ

ವೇಯರ್ ಪುಹೞ್ ವಿಲ್ಲಿಪುತೂರ್ ಕ್ಕೋನ್ ಕೋದೈಶೊಲ್

ತೂಯತಮಿೞ್ ಮಾಲೈಯೀರೈನ್ದುಮ್ ವಲ್ಲಾರ್

ವಾಯುನನ್ ಮಕ್ಕಳೈ ಪ್ಪೆಟ್ರು ಮಹಿೞ್ ವರೇ

ಆಯನುಕ್ಕೂ=ಗೋಪಾಲ\(ಕೃಷ್ಣ\)ನಿಗೆ, ಆಹ=ಆಶೆಪಟ್ಟು, ತಾನ್=ತಾನೇ, ಕಣ್ಡ=ಕಂಡ, ಕನಾವಿನೈ=ಕನಸನ್ನು,ವೇಯರ್=ವೇದಪಂಡಿತರು, ಪುಹೞ್=ಹೊಗಳುವ, ವಿಲ್ಲಿಪುತ್ತೂರ್=ಶ್ರೀವಿಲ್ಲಿಪುತ್ತೂರಿನ, ಕೋನ್=ನಿರ್ವಾಹಕನಾದವನ\(ವಿಷ್ಣುಚಿತ್ತನ\) ಕೋದೈ=ಗೋದೆಯು, ಶೊಲ್=ಹೇಳಿದ, ತೂಯ=ಪರಿಶುದ್ಧವಾದ, ತಮಿೞ್=ತಮಿಳಿನ, ಮಾಲೈ=ಪಾಶುರ ಮಾಲೆಯ, ಈರೈನ್ದುಮ್=ಈರೈದನ್ನೂ\(ಹತ್ತನ್ನೂ\), ವಲ್ಲಾರ್=ತಿಳಿದವರು, ವಾಯುಮ್=ಸದ್ಗುಣಗಳುಳ್ಳ, ನಲ್=ಉತ್ತಮವಾದ, ಮಕ್ಕಳೈ=ಮಕ್ಕಳನ್ನು, ಪೆಟ್ರು=ಪಡೆದು, ಮಹಿೞ್ ವರೇ=ಆನಂದಿಸುವವರೇ ಆಗುತ್ತಾರೆ.

ಗೋಪಾಲನಿಗಾಗಿ ಆಶೆಪಟ್ಟು ತಾನೇ ಕಂಡ ಕನಸನ್ನು ವೇದಪಂಡಿತರು ಹೊಗಳುವ ಶ್ರೀವಿಲ್ಲಿಪುತ್ತೂರಿನವನ \(ಶ್ರೀವಿಷ್ಣುಚಿತ್ತನ\) ಗೋದೆಯು ಹೇಳಿದ ಪರಿಶುದ್ಧವಾದ ತಮಿಳಿನ ಪಾಶುರಮಾಲೆಯ ಹತ್ತುಪಾಶುರಗಳನ್ನೂ ಬಲ್ಲವರು ಸದ್ಗುಣವಂತರೂ ಉತ್ತಮರೂ ಆದ ಮಕ್ಕಳನ್ನು ಪಡೆದು ಆನಂದಿಸುವರು.\(೧೧\)

ಗೋಪಾಲನಾಗಿ ಅವತರಿಸಿದ ಶ್ರೀಕೃಷ್ಣನೇ ತನಗೆ ಪತಿಯಾಗಬೇಕೆಂದು ಮಹದಾಶೆಪಟ್ಟು ಪರಿಪರಿಯಾಗಿ ಪರಿತಪಿಸಿದ ಗೋದಾದೇವಿಯು ತನಗೂ ಶ್ರೀಕೃಷ್ಣನಿಗೂ ಮದುವೆಯಾದಂತೆ, ಮೊದಲಿನಿಂದ ಕಡೆಯವರೆಗೂ, ಬಹಳ ವಿವರವಾದ ಕನಸನ್ನು ಕಂಡಳು. ತಾನು ಕಂಡು ಅನುಭವಿಸಿದ ಕನಸನ್ನು, ಕಂಡ ಹಾಗೆಯೇ, ಶುದ್ಧವಾದ ತಮಿಳಿನ ಹತ್ತುಪಾಶುರಗಳಲ್ಲಿ ಹಾಡಿದಳು. ಈ ಹತ್ತನ್ನೂ ಅರ್ಥವತ್ತಾಗಿ ತಿಳಿದುಕೊಂಡವರಿಗೆ ಎರಡು ಬಗೆಯ ಆನಂದವಿದೆ ಎನ್ನುತ್ತಾಳೆ ಗೋದಾದೇವಿ. ಕನಸನ್ನು ಕೇಳಿ ಹರ್ಷಿಸುವುದು ಮೊದಲನೆಯ ಆನಂದ. ಪಾಶುರಗಳನ್ನು ಚೆನ್ನಾಗಿ ಅರಿತುಕೊಂಡದ್ದರ ಫಲವೋ ಎಂಬಂತೆ ಅವರಿಗೆ ಸತ್ಪುತ್ರರು ಜನಿಸಿ ಅವರಿಂದ ಅತಿಶಯವಾದ ಆನಂದವನ್ನು ಪಡೆಯುವುದು ಮತ್ತೊಂದು ಆನಂದ. ಹೀಗಿದೆ, ಈ ತಿರುಮೊೞಿಯ ಫಲಶ್ರುತಿ.

ಅಡಿಯ ನಡೆ: ವಾರಣಮ್, ನಾಳೈ, ಇನ್ದಿರನ್, ನಾಟ್ರಿಶೈ, ಕದಿರ್, ಮತ್ತಳಮ್, ವಾಯ್,ಇಮ್ಮೈ, ವರಿಶಿಲೈ, ಕುಙ್ಗುಮಮ್, ಆಯನ್,\(ಕರುಪ್ಪೂರಮ್\)

೭೯

ಶ್ರೀಃ

ಶ್ರಿಯೈ ನಮಃ

ಏಳನೆಯ ತಿರುಮೊೞಿ ಕರುಪ್ಪೂರಮ್

೧.ಕರುಪ್ಪೂರಮ್ ನಾಱುಮೋ ಕಮಲಪ್ಪೂನಾಱುಮೋ

ತಿರುಪ್ಪವಳಶ್ಶೆವ್ವಾಯ್ ತಾನ್ ತಿತ್ತಿತ್ತಿರುಕ್ಕೂಮೋ

ಮರುಪ್ಪೊಶಿತ್ತಮಾದವನ್ಱನ್ ವಾಯ್ ಚ್ಚುವೈಯುಮ್ ನಾಟ್ರುಮುಮ್

ವಿರುಪ್ಪುಟ್ರುಕ್ಕೇಟ್ಕಿಱೇ ಶೊಲ್ಲಾೞಿ ವೆಣ್ ಶಙ್ಗೇ

ಕರುಪ್ಪೂರಮ್=ಪಚ್ಚ ಕರ್ಪೂರದಂತೆ, ನಾಱುಮೋ=ವಾಸನೆಯುಳ್ಳದ್ದೋ? ಕಮಲಮ್ ಪೂ=ಕಮಲದ ಹೂವಿನಂತೆ, ನಾಱುಮೋ=ವಾಸನೆಯುಳ್ಳದ್ದೋ, ತಿರು=ಶ್ರೇಷ್ಠವಾದ, ಪವಳಮ್=ಹವಳದಂತೆ, ಶೆಮ್=ಸೊಬಗಿನ, ವಾಯ್ ತಾನ್=ತುಟಿಗಳು, ತಿತ್ತಿತ್ತು=ಮಧುರವಾಗಿ, ಇರುಕ್ಕೂಮೋ=ಇರುವುದೋ? ಮರುಪ್ಪು=ಆನೆಯ ದಂತಗಳನ್ನು, ಒಶಿತ್ತ=ಮುರಿದ, ಮಾದವನ್ ತನ್=ಮಾಧವನಾದ ಶ್ರೀಕೃಷ್ಣನ, ವಾಯ್=ತುಟಿಯ, ಶುವೈಯುಮ್=ರುಚಿಯನ್ನೂ, ನಾಟ್ರುಮುಮ್=ಪರಿಮಳವನ್ನೂ, ವಿರುಪ್ಪುಟ್ರು=ಆಶೆಪಟ್ಟು, ಕೇಟ್ಕಿಱೇನ್=ಕೇಳುತ್ತಿದ್ದೇನೆ. ಆೞಿ=ಆಜ್ಞೆ ಮಾಡುವ, ವೆಳ್=ಬಿಳಿಯ, ಶಙ್ಗೇ-ಶಂಖವೇ, ಶೊಲ್=ಹೇಳು.

ಪಚ್ಚಕರ್ಪೂರದಂತೆ ವಾಸನೆಯುಳ್ಳದ್ದೋ? ಕಮಲದ ಹೂವಿನಂತೆ ವಾಸನೆಯುಳ್ಳದ್ದೋ? ಶ್ರೇಷ್ಠವಾದ ಹವಳದಂತೆ ಸೊಬಗಿನ ತುಟಿಗಳು ಮಧುರವಾಗಿರುತ್ತವೆಯೋ, ಆನೆಯ ದಂತವನ್ನು ಮುರಿದ ಮಾಧವನ ತುಟಿಯ ರುಚಿಯನ್ನೂ ಪರಿಮಳವನ್ನೂ ಆಶೆಪಟ್ಟು\(ನಿನ್ನನ್ನು\) ಕೇಳುತ್ತಿದ್ದೇನೆ. ಆಜ್ಞೆ ಮಾಡುವ ಬಿಳಿಯ ಶಂಖವೇ ಹೇಳು.\(೧\)

ಭಗವಂತನ ಎಡಗೈಯನ್ನು ಆಶ್ರಯಿಸಿ, ಅವನನ್ನು ಎಡಬಿಡದೆ, ಅವನ ನಿಕಟವರ್ತಿಯಾಗಿದ್ದು, ಅವನ ಆಜ್ಞೆಯನ್ನು ಪಾಲಿಸುವ ಧವಳ ಶಂಖವನ್ನು ಭಗವಂತನು ಪೂರಿಸುವಾಗಲೆಲ್ಲಾ ತನ್ನ ತುಟಿಗಳಿಗೆ ತಾಕಿಸಿ ಹಿಡಿದುಕೊಳ್ಳುವನಲ್ಲವೇ? ಅದನ್ನು ಧ್ವನಿಮಾಡುವಷ್ಟು ಕಾಲವೂ ಅದು ಅವನ ತುಟಿಗಳ ಸಂಪರ್ಕವನ್ನು ಹೊಂದಿರುವುದಲ್ಲವೇ? ಈ ಕಾರ್ಯ ಮೇಲಿಂದ ಮೇಲೆ ನಡೆಯುತ್ತಿರುವುದಲ್ಲವೇ? ಆದ್ದರಿಂದ, ಭಗವಂತನ ಅಧರಾಮೃತದ ಸವಿಯೂ< ಅದರ ಕಂಪೂ ಇಂಪೂ ಶಂಖಕ್ಕೆ ಪೂರ್ಣ ಅನುಭವವಿದೆ.

ಗೋದಾದೇವಿಯಾದರೋ ಪರಿಶುದ್ಧಳಾದ ಕನ್ಯೆ. ಸತಿಪತಿಗಳಿಗೆ ಸಂಬಂಧಿಸಿದ ಯಾವ ಅನುಭವವೂ ಅವಳಿಗೆ ಇಲ್ಲ. ಭಗವಂತನೇ ತನಗೆ ಪತಿಯಾಗಬೇಕೆಂದು ಹಂಬಲಿಸಿ, ಕಂಡಕಂಡವರನ್ನು ಬೇಡಿ, ಅವನೊಂದಿಗೆ ಶಾಸ್ತ್ರೋಕ್ತವಾಗಿ ಮದುವೆಯಾದ ಹಾಗೆ ಕನಸನ್ನು ಕಂಡುಪುಲಕಿತಳಾದಳಷ್ಟೆ\! ಈಗ, ಅವಳಿಗೆ ಕುತೂಹಲ ಹೆಚ್ಚಾಗಿದೆ. ಭಗವಂತನ ಚುಂಬನದ ಸುಖವೆಂತಹುದೋ? ಅವನ ಅಧರದ ಸವಿ ಹೇಗೋ? ಅದನ್ನು ತಿಳಿದುಕೊಳ್ಳುವುದು ಹೇಗೆ? ಯಾರನ್ನು ಕೇಳುವುದು? ಕೇಳಿತಿಳಿದುಕೊಳ್ಳುವ ಪ್ರಸಂಗವೇ ಇದು? ತನ್ನನ್ನು ನಾಚುವಂತೆ ಮಾಡುವುದಿಲ್ಲವೇ? ಹೇಗೋ, ಅವಳ ಮನಸ್ಸಿಗೆ

೮೦

ಸ್ಫುರಿಸುತ್ತದೆ. ಅದರಲ್ಲಿ ಪಳಗಿರುವ ದಿವ್ಯಶಂಖವನ್ನು ಕೇಳಿದಂತೆ ಆಯಿತು ಎಂದು. ಹಾಗೆಯೇ, ಈ ತಿರುಮೊೞಿಯಲ್ಲಿ ಶಂಖವನ್ನು ಪರಿಪರಿಯಾಗಿ ಕೇಳುತ್ತಾಳೆ. “ನನಗೆ ಅನುಭವಿಸಬೇಕೆಂಬ ಆಶೆ; ಮೊದಲೇ ತಿಳಿಯಬೇಕೆಂಬ ಕುತೂಹಲ. ನಿನಗೆ ಅದರ ಪೂರ್ಣ ಅನುಭವವಿದೆ. ಅದು ಹೇಗಿದೆ, ಹೇಳು, ಶಂಖವೇ?”ಎನ್ನುತ್ತಾಳೆ.

ಪ್ರಶ್ನೆಯಲ್ಲಿ ಬಳಸಿರುವ ಉಪಮಾನಗಳು ಉಚಿತವಾಗಿ, ರಮ್ಯವಾಗಿವೆ.

ಆನೆಯ ದಂತವನ್ನು ಮುರಿದ ಮಾಧವ-ಎಂಬಲ್ಲಿ ಕೃಷ್ಣನನ್ನು ಕೊಲ್ಲಬೇಕೆಂಬ ಕಂಸನ ಮೋಸದ ಜಾಲದಲ್ಲಿ ಸೇರಿದ್ದ ಕುವಲಯಾಪೀಡವೆಂಬ ಮದ್ದಾನೆಯ ವಿಷಯ ಸೂಚಿತವಾಗಿದೆ.

೨.ಕಡಲಿಲ್ ಪಿಱನ್ದು ಕರುತಾದು ಪಂಜಜನ

ನುಡಲಿಲ್ ವಳರ್ ನ್ದುಪೋಯ್ ಊೞಿಯಾನ್ ಕೈತ್ತಲ

ತ್ತಿಡರಿಲ್, ಕುಡಿಯೇಱಿತ್ತೀಯವ ಶುರರ್

ನಡಲೈಪ್ಪಡಮುೞಙ್ಗುನ್ತೋಟ್ರತ್ತಾಯ್ ನಱ್ ಶಙ್ಗೇ

ನಲ್=ಶ್ರೇಷ್ಠ, ಶಙ್ಗೇ=ಶಂಖವೇ. ಕಡಲಿಲ್=ಕಡಲಿನಲ್ಲಿ, ಪಿಱನ್ದು=ಹುಟ್ಟಿ, ಪಂಚಜನನ್=ಪಂಚಜನನೆಂಬವನ, ಉಡಲಿಲ್=ಹೊಟ್ಟೆಯಲ್ಲಿ, ಪೋಯ್=ಹೋಗಿ, ವಳರ್ ನ್ದು=ಬೆಳೆದು, ಕರುತಾದು=ಅವುಗಳನ್ನು ಎಣಿಸದೆ, ಊೞಿಯಾನ್=ಲಯಕರ್ತನಾದ ಸ್ವಾಮಿಯ, ಕೈತಲಮ್=ಕೈಯೊಳಗಿನ, ತಿಡರಿಲ್=ಸ್ಥಳದಲ್ಲಿ, ಕುಡಿ ಏಱಿ=ನಿತ್ಯವಾಸ ಮಾಡುತ್ತಾ, ತೀಯ=ಕ್ರೂರಿಗಳಾದ, ಅಶುರರ್=ಅಸುರರು ನಡಲೈಪಡ=ಸಂಕಟಪಡುವಂತೆ, ಮುೞಙ್ಗುಮ್=ಮೊಳಗುವ, ತೋಟ್ರತ್ತಾಯ್=ಹೊಗಳಿಕೆಯನ್ನು ಪಡೆದಿರುವೆ.

ಶ್ರೇಷ್ಠವಾದ ಶಂಖವೇ, ನೀನು ಕಡಲಿನಲ್ಲಿ ಹುಟ್ಟಿದೆ. ಪಂಚಜನನೆಂಬವನ ಹೊಟ್ಟೆಯಲ್ಲಿ ಸೇರಿ ಅಲ್ಲಿ ಬೆಳೆದೆ. ಇದನ್ನು ಲೆಕ್ಕಿಸದೆ, ಪ್ರಳಯಕಾರಿಯಾದ ಸ್ವಾಮಿಯ ಕೈಯಲ್ಲಿರುವ ಸ್ಥಳದಲ್ಲಿ ನಿತ್ಯವಾಸಮಾಡುತ್ತಾ, ಕ್ರೂರಿಗಳಾದ ಅಸುರರು ಸಂಕಟಪಡುವಂತೆ ಮೊಳಗುವ ಕೀರ್ತಿಯನ್ನು ಪಡೆದಿರುವೆ.\(೨\)

ಗೋದಾದೇವಿ ಶಂಖವನ್ನು ಹೊಗಳಿ ಮಾತನಾಡುತ್ತಾಳೆ. ಶಂಖದಿಂದಲೇ ಅಲ್ಲವೇ ತನಗೆ ಬೇಕಾದ ಅತ್ಮೀಯ ವಿಷಯಗಳು ಮನವರಿಕೆಯಾಗಬೇಕಾದದ್ದು?

ಗೋದಾದೇವಿ ಹೇಳುತ್ತಾಳೆ: “ಶಂಖವೇ, ನೀನು ಹುಟ್ಟಿದ್ದು ಕಡಲಲ್ಲಿ, ಎಂದರೆ, ಉಪ್ಪುನೀರಿನಲ್ಲಿ. ಬೆಳೆದದ್ದು ಪಂಚಜನನ ಹೊಟ್ಟೆಯಲ್ಲಿ. ಎಂದರೆ, ರಾಕ್ಷಸನ ಹೊಟ್ಟೆಯಲ್ಲಿ. ಈ ಎರಡೂ ಒಂದಕ್ಕಿಂತ ಒಂದು ಕೀಳು ಅಥವಾ ಕೆಟ್ಟದ್ದು. ಆದರೆ, ನಿನ್ನಹುಟ್ಟನ್ನೂ ಬೆಳವಣಿಗೆಯನ್ನೂ ಪ್ರಳಯಕರ್ತನಾದ ಭಗವಂತನು ಲೆಕ್ಕಿಸಲಿಲ್ಲ. ನಿನ್ನನ್ನು ಪೂರ್ಣವಾಗಿ ಅನುಗ್ರಹಿಸಿದನು. ನಿನಗೆ ತನ್ನ ಕರತಲದಲ್ಲೇ ವಾಸಕ್ಕೆ ಅವಕಾಶಕೊಟ್ಟನು. ನೀನು ಭಗವಂತನ ಇಚ್ಛಾನುವರ್ತಿಯಾಗಿ, ಬೇಕೆಂದಾಗ ದನಿಗೈದು ಕ್ರೂರಿಗಳಾದ ಸುರರ ಹೃದಯವನ್ನು ತಲ್ಲಣಿಸುತ್ತೀಯೆ. ಇದರ ಗುಟ್ಟೇನಿರಬಹುದು ಹೇಳಲಾರೆಯಾ?

೮೧

ಶಂಖವನ್ನು ಕುರಿತು ಮಾತನಾಡುವಾಗ ಗೋದಾದೇವಿಗೆ ತನ್ನ ಜೀವನದ ಪರಿಸ್ಥಿತಿಯ ನೆನಪಾಗುವುದು. ಅವಳು ಹುಟ್ಟಿದ್ದು ಅಯೋನಿಜೆಯಾಗಿ, ತುಲಸೀ ಗಿಡದ ಪಾತಿಯಲ್ಲಿ. ಬೆಳೆದದ್ದು ಪರಮ ಭಾಗವತನ ಮನೆಯಲ್ಲಿ. ಪಡೆದದ್ದು ಪವಿತ್ರವಾದ ಶ್ರೇಷ್ಠಸಂಸ್ಕೃತಿಯನ್ನು. ಆಶಿಸಿದ್ದು ಭಗವಂತನೇ ತನಗೆ ಪತಿಯಾಗಬೇಕೆಂದು. ಇವೆಲ್ಲ ಶಂಖದ ಜನ್ಮಕ್ಕಿಂರ ಕೀಳೋ ಮೇಲೋ? ಶಂಖವನ್ನೇ ಅನುಗ್ರಹಿಸಿ ಆದರಿಸುವ ದಯಾಮಯನಾದ ಭಗವಂತನು ತನ್ನನ್ನು ಉದ್ಧರಿಸಲಾರನೇ? ತನ್ನ ಆಶೆಯನ್ನು ಸಫಲಗೊಳಿಸಲಾರನೇ? ಆದರೆ,ಈಗ ಅವಳ ಪರಿಸ್ಥಿತಿಯೇನು? ಶಂಖದ ಹಾಗೆ ಅವಳಿಗೆ ಭಗವಂತನ ಶಾಶ್ವತ ಸಹವಾಸವಿದೆಯೇ? ಈ ಕಾರಣದಿಂದಲೇ ಅವಳು ಶಂಖವನ್ನೇ ಕೇಳುತ್ತಿರುವುದು-ಭಗವಂತನ ಶಾಶ್ವತಸಹವಾಸ ದೊರೆಯಲು ಆಗಬೇಕಾದದ್ದೇನು? ನಡಸಬೇಕಾದದ್ದೇನು? ಈ ಒಳಗುಟ್ಟು ಅವಳಿಗೆ ತಿಳಿಯಬೇಕು. ಶಂಖಕ್ಕೆ ಅದು ಗೊತ್ತಿರಬಹುದಲ್ಲವೇ? ಗೊತ್ತಿದೆಯೆಂದೇ ಅವಳ ನಂಬಿಕೆ. ಆದ್ದರಿಂದಲೇ ಪ್ರಶ್ನೆ.

ಶಂಖದ ಜನ್ಮದ ಗುಟ್ಟನ್ನು ವಿವರಿಸುವಾಗ, ಶ್ರೀಕೃಷ್ಣನ ಜನ್ಮದ ಗುಟ್ಟನ್ನೂ ಪರೋಕ್ಷವಾಗಿ ಹೇಳಲಾಗುತ್ತಿದೆ, ಎಂದು ತಿಳಿದವರು ಹೇಳುತ್ತಾರೆ. ರೂಪಕವನ್ನು ಬಿಡಿಸುವ ಗೋಜಿಗೆ ಇಲ್ಲಿ ಹೋಗಿಲ್ಲ. ಬಿಡಿಸಲು ಸಾಧ್ಯ ಎನ್ನಿಸುತ್ತದೆ.

೩. ತಡವರೈಯಿನ್ ಮೀದೇ ಶರಱ್ ಕಾಲಶನ್ದಿರನ್

ಇಡೈಯುವಾವಿಲ್ ವನ್ದು ಎೞುನ್ದಾಲೇ ಪೋಲ, ನೀಯುಮ್

ವಡಮದುರೈಯಾರ್ ಮನ್ನನ್ ವಾಸುದೇವನ್ ಕೈಯಿಲ್

ಕುಡಿಯೇಱಿ ವೀಟ್ರಿರುನ್ದಾಯ್ ಕೋಲಪ್ಪೆರುಂಜಙ್ಗೇ

ತಡವರೈಯಿನ್ ಮೀದೇ=ವಿಶಾಲವಾದ ದೊಡ್ಡ ಬೆಟ್ಟದ ಮೇಲೆ, ಶರಱ್ ಕಾಲಮ್=ಶರತ್ಕಾಲದ, ಚನ್ದಿರನ್=ಚಂದ್ರನು, ಇಡೈ=ನಡುವೆ, ಉವಾವಿಲ್=ಹುಣ್ಣಿಮೆಯಂದು, ವನ್ದು=ಬಂದು, ಎೞುನ್ದಾಲೇ ಪೋಲ=ಉದಯಿಸಿದಂತೆ, ಕೋಲಮ್=ಸುಂದರವಾದ, ಪೆರು=ದೊಡ್ಡ, ಶಙ್ಗೇ=ಶಂಖವೇ, ನೀಯುಮ್=ನೀನೂ ಸಹ, ವಡಮದುರೈಯಾರ್=ಮಧುರಾಪುರಿಯವರ, ಮನ್ನನ್=ರಾಜನಾದ, ವಾಶುದೇವನ್=ವಾಸುದೇವನ, ಕೈಯಿಲ್=ಕೈಯಲ್ಲಿ, ಕುಡಿ ಏಱಿ=ನಿತ್ಯವಾಸ ಮಾಡುತ್ತಾ, ವೀಟ್ರಿರುನ್ದಾಯ್=ನಿಶ್ಚಿಂತವಾಗಿದ್ದೀಯೆ.

ವಿಶಾಲವಾದ ದೊಡ್ಡಬೆಟ್ಟದ ಮೇಲೆ, ಮಧ್ಯದಲ್ಲಿ, ಶರತ್ಕಾಲದ ಪೂರ್ಣಚಂದ್ರನು ಮೂಡಿಬಮ್ದ ಹಾಗೆ, ಸೊಬಗಿನ ದೊಡ್ಡ ಶಂಖವೇ,ನೀನೂ ಸಹ ಮಧುರಾಪುರಿಯ ರಾಜನಾದ ವಾಸುದೇವನ ಕೈಯಲ್ಲಿ ನಿತ್ಯವಾಸ ಮಾಡುತ್ತಾ ನಿಶ್ಚಿಂತನಾಗಿದ್ದೀಯೆ.\(೩\)

ಶರತ್ಕಾಲದ ಹುಣ್ಣಿಮೆಯ ಚಂದ್ರ ವಿಶಾಲವಾದ ಉನ್ನತವಾದ ಬೆಟ್ಟದ ಮೇಲೆ ಸರಿಯಾಗಿ ಮಧ್ಯದಲ್ಲಿ ಪ್ರಕಾಶಿಸುತ್ತಿದ್ದರೆ, ಬೆಟ್ಟಕ್ಕೂ ಚಂದ್ರನಿಗೂ ಪರಸ್ಪರ ಸೊಬಗು ಹೆಚ್ಚುತ್ತದೆ. ಹಾಗೆಯೇ, ಸುಂದರವಾದ ದೊಡ್ಡ ಬಿಳಿಯ ಶಂಖ ಪುರುಷೋತ್ತಮನಾದ

೮೨

ವಾಸುದೇವನ ಕೈಯಲ್ಲಿ ಮೆರೆಯುತ್ತಿರುವುದು ಶಂಖದ ಗೌರವವನ್ನು ಹೆಚ್ಚಿಸುತ್ತದೆ. 

“ವೀಟ್ರಿರು”-ಎಂಬುದಕ್ಕೆ “ಒಡ್ಡೋಲಗದಲ್ಲಿರು”, ಅನಾದೃಶ ಗೌರವದಿಂದಿರು”, “ಒಂಟಿಯಾಗಿರು”, “ನಿಶ್ಚಿಂತೆಯಿಂದಿರು”-ಎಂದು ಅರ್ಥ ಬರುತ್ತದೆ.

೪.ಚನ್ದಿರಮಣ್ಡಲಮ್ ಪೋಲ್ ದಾಮೋದರನ್ ಕೈಯಿಲ್

ಅನ್ದರಮೊನ್ಱೆನ್ಱಿ ಯೋಱಿಯವನ್ ಶೆವಿಯಿಲ್

ಮನ್ದಿರಙ್ಗೊಳ್ ವಾಯೇ ಪೋಲುಮ್ ವಲಮ್ ಪುರಿಯೇ

ಇನ್ದಿರನುಮುನ್ನೋಡು ಶೆಲ್ ವತ್ತುಕ್ಕೇಲಾನೇ

ವಲಮ್ಬುರಿಯೇ=ಬಲಮುರಿ ಶಂಖವೇ, ಚನ್ದಿರಮಣ್ಡಲಮ್ ಪೋಲ್=ಪೂರ್ಣಚಂದ್ರ ಮಂಡಲದಂತೆ, ದಾಮೋದರನ್=ದಾಮೋದರನ, ಕೈಯಿಲ್=ಕೈಯಲ್ಲಿ, ಅನ್ದರಮ್=ಅವಕಾಶವು, ಒನ್ಱು=ಸ್ವಲ್ಪವೂ, ಇನ್ಱಿ=ಇಲ್ಲದಂತೆ, ಏಱಿ=ಇದ್ದುಕೊಂಡು, ಅವನ್=ಅವನ, ಶೆವಿಯಿಲ್=ಕಿವಿಯಲ್ಲಿ, ಮನ್ತಿರಮ್=ರಹಸ್ಯವನ್ನು, ಕೊಳ್ವಾಯೇ ಪೋಲುಮ್=ತಿಳಿದುಕೊಳ್ಳುತ್ತಿರುವೆಯೋ\(ಹೇಳುತ್ತಿರುವೆಯೋ\) ಎನ್ನುವ ಹಾಗಿದೆ, ಉನ್ನೋಡು=ನಿನ್ನೊಡನೆ, ಇನ್ದಿರನುಮ್=ಇಂದ್ರನೂ ಸಹ, ಶೆಲ್ವತ್ತುಕ್ಕೂ=ಈ ಭಾಗ್ಯದಲ್ಲಿ, ಏಲಾನೇ=ಸಮನಾಗುವುದಿಲ್ಲವಲ್ಲಾ.

ಬಲಮುರಿ ಶಂಖವೇ, \(ನೀನು\)ದಾಮೋದರನ ಕೈಯಲ್ಲಿ ಪೂರ್ಣಚಂದ್ರ ಮಂಡಲದಂತೆ ಸ್ವಲ್ಪವೂ ಅವಕಾಶವಿಲ್ಲದಂತೆ ಇದ್ದುಕೊಂಡು, ಅವನ ಕಿವಿಯಲ್ಲಿ ರಹಸ್ಯವನ್ನು ಹೇಳುತ್ತಿರುವಂತೆ ಇದೆ. ಈ ಭಾಗ್ಯದಲ್ಲಿ ನಿನ್ನೊಡನೆ ದೇವೇಂದ್ರನೂ ಸಮನಲ್ಲ.\(೪\)

ಶಂಖವು ದಾಮೋದರನಾದ ಭಗವಂತನ ಕೈಯಲ್ಲಿ ದುಂಡಗೆ ಇದೆ. ಅದು ಪೂರ್ಣ ಚಂದ್ರನಂತೆ ಇದೆ. ಅವನ ಕೈತುಂಬ ಇದೆ. ಅದಕ್ಕೂ ಅವನಿಗೂ ಸ್ವಲ್ಪವೂ ಸ್ಥಳವಿಲ್ಲದಂತೆ ಐಕ್ಯತೆ ಇದೆ. ಅಲ್ಲದೆ, ಅದು ಭಗವಂತನ ಎಡಗಿವಿಗೆ ಅತ್ಯಂತ ಸಮೀಫದಲ್ಲಿದೆ. ಅದರಿಂದ, ಅವನ ಕೈಯಲ್ಲಿ ರಹಸ್ಯವನ್ನು ಹೇಳುತ್ತಿರುವಂತೆ ಕಂಡುಬರುತ್ತದೆ. ಎಡೆಬಿಡದೆ ಭಗವಂತನೊಡನೆ ಇರುವುದೂ, ಅವನಲ್ಲಿ ಆತ್ಮೀಯತೆಯನ್ನು ಪಡೆದಿರುವುದೂ ಒಂದು ಭಾಗ್ಯವೇ ಸರಿ. ಈ ಭಾಗ್ಯ ದೇವೇಂದ್ರನಿಗೂ ಸಿಕ್ಕುವುದಲ್ಲ. ಆದ್ದರಿಂದ, ದೇವೇಂದ್ರನು ಭಗವಂತನ ಕೈಯಲ್ಲಿರುವ ಬಲಮುರಿ ಶಂಖಕ್ಕೆ ಸಮನಲ್ಲ.

೫.ಉನ್ನೋಡುಡನೇ ಒರುಕಡಲಿಲ್ ವಾೞ್ ವಾರೈ

ಇನ್ನಾರಿನೈಯಾರೆನ್ಱು ಎಣ್ಣುವಾರಿಲ್ಲೈಕಾಣ್

ಮನ್ನಾಹಿ ನಿನ್ಱ ಮದುಶೂದನ್ ವಾಯಮುದಮ್

ಪನಾಳು ಮುಣ್ ಕಿನ್ಱಾಯ್ ಪಾಂಚಚನ್ನಿಯಮೇ

ಪಾಂಚಶನ್ನಿಯಮೇ=ಪಾಂಚಜನ್ಯವೇ, ಉನ್ನೋಡು=ನಿನ್ನೊಡನೆ, ಉಡನೇ=ಕೂಡಿಯೇ, ಒರುಕಡಲಿಲ್=ಒಂದೇ ಕಡಲಲ್ಲಿ, ವಾೞ್ ವಾರೈ=\(ಬದುಕಿ\)ವಾಸಿಸುವವರನ್ನು, ಇನ್ನಾರ್=ಶತ್ರುಗಳು, ಇಣೈಯಾರ್=ಸಮಾನರು, ಎನ್ಱು=ಎಂದು, ಎಣ್ಣುವಾರ್=ಭಾವಿಸುವವರು, ಇಲ್ಲೈಕಾಣ್=ಇಲ್ಲ ಕಂಡೆಯಾ, ಮನ್=ಸರ್ವೇಶ್ವರನು, ಆಹಿ=ಆಗಿ, ನಿನ್ಱ=ಇರುವ, ಮದುಶೂದನ್=ಮಧುಸೂದನನ, ವಾಯ್ ಅಮುದಮ್=ಅಧರಾಮೃತವನ್ನು, ಪಲ್=ಬಹು, ನಾಳುಮ್=ಕಾಲದಿಂದ, ಉಣ್ ಹಿನ್ಱಾಯ್=ಅನುಭವಿಸುತ್ತಿರುವೆ.

ಪಾಂಚಜನ್ಯವೇ, ಒಂದೇ ಕಡಲಿನಲ್ಲಿ ನಿನ್ನೊಡನೆ ಕೂಡಿಯೇ ಹುಟ್ಟಿಬದುಕುವವರನ್ನು ಶತ್ರುಗಳು, ಸಮಾನರು ಎಂದು ಭಾವಿಸುವವರು ಇಲ್ಲ ಕಂಡೆಯಾ. ಸರ್ವೇಶ್ವರನಾಗಿರುವ ಮಧುಸೂದನನ ಅಧರಾಮೃತವನ್ನು ಬಹುಕಾಲದಿಂದ ನೀನು ಅನುಭವಿಸುತ್ತಿರುವೆ.\(೫\)

ಶಂಖವನ್ನುದ್ದೇಶಿಸಿ ಗೋದಾದೇವಿ ಹೇಳುತ್ತಾಳೆ: ಪಾಂಚಜನ್ಯವೇ, ನೀನು ಹುಟ್ಟಿದ ಕಡಲಿನಲ್ಲಿಯೇ ಎಷ್ಟೆಷ್ಟೋ ವಸ್ತುಗಳು ಹುಟ್ಟಲಿಲ್ಲವೇ? ಹಾಗೆಯೇ ಬೆಳೆಯಲಿಲ್ಲವೇ? ಅವುಗಳಲ್ಲಿ ಯಾವುದು ಒಳ್ಳೆಯದು, ಯಾವುದು ಕೆಟ್ಟದ್ದು, ಯಾವುದರಲ್ಲಿ ಕೀಳು ಸ್ವಭಾವವಿದೆ, ಯಾವುದರಲ್ಲಿ ಶ್ರೇಷ್ಠಸಂಸ್ಕೃತಿಯಿದೆ ಎಂದು ಯೋಚಿಸುವವರು ಉಂಟೇ? ನಿನಗಿಂತಲೂ ಸ್ವರೂಪದಲ್ಲಿಯೂ ಸ್ವಭಾವದಲ್ಲಿಯೂ ಉತ್ತಮರಾಗಿರುವವರು ಬಹುಮಂದಿ ಇರಬಹುದಲ್ಲವೇ? ಆದರೂ ಸಹ, ನಿನ್ನ ಭಾಗ್ಯವೆಂಥಾದ್ದು ಕಂಡೆಯಾ\! ಬಹುಕಾಲದಿಂದಲೂ ನೀನು ಭಗವಂತನ ಕೈಯಲ್ಲಿ ನೆಲಸಿರುವೆ. ಅವನ ನಿಕಟವರ್ತಿಯಾಗಿರುವೆ. ಅವನ ಅಧರಾಮೃತವನ್ನು ಪಾನಮಾಡುತ್ತಿರುವೆ. ನಿನ್ನ ಜೊತೆಯಲ್ಲಿಯೇ ಹುಟ್ಟಿಬೆಳೆದವರಿಗೇ ಇಲ್ಲದ ಈ ವಿಶಿಷ್ಟಭಾಗ್ಯ ನನಗೂ ಬರುವುದೆಂದು ಹಂಬಲಿಸಲೇ?

೬. ಪೋಯ್ ತ್ತೀರ್ ತ್ತ ಮಾಡಾದೇ ನಿನ್ಱ ಪುಣರ್ ಮರುದಮ್

ಶಾಯ್ ತ್ತೀರ್ ತ್ತಾನ್ ಕೈತ್ತಲತ್ತೇ ಯೇಱಿ ಕ್ಕುಡಿಕೊಣ್ಡು

ಶೇಯ್ ತ್ತೀರ್ ತ್ತಮಾಯ್ ನಿನ್ಱ ಶೆಙ್ಗಣ್ ಮಾಲ್ ತನ್ನುಡೈಯ

ವಾಯ್ ತ್ತೀರ್ ತ್ತಮ್ ಪಾಯ್ ನ್ದಡವಲ್ಲಾಯ್ ವಲಮ್ ಬುರಿಯೇ

ವಲಮ್ ಬುರಿಯೇ=ಬಲಮುರಿ ಶಂಖವೇ, ಪೋಯ್=ಹೋಗಿ, ತೀರ್ ತ್ತಮ್=ಪುಣ್ಯತೀರ್ಥದಲ್ಲಿ, ಆಡಾದೇ=ಮುಳುಗದೆಯೇ, ನಿನ್ಱ=ನಿಂತ, ಪುಣರ್=ಅವಳಿ, ಮರುದಮ್=ಮತ್ತೀ ಮರಗಳನ್ನು, ಶಾಯ್ ತ್ತು=ತಳ್ಳಿ, ಈರ್ ತ್ತಾನ್=ಮುರಿದವನ, ಕೈತಲತ್ತೇ=ಕೈತಲವನ್ನು, ಏಱಿ=ಏರಿ, ಕೂಡಿಕೊಣ್ಡು=ವಾಸಮಾಡುತ್ತಾ, ಶೇಯ್=ಶ್ರೇಷ್ಠವಾದ, ತೀರ್ ತ್ತಮಾಯ್=ತೀರ್ಥವೆನಿಸಿ, ನಿನ್ಱ=ಇರುವ, ಶೆಮ್=ಸುಂದರವಾದ, ಕಣ್=ಕಣ್ಣುಗಳುಳ್ಳ, ಮಾಲ್ ತನ್ನುಡೈಯ=ಸ್ವಾಮಿಯ, ವಾಯ್ ತ್ತೀರ್ ತ್ತಮ್=ಅಧರ ತೀರ್ಥದಲ್ಲಿ, ಪಾಯ್ ನ್ದು=ಮುಳುಗಿ, ಆಡವಲ್ಲಾಯ್=ಆಡಬಲ್ಲೆ.

೮೪

ಬಲಮುರಿ ಶಂಖವೇ, ಹೋಗಿ ಪುಣ್ಯತೀರ್ಥದಲ್ಲಿ ಮುಳುಗದೆಯೇ ನಿಂತ ಅವಳಿ ಮತ್ತೀಮರಗಳನ್ನು ತಳ್ಳಿ ಮುರಿದವನ ಕೈತಲವನ್ನು ಏರಿ ವಾಸಮಾಡುತ್ತಾ ಶ್ರೇಷ್ಠವಾದ ತೀರ್ಥವಾಗಿರುವ ಸೊಬಗಿನ ಕಣ್ಣುಗಳುಳ್ಳ ಸ್ವಾಮಿಯ ಅಧರತೀರ್ಥದಲ್ಲಿ ಮುಳುಗಿ ಆಡಬಲ್ಲೆ ನೀನು.\(೬\)

ದೂರದೂರದ ಪುಣ್ಯ ತೀರ್ಥಗಳಿಗೆ ಕಷ್ಟಪಟ್ಟಾದರೂ ಹೋಗುವುದೇತಕ್ಕೆ? ಆ ಪವಿತ್ರತೀರ್ಥಗಳಲ್ಲಿ ಮಿಂದು ತಮ್ಮ ತಮ್ಮ ಪಾಪಗಳನ್ನು ತೊಳೆದುಹಾಕುವುದಕ್ಕಲ್ಲವೇ? ತೀರ್ಥಸ್ನಾನಮಾಡುವಾಗ ಕೆಟ್ಟವಿಷಯಗಳನ್ನೆಲ್ಲಾ ಬದಿಗೊತ್ತಿ ತಳ್ಳಿಹಾಕಿ ಮನಸನ್ನು ಶುದ್ಧಗೊಳಿಸಿಕೊಳ್ಳಬೇಕಲ್ಲವೇ? ಯಕ್ಷರಾಜನಾದ ಕುಬೇರನ ಮಕ್ಕಳು- ನಳಕೂಬರ ಮತ್ತು ಮಣಿಗ್ರೀವ ಎಂಬವರು ದೇವನದಿಯಾದ ಮಂದಾಕಿನಿಗೆ ಬಂದರು. ಅದರಲ್ಲಿ ಸ್ವೇಚ್ಛೆಯಾಗಿ ತಮ್ಮ ಸ್ತ್ರೀಪರಿವಾರದೊಡನೆ, ಜಲಕ್ರೀಡೆಯಾಡಿದನು. ಮಧುಮತ್ತರಾಗಿ ಅವರು ಬೆತ್ತಲೆಯಾಗಿಯೇ ಇದ್ದರು. ಆ ಮಾರ್ಗವಾಗಿ ನಾರದ ಮಹರ್ಷಿಗಳು ಬಂದರು. ಅವರನ್ನು ಕಂಡಕೂಡಲೇ ಸ್ತ್ರೀಯರೆಲ್ಲರೂ ನಾಚಿಕೆಯಿಂದ ತಮ್ಮ ತಮ್ಮ ವಸ್ತ್ರಗಳನ್ನು ಸುತ್ತಿಕೊಂಡರು. ಯಕ್ಷರಾಜಕುಮಾರರು ಮಾತ್ರ ಮದಾಂಧರಾಗಿ ಬೆತ್ತಲೆಯೇ ಇದ್ದರು. ಮಹರ್ಷಿಗಳಿಗೆ ಕೋಪಬಂತು. ಅವರಿಗೆ ತಕ್ಕ ಬುದ್ಧಿ ಕಲಿಸಬೇಕೆಂದು ಯೋಚಿಸಿ ಅವರನ್ನು ಮತ್ತಿಮರಗಳಾಗಿ ಭೂಲೋಕದಲ್ಲಿ ಸ್ಥಾವರ ರೂಪದಲ್ಲಿ ಬಹುಕಾಲ ಇರಬೇಕೆಂದೂ ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿ ಅವರ ಶಾಪ ವಿಮೋಚನೆ ಮಾಡುವನೆಂದೂ ಶಿಕ್ಷಿಸಿದರು. ಅದರಂತೆ, ಅವರು ನಂದಗೋಕುಲದಲ್ಲಿ ಯಮುಳಾರ್ಜುನ ವೄಕ್ಷಗಳಾಗಿ ಬೆಳೆದುನಿಂತರು. ಬಾಲಕೃಷ್ಣನ ಚೇಷ್ಟೆಗಳನ್ನು ತಡೆಯಲಾರದೆ, ಯಶೋದೆ ಊರ ಹೊರಗಿನ ಒರಳುಕಲ್ಲಿಗೆ ಅವನನ್ನು ಕಟ್ಟಿಹಾಕಿ, ತನ್ನ ಕೆಲಸಕ್ಕೆ ಹೋದಳು. ಕೃಷ್ಣನು ಆ ಒರಳನ್ನೂ ತನ್ನೊಡನೆ ಎಳೆದುಕೊಂಡು ಅಂಬೆಗಾಲಿಟ್ಟುಕೊಂಡು ಹೋಗುತ್ತಾ, ಆ ವಳಿ ಮತ್ತಿಮರಗಳ ನಡುವಣ ಸಂದಿನಲ್ಲಿ ನುಸುಳಿ ಹೋದನು. ಒರಳು ಇತ್ತಕಡೆ ತಡೆದು ನಿಂತಿದ್ದರಿಂದ, ಅದನ್ನು ಜಗ್ಗಿ ಎಳೆದದ್ದರಿಂದ ಆ ಹೆಮ್ಮರಗಳೆರಡೂ ಮುರಿದುಬಿದ್ದವು. ಯಕ್ಷರಾಜಕುಮಾರರಿಗೆ ಶಾಪ ವಿಮೋಚನೆಯಾಯಿತು.

ಗೋದಾದೇವಿ ಹೇಳುತ್ತಾಳೆ: ಪಾಂಚಜನ್ಯವೇ, ಕೃಷ್ಣ ಅಂಥ ಸಮರ್ಥನಾಗಿರುವಾಗ, ನೀನು ಹೇಗೆ ಭಗವಂತನ ಕೈಸೇರುವಂತಾಯಿತು? ಯಾವ ಪುಣ್ಯಫಲದಿಂದ ನಿನಗೆ ಅವನ ಅಧರತೀರ್ಥದಲ್ಲಿ ಮುಳುಗಿ ಆಡುವಂತಾಯಿತು? ಆ ಸುಕೃತ ವಿಶೇಷ ನಗಊ ಉಂಟೇ?

೭.ಶೆಙ್ಗಮಲನಾಣ್ ಮಲರ್ ಮೇಲ್ ತೇನುಕರುಮನ್ನಮ್ ಪೋಲ್

ಶೆಙ್ಗಣ್ ಕರುಮೇನಿ ವಾಶುದೇವನುಡೈಯ

ಅಙ್ಗೈತ್ತಲಮೇಱಿ ಅನ್ನವಶಂಜೆಯ್ಯುಮ್

ಶಙ್ಗರೈಯಾವುನ್ ಶೆಲ್ವಮ್ ಶಾಲವೞಹಿಯದೇ

ಶೆಮ್=ಕೆಂಪುಬಣ್ಣದ, ಕಮಲಮ್=ಕಮಲವು, ನಾಳ್=ಆಗಲೇ ಅರಳಿದ್ದಾದ, ಮಲರ್ ಮೇಲ್=ಹೂವಿನ ಮೇಲೆ, ತೇನ್=ಮಧುವನ್ನು, ನುಕರುಮ್=ಕುಡಿಯುತ್ತಿರುವ, ಅನ್ನಮ್=ಹಂಸದ, ಪೋಲ್=ಹಾಗೆಮ್ ಶೆಮ್=ಸೊಬಗಿನ, ಕಣ್=ಕಣ್ಣುಗಳುಳ್ಳ, ಕರು=ಕರಿಯ, ಮೇನಿ=ದೇಹಕಾಂತಿಯ, ವಾಶುದೇವನುಡೈಯ=ವಾಸುದೇವನ

೮೫

ಅಮ್=ಸುಂದರವಾದ, ಕೈತ್ತಲಮ್=ಕೈತಲವನ್ನು, ಏಱಿ=ಹತ್ತಿ, ಅನ್ನವಶಮ್ ಶೆಯ್ಯುಮ್= ಸುಖವಾಗಿನಿದ್ರಿಸುವ, ಶಙ್ಗು ಅರೈಯಾ=ಶ್ರೇಷ್ಠವಾದ ಶಂಖವೇ, ಉನ್=ನಿನ್ನ, ಶೆಲ್ ವಮ್=ಭಾಗ್ಯವು, ಶಾಲ=ತುಂಬ, ಅೞಹಿಯದೇ=ಶ್ರೇಷ್ಠವಾದದ್ದೇ\(ಸುಂದರವಾದದ್ದೇ\)

ಆಗಲೇ ಬಿರುದ ಕೆಂದಾವರೆಯ ಹೂವಿನ ಮೇಲೆ\(ಎರಗಿ\) ಮಧುಪಾನ ಮಾಡುವ ಹಂಸದ ಹಾಗೆ, ಸೊಬಗಿನ ಕಣ್ಣುಗಳುಳ್ಳ ಕರಿಯ ದೇಹಕಾಂತಿಯ ವಾಸುದೇವನ ಅಂದವಾದ ಕೈತಲವನ್ನು ಹತ್ತಿಸುಖವಾಗಿ ನಿಶ್ಚಿಂತೆಯಿಂದ ನಿದ್ರಿಸುವ ಶ್ರೇಷ್ಠಶಂಖವೇ, ನಿನ್ನ ಭಾಗ್ಯವು ತುಂಬ ಶ್ರೇಷ್ಠಸುಂದರ.\(೭\)

ಕೆಂದಾವರೆ ಹೂ ಆಗಲೇ ಬಿರಿದಿದೆ. ಪರಿಮಳದಿಂದಲೂ ಕಾಂತಿಯಿಂದಲೂ ಮಧುವಿನಿಂದಲೂ ತುಂಬಿದೆ. ಅದರ ಮೇಲೆ ಶುದ್ಧಬಿಳಿಯ ಹಂಸವು ಕುಳಿತು ಮಧುಪಾನ ಮಾಡುತ್ತಾ ಸುಖವಾಗಿ ತನ್ನನ್ನೇ ತಾನು ಮರೆತಿದೆ. ಹಾಗೆಯೇ, ವಿಶಿಷ್ಟದೇಹಕಾಂತಿಯಿಂದಲೂ, ಪರಿಮಳದಿಂದಲೂ, ಸೊಬಗಿನಿಂದ ಕೂಡಿದ ಕಣ್ಣುಗಳಿಂದಲೂ ಕೂಡಿದ ಭಗವಂತನ ಕೈಯನ್ನು ಶುದ್ಧವಾದ ಬಿಳಿಯ ಶಂಖವು ಸೇರಿ ಅಲ್ಲಿ ಸುಖವಾಗಿ, ನಿಶ್ಚಿಂತೆಯಿಂದ ನಿದ್ರಿಸುತ್ತಿದೆ. ಹಂಸದ ಸೌಖ್ಯಪ್ರಕೃತಿ ನಿಯಮಕ್ಕೆ ಅನುಗುಣವಾದದ್ದು. ಆದರೆ, ಶಂಖಕ್ಕೆ ಬಂದಿರುವ ಅಪರೂಪವಾದ ಭಾಗ್ಯ ತುಂಬ ಶ್ರೇಷ್ಠವಾದದ್ದು ಮತ್ತು ಸುಂದರವಾದದ್ದು. ಎರಡು ನೋಟಗಳನ್ನೂ ನೋಡುವವರ ಭಾಗ್ಯ ಎಂಥಾದ್ದೋ\!

೮.ಉಣ್ಬದು ಶೊಲ್ಲಿಲ್ ಉಲಹಳನ್ದಾನ್ ವಾಯಮುದಮ್

ಕಣ್ ಪಡೈಕೊಳ್ಳಿಲ್ ಕಡಲ್ ವಣ್ಣನ್ ಕೈತ್ತಲತ್ತೇ

ಪೆಣ್ ಪಡೈಯಾರುನ್ ಮೇಲ್ ಪೆರುಮ್ ಪೂಶಲ್ ಶಾತ್ತುಹಿನ್ಱಾರ್

ಪಣ್ ಪಲಶೆಯ್ ಹಿನ್ಱಾಯ್ ಪಾಂಚಶನ್ನಿಯಮೇ

ಪಾಂಚಶನ್ನಿಯಮೇ=ಪಾಂಚಜನ್ಯವೇ, ಉಣ್ ಬದು=\(ನೀನು\)ಉಣ್ಣುವುದನ್ನು, ಶೊಲ್ಲಿಲ್=ಹೇಳುವುದಾದರೆ, ಉಲಹು=ಲೋಕಗಳನ್ನು, ಅಳನ್ದಾನ್=ಅಳೆದವನ, ವಾಯ್ ಅಮುದಮ್=ಅಧರಾಮೃತ, ಕಣ್ ಪಡೈ=ನಿದ್ರೆ ಮಾಡುವುದನ್ನು ಕೊಳ್ಳಿಲ್=ಎಣಿಸುವುದಾದರೆ, ಕಡಲ್ ವಣ್ಣನ್=ಕಡಲ್ ವಣ್ಣನ, ಕೈತ್ತಲತ್ತೇ=ಕೈತಲದಲ್ಲಿ, ಪೆಣ್ ಪಡೈಯಾರ್=ಹೆಣ್ಣುಕುಲದವರೆಲ್ಲರೂ, ಉನ್ಮೇಲ್=ನಿನ್ನ ಮೇಲೆ, ಪೆರುಮ್=ಬಹಳ\(ದೊಡ್ಡ\) ಪೂಶಲ್=ಕೂಗಾಟವನ್ನು, ಶಾತ್ತುಹಿನ್ಱಾರ್=ಹೊರಿಸುತ್ತರೆ, ಪಣ್ ಬು=ಕೆಲಸವನ್ನು ಅಲ=ಸಂಕಟಗೊಳಿಸುವಂತೆ, ಶೆಯ್ ಹಿನ್ಱಾಯ್=ಮಾಡುವೆಯಲ್ಲಾ.

ಪಾಂಚಜನ್ಯವೇ, ನೀನು ಉಣ್ಣುವುದನ್ನು ಹೇಳುವುದಾದರೆ ಅದು ಲೋಕಗಳನ್ನಳೆದವನ ಅಧರಾಮೃತ. ನೀನು ನಿದ್ರಿಸುವುದನ್ನು ಎಣಿಸುವುದಾರೆ, ಅದು ಕಡಲವಣ್ಣನ ಕೈತಲವೇ. ಹೆಣ್ನುಕುಲದವರೆಲ್ಲರೂ ನಿನ್ನಮೇಲೆ ಬಲುದೊಡ್ಡ ಕೂಗಾಟವನ್ನೆಬ್ಬಿಸುತ್ತಾರೆ. ಅವರಿಗೆ ಸಂಕಟ ತರುವ ಕೆಲಸವನ್ನು ಮಾಡುವೆಯಲ್ಲಾ.\(೮\)

೮೬

ಗೋದಾದೇವಿ ಹೇಳುತ್ತಾಳೆ: ಪಾಂಚಜನ್ಯವೇ, ನೀನು ಪರಮಸ್ವಾರ್ಥಿ;ಏಕೆನ್ನುವೆಯೋ, ಕೇಳು. ಹೆಣ್ಣಿನ ಕುಲವೇ ಆಶೆಪಡುವ ಎರಡು ಸೌಖ್ಯಗಳನ್ನು ನೀನು ಅವರಿಗೆ ಇಲ್ಲದಂತೆ ಮಾಡಿಬಿಟ್ಟಿದ್ದೀ. ಭಗವಂತನ ಅಧರಾಮೃತವನ್ನು ಉಣ್ಣುತ್ತಾ ನೀನು ಆನಂದದಲ್ಲಿ ಮೈಮರೆತಿದ್ದೀ. ಅವನ ಕೈತಲದಲ್ಲೇ ಸದಾ ಮಲಗಿ ಸುಖನಿದ್ದೆ ಮಾಡುತ್ತೀ. ಇಡಿಯ ಸ್ತ್ರೀಕುಲವೇ ಆಶೆಪಡುವುದು ಇವೆರಡಕ್ಕೇ-ಎಂದರೆ, ಭಗವಂತನ ಅಧರಾಮೃತದ ಸವಿಯೂಟ ಮತ್ತು ಅವನ ದೃಢಾಲಿಂಗನ-ಪಾಂಚಜನ್ಯವೇ, ನೀನು ಹೀಗೆ ಮಾಡಬಹುದೇ? ಇದು ಯಾವ ನ್ಯಾಯ? ಈ ನಿನ್ನ ಕೆಲಸದಿಂದ ಹೆಣ್ಣುಕುಲಕ್ಕೇ ಸಂಕಟ ಒದಗಿದೆಯಲ್ಲಾ. ಸಹಜವಾಗಿ ಅವರಿಗೆಲ್ಲ ನಿನ್ನ ಮೇಲೆ ಅಸೂಯೆ ಹೆಚ್ಚಿದೆ. ಎಲ್ಲರೂ ಕೂಡಿ ದೊಡ್ದ ಗದ್ದಲವನ್ನೇ ಎಬ್ಬಿಸಿಬಿಟ್ಟಿದ್ದಾರೆ. ಈಗಲಾದರೂ, ನೀನು ಅವರಿಗೆ ನಿನ್ನ ಸ್ಥಾನವನ್ನು ಬಿಟ್ಟುಕೊಡಲಾರದೇ?

ಗೋದಾದೇವಿಯ ಮಾತಿನಲ್ಲಿ ಸ್ತ್ರೀಸಹಜವಾದ ಅಸೂಯೆಯನ್ನು ವ್ಯಕ್ತಪಡಿಸುತ್ತಾಳೆ. ತನಗೆ ಲಭಿಸಬೇಕಾದ ಸ್ಥಳವನ್ನೂ ಸೌಖ್ಯವನ್ನೂ ತನಗೆ ಇಲ್ಲದಂತೆ ತಡೆದು, ಶಂಖವೊಂದು ಅದನ್ನು ಸೂರೆಗೊಳ್ಳುತ್ತಿದೆಯಲ್ಲಾ, ತನಗೆ ಸಂಕಟವುಂಟುಮಾಡಿದೆಯಲ್ಲಾ, ಭಗವಂತನೊಡನೆ ಕೂಡಿರುವ ಭಾಗ್ಯವನ್ನು ಇಲ್ಲದಂತೆ ಮಾಡಿದೆಯಲ್ಲಾ ಎಂಬ ವಿಷಯವನ್ನು ಸ್ತ್ರೀಕುಲಕ್ಕೇ ಒದಗಿಬಂದ ಕಷ್ಟಸಂಕಟವೆಂಬಂತೆ ವಿವರಿಸಿಹೇಳಿದ್ದಾಳೆ.

೯.ಪದಿನಾರಾಮಾಯಿರವರ್ ದೇವಿಮಾರ್ ಪಾರ್ ತ್ತಿರುಪ್ಪ

ಮದುವಾಯಿಱ್ ಕೊಣ್ಡಾಱ್ ಪೋಲ್ ಮಾದವನ್ಱನ್ ವಾಯಮುದಮ್

ಪೊದುವಾಹವುಣ್ ಬದನೈ ಪುಕ್ಕೂನೀಯುಣ್ಡಕ್ಕಾಲ್

ಶಿದೈಯಾರೋವುನ್ನೋಡು ಶೆಲ್ವಪ್ಪೆರುಂಜಿಙ್ಗೇ

ಶೆಲ್ವಮ್=ಭಾಗ್ಯವುಳ್ಳ, ಪೆರು=ದೊಡ್ಡ, ಶಙ್ಗೇ=ಶಂಖವೇ, ಪದಿನಾಱಾಮ್=ಹದಿನಾರು, ಆಯಿರವರ್=ಸಾವಿರ ಸಂಖ್ಯೆಯ, ದೇವಿಮಾರ್=ದೇವಿಯರು, ಪಾರ್ ತ್ತು=ಕಾದುಕೊಂಡು, ಇರುಪ್ಪ=ಇರುವ, ಮಾದವನ್ ತನ್=ಮಾಧವನ, ವಯ ಅಮುದಮ್=ಅಧರಾಮೃತವನ್ನು, ಮದು=ಮಧುವನ್ನು, ವಾಯಿಲ್ ಕೊಣ್ಡಾಱ್ ಪೋಲ್=ಉಣ್ಣುವ ಹಾಗೆ, ಪೊದು ಆಹ=ಸಹಜವಾಗಿ,\(ಸಾಮಾನ್ಯವಾಗಿ\),ಉಣ್ಬದನೈ=ಉಣ್ಣುವುದನ್ನು, ನೀ=ನೀನು, ಪುಕ್ಕೂ=ನಡುವೆ ಹೊಕ್ಕೂ\(ಪ್ರವೇಶಿಸಿ\) ಉಣ್ಡಕ್ಕಾಲ್=ಉಂಡುಬಿಟ್ಟರೆ, ಉನ್ನೋಡು=ನಿನ್ನ ಮೇಲೆ, ಶಿದೈಯಾರೋ=ಆಗ್ರಹಗೊಳ್ಳರೋ?

ಹಿರಿಯಭಾಗ್ಯವುಳ್ಳ ಶಂಖವೇ, ಹದಿನಾರುಸಾವಿರ ದೇವಿಯರು ಕಾದುಕೊಂಡಿರುವ ಮಾಧವನ ಅಧರಾಮೃತವನ್ನು ಜೇನನ್ನು ಉಣ್ಣುವ ಹಾಗೆ ಸಹಜವಾಗಿ ಉಣ್ಣುವುದನ್ನು ನೀಣುನಡುವೆ ಪ್ರವೇಶಿಸಿ ಉಂಡುಬಿಟ್ಟೆಯಾದರೆ, ಅವರೆಲ್ಲರೂ ನಿನ್ನಮೇಲೆ ಆಗ್ರಹಗೊಳ್ಳರೇನು?\(೯\)

ಗೋದಾದೇವಿ ಹೇಳುತ್ತಾಳೆ: ಶಂಖವೇ ನಿನ್ನದು ಬಲುದೊಡ್ಡ ಭಾಗ್ಯ. ಅದಕ್ಕಿಂತಲೂ

೮೭

ಹೆಚ್ಚಿನ ಆಗ್ರಹವೂ ಅಸೂಯೆಯೂ ನಿನ್ನ ಮೇಲಿದೆ. ಏಕೆ ಎನ್ನುವೆಯಾ? ಕೃಷ್ಣ ಭಗವಂತನಿಗೆ ಹದಿನಾರು ಸಾವಿರ ಮಡದಿಯರು. ಅವರೆಲ್ಲರೂ ಶ್ರೀಪತಿಯ ಅಧರಾಮೃತವನ್ನು ಜೇನನ್ನು ಸವಿದಂತೆ ಅತ್ಯಾದರದಿಂದ ಉಂಡು ತಣಿಯಬೇಕೆಂದು ಕಾದುಕೊಂಡಿದ್ದಾರೆ. ಮಡದಿಯರಾದ ಅವರಿಗೆ ಇದು ಸಹಜವೇ. ಅವರ ಆಶೆ ತಣಿಯಬೇಡವೇ? ಅದಕ್ಕೆ ಅವಕಾಶ ಕೊಡಬೇಡವೇ? ವರಿಗೆ ಅಡ್ಡಿಯಾಗಿ ನೀನು ಅವರಿಗೂ ಭಗವಂತನಿಗೂ ನಡುವೆ ಪ್ರವೇಶಿಸಿದ್ದೀ. ಭಗವಂತನ ಅಧರಾಮೃತವನ್ನೆಲ್ಲಾ ನೀನೇ ಸೂರೆಗೊಳ್ಳುತ್ತಿದ್ದೀಯೆ. ಆದ್ದರಿಂದ, ಅವರೆಲ್ಲರೂ ನಿನ್ನಮೇಲೆ ಆಗ್ರಹಗೊಳ್ಳುವುದೂ ಅಸೂಯೆಗೊಳ್ಳುವುದೂ ಸಹಜವಲ್ಲವೇ?

೧೦.ಪಾಂಚಶನ್ನಿಯತ್ತೈಪ್ಪಱ್ ಪನಾಪನೊಡುಮ್

ವಾಯ್ ನ್ದಪೆರುಂಜುಟ್ರಮ್ ಆಕ್ಕಿಯವಣ್ ಪುದುವೈ

ಏಯ್ ನ್ದಪುಹೞ್ ಪ್ಪಟ್ಟರ್ ಪಿರಾನ್ ಕೋದೈತಮಿೞೇರೈನ್ದುಮ್

ಆಯ್ ನ್ದೇತ್ತವಲ್ಲಾರವರು ಮಣುಕ್ಕರೇ

ಪಾಂಚಶನ್ನಿಯತ್ತೈ=ಪಾಂಚಜನ್ಯವನ್ನು, ಪಱ್ ಬನಾಭನೊಡುಮ್=ಪದ್ಮನಾಭ\(ಭಗವಂತ\)ನೊಡನೆ, ವಾಯ್ ನ್ದ=ಸಮೀಪದ\(ನಿಕಟವಾದ\), ಪೆರು=ಶ್ರೇಷ್ಠವಾದ, ಶುಟ್ರಮ್=ಬಾಂಧವ್ಯವನ್ನು, ಆಕ್ಕಿಯ=ಉಂಟುಮಾಡಿದ, ವಣ್=ಸುಂದರವಾದ, ಪುದುವೈ=ಶ್ರೀವಿಲ್ಲಿಪುತ್ತೂರಿನ, ಏಯ್ ನ್ದ=ಅಸದೃಶವಾದ, ಪುಹೞ್=ಹೊಗಳಿಕೆಯುಳ್ಳ, ಪಟ್ಟರ್ ಪಿರಾನ್=ಹಿರಿಯಭಟ್ಟರ, ಕೋದೈ=ಗೋದಾದೇವಿಯು, ತಮಿೞ್=ತಮಿಳಿನ, ಈರ್ ಐನ್ದುಮ್=ಈರೈದೂ\(ಹತ್ತು ಪಾಶುರಗಳನ್ನೂ\), ಆಯ್ ನ್ದು=ಜಾಲಿಸಿ ಅರಿತುಕೊಂಡು, ಏತ್ತ=ಸ್ತುತಿಸಲು, ವಲ್ಲಾರ್ ಅವರುಮ್=ತಿಳಿದುಕೊಂಡವರೂ, ಅಣುಕ್ಕರೇ=ಅಂತರಂಗ ಭಕ್ತರಾಗುವವರೇ ಆಗುತ್ತಾರೆ.

ಪಾಂಚಜನ್ಯವನ್ನು ಪದ್ಮನಾಭನೊಡನೆ ನಿಕತ್ಟವಾದ ಶ್ರೇಷ್ಠಬಾಂಧವ್ಯವನ್ನು ಉಂಟುಮಾಡಿದ ಸುಂದರವಾದ ಶ್ರೀವಿಲ್ಲಿಪುತ್ತೂರಿನವಳೂ ಅಸದೃಶವಾದ ಹೊಗಳಿಕೆಯುಳ್ಳ ಹಿರಿಯಭಟ್ಟರ\(ವಿಷ್ಣುಚಿತ್ತರ\)ಮಗಳೂ ಗೋದಾದೇವಿಯ ತಮಿಳಿನ ಈ ಹತ್ತುಪಾಶುರಗಳನ್ನೂ ಚೆನ್ನಾಗಿ ಅರಿತುಕೊಂಡು ಸ್ತುತಿಸಲು ತಿಳಿದುಕೊಂಡವರೂ ಸಹ ಭಗವಂತನ ಆಂತರಿಕಭಕ್ತರೇ ಆಗುತ್ತಾರೆ.\(೧೦\)

ಪಾಂಚಜನ್ಯ ಶಂಖ ಹುಟ್ಟಿದ್ದು ಬೆಳೆದದ್ದೂ ಕೀಳು ರೀತಿಯಲ್ಲಿಯೇ. ಆದರೂ, ಭಗವಂತನು ಅದನ್ನು ಆದರದಿಂದ ಆರಿಸಿಕೊಂಡು ತನ್ನ ದಿವ್ಯಾಯುಧಗಳಲ್ಲಿ ಒಂದನ್ನಾಗಿ ಮಾಡಿಕೊಂಡನು. ಇದರ ಗುಟ್ಟೇನು? ಅದು ಭಗವಂತನಿಗೆ ಸಲ್ಲಿಸುವ ಪರಿಶುದ್ಧವಾದ ಪ್ರತಿಫಲವನ್ನು ಕೋರದ ಕೈಂಕರ್ಯವೇ ಅಲ್ಲವೇ? ಪಾಂಚಜನ್ಯವು ಸದಾ ಭಗವಂತನ ಇಚ್ಛೆಬಂದಾಗ, ಅವನ ಸೇವೆಗೆ ಸದಾ ಜಾಗ್ರತವಾಗಿ ಸಿದ್ಧವಾಗಿರುವುದು. ಭಗವಂತನ ಇಚ್ಛೆಬಂದಾಗ, ಅವನ ಸೊಬಗಿನ ತುಟಿಗಳನ್ನು ಹೊಂದಿಕೊಳ್ಳುವುದು. ಮೊಳಗಿ ಘರ್ಜಿಸುವುದು. ಶತ್ರುಹೃದಯವನ್ನು ತಲ್ಲಣಿಸುವಂತೆ ಮಾಡುವುದು. ಹೀಗೆ, ಭಗವಂತನ ಅಧರಾಮೃತವನ್ನು ಸಂತೃಪ್ತಿಯಾಗಿ ಪಾನಮಾಡುತ್ತಾ, ಸದಾ ಅವನ ನಿಕಟವರ್ತಿಯಾಗಿ

೮೮

ನಿಶ್ಚಿಂತೆಯಿಂದ ಸುಖವಾಗಿರುವುದು ಪಾಂಚಜನ್ಯದ ಭಾಗ್ಯ.

ಪಾಂಚಜನ್ಯಕ್ಕಿಂತಲೂ ಉತ್ತಮ ಜನ್ಮತಳೆದು, ಉತ್ತಮ ರೀತಿಯಲ್ಲಿ, ಉತ್ತಮಸನ್ನಿವೇಶದಲ್ಲಿ ಬೆಳೆದ ಗೋದಾದೇವಿಗೂ, ಅವಳು ಭಗವಂತನೇ ತನ್ನ ಪತಿಯಾಗಬೇಕೆಂದು ತೊಳಲಿಬಳಲಿದರೂ, ಆ ಭಾಗ್ಯಲಭಿಸಲಿಲ್ಲವಲ್ಲಾ ಎಂಬುದು ಅವಳ ಕೊರಗು. ಇಡಿಯ ಹೆಣ್ಣಿನ ಕುಲವೇ ಆಶೆಪಡುವ ಭಗವಂತನ ಅಧರಾಮೃತವೂ ಅವನ ಆಲಿಂಗನವೂ ಪಾಂಚಜನ್ಯಕ್ಕೆ ಒದಗಿಬಂದಂತೆ, ಒದಗಲಿಲ್ಲವಲ್ಲಾ. ಭಗವಂತನ ಹದಿನಾರು ಸಾವಿರ ಮಡದಿಯರೂ ಈ ಸುಖಕ್ಕಾಗಿಯೇ ಕಾದುಕುಳಿತಿದ್ದಾರಲ್ಲಾ. ಅವರ ಆಶೆ ನೆರವೇರುವುದು ಎಂದು?

ಭಗವಂತನನ್ನು ಅನನ್ಯವಾಗಿ ಆಶ್ರಯಿಸಿ, ನಿಸ್ವಾರ್ಥರೀತಿಯಲ್ಲಿ. ಎಂದರೆ, ಅವನಿಂದ ಏನನ್ನೂ ಆಶಿಸದೆ ಸೇವೆ ನಡಸುವುದೇ ಇದರ ಗುಟ್ಟು. ಪರಮ ಭಕ್ತನ ಗುಣಸ್ವಭಾವ ನಡತೆ ಎಲ್ಲವೂ ಇದೇ.

ಈ ಹತ್ತು ಪಾಶುರಗಳಲ್ಲಿ ಗೋದಾದೇವಿ ಪಾಂಚಜನ್ಯದ ಈ ವೈಶಿಷ್ಟ್ಯವನ್ನೇ ಉದ್ಧರಿಸಿ, ಹೊಗಳಿ ಹಾಡುವುದು. ಪರಮಸ್ತುತ್ಯಕಿಂಕರನೆನಿಸಿದ ಪಾಂಚಜನ್ಯವನ್ನೂ ಭಕ್ತರ ಭಗವ್ತನ ಪರಮ ಕಾರುಣ್ಯವನ್ನೂ ಈ ಮೂಲಕ ಚೆನ್ನಾಗಿ ಅರಿತುಕೊಂಡು, ಭಗವಂತನ ಕಿಂಕರನನ್ನೇ ಮನಸಾರ ಸ್ತುತಿಸಬಲ್ಲವರೂ ಸಹ ಭಗವಂತನ ಪರಮಭಕ್ತರೇ ಆಗುತ್ತಾರೆ ಎನ್ನುತಾಳೆ ಗೋದಾದೇವಿ. ಸದ್ಭಕ್ತನ ಭಕ್ತನೂ\(ಕಿಂಕರನೂ\)ಭಗವಂತನ ಭಕ್ತನೇ\! ಇದೇ ಈ ತಿರುಮೊೞಿಯ ಫಲಶ್ರುತಿ.

ಅಡಿಯ ನಡೆ: ಕರುಪ್ಪೂರಮ್, ಕಡಲ್, ತಡವರೈ, ಚನ್ದಿರನ್, ಉನ್ನೋಡು, ಪೋಯ್, ಶೆಙ್ಗಮಲಮ್, ಉಣ್ಬದು, ಪದಿನಾಱು, ಪಾಂಚ,\(ವಿಣ್\)

೮೯

ಶ್ರೀಃ

ಶ್ರಿಯೈ ನಮಃ

ಎಂಟನೆಯ ತಿರುಮೊೞಿ  ವಿಣ್ಣೀಲಮೇಲಾಪ್ಪು

೧.ವಿಣ್ಣೀಲಮೇಲಾಪ್ಪು ವಿರಿತ್ತಾಱ್ ಪೋಱ್ ಮೇಗಙ್ಗಾಳ್

ತೆಣೀರ್ ಪಾಯ್ ವೇಙ್ಗಡತ್ತು ಎನ್ ತಿರುಮಾಲುಮ್ ಪೋನ್ ದಾನೇ

ಕಣ್ಣೀರ್ ಗಳ್ ಮುಲೈಕ್ಕೂವಟ್ಟಿಲ್ ತುಳಿಶೋರಚ್ಚೋರ್ ವೇನೈ

ಪೆಣ್ಣೀರ್ ಮೈಯೀಡೞಿಕ್ಕೂಮಿದು ತಮಕ್ಕೋರ್ ಪೆರುಮೈಯೇ

ವಿಣ್=ಆಕಾಶದ, ನೀಲಮ್=ನೀಲಿಬಣ್ಣದ, ಮೇಲಾಪ್ಪು=ಮೇಲುಕಟ್ಟನ್ನು, ವಿರಿತ್ತಾಲ್ ಪೋಲ್=ಬಿವ್ವಿ ಹರಡಿದ ಹಾಗೆ \(ಇರುವ\), ಮೇಘಙ್ಗಾಳ್=ಮೇಘಗಳೇ, ತೆಳ್=ತಿಳಿಯಾದ, ನೀರ್=ತೀರ್ಥಗಳು, ಪಾಯ್=ಹರಿಯುವ ಸ್ಥಳವಾದ, ವೇಙ್ಗಡತ್ತು=ವೆಂಕಟಾಚಲದಲ್ಲಿ ನೆಲಸಿರುವ ಎನ್=ನನ್ನ, ತಿರುಮಾಲುಮ್=ಸ್ವಾಮಿಯು\(ಸರ್ವೇಶ್ವರನು\)ಪೋನ್ದಾನೇ=ಬಂದನೋ? ಕಣ್ಣೀರ್ ಹಳ್=ಕಣ್ಣೀರ ಹನಿಗಳು, ಮುಲೈಕ್ಕೂವಟ್ಟಿಲ್=ಮೊಲೆಗಳ ತುದಿಗಳ ಮೇಲೆ, ತುಳಿಶೋರ=ಮೂಡಿಬರುವಂತೆ, ಶೋರ್ ವೇನೈ=ದುಃಖಿಸುತ್ತಿರುವ ನನ್ನ, ಪೆಣ್ ನೀರ್ ಮೈ=ಹೆಣ್ಣುತನದ, ಈಡು=ಅಶಕ್ತಿಯನ್ನು, ಅೞಿಕ್ಕೂಮ್=ಅಳಿಸಿ ಹಾಕುವ, ಇದು=ಈ ಕಾರ್ಯ, ತಮಕ್ಕೂ-ತಮಗೆ, ಓರ್=ಒಂದು, ಪೆರುಮೈಯೇ=ಮಹತ್ತಾದದ್ದೋ?

ಆಕಾಶಕ್ಕೆಲ್ಲಾ ನೀಲಿಬಣ್ಣದ ಮೇಲುಕಟ್ಟನ್ನು ಬಿಚ್ಚಿ ಹರಡಿದ ಹಾಗೆ ಇರುವ ಮೇಘಗಳ್, ತಿಳಿಯಾದ ತೀರ್ಥಗಳು ಹರಿಯುವ ವೆಂಕಟಾಚಲದಲ್ಲಿ ನೆಲಸಿರುವ ನನ್ನ ಸ್ವಾಮಿಯು ಬಂದನೇನು? ಕಣ್ಣೀರು ಮೊಲೆಗಳ ತುದಿಗಳ ಮೇಲೆ ಹರಿದು ಹೋಗುವಂತೆ ದುಃಖಿಸುತ್ತಿರುವ ಹೆಣ್ಣುತನದ ಅಶಕ್ತತೆಯನ್ನು ತೊಡೆದುಹಾಕುವ ಈ ಕೆಲಸ ತಮಗೆ ದೊಡ್ಡದೇನಲ್ಲ.\(೧\)

ಗೋದಾದೇವಿಗೆ ಆಕಾಶದ ದಿವ್ಯವಾದ ನೀಲಿಯಬಣ್ಣ ಅವಳ ಭಾವೀಪತಿಯಾದ ಭಗವಂತನ ನೆನಪನ್ನು ತರುತ್ತದೆ. ಅವನಲ್ಲಿ ಅವಳಿಗಿರುವ ಗಾಢವಾದ ವ್ಯಾಮೋಹ ಉಮ್ಮಳಿಸುತ್ತದೆ. ಆಕಾಶದಲ್ಲಿ ಹರಡಿರುವ ಮೇಘಗಳನ್ನೂ ನೋಡುತ್ತಾಳೆ. ನೀಲಗಗನವನ್ನೆಲ್ಲಾ ಆವರಿಸಿ ಅದಕ್ಕೆ ಸುಂದರವಾದ ಮೇಲುಕಟ್ಟನ್ನು ಕಟ್ಟಿದ ಹಾಗೆ ಮೇಘಗಳು ಕಂಡುಬರುತ್ತವೆ. ಮೇಘಗಳನ್ನು ಕುರಿತು ಅವಳು ಹೇಳುತ್ತಾಳೆ:

ನೀಲಗಗನಕ್ಕೆ ಮೇಲುಕಟ್ಟಾಗಿ ಅದರ ಅಂದವನ್ನು ಹೆಚ್ಚಿಸುವ ಮೇಘಗಳೇ ನಿಮ್ಮೊಡನೆ ನನ್ನ ಒಡೆಯನಾದ ವೆಂಕಟಾಪತಿಯೂ ಬಂದಿದ್ದಾನೇನೋ? ಹೆಣ್ಣಾದ ನನ್ನ ಆಶೆಯ ಪತಿದೇವನಿಗಾಗಿ ಇಲ್ಲಿಯ ತನಕ ಹಂಬಲಿಸುತ್ತಾ, ನನ್ನ ಮೊಲೆಯ ಕೊನೆಗಳೂ ತೊಯಿದು ತೊಟ್ಟಿಡುವಂತೆ ಧಾರಾಕಾರವಾಗಿ ಕಣ್ಣೀರು ಸುರಿಸುತ್ತಾ ಇರುವ ನನ್ನನ್ನು ಇಷ್ಟು ಗಾಢವಾಗಿ ಪರಿತಪಿಸುವುದು ಅವನಿಗೆ ಸಾಧುವೇ? ಕಾರುಣ್ಯನಿಧಿಯೆಂಬ ಅವನ ಕೀರ್ತಿಗೆ ಇದು ತಕ್ಕದ್ದೇ? ನನ್ನ ದುಃಖವನ್ನು ನೋಡಿಕೊಂಡು ನೀವಾದರೂ ಸುಮ್ಮನಿದ್ದುಬಿಡಬಹುದೇ? ಹೆಣ್ಣುತನದ ಅಶಕ್ತತೆಯನ್ನು ತೊಡೆದುಹಾಕಿ ಅವಳಿಗೆ ಒತ್ತಾಸೆ ಮಾಡುವ ಕೆಲಸ ನಿಮಗಾಗಲಿ, ಭಗವಂತನಿಗಾಗಲಿ ದೊಡ್ಡದೇನಲ್ಲವಲ್ಲಾ\!

೯೦

೨.ಮಾ ಮುತ್ತನಿದಿ ಶೊರಿಯುಮ್ ಮಾ ಮುಹಿಲ್ ಗಾಳ್ ವೇಙ್ಗಡತ್ತು

ಶ್ಶಾಮತ್ತಿನ್ ನಿಱಙ್ಗೊಣ್ಡ ತಾಳಾಳನ್ ವಾರ್ ತ್ತೈಯೆನ್ನೇ

ಕಾಮತ್ತೀಯುಳ್ ಪುಹುನ್ದು ಕದುವಪ್ಪಟ್ಟಿಡೈಕ್ಕಙ್ಗುಲ್

ಏಮಾತ್ತೋರ್ ತೆನ್ಱಲುಕ್ಕು ಇಙ್ಗಿಲಕ್ಕಾಯ್ ನಾನಿರುಪ್ಪೇನೇ

ಮಾ=ಶ್ರೇಷ್ಠವಾದ, ಮುತ್ತಮ್=ಮುತ್ತುಗಳನ್ನೂ, ನಿದಿ=ಚಿನ್ನವನ್ನ್, ಶೊರಿಯುಮ್=ಸುರಿಸುವ, ಮಾ=ಮಹಾ, ಮುಹಿಲ್ ಹಾಳ್=ಮುಗಿಲುಗಳೇ, ವೇಙ್ಗಡತ್ತು=ವೆಂಖಟಾಚಲದ, ಶಾಮತ್ತಿನ್=ಶ್ಯಾಮಲದ, ನಿಱಮ್ ಕೊಣ್ಡ=ಬಣ್ಣವುಳ್ಳ, ತಾಳಾಳನ್=ಅಪ್ರತಿಮ ಸಾಹಸಿಯ, ವಾರ್ ತ್ತೈ=ವರ್ತಮಾನ, ಎನ್ನೇ=ಏನಾದರೂ ಉಂಟೇ?ಕಾಮಮ್=ಆಶೆಯೆಂಬ, ತೀಯುಳ್=ಬೆಂಕಿಯಲ್ಲಿ, ಪುಹುನ್ದು=ಪ್ರವೇಹಿಸಿ, ಕದುವಪ್ಪಟ್ಟು=ಹಿಂಸಿಸಲ್ಪಟ್ಟು, ಇಡೈ=ನಡು, ಕಙ್ಗುಲ್=ರಾತ್ರಿಯ, ಏಮತ್ತು=ಯಾಮದಲ್ಲಿ, ಓರ್=ಒಂದು, ತೆನ್ಱಲುಕ್ಕೂ=ದಕ್ಷಿಣದ ಮಂದಮಾರುತಕ್ಕೆ, ಇಙ್ಗು=ಇಲ್ಲಿ, ಇಲಕ್ಕು=ಗುರಿ, ಆಯ್=ಆಗಿ, ನಾನ್=ನಾನು, ಇರುಪ್ಪೇನೇ=ಇರುವೆನಲ್ಲಾ\!

ಶ್ರೇಷ್ಠವಾದ ಮುತ್ತುಗಳನ್ನೂ ಚಿನ್ನವನ್ನೂ ಸುರಿಸುವ ಮಹಾಮುಗಿಲುಗಳೇ ವೆಂಕಟಾಚಲದ ಶ್ಯಾಮಲವರ್ಣದ ಅಪ್ರತಿಮಸಾಹಸಿಯ ಸಮಾಚಾರವೇನಾದರೂ ಉಂಟೇ? ಕಾಮವೆಂಬ ಬೆಂಕಿಯಲ್ಲಿ ನುಗ್ಗಿ, ಅದರಿಂದ ಹಿಂಸಿಸಲ್ಪಟ್ಟು, ನಡುರಾತ್ರಿಯ ಯಾಮದಲ್ಲಿ ತೆಂಕಣ ತಂಗಾಳಿಗೆ ಗುರಿಯಾಗಿ ಇಲ್ಲಿ ನಾನು ಇರುವೆನಲ್ಲಾ\!\(೨\)

ಮುಗಿಲಿನದು ಸಂಚರಿಸುವ ಸ್ವಭಾವ. ಯಾವೊಂದು ಕಡೆಯಲ್ಲೂ ಅದು ನಿಲುಕಡೆಯಾಗಿ ನಿಲ್ಲುವುದಲ್ಲ. ಎತ್ತರವಾದ ಪರ್ವತಶಿಖರಗಳು. ಸೊಂಪಾಗಿ ಬೆಳೆದು ನಿಂತಿರುವ ಕಾಡುಗಳೂ ತೋಪುಗಳೂ ಅದಕ್ಕೆ ಮೈತ್ರಿ. ಆ ಪ್ರದೇಶಗಳಲ್ಲಿ ಸ್ವಲ್ಪಕಾಲ ತಂಗಿದ್ದೋ ಇಲ್ಲವೆ ಅವುಗಳ ಮೇಲೆ ನಿಧಾನವಾಗಿ ಚಲಿಸಿಯೋ ತಮ್ಮಲ್ಲಿ ತುಂಬಿಕೊಂಡಿರುವ ನೀರಿನ ಬಹುಭಾಗವನ್ನು ಅವುಗಳ ಮೇಲೆ ಕುಮ್ಮಾರಿಸಿಬಿಡುವುದು ಅವುಗಳಲ್ಲಿ ಅದಕ್ಕಿರುವ ಮೈತ್ರಿಯ ಕುರುಹು. ಸಮುದ್ರದ ಮೇಲೆ ಮುಗಿಲು ಸುರಿಸುವ ದೊಡ್ಡದೊಡ್ಡ ನೀರಿನ ಹನಿಗಳೇ ಮುತ್ತುಗಳಾಗುವುವು. ಮುಗಿಲು ಸುರಿಸುವ ಸುರಿಮಳೆ, ಬಿರುಮಳೆಗಳಿಂದ ಭೂಮಿ ಸಸ್ಯಸಮೃದ್ದವಾಗುವುದು. “ಮುಗಿಲು ಮುತ್ತುಗಳನ್ನೂ ಚಿನ್ನವನ್ನೂ ಸುರಿಸುವುದು”ಎಂದು ಹೇಳುವುದು ಇದರಿಂದಲೇ.

ಮಳೆಯಮೋಡ ಶ್ಯಾಮಲವಣ್ಣವುಳ್ಳದ್ದು. ಭಗವಂತನ ಬಣ್ಣವೂ ಶ್ಯಾಮಲ ಅವನನ್ನು “ಮೇಘಶ್ಯಾಮ”ಎನ್ನುವುದು ಇದರಿಂದಲೇ. ಮಿಂಚು, ಗುಡುಗು, ಸಿಡಿಲು ಮಳೆಗಳನ್ನು ಹೊತ್ತು, ತನಗೆಇಷ್ಟಬಂದ ಕಡೆಗಳಲ್ಲಿ ಸುರಿಸಿ, ಸಾಹಸ ಮಾಡುವುದು ಮುಗಿಲು. ಅಪ್ರತಿಮ ಸಾಹಸಗಳನ್ನು ನಡಸುತ್ತಾ ಭಗವಂತನು ವಿಸ್ಮಯಕಾರಿ ಎನ್ನಿಸುತ್ತಾನೆ. ಹೀಗೆ ಭಗವಂತನೂ ಕಾರ್ಮುಗಿಲೂ ಸಾಮ್ಯಗಳನ್ನು ಪಡೆದಿರುವ ಗೆಳೆಯರಂತೆ.

ಕಾರ್ಮುಗಿಲು ವೆಂಕಟಾವಲದ ಮೇಲೆಯೂ ಹಾದು ಹೋಗುವುದು, ದಿಟ, ಆಗ

೯೧

ಅದು ವೆಂಕಟಾಚಲನಿಲಯನೂ, ಶ್ಯಾಮಲ ವರ್ಣದವನೂ, ಅನುಪಮ ಸಾಹಸಿಯೂ ಆದ ಭಗವಂತನ ಸಮಾಚಾರವನ್ನು ತಿಳಿದೇ ತಿಳಿಯುವುದು ಎಂದು ಗೋದಾದೇವಿಯ ನಂಬಿಕೆ. ಮುಗಿಲನ್ನು ಕೇಳುತ್ತಾಳೆ: ಕಾರ್ಮುಗಿಲೇ, ನಾನು ವೆಂಕಟಾಚಲಪತಿಯನ್ನು ಆಶಿಸಿದ್ದೇನೆ. ಅವನ ವಿರಹದಿಂದ ಕಾಮಾಗ್ನಿಯಲ್ಲಿ ನಡುರಾತ್ರಿಯವರೆಗೂ ಬೆಂದು ಬಸವಳಿಯುತ್ತೇನೆ. ಆ ಬಳಿಕ ತೆಂಕಣದ ತಂಗಾಳಿಗೆ ಮೈಯೊಡ್ಡಿ ಬಾಧೆಪಡುತ್ತೇನೆ. ನನ್ನ ಈ ಅವಸ್ಥೆಯಿಂದ ನೀನು ಮರುಕಗೊಳ್ಳುವುದಿಲ್ಲವೇ? ನನಗೆ ವೆಂಕಟಾಚಲಪತಿಯ ಸಮಾಚಾರವನ್ನು ಹೇಳಲಾರೆಯಾ? ನನ್ನ ಬಾಧೆಯನ್ನು ವೆಂಕಟಾಚಲಪತಿಗೆ ತಿಳಿಸಿ, ನಾವಿಬ್ಬರೂ ಕೂಡುವಂತೆ ನನಗೆ ಉಪಕಾರ ಮಾಡಲಾರೆಯಾ?

೩.ಒಳಿವಣ್ಣಮ್ ವಳೈಚಿನ್ದೈ ಉಱಕ್ಕತ್ತೋಡಿವೈಯೆಲ್ಲಾಮ್

ಎಳಿಮೈಯಾಲಿಟ್ಟೆನ್ನೈ ಯೀಡೞಿಯ ಪ್ಪೋಯಿನವಾಲ್

ಕುಳಿರರುವಿವೇಙ್ಗಡತ್ತು ಎನ್ ಕೋವಿನ್ದನ್ ಕುಣಮ್ ಪಾಡಿ

ಅಳಿಯತ್ತಮೇಗಙ್ಗಾಳ್ ಆವಿಕಾತ್ತಿರುಪ್ಪೇನೇ

ಒಳಿ=ದೇಹಕಾಂತಿಯೂ, ವಣ್ಣಮ್=ಮೈಬಣ್ಣವೂ, ವಳೈ=ಕೈಬಳೆಗಳೂ, ಚಿನ್ದೈ=ಮನಸ್ಸೂ\(ಚಿಂತನವೂ\), ಉೞಕ್ಕತ್ತೋಡು=ನಿದ್ದೆಯೂ ಸಹ, ಇವೈ=ಇವುಗಳು, ಎಲ್ಲಾಮ್=ಎಲ್ಲವೂ, ಎಳಿಮೈಯಾಲ್=ನನ್ನ ದೀನತೆಯಿಂದ, ಎನ್ನೈ=ನನ್ನನ್ನು, ಇಟ್ಟು=ನಿರ್ಲಕ್ಷಿಸಿ, ಈಡು=ನನ್ನ ಸಾಮರ್ಥ್ಯವನ್ನು, ಅೞಿಯ=ಅಳಿಯುವಂತೆ ಮಾಡಿ, ಪೋಯಿನ=ಹೋಗಿಬಿಟ್ಟವು, ಆಲ್=ನೀರಿನ, ಕುಳಿರ್=ತಂಪಾದ, ಅರುವಿ=ಜಲಪಾತಗಳುಳ್ಳ, ವೇಙ್ಗಡತ್ತು=ವೆಂಕಟಾಚಲದ,ಎನ್=ನನ್ನ,ಕೋವಿನ್ದನ್=ಗೋವಿಂದನ, ಕುಣಮ್=ಕಲ್ಯಾಣಗುಣಗಳನ್ನು, ಪಾಡಿ=ಹಾಡಿಕೊಂಡು, ಅಳಿಯತ್ತ=ಅನುಗ್ರಹಿಸಬಲ್ಲ, ಮೇಗಙ್ಗಾಳ್=ಮೇಘಗಳೇ, ಆವಿ=ಜೀವವನ್ನು, ಕಾತ್ತಿರುಪ್ಪೇನೇ=ಉಳಿಸಿಕೊಂಡಿರುವೆನಲ್ಲಾ\!

ಕರುಣೆಯನ್ನು ತೋರಬಲ್ಲ ಮೇಘಗಳೇ, ದೇಹಕಾಂತಿಯೂ ಮೈಬಣ್ಣವೂ, ಕೈಬಳೆಗಳೂ, ಮನಸ್ಸೂ, ನಿದ್ದೆಯೂ-ಇವೆಲ್ಲವೂ ನನ್ನ ದೀನತೆಯಿಂದ ನನ್ನನ್ನು ನಿರ್ಲಕ್ಷಿಸಿ, ನನ್ನ ಶಕ್ತಿಗುಂದಿಸಿ ಹೋಗಿಬಿಟ್ಟವು. ತಂಪಾದ ನೀರಿನ ಜಲಪಾತಗಳಿರುವ ವೆಂಕಟಾಚಲದ ನನ್ನ ಗೋವಿಂದನ ಕಲ್ಯಾಣಗುಣಗಳನ್ನು ಹಾಡಿಕೊಂಡು ನನ್ನ ಜೀವವನ್ನು ಉಳಿಸಿಕೊಂಡಿರುವೆನಲ್ಲಾ\!\(೩\)

ಮೇಘಗಳಲ್ಲಿ ತೇವ ತುಂಬಿದೆ. ತೇವವನ್ನು ಆರ್ದ್ರತೆ ಎನ್ನುತ್ತಾರೆ. ದಯೆಯನ್ನು ತೇವಕ್ಕೆ ಹೋಲಿಸುತ್ತಾರೆ. ಆದ್ದರಿಂದ ಮೇಘಗಳು ದಯಾರ್ದ್ರ ಹೃದಯವುಳ್ಳವು. ಭಗವಂತನು ದಯಾಪರಿಪೂರ್ಣನು. ಆದ್ದರಿಂದ, ಅವನೂ ಪರಿಪೂರ್ಣದಾಯಾರ್ದ್ರ ಹೃದಯನು. ಮೇಘಗಳು ಅವನ ಪ್ರತಿನಿಧಿಯಾಗಿ ಮೆರೆಯುತ್ತವೆ ಎಂದು ಗೋದಾದೇವಿಯ ನಂಬಿಕೆ.

ಗೋದಾದೇವಿ ಹೇಳುತ್ತಾಳೆ: ದಯಾರ್ದ್ರ ಮೇಘಗಳೇ, ಭಗವಂತನನ್ನೇ ಮದುವೆಯಾಗುವೆನೆಂಬ ಮಹದಾಶೆಯೂ ಅದು ಇನ್ನೂ ಕೈಗೂಡಲಿಲ್ಲವೆಂಬ

೯೨

ಕಡು ಸಂಕಟವೂ ನನ್ನ ಮನಸ್ಸನ್ನು ಕುಗ್ಗಿಸಿಬಿಟ್ಟಿವೆ. ಮೈಬಣ್ಣ ಕುಂದಿದೆ; ಕಾಂತಿ ಕಂದಿದೆ, ದೇಹ ಕೃಶವಾಗಿದೆ. ನನ್ನ ಕೈಬಳೆಗಳು ಜಾರಿಬೀಳುತ್ತಿವೆ. ಹೀಗೆ, ನನ್ನನ್ನು ದೀನತೆಯಲ್ಲೂ ಅಶಕ್ತತೆಯಲ್ಲಿಯೂ ಮುಳುಗಿಸಿಬಿಟ್ಟು, ನನ್ನ ಜೀವನಕ್ಕೆ ಉತ್ತೇಜನ ಕೊಡಬಹುದಾದ ಎಲ್ಲ ಶಕ್ತಿಗಳೂ ನನ್ನನ್ನು ನಿರ್ಲಕ್ಷಿಸಿ, ಬಿಟ್ಟುಹೋಗಿವೆ. ವೆಂಕಟಾಚಲದ ಭವ್ಯಪ್ರಕೃತಿ ಸೌಂದರ್ಯದ ನಡುವೆ ಶಾಂತವಾಗಿ ಆನಂದವಾಗಿ ನೆಲಸಿರುವ ನನ್ನ ಪ್ರೇಮದ ಮೂರ್ತಿಯಾದ ಗೋವಿಂದನ ಗುಣಗಾನ ಮಾಡಿಕೊಂಡು ಈ ನನ್ನ ಜೀವವನ್ನು ಬಿಗಿಹಿಡಿದು ಇಟ್ಟುಕೊಂಡಿದ್ದೇನೆ. ಮೇಘಗಳೇ, ನೀನು ಸರ್ವದಾ ಕಾರುಣ್ಯ ಮೂರ್ತಿಗಳು. ನನ್ನ ಈ ದುಸ್ಥಿತಿಯನ್ನು ಭಗವಂತನಲ್ಲಿ ಅರಿಕೆ ಮಾಡಬಾರದೇ? ನನಗೆ ಅವನು ಒಲಿಯುವಂತೆ ಮಾಡಬಾರದೇ?

೪.ಮಿನ್ನಾಹತ್ತೆೞುಹಿನ್ಱ ಮೇಗಙ್ಗಾಳ್ ವೇಙ್ಗಡತ್ತು

ತ್ತನ್ನಾಹತ್ತಿರುಮಙ್ಗೈ ತಙ್ಗಿಯ ಶೀರ್ ಮಾರ್ ವಱ್ಕು

ಎನ್ನಾಹತ್ತಿಳಙ್ಕೊಙ್ಗೈ ವಿರುಮ್ಬಿತ್ತಾಮ್ ನಾಡೋಱುಮ್

ಪೊನ್ನಾಹಮ್ ಪುಲ್ ಹುದಱ್ಕು ಎನ್ ಪುರಿವುಡೈಮೈ ಶೆಪ್ಪುಮಿನೇ

ಮಿನ್=ಮಿಂಚು, ಆಹತ್ತು=ದೇಹದಲ್ಲಿ, ಎೞುಹಿನ್ಱ=ಕಾಣಿಸುವ, ಮೇಘಙ್ಗಾಳ್=ಮೇಘಗಳೇ, ವೇಙ್ಗಡತ್ತು=ವೆಂಕಟಾಚಲದಲ್ಲಿ, ತನ್=ತನ್ನ, ಆಹಮ್=ಹೃದಯ\(ವಕ್ಷಸ್ಥಲದಲ್ಲಿ\), ತಿರುಮಙ್ಗೈ=ಶ್ರೀದೇವಿಯು, ತಙ್ಗಿಯ=ನೆಲಸಿರುವ, ಶೀರ್=ಶ್ರೇಷ್ಠವಾದ, ಮಾರ್ ವಱ್ಕು=ಎದೆಯುಳ್ಳ ಸ್ವಾಮಿಗೆ, ಎನ್=ನನ್ನ, ಆಹತ್ತು=ಎದೆಯ, ಇಳ=ಎಳೆಯ, ಕೊಙ್ಗೈ=ಮೊಲೆಗಳು, ತಾಮ್=ತಾವು, ವಿರುಮ್ಬಿ=ಆಶೆಯಿಂದ, ನಾಳ್ ತೋಱುಮ್=ದಿನದಿನವೂ, ಪೊನ್=ಸೊಬಗಿನಿಂದ ಕೂಡಿದ, ಆಹಮ್=ಎದೆಯೊಡನೆ, ಪುಲ್ ಹುದಱ್ಕು=ಒಂದಾಗಿಸುವ ವಿಷಯದಲ್ಲಿ, ಎನ್=ನನ್ನ, ಪುರಿವುಡೈಮೈ=ಆಶೆಯೆಂಬುದನ್ನು, ಶೆಪ್ಪುಮಿನೇ=ಹೇಳಿರಿ.

ದೇಹದಲ್ಲಿ ಮಿಂಚನ್ನು ತೋರ್ಪಡಿಸುವ ಮೇಘಗಳೇ, ವೆಂಕಟಾಚಲದಲ್ಲಿ ತನ್ನ ವಕ್ಷಸ್ಥಲದಲ್ಲಿ ಶ್ರೀದೇವಿ ನೆಲಸಿರುವ ಶ್ರೇಷ್ಠವಾದ ಎದೆಯುಳ್ಳ ಸ್ವಾಮಿಗೆ ನನ್ನ ಎದೆಯ ಎಳೆಯ ಮೊಲೆಗಳು ಆಶೆಯಿಂದ ದಿನದಿನವೂ, ಸೊಬಗಿನಿಂದ ಕೂಡಿದ ಎದೆಯೊಡನೆ ಕೂಡಿಸಬೇಕೆಂದು ನನ್ನ ಆಶೆಯೆಂಬುದನ್ನು ತಿಳಿಯಪಡಿಸಿರಿ.\(೪\)

ಗೋದಾದೇವಿ ಮೇಘಗಳನ್ನು ಪ್ರಾರ್ಥಿಸುತ್ತಾಳೆ: ಮಿಂಚನ್ನು ಹೊಳೆಸುವ ಮೇಘಗಳೇ, ವೆಂಕಟಾಚಲದಲ್ಲಿ ನೆಲಸಿರುವ ಭಗವಂತನು ಶ್ರೀದೇವಿಯನ್ನೇ ತನ್ನ ವಕ್ಷಸ್ಥಲದಲ್ಲಿ ಇರಿಸಿಕೊಂಡು ಅದರ ಶ್ರೇಷ್ಠತೆಯನ್ನು ಹೆಚ್ಚಿಸಿಕೊಂಡಿದ್ದಾನೆ. ನನ್ನ ಎದೆಯಲ್ಲಿ ಎಳೆಯ ಮೊಲೆಗಳನ್ನು ಇಟ್ಟುಕೊಂಡಿದ್ದೇನೆ. ಅವು ದಿನದಿನಕ್ಕೂ ವೃದ್ಧಿಯಾಗುತ್ತಾ ಸೊಬಗನ್ನು ಹೆಚ್ಚಿಸುತ್ತಿವೆ. ಈ ನನ್ನ ಎದೆಯನ್ನು ಭಗವಂತನ ಭವ್ಯವಾದ ಎದೆಗೆ ಕೂಡಿಸಬೇಕೆಂದೂ, ಭಗವಂತನ ಆಲಿಂಗನ ಸುಖವನ್ನು ಅನುಭವಿಸಬೇಕೆಂಬ ಮಹದಾಶೆ. ಅದು ದಿನದಿನಕ್ಕೂ ಹೆಚ್ಚುತ್ತಿದೆ. ಈ ವಿಷಯವನ್ನು ಭಗವಂತನಿಗೆ ತಿಳಿಸುತ್ತೀರಾ?

೯೩

೫.ವಾನ್ ಕೊಣ್ಡು ಕಿಳರ್ ನ್ದೆೞುನ್ದ ಮಾಮುಹಿಲ್ ಹಾಳ್, ವೇಙ್ಗಡತ್ತು

ತ್ತೇನ್ ಕೊಣ್ಡಮಲರ್ ಚಿದಱತ್ತಿರಣ್ಡೇಱಿಪೊೞಿ ವೀರ್ಹಾಳ್

ಊನ್ ಕೊಣ್ಡವಳ್ಳುಹಿರಾಲ್ ಇರಣಿಯನೈಯುಡಲಿಡನ್ದಾನ್

ತಾನ್ ಕೊಣ್ಡ ಶರಿವಳೈಹಳ್ ತರುಮಾಹಿಲ್ ಶಾಟ್ರುಮಿನ್ದೇ

ವಾನ್=ಆಕಾಶವನ್ನೆಲ್ಲಾ, ಕೊಣ್ಡು=ನುಂಗುವಂತೆ ಆವರಿಸಿಕೊಂಡು, ಕಿಳರ್ ನ್ದು=ಕೋಪದಿಂದ, ಎೞುನ್ದ=ಎದ್ದು ಬಂದಿರುವ\(ಎದ್ದಿರುವ\) ಮಾ ಮುಹಿಲ್ ಹಾಳ್=ಮಹಾಮುಗಿಲುಗಳೇ, ವೇಙ್ಗಡತ್ತು=ವೆಂಕಟಾಚಲದ ಮೇಲೆ, ತೇನ್=ಜೇನನ್ನು, ಕೊಣ್ಡ=ತುಂಬಿಕೊಂಡಿರುವ, ಮಲರ್=ಹೂಗಳು, ಚಿದಱ=ನಾಶವಾಗುವಂತೆ\(ಛಿದ್ರವಾಗುವಂತೆ\) ತಿರಣ್ಡು=ತೆರೆತೆರೆಯಾಗಿ\(ಒಟ್ಟೊಟ್ಟಾಗಿ\), ಏಱಿ=ಬೆಟ್ಟದ ಮೇಲ್ಭಾಗಕ್ಕೆ ಏರಿ, ಪೊೞಿವೀರ್ಹಾಳ್=ಮಳೆಯನ್ನು ಸುರಿಸುವವರೇ, ವಳ್=ಶಕ್ತಿಪೂರ್ಣವಾದ, ಉಹಿರಾಲ್=ಉಗುರುಗಳಿಂದ, ಊನ್ ಕೊಣ್ಡ=ಮಾಂಸಮಜ್ಜೆಗಳಿಂದ ಪುಷ್ಟವಾದ, ಇರಣಿಯನೈ=ಹಿರಣ್ಯಕಶಿಪುವಿನ, ಉಡಲ್=ಒಡಲನ್ನು, ಇಡನ್ದಾನ್=ಸೀಳಿ ಸಂಹರಿಸಿದ, ಭಗವಂತನು, ತಾನ್=ತಾನು, ಕೊಣ್ಡ=ತೆಗೆದುಕೊಂಡ, ಶರಿವಳೈಹಳ್=ಕೈಬಳೆಗಳನ್ನು, ತರುಮಾಹಿಲ್=ಹಿಂದಿರುಗಿಸಿಕೊಡುವಂತೆ, ಶಾಟ್ರುಮಿನೋ=ತಿಳಿಸಿರಿ.

ಆಕಾಶವನ್ನೆಲ್ಲಾ ನುಂಗಿಬಿಡುವಂತೆ ಆವರಿಸಿಕೊಂಡು ಕೋಪದಿಂದ ಎದ್ದಿರುವ ಮಹಾಮುಗಿಲುಗಳೇ ವೆಂಕಟಾಚಲದ ಮೇಲೆ ಜೇನನ್ನು ತುಂಬಿಕೊಂಡಿರುವ ಹೂಗಳೆಲ್ಲಾ ಚೆದರಿ ಹಾಳಾಗುವಂತೆ ತೆರೆತೆರೆಯಾಗಿ ಬೆಟ್ಟದ ಮೇಲ್ಭಾಗಕ್ಕೆ ಏರಿ, ಬಿರುಸುಮಳೆಯನ್ನು ಸುರಿಸುವ ಕಾಳಮೇಘಗಳೇ, ಶಕ್ತಿಪೂರ್ಣವಾದ ಉಗುರುಗಳಿಂದ ಮಾಂಸಮಜ್ಜೆಗಳಿಂದ ಪುಷ್ಟವಾದ ಹಿರಣ್ಯಕಶಿಪುವಿನ ಒಡಲನ್ನು ಸೀಳಿಸಂಹರಿಸಿದ ಭಗವಂತನು ತಾನು\(ನನ್ನಿಂದ\) ತೆಗೆದುಕೊಂಡಿರುವ \(ನನ್ನ\) ಕೈಬಳೆಗಳನ್ನು ನನಗೆ ಹಿಂತಿರುಗಿಸಿಕೊಡುವಂತೆ ಭಗವಂತನಿಗೆ ತಿಳಿಸಿರಿ\(ಸಾರಿ ಹೇಳಿರಿ\). \(೫\)

ವೆಂಕಟೇಶ್ವರನು ಸುಂದರವಾದ ಸ್ವಾದುವಾದ ಪ್ರಕೃತಿಯ ನಡುವೆ ಆನಂದಿಸುತ್ತಾ ಇದ್ದರೆ, ಗೋದಾದೇವಿಯ ನೆನಪಾದರೂ ಅವನಿಗೆ ಹೇಗೆ ಬಂದೀತು? ಕಾರ್ಮುಗಿಲು ಅವಳಿಗೆ ಒಳ್ಳೆಯ ಗೆಳೆಯ. ಅವಳ ಪರವಾಗಿ ಈಗ ವೆಂಕಟಾಚಲಪತಿಯ ಬಳಿಗೆ ದೂತನಾಗಿ ಹೋಗುವುದಕ್ಕೆ ಅದು ಸಿದ್ಧವಾಗಿದೆ. ಆದರೆ, ವೆಂಕಟಾಚಲಪತಿಯ ಆಲಸ್ಯವನ್ನು ಕಂಡು ಕಾರ್ಮುಗಿಲಿಗೆ ಕೋಪಬಂದಿದೆ. ಭಗವಂತನಿಗೆ ಇಂಬುಗೊಡುವ ಸನ್ನಿವೇಶವನ್ನೇ ಹಾಳು ಮಾಡಿಬಿಟ್ಟರೆ, ಆಗಲಾರದರೂ ಗೋದಾದೇವಿಯ ನೆನಪು ಬಂದೀತೋ? ಹೀಗೆ ಯೋಚಿಸಿ, ಕಾರ್ಮುಗಿಲು ತೆರೆತೆರೆಯಾಗಿ ವೆಂಕಟಾಚಲದ ಮೇಲಕ್ಕೆ ಏರಿ, ಅದನ್ನೇ ನುಂಗಿಬಿಡುವುದೋ ಎಂಬಂಥ ಕೋಪವನ್ನು ತೋರ್ಪಡಿಸುತ್ತಾ, ಅದರ ಮೇಲೆ ಬೆಳೆದು ರಮ್ಯವಾಗಿರುವ, ಜೇನನ್ನು ಸುರಿಸುತ್ತಿರುವ ಸುಂದರವಾದ ಹೂಗಳನ್ನೆಲ್ಲಾ ಚೆದರಿಸಿ ಹಾಳುಮಾಡುವಂತೆ ಬಿರುಸುಮಳೆ ಸುರಿಸುತ್ತದೆ. ಗೋದಾದೇವಿಯ ಸಂಕಟವನ್ನು ತಪ್ಪಿಸುವುದಕ್ಕೆ ಬೇರೆ ಉಪಾಯವಿಲ್ಲದೆ, ಭಗವಂತನ ಮನಸ್ಸನ್ನು ಅದು ಆ ದಿಸೆಯಲ್ಲಿ ಒಲಿಸಲಾರದೆ ಹೀಗೆ ಮಾಡಿರುವುದು ಗೋದಾದೇವಿಯ ಮೇಲೆ ಕಾರ್ಮುಗಿಲಿಗೆ ಎಷ್ಟು ಕನಿಕರ\!

೯೪

ಗೋದಾದೇವಿ ಕಾರ್ಮುಗಿಲಿಗೆ ವೆಂಕಟಾಚಲದ ಸೌಂದರ್ಯವನ್ನು ಹಾಳುಮಾಡೆನ್ನಲಿಲ್ಲ. “ಭಗವಂತನು ತೆಗೆದುಕೊಂಡ ನನ್ನ ಕೈಬಳೆಗಳನ್ನು ನನಗೆ ಹಿಂತಿರುಗಿಸಿ ಕೊಡಹೇಳು”-ಎನ್ನುತ್ತಾಳೆ. ಇದು ಬಹಳ ಚಮತ್ಕಾರದಿಂದ ಕೂಡಿದ ವಾಕ್ಯ. ಭಗವಂತ ಅವಳ ಬಳಿಗೆ ಬರಲಿಲ್ಲವಲ್ಲಾ. ಅವಳನ್ನು ಮದುವೆಯಾಗಲಿಲ್ಲವಲ್ಲಾ, ಅವನ ಸಾಮೀಪ್ಯ ಅವಳಿಗೆ ಸಿಕ್ಕಲಿಲ್ಲವಲ್ಲಾ ಎಂದು ಅವಳಿಗೆ ಬಹಳ ಸಂಕಟ. ದುಃಖದಿಂದ ಅವಳ ಮೈಬಡವಾಯಿತು. ಕೈಬಳೆಗಳು ಕೈಯಿಂದ ಜಾರಿಬಿದ್ದು ಹೋದವು. ಹೀಗಾದದ್ದು ಭಗವಂತನ ಉಪೇಕ್ಷೆಯಿಂದಲಲ್ಲವೇ? ಕೈಬಳೆಗಳು ತನಗೆ ಇಲ್ಲದೆ ಹೋದದ್ದು ಭಗವಂತನಿಂದಲೇ ಅಲ್ಲವೇ? ಆದ್ದರಿಂದ “ಭಗವಂತನೇ ಅವುಗಳನ್ನು ಕೊಂಡುಹೋದ”ಎಂದು ಅವಳ ಭಾವನೆ. ಈಗಲಾದರೂ ಭಗವಂತ ಅವಳ ಬಳಿಗೆ ಬಂದರೆ, ಅವಳ ದುಃಖವನ್ನು ನೀಗಿಸಿ, ಮನಸ್ಸಿಗೆ ಹರ್ಷವನ್ನುಂಟು ಮಾಡಿದರೆ, ಆಗ ಅವಳ ಮೈ ಎಂದಿನಂತೆ ಆಗುವುದು, ಕೈಬಳೆಗಳನ್ನು ತೊಟ್ಟರೆ, ಅವು ಆಗ ಜಾರಿ ಹೋಗುವುದಿಲ್ಲ. ಆದ್ದರಿಂದ, ಭಗವಂತನೇ ಅವಳ ಕೈಬಳೆಗಳನ್ನು ಹಿಂತಿರುಗಿಸಿಕೊಟ್ಟನೆಂತಲೇ ಆಗುತ್ತದೆ. ಇಷ್ಟು ಅವಳ ಮಾತಿನಲ್ಲಿ ಅಡಗಿರುವ ಅರ್ಥ ಎನ್ನಿಸುತ್ತದೆ.

೬.ಶಲಙ್ಕೊಣ್ಡು ಕಿಳರ್ ನ್ದೆೞುನ್ದ ತಣ್ ಮುಹಿಲ್ ಹಾಳ್, ಮಾವಲಿಯೈ

ನಿಲಙ್ಕೊಣ್ಡಾನ್ ವೇಙ್ಗಡತ್ತೇ ನಿರನ್ದೇಱಿಪ್ಪೊೞಿ ವೀರ್ಹಾಳ್

ಉಲಙ್ಗುಣ್ಡ ವಿಳಙ್ಗನಿಪೋಲ್ ಉಳ್ ಮೆಲಿಯಪ್ಪುಹುನ್ದು, ಎನ್ನೈ

ನಲಙ್ಕೊಣ್ಡ ನಾರಣಱ್ಕು ಎನ್ ನಡಲೈಯೋಯ್ ಶೆಪ್ಪುಮಿನೇ

ಶಲಮ್=ನೀರನ್ನು, ಕೊಣ್ಡು=ಹೀರಿಕೊಂಡು, ಕಿಳರ್ ನ್ದು=ಜಿಗಿದು, ಎೞುನ್ದ=ಎದ್ದ, ತಣ್=ತಂಪಾದಮ್ ಮುಹಿಲ್ ಹಾಳ್=ಮುಗಿಲುಗಳೇ, ಮಾವಲಿಯೈ=ಮಹಾಬಲಿಯಿಂದ, ನಿಲಮ್=ಭೂಮಿಯನ್ನು, ಕೊಣ್ಡಾನ್=ಪಡೆದುಕೊಂಡವನ, ವೇಙ್ಗಡತ್ತೇ=ವೆಂಕಟಾಚಲವನ್ನು, ನಿರನ್ದು=ತುಂಬಿಕೊಂಡು, ಏಱಿ=ಮೇಲೆ ಹತ್ತಿ, ಪೊೞಿವೀರ್ಹಾಳ್=ಮಳೆಯನ್ನು ಸುರಿಸುವ ಮೇಘಗಳೇ, ಉಲಙ್ಗು=ಕ್ರಿಮಿಗಳು, ಉಣ್ಡ=ಉಂಡು ಮಿಗಿಸಿದ, ವಿಳಙ್ಗೆನಿ ಪೋಲ್=ಬೇಲದ ಹಣ್ಣಿನ ಹಾಗೆ, ಉಳ್=ಅಂತರಂಗವನ್ನು, ಮೆಲಿ=ಕೃಶವಾಗಿ ಹೋಗುವಂತೆ, ಪುಹುನ್ದು=ಪ್ರವೇಶಿಸಿ, ಎನ್ನೈ=ನನ್ನ, ನಲಮ್=ಅಂದವನ್ನು, ಕೊಣ್ಡ=ಆಕರ್ಷಿಸಿಬಿಟ್ಟ, ನಾರಣಱ್ಕು=ನಾರಾಯಣನಿಗೆ, ಎನ್=ನನ್ನ, ನಡಲೈ=ದುಃಖದ, ನೋಯ್=ಯಾತನೆಯನ್ನು, ಶೆಪ್ಪುಮಿನೇ=ತಿಳಿಯಹೇಳಿರಿ.

ನೀರನ್ನು ಹೀರಿಕೊಂಡುಆ\(ಲ್ಲಿಂದ\)ಜಿಗಿದು ಎದ್ದ ತಂಪಾದ ಮುಗಿಲುಗಳೇ, ಮಹಾಬಲಿಯಿಂದ ಭೂಮಿಯನ್ನು ಪಡೆದುಕೊಂಡವನ ವೆಂಕಟಗಿರಿಯನ್ನು ಆವರಿಸಿಕೊಂಡು ಮೇಲೇರಿ ಮಳೆಯನ್ನು ಸುರಿಸುವ ಮೇಘಗಳೇ, ಕ್ರಿಮಿಗಳು ಉಂಡು ಮಿಗಿಸಿದ

೯೫

ಬೇಲದ ಹಣ್ಣಿನ ಹಾಗೆ ನನ್ನ ಅಂತರಂಗವನ್ನು ಪ್ರವೇಶಿಸಿ ನನ್ನ ಅದವನ್ನೇ ಕಳೆದುಬಿಟ್ಟ ನಾರಾಯಣನಿಗೆ, ನನ್ನ ದುಃಖದ ಯಾತನೆಯನ್ನು ತಿಳಿಯಹೇಳಿರಿ.\(೬\)

ರಸದಿಂದಲೂ, ರುಚಿಯಿಂದಲೂ, ವಾಸನೆಯಿಂದಲೂ ಕೂಡಿದ ಬೇಲದ ಹಣ್ಣಿನೊಳಕ್ಕೆ ಸೂಕ್ಷ್ಮಕ್ರಿಮಿ ಪ್ರವೇಶಿಸಿ ಹಣ್ಣನ್ನು ಒಣಗಿಸಿಬಿಡುತ್ತದೆ. ಹಾಗೆಯೇ, ಯೌವನದ ಸೊಬಗಿನಿಂದಲೂ, ದೇಹಕಾಂತಿಯಿಂದಲೂ, ಪ್ರೇಮರಸದಿಂದಲೂ ತುಂಬಿ ತುಳುಕುತ್ತಿದ್ದ ಗೋದಾದೇವಿಯ ದೇಹವನ್ನು ಕಾಂತಿಹೀನವಾಗಿ, ಕೃಶವಾಗುವಂತೆಯೂ, ವಿರಹದಿಂದ ಸಂಕಟಪಡುವಂತೆಯೂ ಮಾಡಿದ್ದು ಅಣುಗಳಲ್ಲಿ ಅಣುವಾಗಿ ಅವಳ ಅಂತರಂಗವನ್ನು ಪ್ರವೇಶಿಸಿದ ಭಗವಂತನೇ. ಗೋದಾದೇವಿ ಇದನ್ನು ಅರಿತಿದ್ದಾಳೆ. ಆ ಶ್ರೀಮನ್ನಾರಾಯಣನಿಗೆ ತನ್ನ ಯಾತನೆಯೆಷ್ಟೆಂಬುದನ್ನು ತಿಳಿಸಬೇಕೆಂದು ಕಾರ್ಮುಗಿಲನ್ನು ಪ್ರಾರ್ಥಿಸುತ್ತಾಳೆ.

ಗೋದಾದೇವಿಗೆ ವಾಮನ, ತ್ರಿವಿಕ್ರಮ ಅವತಾರಗಳೆಂದರೆ ಅಚ್ಚುಮೆಚ್ಚು. ಏನೂ ಅರಿಯದ ಪುಟ್ಟ ವಟುವಾಗಿ ಮಹಾದಾನಿಯೆನಿಸಿಕೊಂಡ ಬಲಿಚಕ್ರವರ್ತಿಲ್ಲಿ ಬೇಡಿದ್ದೂ ಅಲ್ಪವಾದ ಮೂರಡಿ ನೆಲವನ್ನು ವಾಮನ ಮೂರ್ತಿಯಾಗಿ, ದಾನವನ್ನು ಸ್ವೀಕರಿಸಿದ ಬಳಿಕ ಅದನ್ನು ಪಡೆದುಕೊಂದ ಅದ್ಭುತ ರೀತಿಯನ್ನು ತೋರಿಸುವುದು ತ್ರಿವಿಕ್ರಮನಾಗಿ.

ಅಂತರಂಗದಲ್ಲಿ ಭಗವಂತನು ನೆಲೆಸಿದ್ದಾನೆ ಎಂಬ ಅರಿವು ಬಂದರೆ, ಮನುಷ್ಯನು ಅದನ್ನು ಸಾಧಿಸಿಕೊಂಡು ಭಗವಂತನನ್ನು ತನ್ನಲ್ಲಿಯೇ ಕಾಣಲು ಸರ್ವಪ್ರಯತ್ನ ಮಾಡಬೇಕು. ಪ್ರಯತ್ನ ಹೆಚ್ಚಿದಷ್ಟೂ ಆಶೆ ಹೆಚ್ಚುತ್ತದೆ. ಭಗವಂತನನ್ನು ಸಾಕ್ಷಾತ್ಕಾರ ಮಾಡಿಕೊಳ್ಳುವವರೆಗೆ ಈ ಆಶೆಗೆ ನಿಲುಕಡೆಯಿರುವುದಿಲ್ಲ. ಈ ಸತ್ಯಾಂಶವನ್ನು ಗೋದಾದೇವಿ ಸೂಚಿಸುತ್ತಿದ್ದಾಳೆ ಎಂದು ತಿಳಿದವರು ಹೇಳುತ್ತಾರೆ.

೭.ಶಙ್ಗಮಾಕಡಲ್ ಕಡೈನ್ದಾನ್ ತಣ್ ಮುಹಿಲ್ ಹಾಳ್, ವೇಙ್ಗಡತ್ತು

ಶ್ಶೆಙ್ಗಣ್ ಮಾಲ್ ಶೇವಡಿಕ್ಕೀೞ್ ಅಡಿವೀೞ್ ಚ್ಚಿವಿಣ್ಣಪ್ಪಮ್

ಕೊಙ್ಗೈಮೇಲ್ ಕುಙ್ಗುಮತ್ತಿನ್ ಕುೞಮ್ ಬೞಿಯಪ್ಪುಹುನ್ದು, ಒರುನಾಳ್

ತಙ್ಗುಮೇಲ್ ಎನ್ನಾವಿ ತಙ್ಗುಮೆನ್ಱುರೈಯಿರೇ

ಶಙ್ಗಮ್=ಶಂಖಗಳನ್ನುಳ್ಳ, ಮಾಕಡಲ್=ಮಹಾಕಡಲನ್ನು, ಕಡೈನ್ದಾನ್=ಕಡೆದ ಭಗವಂತನ, ತಣ್=ತಂಪಾದ, ಮುಹಿಲ್ ಹಾಳ್=ಮುಗಿಲುಗಳೇ, ವೇಙ್ಗಡತ್ತು=ವೆಂಕಟಾಚಲದ, ಶೆಮ್ ಕಣ್=ಸುಂದರವಾದ ಕಣ್ಣುಗಳುಳ್ಳ, ಮಾಲ್=ಭಗವಂತನ, ಶೇ ಅಡಿ ಕೀೞ್=ಕೆಂಪನೆಯ \(ಕೋಮಲವಾದ\) ಪಾದತಲದಲ್ಲಿ, ಅಡಿವೀೞ್ ಚ್ಚಿ=ಪಾದಸೇವಕಳಾಗಿರುವವಳ ವಿಣ್ಣಪ್ಪಮ್=ಬಿನ್ನಹ\(ಏನೆಂದರೆ\), ಕೊಙ್ಗೈಮೇಲ್=ನನ್ನ ಮೊಲೆಗಳ ಮೇಲೆ,\(ಲೇಪಿಸಿಕೊಂಡಿರುವ\), ಕುಙ್ಗುಮತ್ತಿನ್=ಕುಂಕುಮದ ಕುಳಮ್ಬು=ಲೇಪನವು, ಅೞಿಯ=ಅಳಿಸಿ ಹೋಗುವಂತೆ, ಪುಹುನ್ದು=ನನ್ನನ್ನು ಸೇರಿ\(ಆಲಿಂಗಿಸಿಕೊಂಡು\), ಒರುನಾಳ್=ಒಂದು ದಿನ ಮಾತ್ರವೇ

೯೬

ತಙ್ಗುಮೇಲ್=ನನ್ನೊಡನೆ ತಂಗಿ ಇರುವುದಾದರೆ, ಎನ್=ನನ್ನ, ಆವಿ=ಪ್ರಾಣ, ತಙ್ಗುಮ್=ಉಳಿಯುವುದು, ಎನ್ಱು=ಎಂದು, ಉರೈಯಿರೇ=ವಿವರಿಸಿ ತಿಳಿಸಿ.

ಶಂಖಗಳನ್ನುಳ್ಳ ಮಹಾಕಡಲನ್ನು ಕಡೆದ ಭಗವಂತನ ತಂಪಾದ ಮುಗಿಲುಗಳೇ ವೆಂಕಟಾಚಲದ ಸೊಬಗಿನ ಕಣ್ಣುಗಳ ಸ್ವಾಮಿಯ ಕೆಂಪಾದ ಕೋಮಲ ಪಾದತಲದಲ್ಲಿ ಪಾದಸೇವಕಿಯ ಅರಿಕೆಯಾದ “ನನ್ನ ಮೊಲೆಗಳ ಮೇಲೆ ಲೇಪಿಸಿಕೊಂಡಿರುವ ಕುಂಕುಮದ ಲೇಪನವು ಅಳಿಸಿಹೋಗುವಂತೆ ನನ್ನೊಡನೆ ಸೇರಿ ಒಂದುದಿನದ ಮಟ್ಟಿಗೆ ತಂಗಿರುವುದಾದರೆ ನನ್ನ ಜೀವ ಉಳಿಯುವುದು”ಎಂದು ವಿವರಿಸಿ ತಿಳಿಸಿ.\(೭\)

ಭಗವಂತನ ಆಗಮನಕ್ಕಾಗಿ ಕಾದು ಕಾದು ಗೋದಾದೇವಿ ಬಳಲಿದ್ದಾಳೆ. ಅವನ ಅಗಲಿಕೆಯಿಂದ ಬಸವಳಿದಿದ್ದಾಳೆ. ಅವನಿಲ್ಲದ ಅವಳ ಜೀವನ ವ್ಯರ್ಥವೆಂದು ಅವಳಿಗೆ ಮನವರಿಕೆಯಾಗಿದೆ. ಅವನನ್ನು ಬರಮಾಡಿಕೊಳ್ಳುವುದಕ್ಕಾಗಿ ಎಲ್ಲೆಲ್ಲ ಬಗೆಯಲ್ಲೂ ಸಿದ್ಧತೆಗಳನ್ನು ಮಾಡಿಕೊಂಡಿದ್ದಾಳೆ. ಭಗವಂತನ ಬಳಿಗೆ ಮೇಲಿಂದ ಮೇಲೆ ಬೇರೆಬೇರೆಯವರಿಂದ ಹೇಳಿಕಳುಹಿಸಿದ್ದಾಳೆ. ಭಗವಂತನು ಬರಲೇ ಇಲ್ಲ. ತನ್ನ ಕಡೆಗೆ ದೃಷ್ಟಿಯನ್ನಾದರೂ ಹರಿಸುತ್ತಾನೋ ಇಲ್ಲವೋ, ಅವಳಿಗೆ ತಿಳಿಯದು. ಆದರೂ, ಇನ್ನೊಂದು ಸಲ ತನ್ನ ಅರಿಕೆಯನ್ನು ಭಗವಂತನ ಬಳಿಗೆ ಕಳುಹಿಸಿ ಕಾದು, ನೋಡೋಣ ಎಂದು ಯೋಚಿಸಿ, ಈ ಪಾಶುರದ ಅರಿಕೆಯನ್ನು ಕಳುಹಿಸುತ್ತಿದ್ದಾಳೆ. ಒಂದು ದಿನದ ಮಟ್ಟಿಗೆ ಭಗವಂತನು ತನ್ನೊಡನೆ ಕೂಡಿಕೊಂಡು ಇದ್ದರೆ ಸಾಕು. ಅಷ್ಟರಿಂದಲೇ ಅವಳ ಜೀವ ಉಳಿಯುವುದು. ಆಗ ಅದು ಅವಳಿಗೆ ವ್ಯರ್ಥ ಜೀವನವೆನಿಸದು. ಸಾರ್ಥಕವಾದದ್ದೇ ಆಗುತ್ತದೆ. ಕರುಣಾಳುವಾದ ಭಕ್ತವತ್ಸಲನಾದ ಭಗವಂತನು ಅಷ್ಟುಮಾತ್ರ ಅವಳ ಮೇಲೆ ದಯೆ ತೋರಲಾರನೇ?

೮.ಕಾರ್ ಕಾಲತ್ತೆೞುಹಿನ್ಱ ಕಾರ್ ಮುಹಿಲ್ ಹಾಳ್, ವೇಙ್ಗಡತ್ತು

ಪ್ಪೋರ್ ಕಾಲತ್ತೆೞುನ್ದರುಳಿ ಪ್ಪೊರುದವನಾರ್ ಪೇರ್ ಶೊಲ್ಲಿ

ನೀರ್ ಕಾಲತ್ತೆರುಕ್ಕಿಲ್ ಅಮ್ಮಾೞವಿಲೇ ಪೋಲ್ ವೀೞ್ ವೇನೈ

ವಾರ್ ಕಾಲತ್ತೊರುನಾಳ್ ತಮ್ ವಾಶಕಮ್ ತನ್ದರುಳಾರೇ

ಕಾರ್ ಕಾಲತ್ತು=ಮಳೆಗಾಲದಲ್ಲಿ, ವೇಙ್ಗಡತ್ತು=ವೆಂಕಟಾಚಲದ ಮೇಲೆ, ಎೞುಹಿನ್ಱ=ಮೂಡಿಬರುವ, ಕಾರ್ ಮುಹಿಲ್ ಹಾಳ್=ಕಾರ್ಮುಗಿಲುಗಳೇ, ಪೋರ್ ಕಾಲತ್ತು=ಯುದ್ಧದ ಕಾಲದಲ್ಲಿ, ಎೞುನ್ದರುಳಿ=ಬಿಜಯ ಮಾಡಿಸಿ, ಪೊರುದವನಾರ್=ಯುದ್ಧ ಮಾಡುವವನ, ಪೇರ್=ಹೆಸರನ್ನು, ಶೊಲ್ಲಿ=ಹೇಳಿ, ನೀರ್ ಕಾಲತ್ತು=ಮಳೆಗಾಲದ, ಎರುಕ್ಕಿಲ್=ನಾಶದಲ್ಲಿ, ಅಮ್=ಸುಂದರವಾದ, ಪೞಮ್=ಹಣ್ಣಾದ ಇಲೈಪೋಲ್=ಎಲೆಯ ಹಾಗೆ, ವೀೞ್ ವೇನೈ=ಉದುರಿ ಬೀಳುತ್ತಿರುವ ನನಗೆ, ವಾರ್ ಕಾಲತ್ತು=ಒಪ್ಪವಾಗಿರುವ ಕಾಲದ, ಒರುನಾಳ್=ಒಂದು ದಿನ

೯೭

ತಮ್=ತಮ್ಮ\(ಅವನಿಗೆ ಸಂಬಂಧಿಸಿದ\) ವಾಚಹಮ್=ಮಾತನ್ನು\(ಸುದ್ದಿಯನ್ನು\), ತನ್ದು=ತಂದು, ಅರುಳಾಲೇ=ಕೃಪೆ ಮಾಡಲಾರರೆ.

ಮಳೆಗಾಲದಲ್ಲಿ ವೆಂಕಟಾಚಲದ ಮೇಲೆ ಮೂಡಿಬರುವ ಕಾರ್ಮುಗಿಲುಗಳೇ, ಯುದ್ಧಕಾಲದಲ್ಲಿ ಬಿಜಯ ಮಾಡಿಸಿ ಯುದ್ಧಮಾಡುವವನ ಹೆಸರನ್ನು ಹೇಳಿ ಮಳೆಗಾಲದ ನಾಶದಲ್ಲಿ ಸುಂದರವಾದ ಹಣ್ಣೆಲೆಯ ಹಾಗೆ ಉದುರಿ ಬೀಳುತ್ತಿರುವ ನನಗೆ ಒಪ್ಪವಾಗಿರುವ ಕಾಲದ ಒಂದುದಿನ ತನಗೆ ಸಂಬಂಧಿಸಿದ ಸುದ್ದಿಯನ್ನು ತಂದು ಕೃಪೆಮಾಡಲಾರೆರೋ?\(೮\)

ಗೋದಾದೇವಿ ತನ್ನ ಪ್ರಿಯತಮನಾದ ಭಗವಂತನ ಬರವಿಗಾಗಿ ಕಾದುಕೊಂಡಿದ್ದಾಳಷ್ಟೆ. ಅವನಲ್ಲಿ ತನ್ನ ದೈನ್ಯದ ಅರಿಕೆಗಳನ್ನು ಮೇಲಿಂದ ಮೇಲೆ ಹೇಳಿ ಕಳುಹಿಸುತ್ತಿದ್ದಾಳೆ. ಹಿಂದಿನ ಪಾಶುರದಲ್ಲಿ ಇದುವರೆಗೆ ಅವಳ ಇಷ್ಟಾರ್ಥನೆರವೇರದೆ, ಬೇಸಎಅವೆಷ್ಟೆಂದು ವಿವರಿಸಿದ್ದಾಳೆ. ಒಂದು ದಿನದ ಮಟ್ಟಿಗಾದರೂ ಭಗವಂತ ಅವಳ ಬಳಿಗೆ ಬಂದು ಅವಳೊಡನೆ ಕೂಡಿ ಇರದಿದ್ದರೆ, ಅವಳು ಬದುಕಿರುವುದೇ ದುಸ್ತರ ಎಂದಿದ್ದಾಳೆ. ಈಗ ಹೇಳುತ್ತಾಳೆ: ಭಗವಂತನು ತನ್ನ ಬಳಿಗೆ ಬರುವವರೆಗೂ ಅವನ ದಿವ್ಯನಾಮ ಸಂಕೀರ್ತನೆ ಮಾಡಿಕೊಂಡು ತನ್ನ ಪ್ರಾಣವನ್ನು ಬಿಗಿಹಿಡಿದು ಇಟ್ಟುಕೊಂಡಿರುತ್ತೇನೆ, ಎನ್ನುತ್ತಾಳೆ. ಇದರಲ್ಲಿ ಅಡಗಿರುವ ತತ್ತ್ವವೇ ಇಲ್ಲಿಯ ವೈಶಿಷ್ಟ್ಯ. ಭಕ್ತನಾದವನು ತನ್ನ ಬಾಳನ್ನು ಹೇಗೆ ಸಾಗಿಸಬೇಕು ಎಂಬುದನ್ನು ಇದು ಸೂಚಿಸುತ್ತದೆ. ಭಗವಂತನನ್ನು ಕೂಡುವವರೆಗೆ ನಾಮಸಂಕೀರ್ತನೆಯೇ ಮಾರ್ಗ.

ಯುದ್ಧಕಾಲ ಬಂದಾಗ, ಸಮುದ್ರಕ್ಕೆ ಸೇತುವೆ ಕಟ್ಟಿ, ಲಂಕೆಗೆ ಹೋಗಿ ಯುದ್ಧಕಳಕ್ಕೆ ಬಿಜಯ ಮಾಡಿಸಿ, ರಾವಣನನ್ನು ಎದುರಿಸಿ, ದಿಟ್ಟತನದಿಂದ ಹೋರಾಡಿ ಅವನನ್ನು ಕೊಂದ ಕೀರ್ತಿಯ ರಾಮಾವತಾರದ ಸೂಚನೆ ಇಲ್ಲಿದೆ.

ಸುಂದರವಾದ ಎಲೆ ಹೆಣ್ಣೆಲೆಯ ಹಾಗೆ ಉದುರಿ ಬೀಳಬೇಕಾದರೆ, ಅದು ಎಂಥ ಕಷ್ಟದ ಪರಿತ್ಶಿತಿಯನ್ನು ಎದುರಿಸಬೇಕು\! ಗೋದಾದೇವಿಯ ಸ್ಥಿತಿಹಾಗಿದೆಯಂತೆ ಭಗವಂತನ ಅಗಲಿಕೆಯೂ, ಬರುವನೆಂಬ ನಿರೀಕ್ಷೆಯ ನಿರಾಶೆಯೂ ಇದಕ್ಕೆ ಮೂಲ.

೯. ಮದಯಾನೈಪೋಲೆೞುನ್ದ ಮಾಮುಹಿಲ್ ಹಾಳ್, ವೇಙ್ಗಡತ್ತೈ

ಪ್ಪದಿಯಾಹವಾೞ್ ವೀರ್ಹಾಳ್ ಪಾಮ್ಬಣೈಯಾನ್ ವಾರ್ ತ್ತೈಯೆನ್ನೇ

ಕದಿಯೆನ್ಱುನ್ದಾನಾವಾನ್ ಕರುತಾದು, ಓರ್ ಪೆಣ್ ಕೊಡಿಯೈ

ವದೈಶೆಯ್ದಾನೆನ್ನುಮ್ ಶೊಲ್ ವೈಯಹತ್ತಾರ್ ಮದಿಯಾರೇ

ಮದಮ್ ಯಾನೈ=ಮದಿಸಿದ ಆನೆಯ, ಪೋಲ್=ಹಾಗೆ, ಎೞುನ್ದ=ಮೂಡಿರುವ, ಮಾ ಮುಹಿಲ್ ಹಾಳ್=ಮಹಾಮುಗಿಲುಗಳೇ, ವೇಙ್ಗಡತ್ತೈ=ವೆಂಕಟಾಚಲವನ್ನು, ಪದಿ=ವಾಸಸ್ಥಾನ, ಆಹ=ಆಗಿ, ವಾೞ್ ವೀರ್ಹಾಳ್=ಬಾಳುತ್ತಿರುವವರೇ, ಪಾಮ್ಬು=ಹಾವನ್ನು, ಅಣೈಯಾನ್=ಹಾಸುಗೆಯಾಗಿ ಉಳ್ಳವನ=ವಾರ್ ತ್ತೈ=ವರ್ತಮಾನ, ಎನ್ನೇ=ಏನೂ ಇಲ್ಲವೇ?

೯೮

ತಾನ್=ಭಗವಂತನು, ಎನ್ಱುಮ್=ಯಾವಾಗಲೂ, ಗತಿ=ಗತಿ, ಆವಾನ್=ಆಗುತ್ತಾನೆ\(ಎಂಬುದನ್ನು\) ಕರುತಾದು=ಚಿಂತಿಸದೆ, ಓರ್=ಒಬ್ಬಳು, ಪೆಣ್ ಕೊಡಿಯೈ=ಹೆಣ್ಣುಮಗಳನ್ನು, ವದೈಶೆಯ್ದಾನ್=ವಧೆ ಮಾಡಿದನು, ಎನ್ನುಮ್=ಎಂಬ, ಶೊಲ್=ಅಪವಾದವನ್ನು, ವೈಯಹತ್ತಾರ್=ಭೂಲೋಕದಲ್ಲಿ ವಾಸಿಸುವವರು, ಮದಿಯಾರೇ=ತಿಳಿಯಲಾರರೇ?

ಮದಿಸಿದ ಆನೆಯ ಹಾಗೆ ಮೂಡಿಬರುತ್ತಿರುವ ಮಹಾಮೇಘಗಳೇ, ವೆಂಕಟಾಚಲವನ್ನೇ ಮನೆಯಾಗಿ ಮಾಡಿಕೊಂಡಿರುವವರೇ, ಹಾವನ್ನು ಹಾಸುಗೆಯಾಗಿ ಉಳ್ಳವನ ಸುದ್ದಿ ಏನೂ ಇಲ್ಲವೇ? ಭಗವಂತನು ಯಾವಾಗಲೂ ಗತಿಯಾಗುತ್ತಾನೆ- ಎಂಬುದನ್ನು ಮರೆತು ಒಬ್ಬ ಹೆಣ್ಣುಮಗಳನ್ನು ವಧೆ ಮಾಡಿದನು”ಎಂಬ ಅಪವಾದವನ್ನು ಭೂಲೋಕದ ಜನ ನುಡಿಯಲಾರರೇ?\(೯\)

ಎತ್ತರವಾದ ಬೆಟ್ಟಗಳನ್ನು ಆಶ್ರಯಿಸಿಕೊಂಡಿರುವೂ, ಬೆಟ್ಟಗಳ ಮೇಲೆ ಬಲವಾಗಿ ಮಳೆಗರೆಯುವುದೂ ಮೇಘಗಳ ಸ್ವಭಾವ. ಕಾರ್ಮುಗಿಲುಗಳು ತೆರೆತೆರೆಯಾಗಿ ಮೂಡಿಬರುವಾಗ ಅವು ನಾನಾ ಆಕೃತಿಗಳಾಗಿ ತೋರಿಬರುತ್ತವೆ, ಅವುಗಳ ದೊಡ್ಡ ಗಾತ್ರವೂ ಕರಿಯಬಣ್ಣವೂ ಮದಿಸಿದ ಆನೆಯ ನೆನಪು ತರುತ್ತದೆ.

ಭಗವಂತನಿಗೆ “ಶರಣಾಗತವತ್ಸಲ”, “ಆಶ್ರಿತರಕ್ಷಕ” ಎಂಬ ಬಿರುದು. “ನನ್ನನ್ನೇ ಗತಿ ಎಂದು ನಂಬಿದವನನ್ನು ಎಲ್ಲ ಕಾಲದಲ್ಲೂ ರಕ್ಷಿಸುತ್ತೇನೆ”ಎಂಬುದು ಭಗವಂತನ ಆಶ್ವಾಸನೆ. ಆದರೆ, ಅವನನ್ನೇ ಗತಿಯೆಂದೂ ಪ್ರಾಣವೆಂದೂ ನಂಬಿರುವ ಗೋದಾದೇವಿಯ ವಿಷಯದಲ್ಲಿ ಇದುವರೆಗೆ ಅದು ನಿಜವಾಗಲಿಲ್ಲ. ಅವಳ ಬಳಿಗೆ ಭಗವಂಟನು ಬರದೆ ಹೋದರೆ, ಅವಳು ಬದುಕಿರುವುದೇ ದುಸ್ತರ. ಅವಳು ಸತ್ತಳೆಂದರೆ, ಭಗವಂತನು ತಾನುಕೊಟ್ಟ ವಚನವನ್ನುತಾನೇ ಪಾಲಿಸಲಿಲ್ಲವೆಂದೂ, ನಂಬಿದವರ ಕೈಬಿಡೆನೆಂಬುದನ್ನು ಅವನುಮರೆತುಬಿಟ್ಟನೆಂದೂ, ಅವಳ ಮರಣಕ್ಕೆ ಅವನೇ ಕಾರಣನೆಂದೂ ಜನ ಆಡಿಕೊಳ್ಳುವುದಕ್ಕೆ ಅವಕಾಶವಾಗುವುದಲ್ಲ\! ಭಗವಂತ ಅದಕ್ಕೆ ಅವಕಾಶ ಕೊಡದಂತೆ ಗೋದಾದೇವಿಯ ಬಳಿಗೆ ಬೇಗಲೆ ಬರಬೇಕೆಂದು ಗೋದಾದೇವಿಯ ಬಯಕೆ.

೧೦.ನಾಹತ್ತಿನಣೈಯಾನೈ ನನ್ನುದಲಾಳ್ ನಯನ್ದುರೈಶೆಯ್

ಮೇಹತ್ತೈ ವೇಙ್ಗಡಿಕ್ಕೋನ್ ವಿಡುದೂದಿಲ್ ವಿಣ್ಣಪ್ಪಮ್

ಪೋಹತ್ತಿಲ್ ವೞುವಾದ ಪುದುವೈಯರ್ ಕೋನ್ ಕೋದೈ ತಮಿೞ್

ಆಹತ್ತುವೈತ್ತುರೈಪ್ಪಾರವರಡಿ ಯಾರಾಹುವರೇ

ನಲ್=ಒಳ್ಳೆಯ, ನುದಲಾಳ್=ಮುಖವುಳ್ಳವಳಾದ, ಪೋಹತ್ತಿಲ್=ಪ್ರಾಪಂಚಿಕ ಸುಖಭೋಗಗಳಲ್ಲಿ, ವೞುವಾದ=ಜಾರಿಬೀಳದ, ಪುದುವೈಯರ್ ಕೋನ್=ಶ್ರೀವಿಲ್ಲಿಪುತ್ತೂರಿನವರಿಗೆ ಯಜಮಾನನೆನಿಸಿದ ಶ್ರೀವಿಷ್ಣುಚಿತ್ತರ, ಕೋದೈ=ಗೋದಾದೇವಿಯು, ನಾಹತ್ತಿನ್=ಅನಂತನನ್ನು, ಅಣೈಯಾನೈ=ಹಾಸುಗೆಯಾಗಿ ಉಳ್ಳವನಾದ, ವೇಙ್ಗಡಕ್ಕೋನ್=ತಿರುಮಲೆಯ ಒಡೆಯನನ್ನು, ನಯನ್ದು=ಆಶಿಸಿ, ಉರೈ ಶೆಯ್=ಅರಿಕೆ ಮಾಡುವಂತೆ

೯೯

ಮೇಹತ್ತೈ=ಮೇಘವನ್ನು, ವಿಡುತೂದಿಲ್=ದೂತನಾಗಿ ಕಳುಹಿಸಿದ, ವಿಣ್ಣಪ್ಪಮ್=ಬಿನ್ನಹವಾದ, ತಮಿೞ್=ತಮಿಳಿನ ಈ ಪಾಶುರಗಳನ್ನು, ಆಹತ್ತು=ಹೃದಯದಲ್ಲಿ, ವೈತ್ತು=ಇಟ್ಟುಕೊಂಡು, ಉರೈಪ್ಪಾರ್ ಅವರ್=ಅರಿತುಕೊಂಡವರು, ಅಡಿಯಾರ್=ಕಿಂಕರರು, ಆಹುವರೇ=ಆಗುತ್ತಾರೆ.

ಒಳ್ಳೆಯ ಮುಖವುಳ್ಳವಳೂ, ಪ್ರಾಪಂಚಿಕ ಸುಖಭೋಗಗಳಲ್ಲಿ ಜಾರಿಬೀಳದ ಶ್ರೀವಿಲ್ಲಿಪುತ್ತೂರಿನವರ ಯಜಮಾನನೆನಿಸಿದ ಮಗಳೂ ಆದ ಗೋದಾದೇವಿಯು ಅನಂತನನ್ನು ಹಾಸುಗೆಯಾಗಿ ಉಳ್ಳವನಾದ ತಿರುಮಲೆಯ ಸ್ವಾಮಿಯನ್ನು ಆಶಿಸಿ, ಅರಿಕೆಮಾಡುವಂತೆ ಮೋಡವನ್ನು ದೂತನಾಗಿ ಕಳುಹಿಸಿದ ಬಿನ್ನಹವಾದ ತಮಿಳಿನ ಈ ಪಾಶುರಗಳನ್ನು, ಹೃದಯದಲ್ಲಿಟ್ಟುಕೊಂಡು ಅರಿತುಕೊಂಡವರು\(ಭಗವಂತನ\) ಪಾದಸೇವಕರೇ ಆಗುತ್ತಾರೆ.\(೧೦\)

ಸಾಮಾನ್ಯವಾಗಿ ಸೌಂದರ್ಯವನ್ನೂ ಯೌವನವನ್ನೂ ಪಡೆದಿರುವ ಸ್ತ್ರೀಗೆ ಪ್ರಾಪಂಚಿಕ ಸುಖಭೋಗಗಳೆಲ್ಲವೂ ಬೇಕೆನ್ನಿಸುತ್ತದೆ. ಅವಳ ದಿನಚರಿಯೂ ಅವಳ ಗಮನವೂ ಯಾವಾಗಲೂ ಅತ್ತಕಡೆಯೇ ಹರಿಯುತ್ತದೆ. ಇದು ಸ್ವಾಭಾವಿಕ. ಆದರೆ, ಅವಳ ಹುಟ್ಟು ಬೆಳವಣಿಗೆಯ ಸನ್ನಿವೇಶದಿಂದಲೂ, ಅವಳ ಜನ್ಮಾಂತರ ಸಂಸ್ಕಾರದಿಂದಲೂ, ದೈವಕೃಪೆಯಿಂದಲೂ ಅವಳ ಆಶೋತ್ತರಗಳಲ್ಲಿ ವ್ಯತ್ಯಾಸಗಳು ಕಂಡುಬರುತ್ತವೆ. ಗೋದಾದೇವಿ ಇದಕ್ಕೆ ಒಂದು ನಿದರ್ಶನ. ಅವಳು ಹುಟ್ಟಿದ್ದು ತುಲಸಿಯ ಪಾತಿಯಲ್ಲಿ-ಅಯೋನಿಜೆಯಾಗಿ.ಬೆಳೆದದ್ದು, ಪರಿಶುದ್ಧವಾದ ಅಪರೂಪ ಮಾನವನ ಜೀವನ ನಡಸುತ್ತಿದ್ದ ದೇವಬ್ರಾಹ್ಮಣನಾದ ವಿಷ್ಣುಚಿತ್ತರ ಬಳಿ. ಪ್ರಾಪಂಚಿಕದ ಕಡೆಗೆ ಮನಸ್ಸನ್ನು ಓಲಿಸದೆ, ಸದಾ ಭಗವಂತನ ಸೇವೆಯಲ್ಲಿಯೂ, ಅಧ್ಯಯನ ಅಧ್ಯಾಪನದಲ್ಲಿಯೂ ಕಾಲಕಳೆಯುತ್ತಿದ್ದವರು ವಿಷ್ಣುಚಿತ್ತರು. ಭಗವಂತನ ಸೇವೆಗೆಂದೇ ಹೂದೋಟವನ್ನು ಬೆಳೆಸಿದರು. ಭಗವಂತನಿಗಾಗಿಯೇ ತುಲಸಿ ಮತ್ತು ಹೂವಿನ ಮಾಲಿಕೆಯನ್ನು ಪ್ರತಿದಿನವೂ ಕಟ್ಟಿ ಸಮರ್ಪಿಸುತ್ತಿದ್ದರು. ಈ ಸಂಸ್ಕಾರ, ಸನ್ನಿವೇಶಗಳ ನಡುವೆ ಬೆಳೆದ ಗೋದಾದೇವಿಗೆ ಭಗವಂತನಲ್ಲೇ ನಿಲುಕಡೆಯಾದ ಮನಸ್ಸು ಬಂತು. ಸಮಾಜದ ಕಟ್ಟುಪಾಡಿಗೂ, ವಯಸ್ಸಿಗೂ ತಕ್ಕಂತೆ ಅವಳು ಮದುವೆಯಾಗಬೇಕಲ್ಲ\! ಮಾನವಳಾಗಿ ಹುಟ್ಟಿದ್ದರೂ ಮಾನವನ ಕೈಹಿಡಿಯೆನೆಂದೂ, ಭಗವಂತನೇ ತನಗೆ ಪತಿಯೆಂದೂ ದೃಢವಾಗಿ ನಂಬಿ, ಹಾಗೆಯೇ ಫಣತೊಟ್ಟು, ಅದನ್ನು ಸಾಧಿಸಿಕೊಳ್ಳಲು ಸರ್ವಪ್ರಯತ್ನ ನಡಸಿದಳೂ ದೇವಿ. ಅವಳ ಪ್ರಯತ್ನಗಳಲ್ಲಿ “ಮೇಘದೂತ” ವೂ ಒಂದು. ಅವಳ ಕೋರಿಕೆಯಂತೆ ಭಗವಂತನನ್ನು ಪತಿಯಾಗಿ ಪಡೆದುಕೊಳ್ಳುವ ಮುನ್ನ, ಅದನ್ನು ಸಾಧಿಸುತ್ತಿರುವ ಕಾಲದಲ್ಲಿ, ವಿರಹದಿಂದ ಕೃಶವಾದಳು. ಜೀವಿಸಿರುವುದೇ ದುಸ್ತರವೆಂದು ಭಾವಿಸಿದಳು. ಸಂಕಟಗಳನ್ನು ಅನುಭವಿಸಿದಳು. ಆದರೆ, ದೃಢವಾದ ನಂಬಿಕೆಯಿಂದ, ಭಗವಂತನು ತನ್ನ ಕೈಹಿಡಿದೇ ಹಿಡಿಯುವನೆಂಬ ಭರವಸೆಯಿಂದ, ಭಗವಂತನ ನಾಮಸ್ಮರಣೆಯಿಂದಲೂ, ನಾಮಸಂಕೀರ್ತನೆಯಿಂದಲೂ ತನ್ನ ಜೀವವನ್ನು ನಿಗಿಹಿಡಿದುಕೊಂಡಿದ್ದಳು. ಭಗವಂತನ ನಾಮಸ್ಮರಣೆ ಮಾಡುತ್ತಲೇ ತನ್ನ ಜೀವವನ್ನು ಸವೆಸಬೇಕೆಂದೂ, ಅದೇ ಸಾರ್ಥಕವಾದ ಮಾರ್ಗವೆಂತಲೂ, ತನ್ನ ಗುರಿಯನ್ನು ಸಾಧಿಸುವುದಕ್ಕೆ ಅದೇ ಸರಳವಾದ ಕ್ರಮವೆಂತಲೂ ಈ ತಿರುಮೊೞಿ ಸೂಚಿಸುತ್ತದೆ. ಈ ತಿರುಮೊೞಿಯ ಪಾಶುರಗಳನ್ನು ಚೆನ್ನಾಗಿ ಅರಿತುಕೊಂಡು ಅದರ ಗುಟ್ಟನ್ನು ಮನನ ಮಾಡುವವನು ಭಗವಂತನ ಅಡಿಯಾಳಾಗುತ್ತಾನೆ. ಬದುಕಿರುವಾಗಲೂ ಅವನು ಸಾತ್ವಿಕನಾದ ಸದ್ಭಕ್ತನಾಗುವುದಲ್ಲದೆ, ಅವನು ಗತಿಸಿದ ಬಳಿಕ, ಯಮಬಾಧೆಗೆ

೧೦೦

ಅವಕಾಶವಿಲ್ಲದಂತೆ, ಅವನು ಭಗವಂತನನ್ನು ಸೇರಿ, ಅವನ ನಿತ್ಯಕಿಂಕರನಾಗುತ್ತಾನೆ. ಇದೇ ಈ ತಿರುಮೊೞಿಯ ಫಲಶ್ರುತಿ.

ಅಡಿಯ ನಡೆ: ವಿಣ್, ಮಾ, ಒಳಿ, ಮಿನ್, ವಾನ್, ಶಲಮ್, ಶಙ್ಗಮ್, ಮದ, ನಾಹತ್ತು, \(ಶಿನ್ದುರಮ್\)

೧೦೧

ಶ್ರೀಃ

ಶ್ರಿಯೈ ನಮಃ

ಒಂಬತ್ತನೆಯ ತಿರುಮೊೞಿ ಶಿನ್ದುರಶ್ಶೆಮ್ ಪೊಡಿ

೧.ಶಿನ್ದುರಚ್ಚೆಮ್ ಪೊಡಿಪ್ಪೋಲ್ ತಿರುಮಾಲಿರುಂಜೋಲೈಯೆಙ್ಗುಮ್

ಇನ್ದಿರಕೋಪಙ್ಗಳೇ ಯೆೞುನ್ದೂಮ್ ಪರನ್ದಿಟ್ಟನವಾಲ್

ಮನ್ದರಮ್ ನಾಟ್ಟಿಯನ್ಱು ಮದುರಕ್ಕೊೞುಂಜಾಱು ಕೊಣ್ಡ

ಶುನ್ದರತ್ತೋಳುಡೈಯಾನ್ ಶುೞಲೈಯಿಲ್ ನಿನ್ಱುಯ್ದುಙ್ಕೋಲೋ

ಶಿನ್ದುರಮ್=ಸಿಂಧೂರದ, ಶೆಮ್=ಕೆಂಪನೆಯ, ಪೊಡಿಪೋಲ್=ಪುಡಿಯ ಹಾಗೆ, ತಿರುಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಬೆಟ್ಟವನ್ನು, ಎಙ್ಗುಮ್=ಎಲ್ಲೆಡೆಯಲ್ಲೂ, ಇನ್ದಿರಕೋಫಙ್ಗಳೇ=ಮಿಂಚುಹುಳುಗಳೇ, ಎೞುನ್ದುಮ್=ಮೇಲೆದ್ದು, ಪರನ್ದಿಟ್ಟನ=ಹರಡಿಕೊಂಡುಬಿಟ್ಟಿವೆ, ಆಲ್=ಅಯ್ಯೋ, ಅನ್ಱು=ಆ ಕಾಲದಲ್ಲಿ, ಮನ್ದರಮ್=ಮಂದರ ಪರ್ವತವನ್ನು, ನಾಟ್ಟಿ=\(ಕಡಲಿನಲ್ಲಿ\)ನಾಟಿ, ಕೊೞು=ಅತಿಶಯವಾದ, ಮದುರಮ್=ಸಿಹಿಯಾದ, ಶಾಱು=ಸಾರವನ್ನು\(ಅಮೃತವನ್ನು\) ಕೊಣ್ಡ=ಎತ್ತಿಕೊಂಡ, ಶುನ್ದರತ್ತೋಳುಡೈಯಾನ್=ಶ್ರೀಸುಂದರಬಾಹುಸ್ವಾಮಿಯ, ಶುೞಲೈಯಿಲ್=ಸುಳಿಯ ಬಲೆಯಲ್ಲಿ, ನಿನ್ಱು=ಸಿಕ್ಕಿಬಿದ್ದು, ಉಯ್ದುಮ್ ಕೊಲೋ=ಬದುಕುವವೋ ಹೇಗೋ?

ಸಿಂಧೂರದ ಕೆಂಪುಪುಡಿಯ ಹಾಗೆ, ತಿರುಮಾಲಿರುಂಜೋಲೈ ಬೆಟ್ಟವನ್ನು ಎಲ್ಲೆಲ್ಲಿಯೂ ಮಿಂಚುಹುಳುಗಳೇ ಮೇಲೆದ್ದು ಹರಡಿಕೊಂಡು ಬಿಟ್ಟಿವೆಯಲ್ಲಾ\! ಆ ಕಾಲದಲ್ಲಿ ಮಂದರಪರ್ವತವನ್ನು ಕಡಲಲ್ಲಿ ನಿಲ್ಲಿಸಿ ಅತಿಶಯವಾದ ಸಿಹಿಯಾದ ಸಾರವನ್ನು ಅಮೃತವನ್ನು ಎತ್ತಿಕೊಂಡ ಶ್ರೀಸುಂದರ ಬಾಹುಸ್ವಾಮಿಯ ಸುಳಿಯ ಬಲೆಯಲ್ಲಿ ಸಿಕ್ಕಿಬಿದ್ದು ಅವು ಬದುಕುವುವೋ ಹೇಗೋ?\(೧\)

ಪ್ರೇಮಿಗಳು ಒಂದು ರೀತಿಯಲ್ಲಿ ಸ್ವಾರ್ಥಿಗಳೇ. ಅವರ ಪ್ರೇಮಕ್ಕೆ ಅಡ್ಡಿಬರಲೇಬಾರದು ಎಂದು ಅಬರ ಬಯಕೆ. ಅಡ್ಡಿತರುವವರು ಯಾರೇ ಆಗಲಿ, ಯಾವುದೇ ಆಗಲಿ ಅವರ ಮೇಲೆ ಅವರಿಗೆ ಕೋಪಬರುತ್ತದೆ. ತಮ್ಮ ಪ್ರೇಮದಲ್ಲಿ ಪಾಲುಗೊಳ್ಳುವವರು ಇದ್ದರಂತು ಅವರಿಗೆ ಈರ್ಷೆ, ದ್ವೇಷ, ಕೋಪಗಳು ತಪ್ಪದೆ ಉಂಟಾಗುತ್ತವೆ. ಮಾನವರಿಗೆ ಇದು ಸಹಜವಾದದ್ದು.

ಗೋದಾದೇವಿಗೆ ಭಗವಂತನಲ್ಲಿಪರಮಪ್ರೇಮ. ಭಗವಂತನನ್ನು ಎಲ್ಲ ರೀತಿಯಲ್ಲೂ ಅನುಭವಿಸಬೇಕೆಂದು ಅವಳ ಮಹದಾಶೆ. ಭಗವಂತನು ಅವಳ ಬಳಿಯಲ್ಲಿಲ್ಲ. ಅವನನ್ನು ಬರಹೇಳಿ ಪರಿಪರಿಯಾಗಿ, ಬೇರೆಬೇರೆ ದೂತರ ಮೂಲಕ ಹೇಳಿಕಳುಹಿಸಿ ಆಯಿತು. ಮಳೆಗಾಲದ ಕಾರ್ಮೋಡಗಳೀಗೂ ಈ ದೌತ್ಯವನ್ನು ವಹಿಸಿಕೊಟ್ಟಳು. ಮಳೆಗಾಲ ಮುಗಿಯಿತು. ಪ್ರಕೃತಿಸೌಂದರ್ಯಕ್ಕೆ ನೆಲೆವೀಡಾದ ತಿರುಮಾಲಿರುಂಜೋಳೈ ಬೆಟ್ಟದ ಮೇಲೆ ಸುಂದರ ಬಾಹುಸ್ವಾಮಿ

೧೦೨

ಆನಂದದಿಂದ ನೆಲೆಸಿದ್ದಾನೆ. ಬೆಟ್ಟವನ್ನೆಲ್ಲಾ ಮಳೆಹುಳುಗಳು ತುಂಬಿ ಆವರಿಸಿಬಿಟ್ಟಿವೆ. ಅವು ಕೆಂಪಗೆ ಸಿಂಧೂರದ ಪುಡಿಯನ್ನು ಬೆಟ್ಟದ ಮೇಲೆಲ್ಲಾ ಚೆಲ್ಲಿಬಿಟ್ಟಂತೆ ತುಂಬಿಕೊಂಡಿವೆ. ಗೋದಾದೇವಿಗೆ ಅವುಗಳಲ್ಲಿ ಈರ್ಷೆ. ತನಗೇ ಲಭಿಸಬೇಕಾದ ಭಗವಂತನ ಸಾಮೀಪ್ಯವನ್ನು ಈ ಮಳೆಯ ಹುಳುಗಳು ಪಡೆದುಕೊಂಡುಬಿಟ್ಟವಲ್ಲಾ\!

ಈ ಈರ್ಷೆಯ ನಡುವೆ ಗೋದಾದೇವಿಗೆ ಒಂದು ಸಮಾಧಾನ ತೋರಿಬರುತ್ತದೆ; ಅವಳ ಪ್ರಿಯತಮನಾದ ಸುಂದರಬಾಹುಸ್ವಾಮಿ ಬಹುಚತುರ, ಬಲುಸಮರ್ಥ. ಹಿಂದೆ ಒಂದು ಸಲ, ದೇವಾಸುರರ ನಡುವೆ ಸಂಧಿಸಮಾಧಾನ ತರುವ ಕಾರಣದಿಂದ, ಮಂದರಪರ್ವತವನ್ನು ಕಡಲಲ್ಲಿ ಇಳಿಸಿ, ದೇವತೆಗಳನ್ನೂ ರಾಕ್ಷಸರನ್ನೂ ಒಪ್ಪಿಸಿ, ಅವರಿಂದಲೇ ಸಮುದ್ರಮಥನ ಮಾಡಿಸಿ, ಅತಿಶಯವಾದ ಅಮೃತವನ್ನು ಭಗವಂತನು ಪಡೆದನು. ಆ ಕೂಡಲೇ ತನ್ನ ಚಮತ್ಕಾರದಿಂದ, ಅದನ್ನು ತಾನೇ ಎತ್ತಿಕೊಂಡು, ದೇವತೆಗಳಿಗೆ ಮಟ್ಟಿಗೆ ಅದನ್ನು ಹಂಚಿ, ಅವರನ್ನು ಅಮರರನ್ನಾಗಿ ಮಾಡಿದನಲ್ಲವೇ? ಆ ಭಗವಂತನಲ್ಲಿ ಆ ಅಮೃತಕ್ಕಿಂತಲೂ ಶ್ರೇಷ್ಠವಾದ, ಹಿಸಿಯಾದ ಅಧರಾಮೃತವುಂಟಲ್ಲವೇ\! ಅದೊಂದು ಸುಳಿಯ ಬಲೆಯೇ\! ಮಳೆಯಹುಳುಗಳು ಎಲ್ಲವೂ ಈ ಬಲೆಯಲ್ಲಿ ಸಿಕ್ಕಿಬಿದ್ದಿವೆ. ಅದನ್ನು ತಪ್ಪಿಸಿಕೊಂಡು, ಬದುಕಿ ಬರಲು ಅವಕ್ಕೆ ಆಗುವುದೇ ಇಲ್ಲ\!

ದೇವತೆಗಳಿಗೆ ಭಗವಂತನು ಹಂಚಿದ ಅಮೃತದಿಂದ ದೇವತೆಗಳು ಅಮರರಾದರು; ಅಷ್ಟೆ. ಭಗವಂತನ ನಿತ್ಯಸಾನ್ನಿಧ್ಯ ಅವರಿಗೆ ಲಭಿಸಿತೇ?ಆದನ್ನು ಪಡೆಯಬೇಕೆಂದರೆ, ದೇವತೆಗಳೂ ಕಷ್ಟಪಡಬೇಕು. ಆದರೆ, ಭಗವಂತನ ಅಧರಾಮೃತವಾದರೋ ಭಗವಂತನನ್ನು ಎದೆಂದಿಗೂ ಅಗಲದಂಥ ಸನ್ನಿಧ್ಯವನ್ನು ದೊರಕಿಸಿಕೊಡುವುದು. ಎಂಥ ಶ್ರೇಷ್ಠವಾದ ಅಮೃತ ಅದು\!

೨.ಪೋರ್ ಕಳಿಱುಪೊರುಮ್ ಮಾಲಿರುಂಜೋಲೈಯಮ್ ಪೂಮ್ ಪುಱವಿಲ್

ತಾರ್ ಕ್ಕೊಡಿ ಮುಲ್ಲೈಹಳುಮ್ ತವಳನಹೈಕಾಟ್ಟುಹಿನ್ಱ

ಕಾರ್ ಕ್ಕೊಳ್ ಪಡಾಕ್ಕಳ್ ನಿನ್ಱು ಶುೞಱಿಚ್ಚಿರಿತ್ತರಿಯೇನ್

ಆರ್ ಕ್ಕಿಡುಕೋ ತೋೞೇ ಅವನ್ ತಾರ್ ಶೆಯ್ದ ಪೂಶಲೈಯೇ

ಪೋರ್=ಹೋರಾಡಬಲ್ಲ, ಕಳಿಱು=ಗಂಡಾನೆಗಳು, ಪೊರುಮ್=ಹೋರಾಟದ ಆಟವಾಡುವ, ಮಾಲಿರುಂಜೋಲೈ=ತಿರುಮಾಲಿರುಂಜೋಲೈಯ, ಅಮ್=ಸೊಬಗಿನ, ಪೂ=ಹೂಗಳ, ಪುಱವಿಲ್=ಲತಾಗೃಹಗಳಲ್ಲಿ, ತವಳ=ಶುಭ್ರವಾದ ಬಿಳಿಯ\(ಹೊಳೆಯುವ\), ನಹೈ=ಬಗೆಯನ್ನು, ಕಾಟ್ಟುಹಿನ್ಱ=ತೋರಿಸುತ್ತಿರುವ\(ಬೀರುತ್ತಿರುವ\), ತಾರ್=ಮೊಗ್ಗುಗಳುಳ್ಳ, ಕೊಡಿ=ಕುಡಿಗಳುಳ್ಳ, ಮುಲ್ಲೈಹಳುಮ್=ಮಲ್ಲಿಗೆ ಹೂ ಬಳ್ಳಿಗಳೂ, ಕಾರ್=ಕಪ್ಪಗೆ, ಕೊಳ್=ಆಕೃತಿಯ, ಪಡಾಕ್ಕಳ್=ದೊಡ್ಡ ದೇಹಗಳೂ, ನಿನ್ಱು=ನಿಂತು, ಶುೞಱಿ=ಭ್ರಮೆಗೊಳಿಸಿ, ಶಿರಿಕ್ಕ=ಅಪಹಾಸ್ಯ ಮಾಡುವುದನ್ನು, ತರಿಯೇನ್=ಸಹಿಸಲಾರೆನು, ತೋೞೇ=ಗೆಳತಿಯೇ, ಅವನ್=ಅವನ, ತಾರ್ ಶೆಯ್ದ=ಚಮತ್ಕಾರವು, ಶೆಯ್ದ=ಉಂಟುಮಾಡಿದ

೧೦೩

ಪೂಶಲೈಯೇ=ಕಡುದುಃಖವನ್ನು, ಆರ್ ಕ್ಕೂ=ಯಾರಲ್ಲಿ ಇಡುಕೋ=ಮೊರೆಯಿಡುವುದೋ?

ಮದಿಸಿದ ಗಂಡಾನೆಗಳು ಹೋರಾಟದ ಆಟವಾಡುವ ತಿರುಮಾಲಿರುಂಜೋಲೈಯ ಸುಂದರವಾದ ಹೂಗಳ ಲತಾಗೃಹಗಳಲ್ಲಿ ಶುಭ್ರವಾದ ಬಿಳಿಯ\(ಹೊಳೆಯುವ\) ನಗೆಯನ್ನು ಬೀರುತ್ತಿರುವ ಮೊಗ್ಗು,ಕುಡಿ, ಹೂಗಳಿಂದ ಕೂಡಿದ ಮಲ್ಲಿಗೆ ಹೂ ಬಳ್ಳಿಗಳೂ, ಕಪ್ಪಗೆ ಆಕೃತಿಯ ದೊಡ್ಡದೇಹಗಳೂ ನಿಂತುಭ್ರಮೆಗೊಳಿಸಿ ಅಪಹಾಸ್ಯ ಮಾಡುವುದನ್ನು ಸಹಿಸಲಾರೆನು;ಗೆಳತೀ, ಅವನ ಚಮತ್ಕಾರದಿಂದ ಉಂಟಾಗಿರುವ ಕಡುದುಃಖವನ್ನು ಯಾರಲ್ಲಿ ಮೊರೆಯಿಡುವುದೋ?\(೨\)

ತಿರುಮಾಲಿರುಂಜೋಲೈ ಪರ್ವತವನ್ನು ಸುತ್ತುವರಿದಿರುವ ಪ್ರದೇಶದಲ್ಲಿ ದಟ್ಟವಾದ ಕಾಡುಗಳಿವೆ. ಆ ಕಾಡುಗಳಲ್ಲಿ ಆನೆಗಳು ಗುಂಪುಗುಂಪಾಗಿವೆ. ಅವುಗಳಲ್ಲಿ ಗಂಡಾನೆಗಳು ತಂತಮ್ಮಲ್ಲಿ ಶಕ್ತಿಪ್ರದರ್ಶನದ ಆಟದಲ್ಲಿ ತೊಡಗುತ್ತವೆ. ಬೆಟ್ಟದ ತಪ್ಪಲಿನಲ್ಲಿ ಎಲ್ಲೆಲ್ಲಿಯೂ ಪ್ರಕೃತಿಸಹಜವಾದ ಲತಾಮಂಟಪಗಳಿವೆ.ಅವುಗಳೆಲ್ಲವೂ ಸುವಾಸನೆಯ ಹೂಗಳಿಂದ ತುಂಬಿವೆ. ಅವುಗಳೆಲ್ಲ ಶುಭ್ರವಾಗಿ ನಗುನಗುತ್ತಾ ಇರುವಂತೆ ಕಂಡುಬರುತ್ತವೆ. ತೋಪುಗಳೂ, ಕಾಡಿನ ಗಿಡಮರಗಳೂ ಅವುಗಳ ನೆರಳೂ ದೂರಕ್ಕೆ ದೊಡ್ಡದೊಡ್ಡ ಕಪ್ಪನೆಯ ಆಕೃತಿಗಳನ್ನು ಮೂಡಿಸುವಂತೆ ಭ್ರಮೆಗೊಳಿಸುತ್ತವೆ.

ಗೋದಾದೇವಿಗೆ ಈ ಎರಡು ನೋಟಗಳೂ ಆಗದು. ಅವುಗಳನ್ನು ಕಂಡು ಅವಳು ಸಹಿಸಳು. ಭಗವಂತನಿಗಾಗಿ ಕಾತರಗೊಂಡು ಕಾದು ಕುಳಿತಿರುವವಳಿಗೆ, ಅದನ್ನು ದೊರಕಿಸಿಕೊಡುವುದರ ಬದಲಾಗಿ, ಅದಕ್ಕೆ ಅಡ್ಡಿತರುವ ಯಾವುದೇ ಆಗಲಿ, ಅವಳಿಗೆ ಆಗದ್ದು.

ಭಗವಂತನೇ ಸ್ವತಃ ಅವಳ ಕರೆಗೆ ಓಗೊಟ್ಟು ಅವಳ ಬಳಿಗೆ ಬಂದು ಅವಳನ್ನು ಸಂತೋಷಪಡಿಸಬೇಕೆಂದು ಅವಳ ಆಶೆ. ಭಗವಂತನು ಬರಲಿಲ್ಲ. ಅದಕ್ಕೆ ಬದಲಾಗಿ ಭಗವಂತನನ್ನು ಆಶ್ರಯಿಸಿಕೊಂಡಿರುವ ಬೇರೆ ವಸ್ತುಗಳೆಲ್ಲ ಪ್ರಕೃತಿಯಲ್ಲಿ ಆನಂದಿಸುತ್ತಿವೆ\! ಪ್ರಕೃತಿಯ ಸುಂದರ ನೋಟಗಳು ಅವಳನ್ನು ಕಂಡು ಹಾಸ್ಯಮಾಡುವಂತೆ ಅವಳಿಗೆ ತೋರಿಬರುತ್ತವೆ. ಲತಾಮಂಟಪಗಳ ಕುಡಿ, ಮೊಗ್ಗು, ಹೂಗಳು ಅವಳನ್ನು ಕಂಡು ನಗುತ್ತಿರುವಂತೆಯೂ, ದಟ್ಟವಾದ ದೂರದ ಮರಗಿಡಗಳೂ ಅವುಗಳ ನೆರಳಿನ ಪ್ರದೇಶಗಳೂ ಅವಳನ್ನು ಬೆದರಿಸಿ ಭ್ರಮೆಗೊಳಿಸುತ್ತಿರುವಂತೆಯೂ ಅವಳು ಭಾವಿಸಿಕೊಳ್ಳುತ್ತಾಳೆ. ಭಗವಂತನ ವಿರಹದಿಂದ ಕೊರಗುತ್ತಿರುವ ಅವಳ ಮನಸ್ಸು ಇನ್ನಷ್ಟು ತೊಂದರೆ ಕೊಡುತ್ತವೆ. ಗೋದಾದೇವಿ ಅವಳ ಆಪ್ತಗೆಳತಿಗೆ ಹೇಳುತ್ತಾಳೆ: ಭಗವಂತನ ಚಮತ್ಕಾರವೇ ಇವೆಲ್ಲ. ಇವುಗಳಿಂದ ನನಗೆ ಕಡುದುಃಖವುಂಟಾಗಿದೆ. ನಮಗೆ ಬರುವ ಕಷ್ಟದುಃಖಗಳನ್ನು ನೀಗಿಸೆಂದು ಭಗವಂತನಲ್ಲಿ ನಾವು ಬೇಡಬೇಕಾದ್ಸೂ ಸಹಜವಾಗಿರುವಾಗ, ಅವನೇ ನಮಗೆ ದುಃಖವನ್ನುಂಟು ಮಾಡಿದಾಗ, ಅದನ್ನು ನಿವಾರಿಸೆಂದು ಹೇಳಿಕೊಳ್ಳುವುದು ಯಾರಲ್ಲಿ? ಬೇರೆ ಯಾರು ಆರ್ತರನ್ನು ರಕ್ಷಿಸುವವನು? ಯಾರಲ್ಲಿ ಮೊರೆಯಿಡಬೇಕು?

ದುಃಖದ ಸಹನೆಯ ಮಿತಿಯನ್ನು ಮುಟ್ಟಿದಾಗ ಮನುಷ್ಯನಿಂದ ಬರಬಹುದಾದ ಮಾತುಗಳಿವು. ಸಲಹುವ ಪರಮಾತ್ಮನಿಗಲ್ಲದೆ ಬೇರೆ ಯಾರಲ್ಲಿ ಮೊರೆಯಿಟ್ಟರೂ ಫಲವಿಲ್ಲ. ಭಗವಂತನೇ ಶರಣ್ಯ. ಅವನಿಗೇ ಶರಣು. ಅವನೇ ನಮ್ಮ ಕಷ್ಟಸಂಕಟಗಳನ್ನು ನಿವಾರಿಸಬೇಕು. ಅವನೇ ಅವನ್ನು ನಿವಾರಿಸುವವನು.

೧೦೪

೩.ಕರುವಿಳೈಯೊಣ್ ಮಲರ್ ಹಾಳ್ ಕಾಯಾಮಲರ್ ಹಾಳ್ ತಿರುಮಾ

ಲುರುವೊಳಿಕಾಟ್ಟುಕಿನ್ಱೇರ್ ಎನಕ್ಕೂಯ್ ವೞಿಕ್ಕೊನ್ಱುರೈಯೀರ್

ತಿರುವಿಳೈಯಾಡು ತಿಣ್ಡೋಳ್ ತಿರುಮಾಲಿರುಂಜೋಲೈನಮ್ಬಿ

ವರಿವಳೈಯಿಲ್ ಪುಹುನ್ದು ವನ್ದಿಪಟ್ರುಮ್ ವೞಕ್ಕೂಳದೇ

ಒಣ್=ಸುಂದರವಾದ, ಕರುವಿಳೈ ಮಲರ್ಹಾಳ್=ಕರುವಿಳೈ ಪುಷ್ಪಗಳೇ, ಕಾಯಾಮಕರ್ಹಾಳ್=ಅಗಸೆ ಹೂಗಳೇ, ತಿರುಮಾಲ್=ಲಕ್ಷ್ಮೀಫತಿಯ, ಉರು=ದೇಹದ, ಒಳಿ=ಕಾಂತಿಯನ್ನು, ಕಾಟ್ಟುಹಿನ್ಱೇರ್=ತೋರ್ಪಡಿಸುತ್ತಿದ್ದೀರಿ, ಎನಕ್ಕೂ=ನನಗೆ, ಉಯ್=ಬದುಕುವ, ವೞಕ್ಕೂ=ಮಾರ್ಗವನ್ನು, ಒನ್ಱು=ಒಂದನ್ನು, ಉರೈಯೀರ್=ಹೇಳಿರಿ, ತಿರು=ಶ್ರೀದೇವಿಯು, ವಿಳೈಯಾಡು=ವಿಹರಿಸುವ, ತಿಣ್=ಬಲಯುತವಾದ, ತೋಳ್=ತೋಳುಗಳ, ತಿರುಮಾಲಿರುಂಜೋಲೈ=ತಿರುಮಾಲಿರುಂಜೋಳೈಯ, ನಮ್ಬಿ=ಪ್ರಭುವು, ಇಲ್=ಮನೆಯನ್ನು\(ನನ್ನ ಅಂತರಂಗವನ್ನು\)ಪುಹುನ್ದು=ಪ್ರವೇಶಿಸಿ, ವರಿ=ಸುಂದರವಾದ, ವಳೈ=ಬಳೆಯನು, ವನ್ದಿ=ಬಲವಂತದಿಂದ, ಪಟ್ರುಮ್=ಕೊಂಡುಹೋಗುವ, ವೞಕ್ಕೂ=ರೀತಿಯು, ಉಳದೇ=ಒಳ್ಳೆಯದೇ?

ಸುಂದರವಾದ ಕರುವಿರೈಪುಷ್ಪಗಳೇ, ಅಗಸೇಹೂಗಳೇ, ಶ್ರೀಪತಿಯ ದೇಹಕಾಂತಿಯನ್ನು ನೀವು ತೋರಿಸುತ್ತಿದ್ದೀರಿ. ನನಗೆ ಬದುಕುವ ಮಾರ್ಗವೊಂದನ್ನು ಹೇಳಿರಿ. ಶ್ರೀದೇವಿ ವಿಹರಿಸುವ ಬಲವಾದ ತೋಳುಗಳ ತಿರುಮಾಲಿರುಂಜೋಲೈ ಪ್ರಭುವು ನನ್ನ ಅಂತರಂಗವನ್ನು ಪ್ರವೇಶಿಸಿ, ಸುಂದರವಾದ\(ನನ್ನ\) ಕೈಬಳೆಗಳನ್ನ ಬಲವಂತದಿಂದ ಕಸಿದುಕೊಂಡು ಹೋಗುವ ರೀತಿ ಒಳ್ಳೆಯದೇ?\(೩\)

ತಿರುಮಾಲಿರುಂಜೋಳೈ ಬೆಟ್ಟದ ತಪ್ಪಲಲ್ಲಿ ಅರಳಿರುವ ಬೆಟ್ಟಕಣಿಗಿಲು, ಅಗಸೆ ಮುಂತಾದ ಹೂಗಳು ಭಗವಂತನ ದೇಹದ ಬಣ್ಣವನ್ನೂ ಕಾಂತಿಯನ್ನೂ ಹೋಲುತ್ತವೆ. ಅವುಗಳ ನೋಡಿದ ಗೋದಾದೇವಿಗೆ ಭಗವಂತನ ನೆನಪು ಬರುತ್ತದೆ. ಆ ಸೌಭಾಗ್ಯ ಹೂಗಳಿಗೆ ಇವೆಯಲ್ಲಾ\! ಅವಳಿಗಾದರೋ, ಭಗವಂತನನ್ನು ನೆನೆನೆನೆದು, ಮೈಬಡವಾಗಿ ಕಾಂತಿಹೀನವಾಗಿಹೋಗಿದೆ. ಅವಳು ಬದುಕುವುದೇ ದುಸ್ತರವೆನ್ನಿಸುತ್ತಿದೆ. ಆ ಹೂಗಳನ್ನೂ ಅವುಗಳ ನಗುಮುಖವನ್ನೂ ಕಾಂತಿಯನ್ನೂ ಕಂಡು ಅವಳ ದುಃಖ ಉಮ್ಮಳಿಸುತ್ತದೆ. ಆದ್ದರಿಂದ ಅವುಗಳನ್ನೇ ನೇರವಾಗಿ ಅವಳು ಮಾತನಾಡಿಸುತ್ತಾಳೆ:” ಭಗವಂತ ನನ್ನ ಅಂತರಂಗವನ್ನು ಪ್ರವೇಶಿಸಿದ್ದಾನೆ. ನಾನು ಅವನನ್ನು ಮರೆಯಲು ಆಗುವುದೇ ಇಲ್ಲ. ಅವನೇ ನನ್ನ ಕೈಬಳೆಗಳನ್ನು ಬಲಾತ್ಕಾರವಾಗಿ ಕಸಿದುಕೊಂಡುಬಿಟ್ಟ. ಇನ್ನು ನನ್ನ ಪ್ರಾಣ ಉಳಿಯುವುದೂ ದುಸ್ತರವಾಗಿದೆ. ನನ್ನನ್ನು ಈ ಸ್ಥಿತಿಯಲ್ಲಿ ಬಿಟ್ಟಿರುವುದು ಭಗವಂತನಿಗೆ ಒಳ್ಳೆಯದೇ? ನೀವಾದರೂ ಹೇಳಿ ಹೂಗಳೇ. ಭಗವಂತನಿಗಾಗಿ ನೀವು ಬದುಕಿರುವ ಹಾಗೆ ನಾನೂ ಬದುಕಿರಲು ಯಾವುದಾದರೂ ದಾರಿಯನ್ನು ಹೇಳಿಕೊಡಿ”.

“ಭಗವಂತನಿಗಾಗಿ ಕೃಶವಾಗಬೇಕು, ಬದುಕಿರಲೂ ಬೇಕು. ಕೊರಗುತ್ತಿರಲೂ ಬೇಕು. ಭಗವಂತನನ್ನು ಸೇರುವುದಕ್ಕೆ ಅದೇ ದಾರಿ”ಎಂದು ಗೋದಾದೇವಿ ಸೂಚಿಸುತ್ತಾಳಲ್ಲವೇ?

೧೦೫

೪.ಪೈಮ್ ಪೊೞಿಲ್ ವಾೞ್ ಕುಯಿಲ್ ಹಾಳ್ ಮಯಿಲ್ ಹಾಳ್ ಒಣ್ ಕರುವಿಳೈಹಾಳ್

ವಮ್ ಪಕ್ಕಳಙ್ಗನಿಹಾಳ್ ವಣ್ಣಪ್ಪೂವೈನಱುಮಲರ್ಹಾಳ್

ಐಮ್ ಪೆರುಮ್ ಪಾದಕರ್ಹಾಳ್ ಅಣಿಮಾಲಿರುಂಜೋಲೈ ನಿನ್ಱ

ಎಮ್ ಪೆರುಮಾನುಡೈಯ ನಿಱಮ್ ಉಙ್ಗಳುಕ್ಕೆನ್ ಶೆಯ್ವದೇ

ಪೈ=ಹಸುರಾಗಿ ಸೊಬಗಿನಿಂದ ತುಂಬಿದ, ಪೊೞಿಲ್=ತೋಪುಗಳಲ್ಲಿ, ವಾೞ್=ವಾಸಿಸುವ, ಕುಯಿಲ್ ಹಾಳ್=ಕೋಗಿಲೆಗಳೇ, ಮಯಿಲ್ ಹಾಳ್=ನವಿಲುಗಳೇ, ಒಣ್=ಸುಂದರವಾದ, ಕರುವಿಳೈಹಾಳ್=ಕರುವಿಳೈ ಹೂಗಳೇ, ವಮ್ಬು=ಹೊಸದಾಗಿ, ಕಳಮ್=ಕಪ್ಪುಬಣ್ಣ ತಳೆದ, ಕನಿಹಾಳ್=ಹಣ್ಣುಗಳೇ, ವಣ್ಣಪ್ಪೂವೈ=ಬಣ್ಣಬಣ್ಣದ ಹೂಗಳೇ, ನಱು=ಸುವಾಸನೆಯ, ಮಲರ್ಹಾಳ್=ಹೂಗಳೇ, ಐ=ಐದು, ಪೆರುಮ್=ಮಹಾಪಾದಕರ್ ಹಾಳ್=ಪಾಪಿಗಳೇ, ಅಣಿ=ಸುಂದರವಾದ, ಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಬೆಟ್ಟದ ಮೇಲೆ, ನಿನ್ಱ=ನೆಲಸಿರುವ, ಎಮ್ ಪೆರುಮಾನುಡೈಯ=ಭಗವಂತನ\(ಸ್ವಾಮಿಯ\), ನಿಱಮ್=ಬಣ್ಣವು, ಉಙ್ಗಳುಕ್ಕೂ=ನಿಮಗೆ, ಎನ್=ಏನು, ಶೆಯ್ವದೇ=ಮಾಡುವುದಕ್ಕಾಗಿ?

ಹಸುರಾಗಿ ಸೊಬಗಿನಿಂದ ತುಂಬಿದ ತೋಫುಗಳಲ್ಲಿ ವಾಸಿಸುವ ಕೋಗಿಲೆಗಳೇ, ನವಿಲುಗಳೇ, ಸುಂದರವಾದ ಕರುವಿಲೈಹೂಗಳೇ, ಹೊಸದಾಗಿ ಕಪ್ಪುತಿರುಗಿರುವ ಹಣ್ಣುಗಳೇ, ಬಣ್ಣಬಣ್ಣದ ಹೂಗಳೇ, ಸುವಾಸನೆಯ ಹೂಗಳೇ, ಪಂಚಮಹಾಪಾತಕರುಗಳೇ, ಸುಂದರವಾದ ತಿರುಮಾಲಿರುಂಜೋಲೈ ಬೆಟ್ಟದ ಮೇಲೆ ನೆಲಸಿರುವ ಸ್ವಾಮಿಯ ಬಣ್ಣ ನಿಮಗೆ ಏನು ಮಾಡುವುದಕ್ಕಾಗಿ?\(೪\)

ಸಾಮಾನ್ಯವಾಗಿ, ಗೋದಾದೇವಿಗೆ ಪ್ರಕೃತಿಯ ಸುಂದರ ವಸ್ತುಗಳನ್ನು ಕಂಡಾಗಲೆಲ್ಲಾ ಹಿಗ್ಗು, ಸಂಭ್ರಮ. ಅವೆಲ್ಲ ಭಗವಂತನ ವಿವಿಧರೂಪಗಳೆಂದು ಅವಳ ಭಾವನೆ. ಆದರೆ, ಈಗ ಅವಳುವಿರಹದಿಂದ ಬಳಲಿದ್ದಾಳೆ. ಈಗ ಪ್ರಕೃತಿಯ ಯಾವ ಸುಂದರ ವಸ್ತುವಾದರೂ ಅವಳಿಗೆ ಯಾತನೆಯನ್ನುಂಟು ಮಾಡುವುದು. ಆದ್ದರಿಂದ ಅವೆಲ್ಲ ಬಹಳ ಕೆಟ್ಟವು\! ಪಂಚಮಹಾಪಾಪಗಳಿವೆ; ಅವು ಬಹುಕೆಟ್ಟವು ಎಂದು ಹೇಳಲಾಗಿದೆ. ಗೋದಾದೇವಿಗೆ, ಕೋಗಿಲೆ, ನವಿಲು ಬೆಟ್ಟದ ಕಣಿಗಿಲು ಹೂ, ಅಗಸೆ ಹೂ, ಅವುಗಳ ಬಣ್ಣ ವಾಸನೆಗಳು, ನೇರಳೆ ಹಣ್ಣಿನಂಥ ಕಪ್ಪುಬಣ್ಣದ ರಸಭರಿತವಾದ ಹಣ್ಣುಗಳು-ಇವೆಲ್ಲವೂ ಪಂಚಮಹಾಪಾತಕಿಗಳಿಗಿಂತ ಕೆಟ್ಟವು\! ಅವುಗಳಲ್ಲಿ ಒಂದೊಂದೂ ಭಗವಂತನ ನೆನಪನ್ನೂ ಅವಳಿಗೆ ತಂದುಕೊಡುತ್ತವೆ. ಗೋದಾದೇವಿ ಯೋಚಿಸುತ್ತಾಳೆ: ಯಾವ ಕಾರಣಕ್ಕಾಗಿ, ಯಾವ ಪುರುಷಾರ್ಥಸಾಧನೆಗಾಗಿ ಅವಕ್ಕೆ ಭಗವಂತನ ಸುಂದರವಾದ ಈ ಬಣ್ಣ? ಮೊದಲೇ ಸಂಕಟಪಡುತ್ತಿರುವ ಅವಳನ್ನು ಮತ್ತಷ್ಟು ಸಂಕಟಪಡಿಸುವುದೊಂದಲ್ಲದೆ ಅವುಗಳ ಈ ಬಣ್ಣದಿಂದ ಬೇರೆ ಏನು ಪ್ರಯೋಜನ? ಏನೂ ಅರಿಯದ ಶುದ್ಧಮನಸ್ಸಿನ, ಭಗವಂತನನ್ನು ಪ್ರೇಮಿಸುವ ಅವಳ ಮನನೋಯಿಸುವುವೆಲ್ಲವೂ “ಪಾತಕಿ”ಗಳೇ ಅಲ್ಲವೇ?

೫.ತುಙ್ಗಮಲರ್ ಪ್ಪೊೞಿಲ್ ಶೂೞ್ ತಿರುಮಾಲಿರುಂಜೋಲೈನಿನ್ಱ

ಶೆಙ್ಗಟ್ಕುರುಮುಹಿಲಿನ್ ತಿರುವುರುಪ್ಪೋಲ್, ಮಲರ್ ಮೇಲ್

ತೊಙ್ಗಿಯ ವಣ್ಡಿನಙ್ಗಾಳ್ ತೊಹುಪೂಂಜುನೈಹಾಳ್, ಶುನೈಯಿಲ್

ತಙ್ಗುಶೆನ್ದಾ ಮರೈಹಾಳ್ ಎನಕ್ಕೋರ್ ಶರಣ್ ಶಟ್ರುಮಿನೇ

೧೦೬

ತುಙ್ಗಮ್=ಎತ್ತರವಾಗಿ ಬೆಳೆದಿರುವ, ಮಲರ್=ಹೂಗಳ, ಪೊೞಿಲ್=ತೋಪುಗಳಿಂದ, ಶೂೞಾ=ಸುತ್ತುವರಿದಿರುವ, ತಿರುಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಬೆಟ್ಟದ ಮೇಲೆ, ನಿನ್ಱ=ನೆಲಸಿರುವ, ಶೆಮ್=ಸುಂದರವಾದ, ಕಣ್=ಕಣ್ಣುಗಳುಳ್ಳ, ಕರುಮುಹಿಲಿನ್=ಕಾರ್ಮುಗಿಲಿನ, ತಿರು=ಶ್ರೇಷ್ಠವಾದ, ಉರು=ಆಕಾರದ\(ದೇಹದ\), ಪೋಳ್=ಹಾಗೆ, ಮಲರ್ ಮೇಲ್=ಹೂಗಳ ಮೇಲೆ, ತೊಙ್ಗಿಯ=ಓಲಾಡುತ್ತಿರುವ, ವಣ್ಡು=ದುಂಬುಗಳ, ಇನಙ್ಗಾಳ್=ಗುಂಪುಗಳೇ, ತೊಹು=ಒಟ್ಟಾಗಿಕೂಡಿಕೊಂಡಿರುವ, ಪೂ=ಸೊಗಸಾದ, ಶುನೈಹಾಳ್=ಸರೋವರಗಳೇ, ಶುನೈಯಿಲ್=ಆ ಸರೋವರಗಳೇ, ಶುನೈಯಿಲ್= ಆ ಸರೋವರಗಳಲ್ಲಿ, ತಙ್ಗು=ಇರುವ, ಶೆಮ್=ಕೆಂಪು, ತಮರೈಹಾಳ್=ತಾವರೆ ಹೂಗಳೇ, ಎನಕ್ಕೂ=ನನಗೆ, ಓರ್=ಒಂದು, ಶರಣ್=ಶರಣಾಗುವ ಸ್ಥಳವನ್ನು, ಶಾಟ್ರುಮಿನೇ=ಘೋಷಿಸಿರಿ\(ಹೇಳಿರಿ\).

ಎತ್ತರವಾಗಿ ಬೆಳೆದಿರುವ ಹೂದೋಪುಗಳಿಂದ ಸುತ್ತುವರಿದಿರುವ ತಿರುಮಾಲಿರುಂಜೋಲೈ ಬೆಟ್ಟದ ಮೇಲೆ ನೆಲಸಿರುವ ಸುಂದರವಾದ ಕಣ್ಣುಗಳನ್ನೂ ಕಾರ್ಮುಗಿಲ ಶ್ರೇಷ್ಠ ದೇಹವನ್ನೂ ಹೋಲುವ, ಹೂಗಳ ಮೇಲೆ ಓಲಾಡುತ್ತಿರುವ, ದುಂಬಿಗಳ ಗುಂಪುಗಳೇ, ಒಟ್ಟಾಗಿ ಕೂಡಿಕೊಂಡಿರುವ ಸರೋವರಗಳೇ, ಆ ಸರೋವರಗಳಲ್ಲಿ ಬೆಳೆದಿರುವ ಕೆಂದಾವರೆ ಹೂಗಳೇ, ನನಗೆ ಒಂದು ಶರಣಾಗುವ ಸ್ಥಳವನ್ನು ಘೋಷಿಸಿರಿ.\(ತಿಳಿಸಿರಿ\)\(೫\)

ತಿರುಮಾಲಿರುಂಜೋಲೈ ಪ್ರದೇಶದಲ್ಲಿ ಎರಡು ಭವ್ಯವಾದ ಪ್ರಕೃತಿಯ ನೋಟಗಳು ಗೋದಾದೇವಿಯನ್ನು ಆಕರ್ಷಿಸುತ್ತವೆ. ತೋಪುಗಳಲ್ಲಿ ಮೆರೆಯುವ ದುಂಬಿಗಳ ತಂಡಗಳು, ಮತ್ತು ಸರೋವರಗಳಲ್ಲಿ ಅರಳಿ ಶೋಭಿಸುವ ಕೆಂದಾವರೆಗಳು.

ವಿಶಾಲವಾದ ಕಣ್ಣಿನ ಬಿಳಿಯ ಭಾಗದಲ್ಲಿ, ದುಂಡಗೆ ದೊಡ್ಡದೊಡ್ಡ ಕರಿಯಗುಡ್ಡೆಗಳು ಚಲಿಸುತ್ತಾ ಹೊಳೆಯುತ್ತಿದ್ದರೆ, ಅಂಥ ಕಣ್ಣುಗಳು ಬಲುಸುಂದರ. ಆದ್ದರಿಂದ, ದುಂಬಿಯನ್ನು ಕಣ್ಣಿನ ಕರಿಯಗುಡ್ಡೆಗೋ, ಇಡಿಯ ಕಣ್ಣಿಗೋ ಹೋಲಿಸುತ್ತಾರೆ. ಗೋದಾದೇವಿಗೆ ಪ್ರಕೃತಿಯಲ್ಲಿ ಕಂಡುಬರುವುದೆಲ್ಲವೂ ಭಗವಂತನನ್ನು ಒಂದಲ್ಲ ಒಂದು ರೀತಿಯಲ್ಲಿ ನೆನಪಿಗೆ ತರತಕ್ಕವು. ದಟ್ಟವಾದ ಹಸುರು ತೋಪುಗಳಲ್ಲಿ ಹೂಗಳು ತುಂಬಿ ಬೆಳೆದಿವೆ. ಆ ಹೂಗಳ ನಡುವೆ ದುಂಬಿಗಳ ಹಿಂಡುಗಳು ಚಂಚಲವಾಗಿ ಅತ್ತಿಂದಿತ್ತ ಇತ್ತಿಂದತ್ತ್ತ ಹಾರಾಡುತ್ತವೆ. ಕೂಡಲೇ, ಆ ನೋಟ ಅವಳಿಗೆ ಭಗವಂತನ ವಿಶಾಲವಾದ ಸುಂದರವಾದ ಕಣ್ಣುಗಳನ್ನು ನೆನಪಿಗೆ ತರುತ್ತವೆ. ಅಲ್ಲದೆ, ದುಂಬಿಗಳ ಹಿಂಡುಗಳು ಎತ್ತರದಲ್ಲಿ, ಆಕಾಶದಲ್ಲಿದ್ದಂತೆ, ಚಲಿಸುತ್ತಿರುವುದರಿಂದ ಚಲಿಸುವ ಕಾರ್ಮುಗಿಲುಗಳಂತೆ ಅವು ಕಂಡುಬರುತ್ತವೆ. ಈನೋಟವೂ ಸಹ ಭಗವಂತನ ಮನೋಹರವಾದ ಮೈಬಣ್ಣವನ್ನು ನೆನಪಿಗೆ ತರುತ್ತದೆ.

ಆ ಪ್ರದೇಶದಲ್ಲೆಲ್ಲಾ ಸರೋವರಗಳು ಇವೆ. ಅವುಗಳಲ್ಲಿ ನೀರುಶುಭ್ರವಾಗಿ ಪ್ರಶಾಂತವಾಗಿ ಇರುವುದರಿಂದ, ನೀಲಗಗನದ ಸುಂದರವಾದ ಪ್ರತಿಬಿಂಬವನ್ನು ಮೂಡಿಸಿ, ಮೆರೆಯುತ್ತವೆ. ಆಸರೋವರಗಳಲ್ಲಿ ಚೆನ್ನಾಗಿ ಬಂದ ಕೆಂದಾವರೆಹೂಗಳು ತಮ್ಮ ದಿವ್ಯಸೊಬಗನ್ನು ಪರಿಮಳವನ್ನೂ ಸೂಸುತ್ತವೆ. ಈ ಎರಡನ್ನೂ ನೋಡಿ ಗೋದಾದೇವಿ ಭ್ರಮೆಗೊಳ್ಳುತ್ತಾಳೆ. ಭಗವಂತನ ದೇಹದ ಸುಂದರನೀಲ ವರ್ಣವೂ ಅವನ ಆಕರ್ಷಕವಾದ ವಿಶಾಲವಾದ ಕಣ್ಣುಗಳೂ ಅವಳ ನೆನಪಿಗೆ ಬರುತ್ತವೆ.

ಗೋದಾದೇವಿ ಯೋಚಿಸುತ್ತಾಳೆ: ತೋಪುಗಳು, ಹೂಗಳು, ದುಂಬಿಗಳು, ಸರೋವರಗಳು, ಕೆಂದಾವರೆಗಳು ಭಗವಂತನ ಬಣ್ಣವನ್ನೂ ಸೊಬಗನ್ನೂ ಪಡೆದುಕೊಂಡುಬಿಟ್ಟಿವೆಯಲ್ಲಾ\!

೧೦೭

ಇದಕ್ಕೆ ಏನು ಕಾರಣವಿರಬಹುದು? ದುಂಬಿಗಳು ತೋಪಿನ ಹೂಗಳನ್ನು ಆಶ್ರಯಿಸಿ, ಭಗವಂತನ ಕಣ್ಣುಗಳ ಸೊಬಗನ್ನು ತೋರಿಸುವುವು. ಅವು ಆಕಾಶವನ್ನು ಆಶ್ರಯಿಸಿ, ಕಾರ್ಮುಗಿಲಿನಂತೆ ತೋರಿಕೆ ತಂದು, ಭಗವಂತನ ಬಣ್ಣ ಕಾಂತಿಗಳನ್ನು ತೋರಿಸುವುವು. ಹಾಗೆಯೇ, ಸರೋವರಗಳು ಆಕಾಶವನ್ನು ಪ್ರತಿಬಿಂಭಿಸಿ ಭಗವಂತನ ದೇಹಕಾಂತಿಯನ್ನು ಸೂಚಿಸಿದರೆ, ಕಮಲಗಳು ಸರೋವರವನ್ನು ಆಶ್ರಯಿಸಿ ಭಗವಂತನ ಸುಂದರವಾದ ಕಣ್ಣುಗಳನ್ನು ತೋರಿಸುವುದು. ಆಶ್ರಯವನ್ನು ಪಡೆದರೆ ಅಲ್ಲವೇ ಭಗವಂತನ ಸಾಮೀಪ್ಯ ಸಾನ್ನಿಧ್ಯ ದೊರೆಯುವುದು? ಗೋದಾದೇವಿ ಪ್ರಕೃತಿಯ ಆ ವಸ್ತುಗಳನ್ನೇ ಕೇಳುತ್ತಾಳೆ:”ನಾನು ಏನನ್ನು ಆಶ್ರಯಿಸಲಿ? ಯಾವುದನ್ನು ಮರೆಗೊಗಲಿ? ಯಾವುದರ ಸಹಾಯದಿಂದ ನನಗೆ ಭಗವಂತನ ಸಾಮೀಪ್ಯ,ಸಾನ್ನಿಧ್ಯ ದೊರೆಯುವುದು? ಈ ಗುಟ್ಟು ನಿಮಗೆ ತಿಳಿದಿದೆ. ಆದ್ದರಿಂದ ನೀವೇ ಇದನ್ನು ತಿಳಿಯಪಡಿಸಿ”.

೬.ನಾಱುನಱುಮ್ ಪೊೞಿಲ್ ಮಾಲಿರುಂಜೋಲೈನಮ್ಬಿಕ್ಕೂ ನಾನ್

ನೂಱು ತಡಾವಿಲ್ ವೆಣ್ಣೆಯ್ ವಾಯ್ ನೇರ್ ನ್ದೂ ಪರಾವಿವೈತ್ತೇನ್

ನೂಱುತಡಾನಿಱೈನ್ದ ಅಕ್ಕಾರವಡಿಶಿಲ್ ಶೊನ್ನೇನ್

ಏಱು ತಿರುವುಡೈಯಾನ್ ಇನ್ಱು ವನ್ದಿವೈ ಕೊಳ್ಳುಙ್ಗೊಲೋ

ನಱುನಾಱುಮ್=ಪರಿಮಳಭರಿತವಾದ, ಪೊೞಿಲ್=ತೋಪುಗಳಿರುವ\(ಹೂದೋಟಗಳಿರುವ\)ಮಾಲಿರುಂಜೋಲೈ=ತಿರುಮಾಲಿರುಂಜೋಲೈಯ, ನಮ್ಬಿಕ್ಕೂ=ಪ್ರಭುವಿಗೆ, ನಾನ್=ನಾನು, ನೂಱುತಡಾವಿಲ್=ನೂರುಭಾಂಡಗಳಲ್ಲಿ, ವೆಣ್ಣೆಯ್=ಬೆಣ್ಣೆಯನ್ನು, ವಾಯ್ ನೇರ್ ನ್ದು=ಬಾಯಲ್ಲಿ ಹೇಳಿ, ಸ್ತೋತ್ರಮಾಡಿ=ವೈತ್ತೇನ್=ಇಟ್ಟಿದ್ದೇನೆ, ನೂಱುತಡಾ-ನೂರುಭಾಂಡಗಳು, ನಿಱೈನ್ದ=ತುಂಬಿದ, ಅಕ್ಕಾರಮ್ ಅಡಿಶಿಲ್=ಸಕ್ಕರೆ ಅನ್ನವನ್ನು\(ಪಾಯಸವನ್ನು\) ಶೊನ್ನೇನ್=ಸಮರ್ಪಿಸುವೆನೆಂದು ಹರಕೆ ಹೊತ್ತೆ\(ಹೇಳಿಕೊಂಡೆ\) ಏಱು=ಎತ್ತರದಲ್ಲಿರುವ, ತಿರು ಉಡೈಯಾನ್=ಶ್ರೀಪತಿಯು\(ಲಕ್ಷ್ಮೀದೇವಿಯನ್ನುಳ್ಳವನು\), ಇನ್ಱು=ಇಂದು, ವನ್ದು=ಬಂದು, ಇವೈ=ಇವುಗಳನ್ನು, ಕೊಳ್ಳುಮ್ ಕೊಲೋ=ಸ್ವೀಕರಿಸುವನೀ ಹೇಗೋ?

ಘಮಘಮಿಸುತ್ತಿರುವ ತಿರುಮಾಲಿರುಂಜೋಲೈ ಸ್ವಾಮಿಗೆಂದು ನಾನು ನೂರುಭಾಂಡಗಳಲ್ಲಿ ಬೆಣ್ಣೆಯನ್ನು ಹೇಳಿಕೊಂಡು ಸ್ತೋತ್ರಮಾಡಿ ತೆಗೆದು ಇಟ್ಟಿದ್ದೇನೆ. ನೂರುಭಾಂಡಗಳ ತುಂಬ ಸಕ್ಕರೆ ಅನ್ನ\(ಪಾಯಸ\)ವನ್ನು ಸಮರ್ಪಿಸುವೆನೆಂದು ಹರಕೆ ಹೊತ್ತಿದ್ದೇನೆ. ಎತ್ತರದಲ್ಲಿರುವ ಶ್ರೀಪತಿಯು ಇಂದು ಬಂದು ಇವುಗಳನ್ನು ಸ್ವೀಕರಿಸುವನೋ ಹೇಗೋ?\(೬\)

ಪ್ರಕೃತಿಯನ್ನು ಆಶ್ರಯಿಸಿದರೆ, ಆ ಮೂಲಕ ಭಗವಂತನ ಸಾಮೀಪ್ಯ ತನಗೆ ಲಭಿಸುವುದೆಂದು ಗೋದಾದೇವಿ ಯೋಚಿಸಿದ್ದಳೇನೋ. ಭಗವಂತನಲ್ಲಿ ಭಕ್ತಿಯನ್ನು ತೋರ್ಪಡಿಸುವುದೆಂದರೆ, ಅವನಿಂದ ಪಡೆದುಕೊಂಡಿರುವ ಶಕ್ತಿಸಾಮರ್ಥ್ಯಗಳನ್ನು, ಸಿರಿಸಂಪತ್ತುಗಳನ್ನು, ಭಗವಂತನ ಸೇವೆಯಲ್ಲಿ ತೊಡಗಿಸುವುದು, ಎಂದು ಪ್ರಕೃತಿ ಅವಳಿಗೆ ಸೂಚಿಸಿತೋ, ಕಾಣೆ. ತಾನೂ ಪ್ರಕೃತಿಯಂತೆ ನಿಃಸ್ವಾರ್ಥ ಸೇವೆಯನ್ನು

೧೦೮

ಮಾಡಬಾರದೇಕೆ? ಹೀಗೆ ಯೋಚಿಸಿ ಗೋದಾದೇವಿ ತನ್ನ ಅಲ್ಪಸೇವೆಯನ್ನು ಭಗವಂತನಲ್ಲಿ ಸಮರ್ಪಿಸಬಯಸುತ್ತಾಳೆ. ಆದರೆ, ಅವಳು ಚಿಕ್ಕವಯಸ್ಸಿನವಳು. ಪರಾಧೀನಳು. ತನ್ನ ಮನಸಾರ ತಾನು ಯಾವ ಸೇವೆಯನ್ನು, ಯಾವ ರೀತಿಯಲ್ಲಿ ಸಲ್ಲಿಸಬೇಕೆಂದು ಕೊಳ್ಳುತ್ತಾಳೋ ಹಾಗೆಯೇ ಅದನ್ನು ನಡಸಿಕೊಡಲು ಅವಳೀಗೆ ಈಗ ಸಾಧ್ಯವಿಲ್ಲ. ಏಕೆಂದರೆ, ಅದಕ್ಕೆ ತಕ್ಕ ವಯಸ್ಸಿಲ್ಲ. ಕಷ್ಟಪಟ್ಟು ಮೈಮುರಿಯ ದುಡಿದು ಭಗವಂತನನ್ನು ಮೆಚ್ಚಿಸಲು ಅವಳಿಗೆ ಸಾಧ್ಯವಿಲ್ಲ. ಆದ್ದರಿಂದ, ತನ್ನ ಮಟ್ಟಕ್ಕೆ ತಕ್ಕಂತೆ ತನ್ನ ಮನೋಗತವಾದ ಸೇವೆಯನ್ನು ಬಯಿಮಾತಿನಲ್ಲಿ ಸಲ್ಲಿಸಲು ಯತ್ನಿಸುತ್ತಾಳೆ. ಭಗವಂತನಿಗೆ ಬಹಳ ಇಷ್ಟವಾದದ್ದು ಬೆಣ್ಣೆ ಮತ್ತು ಶರ್ಕರಾನ್ನ\(ಸಕ್ಕರೆ ಅನ್ನ-ಪಾಯಸ\). ಅದನ್ನು ಭಗವಂತನಿಗೆ ತನಗೆ ತೃಪ್ತಿಯಾಗುವಷ್ಟನ್ನೂ, ಎಂದರೆ ನೂರುಭಾಂಡಗಳ ಬೆಣ್ಣೆ, ನೂರುಭಾಂಡಗಳ ಶರ್ಕರಾನ್ನವನ್ನು, ಅವನ ನಾಮಸ್ಮರಣೆಯೊಡನೆ, ಅರ್ಪಿಸುತ್ತೇನೆಂದು ಹೇಳಿಕೊಳ್ಳುತ್ತಾಳೆ. ಅದಕ್ಕೆ ಪ್ರತಿಯಾಗಿ ಅವಳಿಗೆ ಬೇಕಾದದ್ದೆಲ್ಲಾ, ಭಗವಂತನೇ ಬಂದು ಅವುಗಳನ್ನು ಇಂದೇ ಸ್ವೀಕರಿಸಬೇಕು ಎಂಬುದೇ.

೭.ಇನ್ಱುವನ್ದಿತ್ತನೈಯುಮ್ ಅಮುದುಶೆಯ್ದಿಡಪ್ಪೆಱಿಲ್, ನಾನ್

ಒನ್ಱು ನೂಱಾಯಿರಮಾಕ್ಕೊಡುತ್ತುಪ್ಪಿನ್ನುಮಾಳುಮ್ ಶೆಯ್ವನ್

ತೆನ್ಱಲ್ ಮಣಙ್ಗಮೞುಮ್ ತಿರುಮಾಲಿರುಂಜೋಲೈತನ್ನುಳ್

ನಿನ್ಱಪಿರಾಣ್, ಅಡಿಯೇನ್ ಮನತ್ತೇ ವನ್ದುನೇರ್ ಪಡಿಲೇ

ತೆನ್ಱಿಲ್=ದಕ್ಷಿಣದ ತಂಗಾಳಿಯು, ಮಣಮ್=ಪರಿಮಳವನ್ನು, ಕಮೞುಮ್=ಹರಡುತ್ತಿರುವ, ತಿರುಮಾಲಿರುಂಜೋಲೈ ತನ್ನುಳ್=ತಿರುಮಾಲಿರುಂಜೋಲೈಯಲ್ಲಿ, ನಿನ್ಱ=ನೆಲಸಿರುವ, ಪಿರಾನ್=ಸ್ವಾಮಿಯೇ, ಇನ್ಱು=ಇಂದು, ವನ್ದು=ಬಂದು, ಇತ್ತನೈಯುಮ್=\(ನಾನು ಸಮರ್ಪಿಸುತ್ತಿರುವ\)ಇವಿಷ್ಟನ್ನೂ, ಅಮುದುಶೆಯ್ದಿಡ ಪೆಱಿಲ್=ಭುಜಿಸುವದಕ್ಕೆ ಸ್ವೀಕರಿಸುವುದಾದರೆ, ಅಡಿಯೇನ್=ಸೇವಕಳಾದ ನನ್ನ, ಮನತ್ತೇ=ಮನಸ್ಸನ್ನು\(ಅಂತರಂಗವನ್ನು\) ವನ್ದು=ನೀನು ಬಂದು, ನೇರ್ ಪಡಿಲೇ=ಒಪ್ಪಿ ಇರುವುದಾದರೆ, \(ಶಾಶ್ವತವಾಗಿ ನೆಲಸುವುದಾದರೆ\), ನಾನ್=ನಾನು, ಒನ್ಱು=ಒಂದು, ನೂಱಾಯಿರಮ್=ನೂರು ಸಾವಿರ, ಆ=ಆಗಿ, ಕೊಡುತ್ತು=ಕೊಟ್ಟು, ಪಿನ್ನುಮ್=ಅನಂತರವೂ, ಆಳುಮ್=ಸೇವೆಯನ್ನೂ, ಶೆಯ್ವನ್=ಮಾಡುತ್ತೇನೆ.

ದಕ್ಷಿಣದ ತಂಗಾಳಿಯು ಪರಿಮಳವನ್ನು ಹರಡುತ್ತಿರುವ ತಿರುಮಾಲಿರುಂಜೋಲೈಯಲ್ಲಿ ನೆಲಸಿರುವ ಸ್ವಾಮಿಯೇ, ಇಂದು ನೀನು ಬಂದು ಇವಿಷ್ಟನ್ನೂ ಭುಜಿಸಲು ಸ್ವೀಕರಿಸುವುದಾದರೆ, ಸೇವಕಳಾದ ನನ್ನ ಅಂತರಂಗವನ್ನು ನೀನು ಬಂದು ಒಪ್ಪಿ ನೆಲಸುವುದಾದರೆ, ನಾನು ಒಂದುನೂರು ಸಾವಿರವಾಗಿ ಕೊಟ್ಟು, ಆಮೇಲೆಯೂ ನಿನ್ನ ಸೇವೆಯನ್ನೂ ಮಾಡುತ್ತೇನೆ.\(೭\)

ಹಿಂದಿನ ಪಾಶುರದ ವಿಷಯವನ್ನು ಇಲ್ಲಿ ಮುಂದುವರಿಸುತ್ತಿದ್ದಾಳೆ. ಗೋದಾದೇವಿಗೆ ತಿಳಿದಿದೆ, ಭಗವಂತನು ಅವಳ ಬಳಿಗೆ ಬರುವುದಕ್ಕೆ ಬೇಕಾದದ್ದು ಅವಳ ಅಂತರಂಗದ ಮತ್ತು ಭಕ್ತಿರ ಪಾರಿಶುದ್ಧತೆ ಎಂದು. ಅವಳು ಈಗ ಮಾಡುತ್ತಿರುವುದು ಬಾಯಿಮಾತಿನ ಅರ್ಪಣೆ. ಆದರೂ ಸಹ, ಅದು ಆತ್ಮೀಯವಾದದ್ದು\! ಪ್ರೇಮಪೂರ್ಣವಾದದ್ದು, ಕಳಂಕವಿಲ್ಲದ್ದು. ಭಗವಂತನು ಇದನ್ನು ಅರಿತರೆ ಸಾಕು. ಅವನು ಇದನ್ನು ಅರಿತನೆಂದು

೧೦೯

ಅವಳು ತಿಳಿದುಕೊಳ್ಳುವುದು ಹೇಗೆ? ಎಂದರೆ, ಅವಳು ಈಗ ಸಮರ್ಪಿಸುತ್ತಿರುವ ಬಾಯಿಮಾತಿನ ನೂರುಭಾಂಡಗಳ ಬೆಣ್ಣೆಯನ್ನೂ ನೂರುಭಾಂಡಗಳ ಶರ್ಕರಾನ್ನವನ್ನೂ ಭಗವಂತನು ಅಲ್ಲಿಗೆ ಬಂದು ಸ್ವೀಕರಿಸಿ, ಭುಜಿಸುವುದರಿಂದ. ಅವನು ಬಂದ ಬಳಿಕ, ಅವಳ ಅಂತರಂಗವನ್ನು ಪರೀಕ್ಷೆ ಮಾಡಿದ ಬಳಿಕ ಅದನ್ನು ಒಪ್ಪಿದನೆಂದರೆ, ಅಲ್ಲಿಯೇ ಅವನು ನೆಲಸುವನೆಂದರೆ, ಅದನ್ನು ಕೇಳಿ ಅವಳಿಗೆ ಎಷ್ಟಿ ಆನಂದವಾಗಬೇಕು\! ಅದಕ್ಕಾಗಿ ಅವಳ ಕೃತಜ್ಞತೆ ಎಷ್ಟಿರಬೇಕು\! ಅದನ್ನು ತೀರಿಸುವುದಾದರೂ ಹೇಗೆ?

ಗೋದಾದೇವಿ ಹೇಳುತ್ತಾಳೆ: “ಭಗವಂತ, ಆಮೇಲೆ, ನಿನಗೆ ಒಂದುನೂರುಸಾವಿರ\(ಎಂದರೆ ಲೆಕ್ಕವಿಲ್ಲದಷ್ಟು\) ಭಾಂಡಗಳ ಬೆಣ್ಣೆ ಶರ್ಕರಾನ್ನದ ನೈವೇದ್ಯವನ್ನು ಸತತವಾಗಿ ನಡಸುತ್ತೇನೆ. ಅಷ್ಟರಿಂದಲೇ, ನನಗೆ ತೃಪ್ತಿಯಿಲ್ಲ. ಆದ್ದರಿಂದ, ನಿನ್ನ ಪಾದಸೇವಕಳಾಗಿ ಸತತವಾಗಿ ದುಡಿಯುತ್ತೇನೆ. ಇಷ್ಟುಮಾತ್ರ ನನಗೆ ಅವಕಾಶಕೊಟ್ಟು ಕರುಣಿಸು. ಭಗವಂತನೇ ಒಲಿದು ಬಂದನೆಂದರೆ, ಭಕ್ತನ ಕೃತಜ್ಞತೆಗೆ ಪಾರವುಂಟೇ?

೮.ಕಾಲೈಯೆೞುನ್ದಿರುನ್ದು ಕರಿಯ ಕುರುವಿಕ್ಕಣಙ್ಗಳ್

ಮಾಲಿನ್ ವರವು ಶೊಲ್ಲಿ ಮರುಳ್ ಪಾಡುದಲ್ ಮೆಯ್ ಮ್ಮೈಕೊಲೋ

ಶೋಲೈಮಲೈಪ್ಪೆರುಮಾನ್ ತುವರಾಪತಿಯೆನ್ ಪೆರುಮಾನ್

ಆಲಿನಿಲೈಪ್ಪೆರುಮಾನ್ ಅವನ್ ವಾರ್ ತ್ತೈಯುರೈಕ್ಕಿನ್ಱವೇ

ಕರಿಯ=ಕಪ್ಪುಬಣ್ಣದ, ಕುರುವಿ=ಗುಬ್ಬಚ್ಚಿಗಳ, ಕಣಙ್ಗಳ್=ತಂಡಗಳು, ಕಾಲೈ=ಹೊತ್ತುಹುಟ್ಟುವ ಮುಂಚೆಯೇ, ಎೞುನ್ದಿರುನ್ದು=ಎಚ್ಚರಗೊಂಡು, ಮಾಲಿನ್=ಭಗವಂತನ, ವರವು=ಬರುವಿಕೆಯನ್ನು, ಶೊಲ್ಲಿ=ಹೇಳುತ್ತಾ, ಮರುಳ್=ಪರವಶರಾಗಿ, ಪಾಡುದಲ್=ಹಾಡುವುದು, ಮೆಯ್ಮ್ಮೈ=ಸಹಜ\(ಸತ್ಯ\), ಕೊಲೋ=ಅಲ್ಲವೇ? ಶೋಲೈಮಲೈ=ತಿರುಮಾಲಿರುಂಜೋಲೈ ಬೆಟ್ಟದ, ಪೆರುಮಾನ್=ದೇವರೇ, ಆಲಿನಿಲೈ=ಆಲದ ಎಲೆಯ, ಪೆರುಮಾನ್=ದೇವರೇ\(ಎಂದು\), ಅವನ್=ಅವನ, ವಾರ್ ತ್ತೈ=ವಿಷಯವನ್ನು\(ಮಾತನ್ನು\), ಉರೈಕ್ಕಿನ್ಱವೇ=ಹೇಳುತ್ತವೆಯಲ್ಲಾ\!

ಕರಿಯ ಗುಬ್ಬಿಯ ತಂಡಗಳು ಅರುಣೋದಯಕ್ಕೇ ಎಚ್ಚರಗೊಂಡು ಭಗವಂತನ ಬರವನ್ನು ಹೇಳುತ್ತಾ ಪರವಶರಾಗಿ ಹಾಡುವುದು ಸಹಜ\(ಸತ್ಯ\)ವಲ್ಲವೇ? ಅವು “ಶೋಳೈಮಲೈ ಸ್ವಾಮೀ, ದ್ವಾರಕಾಪತಿ ಸ್ವಾಮೀ, ಆಲದೆಲೆ ಸ್ವಾಮೀ” ಎಂದು ಅವನ ವಿಷಯವನ್ನು ಹೇಳುತ್ತವೆಯಲ್ಲಾ\!\(೮\)

ಗೋದಾದೇವಿ ಹೇಳುತ್ತಾಳೆ: ತಿರುಮಾಲಿರುಂಜೋಲೈ ಬೆಟ್ಟದಲ್ಲಿ, ಅಷ್ಟೇ ಏಕೆ ಇಡಿಯ ಪ್ರಕೃತಿಯಲ್ಲಿ, ಇರುವ ಪಶುಪಕ್ಷಿ ಮೃಗಾದಿಗಳು ಎಲ್ಲಕ್ಕೂ ಭಗವಂತನ ಮಹಿಮೆ ತಿಳಿದಿದೆ. ಅದನ್ನು ಅವು ಹೊಗಳಿಹಾಡುತ್ತವೆ. ಉದಾಹರಣೆಗೆ: ಪುಟ್ಟಪುಟ್ಟ ಕರಿಯ ಗುಬ್ಬಿಗಳು ಅರುಣೋದಯಕ್ಕೆ ಎಚ್ಚರಗೊಂಡು, ಸೂರ್ಯರೂಪನಾದ ಭಗವಂತನ ಬರುವಿಕೆಯನ್ನು ಹೇಳೂತ್ತಾ ಪರವಶರಾಗಿ ಹಾಡುತ್ತವೆಯಲ್ಲ\! ಇದು ಎಷ್ಟು ಸಹಜವಾದದ್ದು\! ಅವು ಹಾಡುವುದೆಲ್ಲವೂ ಭಗವಂತನ ಬೇರೆ ಬೇರೆ ಹೆಸರುಗಳೇ, ಸೌಂದರ್ಯರೂಪನಾಗಿ ತಿರುಮಾಲಿರುಂಜೋಲೈ ಬೆಟ್ಟದ ಮೇಲೆ ವಾಸಿಸುವ “ಸುಂದರ ಬಾಹುಸ್ವಾಮೀ”

೧೧೦

ಎಂದೂ, ಧರ್ಮ ಮತ್ತು ಶಾಂತಿಗಳ ಸ್ವರೂಪನಾಗಿ ದ್ವಾರಕಾಪತಿಯೆನಿಸಿಕೊಂಡ ಶ್ರೀಕೃಷ್ಣಸ್ವಾಮಿಯೇ ಎಂದೂ ನಿರ್ಲಿಪ್ತತೆ ಮತ್ತು ಪರಮಾನಂದ ಸ್ವರೂಪನಾಗಿ ಆಲದೆಲೆಯಲ್ಲಿಪವಡಿಸಿರುವ ನಾರಾಯಣಸ್ವಾಮಿಯೇ ಎಂದೂ, ಅವು ಹಾಡುತ್ತವೆಯಲ್ಲ\! ತಮ್ಮ ತಮ್ಮ ಹಾಡುಗಳ ಮೂಲಕ ತಮ್ಮ ಕೃತಜ್ಞತೆಯನ್ನು ತೋರ್ಪಡಿಸುವುವಲ್ಲ\! ಹೀಗಿರುವಾಗ ಭಗವಂತನಿಂದ ತುಂಬ ಉಪಕಾರವನ್ನು ಪಡೆದು ಬಾಳುವ ಮನುಷ್ಯನು ಭಗವಂತನಲ್ಲಿ ಅರ್ಪಿಸಬೇಕಾದ ಕೃತಜ್ಞತೆ ಎಷ್ಟು ಹೆಚ್ಚಾಗಿರಬೇಕು? ಭಗವಂತನ ನಾಮಸಂಕೀರ್ತನೆಯನ್ನು ಅವನು ಅನವರತ ನಡಸುತ್ತಾ ಅವನ ಬಾಳನ್ನು ನಡಸಿದರೂ ತೀರದೋ ಹೇಗೋ.

೯.ಕೋಙ್ಗಲರುಮ್ ಪೊೞಿಲ್ ಮಾಲಿರುಂಜೋಲೈಯಿಲ್ ಕೊನ್ಱೈಹಳ್ ಮೇಲ್

ತೂಙ್ಗುಪೊನ್ ಮಾಲೈಹಳೋಡನಾಯ್ ನಿನ್ಱು ತೂಙ್ಗುನಿಱೇನ್

ಪೂಙ್ಗೊಳ್ ತಿರುಮುಹತ್ತು ಮಡುತ್ತೂದಿಯ ಶಙ್ಗೊಲಿಯುಮ್

ಶಾರ್ಙ್ಗವಿಲ್ ನಾಣೊಲಿಯುಮ್ ತಲೈಪ್ಪೆಯ್ವದೆಞ್ಜಾನ್ಱು ಕೊಲೋ

ಕೋಙ್ಗು=ಒಂದು ಜಾತಿಯ ಮರಗಳು, ಅಲರುಮ್=ಹೂ ಬಿಟ್ಟಿರುವ, ಪೊೞಿಲ್=ತೋಪುಗಳುಳ್ಳ, ಮಾಲಿರುಂಜೋಲೈಯಿಲ್=ತಿರುಮಾಲಿರುಂಜೋಲೈಯಲ್ಲಿ, ಕೊನ್ಱೈಹಳ್=ಕೊನ್ಱೈ ಮರಗಳ, ಮೇಲ್=ಮೇಲೆ, ತೂಙ್ಗು=ತೂಗಾಡುತ್ತಿರುವ, ಪೊನ್=ಚಿನ್ನದಂಥ, ಮಾಲೈಹಳೊಡನಾಯ್=ಹೂವಿನ ಮಾಲೆಗಳಿಗೆ ಸಮನಾಗಿ, ನಿನ್ಱು=ಇರುತ್ತಾ, ತೂಙ್ಗುಹಿನ್ಱೇನ್=ತೂಗಾಡುತ್ತಿದ್ದೇನೆ, ಪೂ=ಸೊಬಗು, ಕೊಳ್=ತುಂಬಿರುವ, ತಿರುಮುಹತ್ತು=ಪವಿತ್ರವಾದ ತುಟಿಗೆ, ಮಡುತ್ತು=ಸೇರಿಸಿ, ಊದಿಯ=ಊಡತಕ್ಕ, ಶಙ್ಗು=ಶಂಖದ, ಒಲಿಯುಮ್=ಧ್ವನಿಯ, ಶಾರ್ಙ್ಗಮ್=ಶಾರ್ಙ್ಗವೆಂಬ, ವಿಲ್=ಬಿಲ್ಲಿನ, ನಾಣ್-ಹೆದೆಯ, ಒಲಿಯುಮ್=ಧ್ವನಿಯನ್ನೂ, ತಲೈಪ್ಪೆಯ್ವದು=ಸಮೀಪಿಸುವುದು, ಎ ಞ್ಜಾನ್ಱುಮ್ ಕೊಲೋ=ಎಂದಿಗೋ ಹೇಗೋ\!

ಕೊಂಗು ಜಾತಿಯ ಮರಗಳು ಹೂಬಿಡುವ ತಿರುಮಾಲಿರುಂಜೋಲೈಯಲ್ಲಿ ಕೊನ್ಱೈ ಮರಗಳ ಮೇಲೆ ತೂಗಾಡುತ್ತಿರುವ ಚಿನ್ನದಂಥ ಹೂವಿನ ಮಾಲೆಗಳಿಗೆ ಸಮನಾಗಿ ಇರುತ್ತಾ ತೂಗಾಡುತ್ತಿದ್ದೇನೆ. ಸೊಬಗು ತುಂಬಿರುವ ಪವಿತ್ರವಾದ ತುಟಿಗೆ ಸೇರಿಸಿ ಊದತಕ್ಕ ಶಂಖದ ಧ್ವನಿಯನ್ನೂ ಶಾರ್ಙ್ಗವೆಂಬ ಬಿಲ್ಲಿನ ಹೆದೆಯ ಧ್ವನಿಯನ್ನೂ ಸಮೀಪಿಸುವುದು ಎಂದಿಗೋ ಹೇಗೋ\!\(೯\)

ಗೋದಾದೇವಿ ಹೇಳುತ್ತಾಳೆ: ತಿರುಮಾಲಿರುಂಜೋಲೈ ಬೆಟ್ಟದ ತಪ್ಪಲಿನಲ್ಲಿ ಬೆಳೆದಿರುವ ಕೊನ್ಱೈ ಜಾತಿಯ ಮರಗಳಲಿ ಹಳದಿಬಣ್ಣದ ಹೂಗಳು ಜಿಗಿಯುತ್ತಿವೆ. ಅವು ಚಿನ್ನದಂತೆ ಹೊಳೆಹೊಳೆಯುತ್ತಾ, ಪ್ರಕೃತಿ ಸೌಂದರ್ಯವನ್ನು ಹೆಚ್ಚಿಸುತ್ತಾ, ಭಗವಂತನ ಕೀರ್ತಿಯನ್ನು ತಮ್ಮದೇ ಆದ ರೀತಿಯಲ್ಲಿ ಪ್ರಕಾಶಪಡಿಸುತ್ತಾ ಮೆರೆಯುತ್ತಿವೆ. ನಾನೂ ಹಾಗೆಯೇ ಅದೇ ಬೆಟ್ಟದ ಬಳಿ ವಾಸಿಸುತ್ತೇನೆ. ಹೂಗಳಂತೆಯೇ ನಾನೂ ಪ್ರಕೃತಿಯಲ್ಲಿ ತೂಗಾಡುತ್ತಿದ್ದೇನೆ. ನಾನೂ ಭಗವಂತನ ನಾಮಸ್ಮರಣೆ ಮಾಡುತ್ತಾ ಕಾಲಕಳೆಯುತ್ತಿದ್ದೇನೆ. ಆದರೆ, ನನ್ನ ತೂಗಾಟವೆಲ್ಲ ಬದುಕು ಅಳಿವುಗಳ ನಡುವೆ.

೧೧೧

ಬೆಟ್ಟದ ಮೇಲೆ, ಶಿಖರದಲ್ಲಿ ನೆಲಸಿರುವ ಸ್ವಾಮಿ ಸುಂದರನ ಪೂಜಾ ಸಮಯದಲ್ಲಿ ನಡಸುವ ಶಂಖಧ್ವನಿಯನ್ನೂ ಗಂಟೆ ಜಾಗಟೆಗಳ ಧ್ವನಿಯನ್ನೂ ಆ ಹೂಗಳು ಆಲಿಸಿ ಹರ್ಷಿಸುತ್ತವೆ. ನನಗಾದರೋ, ಭಗವಂತನೇ ಸ್ವತಃ ತನ್ನ ದಿವ್ಯವಾದ ಹವಳದಂಥ ಚೆಂದುಟಿಗಳಿಗೆ ಸೇರಿಸಿ ಹಿಡಿಯುವ ಪಾಂಚಜನ್ಯದ ಧ್ವನಿಯನ್ನೂ, ಅವನ ಕೈಯಲ್ಲಿ ಹೆದೆಯೇರಿಸಿ ಹಿಡಿದಿರುವ ಶಾರ್ಙ್ಗಧನುಸ್ಸನ್ನು ಮಿಡಿಯುವ ಧ್ವನಿಯನ್ನೂ ಕೇಳಬೇಕೆಂಬ ಆಶೆ. ಆ ಧ್ವನಿಯನ್ನು ಸಮೀಪಿಸಬೇಕೆನ್ನಿಸುತ್ತದೆ. ಆ ಕಾಲ ಎಂದಿಗೆ ಬರುವುದೋ? ನನ್ನ ಬದುಕು ಅಳಿವು ಅದನ್ನು ಅವಲಂಬಿಸಿದೆ.

೧೦.ಶನ್ದೊಡು ಕಾರಕಿಲುಮ್ ಶುಮನ್ದು ತಡಙ್ಗಳ್ ಪೊರುದು

ವನ್ದಿೞಿಯುಮ್ ಶಿಲಮ್ಬಾಱುಡೈ ಮಾಲಿರುಂಜೋಲೈ ನಿನ್ಱ

ಶುನ್ದರನೈ, ಶುರುಮ್ಬಾರ್ ಕುೞಱ್ ಕೋದೈ ತೊಡುತ್ತುರೈತ್ತ

ಶೆನ್ದಮಿೞ್ ಪ್ಪತ್ತುಮ್ ವಲ್ಲಾರ್ ತಿರುಮಾಲಡಿ ಶೇರ್ ವರ್ಹಳೇ

ಶನ್ದೊಡು=ಚಂದನ ಮರಗಳನ್ನೂ, ಕಾರ್=ಬಲಿತಿರುವ, ಅಕಿಲುಮ್=ಅಗರು ಮರಗಳನ್ನೂ, ಶುಮನ್ದು=ಹೊತ್ತು, ತಡಙ್ಗಳ್=ಕೊಳಗಳನ್ನು, ಪೊರುದು=ತುಂಬಿಸಿ, ವನ್ದು=ಬಂದು, ಇೞಿಯುಮ್=ಹರಿಯುತ್ತಿರುವ, ಶಿಲಮ್ಬಾಱು=ಶಿಲಂಬಾರು ಎಂಬ ಹೊಳೆಯನ್ನು ಉಡೈ=ಉಳ್ಳ, ಮಾಲಿರುಂಜೋಲೈ=ತಿರುಮಾಲಿರುಂಜೋಲೈ ಬೆಟ್ಟದಲ್ಲಿ, ನಿನ್ಱ=ನೆಲಸಿರುವ, ಶುನ್ದರನೈ=ಸುಂದರಬಾಹುಸ್ವಾಮಿಯನ್ನು, ಶುರುಮ್ಬು=ದುಂಬಿಗಳು,ಆರ್=ಮುಸುರಿಕೊಂಡಿರುವ, ಕುೞಲ್=ಕೂದಲಿನ, ಕೋದೈ=ಗೋದಾದೇವಿಯು, ತೊಡುತ್ತು=\(ಕವನವನ್ನು ಕಟ್ಟಿ\) ಹಾಡುತ್ತಾ, ಉರೈತ್ತ=ಹೇಳಿದ, ಶೆಮ್=ಸುಂದರವಾದ, ತಮಿೞ್=ತಮಿಳಿನ, ಪತ್ತುಮ್=ಹತ್ತುಪಾಶುರಗಳನ್ನೂ, ವಲ್ಲಾರ್=ಬಲ್ಲವರು, ತಿರುಮಾಲ್=ಶ್ರೀಪತಿಯ, ಅಡಿ=ಪಾದಗಳನ್ನು, ಶೇರ್ ವರ್ಹಳೇ=ಸೇರುವವರೇ ಆಗುತ್ತಾರೆ.

ಗಂಧದ ಮರಗಳನ್ನೂ, ಬಲಿತ ಅಗರು ಮರಗಳನ್ನೂ ಹೊತ್ತು, ಕೊಳಗಳನ್ನು ತುಂಬಿಸುತ್ತಾ ಹರಿದು ಬರುವ “ಶಿಲಂಬಾರು” ಎಂಬ ಹೊಳೆಯನ್ನುಳ್ಳ ತಿರುಮಾಲಿರುಂಜೋಲೈ ಬೆಟ್ಟದಲ್ಲಿ ನೆಲಸಿರುವ ಸುಂದರಬಾಹುಸ್ವಾಮಿಯನ್ನು ಕುರಿತು ದುಂಬಿಗಳು ಮುತ್ತುತ್ತಿರುವ ತಲೆಗೂದಲಿನ ಗೋದಾದೇವಿಯು ಕವನವನ್ನು ಕಟ್ಟಿಹಾಡುತ್ತಾ ಹೇಳಿದ ಸುಂದರವಾದ ತಮಿಳಿನ ಹತ್ತುಪಾಶುರಗಳನ್ನೂ ಬಲ್ಲವರು ಶ್ರೀದೇವಿಯ ಪತಿಯಾದ ಶ್ರೀಮನ್ನಾರಾಯಣನ ಪಾದಗಳನ್ನು ತಪ್ಪದೆ ಸೇರುವವರೇ ಆಗುತ್ತಾರೆ.\(೧೦\)

ತಿರುಮಾಲಿರುಂಜೋಲೈ ಬೆಟ್ಟದಲ್ಲಿ “ಶಿಲಂಬಾರು”ಎಂಬ ಹೊಳೆ ಹರಿಯುತ್ತದೆ. ಅದು ಮಳೆಗಾಲದಲ್ಲಿ ದಡಗಳ ಮೇಲೆ ಉಕ್ಕಿ ಹರಿಯುವುದು. ಬೆಟ್ಟದಲ್ಲಿ ಶ್ರೀಗಂಧದ ಮರಗಳೂ, ಅಗರು ಮರಗಳೂ ಹೇರಳವಾಗಿ ಬೆಳೆಯುತ್ತವೆ. ಹೊಳೆ ಹರಿಯುತ್ತಾ ಹರಿಯುತ್ತಾ ದಡಗಳಲ್ಲಿ ಬೆಳೆದಿರುವ ಬಲಿತ, ಮುದಿಯಾದ ಗಂಧದ ಮರಗಳನ್ನೂ ಅಗರು ಮರಗಳನ್ನೂ ಹೊತ್ತು ರಭಸದಿಂದ ಇಳಿದು ಬರುತ್ತದೆ. ನಡುವೆ, ಅಲ್ಲಲ್ಲಿ ಕೊಳಗಳಿವೆ. ಅವುಗಳನ್ನೆಲ್ಲಾ ತುಂಬಿಸಿ, ಹೊಳೆ ಹರಿದು ಹೋಗುತ್ತದೆ. ಬೆಟ್ಟದ ಕಲ್ಲುಬಂಡೆಗಳಲ್ಲಿ ವೇಗವಾಗಿ ಹರಿಯುವಾಗ ಹೊಳೆ ಗೆಜ್ಜೆಯ ಸದ್ದುಮಾಡುತ್ತದೆ. ಅಲ್ಲದೆ, ಇದು ಬೆಟ್ಟದ ಶಿಖರದಲ್ಲಿ

೧೧೨

ನೆಲಸಿರುವ ಸುಂದರಬಾಹುಸ್ವಾಮಿಯ ಪಾದತಲದಲ್ಲಿ ಹರಿದು ಬರುವ ಹೊಳೆ. ಇದರ ನೀರು ಅಗರುಚಂದನಗಳ ಸುವಾಸನೆಯಿಂದ ಕೂಡಿರುವುದರಿಂದ ಇದರಲ್ಲಿ ಹರಿಯುವ ನೀರು ಸ್ವಾಮಿಯ\(ಭಗವಂತನ\) ಪಾದೋದಕವೇ ಆದಂತೆ. ಈ ಪುಣ್ಯ ನದಿಯನ್ನು “ಶಿಲಂಬಾರು” ಅಥವಾ “ನೂಪುರಗಂಗೆ”ಎನ್ನುತ್ತಾರೆ.

ಶಿಲಂಬಾರು ಹೊಳೆ ಪರಿಮಳ ಪೂರಿತವಾದ ಜಲದಿಂದ ಭಗವಂತನ ಪಾದತಲದಲ್ಲಿ ಹರಿಯುತ್ತಾ ತನ್ನ ಬದುಕನ್ನು ಸಾರ್ಥಕಗೊಳಿಸಿಕೊಳ್ಳುತ್ತದೆಯಷ್ಟೆ. ಹಾಗೆಯೇ, ಗೋದಾದೇವಿ ಭಗವಂತನ ಪಾದತಲದಲ್ಲಿ ತನ್ನ ತಲೆಯನ್ನಿರಿಸಿ ಅವನಿಗೆ ಶರಣಾಗಿದ್ದಾಳೆ. ಅವಳ ತಲೆಗೂದಲು ಸುಂದರವಾಗಿ, ನೀಳವಾಗಿ, ತಲೆಯಿಂದ ಬಳುಕುತ್ತಾ ಹರಡಿಕೊಂಡು ಇಳಿದುಬರುತ್ತದೆ. ಅವಳು ಪರಿಮಳಭರಿತವಾದ ಜೇನುತುಂಬಿದ ಹೂಗಳನ್ನು ಮುಡಿಯುವುದರಿಂದ, ಆ ಕೂದಲು ಸುವಾಸನೆಯಿಂದ ತುಂಬಿಕೊಂಡಿವೆ. ಆ ಸುವಾಸನೆಗೆ ಮಾರುಹೋಗಿ ದುಂಬಿಯ ಹಿಂಡು ಅವಳ ತಲೆಗೂದಲನ್ನು ಮುಸುರುತ್ತವೆ. ಆದ್ದರಿಂದ, ಗೋದಾದೇವಿಯ ತಲೆಗೂದಲನ್ನು\(ಶುರುಮ್ಬಾರ್ ಕುೞಲ್\) ಶಿಲಂಬಾರಿಗೆ \(“ಶಿಲಂಬಾಱು”\) ಎಲ್ಲ ರೀತಿಯಲ್ಲೂ ಹೋಲಿಸಬಹುದು. ಹೀಗೆ, ಆ ಎರಡೂ ಪವಿತ್ರವೇ.

ಶಿಲಂಬಾರು ಹೊಳೆ ಗೆಜ್ಜೆಯಸದ್ದು ಮಾಡುತ್ತ ಹರಿದುಬರುತ್ತದೆಯಷ್ಟೆ. ಹಾಗೆಯೇ, ಗೋದಾದೇವಿಯ ಹೃದಯದಿಂದ ಉಕ್ಕಿ ಹರಿಯುವ ಕವಿತೆಯ ಹೊನಲು ಹೃದಯಂಗಮವಾಗಿಬೇರೆ ಬೇರೆ ರಾಗಗಳ ಮೂಲಕ ಹರಿದುಬರುತ್ತದೆ.ಆದರ ಸಾಹಿತ್ಯ ಸುಂದರವಾದ ತಮಿಳಿನದು. ಪಾಶುರಗಳ ವಿಷಯವೆಲ್ಲಾ ಭಗವಮ್ತನ ಗುಣಗಾನವೇ ಮತ್ತು ಅವನ ಕೀರ್ತಿಯ ವೈಭವವೇ.

ಗೋದಾದೇವಿ ಈ ತಿರುಮೊೞಿಯಲ್ಲಿ ಬರುವ ವಿಷಯವನ್ನು ಅರ್ಥವತ್ತಾಗಿ ತಿಳಿದುಕೊಂಡು ಹಾಡಿ ನಲಿಯಬಲ್ಲವರು ಭಗವಂತನ ಪಾದಗಳನ್ನು ಸೇರುತ್ತಾರೆ. ಅವರು ಜನನ-ಮರಣದ ಕೋಟಲೆಯಿಂದ ಮುಕ್ತರಾಗುತ್ತಾರೆ. ಇದೇ ಈ ತಿರುಮೊೞಿಯ ಫಲಶ್ರುತಿ.

ಅಡಿಯ ನಡೆ: ಶಿಂದುರ, ಪೋರ್, ಕರುವಿಳೈ, ಪೈಮ್ ಪೊೞಿಲ್, ತುಙ್ಗ, ನಾಱು, ಇನ್ಱು, ಕಾಲೈ, ಕೋಙ್ಗು, ಶನ್ದು, \(ಕಾರ್ ಕ್ಕೋಡಲ್\)

೧೧೩

ಶ್ರೀಃ

ಶ್ರಿಯೈ ನಮಃ

ಹತ್ತನೆಯ ತಿರುಮೊೞಿ ಕಾರ್ ಕ್ಕೋಡಲ್

೧.ಕಾರ್ ಕ್ಕೋಡಲ್ ಪೂಕ್ಕಾಳ್ ಕಾರ್ ಕ್ಕಡಲ್ ವಣ್ಣನೆಮ್ಮೇಲ್, ಉಮ್ಮೈ

ಪೋರ್ ಕ್ಕೋಲಂಜೆಯ್ದು ಪೋರವಿಡುತ್ತವನೆಙ್ಗುಟ್ರಾನ್

ಆರ್ ಕ್ಕೋಲಿನಿನಾ ಪೂಶಲಿಡೂವದು, ಅಣಿತುೞಾಯ್

ತ್ತಾರ್ ಕ್ಕೋಡುಮ್ ನೆಂಜನ್ ತನ್ನೈಪ್ಪಡೈಕ್ಕವಲ್ಲೇನನ್ದೋ

ಕಾರ್=ಕರಿಯ, ಕೋಡಲ್ ಪೂಕ್ಕಾಳ್=ಕಾರ್ತೀಕ ಪುಷ್ಪಗಳೇ, ಉಮ್ಮೈ=ನಿಮ್ಮನ್ನು, ಪೋರ್=ಯುದ್ಧದ, ಕೋಳಮ್ ಶೆಯ್ದು=ಅಲಂಕಾರ ಮಾಡಿ, ಎಮ್ ಮೇಲ್=ನನ್ನ ಮೇಲೆ, ಪೋರ=ಹೋರಾಡಲು, ವಿಡುತ್ತವನ್=ಬಿಟ್ಟವನು, ಕಾರ್=ಮಳೆಗಾಲದ, ಕಡಲ್=ಕಡಲಿನ, ವಣ್ಣನ್=ಬಣ್ಣದವನು, ಎಙ್ಗುಟ್ರಾನ್=ಎಲ್ಲಿದ್ದಾನೆ? ಇನಿ=ಇನ್ನು, ನಾಮ್=ನಾನು, ಆರ್ ಕ್ಕೂ=ಯಾರಲ್ಲಿ, ಓಲಿ=ಗದ್ದಲ ಮಾಡಿ, ಪೂಶಲ್ ಇಡುವದು=ಮೊರೆಯಿಡುವುದು ಅಣಿ=ಸುಂದರವಾದ, ತುೞಾಯ್=ತುಲಸಿಯ, ತಾರ್ ಕ್ಕೂ=ಮೊಲೆಗಾಗಿ, ಓಡುಮ್=ಓಡುವ, ನೆಂಜಮ್ ತನ್ನೈ=ಮನಸ್ಸನ್ನು, ಪಡೈಕ್ಕ=ಪಡೆಯ, ವಲ್ಲೇನ್=ಬಲ್ಲವಳಾಗಿದ್ದೇನೆ, ಅನ್ದೋ=ಅಯ್ಯೋ.

ಕರಿಯ ಕಾರ್ತೀಕ ಪುಷ್ಪಗಳೇ, ನಿಮ್ಮನ್ನು ಹೋರಾಡಲು ಅಲಂಕರಿಸಿ, ನನ್ನ ಮೇಲೆ ಹೋರಾಡಲೆಂದು ಬಿಟ್ಟವನಾದ ಕಡಲವಣ್ಣನು ಎಲ್ಲಿದ್ದಾನೆ? ಇನ್ನು ನಾನು ಯಾರಲ್ಲಿ ಗದ್ದಲ ಮಾಡಿ ಮೊರೆಯಿಡುವುದು? ಸುಂದರವಾದ ತುಲಸೀಹಾರಕ್ಕಾಗಿ ಓಡುವ ಮನಸ್ಸನ್ನು ಪಡೆದವಳಾಗಿರುವೆನಲ್ಲಾ, ಅಯ್ಯೋ\!\(೧\)

ಗೋದಾದೇವಿ ಹೇಳುತ್ತಾಳೆ: ಕಾರ್ತೀಕಪುಷ್ಪಗಳೇ, ನಿಮ್ಮದು ಎಷ್ಟು ಸುಂದರವಾದ ಅಲಂಕಾರ\! ನಿಮ್ಮನ್ನು ನೋಡಿದ ಕೂಡಲೇ ಭಗವಂತನ ನೆನಪು ಬರುತ್ತದೆ. ಅವನ ದಿವ್ಯದೇಹಕಾಂತಿಯನ್ನೂ, ವಿಸ್ಮಯಕಾರಕ ಸಾಮರ್ಥ್ಯವನ್ನೂ ನೀವು ನೆನಪು ಮಾಡುತ್ತೀರಿ. ತನ್ನ ಬಣ್ಣವನ್ನೇನಿಮಗೆ ಕೊಟ್ಟು, ಇಷ್ಟು ಸುಂದರವಾಗಿ ನಿಮ್ಮನ್ನು ಶೃಂಗರಿಸಿ ನನ್ನ ಬಳಿಗೆ ಅವನು ಕಳುಹಿಸಿಕೊಟ್ಟಿರುವ ಉದ್ದೇಶವಾದರೂ ಏನಿರಬಹುದು? ನೀವು ನನಗೆ ಎದುರುಪಕ್ಷವಾಗಿ ನಿಲ್ಲಬೇಕೆಂದೂ, ನನ್ನ ಮನಸ್ಸನ್ನು ಕಲಕಬೇಕೆಂದೂ, ನನ್ನ ಸಂಕಟವನ್ನು ಹೆಚ್ಚಿಸಬೇಕೆಂದೂ ಅವನು ಹೀಗೆ ಮಾಡಿರಬಹುದಲ್ಲವೇ? ನನ್ನ ಮನಸ್ಸಾದರೋ ಭಗವಂತನು ಧರಿಸಿರುವ ದಿವ್ಯತುಲಸೀಹಾರಕ್ಕಾಗಿ ಕಾತರಗೊಂಡಿದೆ. ಅದಕ್ಕಾಗಿಯೇ ಮನಸ್ಸು ಅದೇ ಧ್ಯಾನದಲ್ಲಿದೆ. ಅತ್ತ ಕಡೆಯೇ ಓಡುತ್ತದೆಯಲ್ಲಾ\! ಅದರಲ್ಲಿಯೇ ನೆಟ್ಟುಹೋಗಿದೆಯಲ್ಲ\! ಬೇರೆ ಕಡೆಗೆ ಅದನ್ನು ತಿರುಗಿಸುವುದಕ್ಕೆ ಆಗುವುದಿಲ್ಲವಲ್ಲ\! ನಾನು ಯಾರನ್ನು ನೆಚ್ಚಿಕೊಂಡಿದ್ದೇನೋ, ಯಾರ ಆದರಾಶ್ರಯವನ್ನು ಕೋರಿ ಅದಕ್ಕಾಗಿ ತವಕಪಡುತ್ತಿದ್ದೇನೋ, ಅವನೇ ನನ್ನ ಮೇಲೆ ಹಗೆತನ ತೋರಿಸಲು ಮೊದಲು ಮಾಡಿದರೆ, ನನ್ನ ಗೋಳಾಟವನ್ನು ಬೇರೆ ಯರಾಲ್ಲಿ ಹೇಳಿಕೊಳ್ಳಲಿ? ಎಲ್ಲಿಗೆ ಹೋಗಿ ಯಾರ ಬಳಿ ಮೊರೆಯಿಡಲಿ? ಯಾರು ಈ ದುರ್ಗತಿಯಿಂದ ನನ್ನನ್ನು ಪಾರುಮಾಡುವವರು?

೧೧೪

ಗೋದಾದೇವಿ ಭಗವಂತನಿಗಾಗಿ ಕೊರಗುತ್ತಿರುವ ವಿರಹಿ. ಮಳೆಗಾಲದಲ್ಲಿ ಯಥೇಚ್ಛವಾಗಿ ಕಾಣಿಸಿಕೊಳ್ಳುವ ಕಾರ್ತೀಕಪುಷ್ಪಗಳು ಅವಳ ಕೊರಗನ್ನು ಹೆಚ್ಚಿಸುತ್ತವೆ. ಉಮ್ಮಳಿಸಿದ ಸಂಕಟದಿಂದ, ಅವುಗಳನ್ನೇ ಸಂಬೋಧಿಸಿ ಹೇಳುತ್ತಾಳೆ.

ಎಲ್ಲರಿಗೂ ಎಲ್ಲ ಕಾಲಕ್ಕೂ ಎಲ್ಲ ವಿಷಯಗಳಲ್ಲೂ ಭಗವಂತನೇ ಸದಾಶ್ರಯ. ಅವನೇ ಪ್ರಾಪಕ. ಅವನೇ ರಕ್ಷಕ. ಅವನಲ್ಲಿಯೇ ದೃಢವಾಗಿ ಮನಸ್ಸನ್ನು ನೆಲೆಗೊಳಿಸಿ, ಅವನನ್ನೇ ಶರಣುಹೋಗಬೇಕು.

೨.ಮೇಟ್ರೊನ್ಱಿಪ್ಪೂಕ್ಕಾಲ್ ಮೇಲುಲಹಙ್ಗಳಿನ್ ಮೀದುಪೋಯ್

ಮೇಟ್ರೊನ್ಱುಮ್ ಶೋದಿ ವೇದಮುದಲ್ ವರ್ ವಲಙ್ಗೈಯಿನ್

ಮೇಟ್ರೊನ್ಱುಮಾೞಿಯಿನ್ ವೆಂಜುಡರ್ ಪೋಲಚ್ಚುಡಾದು, ಎಮ್ಮೈ

ಮಾಟ್ರೋಳೈಪ್ಪಟ್ಟವರಕೂಟ್ಟತ್ತು ವೈತ್ತುಕ್ಕೊಳ್ ಹಿಟ್ರಿರೇ

ಮೇಲ್=ಮೇಲೆ, ತೋನ್ಱಿ=ಕಾಣಿಸುತ್ತಿರುವ\(ಬೆಳೆದಿರುವ\), ಪೂಕ್ಕಾಳ್=ಹೂಗಳೇ, ಮೇಲ್ ಉಲಹಙ್ಗಳಿನ್=ಮೇಲಣ ಲೋಕಗಳಿಗಿಂತಲೂ, ಮೀದು=ಮೇಲಕ್ಕೆ, ಪೋಯ್=ಹೋಗಿ, ಮೇಲ್=ಮೇಲೆ, ತೋನ್ಱುಮ್=ಕಾಣಿಸುವ, ಶೋದಿ=ಜ್ಯೀತಿಸ್ವರೂಪನಾದ, ವೇದಮುದಲ್ ವರ್=ವೇದಕ್ಕೆ ಮೂಲ ಕಾರಣನಾದ, ಪರಮಪುರುಷನ, ವಲಙ್ಗೈಯಿನ್=ಬಲಗೈಯ, ಮೇಲ್=ಮೇಲುಗಡೆ, ತೋನ್ಱುಮ್=ತೋರುವ, ಆೞಿಯಿನ್=ಚಕ್ರಾಯುಧದ, ವೆಮ್=ತೀಕ್ಷ್ಣವಾದ, ಶುಡರ್=ಜ್ವಾಲೆ, ಪೋಲ್=ಹಾಗೆ, ಶುಡಾದು=ಸುಡುವುದಿಲ್ಲ, ಎಮ್ಮೈ=ನನ್ನನ್ನು, ಮಾಟ್ರು=ಮಾರ್ಪಿನ, ಓಲೈ=ಪುಸ್ತಕದಲ್ಲಿ, ಪಟ್ಟವರ್=ಬರೆಯಲ್ಪಟ್ಟವರ, ಕೂಟತ್ತು=ಕೂಟದಲ್ಲಿ, ವೈತ್ತುಕ್ಕೊಳ್ ಹಿಟ್ರಿರೇ=ಸೇರಿಸಿಕೊಳ್ಳಬಲ್ಲಿರೋ?

ಮೇಲೆ ಕಾಣಿಸುತ್ತಿರುವ\(ಬೆಳೆದಿರುವ\)ಹೂಗಳೇ, ಮೇಲಣ ಲೋಕಗಳಿಗಿಂತಲೂ ಮೇಲಕ್ಕೆ ಹೋಗಿ, ಮೇಲೆ ಕಾಣಿಸುವ ಜ್ಯೋತಿಸ್ವರೂಪನಾದ ವೇದಕ್ಕೆ ಮೂಲಕಾರಣನಾದ ಪರಮಪುರುಷನ ಬಲಗೈ ಮೇಲೆತೋರುವ ಚಕ್ರಾಯುಧದ ತೀಕ್ಷ್ಣವಾದ ಜ್ವಾಲೆಯ ಹಾಗೆ ಸುಡುವುದಿಲ್ಲ. ನನ್ನನ್ನು ಮಾರ್ಪಿನ ಪುಸ್ತಕದಲ್ಲಿ ಬರೆಯಲ್ಪಟ್ಟವರ ಕೂಟದಲ್ಲಿ ಸೇರಿಸಿಕೊಳ್ಳಬಲ್ಲಿರೋ?\(೨\)

ತಿರುಮಾಲಿರುಂಜೋಲೈ ಪರ್ವತದಲ್ಲಿ ಕಾರ್ತೀಕಪುಷ್ಪಗಳು ಎಲ್ಲೆಲ್ಲೂ ಬೆಳೆದು ಹರಡಿಕೊಂಡಿವೆ. ಅವು ಬೆಟ್ಟದ ತುದಿಯಲ್ಲೂ, ಶಿಖರದಲ್ಲೂ ಬೆಳೆದಿವೆ. ಭಗವಂತನ ಸನ್ನಿಧಿಯನ್ನು ಸೇರಲು, ಭಗವಂತನ ಸೇವೆ ಮಾಡಲು ಯೋಗ್ಯವಾಗಿವೆ. ಆದ್ದರಿಂದ, ಗೋದಾದೇವಿ ಆ ಹೂಗಳನ್ನು ಕುರಿತು ಹೇಳುತ್ತಾಳೆ: ಅವನ್ನೇ ಮೇಲೆ ಕಾಣಿಸುತ್ತಿರುವ\(ಬೆಳೆದಿರುವ\)ಹೂಗಳೇ”ಎಂದು ಅವಳು ಸಂಬೋಧಿಸುವುದು.

ಆ ಹೂಗಳಿಗೆ ಗೋದಾದೇವಿ ಬಹಳ ಶ್ರೇಷ್ಠವಾದ ಕೆಲಸವೊಂದನ್ನು ಕೊಡುತ್ತಿದ್ದಾಳೆ. ಅವು ಈಗ ಮೇಲಣ ಎಲ್ಲ ಲೋಕಗಳನ್ನೂ ದಾಟಿ ಹೋಗಬೇಕು. ಅದಕ್ಕಿಂತಲೂ ಮೇಲೆ ಪರಮಪದವಿದೆ. ಅಲ್ಲಿ ಜ್ಯೋತಿಸ್ವರೂಪನಾಗಿ, ವೇದಗಳಿಗೆಲ್ಲಾ ಮೂಲವಸ್ತುವಾಗಿ ಪರಮಪುರುಷನಿದ್ದಾನೆ. ಅವನ ಬಲಗೈಯಲ್ಲಿ ತೀಕ್ಷ್ಣವಾದ ಬೆಂಕಿಯ ಕಿಡಿಗಳನ್ನು ಕಾರುವ ಜ್ಯೋತಿರ್ಮಯವಾದ ಚಕ್ರಾಯುಧವಿದೆ. ಆದರೆ, ಆ ಪರಮಪದದಲ್ಲಿ ಎಲ್ಲ ರೀತಿಯಲ್ಲಿಯೂ ತಂಪಾಗಿ ಹಿತವಾಗಿ ಆನಂದಮಯವಾಗಿದೆ. ಪರಮಪದದಲ್ಲಿ ಜನನ

೧೧೫

ಮರಣಗಳ ಪುನರಾವರ್ತಿಯನ್ನು ದಾಟಿರುವವರ ಹೆಸರುಗಳನ್ನು ಗುರುತಿಸಿರುವ ಪುಸ್ತಕವಿದೆ. ಯಾರ ಹೆಸರು ಅದರಲ್ಲಿ ಬರೆಯಲಾಗುವುದೋ ಅವರು ನಿತ್ಯಮುಕ್ತರ ಕೂಟವನ್ನು ಸೇರಿಕೊಳ್ಳುತ್ತಾರೆ. ಗೋದಾದೇವಿ ಹೂಗಳನ್ನು ಕೇಳಿಕೊಳ್ಳುತ್ತಾಳೆ. “ನನ್ನನ್ನೂ ನಿತ್ಯಮುಕ್ತರ ಕೂಟದಲ್ಲಿ ಸೇರಿಸಿಕೊಳ್ಳುವಂತೆ ಮಾಡಬಲ್ಲಿರಾ?

ಇದುವರೆಗೆ ಗೋದಾದೇವಿ ಬೇಡಿಕೊಳ್ಳುತ್ತಿದ್ದದ್ದು-“ಸ್ವಾಮಿಯನ್ನು ನನ್ನ ಬಳಿಗೆ ಬರಹೇಳು”, “ಸ್ವಾಮಿಗೆ ನನ್ನ ಮನೋಗತವನ್ನು ತಿಳಿಸು”, “ಸ್ವಾಮಿಗೆ ನನಗಾಗಿರುವ ದೈಹಿಕ ಮತ್ತು ಮಾನಸಿಕ ಅನಾನುಕೂಲಗಳನ್ನು ತಿಳಿಸು”, “ಸ್ವಾಮಿಗೆ ನನ್ನ ಸಂಕಟವನ್ನು ತಿಳಿಸು”, ಎಂದು ಮುಂತಾಗಿ. ಭಗವಂತ ಬರಲಿಲ್ಲ. ಅವನು ಕನಸಿನಲ್ಲಿ ತನ್ನ ಬಳಿಗೆ ಬಂದು ತನ್ನನ್ನು ಮದುವೆಯಾದದ್ದು ಮಾತ್ರವೇ. ಅವಳ ಮಿಕ್ಕ ಬೇಡಿಕೆಗಳೆಲ್ಲ ಏನಾದವೋ\! ಗೋದಾದೇವಿಯ ವ್ಯಥೆ ಕಡಮೆಯಾಗಲಿಲ್ಲ. ಕಡೆಗೆ, ಬೇಸರಗೊಂಡು ಅವಳು ಈಗ ಹೇಳುತ್ತಾಳೆ: ಭಗವಂತ ನನ್ನ ಸಂಕಟವನ್ನು ಹೋಗಲಾಡಿಸುವನೋ ಕಾಣೆ. ಹೂಗಳೇ ನನಗೆ ಪುನರ್ಜನ್ಮವಿಲ್ಲದಂತಾಗಿ, ಪರಮಪದದಲ್ಲಿ ನಾನು ನಿತ್ಯಮುಕ್ತರ ಕೂಟದಲ್ಲಿ ಸೇರುವಂತಾದರೆ ಸಾಕು. ಇಷ್ಟು ಕೆಲಸವನ್ನಾದರೂ ಮಾಡಬಲ್ಲಿರಾ?

೩. ಕೋವೈಮಣಾಟ್ಟಿ ನೀಯುನ್ ಕೊೞುಙ್ಗನಿಕೊಣ್ಡು,ಎಮ್ಮೈ

ಆವಿತೂಲೈವಿಯೇಲ್ ವಾಯೞಹರ್ ತಮ್ಮೈಯಂಜುದುಮ್

ಪಾವಿಯೇನ್ ತೋನ್ಱಿಪ್ಪಾಮ್ ಬಣೈಯಾರ್ ಕ್ಕೂನ್ತಮ್ ಪಾಮ್ಬುಪೋಲ್

ನಾವುಮಿರಣ್ಡುಳವಾಯ್ ತ್ತು ನಾಣಿಲಿಯೇನುಕ್ಕೇ

ಕೋವೈ=ತೊಂಡೇ ಬಳ್ಳಿಯೇ, ಮಣಾಟ್ಟಿ=ಅಮ್ಮಾ, ನೀ=ನೀನು, ಉನ್=ನಿನ್ನ,ಕೊಱು=ಬಲಿತ\(ರಸಭರಿತವಾದ\) ಕನಿ=ಹಣ್ಣನ್ನು, ಕೊಣ್ಡು=ಪಡೆದು, ಎಮ್ಮೈ=ನನ್ನ, ಆವಿ=ಪ್ರಾಣವನ್ನು, ತೊಲೈವಿಯೇಲ್= ತೊಲಗಿಸಬೇಡ, ವಾಯ್=\(ಆಕರ್ಷಕವಾದ\)ಅಧರವನ್ನುಳ್ಳ, ಅೞಹರ್ ತಮ್ಮೈ=ಸ್ವಾಮಿ ಅೞಹರ್,\(ಸುಂದರಬಾಹುಸ್ವಾಮಿ\) ವಿಷಯದಲ್ಲಿ, ಅಂಜುದುಮ್=ಅಂಜುತ್ತೇನೆ, ಪಾವಿಯೇನ್=ಪಾಪಿಯಾದ ನಾನು, ತೋಣ್ಱಿ=ಹುಟ್ಟಿದ ಬಳಿಕ, ಪಾಮ್ಬು=ಶೇಷನನ್ನು, ಅಣೈಯಾರ್ ಕ್ಕೂ=ಹಾಸುಗೆಯಾಗಿ ಉಳ್ಳವರಿಗೆ, ತಮ್=ತಮ್ಮ, ಪಾಮ್ಬುಪೋಲ್=ಹಾವಿನ ಹಾಗೆಯೇ, ನಾವುಮ್=ನಾಲಗೆಗಳು, ಇರಣ್ಡು=ಎರಡು, ಉಳ ಆಯ್ ತ್ತು=ಉಂಟಾಗಿದೆ, ನಾಣಿಲಿಯೇನುಕ್ಕೇ=ಲಜ್ಜೆಯಿಲ್ಲದವಳಾದ ನನ್ನ ವಿಷಯದಲ್ಲಿಯೇ, ಹಾಗೆ.

ತೊಂಡೇ ಬಳ್ಳಿಯೇ, ಅಮ್ಮಾ, ನೀನು ನಿನ್ನ ಬಲಿತ\(ರಸಭರಿತವಾದ\) ಹಣ್ಣನ್ನು ಪಡೆದು\(ಧರಿಸಿ\), ನನ್ನ ಪ್ರಾಣವನ್ನು ತೊಲಗಿಸಬೇಡ. \(ಆಕರ್ಷಕವಾದ\) ಅಧರವನ್ನುಳ್ಳ ಸ್ವಾಮಿ ಅೞಹರ್ ವಿಷಯದಲ್ಲಿ ಅಂಜುತ್ತೇನೆ. ಪಾಪಿಯಾದ ನಾನು ಹುಟ್ಟಿದ ಬಳಿಕ, ಶೇಷನನ್ನು ಹಾಸುಗೆಯಾಗಿ ಉಳ್ಳವರಿಗೆ ತಮ್ಮ ಹಾವಿನ ಹಾಗೆಯೇ ನಾಲಿಗೆಗಳು ಎರಡು ಉಂಟಾಗಿವೆ. ಲಜ್ಜೆಯಿಲ್ಲದವಳಾದ ನನ್ನ ವಿಷಯದಲ್ಲಿಯೇ ಹಾಗೆ.\(೩\)

೧೧೬

ತಿರುಮಾಲಿರುಂಜೋಳೈ ಬೆಟ್ಟದ ಮೇಲೆ ತೊಂಡೆ ಹಣ್ಣಿನ ಬಳ್ಳಿಯೊಂದು ಗೋದಾದೇವಿಯ ಕಣ್ಣಿಗೆ ಬೀಳುತ್ತದೆ. ಅದರ ತುಂಬ ತೊಂಡೆಹಣ್ಣುಗಳು ಜಿಗಿಯುತ್ತಿದೆ. ತೊಂಡೆಯ ಹಣ್ಣು ಸ್ವಾಮಿ ಸುಂದರನ ಆಕರ್ಷಕವಾದ ಚೆಂದುಟಿಯ ನೆನಪನ್ನು ತರುತ್ತದೆ. ಅವಳ ಮನಸ್ಸು ನೋಯುತ್ತದೆ. ಭಗವಂತನ ಚೆಂದುಟಿಯನ್ನು ಸವಿಯುವ ಭಾಗ್ಯ ತನಗೆ ಒದಗಿ ಬರಲಿಲ್ಲವಲ್ಲಾ ಎನಿಸುತ್ತದೆ. ಕೂಡಲೇ, ಆ ತೊಂಡೆ ಬಳ್ಳಿಯನ್ನು ಕುರಿತು ಹೇಳುತ್ತಾಳೆ:”ನಿನ್ನ ರಸತುಂಬಿರುವ ಬಲಿತ ಹಣ್ಣುಗಳನ್ನು ನನ್ನ ಕಣ್ಣ ಮುಂದೆ ಪ್ರದರ್ಶನ ಮಾಡುತ್ತಾ ನನ್ನ ಜೀವವನ್ನು ಹಿಂಡಬೇಡ. ಸ್ವಾಮಿ ಸುಂದರನಲ್ಲಿ ನನಗೆ ಅಂಜಿಕೆ ಬಂದಿದೆ. ಅವನಲ್ಲಿದ್ದ ನಂಬಿಕೆ ಕಡಮೆಯಾಗಿದೆ. ಅವನು ಅನಾದಿಕಾಲದಿಂದಲೂ ಸತ್ಯಪರಾಕ್ರಮ. ಅವನಿಗೆ ಒಂದುಮಾತು, ಒಂದು ಬಾಣ”ಎಂಬುದಿತ್ತು. ಈ ಸದ್ಗುಣದ ಬಗೆಗೆ ಯಾವ ಅನುಮಾನಕ್ಕೂ ಎಡೆಯಿರಲಿಲ್ಲ. ಆದರೆ, ಪಾಪಿಷ್ಠಳಾದ ನಾನು ಹುಟ್ಟಿದ ಬಳಿಕೆ, ಸ್ವಾಮಿಯು ತನ್ನ “ಒಂದು ನಾಲಗೆ, ಒಂದು ಮಾತು”ಎಂಬುದನ್ನೇ ಮರೆತುಬಿಟ್ಟ ಹಾಗಿದೆ. ಭಗವಂತನು ಶೇಷನನ್ನು ತನ್ನ ಹಾಸುಗೆಯಾಗಿ ಮಾಡಿಕೊಂಡಿದ್ದಾನಲ್ಲವೇ? ಆ ಶೇಷನಿಗೆ ಎರಡು ನಾಲಗೆಗಳಿವೆ. ಅವನ ನಿಕಟ ಸಂಬಂಧದಿಂದ ಭಗವಂತನೂ ಈಗ ಎರಡು ನಾಲಗೆಯವನಾಗಿದ್ದಾನೆ. ಅವನು ಹೇಳುವುದೊಂದಾರೆ, ಮಾಡುವುದು ಮತ್ತೊಂದು. ಅದಕ್ಕೆ ಉದಾಹರಣೆ ನಾನೇ. ನನ್ನ ವಿಷಯದಲ್ಲೇ ಅವನು ಹಾಗೆ ನಡೆದುಕೊಂಡಿದ್ದಾನೆ. ಕೊಟ್ಟ ವಚನವನ್ನು ಅವನು ಪಾಲಿಸಲಿಲ್ಲ.

ನನ್ನ ಈಗಿನ ಪರಿಸ್ಥಿತಿಯನ್ನು ಹೇಳುತ್ತೇನೆ: ಯಾವ ಎಳೆ ವಯಸ್ಸಿನ ಕನ್ಯೆಯಾದರೂ “ನನಗೆ ಇಂಥವನೇ ಗಂಡನಾಗಬೇಕು”, ಎಂದು ಹೇಳಿಕೊಂಡದ್ದು ಎಲ್ಲಿಯಾದರೂ ಉಂಟೇ? “ನನ್ನ ಗಂಡನಾಗುವವನಿಗೆ ನನ್ನ ಈ ಮಾತುಗಳನ್ನು ತಿಳಿಸು, ನನ್ನ ಮನಸ್ಸನ್ನು ತಿಳಿಸು, ನನ್ನ ಸಂಕಟವನ್ನು ತಿಳಿಸು, ನನ್ನ ಪ್ರೇಮವನ್ನು ವಿವರಿಸು” ಎಂದು ಹೇಳಿಕಳುಹಿಸಿದ್ದು ಉಂಟೇ? ನಾನಾದರೋ, ನನಗೆ ಯಾವಯಾವ ರೀತಿಯಲ್ಲಿ ವಿರಹದ ಅನುಭವಗಳಾದವು, ಅನುರಾಗದ ಕಾತರಗಳು ಹೇಗೆ ಹೇಗೆ ಮನಸ್ಸನ್ನು ಹಿಂಡಿದವು, ಎಂದು ಮೊದಲಾಗಿ ಪ್ರಕೃತಿಯಲ್ಲಿ ಕಂಡುಬರುವ ಒಂದೊಂದು ಸುಂದರವಾದ ವಸ್ತುವಿನಲ್ಲೂ ಹೇಳಿಕೊಂಡೆ. ಭಗವಂತನೇ ನನಗೆ ಪತಿಯಾಗಬೇಕೆಂದು ಪಟ್ಟುಹಿಡಿದೆ. ಅವನ ನೆನಪನ್ನು ತರುವ ವಸ್ತುಗಳನ್ನೆಲ್ಲಾ ಕಂಡು ಕರುಬಿದೆ. ಮನನೊಂದೆ. ಗೋಳಾಡಿದೆ. ಭಗವಂತನೇ ನನಗೆ ಅಭಯ ನೀಡಿದ್ದ. ಈಗೇನಾಗಿದೆ ಕಂಡಿರಾ? ನಾನು ಲಜ್ಜೆಯಿಲ್ಲದವಳಾಗಿ ಉಳಿಯಬೇಕಾಯಿತಲ್ಲ\! ನನ್ನ ದುರದೃಷ್ಟವನ್ನು ಏನೆನ್ನೋಣ\!

೪.ಮುಲ್ಲೈಪ್ಪಿರಾಟ್ಟಿ ನೀಯುನ್ ಮುಱುವಲ್ ಹಳ್ ಕೊಣ್ಡು, ಎಮ್ಮೈ

ಅಲ್ಲಲ್ ವಿಳೈವಿಯೇಲ್ ಆೞಿನಙ್ಗಾಯುನ್ನಡೈಕ್ಕಲಮ್

ಕೊಲ್ಲೈಯರಕ್ಕಿಯೈಮೂಕ್ಕರಿನ್ದಿಟ್ಟ ಕುಮರನಾರ್

ಶೊಲ್ಲುಮ್ ಪೊಯ್ಯನಾಲ್, ನಾನುಮ್ ಪಿಱನ್ದಮೈಪ್ಪೊಯ್ಯನ್ಱೇ

ಮುಲ್ಲೈಪ್ಪಿರಾಟ್ಟಿ=ತಾಯಿ ಮಲ್ಲಿಗೆಯೇ, ನೀ=ನೀನು, ಉನ್=ನಿನ್ನ, ಮುಱುವಲ್ ಹಾಳ್=ಮಂದಹಾಸವನ್ನು, ಕೊಣ್ಡು=ಪ್ರಕಟಪಡಿಸಿ, ಎಮ್ಮೈ=ನನ್ನನ್ನು, ಅಲ್ಲಲ್=ಸಂಕಟದಲ್ಲಿ

೧೧೭

ವಿಳೈವಿಯೇಲ್=ಬೀಳಿಸಬೇಡ, ಆೞಿ=ಗಂಭೀರವಾದ\(ಗುಣವನ್ನುಳ್ಳ\), ನಙ್ಗಾಯ್=ಸದ್ಗುಣಪೂರ್ಣಳೇ, ಉನ್ನೈ=ನಿನಗೆ, ಅಡೈಕ್ಕಲಮ್=ಶರಣಾಗಿದ್ದೇನೆ, ಕೊಲ್ಲೈ=ದುಷ್ಟಳಾದ, ಅರಕ್ಕಿಯೈ=ರಕ್ಕಸಿಯ, ಮೂಕ್ಕೂ=ಮೂಗನ್ನು, ಅರಿನ್ದಿಟ್ಟ=ಕತ್ತರಿಸಿ ಹಾಕಿದ, ಕುಮರನಾರ್=ರಾಜಕುಮಾರನ, ಶೊಲ್ಲುಮ್=ಮಾತೂ ಸಹ, ಪೊಯ್=ಸುಳ್ಳು, ಆನಾಲ್=ಆದರೆ, ನಾನುಮ್=ನಾನೂ ಸಹ, ಪಿಱನ್ದಮೈ=ಹುಟ್ಟಿರುವುದು, ಪೊಯ್=ಸುಳ್ಳು, ಅನ್ಱೇ=ಅಲ್ಲವೇ?

ತಾಯಿ, ಮಲ್ಲಿಗೆಯೇ ನೀನು ನಿನ್ನ ಮಂದಹಾಸವನ್ನು ಪ್ರಕಟಪಡಿಸಿ ನನ್ನನ್ನು ಸಂಕಟದಲ್ಲಿ ಬೀಳಿಸಬೇಡ. ಗಂಭೀರವನ್ನುಳ್ಳ ಸದ್ಗುಣಪೂರ್ಣಳೇ, ನಿನಗೆ ಶರಣಾಗಿದ್ದೇನೆ. ದುಷ್ಟರಾಕ್ಷಸಿಯ ಮೂಗನ್ನು ತುಂಡರಿಸಿದ ರಾಜಕುಮಾರನ ಮಾತೂ ಸಹ ಸುಳ್ಳಾದರೆ, ನಾನು ಹುಟ್ಟಿರುವುದೂ ಸುಳ್ಳಲ್ಲವೇ?\(೪\)

ಹಿಂದಿನ ಪಾಶುರದಲ್ಲಿ ತೊಂಡೆಬಳ್ಳಿಯೂ ತೊಂಡೆ ಹಣ್ಣೂ ಗೋದಾದೇವಿಗೆ ಭಗವಂತನ ಸುಂದರವಾದ ತುಟಿಗಳನ್ನು ನೆನಪಿಗೆ ತಂದವು. ಅವಳನ್ನು ಸಂಕಟಕ್ಕೆ ಈಡು ಮಾಡಿದವು. ಈಗ, ಮಲ್ಲಿಗೆ ಬಳ್ಳಿಯೂ ಮಲ್ಲಿಗೆ ಮೊಗ್ಗೂ ಆ ಕೆಲಸ ಮಾಡುತ್ತಿವೆ.

ತಿರುಮಾಲಿರುಂಜೋಲೈ ಬೆಟ್ಟದಲ್ಲಿ ಗೋದಾದೇವಿ ಮಲ್ಲಿಗೆ ಬಳ್ಳಿಯನ್ನು ಕಂಡಳು. ಅದರಲ್ಲಿ ಸುಂದರವಾದ ದುಂಡುಮೊಗ್ಗುಗಳು ಹೇರಳವಾಗಿಬಿಟ್ಟಿದ್ದವು. ಮೊಗ್ಗುಗಳು ಅರಳುವುದನ್ನು ನೋಡಿದಾಗ, ಭಗವಂತನ ದಿವ್ಯಾಕರ್ಷಕವಾದ ಮಂದಹಾಸವನ್ನು ಅವು ಅವಳ ನೆನಪಿಗೆ ತಂದವು. ಮನನೊಂದಳು. ಆದ್ದರಿಂದ, ಮಲ್ಲಿಗೆಬಳ್ಳಿಯನ್ನೇ ಕುರಿತು ಅವಳು ಹೇಳುತ್ತಾಳೆ: ಮಲ್ಲಿಗೆ ಬಳ್ಳಿಯೇ, ನೀನು ನಿನ್ನ ಮೊಗ್ಗುಗಳನ್ನು ಅರಳಿಸುವ ಕ್ರಿಯೆಯಿಂದ, ಎಂದರೆ ಅವುಗಳ ಮಂದಹಾಸದಿಂದ ನನ್ನನ್ನು ಕಡುದುಃಖಕ್ಕೆ ಈಡುಮಾಡಬೇಡ. ನೀನು ಗಂಭೀರಸ್ವಭಾವದವಳು. ಸದ್ಗುಣಪೂರ್ಣಳು. ಭಗವಂತನ ಒಂದು ರೂಪವೇ ನೀನು. ನಿನಗೆ ನಾನು ಶರಣುಬಂದಿದ್ದೇನೆ. ನನ್ನನ್ನು ಕೈಬಿಡಬೇಡ. ಕಾಪಾಡು.

ಹಿಂದೆ, ಭಗವಂತನು ರಾಮಾವತಾರವನ್ನು ತಳೆದಾಗ, ತಾನು ಆಡಿದ ಮಾತಿಗೆ ತಪ್ಪದೆ, ಸತ್ಯವನ್ನೇ ತನ್ನ ಪರಾಕ್ರಮವೆಂದು, ನಡೆದು ತೋರಿಸಿದ. “ಯಾರೇ ಆಗಲಿ, ಅವನು ನನ್ನ ಕಡುಶತ್ರುವೇ ಆಗಿದ್ದರೂ ಸಹ, ಅವನು ನನ್ನ ಬಳಿಗೆ ಬಂದು “ಶರಣಾಗಿದ್ದೇನೆ, ಕಾಪಾಡು”ಎಂದರೆ ಸಾಕು; ಅವನನ್ನು ರಕ್ಷಿಸುತ್ತೇನೆ”ಎಂದು ಮಾತುಕೊಟ್ಟಿದ್ದ. ಹಾಗೆಯೇ ತಪ್ಪದೆ ನಡೆದುಕೊಂಡ. ಮೋಸಮಾಡಲು ಬಂದ ದುಷ್ಟರಾಕ್ಷಸಿ ಶೂರ್ಪನಖಿಯನ್ನೂ ಸಹ ಅವನು ಕೊಲ್ಲಲಿಲ್ಲ. ಅವಳ ಮೂಗನ್ನು ಕೊಯ್ದು, ಓಡಿಸಿಬಿಟ್ಟ. ಅಂಥ ಕರುಣಾಳುವಾದ ಸತ್ಯಸಂಧನಾದ ಸ್ವಾಮಿ ಅವನು\! ಅವನೇ ಸುಳ್ಳಾಡಿದರೆ ಹೇಗೆ? ನಾನು ಹುಟ್ಟಿರುವುದು ಎಷ್ಟು ನಿಜವೋ, ಅಷ್ಟೇ ನಿಜ ನನಗೆ ಭಗವಂತ ಅಭಯಪ್ರದಾನ ಮಾಡಿರುವುದೂ. ಅವನ ಮಾತು ಈಗ ಸುಳ್ಳಾದರೆ ನಾನು ಹುಟ್ಟಿರುವುದೂ ಸುಳ್ಳು ಅಲ್ಲವೇ? ಎರಡೂ ಅಸಂಗತವಲ್ಲವೇ?

೧೧೮

೫.ಪಾಡುಮ್ ಕುಯಿಲ್ ಹಾಳ್ ಈದೆನ್ನ ಪಾಡಲ್, ನಲ್ ವೇಙ್ಗಡ

ನಾಡರ್ ನಮಕ್ಕೊರುವಾೞ್ ವು ತಂದಾಲ್ ವನ್ದು ಪಾಡುಮಿನ್

ಆಡುಮ್ ಕರುಳಕ್ಕೊಡಿಯುಡೈಯಾರ್ ವನ್ದರುಳ್ ಶೆಯ್ದು

ಕೂಡುವರಾಯಿಡಿಲ್ ಕೂವಿನುಮ್ ಪಾಟ್ಟುಕ್ಕಳ್ ಕೇಟ್ಟುಮೇ.

ಪಾಡುಮ್=ಹಾಡುವ, ಕುಯಿಲ್ ಹಾಳ್=ಕೋಗಿಲೆಗಳೇ, ಈದು=ಈ ನಿಮ್ಮ ಕೂಗು, ಎನ್ನ=ಯಾವ ರೀತಿಯ, ಪಾಡಲ್=ಹಾಡು, ನಲ್=ಸುಂದರವಾದ\(ಒಳ್ಳೆಯವನಾದ\) ವೇಙ್ಗಡಮ್=ತಿರುಮಲೆಯ, ನಾಡರ್=ನಾಥನು, ನಮಕ್ಕೂ=ನಮಗೆ\(ನನಗೆ\), ಒರು=ಒಂದು, ವಾೞ್ ವು=ಬಾಳ್ವೆಯನ್ನು, ತನ್ದಾಲ್=ಕರುಣಿಸಿದರೆ, ವನ್ದು=\(ನೀವು\)ಬಂದು, ಪಾಡುಮಿನ್=ಹಾಡಿರಿ, ಆಡುಮ್=ಅಲುಗಾಡುತ್ತಿರುವ, ಕರುಳನ್=ಗರುಡನ, ಕೊಡಿ=ಧ್ವಜವನ್ನು, ಉಡೈಯಾರ್=ಉಳ್ಳವರು\(ಸ್ವಾಮಿಯು\)ವನ್ದು=ಬಂದು, ಅರುಳ್ ಶೆಯ್ದು=ಕೃಪೆತೋರಿ, ಕೂಡುವರ್=\(ನನ್ನೊಡನೆ\)ಕೂಡಿಕೊಳ್ಳುವನು, ಆಯಿಡಿಲ್=ಆದರೆ, ಕೂವಿ=ಕೂಗಿ, ನುಮ್=ನಿಮ್ಮ, ಪಾಟ್ಟುಕ್ಕಳ್=ಹಾಡುಗಳನ್ನು, ಕೇಟ್ಟುಮೇ=ಕೇಳಿಸಿರಿ.

ಹಾಡುವ ಕೋಗಿಲೆಗಳೇ, ಈ ನಿಮ್ಮ ಕೂಗು ಎಂಥ ಹಾಡು? ಸುಂದರನಾದ\(ಒಳ್ಳೆಯವನಾದ\) ತಿರುಮಲೆಯ ನಾಥನು ನನಗೆ ಒಂದು ಬಾಳ್ವೆಯನ್ನು ಕರುಣಿಸಿದರೆ ನೀವು ಬಂದು ಹಾಡಿರಿ. ಚಲಿಸುತ್ತಿರುವ ಗರುಡನ ಧ್ವಜವನ್ನುಳ್ಳ\(ಭಗವಂತನು\) ಬಂದು, ಕೃಪೆತೋರಿ, ನನ್ನೊಡನೆ ಕಲೆತುಕೊಳ್ಳುವುದಾದರೆ, ಕೂಗಿ ನಿಮ್ಮ ಹಾಡುಗಳನ್ನು ಶ್ರುತಪಡಿಸಿ.\(೫\)

ತಿರುಮಾಲಿರುಂಜೋಲೈ ಬೆಟ್ಟದಲ್ಲಿ ಕೋಗಿಲೆಗಳು ಹಾಡುತ್ತಿರುವುದು ಗೋದಾದೇವಿಯ ಕಿವಿಗೆ ಬೀಳುತ್ತದೆ. ಅವಳು ವಿರಹಿ. ವಿರಹಿಗೆ ಕೋಗಿಲೆಯ ಇನಿದಾದ ಹಾಡು ಸಹಿಸದು. ಅದು ಅವಳಿಗೆ ಹಾಡು ಅಲ್ಲವೇ ಅಲ್ಲ;ಅಸಹ್ಯವಾದ, ಕಠೋರವಾದ ಕೂಗು. ಎಲ್ಲಿಯವರೆಗೆ ಹೀಗೆ? ಸುಂದರನೂ ಸಕಲಸದ್ಗುಣಸಂಪೂರ್ಣನೂ ಆದ ತಿರುಮಲೆಯ ಒಡೆಯನೆನಿಸಿದ ಭಗವಮ್ತನುಬಂದು, ಅವಳ ಕಂದಿಕುಂದಿ ಹೋಗುತ್ತಿರುವ ಬಾಳಿಗೆ ಒಂದು ಉತ್ತೇಜನವನ್ನು ಕೊಟ್ಟು, ಅದನ್ನು ಉಜ್ಜೀವನಗೊಳಿಸಿದರೆ, ಆಗ ಅವಳಿಗೆ ನೆಮ್ಮದಿಯುಂಟಾಗುತ್ತದೆ. ಆಗ ಕೋಗಿಲೆ ಹಾಡಿದರೆ, ಅದು ಅವಳಿಗೆ ಹರ್ಷವನ್ನು ತರುವ ಹಾಡಾಗುತ್ತದೆ. ಆದರೆ, ಭಗವಂತನು ಬರುವುದನ್ನು ಹೇಗೆ ತಿಳಿದುಕೊಳ್ಳುವುದು ಹೇಗೆ? ಎಂದರೆ, ಭಗವಂತನಿಗೆ ಗರುಡಧ್ವಜವಿದೆಯಲ್ಲಾ\! ಎಲ್ಲೆಕ್ಕಿ ಗರುಡಧ್ವಜ ಪಟಪಟ ಹೊಡೆದುಕೊಳ್ಳುತ್ತಾ ಆಡುತ್ತಿರುತ್ತದೆಯೋ, ಅಲ್ಲಿ ಭಗವಂತನಿದ್ದಾನೆ, ಅವನು ಬರುತ್ತಿದ್ದಾನೆ ಎಂದು ತಿಳಿಯಬೇಕು. ಗೋದಾದೇವಿ ಹೇಳುತ್ತಾಳೆ: ಭಗವಂತನು ನನ್ನಲ್ಲಿ ಕೃಪೆತೋರಿ, ಬಂದು ನನ್ನೊಡನೆ ಕಲೆತುಕೊಳ್ಳುವುದಾದರೆ, ಆಗ ನನ್ನ ಮತ್ತು ನಿಮ್ಮ ಹರ್ಷವನ್ನು ವ್ಯಕ್ತಪಡಿಸುವುದಕ್ಕಾಗಿ, ನೀವು ನಿಮ್ಮ ಮನಸಾರ ಹಾಡಿರಿ. ನಿಮ್ಮ ಇಂಚರವನ್ನು ನನಗೂ ಮತ್ತು ಎಲ್ಲರಿಗೂ ಶ್ರುತಪಡಿಸಿರಿ.

೬.ಕಣಮಾಮಯಿಲ್ ಹಾಳ್ ಕಣ್ಣಪಿರಾನ್ ತಿರುಕ್ಕೋಲಮ್ ಪೋನ್ಱು

ಅಣಿಮಾನಡಮ್ ಪಯಿನ್ಱಾಡುಕಿನ್ಱೇರ್ ಕ್ಕೂ ಅಡಿವೀೞ್ ಕಿನ್ಱೇನ್

ಪಣಮಾಡರವಣೈಪ್ಪಱ್ ಪಲಕಾಲಮುಮ್ ಪಳ್ಳಿಕೊಳ್

ಮಣವಾಳರ್, ನಮ್ಮೈವೈತ್ತಪರಿಶಿದು ಕಾಣ್ ಮಿನೇ

೧೧೯

ಕಣಮ್=ಗುಂಪುಗುಂಪಾಗಿರುವ, ಮಾ=ಸೊಬಗಿನ, ಮಯಿಲ್ ಹಾಳ್=ನವಿಲುಗಳೇ, ಕಣ್ಣಪಿರಾನ್=ಕೃಷ್ಣಪರಮಾತ್ಮನ, ತಿರು=ದಿವ್ಯವಾದ, ಕೋಲಮ್=ಸೌಂದರ್ಯ ಮತ್ತು ಅಲಂಕಾರಕ್ಕೆ, ಪೋನ್ಱು=ತಕ್ಕಂಥ, ಅಣಿ=ಅಂದವಾದ, ಮಾ=ಶ್ರೇಷ್ಠವಾದ, ನಡಮ್=ನಾಟ್ಯವನ್ನು, ಪಯಿನ್ಱು=ಅಭ್ಯಾಸಮಾಡಿ\(ಪಳಗಿ\), ಆಡುಹಿನ್ಱೇರ್ ಕ್ಕೂ=ಆಡುತ್ತಿರುವ ನಿಮ್ಮ\(ನಿಮಗೆ\),ಅಡಿ=ಕಾಲಿಗೆ, ವೀೞ್ ಹಿಱೇನ್=ನಮಸ್ಕರಿಸುತ್ತೇನೆ, ಪಣಮ್=ಹೆಡೆಯನ್ನು, ಆಡು=ಆಡಿಸುವ, ಅರವು=ಸರ್ಪದ, ಅಣೈ=ಹಾಸುಗೆಯ ಮೇಲೆ, ಪಱ್ ಪಲಕಾಲಮುಮ್=ಎಲ್ಲ ಕಾಲದಲ್ಲೂ\(ಅವಕಾಶವಿರುವಾಗಲೆಲ್ಲಾ\), ಪಳ್ಳಿಕೊಳ್=ಪವಡಿಸುವ, ಮಣವಾಳರ್=ಸುಂದರಬಾಹುಸ್ವಾಮಿಯು, ನಮ್ಮೈ=ನನ್ನನ್ನು, ವೈತ್ತ=ಇಟ್ಟಿರುವ, ಪರಿಶು=ರೀತಿಯಾದ, ಇದು=ಇದನ್ನು, ಕಾಣ್ಮಿನ್=ಕಾಣಿರಿ\(ಪ್ರತ್ಯಕ್ಷವಾಗಿ ನೋಡಿರಿ\)

ಗುಂಪುಗುಂಪಾಗಿರುವ ಸೊಬಗಿನ ನವಿಲುಗಳೇ, ಕೃಷ್ಣಪರಮಾತ್ಮನ ದಿವ್ಯವಾದ ಸೌಂದರ್ಯ ಮತ್ತು ಅಲಂಕಾರಕ್ಕೆ ತಕ್ಕಂಥ ಅಂದವಾದ ಉತ್ಕೃಷ್ಟವಾದ ನಾಟ್ಯವನ್ನು ಅಭ್ಯಸಿಸಿ ಆಡುತ್ತಿರುವ ನಿಮ್ಮ ಕಾಲಿಗೆ ನಮಸ್ಕರಿಸುತ್ತೇನೆ. ಹೆಡೆ ಆಡಿಸುವ ಸರ್ಪದ ಹಾಸುಗೆಯ ಮೇಲೆ ಅವಕಾಶವಿರುವಾಗಲೆಲ್ಲ\(ಬಹುಕಾಲ\) ಪವಡಿಸುವ ಸುಂದರಬಾಹುಸ್ವಾಮಿಯು ನನ್ನನ್ನು ಇಟ್ಟಿರುವ ರೀತಿಯಾದ ಇದನ್ನು ನೋಡಿರಿ.\(೬\)

ಗೋದಾದೇವಿ ಸುಂದರವಾದ ಸೋಗೆ ನವಿಲುಗಳನ್ನು ನೋಡುತ್ತಾಳೆ. ಅವು ಗುಂಪುಕಟ್ಟಿಕೊಂಡು ಗರಿಗಳನ್ನು ಕೆದರಿಕೊಂಡು, ಆನಂದದಿಂದ ನರ್ತಿಸುತ್ತಿವೆ. ಅವುಗಳ ನೋಟ ಅವಳಿಗೆ ಶ್ರೀಕೃಷ್ಣನ ನೆನಪು ತರುತ್ತದೆ. ಕೃಷ್ಣನ ತಲೆಯಮೇಲೆ ಆಕರ್ಷಕವಾದ ಬಣ್ಣಗಳ ನವಿಲುಕಣ್ಣಿರುವ ನವಿಲುಗರಿಯ ಅಲಂಕಾರವಿರುತ್ತದೆ. ನವಿಲುಗಳು ತಮ್ಮ ಗರಿಗಳನ್ನು ಬಿಚ್ಚಿದರೆ ಅವಳಿಗೆ ಕಣ್ತುಂಬ ಕಾಣಿಸುವುದು ಅಂಥ ನವಿಲುಕಣ್ಣುಗಳೇ. ಅಲ್ಲದೆ, ನವಿಲುಗಳು ನರ್ತಿಸುತ್ತಿವೆ. ಅವುಗಳ ನರ್ತನ ಕೃಷ್ಣನ ದಿವ್ಯವಾದ ನರ್ತನವನ್ನು ನೆನಪಿಗೆ ತರುತ್ತದೆ. ಆ ನವಿಲುಗಳೇನು ಕೃಷ್ಣನ ಪ್ರತೀಕವೋ, ಪ್ರತಿನಿಧಿಯೋ, ಸಾಕ್ಷಿಯೋ? ಕೂಡಲೇ ತನ್ನ ಸಂಕಟದ ಪರಿಸ್ಥಿತಿಯನ್ನು ಅವುಗಳಲ್ಲಿ ಅರಿಕೆ ಮಾಡಿಕೊಳ್ಳುತ್ತಾಳೆ:” ಭಗವಂತನು ನನ್ನನ್ನು ಇಟ್ಟಿರುವ ಈ ಸ್ಥಿತಿಯನ್ನು ನೋಡಿ”ಎನ್ನುತ್ತಾಳೆ. ಭಗವಂತನನ್ನು “ಮಣವಾಳರ್” ಎಂದು ಕರೆಯುತ್ತಾಳೆ. ಎಂದರೆ ಅದು “ಅೞಹಿಯ ಮಣವಾಳರ್” ಅಥವಾ ಸುಂದರಬಾಹುಸ್ವಾಮಿ”ಎಂದಾಗುತ್ತದೆ. ಸ್ವಾಮಿಯಾದರೋ ಸುಖವಾಗಿ ಆದಿಶೇಷನ ಸುಪ್ಪತ್ತಿಗೆಯ ಮೇಲೆ ಅವಕಾಶ ದೊರೆತಾಗಲೆಲ್ಲ ಎಷ್ಟು ಕಾಲಬೇಕೆಂದರೆ ಅಷ್ಟುಕಾಲ ಪವಡಿಸತಕ್ಕವನು. ಅವನ ಸೌಂದರ್ಯಕ್ಕೆ ಯಾವ ಕೊರತೆಯೂ ಇಲ್ಲ. ಅವಳಿಗಾದರೋ, ಅವನ ಚಿಂತನೆಯಿಂದ, ಅವನ ವಿರಹದಿಂದ ನಿದ್ದೆಯೂ ಇಲ್ಲ ಇದ್ದ ಸೌಂದರ್ಯವೂ ಹೋಯಿತು. ಸಂಕಟವನ್ನು ಅನುಭವಿಸುವುದೇ ಆಗಿ ಕುಡುನೊಂದಿದ್ದಾಳೆ. ಈಗ ನವಿಲುಗಳು ಅವಳ ಸ್ಥಿತಿಯನ್ನುಕಂಡುಮಾಡಬೇಕಾದ್ದೇನು? ಅವಳ ಕಷ್ಟವನ್ನು ಬಗೆಹರಿಸಲು ಯಾವುದಾದರೂ ಮಾರ್ಗವನ್ನು ಹುಡುಕಬೇಕೆ ಎಂತಲೋ ನವಿಲುಗಳು ನೇರವಾಗಿ ಭಗವಂತನಲ್ಲಿಅವು ಕಂಡ ಶೋಚನೀಯವಾದ ಸ್ಥಿತಿಯನ್ನು ಅರಿಕೆಮಾಡಬೇಕು ಎಂತಲೋ, ಹೇಗೋ? ಅವುಗಳ ಕುಣಿತವನ್ನು ನಿಲ್ಲಿಸಬೇಕು ಎಂತಲೋ? 

೧೨೦

೭.ನಡಮಾಡಿತ್ತೋಕೈವಿರಿಕ್ಕಿನ್ಱ ಮಾಮಯಿಲ್ ಹಾಳ್, ಉಮ್ಮೈ

ನಡಮಾಟ್ಟಙ್ಗಾಣ ಪ್ಪಾವಿಯೇನ್ ನಾನೋರ್ ಮುದಲಿಲೇನ್

ಕುಡಮಾಡುಕ್ಕೂತ್ತನ್ ಕೋವಿನ್ದನ್ ಕೋಮಿಱೈಶೆಯ್ದು, ಎಮ್ಮೈ

ಯುಡೈಮಾಡುಕೊಣ್ಡಾನ್ ಉಙ್ಗಳುಕ್ಕಿನಿಯೊನ್ಱು ಪೋದುಮೇ

ನಡಮ್=ನೃತ್ಯವನ್ನು, ಆಡಿ=ಆಡಿಕೊಂಡು, ತೋಕೈ=ಬಾಲವನ್ನು\(ಗರಿಗಳನ್ನು\), ವಿರಿಕ್ಕಿನ್ಱ=ಬಿಚ್ಚುತ್ತಿರುವ, ಮಾ=ಸುಂದರವಾದ, ಮಯಿಲ್ ಹಾಳ್=ನವಿಲುಗಳೇ, ಉಮ್ಮೈ=ನಿಮ್ಮ, ನಡಮಾಟ್ಟಮ್=ಕುಣಿದಾಟವನ್ನು, ಕಾಣ=ನೋಡಿ ಆನಂದಿಸುವುದಕ್ಕೆ, ಪಾವಿಯೇನ್=ಪಾಪಿಯಾಗಿದ್ದೇನೆ, ನಾನ್=ನಾನು,ಓರ್=ಒಬ್ಬ, ಮುದಲ್=ಶ್ರೇಷ್ಟ್ಅಳಾಗಿ, ಇಲೇನ್=ಇಲ್ಲ, ಕುಡಮ್=ಕೊಡವನ್ನು, ಆಡುಮ್=\(ಧರಿಸಿ\) ಆಡುವ, ಕೂತ್ತನ್=ನಟನಕಾರಿಯಾದ, ಕೋವಿನ್ದನ್=ಗೋವಿಂದನು, ಕೋಮಿಱೈ=ಚಮತ್ಕಾರವನ್ನು, ಶೆಯ್ದು=ಮಾಡಿ, ಎಮ್ಮೈ=ನನ್ನ, ಉಡೈ=ಉಡುಗೆಗಳನ್ನೂ, ಮಾಡು=ತೊಡಿಗೆಗಳನ್ನೂ, ಕೊಣ್ಡಾನ್=ಅಪಹರಿಸಿಬಿಟ್ಟನು, ಉಙ್ಗಳುಕ್ಕೂ=ನಿಮಗೆ, ಇನಿ=ಇನ್ನು, ಒನ್ಱು=ಕುಣಿತವೊಂದು, ಪೋದುಮೇ=ಸಾಕಲ್ಲವೇ?

ಗರಿಗಳನ್ನು ಬಿಚ್ಚಿ ಹರಡಿಕೊಂಡು ಕುಣಿದಾಡುವ ಸೊಬಗಿನ ನವಿಲುಗಳೇ, ನಿಮ್ಮ ಕುಣಿದಾಟವನ್ನು ನೋಡಿ ನಲಿಯಲಾರದ ಪಾಪಿಯಾಗಿದ್ದೇನೆ. ನಾನೊಬ್ಬ ಶ್ರೇಷ್ಟ್ಅಳಲ್ಲ. ಕೊಡದ ಕುಣಿತದ ಗೋವಿಂದನು ಚಮತ್ಕಾರವನ್ನು ಮಾಡಿ ನನ್ನ ಉಡುಗೆತೊಡಿಗೆಗಳನ್ನು ಅಪಹರಿಸಿಬಿಟ್ಟಿದ್ದಾನೆ. ಇನ್ನು ನಿಮಗೆ ಕುಣಿತವಿಂದು ಸಾಕಲ್ಲವೇ?\(೭\)

ಹಿಂದಿನ ಪಾಶುರದಲ್ಲಿ ನವಿಲುಗಳನ್ನುಕುರಿತು ಗೋದಾದೇವಿ “ಭಗವಂತನು ನನ್ನನ್ನು ಇಟ್ಟಿರುವ ಸ್ಥಿತಿಯನ್ನು ನೋಡಿ”ಎಂದು ಹೇಳಿದ್ದಾಳಷ್ಟೆ\! ಅವಳ ಆ ಸ್ಥಿತಿ ಎಂಥಾದ್ದು ಎಂಬುದನ್ನು ಈಗ ಹೇಳುತ್ತಿದ್ದಾಳೆ: ಅವಳು ದೈಹಿಕವಾಗಿಯೂ ಬಡವಾಗಿದ್ದಾಳೆ; ಮಾನಸಿಕವಾಗಿಯೂ ಬಡವಾಗಿದ್ದಾಳೆ. ಗೋವಿಂದನು ಅವಳ ಮೇಲೆ ಏನುಮೋಡಿ ಹಾಕಿದನೋ ಕಾಣೆ. ಅವಳ ಉಡುಗೆತೊಡಿಗೆಗಳನ್ನೆಲ್ಲಾ ಅವನು ಅಪಹರಿಸಿಬಿಟ್ಟಿದ್ದಾನೆ. ಎಂದರೆ, ಅವಳ ಸುಂದರವಾದ ಮೈಯನ್ನು ಬಟ್ಟೆಗಳಿಂದಲೂ, ಆಭರಣಗಳಿಂದಲೂ ಅಲಂಕರಿಸಿಕೊಳ್ಳುವುದರ ಇಚ್ಛೆ ಅವಳಿಗೆ ಇಲ್ಲವಾಗಿದೆ. ಯಾರಿಗಾಗಿ ತಾನು ತನ್ನನ್ನು ಅಲಂಕರಿಸಿಕೊಳ್ಳಬೇಕೋ ಅವನೇ “ಮೋಸ ಮಾಡಿದರೆ”, ಇನ್ನೇಕೆ ಅಲಂಕಾರ? ಈ ಬಗೆಯ ಮನೋಭಾವ ಅವಳಲ್ಲಿ ಬೆಳೆದುಬಂದಿದೆ. ಅವಳ ಮೈ ಕೃಶವಾಗಿದೆ. ಕೈಬಳೆಗಳು ಉದುರಿಬೀಳುತ್ತಿವೆ. ಮುಖದಲ್ಲಿ ಕಾಂತಿಯಿಲ್ಲ. ನಗುವೇ ಬರುವುದಿಲ್ಲ. ಯಾವಾಗಲೂ ಒಂದೇ ಒಂದು ಯೋಚನೆ ಅದು ಭಗವಂತ ಅವಳಿಗೆ ಕೊಟ್ಟ ತನ್ನ ಮಾತನ್ನು ಉಳಿಸಿಕೊಳ್ಳಲಿಲ್ಲವಲ್ಲಾ ಎಂಬ ಯೋಚನೆ. ತನ್ನ ಬದುಕು ಇನ್ನೇತಕ್ಕೆ ಎಂಬ ಜುಗುಪ್ಸೆ. ಅವಳ ಮನಸ್ಸು ತುಂಬಾ ಹದೆಗೆಟ್ಟುಹೋಗಿದೆ. ಭಗವಂತನ ಸುಂದರ ರೂಪವೇ ಆದ ಸೃಷ್ಟಿಯ ವಸ್ತುವಿಶೇಷಗಳನ್ನು ನೋಡಿ ನಲಿಯುವ ಮನಸ್ಸಿಲ್ಲ. ಅದಕ್ಕೆ ಬದಲಾಗಿ, ಅವುಗಳನ್ನು ಕಂಡೊಡನೆಯೇ, ಅವಳಿಗೆ ಅತ್ಯಂತ ಪ್ರಿಯನಾದ ಭಗವಂತನ ನೆನಪು ಬರುತ್ತದೆ. ಅವನ ಅಗಲಿಕೆಯ ವೇದನೆ ಉಂಟಾಗುತ್ತದೆ.

೧೨೧

ಆದ್ದರಿಂದ ಅವಳು ಪ್ರಕೃತಿಯ ಸೊಬಗನ್ನು ಕಂಡು ಕರುಬುತ್ತಾಳೆ. ಭಗವಂತನು ತನ್ನ ಬಣ್ಣವನ್ನೋ, ರೂಪವನ್ನೀ, ಗಾನವನ್ನೋ, ಗುಣವನ್ನೋ, ಚಟುವಟಿಕೆಯನ್ನೋ, ಇನ್ನೂ ಯಾವುದಾದರೂ ವಿಶಿಷ್ಟರೀತಿಯ ಸೊಬಗನ್ನೋ ಅವುಗಳಲ್ಲಿ ತುಂಬಿದ್ದಾನಲ್ಲಾ. ಒಂದಲ್ಲ ಒಂದು ರೀತಿಯಲ್ಲಿ ಅವಕ್ಕೆ ಭಗವಂತನು ಒಲಿದಿದ್ದಾನಲ್ಲಾ\! ಆದರೆ, ಆ ಭಗವಂತನು ಅವಳ ರೂಪವನ್ನೂ ಅಂತರಂಗವನ್ನೂ ಕಸಿದುಕೊಂಡುಬಿಟ್ಟಿದ್ದಾನಲ್ಲಾ. ಅದೇ ಅವಳ ಕೊರಗು. ಭಗವಂತನು ಅವಳ ಒಲುಮೆಗೆ ಬೆಲೆಕೊಡಲಿಲ್ಲವಲ್ಲಾ; ಅವಳ ಬಳಿಗೆ ಬರಲಿಲ್ಲವಲ್ಲಾ; ಅವಳ ಕೈ ಹಿಡಿಯಲಿಲ್ಲವಲ್ಲಾ. ಅವಳ ಕಣ್ಣೆದುರಿಗೆ ಆಡುವ ಸೋಗೆ ನವಿಲಿಗೆ ಭಗವಂತನು ಮೆಚ್ಚುವ ಅಂದವೂ ಇದೆ; ಕುಣಿತವೂ ಇದೆ. ನವಿಲಿನ ಕುಣಿತವೊಂದೇ ಅವಳ ಮನಸ್ಸನ್ನು ಕೆಡಿಸಲು ಸಾಕಲ್ಲವೇ? ಆದ್ದರಿಂದ ಅವಳೆಷ್ಟು ಪಾಪಿ\!

೮.ಮೞೈಯೇ ಮೞೈಯೇ ಮಣ್ ಪುಱಮ್ ಪೂಶಿ ಉಳ್ಳಾಯ್ ನಿನ್ಱ

ಮೆೞುಕೂಟ್ರಿನಾಱ್ ಪೋಲ್ ಊಟ್ರುನಲ್ ವೇಙ್ಗಡತ್ತುಳ್ ನಿನ್ಱ

ಅೞಹಪ್ಪಿರಾನಾರ್ ತಮ್ಮೈಯೆನ್ನೆಂಜತ್ತಹಪ್ಪಡ

ತ್ತೞುದ ನಿನ್ಱು, ಎನ್ನೈತ್ತದೈತ್ತುಕ್ಕೊಣ್ಡು ಊಟ್ರವುಮ್ ವಲ್ಲೈಯೇ

ಮೞೈಯೇ ಮೞೈಯೇ=ಮಳೆಯನ್ನು ಸುರಿಸುವ ಮೇಘಗಳೇ, ಮಣ್=ಮಣ್ಣನ್ನು\(ನೆಲವನ್ನು\), ಪುಱಮ್=ಹೊರಗಡೆ\(ಮೇಲುಗಡೆ\), ಪೂಶಿ=ಸವರಿ, ಉಳ್ಳಾಯ್=ಒಳಗಡೆ\(ನೆಲದಲ್ಲಿ\), ನಿನ್ಱ=ಇರುವ, ಮೆೞುಹು=ಮೃದುತ್ವವನ್ನು, ಊಟ್ರಿನಾಲ್ ಪೋಲ್=ಕರಗಿಸುವ ಹಾಗೆ, ಊಟ್ರುಮ್=ಆಧಾರನಾದ, ನಲ್=ಒಳ್ಳೆಯವನಾದ, ವೇಙ್ಗಡತ್ತು=ತಿರುಮಲೆಯಲ್ಲಿ, ನಿನ್ಱ=ನೆಲಸಿರುವ, ಅೞಹಪ್ಪಿರಾನಾರ್ ತಮ್ಮೈ=ಸುಂದರಬಾಹುಸ್ವಾಮಿಯನ್ನು, ಎನ್=ನನ್ನ, ನೆಂಜತ್ತು=ಅಂತರಂಗದಲ್ಲಿ, ಅಹಪ್ಪಡ=ಕಾಣುತ್ತಿರುವಂತೆ, ತೞುವ=ಆಲಿಂಗನದಲ್ಲಿ, ನಿನ್ಱು=ಇರುತ್ತಾ, ಎನ್ನೈ=ನನ್ನನ್ನು, ತದೈತ್ತುಕ್ಕೊಣ್ಡು=ಸಂಕಟಪಡಿಸುತ್ತಾ, ಊಟ್ರವುಮ್=ಮಳೆಸುರಿಸುವುದನ್ನೂ, ವಲ್ಲೈಯೇ=ಮಾಡಬಲ್ಲೆಯಲ್ಲವೇ?

ಮಳೆಗರೆಯುವ ಮೇಘಗಳೇ, ಮೇಲುಗಡೆಯ ಮಣ್ಣನ್ನು\(ನೆಲವನ್ನು\)ಸವರಿಕೊಂಡು, ಒಳಗಡೆ\(ನೆಲದಲ್ಲಿ\) ಮೃದುತ್ವವನ್ನು ಹೆಚ್ಚಿಸುವ ಹಾಗೆ, ಆಧಾರನಾದ ಒಳ್ಳೆಯ ತಿರುಮಲೆವಾಸಿಯಾದ ಸುಂದರಬಾಹುಸ್ವಾಮಿಯನ್ನುನನ್ನ ಅಂತರಂಗದಲ್ಲಿ ಕಾಣುತ್ತಿರುವಂತೆ ಆಲಿಂಗನದಲ್ಲಿ ಇರಿಸಿ, ನನ್ನನ್ನು ಸಂಕಟಪಡಿಸುತ್ತಾ ಮಳೆಸುರಿಸುತ್ತಿರ ಬಲ್ಲೆಯಲ್ಲವೇ?\(೮\)

ಮಳೆಗರೆಯುವ ಕಾರ್ಮುಗಿಲನ್ನು ಗೋದಾದೇವಿ ನೋಡುತ್ತಾಳೆ. ಅದರ ಕೆಲಸವನ್ನುಕುರಿತು ಯೋಚಿಸುತ್ತಾಳೆ. ಮೋಡ ಮಳೆ ಸುರಿಸುತ್ತದೆ. ಮಳೆ ನೆಲವನ್ನು ಮೇಲ್ಭಾಗದಲ್ಲಿ ಸವರಿಕೊಂಡು ಹರಿದುಹೋದರೂ ಸಹ, ನೀರು ನೆಲದೊಳಕ್ಕೆ ಇಳಿದು, ನೆಲದ ಮೃದುತ್ವವನ್ನು ಹೆಚ್ಚಿಸುತ್ತದೆ. ಹೀಗೆ, ಮಳೆಯಿಂದ ನೆಲ ಹದವಾಗುತ್ತದೆ; ಪೈರು ಪಚ್ಚೆಗಳಿಗೆ ಎಡೆಕೊಡುತ್ತದೆ.

೧೨೨

ಕಾರ್ಮುಗಿಲು ಅದರ ಬಣ್ಣದಿಂದಲೂ ಕಾರ್ಯದಿಂದಲೂ ಗೋದಾದೇವಿಗೆ ಭಗವಂತನ ನೆನಪನ್ನು ತರುತ್ತದೆ. ಭಗವಂತನುಮುಗಿಲಿನಂತೆಯೇ ಅವಳ ಅಂತರಂಗವನ್ನು ಹೊಕ್ಕೂ, ಅಲ್ಲಿಅ ವಳ ಆತ್ಮವನ್ನು ದೃಢವಾಗಿ ಬಿಗಿದಪ್ಪಿಕೊಂಡಿದ್ದಾನೆ. ಅಲ್ಲದೆ, ಅವಳ ಆತ್ಮಕ್ಕೆ ಆಧಾರವಾಗಿ ನೆಲಸಿದ್ದಾನೆ.

ಅದು ಸರಿಯೆ.ಆದರೆ, ಮೋಡ ಮಳೆಗರೆಯುವ ಹಾಗೆ, ನೆಲದ ಮೇಲ್ಭಾಗವನ್ನು ತೊಯಿಸುವ ಹಾಗೆ, ಒಳಕ್ಕೂ ಇಳಿದು ಜಗತ್ತನ್ನೇ ಹರ್ಷಗೊಳಿಸುವ ಹಾಗೆ, ಭಗವಂತನು ತನ್ನ ವಿಷಯದಲ್ಲಿ ನಡೆದುಕೊಂಡಿದ್ದಾನೆಯೇ? ಮೋಡ ಮಳೆಗರೆಯುವುದು ಎಲ್ಲರಿಗೂ ಗೋಚರವಾಗುವ ವಿಷಯ. ಹಾಗೆಯೇ ಭಗವಂತನು ಅವಳ ಮೇಲಣ ಪ್ರೇಮವನ್ನು ಎಲ್ಲರೂ ತಿಳಿಯುವಂತೆ, ಅವಳ ಬಳಿಗೆ ಬಂದು ಅವಳನ್ನು ಮದುವೆಯಾಗಬೇಕು. ಹಾಗೆ ಮಾಡಲಿಲ್ಲವಲ್ಲಾ ಭಗವಂತ. ಅವಳನ್ನು ಸಂಕಟಕ್ಕೆ ಈಡುಮಾಡಿದ್ದಾನಲ್ಲಾ\!

ಗೋದಾದೇವಿ ಹೇಳುತ್ತಾಳೆ: ಮುಗಿಲೇ, ನೀನು ನನಗೆ ಭಗವಂತನ ನೆನಪನ್ನು ತಂದುಕೊಟ್ಟು, ನಾನು ಕಣ್ಣೀರು ಕರೆಯುವ ಹಾಗೆಯೇ ನೀನೂ ಮಳೆಗರೆಸುತ್ತಾ, ನನ್ನ ಸಂಕಟವನ್ನು ಹೆಚ್ಚಿಸುತ್ತಿದ್ದೀಯಲ್ಲಾ\! ಇದು ನಿನಗೆ ನ್ಯಾಯವೇ?

೯.ಕಡಲೇ ಕಡಲೇ ಯುನ್ನೈಕ್ಕಡೈನ್ದು ಕಲಕ್ಕೂಱುತ್ತು

ಉಡಲುಳ್ ಪುಹುನ್ದು ನಿನ್ಱು ಊಱಲಱುತ್ತವಱ್ ಕು, ಎನ್ನೈಯು

ಮುಡಲುಳ್ ಪುಹುನ್ದು ನಿನ್ಱು ಊಱಲಱುಕ್ಕಿನ್ಱ ಮಾಯಱ್ ಕು, ಎನ್

ನಡಲೈಹಳೆಲ್ಲಾಮ್ ನಾಹಣೈಕ್ಕೇಶೆನ್ಱುರೈತ್ತಿಯೇ

ಕಡಲೇ ಕಡಲೇ=ಸಮುದ್ರವೇ, ಉನ್ನೈ=ನಿನ್ನನ್ನು, ಕಡೈನ್ದು=ಕಡೆದು, ಉಱುತ್ತು=ಬಹಳವಾಗಿ, ಕಲಕ್ಕಿ=ಕಲಕಿಬಿಟ್ಟು, ಉಡಲುಳ್=\(ಅಂಥ\)ದೇಹದಲ್ಲಿ, ಪುಹುನ್ದು=ಹೊಕ್ಕು, ನಿನ್ಱು=ಇದ್ದು, ಊಱಲ್=ಸಾರವನ್ನು\(ಅಮೃತವನ್ನು\),ಅಱುತ್ತವಱ್ ಕು=ಅಪಹರಿಸಿದವರಾಗಿ, ಎನ್ನೈಯುಮ್=ನನ್ನನ್ನೂ, ಉಡಲುಳ್=\(ನನ್ನ\)ದೇಹದಲ್ಲಿ\), ಪುಹುನ್ದು=ಒಳಹೊಕ್ಕೂ, ನಿನ್ಱು=ನೆಲಸಿ, ಊಱಲ್=\(ನನ್ನ\)ಜೀವಸಾರವನ್ನು, ಅಱುಕ್ಕಿನ್ಱ=ಅಪಹರಿಸಿರುವ, ಮಾಯಱ್ ಕು=ವಿಸ್ಮಯಕಾರಿಗೆ, ಎನ್=ನನ್ನ, ನಡಲೈಹಳ್=ಸಂಕಟಗಳನ್ನು, ಎಲ್ಲಾಮ್=ಎಲ್ಲವನ್ನೂ, ನಾಹ=ನಾಗನಾದ, ಅಣೈಕ್ಕೇ=\(ಭಗವಂತನ\)ಹಾಸುಗೆಗೇ, ಶೆನ್ಱು=ನೀನುಹೋಗಿ, ಉರೈತ್ತಿಯೇ=ವಿವರಿಸುವೆಯಾ?

ಸಮುದ್ರವೇ, ನಿನ್ನನ್ನುಕಡೆದು ಚೆನ್ನಾಗಿ ಕಲಕಿಬಿಟ್ಟು \(ನಿನ್ನ\) ದೇಹದೊಳಕ್ಕೆ ಪ್ರವೇಶಿಸಿ, ಇದ್ದು, \(ಅಲ್ಲಿರುವ\)ಸಾರವನ್ನು \(ಅಮೃತವನ್ನು\)ಅಪಹರಿಸಿದವನಾಗಿ, ನನ್ನ ದೇಹದಲ್ಲಿಯೂ ಪ್ರವೇಶಿಸಿ ಅಲ್ಲಿಯೇ ನೆಲಸಿ\(ನನ್ನ\)ಜೀವಸಾರವನ್ನು ಅಪಹರಿಸಿರುವ ವಿಸ್ಮಯಕಾರಿಗೆ, ನನ್ನ ಸಂಕಟಗಳನ್ನೆಲ್ಲಾ ಭಗವಂತನ ಹಾಸುಗೆಯಾದ ನಾಗನಿಗೇ ನೀನು ಹೋಗಿ ವಿವರಿಸುವೆಯಾ?\(೯\)

೧೨೩

ಭಗವಂತನಿಗೆ ಯೋಗನಿದ್ದೆಮಾಡಲು ಎಡೆಮಾಡಿಕೊಟ್ಟದ್ದು ಪ್ರಶಾಂತವಾದ ಕಡಲು. ಅದನ್ನೇ ಅವನು ಮಥನಮಾಡಿಬಿಟ್ಟ. ಅದನ್ನು ಕಲಕಿಬಿಟ್ಟ. ಅಂಥ ಕಡಲನ್ನು ಹೊಕ್ಕೂ ಒಳಗಡೆ ಹುದುಗಿಕೊಂಡಿದ್ದ ಸಾರವತ್ತಾದ ಅಮೃತವನ್ನು ಅವನೇ ಚಮತ್ಕಾರದಿಂದ ಅಪಹರಿಸಿಬಿಟ್ಟನಲ್ಲವೇ? ಅದೇ ರೀತಿಯಲ್ಲಿ ಭಗವಂತನು ಗೋದಾದೇವಿಯ ಪರಿಶುದ್ಧವಾದ ದೇಹವನ್ನು ಪ್ರವೇಶಿಸಿ, ಅವಳ ಅಂತರಂಗದಲ್ಲಿ ನೆಲಸಿದ. ಅವಳ ಜೀವನಸಾರವಾದ ಆತ್ಮವನ್ನೇ ಅಪಹರಿಸಿಬಿಟ್ಟ\! ಏನು ಚಮತ್ಕಾರ ನಡಸಿದನೋ\! ಹೀಗೆ, ಗೋದಾದೇವಿಯೂ ಕಡಲೂ ಸಮಾನರು. ಇಬ್ಬರೂ ನೊಂದವರು\! ಗೋದಾದೇವಿ ಕಡಲನ್ನು ಕುರಿತು ಚಿಂತಿಸುವುದೇ ಹೀಗೆ.

ಅನಂತರ ಗೋದಾದೇವಿ ಕಡಲಿಗೆ ಹೇಳುತ್ತಾಳೆ:ಕಡಲೇ, ನೀನೂ ಭಗವಂತನ ಹಾಸುಗೆಯಾಗಿರುವ ಶೇಷನೂ ಸಮಾನರು. ಹಿಂದೆ ಒಂದುಕಾಲದಲ್ಲಿ ನೀನು ಭಗವಂತನ ಹಾಸುಗೆಯೆನಿಸಿಕೊಂಡು ಅವನ ನಿಕಟವರ್ತಿಯಾಗಿದ್ದೆಯಲ್ಲವೇ? ಹಾಗೆಯೇ, ಈಗ ಶೇಷನು ಭಗವಂತನಿಗೆ ಹಾಸುಗೆಯಾಗಿಯೂ ನಿಕಟವರ್ತಿಯಾಗಿಯೂ ಆಗಿದ್ದಾನೆ. ನಾನು ನನ್ನ ಸಂಕಟದ ಅನುಭವಗಳನ್ನು ನಿನ್ನಲ್ಲಿ ಹೇಳಿಕೊಳ್ಳುತ್ತೇನೆ. ಅವುಗಳನ್ನೆಲ್ಲಾ ನೀನು ಶೇಷನಿಗೆ ಹೇಳುವೆಯಾ? ನನಗೆ ಈ ಉಪಕಾರ ಮಾಡುವೆಯಾ? ನನ್ನ ಸಂಕಟಗಳೇನೆಂದು ಭಗವಂತನಿಗೆ ಪರೋಕ್ಷವಾಗಿಯಾದರೂ, ಅವನ ಆಪ್ತನ ಮೂಲಕ, ತಿಳಿದುಬರಲಿ.

೧೦.ನಲ್ಲವೆನ್ ತೋೞಿ ನಾಹಣೈಮಿಶೈನಮ್ ಪರರ್

ಶೆಲ್ವರ್ ಪೆರಿಯರ್ ಶಿರುಮಾನಿಡವರ್ ನಾಂಜೆಯ್ವದೆನ್

ವಿಲ್ಲಿಪುದುವೈ ವಿಟ್ಟುಚಿತ್ತರ್ ತಙ್ಗಳ್ ತೇವರೈ

ವಲ್ಲಪರಿಶುವರುವಿಪ್ಪರೇಲ್ ಅದು ಕಾಣ್ಡುಮೇ

ನಲ್ಲ=ಒಳ್ಳೆಯವಳಾದ, ಎನ್=ನನ್ನ, ತೋೞಿ=ಆಪ್ತ ಗೆಳತಿಯೇ, ನಾಹ ಅಣೈ=ಶೇಷನ ಹಾಸುಗೆಯಲ್ಲಿ, ಮಿಶೈ=\(ಪವಡಿಸಿ\) ಆನಂದಾನುಭವ ಮಾಡುತ್ತಿರುವ, ನಮ್=ನಮ್ಮ, ಪರರ್=ಪರಮಾತ್ಮನು, ಶೆಲ್ವರ್=ಸಕಲವಿಭೂತಿಗಳಿಗೆ ಒಡೆಯನು, ಪೆರಿಯರ್=ಸರ್ವೇಶ್ವರನು, ಶಿರು=ಅಲ್ಪರಾದ, ಮಾನಿಡರ್=ಮನುಷ್ಯರು, ನಾಮ್=ನಾವು, ಶೆಯ್ವದು=ಮಾಡುವುದು, ಎನ್=ಏನನ್ನು, ವಿಲ್ಲಿಪುದುವೈ=ಶ್ರೀವಿಲ್ಲಿಪುತ್ತೂರಿನ, ವಿಟ್ಟುಚಿತ್ತರ್=ವಿಷ್ಣುಚಿತ್ತರು, ತಙ್ಗಳ್=ತಮ್ಮ\(ಅವರ\), ತೇವರೈ=ಸ್ವಾಮಿಯಾದ ಆ ಭಗವಂತನನ್ನು, ವಲ್ಲ=ಬಲ್ಲ, ಪರಿಶು=ರೀತಿಯಲ್ಲಿ, ವರುವಿಪ್ಪರೇಲ್=ಬರಮಾಡಿಕೊಳ್ಳಬಲ್ಲರಾದರೆ, ಅದು=ಆ ಕಾರ್ಯದಿಂದ \(ಅವರ ಔದಾರ್ಯದಿಂದ\), ಕಾಣ್ಡುಮೇ=ನಾವು ಕಂಡು ಸೇವೆ ಮಾಡಬಹುದು.

ನನ್ನ ಒಳ್ಳೆಯ\(ಗುಣವತಿಯಾದ\) ಆಪ್ತಗೆಳತಿಯೇ, ಶೇಷನ ಹಾಸುಗೆಯಲ್ಲಿ ಪವಡಿಸಿ ಆನಂದಾನುಭವ ಪಡೆಯುತ್ತಿರುವ ನಮ್ಮ ಪರಮಾತ್ಮನು ಸಕಲವಿಭೂತಿಸಂಪನನ್ನು, ಸರ್ವೇಶ್ವರನು. ಅಲ್ಪರಾದ ಮನುಷ್ಯರು ನಾವು. ಏನು ಮಾಡುವುದು? ಶ್ರೀವಿಲ್ಲಿಪುತ್ತೂರಿನ ವಿಷ್ಣುಚಿತ್ತರು ತಮ್ಮ ಸ್ವಾಮಿಯಾದ ಭಗವಂತನನ್ನು ಅವರಿಗೆ ಬಲ್ಲರೀತಿಯಲ್ಲಿ ಬರಮಾಡಿಕೊಳ್ಳಬಲ್ಲರಾದರೆ, ಅವರ ಔದಾರ್ಯದಿಂದ ನಾವೂ ಸಹ ಭಗವಂತನನ್ನು ಕಂಡು ಸೇವೆ ಮಾಡಬಹುದು.\(೧೦\)

೧೨೪

ಗೋದಾದೇವಿ ಭಗವಂತನಿಂದ ಅಗಲಿ ಇರಲಾರದವಖಾಗಿ, ಕಡುಸಂಕಟದಿಂದ ನೊಂದು ನಲುಗಿದಳು. ಭಗವಂತನ ನೆನಪು ತರುವ, ಕಂಡಕಂಡ ಸುಂದರ ವಸ್ತುಗಳಿಗೆಲ್ಲಾ ಕೈಮುಗಿದಳು, ತಲೆಬಾಗಿದಳು,ಅಡ್ಡ ಬಿದ್ದಳು, ಅಂಗಲಾಚಿದಳು. ಅವಳು ಅನುಭವಿಸಲಸದಳವಾದ ವಿರಹಸಂಕಟದಿಂದ ಬಿಡಿಸೆಂದು ಅವುಗಳನ್ನು ವಿಧವಿಧವಾಗಿ ಬೇಡಿದಳು. ತನ್ನ ಅಂತರಂಗದ ಬೇಡಿಕೆಯನ್ನು ಭಗವಂತನಿಗೆ ಮುಟ್ಟಿಸಲು ಸಹಾಯ ಮಾಡಿರೆಂದು ಅವಳ ಆಪ್ತಗೆಳತಿಯರಲ್ಲಿ ಹೇಳಿಕೊಂಡಳು. ಅಲ್ಲದೆ, ಯಾರಲ್ಲಿಯೂ ಹೇಳಿಕೊಳ್ಳಲಾರದ ಸಂಕಟಾನುಭವಗಳನ್ನು ಅವರಲ್ಲಿ ಹೇಳಿಕೊಂಡಳು.ಗೆಳತಿಯರು ಅವಳ ದುರವಸ್ಥೆಯನ್ನು ಕಂಡು ಪರಿತಪಿಸಿದರು. ಅವರೇನು ಮಾಡಿಯಾರು? ಅವರು ಸಾಮಾನ್ಯ ಮಾನವರೇ ಅಲ್ಲವೇ? ಮಾನವ ಎನ್ನಿಸಿಕೊಂಡು ಸೃಷ್ಟಿಯಲ್ಲಿ ಶ್ರೇಷ್ಠತೆಯನ್ನು ಪಡೆದಿದ್ದ ಮಾತ್ರಕ್ಕೇ ಏನು? ಎಲ್ಲ ಬಗೆಯಲ್ಲೂ ಅವರು ಅಲ್ಪರೇ\! ಭಗವಂತನಾದರೋ ಸಕಲಸದ್ಗುಣ ಸಂಪೂರ್ಣನು, ಸಕಲವಿಭೂತಿಸಂಪನನ್ನು, ಸರ್ವವಿಧದಲ್ಲೂ ಸಮರ್ಥನು, ಸರ್ವೇಶ್ವರನು. ಅಲ್ಪರಾದ ಮಾನವರು ಅವನನ್ನು ಸಮೀಪಿಸುವುದಾಗಲಿ, ಬಿನ್ನವಿಸಿಕೊಳ್ಳುವುದಾಗಲಿ ಸಾಧ್ಯವೇ? ಗೋದಾದೇವಿಯ ಗೆಳತಿಯರು ಇದನ್ನ್ನರಿತು, ಅವರ ಅಸಹಾಯಕತೆಯನ್ನು ಅವಳಲ್ಲಿ ಹೇಳಿಕೊಳ್ಳುತ್ತಾರೆ: ಅವರು ಹೇಳುತ್ತಾರೆ: ಶ್ರೀವಿಲ್ಲಿಪುತ್ತಿನಲ್ಲಿ ಒಬ್ಬನೇ ಒಬ್ಬ ಸಾಧುವಾದ ಸದ್ಭಕ್ತನಿದ್ದಾನೆ. ಆತನೇ ವಿಷ್ಣುಚಿತ್ತನು. ಭಗವಂತನಲ್ಲಿ ವಿಷಯಗಳನ್ನು ಆತ ಬಿನ್ನವಿಸಿಕೊಳ್ಳಬಲ್ಲ\! ಭಗವಂತನನ್ನು ಕೂಗಿ ಕರೆದು ಬರಮಾಡಿಕೊಳ್ಳಲು ಆತ ಸಮರ್ಥ\! ನಿನ್ನ ಸಾಕುತಂದೆಯಾದ ಆತನಲ್ಲಿ ನಿನ್ನ ವಿಷಯವನ್ನು ಹೇಳಿಕೊಳ್ಳಲು ನಿನಗೇಕೆ ಸಂಕೋಚ? ಬೇರೆಯವರನ್ನೆಲ್ಲಾ ಕೇಳಿದ್ದರಿಂದ ಫಲವಿಲ್ಲ. ವಿಷ್ಣುಚಿತ್ತನನ್ನೇ ಕೇಳು. ಆತ ತನ್ನ “ದೇವ”ನನ್ನು ಬರಮಾಡಲಿ. ಆಗ, ನಿನ್ನ ನೆಪದಿಂದ ನಾವೂ ಭಗವಂತನನ್ನು ಕಂಡು ಕೃತಾರ್ಥರಾಗುವೆವು\!

ಇದು ಗೋದಾದೇವಿಗೆ ಅವಳ ಗೆಳತಿಯರು ಕೊಟ್ಟ ಉತ್ತೇಜಕವಾದ ಸೂಚನೆ. ಅಲ್ಲದೆ, ವಿಷ್ಣುಚಿತ್ತರನ್ನು ಕುರಿತು ಅತಿಸಂಗ್ರಹವಾದ ಹೊಗಳಿಕೆ ಇದೆ. ಅವರ ಘನತೆ, ಭಕ್ತಿಗಳುಎ ಷ್ಟು ಎಂಬುದನ್ನು ಸೂಚಿಸುತ್ತದೆ. ವಿಷ್ಣುಚಿತ್ತರು ದೇವಮಾನವ. ಆತನಿಗೆ ಮಾತ್ರವೇ ಭಗವಂತನಲ್ಲಿ ನೇರವಾದ ಸಂಬಂಧಗಳನ್ನು ಬೆಳೆಸುವುದು ಸಾಧ್ಯ.

ಈ ತಿರುಮೊೞಿಗೆ, ಇತರ ತಿರುಮೊೞಿಗಳ ಹಾಗೆ, ಫಲಶ್ರುತಿಯಿಲ್ಲ. ವಿಷ್ಣುಚಿತ್ತರ ಹೊಗಳಿಕೆಯಿಂದ ಇದು ಮುಗಿಯುವುದರಿಂದ, ಭಗವಂತನ ಪರಮಭಕ್ತರಾದ ವಿಷ್ಣುಚಿತ್ತರ ಮಾರ್ಗವನ್ನೂ ಭಕ್ತಿಯನ್ನೂ ಅನುಕರಿಸಿ ನಡೆಯುವುದೇ ಸರಿಯಾದ ಕ್ರಮ ಎಂದು ಪರೋಕ್ಷವಾದ ಸೂಚನೆ ನಮಗೂ ಇದೆಯೆನ್ನಬಹುದಲ್ಲವೇ?

ಅಡಿಯ ನಡೆ: ಕಾರ್, ಮೇಲ್, ಕೋವೈ, ಮುಲ್ಲೈ, ಕಣ, ನಡಮಾಡಿ, ಮೞೈ, ಕಡಲೇ, ನಲ್ಲ, \(ತಾಮ್\)

೧೨೫

ಶ್ರೀಃ

ಶ್ರಿಯೈ ನಮಃ

ಹನ್ನೊಂದನೆಯ ತಿರುಮೊೞಿ ತಾಮುಕಕ್ಕುಮ್

೧. ತಾಮುಹಕ್ಕೂಮ್ ತಙ್ಗೈಯಿಲ್ ಶಙ್ಗಮೇ ಪೋಲಾವೋ

ಯಾಮುಹಕ್ಕುಮೆನ್ ಕೈಯಿಲ್ ಶಙ್ಗಮುಮೇನ್ದಿೞೈಯೀರ್

ತೀಮುಹತ್ತುನಾಹಣೈಮೇಲ್ ಶೇರುಮ್ ತಿರುವರಙ್ಗರ್

ಆ ಮುಹತ್ತೈ ನ್ಕ್ಕಾರಾಲ್ ಅಮ್ಮಾನೇಯಮ್ಮಾನೇ

ಇೞೈಯೀರ್=ಯುವತಿಯರೇ, ಯಾಮ್=ನಾನು, ಉಹಕ್ಕುಮ್=ಇಷ್ಟಪಡುವ, ಎನ್=ನನ್ನ, ಕೈಯಿಲ್=ಕೈಯಲ್ಲಿಧರಿಸಿರುವ ಶಙ್ಗಮ್=ಬಳೆಗಳು, ಏನ್ದು=ಆಸರೆಗೆಂದು ಮುಂದೆಬಂದರೆ \(ಚಾಚಿದರೆ\), ತಾಮ್=ಅವನು \(ಭಗವಂತನು\), ಉಹಕ್ಕುಮ್=ಆಶೆಪಡುವ, ತಮ್ಮಾ=ಅವನ \(ತನ್ನ\) ಕೈಯಿಲ್=ಕೈಯಲ್ಲಿ ಧರಿಸಿರುವ, ಶಙ್ಗಮೇ=ಶಂಖವೇ, ಪೋಲಾವೋ=ಎದುರಿಸುವ ಆಯುಧವೋ? ತೀ=ಭಯಂಕರವಾದ, ಮುಹತ್ತು=ಮುಖವುಳ್ಳ, ನಾಹ=ಶೇಷನ, ಅಣೈಮೇಲ್=ಹಾಸುಗೆಯ ಮೇಲೆ, ಶೇರುಮ್=ಪವಡಿಸಿರುವ, ತಿರು ಅರಙ್ಗರ್=ಶ್ರೀರಂಗನಾಥನು, ಮುಹತ್ತೇ=\(ನನ್ನ\)ಮುಖವನ್ನು, ನೋಖ್ಕಾರ್=ನೋಡುವುದಿಲ್ಲ, ಆ=ಅಯ್ಯೋ, ಆಲ್=ಅಯ್ಯೋ, ಅಮ್ಮಾನೇ ಅಮ್ಮಾನೇ=ಅಮ್ಮಾ, ಅಮ್ಮಾ.

ಯುವತಿಯರೇ, ನಾನು ಆಶೆಪಟ್ಟು ನನ್ನ ಕೈಯಲ್ಲಿ ತೊಟ್ಟಿರುವ ಬಳೆಗಳನ್ನು ಆಸರೆಗೆಂದು ಮುಂದಕ್ಕೆ ಚಾಚಿದರೆ, ಅವನು ಆಶೆಪಟ್ಟು ತನ್ನ ಕೈಯಲ್ಲಿ ಧರಿಸಿರುವ ಶಂಖವೇ ಅದನ್ನು ಎದುರಿಸುವ ಆಯುಧವೋ? ಭಯಂಕರವಾದ ಮುಖವುಳ್ಳ ಶೇಷನ ಹಾಸುಗೆಯ ಮೇಲೆ ಪವಡಿಸಿರುವ ಶ್ರೀರಂಗನಾಥರು ನನ್ನ ಮುಖವನ್ನು ನೋಡರಲ್ಲ. ಅಯ್ಯೋ, ಅಯ್ಯೋ, ಅಮ್ಮಾ,ಅಮ್ಮಾ.\(೧\)

ಭಗವಂತನಲ್ಲಿ ಗೋದಾದೇವಿ ಬಹಳ ಆಶೆಪಟ್ಟಳು. ಅವನನ್ನು ಗಾಢವಾಗಿ ಪ್ರೇಮಿಸಿದಳು. ಅವನ ಆಶ್ರಯವನ್ನು ಕೋರಿದಳು. ಅದಕ್ಕಾಗಿ, ಬಳೆಗಳನ್ನು ತೊಟ್ಟ ತನ್ನ ಕೈಗಳನ್ನು\(ಅಥವಾ, ಬಲಗೈಯನ್ನು\)ಭಗವಂತನತ್ತ ಚಾಚಿಹಿಡಿದಳು. ಅದಕ್ಕೆ ಪ್ರತಿಯಾಗಿ ಭಗವಂತನೂ ತನ್ನ ಕೈಯನ್ನು ಚಾಚಿದ. ಆದರೆ, ಅದು ಶಂಖವನ್ನು ಹಿಡಿದಿರುವ ಎಡಗೈ ಅಷ್ಟೆ. ಕೆಲಸಕ್ಕೆ ಪ್ರತಿಯಾಗಿ ಕೆಲಸವೇನೋ ನಡೆಯಿತು, ದಿಟ. ಗೋದಾದೇವಿಗೆ ಅದು ತೃಪಿಯನ್ನು ತರಲಿಲ್ಲ. ಒಳ್ಳೆಯದು ಎನ್ನಿಸಿತೇ? ಅದೂ ಇಲ್ಲ.

ಕೈಬಳೆಗಳು ಸೌಭಾಗ್ಯಸೂಚಕವಾದವು. ಕೈಯಲ್ಲಿ ಧರಿಸುವುದು ಶುಭಕರ. ಅವುಗಳ ಸದ್ದು ಹರ್ಷದಾಯಕ, ಉತ್ಸಾಹಜನಕ. ಆದರೆ, ಶಂಖ ಯುದ್ಧೋಪಕರಣ. ಅದು ಮೊಳಗಿತೆಂದರೆ ಶತ್ರುಗಳ ಹೃದಯಭೇದಕ. ಆದ್ದರಿಂದ, ಕೈಬಳೆಗಳಿಗೂ ಶಂಖಕ್ಕೂ ಎಂದಿಗಾದರೂ ಹೊಂದಿಕೆ ಬರುತ್ತದೆಯೇ? ಕೈಬಳೆಗಳು ಶಾಂತಿಯನ್ನೂ ಸಂತೋಷವನ್ನೂ ಸೂಚಿಸಿದರೆ, ಶಂಖ ಯುದ್ಧವನ್ನೂ ರೌದ್ರವನ್ನೂ ಸೂಚಿಸುವುದು.

೧೨೬

ಆಶ್ರಯ ನೀಡೆಂದು ಗೋದಾದೇವಿ ಶಾಂತಿಹಸ್ತವನ್ನು ನೀಡಿದರೆ, ಅದಕ್ಕೆ ಬದಲಾಗಿ ಹೋರಾಡು ಎಂದು ಸೂಚಿಸುವುದ್? ಗೋದಾದೇವಿಯ ನಿಶ್ಚಲಪ್ರೇಮಕ್ಕೆ ಹೋರಾಟವೇ ಫಲ?

ಗೋದಾದೇವಿ ಗೆಳತಿಯರಿಗೆ ಹೇಳುತ್ತಾಳೆ: ಭಗವಂತನು ನನಗೆ ಆಶ್ರಯವನ್ನು ಕೊಡಲು ಮುಂದೆಬರಲಿಲ್ಲ. ಅಭಯಹಸ್ತವನ್ನೂ ನೀಡಲಿಲ್ಲ. ನನ್ನ ಕಡೆಗೆ ತನ್ನ ಮುಖವನ್ನೂ ತಿರುಗಿಸಲಿಲ್ಲ. ಕಡೆಗಣ್ಣಿನಿಂದಲೂ ನೋಡಲಿಲ್ಲ. ತನ್ನ ಪಾಡಿಗೆ ತಾನು ಶೇಷನ ಮೇಲೆ ಪವಡಿಸಿ ಯೋಗನಿದ್ರೆಯಲ್ಲಿದ್ದಾನಲ್ಲಾ\! ನನಗೆಷ್ಟು ದುಃಖವಾಗಿದೆಯೋ ಇದರಿಂದ\! ಅಯ್ಯೋ,ಅಮ್ಮಾ.

೨.ಎೞಿಲುಡೈಯವಮ್ಮಾನೈಮೀರ್ ಎನ್ನರಙ್ಗತ್ತಿನಮುದರ್

ಕುೞಲೞಹರ್ ವಾಯೞಹರ್ ಕಣ್ಣೞಹರ್, ಕೊಪ್ಪೂೞಿಲ್

ಎೞುಕಮಲಪ್ಪೂವೞಹರ್ ಎಮ್ಮಾನಾರ್, ಎನ್ನುಡೈಯ

ಕೞಲ್ ವಳೈಯೈತ್ತಾಮುಮ್ ಕೞಲ್ ವಳೈಯೇ ಯಾಕ್ಕಿನರೇ

ಎೞಿಲ್=ಸೌಂದರ್ಯವನ್ನು, ಉಡೈಯ=ಉಳ್ಳ, ಅಮ್ಮಾನೈಮೀರ್=ತಾಯಂದಿರೇ, ಎನ್=ನನ್ನ, ಅರಙ್ಗತ್ತು=ಶ್ರೀರಂಗದ, ಇನ್=ಇನಿದಾದ, ಅಮುದರ್=ಅಮೃತದಂಥವರು, ಕುೞಲ್=ಕೂದಲಿನ, ಅೞಹರ್=ಸೊಬಗಿನವರು, ಕಣ್=ಕಣ್ಣುಗಳ, ಅೞಹರ್=ಸೊಬಗಿನವರು, ಕೋಪ್ಪೂೞಿಲ್=ನಾಭಿಯಲ್ಲಿ, ಎೞು=ಸೊಬಗಿನ, ಕಮಲಪ್ಪೂ=ಕಮಲದ ಹೂವಿನ, ಅೞಹರ್=ಸೊಬಗಿನವರು, ಎಮ್ಮಾನಾರ್=ನನ್ನ ಸ್ವಾಮಿಯಾದ ಸುಂದರಬಾಹುಸ್ವಾಮಿಯು, ಎನ್ನುಡೈಯ=ನನ್ನ, ಕೞಲ್=ಸಡಿಲವಾದ ವಳೈಯೈ=ಕೈಬಳೆಗಳನ್ನು, ತಾಮುಮ್ =ಅವರೂ ಸಹ\(ಅದನ್ನು\), ಕೞಲ್ ವಳೈಯೇ=ಕಾಲ್ಬಳೆಗಳೇ ಆಗಿ, ಆಕ್ಕಿನರೇ=ಮಾಡಿಬಿಟ್ಟಿದ್ದಾರಲ್ಲಾ\!

ಸುಂದರಿಯರಾದ ತಾಯಂದಿರೇ, ಶ್ರೀರಂಗದಲ್ಲಿ ನೆಲಸಿರುವ ನನ್ನ ಇನಿದಾದ ಅಮೃತದಂಥ, ಸುಂದರವಾದ ತಲೆಗೂದಲುಳ್ಳ, ಸೊಬಗಿನ ತುಟಿಗಳುಳ್ಳ, ಅಂದವಾದ ಕಣ್ಣುಗಳುಳ್ಳ, ನಾಭಿಯಲ್ಲಿ ಹುಟ್ಟಿದ ಸೊಗಸಾದ ಕಮಲದ ಹೂವಿನಂಥ ಸೊಬಗನ್ನುಳ್ಳ, ನನ್ನ ಸ್ವಾಮಿಯಾದ ಸುಂದರ ಬಾಹುಸ್ವಾಮಿಯು ನನ್ನ ಸಡಿಲವಾದ ಕೈಬಳೆಗಳನ್ನು ತಾನೂ\(ಅವನ್ನು\)ಕಾಲ್ಬಳೆಗಳನ್ನೇ ಮಾಡಿಬಿಟ್ಟಿದ್ದಾರಲ್ಲಾ\! \(೨\)

ಭಗವಂತನು ದಿವ್ಯಸುಂದರನು. ಅವನ ತಲೆಗೂದಲು ಸೊಗಸು. ಚೆಂದುಟಿಗಳು ಸೊಗಸು. ವಿಶಾಲವಾದ ಕಣ್ಣುಗಳು ಸೊಗಸು. ನಾಭಿಯ ಕಮಲವೂ ಸೊಗಸು. ಹೀಗೆ ಭಗವಂತ ಸರ್ವಾಂಗಸುಂದರ. ಅವನ ಸೌಂದರ್ಯಕ್ಕೆ ಮಾರುಹೋಗಿಯೇ ಗೋದಾದೇವಿ ಅವನನ್ನೇ ಕೈಹಿಡಿಯುವುದಾಗಿ ಫಣತೊಟ್ಟಳು. ಭಗವಂತನಿಗಾಗಿ ಎಷ್ಟೆಷ್ಟೋ ವಿಧವಾಗಿ ಹಂಬಲಿಸಿದಳು. ಪ್ರಕೃತಿಯಲ್ಲಿ ಕಂಡಕಂಡ ಸುಂದರ ವಸ್ತುಗಳಿಗೆಲ್ಲಾ ಮೊರೆಯಿಟ್ಟಳು. ಅವಳ ಕೊರಗೇನು ಎಂಬುದನ್ನು ಭಗವಂತನಿಗೆ ತಿಳಿಸಬೇಕೆಂದು ಅವುಗಳನ್ನು ಅಂಗಲಾಚಿಬೇಡಿದಳು. ತನ್ನ ಬಳಿಗೆ ಭಗವಂತನನ್ನು ಬರಹೇಳು ಎಂದೂ ಕೇಳಿಕೊಂಡಳು. ಇಷ್ಟೆಲ್ಲದರಿಂದ ಯಾವ ಫಲವೂ

೧೨೭

ಲಭಿಸಲಿಲ್ಲ. ಭಗವಂತ ಬರಲೂ ಇಲ್ಲ. ಕಡೆಗೆ ಅವನ ಕಟಾಕ್ಷವನ್ನು ಅವಳ ಕಡೆಗೆ ಹರಿಸಲೂ ಇಲ್ಲ. ಗೋದಾದೇವಿ ಭಗವಂತನ ಈ ಕೃತ್ಯವನ್ನು ಅಸಡ್ಡೆ ಎಂದು ಭಾವಿಸುವುದಿಲ್ಲ. ಅವಳು ಇನ್ನೂ ಹೆಚ್ಚು ಕೊರಗುವಂತೆ, ತನ್ನ ಬಣ್ಣವನ್ನೀ ಚೆಲುವನ್ನೋ ಪ್ರಕೃತಿಯ ಕೆಲವು ವಸ್ತುಗಳಿಗೆ ಕೊಟ್ಟು, ಅವುಗಳನ್ನು ಕಂಡಾಗಲೆಲ್ಲಾ ಅವನ ನೆನಪು ಬರುವಂತೆ ಮಾಡಿಬಿಟ್ಟ\! ಗೋದಾದೇವಿ ತನ್ನ ವಿರಹದ ಸಂಕಟವನ್ನು ತಡೆಯಲಾರದೆ ಸುಂದರಿಯರಾದ ತಾಯಂದಿರಲ್ಲಿ ಹೇಳಿಕೊಳ್ಳುತ್ತಾಳೆ: ನನ್ನ ಸ್ವಾಮಿಯಾದ ಸುಂದರನು ಈಗ ಮಾಡಿರುವ ಕೆಲಸವನ್ನು ನೋಡಿದಿರಾ? ಕಳಚಿ ಬೀಳುತ್ತಿರುವ ನನ್ನ ಕೈಬಳೆಗಳನ್ನು ಅವನು ನನ್ನ ಕಾಲುಗಳೀಗೇ ತೊಡಿಸಿಬಿಟ್ಟನಲ್ಲಾ\! ಇದು ನ್ಯಾಯವೇ?

ಕೈಬಳೆಗಳು ಶುಭಸೂಚಕ. ಹೆಣ್ಣುಮಕ್ಕಳು ಸೌಭಾಗ್ಯಸೂಚಕವಾಗಿ ಬಳೆಗಳನ್ನು ತೊಡುವುದು ಸಹಜ. “ಕಾಲ್ಬಳೆಗಳನ್ನು ತೊಡಿಸುವುದು”ಎಂದರೆ ಸ್ವಾತಂತ್ರ್ಯವನ್ನು ಅಪಹರಿಸುವುದು, ಕಾಲಿಗೆ ಬೇಡಿ ಹಾಕುವುದು, ಎಂದರ್ಥ ಬರುತ್ತದೆ. ಗೋದಾದೇವಿ ಕೇಳಿಕೊಂಡದ್ದು ತಾನು ಭಗವಂತನೊಡನೆ ಒಂದಾಗುವುದು, ಅವನಲ್ಲಿಯೇ ಇದ್ದುಕೊಂಡು ಅವನಿಗೆ ಅನನ್ಯದಾಸ್ಯ ಮಾಡುವುದು ಎಂಬುದನ್ನು. ಆದರೆ ಭಗವಂತ ಮಾಡಿದ್ದು ಅವಳು ಜನನಮರಣ ಪ್ರವಾಹದಲ್ಲಿ ಬಿದ್ದು ತೊಳಲಾಡುತ್ತಿರುವಂತೆ.

ಭಗವಂತನನ್ನು ಪೂರ್ತಿಯಾಗಿ ನಂಬಿದವರಿಗೆ, ಅವನಲ್ಲಿ ಶರಣಾದವರಿಗೆ, ತಮ್ಮ ತನುಮನಧನ ಸರ್ವಸ್ವವನ್ನೂ ಅವನಿಗೆ ಅರ್ಪಣೆ ಮಾಡಿದವರಿಗೆ, ಭಗವಂತನ ಪೂರ್ಣರಕ್ಷಣೆಯಿದೆ. ಅವರ ಯೋಗಕ್ಷೇಮವನ್ನು ಅವನೇ ನೋಡಿಕೊಳ್ಳುವನು. ಇದು ಭಗವಂತ ಹಾಗೆ ನಡೆದುಕೊಳ್ಳಲಿಲ್ಲವಲ್ಲಾ\! ಇದೇ ಅವಳ ಸಂಕಟ.

೩. ಪೊಙ್ಗೋದಮ್ ಶೂೞ್ ನ್ದ ಪುವನಿಯುಮ್ ವಿಣ್ಣುಲಹುಮ್

ಅಙ್ಗದುಂಜೋರಾಮೇ ಆಳ್ ಹಿನ್ಱ ವೆಮ್ ಬೆರುಮಾನ್

ಶೆಙ್ಗೋಲುಡೈಯ ತಿರುವರಙ್ಗಶ್ಶೆಲ್ವನಾರ್

ಎಙ್ಗೋಲ್ ವಳೈಯಾಲ್ ಇಡರ್ ತೀರ್ ವರಾಹಾದೇ

ಪೊಙ್ಗು=ಉಕ್ಕುತ್ತಿರುವ, ಓದಮ್=ಸಮುದ್ರದಿಂದ, ಶೂೞ್ ನ್ದ=ಸುತ್ತುವರಿದ, ಪುವನಿಯುಮ್=ಭೂಲೋಕವನ್ನೂ, ವಿಣ್ ಉಲಹುಮ್=ಮೇಲಣ ಲೋಕವನ್ನೂ, ಅಙ್ಗಾದುಮ್=ಸ್ವಲ್ಪವಾದರೂ, ಶೋರಾಮೇ=ಕೊರತೆಯಿಲ್ಲದಂತೆ, ಆಳ್ ಹಿನ್ಱ=ಆಳುತ್ತಿರುವ, ಎಮ್ ಪೆರುಮಾನ್=ನನ್ನ ಸ್ವಾಮಿಯ, ಶೆಙ್ಗೋಲ್=ಶ್ವೇತಚ್ಛತ್ರ\(ಆಳ್ವಿಕೆ\), ಉಡೈಯ=ಉಳ್ಳ, ತಿರು ಅರಙ್ಗಮ್=ಶ್ರೀರಂಗದ, ಶೆಲ್ವನಾರ್=ವಿಭೂತಿಪುರುಷನು, ಎನ್=ನನ್ನ, ಕೊಲ್ ವಳೈಯಾಲ್=ಕೈಬಳೆಯಿಂದ, ಇಡರ್=ಕಷ್ಟಗಳನ್ನು, ತೀರ್ವರ್= ತೋರಿಸುವವರು, ಆಹಾದೇ=ಆಗುವುದಿಲ್ಲವೇ?

ಉಕ್ಕುತ್ತಿರುವ ಸಮುದ್ರದಿಂದ ಸುತ್ತುವರಿದಿರುವ ಭೂಲೋಕವನ್ನೂ ಮೇಲಣ ಲೋಕಗಳನ್ನೂ ಸ್ವಲ್ಪವಾದರೂ ಕೊರತೆಯಿಲ್ಲದಂತೆ ಆಳುತ್ತಿರುವ ನನ್ನ ಸ್ವಾಮಿಯ ಶ್ಚೇತಚ್ಛತ್ರವುಳ್ಳ ಶ್ರೀರಂಗದ ವಿಭೂತಿಪುರುಷನು ನನ್ನ ಕೈಬಳೆಯ ದೆಸೆಯಿಂದಲಾದರೂ ನನ್ನ ಕಷ್ಟಗಳನ್ನು ತೀರಿಸಲು ಆಗುವುದಿಲ್ಲವೇ?\(೩\)

೧೨೮

ಭಗವಂತನು ಈರೇಳು ಲೋಕಗಳಿಗೂ ಒಡೆಯ. ಅವನು ಸರ್ವೇಶ್ವರ. ಭೂಲೋಕವನ್ನೂ ಮೇಲಣ ಲೋಕಗಳನ್ನೂ ಯಾವ ರೀತಿಯಲ್ಲೂ ಕೊರತೆ ಬರದಂತೆ ಆಳತಕ್ಕ ಸಮರ್ಥನು ಸ್ವಾಮಿ. ಅವನೀಗ ಶ್ರೀರಂಗದಲ್ಲಿ ನೆಲಸಿ ತನ್ನ ಆಳ್ವಿಕೆಯನ್ನುನಡಸುತ್ತಿದ್ದಾನೆ. ಭಗವಂತನು ಸಕಲವಿಭೂತಿಪುರುಷನು. ಅವನಿಗೆ ಯಾವುದೂ ಅಡ್ಡಿಯಿಲ್ಲ. ನನ್ನ ಕೈಬಳೆಗಳ ನೆಪದಿಂದಲಾದರೂ ನನ್ನ ಸಂಕಟಗಳನ್ನು ಸ್ವಾಮಿಯು ತೀರಿಸಲಾರನಲ್ಲಾ\! ಹೀಗೆ ನನ್ನನ್ನು ವಿರಹಸಂಕಟದಲ್ಲಿ ತೊಡಗಿಸಿ ಗೋಳಾಡುವುದಕ್ಕೆ ಅವಕಾಶಕೊಡುವುದು ಭಗವಂತನ ಕೃಪಾಪೂರ್ಣನಾದ ನ್ಯಾಯಪೂರ್ಣವಾದ ಆಳ್ವಿಕೆಗೆ ಕಂದು ತಂದುಕೊಂಡಂತೆ ಅಲ್ಲವೇ? ಅದನ್ನಾದರೂ ಮನದಲ್ಲಿಟ್ಟುಕೊಂಡು ಭಗವಂತನು ನನಗೆ ಒಳ್ಳೆಯದು ಮಾಡಬಾರದೇ?” ಎನ್ನುತ್ತಾಳೆ ಗೋದಾದೇವಿ.

೪.ಮಚ್ಚಣಿಮಾಡ ಮದಿಳರಙ್ಗರ್ ವಾಮನನಾರ್

ಮಚ್ಚೈಪ್ಪಶುನ್ದೇವರ್ ತಾಮ್ ಪಣ್ಡು ನೀರೇಟ್ರ

ಪಿಚ್ಚೈಕ್ಕೂಱೈಯಾಹಿ ಯೆನ್ನುಡೈಯ ಪೆಯ್ ವಳೈಮೇಲ್

ಇಚ್ಚೈಯುಡೈಯರೇಲ್ ಇತ್ತೆರುವೇ ಪೋದಾರೋ.

ಮಚ್ಚು=ಬಿಸಿಲು ಮಚ್ಚುಗಳಿಂದ, ಅಣಿ=ಅಣಿಯಾದ, ಮಾಡಮ್=ಮಹಡಿಮನೆಗಳಿಂದಲೂ, ಮದಿಳ್=ಕೋಟೆ ಗೋಡೆಗಳಿಂದಲೂ ಕೂಡಿದ, ಅರಙ್ಗರ್=ಶ್ರೀರಂಗದಲ್ಲಿ ನೆಲಸಿರುವ ಭಗವಂತನು, ವಾಮನನಾರ್=ವಾಮನಾವತಾರವನ್ನೆತ್ತಿದವನೂ, ಪಚ್ಚೈ ಪಶುಮ್=ರತ್ನದಂತೆ ಪ್ರಕಾಶಿಸುವ\(ತೇಜಸ್ಸಿನ\), ತೇವರ್=ದೇವರು, ತಾಮ್=ತಾನು, ಪಣ್ಡು=ಹಿಂದಿನಕಾಲದಲ್ಲಿ, ನೀರ್=ನೀರನ್ನು, ಏಟ್ರ=ಎರೆಯುವ, ಪಿಚ್ಚೈ=ದಾನದಲ್ಲಿ, ಕುಱೈ=ಕಡಮೆ, ಆಹಿ=ಆಗಿ, ಎನ್ನುಡೈಯ=ನನ್ನ, ಪೆಯ್=ಸಡಿಲವಾಗಿರುವ, ವಳೈಮೇಲ್=ಕೈಬಳೆಯ ಮೇಲೆ, ಇಚ್ಚೈ=ಆಶೆ, ಉಡೆಯರ್ ಏಲ್=ಉಳ್ಳವರಾದರೆ, ಇ ತೆರುವೇ=ಈ ಬೀದಿಯ ಮೂಲಕವೇ, ಪೋದಾರೋ=ಬರಲಾರರೋ?

ಬಿಸಿಲು ಮಚ್ಚುಗಳಿಂದ ಅಣಿಯಾದ ಮಹಡಿಮನೆಗಳಿಂದಲೂ ಕೋಟೆಗೋಡೆಗಳಿಂದಲೂ ಕೂಡಿದ ಶ್ರೀರಂಗದಲ್ಲಿ ನೆಲಸಿರುವವನೂ, ವಾಮನನಾದವನೂ, ರತ್ನದಂತೆ ತೇಜಸ್ಸುಳ್ಳವನೂ, ಆದ ದೇವನು, ತಾನು ಹಿಂದೆ ನೀರನ್ನು ಎರೆಯುವ ದಾನದಲ್ಲಿ ಕಡಮೆಯಾಗಿ ಸಡಿಲಗೊಂಡಿರುವ ನನ್ನ ಕೈಬಳೆಯ ಮೇಲೆ ಇಚ್ಛೆಯುಳ್ಳವನಾದರೆ, ಈ ಬೀದಿಯಲ್ಲಿಯೇ ಬರಲಾರನೋ?\(೪\)

ಶ್ರೀರಂಗದಲ್ಲಿ ಸುಂದರವಾದ ಮಹಡಿಮನೆಗಳಿವೆ. ಆ ಮನೆಗಳಿಗೆ ಬಿಸಿಲು ಮಚ್ಚುಗಳು ಅಲಂಕೃತವಾಗಿವೆ. ಕೋಟೆಗೋಡೆಗಳಿಂದ ಊರು ಸುಭದ್ರವಾಗಿದೆ. ಅಲ್ಲಿ ನೆಲಸಿರುವ ಶ್ರೀರಂಗನಾಥನೇ ಹಿಂದೆ ತೇಜಸ್ವಿಯೂ ಸುಂದರನೂ ಆದ ವಾಮನ ವಟುವಾಗಿದ್ದವನು. ಆ ದೇವನು ಬಲಿಚಕ್ರವರ್ತಿಯ ಬಳಿಗೆ ಹೋಗಿ ಅವನಿಂದ ಮೂರಡೀ ನೆಲವನ್ನು ದಾನವಾಗಿ ಪಡೆದವನು. ಗೋದಾದೇವಿ ವ್ಯಂಗ್ಯವಾಗಿ ಹೇಳುತ್ತಾಳೆ-ಅವನಿಗೆ ಈ “ನೀರೆರೆಯುವ ದಾನದಲ್ಲಿ” ತೃಪ್ತಿಯುಂಟಾಗಲಿಲ್ಲವೋ ಹೇಗೋ. ಈಗ ನನ್ನ ಕೈಬಳೆಗಳ ಮೇಲೆ ಆಶೆಯಾಗಿದೆಯೆಂದು ತೋರುತ್ತದೆ. ನನ್ನ ಅಂತರಂಗದಲ್ಲಿ ಸೇರಿಕೊಂಡು, ನನ್ನ ಕೈಬಳೆಗಳು ಸಡಿಲವಾಗಿ ಕೈಗಳಿಂದ ಕಳಚಿ ಹೋಗುವಂತೆ

೧೨೯

ಮಾಡಬೇಕಾದ ಪ್ರಮೇಯವೇನಿದೆ? ನನ್ನನ್ನು ಕಣ್ಣೀರಿಡೀಸಬೇಕಾದ್ದೇನಿದೆ? ಕೊರಗಿಸಬೇಕಾದ್ದೇನಿದೆ? ಹಾಗೆ ಅವನ ಆಶೆಯಿದ್ದರೆ ಈ ಬೀದಿಯಲ್ಲಿಯೇ ನಮ್ಮ ಮನೆಗೆ ಬಿಜಯ ಮಾಡಿಸಬಾರದೇ? ನನ್ನ ಕೈಯಿಂದಲೇ ಅದನ್ನು ಸಂತೋಷದಿಂದ ನಾನು ಕೊಡುವಾಗ ಸ್ವೀಕರಿಸಬಾರದೇ?

೫.ಪೊಲ್ಲಾಕ್ಕುಱಳುರುವಾಯ್ ಪ್ಪೊಱ್ ಕೈಯಿಲ್ ನೀರೆಟ್ರು

ಎಲ್ಲಾವುಲಹುಮ್ ಅಳನ್ದುಕೊಣ್ಡವೆಮ್ ಪೆರುಮಾನ್

ನಲ್ಲಾರ್ ಹಳ್ ವಾೞುಮ್ ನಳಿರರಙ್ಗನಾಹಣೈಯಾನ್

ಇಲ್ಲಾತೋಮ್ ಕೈಪ್ಪೊರುಳುಮ್ ಎಯ್ದುವಾನೊತ್ತುಳನೇ

ಪೊಲ್ಲಾ=ವಿಲಕ್ಷಣವಾದ, ಕುಱಳ್=ವಟುವಿನ, ಉರು=ರೂಪದವನು, ಆಯ್=ಆಗಿ, ಪೊನ್=ಚಿನ್ನದಂಥ \(ಸೊಬಗಿನ\) ಕೈಯಿಲ್=ಕೈಯಲ್ಲಿ, ನೀರ್ ಏಟ್ರು=ಧಾರೆ ಎರೆಸಿಕೊಂಡು, ಎಲ್ಲಾ=ಎಲ್ಲಾ, ಉಲಹುಮ್=ಲೋಕಗಳನ್ನೂ, ಅಳನ್ದುಕೊಣ್ಡ=ಅಳೆದುಕೊಂಡ, ಎಮ್=ನನ್ನ, ಪೆರುಮಾನ್=ಸ್ವಾಮಿಯು, ನಲ್ಲಾರ್ಹಳ್=ಸಜ್ಜನರು, ವಾೞುಮ್=ವಾಸಿಸುವ, ನಳಿರ್=ಹೆಸರುಗೊಂಡ, ಅರಙ್ಗಮ್=ಶ್ರೀರಂಗದಲ್ಲಿ, ನಾಹ ಅಣೈಯಾನ್=ಶೇಷಶಾಯಿಯಾದವನು, ಇಲ್ಲಾದೋಮ್=ಏನೂ ಇಲ್ಲದವಳಾದ ನನ್ನ, ಕೈಪೊರುಳುಮ್=ಕೈಯನ್ನೂ, ದೇಹವನ್ನೂ, ಎಯ್ದುವಾನ್=ಪಡೆಯುವವನ, ಒತ್ತು=ಸಮನಾಗಿ\(ಹಾಗೆ\), ಉಳನ್=ಇದ್ದಾನೆ.

ವಿಲಕ್ಷಣವಾದ ವಟುವಿನರೂಪದವನಾಗಿ ಸೊಗಸಾದ ಕೈಯಲ್ಲಿ ಧಾರೆ ಎರೆಸಿಕೊಂಡು, ಎಲ್ಲಾ ಲೋಕಗಳನ್ನೂ ಅಳೆದುಕೊಂಡ ನನ್ನ ಸ್ವಾಮಿಯು ಸಜ್ಜನರು ವಾಸಿಸುವ ಶ್ರೀರಂಗದಲ್ಲಿ ಶೇಷಶಾಯಿಯಾಗಿ ಏನೂ ಇಲ್ಲದವಳಾದ ನನ್ನ ಕೈಯನ್ನು ದೇಹವನ್ನೂ ಪಡೆದುಕೊಂಡು ಹೋಗುವವನ ಹಾಗೆ ಇದ್ದಾನೆ.\(೫\)

ವಿಚಿತ್ರರೀತಿಯಲ್ಲಿ, ಕುಳ್ಳನೆನಿಸಿಕೊಳ್ಳುವಂಥ, ಬ್ರಹ್ಮಚಾರಿಯಾಗಿ, ಎಂದರೆ ವಾಮನ ವಟುವಾಗಿ, ಮಹದಾನಿಯೆನಿಸಿಕೊಂಡ ಬಲಿಚಕ್ರವರ್ತಿಯ ಬಳಿಸಾರಿ ಬೇಡಿದ್ದು ಅತ್ಯಲ್ಪವೆಂಬಂಥ ಪುಟ್ಟಮೂರಡಿ ನೆಲವನ್ನು ಮಾತ್ರವೇ. ಅದನ್ನು ತನ್ನ ಚಿನ್ನದಂಥ ಸೊಬಗಿನ ಕೈಯಲ್ಲಿ ಧಾರೆ ಎರೆಸಿಕೊಂಡ ಕೂಡಲೇ ಅರಿಯಲಸಾಧ್ಯವಾದ ತ್ರಿವಿಕ್ರಮನಾಗಿ ಬೆಳೆದು ಎಲ್ಲಾ ಲೋಕಗಳನ್ನೂ ಎರಡೇ ಅಡಿಗಳಿಂದ ಅಳೆದುಕೊಂಡುಬಿಟ್ಟನಲ್ಲಾ, ನಮ್ಮ ಸ್ವಾಮಿ\! ಹಾಗೆ “ಕೆಟ್ಟವ”ನೆನ್ನಿಸಿಕೊಂಡು ಅವನು ಸಜ್ಜನರು ವಾಸಿಸುವ ಶ್ರೀರಂಗಕ್ಕೆ ಬಂದ. ಅಲ್ಲಿ ಶೇಷಶಾಯಿಯಾಗಿ ನೆಲಸಿದ. ಸಜ್ಜನರ ಸಹವಾಸದಿಂದಲಾದರೂ ಸದ್ಬುದ್ಧಿಯನ್ನು ಕಲಿಯಬೇಡವೇ? ಸನ್ಮಾರ್ಗದಲ್ಲಿ ನಡೆಯಬೇಡವೇ? ಹಾಗೆ ಮಾಡದೆ, ಬಡವರನ್ನೂ ನಿರ್ಗತಿಕರನ್ನೂ ಸುಲಿಗೆ ಮಾಡುವುದಕ್ಕೆ ತೊಡಗುವುದೇ? ಅಕಿಂಚನಳಾದ\(ಕಡುಬಡವಳು\) ನನ್ನ ಕೈಬಳೆಗಳಿಂದ ನನ್ನ ದೇಹವನ್ನೇ ಎಂದರೆ ತನುಮನ ಎಲ್ಲವನ್ನೂ ಸೂರೆ ಮಾಡಿಕೊಂಡು ಹೋಗುವ ಹಾಗಿದೆಯಲ್ಲಾ\!

೧೩೦

ಭಗವಂತ ಸಕಲವಿಭೂತಿ ಪುರುಷ. ಸಕಲಸದ್ಗುಣ ಸಂಪನ್ನ, ಜ್ಞಾನನಿಧಿ. ಪರಮಕಾರುಣಿಕ. ಭಕ್ತನಾದರೋ ದೀನ, ದರಿದ್ರ, ಅಕಿಂಚನ, ಭಗವಂತನ ಕೃಪೆಗಾಗಿ, ಅವನ ಆಶ್ರಯಕ್ಕಾಗಿ, ಸದಾ ಹಂಬಲಿಸುತ್ತಾ, ಅವನನ್ನು ಸೇರಲಿಲ್ಲವಲ್ಲಾ ಎಂದು ಸಂಕಟಪಡುತ್ತಾ, ಅವನೇ ಗತಿಯೆಂದು ನಂಬಿ ಅವನೊಂದಿಗೆ ಒಂದಾಗುವುದಕ್ಕೆ ಸದಾಕಾತರ ಪಡುತ್ತಾ ಇರತಕ್ಕವನು. ಭಕ್ತಶಿರೋಮಣಿಯಾದ ಗೋದಾದೇವಿಯ ಪರಿಸ್ಥಿತಿ ಹೀಗಿದೆ.

೬.ಕೈಪ್ಪೊರುಳ್ ಕಳ್ ಮುನ್ನಮೇ ಕೈಕ್ಕೊಣ್ಡಾರ್, ಕಾವಿರಿನೀರ್

ಶೆಯ್ ಪ್ಪುರಳ ವೋಡುಮ್ ತಿರುವರಙ್ಗಶ್ಶೆಲ್ವನಾರ್

ಎಪ್ಪೊರುಟ್ಕುಮ್ ನಿನ್ಱಾರ್ ಕ್ಕೂಮ್ ಎಯ್ದಾದು, ನಾನ್ ಮಱೈಯಿನ್

ಶೊಱ್ ಪೊರುಳಾಯ್ ನಿನ್ಱಾರ್ ಎನ್ಮೆಯ್ ಪ್ಪೊರುಳುಮ್ ಕೊಣ್ಡಾರೇ

ಕೈಪ್ಪೊರುಳ್ ಹಳ್=\(ನನ್ನ\)ಕೈಯಲ್ಲಿರುವ ವಸ್ತುಗಳನ್ನು\(ಕೈಬಳೆಗಳನ್ನು\), ಮುನ್ನಮೇ=ಮೊದಲಲ್ಲಿಯೇ, ಕೈಕ್ಕೊಣ್ಡಾರ್=ಸ್ವೀಕರಿಸಿದನು, ಕಾವಿರಿನೀರ್=ಕಾವೇರಿಯ ನೀರು, ಶೆಯ್=ಗದ್ದೆಗಳಲ್ಲಿ, ಪುರಳ=ಹೊರಳುವಂತೆ, \(ಹೊರಳುತ್ತಾ\), ಓಡುಮ್=ಹರಿಯುತ್ತಿರುವ, ತಿರುವರಙ್ಗಮ್=ಶ್ರೀರಂಗದ, ಶೆಲ್ವನಾರ್=ಸುಂದರನಾದ ಭಗವಂತನು, ಎಪ್ಪೊರುಟ್ಕುಮ್=ಯಾವ ವಸ್ತುವಿಗಾದರೂ, ನಿನ್ಱಾರ್=ಅಂತರ್ಯಾಮಿಯಾಗಿ ಇರುವವನು, ಆರ್ ಕ್ಕೂಮ್=ಯಾರಿಗೂ, ಎಯ್ದಾದು=ಹೊಂದಲು ಆಗದೆ\(ಸಿಕ್ಕದೆ\), ನಾನ್ ಮಱೈಯಿನ್=ನಾಲ್ಕುವೇದಗಳ, ಶೊಲ್=ಮಾತಿಗೆಲ್ಲ, ಪೊರುಳಾಯ್=ಮೂಲವಸ್ತುವಾಗಿ, ನಿನ್ಱಾರ್=ಇರುವವನು, ಎನ್=ನನ್ನ, ಮೆಯ್ ಪ್ಪೊರುಳುಮ್=ದೇಹದ ವಸ್ತುವನ್ನೂ\(ಅಂತರಂಗವೆಂಬ ವಸ್ತುವನ್ನೂ\), ಕೊಣ್ಡಾರೇ=ಸ್ವೀಕರಿಸುವರಲ್ಲವೇ?

ನನ್ನ ಕೈಯ ವತ್ಸುಗಳನ್ನು ಈ ಮೊದಲಿಗೇ ಸ್ವೀಕರಿಸಿದ್ದಾನೆ ಕಾವೇರಿಯ ನೀರು ಗದ್ದೆಗಳ ಮೇಲೆ ಹೊರಳಿ ಹರಿಯುವಂಥ ಶ್ರೀರಂಗದ ಸುಂದರಸ್ವಾಮಿಯಾಗಿಯೂ ಎಲ್ಲ ವಸ್ತುಗಳಲ್ಲಿಯೂ ಅಂತರ್ಯಾಮಿಯಾಗಿಯೂ, ಯಾರಿಗೂ ಎಟುಕದವನಾಗಿಯೂ, ನಾಲ್ಕುವೇದಗಳ ಮೂಲವಸ್ತುವಾಗಿಯೂ ಇರುವ ಸ್ವಾಮಿಯು ನನ್ನ ದೇಹದ ವಸ್ತುವನ್ನೂ ಸ್ವೀಕರಿಸಿದ್ದಾರಲ್ಲವೇ?\(೬\)

ಕಾವೇರಿನದಿಯ ನೀರಿನಿಂದ ಸೊಂಪಾಗಿ ಬೆಳೆದಿರುವ ಗದ್ದೆಗಳಿಂದ ಸುತ್ತುವರಿದಿರುವ ಶ್ರೀರಂಗದ ಮಧುರವಾದ ತಂಪಾದ ವಾತಾವರಣದಲ್ಲಿ ದಿವ್ಯಸುಂದರನಾದ ಭಗವಂತನು ನೆಲೆಸಿದ್ದಾನೆ. ಸೃಷ್ಟಿಯ ಎಲ್ಲ ವಸ್ತುಗಳಿಗೂ ಅವನೇ ಅಂತರ್ಯಾಮಿ. ಒಂದೊಂದು ವಸ್ತುವಿನಲ್ಲೂ ಅಷ್ಟು ಕೇವಲವಾಗಿ ಹೊಂದಿಕೊಂಡಿದ್ದರೂ ಸಹ, ಯಾವ್ ಅವಸ್ತುವಿಗೂ ಎಟುಕದವನು ಆ ಸ್ವಾಮಿ\! ನಾಲ್ಕು ವೇದಗಳೂ ಅವನನ್ನೇ ಕುರಿತು ವರ್ಣಿಸುತ್ತವೆ. ಆ ವೇದಗಳಿಗೆಲ್ಲ ಅವನೇ ಮೂಲವಸ್ತು. ಆ ಭಗವಂತನು ಮೊದಮೊದಲಿಗೇ ನನ್ನ ಕೈಬಳೆಗಳನ್ನು ತೆಗೆದುಕೊಂಡು ಬಿಟ್ಟನು. ನನ್ನ ದೇಹದ ವಸ್ತುವಾದ ನನ್ನ ಆತ್ಮವನ್ನು ಪ್ರವೇಶಿಸಿ ಅದನ್ನೂ ತನ್ನದಾಗಿ ಮಾಡಿಕೊಂಡು

೧೩೧

ಬಿಟ್ಟ. ಈ ದೇಹದಲ್ಲಿ ಇನ್ನೇನಿದೆ? ದೇಹಕ್ಕೆ ಅಂದವನ್ನು ತರುವ ಸೌಷ್ಠವವೂ ಹೋಯಿತು. ದೇಹಸೌಂದರ್ಯವೂ ಇಲ್ಲದಾಯಿತು. ದೇಹ ಬಡವಾಯಿತು. ದೇಹಕ್ಕೆ ಅಲಂಕಾರವೆನಿಸಿದ ಕೈಬಳೆಗಳೂ ಕಳಚಿಹೋದವು. ಕಾಂತಿಯಿಲ್ಲದ ಶಕ್ತಿಯಿಲ್ಲದ, ಅಂದವಿಲ್ಲದ, ಆತ್ಮನಿಲ್ಲದ ಈ ದೇಹದಿಂದ ಏನು ಫಲ? ಆತ್ಮವನ್ನೂ ಅಂದವನ್ನೂ ಪಡೆದುಕೊಂಡ ಭಗವಂತ ಈ ಬರಿಯ ದೇಹವನ್ನು ಮಾತ್ರ ಏತಕ್ಕೆ ಬಿಟ್ಟುಹೋದನೋ\! ಅದನ್ನೂ ಕೊಂಡುಹೋಗಲಿಲ್ಲವಲ್ಲಾ\!

೭.ಉಣ್ಣಾದುಱಙ್ಗಾದು ಒಲಿಕಡಲೈಯೂಡಱುತ್ತು,

ಪೆಣ್ಣಾಕ್ಕೈಯಾಪ್ಪುಣ್ಡು ತಾಮುಟ್ರಪೇದೆಲ್ಲಾಮ್

ತಿಣ್ಣಾರ್ ಮದಿಲ್ ಶೂೞ್ ತಿರುವರಙ್ಗಚ್ಚೆಲ್ವನಾರ್

ಎಣ್ಣಾದೇದಮ್ಮೂಡೈಯ ನನ್ ಮೈಹಳೇಯೆಣ್ಣುವರೇ

ಉಣ್ಣಾದು=ಊಟವನ್ನೊಲ್ಲದೆ, ಉಱಙ್ಗಾದು=ನಿದ್ರೆಯನ್ನೊಲ್ಲದೆ, ಒಲಿ=ಭೋರ್ಗರೆಯುವ, ಕಡಲೈ=ಕಡಲನ್ನು, ಊಡು=ನಡುವಲ್ಲಿ\(ನಡುವೆಯೇ-ಮಧ್ಯದಲ್ಲಿ\), ಅಱುತ್ತು=ಕತ್ತರಿಸಿ, ಪೆಣ್=ಹೆಂಗಸಿನ, ಆಕ್ಕೈ=ಆಶೆಯ, ಆಪ್ಪು=ವಿರಹವನ್ನು, ಉಣ್ಡು=ಅನುಭವಿಸಿ, ತಾಮ್=ತಾನೇ, ಉಟ್ರ=ಪಡೆದ, ಪೇದು=ಮನೋವ್ಯಥೆಯನ್ನು, ಎಲ್ಲಾಮ್=ಎಲ್ಲವನ್ನೂ, ತಿಣ್=ಬಲಯುತವಾದ, ಆರ್=ವಿಶಾಲವಾದ, ಮದಿಲ್=ಕೋಟೆಗಳಿಂದ, ಶೂೞ್=ಸುತ್ತುವರಿದಿರುವ,ತಿರುವರಙ್ಗ=ಶ್ರೀರಂಗದ, ಶೆಲ್ವನಾರ್=ದಿವ್ಯಸುಂದರನು, ಎಣ್ಣಾದೆ=ಎಣಿಸದೆ\(ಲೆಕ್ಕಕ್ಕೆ ತೆಗೆದುಕೊಳ್ಳದೆ\), ತಮ್ಮೂಡೈಯ=ತಮ್ಮ, ನನ್ ಮೈಹಳೇ=ಸದ್ಗುಣಗಳನ್ನೇ, ಎಣ್ಣುವರೇ=ಗಣನೆಗೆ ತೆಗೆದುಕೊಳ್ಳುತ್ತಿರುವನಲ್ಲಾ\!

ಬಲವಾದ ಮತ್ತು ವಿಶಾಲವಾದ ಕೋಟೆಗಳಿಂದ ಸುತ್ತುವರಿದಿರುವ ಶ್ರೀರಂಗದಲ್ಲಿ ನೆಲಸಿರುವ ದಿವ್ಯಸುಂದರನು\(ಹಿಂದೆ\) ಒಬ್ಬ ಹೆಂಗಸಿನ ಆಶೆಯ ವಿರಹವನ್ನು ಅನುಭವಿಸಿ, ಉಣ್ಣದೆ, ನಿದ್ರಿಸದೆ, ಭೋರ್ಗರೆಯುವ ಕಡಲನ್ನು ನಡುವೆ ಸೀಳಿ ತಾನೇ ಪಡೆದ ಮನೋವ್ಯಥೆಯನ್ನು ಎಲ್ಲವನ್ನೂ ಎಣಿಸದೆ ತನ್ನ ಸದ್ಗುಣಗಳನ್ನು ಮಟ್ಟಿಗೇ ಗಣನೆಗೆ ತೆಗೆದುಕೊಳ್ಳುತ್ತಿರುವನಲ್ಲಾ\!\(೭\)

ಗೋದಾದೇವಿ ಹೇಳುತ್ತಾಳೆ: ಕೋಟೆಕೊತ್ತಲಗಳಿಂದ ಭದ್ರವಾದ ಶ್ರೀರಂಗದಲ್ಲಿ ನೆಲಸಿರುವ ದಿವ್ಯಸುಂದರನಾದ ಭಗವಂತನು ಈಗ ಶಾಂತವಾಗಿ ಸುಖವಾಗಿ ಶೇಷನ ಮೇಲೆ ಪವಡಿಸಿ ಆನಂದಪಡುತ್ತಿದ್ದಾನೆ. ಹಿಂದೆ ಅವನು ರಾಮಾವತಾರವನ್ನೆತ್ತಿದ್ದಾಗ, ಒಬ್ಬ ಹೆಂಗಸಿನಲ್ಲಿ ಎಂದರೆ ಅವನ ಧರ್ಮಪತ್ನಿಯಾದ ಸೀತಾದೇವಿಯಲ್ಲಿ ಅವನಿಗಿದ್ದ ಅಪಾರವಾದ ಪ್ರೇಮದ ಫಲವಾಗಿ, ಅವಳನ್ನು ರಾವಣನು ಕದ್ದೊಯ್ದಾಗ, ಅವನು ವಿರಹವನ್ನು ಅನುಭವಿಸಲಿಲ್ಲವೇ? ಊಟ ನಿದ್ದೆಯನ್ನು ತೊರೆದು ವಿಲಪಿಸಲಿಲ್ಲವೇ? ಕಾಡಿನಲ್ಲಿ ಅಲೆದಾಡುತ್ತಾ, ಅವಳನ್ನು ಹುಡುಕುತ್ತಾ, ಮರ,ಮೃಗ, ಪಕ್ಷಿಗಳಿಗೆಲ್ಲಾ ಮೊರೆಯಿಡಲಿಲ್ಲವೇ? ತನ್ನ ಕಷ್ಟವನ್ನು ಲೆಕ್ಕಿಸದೆ, ಭೋರ್ಗರೆಯುವ

೧೩೨

ಕಡಲಿಗೇ ಸೇತುವೆ ಕಟ್ಟಿ ಅದನ್ನು ಎರಡಾಗಿ ಒಡೆಯಲಿಲ್ಲವೇ? ನನ್ನಂಥ ಒಬ್ಬ ದೀನ ಹೆಂಗಸು ಭಗವಂತನ ವಿಷಯದಲ್ಲಿ ಪಡುತ್ತಿರುವ ವಿರಹ ವೇದನೆಯನ್ನು ಗಮನಿಸಬಾರದೇ? ನನ್ನ ಒತ್ತಾಸೆಗೆ ಈ ಕೂಡಲೇ ಬರಬಾರದೇ? ನನ್ನ ಸಂಕಟವನ್ನು ಹರಿಸಬಾರದೇ? ನನ್ನ ವ್ಯಥೆಯನ್ನೆಲ್ಲಾ ಲೆಕ್ಕಿಸದೆ, ತನ್ನ ಹಿಂದಿನ ಮನೋವ್ಯಥೆಗಳನ್ನೆಲ್ಲಾ ಮರೆತು, ಸುಖಸಂತೋಷಗಳಲ್ಲಿಯೇ ತೊಡಗಿಬಿಡಬಹುದೇ? ಅವನ್ನೇ ತನ್ನ ಸದ್ಗುಣಗಳೆಂದು ಪರಿಗಣಿಸಬಹುದೇ?

೮.ಪಾಶಿದೂರ್ ತ್ತು ಕ್ಕಿಡನ್ದ ಪಾರ್ ಮಕಟ್ಕೂಪ್ಪಣ್ಡೊರುನಾಳ್

ಮಾಶುಡಮ್ ಬಿಲ್ ನೀರ್ ವಾರಾ ಮಾನಮಿಲಾಪ್ಪನ್ಱಿಯಾಮ್

ತೇಶುಡೈಯದೇವರ್ ತಿರುವರಙ್ಗಚ್ಚೆಲ್ವನಾರ್

ಪೇಶಿಯಿರುಪ್ಪನಹಳ್ ಪೇರ್ ಕ್ಕವುಮ್ ಪೇರಾವೇ

ಪಣ್ಡು=ಹಿಂದಿನ ಕಾಲದಲ್ಲಿ, ಒರುನಾಳ್=ಒಂದು ಸಲ, ಪಾಶಿ=ಪಾಚಿಯಿಂದ, ತೂರ್ ತ್ತು=ಮುಚ್ಚಿಹೋಗಿ, ಕಿಡನ್ದ=ಬಿದ್ದಿದ್ದ, ಪಾರ್=ಭೂಮಿಯೆಂಬ, ಮಕಟ್ಕು=ಹೆಂಗಸಿಗಾಗಿ, ಮಾಶು=ಕೊಳೆಯಿಂದ ತುಂಬಿದ, ಉಡಮ್ಬಿಲ್=ದೇಹದಲ್ಲಿ, ನೀರ್=ನೀರು, ವಾರಾ=ಸುರಿಯುತ್ತಿರುವ, ಮಾನಮ್=ಗೌರವ, ಇಲಾ=ಇಲ್ಲದ, ಪನ್ಱಿ=ಹಂದಿ, ಆಮ್=ಆದ, ತೇಶು=ತೇಜಸ್ಸು, ಉಡೈಯ=ಉಳ್ಳ, ದೇವರ್=ಭಗವಂತನು, ತಿರು ಅರಙ್ಗಮ್=ಶ್ರೀರಂಗದ, ಶೆಲ್ವನಾರ್=ವಿಭೂತಿಪುರುಷನು, ಪೇಶಿ=ಮಾತನಾಡಿ, ಇರುಪ್ಪನಹಳ್=ಇರುವುವೆಲ್ಲ, ಪೇರ್ ಕ್ಕವುಮ್=\(ಮನದಲ್ಲಿಯೇ\) ಹೆಪ್ಪುಗಟ್ಟಿಬಿಡಲೆಂದರೂ, ಪೇರಾವೇ=ಗಡ್ಡೆಕಟ್ಟುವುದಿಲ್ಲವಲ್ಲಾ\!

ಹಿಂದೆ ಒಂದು ಕಾಲದಲ್ಲಿ ಭೂಮಿಯೆಂಬ ಹೆಂಗಸು ಪಾಚಿಯಿಂದ ಮುಸುಕಿ ನೀರಿನಲ್ಲಿ ಬಿದ್ದಿದ್ದಾಗ ಅವಳನ್ನು ಉದ್ಧರಿಸಲು ಕೊಳೆಯಿಂದ ತುಂಬಿದ ದೇಹದಲ್ಲಿ ನೀರು ಸುರಿಯುತ್ತಿರುವ ಮರ್ಯಾದೆಗೆ ಅನರ್ಹವಾದ ಹಂದಿಯಾದ ದಿವ್ಯತೇಜಸ್ಸಿನಿಂದ ಮೆರೆಯುವ ಶ್ರೀರಂಗದಲ್ಲಿ ನೆಲಸಿರುವ ವಿಭೂತಿಪುರುಷನು ಆಡಿದ ಮಾತುಗಳನ್ನು ಮನಸ್ಸಿನಲ್ಲಿ ಗಡ್ಡೆಕಟ್ಟಿಸಿ ಬಿಡೋಣವೆಂದರೆ, ಅವವು ಗಡ್ಡೆಕಟ್ಟುವುದಿಲ್ಲವಲ್ಲಾ\!\(೮\)

ಹಿಂದಿನ ಪಾಶುರದಲ್ಲಿ ಹೇಳಿರುವುದು ರಾಮಾವತಾರದ ವಿಷಯ. ಮಾನವ ಕುಲದಲ್ಲಿ ಸೀತಾದೇವಿಯಾಗಿ ಹುಟ್ಟಿದ ಶ್ರೀದೇವಿಯನ್ನು ಕಳ್ಳ ರಾವಣನಿಂದ ಉದ್ಧರಿಸಲು ಭಗವಂತನು ಎತ್ತಿದ್ದು ಅವಳ ರೂಪಾದಿಸಕಲಸದ್ಗುಣಗಳಿಗೆ ತಕ್ಕದ್ದಾದ ಮಾನವರೂಪವಾದ ಶ್ರೀರಾಮಾವತಾರ. ಈ ಪಾಶುರದಲ್ಲಿ, ಬಹುಕಾಲ ನೀರಿನಲ್ಲಿ ಮುಳುಗಿದ್ದು ಪಾಚಿಯಿಂದ ಮುಸುಕಿಹೋದ ಭೂದೇವಿಯ ಉದ್ಧಾರಕಾರ್ಯ. ಭೂದೇವಿಯನ್ನು ಅವಳ ಕಷ್ಟದಿಂದ ಉದ್ಧರಿಸಿದ್ದು ಬಹಳ ಹಿಂದಿನ ಕಾಲದಲ್ಲಿ. ಅದಕ್ಕೆ ಭಗವಂತ ಆರಿಸಿಕೊಂಡ ರೂಪವೆಂದರೆ, ಗೌರವಕ್ಕೆ

೧೩೩

ಅರ್ಹವಲ್ಲದ ಕೊಳಕು ಹಂದಿಯ ರೂಪ\! ಅದರ ದೇಹವೆಲ್ಲ ಕೊಳಕು ರೊಚ್ಚಿನಿಂದ ತುಂಬಿದ್ದು. ನೀರು ಮೈಯಿಂದ ಸುರಿಯುತ್ತಿದ್ದದ್ದು. ಪಾಚಿಯಿಂದ ಮುಚ್ಚಿಹೋದ ಭೂದೇವಿಗೆ ಕೊಳಕಿನಿಂದ ತುಂಬಿದ ಹಂದಿಯರೂಪ ಅನುರೂಪವೇ ಅಲ್ಲವೇ? ಗೋದಾದೇವಿ ಇದನ್ನು ಸ್ಮರಿಸಿಕೊಳ್ಳುತ್ತಾಳೆ. ಈಗ ಭಗವಂತನು ದಿವ್ಯತೇಜಸ್ಸಿನಿಂದ ಶೂಭಿಸುತ್ತಾ ದಿವ್ಯಸುಂದರನಾಗಿ ಶ್ರೀರಂಗದಲ್ಲಿ ನೆಲಸಿದ್ದಾನೆ. ಈಗಲೂ ಅವನಿಗೆ ಒಬ್ಬ ಹೆಂಗಸನ್ನು ಉದ್ಧರಿಸಬೇಕಾದ ಕೆಲಸವೊದಗಿ ಬಂದಿದೆ. ಅವಳೊಬ್ಬ ಸಾಮಾನ್ಯಳಾದ ದೀನಳಾದವಳು; ಭಗವಂತನಲ್ಲಿ ಅನುರಕ್ತಳಾದವಳು. ಅವಳಿಗೆ ಅನುಗುಣವಾದ ರೂಪವನ್ನು ಭಗವಂತ ಧರಿಸಿ ಬಂದಿದ್ದಾನಲ್ಲವೇ? ಅಥವಾ, ಶರಣಾಗತನು ಯಾರೇ ಆಗಲಿ, ಅವನು ಹೇಗೇ ಇರಲಿ, ಅವನನ್ನ್ ಕೈಬಿಡುವುದಿಲ್ಲ ಎಂದು ಅವನು ಕೊಟ್ಟ ಮಾತನ್ನು ಅವನೀಗ ಮರೆತೇಬಿಟ್ಟಿದ್ದಾನೋ? ಭಗವಂತ ಅದನ್ನು ಮರೆತರೂ ಸಹ, ಆ ಮಾತು ಭಕ್ತನ ಹೃದಯಾಂತರಾಳದಲ್ಲಿ ಭದ್ರವಾಗಿ ತಳವೂರಿಬಿಟ್ಟಿದೆಯಲ್ಲಾ\! ಭಗವಂತ ತನ್ನ ಆಶ್ವಾಸನೆಯನ್ನು ಪೂರೈಸುವವರೆಗೆ, ಅವನಾಡುದ ಮಾತುಗಳು ಭಕ್ತನ ಮನದಲ್ಲಿ ಹಾಗೆಯೇ ಹೆಪ್ಪುಗಟ್ಟಿಕೊಂಡಿರವೊಲ್ಲದೇ? ಭಗವಂತನ ದಯೆ ಬಂದಾಗ, ಅವು ಸತ್ಯವಾಗಲಿ\! ಹೀಗೆ ಭಾವಿಸಿಕೊಳ್ಳುವುದಕ್ಕೂ ಆಗದಂತೆ, ಕಡಲಿನ ಪ್ರಬಲವಾದ ಅಲೆಗಳಂತೆ ಮನಸ್ಸನ್ನು ಕಲಕಿ ಅವು ಬಾಧಿಸುತ್ತಿವೆಯಲ್ಲಾ, ಎನ್ನುತ್ತಾಳೆ ಗೋದಾದೇವಿ.

೯.ಕಣ್ಣಾಲಙ್ಕೋಡಿತ್ತುಕ್ಕನ್ನಿತನ್ನೈಕ್ಕೈಪ್ಪಿಡಿಪ್ಪಾನ್

ತಿಣ್ಣಾರ್ ನ್ದಿರುನ್ದ ಶಿಶುಪಾಲನ್ ತೇಶೞಿನ್ದು

ಅಣ್ಣಾರ್ ನ್ದಿರುಕ್ಕವೇ ಆಙ್ಗವಳೈಕ್ಕೈಪ್ಪಿಡಿತ್ತ

ಪೆಣ್ಣಾಳನ್ ಪೇಣುಮೂರ್ ಪೇರುಮರಙ್ಗಮೇ

ಕಣ್ಣಾಲಮ್=ಮದುವೆಯನ್ನು, ಕೋಡಿತ್ತು=ಸಿದ್ಧಪಡಿಸಿದ್ದು, ಕನ್ನಿತನ್ನೈ=ಮದುಮಗಳನ್ನು, ಕೈಪಿಡಿಪ್ಪಾನ್=ಕೈಹಿಡಿಯುವುದಕ್ಕಾಗಿ, ತಿಣ್=ದೃಢವಾಗಿ, ಆರ್ ನ್ದು=\(ಮನಸ್ಸಿನಲ್ಲಿ\)ತುಂಬಿಕೊಂಡು, ಇರುನ್ದ=ಇದ್ದ, ಶಿಶುಪಾಲನ್=ಶಿಶುಪಾಲನು, ತೇಶು=ಹಿರಿಮೆಯನ್ನು, ಅೞಿನ್ದು=ಅಳಿಸಿಕೊಂಡು\(ನಾಶಗೊಂಡು\), ಅಣ್ಣಾರ್ ನ್ದು=ಶತ್ರುವಾಗಿ, ಇರುಕ್ಕವೇ=ಇರುವಾಗಲೂ, ಆಙ್ಗು=ಅಲ್ಲಿ ಆಗ, ಅವಳೈ=ಅವಳನ್ನು\(ಆ ಕನ್ಯೆಯನ್ನು\), ಕೈಪಿಡಿತ್ತ=ಕೈಹಿಡಿದ, ಪೆಣ್ ಆಳನ್=ಹೆಣ್ಣುಕುಲದ ಸ್ವಾಮಿಯು, ಪೇಣುಮ್=ಅಪೇಕ್ಷಿಸತಕ್ಕ, ಊರ್=ಸ್ಥಳದ, ಪೇರುಮ್=ಹೆಸರೂ, ಅರಙ್ಗಮ್=ಶ್ರೀರಂಗವೇ.

ಮದುವೆಗೆ ಎಲ್ಲವನ್ನೂ ಸಿದ್ಧಪಡಿಸಿದ್ದು, ಮದುಮಗಳನ್ನು ಕೈಹಿಡಿಯುವೆನೆಂದು ದೃಢವಾಗಿ ನಂಬಿಕೊಂಡೀದ್ದ ಶಿಶುಪಾಲನು ಹಿರಿಮೆ\(ಕೀರ್ತಿ\)ಯನ್ನು ಅಳಿಸಿಕೊಂಡು ಶತ್ರುವಾಗಿ ಇರುವಾಗಲೂ ಅಲ್ಲಿಯೇ ಆಗಲೇ ಅವಳನ್ನುಕೈಹಿಡಿದ ಹೆಣ್ಣಿನಕುಲಕ್ಕೇ ಸ್ವಾಮಿಯು ವಾಸಿಸಲು ಅಪೇಕ್ಷಿಸತಕ್ಕ ಸ್ಥಳದ ಹೆಸರೂ ಶ್ರೀರಂಗ.\(೯\)

ಹಿಂದಿನ ಪಾಶುರದಲ್ಲಿ ಹೆಣ್ಣಿನ ಉದ್ಧಾರ ಕಾರ್ಯವನ್ನು ಭಗವಂತನು ಹೇಗೆ ಪ್ರಶಂಸನೀಯವಾಗಿ

೧೩೪

ನಡಸಿದ್ದಾನೆ ಎಂದು ವಿವರಿಸುತ್ತಾ ಶ್ರೀದೇವಿಯ ಮತ್ತು ಭೂದೇವಿಯ ಉದ್ಧಾರವನ್ನು ಉದಾಹರಿಸಿದ್ದಾಳೆ. ಈ ಪಾಶುರದಲ್ಲಿ ಇನ್ನೊಂದು ನಿದರ್ಶನವನ್ನು ಹೇಳುತ್ತಾಳೆ: ಅದು ರುಕ್ಮಿಣಿಯ ವೄತ್ತಾಂತ. ಕಡುಶತ್ರುಗಳ ನಡುವೆ, ಕೃಷ್ಣನ ಕಡುಶತ್ರುವಾದ ಶಿಶುಪಾಲನಿಗೇ ರುಕ್ಮಿಣಿಯನ್ನು ಮದುವೆ ಮಾಡಿಕೊಡುವುದಾಗಿ ನಿಶ್ಚಯಿಸಿದನು ರುಕ್ಮಿಣಿಯ ಅಣ್ಣ ರುಕ್ಮನು. ಮತ್ತು ಮದುವೆಗೆ ಎಲ್ಲವನ್ನೂ ಅಣಿಗೊಳಿಸಿದ್ದನು. ಶಿಶುಪಾಲನೂ ಅವಳನ್ನು ಮದುವೆಯಾಗುವೆನೆಂದು ದೃಢವಾಗಿ ನಂಬಿದ್ದನು. ಕಡೆಯ ಗಳಿಗೆಯಲ್ಲಿ ರುಕ್ಮಿಣಿಯನ್ನು ಅವಳ ಆಶೆಗೆ ಅನುಗುಣವಾಗಿ ಶ್ರೀಕೃಷ್ಣನು ಶತ್ರುಗಳ ಕೈಯಿಂದ ಉದ್ಧರಿಸಿ, ತಾನು ಪಾಣಿಗ್ರಹಣ ಮಾಡಿಕೊಂಡು ಅವಳನ್ನು ತಣಿಸಿದನು.

ಒಂದೋ, ಎರಡೋ, ಮೂರೋ ನಿದರ್ಶನಗಳಿಂದೇನು? ಭಗವಂತ “ಹೆಣ್ಣಿನ ಕುಲಕ್ಕೇ ಸ್ವಾಮಿ”ಎನ್ನುತ್ತಾಳೆ ಗೋದಾದೇವಿ. ಹೆಣ್ಣು ಸ್ವಾಭಾವಿಕವಗೈ ಅಬಲೆ. ಪರತಂತ್ರಳು. ಅವಳಿಗೆ ಪುರುಷನ ರಕ್ಷಣೆ ಬೇಕೇ ಬೇಕು. \(ಎಲ್ಲರ\)ರಕ್ಷಣೆಯ ಭಾರವನ್ನು ಹೊತ್ತಿರುವವನು ಭಗವಂತ. ಅವನನ್ನು ಪರಮಪುರುಷ ಎನ್ನುತ್ತಾರೆ. ಪರಮಪುರುಷನನ್ನು ಅನನ್ಯವಾಗಿ ಪ್ರೇಮಿಸುವವನೇ ಭಕ್ತ. ಅವನು ಗಂಡಾದರೂ ಸರಿ, ಹೆಣ್ಣಾದರೂ ಸರಿ. “ಪುರುಷ”ನನ್ನು ಪ್ರೇಮಿಸುವವನು ಹೆಣ್ಣೇ\! ಈ ರೀತಿಯಲ್ಲಿ ಸ್ತ್ರೀಟ್ವವನ್ನು ಪಡೆದವನು ಭಕ್ತ. ಆದ್ದರಿಂದ “ಹೆಣ್ಣಿನ ಕುಲ” ಎಂಬುದನ್ನು ಇಡಿಯ ಮಾನವ ಕುಲಕ್ಕೇ, ಅನ್ವಯಿಸುವುದು ಒಳಿತಲ್ಲವೇ ಎನ್ನಿಸುತ್ತದೆ.

ಗೋದಾದೇವಿ ಹೇಳುತ್ತಾಳೆ: ರುಕ್ಮಿಣಿಯನ್ನು ಉದ್ಧರಿಸಿದ ಹಾಗೆಯೇ ಈಗ ಇನ್ನೊಬ್ಬ ಹೆಣ್ಣಿನ ಉದ್ಧಾರವಾಗಬೇಕಾಗಿದೆ. ಅದು ಗೋದಾದೇವಿಯ ರೂಪದಲ್ಲಿರುವ ನೀಳಾದೇವಿಯ ಕೈಹಿಡಿಯುವ ಕಾರ್ಯ. ಅವಳು ಕಾತರಳಾಗಿಕಾದು ನಿಂತಿದ್ದಾಳೆ. ಭಗವಂತ ಅವಳನ್ನೂ ಕೈಬಿಡನೆಂದು ದೃಢವಾಗಿ ನಂಬಿದ್ದಾಳೆ.

ಇಲ್ಲಿ ಇನ್ನೊಂದು ಚಮತ್ಕಾರದ ಮಾತಿದೆ. ಹೆಣ್ಣಿನ ಕುಲಕ್ಕೇ ಸ್ವಾಮಿಯಾದವನ ಹೆಸರೇನು? ಗೋದಾದೇವಿ ಅದನ್ನು, ಸಂಪ್ರದಾಯಕ್ಕೆ ಅನುಗುಣವಾಗಿ ಹೇಳದೆ, ಅದನ್ನು ಬಳಸು ಮಾತಿನಿಂದ ಹೇಳಿದ್ದಾಳೆ. “ಹೆಣ್ಣಿನ ಕುಲಕ್ಕೇ ಸ್ವಾಮಿಯು ವಾಸಿಅಲು ಅಪೇಕ್ಷಿಸುವ ಸ್ಥಳದ ಹೆಸರೂ ಶ್ರೀರಂಗ”ಎನ್ನುತ್ತಾಳೆ. “ಸ್ಥಳದ ಹೆಸರೂ” ಎಂಬುದರಲ್ಲಿ “ಅದರಲ್ಲಿ ಇನ್ನೊಂದು ಹೆಸರೂ ಅಡಗಿದೆ; ಆ ಹೆಸರೂ ಅದೇ” ಎಂದು ಗೂಢವಾಗಿ ಹೇಳಲಾಗಿದೆ. ಗೋದಾದೇವಿಯ ಆಶೆಯ ಸ್ವಾಮಿಯೂ ಶ್ರೀರಂಗವೇ; ಅವನಿರುವ ಊೠ ಶ್ರೀರಂಗವೇ\!

೧೦.ಶೆಮ್ಮೈಯುಡೈಯ ತಿರುವರಙ್ಗರ್ ತಾಮ್ ಪಣಿತ್ತ

ಮೆಯ್ ಮ್ಮೈಪ್ಪೆರುವಾರ್ ತ್ತೈ ವಿಟ್ಟುಚಿತ್ತನ್ ಕೇಟ್ಟಿರುಪ್ಪರ್

ತಮ್ಮೈಯುಹಪ್ಪಾರೈತ್ತಾ ಮುಹಪ್ಪರೆನ್ನುಂಜೊಲ್

ತಮ್ಮಿಡೈಯೇ ಪೊಯ್ಯಾನಾಲ್ ಶಾದಿಪಾರಾರಿನಿಯೇ

ಶೆಮ್ಮೈ=ಆಡೀದಂತೆ ಮಾಡುವ ಗುಣವನ್ನು, ಉಡೈಯ=ಉಳ್ಳ, ತಿರು ಅರಙ್ಗರ್=ಶ್ರೀರಂಗನು, ತಾಮ್=ತಾನು, ಪಣಿತ್ತ=ನುಡಿದ, ಮೆಯ್ ಮ್ಮೈ=ಸತ್ಯವನ್ನೂ, ಪೆರು=ಹಿರಿಮೆಯ, ವಾರ್ ತ್ತೈ=ಮಾತನ್ನೂ, ವಿಟ್ಟುಚಿತ್ತರ್=ವಿಷ್ಣುಚಿತ್ತನು, ಕೇಟ್ಟು=ಕೇಳಿ, ಇರುಪ್ಪರ್=ಇದ್ದಾರೆ.

೧೩೫

ತಮ್ಮೈ=ತನ್ನನ್ನು, ಉಹಪ್ಪಾರೈ=ಆಶಿಸುವವರನ್ನು, ತಾಮ್=ತಾನೂ ಸಹ, ಉಹಪ್ಪರ್=ಆಶಿಸುವರು,ಎನ್ನುಮ್=ಎಂಬ, ಶೊಲ್=ಮಾತು\(ಗಾದೆಯು\),ತಮ್ಮೀಡೈಯೇ=ತನ್ನೆಡೆಯಲ್ಲಿಯೇ, ಪೊಯ್=ಸುಳ್ಳು, ಆನಾಲ್=ಆದರೆ, ಇನಿಯೇ=ಇನ್ನು, ಶಾದಿಪ್ಪದು=ಆಜ್ಞೆ ಮಾಡುವವರು,ಆರ್=ಯಾರಿದ್ದಾರೆ?

ಆಡಿದಂತೆ ಮಾಡುವ ಗುಣವನ್ನುಳ್ಳ ಶ್ರೀರಂಗನಾಥನು ತಾನು ನುಡಿದ ಸತ್ಯವನ್ನೂ ಹಿರಿಮೆಯ ಮಾತನ್ನೂ ವಿಷ್ಣುಚಿತ್ತನು ಕೇಳಿದ್ದಾನೆ. ತನ್ನನ್ನು ಆಶಿಸುವವರನ್ನು ತಾನೂ ಆಶಿಸುವನು ಎಂಬ ಮಾತು ತನ್ನೆಡೆಯಲ್ಲಿಯೇ ಸುಳ್ಳಾದರೆ, ಇನ್ನು ಆಜ್ಞೆ ಮಾಡುವವರು ಯಾರಿದ್ದಾರೆ? \(೧೦\)

ನುಡಿದಂತೆ ನಡೆಯುವುದು ಒಂದು ಹಿರಿಮೆಯ ಲಕ್ಷಣ. ಸಕಲ ಕಲ್ಯಾಣಗುಣಗಳನ್ನುಳ್ಳವನು ಭಗವಂತ. ಅವನು ನುಡಿದಂತೆ ನಡೆಯುವ ಘನತೆಯುಳ್ಳವನು. ಆಡಿದ ಮಾತಿಗೆ ತಪ್ಪುವುದಿಲ್ಲ ಎಂಬುದನ್ನು ನಡೆದು ತೋರಿಸಿ “ಸತ್ಯಪರಾಕ್ರಮ”ಎನಿಸಿಕೊಂಡವನು ಭಗವಂತ. “ಶರಣಾಗತನ ರಕ್ಷಣೆಯ ಹೊಣೆ ನನ್ನದು”ಎಂಬ ಭಗವಂತನ ಸತ್ಯದ ನುಡಿಯನ್ನು ಭಗವಂತನ ಬಾಯಿಂದಲೇ ಕೇಳಿದವರಲ್ಲಿ ವಿಷ್ಣುಚಿತ್ತರೂ ಒಬ್ಬರು. ಎಂದರೆ, ಭಗವಂತನ ಮಾತಿಗೆ ಸಾಕ್ಷಿಯೂ ಇದ್ದಾರೆ ಎಂದಂತಾಯಿತು.

“ಯಾರು ನನ್ನಲ್ಲಿ ಆಸಕ್ತರೋ ಅವರಲ್ಲಿ ನಾನೂ ಆಸಕ್ತನು” ಎಂಬುದೂ ಸಹ ಭಗವಂತನ ಅಭಯದ ಮಾತು. ಇಬ್ಬರು ಮಿತ್ರರಲ್ಲಿ ಒಬ್ಬರಲ್ಲಿ ಮೂಡುವ ಸದಾಸಕ್ತಿ. ಆ ಬಗೆಯ ಸದಾಸಕ್ತಿಯನ್ನು ಮತ್ತೊಬ್ಬರಲ್ಲಿಯೂ ಮೂಡಿಸುವುದು. ಇದು ಸಹಜವಾದ ಪ್ರಕ್ರಿಯೆ. ಗೋದಾದೇವಿ ಭಗವಂತನಲ್ಲಿ ಗಾಢವಾಗಿ ಅನುರಕ್ತಳಾಗಿದ್ದಾಳೆ. ಭಗವಂತನೂ ಸಹ ಹಾಗೆಯೇ ಅವಳಲ್ಲಿ ಅನುರಕ್ತನಾಗಬೇಕಲವ್ವೇ? ಇದು ಸಹಜವಲ್ಲವೇ? ಭಗವಂತನೇ ಆಡಿದ ಈ ಮಾತು ಸುಳ್ಳಾಗುವುದೇ? ಸುಳ್ಳಾಗಬಹುದೇ? ಗೋದಾದೇವಿಯ ವಿಷಯದಲ್ಲಿ ಭಗವಂತನಾಡಿದ ಈ ಮಾತು ಸುಳ್ಳಾಗಿದೆ ಎಂದು ಅವಳು ಭಾವಿಸುತ್ತಾಳೆ. ಆಡಿದ ಮಾತಿಗೆ ತಪ್ಪಿದರೆ, ಅಂಥವರನ್ನು ತಿದ್ದಬೇಕಲ್ಲವೇ? ಯಾರದಾದರೂ ಅಂಕೆಗೆ ಗುರಿಪಡಿಸಬೇಕಲ್ಲವೇ? ಭಗವಂತನು ಇಡಿಯ ವಿಶ್ವವನ್ನೇ ನೇರ್ಮೆಯ ನಡೆಯಲ್ಲಿ ನಡಸುವ ಸಮರ್ಥನು. ವಿಶ್ವದ ಎಲ್ಲ ವಸ್ತುಗಳೂ ಅವನ ಆಜ್ಞೆಗೆ ಒಳಪಟ್ಟಿವೆ; ಅವನ ಆಜ್ಞೆಯಂತೆ ನಡೆದುಕೊಳ್ಳುತ್ತವೆ. ಇಂಥ ಮಹಾಮಹಿಮ ಭಗವಂತ. ಆದರೆ,ಆಜ್ಞೆಮಾಡತಕ್ಕ ಮಹಾಪ್ರಭುವೇ ದಾರಿತಪ್ಪಿದರೆ, ತಾನು ಆಡಿದ ಮಾತಿಗೆ ತಪ್ಪಿದರೆ, ಅವನನ್ನು ಅಂಕೆಯಲ್ಲಿರಿಸುವ ಬಗೆ ಹೇಗೆ? ಏನು ಮಾಡಿದರೆ ಅವನು ಸರಿಯಾದ ರೀತಿಯಲ್ಲಿ, ತಾನಾಡಿದ ಹಾಗೆಯೇ, ನಡೆದುಕೊಳ್ಳುವನು? ಭಗವಂತನನ್ನು ಶಾಸನಕ್ಕೆ ಗುರಿಪಡಿಸಬಲ್ಲವರು ಯಾರಿದ್ದಾರೆ? ಈ ಪಾಶುರದಲ್ಲಿ ಗೋದಾದೇವಿ ಎತ್ತಿರುವ ಬಹುಮುಖ್ಯವಾದ ಸಮಸ್ಯೆ ಇದೇ\!

ಹೊರನೋಟಕ್ಕೆ ಭಗವಂತನು ದಾರಿತಪ್ಪಿದನು ಎಂಬಂತೆ ಗೋದಾದೇವಿಗೆ ಕಂಡುಬಂದರೂ, ಹಾಗೆ ಅವಳು ಭಾವಿಸಿದರೂ, ಅವಳ ಅಂತರಂಗದಲ್ಲಿ ಭಗವಂತನ ವಿಷಯದಲ್ಲಿ ಅಪಾರವಾದ ಗೌರವವಿದೆ; ಭಕ್ತಿಯಿದೆ. ಅವನು ಆಡಿದಂತೆ ತನ್ನನ್ನು ಕೈಬಿಡದೆ ಕಾಪಾಡುತ್ತಾನೆಂಬ ದೃಢನಂಬಿಕೆಯಿದೆ. ಶರಣಾಗತರನ್ನು ರಕ್ಷಿಸುವ ಹೊಣೆ ಭಗವಂತನದು ಎಂಬುದನ್ನು ದೃಢವಾಗಿ ನಂಬಿದ್ದರೆ ಮಾತ್ರವೇ

೧೩೬

ಭಕ್ತನ ಉದ್ಧಾರವಾಗುವುದು. ಸಂಶಯ ಎಳ್ಳಷ್ಟು ಮೂಡಿದರೂ ಭಕ್ತನಿಗೆ ಭಗವಂತನ ಪೂರ್ಣ ನೆರವು ಸಾಧ್ಯವಿಲ್ಲ ಎಂಬ ತತ್ತ್ವವನ್ನು ವಿವರಿಸಲೆಂದೇ ಗೋದಾದೇವಿ ಹೀಗೆ ಹೇಳಿದ್ದಾಳೆ ಎನಿಸುತ್ತದೆ.

ಈ ತಿರುಮೊೞಿಯ ಉದ್ದಕ್ಕೂ ಗೋದಾದೇವಿ ನಡಸಿರುವುದು ಭಗವಂತನ ನಿಂದಾಸ್ತುತಿ. ಮುಖ್ಯವಾಗಿ ಭಗವಂತ ಸುಳ್ಳುಗಾರ, ಮಾತಿಗೆ ತಪ್ಪುವವನು ಎಂಬುದನ್ನು ಮೇಲಿಂದ ಮೇಲೆ ಹೇಳುವ ನೆಪದಲ್ಲಿ ಅವನನ್ನು ಅತಿವಿಶಿಷ್ಟರೀತಿಯಲ್ಲಿ ಸ್ತುತಿಸಿ, ಹಾಡಿದ್ದಾಳೆ. ಒಂದು ವೇಳೆ ತಾನು ದೃಢವಾಗಿ ನೆಚ್ಚಿಕೊಂಡಿರುವ ದೇವರನ್ನು “ನಿಷ್ಕರುಣಿ”ಎಂದು ನಿಂದಿಸಿದರೂ ಸಹ ಭಗವಂತನ ಪರಮ ಕಾರುಣೀಕತ್ವಕ್ಕೆ ಯಾವ ಚ್ಯುತಿಯೂ ಇಲ್ಲ ಎಂಬುದನ್ನು ದೃಢಪಡಿಸುವುದಕ್ಕಾಗಿಯೇ ಗೋದಾದೇವಿ ಹೀಗೆ ಮಾತಾಡಿರಬಹುದಲ್ಲವೇ? ಈ ತಿರುಮೊೞಿಗೂ ಇಷ್ಟೇ ಫಲಶ್ರುತಿ.ಬಳಸು ಮಾತುಗಳಿಂದ ಕೂಡಿದ ಮುಕ್ತಾಫಲ\!

ಅಡಿಯ ನಡೆ: ತಾಮ್, ಎೞಿಲ್, ಪೊಙ್ಗು, ಮಚ್ಚು, ಪೊಲ್ಲಾ, ಕೈ,ಉಣ್ಣಾ, ಪಾಶಿ, ಕಣ್ಣಾಲಮ್, ಶೆಮ್ಮೈ, \(ಮಟ್ರು\)

೧೩೭

ಶ್ರೀಃ

ಶ್ರಿಯೈ ನಮಃ

ಹನ್ನೆರಡನೆಯ ತಿರುಮೊೞಿ ಮಟ್ರಿರುನ್ದೀರ್ ಕಟ್ಕು

೧.ಮಟ್ರಿರುನ್ದೀರ್ ಕಟ್ಕಱಿಯಲಾಹಾ ಮಾದವನೆನ್ಬದೋರನ್ಬು ತನ್ನೈ

ಉಟ್ರಿರುನ್ದೇನುಕ್ಕೂರೈಪ್ಪದೆಲ್ಲಾಮ್ ಊಮೈಯರೋಡು ಶೆವಿಡರ್ ವಾರ್ ತ್ತೈ

ಪೆಟ್ರಿರುನ್ದಾಳೈಯೊೞಿಯವೇ ಪೋಯ್ ಪ್ಪೇರ್ ತೊರುತಾಯಿಲ್ ವಳರ್ ನ್ದನಮ್ಬಿ

ಮಱ್ ಪೊರುನ್ದಾಮಱ್ ಕಳಮಡೈನ್ದ ಮದುರೈಪ್ಪುಱತ್ತೆನ್ನೈಯುಯ್ ತ್ತಿಡುಮಿನ್

ಮಟ್ರು=ಬೇರೆ ರೀತಿಯಲ್ಲಿ, ಇರುನ್ದೀರ್ ಕಟ್ಕು=ಇರುವ ನಿಮಗೆ, ಅಱಿಯಲ್=ತಿಳೀಯಲು, ಆಹಾ=ಆಗದಂಥ, ಮಾದವನ್=ಮಾಧವ, ಎನ್ಬದು=ಎಂಬ, ಓರ್=ಒಂದು, ಅನ್ಬು=ಪ್ರೇಮ, ತನ್ನೈ=ಎಂಬುದನ್ನು, ಉಟ್ರು=ಪಡೆದು, ಇರುನ್ದೇನುಕ್ಕೂ=ಇರುವ ನನಗೆ, ಉರೈಪ್ಪದೆಲ್ಲಾಮ್=ಹೇಳುವುದೆಲ್ಲವೂ, ಊಮೈಯರೋಡು=ಮೂಕರೊಡನೆ, ಶೆವಿಡರ್=ಕಿವುಡರ, ವಾರ್ ತ್ತೈ=ಸಂಭಾಷಣೆಯಂತೆ, ಪೆಟ್ರು ಇರುನ್ದಾಳೈ=ಹೆತ್ತವಳನ್ನು, ಒೞಿಯ=ಬಿಟ್ಟು, ಪೋಯ್=ಹೋಗಿ, ಪೇರ್ ತ್ತು=ಮತ್ತೆ, ಒರು=ಒಬ್ಬ, ತಾಯಿಲ್=ತಾಯಿಯ ಬಳಿ\(ತಾಯಿಯಲ್ಲಿ\) ತಾಯ್ ಇಲ್=ತಾಯಿಯ ಮನೆಯಲ್ಲಿ, ವಳರ್ ನ್ದ=ಬೆಳೆದ, ನಮ್ಬಿ=ಪರಿಪೂರ್ಣನು, ಮಲ್=ಮಲ್ಲರಿಗೆ, ಪೊರುನ್ದಾ=ಯೋಗ್ಯವಾದ, ಮಱ್ ಕಳಮ್=ಮಲ್ಲರಂಗವನ್ನು, ಅಡೈನ್ದ=ಸೇರಿದ, ಮದುರೈ=ಮಧುರೆಯ, ಪುಱತ್ತು=ಪಕ್ಕದಲ್ಲಿ\(ಹತ್ತಿರದ ಸ್ಥಳದಲ್ಲಿ\), ಎನ್ನೈ=ನನ್ನನ್ನು, ಉಯ್ ತ್ತು=ಬದುಕುವುದಕ್ಕಾಗಿ, ಇಡುಮಿನ್=ಸೇರಿಸಿರಿ.

ಬೇರೆ ರೀತಿಯಲ್ಲಿರುವ ನಿಮಗೆ ಅರಿಯಲು ಆಗದಂಥ “ಮಾಧವ”ಎಂಬುದೊಂದು ಪ್ರೇಮವನ್ನು ಅನುಭವಿಸುವ ನನಗೆ ಹೇಳುವುದೆಲ್ಲವೂ ಮೂಕರೊಡನೆ ಕಿವುಡರ ಸಂಭಾಷಣೆಯಂತೆ. ಹೆತ್ತತಾಯನ್ನು ತೊರೆದು ಬೇರೊಬ್ಬ ತಾಯಿಯಲ್ಲಿ ಬೆಳೆದ ಪರಿಪೂರ್ಣನು ಮಲ್ಲರಿಗೆ ಯೋಗ್ಯವಾದ ಮಲ್ಲರಂಗವನ್ನು ಸೇರಿದ ಮಧುರೆಯ ಹತ್ತಿರದ ಸ್ಥಳಕ್ಕೆ ನನ್ನನ್ನು ಬದುಕುವುದಕ್ಕಾಗಿ ಸೇರಿಸಿರಿ.\(೧\)

“ಮೂಕರೊಡನೆ ಕಿವುಡರ ಸಂಭಾಷಣೆಯಂತೆ”- ಮೂಕರೂ,ಕಿವುಡರೂ ಮನುಷ್ಯರೇ ದಿಟ. ಪರಸ್ಪರ ಸಂಭಾಷಣೆ ನಡಸುವುದರಲ್ಲಿ ಅವರಿಗೆ ಹೊಂದಿಕೆ ಬರುವುದಿಲ್ಲ. ಮೂಕರು

೧೩೮

ಮಾತನಾಡಲಾರರು. ಇತರರು ಆಡಿದ್ದನ್ನು ಕೇಳಿ ತಿಳಿದುಕೊಳ್ಳಬಲ್ಲರು. ಕಿವುಡರಾದರೋ ಮಾತನಾಡಬಲ್ಲರು. ಇತರರು ಆಡಿದ್ದನ್ನು ಕೇಳಿಸಿಕೊಳ್ಳುವುದು ಕಷ್ಟ. ಅದಕ್ಕೆ ಅವರ ಕಿವುಡು ಕಾರಣ. ಶ್ರಮವಹಿಸಿ ಅದನ್ನು ತಿಳಿದುಕೊಂಡಾಗ ಮಾತ್ರ ಇತರರ ಮಾತು ಅರ್ಥವಾಗುತ್ತದೆ. ಆದ್ದರಿಂದ, ಕಿವುಡರ ಮೂಕರ ನಡುವಣ ಸಂಭಾಷಣೆ ಬಹಳ ಪ್ರಯಾಸದ್ದು. ಸುಲಭವಾಗಿ ಸರಾಗವಾಗಿ, ತಿಳಿದುಕೊಳ್ಳುವುದಲ್ಲ. ಒಂದು ಬಗೆಯಲ್ಲಿ ಅದು ಬಹುಮಟ್ಟಿಗೆ ವ್ಯರ್ಥವೇ.

ಅದೇ ರೀತಿಯಲ್ಲಿ ಪ್ರಾಪಂಚಿಕ ಪ್ರೇಮಕ್ಕೂ ಆಧ್ಯಾತ್ಮಿಕ ಪ್ರೇಮಕ್ಕೂ ಹೊಂದಿಕೆಯಾಗುವುದಿಲ್ಲ. ಪ್ರಾಪಂಚಿಕ ಜೀವನದಲ್ಲಿ ಆಸಕ್ತರಾಗಿರುವವರಿಗೂ, ಆಧ್ಯಾತ್ಮಿಕ ಜೀವನದಲ್ಲಿಯೇ ಆಸಕ್ತರಗಿರುವವರಿಗೂ ಹೇಗೆ ಹೊಂದಿಕೆ ಬಂದೀತು?

ಮೂಕರ ಕಿವುಡರ ರೀತಿಯದು ಗೋದದೇವಿಗೂ ಅವಳ ಗೆಳತಿಯರಿಗೂ ಈಗ ಇರುವ ಸಂಬಂಧ. ಗೆಳತಿಯರ ಬಾಳು ಪ್ರಾಪಂಚಿಕದ್ದು. ಅದಕ್ಕೆ ಸಂಬಂಧಿಸಿದ ಪ್ರೇಮ ಮತ್ತು ಅದರ ಸುಖದುಃಖಗಳು ಅವರಿಗೆ ಚೆನ್ನಾಗಿ ಅರ್ಥವಾಗುತ್ತದೆ. ಗೋದಾದೇವಿಯ ಪ್ರೇಮ “ಮಾಧವ, ಮಾಧವ”ಎಂದು ಹಂಬಲಿಸುವ ಒಂದು ವಿಶಿಷ್ಟವಾದ ಪ್ರೇಮ. ಮಾಧವನಲ್ಲಿಯೇ ಅವಳು ಅನುರಕ್ತಳು. ಭಗವಂತನಲ್ಲಿಯ ಅನನ್ಯ ಪ್ರೇಮ, ಅದು ತನಗೆ ಎಟುಕದೆ ಇರುವುದರಿಂದ ಉಂಟಾಗುತ್ತಿರುವ ಮನೋವ್ಯಥೆ ಮತ್ತು ಅದರ ಇತರ ಸಂಕಟಗಳು ಗೋದಾದೇವಿಗೆ ಮಾತ್ರವೇ ಒಂದು ವಿಚಿತ್ರವಾದ ಅನುಭವ. ಅದನ್ನು ಕುರಿತು ಅವಳು ತನ್ನ ಗೆಳತಿಯರಲ್ಲಿ ಎಷ್ಟೆಷ್ಟು ಬಗೆಯಲ್ಲಿ ಹೇಳಿಕೊಂಡರೂ ಅವರಿಗೆ ತಿಳಿಯುವುದಿಲ್ಲ. ಅವರಲ್ಲಿ ಹೇಳಿಕೊಂಡು ಫಲವೇನು? ಅದಕ್ಕಾಗಿಯೇ ಗೋದಾದೇವಿ ಹೇಳುತ್ತಾಳೆ: ಬೇರೆ ರೀತಿಯಲ್ಲಿರುವ ನಿಮಗೂ, “ಮಾಧವ”ಎಂಬೊಂದು ವಿಚಿತ್ರ ಪ್ರೇಮವನ್ನು ಅನುಭವಿಸುವ ನನಗೂ ನಡೆಯುವ ಸಂಭಾಷಣೆಯೆಲ್ಲವೂ ಮೂಕರೊಡನೆ ಕಿವುಡರ ಸಂಭಾಷಣೆಯಂತೆ ವ್ಯರ್ಥ”.

ಗೋದಾದೇವಿ ಹೇಳುತ್ತಾಳೆ: ನಿಮ್ಮ ನಡುವೆ ನಿಮ್ಮಂತೆ ಇರುವುದಕ್ಕೆ ನನಗೆ ಸಾಧ್ಯವಿಲ್ಲ. ನನ್ನ ವಿಚಿತ್ರರೀತಿಯ ಸಂಕಟಗಳನ್ನು ಅನುಭವಿಸುತ್ತಾ, ಕೊರಗುತ್ತಾ, ನಿಮ್ಮ ನಡುವೆ ಬದುಕಿರುವುದೂ ಅಸಾಧ್ಯ. ನನ್ನ ಗೆಳತಿಯರೇ ಆಗಿ ನೀವು ನನಗೆ ಮಾಡಬೇಕಾದ ಉಪಕಾರವೊಂದಿದೆ. ನಾನು ಬದುಕಿರಬೇಕಾದರೆ, ನನ್ನ ಆತ್ಮೋಜ್ಜೀವನ ನಡೆಯಬೇಕಾದರೆ ನೀವು ನನಗೆ ಉಪಕಾರ ಮಾಡಿ. ಹಡೆದ ತಾಯಿಯನ್ನು ತೊರೆದು ಮತ್ತೊಬ್ಬ ತಾಯಿಯ ಬಳಿ ಬೆಳೆದವನೇ ಆ ಪರಿಪೂರ್ಣನಾದ ಭಗವಂತ. ಮಹ್ದುರಾನಗರಿಯಲ್ಲಿ ನುರಿತ ಮಲ್ಲರಿಗೆ ಮಾತ್ರವೇ ಯೋಗ್ಯವಾದ ಮಲ್ಲರಂಗಕ್ಕೆ ಬಾಲಕನಾದರೂ ಲೆಕ್ಕಿಸದೆ ದಿಟ್ಟತನದಿಂದ ಪ್ರವೇಶಿಸಿದವನೇ ಭಗವಂತ. ಅವನಿರುವುದು ಆ ಮಧುರಾನಗರಿಯ ಸಮೀಪದ ಸ್ಥಳದಲ್ಲಿಯೇ, ನನ್ನ ಆತ್ಮೀಯ ಪ್ರೇಮವನ್ನು ಆ ಸ್ವಾಮಿಯೊಬ್ಬನೇ ಅರಿತುಕೊಳ್ಳತಕ್ಕವನು. ನೀವು ಅವನಿರುವ ಸ್ಥಳಕ್ಕೆ ನನ್ನನ್ನು ಕರೆದೊಯ್ದಿರಾದರೆ, ಅದರಿಂದ ನಾನು ಬದುಕುವಂತಾಗುವುದು. ನನ್ನ ಆತ್ಮೋದ್ಧಾರವಾಗುವುದು.

೧೩೯

೨.ನಾಣಿಯಿನಿಯೋರ್ ಕರುಮಮಿಲ್ಲೈ ನಾಲಯಲಾರುಮಱಿನ್ದೊೞಿನ್ದಾರ್

ಪಾಣಿಯಾದೆನ್ನೈಮರುನ್ದು ಶೆಯ್ದು ಪಣ್ಡುಪಣ್ಡಾಕ್ಕವುಱುದೊರಾಹಿಲ್

ಮಾಣಿಯುರುವಾಯುಲಹಳನ್ದ ಮಾಯನೈಕ್ಕಾಣಿಲ್ ತಲೈಮಱಿಯುಮ್

ಆಣೈ ಯಾಲ್ ನೀರೆನ್ನೈಕ್ಕಾಕ್ಕವೇಣ್ಡಿಲ್ ಆಯ್ ಪ್ಪಾಡಿಕ್ಕೇಯೆನ್ನೈಯುಯ್ ತ್ತಿಡುಮಿನ್

ಇನಿ=ಇನ್ನು, ನಾಣಿ=ನಾಚಿಕೆಯಿಂದ, ಒರು=ಒಂದು, ಕರುಮಮ್=ಕರ್ತವ್ಯ, ಇಲ್ಲೈ=ಅಲ್ಲ, ನಾಲ್=ನಾಲ್ಕು ದಿಕ್ಕಿನ, ಅಯಲಾರುಮ್=ಜನರೂ, ಅಱಿನ್ದು ಒೞನ್ದಾರ್=ತಿಳಿದುಕೊಂಡಿದ್ದಾರೆ, ಪಾಣಿಯಾದು=ತಡಮಾಡದೆ, ಎನ್ನೈ=ನನಗೆ, ಮರುನ್ದು=ಬೇಕಾದ ಪರಿಹಾರಗಳನ್ನು \(ಔಷಧೋಪಚಾರಗಳನ್ನು\), ಶೆಯ್ದು=ಮಾಡಿ, ಪಣ್ಡು=ಪುರಾತನವನ್ನು \(ಹಳೆಯದನ್ನು\), ಪಣ್ಡು=\(ಹಳೆಯದಾಗಿಯೇ\)ಪುರಾತನವಾಗಿಯೇ, ಆಕ್ಕ=ಆಗಿಸಬೇಕೆಂದು, ಉಱುದಿರ್=ಇಷ್ಟಪಡುವಿರಿ, ಆಹಿಲ್=ಆದರೆ, ಮಾಣಿ=ಬ್ರಹ್ಮಚಾರಿಯ, ಉರು ಆಯ್=ರೂಪದವನಾಗಿ, ಉಲಹಳನ್ದ=ಲೋಕಗಳನ್ನು ಅಳೆದ, ಮಾಯನೈ=ಅದ್ಭುತಕಾರಿಯನ್ನು, ಕಾಣಿಲ್=ಕಂಡಿರಾದರೆ, ತಲೈ=ಬುದ್ಧಿಯು, ಮಱಿಯುಮ್=ತಲೆಕೆಳಗಾಗುವುದು, ಆಣೈಯಾಲ್=ಸತ್ಯವಾಗಿಯೂ, ನೀರ್=ನೀವು, ಎನ್ನೈ=ನನ್ನನ್ನು, ಕಾಕ್ಕವೇಣ್ಡಿಲ್=ಕಾಪಾಡಬೇಕಾದರೆ, ಆಯ್ ಪ್ಪಾಡಿಕ್ಕೇ=ನಂದಗೋಕುಲಕ್ಕೆ, ಎನ್ನೈ=ನನ್ನನ್ನು, ಉಯ್ ತ್ತಿಡುಮಿನ್=ಕರೆದೊಯ್ದುಬಿಡಿ.

ಇನ್ನು ನಾಚಿಕೆಯಿಂದ ಒಂದು ಕೆಲಸವೂ ಇಲ್ಲ. ನಾಲ್ಕು ದಿಕ್ಕುಗಳ ಜನರೂ ತಿಳಿದುಕೊಂಡಿದ್ದಾರೆ. ತಡಮಾಡದೆ ನನಗೆ ಬೇಕಾದ ಪರಿಹಾರಗಳನ್ನು ನಡಸಿ, ಹಳೆಯದನ್ನು ಹಳೆಯದಾಗಿಯೇ ಆಗಿಸುವ ಇಷ್ಟವುಳ್ಳವರಾದರೆ, ವಟುವಿನ ರೂಪದವನಾಗಿ ಲೋಕಗಳನ್ನು ಅಳೆದ ಅದ್ಭುತಕಾರಿಯನ್ನು ಕಂಡಿರಾದರೆ ಬುದ್ಧಿಯು ತಲೆಕೆಳಗಾಗುವುದು. ಸತ್ಯವಾಗಿಯೂ ನೀವುನನ್ನನ್ನು ಉಳಿಸಬೇಕಾದರೆ ನನ್ನನ್ನು ನಂದಗೋಕುಲಕ್ಕೇ ಕರೆದೊಯ್ದುಬಿಡಿ.\(೨\)

ಗೋದಾದೇವಿ ತನ್ನ ಗೆಳತಿಯರಿಗೂ ಇತರ ತಾಯಂದಿರಿಗೂ ಇಲ್ಲಿ ಹೇಳುತ್ತಿದ್ದಾಳೆ: ನಾನು ಸ್ತ್ರೀಸಹಜವಾದ ನಾಚಿಕೆಯಿಂದ, ಇದುವರೆಗೆ ನನ್ನ ಅಂತರಂಗವನ್ನು ಬಯಲು ಮಾಡದೆ, ನನ್ನ ವಿರಹವೇದನೆಯನ್ನು ತಡೆಯಲಾರದೆಯೇ ಅನುಭವಿಸುತ್ತಾ ಬಂದೆ. ನನ್ನ ಸಂಕಟಗಳನ್ನು ಪರೋಕ್ಷವಾಗಿ ಬಳಸು ಮಾತುಗಳಿಂದ, ಕೆಲವು ಸಲ ನೇರವಾಗಿಯೇ ಹೇಳಿಕೊಂಡೆ. ಈಗ ಅದನ್ನು ಬಯಲು ಮಾಡುವ ಸಮಯ ಬಂದಿದೆ. ನನ್ನ ನಾಚಿಕೆಯಿಂದ ಎಳ್ಳಷ್ಟೂ ಪ್ರಯೋಜನವಿಲ್ಲ. ನನ್ನ ವಿಷಯವನ್ನು ನಾನು ಮುಚ್ಚಿಟ್ಟುಕೊಳ್ಳುವ ಹಾಗಿಲ್ಲ. ಊರಿನ ಸಮಸ್ತರಿಗೂ ಅದು ತಿಳಿದಿದೆ. ಆದ್ದರಿಂದ, ನೀವು ತಡಮಾಡಬೇಡಿರಿ. ನನ್ನ ಮನೋರೋಗದ ನಿವೃತ್ತಿಗೆ ಬೇಕಾದ ಪರಿಹಾರಗಳನ್ನು ನಡಸಲು ಸಿದ್ಧವಾಗಿ. “ಅನಾದಿಕಾಲದಿಂದಲೂ ಹೆಂಗಸು ನಡೆದುಬಂದ ದಾರಿಯೊಂದಿದೆ. ಅದನ್ನೇ ನೀನೂ ತುಳಿ ಹಾಗೆಯೇ ನಡೆ” ಎಂಉದ್ ನೀವುನನಗೆ ಹೇಳಬೇಡಿ. ಒಂದು ಸಲ ವಿಸ್ಮಯಕಾರಿಯಾದ ಭಗವಂತನ ದರ್ಶನ ನಿಮಗಾದರೆ, ಆಗ ನಿಮಗೆ ತಿಳಿಯುವುದು ಅವನ ಮೋಡಿ ಎಂಥಾದ್ದು ಎಂಬುದು. ನಿಮ್ಮ ಬುದ್ಧಿ ನಿಮ್ಮದಾಗುವುದಿಲ್ಲ.

೧೪೦

ನಿಮ್ಮ ಬುದ್ಧಿ ಕೆಟ್ಟು ತಲೆಕೆಳಗಾಗುವುದು. ಅದು ಭಗವಂತನನ್ನೇ ಅವಲಂಬಿಸಿ ಬಿಡುವುದು. ಬೇರೆ ಯಾವುದನ್ನೂ ಒಲ್ಲೆನೆನ್ನುವುದು. ಹೀಗಿರುವಾಗ, ನನ್ನ ವಿಷಯದಲ್ಲಿ ನಿಮಗೆ ಕನಿಕರವೇನಾದರೂ ಇದ್ದರೆ, ನನ್ನನ್ನು ನೀವು ಬದುಕಿಸಿಕೊಳ್ಳಬೇಕಾದರೆ, ನೀವು ಮಾಡಬೇಕಾದದ್ದು ಒಂದೇ ಕೆಲಸ. ನನ್ನನ್ನು ನಂದಗೋಕುಲಕ್ಕೆ ಕರೆದುಕೊಂಡು ಹೋಗಿ.

೩.ತನ್ದೈಯುಮ್ ತಾಯುಮುಟ್ರಾರುಮ್ ನಿಱ್ ಕತ್ತನಿವೞಿಯೇ ಪೋಯಿನಾಳೆನ್ನುಮ್ ಶೊಲ್ಲು

ವನ್ದಪಿನ್ನೈಪ್ಪೞಿಕಾಪ್ಪರಿದು ಮಾಯವನ್ ವನ್ದುರುಕ್ಕಾಟ್ಟು ಹಿನ್ಱಾನ್

ಕೊನ್ದಳಮಾಕ್ಕಿಪ್ಪರಕ್ಕಳಿತ್ತುಕ್ಕೂಱುಮ್ಬುಶೆಯ್ ವಾನೋರ್ ಮಹನೈಪ್ಪೆಟ್ರ

ನನ್ದಕೋಪಾಲನ್ ಕಡೈತ್ತಲೈಕ್ಕೇ ನಳ್ಳಿರುಟ್ ಕಣೆನ್ನೈಯುಯ್ ತ್ತಿಡುಮಿನ್

ತನ್ದೈಯುಮ್=ತಂದೆಯೂ, ತಾಯುಮ್=ತಾಯಿಯೂ, ಉಟ್ರಾರುಮ್=ಬಂಧುಗಳೂ, ನಿಱ್ಕ=ಇರಲಾಗಿ, ತನಿ=ಸ್ವತಂತ್ರವಾದ, ವೞಿಯೇ=ದಾರಿಯಲ್ಲಿಯೇ, ಪೋಯಿನಾಳ್=ಹೋಗುತ್ತಿದ್ದಾಳೆ, ಎನ್ನುಮ್=ಎಂಬ, ಶೊಲ್ಲು=ಮಾತು, ವನ್ದಪಿನ್ನೈ=ಬಂದ ಬಳಿಕ, ಪೞಿ=ಅಪವಾದದಿಂದ, ಕಾಪ್ಪು=ರಕ್ಷಿಸಿಕೊಳ್ಳುವುದು, ಅರಿದು=ಅಸಾಧ್ಯ. ಮಾಯವನ್=ಮಾಯಾವಿಯು, ವನ್ದು=ತಾನೇ ಬಂದು, ಉರು=ತನ್ನ ಸ್ವರೂಪವನು, ಕಾಟ್ಟುಹಿನ್ಱಾನ್=ತೋರಿಸುತ್ತಿದ್ದಾನೆ, ಕೊನ್ದಳಮ್=ಗೊಂದಲವನ್ನು, ಆಕ್ಕಿ=ಉಂಟುಮಾಡಿ, ಪರಕ್ಕಳಿತ್ತು=ಸಾಮರ್ಥ್ಯವನ್ನು ತೋರಿಸಿ, ಕುಱುಮ್ಬು=ಹಗೆತನವನ್ನು, ಶೆಯ್ವಾನ್=ಬೆಳೆಸುವ, ಓರ್=ಒಬ್ಬ, ಮಹನೈ=ಮಗನನ್ನು, ಪೆಟ=ಪಡೆದ, ನನ್ದಗೋಪಾಲನ್=ನಂದಗೋಪಾಲನ, ಕಡೈತ್ತಲೈಕ್ಕೇ=ತಲೆಬಾಗಿಲಿಗೇ, ನಳ್=ನಡುವಣ, ಇರುಟ್ ಕಣ್=ರಾತ್ರಿಯಲ್ಲಿ, ಎನ್ನೈ=ನನ್ನನ್ನು, ಉಯ್ ತ್ತಿಡುಮಿನ್=ಕರೆದೊಯ್ದುಬಿಡಿ.

ತಂದೆಯೂ ತಾಯಿಯೂ ಬಂಧುಗಳೂ ಇರಲಾಗಿ, ಸ್ವತಂತ್ರವಾದ ಬೇರೊಂದು ದಾರಿಯನ್ನು ಹಿಡಿದಿದ್ದಾಳೆ ಎಂಬ ಮಾತು ಬಂದ ಬಳಿಕ ಆ ಅಪವಾದದಿಂದ ರಕ್ಷಿಸಿಕೊಳ್ಳುವುದು ಅಸಾಧ್ಯ. ಆಶ್ಚರ್ಯಕಾರಕನು ತಾನೇ ಬಂದು ತನ್ನ ಸ್ವರೂಪವನ್ನು ತೋರಿಸುತ್ತಿದ್ದಾನೆ ಗೊಂದಲವನ್ನೆಬ್ಬಿಸಿ, ಸಾಮರ್ಥ್ಯವನ್ನು ತೋರಿಸಿ ಹಗೆತನವನ್ನು ಬೆಳೆಸುವ ಒಬ್ಬ ಮಗನನ್ನು ಪಡೆದ ನಮ್ದಗೋಪಾಲನ ತಲೆಬಾಗಿಲಿಗೇ ನನ್ನನ್ನು ನಟ್ಟಿರುಳಲ್ಲಿ ಕರೆದೊಯ್ದುಬಿಡಿ.\(೩\)

೧೪೧

ಗೋದಾದೇವಿ ತನ್ನ ಗೆಳತಿಯರಲ್ಲಿಯೂ ಇತರ ತಾಯಂದಿರಲ್ಲಿಯೂ ಹೇಳಿಕೊಳ್ಳುತ್ತಾಳೆ: “ತಂದೆ ತಾಯಿಯರೂ, ಬಂಧುಬಳಗವರೂ ಎಲ್ಲರೂ ಅನೂಚಾನವಾಗಿ ಅನುಸರಿಸಿಕೊಂಡು ಬಂದ ಮಾರ್ಗದಲ್ಲಿಯೇ ನಡೆದುಬರುತ್ತಿದ್ದಾರೆ. ಸಂಪ್ರದಾಯವನ್ನು ಅವರು ಸ್ವಲ್ಪವೂ ಬಿಟ್ಟುಕೊಡಲಿಲ್ಲ. ಆದರೆ,ಈ ಹುಡುಗಿಯನ್ನು ನೋಡಿದಿರಾ\! ಎಲ್ಲರೂ ನಡೆದುಕೊಂಡದಾರಿ ಅವಳಿಗೆ ಬೇಡ. ತನ್ನದೇ ಆದ ಬೇರೊಂದು ದಾರಿಯನ್ನು ಹಿಡಿದಿದ್ದಾಳೆ. ಅವಳು ಪ್ರೇಮೋನ್ಮತ್ತಳು\! ಸ್ವೇಚ್ಛಾನುವರ್ತಿನಿ\!” -ಹೀಗೆಲ್ಲಾ ಜನ ಆಡಿಕೊಳ್ಳುತ್ತಿದ್ದಾರೆ. ಇದು ನನಗೆ ಒಂದು ಅಪವಾದವೇ. ಈ ಕಳಂಕದಿಂದ ನಾನು ನನ್ನನ್ನು ರಕ್ಷಿಸಿಕೊಳ್ಳಲು ಸಾಧ್ಯವೇ ಇಲ್ಲ. ಆದರೆ, ನಾನೇನು ಮಾಡಲಿ? ಆಶ್ಚರ್ಯಕಾರಕನಾದ ಭಗವಂತನು ತಾನೇ ಬಂದು ನನ್ನ ಮುಂದೆ ನಿಲ್ಲುತ್ತಾನೆ. ಅವನ ದಿವ್ಯಸ್ವರೂಪದ ಸೊಬಗನ್ನು ತೋರಿಸುತ್ತಾನೆ. ಅದರಿಂದ ನಾನು ಭ್ರಮಿಸಿಹೋಗಿದ್ದೇನೆ. ನನ್ನ ಮನಸೆಲ್ಲಾ ಅತ್ತಕಡೆಯೇ ಇದೆ. ಆದ್ದರಿಂದಲೇ, ಆ ಭಗವಂತನೇ ನನಗೆ ಪತಿಯಾಗಬೇಕೆಂದೂ, ಅವನ ಹೊರತು ನಾನು ಯಾರನ್ನೂ ಮದುವೆಯಾಗೆನೆಂದೂ ಹಡ ಹಿಡಿದಿದ್ದೇನೆ. ಮನುಷ್ಯರಲ್ಲಿ ನನಗೆ ಯಾರೂ ಬೇಡ; ಯಾರನ್ನೂ ಒಲ್ಲೆ. ನಾನು ಭಗವಂತನ ಕೃಪೆಗಾಗಿ ಮೊರೆಯಿಟ್ಟೆ. ಅವನಿಗೆ ನನ್ನ ಮನೋಯಾತನೆಗಳನ್ನು ತಿಳಿಸೆಂದು ಬೇರೆ ಬೇರೆ ಪ್ರಕೃತಿದೂತರಿಗೆಲ್ಲಾ ಹೇಳಿಕೊಂಡೆ. ನಿಮ್ಮನ್ನೆಲ್ಲಾ ಬೇಡಿದೆ. ನಾನು ಉಳಿಯಬೇಕೆಂದು ಇಚ್ಛಿಸುವಿರಾದರೆ, ನನ್ನಲ್ಲಿ ನೀವು ಕರುಣೆ ತೋರಿ. ನನ್ನನ್ನು ನಂದಗೋಪನ ಮನೆಯ ತಲೆಬಾಗಿಲಿಗೆ ನಟ್ಟಿರುಳಲ್ಲಿ ಕರೆದೊಯ್ದು ನೀವು ದಯಮಾಡಿ ಬಿಟ್ಟುಬಿಡಿ. ನಂದಗೋಪನಿಗೆ ಒಬ್ಬ ಮಗನಿದ್ದಾನೆ. ಅವನು ಎಲ್ಲೆಲ್ಲೂ ಗೊಂದಲವನ್ನೆಬ್ಬಿಸಿ ತನ್ನ ಅಸಾಧಾರಣವಾದ ಅದ್ಭುತ ಸಾಮರ್ಥ್ಯವನ್ನು ತೋರಿಸಿ ಹಗೆತನವನ್ನು ಬೆಳೆಸತಕ್ಕವನು. ಅವನೇ ನನ್ನ ಆರಾಧ್ಯದೈವ. ಅವನಲ್ಲಿಗೆ ನನ್ನನ್ನು ಕರೆದೊಯ್ದು ಸೇರಿಸಿಬಿಡಿ.

೪.ಅಙ್ಗೈತ್ತಲತ್ತಿಡೈಯಾೞಿಕೊಣ್ಡಾನವನ್ ಮುಹತ್ತನ್ಱಿವಿೞಿಯೇನೆನ್ಱು

ಶೆಙ್ಗಚ್ಚುಕ್ಕೊಣ್ಡು ಕಣ್ಡಾಡೈಯಾರ್ ತ್ತು ಚ್ಚಿಱುಮಾನಿಡವರೈಕ್ಕಾಣಿಲ್ ನಾಣುಮ್

ಕೊಙ್ಗೈತ್ತಲಮಿವೈನೋಕ್ಕಿಕ್ಕಾಣೀರ್ ಕೋವಿನ್ದನುಕ್ಕಲ್ಲಾಲ್ ವಾಯಿಲ್ ಪೋಹಾ

ಇಙ್ಗುತ್ತೈವಾೞ್ ವೈಯೊೞಿಯವೇ ಪೋಯ್ ಎಮುನೈಕ್ಕರೈಕ್ಕೆನ್ನೈಯುಯ್ ತ್ತಿಡುಮಿನ್

ಅಮ್=ಸುಂದರವಾದ, ಕೈತ್ತಲತ್ತಿಡೈ=ಕೈತಲದಲ್ಲಿ, ಆೞಿ=ಚಕ್ರಾಯುಧವನ್ನು, ಕೊಣ್ಡಾನವನ್=ಧರಿಸಿರುವ\(ಕೃಷ್ಣ\)ಭಗವಂತನ, ಮುಹತ್ತು=ಸಮ್ಮುಖದಲ್ಲಿ, ಅನ್ಱಿ=ಹೊರತು, ವಿೞಿಯೇನ್=\(ಬೇರೆ ಎಲ್ಲಿಯೂ, ಯಾರ ಮುಖದಲ್ಲೂ\)ಕಾಣಿಸಿಕೊಳ್ಳುವುದಿಲ್ಲ, ಎನ್ಱು=ಎಂದು, ಶೆಮ್=ಸೊಗಸಾದ, ಕಚ್ಚು=ಕುಪ್ಪಸವನ್ನೂ, ಆಡೈ=ಸೀರೆಯನ್ನೂ, ಕೊಣ್ಡು=ಧರಿಸಿ,ಕಣ್=ಕಣ್ಣುಗಳನ್ನು,ಆರ್ ತ್ತು=ಮುಚ್ಚಿಕೊಂಡು, ಶಿರು=ಅಲ್ಪರಾದ, ಮಾನಿಡರೈ=ಮನುಷ್ಯರನ್ನು, ಕಾಣಿಲ್=ಕಂಡರೆ, ನಾಣುಮ್=ನಾಚಿಕೆಯಾಗುವುದು, ಕೊಙ್ಗೈತ್ತಲಮ್=ಮೊಲೆಗಳ ತಲವನ್ನು

೧೪೨

ಇವೈ=ಇವುಗಳನ್ನು, ನೋಕ್ಕಿ=ಗಮನಿಸಿ, ಕಾಣೀರ್=ನೋಡಿರಿ, ಕೋವಿನ್ದನುಕ್ಕೂ=ಗೋವಿಂದನಿಗೆ, ಅಲ್ಲಾಮಲ್=ಅಲ್ಲದೆ, ವಾಯಿಲ್=\(ಬೇರೆಯೊಬ್ಬರ\) ಬಾಗಿಲನ್ನು, ಪೋಹಾ=ಪ್ರವೇಶಿಸದೆ, ಇಙ್ಗುತ್ತೈ=ಇಲ್ಲಿಯ, ವಾೞ್ ವೈ=ಬಾಳನ್ನು, ಒೞಿಯ=ನಾಶಮಾಡುವುದಕ್ಕೆ, ಪೋಯ್=ಹೋಗಿ, \(ಯತ್ನಿಸಿ\), ಎನ್ನೈ=ನನ್ನನ್ನು, ಎಮುನೈ=ಯಮುನೆಯ, ಕರೈಕ್ಕೂ=ದಡಕ್ಕೆ, ಉಯ್ ತ್ತಿಡುಮಿನ್=ಕೊಂಡುಹೋಗಿ ಸೇರಿಸಿ.

ಸುಂದರವಾದ ಕೈತಲದಲ್ಲಿ ಚಕ್ರಾಯುಧವನ್ನು ಧರಿಸಿರುವ ಭಗವಂತನ ಸಮ್ಮುಖದಲ್ಲಿ ಅಲ್ಲದೆ ಬೇರೆ ಯಾರೊಬ್ಬರ ಕಣ್ಣಿಗೂ ಕಾಣಿಸುವುದಿಲ್ಲ ಎಂದು ಬಗೆದು ಸೊಗಸಾದ ಕುಪ್ಪಸವನ್ನೂ ಸೀರೆಯನ್ನೂ ಧರಿಸಿದ ನನ್ನನ್ನು ಅಲ್ಪರಾದ ಮಾನವರನ್ನು ಕಂಡರೆ ನನಗೆ ನಾಚಿಕೆಯಾಗುವುದು. ನನ್ನ ಸ್ತನಗಳ ತಲವನ್ನು ಗಮನಿಸಿನೋಡಿರಿ. ಗೋವಿಂದನಿಗೆ ಅಲ್ಲದೆ ಬೇರೊಬ್ಬರ ಬಾಗಿಲನ್ನು ಪ್ರವೇಶಿಸದೆ ಇಲ್ಲಿಯ ಬಾಳನ್ನು ನಾಶಮಾಡುವುದಕ್ಕೆ ಯತ್ನಿಸುವುದಕ್ಕೆ ನನ್ನನ್ನು ಯಮುನೆಯ ದಡಕ್ಕೆ ಕರೆದೊಯ್ದು ಸೇರಿಸಿ.\(೪\)

ಗೋದಾದೇವಿ ತನ್ನ ಮಾತನ್ನು ಮುಂದುವರಿಸುತ್ತಾಳೆ: ಗೆಳತಿಯರೇ ತಾಯಂದಿರೇ ದಿವ್ಯಸುಂದರನಾದ ಭಗವಂತನು ತನ್ನ ಬಲಗೈಯಲ್ಲಿ ಚಕ್ರಾಯುಧವನ್ನು ಹಿಡಿದಿದ್ದಾನೆ. ಅವನ ಸಮ್ಮುಖದಲ್ಲಿದ್ದು ಅವನ ಕೃಪಾಕಟಾಕ್ಷಕ್ಕೆ ಪಾತ್ರಳಾಗುವುದೇ ನನ್ನ ಮಹದಾಶೆ. ಆ ಉದ್ದೇಶದಿಂದಲೇ ನಾನು ಈ ಸೊಗಸಾದ ಕುಪ್ಪಸವನ್ನು ತೊಟ್ಟಿದ್ದೇನೆ. ಅಂದವಾದ ಈ ಸೀರೆಯನ್ನುಟ್ಟಿದ್ದೇನೆ. ಭಗವಂತನ ಮುಂದೆ ಮಾನವರು ಅಲ್ಪರು. ಭಗವಂತನನ್ನು ಹೊರತು, ಬೇರೆಯವರ, ಅದರಲ್ಲೂ ಅಲ್ಪಮಾನವರ ಕಣ್ಣಿಗೆ ಬೀಳಲು ನನಗೆ ಬಹಳ ನಾಚಿಕೆ. ನನ್ನ ಈ ಸ್ತನಗಳಿಗೆ ಬಂದಿರುವ ಗತಿಯನ್ನು ನೋಡಿ. ಗೋವಿಂದನಾದ ಭಗವಂತನ ಮನೆಯ ಹೊಸಲನ್ನು ತುಳಿದಲ್ಲದೆ ಅವಕ್ಕೆ ನೆಮ್ಮದಿ ಸಿಕ್ಕುವುದಿಲ್ಲ. ನಾನು ಇಹಲೋಕದ ವ್ಯಾಪಾರವನ್ನು ಕೊನೆಗಾಣಿಸಬೇಕಾಗಿದೆ. ಅದಕ್ಕಾಗಿ ಭಗವಂತನಲ್ಲಿ ಒಂದಾಗಬೇಕಾಗಿದೆ. ಆ ಪ್ರಯತ್ನಕ್ಕಾಗಿ ನಾನು ಯಮುನೆಯ ದಂಡೆಗೆ ಹೋಗಬೇಕಾಗಿದೆ. ನನ್ನ ಮೇಲೆ ಕರುಣೆಯಿಟ್ಟು ನನ್ನನ್ನು ಅಲ್ಲಿಗೆ ಕರೆದೊಯ್ದುಬಿಡಿರಿ.

೫. ಆರ್ ಕ್ಕೂಮೆನ್ನೋಯಿದಱಿಯಲಾಹಾದು ಅಮ್ಮಾನೈಮೀರ್ ತುೞದಿಪ್ಪಟಾದೇ

ಕಾರ್ ಕ್ಕಡಲ್ ವಣ್ಣನೆನ್ ಪಾನೊರುವನ್ ಕೈಕಣ್ಡಯೋಹಮ್ ತಡವತ್ತೀರುಮ್

ನೀರ್ ಕ್ಕರೈನಿನ್ಱ ಕಡಮ್ಬೈಯೇಱಿಕ್ಕಾಳಿಯನುಚ್ಚಿಯಿಲ್ ನಟ್ಟಮ್ ಪಾಯ್ ನ್ದು

ಪೋರ್ ಕ್ಕಳಮಾಹನಿರುತ್ತಂಜೆಯ್ದ ಪೊಯ್ ಹೈಕ್ಕರೈಕ್ಕೆನ್ನೈಯುಯ್ ತ್ತಿಡುಮಿನ್



೧೪೩

ಆರ್ ಕ್ಕೂಮ್=ಯಾರಿಗೂ, ಎನ್=ನನ್ನ, ನೋಯ್ ಇದು=ಸಂಕಟವಿದನ್ನು, ಅಱಿಯಲ್=ತಿಳಿದುಕೊಳ್ಳಲು, ಆಹಾದು=ಆಗುವುದಿಲ್ಲ, ಅಮ್ಮಾನೈಮೀರ್=ತಾಯಂದಿರೇ, ತುೞದಿ=ದುಃಖವನ್ನು, ಪಡಾದೇ=ಪಡಬೇಡಿರಿ, ಕಾರ್=ಮಳೆಗಾಲದ, ಕಡಲ್=ಕಡಲಿನ, ವಣ್ಣನ್=ಬಣ್ಣದವನು, ಎನ್ಬಾನ್=ಎಂಬವನು, ಒರುವನ್=ಒಬ್ಬನ, ಕೈಕಣ್ಡ=ಕೈಯಿಂದ ಫಲಿಸುವ, ಯೋಹಮ್=ಯೋಗವು, ತಣಿಸಲು, ತೀರುಮ್=ಸಾಧ್ಯ, ನೀರ್=ನೀರಿನ, ಕರೈ=ಅಂಚಿನಲ್ಲಿ, ನಿನ್ಱ=ಬೆಳೆದ, ಕಡಮ್ಬೈ=ಕದಂಬ ಮರವನ್ನು, ಏಱಿ=ಹತ್ತಿ, ಕಾಳಿಯನ್=ಕಾಳೀಯ, ಉಚ್ಚಿಯಿಲ್=ನೆತ್ತಿಯ ಮೇಲೆ, ನಟ್ಟಮ್=ನೆಟ್ಟಗೆ, ಪಾಯ್ ನ್ದು=ಹಾರಿ\(ನಿಂತು\), ಪೋರ್ ಕಳಮ್=ಯುದ್ಧಭೂಮಿಯೇ, ಆಹ=ಆಗಿರುವಂತೆ, ನಿರುತ್ತ=ನೃತ್ಯವನ್ನು, ಶೆಯ್ದ=ಮಾಡಿದ, ಪೊಯ್ ಹೈ=ಮಡುವಿನ, ಕರೈಕ್ಕು=ದಂಡೆಗೆ, ಎನ್ನೈ=ನನ್ನನ್ನು, ಉಯ್ ತ್ತಿಡುಮಿನ್=ಕರೆದೊಯ್ದು ಸೇರಿಸಿ.

ತಾಯಂದಿರೇ ದುಃಖಪಡಬೇಡಿರಿ, ನನ್ನ ಸಂಕಟವಿದನ್ನು ಯಾರಿಂದಲೂ ತಿಳಿದುಕೊಳ್ಳಲು ಆಗುವುದಿಲ್ಲ. ಮಳೆಗಾಲದ ಕಡಲಿನ ಬಣ್ಣದವನೆಂಬನೊಬ್ಬನ ಕೈಯಿಂದ ಫಲಿಸುವ ಯೋಗವು ಅದನ್ನು ತಣಿಸಲು ಸಾಧ್ಯ. ನೀರಿನ ಅಂಚಿನಲ್ಲಿ ಬೆಳೆದ ಕದಂಬದ ಮರವನ್ನೇರಿ ಕಾಳೀಯನ ನೆತ್ತಿಯ ಮೇಲೆ ನೆಟ್ಟಗೆ ಹಾರಿನಿಂತು ಯುದ್ಧಭೂಮಿ ಆಗುವಂತೆ ನೃತ್ಯವನ್ನು ಮಾಡಿದ ಮಡುವಿನ ದಂಡೆಗೆ ನನ್ನನ್ನು ಕರೆದೊಯ್ದು ಸೇರಿಸಿ.\(೫\)

“ಮಳೆಗಾಲದ ಕಡಲಿನ ಬಣ್ಣದವನು”- ಮಳೆಗಾಲದಲ್ಲಿ ಆಕಾಶದಲ್ಲಿ ಕಾರ್ಮುಗಿಲು ಬೆಟ್ಟಬೆಟ್ಟಗಳಂತೆ ತುಂಬಿಕೊಂಡಿರುತ್ತದೆ. ಕಾರ್ಮುಗಿಲಿನಲ್ಲಿ ಕಾಂತಿಯೊಂದೇ ಅಲ್ಲ, ಅದರಲ್ಲಿ ತುಂಬಿಕೊಂಡಿರುವ ನೀರು ಮತ್ತು ಭೂಮಿಯ ಮೇಲೆ ಅದನ್ನು ಸುರಿಸಿ ಆ ಮೂಲಕ ನಡಸುವ ಜೀವದ ಉಜ್ಜೀವನ ಸಾಮರ್ಥ್ಯ-ಇವೆಲ್ಲವೂ ಭಗವಂತನ ಅದ್ಭುತ ಸಾಮರ್ಥ್ಯವನ್ನು ನಿದರ್ಶನದಂತೆ ಕಾರ್ಮುಗಿಲು ತೋರಿಸುವುದು.

ಮಳೆಗಾಲದ ಕಡಲೂ ಹಾಗೆಯೇ. ವಿಸ್ತಾರದಲ್ಲಿ,ಆಳದಲ್ಲಿ, ಬೆಟ್ಟಗಳಂತೆ ಹೊರಳಿಬರುವ ಭಯಂಕರವಾದ ಅಲೆಗಳ ಹೊಯ್ದಾಟದಲ್ಲಿ, ಬಣ್ಣದಲ್ಲಿ-ಹೀಗೆ, ಎಲ್ಲ ರೀತಿಯಲ್ಲೂ ಮಳೆಗಾಲದ ಕಡಲು ಕಾರ್ಮುಗಿಲನ್ನೇ ಹೋಲುತ್ತದೆ. ಮನುಷ್ಯನ ಕಣ್ಣೆದುರಿಗೆ ಪ್ರಕೃತಿಯಲ್ಲಿ ಕಂಡುಬರುವ ಭಗವಂತನ ವಿಸ್ಮಯಾದ್ಭುತವಾದ ಅವತಾರರೂಪವೇ ಈ ಎರಡೂ-ಕಾರ್ಮುಗಿಲೂ, ಕಾರ್ಕಡಲೂ\!

ಕಾರ್ಮುಗಿಲಿನ, ಕಾರ್ಕಡಲಿನ ಬಣ್ಣ, ಕಾಂತಿ,ಸಾಮರ್ಥ್ಯ, ಅಂತಸ್ಸತ್ತ್ವಗಳು ಭಗವಂತನನ್ನು ನೆನಪಿಗೆ ತರುವುದರಿಂದ ಅವನನ್ನು ಘನಶ್ಯಾಮ, ಮೇಘಶ್ಯಾಮ ಎಂದು ಕರೆಯುತ್ತಾರೆ.

“ಒಬ್ಬನ ಕೈಯಿಂದ ಫಲಿಸುವ ಯೋಗ” –ಭಗವಂತನು ತನ್ನ ಅಭಯಹಸ್ತದಿಂದ ಸಕೃತ್ ಸ್ಪರ್ಶಿಸಿದ ಮಾತ್ರಕ್ಕೇ ಅಲ್ಲಿ ತೃಪ್ತಿಯೂ ಶಾಂತಿಯೂ

೧೪೪

ಉಂಟಾಗುವುದು. ಮಾನಸಿಕ ಉದ್ವೇಗಗಳೆಲ್ಲವೂ ಮಾಯವಾಗುವುವು. ಹೀಗಿರುವಾಗ ಭಗವಂತನು ತಲೆಯ ಮೇಲೆ ಕೈಯಿಟ್ಟರೆ, ನೇವರಿಸಿದರೆ, ಮೈತಡವಿದರೆ, ಬರಸೆಳೆದು ಆಲಿಂಗಿಸಿದರೆ, ಅದರ ಫಲಿತಾಂಶವನ್ನು ಎಷ್ಟೆಂದು ನಿರ್ಧರಿಸಲು ಆಗುವುದು\! ಯಾವ ಮಾತುಗಳಿಂದ ವರ್ಣಿಸುವುದು\!

ಕಾಳಿಂದಿ ಮಡುವಿನ ಅಂಚಿನಲ್ಲಿಒಂಟಿಯಾಗಿ ಬೆಳೆದು ನಿಂತಿದ್ದ ಕದಂಬದ ಮರವನ್ನೇರಿ, ಅದರ ತುದಿಯಿಂದ ಕಾಳಿಂದಿ ಮಡುವಿನೊಳಕ್ಕೆ ಧುಮುಕಿದ ಎದೆಗಾರನೇ ಬಾಲಕನಾದ ಕೃಷ್ಣ. ಮಡುವಿನಲ್ಲಿ ನಿಶ್ಚಿಂತೆಯಿಂದ ಜೀವಿಸುತ್ತಿದ್ದ ದುಷ್ಟ ಕಾಳೀಯದ ಜೀವನವನ್ನು ಕಲಕಿ, ಅವನೊಡನೆ ಸೆಣಸುವ ನೆಪಹೂಡಿ, ಬಾಲಕೃಷ್ಣನು ಅದರ ಬಿಚ್ಚಿದ ಭಯಂಕರವಾದ ಹೆಡೆಗಳ ಮೇಲಕ್ಕೆ ಒಮ್ಮೆಲೆ ಹಾರಿಕೊಂಡು, ಅಲ್ಲಿ ಬಹಳ ಚಮತ್ಕಾರದಿಂದ ನರ್ತನ ಮಾಡುತ್ತಾ, ಕಾಳೀಯನ ಗರ್ವವನ್ನು ಮುರಿದು ಹಣ್ಣು ಮಾಡಿದನು. ಆದರೆ, ಕಾಳೀಯನು ಶರಣು ಬಂದಕೂಡಲೇ ಅವನಿಗೆ ಅಭಯವನ್ನಿತ್ತು ಅವನನ್ನು ಕಾಪಾಡಲಿಲ್ಲವೇ?

ಗೋದಾದೇವಿ ಹೇಳುತ್ತಾಳೆ: “ನಾನೂ ಭಗವಂತನಲ್ಲಿ ಅನನ್ಯ ಶರಣಾಗತಳಲ್ಲವೇ? ನನ್ನನ್ನು ಭಗವಂತನು ಉದ್ಧರಿಸುತ್ತಾನೆಂಬ ಪೂರ್ಣಭರವಸೆ ನನಗೆ ಇದೆ”. ಭಕ್ತನಿಗೆ ಬೇಕಾದ ನಂಬಿಕೆಯ ನಿದರ್ಶನ ಇದು.

೬.ಕಾರ್ ತ್ತಣ್ ಮುಹಿಲುಮ್ ಕರುವಿಳೈಯುಮ್ ಕಾಯಾಮಲರುಮ್ ಕಮಲಪ್ಪೂವೂಮ್

ಈರ್ ತ್ತಿಡುಹಿನ್ಱನವೆನ್ನೈವನ್ದಿಟ್ಟು ಇರುಡೀಕೇಶನ್ ಪಕ್ಕಲ್ ಪೋಹೇಯೆನ್ಱು

ವೇರ್ ತ್ತು ಪ್ಪಶಿತ್ತು ವಯಿಱಶೈನ್ದು ವೇಣ್ಡಡಿಶಿಲುಣ್ಣುಮ್ ಪೋದು, ಈದೆನ್ಱು

ಪಾರ್ ತ್ತಿರುನ್ದು ನೆಡುನೋಕ್ಕುಕ್ಕೊಳುಮ್ ಪತ್ತವಿಲೋಶನತ್ತುಯ್ ತ್ತಿಡುಮಿನ್

ಕಾರ್=ಮಳೆಗಾಲದ, ತಣ್=ತಂಪಾದ, ಮುಹಿಲುಮ್=ಮುಗಿಲೂ, ಕರುವಿಳೈಯುಮ್=ಅಗಸೆ ಹೂವೂ, ಕಾಯಾಮಲರುಮ್=ಪಾದರಿ ಹೂವೂ, ಕಮಲ ಪ್ಪೂವುಮ್=ತಾವರೆ ಹೂವೂ, ವನ್ದಿಟ್ಟು=ನನ್ನೆದುರಿಗೆ ಬಂದು, ಎನ್ನೈ=ನನ್ನನ್ನು, ಇರುಡೀಕೇಶನ್=ಹೃಷೀಕೇಶನ, ಪಕ್ಕಲ್=ಮಗ್ಗುಲಿಗೆ, ಪೋಹೇ=ಹೋಗಲೇಬೇಕು, ಎನ್ಱು=ಎಂದು, ಈರ್ ತ್ತು=ಎಳೆದೆಳ್ದು, ಇಡುಹಿನ್ಱನ=ಹಾಕುತ್ತಿವೆ, ವೇರ್ ತ್ತು=ಬೆವತು, ಪಶಿತ್ತು=ಹಸಿವಿನಿಂದ ಸಂಕಟಪಟ್ಟು, ವಯಿಱು=ಹೊಟ್ಟೆಯನ್ನು, ಅಶೈಯ್ ನ್ದು=\(ಮೆಲ್ಲಗೆ\)ಅಲುಗಿಸಿ, ವೇಣ್ಡು=ಬೇಕಾದಷ್ಟು, ಅಡಿಶಿಲ್=ಪ್ರಸಾದವನ್ನು

೧೪೫

ಉಣ್ಣುಮ್=ಉಣ್ಣುವ, ಪೋದು=ಕಾಲವು \(ಸಮಯವು\), ಈದು=ಇದೇ, ಎನ್ಱು=ಎಂದು, ಪಾರ್ ತ್ತಿರುನ್ದು=ಎದುರು ನೋಡುತ್ತಾ, ನೆಡು=ಬಹುಕಾಲ, ನೋಕ್ಕಿಕ್ಕೊಳ್ಳುಮ್=ಕಟಾಕ್ಷಿಸುವ, ಪತ್ತವಿಲೋಚನತ್ತು=ಭಕ್ತರ ಕಣ್ಣಿನ ಬಳಿಗೆ, ಉಯ್ ತ್ತಿಡುಮಿನ್=ಕರೆದೊಯ್ದು ಸೇರಿಸಿ.

ಮಳೆಗಾಲದ ತಂಪಾದ ಮುಗಿಲೂ, ಅಗಸೆ ಹೂವೂ, ಪಾದರಿ ಹೂವೂ, ತಾವರೆ ಹೂವೂ, ನನ್ನೆದುರಿಗೆ ಬಂದು ನನ್ನನ್ನು ಹೃಷೀಕೇಶನ ಮಗ್ಗುಲಿಗೆ ಹೋಗಲೇಬೇಕೆಂದು ಎಳೆದೆಳೆದು ಹಾಕುತ್ತಿವೆ. ಅದರಿಂದ, ನಾನು ಬೆವತು, ಹಸಿದು, ಸಂಕಟಪಟ್ಟು ಹೊಟ್ಟೆಯನ್ನು ಮೆಲ್ಲಗೆ ಅಲುಗಿಸಿದ್ದೇನೆ. ಬೇಕಾದಷ್ಟು ಪ್ರಸಾದವನ್ನು ಉಣ್ಣುವ ಕಾಲ ಬಂದಿದೆ ಎಂದು ಬಹುಕಾಲ\(ನಿರಂತರ\)ಕಟಾಕ್ಷಿಸುವ ಭಕ್ತರ ಕಣ್ಣಿನ ಬಳಿಗೆ ನನ್ನನ್ನು ಕರೆದೊಯ್ದು ಸೇರಿಸಿ.\(೬\)

ಪ್ರಕೃತಿಯಲ್ಲಿ ಭಗವಂತನ ಬಣ್ಣವನ್ನೂ ಸೊಬಗನ್ನೂ ಎಲ್ಲಿ, ಯಾವುದರಲ್ಲಿ ಕಂಡರೂ, ಭಗವಂತನ ನೆನಪನ್ನು ಅವು ತರುವುದರಿಂದ, ಅವನಲ್ಲಿರುವ ತನ್ನ ಅತಿಶಯವಾದ ಪ್ರೇಮದಿಂದ ಗೋದಾದೇವಿ ಉದ್ವೇಗಗೊಳ್ಳುತ್ತಾಳೆ. ಮಳೆಗಾಲದ ಮೋಡ, ಅಗಸೆ ಹೂ, ಪಾದರಿ ಹೂ, ಕನ್ನೈದಿಲೆ ಹೂ ಇವುಗಳೆಲ್ಲವೂ ಒಂದಲ್ಲ ಒಂದು ರೀತಿಯಲ್ಲಿ ಭಗವಂತನ ನೆನಪುಂಟು ಮಾಡಿ, ಅವನನ್ನು ಕುರಿತ ಚಿಂತನೆಯನ್ನು ಹೆಚ್ಚಿಸುತ್ತವೆ. ಒಂದೊಂದು ವತಸ್ತುವೂ ಒಂದು ಆಕರ್ಷಣೆಯೇ. ಅವು ಗೋದಾದೇವಿಯನ್ನು ಭಗವಂತನ ಬಳಿಸಾರೆಂದೂ ಅವನ ಮಗ್ಗುಲನ್ನು ಸೇರೆಂದೂ ಬಲವಂತಪಡಿಸುತ್ತವೆ. “ಭಗವಂತನ ಮಗ್ಗುಲನ್ನು ಸೇರುವುದು”ಎಂದರೆ ಅವನನ್ನು ಲಗ್ನವಾಗುವುದು, ಪತ್ನಿಯ ಸ್ಥಾನವನ್ನು ಪಡೆಯುವುದು.

ಪ್ರಕೃತಿಯ ವಸ್ತುಗಳ ಆಕರ್ಷಣೆಯೇನೋ ಸರಿಯೆ. ಅದು ಪ್ರಕೃತಿ ಮಾಡುವ ಕೆಲಸ. ಆದರೆ, ಅದರಿಂದ ಗೋದಾದೇವಿಗೆ ಹರ್ಷವುಂಟೇ? ಅವುಗಳಲ್ಲಿ ಒಂದೊಂದನ್ನು ನೋಡಿದಾಗಲೂ ಅವಳ ವಿರಹವನ್ನು ಹೆಚ್ಚಿಸುತ್ತವೆ. ಅವಳ ಮೈ ಬೆವರುತ್ತದೆ. ಸಂಕಟಗೊಳ್ಳುತ್ತದೆ. ಮನಸ್ಸಿನಲ್ಲಿ ಪ್ರೇಮದ ಆಶೆ ಹೆಚ್ಚುತ್ತದೆ. ಹೊಟ್ಟೆಯನ್ನು ಕಿವಿಚಿಕೊಳ್ಳುವಂತೆ ಆಗುತ್ತದೆ. ವಿರಹ ವೇದನೆಯನ್ನು ಹೀಗೆಂದು ವಿವರಿಸಿಹೇಳುವುದು ಸಾಧ್ಯವೇ? ಮೇಲಿನವು ಕೆಲವು ಸೂಚನೆಗಳು ಮಾತ್ರವೇ.

“ನಿರಂತರವಾಗಿ ಕಟಾಕ್ಷಿಸುವ ಭಕ್ತರ ಕಣ್ಣು”ಭಗವಂತ. ಕಣ್ಣೆದುರಿಗೆ ಇದ್ದದ್ದು ಇದ್ದಂತೆಯೇ ತೋರಿಸುವುದು ಕಣ್ಣು. ಸರಿಯಾಗಿ ಮಾರ್ಗದರ್ಶನ ಮಾಡುವುದು ಕಣ್ಣು. ಭಕ್ತರಿಗೆ ಭಗವಂತನತ್ತ ಮಾರ್ಗವನ್ನು ತೋರಿಸುವುದು ಕಣ್ಣು. ಜ್ಞಾನಕ್ಕೆ ರೂಪಕ ಕಣ್ಣು. ಭಗವಂತನೇ ಭಕ್ತರ ಕಣ್ಣು. ಅವರಲ್ಲಿ ಅವನಿಗೆ ಮಿತಿಯಿಲ್ಲದ ಕರುಣೆ. ಭಕ್ತನನ್ನು ಸಂಕಟದಿಂದ ಪಾರುಮಾಡುವುದಕ್ಕೂ ಅವನಿಗೆ ಶಾಶ್ವತಾನಂದವನ್ನು ಅನುಗ್ರಹಿಸುವುದಕ್ಕಾಗಿ ಕಾದು ಕುಳಿತಿರುವವನು ಭಗವಂತ. ಭಗವಂತನ ಕಟಾಕ್ಷವೀಕ್ಷಣೆಯಿಂದ ಭಕ್ತನ ಇಹಲೋಕದ ಎಡರುಗಳೆಲ್ಲ ತೀರಿ ಹೋಗುವುವು. ಶಾಶ್ವತವಾದ ಸುಖಶಾಂತಿಗಳು ದೊರೆಯುವವು.

ಆ ಭಗವತ್ಪ್ರಸಾದವನ್ನು ಉಣ್ಣುವ ಕಾಲ ತನಗೆ ಒದಗಿಬಂದಿದೆಯೆಂದು ಗೋದಾದೇವಿ ಭಾವಿಸುತ್ತಾಳೆ. ಅವನ ಕಟಾಕ್ಷ ತನ್ನ ಕಡೆ ಹರಿಯಬೇಕಲ್ಲವೇ? ಅದಕ್ಕಾಗಿಯೇ ಅವಳ ಬೇಡಿಕೆಯೆಲ್ಲಾ” ನನ್ನನ್ನು ಭಗವಂತನ ಕಟಾಕ್ಷಕ್ಕೆ ಪಾತ್ರಳಾಗಿಸಿ”ಎಂಬುದು.

೧೪೬

೭.ವಣ್ಣನ್ತಿರುವುಮ್ ಮನಙ್ಕುೞೈವುಮ್ ಮಾನಮಿಲಾಮೈಯುಮ್ ವಾಯ್ ವೆಳುಪ್ಪುಮ್

ಉಣ್ಣಲುಱಾಮೈಯಮುಣ್ ಮೆಲಿವುಮ್ ಓದನೀರ್ ವಣ್ಣನೆನ್ಬಾನೊರುವನ್

ತಣ್ಣನ್ದೂೞಾಯೆನ್ನುಮ್ ಮಾಲೈಕೊಣ್ಡುಕೂಟ್ಟತ್ತಣಿಯುಮ್ ಪಿಲಮ್ಬನ್ಱನ್ನೈ

ಪಣ್ಣೞಿಯಪ್ಪಲದೇವನ್ ವೆನ್ಱ ಪಾಣ್ಡಿವಡತ್ತೆನ್ನೈಯುಯ್ ತ್ತಿಡುಮಿನ್

ವಣ್ಣಮ್=ಬಣ್ಣದಲ್ಲಿ, ತಿರುವುಮ್=ಮಾರ್ಪಾಡೂ\(ಬದಲಾವಣೆಯೂ\), ಮನಮ್=ಮನದ, ಕುಱೈವುಮ್=ಕೊರತೆಯೂ, ಮಾನಮ್=ಮಾನಮರ್ಯಾದೆಗಳು, ಇಲಾಮೈಯುಮ್=ಇಲ್ಲದಿರುವುದೂ, ವಾಯ್=ಬಾಯಿಯ\(ತುಟಿಗಳ\), ವೆಳಪ್ಪುಮ್=ಬಿಳಿಚಿಕೊಳ್ಳುವುದೂ, ಉಣ್ಣಮ್=ಊಟವು, ಉಱಾಮೈಯುಮ್=ಬೇಡವೆನಿಸುವುದೂ\(ಬೇಡವಾಗುವುದೂ\), ಉಳ್=ಅಂತರಂಗದ, ಮೆಲಿವುಮ್=ಕೃಶವಾಗುವುದೂ, ಓದಮ್ ನೀರ್=ಸಮುದ್ರದ ನೀರಿನ, ವಣ್ಣನ್=ಬಣ್ಣದವನು, ಎನ್ಬಾನ್=ಎಂಬ,ಒರುವನ್=ಒಬ್ಬನು, ತಣ್=ತಂಪಾದ, ಅಮ್=ಸುಂದರವಾದ, ತುೞಾಯ್=ತುಲಸಿ, ಎನ್ನುಮ್=ಎಂಬ, ಮಾಲೈ=ಮಾಲೆಯನ್ನು, ಕೊಣ್ಡು=ತಂದು, ಕೂಟ್ಟ=ಮುಡಿಸಲು, ತಣಿಯುಮ್=ನೀಗುವುದು\(ತೃಪ್ತಿಯಾಗುವುದು\), ಪಿಲಮ್ಬನ್ ತನ್ನೈ=ಪ್ರಲಂಭನ, ಪಣ್=ಶಕ್ತಿಯನ್ನೂ ಸೊಲ್ಲನ್ನೂ, ಅೞಿಯ=ನಾಶವಾಗುವಂತೆ ಮಾಡಿದ, ಬಲದೇವನ್=ಬಲದೇವ, ಎನ್ಱ=ಎಂಬ, ಪಾಣ್ಡಿವಡತ್ತು=ಪಾಂಡೀರವಟ”ವೆಂಬ ಆಲದಮರದ ಬಳಿಗೆ, ಎನ್ನೈ=ನನ್ನನ್ನು, ಉಯ್ ತ್ತಿಡುಮಿನ್=ಕರೆದೊಯ್ದುಬಿಡಿ.

ಬಣ್ಣದಲ್ಲಿ ಬದಲಾವಣೆಯೂ, ಮನದ ಕೊರತೆಯೂ, ಮಾನದ ಮೇಲೆ ಗಮನವಿಲ್ಲದಿರುವುದೂ ಬಾಯಿ ಬಿಳಿಚಿಕೊಂಡಿರುವುದೂ ಊಟವು ಬೇಡವಾಗುವುದೂ ಅಂತರಂಗ ಕೃಶವಾಗುವುದೂ ಸಮುದ್ರದ ನೀರಿನ ಬಣ್ಣದವನೆಂಬ ಒಬ್ಬನುಬಂದು ತಂಪಾದ ಸುಂದರವಾದ ತುಳಸಿಯ ಮಾಲೆಯನ್ನು ಮುಡಿಸಿದರೆ ತೃಪ್ತಿಯಾಗುವುದು. ಪ್ರಲಂಭನ ಶಕ್ತಿಯೂ ಸೊಲ್ಲೂ ಅಡಗುವಂತೆ ಮಾಡಿದ ಬಲದೇವನೆಂಬ”ಪಾಂಡೀರ”ವೆಂಬ ಆಲದ ಮರದ ಬಳಿಗೆ ನನ್ನನ್ನು ಕರೆದೊಯ್ದುಬಿಡಿ.\(೭\)

ಈ ಪಾಶುರದಲ್ಲಿ ಗೋದಾದೇವಿ ಅನುಭವಿಸುವ ವಿರಹದ ಪರಿಣಾಮವನ್ನು ನಿವಾರಿಸುವ ಉಪಾಯವನ್ನೂ ತಿಳಿಸಲಾಗಿದೆ. ಅವಳ ಮುಖ ಬಿಳಿಚಿಕೊಂಡಿದೆ. ತುಟಿಗಳ ಕೆಂಪು ಮಾಯವಾಗಿದೆ. ತುಟಿಗಳು ಒಣಗಿ ಸುರುಟಿಕೊಂಡಿವೆ. ಕೊರಗು ಮನಸ್ಸನ್ನು ಬಹಳವಾಗಿ ಬಾಧಿಸುತ್ತಿವೆ. ಬದುಕಿನ ಮೇಲೆ ಆಸಕ್ತಿ ಇಲ್ಲವಾಗಿದೆ. ಸ್ತ್ರೀಸಹಜವಾಗಿ ಮಾನದ ಮೇಲೆ ಸಹ ಅವಳಿಗೆ ಗಮನವಿಲ್ಲವಾಗಿದೆ. ಒಡಲೂ ಮನವೂ ಬಡವಾಗಿವೆ. ಊಟವೇ ಬೇಡವೆನಿಸುತ್ತದೆ. ನಿದ್ದೆ ಬರದಾಗಿದೆ. ಪ್ರಿಯವಸ್ತುವಿನ ಮೇಲಣ ಚಿಂತೆ ಅವಳ ಅಂತರಂಗವನ್ನು ಸದಾ ಕೊರೆಯುತ್ತಿದೆ.

೧೪೭

ಯಾವುದು ಮನಸ್ಸಿನಲ್ಲಿ ತುಂಬಿಕೊಂಡು ಬಾಧಿಸುತ್ತಿದೆಯೋ ಅದನ್ನು ಒದಗಿಸುವುದೇ ವಿರಹಕ್ಕೆ ಮದ್ದು. ಗೋದಾದೇವಿಗೆ ಭಗವಂತನಲ್ಲಿ ಮಿತಿಯಿಲ್ಲದ ಪ್ರೇಮ. ಅವನನ್ನು ಪಡೆಯಬೇಕೆಂಬುದು ಅವಳ ಮಹದಾಶೆ. ಅವನಾದರೋ ಅವಳಿಗೆ ಕಾಣಿಸಿಕೊಳ್ಳದಂತೆ, ಅವಳ ಅಂತರಂಗವನ್ನು ಹೊಕ್ಕೂ, ಅವಳನ್ನು ಬಾಧೆಪಡಿಸುತ್ತಿದ್ದಾನೆ. ಪ್ರಕೃತಿಯ ಅನೇಕ ವಸ್ತುಗಳು ಅವಳಿಗೆ ಅವನ ನೆನಪನ್ನು ತರುತ್ತವೆ. ಅದರಿಂದ ಅವಳ ಸಂಕಟ ಹೆಚ್ಚುತ್ತದೆ. ಅವನು ಎದುರಲ್ಲಿ ನಿಂತನಾದರೆ ಎಷ್ಟು ಸಂತೋಷವಾದೀತು\! ಅವನ ಕೊರಳಲ್ಲಿರುವ ತುಲಸೀ ಹಾರವನ್ನು ಪ್ರೀತಿಯಿಂದ ಅವಳಿಗೆ ಮುಡಿಸಿದರೆ, ಅವಳಿಗೆ ಇನ್ನೆಷ್ಟು ಆನಂದವಾದೀತು\!

ಆದರೆ, ಭಗವಂತ ಅವಳ ಬಳಿಗೆ ಬರಲಿಲ್ಲ. ಅವಳ ಮನದಾಶೆಯನ್ನು ತಣಿಸಲಿಲ್ಲ. ಆದ್ದರಿಂದ ಅವಳೇ ಅವನ ಬಳಿ ಸಾರುವುದು ಒಳಿತಲ್ಲವೇ? ಆದರೆ, ಅವನನ್ನು ಸೇರುವುದು ಹೇಗೆ? ಅವನ ಅನುವರ್ತಿಯಾಗಿರುವವನ ಬಳಿಗೆ ಹೋದರೆ, ಅವನ ಮೂಲಕ ಭಗವಂತನನ್ನು ಸೇರಬಹುದಲ್ಲವೇ?

ಗೋದಾದೇವಿ ಹೇಳುತ್ತಾಳೆ: ವನಮಾಲಿಯಾದ ಶ್ರೀಕೃಷ್ಣನ \(ಭಗವಂತನ\)ಸಾನ್ನಿಧ್ಯ ನನಗೆ ದೊರೆಯಬೇಕಾದರೆ, ದೊಡ್ಡ ಆಲದ ಮರದ ಹಾಗೆ ಇರುವ ಅವನ ಅಣ್ಣ ಬಲದೇವನಲ್ಲಿಗೆ ನನ್ನನ್ನು ಕರೆದೊಯ್ದುಬಿಡಿ.

ಬಲದೇವನು ಕೃಷ್ಣನ ಅಣ್ಣನಾಗಿ, ಅವನ ಎಡೆಬಿಡದ ಸಂಗಾತಿಯಾಗಿ, ಪರಾಕ್ರಮಿಯಾಗಿ, ಇರುವವನು. ಅವನು ಪ್ರಲಂಭಾಸುರನನ್ನು ನಾಶಪಡಿಸಿದ ಕತೆಯನ್ನು ಹಿಂದೆಯೇ ವಿವರಿಸಲಾಗಿದೆ.

೮.ಕಟ್ರಿನಮ್ ಮೇಯ್ ಕ್ಕಲುಮ್ ಮೇಯ್ ಕ್ಕಪ್ಪೆಟ್ರಾನ್ ಕಾಡುವಾೞ್ ಶಾದಿಯುಮಾಹಪ್ಪೆಟ್ರಾನ್

ಪಟ್ರಿಯುರಲಿಡೈಯಾಪ್ಪುಮುಣ್ಡಾನ್ ಪಾವಿಕಾಳುಙ್ಕಳುಕ್ಕೇಚ್ಚುಕ್ಕೊಲೋ

ಕಟ್ರನಪೇಶಿವಶಮಣಾದೇ ಕಾಲಿಹಳುಯ್ಯಮೞೈತ್ತಡುತ್ತು

ಕೊಟಕ್ಕೂಡೈಯಾಹ ವೇನ್ದಿನಿನ್ಱ ಕೋವರ್ ತ್ತನತ್ತೆನ್ನೈಯುಯ್ ತ್ತಿಡುಮಿನ್

ಕನ್ಱು=ಕರುಗಳ, ಇನಮ್=ಮಂದೆಯನ್ನು, ಮೇಯ್ ಕ್ಕಲುಮ್=ಮೇಯಿಸುವುದನ್ನೇ, ಮೇಯ್ ಕ್ಕ=ಮೇಯಿಸುವುದನ್ನಾಗಿ\(ಉದ್ಯೋಗವನ್ನಾಗಿ\), ಪೆಟ್ರಾನ್=ಮಾಡಿಕೊಂಡವನು\(ಪಡೆದುಕೊಂಡವನು\), ಕಾಡು=ಕಾಡಿನಲ್ಲಿ, ವಾೞ್=ಬಾಳುವ, ಶಾದಿಯುಮ್=ಜಾತಿಯನ್ನು, ಆಹ=ಆಗಿ\(ಒಪ್ಪಿಗೆಯಿಂದ\), ಪೆಟ್ರಾನ್=ಪಡೆದುಕೊಂಡವನು, ಪಟ್ರಿ=ಹಿಡಿಯಲ್ಪಟ್ಟು, ಉರಲಿಡೈ=ಒರಳ ಬಳಿಯಲ್ಲಿ\(ಒರಳನ್ನೇ\) ಆಪ್ಪುಮ್=ಗೂಟವನ್ನು ಆಗಿ, ಉಣ್ಡಾನ್=ಅನುಭವಿಸಿದವನು, ಪಾವಿಕ್ಕಾಳ್=ಪಾಪಿಗಳೇ, ಉಙಳುಕ್ಕೂ=ನಿಮಗೆ, ಏಚ್ಚು=ದೂಷಣೆಯೇ, ಕೊಲೋ=ಅಲ್ಲವೇ?

೧೪೮

ಕಟ್ರನ=ಕಲಿತಿರುವುದನ್ನು, ಪೇಶಿ=ಮಾತನಾಡಿ, ವಶವು=ಬೈಗಳನ್ನು, ಉಣಾದೇ=ತಿನ್ನದೆ, ಕಾಲಿಗಳು=ಹಸುಗಳು\(ದನ ಕರುಗಳು\), ಉಯ್ಯ=ಜೀವಿಸುವುದಕ್ಕಾಗಿ, ಮೞೈ=ಮಳೆಯನ್ನು, ತಡುತ್ತು=ತಡೆದು, ಕೊಟ್ರ=ವಿಜಯದ, ಕುಡೈಯಾಹ=ಕೊಡೆಯಾಗಿ, ಏನ್ದಿ=ಎತ್ತಿ, ನಿನ್ಱ=ನಿಂತ, ಕೋವರ್ ತ್ತನತ್ತು=ಗೋವರ್ಧನದ ಬಳಿಗೆ, ಎನ್ನೈ=ನನ್ನನ್ನು, ಉಯ್ ತ್ತಿಡಮಿನ್=\(ಜೀವಿಸಿರಲು\)ಕರೆದೊಯ್ದುಬಿಡಿ.

ಕರುಗಳ ಮಂದೆಯನ್ನು ಮೇಯಿಸುವುದನ್ನೇ ಉದ್ಯೋಗವನ್ನಾಗಿ ಉಳ್ಳವನು, ಕಾಡಿನಲ್ಲಿಯೇ ಜೀವಿಸುವ ಜಾತಿಯಲ್ಲಿ ಹುಟ್ಟಿದವನು, ಹಿಡಿಯಲ್ಪಟ್ಟು ಒರಳನ್ನೇ ಗೂಟವನ್ನಾಗಿ ಅನುಭವಿಸಿದವನು\(ಎನ್ನುತ್ತೀರಾ\)? ಪಾಪಿಗಳೇ, ನಿಮಗೆ ದೂಷಣೆಯೇ \(ಜೀವನ\)ಅಲ್ಲವೇ? ನೀವು ಕಲಿತಿರುವುದನ್ನೆಲ್ಲಾ ಆಡಿ ಬೈಗಳನ್ನು ತಿನ್ನದೆ, ದನಕರುಗಳು ಜೀವಿಸಲೆಂದು ಮಳೆಯನ್ನು ತಡೆದು ವಿಜಯದ ಕೊಡೆಯಾಗಿ ಎತ್ತಿನಿಂತ ಗೋವರ್ಧನದ ಬಳಿಗೆ ನನ್ನನ್ನು \(ಜೀವಿಸಿರಲೆಂದು\) ಕರೆದೊಯ್ದುಬಿಡಿ.\(೮\)

ಭಗವಂತನ ಮಾಳ್ಕೆಗಳನ್ನೆಲ್ಲಾ ಪ್ರಶಂಸಿಸಿ ಮಾತನಾಡುವವರು ಹಲವರು. ಮತ್ತೆ ಕೆಲವರಿಗೆ ಅವುಗಳನ್ನು ಎತ್ತಿ ಆಡುವ ನಾಲಗೆಯ ಚಟ. ಅವನ ಒಂದೊಂದು ಸಣ್ಣ ಕಾರ್ಯವನ್ನೂ ದೊಡ್ಡದು ಮಾಡಿ, ಅದರಲ್ಲಿ ಹುಳುಕು ಆರೋಪಣೆ ಮಾಡಿ, ದೂಷಣೆ ಮಾಡುವುದೇ ಅವರ ಕೆಲಸ. ನಾಲಗೆಯ ತಿನಸನ್ನು ತೀರಿಸಿಕೊಳ್ಳುವುದಕ್ಕೆ ಅವರಿಗೆ ಅದೊಂದು ಉಪಾಯ. ಕೃಷ್ಣನ ಒಂದೊಂದು ಬಾಲಲೀಲೆಯೂ ಅವರಿಗೆ ಹಳಿಯುವಂಥಾದ್ದೇ. ಉದಾಹರಣೆಗಾಗಿ, ಕೃಷ್ಣ ದನ ಕಾಯುವವನು. ಕಾಡಿನಲ್ಲಿ ಜೀವಿಸುವ ಜಾತಿ ಅವನದು. ಅವನು ಕಳ್ಳ-ಹಾಲು ಮೊಸರುಬೆಣ್ಣೆಯನ್ನು ಕದ್ದು ತಿಂದವನು. ಅದಕ್ಕಾಗಿ ಅವನು ಒರಳಿಗೆ ಕಟ್ಟಿಸಿಕೊಂಡು ಶಿಕ್ಷೆಯನ್ನೂ ಅನುಭವಿಸಿದವನು- ಇತ್ಯಾದಿ.ಗೋದಾದೇವಿಗೆ ಅವರ ಮಾತು ಸಹಿಸದು. ಅವಳಿಗೆ ಅವರೆಲ್ಲ “ಪಾಪಿಗಳು”. ಅವರ ಬುದ್ಧಿವಂತಿಗೆಯನ್ನೆಲ್ಲಾ ವ್ಯಯ ಮಾಡಿ ಭಗವಂತನನ್ನು ನಿಂದಿಸುವವರು ಅವರು. ಅವರ ಈ ಕಾರ್ಯ ಗೋದಾದೇವಿಗೆ ಕೋಪವುಂಟು ಮಾಡುತ್ತದೆ. “ನಿಂದಿಸಿ,ನನ್ನಿಂದ ಬೈಗಳನ್ನು ತಿನ್ನಬೇಡಿ”ಎನ್ನುತ್ತಾಳೆ.

ಭಗವಂತನನ್ನು ನಿಂದಿಸಿ ಮಾತನಾಡುವವರೂ, ಬೈಯುತ್ತಾ ಭಜಿಸುವವರೂ ದೃಢಭಕ್ತರೇ ಇರಬಹುದು. ಆದರೆ, ಗೋದಾದೇವಿಗೆ ಅದು ಹಿಡಿಸದು. ಏಕೋ?ಹಿಂದಿನ ಪಾಶುರಗಳಲ್ಲಿ ಗೋದಾದೇವಿ ಮಾಡಿದ್ದು ತಾನೇ ಏನು? ಅವಳೂ ಭಗವಂತನನ್ನು ನಿಂದಿಸಲಿಲ್ಲವೇ? ನಿಂದಾಸ್ತುತಿಯಿಂದ ಅವನನ್ನು ಭಜಿಸಲಿಲ್ಲವೇ? ತಾನು ಮಾತ್ರ ಭಗವಂತನ ವಿಷಯದಲ್ಲಿ ಮನಬಂದಂತೆ ವರ್ತಿಸಬಹುದು-ಇತರರಿಗೆ ಆ ಅವಕಾಶವಿಲ್ಲವೆನ್ನಬಹುದೇ? ಇದೊಂದು ಸೋಜಿಗವೇ. ಅಥವಾ, ಹೀಗೆ ಹೇಳುವುದರಲ್ಲಿಯೂ ಒಂದು ವೈಶಿಷ್ಟ್ಯವಿದೆಯೋ?

ಗೋದಾದೇವಿಗೆ ಭಗವಂತ ಶ್ರೀಕೃಷ್ಣನಾಗಿ ಮಾಡಿದ ಒಂದು ಮಹತ್ಕಾರ್ಯ ನೆನಪಾಗುತ್ತದೆ. ಒಮ್ಮೆ ಇಡಿಯ ಗೋಕುಲವೇ ನೀರ್ಮುಳುಗಾಗಿ ನಾಶವಾಗುವಂಥ ಬಿರುಸು ಮಳೆ ಬಂತು. ಬಾಲಕೃಷ್ಣನಿಗೆ ದನಕರುಗಳನ್ನು ರಕ್ಷಿಸಬೇಕೆಂಬ ದಯೆಯುಂಟಾಯಿತು. ಆ ಕೂಡಲೇ, ಗೋವರ್ಧನ ಗಿರಿಯನ್ನೇ ಎತ್ತಿ, ವಿಜಯದ ಕೊಡೆಯಂತೆ ಅದನ್ನು ಕಿರಿಬೆರಳ ಮೇಲೆ ಹಿಡಿದುಕೊಂಡು, ದನಕರುಗಳನ್ನೂ ಜನರನ್ನೂ ಆ ಸುರಿಮಳೆಯಿಂದ ಕಾಪಾಡಲಿಲ್ಲವೇ? ಅದು ಅವನ ಅಪಾರಕರುಣೆಯೂ ಹಿರಿಮೆಯೂ ಅಲ್ಲವೇ?

ಈ ಉದಾಹರಣೆ ಗೋದಾದೇವಿಯು ತನ್ನನ್ನು ಕುರಿತು ಯೋಚಿಸುವಂತೆ ಮಾಡಿತು.

೧೪೯

ಈಗ ತನ್ನ ಪರಿಸ್ಥಿತಿ ಹೇಗಿದೆ? ತಾನೂ ತಡೆಯಲಾರದಷ್ಟು ಶಕ್ತಿಯುಳ್ಳ ಜನನ-ಮರಣದ ಪ್ರವಾಹದಲ್ಲಿ ಸಿಕ್ಕಿಬಿದ್ದವಳೇ. ತನ್ನ ಉದ್ಧಾರವನ್ನೂ ಭಗವಂತನೇ ನಡಸಬೇಕು. ತನ್ನ ತೊಳಲಾಟವನ್ನು ತಪ್ಪಿಸಬೇಕಾದರೆ, ಭಗವಂತನು ತನ್ನ ವರದಹಸ್ತವನ್ನು ಮುಂದಕ್ಕೆ ಚಾಚಬೇಕು. ಕರುಣೆಯಿಟ್ಟು ತನ್ನನ್ನು “ಆ ಗೋವರ್ಧನ ಪರ್ವತದ ಬಳಿಗೆ ಕರೆದೊಯ್ಯಿರಿ”ಎನ್ನುತ್ತಾಳೆ. ದನಕರುಗಳನ್ನು ಕಾಪಾಡಿದ “ಅದು”-ಆ ಭಗವಂತನ ಕೃಪೆ. ಅವಳನ್ನು ಕಾಪಾಡಲಾರದೇ?

೯.ಕೂಟ್ಟಿಲಿರುನ್ದು ಕಿಳಿಯೆಪ್ಪೋದುಮ್ ಕೋವಿನ್ದಾಕೋವಿನ್ದಾವೆನ್ಱೞೈಕ್ಕೂಮ್

ಊಟ್ಟುಕ್ಕೊಡಾದುಶೆಱುಪ್ಪನಾಹಿಲ್ ಉಲಹಳನ್ದಾನೆನ್ಱುಯರಾಕ್ಕೂವುಮ್

ನಾಟ್ಟಿಟಲೈಪ್ಪೞಿಯೆಯ್ದಿಯುಙ್ಗಳ್ ನನ್ಮೈಯಿೞನ್ದುದಲೈಯಿಡಾದೇ

ಶೂಟ್ಟುಯರ್ ಮಾಡಙ್ಗಳ್ ಶೂೞ್ ನ್ದು ತೋನ್ಱುಮ್ ತುವರಾಪತಿಕ್ಕೆನ್ನೈಯುಯ್ ತ್ತಿಡುಮಿನ್

ಕೂಟ್ಟಿಲ್=ಗೂಡಿನಲ್ಲಿ, ಇರುನ್ದು=ಇದ್ದುಕೊಂಡು, ಕಿಳಿ=ಗಿಳಿಯು, ಎಪ್ಪೋದುಮ್=ಯಾವಾಗಲೂ, ಕೋವಿನ್ದಾ ಕೋವಿನ್ದಾ ಎನ್ಱು=ಗೋವಿಂದಾ, ಗೋವಿಂದಾ ಎಂದು, ಅೞೈಕ್ಕೂಮ್=ಕೂಗುತ್ತದೆ, ಊಟ್ಟು=ಉಣಿಸನ್ನು, ಕೊಡಾದು=ಕೊಡದೆ, ಶೆಱುಪ್ಪನ್=ಕೋಪಗೊಂಡವನು, ಆಹಿಲ್=ಆದರೆ, ಉಲಹಳನ್ದಾನ್=ಲೋಕಗಳನ್ನಳೆದವನೇ, ಎನ್ಱು=ಎಂದು, ಉಯರಾ=ದೀರ್ಘವಾಗಿ, ಕೂವುಮ್=ಕೂಗಿಡುವುದು, ನಾಟ್ಟಿಲ್=ಲೋಕದಲ್ಲಿ, ತಲೈ=ಹಿರಿದಾದ, ಪೞಿ=ದೂಷಣೆಯನ್ನು, ಎಯ್ದಿ=ಪಡೆದುಕೊಂಡು, ಉಙ್ಗಳ್=ನಿಮ್ಮ, ನನ್ ಮೈ=ಒಳ್ಳೆಯತನವನ್ನು, ಇೞನ್ದು=ಕಳೆದುಕೊಂಡು, ತಲೈ=ತಲೆಯನ್ನು, ಇಡಾದೇ=ಇಡದಂತೆ, ಶೂಡು=ಸುತ್ತುವರಿದು, ಉಯರ್=ಉನ್ನತವಾದ, ಮಾಡಙ್ಗಳ್=ಮಹಡಿಮನೆಗಳಿಂದ, ಶೂೞ್ ನ್ದು=ಸುತ್ತುವರಿದು, ತೋನ್ಱುಮ್=ಶೋಭಿಸುವ, ತುವರಾಪತಿಕ್ಕು=ದ್ವಾರಕಾವತಿಗೆ, ಎನ್ನೈ=ನನ್ನನ್ನು, ಉಯ್ ತ್ತಿಡುಮಿನ್=\(ಜೀವಿಸಲು\)ಕರೆದುಕೊಂಡು ಹೋಗಿ\(ಕರೆದೊಯ್ದುಬಿಡಿ\).

ಗೂಡಿನಲ್ಲಿದ್ದುಕೊಂಡು ಗಿಳಿಯು ಯಾವಾಗಲೂ”ಗೋವಿಂದಾ, ಗೋವಿಂದಾ” ಎಂದು ಕೂಗುತ್ತದೆ. ಉಣಿಸನ್ನು ಕೊಡದೆ ಕೋಪಗೊಂಡರೆ, “ಲೋಕಗಳನ್ನಳೆದವನೇ” ಎಂದು ದೀರ್ಘವಾಗಿ ಕೂಗುತ್ತದೆ. ಈ ಲೋಕದಲ್ಲಿ ದೊಡ್ಡ ದೂಷಣೆಯನ್ನು ಪಡೆದುಕೊಂಡು, ನಿಮ್ಮ ಒಳ್ಳೆಯತನವನ್ನು ಕಳೆದುಕೊಂಡು, \(ಸಮಾಜದಲ್ಲಿ\) ತಲೆಯಿಡದಂತೆ ಇರುವ ನನ್ನನ್ನು, ಉನ್ನತವಾದ ಮಹಡಿಮನೆಗಳಿಂದ ಸುತ್ತುವರಿದಿರುವ ದ್ವರಕಾವರಿಗೆ \(ಜೀವಿಸಲು\) ಕರೆದೊಯ್ದುಬಿಡಿ.\(೯\)

೧೫೦

ಒಂದು ಗಿಳಿಯನ್ನು ಪಂಜರದಲ್ಲಿಟ್ಟು ಮುದ್ದಾಗಿ ಸಾಕುತ್ತಾ ಅದಕ್ಕೆ ಏನನ್ನು ಹೇಳಿಕೊಟ್ಟರೆ ಅದನ್ನು ಯಾವಾಗಲೂ ಹಾಗೆಯೇ ಹೇಳುತ್ತಾ ಇರುತ್ತದೆ. ಇದು ಗಿಳಿಯ ಪಾಠ. ಅದಕ್ಕೆ ಉಣಿಸನ್ನು ಕೊಡದೆ ಉಪವಾಸ ಕೆಡವಿದರೆ., ಅದರ ಮೇಲೆ ಕೋಪಗೊಂಡರೆ, ಅದು ತನ್ನ ಸ್ವಭಾವಕ್ಕೆ ಅನುಗುಣವಾಗಿ ಘಟ್ಟಿಯಾಗಿ ಅರಚುತ್ತದೆ. ಈ ಎರಡು ಬಗೆಯ ಕೂಗನ್ನೂ ಕೇಳುವವರಿಗೆ ಗಿಳಿಯ ಪರಿಸ್ಥಿತಿಯೇನು, ಅದರ ಮನಸ್ಸು ಹೇಗೆ ನಡೆಯುತ್ತಿದೆ ಎಂಬುದು ಸ್ಪಷ್ಟಪಡುತ್ತದೆ

ಗೋದಾದೇವಿಯೂ ಹಾಗೆಯೇ ಪಂಜರದ ಗಿಳಿ. ಅವಳನ್ನು ಮುದ್ದಾಗಿ ಸಾಕಿ ಬೆಳೆಸಲಾಗಿದೆ. ಅವಳಿಗೆ ಭಗವನ್ನಾಮಗಳನ್ನು ಹೇಳಿಕೊಡಲಾಗಿದೆ. ಅವಳೂ ಸಹ ಭಗವಂತನಲ್ಲಿ ಮಿತಿಮೀರಿದ ಆಸಕ್ತಿಯಿಂದ, ಪ್ರೇಮಭರದಿಂದ, “ಗೋವಿಂದಾ, ಗೋವಿಂದಾ”ಎಂದು ಸದಾ ನುಡಿಯುತ್ತಿರುತ್ತಾಳೆ. ಇದು ಗಿಳಿಯ ಪಾಠವಲ್ಲ ಅವಳ ಮನಸ್ಸಿನಲ್ಲಿ ಭಗವಂತ ವಿಷಯವಾದ ಹಸಿವು ಅಪರಿಮಿತವಾಗಿ ಹೆಚ್ಚಿದೆ. ಭಗವಂತನೊಬ್ಬನಿಂದ ಹೊರತು ಅವಳ ಆ ಹಸಿವನ್ನು ನೀಗಿಸಲು, ಅವಳನ್ನು ತಣಿಸಲು ಮತ್ತಾರಿಂದಲೂ ಸಾಧ್ಯವಿಲ್ಲ. ಆದ್ದರಿಂದ ಅವಳು ಭಗವಂತನಿಗಾಗಿ ಭಗವಂತನಲ್ಲೇ ಮೊರೆಯಿಡುತ್ತಾಳೆ. ಅದ್ಭುತಕಾರಿಯಾದ “ಲೋಕಗಳನ್ನಳೆದವನೇ”ಎಂದು ದೀರ್ಘವಾಗಿ ಕೂಗಿಡುತ್ತಾಳೆ. ಅವಳ ಮನೋಯಾತನೆ ಎಷ್ಟು ಆಳವಾದದ್ದೆಂದು ಭಗವಂತನಿಗೆ ಆ ಮೂಲಕ ತಿಳಿಯಲಿ ಎಂದು. ಇದು ಒಂದು ಕಡೆ.

ಇನ್ನೊಂದು ಕಡೆ ಸಮಾಜದ ದೃಷ್ಟಿಯಲ್ಲಿ, ಗೋದಾದೇವಿ ತನ್ನ ಪೂರ್ವಿಕರು ನಡೆದುಬಂದ ದಾರಿಯಲ್ಲಿ ನಡೆಯಲಿಲ್ಲ. ತನ್ನದೇ ಆದ ದಾರಿಯಲ್ಲಿ ನಡೆಯುತ್ತಿದ್ದಾಳೆ. ಅವಳು ದಾರಿ ತಪ್ಪಿದವಳು ಎಂದು ಸಮಾಜ ಪರಿಗಣಿಸುತ್ತದೆ. ಮನುಷ್ಯಳಾಗಿ ಹುಟ್ಟಿ ಮನುಷ್ಯನನ್ನು ಮದುವೆಯಾಗೆನೆಂದೂ ಭಗವಂತನೇ ತನಗೆ ಪತಿಯೆಂದೂ ಹೇಳಿಕೊಳ್ಳುವುದು ಒಂದು ಬಗೆಯ ಸ್ವೇಚ್ಛಾಚಾರವಿದ್ದಂತೆ. ಆದ್ದರಿಂದ, ಸಮಾಜ ಅವಳನ್ನು ನಿಂದಿಸುತ್ತದೆ. ಅವಳ ಗೆಳತಿಯರಿಗೂ ಅವಳು ಅಲ್ಪಳೇ. ಅವರ ನಂಬಿಕೆ ವಿಶ್ವಾಸಗಳನ್ನು ಅವಳು ಕಳೆದುಕೊಂಡಿದ್ದಾಳೆ. ಸಮಾಜದ ಎದುರಿಗೆ ಅವಳು ತಲೆಯೆತ್ತುವ ಹಾಗೆಯೇ ಇಲ್ಲದಾಗಿದೆ.

ಇದನ್ನೆಲ್ಲಾ ಚೆನ್ನಾಗಿ ತಿಳಿದ ಗೋದಾದೇವಿ ತನ್ನ ಗೆಳತಿಯರಿಗೆ ಹೇಳುತ್ತಾಳೆ:”ನನ್ನಿಂದ ನಿಮಗೆ ಅಪವಾದ ಬರದಿರುವುದಕ್ಕಾಗಿ, ನಿಮಗೆ ಅಪಮಾನವಾಗದೆ ಇರುವುದಕ್ಕಾಗಿ, ನನ್ನನ್ನು ಕೃಪೆಮಾಡಿ ದ್ವಾರಕಾವತಿಗೆ ಕರೆದೊಯ್ದು ಅಲ್ಲಿ ಬಿಟ್ಟುಬಿಡಿ.” ಭಗವಂತನು ನನ್ನನ್ನು ಸ್ವೀಕರಿಸುವನು ಎಂಬ ದೃಢನಂಬಿಕೆ ನನಗೆ ಇದೆ. ಹೀಗೆ ಮಾಡಿದರೆ, ನನ್ನ ತೊಂದರೆ ನಿಮಗೆ ತಪ್ಪುವುದು.

೧೦. ಮನ್ನುಮದುರೈತೊಡಕ್ಕಮಾಹ ವಣ್ ತುವರಾಪತಿ ತನ್ನಳವುಮ್

ತನ್ನೈತ್ತಮರುಯ್ ತ್ತುಪ್ಪೆಯ್ಯವೇಣ್ಡಿತ್ತಾೞ್ ಕುೞಲಾಳ್ ತುಣಿನ್ದ ತುಣಿವೈ

ಪೊನ್ನಿಯಲ್ ಮಾಡಮ್ ಪೊಲಿನ್ದು ತೋನ್ಱುಮ್ ಪುದುವೈಯರ್ ಕೋನ್ ವಿಟ್ಟುಚಿತ್ತನ್ ಕೋದೈ

ಇನ್ನಿಶೈಯಾಱ್ ಶೊನ್ನಶೆಂಜೊಲ್ ಮಾಲೈಯೇತ್ತವಲ್ಲಾರ್ ಕ್ಕಿಡಮ್ ವೈಹುನ್ದಮೇ

೧೫೧

ಮನ್ನು=ಕೀರ್ತಿಯಲ್ಲಿ ಶಾಶ್ವತವಾದ, ಮದುರೈ=ಮಧುರೆಯನ್ನು, ತೊಡಕ್ಕಮ್ ಆಹ=ಮೊದಲು ಮಾಡಿಕೊಂಡು, ವಣ್=ಪ್ರಸಿದ್ಧವಾದ, ತುವರಾಪತಿ ತನ್=ದ್ವಾರಕಾವತಿಯ, ಅಳವುಮ್=ವರೆಗೂ, ತನ್ನೈ=ತನ್ನನ್ನು, ತಮರ್=ತಮ್ಮವರು, ಉಯ್ ತ್ತು=ಕರೆದೊಯ್ದು, ಪೆಯ್ಯ=ಸೇರಿಸುವಂತೆ, ವೇಣ್ಡಿ=ಬೇಡಿ, ತಾೞ್=ಇಳಿಯಬಿದ್ದಿರುವ, ಕುೞಲಾಳ್=ತಲೆಗೂದಲುಳ್ಳವಳು, ತುಣಿನ್ದ=ಪ್ರಯತ್ನಿಸಿದ \(ನಡಸಿದ\), ತುಣಿವೈ=ಸಾಹಸಗಳನ್ನು \(ಸಾಹಸದ ಯತ್ನಗಳನ್ನು\), ಪೊನ್=ಚಿನ್ನದ, ಇಯಲ್=ಸ್ವಭಾವದ, ಮಾಡಮ್=ಮಹಡಿ ಮನೆಗಳಿಂದ, ಪೊಲಿನ್ದು=ಪ್ರಕಾಶಿಸಿ, ತೋನ್ಱುಮ್=ಶೋಭಿಸುವ\(ಕಾಣಿಸಿಕೊಳ್ಳುವ\), ಪುದುವೈಯರ್=ಶ್ರೀವಿಲ್ಲಿಪುತ್ತೂರಿನವರ, ಕೋನ್=ಹಿರಿಯನೆನಿಸಿದ, ವಿಟ್ಟುಚಿತ್ತನ್=ವಿಷ್ಣುಚಿತ್ತನ, ಕೋದೈ=ಗೋದಾದೇವಿಯು, ಇನ್-ಇನಿದಾದ, ಇಶೈಯಾಲ್=ಗಾನದಿಂದ, ಶೊನ್ನ=ಹಾಡಿದ\(ಹೇಳಿದ\), ಶೆಮ್=ಮನೋಹರವಾದ, ಶೊಲ್ ಮಾಲೈ=ಪಾಶುರಗಳ ಮಾಲೆಯನ್ನು, ಏತ್ತುವಲ್ಲಾರ್ ಕ್ಕೂ=ಪಠಿಸಬಲ್ಲವರಿಗೆ, ಇಡಮ್=ಸ್ಥಾನವು, ವೈಹುನ್ದಮೇ=ವೈಕುಂಠವೇ.

ಶಾಶ್ವತವಾದ ಕೀರ್ತಿಯು ಮಧುರಾಪುರಿಯಿಂದ ಪ್ರಸಿದ್ಧಿಗೊಂಡ ದ್ವಾರಕಾವತಿಯವರೆಗೂ\(ಇರುವ ಪವಿತ್ರಸ್ಥಳಗಳಲ್ಲಿ\)ತನ್ನನ್ನು ತಮ್ಮವರು ಕರೆದೊಯ್ದು ಸೇರಿಸಬೇಕೆಂದು ಬೇಡಿ,\(ನಿಡಿದಾಗಿ\), ಇಳಿಯಬಿದ್ದಿರುವ ತಲೆಗೂದಲುಳ್ಳವಳು ನಡಸಿದ ಸಾಹಸದ ಯತ್ನಗಳನ್ನು ಚಿನ್ನದಂತೆ ಹೊಳೆಹೊಳೆಯುವ ಮಹಡಿಮನೆಗಳಿಂದ ಶೋಭಿಸುವ ಶ್ರೀವಿಲ್ಲಿಪುತ್ತೂರಿನವರ ಹಿರಿಯನಾದ ವಿಷ್ಣುಚಿತ್ತನ ಗೋದಾದೇವಿಯು ಇನಿದಾದ ಗಾನದಿಂದ ಹಾಡಿ ಹೇಳಿದ ಮನೋಹರವಾದ ಪಾಶುರಮಾಲೆಯನ್ನು ಪಠಿಸಬಲ್ಲವರಿಗೆ ಸ್ಥಾನವು ವೈಕುಂಠವೇ.\(೧೦\)

ಮಧುರೆ ದ್ವಾರಕೆಗಳ ನಡುವಣ ಪ್ರದೇಶವೆಲ್ಲಾ ಶ್ರೀಕೃಷ್ಣನ ಲೀಲಾವಿನೋದಗಳಿಂದಲೂ ಸಾಹಸ ಕಾರ್ಯಗಳಿಂದಲೂ ಪ್ರಸಿದ್ಧವಾದದ್ದು. ನಂದಗೋಪನ ಮನೆ, ನಂದಗೋಕುಲ, ಯಮುನಾತೀರ, ಕಾಳಿಂದಿ ಮಡು, ಅದರ ಮಗ್ಗುಲ ಕಾಡುಮೇಡುಗಳು, ಗೋವರ್ಧನ ಪರ್ವತ, ದ್ವಾರಕಾಪುರಿ-ಇವುಗಳಲ್ಲಿ ಒಂದೊಂದೂ ಕೃಷ್ಣನ ಅದ್ಭುತ ಸಾಹಸಗಳನ್ನು ನೆನಪುಮಾಡತಕ್ಕವು. ಎಲ್ಲವನ್ನೂ ಹಾಗೆ ನೆನಪು ಮಾಡಿಕೊಳ್ಳುತ್ತಾ ಬಂದರೆ, ಶ್ರೀಕೃಷ್ಣನ ದಿವ್ಯಕತೆಯನ್ನೇ ಮನನ ಮಾಡಿದಂತೆ ಆಗುತ್ತದೆ. ಅಂಥ ಪವಿತ್ರಸ್ಥಳಗಳು ಅವೆಲ್ಲ\!

ಗೋದಾದೇವಿ ಭಗವಂತನಲ್ಲಿನ ತನ್ನ ವಿರಹವೇದನೆಯನ್ನು ತಾಳಲಾರದೆ ತನ್ನವರನ್ನು ವಿಧವಿಧವಾಗಿ ಅಂಗಲಾಚಿ ಬೇಡುತ್ತಾಳೆ. ಭಗವಂತನು ಬೆಳೆದ, ನಲಿದಾಡಿದ, ಆಟವಾಡಿದ, ಸಾಹಸ ತೋರಿಸಿದ, ವಿಸ್ಮಯತಂದ ಸ್ಥಳಗಳಲ್ಲಿ ಕರೆದೊಯ್ದು ಬಿಟ್ಟುಬಿಡುವಂತೆ ಬೇಡಿಕೊಳ್ಳುತ್ತಾಳೆ. ಆ ಸ್ಥಳಗಳಲ್ಲಿ ಅವಳು ಇರುವುದರಿಂದ, ಅಲ್ಲೆಲ್ಲಾ ಅಲೆದಾಡುವುದರಿಂದ ಭಗವಂತನ ಮಾಳ್ಕೆಗಳನ್ನೆಲ್ಲಾ ಮತ್ತೆಮತ್ತೆ ನೆನಪು ಮಾಡಿಕೊಳ್ಳುತ್ತಾಳೆ. ಅವನ ಮಾಳ್ಕೆಗಳಲ್ಲೇ ತನ್ಮಯಳಾಗುತ್ತಾಳೆ. ಅವನನ್ನೇ ಪಡೆದೂ ಪಡೆಯುತ್ತಾಳೆ. ಅವಳ ಗುರಿಯೇ ಅದು. ಗೋದಾದೇವಿಯ ಆ ಕೆಲಸ, ಒಂದು ರೀತಿಯಲ್ಲಿ, ಸಾಹಸವೇ ಸರಿ. ಸಾಮಾನ್ಯವಾದ ಹೆಂಗಸಾಗಿ, ತನ್ನ ತಂದೆಯೂ ಬಂಧುಗಳೂ ಗೊತ್ತು ಮಾಡಿದವನೊಬ್ಬನನ್ನು ಕೈಹಿಡಿದು, ಸಾಂಸಾರಿಕ

೧೫೨

ಜೀವನವನ್ನು ಸಾಗಿಸುವುದರ ಬದಲಾಗಿ, ತನಗೆ ಭಗವಂತನೇ ಪತಿಯಾಗಬೇಕೆಂಬ ಅಸಾಧ್ಯವಾದ ವಿಷಯಕ್ಕೆ ಕೈ ಹಾಕುತ್ತಾಳೆ. ಅದಕ್ಕೆ ತಕ್ಕ ಹಾಗೆ ಎಲ್ಲ ಬಗೆಯ ಪ್ರಯತ್ನಗಳಲ್ಲೂ ತೊಡಗುತ್ತಾಳೆ. ಅವಳ ಆ ದಿಟ್ಟತನದ ಕಾರ್ಯಗಳನ್ನೇ \(ಅನುಭವಗಳನ್ನೇ\) ಅವಳು ಇನಿದಾಗಿ ಹಾಡಿ ಹೇಳುತ್ತಾಳೆ. ಅವುಗಳನ್ನು ಪಠಿಸಿ, ಚೆನ್ನಾಗಿ ಅರಿತುಕೊಂಡವರಿಗೆ, ಅವಳ ಹಾಗೆಯೇ, ಭಗವಂತನಲ್ಲಿ ಪೂರ್ಣಾನುರಾಗವೂ ಅವನ ದಿವ್ಯಮಿಲನವೂ ಲಭಿಸುವುದು ಖಚಿತವೆಂದು ಗೋದಾದೇವಿ ಹೇಳುತ್ತಾಳೆ.

ಭಗವಂತನನ್ನು ಎಡೆಬಿಡದೆ ಸ್ತುತಿಸಿ, ನುತಿಸಿ, ಮನನ ಮಾಡುವವನಿಗೆ ದೊರಕುವುದು ಭಗವಂತನೇ\! ಭಗವಂತನಲ್ಲಿ ಅನುರಕ್ತನಾದ್ದರಿಂದ ಅವನಿಗೆ ಪುನರ್ಜನ್ಮರಹಿತವಾದ ಭಗವಂತನ ಸಾನ್ನಿಧ್ಯವೇ\! ಇದೇ ಈ ತಿರುಮೊೞಿಯ ಫಲಶ್ರುತಿ.

ಅಡಿಯ ನಡೆ: ಮಟ್ರು, ನಾಣಿ, ತನ್ ದೈ, ಅಙ್ಗೈ, ಆರ್ ಕ್ಕೂಮ್, ಕಾರ್ ತ್ತಣ್, ವಣ್ಣಮ್, ಕಟ್ರಿನಮ್, ಕೂಟ್ಟಿಲ್, ಮನ್ನು, \(ಕಣ್ಣನ್\)

೧೫೩

ಶ್ರೀಃ

ಶ್ರಿಯೈ ನಮಃ

ಹದಿಮೂರನೆಯ ತಿರುಮೊೞಿ  ಕಣ್ಣನೆನ್ನುಮ್

೧.ಕಣ್ಣನೆನ್ನುಙ್ಕರುನ್ದೆಯ್ ವಮ್ ಕಾಟ್ಟಿಪ್ಪೞಹಿಕ್ಕಿಡಪ್ಪೇನೈ

ಪುಣ್ಣಿಱ್ ಪುಳಿಪ್ಪೆಯ್ದಾಱ್ ಪೋಲಪ್ಪುಱ ನಿನ್ಱೞಹು ಪೇಶಾದೇ

ಪೆಣ್ಣಿನ್ ವರುತ್ತಮಱಿಯಾದ ಪೆರುಮಾನರೈಯಿಱ್ ಪೀತಹ

ವಣ್ಣವಾಡೈಕೊಣ್ಡು, ಎನ್ನೈವಾಟ್ಟಮ್ ತಣಿಯವೀಶೀರೇ

ಕಣ್ಣನ್=ಕೃಷ್ಣ, ಎನ್ನುಮ್=ಎಂಬ, ಕರು=ಕರಿಯಬಣ್ಣದ, ದೆಯ್ವಮ್=ಪರದೇವತೆಯ, ಕಾಟ್ಟಿ=ಸೌಂದರ್ಯದ ದೃಶ್ಯದಲ್ಲಿ, ಪೞಹಿ=ಅನುಭವ ಹೊಂದಿ, ಕಿಡಪ್ಪೇನೈ=ಇರುವ ನನ್ನ ವಿಷಯದಲ್ಲಿ, ಪುಣ್ಣಿಲ್=ಹುಣ್ಣಿನ ಮೇಲೆ, ಪುಳಿ=ಹುಳಿಯನ್ನು, ಪೆಯ್ದಾಲ್ ಪೊಲ=ಸುರಿದ ಹಾಗೆ, ಪುಱಮ್=ಹೊರಗಿನವರಾಗಿ, ನಿನ್ಱು=ನಿಂತು, ಅೞಹು ಪೇಶಾದೇ=ಅಣಕದ ಮಾತನ್ನಾಡದೆ, ಪೆಣ್ಣಿನ್=ಹೆಣ್ಣಿನ, ವರುತ್ತಮ್=ಸಂಕಟಗಳನ್ನು, ಅಱಿಯಾದ=ತಿಳಿಯದ, \(ಅರಿಯಲಾರದ\), ಪೆರುಮಾನ್=ಭಗವಂತನ, ಅರೈಯಿಲ್=ಸೊಂಟದಲ್ಲಿರುವ, ಪೀತಹ=ಹಳದಿ, ವಣ್ಣ=ಬಣ್ಣದ, ಆಡೈ=ವಸ್ತ್ರವನ್ನು, ಕೊಣ್ಡು=ತೆಗೆದುಕೊಂಡು, ವಾಟ್ಟಮ್=ವಿರಹ ತಾಪವು, ತಣಿಯ=ಆರುವ ಹಾಗೆ, ಎನ್ನೈ=ನನ್ನನ್ನು, ವೀಶೀರೇ=ಬೀಸಿರಿ.

ಕೃಷ್ಣ ಎಂಬ ಕರಿಯ ದೈವದ ಸುಂದರ ದೃಶ್ಯದಲ್ಲಿ ಅನುಭವ ಪಡೆಯುತ್ತಾ ಬಿದ್ದಿರುವ ನನ್ನ ವಿಷಯದಲ್ಲಿ ಹುಣ್ಣಿನ ಮೇಲೆ ಹುಳಿಯನ್ನು ಹಿಂಡಿದಂತೆ ಹೊರಗಿನವರಾಗಿ ನಿಂತು ಅಣಕದ ಮಾತನ್ನಾದದೆ ಹೆಣ್ಣಿನ ಸಂಕಟಗಳನ್ನು ಅರಿಯಲಾರದ ಭಗವಂತನ ಸೊಂಟದ ಮೇಲಿರುವ ಪೀತಾಂಬರವನ್ನು ತೆಗೆದುಕೊಂಡು ನನ್ನ ವಿರಹತಾಪವು ಆರುವಂತೆ ನನ್ನನ್ನು ಬೀಸಿ\(ಉಪಚರಿಸಿರಿ\).\(೧\)

ಗೋದಾದೇವಿ ತನ್ನ ಗೆಳತಿಯರನ್ನೂ ತನ್ನ ಬಳಗದ ತಾಯಂದಿರನ್ನೂ ಕುರಿತು ಮಾತನಾಡುತ್ತಾಳೆ: ಕೃಷ್ಣ ಎಂಬವನು ಒಬ್ಬ ಕರಿಯ ದೈವ. ಆದರೆ ಅವನು ಅತ್ಯಾಕರ್ಷಕನಾದ ಸುಂದರ. ಅವನ ದಿವ್ಯಸೌಂದರ್ಯದ ಅನುಭವದಲ್ಲಿ ನಾನು ಪಳಗಿಹೋಗಿದ್ದೇನೆ. ಅವನಲ್ಲಿ ನನಗೆ ಮಿತಿಮೀರಿದ ಪ್ರೇಮ. ನನಗೆ ಬೇರೇನೂ ರುಚಿಸದು. ನೀವೆಲ್ಲ ಹೆಂಗಸರು. ಹೆಂಗಸಿನ ವಿರಹದ ಸಂಕಟಗಳೇನೆಂಬುದು ನಿಮಗೆ ಗೊತ್ತು. ಆದರೆ,

೧೫೪

ನೀವು ನನ್ನವರಾಗಿ ನನ್ನ ಕಷ್ಟದಲ್ಲಿ ಒದಗದೆ, ಹೊರಗಿನವರಂತೆ ದೂರದಲ್ಲಿ ನಿಂತಿದ್ದೀರಿ. ಬಹಳ ಯಾತನೆಯನ್ನು ಕೊಡುತ್ತಿರುವ ಹುಣ್ಣಿನ ಮೇಲೆ ಹುಳಿ ಹಿಂಡಬಹುದೇ? ಅದು ಹುಣ್ಣಿನ ಬಾಧೆಯನ್ನು ಇನ್ನೂ ಹೆಚ್ಚಿಸುವುದಿಲ್ಲವೇ? ಈಗ ನೀವು ಮಾಡುತ್ತಿರುವುದೂ ಅದೇ. ನನ್ನನ್ನು ಅಣಗಿಸಿ ಮಾತನಾಡುತ್ತಾ ನನ್ನ ಸಂಕಟವನ್ನು ಹೆಚ್ಚು ಮಾಡುತ್ತಿದ್ದೀರಿ. ಹಾಗೆ ಮಾಡಬೇಡಿರಿ. ಗಂಡಸಿಗಾದರೆ ಹೆಣ್ಣಿನ ಸಂಕಟಗಳ ಅರಿವಾಗುವುದಿಲ್ಲ. ಭಗವಂತನೂ ಹಾಗೆಯೇ ನಿರ್ದಯನಾಗಿದ್ದಾನೆ. ಆದ್ದರಿಂದ ಅವನು ಉಟ್ಟಿರುವ ಪೀತಾಂಬರದಿಂದ ನನಗೆ ಸ್ವಲ್ಪ ಗಾಳಿ ಬೀಸಿರಿ. ನನ್ನ ವಿರಹತಾಪವು ಆರುವಂತೆ ನನ್ನನ್ನು ಉಪಚರಿಸಿ.

ವಿರಹಿಗಳು ಮಾನಸಿಕ ರೋಗಿಗಳು. ಹುಚ್ಚರಂತೆಯೇ ಅವರ ವರ್ತನೆ. ಭಗವಂತನನ್ನು ಮಿತಿಮೀರಿ ಪೇಮಿಸುವ ಭಕ್ತನಿಗೆ ಭಗವಂತನಿಗೆ ಸಂಬಂಧಿಸಿದ ಯಾವ ವಸ್ತುವಿನಿಂದಲಾದರೂ ಒಂದು ಬಗೆಯ ತಣಿವು, ಉಪಶಾಂತಿ. ಗೋದಾದೇವಿ ತನ್ನ ವಿರಹ ತಾಪದ ಶಮನಕ್ಕೆ ಬೇಡುತ್ತಿರುವ ಮದ್ದು ಎಂಥಾದ್ದೋ ಗಮನಿಸಿ.

೨.ಪಾಲಾಲಿಲೈಯಿಲ್ ತುಯಿಲ್ ಕೊಣ್ಡ ಪರಮನ್ ವಲೈಪ್ಪಟ್ಟಿರುನ್ದೇನೈ

ವೇಲಾಲ್ ತುನ್ನಮ್ ಪೆಯ್ದಾಱ್ ಪೋಲ್ ವೇಣ್ಡಿಟ್ರೆಲ್ಲಾಮ್ ಪೇಶಾದೇ

ಕೋಲಾಲ್ ನಿರೈಮೇಯ್ ತ್ತಾಯನಾಯ್ ಕ್ಕೂಡನ್ದೈಕ್ಕಿಡನ್ದ ಕುಡಮಾಡಿ

ನೀಲಾರ್ ತಣ್ಣನ್ತುೞಾಯ್ ಕೊಣ್ಡು ಎನ್ನೆಱಿಮೆನ್ ಕುೞಲ್ ಮೇಲ್ ಶೂಟ್ಟೀರೇ

ಪಾಲ್=ಹಾಲಿನ, ಆಲಿಲೈಯಿಲ್=ಆಲದ ಎಲೆಯಲ್ಲಿ, ತುಯಿಲ್ ಕೊಣ್ಡ=ನಿದ್ರಿಸುವ, ಪರಮನ್=ಪರಮನ, ವಲೈಪ್ಪಟ್ಟು=ಬಲೆಯಲ್ಲಿ ಸಿಕ್ಕಿಬಿದ್ದು, ಇರುನ್ದೇನೈ=ಇರುವ ನನ್ನನ್ನು, ವೇಲಾಲ್=ವೇಲಾಯುಧದಿಂದ\(ಈಟಿಯಿಂದ ಚುಚ್ಚಿ\), ತುನ್ನಮ್=ರಂಧ್ರವನ್ನು, ಪೆಯ್ದಾಲ್ ಪೋಲ್=ಮಾಡಿದ ಹಾಗೆ, ವೇಣ್ಡಿಟ್ರು=ಬೇಕಾದ್ದನ್ನು \(ಮನಸ್ಸಿಗೆ ಬಂದದ್ದನ್ನು\), ಎಲ್ಲಾಮ್=ಎಲ್ಲವನ್ನೂ, ಪೇಶಾದೇ=ಮಾತನಾಡದೆ, ಕೋಲಾಲ್=ಕೋಲಿನಿಂದ, ನಿರೈ=ದನಕರುಗಳನ್ನು, ಮೇಯ್ ತ್ತ=ಮೇಯಿಸಿದ, ಆಯನ್ ಆಯ್=ಗೋವಳನಾದ, ಕುಡನ್ದೈ=ಕುಂಭಕೋಣ ಕ್ಷೇತ್ರದಲ್ಲಿ, ಕಿಡನ್ದ=ನೆಲಸಿರುವವನಾದ, ಕುಡಮ್ ಆಡಿ=ಕೊಡದ ಕುಣಿತವನ್ನು ಆಡುವ ಭಗವಂತನ, ನೀಲ್=ಸ್ವಚ್ಛವಾದ, ಆರ್=ಸೊಂಪಾಗಿ ಬೆಳೆದ, ತಣ್=ತಂಪನ್ನುಂಟು ಮಾಡುವ, ಅಮ್=ಮನೋಹರವಾದ, ತುೞಾಯ್=ತುಲಸಿಯನ್ನು, ಕೊಣ್ಡು=ತೆಗೆದುಕೊಂಡು, ನೆಱಿ=ಗುಂಗುರು ಗುಂಗುರಾಗಿಯೂ, ಮೆಲ್=ಮೃದುವಾಗಿಯೂ ಇರುವ, ಎನ್=ನನ್ನ, ಕುೞಲ್ ಮೇಲ್=ತಲೆಗೂದಲಿನ ಮೇಲೆ, ಶೂಟ್ಟೀರೇ=ಮುಡಿಸಿರಿ.

ಹಾಲಿನ ಆಲದೆಲೆಯಲ್ಲಿ ನಿದ್ರಿಸುವ ಪರಮನ ಬಲೆಯಲ್ಲಿ ಸಿಕ್ಕಿಬಿದ್ದು ಇರುವ ನನ್ನನ್ನುಕುರಿತು ಈಟಿಯಿಂದ ಚುಚ್ಚಿ ರಂಧ್ರವನ್ನು ಮಾಡುವ ಹಾಗೆ, ಮನಸ್ಸಿಗೆ ಬಂದದ್ದನ್ನೆಲ್ಲಾ ಮಾತನಾಡದೆ, ಕೋಲನ್ನು ಹಿಡಿದು ದನಕರುಗಳನ್ನು ಮೇಯಿಸಿದ, ಗೋವಳನಾದ, ಕುಂಭಕೋಣ ಕ್ಷೇತ್ರದಲ್ಲಿ

೧೫೫

ನೆಲಸಿರುವ ಕೊಡದ ಕುಣಿತವನ್ನಾಡುವ ಭಗವಂತನ ಸ್ವಚ್ಛವಾದ ಸೊಂಪಾಗಿ ಬೆಳೆದ ತಂಪನ್ನುಂಟು ಮಾಡುವ, ಮನೋಹರವಾದ ತುಲಸಿಯನ್ನು ತೆಗೆದುಕೊಂಡು, ಗುಂಗುರು ಗುಂಗುರಾಗಿಯೂ ಮೃದುವಾಗಿಯೂ ಇರುವ ನನ್ನ ತಲೆಕೂದಲಿನ ಮೇಲೆ ಮುಡಿಸಿರಿ.

ಗೋದಾದೇವಿ ತನ್ನ ಬಳಗದ ಹೆಂಗಳಲ್ಲಿ ಹೇಳುತ್ತಾಳೆ: ಹಾಲ್ಗಡಲಲ್ಲಿ ಆಲದೆಲೆಯ ಮೇಲೆ ಮಲಗಿ ನಿದ್ರಿಸುವ ಪರಮ ಪುರುಷನ ಕಟಾಕ್ಷಕ್ಕೆ ನಾನು ಒಳಗಾದೆ. ಆ ಬಲೆಯಲ್ಲಿ ನಾನು ಸಿಕ್ಕಿಬಿದ್ದೆ. ಅದರಿಂದ ಬಿಡಿಸಿಕೊಳ್ಳುವುದು ಆಗದ ಮಾತಾಗಿದೆ. ಅವನ ಪರಮ ಪ್ರೇಮಕ್ಕಾಗಿ ತೊಳಲುತ್ತಿರುವುದೇ ನನ್ನ ಈಗಿನ ಪರಿಸ್ಥಿತಿ. ಇಂಥ ನನ್ನನ್ನು ಕುರಿತು ನೀವು ಮನಬಂದಂತೆ ಮಾತನಾಡುತ್ತಿದ್ದೀರಿ. ಇದು ನಿಮಗೆ ನ್ಯಾಯವೇ? ಸೂಜಿಯಂಥ ಮೊನಚಾದ ವಸ್ತುವಿನಿಂದ ಸಣ್ಣರಂಧ್ರವನ್ನು ಮಾಡುವುದಕ್ಕೆ ಬದಲಾಗಿ, ವೇಲಾಯುಧದಂಥ ಹರಿತವಾದ ದೊಡ್ಡ ಆಯುಧದಿಂದ ಕ್ರೂರವಾಗಿ ಆಳವಾಗಿ ಬಗೆದು ರಂಧ್ರ ಮಾಡುವುದೇ? ಅದು ಕರುಣೆಯಿಂದ ಕೂಡಿದ್ದೇ? ವಿವೇಕವೇ? ನಿಮ್ಮ ಮನಬಂದ ರೀತಿಯ ಮಾತುಗಳು ಹಾಗಿವೆ. ಅವು ನನ್ನನ್ನು ತಡೆಯಲಾರದಷ್ಟು ಸಂಕಟ ಕೊಡುತ್ತಿವೆ. ಭಗವಂತನ ವಿಷಯವಾಗಿ ನನಗೆ ವಿರಹ ವೇದನೆ. ಅದರಲ್ಲಿ ತೊಳಲಾಡುತ್ತಿದ್ದೇನೆ. ನನ್ನ ಸಂಕಟವನ್ನು ನಿವಾರಿಸುವ ಉಪಾಯಗಳನ್ನು ನನ್ನವರಾಗಿ ನೀವು ಹುಡುಕಬೇಡವೇ? ಹಾಗೆ ಮಾಡದೆ, ಚುಚ್ಚು ಮಾತುಗಳಿಂದ ಇನ್ನೂ ಹೆಚ್ಚಾಗಿ ನನ್ನನ್ನು ಗೋಳಾಡಿಸಬಹುದೇ? ಗೋವಳರ ನಡುವೆ ಗೋವಳನಾಗಿ, ಕೈಯಲ್ಲಿ ಕೋಲು ಹಿಡಿದು ದನಕರುಗಳನ್ನು ಹಿಂದೆಯೇ ಕಾಡಿನಲ್ಲಿ ಆನಂದದಿಂದ ಅಲೆದಾಡುವ ಕೊಡದ ಕುಣಿತದಲ್ಲಿ ಚತುರನಾದ, ಭಗವಂತನು ಧರಿಸಿರುವ ಸೊಂಪಾದ ಅಚ್ಚ ತುಲಸೀ ಹಾರವನ್ನು ತಂದು, ನನ್ನ ಗುಂಗುರಾದ ನಿಡಿದಾಗಿ ಇಳಿಯ ಬಿದ್ದಿರುವ ಮೃದುವಾದ ತಲೆಗೂದಲಿಗೆ ಮುಡಿಸಿದಿರಾದರೆ, ಅದರ ಇಂಪೂತಂಪೂ ನನ್ನ ವಿರಹ ತಾಪವನ್ನು ಶಮನಗೊಳಿಸುವುದು.

ಶ್ರೀವಿಲ್ಲಿಪುತ್ತೂರಿನಲ್ಲಿ ಗೋದಾದೇವಿಯೂ ಅವಳ ಸಾಕುತಂದೆಯೂ ಸೇವೆ ಸಲ್ಲಿಸುವುದು ಸ್ವಾಮಿ “ವಟಪತ್ರಶಾಯಿ”ಗೆ. ಈ ಪಾಶುರದಲ್ಲಿ ಅವಳಿಗೆ ಆ ಸ್ವಾಮಿಯ ನೆನಪು ಬಂದೀತೋ ಅಥವಾ ಮಹಾಪ್ರಳಯ ನಂತರ ಹಾಲ್ಗಡಲಲ್ಲಿ ಆಲದೆಲೆಯ ಮೇಲೆ, ಪುಟ್ಟ ಶಿಶುವಿನ ರೂಪತಳೆದು, ನಿರ್ಲಿಪ್ತನಾಗಿ ಮಲಗಿ ಯೋಗನಿದ್ರೆಯಲ್ಲಿ ತೊಡಗಿರುವ ಆ ವಟಪತ್ರಶಾಯಿಯ ನೆನಪಾಯಿತೋ, ಕಾಣೆ. ಅವನ ರೂಪಕ್ಕೂ ದಿವ್ಯಾದ್ಭುತ ಗುಣಗಳಿಗೂ ಮಾರುಹೋದವಳು ಗೋದಾದೇವಿ\! ಅವನ ದಿವ್ಯಸ್ವರೂಪವನ್ನು ಎಷ್ಟು ನೋಡಿದರೂ ಕಣ್ಮನಗಳಿಂದ ಎಷ್ಟು ಆಸ್ವಾದಿಸಿದರೂ \(ಸವಿದರೂ\) ತೃಪ್ತಿಯಾಗದು\! ಭಗವಂತನಿಗೆ ’ಆಱಾವಮುದನ್’ –ಎಂದರೆ; ತಣಿಯದಂಥ ಅಮೃತಸ್ವರೂಪನು” ಎಂದು ಹೆಸರು. ದಕ್ಷಿಣ ಭಾರತದ ದಿವ್ಯಕ್ಷೇತ್ರವಾದ ಕುಂಭಕೋಣದಲ್ಲಿ ನೆಲಸಿರುವ ಭಗವಂತನನ್ನು “ಆರಾವ ಮುದನ್”ಎನ್ನುತ್ತಾರೆ. ಗೋದಾದೇವಿಗೆ ಕುಂಭಕೋಣದ ಸ್ವಾಮಿ ನೆನಪಿಗೆ ಬಂದದ್ದೂ ಈ ಕಾರಣದಿಂದಲೇ. ಅವಳಿಗೆ ಭಗವಂತನನ್ನು ಎಡೆಬಿಡದೆ ನೋಡುತ್ತಾ ಆನಂದಿಸುತ್ತಾ-ಅದರಲ್ಲಿಯೇ ಪರವಶವಾಗಿರಬೇಕೆಂಬುದೇ ಮಹದಾಶೆ.

೧೫೬

೩.ಕಂಜೈಕ್ಕಾಯ್ ನ್ದ ಕರುವಿಲ್ಲಿ ಕಡೈಕ್ಕಣ್ಣೆನ್ನುಮ್ ಶಿಱೈಕ್ಕೋಲಾಲ್

ನೆಂಜೂಡುರುವವೇವುಣ್ಡು ನಿಲೈಯುಮ್ ತಳರ್ ನ್ದು ನೈವೇನೈ

ಅಂಜೇಲೆನ್ನಾನವನೊರುವ ಅವನ್ ಮಾರ್ ವಣಿನ್ದ ವನಮಾಲೈ

ವಂಜಿಯಾದೇ ತರುಮಾಹಿಲ್ ಮಾರ್ ವಿಲ್ ಕೊಣರ್ ನ್ದು ಪುರಟ್ಟೀರೇ

ಕಂಜೈ=ಕಂಸನನ್ನು, ಕಾಯ್ ನ್ದ=ನಾಶಪಡಿಸಿದ, ಕರು=ಹುಟ್ಟಿನಿಂದಲೇ, ವಿಲ್ಲಿ=ಬಿಲ್ಲಾಳಾಗಿ, ಕಡೈಕ್ಕಣ್=ಕಡೆಗಣ್ಣು, ಎನ್ನುಮ್=ಎಂಬ, ಶಿಱೈ=ಸೆರೆ ಮಾಡುವ, ಕೋಲಾಲ್=ಬಾಣದಿಂದ, ನಂಜು=ವಿಷವನ್ನು, ಊಡುರುವ=ನಾಟಿಸಲು, ವೇವುಣ್ಡು=ಬೇಗೆಯನ್ನುಂಡು, ನಿಲೈಯುಮ್=ಸ್ಥಿಮಿತವನ್ನು, ತಳರ್ ನ್ದು=ಕಳೆದುಕೊಂಡು, ನೈವೇನೈ=ಸಂಕಟಪಡುವವಳನ್ನು, ಅಂಜೇಲ್=ಅಂಜದಿರು, ಎನ್ನಾನವನ್=ಎನ್ನದವನು, ಒರುವನ್=ಒಬ್ಬನು, ಅವನ್=ಅವನ, ಮಾರ್ ವು=ಎದೆಯನ್ನು\(ವಕ್ಷಸ್ಥಲವನ್ನು\) ಅಣಿನ್ದ=ಅಲಂಕರಿಸಿರುವ, ವನಮಾಲೈ=ವನಮಾಲೆಯನ್ನು, ವಂಜಿಯಾದೇ=\(ನನಗೆ\) ವಂಚನೆ ಮಾಡದೆ, ತರುಮ್=ಕೊಡುವುದು, ಆಹಿಲ್=ಆದರೆ, ಕೊಣರ್ ನ್ದು=ತಂದು, ಮಾರ್ವಿಲ್=\(ನನ್ನ\)ಎದೆಯಲ್ಲಿ, ಪುರಟ್ಟೀರೇ=ಹೊರಳಾಡಿಸಿರಿ.

ಹುಟ್ಟಿನಿಂದಲೇ ಬಿಲ್ಲಾಳಾಗಿ ಕಂಸನನ್ನು ನಾಶಪಡಿಸಿದವನು ಕಡೆಗಣ್ಣು ಎಂಬ ಸೆರೆ ತರುವ ಬಾಣದಿಂದ ವಿಷವನ್ನು ನಾಟಿಸಲು, ಬೇಗೆಯನ್ನುಂಡು, ಸ್ಥಿಮಿತವನ್ನು ಕಳೆದುಕೊಂಡು ಸಂಕಟಪಡುತ್ತಿರುವ ನನ್ನನ್ನು “ಅಂಜದಿರು”ಎನ್ನದವನು ಒಬ್ಬನು. ಅವನ ವಕ್ಷಸ್ಥಳವನ್ನು ಅಲಂಕರಿಸಿರುವ ವನಮಾಲೆಯನ್ನು ವಂಚನೆ ಮಾಡದೆ \(ಅವನು\)ಕೊಡುವುದಾದರೆ, \(ಅದನ್ನು\) ತಂದು\(ನನ್ನ\) ಎದೆಯಲ್ಲಿ ಹೊರಳಿಸಿರಿ.\(೩\)

ಗೋದಾದೇವಿ ತನ್ನ ಗೆಳತಿಯರು ಮತ್ತು ಬಳಗದವರಲ್ಲಿ ತನ್ನ ಮಾತನ್ನು ಮುಂದುವರಿಸುತ್ತಾಳೆ: ಬಿಲ್ಲನ್ನು ಹೆದೆಯೇರಿಸುವ ನೆಪದಿಂದ ಮಧುರೆಯ ಧನುಶ್ಶಾಲೆಯಲ್ಲಿ ಪೂಜೆಗೆಂದು ಇಟ್ಟಿದ್ದ ಧನುಸ್ಸನ್ನು ಕೃಷ್ಣನು ಮುರಿದು ಹಾಕಿದ. ಅಲ್ಲಿಂದಾಚೆಗೆ ಅವನನ್ನು ಕೊಲ್ಲುವುದಕ್ಕೆಂದು ಕಂಸನು ತೊಡಗಿಸಿದ ಎಲ್ಲ ಶತ್ರುಜಾಲವನ್ನೂ ನಿರ್ಮೂಲಗೊಳಿಸಿ, ಕಡೆಗೆ ಕಂಸನನ್ನೇ ನಾಶಪಡಿಸಿದ ಸಮರ್ಥ ಆ ಭಗವಂತ. ಅವನು ತನ್ನ ಹುಟ್ಟಿನಿಂದಲೇ ಬಿಲ್ಲುಗಾರ. ಅವನ ಮನಮೋಹಕವಾದ ಕಣ್ಣು\(ಹುಬ್ಬು\) ಎಂಬ ಬಿಲ್ಲಿನ ಮೂಲಕ ಕುಡಿನೋಟವೆಂಬ ತೀಕ್ಷ್ಣವಾದ ಬಾಣವನ್ನು ನನ್ನ ಮೇಲೆ ಪ್ರಯೋಗಿಸಿಬಿಟ್ಟನಲ್ಲಾ\! ಅದು ನನ್ನದೆಯಲ್ಲಿ ನಾಟಿತು. ಅಲ್ಲಿ ಅದರ ನಂಜನ್ನು ತುಂಬಿತು. ಆ ನಂಜಿನ ಬೇಗೆಯನ್ನುಂಡೆ. ನನ್ನ ಸ್ಥಿಮಿತವನ್ನೇ ಕಳೆದುಕೊಂಡೆ. ಬುದ್ಧಿಗೆಟ್ಟವಳಾದೆ. ಆ ದಿವ್ಯಸುಂದರನು ಅವನ ಕುಡಿಗಣ್ಣಿನಿಂದ ನನ್ನನ್ನು ಹೀಗೆ ಮುಗ್ಧಗೊಳಿಸಿದ. ಅವನ ಪ್ರೇಮದ ಸೆರೆಯಾಳಾದೆ. ಅಂದಿನಿಂದ ಅವನ ಬಗೆಗೆ ವಿರಹವನ್ನು ಅನುಭವಿಸುತ್ತಲೇ ಇದ್ದೇನೆ. ಅವನೇ ನನಗೆ ಈ ಬೇಗೆಯನ್ನು ಹಚ್ಚಿಟ್ಟು, ಕಡು ಸಂಕಟದಿಂದ ಬಾಧೆಪಡುತ್ತಿರುವಾಗ, “ಅಂಜಬೇಡ” ಎಂಬ ಒಂದು ಸಮಾಧಾನದ ಮಾತನ್ನಾಡಿದನೇ? ಎಂಥ ಕಠಿಣಪುರುಷ ಅವನು\! ಆದರೂ ಚಿಂತೆಯಿಲ್ಲ. ಅವನ ಎದೆಯನ್ನು ಅಲಂಕರಿಸಿರುವ ವನಮಾಲೆಯನ್ನು ಅವನು ನನಗೆ ಇದುವರೆಗೆ ಮಾಡಿದ ಹಾಗೆ ವಂಚನೆ ಮಾಡದೆ, ನನಗೆ ಕೊಡುವುದಾದರೆ ಅದನ್ನು ತಂದು ನನ್ನ ಕೊರಳಲ್ಲಿ ಹಾಕಿರಿ. ನನ್ನೆದೆಯ ಮೇಲೆ ಅದು ಹೊರಳಾಡುವಂತೆ ಮಾಡಿರಿ.

೧೫೭

೪.ಆರೇಯುಲಹತ್ತಾಟ್ರುವಾರ್ ಆಯರ್ ಪಾಡಿ ಕವರ್ ನ್ದುಣ್ಣುಮ್

ಕಾರೇಱುೞಕ್ಕವುೞಕ್ಕೂಣ್ಡು ತಳರ್ ನ್ದುಮ್ ಮುಱಿನ್ದುಮ್ ಕಿಡಪ್ಪೇನೈ

ಆರಾವಮುದಮನೈಯಾನ್ಱನ್ ಅಮುದವಾಯಿಲೂಱಿಯ

ನೀರ್ ತಾನ್ ಕೊಣರ್ ನ್ದು ಪುಲರಾಮೇ ಪರುಕ್ಕಿಯಿಳೈಪ್ಪೈನೀಕ್ಕೀರೇ

ಆರೇ=ಯಾರಿದ್ದಾರೆ, ಉಲಹತ್ತು=ಈ ಲೋಕದಲ್ಲಿ, ಆಟ್ರುವಾರ್=ಸಮಾಧಾನಪಡಿಸುವವರು? ಆಯರ್ ಪಾಡಿ=ಇಡಿಯ ನಂದಗೋಕುಲವೇ, ಕವರ್ ನ್ದು=ಆಶೆಪಟ್ಟು, ಉಣ್ಣುಮ್=ಅನುಭವಿಸುವ, ಕಾರ್=ಕರಿಯ, ಏಱು=ವೃಷಭದಂಥವನು, ಉೞಕ್ಕ=ವಿನೋದವಾಡ;ಉ, ಉೞಕ್ಕು=ಆ ವಿನೋದದ ಹಿಂಸೆಯನ್ನು, ಉಣ್ಡು=ಅನುಭವಿಸುತ್ತಾ, ತಳರ್ ನ್ದುಮ್=ಶಕ್ತಿಗುಂದಿಯೂ, ಮುಱಿನ್ದುಮ್=ಸ್ವಭಾವವನ್ನು ಕಳೆದುಕೊಂಡೂ, ಕಿಡಪ್ಪೇನೈ=ಬಿದ್ದಿರುವ ನನಗೆ, ಆರಾ=ತೃಪ್ತಿ ತೀರದಂಥ, ಅಮುದಮ್=ಅಮೃತಕ್ಕೆ, ಅನೈಯಾನ್ ತನ್=ಸಮನಾದವನ, ಅಮುದಮ್=ಅಮೃತವನ್ನು ಸುರಿಸುವ ಬಾಯಲ್ಲಿ, ಊಱಿಯ=ಊರುತ್ತಿರುವ, ನೀರ್ ತಾನ್=ನೀರನ್ನೇ\(ಮಧುರ ರಸವನ್ನೇ\), ಪುಲರಾಮೇ=ಒಣಗದೆ ಹಸಿಯಾಗಿರುವ ಹಾಗೆಯೇ, ಕೊಣರ್ ನ್ದು=ತಂದು, ಪರುಕ್ಕಿ=ಕುಡಿಸಿ, ಇಳೈಪ್ಪೈ=ದಣಿವನ್ನು, ನೀಕ್ಕೀರೇ=ನೀಗಿಸಿರಿ.

ಯಾರಿದ್ದಾರೆ ಈ ಲೋಕದಲ್ಲಿ ಸಮಾಧಾನಪಡಿಸುವವರು? ಇಡಿಯ ಗೋಕುಲವೇ ಆಶೆಪಟ್ಟು ಅನುಭವಿಸುವಂಥ ಕರಿಯ ವೃಷಭನು \(ಒಬ್ಬನು\)ವಿನೋದವಾಡಲು ಅದರ ಹಿಂಸೆಯನ್ನು ಅನುಭವಿಸುತ್ತಾ ಶಕ್ತಿಯನ್ನೂ ಸ್ವಭಾವವನ್ನೂ ಕಳೆದುಕೊಂಡು ಬಿದ್ದಿರುವ ನನಗೆ ತೃಪ್ತಿತೀರದಂಥ ಅಮೃತಕ್ಕೆ ಸಮನಾದವನ ಅಮೃತವನ್ನು ಸುರಿಸುವ ಬಾಯಲ್ಲಿ ಊರುವ ಮಧುರ ರಸವನ್ನೇ\(ಅದು\)ಒಣಗದೆ ಹಸಿಯಾಗಿರುವಾಗಲೇ ತಂದುಕುಡಿಸಿ, ನನ್ನ ದಣಿವನ್ನು ನೀಗಿಸಿರಿ.\(೪\)

ಗೋದಾದೇವಿ ತನ್ನ ಗೆಳತಿಯರಿಗೂ ಬಳಗದ ತಾಯಂದಿರಿಗೂ ಹೇಳುತ್ತಾಳೆ: ಸರ್ವಜ್ಞನೂ ಸರ್ವಶಕ್ತನೂ ಸರ್ವವ್ಯಾಪಕನೂ ಆದ ಭಗವಂತನೇ ತಂಟೆ ಮಾಡಿ ಸಂಕಟಪಡಿಸಿದರೆ, ಈ ಲೋಕದಲ್ಲಿ ಸಮಾಧಾನ ತರುವವರು ಯಾರು? ಕರಿಯ ಬಣ್ಣದ ಸಲಗ\(ವೃಷಭ\)ದಂಥವನೊಬ್ಬನು ನನ್ನಲ್ಲಿ ಪ್ರೇಮದ ಚೇಷ್ಟೆಗಳನ್ನು ತೋರಿಸಿದನು. ಅವನಲ್ಲಿ ಅದರಿಂದ ಪೂರ್ತಿಯಾಗಿ ಮೋಹಗೊಂಡನು. ಆ ಪ್ರೇಮವೇ ನನಗೆ ಹಿಂಸೆ ಕೊಡುತ್ತಿದೆ. ಅದನ್ನ್ ತಡೆಯಲಾರೆ. ನನ್ನ ಮನಸ್ಸಿನ ಮತ್ತು ಮೈಯಶಕ್ತಿಗಳು ಕುಂದಿವೆ. ಸ್ತ್ರೀಸಹಜವಾದ ನನ್ನ ಸ್ವಭಾವವನ್ನು ಕಳೆದುಕೊಂಡೆ. ಕಜ್ಜೆಯನ್ನು ತೊರೆದು ಕಂಡಕಂಡವರಿಗೆಲ್ಲಾ ಕಂಡಕಂಡ ಕಡೆಯಲ್ಲೆಲ್ಲಾ ನನ್ನ ವಿರಹದ ಸಂಕಟಗಳನ್ನು ಹೇಳಿಕೊಂಡೆ. ನನ್ನ ಸಹಾಯಕ್ಕೆ ಬರಬೇಕೆಂದು ಬೇಡಿಕೊಂಡೆ. ನನ್ನ ಸಂಕಟಗಳು ತೀರಲೇ ಇಲ್ಲ. ಹೀಗೆಯೇ ಅವುಗಳನ್ನೆಲ್ಲಾ ಅನುಭವಿಸುತ್ತಾ ಬಿದ್ದಿದ್ದೇನೆ.

೧೫೮

ನನ್ನ ವಿರಹವೇದನೆಯನ್ನು ನಿವಾರಿಸುವ ಮದ್ದು ನನಗೆ ಬೇಕು. ಭಗವಂತನ ಅಧರಾಮೃತವೇ ಆ ಮದ್ದು. ನನಗೆ ನೀವು ಕೃಪೆಮಾಡಿ ಅದನ್ನು ಒದಗಿಸಿಕೊಡಿ. ಅದನ್ನು ಎಷ್ಟೆಷ್ಟು ಪಾನ ಮಾಡಿದರೂ ತೃಪ್ತಿಯಾಗುವುದಿಲ್ಲ. ಆ ಮಧುರವಾದ ಅಮೃತವನ್ನು ನೀವು ಕುಡಿದಷ್ಟು ಬೇಗನೆ ನನಗೆ ತಂದುಕೊಟ್ಟಿರಾದರೆ, ಅದು ನನ್ನ ಈ ದಣಿವನ್ನು ನೀಗಿಸುವುದು. ನನಗೆ ಉಪಕಾರ ಮಾಡಿದಂತಾಗುವುದು.

೫.ಅೞಿಲುಮ್ ತೊೞಿಲು ಮುರುಕ್ಕಾಟ್ಟಾನ್ ಅಂಜೇಲೆನ್ನಾನವನೊರುವನ್

ತೞುವಿ ಮುೞುಶಿಪ್ಪುಹುನ್ದೆನ್ನೈಚ್ಚುಟ್ರಿಶ್ಶುೞನ್ಱು ಪೋಹಾನಾಲ್

ತೞೈಯಿನ್ ಪೊೞಿಲ್ ವಾಯ್ ನಿರೈಪ್ಪಿನ್ನೇ ನೆಡುಮಾಲೂದಿವರುಹಿನ್ಱ

ಕುೞಲಿನ್ ತುಳೈವಾಯ್ ನೀರ್ ಕೊಣ್ಡು ಕುಳಿರ ಮುಹತ್ತುತ್ತುಡವೀರೇ

ಅೞಿಲುಮ್=ಅತ್ತರಾಗಲಿ, ತೊೞಿಲುಮ್=ಸೇವೆ ಮಾಡಿ ದುಡಿದರಾಗಲಿ, ಉರು=ತನ್ನ ನಿಜಸ್ವರೂಪವನ್ನು, ಕಾಟ್ಟಾನ್=ತೋರಿಸುವುದಿಲ್ಲ, ಅಂಜೇಲ್=ಅಂಜದಿರು, ಎನ್ನಾನವನ್=ಎನ್ನದವನು, ಒರುವನ್=ಒಬ್ಬ ವಿಚಿತ್ರ ಪುರುಷನು, ತೞುವಿ=ಮೈದಡವಿ, ಮುೞುಶಿ=ಆಲಿಂಗಿಸಿ, ಪುಹುನ್ದು=ಒಳಹೊಕ್ಕೂ, ಎನ್ನೈ=ನನ್ನ, ಶುಟ್ರಿ=ಸುತ್ತಮುತ್ತಲೂ, ಶುೞನ್ಱು=ಸುಳಿದಾಡಿ, ಪೋಹಾನ್=ಬಿಟ್ಟು ಹೋಗುವುದಿಲ್ಲವಲ್ಲಾ; ಆಲ್\!=ಅಯ್ಯೋ\! ತೞೈಯಿನ್=ಹಸಿರೆಲೆಗಳಿಂದ ತುಂಬಿದ, ಪೊೞಿಲ್ ವಾಯ್=ತೋಫಿನಲ್ಲಿ, ನಿರೈಪಿನ್ನೇ=ದನಕರುಗಳ ಹಿಂದಿಗಡೆಯಲ್ಲಿ, ನೆಡುಮಾಲ್=ಮಹಾಮೋಹಕನಾದ ಸರ್ವೇಶ್ವರನು, ಊದಿ=ಊದುತ್ತಾ, ವರುಹಿನ್ಱ=ಬರುತ್ತಿರುವ, ಕುೞಲಿನ್=ಕೊಳಲಿನ, ತುಳೈವಾಯ್=ರಂಧ್ರಗಳಲ್ಲಿ ಉಂಟಾದ, ನೀರ್ ಕೊಣ್ಡು= ನೀರನ್ನು ತಂದು, ಮುಹತ್ತು=ಮುಖದಲ್ಲಿ, ಕುಳಿರ=ತಂಪಾಗುವಂತೆ, ತಡವೀರೇ=ಅದನ್ನು ಸವರಿ.

ಅತ್ತರಾಗಲಿ ಸೇವೆ ಮಾಡಿ ದುಡಿದರಾಗಲಿ ತನ್ನ ನಿಜಸ್ವರೂಪವನ್ನು ಅವನು ತೋರಿಸುವುದಿಲ್ಲ. “ಅಂಜದಿರು” ಎನ್ನದವನು ಒಬ್ಬ ವಿಚಿತ್ರಪುರುಷನು ನನ್ನ ಮೈತಡವಿ ಆಲಿಂಗಿಸಿ, ಒಳಹೊಕ್ಕೂ ನನ್ನ ಸುತ್ತಮುತ್ತಲೂ ಸುಳಿದಾಡಿ ಬಿಟ್ಟುಹೋಗುವುದಿಲ್ಲವಲ್ಲಾ, ಅಯ್ಯೋ\! ಹಸಿರೆಲೆಗಳಿಂದ ತುಂಬಿದ ತೋಪಿನಲ್ಲಿ, ದನಕರುಗಳ ಹಿಂದುಗಡೆಯಲ್ಲಿ, ಮಹಾಮೋಹಕನಾದ ಸರ್ವೇಶ್ವರನು ಊದುತ್ತಾ ಬರುತ್ತಿರುವ ಕೊಳಲಿನ

೧೫೯

ರಂಧ್ರಗಳಲ್ಲಿ ಉಂಟಾದ ನೀರನ್ನು ತಂದು ನನ್ನ ಮುಖದಲ್ಲಿ ತಂಪಾಗುವಂತೆ ಅದನ್ನು ಸವರಿ.\(ತಡವಿರಿ\).

ಗೋದಾದೇವಿ ತನ್ನ ಗೆಳತಿಯರಿಗೂ ಬಳಗದ ತಾಯಂದಿರಿಗೂ ಹೇಳುತ್ತಾಳೆ: ಭಗವಂತನ ಕೃಪೆಗಾಗಿ ನಾನು ಅತ್ತು ಅತ್ತು ಬೇಸತ್ತೆ. ಅವನ ಕಾರ್ಯಗಳಲ್ಲಿಯೇ ತೊಡಗಿದೆ. ಮನಸಾರ ದುಡಿದೆ. ಅತ್ತುದರಿಂದಲಾಗಲಿ, ಸೇವೆ ಮಾಡಿದ್ದರಿಂದಲಾಗಲಿ ಫಲವಿಲ್ಲವಾಗಿದೆ. ಭಗವಂತನು ತನ್ನ ನಿಜಸ್ವರೂಪವನ್ನು ನನಗೆ ತೋರಲಿಲ್ಲ. ಕಣ್ಣಮುಂದೆ ಬಂದು ಕಾಣಿಸಿಕೊಳ್ಳದಿದ್ದರೆ ಹೋಗಲಿ, ಕಿವಿಗೆ ಇಂಪಾದ ಒಂದು ಸಮಾಧಾನದ ಮಾತನ್ನಾದರೂ ಹೇಳುವನೇನೋ ಎಂದು ಬಗೆದೆ. “ಅಂಜದಿರು-ನಾನು ನಿನ್ನ ಕೈಬಿಡೆ” ಎಂದಾದರೂ ಹೇಳಿದನೇ? ಒಂದು ಮಾತನ್ನೂ ಆಡದೆ ಇರುವವನು ಅವನು. ಆದರೆ, ಅವನ ವಿಚಿತ್ರವೇನೆಂದು ಕೇಳಿ. ಅವನು ನನ್ನ ಬಳಿಯೇ ನನ್ನ ಕಣ್ಣಿಗೆ ಬೀಳದಂತೆ ಇದ್ದಾನೆ. ನನ್ನ ಮೈತಡವುತ್ತಾನೆ. ನನ್ನನ್ನು ಆಲಿಂಗಿಸಿಕೊಳ್ಳುತ್ತಾನೆ. ನನ್ನ ಅಂತರಂಗವನ್ನು ಪ್ರವೇಶಿಸಿದ್ದಾನೆ. ನನ್ನನ್ನು ಎಡೆಬಿಡದೆ, ನನ್ನ ಹಿಂದೆ ಮುಂದೆ ಸುಳಿದಾಡುತ್ತಾ, ನನ್ನೊಡನೆಯೇ ಇದ್ದಾನೆ\! ಅಯ್ಯೋ\! ನನಗೆ ಅಗೋಚರನಾಗಿ ಹೀಗೆ ಇರುವುದರ ಬದಲಾಗಿ ನನ್ನ ಕಣ್ಣಮುಂದೆಯೇ ತನ್ನ ನಿಜಸ್ವರೂಪದಲ್ಲಿಯೇ ಸುಳಿದಾಡುತ್ತಿರಬಾರದೇ? ಹಸುರೆಲೆಗಳಿಂದ ತುಂಬಿದ ಲತಾಕುಂಜಗಳಲ್ಲಿ, ದನಕರುಗಳ ಹಿಂದೆ, ಅವನು ಕೊಳಲನ್ನೂದುತ್ತಾ, ಜಗತ್ತನ್ನೇ ಸಮ್ಮೋಹಗೊಳಿಸುವನಲ್ಲಾ\! ಆ ಕೊಳಲಿನ ರಂಧ್ರಗಳಲ್ಲಿ ಉಂಟಾದ ಅವನ ಅಧರಾಮೃತವನ್ನು ತಂದು, ವಿರಹದ ಬೇಗೆಯಿಂದ ಬೇಯುತ್ತಿರುವ ನನ್ನ ಮುಖಕ್ಕೆ ತಡವಿ, ತಾಪಶಮನ ಮಾಡಿ, ನನಗೆ ಉಪಕಾರ ಮಾಡಿ.

೬.ನಡೈಯೊನ್ಱಿಲ್ಲಾವುಲಹತ್ತು ನನ್ದಕೋಪಾಲನ್ ಮಹನೆನ್ನುಮ್

ಕೊಡಿಯಕಡಿಯ ತಿರುಮಾಲಾಲ್ ಕುಳಪ್ಪುಕ್ಕೂಱುಕೊಳಪ್ಪಟ್ಟು

ಪುಡೈಯುಮ್ ಪೆಯರಹಿಲ್ಲೇನ್ ನಾನ್ ಪೋಟ್ ಕನ್ ಮಿದಿತ್ತವಡಿಪ್ಪಾಟ್ಟಿಲ್

ಪೊಡಿತ್ತಾನ್ ಕೊಣರ್ ನ್ದು ಪೂಶೀರ್ ಹಳ್ ಪೋಹಾವುಯಿರೆನ್ನುಡಮ್ ಬೈಯೇ

ನಡೈ=ನಡತೆ, ಒನ್ಱುಮ್=ಸ್ವಲ್ಪವೂ, ಇಲ್ಲಾ=ಇಲ್ಲದ, ಉಲಹತ್ತು=ಈ ಲೋಕದಲ್ಲಿ, ನನ್ದಕೋಪಾಲನ್=ನಂದಗೋಪನ, ಮಹನ್=ಮಗ, ಎನ್ನುಮ್=ಎಂಬ, ಕೊಡಿಯ=ಕ್ರೂರಿಯಾದ\(ಕಠಿಣನಾದ\), ಕಡಿಯ=ಸ್ವಾರ್ಥಿಯಾದ, ತಿರುಮಾಲಾಲ್=ಶ್ರೀಪತಿಯ, ಕುಳಮ್ಬು=ಅಡಿಯ ತಳದ, ಕೂಱುಕ್ಕು=ಭಾಗಕ್ಕೆ, ಉಳಪಟ್ಟು=ಒಳಪಟ್ಟು\(ಸಿಕ್ಕಿಕೊಂಡು\), ಪುಡೈಯುಮ್=ಅತ್ತಿತ್ತ ಮಿಸುಕಲೂ, ಪೆಯರಹಿಲ್ಲೇನ್=ಆಗದವಳಾಗಿದ್ದೇನೆ, ನಾನ್=ನಾನು, ಪೋಟ್ಕನ್=ತಂಟೆಕೋರನು, ಮಿದಿತ್ತ=ತುಳಿದಾಡಿದ, ಅಡಿಪ್ಪಾಟ್ಟಿಲ್=ಸ್ಥಳದಲ್ಲೆಲ್ಲಾ, ಪೊಡಿತ್ತಾನ್=\(ಪಾದ\)ಧೂಳನ್ನು, ಕೊಣರ್ ನ್ದು=ತಂದು, ಪೂಶೀರ್ ಹಳ್=ನನ್ನ ಮೈಗೆಲ್ಲಾ ಲೇಪಿಸಿರಿ, ಪೋಹಾ=ಹೋಗಲಾರದ, ಉಯಿರ್=ಜೀವವಿರುವ, ಎನ್=ನನ್ನ, ಉಡಮ್ಬೇಯೇ=ಈ ಶರೀರವೇ.

ನಡತೆ ಸ್ವಲ್ಪವೂ ಇಲ್ಲದ ಈ ಲೋಕದಲ್ಲಿ ನಂದಗೋಪನ ಮಗ ಎನ್ನುವ ಕ್ರೂರಿಯಾದ

೧೬೦

ಸ್ವಾರ್ಥಿಯಾದ ಶ್ರೀಪತಿಯ ಪಾದತಲದಲ್ಲಿ ಸಿಕ್ಕಿಕೊಂಡು ಅತ್ತಿತ್ತ ಮಿಸುಕಲೂ ಆಗದಂತೆ ಇದ್ದೇನೆ ನಾನು. ತಂಟೆಕೋರನು ತುಳಿದಾಡಿದ ಸ್ಥಳದಲ್ಲೆಲ್ಲಾ ಧೂಳನ್ನು ತಂದು ನನ್ನ ಮೈಗೆಲ್ಲಾ ಲೇಪಿಸಿರಿ. ಹೋಗಲಾರದ ಜೀವವಿರುವ ಈ ನನ್ನ ದೇಹವೇ\!\(೬\)

ಗೋದಾದೇವಿ ತನ್ನ ಗೆಳತಿಯರಿಗೂ ಬಳಗದ ತಾಯಂದಿರಿಗೂ ಹೇಳುತ್ತಾಳೆ: ನಡತೆಯನ್ನು ಕಳೆದುಕೊಂಡ ಈ ಲೋಕದಲ್ಲಿ ನಂದಗೋಪನ ಮಗನಾಗಿ ಶ್ರೀಪತಿಯು ಅವತರಿಸಿದ್ದಾನೆ. ಅವನ ಅವತಾರ ಲೋಕದ ನಡತೆಯನ್ನು ಸರಿಪಡಿಸುವುದಕ್ಕಾಗಿಯೇ. ನಂದಗೋಪನ ಮಗನಾಗಿ ಹುಟ್ಟಿದ ಸ್ವಾಮಿ ತನ್ನ ನಡತೆಯನ್ನು ಆದರ್ಶವನ್ನಾಗಿ ಮಾಡಿ ತೋರಿಸಬೇಡವೇ? ಸ್ವಾರ್ಥತೆ ಮತ್ತು ಕಾಠಿಣ್ಯಗಳೇ ಮೂರ್ತಿವೆತ್ತ ಅವನ ಪಾದತಲದಲ್ಲಿ ನಾನು ಸಿಕ್ಕಿಕೊಂಡು ಸಂಕಟಪಡುತ್ತಿದ್ದೇನೆ. ನನ್ನ ಶಕ್ತಿಗುಂದಿದೆ. ಅತ್ತಿತ್ತ ಮಿಸುಕಲೂ ನನಗೆ ಆಗುತ್ತಿಲ್ಲ. ಇಂತನ್ ಅಶಕ್ತ ದೇಹದಿಂದ ಜೀವ ಬಿಟ್ಟು ಹೋಗದೆ ಬಹಳ ಬಾಧೆಪಡುತ್ತಿದೆ. ಸಹಿಸಲಾರದ ಈ ನನ್ನ ಬಾಧೆಯನ್ನು ಶಮನಗೊಳಿಸಲು ಅವನು ಸುಳಿದಾಡಿದ ಸ್ಥಳಗಳಿಂದ ಧೂಳನ್ನು ತಂದು ನನ್ನ ಮೈಗೆಲ್ಲಾ ಲೇಪಿಸಿರಿ. ಅವನ ಪಾದಧೂಳಿಯೇ ಇಲ್ಲಿಯ ಸಂಕಟಗಳಿಂದ ಪಾರಾಗುವುದಕ್ಕೆ ತಕ್ಕ ಮದ್ದು\!

೭.ವೆಟ್ರಿಕ್ಕರುಳಕ್ಕೊಡಿಯಾನ್ ತನ್ ಮೀಮೀದಾಡಾವುಲಹತ್ತು

ವೆಟ್ರವೆಱಿದೇಪೆಟ್ರತಾಯ್ ವೇಮ್ ಪೇಯಾಹ ವಳರ್ ತ್ತಾಳೇ

ಕುಟಮಟ್ರಮುಲೈತನ್ನೈಕ್ಕುಮರನ್ ಕೋಲಪ್ಪಣೈತ್ತೋಳೋಡು

ಅಟ್ರಕುಟ್ರಮವೈದೀರ ಅಣೈಯಾವಮುಕ್ಕಿಕ್ಕಟ್ಟೀರೇ

ವೆಟ್ರಿ=ವಿಜಯಸೂಚಕವಾದ, ಕರುಳಕ್ಕೊಡಿಯಾನ್=ಗರುಡಧ್ವಜವುಳ್ಳ ಭಗವಂತನ, ತನ್ ಮೀಮೀದು=ಆಜ್ಞೆಯನ್ನು ಮೀರಿ, ಆಡಾ=ನಡೆಯದ, ಉಲಹತ್ತು=ಈ ಲೋಕದಲ್ಲಿ, ವೆಟ್ರವೆಱಿದೇ=ಯಾವ ಕೆಲಸಕ್ಕೂ ಬಾರದಂತೆ ನಿಷ್ಪ್ರಯೋಜಕವಾಗಿ, ಪೆಟ್ರತಾಯ್=ಹೆತ್ತತಾಯಿಯು, ವೇಮ್ಬು ಆಹ=ಕಹಿಯಾಗಿ\(ಕೆಟ್ಟವನನ್ನಾಗಿ\) ತನ್ನ ಮಗನನ್ನು, ವಳರ್ ತ್ತಾಳೇ=ಬೆಳೆಸಿದಳಲ್ಲಾ\! ಕುಟ್ರಮ್=ಪಾಪವನ್ನು, ಅಟ್ರ=ಇಲ್ಲದ\(ಅರಿಯದ\), ಮುಲೈತನ್ನೈ=\(ನನ್ನ\)ಸ್ತನಗಳನ್ನು, ಕುಮರನ್=ನಿತ್ಯಯೌವನದ, ಕೋಲಮ್=ದಿವ್ಯಸುಂದರವಾದ, ಪಣೈ=ದೀರ್ಘವಾದ, ತೋಳೋಡು=ಬಾಹುಗಳೊಡನೆ, ಅಟ್ರಮ್=ಅಪಮಾನವೂ, ಕುಟ್ರಮ್=ಪಾಪವೂ, ಅವೈ=ಅವುಗಳಿಂದ, ತೀರ=ತೀರುವಂತೆ, ಅಣೈಯಾಹ=ಭದ್ರವಾಗಿ\(ಚೆನ್ನಾಗಿ\), ಅಮುಕ್ಕಿ=ಬಿಡಿಸಿಕೊಳ್ಳಲಾರದಂತೆ ಅಮುಕಿ, ಕಟ್ಟೀರೇ=ಕಟ್ಟಿಬಿಡಿರಿ.\(ಬಂಧಿಸಿರಿ\).

ವಿಜಯಸೂಚಕವಾದ ಗರುಡಧ್ವಜವುಳ್ಳ ಭಗವಂತನ ಆಣತಿಯನ್ನುಲ್ಲಂಘಿಸಿ ನಡೆಯದ ಈ ಲೋಕದಲ್ಲಿ ಹೆತ್ತತಾಯಿ ನಿಷ್ಪ್ರಯೋಜಕವಾಗಿ ತನ್ನ ಮಗನನ್ನು ಕಹಿ\(ಕೆಟ್ಟವನಾಗಿ\)ಯಾಗಿಯೇ ಬೆಳಸಿದಳಲ್ಲಾ\! ಪಾಪವನ್ನೇ ಅರಿಯದ ನನ್ನ ಸ್ತನಗಳನ್ನು ನಿತ್ಯಯೌವನದ, ದಿವ್ಯಸುಂದರವಾದ, ದೀರ್ಘವಾದ ಬಾಹುಗಳೊಡನೆ ಅಪಮಾನವೂ ಪಾಪವೂ ಅವುಗಳಿಂದ ತೀರುವಂತೆ \(ಅವುಗಳೆರಡನ್ನೂ ಒಟ್ಟಿಗೆ\) ಭದ್ರವಾಗಿ ಬಿಡಿಸಿಕೊಳ್ಳಲಾಗದಂತೆ ಅಮುಕಿ\(ಒತ್ತಿ\)ಕಟ್ಟಿಹಾಕಿ ಬಿಡಿರಿ.\(೭\)

೧೬೧

ಹಿಂದಿನ ಪಾಶುರದಲ್ಲಿ ಗೋದಾದೇವಿ ಶ್ರೀಕೃಷ್ಣನ ತಂದೆಯನ್ನು ಕುರಿತು ಹೇಳಿದಳು: ಸದ್ಗುಣಶಿರೋಮಣಿಯಾದ ನಂದಗೋಪನಿಗೆ ಕೃಷ್ಣನಂಥ ಸ್ವಾರ್ಥಿ, ನಿಷ್ಕರುಣಿಯಾದ ಮಗನು ಹುಟ್ಟಬಹುದೇ;ಎಂದಳು. ಈ ಪಾಶುರದಲ್ಲಿ ಕೃಷ್ಣನ ತಾಯಿ ಯಶೋದೆಯನ್ನು ದೂರುತ್ತಾಳೆ. ಮಗುವಿನ ಗುಣ ತಂದೆತಾಯಿಗಳಿಂದ ಬರುವುದೆಂದೂ, ಅದರ ನಡತೆಯನ್ನು ತಂದೆಗಿಂತ ಹೆಚ್ಚಾಗಿ ತಾಯಿ ರೂಪುಗೊಳಿಸುವಳೆಂದೂ ಹೇಳುವುದು ವಾಡಿಕೆ. ಇದರ ದೃಷ್ಟಿಯಿಂದ, ನಂದಗೋಪನೂ ಯಶೋದೆಯೂ ತಮ್ಮ ಮುದ್ದಿನ ಮಗನಾದ ಕೃಷ್ಣನನ್ನು ಬಹಳ ಎಚ್ಚರಿಕೆಯಿಂದ ನೋಡಿಕೊಂಡರು ಬಹಳ ಚೆನ್ನಾಗಿಯೇ ಬೆಳಸಿದರು. ಆದರೆ, ಭಗವಂತನಾದ ಅವನ ಸ್ವಭಾವವನ್ನೂ ಸ್ವಾತಂತ್ರ್ಯವನ್ನೂ ಸಾಮರ್ಥ್ಯವನ್ನೂ ಹೇಗೆ ಕಂಡುಕೊಂಡಾರು? ಅವುಗಳ ಅಪರಿಮಿತ ಶಕ್ತಿಯನ್ನು ಹೇಗೆ ತಡೆಗಟ್ಟಿಯಾರು? ತಮ್ಮಾ, ಎಂದರೆ ಮಾನವ ಸ್ವಭಾವಾದಿಗಳಿಗೆ ಅನುಗುಣವಾಗಿ ಹೇಗೆ ಅವನ್ನೆಲ್ಲಾ ಮೊಟಕುಗೊಳಿಸಬಲ್ಲರು?

ಗೋದಾದೇವಿ ಹೇಳುತ್ತಾಳೆ: ಭಗವಂತನ ಆಣತಿಯಿಲ್ಲದೆ ಅಥವಾ ಅದಕ್ಕೆ ವಿರುದ್ಧವಾಗಿ ಈ ಲೋಕದಲ್ಲಿ ಯಾವುದೂ ನಡೆಯುವುದಿಲ್ಲ. ಭಗವಂತನಿಗೆ ಸಮನಾಗಿರುವ ತಾಯಿಯ ಮಾತನ್ನು ಮೀರಿ ಮಕ್ಕಳು ನಡೆಯಬಹುದೇ? ಯಶೋದೆ ತನ್ನ ಮಗನನ್ನು ಅಂಕೆಯಲ್ಲಿಟ್ಟು ಬೆಳೆಸಲಿಲ್ಲ. ಅವನನ್ನು ತುಂಟನಾಗಿಯೇ, ಕೆಟ್ಟವನಾಗಿಯೇ ಬೆಳೆಸಿಬಿಟ್ಟಳಲ್ಲಾ\! ಹಾಗೆ ಅವನನ್ನು ಬೆಳೆಸಿದ್ದು ನಿಷ್ಪ್ರಯೋಜನವಾಯಿತಲ್ಲ. ನಾನಾದರೋ ಶುದ್ಧಳಾಗಿ ಬೆಳೆದವಳು. ನನ್ನ ಈ ಸ್ತನಗಳು ಪಾಪವನ್ನು ಸ್ವಲ್ಪವೂ ಅರಿಯವು. ಆದರೆ, ಅವು ಯಶೋದೆಯ ಮಗನ ಹಸ್ತಸ್ಪರ್ಶಕ್ಕಾಗಿ ಕಾತರಪಡುತ್ತಿವೆ. ತಾಯಂದಿರೇ, ಈ ನನ್ನ ಶುದ್ಧವಾದ ಸ್ತನಗಳನ್ನೂ ನಿತ್ಯಯೌವನದಿಂದ ದಿವ್ಯಸುಂದರನಾಗಿ ಮೆರೆಯುವ ಭಗವಂತನ ದೀರ್ಘವಾದ ಬಾಹುಗಳನ್ನೂ ಒಟ್ಟಾಗಿ ಸೇರಿಸಿ, ಅವು ಬಿಡಿಸಿಕೊಳ್ಳದಂತೆ, ಅವುಗಳನ್ನು ಕಟ್ಟಿಹಾಕಿ ಬಿಡಿ. ಇದರಿಂದ ನನ್ನ ಮೇಲಣ ಅಪಮಾನವೂ ಪಾಪವೂ ತೀರಲಿ.

೮.ಉಳ್ಳೇಯುರುಹಿನೈವೇನೈ ಉಳಳೋವಿಲಳೋವೆನ್ನಾದ

ಕೊಳ್ಳೈಕೊಳ್ಳಿಕ್ಕಱುಮ್ಬನೈಕ್ಕೋವರ್ ತನನೈಕ್ಕಣ್ಡಕ್ಕಾಲ್

ಕೊಳ್ಳುಮ್ ಪಯನೊನ್ಱಿಲ್ಲಾದ ಕೊಙ್ಗೈತನ್ನೈಕ್ಕಿೞಙ್ಗೋಡುಮ್

ಅಳ್ಳಿಪ್ಪಱಿತ್ತಿಟ್ಟವನ್ ಮಾರ್ ವಿಲೆಱಿನ್ದು ಎನ್ನೞಲೈತ್ತೀರ್ ವೇನೇ

ಉಳ್ಳೇ=ಒಳಗಡೆಯೇ, ಉರುಹಿ=ಕರಗಿ, ನೈವೇನೈ=ಸಂಕಟಪಡುತ್ತಿರುವ\(ನವೆಯುತ್ತಿರುವ\) ನನ್ನನ್ನುಕುರಿತು, ಉಳಳೋ=ಬದುಕುತ್ತಾಳೆಯೋ, ಇಲಳೋ=ಇಲ್ಲದಾಗುತ್ತಾಳೋ, ಎನ್ನಾದ=ಎನ್ನದವನೂ ಕೊಳ್ಳೈಕೊಳ್ಳಿ=ನನ್ನ ಸರ್ವಸ್ವವನ್ನೂ ಕೊಳ್ಳೆ ಮಾಡಿದವನೂ, ಕಱುಮ್ಬನೈ=ದುಷ್ಟನೂ, ಕೋವರ್ ತ್ತನನೈ=ಗೋವರ್ಧನನೂ ಆದವನನ್ನು, ಕಣ್ಡಕ್ಕಾಲ್=ನಾನುಕಂಡೆನಾದರೆ, ಕೊಳ್ಳುಮ್=ಸ್ವೀಕರಿಸುವುದಕ್ಕೆ, ಪಯನ್=ಉಪಯೋಗ, ಒನ್ಱು=ಒಂದೂ, ಇಲ್ಲಾದ=ಇಲ್ಲದ, ಕೊಙ್ಗೈತನ್ನೈ=ಈ ಮೊಲೆಗಳನ್ನು,

೧೬೨

ಕಿೞಙ್ಗೋಡುಮ್=ಬೇರುಸಹಿತವಾಗಿ, ಅಳ್ಳಿ=ಹಿಡಿದು, ಪಱಿತ್ತಿಟ್ಟು=ಕಿತ್ತು ತೆಗೆದು, ಅವನ್=ಅವನ, ಮಾರ್ವಿಲ್=ಎದೆಯ ಮೇಲಕ್ಕೆ, ಎಱಿನ್ದು=ಎಸೆದು, ಎನ್=ನನ್ನ, ಅೞಲೈ=ತಾಪವನ್ನು, ತೀರ್ವೇನ್=ತೀರಿಸಿಕೊಳ್ಳುವೆನು.

ಒಳಗೊಳಗೇ ಕರಗಿ ನವೆಯುತ್ತಿರುವ ನನ್ನನ್ನು ಕುರಿತು ಬದುಕಿದ್ದಾಳೋ ಇಲ್ಲವಾಗಿದ್ದಾಳೋ ಎನ್ನದವನೂ, ನನ್ನ ಸರ್ವಸ್ವವನ್ನೂ ಕೊಳ್ಳೆ ಮಾಡಿದವನೂ, ದುಷ್ಟನೂ ಗೋವರ್ಧನನೂ ಆದವನನ್ನು ನಾನು ಕಂಡೆನಾದರೆ, ಸ್ವೀಕರಿಸುವುದಕ್ಕೆ ಉಪಯೋಗವೇ ಇಲ್ಲದ ಈ ಮೊಲೆಗಳನ್ನು ಬೇರುಸಹಿತವಾಗಿ ಹಿಡಿದು ಕಿತ್ತು ತೆಗೆದು ಅವನ ಎದೆಯ ಮೇಲಕ್ಕೆ ಎಸೆದು ನನ್ನ ತಾಪವನ್ನು ತೀರಿಸಿಕೊಳ್ಳುವೆನು.\(೮\)

ವಿರಹ ವೇದನೆಯನ್ನು ಎಷ್ಟೆಷ್ಟು ವರ್ಣಿಸಿ ಹೇಳಿಕೊಂಡರೂ, ಅದೆಲ್ಲ ಬರಿಯ ಸೂಚನೆ ಮಾತ್ರವೇ. ಆ ವೇದನೆಯನ್ನು ಪೂರ್ತಿಯಾಗಿ ವಿವರಿಸಿ ಹೇಳುವುದಕ್ಕೆ ಸಾಧ್ಯವಿಲ್ಲ. ವಿರಹಿಯೇ ಅನುಭವಿಸಿ ಸಂಕಟಪಡಬೇಕಾದದ್ದು. ಮನಸ್ಸಿನಲ್ಲಿ ಅದನ್ನು ಮುಚ್ಚಿಟ್ಟುಕೊಂಡು ಕೊರಗಿ ಕೊರಗಿ ನವೆಯಬೇಕು. ಅದರಿಂದ ದೇಹವೂ ಬಡವಾಗುತ್ತದೆ. ಮನಸ್ಸೂ ಬಡವಾಗುತ್ತದೆ. ದೇಹದ ಅಂದವೂ ಕಾಂತಿಯೂ ಮಾಯವಾಗುತ್ತದೆ. ಶಕ್ತಿಗುಂದುತ್ತದೆ. ಮನಸ್ಸಿನ ಉತ್ಸಾಹ ಅಳಿಯುತ್ತದೆ. ಸ್ತ್ರೀಯ ಆಕರ್ಷಣೆಯ ಅವಯವಗಳಲ್ಲಿ ಒಂದಾದ ಸ್ತನಗಳು ಬಾಡಿಬತ್ತಿ ಕೋಲುಬಿದ್ದು ಕೃಶವಾದರೆ, ಬಳಸಲು ಯೋಗ್ಯವಲ್ಲದ ಅವುಗಳಿಂದ ಪ್ರಯೋಜನವೇನು? ಇದ್ದರೂ ಒಂದೇ, ಇಲ್ಲವಾದರೂ ಒಂದೇ. ಆಡಿನ ಕುತ್ತಿಗೆಯಲ್ಲಿ ಇಳಿಯಬಿದ್ದು ಜೋಲಾಡುವ ಸ್ತನಗಳಂತೆ ವ್ಯರ್ಥವೆ. ಆದರೆ, ಗೋದಾದೇವಿಗೆ ಅವುಗಳಿಂದಲೂ ಒಂದು ಉಪಯೋಗ ಕಂಡುಬರುತ್ತದೆ. ಅವುಗಳನ್ನು ಬುಡಸಹಿತ ಹಿಡಿದು ಕಿತ್ತು ತೆಗೆದು, ಕ್ರೂರಿಯೂ ಕಠಿಣನೂ ಆದ ತನ್ನ ಸ್ವಾಮಿಯ ಎದೆಯಮೇಲಕ್ಕೆ ಅವನ್ನು ಎಸೆದುಬಿಡಬೇಕೆನ್ನುತ್ತಾಳೆ. ಅವುಗಳ ದುಸ್ಥಿತಿಯನ್ನು ನೋಡಿಯಾದರೂ ಅವನಿಗೆ ಅವಳ ಮೇಲೆ ಮರುಕವುಂಟಾಗುವುದೋ ಎಂದೋ? ಕಡೆಯ ಗಳಿಗೆಯಲ್ಲಾದರೂ ಅವಳನ್ನು ಉದ್ಧರಿಸುವನೆಂದೋ? ಅವುಗಳ ಮೂಲಕ ಅವಳ ಸಂಕಟವನ್ನು ಅರಿತುಕೊಳ್ಳಲಿ ಎಂದೋ? ಅವಳ ಸರ್ವಸ್ವವನ್ನೂ ಕೊಳ್ಳೆಕೊಂಡವನು ಈ ಕೆಲಸಕ್ಕೆ ಬಾರದ ಸ್ತನಗಳನ್ನು ಮಟ್ಟಿಗೆ ಏಕೆ ಬಿಟ್ಟುಹೋಗಬೇಕು? ಅವೂ ಅವನಿಗೆ ಸೇರಿಬಿಡಲಿ ಎಂದೋ? ತಾನೇ ಬಂದು ಅವುಗಳನ್ನು ಸ್ವೀಕರಿಸದಿದ್ದರೆ, ಅವನಿಗೇ ಅರ್ಪಿತವೆಂದು ಇಲ್ಲಿಂದಲೇ ಅವುಗಳನ್ನು ಎಸೆದುಬಿಟ್ಟರಾಯಿತು ಎನ್ನುತ್ತಾಳೆ. ಗೋದಾದೇವಿಯ ಈ ಕಾರ್ಯವನ್ನು ಏನೆನ್ನಬೇಕೋ-ಭಕ್ತಿಯ ಕಾಣಿಕೆಯೆಂದೋ? ಈರ್ಷೆಯ ಪರಿಣಾಮವೆಂದೋ, ವಿರಕ್ತಿಯ ಫಲವೆಂದೀ ನಿರಾಶೆಯ ರೂಪವೆಂದೋ?

೯.ಕೊಮ್ಮೈ ಮುಲೈಹಳಿಡರ್ ತೀರಕ್ಕೋವಿನ್ದಱ್ ಕೋರ್ ಕುಟ್ರೇವಲ್

ಇಮ್ಮೈಪ್ಪಿಱವಿ ಶೆಯ್ಯಾದೇಯಿನಿಪ್ಪೋಯ್ ಶೆಯ್ಯುಮ್ ತವನ್ದಾನೆನ್

ಶೆಮ್ಮೈಯುಡೈಯ ತಿರುಮಾರ್ ವಿಲ್ ಶೇರ್ ತ್ತಾನೇಲುಮೊರುನಾನ್ಱು

ಮೆಯ್ ಮ್ಮೈ ಶೊಲ್ಲಿ ಮುಹಮ್ ನೋಕ್ಕಿ ವಿಡೈತಾನ್ ತರುಮೇಲ್ ಮಿಹನನ್ಱೇ

ಕೊಮ್ಮೈ=ದುಂಡಗೆ ಸುಂದರವಾಗಿರುವ, ಮುಲೈಹಳ್=ಮೊಲೆಗಳ

೧೬೩

ಇಡರ್=ತೊಂದರೆಯು, ತೀರ=ತೀರುವ ಹಾಗೆ, ಕೋವಿನ್ದ=ಗೋವಿಂದನಿಗೆ, ಒರು=ಒಂದು, ಕುಟ್ರೇವಲ್=ಕೈಂಕರ್ಯವನ್ನು, ಇಮ್ಮೈ=ಈ ಜನ್ಮದಲ್ಲಿಯೇ, ಶೆಯ್ಯಾದೇ=ಮಾಡದೆ, ಇನಿ=ಇನ್ನೂ, ಪಿಱವಿ=ಜನ್ಮದಲ್ಲಿ, ಪೋಯ್=ಹೋಗಿ, ಶೆಯ್ಯುಮ್=ಮಾಡಬೇಕಾದ, ತವಮ್ ತಾನ್ ಎನ್=ವೈಶಿಷ್ಟ್ಯವು ತಾನೇ ಏನು? ಶೆಮ್ಮೈ=ಸೊಬಗು, ಉಡೈಯ=ಉಳ್ಳ, ತಿರುಮಾರ್ ವಿಲ್=ಶ್ರೇಷ್ಠವಾದ ಎದೆಯಲ್ಲಿ, ಶೇರ್ ತ್ತಾನೇಲುಮ್=ಸೇರಿಸಿಕೊಂಡನಾದರೂ, ಒರು=ಒಂದು, ನಾನ್ಱು=ದಿನ, ಮುಹಮ್=ಮುಖವನ್ನು, ನೋಕ್ಕಿ=ನೋಡಿ, ಮೆಯ್ ಮ್ಮೈ=ಸತ್ಯವನ್ನು, ಶೊಲ್ಲಿ=ನುಡಿದು, ವಿಡೈತಾನ್=ಬಿಡುಗಡೆಯನ್ನು, ತರುಮ್ ಏಲ್=ಉಂಟುಮಾಡುವುದಾದರೂ, ಮಿಹ ನನ್ಱು=ಬಹಳ ಒಳ್ಳೆಯದು.

ದುಂಡಗೆ ಸುಂದರವಾಗಿರುವ ಮೊಲೆಗಳ ತೊಂದರೆ ತೀರುವ ಹಾಗೆ ಗೋವಿಂದನಿಗೆ ಒಂದು ಕೈಂಕರ್ಯವನ್ನು ಈ ಜನ್ಮದಲ್ಲಿಯೇ ಮಾಡದೆ, ಇನ್ನೊಂದು ಜನ್ಮವನ್ನು ಪಡೆದು ಮಾಡಬೇಕಾದ ವೈಶಿಷ್ಟ್ಯವು ತಾನೆ ಏನು? ಸೊಬಗಿನಿಂದ ಕೂಡಿದ ಶ್ರೇಷ್ಠವಾದ ಎದೆಯಲ್ಲಿ ಸೇರಿಸಿಕೊಂಡನಾದರೂ, ಒಂದು ದಿನ ಮುಖವನ್ನು ನೋಡಿ ಸತ್ಯವನ್ನು ನುಡಿದು ಬಿಡುಗಡೆಯನ್ನು ಉಂಟುಮಾಡುವುದಾದರೂ ಬಹಳ ಒಳ್ಳೆಯದು.\(೯\)

ಭಗವಂತನಲ್ಲಿ ದಾಸ್ಯ ನಡಸುವುದಕ್ಕೆ, ಅವನ ಸೇವೆ ಮಾಡುವುದಕ್ಕೆ, ಈ ಒಂದು ಜನ್ಮವೇ ಸಾಲದೇ? ಬೇರೆ ಜನ್ಮ ಅಥವಾ ಜನ್ಮಗಳನ್ನು ಪಡಯಲೇಬೇಕೇ? ಒದಗಿ ಬಂದಿರುವ ಈ ಜನ್ಮವನ್ನು ಬಿಟ್ಟು, ವ್ಯರ್ಥವಾಗಿ ಕಳೆದು, ಬೇರೆ ಜನ್ಮಗಳಿಗಾಗಿ ಕಾಯ್ದುಕುಳಿತಿರಬೇಕಾದ ಪ್ರಮೇಯವೇನಿದೆ? ಅವುಗಳಿಗಾಗಿ ಶ್ರಮಪಟ್ಟು ಮೈಮುರಿದು, ತಪಸ್ಸನ್ನಾಚರಿಸಿ, ಅವನ್ನು ಸಂಪಾದಿಸಿಕೊಳ್ಳಬೇಕಾದ ವೈಶಿಷ್ಟ್ಯವೇನು? ಈ ಮುಖ್ಯ ಪ್ರಶ್ನೆಯನ್ನು ಎತ್ತಿಕೊಂಡು ಈಪಾಶುರದಲ್ಲಿ ಗೋದಾದೇವಿ ಉತ್ತರವ್ ಕೊಡುತ್ತಾಳೆ.

ಗೋದಾದೇವಿ ತನ್ನ ಗೆಳತಿಯರಿಗೂ ಬಳಗದ ತಾಯಂದಿರಿಗೂ ಹೇಳುತ್ತಾಳೆ: ಈ ಜನ್ಮದಲ್ಲಿ ನನಗೆ ಸುಂದರವಾದ ದೇಹಸೌಷ್ಠವವಿದೆ. ಅದರಲ್ಲಿಯೂ ಈ ದುಂಡಾದ ಸುಂದರವಾದ ಮೊಲೆಗಳಿವೆ. ಭಗವಂತನ ಸೇವೆ ನಡಸಬೇಕೆಂದು ಅವಕ್ಕೆ ಬಹಳ ಆಶೆಯಾಗಿದೆ. ನನ್ನ ಒಂದು ವಸ್ತುವನ್ನಾದರೂ ಭಗವಂತನಿಗೆ ಸಮರ್ಪಿಸಿ ಕೈಂಕರ್ಯ ನಡಸಬೇಕೆಂದು ಮಹದಾಶೆ ನನಗೆ ಉಂಟಾಗಿದೆ. ನನ್ನ ಮೊಲೆಗಳ ತೊಂದರೆ ನೀಗುವವರೆಗೆ, ಎಂದರೆ, ನನ್ನ ಈ ದೇಹ ಬಿದ್ದು ಹೋಗುವವರೆಗೆ ಭಗವಂತನ ಕೈಂಕರ್ಯವನ್ನು ನಾನು ನಡಸಬಹುದು. ಇದಕ್ಕೆ ಭಗವಂತನು ನನ್ನ ಕೈಹಿಡಿಯಬೇಕು. ಅವನ ಪವಿತ್ರವಾದ ದಿವ್ಯವಾದ ಎದೆಯಲ್ಲಿ ನನಗೆ ಎಡೆಕೊಡಬೇಕು. ಇದರಿಂದ ನನ್ನ ದೇಹವೂ ಪವಿತ್ರವಾಗುವುದು, ನನ್ನ ಆತ್ಮ ಭಗವಂತನನ್ನು ಸೇರುವುದು ಹಾಗಿಲ್ಲವೆಂದರೆ, ನಾನು ನನ್ನ ಆಶೆಯಲ್ಲಿಯೇ ನರಳುತ್ತಿದ್ದರೆ, ಎಂದೋ ಒಂದು ದಿನ ಭಗವಂತ ನನ್ನಲ್ಲಿ ಕೃಪೆದೋರಿ, ನನ್ನ ಕಣ್ಣಮುಂದೆ ಬಂದು, ನನ್ನಲ್ಲಿ ಅವನಿಗೆ ಮಿತಿಮೀರಿದ ಆಶೆಯಿಲ್ಲವೆಂಬ ಸತ್ಯವನ್ನು ನುಡಿದು, ನನ್ನನ್ನು ಈ ಜನ್ಮದಿಂದ ಬಿಡೂಗಡೆ ಮಾಡುವನಲ್ಲದೆ, ಪುನರ್ಜನ್ಮದ ಬಾಧೆಯಿಮ್ದಲೂ ಬಿಡುಗಡೆ ಮಾಡಿ ನನಗೆ ಶಾಶ್ವತಾನಂದವನ್ನು ದಯೆ ಪಾಲಿಸುವನು. ಭಗವಂತನಿಗೆ ಯಾವುದು ಉಚಿತವೆಂದು ತೋರಿಬರುವುದೋ ಹಾಗೆ ಮಾಡಲಿ. ಅದರಂತೆ ನಡೆಯಲು ನಾನು ಬದ್ಧಳು. ಅದೇ ನನಗೆ ಹಿತವಾದದ್ದು.

೧೬೪

ಈ ನರದೇಹ ಬಂದಿರುವಾಗ, ಅದನ್ನು ಭಗವಂತನ ಸೇವೆಯಲ್ಲಿ ತೊಡಗಿಸಲೇಬೇಕು. ಅದರಿಂದ ಭಗವಂತನ ಕೃಪೆಗೆ ಪಾತ್ರನಾಗಬೇಕು. ಈ ಜನ್ಮದಲ್ಲಿಯೇ ಮುಕ್ತಿಯನ್ನು ಸಾಧಿಸಿಕೊಳ್ಳುವುದಕ್ಕೆ ಭಗವಂತನ ಸೇವೆಯೇ ಉತ್ತಮವಾದ ಉಪಾಯ. ಭಗವತ್ಕೈಂಕರ್ಯದಿಂದ ತೃಪ್ತಿಶಾಂತಿಗಳು ಈ ಜನ್ಮದಲ್ಲಿಯೇ ದೊರಕುತ್ತವೆ. ಅನಂತರ, ಅವನು ಶಾಶ್ವತವಾದ ಆನಂದವನ್ನು ಪಡೆಯುವಂತಾಗುತ್ತದೆ.

೧೦.ಅಲ್ಲಲ್ ವಿಳೈತ್ತಪೆರುಮಾನೈ ಆಯರ್ ಪಾಡಿಕ್ಕಣಿವಿಳಕ್ಕೈ

ವಿಲ್ಲಿಪುದುವೈನಹರ್ ನಮ್ಬಿ ವಿಟ್ಟುಚಿತ್ತನ್ ವಿಯನ್ ಕೋದೈ

ವಿಲ್ಲೈತ್ತುಲೈತ್ತ ಪುರುವತ್ತಾಳ್ ವೇಟ್ ಕೈಯುಟ್ರುಮಿಹ ವಿರುಮ್ಬುಮ್

ಶೊಲ್ಲೈತ್ತು ತಿಕ್ಕವಲ್ಲಾರ್ ಕಳ್ ತುನ್ಬಕ್ಕಡಲುಳ್ ತುವಳಾರೇ

ಅಲ್ಲಲ್=ಕೆಟ್ಟತನವನ್ನು, ವಿಳೈತ್ತ=ಬೆಳೆಸಿದ, ಪೆರುಮಾನೈ=ಹಿರಿಮೆಯನ್ನುಳ್ಳವನನ್ನು, ಆಯರ್ ಪಾಡಿಕ್ಕೂ=ನಂದಗೋಕುಲಕ್ಕೆ, ಅಣಿ=ಸುಂದರವಾದ, ವಿಳಕ್ಕೈ=ದೀಫವನ್ನು, ವಿಲ್ಲಿಪುದುವೈನಹರ್=ಶ್ರೀವಿಲ್ಲಿಪುತ್ತೂರು ನಗರದ, ನಮ್ಬಿ=ಪವಿತ್ರಾತ್ಮನಾದ, ವಿಟ್ಟುಚಿತ್ತನ್=ವಿಷ್ಣುಚಿತ್ತನ, ವಿಯನ್=\(ಆಕಾಶದಂತೆ\)ಹಿರಿಮೆಯನ್ನುಳ್ಳ, ಕೋದೈ=ಗೋದಾದೇವಿಯು, ವಿಲ್ಲೈ=ಬಿಲ್ಲನ್ನು, ತುಲೈತ್ತ=ತಿರಸ್ಕರಿಸತಕ್ಕ, ಪುರುವತ್ತಾಳ್=ಹುಬ್ಬುಗಳುಳ್ಳವಳಾಗಿ, ವೇಟ್ ಕೈ=ವಿನೋದಕ್ಕಾಗಿ, ಉಟ್ರು=ನಡೆದದ್ದನ್ನು\(ಸತ್ಯವನ್ನು\) ಮಿಹ=ಹೆಚ್ಚಾಗಿ, ವಿರುಮ್ಬುಮ್=ಆಶೆಯಿಂದ ವಿವರಿಸುವ, ಶೊಲ್ಲೈ=ಮಾತನ್ನು, ತುತಿಕ್ಕ ವಲ್ಲಾರ್ ಹಳ್=ಹೊಗಳಬಲ್ಲವರು, ತುಯ್ನ್ಬಮ್=ದುಃಖದ, ಕಡಲುಳ್=ಕಡಲಿನಲ್ಲಿ, ತುವಳಾರೇ=ತೊಳಲುವುದಿಲ್ಲ.

ಕೆಟ್ಟ ತನವನ್ನು ಬೆಳೆಸಿದ ಹಿರಿಮೆಯನ್ನುಳ್ಳವನನ್ನು, ನಮ್ದಗೋಕುಲಕ್ಕೆ ಸುಂದರವಾದ ದೀಪವಾದವನನ್ನು, ಶ್ರೀವಿಲ್ಲಿಪುತ್ತೂರು ನಗರದ ಪವಿತ್ರಾತ್ಮನಾದ ವಿಷ್ಣುಚಿತ್ತನ ,ಮಗಳೆಂಬ ಹಿರಿಮೆಯನ್ನುಳ್ಳ ಗೋದಾದೇವಿಯು ಬಿಲ್ಲನ್ನು ತಿರಸ್ಕರಿಸತಕ್ಕ ಹುಬ್ಬುಗಳನ್ನುಳ್ಳವಳಾಗಿ ವಿನೋದಕ್ಕೋಸ್ಕರವಾಗಿ ನಡೆದದ್ದನ್ನು\(ಸತ್ಯವನ್ನು\)ಬಹಳ ಆಶೆಯಿಂದ ವಿವರಿಸುವ ಮಾತನ್ನು ಹೊಗಳಬಲ್ಲವರು ದುಃಖ್ಹದ ಕಡಲಲ್ಲಿ ತೊಳಲುವುದೇ ಇಲ್ಲ.\(೧೦\)

ಧರ್ಮಕ್ಕೆ ಬೆಲೆ ಇಲ್ಲದೆ ಹೋದಾಗಲೆಲ್ಲಾ ಅಧರ್ಮ ದುಷ್ಟತನಗಳು ಬಹಳವಾಗಿ ಹೆಚ್ಚುವಾಗಲೆಲ್ಲಾ, ಮತ್ತೆ ಧರ್ಮಕ್ಕೆ ಅದರ ಶ್ರೇಷ್ಠವಾದ ಸ್ಥಾನವನ್ನುಂಟು ಮಾಡುವುದಕ್ಕೂ, ಧರ್ಮವನ್ನು ಕಾಪಾಡುವುದಕ್ಕೂ ಅಧರ್ಮವನ್ನು ನಿರ್ಮೂಳಗೊಳಿಸುವುದಕ್ಕೂ, ದುಷ್ಟನಿಗ್ರಹಕ್ಕೂ, ಒಳ್ಳೆಯವರ\(ಶಿಷ್ಟರ\) ಸಂರಕ್ಷಣೆಗೂ, ಪದೇ ಪದೇ ತಾನು ಅವತರಿಸುವುದಾಗಿ ಭಗವಂತನು ಮಾತುಕೊಟ್ಟಿದ್ದಾನೆ. ಆದ್ದರಿಂದ, ಧರ್ಮಕುಗ್ಗಿದಾಗ, ಅಧರ್ಮ ದುಷ್ಟತನಗಳು ಮಿತಿಮೀರಿ

೧೬೫

ಬೆಳೆಯುವುದಕ್ಕೆ ಅವಕಾಶವನ್ನು ಕಲ್ಪಿಸುವವನು ಭಗವಂತನೇ. ಕೆಟ್ಟತನವನ್ನು “ಬೆಳೆಸುವ ಹಿರಿಮೆಯನ್ನುಳ್ಳವನು” ಎಂದು ಇಲ್ಲಿ ಹೇಳಿರುವುದು ಈ ಕಾರಣದಿಂದ.

ದುಷ್ಟರಾದ ಕಂಸಾದಿಗಳು ಮಿತಿಮೀರಿ ಹೆಚ್ಚಿಕೊಂಡಾಗ ಅವರ ಕೆಟ್ಟತನ ಮೇರೆ ಮೀರಿದಾಗ, ಭಗವಂತನು ಅವರ ನಿರ್ಮೂಲನಕ್ಕಾಗಿಯೇ ನಂದಗೋಕುಲದಲ್ಲಿ ಕೃಷ್ಣನಾಗಿ ಅವತರಿಸಿದನು. ಅವನು ಮಗುವಿನಿಂದ ಬೆಳೆಯುತ್ತಾ ಬೆಳೆಯುತ್ತಾ ನಂದಗೋಕುಲದ ಜನರಿಗೆಲ್ಲಾ ಪ್ರಿಯತಮನೆನಿಸಿಕೊಂಡು ಮುದ್ದಿನ ಮಗುವಾಗಿ, ಅವರ ತನುಮಗಳನ್ನು ಸೂರೆಗೊಂಡು ಅಲ್ಲಿ ಆನಂದವನ್ನು ತುಂಬಿ ತುಳುಕಾಡಿಸುತ್ತಾ, ಇಡಿಯ ಗೋಕುಲದ ಮಣಿದೀಪವೇ ಅವನು.

ಭಗವಂತನಲ್ಲಿಯೇ ಅತಿಶಯವಾಗಿ ಅನುರಕ್ತಳಾಗಿ ಭಗವಂತನ ಹೊರತು ಯಾರನ್ನೂ ಮದುವೆಯಾಗೆನೆಂದು ಹಟತೊಟ್ಟವಳು ಗೋದಾದೇವಿ. ಶ್ರೀವಿಲ್ಲಿಪುತ್ತೂರಿನಲ್ಲಿ ಶ್ರೀವಟಪತ್ರಶಾಯಿಯ ಸೇವೆ ಮಾಡಿಕೊಂಡು ಪವಿತ್ರಾತ್ಮನೆಂದು ಸಾತ್ತ್ವಿಕ ಶಿರೋಮಣಿಯೆಂದು, ಹೆಸರಾಂತ ಸದ್ಬ್ರಾಹ್ಮನನೇ ವಿಷ್ಣುಚಿತ್ತ. ಆತನ ಮುದ್ದಿನ ಸಾಕುಮಗಳು ಎಂಬ ಹಿರಿಮೆಯನ್ನುಳ್ಳವಳು ಗೋದಾದೇವಿ. ಅವಳು ಸುಗುಣಾತಿಶಯಗಳಲ್ಲಿ ಭಗವಂತನಿಗೆ ತಕ್ಕ ಕನ್ಯೆಯೇ. ಅಲ್ಲದೆ, ಅವಳು ಅನಾದೃಶ ಸುಂದರಿ. ತಿದ್ದಿ ಮಾಡಿದಂಥ ಮೈ, ಮಾಟ, ರೂಪ,ಸೌಂದರ್ಯಾದಿಗಳು, ಎಲ್ಲರನ್ನೂ ಮುಗ್ಧಗೊಳಿಸುವಂಥವು. ಅವಳ ಹುಬ್ಬುಗಳು ಬಿಲ್ಲನ್ನು ತಿರಸ್ಕರಿಸುವಂಥವು- ಈ ಒಂದು ನಿದರ್ಶನದಿಂದಲೇ ಅವಳ ದಿವ್ಯಸೌಂದರ್ಯವನ್ನು ಅಡಕಮಾಡಲಾಗಿದೆ- ಅವಳ ಮಾನವ ಸೌಂದರ್ಯವನ್ನು ಭಗವಂತನ ದಿವ್ಯಸೌಂದರ್ಯದೊಂದಿಗೆ ಕೂಡಿಸಬೇಕೆಂಬುದು ಅವಳ ಉತ್ಕಟಾಕಾಂಕ್ಷೆ. \(ಅವಳು ಹುಟ್ಟಿದ್ದು, ಒಂದು ಜನ್ಮದಲ್ಲಿಯೇ ಮಾನವನು ಮುಕ್ತನಾಗಬಲ್ಲ ಎಂಬುದನ್ನು ತೋರಿಸುವುದಕ್ಕೆ ಎನ್ನಬಹುದಾಗಿದೆ\). ಅದಕ್ಕೆ ತಕ್ಕಂತೆ ಪ್ರಯತ್ನಪಟ್ಟು ಕಡೆಗೆ ತನ್ನ ಗುರಿಯನ್ನು ಅವಳು ಸಾಧಿಸಿಕೊಂಡಳು\!

ಗೋದಾದೇವಿಯ ಜೀವನದಲ್ಲಿ ನಡೆದದ್ದನ್ನು ಒಮ್ದು “ವಿನೋದ” ಎಂದು ಹೇಳಲಾಗಿದೆ. “ವಿನೋದ”ಎಂಬುದಕ್ಕಿಂತ “ವಿಚಿತ್ರ, ವಿಸ್ಮಯಕಾರಕ” ಎನ್ನಬೇಕಿತ್ತು ಎನ್ನಿಸುತ್ತದೆ. ನಡೆದದ್ದನ್ನು ನಡೆದ ಹಾಗೆಯೇ ಆದರೆ, ವಿನೋದವಾಗಿ ನಿಂದಾಸ್ತುತಿಯ ರೂಪದಲ್ಲಿ, ಅವಳು ಹಾಡಿಹೇಳಿದ ಈ ಹತ್ತು ಪಾಶುರಗಳನ್ನು ಅರ್ಥವತ್ತಾಗಿ, ಚೆನ್ನಾಗಿ ತಿಳಿದುಕೊಂಡವರಿಗೆ ಭಗವಂತನಲ್ಲಿ ಪ್ರೇಮವು ಹೆಚ್ಚುವುದು. ದುಃಖದ ಕಡಲೆಂದ ವರ್ಣಿಸಲಾಗುವ ಸಾಂಸಾರಿಕ ತಾಪತ್ರಯಗಳೆಲ್ಲವೂ ಮಾಯವಾಗುವುವು. ಅವರಿಗೆ ಹುಟ್ಟು-ಸವೌಗಳ ತೊಳಲಾಟ ಇಲ್ಲವಾಗುತ್ತದೆ. ಎಂದರೆ, ಅವರು ಭಗವಂತನನ್ನು ಸೇರುತ್ತಾರೆ. ಹೀಗಿದೆ, ಈ ತಿರುಮೊೞಿಯ ಫಲಶ್ರುತಿ.

ಅಡಿಯ ನಡೆ: ಕಣ್ಣನ್, ಪಾಲ್, ಕಂಜೈ, ಆರೇ, ಅೞಿಲ್, ನಡೈ, ವೆಟ್ರಿ, ಉಳ್ಳೇ, ಕೊಮ್ಮೈ, ಅಲ್ಲಲ್, \(ಪಟ್ಟಿ\)

೧೬೬

ಶ್ರೀಃ

ಶ್ರಿಯೈ ನಮಃ

ಹದಿನಾಲ್ಕನೆಯ ತಿರುಮೊೞಿ  ಪಟ್ಟಿಮೇಯ್ ನ್ದೋರ್

೧.ಪಟ್ಟಿಮೇಯ್ ನ್ದೋರ್ ಕಾರೇಱು ಪಲದೇವಱ್ ಕೋರ್ ಕೀೞ್ ಕ್ಕನ್ಱಾಯ್

ಇಟ್ಟೀಱಿಟ್ಟು ವಿಳೆಯಾಡಿ ಇಙ್ಗೇ ಪೋದಕ್ಕಣ್ಡೀರೇ

ಇಟ್ಟಮಾನ ಪಶುಕ್ಕಳೈಯಿನಿದು ಮಱಿತ್ತು ನೀರೂಟ್ಟಿ

ವಿಟ್ಟುಕೊಣ್ಡು ವಿಳೈಯಾಡ ವಿರುನ್ದಾವನತ್ತೇ ಕಣ್ಡೋಮೇ

ಪಟ್ಟಿ=ಅಂಕೆಯಿಲ್ಲದೆ\(ಸ್ವೇಚ್ಛೆಯಾಗಿ\), ಮೆಯ್ ನ್ದ=ಮೇಯ್ದುಕೊಂಡು\(ತಿರುಗಾಡಿಕೊಂಡು\)ಇರುವ, ಓರ್=ಒಂದು, ಕಾರ್=ಕರಿಯ, ಏಱು=ಸಲಗ\(ವೃಷಭ\)ವೆನ್ನುವುದು, ಪಲದೇವಱ್ ಕು=ಬಲದೇವನಿಗೆ, ಓರ್=ಸಾಟಿಯಿಲ್ಲದ,ಕೀೞ್=ಚಿಕ್ಕ, ಕನ್ಱು=ಕರುವು\(ತಮ್ಮನು\)ಆಯ್=ಆಗಿ, ಇಟ್ಟೀಱೊಟ್ಟು=ಹರ್ಷೋದ್ಗಾರಗಳನ್ನು ಮಾಡುತ್ತಾ, ವಿಳೈಯಾಡಿ=ಆಟವಾಡುತ್ತಾ, ಇಙ್ಗೇ=ಇಲ್ಲಿಯೇ, ಪೋದ=ಬರುವುದನ್ನು, ಕಣ್ಡೀರೇ=ನೋಡಿದ್ದೀರಾ? ಇಟ್ಟಮ್ ಆನ=ತನಗೆ ಇಷ್ಟವಾದ, ಪಶುಕ್ಕಳೈ=ಹಸುಗಳನ್ನು, ಇನಿದು=ಪ್ರೀತಿಯಿಂದ\(ತೃಪ್ತಿಯಾಗುವಂತೆ\), ಮಱಿತ್ತು=ಮತ್ತೆ ಮತ್ತೆ ಮೇಯಿಸಿ, ನೀರ್=ನೀರನ್ನು, ಊಟ್ಟಿ=ಕುಡಿಸಿ, ವಿಟ್ಟುಕ್ಕೊಣ್ಡು=ಮುಂದೆ ಬಿಟ್ಟುಕೊಂಡು, ವಿಳೈಯಾಡ=ಆಟವಾಡುವುದನ್ನು, ವಿರುನ್ದಾವನತ್ತೇ=ಬೃಂದಾವನದಲ್ಲಿಯೇ, ಕಣ್ಡೋಮ್=ಕಂಡೆವು.

ಅಂಕೆಯಿಲ್ಲದಂತೆ ಸ್ವೇಚ್ಛೆಯಾಗಿ ತಿರುಗಾಡಿಕೊಂಡು\(ಮೇಯ್ದುಕೊಂಡು\) ಇರುವ ಒಂದು ಕರಿಯ ಸಲಗ\(ವೃಷಭ\)ವೆನ್ನುವುದು ಬಲದೇವನ ಸಾಟಿಯಿಲ್ಲದ ತಮ್ಮನಾಗಿ, ಹರ್ಷೋದ್ಗಾರಗಳನ್ನು ಮಾಡುತ್ತಾ, ಆಟವಾಡುತ್ತಾ, ಇಲ್ಲಿಯೇ ಬಂದದ್ದನ್ನು ನೋಡಿದಿರಾ? ತನಗೆ ಇಷ್ಟವಾದ ಹಸುಗಳನ್ನು ಮಮತೆಯಿಂದ ತೃಪ್ತಿಯಾಗುವಂತೆ ಮೇಯಿಸಿ, ನೀರು ಕುಡಿಸಿ, ಮುಂದೆ ಬಿಟ್ಟುಕೊಂಡು ಆಟವಾಡುವುದನ್ನು ಬೃಂದಾವನದಲ್ಲಿಯೇ ಕಂಡೆವು.\(೧\)

ಇದುವರೆಗೆ, ಗೋದಾದೇವಿ ಅತ್ತು ಕರೆದು ಗೋಳಾಡಿದರೂ, ಭಗವಂತನು ಅವಳಿಗೆ ಕಾಣಿಸಿಕೊಳ್ಳಲಿಲ್ಲ. ಅವನನ್ನು ಕಣ್ಣಾರ ಕಂಡೆವೆಂದೂ, ಅವನು ಇಂಥ ಸ್ಥಳದಲ್ಲಿದ್ದಾನೆಂದೂ ನಿರ್ದಿಷ್ಟವಾಗಿ ಅವಳಿಗೆ ಹೇಳಿದವರಿಲ್ಲ. ಭಗವಂತನು ತನ್ನ ಲೀಲಾವಿನೋದಗಳನ್ನು ನಡಸಿ ತೋರಿಸಿದ ಸ್ಥಳಗಳಲ್ಲಿ ಗೋದಾದೇವಿಯೂ ತಿರುಗಾಡಿ, ಅಲ್ಲಿ ತಾನು ಕಂಡಕಂಡವರನ್ನೆಲ್ಲಾ ಕೇಳುತ್ತಾಳೆ:”ಯಾವ ಬಗೆಯ ಅಡ್ಡಿ ಆತಂಕಗಳೂ ಇಲ್ಲದಂತೆ ಸ್ವೇಚ್ಛೆಯಾಗಿ ದನಕರುಗಳನ್ನು ಮೇಯಿಸಿಕೊಂಡು, ಅವುಗಳ ಹಿಂದೆ ತಿರುಗಾಡುತ್ತಾ, ಹರ್ಷೋದ್ಗಾರಗಳನ್ನು ಮಾಡುತ್ತಾ, ಬಲದೇವನ ತಮ್ಮನೆನಿಸಿಕೊಂಡ, ಕರಿಯ ವೃಷಭನೊಬ್ಬನು ಇತ್ತ ಕಡೆ ಬಂದದ್ದನ್ನು ನೀವೇನಾದರೂ ನೋಡಿದಿರಾ?”ಅದಕ್ಕೆ ಅವರು ಹೇಳುತ್ತಾರೆ:”ಓಹೋ, ನೋಡಿದ್ದೇವೆ. ಅವನು ತನಗೆ ಇಷ್ಟವಾದ ಹಸುಗಳನ್ನು ಆರಿಸಿಕೊಂಡು, ಅವುಗಳನ್ನು ತೃಪ್ತಿಯಾಗುವಂತೆ ಮೇಯಿಸಿ, ನೀರು ಕುಡಿಸಿ, ಮಮತೆಯಿಂದ ನೋಡಿಕೊಂಡು, ಅವುಗಳನ್ನು ವಿಶ್ರಾಂತಿಗೆಂದು

೧೬೭

ಮುಂದೆ ಬಿಟ್ಟುಕೊಂಡು ತಾನು ಆನಂದದಿಂದ ಆಟವಾಡುತ್ತಾ ಕಾಲಕಳೆಯುತ್ತಿರುವುದನ್ನು ಇಲ್ಲಿಯೇ, ಈ ಬೃಂದಾವನದಲ್ಲಿಯೇ ನೋಡಿದ್ದೇವೆ”.

“ಭಗವಂತನನ್ನು ನೋಡಿದ್ದೀರಾ? ಎಲ್ಲಿದ್ದಾನೆ? ಹೇಗಿದ್ದಾನೆ?”- ಇತ್ಯಾದಿ ಪ್ರಶ್ನೆಗಳು ಸರ್ವಸಾಮಾನ್ಯ. ಆದರೆ, ಅವುಗಳಿಗೆ ಸರಿಯಾದ ಉತ್ತರ ಬರುವುದು ಅತಿ ವಿರಳ. ಇಲ್ಲ ಎಂದೇ ಹೇಳಬೇಕು. ಈ ಪಾಶುರದಲ್ಲಿ “ಭಗವಂತನನ್ನು ಕಂಡೆವು”, “ಅವನು ದನಕರುಗಳ ಯೋಗಕ್ಷೇಮವನ್ನು ನೋಡಿಕೊಳ್ಳುತ್ತಿದ್ದ”, “ಆನಂದದಿಂದ ಆಟವಾಡುತ್ತಿದ್ದ”, “ಅವನು ಆಡುತ್ತಾ ಕಾಲಕಳೆಯುತ್ತಿದ್ದಾ ಸ್ಥಳ ಇಕೋ ಇದೇ”-ಹೀಗೆ, ನಿರ್ದಿಷ್ಟವಾಗಿ ಉತ್ತರ ಬಂದಿದೆ. ಭಗವಂತನು ಈ ಲೋಕದಲ್ಲಿ ಅವತರಿಸಿ ಅವನ ಲೀಲಾವಿನೋದಗಳನ್ನು ನಡಸಿ ತೋರಿಸಿದ ಸ್ಥಳಗಳನ್ನೆಲ್ಲಾ ಪವಿತ್ರಯಾತ್ರಾಸ್ಥಳಗಳೆಂದು ತಿಳಿಯುತ್ತಾರೆ.ಜನ ಅಲ್ಲಿಗೆ ಹೋಗಿ, ಅಲ್ಲಿ ತಿರುಗಾಡುವಾಗ, ಭಗವಂತನ ದಿವ್ಯಲೀಲೆಗಳ ನೆನಪನ್ನು ಪಡೆಯುವುದರಿಂದಲೂ, ಅವನಲ್ಲಿ ತಮಗಿರುವ ಅಪಾರವಾದ ಭಕ್ತಿಯಿಂದಲೂ ಭಗವಂತನನ್ನು ಆ ಸ್ಥಳಗಳಲ್ಲಿ ನೋಡಬಹುದೆಂಬ\(ನೋಡಲೇ ನೋಡುತ್ತೇವೆಂಬ\) ನಂಭಿಕೆಯನ್ನು ಪಡೆಯುತ್ತಾರೆ. ಭಗವಂತನು ಎಲ್ಲೆಲ್ಲೂ ಇದ್ದಾನೆ. ಅವನು ಇಲ್ಲದ ಸ್ಥಳವೇ ಇಲ್ಲ ಎಂಬ ಸತ್ಯದ ನುಡಿಯೂ ಅದರ ನಂಬಿಕೆಯಾಗಿ ಅವನಷ್ಟೇ ಅನಾದಿಯಾದದ್ದು.

ಭಗವಂತನು ಸರ್ವಸ್ವತಂತ್ರನು. ಸಾಟಿಯಿಲ್ಲದವನು. ಆನಂದಸ್ವರೂಪನು “ಗೋಪಾಲ”ನು. ಅವನ ಆಟಗಳೂ, ಓಡಾಟಗಳೂ, ಜೀವಿಗಳನ್ನು ತನ್ನ ಕಡೆಗೆ ಆಕರ್ಷಿಸುವುದಕ್ಕೆ. ಅವನ ಹರ್ಷೋದ್ಗಾರಗಳು ಜೀವಿಗಳ ಹೃದಯದಲ್ಲಿ ಹರ್ಷವನ್ನು ತುಂಬುವುದಕ್ಕೆ ಅವರನ್ನು ತೃಪ್ತಿ ಸಮೃದ್ಧಿಗಳ ಕಡೆಗೆ ನಡೆಯುವಂತೆ ಹುರಿದುಂಬಿಸುವುದಕ್ಕೆ, ಅವರ ಭಯವನ್ನು ನೀಗಿಸುವುದಕ್ಕೆ.

೨.ಅನುಙ್ಗವೆನ್ನೈಪ್ಪಿರಿವುಶೆಯ್ದು ಆಯರ್ ಪಾಡಿ ಕವರ್ ನ್ದುಣ್ಣುಮ್

ಕುಣಙ್ಗುನಾಱಿಕ್ಕೂಟ್ಟೇಟ್ರೈಕ್ಕೋವರ್ ತ್ತನನೈ ಕಣ್ಡೀರೇ

ಕಣಙ್ಗಳೋಡು ಮಿನ್ ಮೇಹಮ್ ಕಲನ್ದಾಱ್ ಪೋಲ್ ವನಮಾಲೈ

ಮಿನುಙ್ಗನಿನ್ಱು ವಿಳೈಯಾಡ ವಿರುನ್ದಾವನತ್ತೇ ಕಣ್ಡೋಮೇ

ಅನುಙ್ಗ=ನಾನು ಸಂಕಟಪಡುವಂತೆ, ಎನ್ನೈ=ನನ್ನನ್ನು, ಪಿರಿವಿದು ಶೆಯ್ದು=ಅಗಲಿಸಿಬಿಟ್ಟು, ಆಯರ್ ಪಾಡಿ=ನಂದಗೋಕುಲವನ್ನು, ಕವರ್ ನ್ದು=ಆಶೆಯಿಂದ, ಉಣ್ಣುಮ್=ಅನುಭವಿಸುವವನಾಗಿ, ಕುಣುಙ್ಗು=\(ಬೆಣ್ಣೆಯ\)ವಾಸನೆಯನ್ನು, ನಾಱಿ=ನಾರುವವನಗಿ, ಕುಟ್ಟಿ ಏಟ್ರೈ=ಎಳೆಯ ವೃಷಭನಾದ, ಕೋವರ್ದನನೈ=ಗೋವರ್ಧನನನ್ನು, ಕಣ್ಡೀರೇ=ನೋಡಿದಿರಾ? ಕಣಙ್ಗಳೋಡು=ದನಕರುಗಳ ಮಂದೆಗಳೊಡನೆ, ಮಿನ್=ಮಿಂಚೂ, ಮೇಹಮ್=ಮೇಘವೂ, ಕಲನ್ದಾಲ್ ಪೋಲ್=ಕೂಡಿಕೊಂಡಂತೆ, ವನಮಾಲೈ=ವನಮಾಲೆಯು, ಮಿನುಙ್ಗ=ಹೊಳೆಯುತ್ತಾ\(ಪ್ರಕಾಶಿಸುತ್ತಾ\), ನಿನ್ಱು=ಇದ್ದುಕೊಂಡು, ವಿಳೈಯಾಡ=ಆಟವಾಡುವುದನ್ನು

೧೬೮

ವಿರುನ್ದಾವನತ್ತೇ=ಬೃಂದಾವನದಲ್ಲಿಯೇ ಕಣ್ಡೋಮೇ=ನೋಡಿದವಲ್ಲ\!

ನಾನು ಸಂಕಟಪಡುವಂತೆ ನನ್ನನ್ನು ಅಗಲಿಸಿಬಿಟ್ಟು ನಂದಗೋಕುಲವನ್ನು ಆಶೆಯಿಂದ ಅನುಭವಿಸುವವನೂ ಬೆಣ್ಣೆಯ ನಾತವನ್ನು ನಾರುವವನೂ, ಎಳೆಯ ವೃಷಭನೂ, ಗೋವರ್ಧನನೂ ಆದ ಕೃಷ್ಣನನ್ನು ನೋಡಿದಿರಾ? ಮಿಂಚೂ ಮೋಡವೂ ಕೂಡಿಕೊಂಡ ಹಾಗೆ, ದನಕರುಗಳ ಮಂದೆಗಳೊಡನೆ ವನಮಾಲೆಯು ಪ್ರಕಾಶಿಸುತ್ತಾ ಇರುವಂತೆ ಆಟವಾಡುವುದನ್ನು ಬೃಂದಾವನದಲ್ಲಿಯೇ ಕಂಡೆವಲ್ಲ\!\(೨\)

೩.ಮಾಲಾಯ್ ಪ್ಪಿಱನ್ದ ನಮ್ಬಿಯೈ ಮಾಲೇ ಶೆಯ್ಯುಮ್ ಮಣಾಳನೈ

ಏಲಾಪ್ಪೊಯ್ ಹಳುರೈಪ್ಪಾನೈ ಯಿಙ್ಗೇ ಪೋದಕ್ಕಣ್ಡೀರೇ

ಮೇಲಾಲ್ ಪರನ್ದ ವೆಯಿಲ್ ಕಾಪ್ಪಾನ್ ವಿನದೈಶಿಱುವನ್ ಶಿಱುಹೆನ್ನುಮ್

ಮೇಲಾಪ್ಪಿನ್ ಕೀೞ್ ವರುವಾನೈ ವಿರುನ್ದಾವನತ್ತೇ ಕಣ್ಡೋಮೇ

ಮಾಲ್=ಪ್ರೇಮಸ್ವರೂಪನು, ಆಯ್=ಆಗಿ, ಪಿಱನ್ದ=ಅವತರಿಸಿದ, ನಮ್ಬಿ=ಭಗವಂತನನ್ನು, ಮಾಲೇ=ಪ್ರೇಮವನ್ನು, ಶೆಯ್ಯುಮ್=ಉಂಟುಮಾಡುವ, ಮಣಾಳನೈ=ಸುಂದರಪುರುಷನನ್ನು, ಏಲಾ=ಸಂಬಂಧವಿಲ್ಲದಂತೆ\(ಹೊಂದಿಕೆಯಿಲ್ಲದಂತೆ\), ಪೊಯ್ ಹಳ್=ಸುಳ್ಳುಗಳನ್ನು, ಉರೈಪ್ಪಾನೈ=ಹೇಳುವವನನ್ನು, ಇಙ್ಗೇ=ಈ ಸ್ಥಳದಲ್ಲಿ, ಪೋದ=ಬಂದದ್ದನ್ನು, ಕಣ್ಡೀರೇ=ನೋಡಿದಿರಾ? ಮೇಲಾಲ್=ಮೇಲುಗಡೆ, ಪರನ್ದ=ಹರಡಿರುವ, ವೆಯಿಲ್=ಬಿಸಿಲಿನಿಂದ, ಕಾಪ್ಪಾನ್=ರಕ್ಷಿಸುವುದಕ್ಕಾಗಿ, ವಿನದೈ=ವಿನತೆಯ, ಶಿಱುವನ್=ಮಗನ, ಶಿಱುಹು=ರೆಕ್ಕೆಗಳು, ಎನ್ನುಮ್=ಎಂಬ, ಮೇಲಾಪ್ಪಿನ್=ಮೇಲು ಹೊದಿಕೆಯ, ಕೀೞ್=ಕೆಳಗಡೆ, ವರುವಾನೈ=ಬರುವವನನ್ನು\(ಭಗವಂತನನ್ನು\), ವಿರುನ್ದಾವನತ್ತೇ=ವೃಂದಾವನದಲ್ಲಿಯೇ, ಕಣ್ಡೋಮೇ=ಕಂಡೆವಲ್ಲಾ.

ಪ್ರೇಮಸ್ವರೂಪನಾಗಿ ಅವತರಿಸಿದ ಭಗವಂತನನ್ನು, ಪ್ರೇಮವನ್ನುಂಟುಮಾಡುವ ಸುಂದರ ಪುರುಷನನ್ನು , ಹೊಂದಿಕೆಯಿಲ್ಲದ ಹಾಗೆ ಸುಳ್ಳುಗಳನ್ನು ಹೇಳುವವನನ್ನು, ಅವನು ಇಲ್ಲಿ ಬಂದದ್ದನ್ನು ನೋಡಿದಿರಾ? ಮೇಲುಗಡೆ ಹರಡಿರುವ ಬಿಸಿಲಿನಿಂದ ರಕ್ಷಿಸುವುದಕ್ಕಾಗಿ, ವಿನತೆಯ ಮಗನ ರೆಕ್ಕೆಗಳೆಂಬ ಮೇಲುಹೊದಿಕೆಯ\(ಮೇ;ಉಕಟ್ಟಿನ\) ಕೆಳಗಡೆ ಬರುವ ಭಗವಂತನನ್ನು ಬೃಂದಾವನದಲ್ಲಿಯೇ ಕಂಡೆವಲ್ಲಾ\! \(೩\)

ಬೃಂದಾವನದಲ್ಲಿ ಕೃಷ್ಣನು ಹೇಗಿದ್ದಾನೆ ಎಂಬುದನ್ನು ಗೋದಾದೇವಿ ವಿವರಿಸುತ್ತಾಳೆ. ಕಾರ್ಮುಗಿಲಿನ ನಡುವೆ ಮಿಂಚು ಹೊಳೆದರೆ ಅದೊಂದು ವಿಚಿತ್ರ ಶೋಭೆಯಾಗಿರುವುದು. ದನಕರುಗಳ ಮಂದೆಗಳ ನಡುವೆ ವನಮಾಲೆಯನ್ನು ಧರಿಸಿರುವ ಶ್ರೀಕೃಷ್ಣನು ಹೊಳೆಹೊಳೆಯುತ್ತಾ ತಿರುಗಾಡುತ್ತಾ ಆಟವಾಡುತ್ತಿರುತ್ತಾನೆ. \(ಇದು ಹಿಂದಿನ ಪಾಶುರದ ಉಪಮಾನ\) ಈ ಪಾಶುರದಲ್ಲಿ ಗೋದಾದೇವಿ ಶ್ರೀಕೃಷ್ಣನನ್ನು ಪ್ರೇಮಸ್ವರೂಪನೂ ವ್ಯಾಮೋಹಕಾರಕನೂ

೧೬೯

ಸುಂದರನೂ ಎನ್ನುತ್ತಾಳೆ. ಬೃಂದಾವನದಲ್ಲಿ ಅವನು ಆನಂದದಿಂದ ಅಲೆದಾಡುತ್ತಿರುವಾಗ ಬಿಸಿಲಿನ ಬೇಗೆ ಅವನನ್ನು ಬಾಧಿಸಬಹುದೇ? ಅದನ್ನು ತಡೆಯುವುದಕ್ಕಾಗಿ ವಿನತೆಯ ಮಗನಾದ ಗರುಡನು ತನ್ನ ರೆಕ್ಕೆಗಳನ್ನು ಹರಡಿಕೊಂಡು ಕೃಷ್ಣನು ಓಡಾಡುವ ಕಡೆಗಳಲ್ಲೆಲ್ಲಾ ಅವನಿಗೆ ಉತ್ತಮವಾದ ಮೇಲ್ಕಟ್ಟಿನಂತೆ ಇದ್ದುಕೊಂಡು ತನ್ನ ಅಲ್ಪಸೇವೆಯನ್ನು ಭಗವಂತನಲ್ಲಿ ಸಲ್ಲಿಸುತ್ತಾನೆ

೪.ಕಾರ್ ತ್ತಣ್ ಕಮಲಕ್ಕಣ್ಣೆನ್ನುಮ್ ನೆಡುಙ್ಗಯಿಱುಪಡುತ್ತು, ಎನ್ನೈ

ಈರ್ ತ್ತುಕ್ಕೊಣ್ಡು ವಿಳೈಯಾಡುಮ್ ಈಶನ್ ಱನ್ನೈಕ್ಕಣ್ಡೀರೇ

ಪೋರ್ ತ್ತ ಮುತ್ತಿನ ಕುಪ್ಪಾಯಪ್ಪುಹರ್ ಮಾಲ್ ಯಾನೈಕ್ಕನ್ಱೇ ಪೋಲ್

ವೇರ್ ತ್ತು ನಿನ್ಱು ವಿಳೈಯಾಡ ವಿರುನ್ದಾವನತ್ತೇ ಕಣ್ಡೋಮೇ

ಕಾರ್=ಕಾರ್ಮುಗಿಲಿನಲ್ಲಿ, ತಣ್=ತಂಪಾದ, ಕಮಲಮ್=ಕಮಲವೆಂಬಮ್ತೆ, ಕಣ್ ಎನ್ನುಮ್=ಕಣ್ಣು ಎಂಬ, ನೆಡು=ದೊಡ್ಡ, ಕಯಿಱು=ಪಾಶದಲ್ಲಿ, ಎನ್ನೈ=ನನ್ನನ್ನು, ಪಡುತ್ತು=ಸಿಕ್ಕಿಸಿಕೊಂಡು, ಈರ್ ತ್ತುಕ್ಕೊಣ್ಡು=ಎಳೆದುಕೊಂಡು\(ಎಳೆದಾಡುತ್ತಾ\), ವಿಳೈಯಾಡುಮ್=ಆಟವಾಡುವ, ಈಶನ್ ತನ್ನೈ=ಈಶನನ್ನು \(ಭಗವಂತನನ್ನು\), ಕಣ್ಡೀರೇ=ನೋಡಿದಿರಾ?ಪೋರ್ ತ್ತ=ಪೋಣಿಸಿದ, ಮುತ್ತಿನ್=ಮುತ್ತಿನ, ಕುಪ್ಪಾಯಮ್=ಅಂಗಿಯನ್ನು ಧರಿಸಿ, ಪುಹರ್=ಪ್ರಕಾಶಿಸುವ, ಮಾಲ್=ದೊಡ್ಡ, ಯಾನೈಕನ್ಱೇ ಪೋಳ್=ಆನೆಯ ಮರಿಯ ಹಾಗೆ, ವೇರ್ ತ್ತು=ಬೆವತು, ನಿನ್ಱು= ನಿಂತು, ವಿಳೈಯಾಡ=ಆಟವಾಡುತ್ತಿರುವುದನ್ನು, ವಿರುನ್ದಾವನತ್ತೇ=ಬೃಂದಾವನದಲ್ಲಿಯೇ, ಕಣ್ಡೋಮೇ=ಕಂಡೆವಲ್ಲ.

ಕಾರ್ಮುಗಿಲಿನಲ್ಲಿ ತಂಪಾದ ಕಮಲದಂತಿರುವ ಕಣ್ಣು ಎಂಬ ದೊಡ್ಡ ಪಾಶದಲ್ಲಿ ನನ್ನನ್ನು ಸಿಕ್ಕಿಸಿಕೊಂಡು ಎಳೆದಾಡುತ್ತಾ ಆಟವಾಡುವ ಈಶನನ್ನು ಕಂಡಿರಾ? ಪೋಣಿಸಿದ ಮುತ್ತುಗಳ ಅಂಗಿಯನ್ನು ಧರಿಸಿ, ಪ್ರಕಾಶಿಸುವ ದೊಡ್ಡ ಆನೆಯ ಮರಿಯಂತೆ ಬೆವತು ನಿಂತು ಆಟವಾಡುತ್ತಿರುವುದನ್ನು ಬೃಂದಾವನದಲ್ಲಿಯೇ ಕಂಡೆವಲ್ಲ\! \(೪\)

ಕಾರ್ಮುಗಿಲಿನಲ್ಲಿ ಕಣ್ಮನಗಳನ್ನು ತಣಿಸುವಂಥ ಎರಡು ಸುಂದರವಾದ ಕಮಲದ ಹೂಗಳು ಕಂಡರೆ ಹೇಗೆ? ಅವು ಎಷ್ಟು ಆಕರ್ಷಕವಾಗಿರುವುವಲ್ಲವೇ? ಶ್ಯಾಮಲವರ್ಣದ ಸರ್ವೇಶ್ವರನ ಕಣ್ಣುಗಳೂ ಹಾಗೆಯೇ. ಸರ್ವೇಶ್ವರನ ಕಣ್ಣುಗಳು ಅತಿಶಯವಾದ ಸೊಬಗಿನವು. ಅವುಗಳ ಆಕರ್ಷಣೆಗೆ ಸಿಕ್ಕಿಬೀಳದವರಿಲ್ಲ. ಭಕ್ತನನ್ನು ತನ್ನ ಕಡೆಗೆ ಸೆಳೆಯುವುದಕ್ಕೆ ಅವು ವಾಸ್ತವವಾದ ಪಾಶಗಳು. ಗೋದಾದೇವಿ ಅವುಗಳ ಪಾಶಕ್ಕೆ ಸಿಕ್ಕಿಬಿದ್ದು ಅವನು ಹೇಗೆ ಆಡಿಸಿದರೆ ಹಾಗೆ, ಹೇಗೆ ಸಂಕಟಪಡಿಸಿದರೆ ಹಾಗೆ ಅನುಭವಿಸುತ್ತಾ ಇರುವವಳು. ಅದೇ ಸರ್ವೇಶ್ವರನು ಶ್ರೀಕೃಷ್ಣನಾಗಿ ಅವತರಿಸಿ ಬೃಂದಾವನದಲ್ಲಿ ಸೊಗಸಾದ ಮುತ್ತಿನ ಅಂಗಿಯನ್ನು ಧರಿಸಿ, ಚಟುವಟಿಕೆಯಿಂದ ಕೂಡಿದ

೧೭೦

ಬಲಿಷ್ಠವಾದ ಆನೆಯಮರಿಯಂತೆ ಮೈ ಬೆವರು ಸುರಿಸುವಷ್ಟು ಆನಂದದಿಂದ ಆಟವಾಡುತ್ತಿದ್ದಾನೆ. ಭಗವಂತನನ್ನು ಬೃಂದಾವನದಲ್ಲಿಯೇ ನೋಡಿ ಹರ್ಷಿಸಬಹುದು, ಎನ್ನುತ್ತಾಳೆ ಗೋದಾದೇವಿ.

೫.ಮಾದವನೆನ್ ಮಣಿಯಿನೈ ವಲೈಯಿಲ್ ಪಿೞೈತ್ತಪನ್ಱಿಪೋಲ್

ಏದುಮೊನ್ಱುಮ್ ಕೊಳತ್ತಾರಾ ಈಶನ್ಱನ್ನೈಕ್ಕಣ್ಡೀರೇ

ಪೀತಕವಾಡೈಯುಡೈದಾೞ್ ಪ್ಪೆರುಙ್ಗಾಅರ್ ಮೇಹಕ್ಕನ್ಱೇ ಪೋಲ್

ವೀದಿಯಾರವರುವಾನೈ ವಿರುನ್ದಾವನತ್ತೇ ಕಣ್ಡೋಮೇ

ಮಾದವನ್=ಮಾಧವನಾದ, ಎನ್=ನನ್ನ, ಮಣಿಯಿನೈ=ಮಾಣಿಕ್ಯವಾದ, ವಲೈಯಿಲ್=ಬಲೆಯಲ್ಲಿ, ಪಿೞೈತ್ತ=ಬದುಕಿರುವ, ಪನ್ಱಿಪೋಲ್=ಹಂದಿಯ ಹಾಗೆ, ಏದುಮ್ ಒನ್ಱುಮ್=ಯಾವುದೊಂದನ್ನೂ, ಕೊಳ=ಪಡೆದುಕೊಳ್ಳುವುದಕ್ಕೆ, ತಾರಾ=ನೀಡದವಮಾದ, ಈಶನ್ ತನ್ನೈ=ಸರ್ವೇಶ್ವರನನ್ನು, ಕಣ್ಡೀರೇ=ಕಂಡಿದ್ದೀರಾ? ಪೀತಕಮ್=ಹಳದಿಯ, ಆಡೈ=ಬಟ್ಟೆಯನ್ನು\(ಪೀತಾಂಬರವನ್ನು\), ಉಡೈ=ಉಳ್ಳ, ತಾೞ್=\(ನೆಲಕ್ಕೆ ಸಮೀಪಿಸಿ\)ತೂಗಾಡುತ್ತಿರುವ, ಪೆರುಮ್=ದೊಡ್ಡದಾದ, ಕಾರ್ ಮೇಹ ಕನ್ಱೇ ಪೋಲ್=ಕಾರ್ಮುಗಿಲಿನ ಮರಿಯಂತೆ, ವೀದಿ=ಬೀದಿಯಲ್ಲಿ, ಆರ=ತುಂಬಿದಂತೆ, ವರುವಾನೈ=ಬರುವವನನ್ನು, ವಿರುನ್ದಾವನತ್ತೇ=ಬೃಂದಾವನದಲ್ಲಿಯೇ, ಕಣ್ಡೋಮೇ=ಕಂಡೆವಲ್ಲಾ\!

ಮಾಧವನಾದ, ನನ್ನ ಮಾಣಿಕ್ಯವಾದ, ಬಲೆಯಲ್ಲಿ ಸಿಕ್ಕಿಬದುಕಿರುವ ಹಂದಿಯ ಹಾಗೆ ಏನೊಂದನ್ನೂ ಪಡೆದುಕೊಳ್ಳುವುದಕ್ಕೆ\(ಅವಕಾಶ\)ನೀಡದವನಾದ ಸರ್ವೇಶ್ವರನನ್ನು ಕಂಡಿದ್ದೀರಾ? ಪೀತಾಂಬರವನ್ನುಟ್ಟೂ ಭೂಲೋಕಕ್ಕೆ ಅತ್ಯಂತ ಹತ್ತಿರಕ್ಕೆ ಇಳಿದಿರುವ ದೊಡ್ಡ ಕಾರ್ಮುಗಿಲಿನ ಮರಿಯಂತೆ, ಬೀದಿಯಲ್ಲಿ ತುಂಬಿದಂತೆ ಬರುವವನನ್ನು ಬೃಂದಾವನದಲ್ಲಿಯೇ ಕಂಡೆವಲ್ಲಾ\! \(೫\)

“ಬಲೆಯಲ್ಲಿ ಸಿಕ್ಕಿಬದುಕಿರುವ ಹಂದಿಯ ಹಾಗೆ”- ಜೀವಿಗೆ ಈ ಲೋಕದಲ್ಲಿ ಜನನ-ಮರಣವೆನ್ನುವುದೇ ಬಲೆ. ಅದರಲ್ಲಿ ಸಿಕ್ಕಿಕೊಂಡು ತೊಳಲಾಡುತ್ತಿರುವುದು ಜೀವಿಯ ಪರಿಸ್ಥಿತಿ. ಜೀವಿಯಾದರೋ, ಸಾಮಾನ್ಯವಾಗಿ, ಈ ತೊಳಲಾಟವನ್ನು ದುಃಖಮಯವೆಂದು ಭಾವಿಸುವುದಿಲ್ಲ. ಮಾಡಬಾರದ್ದನ್ನೆಲ್ಲಾ ಮಾಡುತ್ತಾ ಹೇಯವಾದದ್ದನ್ನೆಲ್ಲಾ ಹೊಟ್ಟೆಗೆ ತುಂಬಿಕೊಳ್ಳುತ್ತಾ, ಮರಿಗಳನ್ನು ಈನುತ್ತಾ, ಅದೇ ಒಂದು ಸುಖಾನುಭವವೆಂದು ಭಾವಿಸಿ ವ್ಯರ್ಥಜೀವನ ನಡಸುವನು. ಅವನ ಈ ಜೀವನ ಹಂದಿಯ ಜೀವನದಂತೆ. ಅದನ್ನು ಕೊಲ್ಲುವುದಕ್ಕೆಂದು ಒಡ್ಡಿದ ಬಲೆಯಲ್ಲಿ ಬಿದ್ದಿದ್ದರೂ ಸಹ, ಅದು ನಿಶ್ಚಿಂತೆಯಾಗಿ ಅಲ್ಲಿ ಬದುಕಿರುತ್ತದೆ. “ಮುಂದೇನು”ಎಂಬುದು ಅದಕ್ಕೆ ಹೇಗೆ ಬರಬೇಕು? ಪರಿಪೂರ್ಣವಾದ ಅಜ್ಞಾನಾಂಧ ಜೀವನ ಅದರದು. ಸಾಮಾನ್ಯ ಜೀವಿಯನ್ನು ಹಂದಿಯ ಜೀವನಕ್ಕೆ ಹೋಲಿಸಲಾಗಿದೆ.

ಸರ್ವೇಶ್ವರನ ಕೃಪೆಯ ಹೊರತು ಈ “ಜನನ-ಮರಣ”ವೆಂಬ ಪಾಶದಿಂದ ಬಿಡಿಸಿಕೊಳ್ಳುವುದು ಅಸಾಧ್ಯ. ಭಗವಂತನ ಕೃಪೆಗಾಗಿಯೇ ಜೀವಿಯು ಸದಾ ಯತ್ನಿಸುತ್ತಿರಬೇಕು.

೧೭೧

ಗೋದಾದೇವಿ ಈ ಪುನರ್ಜನ್ಮವೆಂಬ ಪಾಶದಿಂದ ಬಿಡುಗಡೆ ಹೊಂದಿ, ಭಗವಂತನಲ್ಲಿ ಒಂದಾಗಬೇಕೆಂಬ ಕಾತರದಿಂದ ಭಗವಂತನನ್ನು ಎಷ್ಟೆಷ್ಟು ಬಗೆಯಲ್ಲಿ ಬೇಡಿಕೊಂಡರೂ ಅವನಿಂದ ಏನೊಂದನ್ನೂ ಪಡೆದುಕೊಳ್ಳುವುದಕ್ಕೆ ಅವಕಾಶ ನೀಡುವುದಿಲ್ಲವೆಂದು ಇಲ್ಲಿ ಹೇಳಿಕೊಳ್ಳುತ್ತಾಳೆ. ಸರ್ವೇಶ್ವರನಾದ ಭಗವಂತನಾದರೋ ಭಕ್ತನಿಗೆ ಏನನ್ನು ಬೇಕಾದರೂ ಕರುಣಿಸಬಲ್ಲ ಕೃಪಾಳು\!

೬.ತರುಮಮಱಿಯಾಕ್ಕುಱುಮ್ಬನೈ ತ್ತನ್ ಕೈಶ್ಶಾರ್ಙ್ಗಮದುವೇ ಪೋಲ್

ಪುರುವವಟ್ಟಮೞಹಿಯ ಪೊರುತ್ತಮಿಲಿಯೈಕ್ಕಣ್ಡೀರೇ

ಉರುವುಕರಿದಾಯ್ ಮುಹಮ್ ಶೆಯ್ದಾಯ್ ಉದಯಪರುಪ್ಪದತ್ತಿನ್ ಮೇಲ್

ವಿರಿಯುಮ್ ಕದಿರೇಪೋಲ್ ವಾನೈ ವಿರುನ್ದಾವನತ್ತೇ ಕಣ್ಡೋಮೇ

ತರುಮಮ್=ಧರ್ಮವನ್ನು, ಅಱಿಯಾನೈ=ಅರಿಯದವನನ್ನು, ಕುಱುಮ್ಬನೈ=ಚೇಷ್ಟೆಗಳನ್ನು ಮಾಡುವವನನ್ನು, ತನ್=ತನ್ನ, ಕೈ=ಕೈಯಲ್ಲಿರುವ, ಶಾರ್ಗ್ಗಮ್ ಅದುವೇ ಪೋಳ್=ಶಾರ್ಙ್ಗವೆಂಬ ಬಿಲ್ಲಿನ ಹಾಗೆಯೇ, ಪುರುವಮ್=ಹುಬ್ಬುಗಳೂ, ವಟ್ಟಮ್=ದುಂಡಗೂ\(ಬಗ್ಗಿಯೂ\), ಅೞಹಿಯ=ಸುಂದರವಾಗಿಯೂ ಇರುವವನನ್ನೂ, ಪೊರುತ್ತಮ್=ಹೊಂದಿಕೆ, ಇಲಿಯೈ=ಇಲ್ಲದವನನ್ನೂ, ಕಣ್ಡೀರೇ=ಕಂಡಿದ್ದೀರಾ?\(ಕಂಡಿರಾ?\)ಉರುವು=ದೇಹವು, ಕರಿದು ಆಯ್=ಕಪ್ಪಗೂ, ಮುಹಮ್=ಮುಖವು, ಶೆಯ್ದು ಆಯ್=ಕೆಂಪಗೂ, ಉದಯ ಪರುಪ್ಪದತ್ತಿನ್ ಮೇಲ್=ಉದಯಪರ್ವತದ ಮೇಲೆ, ವಿರಿಯುಮ್=ಹುಟ್ಟಿ ಬರುವ,ಕದಿರೇ=ಸೂರ್ಯನನ್ನು, ಪೋಳ್ ವಾನೈ=ಹೋಲುವನನ್ನು, ವಿರುನ್ದಾವನತ್ತೇ=ಬೃಂದಾವನದಲ್ಲಿಯೇ ಕಣ್ಡೋಮೇ=ಕಂಡೆವಲ್ಲಾ\!

ಧರ್ಮವನ್ನು ಅರಿಯದವನನ್ನು, ಚೇಷ್ಟೆಗಳನ್ನು ಮಾಡುವವನನ್ನು, ತನ್ನ ಕೈಯಲ್ಲಿ ಹಿಡಿದಿರುವ ಶಾರ್ಙ್ಗ ಧನುಸ್ಸಿನಂತೆ ಸುಂದರವಾಗಿ ಬಗ್ಗಿರುವ ಹುಬ್ಬುಗಳುಳ್ಳವನನ್ನೂ ಹೊಂದಿಕೆ ಇಲ್ಲದವನನ್ನೂ ಕಂಡಿರಾ? ಕಪ್ಪನೆಯ ದೇಹವೂ ಕೆಂಪನೆಯ ಮುಖವೂ ಉಳ್ಳವನಾದ ಉದಯಪರ್ವತದ ಮೇಲೆ ಮೂಡಿಬರುವ ಸೂಯನನ್ನು ಹೋಲುವನನನ್ನು ಬೃಂದಾವನದಲ್ಲಿಯೇ ಕಂಡೆವಲ್ಲ\! \(೬\)

ದಯೆಯೆಂಬ ಧರ್ಮವನ್ನೇ ಅರಿಯದವನು ಭಗವಂತ. ಚೇಷ್ಟೆಗಳನ್ನು ಮಾಡಿ ತಂಟೆ ಮಾಡುವುದರಲ್ಲಿ ನಿಪುಣ. ತನ್ನ ಕೈಯಲ್ಲಿ ಹಿಡಿದಿರುವ ಬಿಲ್ಲಿನಂತೆಯೇ ಬಗ್ಗಿರುವ

೧೭೨

ಅಂದವಾದ ಹುಬ್ಬುಗಳುಳ್ಳವನ್ಯ್. ಎಲ್ಲರಲ್ಲಿ ಸೇರಿಕೊಂಡಿದ್ದರೂ ಯಾರಲ್ಲಿಯೂ ಹೊಂದಿಕೆಯನ್ನು ತೋರದವನು. ಅವನ ದೇಹ ಕಪ್ಪಾದರೂ ಮುಖ ಕಾಂತಿಯಿಂದ ಕೂಡಿದ್ದು. ಮೂಡಲಗಿರಿಯ ಮೇಲೆ ಮೂಡಿಬರುವ ಸೂರ್ಯನಂತೆ ತೇಜಸ್ವಿಯಾಗಿ ಬಲುಸುಂದರನಾಗಿದ್ದಾನೆ. ಅವನನ್ನು ಬೃಂದಾವನದಲ್ಲೇ ಕಾಣಬಹುದು.

೭.ಪೊರುರ್ರಮುಡೈಯ ನಮ್ಬಿಯೈಪ್ಪುಱಮ್ ಪೋಲುಳ್ಳುಮ್ ಕರಿಯಾನೈ

ಕರುತ್ತೈಪ್ಪಿೞೈತ್ತುನಿನ್ಱ ಅಕ್ಕರುಮಾಮುಹಿಲೈ ಕಣ್ಡೀರೇ

ಅರುತ್ತಿತ್ತಾರಾಕಣಙ್ಗಳಾಲ್ ಆರಪ್ಪೆರುಹುವಾನಮ್ ಪೋಲ್

ವಿರುತ್ತಮ್ ಪೆರಿದಾಯ್ ವರುವಾನೈ ವಿರುನ್ದಾವನತ್ತೇ ಕಣ್ಡೋಮೇ

ಪೊರುತ್ತಮ್=ಸಹನೆ, ಉಡೈಯ=ಉಳ್ಳ, ನಮ್ಬಿಯೈ=ಸ್ವಾಮಿಯನ್ನು, ಪುಱಮ್ ಪೋಲ್=ಹೊರಗಡೆ ಹೇಗೋ ಹಾಗೆ, ಉಳ್ಳುಮ್=ಅಂತರಂಗದಲ್ಲಿಯೂ, ಕರಿಯಾನೈ=ಕಪ್ಪುಬಣ್ಣದವನನ್ನು, ಕರುತ್ತೈ=ಭಾವನೆಗಳನ್ನು \(ಎಣಿಕೆಗಳನ್ನು\), ಪಿೞೈತ್ತು=ಪೂರೈಸದೆಯೇ, ನಿನ್ಱ=ಇರುವ, ಅ-ಕರು-ಮಾ-ಮುಹಿಲೈ=ಆ ಕರಿಯ ದೊಡ್ಡ ಮುಗಿಲನ್ನು, ಕಣ್ಡೀರೇ=ಕಂಡಿರಾ? ಅರುತ್ತಿ=ಆಶೆಪಡತಕ್ಕ, ತಾರಾಗಣಙ್ಗಳಾಲ್=ತಾರಾಗಣಗಳಿಂದ, ಆರ=ತುಂಬಿ, ಪೆರುಹು=ವಾನಮ್ ಪೋಲ್=ಬಾನಿನಂತೆ, ವಿರುತ್ತಮ್=ನಡತೆಯಲ್ಲಿ, ಪೆರಿದು ಆಯ್=ಹಿರಿಮೆಯನ್ನು ಪಡೆದು, ವರುವಾನೈ=ಬರುವವನನ್ನು, ವಿರುನ್ದಾವನತ್ತೇ=ಬೃಂದಾವನದಲ್ಲಿಯೇ, ಕಣ್ಡೋಮೇ=ಕಂಡೆವಲ್ಲ\!

ಸಹನೆಯನ್ನುಳ್ಳ ಸ್ವಾಮಿಯನ್ನು, ಹೊರಗೆ ಹೇಗೋ ಹಾಗೆಯೇ ಅಂತರಂಗದಲ್ಲೂ ಕಪ್ಪಾಗಿರುವವನನ್ನು, ಎಣಿಕೆಗಳನ್ನು ಪೂರೈಸದೆಯೇ ಇರುವ ಆ ದೊಡ್ಡ ಕಾರ್ಮುಗಿಲನ್ನು ಕಂಡಿರಾ? ಆಶೆಯನ್ನು ಕೆರಳಿಸುವ ತಾರಾಗಣಗಳಿಂದ ತುಂಬಿ ಹರಡಿರುವ ಬಾನಿನ ಹಾಗೆ, ನಡತೆಯಲ್ಲಿ ಹಿರಿಮೆಯನ್ನು ಪಡೆದು ಬರುವವನನ್ನು ಬೃಂದಾವನದಲ್ಲಿಯೇ ಕಂಡೆವಲ್ಲ\!\(೭\)

ಭಗವಂತ ಸಹನೆಯ ಮೂರ್ತಿ. ಅವನು ಪವಿತ್ರ, ಪರಮಶ್ರೇಷ್ಟ್ಃಅ. ಅವನು ಸರ್ವವ್ಯಾಪಿ. ನಡತೆಯಲ್ಲಿ ಅವನು ಹಿರಿಮೆ ಪಡೆದವನು. ಈ ಬಗೆಯ ಗುಣಾತಿಶಯಗಳಿಂದ ಭಗವಂತನನ್ನು ವರ್ಣಿಸುವಾಗ, ಗೋದಾದೇವಿ ಇವುಗಳ ಜೊತೆಗೆ ಬೇರೆ ಕೆಲವು ಗುಣಗಳನ್ನು ಸೇರಿಸುತ್ತಾಳೆ.

“ಹೊರಗೆ ಹೇಗೆ ಕಪ್ಪೊ, ಹಾಗೆಯೇ ಅಂತರಂಗದಲ್ಲೂ ಕಪ್ಪು”- ಭಗವಂತ ನೀಳಮೇಘಶ್ಯಾಮ.

೧೭೩

ಅದನ ದೇಹ ಕಪ್ಪು; ಆದ್ದರಿಂದ ತೋರಿಕೆಗೆ ಅವನು ಕಪ್ಪು-“ಅಂತರಂಗದಲ್ಲೂ ಅವನು ಕಪ್ಪು”ಎನ್ನುತ್ತಾಳೆ ಗೋದಾದೇವಿ. ಅಂತರಂಗವು ಜ್ಞಾನಮಯವಾಗಿ, ಸದ್ಗುಣಭರಿತವಾಗಿ ತೇಜಃಪೂರ್ಣವಾಗಿ ಬೆಳಗುವುದು ಎಂದು ಭಾವಿಸುವುದಾದರೆ, ಗೋದಾದೇವಿಯ ವಿವರಣೆ ಭಗವಂತನ, ನಿಂದೆಯೇ. ಅವಳ ಪಾಲಿಗೆ ಭಗವಂತನ ಅಂತರಂಗ ದಯಾಶೂನ್ಯ, ಕೃಪಾರಹಿರ, ಕಠಿಣ, ಆದ್ದರಿಂದ ಅದೂ ಕಪ್ಪೇ.

“ಎಣಿಕೆಗಳನ್ನು ಪೂರೈಸದೆ ಇರುವ ದೊಡ್ಡ ಕಾರ್ಮುಗಿಲು”-ಕಾರ್ಮುಗಿಲು ಮಳೆಯ ಬರುವಿಕೆಯಯನ್ನು ಸೂಚಿಸುವುದು. ಅದು ಎಷ್ಟು ದೊಡ್ಡದಾಗುತ್ತದೆಯೋ ಅಷ್ಟೂ ಅಷ್ಟು ಮಳೆಯನ್ನು ತುಂಬಿಕೊಂಡಿರುತ್ತದೆ ಎಂದು ಭಾವನೆ. ನೀರಿಗಾಗಿ, ಮಳೆಗಾಗಿ ಹಾತೊರೆಯುವ ಜನರ ಎಣಿಕೆಯಲ್ಲಿ ಅದು ಸಮೃದ್ಧಿಯಾಗಿ ಮಳೆಯನ್ನು ಸುರಿಸುವುದು ಎಂಬುದಿದ್ದಾಗ, ಅದು ಆಕಾಶದಲ್ಲಿ ತೇಲಿಕೊಂಡು ಹಾಗೆಯೇ ಮುಂದಕ್ಕೆ ಸರಿದು ಹೋದರೆ ಹೇಗೆ? ಬರಿಯ ನೋಟದಿಂದಲೋ ಅದರ ಆಕಾರದಿಂದಲೋ ಜನಕ್ಕೆ ತಣಿವುಂಟಾಗುವುದೇ? ಆನಂದ ಬರುವುದೇ? ಹಾಗೆಯೇ ಭಗವಂತನು ಎಂದು ಗೋದಾದೇವಿ ಹೇಳುತ್ತಾಳೆ. ಅವಳ ಮನದೆಣಿಕೆಯಂತೆ ಭಗವಂತನೇ ಅವಳ ಪತಿಯಾಗಬೇಕು ಮತ್ತು ಅವನೇ ಸ್ವತಃ ಬಂದು ಅವಳ ಕೈಹಿಡಿಯಬೇಕು. ಇದುವರೆಗೆ, ಅವಳೆಣಿಕೆ ಪೂರೈಸಲಿಲ್ಲ. ಆದ್ದರಿಂದಲೇ ಅವನು ಎಣಿಕೆಯನ್ನು ಪೂರೈಸದ ಕಾರ್ಮುಗಿಲು\!

“ಆಶೆಯನ್ನು ಕೆರಳಿಸುವ ತಾರಾಗಣಗಳಿಂದ ತುಂಬಿ ಹರಡಿರುವ ಬಾನಿನ ಹಾಗೆ”- ಆಕಾಶವು ಎಲ್ಲೆಲ್ಲೂ ಹರಡಿಕೊಂಡಿದೆ. ಆದ್ದರಿಂದ ಸರ್ವವ್ಯಾಪಿ. ಅಲ್ಲಿ ಲೆಕ್ಕವಿಲ್ಲದಷ್ಟು ತಾರಾಗಣಗಳು ಮಿನುಗುತ್ತಾ ಜನರ ಮನಸ್ಸನ್ನು ಆಕರ್ಷಿಸುತ್ತಾ, ಅವರ ಆಶೆಯನ್ನು ಕೆರಳಿಸುತ್ತಾ ಕಂಗೊಳಿಸುತ್ತವೆ. ಹಾಗೆಯೇ ಭಗವಂತನೂ ಸರ್ವವ್ಯಾಪಿ. ಅವನ ಹಿರಿಮೆಯನ್ನು ಪ್ರಕಾಶಪಡಿಸುವ ಆದರ್ಶ ನಡತೆ ಜನರ ತನುಮನಗಳನ್ನು ಹುರಿದುಂಬಿಸುತ್ತವೆ. ಅವರ ಆಶೋತ್ತರಗಳನ್ನು ಕೆರಳಿಸುತ್ತದೆ.

೮.ವೆಳಿಯಶಙ್ಗೊನ್ಱುಡೈಯಾನೈ ಪ್ಪೀತಹವಾಡೈಯುಡೈಯಾನೈ

ಅಳಿನನ್ ಗುಡೈಯ ತಿರುಮಾಲೈ ಆೞಿಯಾನೈಕ್ಕಣ್ಡೀರೇ

ಕಳಿವಣ್ಡೆಙ್ಗುಮ್ ಕಲನ್ದಾಱ್ ಪೋಲ್ ಕಮೞ್ ಪೂಙ್ಗುೞಲ್ ಹಳ್ ತಡನ್ದೋಳ್ ಮೇಲ್

ಮಿಳಿರನಿನ್ಱು ವಿಳೈಯಾಡ ವಿರುನ್ದಾವನತ್ತೇ ಕಣ್ಡೋಮೇ

ವೆಳಿಯ=ಬಿಳಿಯ, ಶಙ್ಗು=ಶಂಖ, ಒನ್ಱು=ಒಂದನ್ನು, ಉಡೈಯಾನೈ=ಉಳ್ಳವನನ್ನು, ಪೀತಕಮ್ ಆಡೈ=ಪೀತಾಂಬರವನ್ನು, ಉಡೈಯಾನೈ=\(ಧರಿಸಿ\)ಉಳ್ಳವನನ್ನು, ನನ್ಗು=ಅಪಾರವಾದ, ಅಳಿ=ಪ್ರೇಮಾನುಗ್ರಹವನ್ನು, ಉಡೈಯ=ಉಳ್ಳ, ತಿರುಮಾಲೈ=ಶ್ರೀಪತಿಯನ್ನು, ಆೞಿಯಾನೈ=ಚಕ್ರಧಾರಿಯನ್ನು, ಕಣ್ಡೀರೇ=ಕಂಡಿರಾ? ಕಳಿ=ಮದಿಸಿದ, ವಣ್ಡು=ದುಂಬಿಗಳು, ಎಙ್ಗುಮ್=ಎಲ್ಲೆಲ್ಲಿಯೂ, ಕಲನ್ದಾರ್ ಪೋಲ್=ಕೂಡಿಕೊಂಡಿರುವ ಹಾಗೆ, ಕಮೞ್-ಪರಿಮಳಿಸುವ,

೧೭೪

ಪೂ=ಹೂಗಳ, ಕುೞಲ್ ಹಳ್=ತಲೆಗೂದಲುಗಳು, ತಡಮ್=ವಿಶಾಲವಾದ, ತೊಳ್ ಮೇಲ್=ತೋಳುಗಳ ಮೇಲೆ, ಮಿಳಿರ=ಹೊರಳಾಡುತ್ತಿರಲು, ನಿನ್ಱು=ಇದ್ದುಕೊಂಡು, ವಿಳೈಯಾಡ=ಆಟವಾಡುವುದನ್ನು, ವಿರುನ್ದಾವನತ್ತೇ=ಬೃಂದಾವನದಲ್ಲಿಯೇ, ಕಣ್ಡೋಮೇ=ಕಂಡೆವಲ್ಲ\!

ಬಿಳಿಯ ಶಂಖವೊಂದನ್ನುಳ್ಳವನೂ; ಪೀತಾಂಬರವನ್ನು ಧರಿಸಿದವನೂ, ಅಪಾರವಾದ ಪ್ರೇಮಾನುಗ್ರಹವನ್ನುಳ್ಳವನೂ, ಶ್ರೀಪತಿಯೂ ಚಕ್ರಧಾರಿಯೂ ಆದವನನ್ನು ಕಂಡಿರಾ? ಕಳಿತ ದುಂಬಿಗಳು ಎಲ್ಲೆಲ್ಲಿಯೂ ಕೂಡಿಕೊಂಡಿರುವ ಹಾಗೆ ಇರುವ ಪರಿಮಳಿಸುವ ಹೂಗಳ ತಲೆಗೂದಲುಗಳು ವಿಶಾಲವಾದ ತೋಳುಗಳ ಮೇಲೆ ಹೊರಳಾಡುತ್ತಾ ಇರುವಂತೆ ಆಟವಾಡುವುದನ್ನು ಬೃಂದಾವನದಲ್ಲಿಯೇ ಕಂಡೆವಲ್ಲ\!\(೮\)

ಭಗವಂತನ ದಿವ್ಯಸ್ವರೂಪ ಸ್ವಭಾವಗಳ ಸೂಚನೆಯಿದೆ. ಅವನು ಶಂಖ, ಚಕ್ರ ಮತ್ತು ಪೀತಾಂಬರಧಾರಿ. ತನ್ನ ಭಕ್ತರ ಮೇಲೆ ಅವನಿಗೆ ಅಪಾರವಾದ ಪ್ರೇಮಾನುಗ್ರಹವಿದೆ. ಅಲ್ಲದೆ, ದಯೆಗೆ ಆಕರವೆನಿಸಿದ ಲಕ್ಷ್ಮೀದೇವಿಯ ಪತಿಯೇ ಅವನು. ಆದ್ದರಿಂದ, ಅವನಲ್ಲಿ ದಯೆಗೆ ಕೊರತೆಯುಂಟೇ?

ಗೋಪಿಯರು ಸಹಜ ಸುಂದರಿಯರು. ಅವರ ತಲೆಗೂದಲು ಉದ್ದನಾಗಿದೆ. ಅದಕ್ಕೆ ಅವರು ಪರಿಮಳಿಸುವ ಹೂಗಳನ್ನು ಮುಡಿದಿದ್ದಾರೆ. ಹೂವಿನ ಸುವಾಸನೆಯು ದುಂಬಿಗಳನ್ನು ಎಲ್ಲ ಕಡೆಗಳಿಂದಲೂ ಆಕರ್ಷಿಸುತ್ತಿದೆ. ದುಂಬಿಗಳು ತಂಡತಂಡವಾಗಿ ಗೋಫಿಯರನ್ನು ಹಿಂಬಾಲಿಸಿ ಬರುತ್ತಿವೆ. ಅಲ್ಲದೆ, ಅವು ಹೂಗಳ ಮಕರಂದವನ್ನು ಪಾನಮಾಡಿ ಮದಿಸಿವೆ. ಗೋಪಿಯರಾದರೋ ತಮ್ಮ ಪ್ರಿಯತಮನಾದ ಶ್ರೀಕೃಷ್ಣನ ದೀರ್ಘವಾದ ಮತ್ತು ಪುಷ್ಟನಾದ ತೋಳುಗಳ ಮೇಲೆ ತಮ್ಮ ತಲೆಗಳನ್ನಿಟ್ಟು ಹೊರಳಾಡಿಸುತ್ತ ತಮ್ಮನ್ನು ಅನುಸರಿಸಿ ಬರುತ್ತಿರುವ ಕಳಿತ ದುಂಬಿಗಳ ಹಾಗೆಯೇ ಪ್ರೇಮಪರವಶರಾಗಿ ನಲಿಯುತ್ತಿದ್ದಾರೆ. ಇದೊಂದು ಬೃಂದಾವನದ ಚಿತ್ರ. ಗೋದಾದೇವಿಯ ಆಶೆಯೂ ಆ ಗೋಪಿಯರ ಹಾಗೆ ತಾನೂ ಭಗವಂತನನ್ನು ಓಲೈಸಬೇಕೆಂಬುದೇ.

೯.ನಾಟ್ಟೈಪ್ಪಡೈಯೆನ್ಱಯನ್ ಮುದಲಾತ್ತನ್ದ ನಳಿರ್ ಮಾಮಲರುನ್ದಿ

ವೀಟ್ಟೈಪ್ಪಣಿವಿಳೈಯಾಡುಮ್ ವಿಮಲನ್ಱನ್ನೈಕ್ಕಣ್ಡೀರೇ

ಕಾಟ್ಟೈನಾಡಿತ್ತೇನುಕನುಮ್ ಕಳಿಱುಮ್ ಪುಳ್ಳುಮುಡನ್ ಮಡಿಯ

ವೇಟ್ಟೈಯಾಡಿ ವರುವಾನೈ ವಿರುನ್ದಾವನತ್ತೇ ಕಣ್ಡೋಮೇ.

ನಾಟ್ಟೈ=ಲೋಕಗಳನ್ನು, ಪಡೈ=ಸೃಷ್ಟಿಸು, ಎನ್ಱು=ಎಂದು, ಅಯನ್=ಬ್ರಹ್ಮ, ಮುದಲಾ=ಮೊದಲಾದವರನ್ನು, ತನ್ದ=ಸೃಷ್ಟಿಸಿದ, ನಳಿರ್=ಶ್ರೇಷ್ಠವಾದ, ಮಾ=ದೊಡ್ಡದಾದ, ಮಲರ್=ಪುಷ್ಪಕ್ಕೆ, ಉನ್ದಿ=ನಾಭಿಯನ್ನು, ವೀಟ್ಟೈ=ಮನೆಯನ್ನಾಗಿ, ಪಣ್ಣಿ=ಮಾಡಿ, ವಿಳೈಯಾಡುಮ್=ಆಟವಾಡುವ, ವಿಮಲನ್ ತನ್ನೈ=ವಿಮಲನನ್ನು, ಕಣ್ಡೀರೇ=ನೋಡಿದಿರಾ? ಕಾಟ್ಟೈ=ಕಾಡಿನಲ್ಲಿ, ನಾಡಿ=ಅಲೆದಾಡಿ ಹುಡುಕಿ

೧೭೫

ತೇನುಕನುಮ್ =ಧೇನುಕಾಸುರನೂ, ಕಳಿಱುಮ್=ಕುವಲಯಾಪೀಡವೆಂಬ ಆನೆಯೂ, ಪುಳ್ಳುಮ್=ಬಕಾಸುರನೂ, ಉಡನ್=ಒಡನೆ, ಮಡಿಯ=ಮಡಿಯುವಂತೆ, ವೇಟ್ಟೈ ಆಡಿ=ಬೇಟೆಯಾಡಿ,ವರುವಾನೈ=ಬರುವವನನ್ನು, ವಿರುನ್ದಾವನತ್ತೇ=ಬೃಂದಾವನದಲ್ಲಿಯೇ, ಕಣ್ಡೋಮೇ=ಕಂಡೆವಲ್ಲ\!

ಲೋಕಗಳನ್ನು ಸೃಷ್ಟಿಸೆಂದು ಬ್ರಹ್ಮನೇ ಮೊದಲಾದವರನ್ನು ಸೃಷ್ಟಿಸಿದ ಶ್ರೇಷ್ಠವಾದ ದೊಡ್ಡ ಹೂವಿಗೆ ನಾಭಿಯನ್ನು ಮನೆಯನ್ನಾಗಿ ಮಾಡಿ ಆಟವಾಡುವ ವಿಮಲನನ್ನು ಕಮ್ಡಿರಾ? ಮಡಿಯುವಂತೆ ಬೇಟೆಯಾಡಿ ಬರುವವನನ್ನು ಬೃಂದಾವನದಲ್ಲಿಯೇ ಕಂಡೆವಲ್ಲ\! \(೯\)

ಭಗವಂತನಿಗೆ “ಆದಿಕಾರಣ”ಎಂದು ಹೆಸರು. ಸೃಷ್ಟಿಗೂ ಅವನೇ ಮೂಲ. ಅವನು ಸೃಷ್ಟಿಕಾರ್ಯದಲ್ಲಿ ತೊಡಗಲು ಬ್ರಹ್ಮನನ್ನು ತಾನೇ ಸೃಷ್ಟಿಸಿದನು. ಬ್ರಹ್ಮನಿಗೆ ತನ್ನ ದಿವ್ಯನಾಭಿಯಲ್ಲಿ ಹುಟ್ಟಿದ ದೊಡ್ಡ ಕಮಲದ ಹೂವನ್ನು ಮನೆಯನ್ನಾಗಿಸಿದನು. ಅನಂತರ, ಸೃಷ್ಟಿಯ ಕಾರ್ಯ ಸುಸೂತ್ರವಾಗಿ ನಡೆಯಲು ಬ್ರಹ್ಮನ ಮೂಲಕವೇ ಪ್ರಜಾಪತಿಗಳೇ ಮೊದಲಾದವರನ್ನು ಸೃಷ್ಟಿಸಿದನು. ಹೀಗೆ ಸೃಷ್ಟಿಯ ಆಟವನ್ನು ಹೂಡಿ, ತಾನು ಸರಿದು ನಿಂತು, ಆಟವನ್ನು ನೋಡುತ್ತಾ ನಿರ್ಲಿಪ್ತನಂತೆ ಇರುವುದು ಭಗವಂತನ ಲೀಲಾವಿನೋದ.

ಇನ್ನೊಂದು ಬಗೆಯ ವೈಶಿಷ್ಟ್ಯವೆಂದರೆ, ತಾನೂ ಆ ಸೃಷ್ಟಿಯಲ್ಲಿ ಒಂದಾಗುವುದು, ಧರ್ಮರಕ್ಷಣೆ ಮಾಡುವುದು, ದುಷ್ಟಶಿಕ್ಷಣ ನಡಸುವುದು. ಅದಕ್ಕಾಗಿ ಭಗವಂತನು ಆಗಾಗ್ಗೆ ಅವತರಿಸುತ್ತಾನೆ. ಅವನು ಶ್ರೀಕೃಷ್ಣನಾಗಿ ಅವತರಿಸಿ, ಅನೇಕಾನೇಕ ದುಷ್ಟರಾಕ್ಷಸರನ್ನು ನಿಗ್ರಹಿಸಿದನು. ಕತ್ತೆ,ಆನೆ, ಪಕ್ಷಿಯ ರೂಪದಲ್ಲಿ ನಿಜರೂಪವನ್ನು ಮರೆಸಿಕೊಂಡು, ಕೄಷ್ಣನನ್ನೇ ಕೊಲ್ಲಬೇಕೆಂದು ಕಾದುಕೊಂಡಿದ್ದ ದುಷ್ಟರಾಕ್ಷಸರನ್ನು ಕಾಡಿನಲ್ಲಿ ದನಕರುಗಳ ಹಿಂದೆ ಅಲೆದಾಡುತ್ತಾ ಇರುವಾಗಲೇ ಅವರನ್ನು ಹುಡುಕಿಕೊಂದದ್ದು ಇದಕ್ಕೆ ನಿದರ್ಶನ. ಆ ಕೃಷ್ಣನನ್ನು ಬೃಂದಾವನದಲ್ಲಿಯೇ ಕಾಣಬಹುದಲ್ಲ\!

೧೦.ಪರುನ್ದಾಳ್ ಕಳಿಟ್ರುಕ್ಕರುಳ್ ಶೆಯ್ದ ಪರಮನ್ಱನ್ನೈಪಾರಿನ್ ಮೇಲ್

ವಿರುನ್ದಾವನತ್ತೇ ಕಣ್ಡಮೈ ವಿಟ್ಟುಶಿತ್ತನ್ ಕೋದೈಶೊಲ್

ಪರುನ್ದಾಮೆನ್ಱುತಮ್ಮನತ್ತೇ ವೈತ್ತುಕ್ಕೊಣ್ಡು ವಾೞ್ ವಾರ್ಹಳ್

ಪೆರುನ್ದಾಳುಡೈಯ ಪಿರಾನಡಿಕ್ಕೀೞ್ ಪ್ಪಿರಿಯಾದೆನ್ಱುಮಿರುಪ್ಪಾರೇ

ಪರು=ದೊಡ್ಡ, ತಾಳ್=ಕಾಲುಗಳ, ಕಳಿಟ್ರುಕ್ಕೂ=ಆನೆಗೆ, ಅರುಳ್=ಕೃಪೆಯನ್ನು, ಶೆಯ್ದ=ಮಾಡಿದ, ಪರಮನ್ ತನ್ನೈ=ಪರಮಪುರುಷನನ್ನು, ಪಾರಿನ್ ಮೇಲ್=ಭೂಮಿಯ ಮೇಲೆ, ವಿರುನ್ದಾವನತ್ತೇ=ಬೃಂದಾವನದಲ್ಲಿಯೇ, ಕಣ್ಡಮೈ=ಕಂಡುಕೊಂಡ ಹಾಗೆ, ವಿಟ್ಟುಶಿತ್ತನ್=ವಿಷ್ಣುಚಿತ್ತನ, ಕೋದೈ=ಗೋದಾದೇವಿಯ, ಶೊಲ್=ಮಾತುಗಳು, ಮರುನ್ದು=ದಿವ್ಯೌಷಧಿ, ಆಮ್=ಆಗುವುದು, ಎನ್ಱು=ಎಂದು ತಿಳಿದು, ತಮ್=ತಂತಮ್ಮ, ಮನತ್ತೇ=ಮನಸ್ಸಿನಲ್ಲಿಯೇ, ವೈತ್ತುಕ್ಕೊಣ್ಡು=ಇಟ್ಟುಕೊಂಡು, ವಾೞ್ ವಾರ್ಹಳ್=ಬಾಳುವವರು, ಪೆರು=ಹಿರಿಮೆಯ, ತಾಳ್=ಪಾದಗಳು, ಉಡೈಯ=ಉಳ್ಳ, ಪಿರಾನ್=ಭಗವಂತನ, ಅಡಿ=ಪಾದಗಳ, ಕೀೞ್=ಕೆಳಗೆ, ಪಿರಿಯಾದು=ಬೇರ್ಪಡದೆ, ಎನ್ಱುಮ್=ಎಂದೆಂದಿಗೂ, ಇರುಪ್ಪಾರೇ=ಇರುವವರೇ ಆಗುತ್ತಾರೆ.

೧೭೬

ದೊಡ್ಡದಾ ಕಾಲುಗಳುಳ್ಳ ಆನಗೆ ಕೃಪೆಮಾಡಿದ ಪರಮಪುರುಷನನ್ನು ಭೂಮಿಯ ಮೇಲೆ ಬೃಂದಾವನದಲ್ಲಿಯೇ ಕಂಡುಕೊಂಡ ಹಾಗೆ ವಿಷ್ಣುಚಿತ್ತನ ಗೋದಾದೇವಿಯು\(ಹೇಳಿದ\) ಮಾತುಗಳು ದಿವ್ಯೌಷಧಿಯಾಗುವುದು ಎಂದು ತಿಳಿದು ತಮ್ಮ ತಮ್ಮ ಮನಸ್ಸಿನಲ್ಲಿಯೇ ಇಟ್ಟುಕೊಂಡು ಬಾಳುವವನು ಹಿರಿಮೆಯ ಪಾದಗಳನ್ನುಳ್ಳ ಭಗವಂತನ ಅಡಿಗಳ ಕೆಳಗೆ ಎಂದೆಂದಿಗೂ ಬೇರ್ಪಡದೆಯೇ ಇರುತ್ತಾರೆ.\(೧೦\)

“ದೊಡ್ಡ ಕಾಲುಗಳುಳ್ಳ ಆನೆ”-ಎಂಬುದನ್ನು ಬಹುಕಾಲ ನೀರಿನಲ್ಲಿದ್ದು, ಮೊಸಳೆಯ ಬಾಯೊಗೆ ಸಿಕ್ಕಿಕೊಂಡು, ಬಿಡಿಸಿಕೊಳ್ಳುವುದಕ್ಕೆ ಶಕ್ತಿಮೀರಿ ಸೆಣಸಿದರೂ ಆಗದೆ, ಬಾತುಕೊಂಡು, ಭಾರವಾಗಿ, ಬಿದ್ದುಹೋಗುವಂಥ ಕಾಲುಗಳನ್ನುಳ್ಳ ಆನೆ ಎನ್ನಬಹುದು. ಇದು ಗಜೇಂದ್ರಮೋಕ್ಷವನ್ನು ಸೂಚಿಸುತ್ತವೆ. ಎಲ್ಲವೂ ಉಡುಗಿದ ಬಳಿಕ ಆನೆಗೆ ಜ್ಞಾನೋದಯವಾಗಿ ಭಗವಂತನಲ್ಲಿ “ನೀನೇ ಗತಿ” ಎಂದು ಮೊರೆಹೊಕ್ಕಿತು. ಆ ಕೂಡಲೇ ಭಗವಂತನು ಅದಕ್ಕೆ ಕೃಪೆಮಾಡಿದನು. ಗರುಡಾರೂಢನಾಗಿ ಅಲ್ಲಿಗೆ ಧಾವಿಸಿ ಬಂದು ಆನೆಯನ್ನು ಕಾಪಾಡಿದ ಕೃಪಾಳು ಶ್ರೀಮನ್ನಾರಾಯಣನು.

ಆ ಪರಮಪುರುಷನೇ ಈಗ ಭೂಲೋಕದಲ್ಲಿ ಬೃಂದಾವನದಲ್ಲಿಯೇ ಕೃಷ್ಣರೂಪದಲ್ಲಿದ್ದಾನೆಂದೂ, ಅವನು ನಾನಾಲೀಲೆಗಳನ್ನು ನಡಸುತ್ತಾ ಭಕ್ತರ ತನುಮನಗಳನ್ನು ತಣಿಸುತ್ತಿರುವುದನ್ನು ತಾನು ಸ್ವತಃ ಕಂಡುಕೊಂಡದ್ದಾಗಿ ಗೋದಾದೇವಿ ಹೇಳಿ ಹಾಡುತ್ತಾಳೆ.

ಗೋದಾದೇವಿಯ ಮಾತುಗಳನ್ನು ಎಂದರೆ ಭಗವಂತನ ಕಲ್ಯಾಣಗುಣಗಳನ್ನೂ ದಿವ್ಯಾದ್ಭುತ ಸ್ವಭಾವವನ್ನೂ, ಅಪಾರವಾದ ಪ್ರೇಮಾನುಗ್ರಹವನ್ನೂ ವಿವರಿಸಿ ಹಾಡಿದ್ದಾಳೆ. ಈ ಮಾತುಗಳೇ ಜನನ-ಮರಣವೆಂಬ ಪುನರಾವರ್ತಿಯ ದೀರ್ಘರೋಗವನ್ನು ನಿರ್ಮೂಲಗೊಳಿಸುವ ದಿವ್ಯೌಷಧಿ. ಈ ಸತ್ಯವನ್ನು ಅರಿತುಕೊಂಡವರು, ಅದನ್ನು ತಮ್ಮ ತಮ್ಮ ಮನಸಿನಲ್ಲಿಟ್ಟುಕೊಂಡು, ಈ ಲೋಕದಲ್ಲಿ ಬಾಳುವವರು ಅವರು ಗತಿಸಿದ ನಂತರ ಭಗವಂತನನ್ನೇ ಪಡೆಯುತ್ತಾರೆ.

“ಹಿರಿಮೆಯನ್ನುಳ್ಳ ಭಗವಂತನ ಪಾದಗಳು” ಎಂಬುದರಲ್ಲಿ ಭಗವಂತನ ತ್ರಿವಿಕ್ರಮಾವತಾರದ ಹಿರಿಮೆಯನ್ನು ಸೂಚಿಸುತ್ತದೆ. ತ್ರಿವಿಕ್ರಮನಾದಾಗ ಭಗವಂತ ಒಂದೇ ಒಂದು ಹೆಜ್ಜೆಯಿಂದ ಭೂಮಂಡಲವನ್ನೆಲ್ಲಾ ಅಳೆದುಬಿಟ್ಟನು. ಇನ್ನೊಂದು ಹೆಜ್ಜೆಯಿಂದ ಊರ್ಧ್ವಲೋಕಗಳನ್ನೆಲ್ಲಾ ಅಳೆದುಬಿಟ್ಟನು. ಆಗ, ತ್ರಿವಿಕ್ರಮನ ಪಾದ ಸತ್ಯಲೋಕವನ್ನೂ ಮುಟ್ಟಿತು. ಬ್ರಹ್ಮನು ಆ ಪಾದವನ್ನು ದೇವಗಂಗೆಯಿಂದ ತೊಳೆದು ಪೂಜಿಸಿದನು.

ಭಗವಂತನನ್ನು ಪಡೆದ ಬಳಿಕ ಅವನ ಪಾದಸೇವೆಯಲ್ಲೇ ನಿರಂತರವಾಗಿ ಕಾಲ ಕಳೆಯುತ್ತಿರುವುದಕ್ಕಿಂತ ಹೆಚ್ಚಿನ ಫಲವಿನ್ನೇನು ಬೇಕು? ಇದೇ ಈ ತಿರುಮೊೞಿಗೆ ಅತ್ಯಂತ ಮಹತ್ವಪೂರ್ವಕವಾದ ಫಲಶ್ರುತಿ\!

ಅಡಿಯ ನಡೆ: ಪಟ್ಟಿ, ಅನುಙ್ಗ, ಮಾಲ್, ಕಾರ್ ತ್ತಣ್, ಮಾದವನ್, ತರುಮಮ್, ಪೊರುತ್ತಮ್, ವೆಳಿಯ, ನಾಟ್ಟೈ, ಪರುನ್ದಾಳ್,\(ಇರುಳ್\)



