**ಪುಸ್ತಕದ ಸಂಖ್ಯೆ – ೨೯**



**ಶ್ರೀಃ**



**ದಿವ್ಯಪ್ರಬನ್ದಮ್ – ಮೂರನೆಯ ಸಾವಿರ – ಪೆರಿಯತಿರುವನ್ದಾದಿ**



ತನಿ – 



ಮುನ್ದುಟ್ರ ನೆಂಜೇ\! ಮುಯಟ್ರಿ ತರಿತ್ತುರೈತ್ತು

ವನ್ದಿತ್ತು ವಾಯಾರ ವಾೞ್ ತ್ತಿ ಚ್ಚನ್ದ

ಮುರುಹೂರುಂಜೋಲೈ ಶೂೞ್ ಮೊಯ್ ಪೂಮ್ ಪೊರುದಲ್

ಕುರುಹೂರನ್ ಮಾಱನ್ ಪೇರ್ ಕೂಱು. 



ಮುನ್ದುಟ್ರ = \(ಸದ್ವಿಷಯಗಳಲ್ಲಿ\) ಮುನ್ನುಗ್ಗುವ ಸ್ವಭಾವದ, ನೆಂಜೇ = ಮನಸ್ಸೇ, ಮುಯಟ್ರಿ ತರಿತ್ತು = ಉತ್ಸಾಹವನ್ನು ಕೊಂಡು \(ಉತ್ಸಾಹದಿಂದ\), ಉರೈತ್ತು = ಹೇಳಿ, ವನ್ದಿತ್ತು = ನಮಸ್ಕರಿಸಿ, ವಾಯ್ ಆರ = ಬಾಯಿ ತುಂಬ, ವಾೞ್ ತ್ತಿ = ಸ್ತುತಿಸಿ, ಚನ್ದಮ್ = ಅಂದವಾದ, ಮುರುಹು = ಜೇನು, ಊರುಮ್ = ಸ್ರವಿಸುವಂಥ \(ಹರಿಯುತ್ತಿರುವ, ಶೋಲೈ = ಉಪವನಗಳಿಂದ, ಶೂೞ್ = ಸುತ್ತುವರಿದಿರುವ, ಮೊಯ್ = ದಟ್ಟವಾಗಿ \(ಒತ್ತಾಗಿ\), ಪೂಮ್ = ಹೂಗಳಿಂದ ತುಂಬಿರುವ, ಪೊರುದಲ್ = ತಕ್ಕಂತೆ ಹೊಂದಿಕೊಂಡಿರುವ \(ತಾಮ್ರಪರ್ಣಿನದಿಯಿಂದ ಕೂಡಿದ\), ಕುರುಹೂರನ್ = ತಿರುಕ್ಕೂರುಹೂರಿನವನಾದ, ಮಾಱನ್ = ಮಾಅನ \(ಮಾಱನ್ ಎಂಬ ಹೆಸರಿನ ಶಠಗೋಪರ\) ಪೇರ್ = ಹೆಸರನ್ನು, ಕೂಱು = ಹೇಳು. 



ಸದ್ವಿಷಯಗಳಲ್ಲಿ ಮುನ್ನುಗ್ಗುವ ಸ್ವಭಾವದ ನನ್ನ ಮನಸ್ಸೇ, ಉತ್ಸಾಹದಿಂದ ಹೇಳಿ, ನಮಸ್ಕರಿಸಿ, ಬಾಯಿತುಂಬ ಸ್ತುತಿಸಿ, ಅಂದವಾದ \(ಮಧುರವಾದ\) ಜೇನು ಸುರಿಸುತ್ತಿರುವ ಉಪವನಗಳಿಂದ ಸುತ್ತುವರಿದಿರುವ, ಒತ್ತಾಗಿ ಹೂಗಳಿಂದ ತುಂಬಿರುವ, \(ತಾಮ್ರಪರ್ಣಿ ನದಿಗೆ\) ತಕ್ಕಂತೆ ಹೊಂದಿಕೊಂಡಿರುವ ತಿರುಕ್ಕೂರುಹೂರಿನವನಾದ “ಮಾರ’ನ ಹೆಸರನ್ನು ಹೇಳು. 



ಈ ತನಿ ಹೇಳುತ್ತದೆ: ಮನಸ್ಸೇ, ನೀನು ಸದ್ವಿಷಯಗಳನ್ನು ಎಂದರೆ, ಭಗವಂತನ ಗುಣಾತಿಶಯಗಳನ್ನೂ, ಚೇತನನು ಉಜ್ಜೀವನಗೊಳ್ಳುವ ವಿಷಯವನ್ನೂ ಕೇಳಿ ತಿಳಿದುಕೊಳ್ಳಲು ತವಕಪಡುತ್ತೀ, ಅದನ್ನೆಲ್ಲಾ ಬಹಳ ಸ್ವಾರಸ್ಯಪೂರ್ವಕವಾಗಿ ಹೇಳಬಲ್ಲವರು ’ನಮ್ಮಾಳ್ವಾರ್’ ಎಂದು ಸುಪ್ರಸಿದ್ಧರಾದ ಶಠಗೋಪರು. ಅವರಿಗೆ ’ಮಾರ’ ಎಂಬುದೊಂದು ಹೆಸರು. ತಂದೆತಾಯಿಗಳು ಇಟ್ಟ ಹೆಸರು. ಹೆಸರಿಗೆ ತಕ್ಕಂತೆ ಅವರು ಮಾರನನ್ನು ಜಯಿಸಿದ ಜಿತೇಂದ್ರಿಯರು. ಮೇಧಾವಿಗಳಾಗಿ, ಭಗವದ್ಗುಣಾನುಭವದಲ್ಲಿ ಅಗ್ರಗಣ್ಯರಾಗಿ, ತೇಜಸ್ವಿಗಳಾಗಿ, ತಾಮ್ರಪರ್ಣಿನದಿಯ ತೀರದಲ್ಲಿ ಪ್ರಕೃತಿ ರಮ್ಯವಾದ ತಿರುಕ್ಕೂರುಹೂರು ಎಂಬ ದಿವ್ಯಸ್ಥಳದಲ್ಲಿ ಪರಮ ಪೂಜ್ಯರೆನಿಸಿಕೊಡವರು. ಅವರು ಹೇಳಿರುವ ವಿಷಯಗಳೆಲ್ಲವೂ ಭಗವದ್ವಿಷಯವೂ ಚೇತನರ ಉದ್ಧಾರ ಮಾರ್ಗವೂ ಆದವು. ನಾಲ್ಕುವೇದಗಳ ಸಾರವನ್ನೇ ಅವರು ತಮ್ಮ ನಾಲ್ಕು ಪ್ರಬಂಧಗಳ ರೂಪದಲ್ಲಿ ರಚಿಸಿ ಪ್ರಸಿದ್ಧರಾದವರು. ಆದ್ದರಿಂದಲೇ, ಮನಸ್ಸೇ, ನೀನು ಉತ್ಸಾಹದಿಂದ ಅವರ ವಿಷಯವನ್ನೂ ಅವರ ಸಾಹಿತ್ಯವನ್ನೂ ತಿಳಿಯಲು ಸಿದ್ಧವಾಗು. ಅವರನ್ನು ಆದರದಿಂದಲೂ ಭಕ್ತಿಯಿಂದಲೂ ಸ್ಮರಿಸು, ನಮಸ್ಕರಿಸು. ಜೇನಿಗಿಂತ ಸವಿಯಾದ ಅವರ ಪ್ರಬಂಧಗಳನ್ನು ಓದು. ಅರಿತು ಸಂತೋಷಗೊಳ್ಳು. ಅಂತೆಯೇ ಉಜ್ಜೀವನಗೊಳ್ಳು. 



\*\*\*\*\*\*\*\*\*\*\*



**ಶ್ರೀಃ**



**ದಿವ್ಯಪ್ರಬನ್ದಮ್ – ಮೂರನೆಯ ಸಾವಿರ – ಪೆರಿಯತಿರುವನ್ದಾದಿ**



ತನಿ – 



ಮುನ್ದುಟ್ರ ನೆಂಜೇ\! ಮುಯಟ್ರಿ ತರಿತ್ತುರೈತ್ತು

ವನ್ದಿತ್ತು ವಾಯಾರ ವಾೞ್ ತ್ತಿ ಚ್ಚನ್ದ

ಮುರುಹೂರುಂಜೋಲೈ ಶೂೞ್ ಮೊಯ್ ಪೂಮ್ ಪೊರುದಲ್

ಕುರುಹೂರನ್ ಮಾಱನ್ ಪೇರ್ ಕೂಱು. 



ಮುನ್ದುಟ್ರ = \(ಸದ್ವಿಷಯಗಳಲ್ಲಿ\) ಮುನ್ನುಗ್ಗುವ ಸ್ವಭಾವದ, ನೆಂಜೇ = ಮನಸ್ಸೇ, ಮುಯಟ್ರಿ ತರಿತ್ತು = ಉತ್ಸಾಹವನ್ನು ಕೊಂಡು \(ಉತ್ಸಾಹದಿಂದ\), ಉರೈತ್ತು = ಹೇಳಿ, ವನ್ದಿತ್ತು = ನಮಸ್ಕರಿಸಿ, ವಾಯ್ ಆರ = ಬಾಯಿ ತುಂಬ, ವಾೞ್ ತ್ತಿ = ಸ್ತುತಿಸಿ, ಚನ್ದಮ್ = ಅಂದವಾದ, ಮುರುಹು = ಜೇನು, ಊರುಮ್ = ಸ್ರವಿಸುವಂಥ \(ಹರಿಯುತ್ತಿರುವ, ಶೋಲೈ = ಉಪವನಗಳಿಂದ, ಶೂೞ್ = ಸುತ್ತುವರಿದಿರುವ, ಮೊಯ್ = ದಟ್ಟವಾಗಿ \(ಒತ್ತಾಗಿ\), ಪೂಮ್ = ಹೂಗಳಿಂದ ತುಂಬಿರುವ, ಪೊರುದಲ್ = ತಕ್ಕಂತೆ ಹೊಂದಿಕೊಂಡಿರುವ \(ತಾಮ್ರಪರ್ಣಿನದಿಯಿಂದ ಕೂಡಿದ\), ಕುರುಹೂರನ್ = ತಿರುಕ್ಕೂರುಹೂರಿನವನಾದ, ಮಾಱನ್ = ಮಾಅನ \(ಮಾಱನ್ ಎಂಬ ಹೆಸರಿನ ಶಠಗೋಪರ\) ಪೇರ್ = ಹೆಸರನ್ನು, ಕೂಱು = ಹೇಳು. 



ಸದ್ವಿಷಯಗಳಲ್ಲಿ ಮುನ್ನುಗ್ಗುವ ಸ್ವಭಾವದ ನನ್ನ ಮನಸ್ಸೇ, ಉತ್ಸಾಹದಿಂದ ಹೇಳಿ, ನಮಸ್ಕರಿಸಿ, ಬಾಯಿತುಂಬ ಸ್ತುತಿಸಿ, ಅಂದವಾದ \(ಮಧುರವಾದ\) ಜೇನು ಸುರಿಸುತ್ತಿರುವ ಉಪವನಗಳಿಂದ ಸುತ್ತುವರಿದಿರುವ, ಒತ್ತಾಗಿ ಹೂಗಳಿಂದ ತುಂಬಿರುವ, \(ತಾಮ್ರಪರ್ಣಿ ನದಿಗೆ\) ತಕ್ಕಂತೆ ಹೊಂದಿಕೊಂಡಿರುವ ತಿರುಕ್ಕೂರುಹೂರಿನವನಾದ “ಮಾರ’ನ ಹೆಸರನ್ನು ಹೇಳು. 



ಈ ತನಿ ಹೇಳುತ್ತದೆ: ಮನಸ್ಸೇ, ನೀನು ಸದ್ವಿಷಯಗಳನ್ನು ಎಂದರೆ, ಭಗವಂತನ ಗುಣಾತಿಶಯಗಳನ್ನೂ, ಚೇತನನು ಉಜ್ಜೀವನಗೊಳ್ಳುವ ವಿಷಯವನ್ನೂ ಕೇಳಿ ತಿಳಿದುಕೊಳ್ಳಲು ತವಕಪಡುತ್ತೀ, ಅದನ್ನೆಲ್ಲಾ ಬಹಳ ಸ್ವಾರಸ್ಯಪೂರ್ವಕವಾಗಿ ಹೇಳಬಲ್ಲವರು ’ನಮ್ಮಾಳ್ವಾರ್’ ಎಂದು ಸುಪ್ರಸಿದ್ಧರಾದ ಶಠಗೋಪರು. ಅವರಿಗೆ ’ಮಾರ’ ಎಂಬುದೊಂದು ಹೆಸರು. ತಂದೆತಾಯಿಗಳು ಇಟ್ಟ ಹೆಸರು. ಹೆಸರಿಗೆ ತಕ್ಕಂತೆ ಅವರು ಮಾರನನ್ನು ಜಯಿಸಿದ ಜಿತೇಂದ್ರಿಯರು. ಮೇಧಾವಿಗಳಾಗಿ, ಭಗವದ್ಗುಣಾನುಭವದಲ್ಲಿ ಅಗ್ರಗಣ್ಯರಾಗಿ, ತೇಜಸ್ವಿಗಳಾಗಿ, ತಾಮ್ರಪರ್ಣಿನದಿಯ ತೀರದಲ್ಲಿ ಪ್ರಕೃತಿ ರಮ್ಯವಾದ ತಿರುಕ್ಕೂರುಹೂರು ಎಂಬ ದಿವ್ಯಸ್ಥಳದಲ್ಲಿ ಪರಮ ಪೂಜ್ಯರೆನಿಸಿಕೊಡವರು. ಅವರು ಹೇಳಿರುವ ವಿಷಯಗಳೆಲ್ಲವೂ ಭಗವದ್ವಿಷಯವೂ ಚೇತನರ ಉದ್ಧಾರ ಮಾರ್ಗವೂ ಆದವು. ನಾಲ್ಕುವೇದಗಳ ಸಾರವನ್ನೇ ಅವರು ತಮ್ಮ ನಾಲ್ಕು ಪ್ರಬಂಧಗಳ ರೂಪದಲ್ಲಿ ರಚಿಸಿ ಪ್ರಸಿದ್ಧರಾದವರು. ಆದ್ದರಿಂದಲೇ, ಮನಸ್ಸೇ, ನೀನು ಉತ್ಸಾಹದಿಂದ ಅವರ ವಿಷಯವನ್ನೂ ಅವರ ಸಾಹಿತ್ಯವನ್ನೂ ತಿಳಿಯಲು ಸಿದ್ಧವಾಗು. ಅವರನ್ನು ಆದರದಿಂದಲೂ ಭಕ್ತಿಯಿಂದಲೂ ಸ್ಮರಿಸು, ನಮಸ್ಕರಿಸು. ಜೇನಿಗಿಂತ ಸವಿಯಾದ ಅವರ ಪ್ರಬಂಧಗಳನ್ನು ಓದು. ಅರಿತು ಸಂತೋಷಗೊಳ್ಳು. ಅಂತೆಯೇ ಉಜ್ಜೀವನಗೊಳ್ಳು. 



೧. ಮುಯಟ್ರಿ ಶುಮನ್ದೆೞುನ್ದು ಮುನ್ದುಟ್ರ ನೆಂಜೇ\!

ಇಯಟ್ರುವಾನ್ ಎಮ್ಮೊಡು ನೀ ಕೂಡಿ, - ನಯಪ್ಪುಡೈಯ

ನಾವೀನ್ ತೊಡೈಕಿಳವಿ ಯುಳ್ ಪೊದಿವೋಮ್, ನಱ್ ಪೂವೈ

ಪ್ಪೂವೀನ್ ಱ ವಣ್ಣನ್ ಪುಹೞ್. 



ಮುಯಟ್ರಿ = ಉತ್ಸಾಹವನ್ನು, ಶುಮನ್ದು = ಹೊತ್ತು ಎೞುನ್ದು = ಜಾಗ್ರತನಾಗಿ, ಮುನ್ನುಗುವ ಮನಸ್ಸೇ, ನಮ್ಮೊಡನೆ ನೀನು ಸಹಕರಿಸಿ ಕೆಲಸದಲ್ಲಿ ತೊಡಗಬೇಕು. ನಾಲಗೆಯಿಂದ ಹೊರಬಿದ್ದ ಹೂವನ್ನು \(ಹೂವಿನ ಸೊಬಗನ್ನು\) ಸೃಷ್ಟಿಸುವ ಬಣ್ಣದವನ ಕಲ್ಯಾಣಗುಣಗಳನ್ನು ವಿವರಿಸುವ ಅಲಂಕಾರದಿಂದ ಕೂಡಿದ ಸಾಹಿತ್ಯದ ಭಾಷೆಯ ಅಂತರಂಗವನ್ನು ಕೂಡಿಕೊಳ್ಳೋಣ.



ಇದು ಶ್ರೀಶಠಗೋಪರು \(ನಮ್ಮಾಳ್ವಾರರು\) ರಚಿಸಿರುವ ಮೂರನೆಯ ಪ್ರಬಂಧ. ನಾಲ್ಕು ವೇದಗಳ ಸಾರಸಂಗ್ರಹವನ್ನು ಅವರು ತಮ್ಮ ನಾಲ್ಕು ಪ್ರಬಂಧಗಳಲ್ಲಿ ಶುದ್ಧವಾದ ಸಾರಸಂಗ್ರಹವನ್ನು ಅವರು ತಮ್ಮ ನಾಲ್ಕು ಪ್ರಬಂಧಗಳಲ್ಲಿ ಶುದ್ಧವಾದ ತಮಿಳುಭಾಷೆಯಲ್ಲಿ, ಅಲಂಕಾರಗಳಿಂದ ಕೂಡಿ ಶೋಭಿಸುವಂತೆ ರಚಿಸಿ ಹಾಡಿದ್ದಾರೆ. ಅವರ ’ತಿರುವಿರುತ್ತಮ್’ ಎಂಬುದು ಋಗ್ವೇದದ ಸಾರವಾದರೆ, ’ತಿರುವಾಶಿರಿಯಮ್’ ಎಂಬುದು ಯಜುರ್ವೇದದ ಸಾರವಾಯ್ತು. ಈ ’ಪೆರಿಯ ತಿರುವಂದಾದಿ’ಯು ಅಥರ್ವಣ ವೇದದ ಸಾರವೆಂದು ಹೇಳಲಾಗುತ್ತದೆ. 



ದಿವ್ಯಪ್ರಬಂಧದ ಮೂರನೆಯ ಸಾವಿರದ ಮೊದಲ ನಾಲ್ಕು ಪ್ರಬಂಧಗಳೂ ’ಅಂತಾದಿ’ಗಳೆ. ಅವುಗಳು ಒಂದೊಂದೂ ಒಂದು ನೂರು ಪಾಶುರಗಳಿಂದ ಕೂಡಿದ್ದು. ಶ್ರೀಶಠಗೋಪರು ರಚಿಸಿರುವ ಈ ’ಅಂತಾದಿ’ಯಲ್ಲಿ ಕೇವಲ ಎಂಬತ್ತೇಳು ಪಾಶುರಗಳು ಮಾತ್ರವೇ ಆದರೂ ಇದನ್ನು ’ಪೆರಿಯತಿರುವಂದಾದಿ’ ಎಂದೇಕೆ ಕರೆಯಬೇಕು? 



ಸಂಖ್ಯೆಯಲ್ಲಿ ದೊಡ್ಡದಲ್ಲದಿದ್ದರೂ ಹೇಳುವ ವಿಷಯದಲ್ಲಿಯೂ, ಹೇಳುವ ರೀತಿಯಲ್ಲಿಯೂ ಕಂಡುಕೊಂಡಿರುವ ಹಿರಿಮೆಯೇ ಇದಕ್ಕೆ ’ಪೆರಿಯ’ ಎಂದರೆ, ಹಿರಿಮೆಯುಳ್ಳ’ ತಿರುವಂದಾದಿ ಎಂಬ ಹೆಸರನ್ನು ತಂದಿದೆ. ಈ ತಿರುವಂದಾದಿಯಲ್ಲಿ ಆಳ್ವಾರರು ತಮ್ಮ ಮನಸ್ಸಿಗೆ ಉಪದೇಶ ಮಾಡುತ್ತಾರೆ.



ಮನಸ್ಸು ಚಂಚಲವಾದದ್ದು. ಒಂದು ಕ್ಷಣಕಾಲವೂ ಅದು ನಿಲುಕಡೆಯನ್ನು ಹೊಂದಿರಲಾರದು. ದುಂಬಿಯು ಮಧುವನ್ನರಸುತ್ತಾ ಹೇಗೆ ಹೂವಿನಿಂದ ಹೂವಿಗೆ ಎಡೆಬಿಡದಂತೆ ಹಾರಾಡುತ್ತಿರುವುದೋ ಹಾಗೆಯೇ ಮನಸ್ಸೂ ಸಹ, ವಿಷಯಾಸಕ್ತಿಯನ್ನು ಅರಸುತ್ತಾ ಚಂಚಲಗೊಳ್ಳುತ್ತಲೇ ಇರುತ್ತದೆ. ಚಂಚಲವಾದ ಮನಸ್ಸನುನಿಗ್ರಹಿಸಬೇಕೆಂದೂ, ಅದನ್ನು ಅಂತರ್ಮುಖ ಮಾಡಬೇಕೆಂದೂ ಎಲ್ಲ ಉಪದೇಶಗಳೂ ನಡೆಸುತ್ತ ಬಂದಿವೆ. ಆಳ್ವಾರರು ಇದರಲ್ಲಿ ಹಿಡಿಯುವುದು ಹೊಸಜಾಡು\! ಚಂಚಲವಾದ ಮನಸ್ಸನ್ನು ತಡೆಗಟ್ಟಿ, ಅದನ್ನು ಯಾತನೆಗೆ ಒಳಗು ಮಾಡುವುದರಲ್ಲಿಯೇ ಕಾಲಕಳೆಯುವ ಬದಲಾಗಿ, ಅದರ ಸ್ವಭಾವಕ್ಕೆ ತಕ್ಕಂತೆ ಅದು ಚಲಿಸುವಂತೆ ಮಾಡುತ್ತಲೇ ಅದನ್ನು ಹದಗೊಳಿಸಿಕೊಳ್ಳಬಹುದು ಎನ್ನುತ್ತಾರೆ ಆಳ್ವಾರರು. ಭಗವಂತನ ಕಲ್ಯಾಣಗುಣಗಳು ಅಸಂಖ್ಯಾತವಾದವು. ಅವುಗಳಲ್ಲಿ ಒಂದೊಂದೂ ಮನಸ್ಸಿಗೆ ಹೊಸದು. ಮನಸ್ಸನ್ನು ಅತ್ತಕ್ದೇಗೆ ಒಲಿಸಿಕೊಂಡು, ಭಗವಂತನ ಒಂದೊಂದು ಕಲ್ಯಾಣಗುಣವನ್ನೂ ಗಮನಿಸುವಂತೆಯೂ, ತಿಳಿಯುವಂತೆಯೂ, ಅನುಭವಿಸುವಂತೆಯೂ ಮಾಡುತ್ತ ಹೋಗುವುದರಿಂದ ಮನಸ್ಸಿನ ಚಾಂಚಲ್ಯವನ್ನು \(ಎಂದರೆ, ಅದರ ನಿಜಸ್ವಭಾವವನ್ನು\) ಕೆಡಿಸದೆಯೇ, ಅದನ್ನು ಭಗವದ್ಗುಣಾನುಭವದಲ್ಲಿ ಆಳವಾಗಿ ಮುಳುಗಿ, ಪಾಲುಗೊಂಡು, ಆನಂದಿಸುವಂತೆ ಮಾಡಬಹುದು\! ಈ ತಿರುವಂದಾದಿಯಲ್ಲಿ ಆಳ್ವಾರರು ಈ ಹೊಸದಾಟಿಯನ್ನು ಹಿಡಿದಿರುವುದರಿಂದಲೇ ಇದು ’ಪೆರಿಯ’ ತಿರುವಂದಾದಿಯಾಗಿದೆ\! 



ಆಳ್ವಾರರು ಹೇಳುತ್ತಾರೆ: ಮನಸ್ಸೇ, ನಿನಗೆ ಹೊಸಹೊಸ ವಿಷಯಗಳನ್ನು ಕಂಡುಕೊಳ್ಳಲು ಸದಾ ಉತ್ಸಾಹವಿದೆ. ನಮ್ಮೊಡನೆ ನೀನು ಉತ್ಸಾಹದಿಂದ ಕಲೆತುಕೊಂಡರೆ, ನೀನು ಉಜ್ಜೀವನಗೊಳ್ಳುತ್ತೀ. ನಿನ್ನ ನಿಜಸ್ವಭಾವೇನೆಂಬುದು ನಿನ್ಗೆ ಅರಿವಾಗುತ್ತದೆ. ನನ್ನ ನಾಲಗೆಯಿಂದ ಹೊರಬೀಳುವ ಮಾತುಗಳು ಅರ್ಥಪೂರ್ಣವಾದವು. ಅವುಗಳನ್ನು ಸುಂದರವಾಗಿ ಜೋಡಿಸಿ ಹೇಳಲಾಗಿದೆ. ಭಾಷೆಯ ಹೊರ ಅಲಂಕಾರಕ್ಕೆ ನೀನು ಮರುಳಾಗಬಾರದು. ಅದರ ಅಂತರಾರ್ಥದ ಕಡೆಗೆ ನಿನ್ನ ಗಮನವನ್ನು ಹರಿಸಬೇಕು. ಸೌಂದರ್ಯವನ್ನೇ ಸೃಷ್ಟಿಸುವ ಪರಮಸುಂದರನಾದ ಭಗವಂತನ ಅನಂತಕಲ್ಯಾಣಗುಣಗಳನ್ನು ಅರಿತು ಅನುಭವಿಸುವ ಕೆಲಸದಲ್ಲಿ ನಾಈಗ ತೊಡಗಿದ್ದೇವೆ. ನೀನು ನಮ್ಮೊಡನೆ ಸಹಕರಿಸಬೇಕು. ನಾವು ಈಗ ಮಾಡುವ ಕಾರ್ಯದಲ್ಲಿ ನೀನೂ ಉತ್ಸಾಹದಿಂದ ಮುನ್ನುಗ್ಗಬೇಕು. 



೨. ಪುಹೞ್ ವೋಮ್ ಪೞಿಪ್ಪೋಮ್ ಪುಲೞೋಮ್ ಪೞಿಯೋಮ್,

ಇಹೞ್ ವೋಮ್ ಮದಿಪ್ಪೋಮ್ ಮದಿಯೋಮ್ – ಇಹೞೋಮ್, ಮಟ್ರು

ಎಙ್ಗಳ್ ಮಾಲ್\! ಶೆಙ್ಗಣ್ ಮಾಲ್ಶೀಱಲ್ ನೀ ತೀವಿನೈಯೋಮ್,

ಎಙ್ಗಳ್ ಮಾಲ್ ಕಣ್ಡಾಯಿವೈ.



ಪುಹೞ್ ವೋಮ್ = ಹೊಗಳುತ್ತೇನೆ, ಪೞಿಪ್ಪೋಮ್ = ತೆಗಳುತ್ತೇನೆ, ಪುಹೞೋಮ್ = ಸ್ತುತಿಸೆವು, ಪೞಿಯೋಮ್ = ತೆಗಳೆವು, ಇಹೞ್ ವೋಮ್ = ನಿರಾದಾರಣೆ ಮಾಡುತ್ತೇವೆ \(ನಿರಾದರಿಸುವೆವು\), ಮದಿಪ್ಪೋಮ್ = ಆದರಿಸುವೆವು, ಮದಿಯೋಮ್ = ಆದರಿಸೆವು. ಇಹೞೋಮ್= ನಿರಾದರಿಸೆವು, ಮಟ್ರು = ಮತ್ತು, \(ಆದರೆ\) ಎಙ್ಗಳ್ ಮಾಲ್ = ನಮ್ಮ ಮೋಹಕಾರಿಯೇ, ಶೆಮ್ ಕಣ್ಮಾಲ್ = ಕಮಲದಂತೆ ಕಣ್ಣುಳ್ಳಸ್ವಾಮಿಯೇ, ಶೀಱಲ್ ನೀ = ನೀನು ಕೋಪಗೊಳ್ಳಬಾರದು, ತೀವಿನೈಯೋಮ್ = ಕಡುಪಾಪಿಗಳು ನಾವು, ಎಙ್ಗಳ್ ಮಾಲ್ = ನಮ್ಮ ಸ್ವಾಮಿಯೇ, ಕಣ್ಡಾಯ್ ಇವೈ = ನೀನು ಇವುಗಳನ್ನು ಕಂಡೆಯಾ? 



ಹೊಗಳುತ್ತೇನೆ ಎಂದರೆ ತೆಗಳುತ್ತೇನೆ. ಸ್ತುತಿಸೆವುಎಂದರೆ ತೆಗಳೆವು. ಆದರಿಸುವೆವು ಎಂದರೆ ನಿರಾದರಿಸುವೆವು. ಆದರಿಸೆವು ಎಂದರೆ ನಿರಾದರಿಸೆವು. ಆದರೆ ನಮ್ಮ ಮೋಹಕಾರಿಯೇ, ಕೆಂದಾವರೆಯಂತೆ ಕಣ್ಣುಳ್ಳವನೇ, ನೀನು ಕೋಪಗೊಳ್ಳಬಾರದು. ನಾವು ಕಡುಪಾಪಿಗಳು. ನಮ್ಮ ಸ್ವಾಮಿಯೇ ಇವುಗಳನ್ನು ಕಂಡೆಯಾ? 



ಮೊದಲ ಪಾಶುರದಲ್ಲಿ ಆಳ್ವಾರರು ತಮ್ಮ ಮನಸ್ಸನ್ನು ಒಲಿಸಿಕೊಳ್ಳಲು ಪ್ರಯತ್ನಿಸಿದರು. ತಾವು ತೊಡಗುವ ಕೆಲಸದಲ್ಲಿ ಅದು ಉತ್ಸಾಹಗೊಳ್ಳಬೇಕೆಂದೂ ಅಕಾರ್ಯದಲ್ಲಿ ಮುನ್ನುಗ್ಗಬೇಕೆಂದೂ ಕೇಳಿಕೊಂಡರು. ಅವರು ಹೇಳಹೊರಟಿರುವುದು ಸರ್ವೇಶ್ವರನ ದಿವ್ಯಕಲ್ಯಾಣಗುಣಗಳನ್ನು ಮನಸಾರ ಸ್ತುತಿಸುವುದು. ಅದೇಕೋ, ಆ ವಿಷಯವನ್ನು ನೆನೆದಾಗ ಅವರಿಗೆ ಸಂಕೋಚ ಮೂಡಿ ಬಂದಿರಬೇಕು: “ನಾನೆಷ್ಟು, ಭಗವಂತನೆಷ್ಟು? ಅವನ ಅಸಂಖ್ಯಾತವಾದ ಕಲ್ಯಾಣಗುಣಗಳನ್ನು ಹೊಗಳಿ ಹೇಳುವುದಕ್ಕೆ ಪಾಮರನಾದ ನನ್ನಿಂದ ಸಾಧ್ಯವಾದೀತೇ?” ಎಂದು. ಆದ್ದರಿಂದ, ಅವರು ಈ ಪಾಶುರದಲ್ಲಿ ಅವರು ತಮ್ಮ ಮನಸ್ಸಿನಲ್ಲಿ ಮೂಡಿ ಬಂದದ್ದನ್ನು ಯಥಾವತ್ತಾಗಿ ಭಗವಂತನಲ್ಲಿಯೇ ಅರಿಕೆ ಮಾದಿಕೊಳ್ಳುತ್ತಾರೆ. “ಮೋಹಕಾರಿಯೇ”, ಕೆಂದಾವರೆಯಂತೆ ಕಣ್ಣುಳ್ಳವನೇ”, “ನಮ್ಮ ಒಡೆಯನೇ” ಎಂಬ ಮೂರು ಪದಗಳಿಂದಸ್ವಾಮಿಯನ್ನು ಹೊಗಳಲು ಮೊದಲು ಮಾಡಿದ್ದಾರೆ. ದಿಟವಾಗಿಯೂ ಭಗವಂತನು ಎಲ್ಲಾ ಚೇತನಾಚೇತನ ವಸ್ತುಗಳಿಗೂ ಒಡೆಯ. ಅತ್ಯಂತ ಸುಂದರ. ಆಕರ್ಷಕವಾದ ಕಣ್ಣುಳ್ಳವನು. ತಮ್ಮ ಒಳಗಣ್ಣಿನಿಂದ ಆವರು ಅನುಭವಿಸಿರಬೇಕು. 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ನಿನ್ನ ಗುಣಕೀರ್ತಿಗಳನ್ನು ನನ್ನಂಥ ಕಡುಪಾಪಿಯಿಂದ ಸಾಧ್ಯವಾದೀತೇ? ನಾನು ನಿನ್ನನ್ನು ಹೊಗಳುತ್ತೇನೆಂದು ಭಾವಿಸಿ ಏನನ್ನಾದರೂ ಹೇಳಹೋದೆನೆಂದರೆ, ಅದು ನಿಜವಾಗಿ ಹೊಗಳಿಕೆಯೋ ಅಥವಾ ತೆಗಳಿಕೆಯೋ ಎಂಬ ಶಂಕೆಯುಂಟಾಗುತ್ತದೆ. ನಿನ್ನನ್ನು ಕುರಿತು ಏನನ್ನೂ ಹೇಳದೆ ಸುಮ್ಮನೆ ಇರುವುದರಿಂದ, ನಿನ್ನನ್ನು ಆಗ ಹೊಗಳುವುದೂ ಇಲ್ಲ, ತೆಗಳುವುದೂ ಇಲ್ಲ ಎಂದಂತಾಗುತ್ತದೆ. ನಿನ್ನನ್ನು ಆದರದಿಂದ ಕಾಣುತ್ತೇವೆ ಎಂದುಕೊಂಡರೆ ಅದು ಆದಾರವೋ ನಿರಾದರವೋ ತಿಳಿಯದೆ ಹೋಗುತ್ತದೆ. ಆದ್ದರಿಂದ, ಕಡುಪಾಪಿಯಾದ ನಾನು ಈಗ ಆಡುವ ಮಾತುಗಳಿಂದ ನೀನು ಕೋಪಗೊಳ್ಳಬಾರದು. ನಾನು ಏನೇ ಹೇಳಿದರೂ ಅದನ್ನು ನೀನು ಒಳ್ಳೆಯ ಮಾತೆಂದೇ ಸ್ವೀಕರಿಸಬೇಕೆಂಬುದು ನನ್ನ ಮೊದಲ ಪ್ರಾರ್ಥನೆ.



ಬಾಯಿಬಿಟ್ಟು ಭಗವಂತನನ್ನು ಹೊಗಳುವ ನೆಪದಿಂದ ಅವನನ್ನು ಅವಹೇಳನ ಮಾಡುವುದಕ್ಕಿಂತಲೂ, ತೆಪ್ಪಗೆ ಬಾಯಿಮುಚ್ಚಿ ಕುಳಿತಿರುವುದು ಲೇಸು. ಆದರೆ, ’ಮೋಹಕಾರಿ’ ’ಪುಂಡರೀಕಾಕ್ಷ’ ’ಸರ್ವೇಶ್ವರ’ ಎಂಬ ಮಾತುಗಳಿಂದ ಅವನ ಗುಣಗಾನ ಮಾಡುವುದು ಒಳ್ಳೆಯದೇ ಅಲ್ಲವೇ? 



’ನಾನು ಅಲ್ಪ, ಪಾಪಿ; ನೀನು ಮಹನೀಯ ಸರ್ವೇಶ್ವ” ಎಂದು ಹೇಳತೊಡಗುವುದು ಭಗವಂತನ ಹಿರಿಮೆಯನ್ನೂ, ನಮ್ಮ ಅಲ್ಪತೆಯನ್ನೂ ಸೂಚಿಸುವ ಮಾತು. ಇದು ಪೂರ್ಣ ಶರಣಾಗತಿ ತತ್ತ್ವದ ಒಂದು ಭಾಗ. ಆಳ್ವಾರರು ಮೊದಲಲ್ಲೇ ಇದನ್ನು ಸೂಚಿಸತೊಡಗಿದ್ದಾರೆ. ಭಕ್ತಿ ಮತ್ತು ಪ್ರಪತ್ತಿ ಎಂಬ ವಿಷಯಗಳು ದಿವ್ಯಪ್ರಬಂಧಕ್ಕೆ ಬಲು ಮುಖ್ಯವಾದ ಅಡಿಪಾಯ. ಅದನ್ನು ನೆನಪಿಗೆ ತರಬೇಡವೇ? 



೩. ಇವೈಯನ್ ಱೇ ನಲ್ಲ ಇವೈಯನ್ ಱೇ ತೀಯ,

ಇವೈಯೆನ್ ಱೆವೈಯ ಱೆವನೇ ೞುಮ್ – ಇವೈಯೆಲ್ಲಾಮ್

ಎನ್ನಾಲಡೈಪ್ಪುನೀಕ್ಕೊಣ್ಣಾದಿಱೈಯವನೇ\!,

ಎನ್ನಾಲ್ ಶೆಯಱ್ ಪಾಲದೆನ್? 



ಇವೈ ಅನ್ ಱೇ ನಲ್ಲ = ಇವು ಅಲ್ಲವೇ ಒಳ್ಳೆಯದು, ಇವೈಎನ್ ಱೇ ತೀಯ = ಇವು ಅಲ್ಲಏ ಕೆಟ್ಟದ್ದು, ಇವೈ ಎನ್ ಱು = ಇವು ಹೀಗೆಯೇ \(ಇಂಥಾದ್ದೇ\) ಎಂದು, ಇವೈ = ಇವುಗ್ಳನ್ನು, ಅಱಿವನ್ ಏಲುಮ್ = ಅರಿವೆನಾದರೂ, ಇವೈ ಎಲ್ಲಾಮ್ = ಇವೆಲ್ಲವೂ, ಎನ್ನಾಲ್ = ನನ್ನಿಂದ, ಅಡೈಪ್ಪು = ಅನುಸರಿಸಲೂ, ನೀಕ್ಕು = ಬಿಡಲೂ, ಒಣ್ಣಾದು = ಸಾಧ್ಯವಿಲ್ಲ, ಇಱೈಯವನೇ = ಸ್ವಾಮೀ, ಎನ್ನಾಲ್ = ನನ್ನಿಂದ, ಶೆಯಱ್ ಪಾಲ್ = ಮಾಡುವಂಥಾದ್ದು, ಅದು ಎನ್ = ಅದೇನು? 



ಇವಲ್ಲವೇ ಒಳ್ಳೆಯದು, ಇವಲ್ಲವೇ ಕೆಟ್ಟದ್ದು, ಇವು ಹೀಗೆಯೇ \(ಇಂಥಾದ್ದೇ\) ಎಂದು ಇವುಗಳನ್ನು ಅರಿತುಕೊಳ್ಳಬಲ್ಲೆನಾದರೂ, ಇವೆಲ್ಲವೂ ನನ್ನಿಂದ ಅನುಸರಿಸುವುದಾಗಲಿ, ಬಿಟ್ಟುಬಿಡುವುದಾಗಲಿ, ಸಾಧ್ಯವಿಲ್ಲ. ಸ್ವಾಮೀ ನನ್ನಿಂದ ಮಾಡುವಂಥಾದ್ದು ಯಾವುದು? 



ಹಿಂದಿನ ಪಾಶುರದ ವಿಷಯವನ್ನೇ ಇಲ್ಲಿ ಮುಂದುವರಿಸಲಾಗುತ್ತದೆ. ಬುದ್ಧಿ ಅಲ್ಪವಾದದ್ದರಿಂದ, ಭಗವಂತನನ್ನು ಹೊಗಳುವ ಹಾಗೆ ಮಾತನಾಡಿದರೂ ಸಹ ಅದು ಅವನನ್ನು ತೆಗಳಿದಂತೆಯೇ ಆಗಬಹುದು. ಅಂಥ ಅನುಮಾನಾಸ್ಪದವಾದ ಹೊಗಳಿಕೆಗಿಂತಲೂ, ತೆಪ್ಪಗೆ ಸುಮ್ಮನಿರುವುದು ಮೇಲಲ್ಲವೇ? ಇದನ್ನು ನಿರ್ಧರಿಸುವುದು ಹೇಗೆ? – ಎಂಬುದು ವಿಷಯ.



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ನನಗೆ ನೀನು ಕೊಟ್ಟಿರುವ ಬುದ್ಧಿಯಿಂದ ಯಾವುದು ಯುಕ್ತ. ಯಾವುದು ಅಯುಕ್ತ, ಯಾವುದನ್ನು ಮಾಡಬೇಕು, ಯಾವುದನ್ನು ಬಿಡಬೇಕು ಎಂಬುದು ನನಗೆ ಗೊತ್ತಾಗುತ್ತದೆ. ಆದರೆ, ಅದೇ ರೀತಿಯಲ್ಲಿ, ಅವುಗಳನ್ನು ಅನುಸರಿಸುವುದಕ್ಕೂ ಬಿಡುವುದಕ್ಕೂ, ಎಂದರೆ, ನಾನು ಅರಿತುಕೊಂಡದ್ದನ್ನು ಕಾರ್ಯಗತ ಮಾಡುವುದಕ್ಕೆ, ನನಗೆ ಸಾಧ್ಯವಿಲ್ಲವಾಗಿದೆ. ಆದ್ದರಿಂದ, ನಾನು ಯಾವುದನ್ನು ಹೇಗೆ ಮಾಡಲಿಎಂಬುದನ್ನು ನೀನೇ ನನಗೆ ತಿಳಿಯ ಹೇಳಬೇಕು. 



೪. ಎನ್ನಿನ್ ಮಿಹುಪುಹೞಾರ್ ಯಾವರೇ? ಪಿನ್ನೈಯುಮ್ ಮ

ಟ್ರೆಣ್ಣಿಲ್ ಮಿಹುಪುಹಱೇನ್ ಯಾನಲ್ಲಾಲ್, - ಎನ್ನ

ಕರುಂಶೋದಿಕ್ಕಣ್ಣನ್, ಕಡಲ್ ಪುರೈಯುಮ್, ಶೀಲ

ಪ್ಪೆರುಂಶೋದಿ ಕ್ಕೆನ್ನಂಜಾಳ್ ಪೆಟ್ರು.



ಎನ್ನಿನ್ = ನನ್ನ ಹೊರತು, ಮಿಹು = ಬಹಳ, ಪುಹೞಾರ್ = ಹೊಗಳುವವರು, ಯಾವರೇ = ಯಾರಿರಬಹುದೇ? ಪಿನ್ನೈಯುಮ್ = ಇನ್ನು ಮುಂದೆಯೂ, ಮಟ್ರು ಎಣ್ಣಿಲ್ = ಮತ್ತೆ ಯೋಚಿಸಿದರೂ, ಮಿಹು = ಬಹಳ, ಪುಹಱೇನ್ = ಹೊಗಳುವವನು, ಯಾನ್ ಅಲ್ಲಾರ್ = ನಾನಲ್ಲದೆ, - ಎನ್ನ = ನನ್ನ, ಕರುಮ್ ಶೋದಿ = ಕಪ್ಪುಬಣ್ಣದಿಂದ ಹೊಳೆಯುವ, \(ಕಪ್ಪುಬಣ್ಣದ\), ಕಣ್ಣನ್ = ಆಕರ್ಷಕನೂ \(ಕೃಷ್ಣನೂ\), ಕಡಲ್ ಪುರೈಯುಮ್ = ಕಡಲನ್ನು ಹೋಲುವ, ಶೀಲ = ಸ್ವಭಾವದವನೂ, ಪೆರುಮ್ ಶೋದಿಕ್ಕೂ = ದೊಡ್ಡ ಜ್ಯೋತಿಸ್ವರೂಪನೂ, ಆದ ಸ್ವಾಮಿಗೆ, ಎನ್ ನೆಂಜು = ನನ್ನ ಮನಸ್ಸು, ಆಳ್ ಪೆಟ್ರು = ದಾಸನಾಗಿ.



ನನ್ನ ಕಪ್ಪುಬಣ್ಣದ ಆಕರ್ಷಕನಾದ, ಕಡಲನ್ನು ಹೋಲುವ ಸ್ವಭಾವದವನಾದ, ದೊಡ್ಡ ಜ್ಯೋತಿ ಸ್ವರೂಪನಾದ ಸ್ವಾಮಿಗೆ ನನ್ನ ಮನಸ್ಸು ದಾಸನಾಗಿ, ನನ್ನಹೊರತು ಬಹಳ ಹೊಗಳುವವರು ಯಾರಿರಬಹುದೇ? ಇನ್ನು ಮುಂದೆಯೂ, ಯೋಚಿಸಿ ನೋಡಿದರೂ, ಬಹಳ ಹೊಗಳುವವನು ನಾನಲ್ಲದೆ \(ಬೇರೆ ಯಾರಿರಬಹುದು?\) 



ಹಿಂದಿನ ಪಾಶುರದಲ್ಲಿ, ತಮ್ಮ ಅಲ್ಪತೆಯನ್ನೂ ಭಗವಂತನ ಅಪಾರ ಹಿರಿಮೆಯನ್ನೂ ಆಳ್ವಾರರು ಸೂಚಿಸಿದರು. ಈಗ, ತಮ್ಮ ಮನಸ್ಸು ಭಗವಂತನ ಗುಣಸ್ವಭಾವಗಳಿಗೆ ಒಳಪಟ್ಟು, ಅವನಿಗೆ ಆಳಾಗಿರುವುದರಿಂದ, ಎಡೆಬಿಡದಂತೆ ಸ್ವಾಮಿಯನ್ನು ಹೊಗಳುವುದೇ ಅದರ ಸ್ವಭಾವವಾಗಿದೆ ಎನ್ನಲಾಗುತ್ತದೆ. 



“ಎನ್ನ ಕರುಂಶೋದಿ” – ಭಗವಂತನೇ ತನ್ನ ಅತ್ಯಂತ ಪ್ರಿಯವಸ್ತು. ಅದು ಕರಿಯಬಣ್ಣದ ಪ್ರಕಾಶದಿಂದ ಕೂಡಿದ್ದರೂ ಸಹ, ಅದು ತನಗೆ \(ಆಳ್ವಾರರಿಗೆ- ಅವರ ಮನಸ್ಸಿಗೆ\) ಅತ್ಯಂತ ಆಕರ್ಷಕವಾದದ್ದು.



“ಕಡಲ್ ಪುರೈಯುಮ್ ಶೀಲನ್” – ಇಲ್ಲಿ ಭಗವಂತನನ್ನು ಕಡಲಿಗೆ ಹೋಲಿಸಲಾಗಿದೆ. ಎಲ್ಲೆ ಕಾಣದಂತೆ ವಿಸ್ತಾರವಾಗಿ ಹರಡಿರುವುದೂ, ಗಂಭೀರವಾದದ್ದೂ ಕಡಲು, ಹಾಗೆಯೇ ಭಗವಂತನೂ ಸಹ ಅನಂತನೂ, ಸರ್ವವ್ಯಾಪಿಯೂ, ಗಂಭೀರನೂ, ಕಡಲಬಣ್ಣದವನೂ ಆಗಿದ್ದಾನೆ.



ಆಳ್ವಾರರು ಹೇಳುತ್ತಾರೆ: ನನ್ನ ಮನಸ್ಸು ಪರಿಪೂರ್ಣವಾಗಿ ಭಗವಂತನಲ್ಲಿ ದಾಸ್ಯಪಟ್ಟಿದೆ. ಆದ್ದರಿಂದ, ಅದು ಅತ್ಯಾಕರ್ಷಕನೂ ಕಡಲಿನ ಸ್ವಭಾವದವನೂ ಆದ ಸ್ವಾಮಿಯನ್ನು ಬಾಯಿ ತುಂಬ ಹೊಗಳುವುದರಲ್ಲೇ ನಿರತವಾಗಿದೆ. ಎಷ್ಟು ಯೋಚಿಸಿನೋಡಿದರೂ, ನನ್ನಂತೆ ಭಗವಂತನನ್ನು ಬೇರೆಯಾರೂ ಸ್ತುತಿಸಲಾರರು ಎನಿಸುತ್ತದೆ.



೫. ಪೆಟ್ರತಾಯ್ ನೀಯೇ ಪಿಱಪ್ಪಿತ್ತ ತನ್ದೈನೀ,

ಮಟ್ರೈಯಾ ರಾವರುಮ್ ನೀಪೇಶಿಲ್, - ಎಟ್ರೇಯೋ\!

ಮಾಯ\! ಮಾ ಮಾಯವಳೈಮಾಯ ಮುಲೈವಾಯ್ ವೈತ್ತ,

ನೀಯಮ್ಮಾ\! ಕಾಟ್ಟುಮ್ ನೆಱೆ. 



ಪೆಟ್ರ ತಾಯ್ ನೀಯೇ = ಹೆತ್ತ ತಾಯಿ ನೀನೇ, ಪಿಱಪ್ಪಿತ್ತ = ಹುಟ್ಟಿಸಿದ, ತನ್ದೈನೀ = ತಂದೆ ನೀನು, ಮಟ್ರೈಯಾರ್ = ಮತ್ತವರು \(ಇತರರು\) ಯಾರು, ಆವರುಮ್ = ಆಗುವವರೂ, ನೀ = ನೀನು, ಪೇಶಿಲ್ = ಮಾತನಾಡಲು, \(ಹೇಳಲು\), ಎಟ್ರೇಯೋ = \(ನನ್ನನ್ನು\) ದೂರಮಾಡುವೆಯೋ \(ತಳ್ಳುವೆಯೋ\), ಮಾಯ = ಆಶ್ಚರ್ಯಕಾರಿಯೇ, ಮಾ = ಮಹಾ, ಮಾಯವಳೈ = ಮಾಯಗಾತಿಯನ್ನು, ಮಾಯ = ಮಡಿಯುವಂತೆ, ಮುಲೈ = ಮೊಲೆಗೆ, ವಾಯ್ ವೈತ್ತ ನೀ = ಬಾಯಿ ಹಚ್ಚಿದ ನೀನು, ಅಮ್ಮಾ = ಅಯ್ಯೋ, ಕಾಟ್ಟುಮ್ ನೆಱೆ = ನನಗೆ ದಾರಿಯನ್ನು ತೋರಿಸುವುದಕ್ಕೆ. 



ನೀನೇ ಹೆತ್ತ ತಾಯಿ. ಹುಟ್ಟಿಸಿದ ತಂದೆಯೂ ನೀನು. ಹೇಳಹೋದರೆ ಇತರರು ಯಾರಾರು ಹಿತವಂತರಾಗುವವರೋ ಅವರೆಲ್ಲರೂ ನೀನು ಆಶ್ಚರ್ಯಕಾರಿಯೇ, ಮಹಾಮಾಯಗಾತಿಯನ್ನು ಮುಡಿಯುವಂತೆ \(ಅವಳ\) ಮೊಲೆಗೆ ಬಾಯಿಹಚ್ಚಿದ ನೀನು ನನಗೆ ದಾರಿಯನ್ನು ತೋರಿಸದೆ ನನ್ನನ್ನು ದೂರತಳ್ಳುವೆಯೋ, ಅಯ್ಯೋ\!



ಭಗವಂತನನ್ನು ಸ್ತುತಿಸುವುದು ತಮ್ಮಮನಸ್ಸಿನ ಸ್ವಭಾವವಾಗಿದೆ ಎಂದು ಆಳ್ವಾರರು ಹೇಳಿದರು. ಈ ಪಾಶುರದಲ್ಲಿ ಅವರಿಗೆ ಭಗವಂತನೊಡನೆ ಇರುವ ಹತ್ತಿರದ ಸಂಬಂಧವನ್ನೂ, ಆ ಕಾರಣದಿಂದಲಾದರೂ ಸ್ವಾಮಿಯು ತಮ್ಮನ್ನು ನಿರಾಕರಿಸಬಾರದು ಎಂದು ಬೇಡಿಕೊಳ್ಳುತ್ತಾರೆ. 



“ಮಾ ಮಾಯವಳೈ ಮಾಯ ಮುಲೈವಾಯ್ ವೈತ್ತನೀ” – ಇದು ಭಗವಂತನು ಶ್ರೀಕೃಷ್ಣಾವತಾರಿಯಾಗಿ ನಡೆಸಿದ ಒಂದು ಆಶ್ಚರ್ಯಕರ ಪ್ರಸಂಗ. ಶ್ರೀಕೃಷ್ಣನು ಹಸುಗೂಸಾಗಿ, ನಂದಗೋಕುಲದಲ್ಲಿ ಬೆಳೆಯುತ್ತಿರುವಾಗ, ಅವನ ಸೋದರಮಾವನಾದ ದುಷ್ಟ ಕಂಸನು ಅವನನ್ನು ಕೊಲ್ಲಿಸಲು ಪೂತನಿ ಎಂಬ ರಾಕ್ಷಸಿಯನ್ನು ಕಳುಹಿಸಿದನು. ಅವಳು ತಾಯಿ ಯಶೋದೆಯ ರೂಪವನ್ನು ಅಳವಡಿಸಿಕೊಂಡು, ಅವಳಿಲ್ಲದ ಸಮಯದಲ್ಲಿ ಬಂದು, ಹಸುಕೂಸಾದ ಕೃಷ್ಣನನ್ನೆತ್ತಿಕೊಂಡು ಮೊಲೆಯನ್ನೂಡಿಸಲು ಯತ್ನಿಸಿದಳು. ಶ್ರೀಕೃಷ್ಣನು \(ಏನೂ ಅರಿಯದಂತೆಯೇ\) ಅವಳ ವಿಷದ ಮೊಲೆಯನ್ನು ಆದರದಿಂದ ಕುಡಿಯುವ ನೆಪದಲ್ಲಿ ಅವಳ ಪ್ರಾಣವನ್ನೂ ಹೀರಿ ಅವಳನ್ನು ಕೊಂದು ಹಾಕಿದನು. ಇದು ಎಂಥ ಆಶ್ಚರ್ಯಕರವಾದದ್ದು\! 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ನನಗೆ ಜನ್ಮವಿತ್ತ ತಾಯಿಯೂ, ತಂದೆಯೂ ನೀನು. ಅಲ್ಲದೆ, ನನಗೆ ಹಿತಕಾರಿಗಳಾಗಿರುವ ಬಂಧು, ಬಳಗ, ಗುರು, ಗೆಳೆಯ, ಇತ್ಯಾದಿ ಎಲ್ಲರೂ ನೀನೇ. ನಿನ್ನ ಹೊರತು ನನ್ಗೆ ಯಾರೂ ಹಿತಕಾರಿಗಳಿಲ್ಲ. ಮಾಯದಿಂದ ನಿನ್ನನ್ನು ಕೊಲ್ಲಲು ಬಂದ ವಂಚಕಿಯಾದ ಪೂತನಿಯ ವಿಷದ ಮೊಲೆಯನ್ನುಣ್ಣುವ ನೆಪದಿಂದಲೇ ಅವಳ ಪ್ರಾಣಗಳನ್ನೇ ಹೀರಿಕೊಂದ ಆಶ್ಚರ್ಯಕಾರಿ ನೀನಲ್ಲವೇ? ನನ್ನ ಉಜ್ಜೀವನಕ್ಕೆ ನೀನು ದಾರಿ ತೋರಿಸಲಾರೆಯಾ? ವಾತ್ಸಲ್ಯದಿಂದ ನನ್ನನ್ನು ನೋಡಿಕೊಳ್ಳುವ ಬದಲಾಗಿ ದೂರತಳ್ಳುವೆಯಾ? 



ಸರ್ವಜ್ಞನಾದ ಭಗವಂತನು ಸರ್ವಸಮರ್ಥನೂ ಹೌದು. ಅವನನ್ನೇ ಗತಿ ಎಂದು ನಂಬಿ, ಆಶ್ರಯಿಸಿದವರನ್ನು ಅವನು ಎಂದಿಗೂ ದೂರ ತಳ್ಳನು. ಕಾರುಣ್ಯಮೂರ್ತಿಯೇ ಅವನಲ್ಲವೇ\! 



೬. ನೆಱಿಕಾಟ್ಟಿ ನೀಕ್ಕುದಿಯೋ? ನಿನ್ ಪಾಲ್ ಕರುಮಾ

ಮುಱಿಮೇನಿ ಕಾಟ್ಟುದಿಯೋ? ಮೇನಾಳ್ ಅಱಿಯೋಮೈ

ಎನ್ ಶೆಯ್ವಾನೆಣ್ಣಿನಾಯ್? ಕಣ್ಣನೇ\! ಈ ದುರೈಯಾಯ್

ಎನ್ ಶೆಯ್ದಾಲ್ ಎನ್ ಪಡೋಂ ಯಾಮ್? 



ನೆಱಿಕಾಟ್ಟಿ = ದಾರಿ\(ವಿಧಿ\)ಯನ್ನು ತೋರಿಸಿ, ನೀಕ್ಕೂದಿಯೋ? = \(ನನ್ನನ್ನು\) ದೂರಮಾಡುವೆಯೋ \(ನೀಗಿಬಿಡುವೆಯೋ?\), ನಿನ್ ಪಾಲ್ = ನಿನ್ನ ಕಡೆಯಿಂದ \(ನಿನ್ನದಾದ\), ಕರು = ಕರಿಯ, ಮಾ = ಅದ್ಭುತವಾದ, ಮುಱಿ = ಕೋಮಲವಾದ, ಮೇನಿ = ಸ್ವರೂಪವನ್ನು, ಕಾಟ್ಟುದಿಯೋ= ತೋರುವೆಯೋ? ಮೇಲ್ ನಾಳ್ = ಬಲುಹಿಂದಿನ ಕಾಲದಿಂದಲೂ, ಅಱಿಯೋಮೈ = ಅರಿಯದವರಾದ \(ಅಜ್ಞಾನಿಗಳಾದ\) ನಮ್ಮನ್ನು, ಎನ್ ಶೆಯ್ ವಾನ್ = ಏನು ಮಾಡಬೇಕೆಂದು, ಎಣ್ಣಿನಾಯ್ = ಎಣಿಸಿದ್ದೀಯೆ? ಕಣ್ಣನೇ = ಅತ್ಯಾಕರ್ಷಕನೇ, ಈದು = ಇದನ್ನು, ಉರೈಯಾಯ್ = ಹೇಳಯ್ಯ \(ಹೇಳು\), ಎನ್ ಶೆಯ್ ದಾಲ್ = ಏನು ಮಾಡಿದರೆ, ಎನ್ ಪಡೋಮ್ = ಏನನ್ನು ಅನುಭವಿಸುವೆವು, ಯಾಮ್ = ನಾವು. 



ಆಕರ್ಷಕನೇ, ದಾರಿ\(ವಿಧಿ\)ಯನ್ನು ತೋರಿಸಿ, ನಮ್ಮನ್ನು ನೀಗಿಬಿಡುವೆಯೋ? ನಿನ್ನ ಕರಿಯ ಅದ್ಭುತವಾದ ಕೋಮಲವಾದ ಸ್ವರೂಪವನ್ನು ತೋರುವೆಯೋ? ಬಲು ಹಿಂದಿನ ಕಾಲದಿಂದಲೂ ಅಜ್ಞಾನಿಗಳಾದ ನಮ್ಮನ್ನು ಏನು ಮಾಡಬೇಕೆಂದು ಎಣಿಸಿದ್ದೀಯೆ? ನಾವು ಏನು ಮಾಡಿದರೆ ಏನನ್ನು ಅನುಭವಿಸುವೆವು? ಇದನ್ನು ಹೇಳು. 



ಹಿಂದಿನ ಪಾಶುರದಲ್ಲಿ ’ಸ್ವಾಮೀ ನಮಗೆ ದಾರಿತೋರು’ ಎಂದುಆಳ್ವಾರರು ಬೇಡಿಕೊಂಡರಷ್ಟೆ\! ಇಲ್ಲಿ ಅದನ್ನು ಇನ್ನಷ್ಟು ಸ್ಪಷ್ಟವಾಗಿ ಅರಿಕೆ ಮಾಡಿಕೊಳ್ಳುತ್ತಿದ್ದಾರೆ. 



’ನೆಱಿಕಾಟ್ಟಿ ನೀಕ್ಕುದಿಯೋ?’ – ನಿನ್ನನ್ನು ಸೇರಲು ನನ್ನಮನಸ್ಸು ಹಾತೊರೆಯುತ್ತಿದೆ. ಅದಕ್ಕೆ ತಕ್ಕ ದಾರಿಯನ್ನು ತೋರಿಸೆಂದು ನಾಬೇಡಿದೆನಷ್ಟೆ. ಅದಕ್ಕಾಗಿ ’ನೀನು ಹೀಗೆಲ್ಲ ದಾರಿಗಳಿವೆ’ ಎಂದರೆ ’ಜ್ಞಾನಮಾರ್ಗ’, ’ಭಕ್ತಿಮಾರ್ಗ’, ’ಕರ್ಮಮಾರ್ಗ’, ಮುಂತಾದ ಮಾರ್ಗಗಳಿವೆ. ಇವುಗಳಲ್ಲಿ ನಿನಗೆ ಯಾವುದು ಹೊಂದಿಕೆಯಾಗಿದೆಯೋ ಅದನ್ನು ಮಾಡಿಕೋ” ಎಂದು ಹೇಳಿ, ನನ್ನನ್ನು ಉದಾಸೀನ ಮಾಡುವೆಯಾ? 



’ನಿನ್ ಪಾಲ್ ಕರುಮಾ ಮುಱಿ ಮೇನಿ ಕಾಟ್ಟುದಿಯೋ? – “ನಿನ್ನ ಕರಿಯ ಅದ್ಭುತವಾದ ಮತ್ತು ಕೋಮಲವಾದ ರೂಪವನ್ನು ತೋರುವೆಯೋ?” ಅಥವಾ “ನಿನ್ನ ಜೊತೆಯನ್ನು ತೊಲಗಿಸಿಕೊಂಡೆನೆಂಬ ಕರಿಯ ಭಯಂಕರ ರೂಪವನ್ನು ತೋರುವೆಯೋ?” .



“ಮೇನಾಳ್ ಅಱಿಯೋಮೈ” – ಬಲು ಹಿಂದಿನಿಂದಲೂ ನಾವು ನಿನ್ನ ಬಗೆಗೆ ಅಜ್ಞಾನಿಗಳಾಗಿ, ನಿನ್ನನ್ನು ಅರಿತುಕೊಳ್ಳಲಾರದೆ, ಹುಟ್ಟು-ಸಾವುಗಳ ಗೊಂದಲದಲ್ಲಿಯೇ ಸಿಕ್ಕಿಕೊಂಡು ನರಳುತ್ತಿರುವವರು ನಾವು? 



“ಎನ್ ಶೆಯ್ ವಾನ್ ಎಣ್ಣಿನಾಯ್?” – ನಮ್ಮನ್ನು ಕುರಿತು ನೀನೇನು ಯೋಚಿಸಿದ್ದೀ? ಉದ್ಧರಿಸಬೇಕೆಂದೇ? ಅಥವಾ, ಅಧೋ ಸ್ಥಿತಿಯಲ್ಲಿಯೇ ಕೆಡವಿರಬೇಕೆಂದೇ? – ಎಂದರೆ, ಯಾವುದನ್ನು ಮಾಡಿದರೆ ನಮಗೆ ಉಜ್ಜೀವನವುಂಟಾಗುತ್ತದೆ ಮತ್ತು ಏತರಿಂದ ನಮಗೆ ಸಾಂಸಾರಿಕ ತಾಪತ್ರಯದಿಂದ ಬಿಡುಗಡೆಯುಂಟಾಗುತ್ತದೆ? ನಾವೇನು ಮಾಡಿದರೆ ಏನು ಫಲ ದೊರೆಯುವುದೋ ನಮಗೆ ತಿಳಿಯುವುದಿಲ್ಲ – ಅಂಥ ಅಜ್ಞಾನಿಗಳು ನಾವು. 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ಅಜ್ಞಾನಿಯಾದ ನಾನು ಕೇಳಿಕೊಂಡಂತೆ, ನನಗೆ ದಾರಿಯನ್ನು ತೋರಿಸಿ ಉದಾಸೀನನಾಗಿ ಬಿಡುತ್ತೀಯೋ? ಅಥವಾ, ನಿನ್ನ ಕೋಮಲವಾದ ದಿವ್ಯಸುಂದರವಾದ \(ಕರಿಯ\) ರೂಪವನ್ನು ತೋರುವೆಯೋ? ಅಥವಾ, ನಿನ್ನ ನನ್ನ ಬಾಂಧವ್ಯವು ಕಡಿದು ಹೋಗುವಂತೆ ಭಯಂಕರವಾದ ಕರಿಯ ರೂಪವನ್ನು ತೋರಿ ನನ್ನನು ಹೆದರಿಸುವೆಯೋ? ನೀನು ನಮ್ಮ ವಿಷಯದಲ್ಲಿ ಏನು ಮಾಡಬೇಕೆಂದು ಯೋಚಿಸಿದ್ದೀ? ನಾವು ಏನು ಮಾಡಿದರೆ ಏನನ್ನು ಅನುಭವಿಸುವವರಾಗುತ್ತೇವೆ’ ಎಂಬುದನ್ನು ಕೃಪೆಮಾಡಿ ನನಗೆ ಹೇಳುವೆಯಾ?



೭. ಯಾಮೇ ಅರುವಿನೈಯೋಮ್ ಶೇಯೋಮ್, ಎನ್ನೆಂಜಿನಾರ್

ತಾಮೇ ಅಣುಕ್ಕರಾಯ್ ಶ್ಶಾರ್ ನ್ದೊೞಿನ್ದಾರ್, - ಪೂಮೇಯ

ಶೆಮ್ಮಾದೈ ನಿನ್ ಮಾರ್ ವಿಲ್ ಶೇರ್ ವಿತ್ತು, ಪಾರಿಡನ್ದ

ಅಮ್ಮಾ\! ನಿನ್ ಪಾದತ್ತರುಹು. 



ಯಾಮೇ = ನಾವೇ, ಅರು ವಿನೈಯೋಮ್ = ಕಡುಪಾತಕಿಗಳು, ಶೇಯೋಮ್ = ನಿನ್ನಿಂದ ದೂರವಾಗಿರುವವರು, ಎನ್ ನೆಂಜಿನಾರ್ = ನನ್ನ ಹೃದಯದಲ್ಲಿರುವವರು, ತಾಮೇ = ತಾವೇ, ಅಣುಕ್ಕರಾಯ್ = ಅತ್ಯಂತ ಸಮೀಪವರ್ತಿಗಳಾದವರು, ಶಾರ್ ನ್ದು ಒೞಿನ್ದಾರ್= ನನ್ನ ಅಂತರಂಗವನ್ನು ಸೇರಿರುವವರು, ಪೂಮೇಯ = ಹೂವಿನಲ್ಲಿರುವ, ಶೆಮ್ ಮಾದೈ = ದಿವ್ಯಸುಂದರಿಯಾದ ತಾಯಿಯನ್ನು \(ಶ್ರೀದೇವಿಯನ್ನು\) ನಿನ್ ಮಾರ್ ವಿಲ್ = ನಿನ್ನ ಎದೆಯಲ್ಲಿ, ಶೇರ್ ವಿತ್ತು = ಸೇರಿಸಿಕೊಂಡಿರುವ, ಪಾರ್ ಇಡನ್ದ = ಭೂಮಿಯನ್ನು ಉದ್ಧರಿಸಿದ, ಅಮ್ಮಾ = ಸ್ವಾಮೀ, ನಿನ್ ಪಾದತ್ತು ಅರುಹು = ನಿನ್ನ ತಿರುವಡಿಯ ಸಮೀಪದಲ್ಲಿ. 



ಕಡುಪಾತಕಿಗಳೂ, ನಿನ್ನಿಂದ ದೂರವಾಗಿರುವವರೂ ನಾವೇ. ನಮ್ಮ ಹೃದಯದಲ್ಲಿರುವವರೂ, ಅತ್ಯಂತ ಸಮೀಪವರ್ತಿಗಳಾಗಿ, ನಮ್ಮ ಅಂತರಂಗವನ್ನು ಸೇರಿರುವ ತಾವೇ. ಹೂವಿನಲ್ಲಿ ವಾಸಿಸುವ ದಿವ್ಯಸುಂದರಿಯಾದ ಶ್ರೀದೇವಿಯನ್ನು ತಮ್ಮ ಹೃದಯಲ್ಲೇ ಸೇರಿಸಿಕೊಂಡಿರುವ, ಮತ್ತು ಭೂದೇವಿಯನ್ನು ಉದ್ಧರಿಸಿದಸ್ವಾಮೀ, ನಿನ್ನ ತಿರುವಡಿಯ ಸಮೀಪದಲ್ಲಿ \(ನನ್ನನ್ನಿರಿಸಿಕೋ\). 



“ಸ್ವಾಮೀ, ನನಗೆ ದಾರಿಯನ್ನು ತೋರಿಸಿ, ನನ್ನಲ್ಲಿ ಉದಾಸೀನರಾಗುವಿರೋ? ನಿಮ್ಮ ದಿವ್ಯಸ್ವರೂಪವನ್ನು ತೋರುವಿರೋ? ಏನು ಮಾಡಬೇಕೆಂದಿರುವಿರಿ? ಎಂದು ಹಿಂದಿನ ಪಾಶುರದಲ್ಲಿ ಆಳ್ವಾರರುಭಗವಂತನನ್ನು ಪ್ರಶ್ನಿಸಿದರಷ್ಟೆ. ತಮ್ಮ ಪ್ರಶ್ನೆ ತಪ್ಪಾದದ್ದೆಂದೂ, ಹಾಗೆ ಮಾಡಿ ತಾವು ಸ್ವಾಮಿಯಲ್ಲಿ ಅಪಚಾರವೆಸಗಿದ ಹಾಗಾಯಿತೆಂದೂ ಆಳ್ವಾರರು ಕಂಡುಕೊಂಡಿರಬೇಕು. ಅದಕ್ಕೆ ಒಂದು ಬಗೆಯಲ್ಲಿ ಅವರು ಸಮಾಧಾನವನ್ನು ಹೇಳುತ್ತಾರೆ ಈ ಪಾಶುರದಲ್ಲಿ. 



“ಪೂಮೇಯಶೆಮ್ಮದೈ ನಿನ್ ಮಾರ್ ವಿಲ್ ಶೇರ್ ವಿತ್ತು” – ದೇವಾಸುರರಿಂದ ಭಗವಂತನು ನಡೆಸಿದ ಸಮುದ್ರಮಥನದ ಕಾಲದಲ್ಲಿ ಕಮಲದ ಹೂವಿನಲ್ಲಿ ಹುಟ್ಟಿದ ದಿವ್ಯಸುಂದರಿಯಾದ ಶ್ರೀದೇವಿಯು ತಾನಾಗಿಯೇ ಭಗವಂತನನ್ನು ವರಿಸಿದ್ದರಿಂದ, ಆಕೆ ಎಡೆಬಿಡದಂತೆ ತನ್ನ ವಕ್ಷದಲ್ಲಿಯೇ ಆಕೆಯನ್ನು ಇರಿಸಿಕೊಂಡು ಅನುಗ್ರಹಿಸಿದನು.



“ಪಾರಿಡನ್ದ ಅಮ್ಮಾ” – ಹಿರಣ್ಯಾಕ್ಷನು ಭೂಮಿಯನ್ನು ಎತ್ತಿಕೊಂಡು, ಪ್ರಳಯಜಲದಲ್ಲಿ ಎಲ್ಲಿಯೋ ಅಡಗಿಕೊಂಡಾಗ, ಭಗವಂತನು ಮಹಾವರಾಹನಾಗಿ ಅವತರಿಸಿ, ನೀರಲ್ಲಿ ಹೊಕ್ಕು, ಹಿರಣ್ಯಾಕ್ಷನನ್ನು ಕೊಂದು, ತನ್ನ ಒಂದು ಕೋರೆ ಹಲ್ಲಿನಿಂದಲೇ ಭೂಮಿಯನ್ನು ಹಿಡಿದು ಎತ್ತ್, ಅದರ ಸ್ಥಳದಲ್ಲಿರಿಸಿದನು.



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ನಿನ್ನನ್ನು ವರಿಸಿದ ಶ್ರೀದೇವಿಗೆ ನಿನ್ನ ಹೃದಯದಲ್ಲಿಯೇ ಎಡೆಮಾಡಿಕೊಟ್ಟಿರುವೆ. ಕಡುಕಷ್ಟದಲ್ಲಿ ಸಿಕ್ಕಿಬಿದ್ದ ಭೂದೇವಿಯನ್ನು ಉದ್ಧರಿಸಿದೆ. ನನಗೂ ಅತ್ಯಂತ ಸಮೀಪವರ್ತಿಯಾಗಿ, ನನ್ನ ಹೃದಯದಲ್ಲಿಯೇ ಸೇರಿ, ಅಲ್ಲಿಯೇ, ಸಾಕ್ಷಿಯಾಗಿ ನೆಲಸಿದ್ದೀ. ಇಷ್ಟಾದರೂ ಕಡುಪಾಪಿಯಾಗಿ, ನಿನ್ನಿಂದ ದೂರ ಸರಿಯುತ್ತಿರುವವನು ನಾನೇ. ನಿನ್ನನ್ನು ಕಣ್ಣಾರೆ ನೋಡುವ ಭಾಗ್ಯವನ್ನು ನನಗೆ ನೀಡುವುದರ ಜೊತೆಗೆ ನಿನ್ನ ತಿರುವಡಿಗಳ ಬಳಿಯಲ್ಲಿ ನಾನು ನಿತ್ಯವಾದ ಮಾಡುವ ಭಾಗ್ಯವನ್ನೂ ನನಗೆ ನೀಡಬೇಕು. ಇದು ನನ್ನ ಪ್ರಾರ್ಥನೆ. 



೮. ಅರುಹುಮ್ ಶುವಡುಮ್ ತೆರಿವುಣರೋಮ್, ಅನ್ಬೇ

ಪೆರುಹುಮ್ ಮಿಹ ಇದುವೆನ್? ಪೇಶೀರ್, ಪರುಹಲಾಮ್

ಪಣ್ ಪುಡೈಯೀರ್\! ಪಾರಳನ್ದೀರ್\! ಪಾವಿಯೇಮ್ ಕಣ್ ಕಾಣ್ಬರಿಯ,

ನುಣ್ ಪುಡೈಯೀರ್\! ನುಮ್ಮೈನುಮಕ್ಕೂ. 



ನುಮ್ಮೈ = ನಿಮ್ಮನ್ನು, ಅರುಹುಮ್ = ಸಮೀಪಿಸುವುದನ್ನೂ, ಶುವಡುಮ್ = ಅದರ ಉಪಾಯವನ್ನೂ, ತೆರಿವು = \(ಅದರ\) ತಿಳಿವಳಿಕೆಯನ್ನೂ, ಉಣರೋಮ್ = ಅರಿತುಕೊಂಡಿಲ್ಲ \(ನಾವು\), \(ಆದರೂ\) ನುಮಕ್ಕೂ = ನಿಮ್ಮ ವಿಷಯದಲ್ಲಿ \(ನಿಮಗಾಗಿ\), ಅನ್ಬೇ = ಪ್ರೀತಿಯೇ, ಪೆರುಹುಮ್ = ಹರಿಯುತ್ತಿದೆ, ಮಿಹ = ಅತಿಶಯವಾಗಿ, ಇದು ವೆನ್ = ಇದಕ್ಕೆ ಕಾರಣವೇನು? ಪೇಶೀರ್ = ಹೇಳಿರಿ, ಪರುಹುಲಾಮ್ = ಕುಡಿಯುವಂಥ, ಪಣ್ಭು = ವಿಶಿಷ್ಟಗುಣಗಳನ್ನು \(ಸ್ವಭಾವವನ್ನು\), ಉಡೈಯೀರ್ = ಉಳ್ಳವರೇ, ಪಾರ್ = ಭೂಮಿಯನ್ನು, ಅಳನ್ದೀರ್ = ಅಳೆದವರೇ, ಪಾವಿಯೋಮ್ = ಪಾಪಿಗಳಾದ ನಾವು, ಕಣ್ ಕಾಣ್ಬು = ಕಣ್ಣಿನಿಂದ ಕಂಡು, ಅರಿಯ = \(ಅರಿಯಲು\) ಅಸಾಧ್ಯವಾದ, ನುಣ್ಪು ಉಡೈಯೀರ್ = ಶ್ರೇಷ್ಠತೆಯನ್ನು \(ಹಿರಿಮೆಯನ್ನು\) ಉಳ್ಳವರೇ\! 



ಕುಡಿಯುವಂಥ ವಿಶಿಷ್ಟಗುಣಗಳನ್ನು \(ಸ್ವಭಾವಗಳನ್ನು\) ಉಳ್ಳವರೇ, ಭೂಮಿಯನ್ನು ಅಳೆದುಕೊಂಡವರೇ, ಪಾಪಿಗಳಾದ ನಾವು ಕಣ್ಣಿನಿಂದ ಕಂಡು ಅರಿಯಲಾರದ ಹಿರಿಮೆಯನ್ನುಳ್ಳವರೇ \(ಸೂಕ್ಷ್ಮತೆಯನ್ನುಳ್ಳವರೇ\), ನಿಮ್ಮನ್ನು ಸಮೀಪಿಸುವುದನ್ನಾಗಲಿ, ಅದಕ್ಕೆ ಉಪಾಯವನ್ನಾಗಲಿ, ಅದರ ತಿಳಿವಳಿಕೆಯನ್ನಾಗಲಿ ನಾವು ಅರಿತಿಲ್ಲ. \(ಆದರೂ\) ನಿಮಗಾಗಿ ನಮ್ಮ ಪ್ರೀತಿಯೇ ಅತಿಶಯವಾಗಿ ಹರಿಯುತ್ತಿದೆ. ಇದಕ್ಕೆ ಕಾರಣವೇನು? ಹೇಳಿರಿ\! 



“ನಾನು ನಿಮ್ಮನ್ನು ನೋಡಬೇಕು. ಜೊತೆಗೆ ನಿಮ್ಮೊಡನೆ ನಿತ್ಯವಾಸವನ್ನೂ ಮಾಡಬೇಕು” – ಎಂದು ಹಿಂದಿನ ಪಾಶುರದಲ್ಲಿ ಆಳ್ವಾರರು ಭಗವಂತನನ್ನು ಪ್ರಾರ್ಥಿಸಿದರು.



ಈ ಪಾಶುರದಲ್ಲಿ ಅವರು ತಮ್ಮ ಅಲ್ಪತೆಯನ್ನೂ, ಭಗವಂತನ ಹಿರಿಮೆಯನ್ನೂ, ಅವನ ಬಗೆಗೆ ತಮಗಿರುವ ಮಹತ್ತರವಾದ ಪ್ರೀತಿಯನ್ನೂ ಹೇಳುತ್ತಾರೆ. 



“ಪರುಹಲಾಮ್ ಪಣ್ಬುಡೈಯೀರ್” – ಭಗವಂತ ಸೌಲಭ್ಯ, ಸೌಶೀಲ್ಯ, ಕಾರುಣ್ಯ, ಮುಂತಾದ ಗುಣಗಳನ್ನು ಎಷ್ಟೆಷ್ಟು ಬಗೆಯಲ್ಲಿ ಮನಸ್ಸು ಕಂಡುಕೊಳ್ಳುತ್ತಾ ಹೋದರೂ ಸಹ, ಅದಕ್ಕೆ ತೃಪ್ತಿ ಎಂಬುದೇ ಇರುವುದಿಲ್ಲ. ಕಡುಬಾಯಾರಿದವನಿಗೆ ಗಂಗಾಜಲ ದೊರೆತರೆ ಹೇಗೋ ಹಾಗೆ, ಅದನ್ನವನು ಎಷ್ಟೆಷ್ಟು ಕುಡಿದರೂ ತೃಪ್ತಿಯಿರುವುದಿಲ್ಲ. 



“ಪಾರಳನ್ದೀರ್” – ಭಗವಂತನು ವಾಮನಮೂರ್ತಿಯಾಗಿ ಬಂದು, ಬಲಿಚಕ್ರವರ್ತಿಯಿಂದ ಮೂರು ಹೆಜ್ಜೆ ನೆಲವನ್ನು ದಾನವಾಗಿ ಪಡೆದ ಬಳಿಕ, ಅವನೇ ತ್ರಿವಿಕ್ರಮನಾಗಿ ಬೆಳೆದು, ತನ್ನ ಒಂದೇ ಹೆಜ್ಜೆಯನ್ನು ವಿಸ್ತರಿಸಿ, ಭೂಮಿಯನ್ನೆಲ್ಲಾ ಅದೊಂದು ಹೆಜ್ಜೆಯಿಂದಲೇ ಅಳೆದುಕೊಂಡನಷ್ಟೆ. ಅಂಥ ಅದ್ಭುತಕಾರಿ ಭಗವಂತ\! 



“ಪಾವಿಯೋಮ್ ಕಣ್ಕಾಣ್ಬರಿಯ ನುಣ್ಬುಡೈಯೀರ್” – ನಾವು, ಎಂದರೆ, ಮನುಷ್ಯರು ಕಡುಪಾಪಿಗಳು. ಸಂಸಾರಿಗಳಾಗಿ ಪಾಪಮಾಡುತ್ತಲೇ ಇರುವವರು. ಅಂಥವರಿಗೆ ಭಗವಂತನ ದರ್ಶನ ಲಾಭಾವುಂಟೇ? ಈ ಕಣ್ಣುಗಳಿಂದಲೇ ಭಗವಂತನನ್ನು ನೋಡಿ ಆನಂದಿಸಲು ಸಾಧ್ಯವೇ? ಮಾನವನ ಅಂತರಂಗದಲ್ಲಿಯೇ ಸ್ವಾಮಿಯು ಅಣುಸ್ವರೂಪಿಯಾಗಿ, ಸಾಕ್ಷಿಯಾಗಿ, ನೆಲಸಿದ್ದರೂ ಸಹ ಅವನನ್ನು ಮನಸ್ಸಾಗಲಿ, ಮಾತಾಗಲಿ ತಿಳಿಯಲು ಸಾಧ್ಯವಿಲ್ಲ. ಊಹಿಸಿ ತಿಳಿಯುವುದೂ ಕಷ್ಟವಾದ ಕೆಲಸವೇ\! 



ಆಳ್ವಾರರು ಹೇಳುತ್ತಾರೆ: ಭಗವಂತ, ನೀನು ಪರತ್ವಾದಿಗುಣಗಳನ್ನೂ ಸೌಲಭ್ಯಾದಿ ಗುಣಗಳನ್ನೂ ಹೊಂದಿರುವವನು. ನಿನ್ನ ಸೌಲಭ್ಯ ಸೌಶೀಲ್ಯಾದಿ ಗುಣಗಳನ್ನು ಎಷ್ಟೆಷ್ಟು ಬಗೆಯಲ್ಲಿ ಅರಿಯ ಹೋದರೂ ಅದು ನನಗೆ ತೃಪ್ತಿತರದು. ನಿನ್ನನ್ನು ಕುರಿತು ಇನ್ನೂ ತಿಳಿಯಬೇಕೆನಿಸುತ್ತದೆ. ನೀನ್ ಮಹಾದ್ಭುತಕಾರಿ. ಅನಂತವಾದ ವಿಶಿಷ್ಟಗುಣಗಳುಳ್ಳವನು. ನಿನ್ನನ್ನು ನಾನು ಸಮೀಪಿಸುವುದಾಗಲಿ, ನಿನ್ನನ್ನು ಸೇರುವುದಕ್ಕೆ ತಕ್ಕ ಉಪಾಯವಾಗಿ, ತಕ್ಕ ತಿಳಿವಳಿಕೆಯಾಗಲಿ ನನಗಿಲ್ಲ. ನೀನೇ ನನ್ನ ಅಂತರಂಗದಲ್ಲಿ, ನನಗೆ ಕಾಣಿಸದ ಹಾಗೆ, ನನ್ನ ಆಗುಹೋಗುಗಳಿಗೆ ಸಾಕ್ಷಿಯಾಗಿ ನೆಲಸಿದ್ದೀ. ಅದೇನು ಕಾರಣವೋ ಕಾಣೆ, ನಿನ್ನಲ್ಲಿ ನನಗೆ ಅತಿಶಯವಾದ ಪ್ರೀತಿಯಿದೆ. ಅದೇಕೆ ಎಂಬುದನ್ನು ಹೇಳಬಲ್ಲೆಯಾ? 



೯. ನುಮಕ್ಕಡಿಯೋ ಮೆನ್ ಱೆನ್ಱು ನೊನ್ದುರೈತ್ತೆನ್? ಮಾಲಾರ್

ತಮಕ್ಕಮವರ್ ತಾಮ್ ಶಾರ್ ವರಿಯ ರಾನಾಲ್, - ಎಮಕ್ಕಿನಿ

ಯಾದಾನುಮ್ ಆ ಹಿಡುಕಾಣ್ ನೆಂಜೇ\! ಎಮಕ್ಕಿನಿ

ಯಾದಾನುಮ್ ಶಿನ್ದಿತ್ತಿರು.



ನುಮಕ್ಕು = ನಿಮಗೆ, ಅಡಿಯೋಮ್ = ದಾಸರು, ಎನ್ ಱು ಎನ್ ಱು = ಎಂದು ಎಂದು, ನೊನ್ದು = ನೊಂದು, ಉರೈತ್ತು = ಹೇಳಿ, ಎನ್ = ಏನು ಫಲ? ಮಾಲಾರ್ = ವ್ಯಾಮೋಹಕಾರಿಯಾದ ಭಗವಂತನು, ತಮಕ್ಕೂ= ತಮಗೆ ಅವರ್ ತಾಮ್ = ತಾನೇಯೇ, ಶಾರ್ ವು ಅರಿಯರ್ ಆನಾಲ್ = ಸಮೀಪಿಸಲು ಅಸಾಧ್ಯರಾದರೆ, ಎಮಕ್ಕೂ = ನಮಗೆ, ಇನಿ = ಇನ್ನು, ಯಾದಾನುಮ್ = ಯಾವುದಾದರೂ \(ಏನಾದರೂ\), ಆಹಿಡು ಕಾಣ್ = ಆಗಿ ಬಿಡಲಿ. ಕಂಡೆಯಾ, ನೆಂಜೇ = ಮನಸ್ಸೇ, ಎಮಕ್ಕೂ = ನಮಗೆ, ಇನಿ = ಇನ್ನು, ಯಾದಾನುಮ್ = ಏನನ್ನಾದರೂ, ಶಿನ್ದಿತ್ತು = ಚಿಂತಿಸುತ್ತಾ ಇರು. 



ಮನಸ್ಸೇ, ’ನಿಮಗೆ ದಾಸರು \(ಪಾದಸೇವಕರು\)’ ಎಂದು, ಎಂದು, ನೊಂದು ಹೇಳಿ ಫಲವೇನು? ವ್ಯಾಮೋಹಕಾರಿಯಾದ ಭಗವಂತನು ತಮಗೆ ತಾನಾಗಿಯೇ ಸಮೀಪಿಸಲು ಅಸಾಧ್ಯರಾದರೆ, ನಮಗಿನ್ನು ಏನಾದರೂ ಆಗಿಬಿಡಲಿ ಕಂಡೆಯಾ\! ನಮಗೆ ಇನ್ನು ಏನನ್ನಾದರೂ ಚಿಂತಿಸುತ್ತಾ ಇರು. 



ಹಿಂದಿನ ಪಾಶುರದಲ್ಲಿ ಆಳ್ವಾರರು “ಭಗವಂತನು ನಮ್ಮ ಅಂತರಂಗದಲ್ಲಿಯೇ ನೆಲಸಿದ್ದಾನೆ. ಅದನ್ನು ಅರಿತುಕೊಳ್ಳಲಾರದೆ ನಾವೇ ಅವನಿಂದ ದೂರ ಸರಿದಿರುವವರು’ ಎಂದು ಹೇಳಿದಿರಷ್ಟೆ. ಈ ಪಾಶುರದಲ್ಲಿ ಅದಕ್ಕೆ ವಿರುದ್ಧವಾಗಿರುವಂತೆ ಚಮತ್ಕಾರ ಪೂರ್ವಕವಾಗಿ ಆಳ್ವಾರರು ಹೇಳುತ್ತಿದ್ದಾರೆ: “ನಾವು ಮಾಡುವ ಪ್ರಾರ್ಥನೆಯನ್ನು ನಮ್ಮಲ್ಲಿಯೇ ಇರುವ ಭಗವಂತನುಮನ್ನಿಸದೆ ಹೋದ ಬಳಿಕ, ಅವನು ನಮ್ಮಿಂದ ದೂರವಾದಂತೆಯೇ ಅಲ್ಲವೇ? ಹೀಗಾದ ಮೇಲೆ ನಾವು ಮಾಡತಕ್ಕದ್ದೇನಿದೇ?” ಎಂದು ನೊಂದು ನುಡಿಯುತ್ತಿದ್ದಾರೆ. 



ಆಳ್ವಾರರು ಹೇಳುತ್ತಾರೆ. ಮನಸ್ಸೇ, ನಾವು ಭಗವಂತನಲ್ಲಿ “ಸ್ವಾಮೀ ನೀನೇ ನಮಗೆ ಗತಿ”, “ನೀನೇ ನಮ್ಮನ್ನು ಕಾಪಾಡು”, ನೀನೇ ನಮ್ಮನ್ನು ಉದ್ಧರಿಸು” ಎಂದು ಎಡೆಬಿಡದಂತೆ ಎಷ್ಟೆಷ್ಟೋ ದೈನ್ಯದಿಂದ ಬೇಡಿಕೊಳ್ಳುತ್ತಾ ಬಂದೆವಷ್ಟೆ. ಅದರಿಂದ ನಮಗೆ ಬಂದ ಫಲವಾದರೂ ಏನು? ನಾವು ಭಗವಂತನನ್ನು ಸಮೀಪಿಸಲಾರದಷ್ಟು, ನಮ್ಮ ಬೇಡಿಕೆಯನ್ನು ಅವನುಕೆಳಿಸಿಕೊಳ್ಳಲಾರದಷ್ಟು ದೂರವಾಗಿ ಸ್ವಾಇಯೇ ನಿಂತ ಬಳಿಕ ನಾವಿನ್ನು ಮಾಡುವುದಾದರೂ ಏನು? ನಮ್ಮ ಬೇಡಿಕೆ ಭಗವಂತನಿಗೆ ಅಪ್ರಿಯವೋ ಹೇಗೋ? ಆದರೂ ಚಿಂತೆಯಿಲ್ಲ. ಮನಸ್ಸೇ, ಭಗವಂತನು ತನ್ನ ಚಿತ್ತಕ್ಕೆ ಬಂದಂತೆ ಮಾಡಲಿ ಬಿಡು. ಅದು ಅವನಿಗೇ ಸೇರಿದ್ದು. ನಾವು ಮಾತ್ರ ಅವನನ್ನು ಮರೆಯದಂತೆ, ತಪ್ಪದೆ, ಅವನನ್ನು ಕುರಿತು ಏನನ್ನಾದರೂ ಚಿಂತಿಸುತ್ತಲೇ ಇರೋಣ, ಕಂಡೆಯಾ\! 



೧೦. ಇರುನಾಲ್ವರೀರೈನ್ದಿನ್ ಮೇಲೊರುವನ್, ಎಟ್ಟೋ

ಡೊರುನಾಲ್ವರೋರಿರುವರಲ್ಲಾಲ್ – ತಿರುಮಾಱ್ ಕು

ಯಾಮಾರ್/ ವಣಕ್ಕಮಾರ್? ಏಪಾವಮ್ ನನ್ನೆಂಜೇ\!

ನಾಮಾ ಮಿಹವುಡೈಯೋಮ್ ನಾೞ್. 



ಇರುನಾಲ್ವರ್ = ಅಷ್ಟವಸುಗಳು, ಈರೈನ್ದಿನ್ ಮೇಲ್ ಒರುವರ್ = ಏಕಾದಶ ರುದ್ರರು, ಎಟ್ಟೋಡು ಒರು ನಾಲ್ವರ್ = ದ್ವಾದಶಾದಿತ್ಯರು, ಓರ್ ಇರುವರ್ ಅಲ್ಲಾಲ್ = ಅಶ್ವಿನೀದೇವತೆಗಳು ಅಲ್ಲದೆ, ತಿರುಮಾಱ್ ಕು = ಲಕ್ಷ್ಮೀಪತಿಗೆ, ಯಾಮ್ ಆರ್ = ನಾವು ಯಾರು?ವಣಕ್ಕಮ್ ಆರ್ = \(ನಮ್ಮ\) ನಮಸ್ಕಾರಗಳು ಏನು ಮಹಾ? ಏಪಾವಮ್ = ಅಯ್ಯೋ, ನಲ್ ನೆಂಜೇ = \(ನನ್ನ\) ಒಳ್ಳೆಯ ಮನಸ್ಸೇ, ನಾಮಾ = ನಾವೇನು, ಮಿಹನಾೞ್ = ಬಹಳ ಪಾಪಗಳನ್ನು, ಉಡೈಯೋಮ್ = ಉಳ್ಳವರಲ್ಲವೇ? 



ಅಷ್ಟವಸುಗಳು, ಏಕಾದಶರುದ್ರರು, ದ್ವಾದಶಾದಿತ್ಯರು, ಅಶ್ವಿನೀದೇವತೆಗಳು ಅಲ್ಲದೆ ಲಕ್ಷ್ಮೀಪತಿಗೆ ನಾವು ಯಾರು? \(ನಮ್ಮ\) ನಮಸ್ಕಾರಗಳು ಏನು ಮಹಾ? ಅಯ್ಯೋ, \(ನನ್ನ\) ಒಳ್ಳೆಯ ಮನಸ್ಸೇ, ನಾವು ತುಂಬ ಪಾಪಗಳನ್ನು ಮಾಡಿದವರಲ್ಲವೇ? 



ಹಿಂದಿನ ಪಾಶುರದಲ್ಲಿ, “ಭಗವಂತನು ನಮ್ಮ ದೈನ್ಯ ಪ್ರಾರ್ಥನೆಯನ್ನು ಕೇಳಿಸಿಕೊಳ್ಳದಷ್ಟು ಅಸಡ್ಡೆ ಮಾಡಿದರೂ ಚಿಂತೆಯಿಲ್ಲ. ನಾವು ಮಾತ್ರ ಅವನನ್ನು ಯಾವುದಾದರೊಂದು ಬಗೆಯಲ್ಲಿ ಎಡೆಬಿಡದಂತೆ ಚಿಂತಿಸಿತ್ತಿರೋಣ” ಎಂದು ಆಳ್ವಾರರು ತಮ್ಮ ಮನಸ್ಸಿಗೆ ಆಣತಿ ಮಾಡಿದರು.



ಆ ವಿಷಯವನ್ನೇ ಇಲ್ಲಿ ಮುಂದುವರಿಸುತ್ತಾರೆ: “ಭಗವಂತನಿಗೆ ನಾವು ಎಷ್ಟುಮಾತ್ರ? ದೋಷಪೂರ್ಣರಾದ ಅಲ್ಪಮಾನವರು ನಾವು. ನಮ್ಮ ಯೋಗ್ಯತೆಗೆ ತಕ್ಕಂತೆ ಭಗವಂತನು ನಮ್ಮನ್ನು ಅಲಕ್ಷಿಸಿರಬೇಕು. ಅದು ಸಹಜವೇ ಅಲ್ಲವೇ?” ಎನ್ನುತ್ತಾ “ನನ್ನ ಒಳ್ಳೆಯ ಮನಸ್ಸೇ, ನಿನಗಾಗಿ ನಾನು ತುಂಬ ಮರುಗುತ್ತೇನೆ” ಎನ್ನುತ್ತಾರೆ.



ಆಳ್ವಾರರು ಹೇಳುತ್ತಾರೆ: “ನನ್ನ ಒಳ್ಳೆಯ ಮನಸ್ಸೇ, ಅಷ್ಟವಸುಗಳು, ಏಕಾದಶರುದ್ರರು, ದ್ವಾದಶಾದಿತ್ಯರು, ಅಶ್ವಿನೀದೇವತೆಗಳು ಮುಂತಾದ ಮೂವತ್ತು ಮೂರುಕೋಟಿ ದೇವತೆಗಳು, ಎಲ್ಲ ಬಗೆಯಲ್ಲೂ ಪರಿಶುದ್ಧರಾಗಿ, ಭಗವಂತನನ್ನು ಸುತ್ತುವರಿದು ಸದಾ ಎರಗಿಸುತ್ತಿಸುತ್ತಾ ಇರುತ್ತಾರೆ. ಕಡುಪಾಪಿಗಳು, ದೋಷ ಪೂರ್ಣರೂ, ಹುಲುಮಾನವರೂ ಆದ ನಮ್ಮ ನಮಸ್ಕಾರಗಳು ಸ್ತುತಿಗಳು ಭಗವಂತನಿಗೆ ಸೇರದೆ ಹೋಗುವುದರಲ್ಲಿ ಆಶ್ಚರ್ಯವೇನಿಲ್ಲ. ಮನಸ್ಸೇ, ನಮ್ಮ ನಮಸ್ಕಾರಗಳು ಆತನಿಗೆ ಹಿಡಿಸಲಿ, ಬಿಡಲಿ. ನಾವು ಮಟ್ಟಿಗೆ, ಅನನ್ಯಪ್ರಯೋಜನರಾಗಿ, ಎಂದರೆ, ಭಗವಂತನಿಂದ ಬೇರೆ ಏನನ್ನೂ ಬೇಡದಂತೆ “ಸ್ವಾಮೀ, ನೀನೇ ನಮಗೆ ಗತಿ” ಎಂದು ಮಾತ್ರವೇ ಭಗವಂತನಲ್ಲಿ ಎಡೆಬಿಡದಂತೆ ಅರಿಕೆಮಾಡುತ್ತಿರೋಣ. 



ದೇವತೆಗಳು ಪರಿಶುದ್ಧರಾದರೂ ಸ್ವಾರ್ಥಿಗಳು. ಸ್ವಪ್ರಯೋಜನಾಕಾಂಕ್ಷಿಗಳು. ಒಂದಲ್ಲ ಒಂದಕ್ಕೆ ಭಗವಂತನಲ್ಲಿ ಮರೆಹೋಗುತ್ತಿರುವುದೇ ಅವರ ದಿನಚರಿ. ಅವರ ಬೇಡಿಕೆಗೆ ಭಗವಂತನ ಒಲವು ಇರುವುದು ಸಹಜವೇ. ಆದರೆ ಸ್ವಾರ್ಥವಿಲ್ಲದೆ, ಯಾವುದನ್ನೂ ಆಶಿಸದೆ, ಅವನ ಇಷ್ಟದಂತೆ, ಅವನು ತೋರುವ ದಾರಿಯಲ್ಲಿಯೇ ನಡೆಯತಕ್ಕವರಾದ ಪೂರ್ಣಶರಣಾಗತರನ್ನು ಭಗವಂತನು ಎಂದಾದರೂ ಕೈಬಿಡುವನೇ? ಅವರನ್ನು ಆದರಿಸನೇ? ಉದ್ಧರಿಸನೇ? ತನ್ನ ಬಳಿಗೆ ಕರೆದುಕೊಳ್ಳನೇ? ತನ್ನ ಸೇವೆ ಮಾಡಲು ಅವರಿಗೆ ಎಡೆಕೊಡನೇ? ಎಂಬುದೇ ಇಲ್ಲಿಒಳತತ್ತ್ವವಿರಬಹುದೇ ಎನಿಸುತ್ತದೆ. 



೧೧. ನಾೞಾಲಮರ್ ಮುಯನ್ ಱ ವಲ್ಲರಕ್ಕನಿನ್ನುಯಿರೈ,

ವಾೞಾ ವಹೈ ವಲಿದಲ್ ನಿನ್ ವಲಿಯೇ, - ಆೞಾದ

ಪಾರುನೀವಾನುನೀ ಕಾಲುನೀ ತೀಯುನೀ 

ನೀರುಮ್ ನೀಯಾಯ್ ನಿನ್ ಱ ನೀ. 



ನಾೞಾಲ್ = ದೋಷಗಳಿಂದ ಕೂಡಿ, ಅಮರ್, = ಯುದ್ಧದಲ್ಲಿ, ಮುಯನ್ಱ = ಮುನ್ನುಗ್ಗಿದ \(ಯತ್ನಿಸಿದ\), ವಲ್ ಅರಕ್ಕನ್ = ಬಲಿಷ್ಠನಾದ ರಾಕ್ಷಸನ, ಇನ್ ಉಯಿರೈ = ಇನಿದಾದ ಪ್ರಾಣವನ್ನು, ವಾೞಾ ವಹೈ = ಬದುಕಿರದ ರೀತಿಯಲ್ಲಿ \(ಬಾಳದ ಹಾಗೆ\), ವಲಿದಲ್ = ಸೆಳೆದುಹಾಕಿದ್ದು, ನಿನ್ = ನಿನ್ನ, ವಲಿಯೇ = ಸಾಮರ್ಥ್ಯವೇ, ಆೞಾದ = ಮುಳುಗಿ ಹೋಗದೆ ಇರುವ, ಪಾರುಮ್ ನೀ = ಭೂಮಿಯೂ ನೀನೇ, ವಾನುಮ್ ನೀ = ಗಗನವೂ ನೀನೇ, ಕಾಲುಮ್ = ಗಾಳಿಯೂ ನೀನೇ, ತೀಯುಮ್ ನ್ = ಅಗ್ನಿಯೂ ನೀನೇ, ನೀರುಮ್ ನೀ = ನೀರೂ ನೀನೇ, ಆಯ್ = ಆಗಿ, ನಿನ್ ಱನೀ = ಇರುವ ನೀನು. 



ದೋಷಗಳಿಂದ ಕೂಡಿ ಯುದ್ಧದಲ್ಲಿ ಮುನ್ನುಗಿದ \(ಮೇಲೆಬಿದ್ದ\) ಬಲಿಷ್ಠನಾದ ರಾಕ್ಷಸನ ಇನಿದಾದ ಪ್ರಾಣವನ್ನು, ಅವನು ಬದುಕಿರದ ಹಾಗೆ, ಸೆಳೆದು ಹಾಕಿದ್ದು ನಿನ್ನ ಸಾಮರ್ಥ್ಯವೇ\! ಮುಳುಗಿ ಹೋಗದ ಭೂಮಿಯೂ, ಬಾನೂ, ಗಾಳಿಯೂ, ಅಗ್ನಿಯೂ, ನೀರೂ ಆಗಿರುವವನು ನೀನೇ\! 



ಹಿಂದಿನ ಪಾಶುರದಲ್ಲಿ ಆಳ್ವಾರರು ತಮ್ಮ ಮನಸ್ಸಿಗೆ “ಭಗವಂತನನ್ನು ಎಡೆಬಿಡದಂತೆ ಚಿಂತಿಸುತ್ತಿರುವುದೇ ನಮ್ಮ ಕರ್ತವ್ಯ” ಎಂದು ಹಿತವಚನ ನುಡಿದರು.



ಈ ಪಾಶುರದಲ್ಲಿ ಅವರು ಭಗವಂತನ ’ಬಲ’ವನ್ನೂ ’ವ್ಯಾಪಕ’ತ್ವವನ್ನೂ ಹೇಳುತ್ತಾರೆ. 



ಆಳ್ವಾರರು ಹೇಳುತ್ತಾರೆ: ಭಗವಂತ\! ನೀನು ದುಷ್ಟರನ್ನು ನಿಗ್ರಹಿಸತಕ್ಕವನು. ರಾವಣಾಸುರನು ಎಷ್ಟೇ ಪರಾಕ್ರಮಿಯಾದರೂ, ಎಷ್ಟೇ ವರಗಳನ್ನೂ ಅನುಕೂಲಗಳನ್ನೂ ಪಡೆದುಕೊಂಡಿದ್ದರೂ, ಅವನು ಮಾಡಿದ ಮಹಾಪಾಪಗಳಿಗಾಗಿ, ದೋಷಪೂರ್ಣನಾದ ಅವನನ್ನು ನಿನ್ನ ಬಿಲ್ಲು ಬಾಣಗಳಿಂದಲೇ ನಿಗ್ರಹಿಸಿದೆಯಷ್ಟೆ. ಇದು ನಿನ್ನ ಸಾಟಿಯಿಲ್ಲದ ಸಾಮರ್ಥ್ಯವನ್ನು ಸಾರುತ್ತದೆ. ನೀನೇ ಪಂಚಭೂತಗಳಾಗಿ ಎಲ್ಲೆಲ್ಲಿಯೂ ವ್ಯಾಪಿಸಿರುವವನು. ಈ ಮೂಲಕ, ಇಡಿಯ ಸೃಷ್ಟಿಗೇ ಕಾರಣನೂ ಆಧಾರನೂ ಆಗಿದ್ದೀ.



೧೨. ನೀಯನ್ ಱೇ ಆಱ್ ತುಯರಿಲ ವೀೞ್ ವಿಪ್ಪಾನ್ ನಿನ್ ಱುವಿನ್ಱಾಯ್? 

ಪೋಯೋನ್ ಱು ಶೊಲ್ಲಿಯೆನ್? ಪೋನೆಂಜೇ – ನೀಯೆನ್ ಱುಮ್

ಕಾೞ್ ತ್ತುಪದೇಶ ನ್ತರಿನುಮ್ ಕೈಕ್ಕೊಳ್ಳಾಯ್, ಕಣ್ಣನ್ ತಾಳ್. 

ವಾೞ್ ತ್ತುವದೇ ಕಣ್ಡಾಯ್ ವೞಕ್ಕೂ. 



ನೀ ಅನ್ ಱೇ = ನೀನೇ ಅಲ್ಲವೇ, ಆೞ್= ಆಳವಾದ \(ಅಗಾಧವಾದ\), ತುಯರಿಲ್ = ದುಃಖ\(ಸಂಕಟ\)ದಲ್ಲಿ, ವೀೞ್ವಿಪ್ಪಾನ್ = ಬೀಳೀಸುವುದಕ್ಕಾಗಿ, ನಿನ್ ಱು = ಸಿದ್ಧವಾಗಿ ಇದ್ದುಕೊಂಡು, ಉೞನ್ ಱಾಯ್ = ಯತ್ನಿಸುತ್ತಿರುವೆ? ಪೋಯ್ ಒನ್ ಱು = ಪ್ರತಿಮಾತನ್ನು, ಶೊಲ್ಲಿ ಎನ್ = ಹೇಳಿ ಏನು ಪ್ರಯೋಜನ? ಪೋ ನೆಂಜೇ = ಹೋಗು ಮನಸ್ಸೇ \(ಅದು ಹಾಗಿರಲಿ, ಮನಸ್ಸೇ\), ನೀ ಎನ್ ಱುಮ್ = ನೀನು ಎಡೆಬಿಡದಂತೆ, ಕಾೞ್ ತ್ತು = ಕಠಿಣವಾಗಿ, ಉಪದೇಶಮ್ ತರಿನುಮ್ = ಉಪದೇಶವನ್ನು ಕೊಟ್ಟರೂ ಸಹ, ಕೈಕೊಳ್ಳಾಯ್ = ಅದನ್ನು ಕೈಗೊಳ್ಳುವುದಿಲ್ಲ. ಕಣ್ಣನ್ = ಅತ್ಯಾಕರ್ಷಕನ, ತಾಳ್ = ತಿರುವಡಿಗಳನ್ನು, ವಾೞ್ ತ್ತುವದೇ = ಸ್ತುತಿಸುವುದೇ, ಕಂಡಾಯ್ = ಕಂಡೆಯಾ, ವೞಕ್ಕೂ = ಧರ್ಮ\(ಮಾರ್ಗ\) \! 



ಮನಸ್ಸೇ, ನೀನಲ್ಲವೇ ಆಳವಾದ ದುಃಖ\(ಸಂಕಟ\)ದಲ್ಲಿ ಬೀಳಿಸುವುದಕ್ಕಾಗಿ ಸಿದ್ಧವಾಗಿದ್ದುಕೊಂಡು ಪ್ರಯತ್ನಿಸುತ್ತಿರುವೆ? ಪ್ರತಿಮಾತನ್ನು ಹೇಳಿ ಏನು ಪ್ರಯೋಜನ? ಹೋಗು, ಮನಸ್ಸೇ, ನೀನು ಯಾವಾಗಲೂ ಕಠಿಣಗೊಂಡು, ಉಪದೇಶವನ್ನು ಕೊಟ್ಟರೂ ಸಹಾದನ್ನು ಕೈಗೊಳ್ಳುವುದಿಲ್ಲ\! ಅತ್ಯಾಕರ್ಷಕನ ತಿರುವಡಿಗಳನ್ನು ಸ್ತುತಿಸುವುದೇ ಧರ್ಮ\(ವಿಧಿ, ಮಾರ್ಗ\) ಕಂಡೆಯಾ\! 



ಸರ್ವಸಾಮಾನ್ಯವಾಗಿ ಮನಸ್ಸು ಇಂದ್ರಿಯಗಳ ವಶವಾಗುವುದು ಮತ್ತು ಮನುಷ್ಯನನ್ನು ಪ್ರಾಪಂಚಿಕ ಮಾರ್ಗದಲ್ಲಿಯೇ ನಡೆಸುವುದು. ಇದರಿಂದ ಬರುವ ಫಲವಾದರೂ ಏನು? ಮನುಷ್ಯನನ್ನು ಆಳವಾದ ದುಃಖಸಂಕಟಗಳಲ್ಲಿ ಕೆಡವಿ, ಅವನನ್ನು ತೊಳಲಿಸುವುದೇ. ಇಂದ್ರಿಯಾಳ ವಶವಾದ ಮನಸ್ಸಿನ ಗತಿಯೇ ಇದು. ಇದನ್ನು ತಪ್ಪಿಸಬೇಕೆಂದು ಆಳ್ವಾರರು ತಮ್ಮ ಮನಸ್ಸಿಗೆ ಉಪದೇಶ ಮಾಡುತ್ತಾರೆ. ಅದನ್ನು ಒಲಿಸಿಕೊಳ್ಳಲು ಯತ್ನಿಸುತ್ತಾರೆ.



ಆಳ್ವಾರರು ಹೇಳುತ್ತಾರೆ: ಮನಸ್ಸೇ, ನೀನು ಮೊಂಡಾಟ ನಡೆಸುತ್ತಿರುವೆ. ಹೇಳಿದ ಮಾತಿಗೆ ಗಮನಕೊಡುವುದಿಲ್ಲ. ಮಾತಿಗೆ ಪ್ರತಿಮಾತನ್ನಾಡುತ್ತ ಬರುವುದರಿಂದ ಪ್ರಯೋಜನವೇನು? ನೀನು ಹಿಡಿದಿರುವ ದಾರಿಯಿಂದ ಬರುವುದಾದರೂ ಏನು ಎಂಬುದು ಗೊತ್ತಿದೆಯೇ? ಆಳವಾದ ದುಃಖ ಸಂಕಟಗಳಲ್ಲಿ ನನ್ನನ್ನು ಕೆಡುಗೋಳಾಡಿಸುವುದೇ ಅಲ್ಲವೇ? ಇದೆಲ್ಲವನ್ನೂ ಬಿಡು. ನಿನಗೆ ನಾನು ಪದೇಪದೇ ಹೇಳುವ ಉಪದೇಶವನ್ನು ಈಗಲಾದರೂ ಪಾಲಿಸು. ಅದರಿಂದ, ನೀನೂ, ನಿನ್ನೊಡನೆ ನಾನೂ ಉದ್ಧಾರಗೊಳ್ಳೋಣ. ಅದಕ್ಕೆ ಅತ್ಯಂತ ಸುಲಭವಾದ ಮಾರ್ಗವಿದೆ. ಅತ್ಯಾಕರ್ಷಕನಾದ ಭಗವಂತನ ತಿರುವಡಿಗಳನ್ನು ಆಶ್ರಯಿಸುವುದೂ ಅವುಗಳನ್ನು ಎಡೆಬಿಡದಂತೆ ಭಜಿಸುವುದೂ ಆ ಸರಳಮಾರ್ಗ\! 



೧೩. ವೞಿಕ್ಕೊಡು ಮಾಱುಹೊಳನ್ ಱಡಿಯಾರ್ ವೇಣ್ಡ

ಇೞಕ್ಕವುಙ್ಕೂಣ್ಡು ಮಿಱೈವ – ಇೞಪ್ಪುಣ್ಡೇ?

ಎಮ್ಮಾಟ್ಕೊಣ್ಡಾಹಿಲುಮ್ ಯಾಮ್ ವೇಣ್ಡ, ಎನ್ ಕಣ್ಹಳ್

ತಮ್ಮಾಱ್ ಕಾಟ್ಟುನ್ ಮೇನಿಚ್ಚಾಯ್.



ವೞಕ್ಕೊಡು = ಧರ್ಮಮಾರ್ಗದಿಂದ, ಮಾಱುಕೊಳ್ = ವ್ಯತ್ಯಾಸಹೊಂದುವುದು, ಅನ್ ಱು = ಮಾತ್ರವಲ್ಲ, ಅಡಿಯಾರ್ = ದಾಸರು \(ಪಾದಸೇವಕರು\), ವೇಣ್ಡ =ಬೇಡಲು, ಇೞಕ್ಕವುಮ್ = ವ್ಯಥೆಪಡುವುದನ್ನೂ \(ದುಃಖಪಡುವುದನ್ನೂ\), ಕಾಣ್ಡುಮ್ = ಕಾಣುತ್ತೇವೆ, ಇಱೈವ = ಸ್ವಾಮೀ, ಇಳಪ್ಪು ಉಣ್ಡೇ = ನಷ್ಟವಾದರೂ ಇದೆಯೇ, ಎಮ್ = ನಮ್ಮ, ಆಟ್ಕೊಂದು ಆಹಿಲುಮ್ = ಸೇವೆಯನ್ನು ಪರಿಗ್ರಹಿಸಿ \(ಸೇವೆಯನ್ನು ಸ್ವೀಕರಿಸಿ\) ಆದರೂ, ಯಾಮ್ = ನಾವು, ವೇಣ್ಡ = ಬೇಡಲು ಎನ್ ಕಣ್ ಹಳ್ ತಮ್ಮಾಲ್ = ನನ್ನ ಕಣ್ಣುಗಳಿಗೆ, ಕಾಟ್ಟು = ತೋರಿಸು, ಉನ್ =ನಿನ್ನ, ಮೇನಿ ಶಾಯ್ = ದೇಹಕಾಂತಿಯನ್ನು \(ದೇಹದ ಛಾಯೆಯನ್ನು, ದೇಹದ ಸೊಬಗನ್ನು\).



ಸ್ವಾಮೀ, ಧರ್ಮಮಾರ್ಗದಿಂದ ವ್ಯತ್ಯಾಸಹೊಂದುವು ಮಾತ್ರವಲ್ಲ. ಪಾದಸೇವಕರು ಬೇಡಲು, ದುಃಖಪಡುವುದನ್ನೂ ನೋಡುತ್ತೇವೆ. ನಮ್ಮ ಸೇವೆಯನ್ನು ಸ್ವೀಕರಿಸಿ, ನಾವು ಬೇಡಿದರೆ, ನಮ್ಮ ಕಣ್ಣುಗಳಿಗೆ ನಿನ್ನ ದೇಹದ ಛಾಯೆಯನ್ನು \(ಸೊಬಗನ್ನು\) ತೋರಿಸು. \(ಇದರಲ್ಲಿ\) ನಿನಗೆ ನಷ್ಟವಾದರೂ ಉಂಟೇ? 



ಹಿಂದಿನ ಪಾಶುರದಲ್ಲಿ ಆಳ್ವಾರರು ತಮ್ಮ ಮನಸ್ಸಿಗೆ ಹಿತವಚನವನ್ನು ನುಡಿದರು. ’ಭಗವಂತನ ತಿರುವಡಿಗಳನ್ನಾಶ್ರಯಿಸಿ ಅವನನ್ನು ಕೀರ್ತಿಸುವುದೇ ತಕ್ಕಮಾರ್ಗ’ ಎಂದು ಅದಕ್ಕೆ ಉಪದೇಶಮಾಡಿದರು. ಕಣ್ಣಾರ ಕಾಣದೆಯೇ ಭಗವಂತನನ್ನು ಸ್ತುತಿಸುವುದಾದರೂ ಹೇಗೆ ಎಂಬ ಸಂಶಯ ಅವರ ಮನಸ್ಸಿಗೆ ಬಂದಿರಬೇಕು. ಅದಕ್ಕಾಗಿ, ಅವರು ಈ ಪಾಶುರದಲ್ಲಿ ಭಗವಂತನನ್ನೇ ಬೇಡುತ್ತಾರೆ: ನಿನ್ನ ದಿವ್ಯರೂಪವನ್ನು ತೋರಿಸು. ಇದರಿಂದ ನಿನ್ನನ್ನು ವಾಸ್ತವವಾಗಿ ಸ್ತುತಿಸಲು ಅನುಕೂಲವಾಗುತ್ತದೆ’ ಎಂದು ಪ್ರಾರ್ಥಿಸುತ್ತಾರೆ. 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ನಿನ್ನ ಪಾದಸೇವಕರು ಆಶಿಸಿದ ಕೂಡಲೇ ನೀನು ಅವರಿಗೆ ನಿನ್ನ ದಿವ್ಯಸ್ವರೂಪವನ್ನು ತೋರಿಸುತ್ತೀ. ಅವರಿಗೆ ನಿನ್ನ ದರ್ಶನ ಲಾಭವಾಗುತ್ತದೆ. ನನ್ನಮನಸ್ಸನ್ನು ಧರ್ಮಮಾರ್ಗದಲ್ಲಿಯೇ ನಡೆದುಕೊಳ್ಳುವಂತೆ \(ಅದನ್ನು\) ಹದಗೊಳಿಸಿಕೊಳ್ಳುತ್ತೇನೆ. ಈ ನನ್ನ ಅಲ್ಪಸೇವೆಯನ್ನೂ ಕೃಪೆಮಾಡಿ ಸ್ವೀಕರಿಸು. ನಿನ್ನ ದೇಹದ ಸೊಬಗನ್ನು ನನಗೂ ತೋರಿಸು. ಹೀಗೆ ಮಾಡುವುದರಿಂದ, ನಿನಗೆ ಯಾವ ಬಗೆಯ ನಷ್ಟವೂ ಆಗುವುದಿಲ್ಲ. 



೧೪. ಶಾಯಾಲ್ ಕರಿಯಾನೈ ಉಳ್ಳಱಿಯಾರಾಯ್ ನೆಂಜೇ, 

ಪೇಯಾರ್ ಮುಲೈ ಕೊಡುತ್ತಾರ್ ಪೇಯರಾಯ್, - ನೀಯಾರ್ ಪೇಯ್

ತ್ತೇಮ್ ಪೂಣ್ ಶುವೈತ್ತು ಊನಱಿನ್ದಱಿನ್ದುಮ್, ತೀವಿನೈಯಾಮ್

ಪಾಮ್ಬಾರ್ ವಾಯ್ ಕ್ಕೈ ನೀಟ್ಟಲ್ ಪಾರ್ ತ್ತಿ. 



ಶಾಯಾಲ್ = ಮೈಬಣ್ಣದಿಂದ, ಕರಿಯಾನೈ = ಕಪ್ಪುಬಣ್ಣದವನನ್ನು, ಉಳ್ ಅಱಿಯಾರ್ ಆಯ್ = \(ಅವನ\) ಅಂತರಂಗವನ್ನು ಅರಿತುಕೊಳ್ಳದವಳಾಗಿ, ನೆಂಜೇ = ಮನಸ್ಸೇ, ಪೇಯಾರ್ = ರಾಕ್ಷಸಿಯು, ಮುಲೈ ಕೊಡುತ್ತಾರ್ = \(ವಿಷದ\) ಮೊಲೆಯನ್ನೂಡಿಸಿದಳು, ಪೇಯರ್ ಆಯ್ = ಬುದ್ಧಿಕೆಟ್ಟವಳಾಗಿ, ನೀ = ನೀನು, ಆರ್ = \(ಅವಳಿಗೆ\) ಯಾರು? ಪೇಯ್ = ರಾಕ್ಷಸಿಯು, ತೇಮ್ಬು = ಅಳಿಯುವಂತೆ, ಊಣ್ = \(ಅವಳ\) ಉಣಿಸನ್ನು, ಶುವೈತ್ತು = ಅನುಭವಿಸಿ \(ಆಸ್ವಾದಿಸಿ, ಚಪ್ಪರಿಸುತ್ತಾ ಕುಡಿದು\), ಊನ್ = ದೇಹದ ವಿಷಯವನ್ನು, ಅಱಿನ್ದು = ತಿಳಿದು, ಅಱಿನ್ದುಮ್ = ತಿಳಿದೂ, ತೀವಿನೈ ಆಮ್ = ಕ್ರೂರಕರ್ಮಗಳೆಂಬ ಪಾಮ್ಬಾರ್ = ಸರ್ಪದ ವಾಯ್ = ಬಾಯಲ್ಲಿ ಕೈನೀಟ್ಟಲ್ = ಕೈಚಾಚುವುದಕ್ಕೆ, ಪಾರ್ ತ್ತಿ = ನೋಡುತ್ತಿರುವೆಯಲ್ಲ\! 



ಮನಸ್ಸೇ, ಕಪ್ಪುಬಣ್ಣದವನನ್ನು ಅವನ ಮೈಬಣ್ಣದಿಂದ ಅವನ ಅಂತರಂಗವನ್ನು ಅರಿತುಕೊಳ್ಳದವಳಾಗಿ, ರಾಕ್ಷಸಿಯು \(ವಿಷದ\) ಮೊಲೆಯನ್ನೂಡಿಸಿದಳು. ಬುದ್ಧಿಕೆಟ್ಟ ಅವಳಿಗೆ ಅವನು ಯಾರು? ಆ ರಾಕ್ಷಸಿಯ ಉಣಿಸನ್ನು ಚಪ್ಪರಿಸಿ ಕುಡಿಯುತ್ತಾ \(ಅವನು\) ಅವಳು ಅಳಿಯುವಂತೆ ಮಾಡಿದನು. ದೇಹದ ವಿಷಯವನ್ನು ತಿಳಿದೂ ತಿಳಿದೂ ಕ್ರೂರವಾದ ಪಾಪಕರ್ಮಗಳೆಂಬ ಸರ್ಪದ ಬಾಯಲ್ಲಿ ಕೈಯಿಡುವುದಕ್ಕೆ ನೋಡುತ್ತಿರುವೆಯಲ್ಲ\! 



ಹಿಂದಿನ ಪಾಶುರದಲ್ಲಿ ’ಸ್ವಾಮೀ, ನಿನ್ನ ದೇಹದ ಸೊಬಗನ್ನು ತೋರಿಸು” ಎಂದು ಅಂಗಲಾಚಿದರು ಆಳ್ವಾರರು. ಇಲ್ಲಿ ದೇಹದ ಸೊಬಗನ್ನು ನೋಡಿ ಬೆರಗಾಗಬಾರದು. ದೇಹವನ್ನು ನೆಚ್ಚಿ ಕೆಡಬಾರದು ಎಂಬುದನ್ನ್ ಸ್ವಾರಸ್ಯವಾದ ರೀತಿಯಲ್ಲಿ ಅವರು ಹೇಳುತ್ತಾರೆ. 



ದೇಹವನ್ನೂ, ಅದರ ಅಂಚಚಂದಗಳನ್ನೂ ನೆಚ್ಚಿಕೊಂಡರೆ ಎಂದಿದ್ದರೂ ಕೆಡಕೇ. ಈ ವಿಷಯವನ್ನು ಸುಂದರವಾದ ನಿದರ್ಶನದಿಂದ ವಿವರಿಸಿ ಹೇಳಲಾಗಿದೆ. ಪೂರನಿಗೂ ಶ್ರೀಕೃಷ್ಣನಿಗೂ ಎಲ್ಲಿಯ ಸಂಬಂಧ\! ಆದರೆ, ಆ ಪೂತನಿ ಕಪ್ಪನೆಯ ಮಗುವನ್ನು ನಂದಗೋಕುಲದಲ್ಲಿ ಕಂಡಳು. ಅದು ಎಷ್ಟು ಆಕರ್ಷಕಸುಂದರ\! ಎಂದುಕೊಂಡಳು. ಅದನ್ನು ಎತ್ತಿಕೊಳ್ಳಬೇಕಲ್ಲ. ಆ ಕಾರಣದಿಂದ, ತನ್ನ ರಾಕ್ಷಸತ್ವವನ್ನು ಮರೆಮಾಚಿ, ತಾಯಿ ಯಶೋದೆಯಂತೆ ಮಾರುವೇಷದಿಂದ ಬಂದು ಮಗುವನ್ನು ಸ್ವಾಭಾವಿಕವಾಗಿ ತಾಯಿಯೇ ಎತ್ತಿಕೊಳ್ಳುವಂತೆ ಎತ್ತಿಕೊಂಡು, ತನ್ನ ಎದೆ ಹಾಲನ್ನುಣಿಸಿದಳು. ಆ ಮಗುವೇನು ಸಾಮಾನ್ಯದ್ದೇ? ದೇಹ ಮಾತ್ರ ಅರಿಯದ ಮಗುವಿನದು, ಅಷ್ಟೆ. ಅದು ಅವಳ ಅಂತರಂಗವನ್ನು ಅರಿತುಕೊಂಡಿತು. ಆದರೂ ಹಸುಳೆಯಂತೆಯೇ, ಅವಳ ವಂಚನೆಗೆ ತಕ್ಕ ಹಾಗೆ, ಅವಳ ವಿಷದ ಮೊಲೆ ಹಾಲನ್ನು ಚಪ್ಪರಿಸುತ್ತಾ ಕುಡಿಯುವುದರ ಜೊತೆಯಲ್ಲೇ ಅವಳ ಪ್ರಾಣವನ್ನೂ ಹೀರಿಹಾಕಿತು\! ದೇಹದಸೊಬಗಿನಿಂದ ವಂಚಿಸ ಹೋದರೆ ಬಂದ ಫಲ ಅನರ್ಥಕಾರಿಯಾಗಿ\! 



ಆಳ್ವಾರರು ಹೇಳುತ್ತಾರೆ: ಮನಸ್ಸೇ, ದೇಹದ ಅಂದಚಂದಗಳಿಗೆ ಮರುಳಾಗಬೇಡ. ಎಂದಿದ್ದರೂ ಅದು ವಂಚಿಸತಕ್ಕದ್ದೇ. ಮನುಷ್ಯನನ್ನು ಕಡುಪಾತಕಿಯನ್ನಾಗಿ ಮಾಡತಕ್ಕದ್ದೇ. ತಿಳಿದೂ ತಿಳಿದೂ ಯಾರಾದರೂ ಕ್ರೂರಸರ್ಪದ ಬಾಯಲ್ಲಿ ಕೈ ಇಡುವರೇ? ಹಾಗೆಯೇ, ನೀನೂ ಸಹ, ತಿಳಿದೂ ತಿಳಿದೂ ದೇಹೇಂದ್ರಿಯಗಳ ವಶವಾಗಬೇಡ. ಪಾಪಕರ್ಮಗಳನ್ನೆಸಗಬೇಡ. ಅದು ಅನರ್ಥಕಾರಿಯೇ ಸರಿ. \(ನಿನ್ನ ಉದ್ಧಾರದ ಕಡೆಗೆ ನಿನ್ನ ದೃಷ್ಟಿಯನ್ನು ಹರಿಸು\). 



೧೫. ಪಾರ್ ತ್ತೋರ್ ಎದಿರಿದಾ ನೆಂಜೇ\! ಪಡುದುಯರಮ್

ಪೇರ್ ತ್ತೋದ ಪ್ಪೀಡೞಿ ವಾಮ್ ಪೇಚ್ಚಿಲ್ಲೈ, - ಆರ್ ತ್ತೋದಮ್

ತಮ್ಮೇನಿ ತಾಳ್ ತಡವತ್ತಾಮ್ ಕಿಡನ್ದು, ತಮ್ಮೂಡೈಯ

ಶೆಮ್ಮೇನಿಕ್ಕಣ್ ವಳರ್ ವಾರ್ ಶೀರ್. 



ಎದಿರಿದಾ = ಎದುರಲ್ಲಿರುವಂತೆ, ಪಾರ್ ತ್ತು = ಕಂಡುಕೊಂಡು, ಓರ್ = ತಿಳಿ, \(ಅರಿತುಕೋ\), ನೆಂಜೇ = ಮನಸ್ಸೇ, ಪಡು ತುಯರಮ್ = ಆಳವಾದ ದುಃಖ\(ಸಂಕಟ\)ಗಳು, ಪೇರ್ ತ್ತು = ತೀರುವಂತೆ, ಓದ = ಹೇಳಲು, ಪೀಡು = \(ಸ್ವಾಮಿಯ\) ಹಿರಿಮೆಯು. ಅೞಿವು ಆಮ್ = ನಾಶವಾಗುವುದು \(ಎಂಬ\), ಪೇಚ್ಚುಇಲ್ಲೈ = ಮಾತೇ ಇಲ್ಲ, ಆರ್ ತ್ತು = ಅಬ್ಬರಿಸುತ್ತಾ, ಓದಮ್ = ಸಾಗರವು, ತಮ್ = ತಮ್ಮ\(ಸ್ವಾಮಿಯ\), ಮೇನಿ = ದೇಹವನ್ನೂ, ತಾಳ್ = ಕಾಲುಗಳನ್ನೂ, ತಡವ = ಸವರುತ್ತಿರಲು, ತಾಮ್ = ತಾವು \(ಸ್ವಾಮಿಯು\), ಕಿಡನ್ದು = ಪವಡಿಸಿ, ತಮ್ಮುಡೈಯ = ತಮ್ಮ ಶೆಮ್ ಮೇನಿ = ಕೋಮಲ ಶರೀರವು, ಕಣ್ ವಳರ್ ವಾರ್ = ನಿದ್ರಿಸುವ, ಶೀರ್ = ಹಿರಿಮೆಯನ್ನು. 



ಮನಸ್ಸೇ, ಅಬ್ಬರಿಸುವ ಕಡಲು ಸಾಮಿಯ ದೇಹವನ್ನೂ ಕಾಲು\(ಪಾದ\)ಗಳನ್ನೂ ಸವರುತ್ತಿರುವಾಗ, ತನ್ನ ಕೋಮಲ ಶರೀರವು ನಿದ್ರಿಸುವಂತೆ ತಾನು ಪವಡಿಸಿರುವ ಹಿರಿಮೆಯನ್ನು ಎದುರಲ್ಲಿದ್ದಂತೆಯೇ ಕಂಡುಕೊಂಡು ತಿಳಿದುಕೋ. ಆಳವಾದ ದುಃಖಸಂಕಟಗಳು ನಾಶವಾಗುವುದಕ್ಕಾಗಿ ಹೇಳುವ ಸ್ವಾಮಿಯ ಹಿರಿಮೆಯು ಅಳಿಯುವ ಮಾತೇ ಇಲ್ಲ.



ಹಿಂದಿನ ಪಾಶುರದಂತೆಯೇ ಇಲ್ಲಿಯೂ ಆಳ್ವಾರರು ತಮ್ಮ ಮನಸ್ಸಿಗೆ ಹಿತವಚನವನ್ನು ನುಡಿಯುತ್ತಿದ್ದಾರೆ. 



ಆಳ್ವಾರರು ಹೇಳುತ್ತಾರೆ: ಮನಸ್ಸೇ, ಭಗವಂತನ ಶ್ರೀರಾಮನಾಗಿ ಅವತರಿಸಿದಾಗ, ಸೀತೆಯನ್ನು ಕಳೆದುಕೊಂಡನಂತರ, ಆಕೆ ಲಂಕೆಯಲ್ಲಿರುವುದನ್ನು ತಿಳಿದು, ಲಂಕೆಗೆ ಮುತ್ತಿಗೆ ಹಾಕಲು ಕಡಲನ್ನು ದಾಟಬೇಕಿತ್ತು. ಕಡಲು ತನಗೂ ತನ್ನ ಸೇನೆಗೂ ದಾರಿಯನ್ನು ತೆರವು ಮಾಡಬೇಕೆಂದು ಸಂಕಲ್ಪಿಸಿ, ಶ್ರೀರಾಮನು ಕಡಲಕರೆಯಲ್ಲಿ ದರ್ಭಶಯನನಾಗಿ ಮಲಗಿದನು. ಕಡಲು ಅಬ್ಬರಿಸುತ್ತಾ ಬಂದು ಅವನು ದೇಹವನ್ನೂ ಪಾದಗಳನ್ನೂ ಸವರುತ್ತಿದ್ದರೂ, ಅವನು ತನ್ನ ಸಂಕಲ್ಪವು ಸಿದ್ಧಿಸುವ ತನಕ ಹಾಗೆಯೇ ಪವಡಿಸಿದ್ದನು. ಇದು ಸ್ವಾಮಿಯ ಹಿರಿಮೆಯನ್ನು ಹೇಳುವುದಷ್ಟೆ\! ಹೀಗೆ ಭಗವಂತನು ಬೇರೆಬೇರೆ ಅವತಾರಗಳಲ್ಲಿ ನಡೆಸಿದ ಹಿರಿಮೆ ಲೆಕ್ಕವಿಲ್ಲದಷ್ಟಿದೆ. ಅವುಗಳನ್ನೆಲ್ಲಾ ಮೇಲಿಂದ ಮೇಲೆ ಹೇಳಿಕೊಳ್ಳುತ್ತಾ ಬರುವುದರಿಂದ, ಸ್ವಾಮಿಯ ಹಿರಿಮೆಗೆ ಕುಂದುಕವುಂಟಾಗುವುದಿಲ್ಲ. ಆದರೆ, ಯಾವುದನ್ನು ನೀನು ಹೇಳುವೆಯೋ ಅದು ನಿನ್ನ ಕಣ್ಣಮುಂದೆ ನಡೆದಂತೆ ಭಾವಿಸಿಕೊಂಡು, ಆನಂದಿಸುತ್ತಾ, ಸಾಮಿಯ ಹಿರಿಮೆಯನ್ನು ಅರಿತುಕೋ. 



೧೬. ಶೀರಾಲ್ ಪಿಱನ್ದು ಶಿಱಪ್ಪಾಲ್ ವಳರಾದು,

ಪೇರ್ ವಾಮನಾಹಾಕ್ಕಾಲ್ ಪೇರಾಳಾ\! ಮಾರ್ ಬಾರ

ಪ್ಪುಲ್ ಹಿನೀ ಯುಣ್ಡುಮಿೞ್ ನ್ದ ಪೂಮಿನೀರೇಱ್ ಪರಿದೇ?

ಶೊಲ್ಲು ನೀ ಯಾಮಱಿಯ ಶ್ಶೂಱ್ ನ್ದು. 



ಶೀರಾಲ್ = ಸೊಬಗಿನಿಂದ, ಪಿಱನ್ದು = ಹುಟ್ಟಿ, ಶಿಱಪ್ಪಾಲ್ = ಅದ್ವಿತೀಯನಾಗಿ \(ಅತಿಶ್ರೇಷ್ಠನಾಗಿ\), ವಳರಾದು = ಬೆಳೆಯದಂತೆ, ಪೇರ್ ವಾಮನ್ = ಹೆಸರಿಗೆ ತಕ್ಕಂತೆ ವಾಮನನಾಗಿ, ಆಹಾಕ್ಕಾಲ್ = ಆಗದೆ ಇರುವುದರಿಂದ, ಪೇರಾಳಾ = ಮಹಾನುಭಾವನೇ \(ಮಹನೀಯನೇ\), ಮಾರ್ ಬು = ಎದೆ, ಆರ = ತುಂಬುವಂತೆ \(ತಣಿಯುವಂತೆ\), ಪುಲ್ ಹಿ = ಆಲಿಂಗಿಸಿಕೊಂಡ, ನೀ = ನೀನು, ಉಣ್ಡು = \(ಅದನ್ನು\) ಉಂಡು, ಉಮಿೞ್ ನ್ದ = ಉಗುಳಿದ, ಪೂಮಿ = ಭೂಮಿಗಾಗಿ, ನೀರ್ = ನೀರನ್ನು, ಏಱ್ ಪು = ಎರೆಸಿಕೊಳ್ಳುವುದು, ಅರಿದೇ = ಆಶ್ಚರ್ಯವೇ \(ಅಸಾಧ್ಯವೇ?\) ಶೊಲ್ಲುನೀ = ನೀನೇ ಹೇಳು, ಯಾಮ್ = ನಾವು, ಅಱಿಯ = ಅರಿತುಕೊಳ್ಳುವಂತೆ, ಶೂೞ್ ನ್ದು = ಆಲೋಚಿಸಿ \(ವಿವರಿಸಿ\). 



ಮಹನೀಯನೇ, ಸೊಬಗಿನಿಂದ ಹುಟ್ಟಿ, ಅತಿ ಶ್ರೇಷ್ಠನಾಗಿ ಬೆಳೆಯದಂತೆ ಹೆಸರಿಗೆ ತಕ್ಕಂತೆ ವಾಮನನಾಗಿ ಆಗದೆ ಇರುವುದರಿಂದ, ಎದೆತಣಿಯುವಂತೆ ಆಲಿಂಗಿಸಿಕೊಂಡ, ನೀನು ಉಂಡು ಉಗುಳಿದ, ಭೂಮಿಗಾಗಿ ನೀರನ್ನು ಎರೆಸಿಕೊಳ್ಳುವುದು ಆಶ್ಚರ್ಯವೇ? \(ಅಸಾಧ್ಯವೇ?\) ನೀನೇ ಹೇಳು ನಾವು ಆಲೋಚಿಸಿ \(ನಿನ್ನನ್ನು\) ಅರಿತುಕೊಳ್ಳುವಂತೆ. 



’ಭಗವಂತನ ಹಿರಿಮೆಯ ಕಾರ್ಯಗಳನ್ನು ಕಣ್ಣಮುಂದೆ ನಡೆದಂತೆ ಭಾವಿಸಿಕೊಂಡು, ಯೋಚಿಸಿ, ಅರಿತುಕೊಳ್ಳಬೇಕು’ ಎಂದು ಹಿಂದಿನ ಪಾಶುರದಲ್ಲಿ ಆಳ್ವಾರರು ತಮ್ಮ ಮನಸ್ಸಿಗೆ ಹಿತವಚನ ನುಡಿದರು. 



“ಶೀರಾಲ್ ಪಿಱನ್ದು” – ಸೂರ್ಯವಂಶದಲ್ಲಿ, ದಶರಥ ಚಕ್ರವರ್ತಿಯ ಮಗನಾಗಿ, ಅತ್ಯಂತ ಮನೋಹರ ಸುಂದರನಾಗಿ ಭಗವಂತನು ಶ್ರೀರಾಮನಾಗಿ ಅವತರಿಸಿದ್ದು. ಕುಲುಗುರುವಾದ ವಸಿಷ್ಠರು ಅವನ ನಾಮಕರಣ ಸಂದರ್ಭದಲ್ಲಿ ’ಅಭಿರಾಮ’ ನಾದ್ದರಿಂದ ಅವನನ್ನು ’ರಾಮ’ ಎನ್ನೋಣ ಎಂದರು.



“ಶಿಱಪ್ಪಾಲ್ ವಳರಾದು” – ಯದುವಂಶದ ರಾಜನ ಮೊಮ್ಮಗನಾಗಿ, ಅರಮನೆಯಲ್ಲಿ ಹುಟ್ಟಿ ಅದ್ದೂರಿಯಿಂದ ಬೆಳೆಯುವುದಕ್ಕೆ ಬದಲಾಗಿ, ಭಗವಂತನು \(ದೇವಕಿ-ವಸುದೇವರ ಮಗನಾಗಿ\) ಶ್ರೀಕೃಷ್ಣನಾಗಿ ಸೆರೆಮನೆಯಲ್ಲಿ ಹುಟ್ಟಿದನು. ತಂದೆತಾಯಿಗಳ ಲಾಲನೆ ಪಾಲನೆಗೆ ಒಳಗಾಗದೆ, ಗೋವಳರ ಮಗನಂತೆ ನಂದಗೋಕುಲದಲ್ಲಿ ಬೆಳೆದನು. 



’ಪೇರ್ ವಾಮನಾಹಕ್ಕಾಲ್” – ಹೆಸರಿಗೆ ತಕ್ಕ ಹಾಗೆ ಕುಳ್ಳನಾಗಿ ಅವತರಿಸದೆ ಇರುವುದುಂಟೇ? ವಾಮನನಾದವನು ಮತ್ತೆ ತ್ರಿವಿಕ್ರಮನೂ ಆಗಿ ಬೆಳೆಯಲಾರನೇ? ಸಂದರ್ಭಕ್ಕೆ ತಕ್ಕಂತೆ ಭಗವಂತನು ಏನೇನಾಗಲಾರ? ಹೇಗೆ ತನ್ನ ಹಿರಿಮೆಯನ್ನು ಪ್ರಕಟಿಸಲಾರ? 



“ಮಾರ್ ಬಾರ ಪುಲ್ ಹಿ ನೀಯುಣ್ಡು ಮಿಳ್ ನ್ದ ಪೂಮಿ ನೀರ್ ಏಱ್ ಪು ಅರಿದೇ” – ಭೂಮಿಯನ್ನು ಸೃಷ್ಟಿಸಿದವನು ಭಗವಂತ. ಅದನ್ನು ರಕ್ಷಿಸುವವನೂ ಅವನೇ. ಹಿಂದೆ, ಹಿರಣ್ಯಾಕ್ಷನು ಭೂಮಿಯನ್ನು ಎತ್ತಿಕೊಂಡು ಹೋಗಿ, ಕಡಲಲ್ಲಿ ಎಲ್ಲಿಯೋ ಅಡಗಿಕೊಂಡಾಗ, ಭಗವಂತನು ಮಹಾವರಾಹರೂಪಿಯಾಗಿ ಅದನ್ನು ಉದ್ಧರಿಸಲಿಲ್ಲವೇ? ಪ್ರಳಯಕಾಲ ಬಂದಾಗ ಅದನ್ನುಂಡು, ತನ್ನ ಹೊಟ್ಟೆಯಲ್ಲಿಟ್ಟುಕೊಂಡು ಕಾಪಾಡಿದವನೂ ಅವನೇ. ಭೂದೇವಿಯನ್ನು ತನ್ನ ಪತ್ನಿಯನ್ನಾಗಿ ಮಾಡಿಕೊಂಡವನೂ ಅವನೇ. ಹೀಗೆ, ಭೂಮಿಗೂ ತನಗೂ ಕೇವಲವಾದ ಸಂಬಂಧವಿರುವಾಗ, ಅವನು ವಾಮನನಾಗಿ ಬಂದು, ಮೂರು ಹೆಜ್ಜೆಯಷ್ಟು ನೆಲ’ಕ್ಕಾಗಿ ಬಲಿಚಕ್ರವರ್ತಿಯಲ್ಲಿ ಯಾಚಿಸಿ, ಅವನಿಂದ ಧಾರೆ ಎರೆಸಿಕೊಳ್ಳುವುದು ಅದ್ಭುತವೇ? ಆಶ್ಚರ್ಯವೇ? 



ಆಳ್ವಾರರು ಹೇಳುತ್ತಾರೆ: ಮಹಾಮಹಿಮನೇ, ನಿನ್ನ ಅಪಾರವಾದ ಮಹಿಮೆಯನ್ನು ನಮ್ಮಂಥವರು ತಿಳಿದುಕೊಳ್ಳುವುದಾದರೂ ಹೇಗೆ? ನೀನು ನಡೆಸಿರುವುದೆಲ್ಲವೂ ಊಹೆಗೆ ನಿಲುಕದಂಥ ಆಶ್ಚರ್ಯಕರವಾದವೇ\! ಚಕ್ರವರ್ತಿಯ ಮಗನಾಗಿ, ಸೊಬಗಿನಕಣಿಯಾಗಿ ಹುಟ್ಟಿ, ರಾಜ್ಯಭಾರ ನಡೆಸದೆ, ವನವಾಸ ಮಾಡುತ್ತಾ, ರಾಕ್ಷಸವಂಶವನ್ನೆಲ್ಲಾ ನಿನ್ನ ಕೋದಂಡದಿಂದಲೇ ಸದೆಬಡಿದೆ. ರಾಜನ ಮೊಮ್ಮಗನಾಗಿ ಹುಟ್ಟಿ ಅರಮನೆಯಲ್ಲಿ ಆನಂದಿಸುವುದಕ್ಕೆ ಬದಲಾಗಿ, ಸೆರೆಮನೆಯಲ್ಲಿ ಒಬ್ಬ ತಾಯ ಮಗನಾಗಿ ಹುಟ್ಟಿ, ಬೇರೊಬ್ಬ ತಾಯಿಯ ಮಗನಾಗಿ ಬೆಳೆದೆ. ಆಗ ಚಿಕ್ಕಂದಿನಿಂದಲೂ ನಾನಾ ಅದ್ಭುತಗಳನ್ನು ನಡೆಸಿದೆ. ಅತ್ಯಂತ ಕುಳ್ಳ ವಾಮನನಾಗಿ ಹುಟ್ಟಿ, ನಿನ್ನ ಸ್ವತ್ತೇ ಭೂಮಿಯಲ್ಲಿ ಆದ ಮೂರಡಿ ನೆಲಕ್ಕಾಗಿ ಬಲಿಚಕ್ರವರ್ತಿಯಲ್ಲಿ ಯಾಚಿಸಿ, ಅವನಿಂದ ಧಾರೆ ಎರೆಸಿಕೊಂಡೆ. ಮತ್ತು ತ್ರಿವಿಕ್ರಮನಾಗಿ ಬೆಳೆದು, ನಿನ್ನ ಒಂದೇ ಹೆಜ್ಜೆಯನ್ನೂ ಎಲ್ಲೆಲ್ಲೂ ಹರಡಿ ಭೂಮಂಡಲವನ್ನೆಲ್ಲಾ ಅಳೆದುಕೊಂಡೆ. ಇವುಗಳನ್ನು ನಾವು ಯೋಚಿಸುವುದಾದರೂ ಹೇಗೆ? ಹೇಗೆ ಆಲೋಚಿಸಿ, ನಿನ್ನ ಮಹಿಮೆಯನ್ನು ಅರಿತುಕೊಳ್ಳುವುದು? ಈ ಗುಟ್ಟನ್ನು ನೀನೇ ನಮಗೆ ತಿಳಿಯಹೇಳು. 



೧೭. ಶೂೞ್ ನ್ದು = ಸುತ್ತಿಕೊಂಡು, ಅಡಿಯಾರ್ = ಪಾದಸೇವಕರು \(ಭಕ್ತರು\), ವೇಣ್ಡಿನ್ ಅಕ್ಕಾಲ್ = ಬೇಡಿದ ಸಮಯದಲ್ಲಿ, ತೋನ್ ಱಾದು = ಕಾಣಿಸಿಕೊಳ್ಳದೆ, ವಿಟ್ಟಲುಮ್ = ಬಿಟ್ಟರೂ \(ಇದ್ದರೂ\), ವಾೞ್ ನ್ದಿಡುವರ್ = ಆಶೀರ್ವದಿಸುವರು, ಪಿನ್ನುಮ್ = ಮತ್ತು, ವಾಯ್ ತಿಱವಾರ್ = ಬಾಯಿಬಿಟ್ಟು ಮಾತನಾಡುವುದಿಲ್ಲ \(ಹೇಳುವುದಿಲ್ಲ\), ಶೂೞ್ ನ್ದು ಎಙ್ಗುಮ್ = ಎಲ್ಲೆಲ್ಲಿಯೂ ಸುತ್ತಿಕೊಂಡಿರುವ, ವಾಳ್ = ಹೊಳೆಯುವ, ವರೈಹಳ್ ಪೋಲ್= ಬೆಟ್ಟಗಳ ಹಾಗೆ, ಅರಕ್ಕನ್ = ರಾಕ್ಷಸನ, ವಲ್ ತಲೈಹಳ್ ತಾಮ್ = ಬಲಿಷ್ಠವಾದ \(ಕೊಬ್ಬಿದ\) ತಲೆಗಳನ್ನು, ಇಡಿಯ = ನುಚ್ಚುನುರಿಮಾಡಲು, ತಾಳ್ = ದಂಡವನ್ನುಳ್ಳ \(ತುದಿಗಳನ್ನುಳ್ಳ\), ವರೈ = ಬೆಟ್ಟದಂಥ \(ದೃಢವಾದ\), ವಿಲ್ = ಬಿಲ್ಲನ್ನು, ಏನ್ದಿನಾರ್ ತಾಮ್ = ಧರಿಸಿದವರಾದ ತಾವು \(ಭಗವಂತನು\).



ಭಕ್ತರು ಸುತ್ತಿಕೊಂಡು ಬೇಡಿದ ಸಮಯದಲ್ಲಿ ಕಾಣಿಸಿಕೊಳ್ಳದೆ ಇದ್ದರೂ, \(ಅವರನ್ನು\) ಆಶೀರ್ವದಿಸುವರು ಮತ್ತು ಬಾಯಿಬಿಟ್ಟು ಏನನ್ನೂ ಹೇಳುವುದಿಲ್ಲ. ಎಲ್ಲೆಲ್ಲೂ ಸುತ್ತಿಕೊಂಡಿರುವ ಹೊಳೆಯುವ ಬೆಟ್ಟಗಳ ಹಾಗೆ ರಾಕ್ಷಸನ ಕೊಬ್ಬಿದ ತಲೆಗಳನ್ನು ನುಚ್ಚುನೂರು ಮಾಡಲು ದಂಡವನ್ನು ತುದಿಗಳನ್ನು ಉಳ್ಳ ದೃಢವಾದ ಬಿಲ್ಲನ್ನು ಧರಿಸಿದವರಾದಾವರು \(ಭಗವಂತನು\). 



ಇಲ್ಲಿ ಭಗವಂತನ ಶ್ರೀರಾಮಾವತಾರದ ಹಿರಿಮೆಯನ್ನು ಹೇಳಲಾಗುತ್ತದೆ. 



ಶ್ರೀರಾಮನು ಮಾನವರೂಪದಲ್ಲಿ ಜನಿಸಿ, ಎಲ್ಲ ಬಗೆಯಲ್ಲೂ ಆದರ್ಶಮಾನವನಾಗಿಯೇ ನಡೆದುಕೊಂಡನಷ್ಟೆ, ಮಹಾಪರಾಕ್ರಮಿಯೂ ಅಜೇಯನೆನಿಸಿಕೊಂಡವನೂ ಆದ ರಾವಣಾಸುರನ ಕೊಬ್ಬಿದ ಹತ್ತು ತಲೆಗಳನ್ನು ತುಂಡರಿಸಲು ಸಾಮಾನ್ಯರೂಪದ ಕೋದಂಡವೊಂದನ್ನೇ ಬಳಸಿದನು. ಅದೇ ಅವನಿಗೆ ಸಾಕೆನಿಸಿತು. ಶ್ರೀರಾಮನ ಹಿರಿಮೆಯನ್ನು ಜ್ಞಾನಿಗಳಾಗಿ, ಭಕ್ತರಾಗಿ ಅರಿತುಕೊಂಡವರು ಅನೇಕ ಮಂದಿ. ಅವರು ಅವನನ್ನು ಎಷ್ಟೇ ಹೊಗಳಲಿ, ಎಷ್ಟೇ ಬೇಡಲಿ, ಅವನು ಮಾತ್ರ ತನ್ನ ಪ್ರತಿಷ್ಠೆಯನ್ನು ಯಾವ ರೀತಿಯಲ್ಲೂ ತೋರಿಕೊಳ್ಳಲಿಲ್ಲ. ಆ ಬಗೆಗೆ ಬಾಯಿಬಿಡಲೂ ಇಲ್ಲ. ಆದರೆ, ಅವರನ್ನೆಲ್ಲ ತನ್ನ ಅಂತರಂಗದಲ್ಲಿಯೇ ಆಶೀರ್ವದಿಸಿ, ಅವರವರ ಅಭೀಷ್ಟಗಳನ್ನು ಸಲ್ಲಿಸಿದನು. 



ಆಳ್ವಾರರು ಹೇಳುತ್ತಾರೆ: ಭಗವಂತನು ಸುಲಭಸಾಧ್ಯನು. ಭಕ್ತನ ಬೇಡಿಕೆಗಳನ್ನು ತಪ್ಪದೆ ಪೂರೈಸುತ್ತಾನೆ. ಅವರ ಕಣ್ಣಿಗೆ ಅವನು ಕಾಣಿಸಿಕೊಳ್ಳಬೇಕಾದದ್ದಿಲ್ಲ. ಅವರಿಗೆ ಬಾಯಿಬಿಟ್ಟು ಏನನ್ನೂ ಹೇಳಬೇಕಾದದ್ದಿಲ್ಲ. ಅವನು ಸಂಕಲ್ಪಿಸಿದರೆ ಸಾಕು. ಅದು ತಪ್ಪದೆ ಸಿದ್ಧಿಸುತ್ತದೆ.



೧೮. ತಾಮ್ಬಾಲಾಪ್ಪುಣ್ಡಾಲು ಮತ್ತಮಿಮ್ಬು ತಾನಿಳಹ,

ಪಾಮ್ಬಾಲಾಪ್ಪುಣ್ಡು ಪಾಡುಟ್ರಾಲುಮ್, - ಶೋಮ್ಬಾದು ಇ

ಪ್ಪಲ್ಲುರುವೈಯೆಲ್ಲಾಮ್ ಪಡರ್ ವಿತ್ತ ವಿತ್ತಾ\! ಉನ್ 

ತೊಲ್ಲುರುವೈ ಯಾರಱಿವಾರ್? ಶೊಲ್ಲು.



ತಾಮ್ಬಾಲ್ = ಹಗ್ಗದಿಂದ, ಆಪ್ಪು ಉಣ್ಡಾಲುಮ್ = ಕಟ್ಟಲ್ಪಟ್ಟರೂ, ಅತ್ತಮಿಮ್ಬು = ಅದರಿಂದಾದ ಗುರುತು, ತಾನ್ ಇಳಹ = ಮಾಗಲು, ಪಾಮ್ಬಾಲ್ = ಹಾವಿನಿಂತ, ಆಪ್ಪಣ್ಡು = ಕಟ್ಟಿಸಿಕೊಂಡು, ಪಾಡು = ಕಷ್ಟವನ್ನು, ಉಟ್ರಾಲುಮ್ = ಅನುಭವಿಸಿದರೂ, ಶೋಮ್ಬಾದು = ಬೇಸರಗೊಳ್ಳದೆ, ಇಪಲ್ ಉರುವೈ ಎಲ್ಲಾಮ್ = ಹಲವಾರು ರೂಪಗಳನ್ನೆಲ್ಲಾ, ಪಡರ್ ವಿತ್ತ = ವಿಸ್ತರಿಸಿ ಹರಡಿದ, ವಿತ್ತಾ = ಆದಿ ಕಾರಣನೇ, ಉನ್ = ನಿನ್ನ ತೊಲ್ ಉರುವೈ = ಪುರಾತನ \(ಅನಾದಿಯಾದ\) ರೂಪವನ್ನು, ಯಾರ್ ಅಱಿವಾರ್ = ಯಾರು ಅರಿಯಬಲ್ಲರು, ಶೊಲ್ಲು = ಹೇಳು. 



ಹಗ್ಗದಿಂದ ಕಟ್ಟಿಸಿಕೊಂಡರೂ, ಅದರಿಂದಾದ ಗುರುತು ಮಾಗಲು, ಹಾವಿನಿಂದ ಕಟ್ಟಿಸಿಕೊಂಡು ಕಷ್ಟವನ್ನನುಭವಿಸಿದರೂ ಬೇಸರಗೊಳ್ಳದೆ, ಈ ಹಲವಾರು ರೂಪಗಳನ್ನೆಲ್ಲಾ ವಿಸ್ತರಿಸಿ ಹರಡಿದ ಆದಿಕಾರಣನೇ, ನಿನ್ನ ಅನಾದಿಯಾದ \(ಪುರಾತನವಾದ\) ರೂಪವನ್ನು ಯಾರು ಅರಿಯಬಲ್ಲರು, ಹೇಳು. 



ಹಿಂದಿನ ಪಾಶುರದ ವಿಷಯವನ್ನೇ ಇಲ್ಲಿಯೂ ಮುಂದುವರಿಸಲಾಗಿದೆ. ಭಗವಂತನನ್ನು ಕಣ್ಣಾರ ಕಾಣಬೇಕೆನ್ನುವವರು, ಅವನ ಅನಾದಿಯಾದ ದಿವ್ಯಸ್ವರೂಪವನ್ನು ಕಾಣುವುದು ಅಸಾಧ್ಯವಾಗಬಹುದು. ಅವರೆಷ್ಟು ಅಂಗಲಾಚಿಸಿದರೂ ಅದು ಅವರಿಗೆ ಕಾಣಿಸದಿರಬಹುದು. ಅದಕ್ಕೆ ಬದಲಾಗಿ, ಜಗತ್ತಿನಲ್ಲಿ ನಮ್ಮ ಕಣ್ಣೆದುರಲ್ಲಿ ಕಾಣುವ ನಾನಾ ಬಗೆಯ ಸ್ಥಾವರ, ಜಂಗಮ ವಸ್ತುಗಳಿವೆಯಲ್ಲ. ಅವೆಲ್ಲವೂ ಆ ಸ್ವಾಮಿಯ ಬೇರೆಬೇರೆ ರೂಪಗಳೇ ಎಂದು ಅರಿತುಕೊಂಡು, ಆ ಮೂಲಕ ಅವನನ್ನು ಕಂಡು ಆನಂದಿಸುವುದು ಒಂದು ಅಪೂರ್ವವಾದ ಅನುಭವ ಎಂದು ಈ ಪಾಶುರ ಸೂಚಿಸುತ್ತದೆ. 



“ತಾಮ್ಬಾಲ್ ಆಪ್ಪುಣ್ಡು .............” ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿ, ನಂದಗೋಕುಲದಲ್ಲಿ ಬೆಳೆಯುತ್ತಾ ನಾನಾ ಆಶ್ಚರ್ಯಾದ್ಭುತ ಕಾರ್ಯಗಳನ್ನು ನಡೆಸಿದನಷ್ಟೆ. ಅವುಗಳಲ್ಲಿ ಒಂದು ನಿದರ್ಶನ ಇಲ್ಲಿದೆ: ಮಗುವಾಗಿ ಶ್ರೀಕೃಷ್ಣನು ಮಾಡಿದ ಚೇಷ್ಟೆಗಳನ್ನೂ, ನೆರೆಹೊರೆಯವರಿಂದ ಅವನ ಮೇಲಣ ದೂರುಗಳನ್ನೂ ಕೇಳಿ ಕೋಪಗೊಂಡ ಯಶೋದೆ ಕಡಗೋಲ ಹಗ್ಗದಿಂದಲೇ ಅವನನ್ನು ಒಂದು ಒರಳಕಲ್ಲಿಗೆ ಕಟ್ಟಿಹಾಕಿದಳು. ಬಿಗಿಸಿದ ಹಗ್ಗದಿಂದ ಆದ ಗುರುತು ಮಾಗುವುದಕ್ಕೆ ಕೆಲವು ದಿನಗಳೇ ಆದವು. 



“ಪಾಮ್ಬಾಲ್ ಆಪ್ಪುಣ್ಡು--------“ – ಇದೂ ಕೃಷ್ಣಾವತಾರದ ಮತ್ತೊಂದು ಪ್ರಸಂಗ. ಶ್ರೀಕೃಷ್ಣನು ಸ್ವಲ್ಪ ದೊಡ್ಡವನಾದ ಬಳಿಕ, ಅವನೂ ಗೋವಳ ಬಾಲಕರ ಸಂಗಡ ದನಕರುಗಳ ಹಿಂದೆ ಕಾಡಿಗೆ ಹೋಗುತ್ತಿದ್ದನು. ಯಮುನಾನದಿಯಲ್ಲಿ ಒಂದು ಮಡು-ಕಾಳಿಂದೀ ಮಡು ಅಲ್ಲಿ ಕಾಳೀಯನೆಂಬ ವಿಷಸರ್ಪವಾಸವಾಗಿತ್ತು. ಅದರ ವಿಷದಿಂದ ನೀರು ಮನುಷ್ಯರಿಗೂ ಪ್ರಾಣಿಗಳಿಗೂ ಕುಡಿಯಲು ಯೋಗ್ಯವಲ್ಲವಾಗಿತ್ತು. ಇದನ್ನರಿತ ಶ್ರೀಕೃಷ್ಣನು, ಒಂದು ದಿನ, ಆ ಮಡುವಿನ ದಡದಲ್ಲಿ ಬೆಳೆದಿದ್ದ ಕಡಹದ ಮರವನ್ನೇರಿ, ಅದರ ತುದಿಯಿಂದ ಮಡುವಿನೊಳಕ್ಕೆ ಧುಮುಕಿದನು. ಗೋವಳರೆಲ್ಲರೂ ಭೀತಿಗೊಂಡರು. ನಡನಡುಗಿದರು. ಅತ್ತರು, ಕೃಷ್ಣನು ಕಾಣಿಸಲಿಲ್ಲವಲ್ಲ. ಮೇಲಕ್ಕೆ ಬರಲಿಲ್ಲವಲ್ಲ ಎಂದು ಕಾತರಗೊಂಡರು. ಅಷ್ಟರಲ್ಲಿ ಬಾಲಕೃಷ್ಣನೇ, ನೀರ ಮೇಲೆ ಕಾಣಿಸಿಕೊಂಡನು. ಕಾಳೀಯನೊಡನೆ ಅವನು ಸೆಣಸುತ್ತಾ, ಅದು ಅವನ ಮೈಯನ್ನೆಲ್ಲಾ ಸುತ್ತಿಕೊಂಡಿತ್ತು. ಅವನು ಅದರ ಹೆಡೆಯನ್ನೇರಿ, ಅಲ್ಲಿ ಕುಣಿದಾಡುತ್ತಾ ಆನಂದಿಸುತ್ತಿದ್ದನು. ಕಡೆಗೆ ಅದು ಶಕ್ತಿಗುಂದಿ ಕೃಷ್ಣನಿಗೆ ಶರಣಾಗಿ, ಜೀವದಾನಬೇಡಲು, ಅದನ್ನು ಮನ್ನಿಸಿ, ಸಮುದ್ರಕ್ಕೆ ಕಳುಹಿಸಿಕೊಟ್ಟನು. ಭಗವಂತನು ಶರಣಾಗತ ವತ್ಸಲನಲ್ಲವೇ\! 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ಆದಿ ಕಾರಣನೇ, ಸಾಟಿಯಿಲ್ಲದ ನಿನ್ನ ಅನಾದಿ ಸ್ವರೂಪವನ್ನು ನೋಡುವುದಕ್ಕೂ ವಿವರಿಸಿ ಹೇಳುವುದಕ್ಕೂ ಯಾರಿಂದ ಸಾಧ್ಯವಾದೀತು? ಸಂಸಾರಿಗಳ ನಡುವೆ ನೀನು ಸಿಕ್ಕಿಕೊಂಡು, ನಾನಾ ಬಗೆಯ ಕಷ್ಟಗಳನ್ನು ಅವರಿಂದ ಅನುಭವಿಸಿದರೂ ಸಹ, ನೀನು ಬೇಸರಗೊಳ್ಳದಂತೆ, ನಿನ್ನ ಸೃಷ್ಟಿ ಕಾರ್ಯದಲ್ಲಿಯೇ ತೊಡಗಿರುವೆ. ಅವುಗಳನ್ನು ರಕ್ಷಿಸುವೆ. ಇದೇ ನಿನ್ನ ವೈಶಿಷ್ಟ್ಯ.



೧೯. ಶೊಲ್ಲಿಲ್ ಕುಱೈಯಿಲ್ಲೈ ಶೂದಱಿಯ ನೆಂಜಮೇ\!

ಎಲ್ಲಿಪ್ಪಹಲೆನ್ನಾದೆಪ್ಪೋದುಮ್ – ತೊಲ್ಲೈಕ್ಕಣ್

ಮಾತ್ತಾನೈಕ್ಕೆಲ್ಲಾ ಮೋರೈವರೈಯೇ ಮಾಱಾಹ,

ಕಾತ್ತಾನೈ ಕ್ಕಣ್ಡು ನೀ ಕಾಣ್.



ಶೊಲ್ಲಿಲ್ = ಹೇಳುವುದಕ್ಕೆ, ಕುಱೈ = ಕೊರತೆ, ಇಲ್ಲೈ = ಇಲ್ಲ, ಶೂದು = ಚಮತ್ಕಾರವನ್ನು \(ಉಪಾಯವನ್ನು\) ಅಱಿಯ = ತಿಳಿಯದ, ನೆಂಜಮೇ = ಮನಸ್ಸೇ, ಎಲ್ಲಿ = ಸಂಜೆ\(ರಾತ್ರಿ\) ಪಹಲ್ = ಹಗಲು, ಎನ್ನಾದೆ = ಎನ್ನದಂತೆ, ಎಪ್ಪೋದುಮ್ = ಎಲ್ಲ ಕಾಲದಲ್ಲೂ, ತೊಲ್ಲೈ ಕಣ್ = ಹಿಂದಿನ ಕಾಲದಲ್ಲಿ, ಮಾತಾನೈಕ್ಕು ಎಲ್ಲಾಮ್ = ಬಲುದೊಡ್ಡ ಸೈನ್ಯಕ್ಕೆಲ್ಲಾ, ಓರ್ ಐವರೈಯೇ = ಸಾಟಿಯಿಲ್ಲದ ಐವರನ್ನೇ, ಮಾಱು ಆಹ = ಸಹಾಯಕನಾಗಿ, ಕಾತ್ತಾನೈ = ರಕ್ಷಿಸಿದವನನ್ನು, ಕಣ್ಡು ನೀ = ನೀನು ಅರಿತುಕೊಂಡು, ಕಾಣ್ = \(ಅವನನ್ನು\) ಕಾಣು.



ತಂತ್ರಗಳನ್ನರಿಯದ ಮನಸ್ಸೇ, ಹೇಳುವುದಕ್ಕೆ ಕೊರತೆಯೇ ಇಲ್ಲ. ಹಿಂದಿನ ಕಾಲದಲ್ಲಿ, ಬಲುದೊಡ್ಡ ಸೈನ್ಯದಲ್ಲೆಲ್ಲಾ ಸಾಟಿಯಿಲ್ಲದ ಐವರನ್ನೇ ರಾತ್ರಿ ಹಗಲು ಎನ್ನದಂತೆ ಎಲ್ಲ ಕಾಲದಲ್ಲೂ ಸಹಾಯಕನಾಗಿ ರಕ್ಷಿಸಿದವನನ್ನು ನೀನು ಅರಿತುಕೊಂಡು ಕಾಣು. 



ಹಿಂದಿನ ಪಾಶುರಗಳಲ್ಲಿ ಭಗವಂತನ ಹಿರಿಮೆಯನ್ನೂ, ಮಹಿಮೆಯನ್ನೂ, ಇತರ ಕಲ್ಯಾಣಗುಣಗಳನ್ನೂ ಕುರಿತು ಆಳ್ವಾರರು ಹೇಳಿದರು: ಈಗ ಅವರು ಮತ್ತೆ ತಮ್ಮ ಮುಗ್ಧಮನಸ್ಸಿಗೆ ಹಿತವಚನವನ್ನು ನುಡಿಯುತ್ತಿದ್ದಾರೆ. 



ಆಳ್ವಾರರು ಹೇಳುತ್ತಾರೆ: ತಂತ್ರಗಳನ್ನೂ ಚಮತ್ಕಾರಗಳನ್ನೂ ಅರಿಯದ ಶುದ್ಧವಾದ ಮನಸ್ಸೇ, ಭಗವದ್ವಿಷಯವಾಗಿ ಹೇಳಬೇಕೆಂದರೆ, ಅದಕ್ಕೆ ಕೊನೆಯೇ ಇಲ್ಲ. ಒಂದು ನಿದರ್ಶನವನ್ನು ನಿನಗೆ ಹೇಳುತ್ತೇನೆ, ಕೇಳು. ಹಿಂದಿನ ಕಾಲದಲ್ಲಿ, ಎಂದರೆ, ದ್ವಾಪರಯುಗದಲ್ಲಿ, ದಾಯಾದಿಗಳಾದ ಕೌರವರು ಪಾಂಡವರು ಯುದ್ಧದಲ್ಲಿ ತೊಡಗಿದಾಗ, ಅವರ ಬಲು ದೊಡ್ಡ ಸೈನ್ಯಗಳು ಪರಸ್ಪರ ಎದುರಿಸಿ ನಿಂತವಷ್ಟೆ. ಆ ಮಹಾಭಾರತ ಯುದ್ಧದಲ್ಲಿ, ಭಗವಂತನು ಸದ್ಗುಣವಂತರೂ ಧರ್ಮಿಷ್ಟರೂ ಆದ ಐವರು ಪಾಂಡವರಿಗೆ ಶ್ರೀಕೃಷ್ಣರೂಪಿಯಾಗಿ ಬೆಂಬಲ ಕೊಟ್ಟನು. ಹಗಲು ರಾತ್ರಿ ಎನ್ನದೆ, ಎಲ್ಲ ಕಾಲದಲ್ಲೂ ಅವರಿಗೆ ಸಹಾಯಕನಾಗಿ ನಿಂತು, ಅವರನ್ನು ಕಾಪಾಡಿದನು. ಧರ್ಮಕ್ಕೆ ಜಯಗಳಿಸಿಕೊಟ್ಟನು. ಸನ್ಮಾರ್ಗದಲ್ಲಿ ನಡೆಯುತ್ತಾ ಭಗವಂತನನ್ನು ನಂಬಿರುವವರನ್ನು ಭಗವಂತನು ಎಂದಿಗೂ ಕೈಬಿಡನು. ಅವರನ್ನು ಎಲ್ಲ ಕಾಲದಲ್ಲೂ ರಕ್ಷಿಸುವನು. ಈ ವಿಷಯವನ್ನು ಪಾಂಡವರ ಕತೆಯಿಂದ ಮನದಟ್ಟು ಮಾಡಿಕೊಂಡು, ನೀನೂ ಸಹ ಭಗವಂತನನ್ನು ಕಂಡುಕೊಳ್ಳಬಹುದು. 



ಭಗವಂತನು ನಡೆಸಿದ ಒಂದೊಂದು ಕಾರ್ಯವೂ ಅವನನ್ನು ಅರಿತುಕೊಳ್ಳಲು ಸಾಧನವಾಗುತ್ತದೆ. 



೨೦. ಕಾಣಪ್ಪುಹಿಲಱೆವು ಕೈಕ್ಕೊಣ್ಡ ನನ್ನೆಂಜಮ್,

ನಾಣಪ್ಪಡು ಮನ್ ಱೇ\! ನಾಮ್ ಪೇಶಿಲ್, - ಮಾಣಿ

ಯುರುವಾಹಿ ಕ್ಕೊಣ್ಡು ಲಹಮ್ ನೀರೇಟ್ರ ಶೀರಾನ್,

ತಿರುವಾಹಮ್ ತೀಣ್ಡಿಟ್ರು ಚ್ಚೆನ್ ಱು. 



ಕಾಣಪ್ಪುಹಿಲ್ = ನೋಡಲು ಪ್ರಯತ್ನಿಸುವುದಕ್ಕೆ, ಅಱವು ಕೈಕೊಣ್ಡ = ತಿಳಿವಳಿಕೆಯನ್ನು ಪಡೆದಿರುವ, ನಲ್ ನೆಂಜಮ್ = ಒಳ್ಳೆಯ ಮನಸ್ಸು, ನಾಣಪ್ಪಡುಮ್ ಅನ್ ಱೇ = ನಾಚಿಕೆಪಡುವುದು ಅಲ್ಲವೇ? ನಾಮ್ ಪೇಶಿಲ್ = ನಾವು ಹೇಳಹೋದರೆ, ಮಾಣಿ ಉರುವಾಹಿ = ಬ್ರಹಚಾರಿಯ ರೂಪವಾಗಿ, ಕೊಣ್ಡು = ಸ್ವೀಕರಿಸಿ \(ಬಂದು\) ಉಲಹಲ್ = ಲೋಕಗಳನ್ನು, ನೀರ್ ಏಟ್ರ = ನೀರನ್ನು ಧಾರೆ ಎರೆಸಿಕೊಂಡ, ಶೀರಾನ್ = ಹಿರಿಮೆಯುಳ್ಳವನ, ತಿರು ಆಹಮ್ = ಪವಿತ್ರವಾದ ದೇಹದಿಂದ, ಶೀಣ್ಡಿಟ್ರು = ಅಪವಿತ್ರಗೊಳಿಸಿದ್ದು, ಶೆನ್ ಱು = ಹೋಗಿ. 



ನಾವು ಹೇಳಹೋದರೆ, ಬ್ರಹ್ಮಚಾರಿಯ ರೂಪವನ್ನು ಸ್ವೀಕರಿಸಿ ಬಂದು, ಲೋಕಗಳನ್ನೆಲ್ಲಾ ಧಾರೆ ಎರೆಸಿಕೊಂಡ ಹಿರಿಮೆಯುಳ್ಳವನು ಪವಿತ್ರವಾದ ದೇಹದಿಂದ ಅಪವಿತ್ರಗೊಳಿಸಿದ್ದನ್ನು ಹೋಗಿ ನೋಡಲು ಪ್ರಯತ್ನಿಸುವುದಕ್ಕೆ ತಿಳಿವಳಿಕೆಯನ್ನು ಪಡೆದಿರುವ \(ನಮ್ಮ\) ಒಳ್ಳೆಯ ಮನಸ್ಸು ನಾಚಿಕೆಪಡುವುದು, ಅಲ್ಲವೇ? 



ಹಿಂದಿನ ಪಾಶುರದಲ್ಲಿ, ಭಗವಂತನು ಧರ್ಮಕ್ಕೆ ಜಯತರುವನೆಂದೂ, ಅಧರ್ಮಕ್ಕೆ ಸೋಲುಂಟುಮಾಡುವನೆಂದೂ, ಮಹಾಭಾರತ ಯುದ್ಧವನ್ನು ನಿದರ್ಶನವಾಗಿ ಹೇಳಲಾಯಿತು. ಈಗ ಸ್ವಾಮಿಯ ವಾಮನ. ತ್ರಿವಿಕ್ರಮವತಾರಗಳ ಮಹಿಮೆಯನ್ನು ಚಮತ್ಕಾರಪೂರ್ವಕವಾಗಿ, ವ್ಯಂಗ್ಯವಾಗಿ ಹೇಳಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ನಮ್ಮ ಮನಸ್ಸಿಗೆ ತಿಳಿವಳಿಕೆ ಇದೆ. ಯಾರ, ಯಾವ ಕೆಲಸವನ್ನಾದರೂ ಅದು ಓರೆ ಹಚ್ಚಿ ನೋಡಬಲ್ಲದು. ಭಗವಂತನು ಅತಿ ಕುಳ್ಳ ಬ್ರಹ್ಮಚಾರಿಯಾಗಿ ರೂಪಗೊಂಡು ಮಹಾದಾನಿ ಎನಿಸಿದ ಬಲಿಚಕ್ರವರ್ತಿಯ ಯಾಗಶಾಲೆಗೆ ಬಂದನು. ತನ್ನ ಹೆಜ್ಜೆಯಲ್ಲಿ ಮೂರು ಹೆಜ್ಜೆಗಳ ನೆಲವನ್ನು ದಾನವಾಗಿ ಯಾಚಿಸಿದನು. ಅವನಿಂದ ಪಡೆದುಕೊಂಡ ಕೂಡಲೇ ಸ್ವಾಮಿಯು ತ್ರಿವಿಕ್ರಮನಾಗಿ ಬೆಳೆದನು. ಈ ಭೂಮಂಡಲವೆಲ್ಲ ಅವನ ಒಂದು ಹೆಜ್ಜೆಗೆ ಸಾಕಾಯಿತು. ಮತ್ತೊಂದು ಹೆಜ್ಜೆಗೆ ಮೇಲಣ ಎಲ್ಲಾ ಲೋಕಗಳೂ ಬೇಕಾಯಿತು. ಇನ್ನು ಮೂರನೆಯ ಹೆಜ್ಜೆಯನ್ನೆಲ್ಲಿಡುವುದು? ಅದನ್ನು ಬಲಿಚಕ್ರವರ್ತಿಯ ತಲೆಯ ಮೇಲೆಯೇ ಇರಿಸಿದನು. ಹೀಗೆ ಎಲ್ಲವನ್ನೂ ಅವನು ’ಅಪವಿತ್ರ’ಗೊಳಿಸಿದನಲ್ಲವೇ? ಅಂಥ ಅದ್ಭುತಕಾರಿಯಾದ ವಂಚಕನನ್ನು ನೋಡಬಯಸುವುದೇ? ಎಷ್ಟೇ ಅರಿವುಳ್ಳ ಒಳ್ಳೆಯ ಮನಸ್ಸಾದರೂ ಅದಕ್ಕೆ ಆ ಅದ್ಭುತರೂಪನಿಲಕತಕ್ಕದ್ದೇ? ಒಳ್ಳೆಯ ಮನಸ್ಸನ್ನು ನಾವು ಹೀಗೆ ನಾಚಿಸಬಹುದೇ? 



ಯಾವುದು ಹೆಚ್ಚು – ಭಗವಂತನ ಸರ್ವಜ್ಞತ್ವವೇ, ನಮ್ಮ ತಿಳಿವಳಿಕೆಯೇ? ಈ ವಿಷಯವನ್ನು ಈ ನಿದರ್ಶನದಿಂದ ತಿಳಿಯಹೇಳಲಾಗಿದೆ. ನಮ್ಮ ತಿಳಿವಳಿಕೆ ಅಲ್ಪ. ಎಲ್ಲಾ ಬಗೆಯಲ್ಲೂ ಅದು ಸೀಮಿತಗೊಂಡದ್ದು. ಅದು ಅಷ್ಟು ಸಂಕುಚಿತ. ನಮ್ಮೀ ಅಲ್ಪಜ್ಞಾನದಿಂದ ಭಗವಂತನ ದಿವ್ಯಾದ್ಭುತ ಕಾರ್ಯಗಳನ್ನೂ, ಅವುಗಳ ಹಿನ್ನೆಲೆಯನ್ನೂ, ಪರಿಣಾಮವನ್ನೂ ಅರಿತುಕೊಳ್ಳುತ್ತೇವೆಂಬುದು ಹಾಸ್ಯಾಸ್ಪದವೇ ಸರಿ. ಅವನು ಯಾವ ಸಮಯಕ್ಕೆ ಏನು ಬೇಕೆಂದರೆ ಅದು ಆಗಬಲ್ಲನೆಂಬುದನ್ನೂ, ಹೇಗೆ ಬೇಕೆಂದರೆ ಹಾಗೆ ಮಾಡಬಲ್ಲನೆಂಬುದನ್ನೂ ವಾಮನ-ತ್ರಿವಿಕ್ರಮಾವತಾರಗಳಿಮ್ದ ನಾವು ತಿಳಿದರೆ ಸಾಲದೇ? ಅದ್ಭುತಕಾರಿಯಾದ ಸ್ವಾಮಿಯನ್ನು ನೋಡುವುದೆಂದರೆ ಅಲ್ಪರಾದ ನಮ್ಮಿಂದ ಸಾಧ್ಯವೇ? 



೨೧. ಶೆನ್ ಱಙ್ಗು ವೆನ್ನರಹಿಲ್ ಶೇರಾಮಲ್ ಕಾಪ್ಪದಱ್ಕು,

ಇನ್ ಱಿಙ್ಗೆನ್ ನೆಂಜಾಲಿಡುಕ್ಕುಣ್ಡ, - ಅನ್ ಱಙ್ಗು

ಪ್ಪಾರುರುವುಮ್ ಪಾರ್ ವಳೈತ್ತ ನೀರುರುವುಮ್ ಕಣ್ ಪುದೈಯ,

ಕಾರುರುವನ್ ತಾನ್ ನಿಮಿರ್ ತ್ತ ಕಾಲ್. 



ಶೆನ್ ಱು = \(ನಾವು\) ಹೋಗಿ, ಅಞ್ಗು = ಅಲ್ಲಿನ, ವೆಮ್ ನರಹಿಲ್ = ಕ್ರೂರವಾದ ನರಕದಲ್ಲಿ, ಶೇರಾಮಲ್ = ಸೇರದ ಹಾಗೆ, ಕಾಪ್ಪದಱ್ ಕು = \(ನಮ್ಮನ್ನು\) ಕಾಪಾಡುವುದಕ್ಕೆ, ಇನ್ ಱು = ಈಗ, \(ಇಂದು\), ಇಙ್ಗು = ಇಲ್ಲಿ, ಎನ್ ನೆಂಜಾಲ್ = ನನ್ನ ಮನಸ್ಸಿನಿಂದ, ಇಡುಕ್ಕುಣ್ಡ = ಅಡಗಿಸಿ ಇಟ್ಟುಕೊಳ್ಳಲಾಗಿದೆ, ಅನ್ ಱು = ಅಂದು \(ಹಿಂದೆ ಒಂದು ಸಲ\), ಅಙ್ಗು = ಅಲ್ಲಿ, ಪಾರ್ ಉರುವುಮ್ = ಭೂಮಿಯೆಂಬ ವಸ್ತುವನ್ನೂ, ಪಾರ್ ವಳೈತ್ತ = ಭೂಮಿಯನ್ನು ಸುತ್ತಿಕೊಂಡಿರುವ, ನೀರ್ ಉರುವುಮ್ = ನೀರೆಂಬ ವಸ್ತುವನ್ನೂ, ಕಣ್ ಪುದೈಯ = ಮುಚ್ಚುವಂತೆ, ಕಾರ್ ಉರುವನ್ = ಕಾರ್ಮುಗಿಲ ಸ್ವರೂಪದವನು, ತಾನ್ ನಿಮಿರ್ ತ್ತ = ತಾನು ಚಾಚಿದ, ಕಾಲ್ = ಪಾದಗಳು. 



ಅಂದು \(ಹಿಂದೆ ಒಂದು ಸಲ\), ಅಲ್ಲಿ, ಭೂಮಿಯೆಂಬ ವಸ್ತುವನ್ನೂ, ಅದನ್ನು ಸುತ್ತಿಕೊಂಡಿರುವ ನೀರು ಎಂಬ ವಸ್ತುವನ್ನೂ ಮುಚ್ಚುವಂತೆ, ಕಾರ್ಮುಗಿಲ ಸ್ವರೂಪದವನು ಚಾಚಿದ ಪಾದಗಳನ್ನು, ನಾವು ಹೋಗಿ ಅಲ್ಲಿನ ಕ್ರೂರ ನರಕದಲ್ಲಿ ಬೀಳದ ಹಾಗೆ ನಮ್ಮನ್ನು ಕಾಪಾಡುವುದಕ್ಕಾಗಿ, ಈಗ, ಇಲ್ಲಿ, ನನ್ನ ಮನಸ್ಸಿನಲ್ಲಿ ಅಡಗಿಸಿಟ್ಟುಕೊಳ್ಳಲಾಗಿದೆ.



ಹಿಂದಿನ ಪಾಶುರದ ಮಹತ್ವವನ್ನು ಇಲ್ಲಿ ಮುಂದುವರಿಸಲಾಗಿದೆ.



ಆಳ್ವಾರರು ಹೇಳುತ್ತಾರೆ: ಹಿಂದೆ, ಬಲಿಚಕ್ರವರ್ತಿಯಲ್ಲಿ ಭಗವಂತನು ಮೂರು ಹೆಜ್ಜೆಗಳ ನೆಲವನ್ನು ದಾನವಾಗಿ ಪಡೆದುಕೊಂಡಾಗ, ಅವನ ಒಂದು ಹೆಜ್ಜೆಯು ಈ ಭೂಮಿಯನ್ನೂ ಅದನ್ನು ಸುತ್ತುವರಿದಿರುವ ನೀರಿನ ಆವರಣವನ್ನೂ ಮುಚ್ಚುವಷ್ಟು ವಿಸ್ತಾರಗೊಂಡಿತು. ಆ ತಿರುವಡಿಯನ್ನು ಆಶ್ರಯಿಸುವುದರಿಂದ, ನಮಗೆ ಬರಲಿರುವ ನರಕಾನುಭವವನ್ನು ನಾವು ತಪ್ಪಿಸಿಕೊಳ್ಳಬಹುದು. ಆ ತಿರುವಡಿಗಳ ಆಶ್ರಯ ನಮ್ಮನ್ನು ಕ್ರೂರನರಕದಿಂದ ತಪ್ಪಿಸಿ ರಕ್ಷಿಸುತ್ತದೆ. ಆ ಬಲು ದೊಡ್ಡ ತಿರುವಡಿಯನ್ನು ನಮ್ಮ ಮನದಲ್ಲಿ ಭದ್ರವಾಗಿ ಅಡಗಿಸಿ ನೆಲೆಗಳಿಸಿಕೊಳ್ಳೋಣ. 



ಭಗವಂತನನ್ನು ನೋಡುವುದು, ಅವನ ಲೀಲಾವಿನೋದಗಳನ್ನು ತಿಳಿಯುವುದು ಅಲ್ಪರಾದ ನಮಗೆ ಸಾಧ್ಯವಿಲ್ಲದೆ ಹೋಗಬಹುದು. ಅವುಗಳಿಗೆ ಬದಲಾಗಿ ಅವನ ತಿರುವಡಿಗಳನ್ನು ಆಶ್ರಯಿಸುವುದು ಸುಲಭ. ಅದು ನಮ್ಮನ್ನು ನರಕಾನುಭವದಿಂದ ರಕ್ಷಿಸುತ್ತದೆ.



೨೨. ಕಾಲೇ ಪೊದತ್ತಿಯರಿನ್ದು ಕತ್ತುವರಾಮ್ ಇನನಾಳ್,

ಮಾಲಾರ್ ಕುಡಿಪುಹುನ್ದಾರೆನ್ ಮನತ್ತೇ, - ಮೇಲಾಲ್

ತರುಕ್ಕು ಮಿಡಮ್ ಪಾಟ್ಟಿನೊಡುಮ್ ವಲ್ ವಿನೈಯಾರ್ ತಾಮ್, ವೀ

ಟ್ರಿರುಕ್ಕು ಮಿಡಮ್ ಕಾಣಾದಿಳೈತ್ತು. 



ಕಾಲೇ = ಹುಟ್ಟಿದಾಗಿನಿಂದಲೂ, ಪೊದ = ಚೆನ್ನಾಗಿ, ತಿರಿನ್ದು = ಅಲೆದಾಡಿ, ಕತ್ತುವರಾಮ್ = ಗೋಳಾಡಿಸುವಂಥ, ಇನನಾಳ್ = ಈಗ, ಮಾಲಾರ್ = \(ನನ್ನ\) ವ್ಯಾಮೋಹಕಾರಿಯು, ಕುಡಿ ಪುಹುನ್ದಾರ್ = ನೆಲೆಗೊಂಡರು, ಎನ್ಮನತ್ತೇ = ನನ್ನ ಮನದಲ್ಲಿ, ಮೇಲಾಲ್ = ಮುಂಚಿನಿಂದಲೂ, ತರುಕ್ಕೂಮ್ = \(ನನ್ನನ್ನು\) ದುಃಖಗೊಳಿಸುವ, ಇಡಮ್ = ಕಾರಣದಿಂದಲೂ, ಪಾಟ್ಟಿನೊಡುಮ್ = ಹರ್ಷದಿಂದ ಕೂಡಿ, ವಲ್ ವಿನೈಯಾರ್ ತಾಮ್ = ಕ್ರೂರ \(ಬಲಿಷ್ಠ\) ಪಾಪಕರ್ಮಗಳು, ವೀಟ್ರಿರುಕ್ಕೂಮ್ = ನೆಲಸುವುದಕ್ಕೆ, ಇಡಮ್ \(ತಕ್ಕ\) ಸ್ಥಳವನ್ನು, ಕಾಣಾದು = ಕಾಣದೆ, ಇಳೈತ್ತು = \(ದುಃಖಿಸುತ್ತಾ\) ಕೃಶವಾಗಿ \(ಹೋದವು\).



ಹುಟ್ಟಿನಿಂದಲೂ ಚೆನ್ನಾಗಿ ಅಲೆದಾಡಿ ಗೋಳಾಡಿಸುವಂಥ ನನ್ನ ಮನದಲ್ಲಿ ಈಗ \(ನನ್ನ\) ವ್ಯಾಮೋಹಕಾರಿಯು ನೆಲೆಗೊಂಡಿದ್ದಾನೆ. ಮುಂಚಿನಿಂದಲೂ \(ನನ್ನನ್ನು\) ದುಃಖಗೊಳಿಸುವ ಕಾರಣದಿಂದ ಹರ್ಷದಿಂದ ಕೂಡಿ ಬಲಿಷ್ಠವಾದ ಕ್ರೂರ ಪಾಪಕರ್ಮಗಳು \(ತಮಗೆ\) ನೆಲಸುವುದಕ್ಕೆ ತಕ್ಕ ಸ್ಥಳವನ್ನು ಕಾಣದೆ ಕೃಶವಾಗಿ ಹೋದವು. 



ಹಿಂದಿನ ಪಾಶುರದಲ್ಲಿ ಆಳ್ವಾರರು ತಮ್ಮ ನೆಚ್ಚಿನ ಮನಸ್ಸಿಗೆ ಭಗವಂತನ ತಿರುವಡಿಗಳನ್ನು ತಾನು ಭದ್ರವಾಗಿ ನೆಲೆಗೊಳಿಸಿಕೊಳ್ಳಬೇಕೆಂದು ಹಿತವಚನ ನುಡಿದರು. ಇಲ್ಲಿ, ಭಗವಂತನೇ ಸ್ವತಃ ಬಂದು ತಮ್ಮ ಮನದಲ್ಲಿ ನೆಲೆಗೊಂಡಿರುವುದರಿಂದ, ತಮಗೆ ಯಾವ ಫಲ ದೊರೆತಿದೆಯೆಂದು ಹೇಳುತ್ತಾರೆ.



ಆಳ್ವಾರರು ಹೇಳುತ್ತಾರೆ: ನನ್ನ ಹುಟ್ಟಿನಿಂದಲೂ ನನ್ನ ಮನಸ್ಸು ಅಲೆದಾಟದ ಚಪಲಸ್ವಭಾವವನ್ನು ಪಡೆದಿತ್ತು. ಈ ತನ್ನ ಅಲೆದಾಟದಿಂದ ನನ್ನನ್ನು ತುಂಬ ಕಷ್ಟಸಂಕಟಗಳಿಗೆ ಎಡೆಮಾಡಿಕೊಟ್ಟಿತ್ತು. ಅಲ್ಲದೆ, ಅದರ ಪರಿಣಾಮವಾದ ಪಾಪಕರ್ಮಗಳು, ಅಲ್ಲಿ ಹರ್ಷದಿಂದ ಸೇರಿಕೊಂಡು, ನನ್ನನ್ನು ಕ್ರೂರವಾಗಿ ಬಾಧಿಸತೊಡಗಿದ್ದವು. ನನ್ನನ್ನು ಸಂಕಟಕ್ಕೆ ಗುರಿಮಾಡುವುದೆಂದಎ ಅವಕ್ಕೆ ತುಂಬ ಇಷ್ಟ. ಈಗ, ನನ್ನ ಮನದಲ್ಲಿ ಭಗವಂತನೇ ಬಂದು ನೆಲಸಿದ್ದಾನೆ. ಆದ್ದರಿಂದ, ನನ್ನ ಮನಸ್ಸು ನಿಶ್ಚಲಗೊಂಡಿದೆ. ಅದರ ಅಲೆದಾಟ ನಿಂತುಹೋಗಿದೆ. ಪಾಪಕರ್ಮಗಳಿಗಾದರೋ ನೆಲಸಲು ಅಲ್ಲಿ ಅವಕಾಶವೇ ಇಲ್ಲದಂತಾಗಿರುವುದರಿಂದ, ಅವು ಕೃಶಗೊಂಡಿವೆ.



ಇಂದ್ರಿಯಗಳಿಗೆ ವಶವಾದ ಮನಸ್ಸು ವಿಷಯ ಸುಖವನ್ನು ಅರಸುತ್ತಾ ಅಲೆದಾಡುವುದು ಅದರ ಸ್ವಭಾವವಾಗುತ್ತದೆ. ತತ್ಪರಿಣಾಮವಾಗಿ ಪಾಪಮಾಡುತ್ತಾ ಹೋಗುತ್ತದೆ. ಭಗವದಾಶ್ರಯವೂ ಭಗವಚ್ಚಿಂತನೆಯು ಮನಸ್ಸಿನ ಕಾರ್ಯವಾಗಿ ಪರಿಣಮಿಸಿದಾಗ, ಅದರ ಕೆಳಮಟ್ಟದ ಅಲೆದಾಟ ನಿಂತುಹೋಗುತ್ತದೆ. ಆಗ ಅದಕ್ಕೆ ಪಾಪದ ವಾಸನೆಯೂ ತಗಲುವುದಿಲ್ಲ. ಎಲ್ಲಕ್ಕೂ ಭಗವಂತನ ತಿರುವಡಿಗಳ ಆಶ್ರಯವೇ ಮೂಲ. 



೨೩. ಇಳೈಪ್ಪಾಯಿಳೈಯಾಪ್ಪಾಯ್ ನೆಂಜಮೇ\! ಶೊನ್ನೇನ್,

ಇಳೈಕ್ಕ ನಮನ್ ತಮರ್ ಹಳ್ ಪಟ್ರಿ – ಇಳೈಪ್ಪೆಯ್ ದ,

ನಾಯ್ ತನ್ದು ಮೋದಾಮಲ್ ನಲ್ ಹುವಾನ್ ನಲ್ ಕಾಪ್ಪಾನ್

ತಾಯ್ ತನ್ದೈ ಎವ್ವುಯಿರ್ ಕ್ಕೂಮ್ ತಾನ್.



ಇಳೈಪ್ಪಾಯ್ = ವ್ಯಥೆಪಡುವೆಯೋ, ಇಳೈಯಾಪ್ಪಾಯ್ = ವ್ಯಥೆಪಡದಿರುವೆಯೋ, ನೆಂಜಮೇ = ಮನಸ್ಸೇ, ಶೊನ್ನೇನ್= ಹೇಳುತ್ತೇನೆ. ಇಳೈಕ್ಕ = ಕಡುಕಷ್ಟಪಡಿಸುವುದಕ್ಕೆ, ನಮನ್ ತಮರ್ ಹಳ್ = ಯಮಭಟರು, ಪಟ್ರಿ = ಹಿಡಿದುಕೊಂಡು, ಇಳೈಪ್ಪು ಎಯ್ ದ= ವ್ಯಥೆವನ್ನುಂಟುಮಾಡಲು, \(ಗೋಳುಹುಯ್ದುಕೊಳ್ಳಲು\) ನಾಯ್ ತನ್ದು = ನಾಯಿಗಳನ್ನು ಚೂಬಿಟ್ಟು, ಮೋದಾಮಲ್ = ನಲುಗಿಸದಂತೆ, ನಲ್ ಹುವಾನ್ = ಕೃಪೆದೋರಿದರೂ, ನಲ್ ಹಾಪ್ಪಾನ್ = ಕೃಪೆದೋರದೆ ಉಪೇಕ್ಷಿಸಿದರೂ, ತಾಯ್ ತನ್ದೈ = ತಾಯಿಯೂ ತಂದೆಯೂ ಆಗಿ, ಎವ್ವುಯಿರ್ ಕ್ಕೂಮ್ = ಎಲ್ಲಾ ಜೀವಿಗಳಿಗೂ, ತಾನ್ = ಅವನು. 



ಮನಸ್ಸೇ, ವ್ಯಥೆಪಡುವೆಯೋ, ವ್ಯಥೆಪಡದಿರುವೆಯೋ, ಹೇಳುತ್ತೇನೆ. ಕಡುಕಷ್ಟ ಕೊಡುವುದಕ್ಕೆ ಯಮಭಟರು ಹಿಡಿದುಕೊಂಡು, \(ನಿನ್ನನ್ನು\) ಗೋಳುಹುಯ್ದುಕೊಳ್ಳಲು ನಾಯಿಗಳನ್ನು ಚೂ ಬಿಟ್ಟು \(ನಿನ್ನನ್ನು\) ನಲುಗಿಸದಂತೆ \(ಅವನು\) ಕೃಪೆದೋರಿದರೂ, ಕೃಪೆದೋರದೆ ಉಪೇಕ್ಷಿಸರೂ, ಅವನು ಎಲ್ಲಾ ಜೀವಿಗಳಿಗೂ ತಾಯಿಯೂ ತಂದೆಯೂ ಆಗಿದ್ದಾನೆ. 



ಹಿಂದಿನ ಪಾಶುರದ ವಿಷಯವನ್ನು ಇಲ್ಲಿ ಮುಂದುವರಿಸಲಾಗಿದೆ.



ಇಂದ್ರಿಯಗಳು ದೊರಕಿಸಿಕೊಡುವ ವಿಷಯಗಳಲ್ಲಿ ಆಸಕ್ತಿವಹಿಸಿ, ಸಂತೋಷವಾಗಿ ಕಾಲಕಳೆಯುವುದಕ್ಕೆ ಅವಕಾಶವಿಲ್ಲದೆ ಹೋದರೆ, ಅದು ಮನಸ್ಸಿಗೆ ವ್ಯಥೆ. ಈ ಬಗೆಯ ವಿಷಯಾಸಕ್ತಿಗೆ ಎಡೆಕೊಡದಂತೆ, ಅದನ್ನು ಭಗವಚ್ಚಿಂತನೆಯ ಕಡೆಗೆ ತಿರುಗಿಸಿ, ಅಲ್ಲಿಯೇ ಅದನ್ನು ನೆಲೆಗೊಳಿಸುವುದು, ಅದರಲ್ಲಿಯೇ ಎಡೆಬಿಡದೆ ಆನಂದಪಡುವುದು ಮನಸ್ಸು ವ್ಯಥೆಪಡದಿರುವ ಕೆಲಸ. ವಿಷಯಾಸಕ್ತಿಯಲ್ಲಿಯೇ ಆಶೆಯಿಂದ ಮನಸ್ಸನ್ನು ಕೂಡಿಸಿದರೆ, ಕಡೆಗೆ ಯಮಭಟರ ಮತ್ತು ಅವರ ಕ್ರೂರವಾದ ನಾಯಿಗಳ ವಶವಾಗಲೇಬೇಕು. ಕೂಡಿಸಿದರೆ, ಕಡೆಗೆ ಯಮಭಟರ ಮತ್ತು ಅವರ ಕ್ರೂರವಾದ ನಾಯಿಗಳ ವಶವಾಗಲೇಬೇಕು. ಅವರು ಕೊಡುವ ಕಡುಕಷ್ಟವನ್ನೂ, ಅವುಗಳ ಬಾಧೆಯನ್ನೂ ಅನುಭವಿಸಲೇಬೇಕು. ಇಂಥ ದುಃಸ್ಥಿತಿಯಿಂದ ತಪ್ಪಿಸಿಕೊಳ್ಳಬೇಕೆಂದರೆ ಭಗವದಾಶ್ರಯವೊಂದೇ ಮದ್ದು. 



ಆಳ್ವಾರರು ಹೇಳುತ್ತಾರೆ: ಮನಸ್ಸೇ, ನಾನು ಕೊಡುವ ಉಪದೇಶದಿಂದ ನಿನಗೆ ವ್ಯಥೆಯಾಗುವುದೋ, ಇಲ್ಲ ಹಿತವಾಗುವುದೋ, ನೀನೇ ಯೋಚಿಸಿ ನೋಡುನಾನಂತು ಎಲ್ಲವನ್ನೂ ಬಿಡಿಸಿ ಹೇಳುತ್ತೇನೆ, ಕೇಳು. ಯಮಭಟರು ಬಂದು, ತಮ್ಮ ನಾಯಿಗಳನ್ನು ಚೂ ಬಿಟ್ಟು, ನಿನ್ನನ್ನು ಹಿಡಿದುಕೊಂಡು ಹೋಗಿ ಗೋಳಾಡಿಸುವುದನ್ನು ತಪ್ಪಿಸುವುದಕ್ಕೆ ಭಗವಂತನನ್ನು ಒಮ್ಮನದಿಂದ ಆಶ್ರಯಿಸುವುದೇ ತಕ್ಕ ಮಾರ್ಗ, ಅವನು ನಿನ್ನ ಮೇಲೆ ಕೃಪೆದೋರುವನೋ ಅಥವಾ ನಿನ್ನನ್ನು ಅಲಕ್ಷಿಸುವನೋ ಎಂದು ಶಂಕೆಗೆ ಅವಕಾಶ ಕೊಡಬೇಡ. ಹಿಂದು ಮುಂದು ತುಳಿಯಬೇಡ. ಅವನೇ ಎಲ್ಲಾ ಜೀವಿಗಳಿಗೂ ತಾಯಿಯೂ, ತಂದೆಯೂ ಆಗಿರುವವನು. ವಾತ್ಸಲ್ಯದಿಂದ ನಿನ್ನನ್ನು ತನ್ನ ಬಳಿಗೆ ಬರಮಾಡಿಕೊಂಡರೂ ಸರಿ. ನೀನು ಮಾಡಿದ ತಪ್ಪಿಗೆ ನೀನು ಶಿಕ್ಷೆ ಅನುಭವಿಸುವಂತಾಗಲಿ, ಅದರಿಂದ ನಿನಗೆ ಬುದ್ಧಿ ಬರಲಿ, ಎಂದು ಬಗೆದು ನಿನ್ನನ್ನು ಅಲಕ್ಷಿಸಿದರೂ ಸರಿ. ನೀನು ಮಟ್ಟಿಗೆ, ಮಕ್ಕಳು ತಂದೆ ತಾಯಿಯರನ್ನು, ಅವರೇನೇ ಮಾಡಲಿ, ಬಿಡದೆ ಅಂಟಿಕೊಂಡಿರುವ ಹಾಗೆ, ಅವನನ್ನು ದೃಢವಾಗಿ ಅಂತಿ, ಅವನನ್ನು ಎಡೆಬಿದದಂತೆ ಸೇವಿಸು.



೨೪. ತಾನೇ ತನಿತ್ತೋನ್ ಱಲ್ ತನ್ನಳಪ್ಪೊನ್ ಱಿಲ್ಲಾದಾನ್,

ತಾನೇ ಪಿಱರ್ ಹಟ್ಕುಮ್ ತಟ್ರೊನ್ ಱಲ್, - ತಾನೇ,

ಇಳೈಕ್ಕಿಲ್ ಪಾರ್ ಕೀೞ್ ಮೇಲಾ ಮೀಣ್ಡಮೈಪ್ಪಾನಾನಾಲ್, 

ಅಳಕ್ಕಿಱ್ ಪಾರ್ ಪಾರಿನ್ ಮೇಲಾರ್? 



ತಾನೇ = ಅವನೇ \(ಆ ಸರ್ವೇಶ್ವರನೇ\), ತನಿ= ಸರ್ವಶ್ರೇಷ್ಠನಾದ, ತೋನ್ ಱಲ್ = ಸ್ವಾಮಿ, ತನ್ = ತನ್ನ, ಅಳಪ್ಪು = ಅಳತೆಗೆ, ಒನ್ ಱು = ಬೇರೊಂದು. ಇಲ್ಲಾದಾನ್ = ಇಲ್ಲದವನು, ತಾನೇ = ಅವನೇ, ಪಿಱರ್ ಹಟ್ಕುಮ್ =ಮಿಕ್ಕೆಲ ವಸ್ತುಗಳಿಗೂ, ತನ್ ತೋನ್ ಱಲ್ = ತನ್ನರೂಪವನ್ನು ಕೊಟ್ಟಿರುವವನು, ತಾನೇ = ತಾನೇ, ಇಳೈಕ್ಕೊಲ್ = ಅಲಕ್ಷಿಸಿದರೆ, ಪಾರ್ = ಲೋಕಗಳು, ಮೇಲ್ ಆಮ್ = ಕೆಳಗು ಮೇಲಾಗುತ್ತದೆ, ಮೀಣ್ಡು = ಮತ್ತೆ, ಅಮೈಪ್ಪಾನ್ ಆನಾಲ್ = ಒಟ್ಟುಗೂಡಿಸಬೇಕಾದರೆ \(ಸರಿಯಾಗಿ ವ್ಯವಸ್ಥೆ ಮಾಡಬೇಕಾದರೆ\), ಅಳಕ್ಕಿಱ್ ಪಾರ್ = ವ್ಯವಸ್ಥೆ ಮಾಡುವವರು, ಪಾರಿನ್ ಮೇಲ್ = ವ್ಯವಸ್ಥೆಮಾಡುವವರು, ಪಾರಿನ್ ಮೇಲ್ = ಲೋಕದಲ್ಲಿ, ಆರ್ = ಯಾರಿದ್ದಾರೆ? 



ಆ ಸರ್ವೇಶ್ವರನೇ ಸರ್ವಶ್ರೇಷ್ಠನಾದ ಸ್ವಾಮಿ. ಅವನಿಗೆ ಬೇರೆ ಯಾರೂ ಸಾಟಿಯಿಲ್ಲದವನು. ಅವನೇ ಮಿಕ್ಕೆಲ್ಲ ವಸ್ತುಗಳಿಗೂ ತನ್ನ ರೂಪವನ್ನು ಕೊಟ್ಟಿರುವವನು, ಅಂಥ ಅವನೇ ಅಲಕ್ಷಿಸಿದರೆ ಲೋಕಗಳು \(ಭೂಮಿಯು\) ತಲೆಕೆಳಗಾಗುವುದು. ಮತ್ತೆ ಅದನ್ನು ಸರಿಯಾದ ರೀತಿಯಲ್ಲಿರಿಸಿ ವ್ಯವಸ್ಥೆ ಮಾಡುವವರು ಲೋಕದಲ್ಲಿ ಯಾರ್‍ಇದ್ದಾರ್‍ಎ? 



ಹಿಂದಿನ ಪಾಶುರದಲ್ಲಿ, ’ಭಗವಂತನೇ ಎಲ್ಲ ವಸ್ತುಗಳಿಗೂ ತಂದೆ, ತಾಯಿ. ಅವನು ತಪ್ಪದೆ ರಕ್ಷಿಸುತ್ತಾನೆ. ಅವನು ರಕ್ಷಿಸುವನೋ ಅಲಕ್ಷಿಸುವನೋ ಎಂದು ನೀನು ಶಂಕಿಸುವ ಗೋಜಿಗೆ ಹೋಗಬೇಡ’ ಎಂದು ಹೇಳಲಾಗಿತ್ತು. ಈ ಪಾಶುರದಲ್ಲಿ ಆ ವಿಷಯವನ್ನೇ ದೃಢಪಡಿಸುತ್ತಿದ್ದಾರೆ.



ಆಳ್ವಾರರು ಹೇಳುತ್ತಾರೆ: ಭಗವಂತನೊಬ್ಬನೇ ಸರ್ವಶ್ರೇಷ್ಠ, ಸರ್ವೇಶ್ವರ, ಬೇರೆ ಯಾರೂ ಯಾವ ವಿಷಯದಲ್ಲೂ ಅವನಿಗೆ ಸರಿಸಾಟಿಯಿಲ್ಲ. ಅವನೇ ಎಲ್ಲಾ ವಸ್ತುಗಳಲ್ಲೂ ವ್ಯಾಪಿಸಿ, ಅವಕ್ಕೆ ರೂಪವನ್ನು ಕೊಟ್ಟಿರುವವನು. ಅಂಥ ಮಹನೀಯನು, ತಾನು ಸೃಷ್ಟಿಸಿದ್ದನ್ನೇ ಅಲಕ್ಷಿಸಿದರೆ, ಆಗ ಲೋಕಗಳ ಗತಿಯೇನು? ಎಲ್ಲವೂ ಅಸ್ತವ್ಯಸ್ತವಾಗುತ್ತವೆ. ಆ ಬಳಿಕ, ಅವುಗಳನ್ನು ಮತ್ತೆ ವ್ಯವಸ್ಥಿತವಾಗಿ ಮಾಡುವುದಕ್ಕೆ ಬೇರೆ ಯಾರೂ ಇಲ್ಲ, ಖಂಡಿತ\! 



ಆಸಕ್ತಿ ವಹಿಸಿ, ತಾನು ಸೃಷ್ಟಿಸಿದ ತನ್ನ ವಸ್ತುವಿನ ಬಗೆಗೆ ಭಗವಂತನಿಗೆ ವಾತ್ಸಲ್ಯವಿರದೇ? ಅವುಗಳನ್ನು ಎಂದಾದರೂ ಅಲಕ್ಷಿಸಿಯಾನೇ? 



೨೫. ಆರಾನು ಮಾದಾನುಮ್ ಶೆಯ್ಯ, ಅಹಲಿಡತ್ತೈ

ಆರಾಯ್ ನ್ದದು ತಿರುತ್ತಲಾವದೇ? – ಶೀರಾರ್

ಮನತ್ತಲೈವನ್ ತುನ್ಬತ್ತೈ ಮಾಟ್ರಿನೇನ್, ವಾನೋ

ರಿನತ್ತಲೈವನ್ ಕಣ್ಣನಾಲ್ ಯಾನ್. 



ಆರಾನುಮ್ = ಯಾರಾದರೂ, ಆದಾನುಮ್ = ಏನನ್ನಾದರೂ, ಶೆಯ್ಯ = ಮಾಡಲಿ, ಅಹಲ್ = ವಿಸ್ತಾರವಾದ, ಇಡತ್ತೈ = ಈ ಭೂಮಿಯನ್ನು, ಆರಾಯ್ ನ್ದು = ಯೋಚನೆಯಿಂದ \(ಶೋಧಿಸಿ, ಪರೀಕ್ಷಿಸಿ\) ತಿರುತ್ತಲ್ = ತಿದ್ದುವುದಕ್ಕೆ, ಆವದೇ = ಆಗುವುದೇ, ಶೀರ್ ಆರ್ = ಸಮಸ್ಥಿತಿ ತುಂಬಿರುವ, ಮನತ್ತಲೈ = ಮನಸ್ಸಿನಿಂದ, ವನ್ ತುನ್ಬತ್ತೈ = ಬಲಿಷ್ಠವಾದ ಸಂಕಟಗಳನ್ನು \(ದುಃಖಗಳನ್ನು\), ಮಾಟ್ರಿನೇನ್ = ನೀಗಿಸಿಕೊಂಡೆನು, ವಾನೋರ್ = ನಿತ್ಯಸೂರಿಗಳ, ಇನಮ್ = ಸಮೂಹಕ್ಕೆ, ತಲೈವನ್ = ಒಡೆಯನಾದ, ಕಣ್ಣನಾಲ್ = ಆಕರ್ಷಕನಿಂದ \(ಅವನ ಕೃಪೆಯಿಂದ\), ಯಾನ್ = ನಾನು. 



ಯಾರು ಏನಾದರೂ ಮಾಡಲಿ, ವಿಸ್ತಾರವಾದ ಈ ಭೂಮಂಡಲವನ್ನು ಯೋಚಿಸಿ \(ಶೋಧಿಸಿ, ಪರೀಕ್ಷಿಸಿ\) ತಿದ್ದುವುದಕ್ಕೆ ಆಗುವುದೇ? ನಾನು ನನ್ನ ಸಮಸ್ಥಿತಿ ತುಂಬಿರುವ ಮನಸ್ಸಿನಿಂದ, ನಿತ್ಯಸೂರಿಗಳ ಸಮೂಹಕ್ಕೆ ಒಡೆಯನಾದ ಆಕರ್ಶಕನ ಕೃಪೆಯಿಂದ, ನನ್ನ ಬಲಿಷ್ಠವಾದ ಸಂಕಟಗಳನ್ನು \(ದುಃಖಗಳನ್ನು\) ನೀಗಿಕೊಂಡೆನು. 



ಭಗವಂತನ ವಿಷಯದಲ್ಲಿ ದೃಢವಾದ ನಂಬಿಕೆಯನ್ನಿಡಬೇಕು. ಅವನೇ ತಂದೆ ತಾಯಿಯಾಗಿ ನಮ್ಮನ್ನು ತಪ್ಪದೆ ರಕ್ಷಿಸುವನೆಂಬ ವಿಶ್ವಾಸವನ್ನು ಮನದಲ್ಲಿ ತುಂಬಿಕೊಳ್ಳಬೇಕು. ಅವನ ಕೃಪೆಗೆ ಪಾತ್ರನಾಗುವುದಕ್ಕಾಗಿ ಮನಸ್ಸನ್ನು ಹದಗೊಳಿಸಿಕೊಳ್ಳಬೇಕು. ಹೀಗೆ ನಡೆಯುವುದರಿಂದ ನಮ್ಮೆಲ್ಲ ದುಃಖಗಳೂ ಸಂಕಟಗಳೂ ತೊಲಗಿಹೋಗುತ್ತವೆ. 



ಆಳ್ವಾರರು ಹೇಳುತ್ತಾರೆ? ಇತರರು ನಡೆದಂತೆ ನಾವೂ ನಡೆಯಬೇಕೆಂಬ ಮಾತೇನೋ ಸರಿ. ಆದರೆ ಯಾರನ್ನು ಆದರ್ಶವಾಗಿ ಇಟ್ಟುಕೊಳ್ಳುವುದು? ಭಗವಂತನು ಸೃಷ್ಟಿಸಿರುವ ಈ ಭೂಮಂಡಲ ಬಲು ವಿಸ್ತಾರವಾದದ್ದು. ಅದನ್ನೆಲ್ಲಾ ಹುಡುಕಿ, ಶೋಧಿಸಿ, ಪರೀಕ್ಷಿಸಿ, ಯಾರದು ಉತ್ತಮವಾದ ಮಾರ್ಗ ಎಂದು ಕಂಡುಕೊಳ್ಳುವುದಕ್ಕೆ ಸಾಧ್ಯಾವಾದೀತೇ? ಆದ್ದರಿಂದ, ನಾನು ಇತರರ ಗೊಡವೆಗೆ ಹೋಗುವುದಿಲ್ಲ. ಯಾರು ಯಾವ ಮಾರ್ಗವನ್ನಾದರೂ ಅನುಸರಿಸಲಿ. ನಾನು ಮಟ್ಟಿಗೆ ನಿತ್ಯಸೂರಿಗಳ ಒಡೆಯನೂ ಅತ್ಯಾಕರ್ಷಕನೂ ಆದ ಸರ್ವೇಶ್ವರನನ್ನು ಆಶ್ರಯಿಸಿದ್ದೇನೆ. ನನ್ನೆಲ್ಲ ದುಃಖಗಳೂ ಸಂಕಟಗಳೂ ಕಳೆದುಹೋದವು. ನನಗೆ ಈಗ ನಿಶ್ಚಿಂತೆ. 



೨೬. ಇದರ ಶ್ಲೋಕವನ್ನು ಕನ್ನಡದಲ್ಲಿ ಬರೆದಿಲ್ಲ.



ಯಾನುಮ್ = ನಾನೂ, ಎನ್= ನನ್ನ, ನೆಂಜುಮ್ = ಮನಸ್ಸೂ, ಇಶೈನ್ದು = ಒಟ್ಟುಗೂಡಿ, \(ಒಮ್ಮನದಿಂದ\), ಒೞಿನ್ದೋಮ್ =ನಾಶಪಡಿಸಿದೆವು. ಏಲ್ ವಿನೈಯೈ = ಕ್ರೂರವಾದ ಪಾಪಕರ್ಮಗಳನ್ನು, ಕಾನುಮ್ =ಕಾಡು, ಮಲೈಯುಮ್ = ಬೆಟ್ಟಗಳೂ, ಪುಹ = ನುಸುಳುವಂತೆ, ಕಟಿವಾನ್ = ಓಡಿಸುವುದಕ್ಕಾಗಿ, ತಾನ್ ಓರ್ ಇರುಳ್ ಅನ್ನ = ನಾನೇ ಒಂದು ಕತ್ತಲೆಯೋ ಎಂಬಂತೆ, ಮಾ ಮೇನಿ = ಮಹತ್ತಾದ ದೇಹ\(ರೂಪ\)ವನ್ನುಳ್ಳ, ಎಮ್= ನಮ್ಮ, ಇಱೈಯಾರ್ = ಒಡೆಯನು \(ಸ್ವಾಮಿಯು\), ತನ್ದ = ಕೊಟ್ಟ, ಅರುಳ್ ಎನ್ನುಮ್ = ಕೃಪೆ ಎಂಬ ತಂಡಾಲ್ = ದಂಡದಿಂದ, ಅದಿತ್ತು = ಹೊದೆದು. 



ತಾನೇ ಒಂದು ಕತ್ತಲೆಯೋ ಎಂಬಂತೆ ಮಹತ್ತಾದ ರೂಪವನ್ನುಳ್ಳ ನಮ್ಮ ಸ್ವಾಮಿಯು ತಂದುಕೊಟ್ಟ ಕೃಪೆ ಎಂಬ ದಂಡದಿಂದ ಕ್ರೂರ ಪಾಪಕರ್ಮಗಳನ್ನು ಕಾಡುಗಳನ್ನೂ ಬೆಟ್ಟಗಳನ್ನೂ ನುಸುಳುವಂತೆ ಹೊಡೆದು ಓಡಿಸುವುದಕ್ಕಾಗಿ, ನಾನೂ ನನ್ನ ಮನವೂ ಒಟ್ಟುಗೂಡಿದೆವು. 



“ನಾನೂ ನನ್ನ ಮನಸ್ಸೂ ಭಗವಂತನನ್ನು ಆಶ್ರಯಿಸಿದ್ದರಿಂದ ನಮ್ಮೆಲ್ಲ ದುಃಖಗಳೂ ಸಂಕಟಗಳೂ ತೊಲಗಿಹೋದವು” ಎಂದು ಹಿಂದಿನ ಪಾಶುರದಲ್ಲಿ ಆಳ್ವಾರರು ಹೇಳಿದರು. ಅವು ತೊಲಗಿ ಹೋಗುವುದಕ್ಕೆ ಸಾಧನ ಯಾವುದು, ಅವು ಎಲ್ಲಿಗೆ ಹೋದವು ಎಂಬುದನ್ನು ಇಲ್ಲಿ ವಿವರಿಸುತ್ತಾರೆ. 



ಆಳ್ವಾರರು ಹೇಳುತ್ತಾರೆ: ಸರ್ವವ್ಯಾಪಿಯಾದ ಕಗ್ಗತ್ತಲೆಯಂತೆ ಭಗವಂತನು ಮಹಾದ್ರೂಪವನ್ನು ಧರಿಸಿ ಬಂದನು. ತನ್ನ ಕೃಪೆ ಎಂಬುದೊಂದು ದಂಡವನ್ನು ನಮಗೆ ಅನುಗ್ರಹಿಸಿದನು. ನಾನೂ ನನ್ನ ಮನವು ಒಟ್ಟುಗೂಡಿದೆವು. ಆ ದಂಡದಿಂದ, ನಮ್ಮೆಲ್ಲ ಕ್ರೂರ ಪಾಪಕರ್ಮಗಳನ್ನೂ ಹೊದೆದು. ಅವು ಕಾಡುಮೇಡುಗಳನ್ನು ಹಿಡಿದು, ಅಲ್ಲಿಯೇ ನಾಶವಾಗುವಂತೆ ಅಟ್ಟಿಬಿಟ್ಟೆವು. 



ನಮ್ಮೆಲ್ಲ ಕ್ರೂರಪಾಪಗಳ ನಾಶಕ್ಕೆ ಭಗವತ್ಕೃಪೆಯೇ ಸಾಧನ, ಆ ಸಾಧನವನ್ನು ದೊರಕಿಸಿಕೊಳ್ಳುವುದಕ್ಕೆ ಭಗವದಾಶ್ರಿಯವೂ ಸತತ ಪ್ರಯತ್ನವೂ ನಡೆಯಬೇಕು. 



೨೭. ಅಡಿಯಾಲ್ ಪಡಿಕಡನ್ದ ಮುತ್ತೋರ್? ಅದನ್ ಱೇಲ್

ಮುಡಿಯಾಲ್ ವಿಶುಮ್ಬಳನ್ದಮುತ್ತೋ? – ನೆಡಿಯಾಯ್? 

ಶೆಱೆಕವಿಲ್ ಕೊಳ್ ತಾಳ್ ನಿಮಿರರ್ತುಚ್ಚೆನ್ ಱುಲಹಮೆಲ್ಲಾಮ್, 

ಅಱೆಹಿಲಮಾಲ್ ನೀಯಳನ್ದ ವನ್ ಱು. 



ಅಡಿಯಾಲ್ = ತಿರುವಡಿಯಿಂದ, ಪಡಿ ಕಡನ್ದ = ಭೂಮಿಯನ್ನು ಅಳೆದುಕೊಂಡ, ಮುತ್ತೋ = \(ಸಂತೋಷವೋ\) ಸೊಬ್ಗೋ, ಅದು ಅನ್ ಱೇಲ್ = ಅದಲ್ಲದೆ, ಮುಡಿಯಾಲ್ = ಕಿರೀಟದಿಂದಲೇ \(ತಲೆಯಿಂದಲೇ\), ವಿಶುಮು = ಮೇಲಣಲೋಕಗಳನ್ನು ಅಳನ್ದ = ಅಳೆದುಕೊಂಡ, ಮುತ್ತೋ = ಸೊಬಗೋ, ನೆಡಿಯಾಯ್ = ಸರ್ವೇಶ್ವರನೇ, ಶೆಱಿ = ಒತ್ತಾದ, ಕೞಲ್ ತೊಳ್ = ವೀರಕಡಗವನ್ನು ಧರಿಸಿರುವ, ತಾಳ್ = ಕಾಲನ್ನು, ನಿಮಿರ್ ತ್ತು = ಚಾಚಿ, ಶೆನ್ ಱು = ವಿಸ್ತರಿಸಿ, ಉಲಹಮ್ ಎಲ್ಲಾಮ್ = ಲೋಕಗಳೆಲ್ಲವನ್ನೂ, ನೀ = ನೀನು, ಅಳನ್ದ = ಅಳೆದುಕೊಂಡ, ಅನ್ ಱು= ಅಂದು, ಅಱಿಹಿಲಮಾಲ್ = ಅರಿಯಲಾರೆವಲ್ಲ\! 



ಸರ್ವೇಶ್ವರನೇ, ನೀನು ಎಲ್ಲಾ ಲೋಕಗಳನ್ನೂ ಒತ್ತಾದ ವೀರಕಡಗವನ್ನು ಧರಿಸಿರುವ ಕಾಲನ್ನು ಚಾಚಿ, ವಿಸ್ತರಿಸಿ, ಅಳೆದುಕೊಂಡಂದು, ನಿನ್ನ ತಿರುವಡಿಯಿಂದ ಭೂಮಿಯನ್ನೆಲ್ಲಾ ಅಳೆದುಕೊಂಡ ಸೊಬಗನ್ನೂ ನಿನ್ನ ಕಿರೀಟದಿಂದಲೇ ಮೇಲಣ ಲೋಕಗಳೆಲ್ಲವನ್ನೂ ಅಳೆದುಕೊಂಡ ಸೊಬಗನ್ನೂ \(ಇಂದು\) ಅರಿಯಲಾರೆವಲ್ಲ\! 



ಈ ಪಾಶುರದಲ್ಲಿ ಸರ್ವೇಶ್ವರನ ಹಿಂದಿನ ತ್ರಿವಿಕ್ರಮಾವತಾರವನ್ನೂ, ಈಗಿನ ಹೃದಯಾಂತರ್ಯಾಮಿತ್ವವನ್ನೂ ಹೇಗೆ ಹೋಲಿಸಬಹುದೆಂದು ಹೇಳಲಾಗಿದೆ. 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ ಸರ್ವೇಶ್ವರನೇ, ಅಂದು ನೀನು ತ್ರಿವಿಕ್ರಮಾವತಾರವನ್ನು ತಳೆದು, ನಿನ್ನ ತಿರುವಡಿಗಳನ್ನು ಚಾಚಿ, ವಿಸ್ತರಿಸಿ, ಭೂಲೋಕವನ್ನೂ, ಮೇಲಣ ಏಳು ಲೋಕಗಳನ್ನೂ ಅಳೆದುಕೊಂಡ ಸೊಬಗನ್ನು, ನಾವೀಗ ನಮ್ಮ ಅಂತರಂಗಮೂರ್ತಿಯಾಗಿರುವ ನಿನ್ನ ಅಣುಸ್ವರೂಪದಿಂದಿಗೆ ಹೇಗೆ ಹೋಲಿಸಿ ಆನಂದಿಸಲು ಅರಿತುಕೊಳ್ಳುವುದು? 



ಭಗವಂತನು ಮಹತ್ತಿನಲ್ಲಿ ಅತ್ಯಂತ ಮಹತ್ತಾದವನು. ಅಣುವಿನಲ್ಲಿ ಅತ್ಯಂತ ಅಣುವಾದವನು ಎಂದು ಹೇಳುವ ವಿವರಣೆ ಇಲ್ಲಿ ಕಂಡುಬರುತ್ತದೆ. 



೨೮. ಅನ್ ಱೇ ನಮ್ ಕಣ್ ಕಾಣು ಮಾೞಿಯಾನ್ಕಾರುರುವಮ್,

ಇನ್ ಱೇ ನಾಮ್ ಕಾಣಾದಿರುಪ್ಪದುವುಮ್ – ಎನ್ ಱೇನುಮ್

ಕಟ್ಕಣ್ಣಾಲ್ ಕಾಣಾದ ವವ್ವುರುವೈ – ನೆಂಜೆನ್ ಱು

ಉಟ್ಕನ್ನೇಲ್ ಕಾಣಮುಣರ್ ನ್ದು. 



ಅನ್ ಱೇ = ಹಿಂದೆಯೇ, \(ಅಂದೇ\), ನಮ್ ಕಣ್ = ನಮ್ಮ ಕಣ್ಣಿಗೆ, ಕಾಣುಮ್ = ಕಾಣಿಸುವ, ಆೞಿಯಾನ್ = ಚಕ್ರಾಯುಧಧಾರಿಯ, ಕಾರ್ ಉರುವಮ್ = ಕಾರ್ಮುಗಿಲ ಸ್ವರೂಪವು, ಇನ್ ಱೇ = ಇಂದೇ, ನಾಮ್ = ನಾವು, ಕಾಣಾದು = ಕಾಣದೆ, ಇರುಪ್ಪದುವುಮ್ = ಇರುವುದೂ ಸಹ, ಎನ್ ಱೇನುಮ್ = ಎಲ್ಲಕಾಲಕ್ಕೂ, ಕಟ್ ಕಣ್ಣಾಲ್ \(ಕಣ್\+ಕಣ್ಣಾಲ್\) = ಹೊರಕಣ್ಣುಗಳಿಂದ, ಕಾಣಾದ = ಕಾಣದ, ಅವ್ವುರುವೈ = ಆ\(ದಿವ್ಯ\)ರೂಪವನ್ನು, ನೆಂಜು = ಮನಸ್ಸು, ಎನ್ಱುಮ್ = ಯಾವಾಗಲೂ, ಉಟ್ಕಣ್ = \(ಉಳ್\+ಕಣ್\) = ಒಳಗಣ್ಣಿನಿಂದ, ಉಣರ್ನ್ದು = ಅರಿತುಕೊಂಡು \(ಯೋಚಿಸಿ, ಭಾವಿಸಿ\), ಕಾಣುಮ್ ಏಲ್ = ಕಾಣುವುದಾದರೆ. 



ಹಿಂದೆ, ನಮ್ಮ ಹೊರಕಣ್ಣಿಗೆ ಕಾಣಿಸುತ್ತಿದ್ದ ಚಕ್ರಾಯುಧಧಾರಿಯ ಕಾರ್ಮುಗಿಲಸ್ವರೂಪವು, ಇಂದು ನಾವು ಕಾಣದೆ ಇರುವುದೂ, \(ಸಹಜವೇ\). ಎಲ್ಲ ಕಾಲಕ್ಕೂ ಹೊರಕಣ್ಣುಗಳಿಗೆ ಕಾಣದ ಆ ದಿವ್ಯರೂಪವನ್ನು ಯಾವಾಗಲೂ ಮನಸ್ಸು ಅರಿತುಕೊಂಡು ಒಳಗಣ್ಣಿನಿಂದ ಕಾಣುವುದಾದರೆ \(ಸಹಜವೇ\). 



ತ್ರಿವಿಕ್ರಮಾವತಾರಿಯಾಗಿ, ಭೂಮಿಯನ್ನೂ ಮೇಲಣ ಏಳು ಲೋಕಗಳನ್ನೂ ತನ್ನೆರಡು ಹೆಜ್ಜೆಗಳಿಂದಲೇ ಅಳೆದುಕೊಂಡ ಭಗವಂತನ ಅದ್ಭುತಸ್ವರೂಪವನ್ನೂ ನಮ್ಮ ಮನಸ್ಸು ಯಾವಾಗಲೂ ಯೋಚಿಸುತ್ತಾ \(ಚಿಂತಿಸುತ್ತಾ\) ಅವನ ಅಂತರಂಗ ಸ್ವರೂಪವನ್ನೂ ಕಂಡುಕೊಳ್ಳುವುದಾದರೂ ಹೇಗೇ? – ಎಂಬುದು ಹಿಂದಿನ ಪಾಶುರದ ವಿಷಯ. 



ಅದನ್ನು ಇಲ್ಲಿ ಇನ್ನಷ್ಟು ಸ್ಪಷ್ಟವಾಗಿ ಹೇಳಲಾಗುತ್ತಿದೆ. ಒಂದು ಕಾಲದಲ್ಲಿ ಭಗವಂತನು ಅವತಾರಸ್ವರೂಪಿಯಾಗಿ ಭೂಲೋಕದವರ ನಡುವೆಯೋ ಇದ್ದ ಕಾಲದಲ್ಲಿ ಅವನ ದಿವ್ಯಸ್ವರೂಪವನ್ನು ಎಲ್ಲರೂ ಹೊರಕಣ್ಣುಗಳಿಂದ ನೋಡಬಹುದಿತ್ತು. \(ಆಗ, ಅವರು ಅವನನ್ನು ಸರ್ವೇಶ್ವರನೆಂದು ಗಮನಿಸಿ ತಿಳಿದರೋ ಇಲ್ಲವೋ\!\) ಈಗ, ಅವನು ನಮ್ಮ ಹೊರಕಣ್ಣುಗಳಿಗೆ ಕಾಣಿಸನು. ದಿಟ, ಮನಸ್ಸಿನ ಅಭ್ಯಾಸದ ಮೂಲಕ ಅವನ ದಿವ್ಯಸ್ವರೂಪವನ್ನು ನಮ್ಮ ಅಂತರಂಗದಲ್ಲಿಯೇ ಕಂಡುಕೊಳ್ಳಬಹುದು. 



ಆಳ್ವಾರರು ಹೇಳುತ್ತಾರೆ: - ಹಿಂದೆ, ಎಲ್ಲರ ಹೊರಕಣ್ಣಿಗೆ ಕಾಣಿಸುತ್ತಿದ್ದ ಭಗವಂತನ ದಿವ್ಯಸ್ವರೂಪ, ಈಗ ನಮಗೆ ಕಾಣಿಸದೆ ಇರುವುದು ಸಹಜವೇ. ನಮ್ಮ ಮನಸ್ಸು ಅದನ್ನು ಅರಿತುಕೊಂಡು, ಅವನನ್ನು ಎಡೆಬಿಡದಂತೆ ತನ್ನ ಒಳಗಣ್ಣಿನಿಂದಲೇ ಕಾಣುತ್ತಲಿರಬಹುದು. 



೨೯. ಉಣರವೊರುವರ್ ಕೆಳಿಯನೇ? ಶೆವ್ವೇ,

ಇಣರುಮ್ ತುಳಾಯಲಙ್ಗಲೆನ್ದೈ, - ಉಣರ

ತ್ತನಕ್ಕೆಳಿಯರೆವ್ವಳವರವ್ವಳವನಾನಾಲ್

ಎನಕ್ಕೆಳಿಯ ನೆಮ್ಬೆರುಮಾನಿಙ್ಗು.



ಉಣರ = \(ಚಿಂತನೆಯಿಂದ\) ಅರಿತುಕೊಳ್ಳಲು, ಒರುವರ್ ಕು = ಒಬ್ಬರಿಗೆ, ಎಳಿಯನೇ = ಸುಲಭನೇ? ಶೆವ್ವೇ = ಕಣ್ಣೆದುರಿಗೇ? ಇಣರುಮ್ = ಹೂ ಅರಳುತ್ತಿರುವ, ತುೞಾಯ್ = ತುಲಸಿಯ, ಅಲಙಲ್ = ಹಾರವನ್ನು ಧರಿಸಿರುವ, ಎನ್ದೈ = ಸರ್ವೇಶ್ವರನೂ, ಉಣರತನಕ್ಕು = ಹಾಗೆ ಯೋಚಿಸಿದರೆ, ಸ್ವಾಮಿಗೆ \(ತನಗೆ\), ಎಳಿಯರ್ = ಸುಲಭರಾದವರು, ಎವ್ವಳವರ್ = ಯಾವ ಮಟ್ಟಾದವರು, ಅವ್ವಳವನ್ = ಅಷ್ಟುಮಟ್ಟಿನವನು, ಆನಾಲ್ = ಆದರೆ, ಎನಕ್ಕು = ನನಗೆ, ಎಳಿಯನ್ = ಸುಲಭಸಾಧ್ಯನು, ಎಮ್ಬೆರುಮಾನ್ = ನನ್ನ ಸ್ವಾಮಿಯು, ಇಙ್ಗು = ಇಲ್ಲಿಯೋ.



ಹೂ ಅರಳುತ್ತಿರುವ ತುಲಸಿಯ ಹಾರವನ್ನು ಧರಿಸಿರುವ ಸರ್ವೇಶ್ವರನು ಚಿಂತನೆಯಿಂದ ಅರಿತುಕೊಳ್ಳುವುದಕ್ಕೆ ಯಾರಿಗಾದರೂ ಸುಲಭನೇ? ಪ್ರತ್ಯಕ್ಷವಾಗುವನೇ? ಹಾಗೆ ಯೋಚಿಸಿದರೆ, ಯಾರು ಯಾವ ಮಟ್ಟದವರಾಗಿ ತನ್ನನ್ನು ನಿಲುಕಲೆತ್ನಿಸುವರೋ ಅವರಿಗೆ ಸ್ವಾಮಿಯು ಅಷ್ಟೇ ಮಟ್ಟದವನಾದರೆ, ನನಗೆ ನನ್ನ ಸ್ವಾಮಿಯು ಇಲ್ಲಿಯೋ ಸುಲಭಸಾಧ್ಯನಾಗಿರುತ್ತಾನೆ.



ಇಲ್ಲಿ ಜ್ಞಾನಮಾರ್ಗಕ್ಕೂ ಭಕ್ತಿ \(ಪ್ರಪತ್ತಿ\) ಮಾರ್ಗಕ್ಕೂ ತಾರತಮ್ಯವನ್ನೂ, ಅವುಗಳ ಮೂಲಕ ಪಡೆಯಬಹುದಾದ ಫಲವನ್ನೂ ಸೂಚಿಸಲಾಗುತ್ತದೆ.



ಜ್ಞಾನ ಮಾರ್ಗ ಸುಲಭಸಾಧ್ಯವಲ್ಲದ್ದು. ಅದರಲ್ಲಿ ಎಡೆಬಿಡದ ಸಾಧನೆ ಅತ್ಯಗತ್ಯ. ಆ ಮೂಲಕ ಭಗವಂತನನ್ನು ಅರಿತುಕೊಳ್ಳುವುದಕ್ಕೆ ಸಾಧ್ಯವೆನ್ನಬಹುದು. ಆದರೆ, ಆ ಸಾಧನೆ ಎಷ್ಟುಕಾಲ ನಡೆಸುವುದು? ಯಾವ ಮಟ್ಟವನ್ನು ನಿಲುಕಿದಾಗ ಭಗವಂತನ ಸ್ವರೂಪಸ್ವಭಾವಗಳ ನಿಜವಾದ ಅರಿವುಂಟಾಗುವುದು? ಹೀಗೆಯೇ ಭಗವಂತನನ್ನು ಪ್ರತ್ಯಕ್ಷೀಕರಿಸಿಕೊಳ್ಳಬಹುದೇ? ಇವೆಲ್ಲ ಮುಖ್ಯವಾದ ಪ್ರಶ್ನೆಗಳು. 



ಆಳ್ವಾರರು ಹೇಳುತ್ತಾರೆ: ಯಾರುಯಾರು ಯಾವ ಯಾವ ಮಟ್ಟದಲ್ಲಿ, ಚಿಂತನೆಯ ಮೂಲಕ ಸ್ವಾಮಿಯನ್ನು ಅರಿತುಕೊಳ್ಳಲು ಯತ್ನಿಸುವರೋ, ಅವರವರಿಗೆ ಅಷ್ಟಷ್ಟೇ ಮಟ್ಟದಲ್ಲಿ ಭಗವಂತನ ಅರಿವುಂಟಾಗುತ್ತದೆ. ಆದರೆ, ಸ್ವಾಮಿಯನ್ನು ಎಡೆಬಿಡದಂತೆ ಆಶ್ರಯಿಸಿರುವ ನನಗೆ, ಅವನು ಇಲ್ಲಿಯೇ ಸುಲಭಸಾಧ್ಯನಾಗಿದ್ದಾನೆ. 



೩೦. ಇಙ್ಗೆಲ್ಲೈ ಪಣ್ಡುಪೋಲ್ ವೀಟ್ರಿರುತ್ತಲ್, ಎನ್ನುಡೈಯ

ಶೆಙ್ಗಣ್ ಮಾಲ್ ಶೀರ್ಕ್ಕೂಮ್ ಶಿಱಿದುಳ್ಳಮ್ – ಅಙ್ಗೇ

ಮಡಿಯಡಕ್ಕಿ ನಿಱ್ ಪದನಿಲ್ ವರ್ ವಿನೈಯಾರ್ ತಾಮ್,ಈಣ್ಡು

ಅಡಿಯೆಡುಪ್ಪ ದನ್ ಱೋ ವೞಹು? 



ಇಙ್ಗು = ಇಲ್ಲಿ \(ನನ್ನ ಮನಸ್ಸಿನಲ್ಲಿ\), ಇಲ್ಲೈ = ಇಲ್ಲ, ಪಣ್ಡು ಪೋಲ್ = ಹಿಂದೆ ಇದ್ದ ಹಾಗೆ \(ಹಿಂದಿನಂತೆ\), ವೀಟ್ರಿರುತ್ತಲ್ = ಮನೆಮಾಡಿಕೊಳ್ಳುವಿಕೆ, ಎನ್ನುಡೈಯ = ನನ್ನ, ಶೆಮ್ ಕಣ್ ಮಾಲ್ = ಕೆಂದಾವರೆಯಂತೆ ಕಣ್ಣುಗಳುಳ್ಳ ಸರ್ವೇಶ್ವರನ, ಶೀರ್ ಕ್ಕೂಮ್ = ಹಿರಿಮೆಗೂ \(ಕಲ್ಯಾಣಗುಣಗಳಿಗೂ\), ಶಿಱಿದು = ಚಿಕ್ಕದು, ಉಳ್ಳಮ್ = ಮನಸ್ಸು, ಅಙ್ಗೇ = ಅಲ್ಲಿಯೇ \(ನನ್ನ ಮನದಲ್ಲಿಯೇ\), ಮಡಿ ಅಡಕ್ಕಿ = ದೇಹವನ್ನು ಕುಗ್ಗಿಸಿಕೊಂಡು \(ಮುದುರಿಕೊಂಡು\) ನಿಱ್ ಪದನಿಲ್ = ನಿಂತಿರುವುದಕ್ಕಿಂತಲೂ, ವಲ್ ವಿನೈಯಾರ್ ತಾಮ್ = ಕ್ರೂರ ಪಾಪಗಳಾದ ತಾವು \(ಅವು\), ಈಣ್ಡು = ಈ ಸ್ಥಳದಿಂದ, \(ಈಗಲೆ\), ಅಡಿಎಡುಪ್ಪದು = ಕಾಲನ್ನು ಸರಿಸುವುದು, ಅನ್ ಱೋ ಅೞಹು = ಸೊಗಸಲ್ಲವೇ? \(ಒಳ್ಳೆಯದಲ್ಲವೇ?\)



ನನ್ನ ಕ್ರೂರವಾದ ಪಾಪಕರ್ಮಗಳಿಗೆ, ಹಿಂದೆ ಇದ್ದ ಹಾಗೆ ನನ್ನ ಮನದಲ್ಲಿ ಮನೆಮಾಡಿಕೊಂಡಿರುವುದಕ್ಕೆ ಅವಕಾಶವಿಲ್ಲ. ಕೆಂದಾವರೆಯಂತೆ ಕಣ್ಣುಳ್ಳ ನನ್ನ ಸ್ವಾಮಿಯ ಕಲ್ಯಾಣಗುಣಗಳಿಗೆ ಸಹ ನನ್ನ ಮನಸ್ಸು ಚಿಕ್ಕದು. \(ಆದ್ದರಿಂದ\) ಅಲ್ಲಿಯೇ ಅಡಗಿಕೊಂಡು ಇರುವುದಕ್ಕೆ ಬದಲಾಗಿ, ಆ ಪಾಪಕರ್ಮಗಳು ಆ ಸ್ಥಳದಿಂದ ಕಾಲ್ತೆಗೆಯುವುದೇ ಒಳ್ಳೆಯದು, ಅಲ್ಲವೇ? 



ಹಿಂದಿನ ಪಾಶುರದಲ್ಲಿ, ಭಗವಂತನು ಆಶ್ರಿತರಿಗೆ ಸುಲಭಸಾಧ್ಯನೆಂದೂ, ತಮ್ಮ ಮನದಲೇ ಅವನು ಬಂದು ನೆಲಸಿರುವನೆಂದೂ ಆಳ್ವಾರರು ಹೇಳಿಕೊಂಡರಷ್ಟೆ\! ಅದರಿಂದ ತಮಗೆ ಉಂಟಾದ ಲಾಭವೇನೆಂದು ಇಲ್ಲಿ ಅವರು ಹೇಳುತ್ತಿದ್ದಾರೆ. 



ಆಳ್ವಾರರು ಹೇಳುತ್ತಾರೆ: ನನ್ನ ಮನಸ್ಸು, ಹಿಂದೆ, ಕ್ರೂರವಾದ ಪಾಪಕರ್ಮಗಳಿಗೆ ಎಡೆಕೊಟ್ಟಿತ್ತು. ಅವೆಲ್ಲ ಅಲ್ಲಿಯೇ ಮನೆಮಾಡಿಕೊಂಡಿದ್ದವು. ನನ್ನ ದಿವ್ಯಸುಂದರನಾದ ಸ್ವಾಮಿಯು ನನ್ನ ಮನಸ್ಸನ್ನು ಸೇರಿದ ಬಳಿಕ, ಅವನ ಹಿರಿಮೆಗೂ, ಅವನ ಕಲ್ಯಾಣಗುಣಗಳಿಗೂ ನನ್ನ ಮನಸ್ಸಿನಲ್ಲಿ ಸ್ಥಳ ಸಾಲದೆ ಹೋಗಿದೆ. ಹೀಗಿರುವಲ್ಲಿ, ನನ್ನ ಪಾಪಕರ್ಮಗಳು ಅಲ್ಲಿಯೇ ಒಂದು ಮೂಲೆಯಲ್ಲಿ ಅಡಗಿಕೊಂಡಿರುವುದಕ್ಕೆ ಸಾಧ್ಯವಿದೆಯೇ? ಅಲ್ಲಿಂದ ತಪ್ಪಿಸಿಕೊಳ್ಳುವುದಕ್ಕೆ ಅವು ಅಲ್ಲಿಂದ ಕಾಲ್ತೆಗೆಯುವುದಲ್ಲವೇ ಸೊಗಸು \(ಒಳ್ಳೆಯದು\)? 



ಭಗವಂತನ ದಿವ್ಯಕಲ್ಯಾಣಗುಣಗಳನ್ನು ಮನದಲ್ಲಿ ತುಂಬುತ್ತಾ ಬರುವುದರಿಂದ, ಆ ಪರಿಣಾಮವಾಗಿ ಪಾಪಕರ್ಮಗಳು ತಾವಾಗಿ ಅಲ್ಲಿಂದ ಸರಿದುಹೋಗುವುವು. ಅವಕ್ಕೆ ಅಲ್ಲಿರಲು ಅವಕಾಶವಾದರೂ ಉಂಟೇ? 



೩೧. ಅೞಹು ಮಱೆವೋಮಾಯ್ ವಲ್ ವಿನೈಯೈತ್ತೀರ್ ಪ್ಪಾನ್,

ನಿೞಲು ಮಡಿದಾಱುಮಾನೋಮ್, - ಶುೞಲ

ಕ್ಕುಡಙ್ಗಳ್ ತಲೈಮೀದೆಡುತ್ತು ಕ್ಕೊಣ್ಡಾಡಿ, ಅನ್ ಱ

ತ್ತಡಙ್ಗಡಲೈ ಮೇಯಾರ್ ತಮಕ್ಕೂ. 



ಅೞಹುಮ್ = ಉಪಾಯವನ್ನು, ಅಱಿವೋಮ್ ಆಯ್ = ತಿಳಿದವರಾಗಿ, ವಲ್ ವಿನೈಯೈ = ಕ್ರೂರಕರ್ಮಗಳನ್ನು, ತೀರ್ ಪ್ಪಾನ್= ಕಳೆದುಕೊಳ್ಳುವುದಕ್ಕಾಗಿ, ನಿೞಲುಮ್ = ನೆರಳಾಗಿಯೂ, ಅಡಿದಾಱುಮ್ = ಪಾದರೇಖೆಯೂ, ಆನೋಮ್ = ಆದೆವು \(ಆಗಿದ್ದೇವೆ\), ಶುೞಲ = ಸುಳಿಗಳು ಬರುವಂತೆ, ಕುಡಾಙ್ಗಳ್ = ಕೊಡಗಳನ್ನು, ತಲೈಮೀದು = ತಲೆಯಮೇಲೆ, ಎಡುತ್ತುಕ್ಕೊಣ್ಡು = ಎತ್ತಿಕೊಂಡು \(ಎತ್ತಿಟ್ಟುಕೊಂಡು\), ಆಡಿ = ಕುಣಿದಾಡಿ, ಅನ್ಱು= ಅಂದು \(ಹಿಂದ ಒಂದು ಕಾಲದಲ್ಲಿ\), ತಡಾಙ್ಗಡಲೈ = ವಿಸ್ತಾರವಾದ ಕಡಲಲ್ಲಿ, ಮೇಯಾರ್ ತಮಕ್ಕೂ = ವಾಸಿಸುವವನಿಗೆ. \(ಭಗವಂತನಿಗೆ\).



ಉಪಾಯವನ್ನು ಕಂಡುಕೊಂಡವರಾಗಿ, ಕ್ರೂರವಾದ ಪಾಪಗಳನ್ನು ಕಳೆದುಕೊಳ್ಳುವುದಕ್ಕಾಗಿ ಅಂದು ಕೊಡಗಳನ್ನು ತಲೆಯಮೇಲೆ ಏರಿಸಿಟ್ಟುಕೊಂಡು, ಸುಳಿಗಳು ಬರುವಂತೆ ಕುಣಿದಾಡಿದ ಬಳಿಕ ಪಾಲ್ಗಡಲಲ್ಲಿ ವಾಸಿಸುವ ಭಗವಂತನ ನೆರಳಾಗಿಯೂ, ಅವನ ಪಾದರೇಖೆಗಳಾಗಿಯೂ ಆದೆವು. 



ಹಿಂದಿನ ಪಾಶುರದ ವಿಷಯವನ್ನು ಇಲ್ಲಿ ಮುಂದುವರಿಸಲಾಗಿದೆ.



ಆಳ್ವಾರರು ಹೇಳುತ್ತಾರೆ: ನಮ್ಮನ್ನು ಗೋಳಾಡಿಸುವ ಕಡುಕ್ರೂರವಾದ ಪಾಪರಾಶಿಯನ್ನು ತೊಲಗಿಸಿಕೊಳ್ಳುವ ಉಪಾಯವನ್ನು ನಾವು ಕಂಡುಕೊಂಡಬಳಿಕ, ಹಿಂದೆ, ಶ್ರೀಕೃಷ್ಣನಾಗಿ ಅವತರಿಸಿದಾಗ, ಕೊಡದ ಕುಣಿತಗಳನ್ನು ಚಿತ್ರವಿಚಿತ್ರವಾಗಿ, ಎಲ್ಲರನ್ನೂ ಬೆರಗು ಮಾಡುವಂತೆ, ಕುಣಿದಾಡಿದ ಮತ್ತು ಪಾಲ್ಗಡಲಲ್ಲಿ ಪವಡಿಸಿರುವ ಭಗವಂತನ ಎಡೆಬಿಡದ ನೆರಳೇ ಆದೆವು. ಅಲ್ಲದೆ, ಅವನ ಪಾದರೇಖೆಗಳೇ ಆದೆವು. 



ವಸ್ತುವನ್ನು ಬಿಟ್ಟು ಅದರ ನೆರಳು ಬೇರ್ಪಟ್ಟಿರುವುದಿಲ್ಲ. ಅದು ವಸ್ತುವಿನ ಒಂದು ಗುರುತಾಗಿಯೇ ಆಗಿಬಿಟ್ಟರೆ, ಅದಕ್ಕೆ ವಸ್ತುವಿನಿಂದ ಅಗಲಿಕೆ ಎಂಬುದಾದರೂ ಎಲ್ಲಿ ಬಂತು? ಹಾಗೆಯೇ, ನಾವು \(ಭಗವಂತನನು ಆಶ್ರಯಿಸಿದವರು\) ಭಗವಂತನ ನೆರಳಾಗಿ, ಮೆಲ್ಲಮೆಲ್ಲಗೆ, ಅವನ ತಿರುವಡಿಗಳ ಒಂದು ರೇಖೆಯಾಗಿಯೇ ಅವನೊಡನೆ \(ಅವನನ್ನಗಲದೆ\) ಇರುವಂತಾದೆವು. 



೩೨. ತಮಕ್ಕಡಿಮೈ ವೇಣ್ಡುವಾರ್ ತಾಮೋತರನಾರ್

ತಮಕ್ಕೂ, ಅಡಿಮೈ ಶೆಯ್ಯೆನ್ ಱಾಲ್ ಶೆಯ್ಯಾದ್, - ಎಮಕ್ಕೆನ್ ಱು

ತಾಮ್ ಶೆಯ್ಯುಮ್ ತೀವಿನೈಕ್ಕೇ ತಾೞ್ ವು ಱುವರ್ ನೆಂಜಿನಾರ್,

ಯಾಮ್ ಶೆಯ್ವ ದಿವ್ವಿಡತ್ತಿಙ್ಗಿಯಾದು? 



ತಮಕ್ಕು = ತಮಗೆ, ಅಡಿಮೈ = ದಾಸ್ಯವನ್ನು, ವೇಣ್ಡುವಾರ್ = ಆಶಿಸುವವರು, ತಾಮೋತರನಾರ್ ತಮಕ್ಕೂ = ದಾಮೋದರನಿಗೆ, ಅಡಿಮೈ ಶೆಯ್ = ದಾಸ್ಯವನ್ನು ಮಾದು, ಎನ್ ಱಾಲ್ = ಎಂದರೆ, ಶೆಯ್ಯಾದು = ಮಾಡದಂತೆ, ಎಮಕ್ಕೆನ್ ಱು = ನಮಗೇನೆಂದು \(ಸ್ವತಂತ್ರಿಸಿ\), ತಾಮ್ ಶೆಯ್ಯುಮ್ = ತಾವು ಮಾಡುವ, ಶೀವಿನೈಕ್ಕೇ = ಪಾಪಕರ್ಮಗಳಲ್ಲೇ, ತಾಱ್ ವುಱುವರ್ ನಿರತರಾಗಿದ್ದಾರೆ, ನೆಂಜಿನಾರ್= ನನ್ನ ಮನಸ್ಸು, ಯಾಮ್ = ನಾವು, ಶೆಯ್ವದು = ಮಾಡುವುದು, ಇವ್ವಿಡತ್ತು = ಈ ಸ್ಥಳದಲ್ಲಿ ಇಙ್ಗು = ಇಲ್ಲಿ, ಯಾದು? = ಯಾವುದಿದೆ? 



ದಾಮೋದರನಿಗೆ ದಾಸ್ಯರನ್ನು ನಡೆಸಲು ಆಶಿಸುವ ನಾನು ನನ್ನ ಮನಸಿಗೆ ಹಾಗೆ ಮಾಡೆಂದು ಹೇಳಿದರೆ, ಅದು ಕೇಳಿದೆ, ಸ್ವತಂತ್ರಿಸಿ ತಾನು ಮಾಡುತ್ತಿದ್ದ ಪಾಪಕರ್ಮಗಳಲ್ಲೇ ನಿರತವಾಗಿದೆ. ಇನ್ನಿಲ್ಲಿ ನಾನು ಮಾಡತಕ್ಕದ್ದೇನಿದೆ? 



ಭಗವಂತನನ್ನು ಎಡೆಬಿಡದಂತೆ ಆಶ್ರಯಿಸಿ, ಅವನ ನೆರಳಿನಂತೆಯೇ ಅವನ ಪಾದರೇಖೆಯಂತೆಯೇ ಆಗಿ, ತಮ್ಮ ಪಾಪರಾಶಿಯನ್ನು ನಿರ್ಮೂಲಗೊಳಿಸಿಕೊಳ್ಳಬೇಕೆಂದು ಆಳ್ವಾರರು ಹಿಂದಿನ ಪಾಶುರದಲ್ಲಿ ಆಶಿಸಿದರು. ಅದಕ್ಕೆ ಬರುತ್ತಿರುವ ಅಡ್ಡಿಯೇನೆಂದು ಇಲ್ಲಿ ಹೇಳುತ್ತಾರೆ. 



ಆಳ್ವಾರರು ಹೇಳುತ್ತಾರೆ: ದಾಮೋದರನಾದ ಭಗವಂತನಿಗೆ ಎಡೆಬಿಡದಂತೆ ದಾಸ್ಯವನ್ನು ನಡೆಸಬೇಕೆಂದುನನಗೆ ತುಂಬ ಆಶೆಯಿದೆ. ಆದರೆ, ನನ್ನಮನಸ್ಸು ಅದಕ್ಕೆ ಒಪ್ಪುತ್ತಿಲ್ಲವಲ್ಲ\! ಅದು ನನ್ನಆಶೆಯಂತೆ ನಡೆಯುವುದಿಲ್ಲ. ತಾನೇ ಸ್ವತಂತ್ರಿಸಿ, ತಾನು ಮೊದಲಿಂದಲೂ ತೊಡಗಿದ್ದ ಪಾಪಕರ್ಮಗಳಲ್ಲೇ ನಿರತವಾಗಿರುತ್ತದೆಯಲ್ಲ\! ಈಗಿಲ್ಲಿ ನಾನು ಇನ್ನು ಮಾಡತಕ್ಕದ್ದೇನಿದೆ? 



ಮನಸ್ಸು ಹದಗೊಳ್ಳದಿದ್ದರೆ, ಮನುಷ್ಯನ ಆಶೆ ಎಷ್ಟೆ ಉದಾತ್ತವಾಗಿದ್ದರೂ ಸಹ ಏನು ಪ್ರಯೋಜನ\! ಭಗವಂತನನ್ನು ಸೇರುವ ಉಪಾಯವನ್ನು ಅರಿತಿದ್ದರೂ, ಅದನ್ನು ಸಾಧಿಸಿಕೊಳ್ಳಬೇಕೆಂಬ ಮಹದಾಶೆಯಿದ್ದರೂ ಸಹ, ಮೊದಲು ಮನಸ್ಸನ್ನು ಹದಮಾಡಿಕೊಳ್ಳದಿದ್ದರೆ, ತನಗೆ ವಿಧೇಯವಾಗಿ ಮಾಡಿಕೊಳ್ಳದಿದ್ದರೆ, ಇಹಲೋಕದ ಜೀವನವೆಲ್ಲವೂ ನಿಷ್ಫಲವೇ\! ಈ ಜೀವನವನ್ನು ಪಡೆದುಕೊಂಡದ್ದಕ್ಕೆ, ಭಗವಂತನನ್ನು ಸೇರುವ ತನ್ನ ಆಶೆಯನ್ನು ಪೂರ್ಣಗೊಳಿಸಿಕೊಳ್ಳಲೇಬೇಕಲ್ಲವೇ? 



“ದಾಮೋದರ” – ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿ, ನಂದಗೋಕುಲದಲ್ಲಿ ಬೆಳೆಯುತ್ತಿರುವಾಗ, ಅವನು ನಡೆಸುತ್ತಿದ್ದ ತುಂಟತನಕ್ಕೆ ಬೇಸತ್ತು ತಾಯಿ ಯಶೋದೆಯು ಅವನನ್ನು ಮೊಸರು ಕಡೆಯುವ ತುಂಡುಹಗ್ಗದಿಂದಲೇ ಒಂದು ಒರಳುಕಲ್ಲಿಗೆ ಕಟ್ಟಿಹಾಕಿದ್ದಳು. ಆ ಕಾರಣದಿಂದ, ಭಗವಂತನಿಗೆ ’ದಾಮೋದರ’ ಎಂದರೆ “ಹೊಟ್ಟೆಗೆ ಹಗ್ಗದಿಂದ ಬಿಗಿಸಲ್ಪಟ್ಟವನು” ಎಂದು ಹೆಸರಾಯಿತು. 



೩೩. ಯಾದಾನುಮೊನ್ಱ ಱಿಯಿಲ್ ತನ್ನು ಹಕ್ಕಿ ಲೆನ್ ಕೊಲೋ?

ಯಾದಾನುಮ್ ನೇರ್ ನ್ದುಣುಹಾ ವಾಱುತಾನ್, - ಯಾದಾನುಮ್

ತೇಱುಮಾ ಶೆಯ್ಯಾ ವಶುರರ್ ಹಳೈ, ನೇಮಿಯಾಲ್

ಪಾಱು ಪಾಱಾಕ್ಕಿನಾನ್ ಪಾಲ್. 



ಯಾದಾನುಮ್ = ಯಾವುದನ್ನಾದರೂ, ಒನ್ ಱು = ಒಂದನ್ನು, ಅಱಿಯಿಲ್ = ಅರಿಯ ತಕ್ಕದ್ದಾದರೂ, ತನ್ = ತಾನು, ಉಹಕ್ಕಿಲ್ = ಆನಂದಿಸತಕ್ಕದ್ದಾದರೂ, ಎನ್ ಕೊಲೋ = ಏನ್ ಕಾರಾವೋ, ಯಾದಾನುಮ್ = ಯಾವುದನ್ನಾದರೂ, ನೇರ್ ನ್ದು = ಸಮರ್ಪಿಸಿ, ಅಣುಹಾ = ಹತ್ತಿರ ಸೇರದೆ, ಆಱುತಾನ್ = ಇರುವುದು, ಯಾದಾನುಮ್ = ಏನನ್ನಾದರೂ, ತೇಱುಮ್ = ನಂಬುವಂತೆ ಶೆಯ್ಯಾ = ಮಾಡದ, ಅಶುರರ್ ಹಳೈ = ರಾಕ್ಷಸರನ್ನು, ನೇಮಿಯಾಲ್ = ಚಕ್ರಾಯುಧದಿಂದ, ಪಾಱು ಪಾಱು= ತುಂಡುತುಂಡಾಗಿ, ಆಕ್ಕಿನಾನ್ ಪಾಲ್ = ಮಾಡಿದವನ ಸಮೀಪದಲ್ಲಿ. 



ಯಾವುದನ್ನಾದರೂ ಅರಿಯತಕ್ಕದ್ದೂ ಆನಂದಿಸತಕ್ಕದ್ದೂ ಆದ, ನನ್ನ ಮನಸ್ಸು, ಯಾವುದನ್ನೂ ನಂಬದಂತೆ ಮಾಡುವ ರಾಕ್ಷಸರನ್ನು ತನ್ನ ಚಕ್ರಾಯುಧದಿಂದ ತುಂಡುತುಂಡು ಮಾಡಿದವನ ಬಳಿಯಲ್ಲಿ, ಏನನ್ನಾದರೂ ಸಮರ್ಪಿಸಿ ಹತ್ತಿರಸೇರದಿರುವುದು ಏನು ಕಾರಣವೋ? 



ಈ ಪಾಶುರದಲ್ಲಿ ಆಳ್ವಾರರು ತಮ್ಮ ಮನಸ್ಸು ಭಗವದ್ವಿಷಯಗಳ ಕಡೆಗೆ ಗಮನಕೊಡದಿರುವುದಕ್ಕೆ ವ್ಯಥೆಪಡುತ್ತಾರೆ.



ಆಳ್ವಾರರು ಹೇಳುತ್ತಾರೆ: ಯಾವುದನ್ನೂ ನಂಬದಂತೆ, ಆಶ್ರಯಿಸಿದಂತೆ ಮಾಡತಕ್ಕ ರಾಕ್ಷಸರನ್ನು ತನ್ನ ಚಕ್ರಾಯುಧದಿಂದಲೇ ತುಂಡುತುಂಡು ಮಾಡಿದ ಪರಮಸಮರ್ಥನಾದ ಭಗವಂತನ ರಕ್ಷಣೆಗಾಗಿ ನನ್ನ ಮನಸ್ಸು ಅವನ ಬಳಿ ಸಾರಬಾರದೇ? ಅದಕ್ಕೆ ಎಲ್ಲ ಅರಿವೂ ಇದೆ. ಆನಂದಮಾವಾದದ್ದೂ ಆಗಿದೆ. ಆದರೆ, ಅದೇನು ಕಾರಣವೋ ನನ್ನ ಮನಸ್ಸು ಹಾಗೆ ಮಾಡಲು ಹಿಂಜರಿಯುತ್ತದೆಯಲ್ಲ\! ಸರ್ವಜ್ಞನೂ, ಆನಂದಮಯನೂ, ಸರ್ವಸಮರ್ಥನೂ ಆದ ಸ್ವಾಮಿಗೆ ಏನನ್ನಾದರೂ ಸಮರ್ಪಿಸಿ, ಅವನನ್ನು ಸೇರಬಾರದೇ? 



ಭಗವಂತನ ಕಡೆಗೆ ಮನಸ್ಸು ವಾಲಲು ಅದಕ್ಕೆ ತಕ್ಕಹಾಗೆ ಆ ದಾರಿಯಲ್ಲಿ ಅದಕ್ಕೆ ಅಭ್ಯಾಸ ಮಾಡಿಸಬೇಕು. ಇಲ್ಲವಾದರೆ, ಅದು ಇಂದ್ರಿಯಗಳ ಕಡೆಗೆ ಹರಿದು, ಸಂಸಾರದಲ್ಲಿಯೇ ಹೆಣಗುತ್ತಾ ಪಾಪಗಳನ್ನೆಸಗುತ್ತಾ ಇರಬಯಸುತ್ತದೆ. 



೩೪. ಪಾಲಾೞಿ ನೀಕಿಡಕ್ಕೂಮ್ ಪಣ್ ಬೈ ಯಾಮ್ ಕೇಟ್ಟೇಯುಮ್

ಕಾಲಾೞುಮ್ ನೆಂಜೞಿಯುಮ್ ಕಣ್ ಶುೞಲುಮ್, - ನೀಲಾೞಿ

ಶ್ಶೋದಿಯಾಯ್\! ಆದಿಯಾಯ್\! ತೊಲ್ ವಿನೈಯೆಮ್ಬಾಲ್ ಕಡಿಯುಮ್,

ನೀದಿಯಾಯ್\! ನಿಱ್ ಶಾರ್ ನ್ದು ನಿನ್ ಱು. 



ಪಾಲ್ ರ್ೞಿ = ಪಾಲ್ಗಡಲಲ್ಲಿ, ನೀ = ನೀನು, ಕಿಡಕ್ಕುಮ್ = ಪವಡಿಸಿರುವ, ಪಣ್ ಬೈ = ರೀತಿಯನ್ನು, ಯಾಮ್ = ನಾವು, ಕೇಟ್ಟೇಯುಮ್ = ಕೇಳಿದರೇಯೇ, ಕಾಲ್ ಆಱುಮ್ = ಕಾಲು ಸೋಲುತ್ತದೆ, ನೆಂಜು ಅೞಿ ಯುಮ್ = ಮನಸ್ಸು ಶಿಥಿಲಗೊಳ್ಳುತ್ತದೆ, ಕಣ್ ಶುೞಲುಮ್ = ಕಣ್ಣು ಸುತ್ತುಬರುತ್ತದೆ, ನೀಲಾೞಿ ಶೋದಿಯಾಯ್ = ನೀಲಕಡಲಿನ ತೇಜಸ್ಸಿನವನೇ, ಆದಿಯಾಯ್ = ಆದಿಮೂಲನೇ, ತೊಲ್ ವಿನೈ = ಪುರಾತನ ಪಾಪಕರ್ಮ್ಗಳು, ಎಮ್ಬಾಲ್ = ನನ್ನಬಳಿ, ಕಡಿಯುಮ್ = ತೊಲಗಿಸುವ, ನೀದಿಯಾಯ್ = ಸ್ವಭಾವವುಳ್ಳವನೇ, ನಿನ್ ಶಾರ್ ನ್ದು = ನಿನ್ನನ್ನು ಸೇರಿ, ನಿನ್ ಱು = ಇರುತ್ತಾ. 



ನೀಲಕಡಲಿನ ಪ್ರಕಾಶವುಳ್ಳವನೇ, ಆದಿಕಾರಣನೇ, ನನ್ನ ಪುರಾತನ ಪಾಪಕರ್ಮಗಳನ್ನೂ ತೊಲಗಿಸತಕ್ಕ ಸ್ವಭಾವವುಳ್ಳವನೇ, ನಿನ್ನನ್ನು ಸೇರಿ ಇರುತ್ತಾ, ಪಾಲ್ಗಡಲಲ್ಲಿನೀನು ಪವಡಿಸಿರುವ ರೀತಿಯನ್ನುನಾವು ಕೇಳಿದರೇಯೇ ನಮ್ಮ ಕಾಲುಗಳು ಸೋಲುತ್ತವೆ, ಮನಸ್ಸು ಶಿಥಿಲಗೊಳ್ಳುತ್ತದೆ \(ಅಳಿಯುತ್ತದೆ\), ಮತ್ತು ಕಣ್ಣು ಸುತ್ತು ಬರುತ್ತದೆ. 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ಆದಿಕಾರಣನೇ, ನೀನು ಪಾಲ್ಗಡಲಲ್ಲಿ ಪವಡಿಸಿರುವ ರೀತಿಯನ್ನು ನಾವು ಕೇಳಿದರೇಯೇ ಸಾಕು: ನಮ್ಮ ಅಂಗಾಂಗಗಳೆಲ್ಲವೂ ಉಡುಗಿ ಹೋಗುತ್ತವೆ. ಮನಸ್ಸು ಅಳಿದು ಹೋಗುತ್ತದೆ. ನಿನ್ನ ಬಳಿ ಸಾರಿ ಸೇವೆ ಮಾಡುವುದಾದರೂ ಹೇಗೆ ಎನಿಸುತ್ತದೆ. ನನ್ನೆಲ್ಲ ಪಾಪಗಳನ್ನೂ ನೀಗಿಸುವ ಸ್ವಭಾವವುಳ್ಳವನಾದ ನೀನು ನನಗೆ ನಿನ್ನ ಸೇವೆ ಮಾಡಲು ಒತ್ತಾಸೆ ಕೊಡಬೇಕು. ಇದು ನನ್ನ ಪ್ರಾರ್ಥನೆ.



ಭಗವಂತನನ್ನು ನಾವು ಸೇರಿದೆವೆಂದರೆ, ನಮ್ಮಮನಸ್ಸೂ ಇಂದ್ರಿಯಗಳೂ ಎಲ್ಲವೂ ನಾಶವಾಗುತ್ತವೆ. ಭಗವತ್ಸೇವೆಯಲ್ಲಿಯೇ ನಾವು ಸದಾ ಆನಂದದಿಂದ ತೊಡಗಿರಲು ಅವಕಾಶವಾಗುತ್ತದೆ. 



೩೫. ನಿನ್ ಱು ಮಿರುನ್ದುಮ್ ಕಿಡನ್ದುಮ್ ತಿರಿನ್ದುಮ್,

ಒನ್ ಱುಮೋ ವಾಟ್ರಾನೆನ್ನೆಂಜಹಲಾನ್, - ಅನ್ ಱಙ್ಗೈ

ವನ್ ಪುಡೈಯಾಲ್ ಪೊನ್ ಪೆಯರೋನ್ ವಾಯ್ ತಹರ್ತ್ತುವೂರ್ ವಿಡಾನ್ದಾನ್,

ಅನ್ಬುಡೈಯಾನನ್ ಱೇ ಅವನ್, 



ನಿನ್ ಱುಮ್ = ನಿಂತಾದರೂ, ಇರುನ್ದುಮ್ = ಕುಳಿತಾದರೂ, ಕಿಡನ್ದುಮ್ = ಮಲಗಿಯಾದರೂ, ತಿರಿನ್ದುಮ್ = ತಿರುಗಾಡಿಯಾದರೂ, ಒನ್ ಱುಮ್ = ಸ್ವಲ್ಪವಾದರೂ, ಓವಾಟ್ರಾನ್ = ಬೇಸರಗೊಳ್ಳುವುದಿಲ್ಲ \(ಅತೃಪ್ತಿಪಡುವುದಿಲ್ಲ\), ಎನ್ ನೆಂಜು = ನನ್ನ ಅಂತರಂಗವನ್ನು, \(ಬಿಟ್ಟು\) ಅಹಲಾನ್ = ಅಗಲುವುದಿಲ್ಲ, ಅನ್ ಱು = ಅಂದು, ಅಮ್ಕೈ \(ಅಮ್ \+ ಕೈ = ಅಙ್ಗೈ\) = ಸುಂದರವಾದ \(ತನ್ನ\) ಕೈಗಳಿಂದ, ವನ್ ಪುಡೈಯಾಲ್ = ಬಲವಾದ ಆರ್ಭಟಾದಿಂದ \(ಘರ್ಜನೆಯಿಂದ\), ಪೊನ್ ಪೆಯರೋನ್ = ಹಿರಣ್ಯಕಶಿಪುವಿನ, ವಾಯ್ = ಬಾಯನ್ನು, ತಹರ್ ತ್ತು = ಅಡಗಿಸಿ, ಮಾರ್ ವು = ಎದೆಯನ್ನು, ತಡನ್ದಾನ್= ತಹರ್ ತ್ತು = ಅಡಗಿಸಿ, ಮಾರ್ ವು = ಎದೆಯನ್ನು, ಇಡನ್ದಾನ್ ತಹರ್ ತ್ತು = ಅಡಗಿಸಿ, ಮಾರ್ ವು = ಎದೆಯನ್ನು, ಇಡನ್ದಾನ್ = ಸೀಳಿದವನು, ಅನ್ಬು ಉಡೈಯಾನ್ = ಪ್ರೇಮವುಳ್ಳವನು, ಅನ್ ಱೇ ಅವನ್ = ಅಲ್ಲವೇ ಅವನು. = ಪ್ರೇಮವುಳ್ಳವನು, ಅನ್ ಱೇ ಅವನ್ = ಅಲ್ಲವೇ ಅವನು.



ನಿಂತಾಗಲಿ, ಕುಳಿತಾಗಲಿ, ಮಲಗಿಯಾಗಲಿ, ತಿರುಗಾಡಿಯಾಗಲಿ, \(ಅವನು\) ಸ್ವಲ್ಪವೂ ಬೇಸರಗೊಳ್ಳುವುದಿಲ್ಲ \(ಅತೃಪ್ತಿಪಡುವುದಿಲ್ಲ\), ನನ್ನ ಅಂತರಂಗವನ್ನು ಬಿಟ್ಟು ಅಗಲುವುದಿಲ್ಲ. ಅಂದು, ತನ್ನ ಸುಂದರವಾದ ಕೈಗಳಿಂದ, ಬಲವಾಗಿ ಘರ್ಜಿಸುವ ಹಿರಣ್ಯಕಶಿಪುವಿನ ಬಾಯನ್ನು ಅಡಗಿಸಿ, ಅವನ ಎದೆಯನ್ನು ಸೀಳಿದವನೂ, ಪ್ರೇಮವುಳ್ಳವನೂ ಅವನೇ ಅಲ್ಲವೇ? 



ಭಗವಂತನು ಪ್ರೇಮಪೂರ್ಣನು, ದಯಾಮಯನು ಎಂಬುದಕ್ಕೆ ಒಂದು ನಿದರ್ಶನವನ್ನು ಕೊಡುತ್ತಾ, ಆಳ್ವಾರರು ತಮ್ಮಮೇಲೆ ಭಗವಂತನಿಗೆ ಎಷ್ಟು ಕೃಪೆ ಎನ್ನುತ್ತಾರೆ.



ಆಳ್ವಾರರು ಹೇಳುತ್ತಾರೆ: ಸ್ವಾಮಿಯು ತನ್ನನ್ನು ದೃಢವಾಗಿ ನಂಬಿದ್ದ ಪ್ರಹ್ಲಾದ ಬಾಲಕನನ್ನು ಕರುಣೆಯಿಂದ ರಕ್ಷಿಸುವುದಕ್ಕೆಂದು, ನರಹರಿಯಾಗಿ ಅವತರಿಸಿ, ಹಿರಣ್ಯಕಶಿಪುವಿನ ಘರ್ಜಿಸುವ ಬಾಯನ್ನು ಮುಚ್ಚಿಸಿ, ಅವನ ಎದೆಯನ್ನು ತನ್ನ ಸುಂದರವಾದ ಕೈಗಳಿಂದಲೇ ಸೀಳಿಹಾಕಿದನಲ್ಲವೇ\! ಪ್ರೇಮಮೂರ್ತಿಯಾಗಿ ಅವನು ನನ್ನ ಅಂತರಂಗದಲ್ಲಿ ಸ್ವಲ್ಪವೂ ಬೇಸರಗೊಳ್ಳದಂತೆ, ನಿಂತೋ, ಕುಳಿತೋ, ಮಲಗಿಯೋ, ನೆಲಸಿದ್ದಾನೆ. 



“ನಿಂತು, ಕುಳಿತು, ಮಲಗಿ” – ಎಂಬ ಪದಗಳು, ಭಗವಂತನು ಭೂಲೋಕದಲ್ಲಿ ಅರ್ಚಾವತಾರಿಯಾಗಿ ಬೇರೆ ಬೇರೆಕ್ಷೇತ್ರಗಳಲ್ಲಿ ನೆಲಸಿರುವುದನ್ನು ತಿಳಿಸುತ್ತದೆ ಎನ್ನುತ್ತಾರೆ. 



೩೬. ಅವನಾ ಮಿವನಾಮುವನಾಮ್, ಮಟ್ರುಮ್ ಪ

ರವನಾ ಮವನೆನ್ ಱಿರಾದೇ, - ಅವನಾಮ್

ಅವನೇ ಯೆನತ್ತೆಳಿನ್ದು ಕಣ್ಣನುಕ್ಕೇ ತೀರ್ ನ್ದಾಲ್,

ಅವನೇ ಯೆವನೇಲು ಮಾಮ್. 



ಅವನಾಮ್ = ಅಂಥವನಂತೆ, ಇವನಾಮ್ = ಇಂಥವನಂತೆ, ಉವನಾಮ್ = ಇನ್ನೊಂದು ಬಗೆಯವನಂತೆ, ಮಟ್ರು = ಮತ್ತು, ಉಮ್ಬರವನ್ = ಅಮರರಿಗೆ ಸೇರಿದವನು, ಎನ್ ರ್ಸು = ಎಂದು, ಇರಾದೇ = ಇರದಂತೆ, ಅವನ್ ಆಮ್ ಅವನೇ = ಅವನು ಅವನೇ \(ಅವನೇ ಸರ್ವೇಶ್ವರನು\) ಎನ = ಎಂದು, ತೆಳಿನ್ದು = ತಿಳಿದುಕೊಂಡು, ಕಣ್ಣನುಕ್ಕೇ = ಆಕರ್ಷಕನಾದವನಿಗೆಯೇ, ತೀರ್ ನ್ದಾಲ್ = ದಾಸನಾದರೆ, ಅವನೇ = ಆ ಸ್ವಾಮಿಯೇ, ಎವನೇಲುಮ್ = ಎಲ್ಲರನ್ನೂ ರಕ್ಷಿಸುವವನು \(ಎಲ್ಲರನ್ನೂ ಆಳುವವನು\), ಆಮ್ = ಆಗುತ್ತಾನೆ.



ಅವನು ಅಂಥವನು, ಇಂಥವನು, ಇನ್ನೊಂದು ಬಗೆಯವನು, ಮತ್ತು ಅಮರರಿಗೆ ಸೇರಿದವನು ಎಂದು \(ಯೋಚಿಸುತ್ತಾ\) ಇರದಂತೆ, ಅವನು ಅವನೇ ಎಂದು ತಿಳಿದುಕೊಂಡು ಅತ್ಯಾಕರ್ಷಕನಾದ ಅವನಿಗೆ ದಾಸನಾದರೆ, ಅವನೇ ಎಲ್ಲರನ್ನೂ\(ಎಲ್ಲ ಕಾಲದಲ್ಲೂ\) ರಕ್ಷಿಸುವವನು \(ಆಳುವವನು\) ಆಗುತ್ತಾನೆ. 



ಆಳ್ವಾರರು ಹೇಳುತ್ತಾರೆ: ಭಗವಂತನ ಸ್ವರೂಪವನ್ನು ಕುರಿತಾಗಲಿ, ಸ್ವಭಾವವನ್ನು ಕುರಿತಾಗಲಿ, ಅವತಾರಗಳನ್ನು ಕುರಿತಾಗಲಿ, ಇನ್ನಿತರ ವಿಷಯಗಳನ್ನು ಕುರಿತಾಗಲಿ, ಯಾರಿಗೂ ಎಟುಕದವನೆಂದಾಗಲಿ – ಬಗೆಬಗೆಯಾಗಿ ಯೋಚಿಸುತ್ತಾ ಮನದಲ್ಲಿ ಸಂಶಯಗಳನ್ನೂ ಅನುಮಾನಗಳನ್ನೂ ತುಂಬಿಕೊಳ್ಳಬಾರದು. ಅವನು ಅವನೇ – ಸರ್ವೇಶ್ವರ, ಸರ್ವರಕ್ಷಕ – ಎಂದು ನಂಬಿ, ಅವನ ದಾಸನಾಗುವುದರಿಂದ, ಅವನು ನಮ್ಮನ್ನು ಎಲ್ಲ ಕಾಲಗಳಲ್ಲೂ ರಕ್ಷಿಸುತ್ತಾನೆ. 



೩೭. ಆಮಾಱಱಿವುಡೈಯಾ ರಾವದರಿದನ್ ಱೇ ?

ನಾಮೇ ಯದುವುಡೈಯೋಮ್ ನನ್ನೆಂಜೇ\! ಪೂಮೇಯ್

ಮದುಕರಮೇ ತಣ್ಡುೞಾಯ್ ಮಾಲಾರೈ, ವಾೞ್ ತ್ತಾಮ್

ಅದುಕರಮೇ ಅನ್ ಬಾಲಮೈ



ಆಮ್ ಆಱು = ತಕ್ಕದ್ದಾಡ, ಅಱವು = ತಿಳಿವಳಿಕೆಯನ್ನು, ಉಡೈಯಾರ್ = ಉಳ್ಳವರು, ಆವದು= ಆಗುವುದು, ಅರಿದುಅನ್ ಱೇ = ಅಪರೂಪವಲ್ಲವೇ, ನಾಮೇ = ನಾವೇ, ಅದು = ಅದನ್ನು, ಉಡೈಯೋಮ್ = ಉಳ್ಳವರಾಗಿದ್ದೇವೆ, ನಲ್ನೆಂಜೇ = \(ನನ್ನ\) ಒಳ್ಳೆಯ ಮನಸ್ಸೇ, ಪೂ ಮೇಯ್ = ಹೂವಿನಲ್ಲಿ ಉಣ್ಣುವ, ಮದುಕರ್ಅಮ್ = ದುಂಬಿಯು, ಮೇ = ಆಶಿಸುವ, ತಣ್ = ತುೞಾಯ್ = ತಂಪಾದ ತುಲಸಿಯ ಹಾರವನ್ನು ಧರಿಸಿರುವ, ಮಾಲಾರೈ = ಮೋಹಕಾರಕನನ್ನು, ವಾಳತ್ತು ಆಮ್ = ಸ್ತುತಿಸುವುದಾದ \(ಪೂಜಿಸುವುದಾದ\), ಅದು ಕರಮೇ = ಆ ಕೈಗಳನ್ನೇ, ಅನ್ ಬಾಲ್ = ಪ್ರೀತಿಯಿಂದ \(ಭಕ್ತಿಯಿಂದ\), ಅಮೈ = ಸಿದ್ಧಪಡಿಸಿಕೋ.



ತಕ್ಕ ತಿಳಿವಳಿಕೆಯನ್ನು ಉಳ್ಳವರಾಗುವುದು ಅಪರೂಪವೇ ಅಲ್ಲವೇ? \(ನನ್ನ\) ಒಳ್ಳೆಯಮನಸ್ಸೇ, ನಾವು ಅದನ್ನು ಪಡೆದಿದ್ದೇವೆ. ಹೂವಿನಲ್ಲಿ ಉಣ್ಣುವ ದುಂಬಿ ಆಶಿಸುವ ತಂಪಾದ ತುಲಸಿಯ ಹಾರವನ್ನು ಧರಿಸಿರುವ ಮೋಹಕಾರಕನನ್ನು ಪೂಜಿಸುವಂಥ ಆ ಕೈಗಳನ್ನೇ ಭಕ್ತಿಯಿಂದ ಸಿದ್ಧಪಡಿಸಿಕೋ.



ಇಲ್ಲಿ, ಆಳ್ವಾರರು ತಮ್ಮ ಮನಸ್ಸಿಗೆ ಬಲುಸುಂದರವಾದ ರೀತಿಯಲ್ಲಿ ಹಿತವಚನ ನುಡಿಯುತ್ತಿದ್ದಾರೆ. 



ಇಂದ್ರಿಯಗಳು ಸೆಳೆದಂತೆ ಮನಸ್ಸನ್ನು ಬಿಟ್ಟು, ಅವು ತರುವ ಅಲ್ಪವಾದ ಕ್ಷಣಿಕ ಸುಖದಲ್ಲಿಯೇ ಕಾಲಕಳೆಯುವುದು ತಪ್ಪು ತಿಳಿವಳಿಕೆ. ಭಗವಂತನನ್ನು ದೃಢವಾಗಿ ನಂಬಿ, ಅವನ ಆಶ್ರಯವನ್ನು ಕೋರಿ, ಭಕ್ತಿಯಿಂದ ಅವನನ್ನು ಸ್ತುತಿಸುತ್ತಾ ಪೂಜಿಸುತ್ತಾ ಕಾಲಕಳೆಯುವುದು ಉತ್ತಮವಾದ ತಿಳಿವಳಿಕೆ ಒಳ್ಳೆಯ ತಿಳಿವಳಿಕೆ ಬರುವುದು ಬಲು ಅಪರೂಪ. ಅದನ್ನು ಪಡೆದುಕೊಂಡಾಗ ಅದನ್ನು ಸಾರ್ಥಕಗೊಳಿಸಿಕೊಳ್ಳಲೇಬೇಕು. 



ಆಳ್ವಾರರು ಹೇಳುತ್ತಾರೆ: ನನ್ನ ಒಳ್ಳೆಯ ಮನಸ್ಸೇ, ಹೂವಿನಿಂದ ಹೂವಿಗೆ ಹಾರಾಡುತ್ತಾ, ಹೂವನ್ನೇ ಹುಡುಕುತ್ತಾ, ಅದರ ಮಕರಂದವನ್ನು ಕುಡಿಯುತ್ತಾ ಕಾಲ ಕಳೆಯುವ ದುಂಬಿಯೂ ಸಹ ಭಗವಂತನ ಕಡೆಗೆ ಆಕರ್ಷಿತವಾಗುತ್ತದೆ. ಅವನು ಧರಿಸಿರುವ ತಂಪಾದ ತುಲಸಿಯ ಹಾರಕ್ಕಾಗಿ ಆಶಿಸುತ್ತದೆ. ಪ್ರಾಪಂಚಿಕವಾದ ಕ್ಷಣಿಕ ಸುಖವನ್ನು ಅರಸಿ ಅಲೆದಾಡುವುದು ಸರಿಯಲ್ಲವೆಂದು ನಮಗೆ ಅರಿವಾಗಿದೆ. ಅಪರೂಪವಾದ ಆ ಅರಿವಿನಂತೆ ನಾವೂ ಸಹ ಮೋಹಕಾರಕನಾದ ಭಗವಂತನನ್ನು ಭಕ್ತಿಯಿಂದ ಪೂಜಿಸಲು, ಅವನ ಸೇವೆಮಾಡಲು ನಮ್ಮ ಕೈಗಳನ್ನು \(ನಮ್ಮ ಇಂದ್ರಿಯಗಳನ್ನು\) ಸಿದ್ಧಪಡಿಸಿಕೊಳ್ಳೋಣ. 



೩೮. ಅಮೈಕ್ಕುಮ್ ಪೊೞುದುಂಡೇ? ಆರಾಯಿಲ್ ನೆಂಜೇ?

ಇಮೈಕ್ಕುಮ್ ಪೊೞುದು ಮಡೈಚ್ಚಿ – ಕುಮೈತ್ತಿಱಙ್ಗಳ್

ಏಶಿಯೇ ಯಾಯಿನುಮೀನ್ ತುೞಾಯ್ ಮಾಯನೈಯೇ,

ಪೇಶಿಯೇ ಪೋಕ್ಕಾಯ್ ಪಿಱೈ. 



ಅಮೈಕ್ಕುಮ್ = ವ್ಯರ್ಥವಾಗಿ ಕಳೆಯಲು, ಪೊೞುದು ಉಣ್ಡೇ = ಕಾಲವಿದೆಯೇ? ಆರಾಯಿಲ್ = ಗಮನಿಸಿ \(ವಿಚಾರಿಸಿ\) ನೋಡಿದರೆ, ನೆಂಜೇ = ಮನಸ್ಸೇ, ಇಮೈಕ್ಕೂಮ್ ಪೊೞುದುಮ್ = ರೆಪ್ಪೆ ಬಡಿಯುವಷ್ಟು ಕಾಲವನ್ನೂ ಸಹ, ಇಡೈಚ್ಚಿ = ಗೊಲ್ಲತಿಯು \(ಯಶೋದೆಯು\), ಕುಮೈ ಶಿಱಙ್ಗಳ್ = ಅನುಭವಿಸಿದ ರೀತಿಗಳನ್ನು, ಏಶಿಯೇ ಆಯಿನುಮ್ = ಪರಿಹಾಸ್ಯಮಾಡಿಯಾದರೂ, ಈನ್ = ಭೋಗ್ಯವಾದ ತುೞಾಯ್ = ತುಲಸಿಯ, ಮಾಯನೈಯೋ = ಆಶ್ಚರ್ಯಕಾರಿಯನ್ನೇ, ಪೇಶಿಯೇ = \(ವಿವರಿಸಿ\) ಹೇಳಿಯೇ ಆದರೂ, ಪೋಕ್ಕಾಯ್ = ಕಳೆದುಕೋ, ಪಿಱೈ = ಪಾಪಗಳನ್ನು, 



ಮನಸ್ಸೇ, ಗಮನಿಸಿ ನೋಡಿದರೆ, ವ್ಯರ್ಥವಾಗಿ ಕಳೆಯಲು ಕಾಲವಿದೆಯೇ? ರೆಪ್ಪೆ ಬಡಿಯುವಷ್ಟು ಕಾಲವನ್ನೂ ಸಹ ಗೊಲ್ಲತಿಯಾದ ಯಶೋದೆಯು ಅನುಭವಿಸಿದ ರೀತಿಗಳನ್ನು ಪರಿಹಾಸ್ಯ ಮಾಡಿಯಾದರೂ ಭೋಗ್ಯವಾದ ತುಲಸಿಯ ಮಾಲೆಯನ್ನು ಧರಿಸಿದ ಆಶ್ಚರ್ಯಕಾರಿಯನ್ನೇ \(ವರ್ಣಿಸಿ\) ಹೇಳಿಯಾದರೂ \(ನಿನ್ನ\) ಪಾಪಗಳನ್ನು ಕಳೆದುಕೋ.



ಭಗವಂತನು ಶ್ರೀಕೃಷ್ಣಾವತಾರಿಯಾಗಿ, ನಡೆಸಿದ ಬಾಲಲೀಲೆಗಳನ್ನೂ, ತನ್ನತಾಯಿ ಯಶೋದೆಗೆ ಕೊಟ್ಟ ಕಷ್ಟಸಂಕಟಗಳನ್ನೂ ಯಾವ ವಿಧದಲ್ಲಾದರೂ ಸ್ಮರಿಸಿಕೊಳ್ಳುವುದರಿಂದ ಬರುವ ಫಲವೇನು ಎಂಬುದನ್ನು ಇಲ್ಲಿ ಹೇಳಲಾಗುತ್ತದೆ 



ಆಳ್ವಾರರು ಹೇಳುತ್ತಾರೆ: ಮನಸ್ಸೇ, ವ್ಯರ್ಥವಾಗಿ ಕಳೆಯಲು ಸಮಯವೇ ಇಲ್ಲವೆಂಬುದನ್ನು ಗಮನಿಸು. ಗೊಲ್ಲತಿಯಾದ ಯಶೋದೆ ಅನುಭವಿಸಿದ ರೀತಿಗಳನ್ನು ಅತ್ಯಲ್ಪಕಾಲವಾದರೂ \(ಕ್ಷಣಕಾಲವಾದರೂ\) ಸ್ಮರಿಸಿಕೋ. ಒಂದು ವೇಳೆ ಅವುಗಳನ್ನು ಪರಿಹಾಸ್ಯಮಾಡಿಯಾದರೂ ಸರಿ. ಇದರಿಂದ ನಿನ್ನ ಪಾಪಗಳೆಲ್ಲವೂ ಕಳೆದುಹೋಗುವುವು. 



ಭಗವಂತನ ಗುಣಸ್ವಭಾವಾದಿಗಳನ್ನೂ, ನಾನಾಲೀಲೆಗಳನ್ನೂ ಹೇಗಾದರೂ ಸ್ಮರಿಸಿಕೊಳ್ಳುವುದರಿಂದ ನಮ್ಮ ಪಾಪಗಳನ್ನು ಕಳೆದುಕೊಳ್ಳಬಹುದು. 



೩೯. ಪಿಱೈಕ್ಕ ಮುಯನ್ ಱೋಮೋ? ನೆಂಜಮೇ\! ಪೇಶಾಯ್,

ತೞೈಕ್ಕುನ್ತುೞಾಯ್ ಮಾರ್ ವನ್ ತನ್ನೈ, - ಅೞೈತ್ತೊರುಹಾಲ್

ಪೋಯುಪಹಾರಮ್ ಪೊಲಿಯಕ್ಕೊಳ್ಳಾದು, ಅವನ್ ಪುಹೞೇ

ವಾಯುಪಹಾರಙ್ಗೊಣ್ಡ ವಾಯ್ ಪ್ಪು. 



ಪಿೞೈಕ್ಕ = ಪಾಪಗಳನ್ನು ಮಾಡುವುದರಲ್ಲೇ, ಮುಯನ್ ಱೋಮೋ = ಮುನ್ನುಗ್ಗಬಹುದೇ, ನೆಂಜಮೇ = ಮನಸ್ಸೇ, ಪೇಶಾಯ್ = ಹೇಳು, ತಳೈಕ್ಕೂಮ್ = ಹುಲುಸಾಗಿ ಬೆಳೆದಿರುವ, ತುೞಾಯ್ ಮಾರ್ ವನ್ ತನ್ನೈ = ತುಲಸಿಯ ಮಾಲೆಯನ್ನು ಧರಿಸಿರುವವನನ್ನು, ಅೞೈತ್ತು = ಕೂಗಿ ಕರ್ದು, ಒರುಕಾಲ್ = ಒಂದು ಸಮಯದಲ್ಲಿ, ಪೋಯ್ = ಹೋಗಿ, ಉಪಹಾರಮ್ = ಉಪಚಾರವನ್ನು \(ಸೇವೆಯನ್ನು\) ಪೊಲಿಯ = ಭವ್ಯವಾಗಿ \(ಮನಸಾರ, ತೃಪ್ತಿಕರವಾಗಿ\), ಕೊಳ್ಳಾದು = ಕೈಗೊಳ್ಳದಂತೆ, ಅವನ್ ಪುಹಱೇ = ಅವನ ಹೊಗಳಿಕೆಯನ್ನೇ, ವಾಯ್ ಉಪಹಾರಮ್ = ಬಾಯ ಉಪಚಾರವಾಗಿ, ಕೊಣ್ಡ = ಕೈಗೊಳ್ಳುವ, ವಾಯ್ ಪ್ಪು = ಅನುಕೂಲಸ್ಥಿತಿ. 



ಪಾಪಗಳನ್ನು ಮಾಡುವುದರಲ್ಲೇ ಮುನ್ನುಗುವುದೇ? ಹುಲುಸಾಗಿ ಬೆಳೆದ ತುಲಸಿಯ ಹಾರವನ್ನು ಎದೆಯಲ್ಲಿ ಧರಿಸಿರುವವನನ್ನು, ಒಂದು ಸಮಯದಲ್ಲಿ ಕೂಗಿ ಕರೆದು, ಹೋಗಿ, ಭವ್ಯವಾಗಿ \(ಮನಸಾರ, ತೃಪ್ತಿಕರವಾಗಿ\) ಉಪಚಾರವನ್ನು \(ಸೇವೆಯನ್ನು\) ಕೈಗೊಳ್ಳದಂತೆ ಅವನ ಹೊಗಳಿಕೆಯನ್ನೇ ಬಾಯ ಉಪಚಾರವಾಗಿ ಕೈಗೊಳ್ಳುವಸ್ಥಿತಿ, ಮನಸ್ಸೇ, ಹೇಳು.



ತಮ್ಮ ಮನಸ್ಸಿಗೆ ಆಳ್ವಾರರು ತಕ್ಕ ರೀತಿಯಲ್ಲಿ ಸವಾಲು ಹಾಕಿದ್ದಾರೆ: ಭಗವಂತನಿಗೆ ಉಪಚಾರವನ್ನು ನಡೆಸಬೇಕು ಎಂಬುದು ಸರಿ. ಅದೇನು ಬಾಯ ಉಪಚಾರಮಾತ್ರವೇ, ಅಥವಾ ಪರಮಪದದಲ್ಲಿ ಸೇರಿ ಅವನಿಗೆ ತೃಪ್ತಿಕರವಾಗಿ ಉತ್ಸಾಹದಿಂದ ಉಪಚಾರಮಾಡುವುದೇ? 



ಆಳ್ವಾರರು ಹೇಳುತ್ತಾರೆ: ಮನಸ್ಸೇ, ನೀನೇ ಹೇಳು – ಪಾಪಗಳನ್ನು ಮಾಡುತ್ತಲೇ, ಭಗವಂತನನ್ನು ಬಾಯ ಉಪಚಾರ ಮಾಡುತ್ತಿರುವುದು ಒಳ್ಳೆಯದೇ? ಅಥವಾ ಪರಮಪದವನ್ನುಸೇರಿ, ಉತ್ಸಾಹದಿಂದ ಅವನಿಗೆ ತೃಪ್ತಿಕರವಾಗಿ ಉಪಚಾರಮಾಡುತ್ತ ಮಾಡುತ್ತಿರುವುದೇ? 



೪೦. ವಾಯ್ ಪ್ಪೋ ವಿದುವೊಪ್ಪ ಮಟ್ರಿಲ್ಲೈ ವಾ ನೆಂಜೇ\!

ಪೋಯ್ಪ್ಪೋ ಒಯ್ ವೆನ್ನರಹಿಲ್ ಪೂವಿಯೇಲ್, - ತೀಪ್ಪಾಲ

ಪ್ಪೇಯ್ ತ್ತಾಯುಯಿರ್ ಕಲಾಯ್ ಪ್ಪಾಲುಣ್ಡು, ಅವಳುಯಿರೈ

ಮಾಯ್ ತ್ತಾನೈವಾೞ್ ತ್ತೇ ವಲಿ. 



ವಾಯ್ ಪ್ಪೊ = ಅನುಕೂಲವಾದ ಸ್ಥಿತಿ ಎಂದರೆ, ಇದು ಒಪ್ಪ = \(ನಮಗೆ\) ಇದು ಒಪ್ಪುವಂಥಾದ್ದು, ಮಟ್ರು ಇಲ್ಲೈ = ಬೇರೆ ಯಾವುದು ಇಲ್ಲ. ವಾ ನೆಂಜೇ = ಬಾ \(ನನ್ನ\) ಮನಸ್ಸೇ, ಪೋಯ್ ಪೋಯ್ = ಮತ್ತೆಮತ್ತೆ \(ಹೋಗಿಹೋಗಿ\), ವೆಮ್ ನರಹಿಲ್ = ಕ್ರೂರವಾದ ನರಕದಲ್ಲಿ, ಪೂವಿಯೇಲ್ = ಬೀಳುವೆಯೇಕೆ, ತೀಪಾಲ = ಕೆಟ್ಟ ಸ್ವಭಾವದವಳಾದ, ಪೇಯ್ ತಾಯ್ = ರಾಕ್ಷಸಿ \(ವಂಚಕಿಯಾದ\) ತಾಯಿಯ, ಉಯಿರ್ ಕಲಾಯ್ = ಪ್ರಾಣಗಳನ್ನು ಕಲೆತ, ಪಾಲ್ ಉಣ್ಡು = ಹಾಲನ್ನುಂಡು, ಅವಳ್ ಉಯಿರೈ = ಅವಳ ಪ್ರಾಣಗಳನ್ನು, ಮಾಯ್ ತ್ತಾನೈ = ಮುಗಿಸಿದವನ, ವಾೞ್ತ್ತೇ = ಸ್ತುತಿಯೋವಲಿ = \(ನಮಗೆ\) ಬಲ\(ರಕ್ಷಣೆ\). 



ಇದು ನಮಗೆ ತಕ್ಕದ್ದಾದ ಅನುಕೂಲಸ್ಥಿತಿ. ಬೇರೆ ಯಾವುದೂಇಲ್ಲ, ಬಾ \(ನನ್ನ\) ಮನಸ್ಸೇ\! ಕ್ರೂರವಾದ ನರಕದಲ್ಲಿ ಮತ್ತೆಮತ್ತೆ ಹೋಗಿ ಬೀಳುವೆಯೇಕೆ? ಕೆಟ್ಟ ಸ್ವಭಾವದವಳಾದ ರಾಕ್ಷಸಿಯ ಪ್ರಾಣಗಳನ್ನು ಕಲೆತ ಹಾಲನ್ನುಂಡು, ಅವಳ ಪ್ರಾಣಗಳನ್ನೇ \(ಹೀರಿ\) ಮುಗಿಸಿದವನ ಸ್ತುತಿಯೇ ನಮಗೆ ಬಲ ಮತ್ತು ರಕ್ಷಣೆ.



ಆಳ್ವಾರರು ಹೇಳುತ್ತಾರೆ: ಮನಸ್ಸೇ,ಬಾ. ನನ್ನ ಕಿವಿ ಮಾತನ್ನು ಕೇಳು. ಭಗವಂತನನ್ನು ಸ್ತುತಿಸಿ, ಅವನ ಬಳಿ ಸೇರಿ, ಅವನ ಸೇವೆಯಲ್ಲಿ ಉತ್ಸಾಹದಿಂದ ತೊಡಗುವುದೊಂದೇ ನಮಗೆ ಒಳ್ಳೆಯ ರೀತಿ. ಇದರ ಹೊರತು ಬೇರೆ ಯಾವುದೂ ಒಳ್ಳೆಯದಲ್ಲ. ಅವುಗಳನ್ನು ಹಿಡಿಯುವುದರಿಂದ ಮತ್ತೆಮತ್ತೆನಮಗೆ ಕ್ರೂರವಾದ ನರಕಾನುಭವವೇ ಉಂಟಾಗುವುದು. ಅದಕ್ಕೆ ನಾವು ಅವಕಾಶಕೊಡಬಾರದು ತಾಯಿ ಯಶೋದೆಯ ರೂಪದಲ್ಲಿ ಬಂದ ಕ್ರೂರ ರಾಕ್ಷಸಿಯ ವಿಷದ ಹಾಲನ್ನುಂಡು, ಅದರೊಡನೆ ಅವಳ ಪ್ರಾಣಗಳನ್ನೂ ಹೀರಿ ಕೊಂದವನನ್ನು ಸ್ತುತಿಸುತ್ತಿರುವುದೇ ನಮಗೆ ಈ ಲೋಕದಲ್ಲಿ ಬಲ ಮತ್ತು ರಕ್ಷಣೆ.



೪೧. ವಲಿಯ ಮೆನನಿನೈನ್ದು ವನ್ದೆದಿರ್ ನ್ದ ಮಲರ್,

ವಲಿಯ ಮುಡಿಯಿಡಿಯ ವಾಙ್ಗೆ, - ವಲಿಯನಿನ್

ಪೊನ್ನಾೞಿ ಕ್ಕೈಯಾಲ್ ಪುಡೈತ್ತಿಡುದಿ ಕೀಳಾದೇ,

ಪನ್ನಾಳುಮ್ ನಿಱ್ ಕುಮಿ ಪ್ಪಾರ್. 



ವಲಿಯಮ್ = \(ನಾವು\) ಬಲಿಷ್ಠರು. ಎನ = ಎಂದು, \(ಎನ್ನುವಂತೆ\), ವನ್ದು = ಬಂದು, ಎದಿರ್ ನ್ದ = ಎದುರಿಸಿದ, ಮಲ್ಲರ್ = ಜಟ್ಟಿಗಳ, ವಲಿಯ = ಬಲವಾದ, ಮುಡಿ = ತಲೆಗಳು, ಇಡಿಯ = ಪುಡಿಪುಡಿಯಾಗುವಂತೆ, ವಾಙ್ಗಿ = ತೆಗೆದು ವಲಿಯ = ಶಕ್ತಿಪೂರ್ಣವಾದ, ನಿನ್ = ನಿನ್ನ, ಪೊನ್ ಆೞಿ = ಸುಂದರವಾದ ಚಕ್ರಾಯುಧದ, ಕೈಯಾಲ್ = ಕೈಗಳಿಂದ, ಪುಡೈತ್ತು ಇಡುದಿ = ಹೊಡೆದು ಕೆಡವಿದೆ, ಕೀಳಾದೇ = ಕದಲಿ ಹೋಗದಂತೆ, ಪಲ್ ನಾಳುಮ್ = ಬಹುಕಾಲ, ನಿಱ್ಕುಮ್ = ನಿಂತಿರುತ್ತದೆ,ಇಪಾರ್ = ಈ ಭೂಮಿ.



ಬಲಿಷ್ಠರು ನಾವೆನ್ನುವಂತೆ ಬಂದು ಎದುರಿಸಿದ ಜಟ್ಟಿಗಳ ಬಲವಾದ ತಲೆಗಳು ಪುಡಿಪುಡಿಯಾಗುವಂತೆ, ತೆಗೆದು ನಿನ್ನ ಶಕ್ತಿ ಪೂರ್ಣವಾದ ಸುಂದರವಾದ ಚಕ್ರಾಯುಧದ ಕೈಗಳಿಂದ ಹೊಡೆದು ಕೆಡವಿದೆ. ಬಹುಕಾಲದಿಂದ ಕದಲಿ ಹೋಗದಂತೆ ಈ ಭೂಮಿ \(ನೀನಿಟ್ಟ ಸ್ಥಳದಲ್ಲೇ\) ನಿಂತಿದೆ.



ಹಿಂದಿನ ಪಾಶುರದಲ್ಲಿ ಪೂತನಿ ಹೇಗೆ ಸತ್ತಳೆಂಬುದನ್ನು ಕುರಿತು ಹೇಳಲಾಯಿತು. ಇಲ್ಲಿ ನುರಿತ ಮಲ್ಲರುಮಡಿದ ರೀತಿಯನ್ನೂ, ಭೂಮಿಯನ್ನು ಅದರ ಸ್ಥಳದಲ್ಲಿ ನಿಲ್ಲಿಸಿದ ವಿಷಯವನ್ನೂ ಹೇಳಲಾಗುತ್ತದೆ. 



ಮಲ್ಲರನ್ನು ಜಯಿಸಿದ್ದು ಶ್ರೀಕೃಷ್ಣಾವತಾರದ ವಿಷಯ: ಶ್ರೀಕೃಷ್ಣನ ಕಡುಶತ್ರುವಾದ ಕಂಸಾಸುರನು, ಅವನನ್ನು ಕೊಲ್ಲಿಸಲು ನಾನಾಪ್ರಯತ್ನಗಳನ್ನು ನಡೆಸಿದನು. ಧನುರ್ಯಾಗದ ನಿಮಿತ್ತ ಅವನನ್ನು ಮಧುರಾಪುರಿಗೆ ಬರಮಾಡಿಕೊಂಡು, ಅಲ್ಲಿ ಮುಷ್ಠಿಕ, ಚಾಣೂರರೆಂಬ ನುರಿತ ಮಲ್ಲರನ್ನು ಅವನನ್ನೆದುರಿಸಿ ಕೊಂದುಹಾಕುವಂತೆ ಮಾಡಿದ್ದು ಅವುಗಳ ಒಂದು. ಬಾಲಕನಾಗಿದ್ದರೂ ಸಹ ಶ್ರೀಕೃಷ್ಣನು ಆ ಮಲ್ಲರೊಡನೆ ಯುದ್ಧವಾಡಿ, ಅವರ ತಲೆಗಳು ನುಚ್ಚುನೂರುಯಾಗುವಂತೆ ಅವರನ್ನು ಬಡಿದು ಹಾಕಿದನು.



ಭೂಮಿಯನ್ನು ಅದರ ಸ್ವಸ್ಥಾನದಲ್ಲಿ ನಿಲ್ಲಿಸಿದ್ದು ಭಗವಂತನ ಮಹಾವರಾಹಾವತಾರದ ವಿಷಯ. ಹಿರಣ್ಯಾಕ್ಷನೆಂಬ ರಾಕ್ಷಸನು ಭೂಮಿಯನ್ನು ಕದ್ದೊಯ್ದು, ಕಡಲಲ್ಲಿ ಅಡಗಿಕೊಂಡಾಗ, ಭಗವಂತನು ಮಹಾವರಾಹನಾಗಿ ಅವತರಿಸಿ ಕಡಲಲ್ಲಿ ಅಡಗಿದ್ದ ಹಿರಣ್ಯಾಕ್ಷನನ್ನು ಕೊಂದು ಭೂಮಿಯನ್ನು ಉದ್ಧರಿಸಿ, ಅದರ ಸ್ಥಾನದಲ್ಲಿ ನಿಲ್ಲಿಸಿದನು. 



ಆಳ್ವಾರರು ಹೇಳುತ್ತಾರೆ: ಭಗವಂತ ನಿನ್ನ ಅಪ್ರತಿಮ ಪರಾಕ್ರಮಕ್ಕೆ ಎರಡು ನಿದರ್ಶನಗಳಿವೆ. ನೀನಿನ್ನೂ ಬಾಲಕನಾಗಿದ್ದಾಗ, ತಾವೇ ಮಹಾಬಲಶಾಲಿಗಳೆಂದು ಬೀಗುತ್ತಿದ್ದ ನುರಿತ ಜಟ್ಟಿಗಳು. ನಿನ್ನನ್ನು ಎದುರಿಸಿದಾಗ, ನಿನ್ನ ಸುಂದರವಾದ ಕೈಗಳಿಂದ ಅವರ ತಲೆಗಳು ನುಚ್ಚುಗುರಿಯಾಗುವಂತೆ ಅವರನ್ನು ಬಡಿದುಕೊಂದೆ. ಭೂಮಿಯನ್ನು ಹಿರಣ್ಯಾಕ್ಷನು ಕದ್ದೊಯ್ದು ಕಡಲಲ್ಲಿ ಅಡಾಗಿಕೊಂಡಾಗ, ನೀನು ಮಹಾವರಾಹನಾಗಿ ಅವತರಿಸಿ, ಆ ದುಷ್ಟರಾಕ್ಷಸನನ್ನು ಕೊಂದು ಭೂಮಿಯನ್ನು ಅದರ ಸ್ಥಾನದಲ್ಲಿ ನಿಲ್ಲಿಸಿದೆ. 



೪೨. ಪಾರುಣ್ಡಾನ್ ಪಾರುಮಿೞ್ ನ್ದಾನ್ ಪಾರಿಡನ್ದಾನ್ ಪಾರಳನ್ದಾನ್,

ಪಾರಿಡ ಮುನ್ ಪಡೈತ್ತಾ ನೆನ್ಬರಾಲ್, - ಪಾಂಡ

ಮಾವಾನುಮ್ ತಾನಾನಾಲಾರಿಡಮೇ?, ಮಟ್ರೊರುವರ್ ಕ್ಕೂ

ಆ ವಾನ್ ಪುಹಾವಾಲವೈ. 



ಪಾರ್ ಉಣ್ಡಾನ್ = ಭೂಮಿಯನ್ನು \(ಬ್ರಹ್ಮಾಂಡವನ್ನು\) ಕಬಳಿಸಿದನು, ಪಾರ್ = ಭೂಮಿಯನ್ನು, ಉಮೀರ್ ನ್ದಾನ್ = ಮತ್ತೆ ಹೊರಹಾಕಿದನು, ಪಾರ್ ಇಡನ್ದಾನ್ = ಊಮಿಯನ್ನು ಹಿಡಿದು ಎತ್ತಿದನು, ಪಾರ್ ಅಳನ್ದಾನ್ = ಭೂಮಿಯನ್ನು ಅಳೆದುಕೊಂಡನು, ಪಾರ್ ಇಡಮ್ =ಭೂಮಿಯೆಂಬ ಸ್ಥಳವನ್ನು, ಮುನ್ = ಮೊದಲು, ಪಡೈತ್ತಾನ್ = ಸೃಷ್ಟಿಸಿದನು, ಎನ್ಬರ್ ಆಲ್ = ಎಂದು ಹೇಳುವರಾದ್ದರಿಂದ, ಪಾರ್ ಇಡಮ್ = ಭೂಮಿಯೆಲ್ಲವೂ, ಆವಾನುಮ್ = ಆಗಿರುವವನೂ \(ಆಗುವವನೂ\), ಪುಹಾವಾಲ್ = ಸೇರುವುದಕ್ಕೆ, ಅವೈ = ಎಲ್ಲ ಲೋಕಗಳೂ. 



ಸರ್ವಸ್ವಾಮಿಯಾದ ಭಗವಂತನು ಬ್ರಹ್ಮಾಂಡವನ್ನು ಕಬಳಿಸಿದನು. ಅದನ್ನು ಮತ್ತೆ ಹೊರಹಾಕಿದನು. ಭೂಮಿಯನ್ನು ಹಿಡಿದು ಉದ್ಧರಿಸಿದನು. ಭೂಮಿಯನ್ನು \(ಬ್ರಹ್ಮಾಂಡವನ್ನು\) ಅಳೆದುಕೊಂಡನು. ಮೊಟ್ಟಮೊದಲು ಈ ಬ್ರಹ್ಮಾಂಡವನ್ನೆಲ್ಲಾ ಸೃಷ್ಟಿಸಿದನು ಎಂದು ಹೇಳುತ್ತಾರಾದ್ದರಿಂದ, ಈ ವಿಸ್ತಾರವಾದ ಬ್ರಹ್ಮಾಂಡವೆಲ್ಲವೂ ಅವನೇ ಆಗಿದ್ದಾನೆ. ಆದ್ದರಿಂದ \(ನಮ್ಮ\) ಉಜ್ಜೀವನಕ್ಕೆ ಕಾರಣನು ಯಾರು? ಮತ್ತು ಅವುಗಳೆಲ್ಲವೂ \(ಕಡೆಗೆ\) ಸೇರುವುದಕ್ಕೆ ಅನುಕೂಲನಾಗುವವನೂ ಅವನೇ. 



ಆಳ್ವಾರರು ಹೇಳುತ್ತಾರೆ: ಸೃಷ್ಟಿಗೆ ಆದಿಕಾರಣನು ಭಗವಂತನೇ. ಅವನೇ ಹಿರಣ್ಯಾಕ್ಷನಿಂದ ಭೂಮಿಯನ್ನು ಉದ್ಧರಿಸಿದವನು. ವಿಸ್ತಾರವಾದ ಬ್ರಹ್ಮಾಂಡದಲ್ಲಿ ಕಂಡು ಬರುವ ಎಲ್ಲ ವಸ್ತುಗಳೂ ಅವನೇ ಆಗಿದ್ದಾನೆ. ತನ್ನ ಎರಡೇ ಹೆಜ್ಜೆಗಳಲ್ಲಿ ಅವುಗಳೆಲ್ಲವನ್ನೂ ಅಳೆದುಕೊಂಡನು. ಪ್ರಳಯಕಾಲ ಬಂದಾಗ ಎಲ್ಲವನ್ನು ತನ್ನ ಹೊಟ್ಟೆಯಲ್ಲಿ ಅಡಗಿಸಿಟ್ಟುಕೊಂಡು ರಕ್ಷಿಸುವನು. ಮತ್ತೆ, ಸೃಷ್ಟಿಯ ಸಮಯ ಬಂದಾಗ ಅವನ್ನೆಲ್ಲಾ ಮತ್ತೆ ಹೊರಕ್ಕೆ ಹಾಕುವನು. ಇಂಥ ಸರ್ವೇಶ್ವರನೊಬ್ಬನೇ ಎಲ್ಲ ವಸ್ತುಗಳ ಉಜ್ಜೀವನಕ್ಕೆ ಅನುಕೂಲನಾಗಿರುವವನು. ಎಲ್ಲರೂ \(ಎಲ್ಲ ವಸ್ತುಗಳೂ\) ಅವನನ್ನೇ ಆಶ್ರಯಿಸಿ ಉದ್ಧಾರಗೊಳ್ಳಬೇಕು. 



ಸರ್ವೇಶ್ವರನಾದ ಶ್ರೀಮನ್ನಾರಾಯಣನನ್ನಲ್ಲದೆ ಬೇರೆ ಯಾರನ್ನು ಆಶ್ರಯಿಸಿದರೂ ನಮಗೆ ಪರಮಪದವೂ ಅಲ್ಲಿ ಅವನ ನಿತ್ಯಕೈಂಕರ್ಯವೂ ಲಭಿಸುವುದಿಲ್ಲ ಎಂದ ಹಾಗೆ. 



೪೩. ಅವಯಮೆನ ನಿನೈನ್ದು ವನ್ದಶೂರ್ ಪಾಲೇ,

ನವೈಯೈ ನಳಿರ್ ವಿಪ್ಪಾನ್ ತನ್ನೈ, - ವೈಯಿಲ್

ಮನತ್ತುಯರ ವೈತ್ತಿರುನ್ದುವಾೞ್ ತ್ತಾದಾರ್ ಕ್ಕೂಣ್ಡೇ? 



ಅವಯಮ್ = ಎನ್ = ’ಅಭಯ’ ಎಂದು, ನಿನೈನ್ದು = ಬೇಡಿ, ವನ್ದ = ಬಂದ, ಶುರರ್ ಪಾಲೇ = ಸುರರ \(ದೇವತೆಗಳ\) ವಿಷಯದಲ್ಲಿ, ನವೈಯೈ = ಸಂಕಟಗಳನ್ನು ನಳಿರ್ ಪ್ಪಾನ್ ತನ್ನೈ= ದೂರ ಮಾಡುವವನನ್ನು, ಕವೈ ಇಲ್ = ಕವಲು ಇಲ್ಲದ, ಮನತ್ತು = ಮನಸ್ಸಿನಲ್ಲಿ, ಉಯರ ವೈತ್ತು = ಪರಿಪೂರ್ಣನಾಗಿ ಇರುನ್ದು = ಇದ್ದುಕೊಂಡು, ವಾೞ್ ತ್ತಾದಾರ್ ಕ್ಕೂ = \(ಅವನನ್ನು\) ಸ್ತುತಿಸಿದವರಿಗೆ, ಉಣ್ಡೇ = ಉಂಟೇ, ಮನಮ್ = ಮನಸ್ಸಿನ, ತುಯರೈ = ಸಂಕಟಗಳನ್ನು, ಮಾಯ್ ಕ್ಕೂಮ್ = ಹೋಗಿಸಿಕೊಳ್ಳುವ, ವಹೈ = ಮಾರ್ಗ. 



’ಅಭಯ’ವೆಂದು ಬೇಡಿ ಬಂದ ದೇವತೆಗಳಿಗೆ ಒದಗಿ ಬಂದ ಸಂಕಟಗಳನ್ನು ದೂರಮಾಡುವವನನ್ನು ಕವಲಿಲ್ಲದ, ಮನಸ್ಸಿನಲ್ಲಿ, ಪರಿಪೂರ್ಣನಾಗಿರುವವನನ್ನು ಸ್ತುತಿಸದವರಿಗೆ ತಮ್ಮ ಮನಸ್ಸಿನ ಸಂಕಟಗಳನ್ನು \(ಹೋಗಲಾಡಿಸಿ\) ನೀಗಿಸಿಕೊಳ್ಳುವುದಕ್ಕೆ ಮಾರ್ಗವುಂಟೇ? 



ಹಿಂದಿನ ಪಾಶುರದಲ್ಲಿ ಭಗವಂತನ ಸರ್ವೇಶ್ವರತ್ವವನ್ನು ವಿವರಿಸಲಾಯಿತು. ಇಲ್ಲಿ ಅವನ ಕಾರುಣ್ಯವನ್ನೂ, ಅಂತರ್ಯಾಮಿತ್ವವನ್ನೂ ಹೇಳಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ದೇವತೆಗಳಿಗೆ ಅಸುರರಿಂದ ಸಂಕಟವೊದಗಿದಾಗ, ಅವರು ಭಗವಂತನಲ್ಲಿ ಶರಣು ಹೋದರು. ತಮ್ಮ ಕಷ್ಟವನ್ನು ನೀಗಿಸೆಂದು ಬೇಡಿಕೊಂಡರು. ಹಾಗೆಯೇ ಅವರ ಕಷ್ಟಗಳನ್ನು ಸ್ವಾಮಿಯು ದೂರ ಮಾಡಿದನು. ಅವನು ಪರಿಪೂರ್ಣನು. ಎಲ್ಲರ ಅಂತರ್ಯಾಮಿಯಾಗಿ ನೆಲಸಿರುವವನು. ಅವನನ್ನು ಒಮ್ಮನದಿಂದ ಯಾರು ಆಶ್ರಯಿಸುತ್ತಾರೋ ಅವರ ಸಂಕಟಗಳನ್ನು ಸ್ವಾಮಿಯು ತಪ್ಪದೆ ನೀಗಿಸುತ್ತಾನೆ. ಹಾಗೆ ಮಾಡಲು ಸಾಧ್ಯವಿಲ್ಲದವರಿಗೆ, ಅವರು ಉಜ್ಜೀವನಗೊಳ್ಳುವುದಕ್ಕೆ ಬೇರೆ ಮಾರ್ಗವೇ ಇಲ್ಲ. 



೪೪. ವಹೈಶೇರ್ ನ್ದ ನನ್ನೆಂಜುಮ್ ನಾವುಡೈಯವಾಯುಮ್,

ಮಿಹವಾಯ್ ನ್ದು ವೀೞಾ ವೆನಿಲುಮ್, - ಮಿಹವಾಯ್ ನ್ದು

ಮಾಲೈತ್ತಾಮ್ ವಾೞ್ ತ್ತಾ ದಿರುಪ್ಪರಿದು ವನ್ ಱೇ?

ಮೇಲೈತ್ತಾಮ್ ಶೆಯ್ಯುಮ್ ವಿನೈ. 



ವಹೈ ಶೇರ್ ನ್ದ= \(ಸರಿಯಾದ\) ಮಾರ್ಗವನ್ನು\(ಜ್ಞಾನವನ್ನು\) ಪಡೆದುಕೊಂಡಿರುವ, ನಲ್ ನೆಂಜುಮ್ = ಒಳ್ಳೆಯ ಮನಸ್ಸನ್ನೂ, ನಾಲುಡೈಯ ವಾಯುಮ್ = \(ಸ್ತುತಿಸುವ\) ನಾಲಗೆಯನ್ನುಳ್ಳ ಬಾಯನ್ನು, ಮಿಹ = ಬಹಳ, ವಾಯ್ ನ್ದು = ಸ್ತುತಿಸಿ, ವೀೞಾ = ಅನುಭವಿಸದೆ \(ತಿರುವಡಿಗಳ ಬಳಿಯಲ್ಲಿ ಬೀಳದೆ\), ಎನಿಲುಮ್ = ಬಿಟ್ಟವರು ಎಂದರೂ, ಮಿಹ ವಾಯ್ ನ್ದು = ಬಹಳ ಯುಕ್ತವಾಗಿ, ಮಾಲೈ = ಭಗವಂತನನ್ನು, ತಾಮ್ = ತಾವು, ವಾೞ್ ತ್ತಾದು = ಸ್ತುತಿಸದೆ, ಇರುಪ್ಪರ್ = ಇರುವವರು, ಇದು ಅನ್ ಱೇ = ಇದಲ್ಲವೇ, ಮೇಲೈ = ಮೇಲೆಯೂ ಸಹ, ತಾಮ್ = ತಾವು, ಶೆಯ್ಯುಮ್ = ಮಾಡುವ, ವಿನೈ = ಪಾಪ\(ಕಾರ್ಯ\)ವೆಂಬುದು. 



\(ಸರಿಯಾದ\) ಮಾರ್ಗವನ್ನು \(ಜ್ಞಾನವನ್ನು\) ಪಡೆದುಕೊಂಡಿರುವ ಒಳ್ಳೆಯ ಮನಸ್ಸನ್ನೂ, \(ಸ್ತುತಿಸುವ\) ನಾಲಗೆಯನ್ನುಳ್ಳ ಬಾಯನ್ನೂ\(ಉಳ್ಳವರಾಗಿ\), ಬಹಳವಾಗಿ ಸ್ತುತಿಸಿ \(ಭಗವಂತನ ತಿರುವಡಿಗಳ ಬಳಿಯಲ್ಲಿ\) ಅನುಭವಿಸದೇ ಬಿಟ್ಟವರು ಎಂದರೂ, ಭಗವಂತನನ್ನು ಬಹಳ ಯುಕ್ತವಾಗಿ ಸ್ತುತಿಸದೆ \(ಪೂಜಿಸದೆ\) ಇರುವವರು, ಮೇಲೆಯೂ ತಾವು ಮಾಡುವ ಪಾಪವೆಂಬುದು ಇದೇ ಅಲ್ಲವೇ? 



ಹಿಂದಿನ ಪಾಶುರದಲ್ಲಿ, ಭಗವಂತನನ್ನು ಆಶ್ರಯಿಸಿ, ಉಜ್ಜೀವನಗೊಳ್ಳುವುದೇ ಸರಿಯಾದ ಮಾರ್ಗವೆಂದು ಹೇಳಲಾಯಿತು. ಇಲ್ಲಿ, ಆ ಮಾರ್ಗವನ್ನು ಅನುಸರಿಸಿ, ಭಗವಂತನನ್ನು ಸಮೀಪಿಸಿದರೂ ಸಹ, ಭಗವಂತನಿಗೆ ತಮ್ಮಕೈಂಕರ್ಯಗಳನ್ನು ನಡೆಸದೆ ಹೋಗುವುದು ಒಂದು ಬಗೆಯ ಪಾಪವೇ ಎನ್ನಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಭಗವಂತನನ್ನು ಪಡೆದುಕೊಳ್ಳುವುದಕ್ಕೆ ಸರಿಯಾದ ಮಾರ್ಗವನ್ನು \(ಜ್ಞಾನವನ್ನು\) ತಿಳಿದಿರುವ ಒಳ್ಳೆಯ ಮನಸ್ಸನ್ನೂ, ಭಗವಂತನನ್ನೇ ಎಡೆಬಿಡದಂತೆ ಸ್ತುತಿಸತಕ್ಕ ನಾಲಗೆಯುಳ್ಳ ಬಾಯನ್ನೂ ಪಡೆದುಕೊಂಡು, ಆ ಮೂಲಕ, ಭಗವಂತನ ಬಳಿ ಸೇರಿದ ಬಳಿಕ, ಅಲ್ಲಿ, ಅವನ ದಿವ್ಯಸಾಮೀಪ್ಯವನ್ನೂ ಅದರ ದಿವ್ಯಾನಂದವನ್ನೂ ಅನುಭವಿಸದೆ ಯಾರೂ ಇರುತ್ತಾರೋ, ಅವರು ಭಗವತ್ಕೈಂಕರ್ಯವನ್ನು ಯುಕ್ತವಾದ ರೀತಿಯಲ್ಲಿ ನಡೆಸದೆ ಇರುವುದು. ಪರಮಪದದಲ್ಲಿದ್ದರೂ ಸಹ ಅವರು ಮಾಡುವಪಾಪವೇ ಅದು ಅಲ್ಲವೇ? 



ಜ್ಞಾನಾನಂದಮಯವಾದ ಪರಮಪದದಲ್ಲೂ ತಮ್ಮತಮ್ಮ ಯುಕ್ತಕರ್ಮಗಳನ್ನು ನಡೆಸದವರು ಒಂದು ರೀತಿಯಲ್ಲಿ ಪಾಪಿಗಳೇ ಎಂದುಹೇಳುವುದು ಒಂದು ಬಗೆಯ ಉತ್ಪ್ರೇಕ್ಷೆಯ ಮಾತೇ ಅಲ್ಲವೇ ಎನಿಸುತ್ತದೆ. ಪರಮಪದವನ್ನು ಸೇರಿದ ಬಳಿಕ, ಭಗವತ್ಸಾನಿಧ್ಯವನ್ನೂ, ಅವನ ಕೈಂಕರ್ಯವನ್ನೂ, ತನ್ಮೂಲಕ ಪರಮಾನಂದವನ್ನೂ ಸೂರೆಗೊಳ್ಳುವುದೇ ಚೇತನನ ಭಾಗ್ಯ ಅಲ್ಲವೇ\! ಕೈಂಕರ್ಯವೇ ಯುಕ್ತಕರ್ಮವೆನಿಸುವುದೋ? 



೪೫. ವಿನೈಯಾರ್ ತರಮುಯಲುಮ್ ವೆಮ್ಮೈಯೈಯಂಜಿ,

ತಿನೈಯಾಂಜಿ ಱಿತಳವುಮ್ ಶೆಲ್ಲ – ನಿನೈಯಾದು,

ವಾಶಹತ್ತಾಲೇತ್ತಿನೇನ್ ವಾನೋರ್ ತೊೞುದಿಱೈಂಜುಮ್,

ನಾಯಹತ್ತಾನ್ ಪೊನ್ನಡಿಕ್ಕಳ್ ನಾನ್.



ವಿನೈಯಾರ್ = ಪಾಪಗಳು, ತರ ಮುಯಲುಮ್ = ತರಲು \(ಉಂಟು ಮಾಡಲು\) ಯತ್ನಿಸುವ, ವೆಮ್ಮೈಯೈ = ಕಠಿಣವಾದ ದುಃಖ\(ಸಂಕಟ\)ಗಳಿಗೆ, ಅಂಜಿ= ಹೆದರಿ, ತಿನೈ ಆಮ್ = ಅತ್ಯಲ್ಪವಾದ, ಶಿೞಿದು = ಚಿಕ್ಕ, ಅಳವುಮ್ = ಕಾಲವನ್ನೂ, ಶೆಲ್ಲ = ಕಳೆಯಲು, ನಿನೈಯಾದು = ನೆನೆದಂತೆ, ವಾಶಹತ್ತಾಲ್ = ಓದುವುದರ ಮೂಲಕ, ಏತ್ತಿನೇನ್ = ಸುತ್ತಿಸುತ್ತೇನೆ \(ಸ್ತುತಿಸ್ತುತಿದ್ದೇನೆ\) ವಾನೋರ್ = ದೇವತೆಗಳು \(ನಿತ್ಯಸೂರಿಗಳು\), ತೊೞುದು = ಎರಗಿ, ಇಱೈಂಜುಮ್ = ಸ್ತುತಿಸುವ, ನಾಯಹತ್ತಾನ್ = ನಾಯಕನ \(ಭಗವಂತನ\), ಪೊನ್ ಅಡಿಕ್ಕಳ್ = ಸುಂದರವಾದ \(ದಿವ್ಯ\) ಅಡಿಗಳನ್ನು, ನಾನ್ = ನಾನು. 



ಪಾಪಗಳು ಉಂಟು ಮಾಡಲು ಯತ್ನಿಸುವ ದುಸ್ಸಹವಾದ ಸಂಕಟಗಳಿಗೆ ಅಂಜಿ, ನಾನು ಅತ್ಯಲ್ಪ ಕಾಲವನ್ನೂ ವ್ಯರ್ಥವಾಗಿಸದಂತೆ, ದೇವತೆಗಳೂ ನಿತ್ಯಸೂರಿಗಳೂ ಎರಗಿ ಸ್ತುತಿಸುವ ಭಗವಂತನ ದಿವ್ಯವಾದ ತಿರುವಡಿಗಳನ್ನು ಸ್ತುತಿಸುತ್ತಿದ್ದೇನೆ. 



ಆಳ್ವಾರರು ಹೇಳುತ್ತಾರೆ : ಪಾಪಗಳು ಉಂಟುಮಾಡುವುದು ಕ್ರೂರವಾದ ನರಕ ಯಾತನೆಯನ್ನು ಮತ್ತು ಪುನರ್ಜನ್ಮವನ್ನು, ಮೇಲಿಂದ ಮೇಲೆ ಬರುವ ಈ ಹುಟ್ಟು – ಸಾವುಗಳ ಬಂಧನದಿಂದ ಬಿಡಿಸಿಕೊಳ್ಳುವುದಕ್ಕೆ ನನಗೆ ಈ ಜನ್ಮದಲ್ಲಿ ಒಂದು ಉಪಾಯ ದೊರೆತಿದೆ. ದೇವತೆಗಳೂ ನಿತ್ಯಸೂರಿಗಳು ಎರಗಿ ಪೂಜಿಸುವ ಸರ್ವೇಶ್ವರನ ದಿವ್ಯವಾದ ತಿರುವಡಿಗಳನ್ನು ಎಡೆಬಿಡದಂತೆ ನಾನು ಪಠಿಸಲು, ಸ್ತುತಿಸಲು, ಮೊದಲು ಮಾಡಿದ್ದೇನೆ. ಈ ಉಪಾಯದಿಂದ ನನಗೆ ಈ ಜನ್ಮದಲ್ಲೇ ಹುಟ್ಟು-ಸಾವುಗಳ ಬಂಧನವು ತೊಲಗಿ, ಪರಮಪದ ಪ್ರಾಪ್ತಿಯಾಗುವುದೆಂಬ ನಂಬಿಕೆಯಿಂದ. 



೪೬. ನಾನ್ ಕೂೞುಙ್ಗೂಟ್ರಾವದಿತ್ತನೈಯೇ, ನಾಣಾಳುಮ್

ತೇಙ್ಗೋದ ನೀರುರುವನ್ ಶೆಙ್ಗಣ್ ಮಾಲ್, - ನೀಙ್ಗಾದ

ಮಾಹದಿಯಾಮ್ ವೆನ್ನರಹಿಱ್ ಶೇರಾಮಱ್ ಕಾಪ್ಪದಱ್ಕು

ನೀಗದಿಯಾಮ್ ನೆಂಜಮೇ\! ನಿನೈ. 



ನಾನ್ = ನಾನು, ಕೂಱುಮ್ = ಹೇಳುವ, ಕೂಟ್ರಾವದು= ಮಾತಾದರೂ, ಇತ್ತನೈಯೇ = ಇಷ್ಟಾ, ನಾಳ್ ನಾಳುಮ್ \(ನಾಣಾಳುಮ್\) = ಪ್ರತಿದಿನವೂ, ತೇಙ್ಗು = ನಿಂತಿರುವ, ಓದಮ್ = ಕಡಲಿನ, ನೀರ್ ಉರುವನ್ = ನೀರಿನ ದೇಹಕಾಂತಿಯುಳ್ಳವನಾದ, ಶೆಮ್ =ಕೆಂದಾವರೆಯಂತೆ, ಕಣ್ = ಕಣ್ಣುಳ್ಳ, ಮಾಲ್ = ಸರ್ವೇಶ್ವರನು, ನೀಙ್ಗಾದ = ಕೈಬಿಡದಂಥ, \(ಎಂದೆಂದಿಗೂ ಅಗಲದಂಥ\), ಮಾ ಗತಿ ಆಮ್ = ಅತ್ಯುತ್ತಮವಾದ ಗತಿ \(ಶರಣ್ಯ, ರಕ್ಷಕ\) ಆಗುತ್ತಾನೆ, ವೆಮ್ ನರಹಿಲ್ = ಕ್ರೂರವಾದ ನರಕದಲ್ಲಿ, ಶೇರಾಮಲ್ = ಸೇರದಂತೆ, ಕಾಪ್ಪದಱ್ ಕು = ರಕ್ಷಿಸುವುದಕ್ಕೆ, ನೀ = ನೀನು, ಗದಿ ಆಮ್ = ಉಪಾಯವಾಗುವ, ನೆಂಜಮೇ = ಮನಸ್ಸೇ, ನಿನೈ = ಸ್ಮರಿಸುತ್ತಿರು. 



ನಾನು ಹೇಳುವ ಮಾತಾದರೂ ಇಷ್ಟೇ\! ಚಲಿಸದಂತೆ ನಿಂತಿರುವ ಕಡಲಿನ ನೀರಿನ ದೇಹಕಾಂತಿಯವನಾದ, ಕೆಂದಾವರೆಯಂತೆ ಕಣ್ಣುಳ್ಳ ಸರ್ವೇಶ್ವರನು ಎಂದೆಂದಿಗೂ ಅಗಲದಂಥ \(ಕೈಬಿಡದಂಥ\) ಅತ್ಯುತ್ತಮವಾದ ಗತಿ \(ಶರಣ್ಯ, ರಕ್ಷಕ\) ಆಗುತ್ತಾನೆ; \(ಅವನು ನನ್ನನ್ನು\) ಕ್ರೂರವಾದ ನರಕದಲ್ಲಿ ನಾನು ಸೇರದಂತೆ ರಕ್ಷಿಸುವುದಕ್ಕಾಗಿ, ಉಪಾಯವಾಗಿರುವ \(ಅವನನ್ನು\) ಮನಸ್ಸೇ, ನೀನು ಎಡೆಬಿಡದಂತೆ ಸ್ಮರಿಸುತ್ತಿರು. 



ಮನುಷ್ಯನು ಕ್ರೂರವಾದ ನರಕದಿಂದ ತಪ್ಪಿಸಿಕೊಂಡು ಪರಮಪದವನ್ನು ಸೇರುವುದಕ್ಕೆ ಭಗವಂತನೊಬ್ಬನೇ ಶರಣ್ಯ. ಅವನನ್ನು ಎಡೆಬಿಡದಂತೆ ಸ್ಮರಿಸುತ್ತಿರುವುದೇ ಸುಲಭವಾದ ಮಾರ್ಗ – ಈ ಪಾಶುರ ಇದನ್ನು ಸ್ಪಷ್ಟಪಡಿಸುತ್ತದೆ. 



ಆಳ್ವಾರರು ಹೇಳುತ್ತಾರೆ: ಮನಸ್ಸೇ, ನಾನು ಹೇಳುವುದಿಷ್ಟೇ. ನಾವು ಕ್ರೂರನರಕದಿಂದ ತಪ್ಪಿಸಿಕೊಳ್ಳುವುದಕ್ಕೆ, ಆಳವಾದ ಕಡಲಿನ ನೀರಿನ ದೇಹಕಾಂತಿಯನ್ನುಳ್ಳವನೂ, ಕೆಂದಾವರೆಯಂತೆ ಆಕರ್ಷಕವಾದ ಕಣ್ಣುಳ್ಳವನೂ ಆದ ಸರ್ವೇಶ್ವರನನ್ನು ಎಡೆಬಿಡದಂತೆ ಸ್ಮರಿಸುತ್ತಿರುವುದೇ ಉಪಾಯ. ನೀನು ಇದನ್ನು ಹಿಡಿಯುವುದರಿಂದ, ನಾವು ಅವನನ್ನು ಎಂದೆಂದಿಗೂ ಅಗಲಿರದಂತೆ ಅವನು ನಮ್ಮನ್ನು ರಕ್ಷಿಸುತ್ತಾನೆ. 



೪೭. ನಿನೈತ್ತಿಱೈಂಜಿ ಮಾನಿಡವರೊನ್ ಱಿರಪ್ಪರೆನ್ ಱೇ,

ನಿನೈತ್ತಿಡವುಮ್ ವೇಣ್ಡಾನೀ ನೇರೇ, - ನಿನೈತ್ತಿಱೈಂಜ

ಎವ್ವಳವರೆವ್ವಿಡತ್ತೋರ್ ಮಾಲೇ\! ಅದು ದಾನುಮ್

ಎವ್ವಳವು ಮುಣ್ಡೋ? ಎಮಕ್ಕು. 



ನಿನೈತ್ತು ಇಱೈಂಜಿ = \(ನಿನ್ನನ್ನು\) ಸ್ಮರಿಸಿಕೊಂಡು, ನಮಸ್ಕರಿಸುವ, ಮಾನಿಡವರ್ = ಮಾನವರು, ಒನ್ ಱು = ಏನನ್ನಾದರೂ \(ಯುಕ್ತವಾದದ್ದನ್ನು\), ಇರಪ್ಪಾರ್ = \(ನಿನ್ನನ್ನು\) ಬೇಡುತ್ತಾರೆ. ಎನ್ ಱೇ = ಎಂತಲೇ, ನಿನೈತ್ತಿಡವುಮ್ = ಎಣಿಸಲೂ, ವೇಣ್ಡಾ ನೀ = ನೀನು\(ಬಗೆಯ\) ಬೇಡ, ನೇರೇ = ಎದುರಲ್ಲಿಲೇ \(ನೇರವಾಗಿಯೇ\), ನಿನೈತ್ತು = ಇಱೈಂಜ = ನಿನ್ನನ್ನು ಸ್ಮರಿಸುತ್ತಾ ಎರಗುವವರು, ಎವ್ವಳವರ್ = ಎಷ್ಟು ದಕ್ಷರು? \(ಎಂಥಾ ಜ್ಞಾನಿಗಳು\), ಎವ್ವಿಡತ್ತೋರ್ = ಯಾಅ ಸ್ಥಳದವರು \(ಯಾವ ಲೋಕದವರು\), ಮಾಲೇ = ದೇವರೇ, ಅದು ತಾನುಮ್ = ಅದೂ ಸಹ, ಎವ್ವಳವುಮ್ = ಎಷ್ಟಾದರೂ, ಉಣ್ಡೇ ಎಮಕ್ಕೂ = ನಮಗೆ ಉಂಟೇ? 



ಭಗವಂತ, ನಿನ್ನನ್ನು ಸ್ಮರಿಸಿಕೊಂಡು \(ಧ್ಯಾನಿಸಿ\) ನಮಸ್ಕರಿಸುವ ಮಾನವರು ಏನಾದರೊಂದನ್ನು ಬೇಡುತ್ತಾರೆ ಎಂತಲೇ ನೀನು ಎಣಿಸಬೇಡ. \(ನಿನ್ನನ್ನು\) ನೇರವಾಗಿಯೇ \(ಎದುರಲ್ಲಿಯೇ\) ಧ್ಯಾನಿಸಿ \(ಭಜಿಸಿ\) ಎರಗುವವರು ಎಷ್ಟು ದಕ್ಷರು? ಎಲ್ಲಿಯವರು \(ಯಾವ ಲೋಕದವರು\)? ನಮಗೂ ಸಹ ಅದು ಸ್ವಲ್ಪವಾದರೂ ಉಂಟೇ? 



ಈ ಪಾಶುರದಲ್ಲಿ ಆಳ್ವಾರರು ಭಗವಂತನಿಗೆ ಒಂದು ಸವಾಲು ಹಾಕುತ್ತಾರೆ. ಸ್ವಾಮೀ, ನಿನಗೆ ಯಾರು ಪ್ರಿಯರು? ಯಾವ ಲೋಕದವರು? ಏನು ಕಾರಣ? ನಮ್ಮ ಲೋಕದವರಿಗೆ ಅವರ ಭಕ್ತಿಜ್ಞಾನಗಳಲ್ಲಿ ಒಂದು ಭಾಗವಾದರೂ ಇಲ್ಲವೇ? ನಮ್ಮನ್ನು ಹೀಗೆ ನಿರ್ಲಕ್ಷಿಸಬಹುದೇ? 



ಆಳ್ವಾರರು ಹೇಳುತ್ತಾರೆ: ಭಗವಂತ, ನಿನ್ನನ್ನು ಭಜಿಸಿ ಪೂಜಿಸುವ ಮಾನವರೆಲ್ಲರೂ ತಮ್ಮತಮ್ಮ ಅಲ್ಪ ಪ್ರಯೋಜನಕ್ಕಾಗಿ ಮಾತ್ರವೇ ನಿನ್ನನ್ನು ಆಶ್ರಯಿಸುತ್ತಾರೆ ಎಂದು ಎಣಿಸಬೇಡ. ನಿನ್ನನ್ನವರು ನೇರವಾಗಿ ಕಾಣದಿದ್ದರೂ, ನಿನ್ನನ್ನು ಆಶ್ರಯಿಸುತ್ತಾರಷ್ಟೆ. ನಿನ್ನನ್ನು ನೇರವಾಗಿಯೇ ಕಂಡು, ಸಮೀಪಿಸಿ, ನಿನ್ನನ್ನು ಭಜಿಸಿ ಪೂಜಿಸುವವರು ಯಾವ ಲೋಕದವರು? ಅವರೆಷ್ಟು ಭಕ್ತರು? ಎಷ್ಟು ಜ್ಞಾನಿಗಳು? ಮನುಷ್ಯರಾದ ನಮಗೂ ಸಹ ಅವರ ಯೋಗ್ಯತೆಯಲ್ಲಿ ಸ್ವಲ್ಪವಾದರೂ ಇದೆ ಅಲ್ಲವೇ? 



ಬ್ರಹ್ಮಾದಿ ದೇವತೆಗಳೇ ಮೊದಲಾದ ಮೇಲಣ ಲೋಕದವರು ಪಾಲ್ಗಡಲಲ್ಲಿ ಪವಡಿಸಿರುವ ಭಗವಂತನನ್ನು ನೇರವಾಗಿ ಸಮೀಪಿಸಬಲ್ಲರು. ಅವನಿಗೆ ಎರಗಿ ತಮ್ಮತಮ್ಮ ಪ್ರಾರ್ಥನೆಗಳನ್ನು ಸಲ್ಲಿಸುವರು. ಅವರೇನು ಸ್ವಾರ್ಥಿಗಳಲ್ಲವೇ? ಆದರೂ ಅವರ ವಿಷಯದಲ್ಲಿ ಭಗವಂತನಿಗೆ ಪಕ್ಷಪಾತವೇಕೆ? ಅವರ ಕಷ್ಟಸಂಕಟಗಳನ್ನು ಅವನು ದೂರಮಾಡಲು ಸದಾ ಸಿದ್ಧನಾಗಿಲ್ಲವೇ? ಮಾನವಲೋಕದವರು ಅವರಷ್ಟು \(ಮೇಲಣ ಲೋಕದವರಷ್ಟು\) ಭಾಗ್ಯಶಾಲಿಗಳಾಗದಿದ್ದರೂ ಸಹ, ಅವರಲ್ಲಿ ಭಗವಂತನನ್ನು ನಿಸ್ವಾರ್ಥಬುದ್ಧಿಯಿಂದ ಯಾವ ಅಲ್ಪಪ್ರಯೋಜನವನ್ನೂ ಬೇಡದಂತೆ, ಅವನ ದಿವ್ಯ ತಿರುವಡಿಗಳ ಸೇವೆ ಮಾತ್ರವೇ ಸಾಕೆಂದು ಬೇಡಿಕೊಳ್ಳುವವರು ಇಲ್ಲವೇ? ಅಂಥವರನ್ನು ಕುರಿತಾದರೂ ಭಗವಂತನು ತನ್ನ ವಾತ್ಸಲ್ಯವನ್ನು ತೋರಿಸಬೇಡವೇ? 



೪೮. ಎಮಕ್ಕಿಯಾಮ್ ವಿಣ್ಣಾಟ್ಟುಕ್ಕು ಉಚ್ಚಮದಾಮ್ ವೀಟ್ಟೈ,

ಅಮೈತ್ತಿರುನ್ದೋ ಮಹ್ ದನ್ ಱೇ ಯಾಮಾಱು? – ಅಮೈಪ್ಪೊಲಿನ್ದ

ಮೆನ್ ದೋಳಿ ಕಾರಣಮಾ ವೆಙ್ಗೊಟ್ಟೇ ಱೇಮಿಡನೇ,

ಕೊನ್ ಱಾನೈಯೇ ಮನತ್ತು ಕ್ಕೊಣ್ಡು. 



ಎಮಕ್ಕು = ನಮಗೆ, ಯಾಮ್ =ನಾವು, ವಿಣ್ ನಾಟ್ಟುಕ್ಕೂ = ಮೇಲಣಲೋಕಗಳಿಗಿಂತಲೂ, ಉಚ್ಚಮದಾಮ್ = ಉತ್ತಮವಾಗಿರುವ \(ಮೇಲಿರುವ\), ವೀಟ್ಟೈ = ಸ್ಥಳವನ್ನು \(ಮನೆಯನ್ನು, ಪರಮಪದವನ್ನು\), ಅಮೈತ್ತಿರುನ್ದೋಮ್ = \(ನಮ್ಮ ಪ್ರಾಪ್ತಭೂಮಿಯಾಗಿ\) ಭಾವಿಸಿದ್ದೇವೆ, ಅಹ್ ದು ಅನ್ ಱೇ = ಅದು ಅಲ್ಲವೇ, ಆಮ್ ಆಱು = ನಿಜವಾದ ಮಾರ್ಗ \(ಧರ್ಮಸದ್ಗುಣ\)ವಾಗುವುದು, ಅಮೈ = ಬಿದಿರಿನ ಹಾಗೆ, ಪೊಲಿನ್ದ = ಹೊಳೆಯುವ, ಮೆನ್ ದೋಳಿ = ಸುಂದರವಾದ \(ದೀರ್ಘವಾದ\) ತೋಳುಗಳುಳ್ಳವಳ, ಕಾರಣಮ್ = ಕಾರಣವಾಗಿ, ವೆಮ್ ಕೋಟ್ಟು = ಕ್ರೂರವಾದ ಕೊಂಬುಗಳ, ಏಱು ಏೞು ಉಡನೇ = ಏಳು ಎತ್ತುಗಳೊಡನೆ \(ಎತ್ತುಗಳನ್ನು ಕೂಡಲೇ\), ಕೊನ್ ಱಾನೈಯೇ = ಕೊಂದವನನ್ನೇ, ಮನತ್ತು = ಮನಸ್ಸಿನಲ್ಲಿ, ಕೊಣ್ಡು = ಧ್ಯಾನಿಸುತ್ತಾ. 



ನಾವು ನಮಗೆ ಮೇಲಣಲೋಕಗಳಿಗಿಂತಲೂ ಉಚ್ಚತಮವಾಗಿರುವ ಪರಮಪದವನ್ನು ನಮ್ಮ ಪ್ರಾಪ್ತಭೂಮಿಯಾಗಿ ಭಾವಿಸಿಕೊಂಡಿದ್ದೇವೆ. ಅದಲ್ಲವೇ ನಮಗೆ ನಿಜವಾದ ಸದ್ಗುಣ \(ಧರ್ಮಮಾರ್ಗ\)ವಾಗುವುದು? ಬಿದಿರಿನ ಹಾಗೆ ಹೊಳೆಯುವ \(ನುಣುಪಾದ\) ತೋಳುಳ್ಳವರ ಕಾರಣವಾಗಿ ಕ್ರೂರವಾದ ಕೊಂಬುಗಳ ಏಳು ಎತ್ತುಗಳನ್ನು ಕೂಡಲೇ ಕೊಂದವನನ್ನೇ ಮನಸ್ಸಿನಲ್ಲಿ ಧ್ಯಾನಿಸುತ್ತಾ.



ಭಗವಂತನನ್ನು ಮನಸಾರ ಧ್ಯಾನಿಸುವುದರ ನಿಜವಾದ ಉದ್ದೇಶವೇನೆಂದು ಈ ಪಾಶುರದಲ್ಲಿ ಸ್ಪಷ್ಟವಾಗಿ ಹೇಳಲಾಗಿದೆ. 



“ಅಮೈ ಪ್ಪೊಲಿನ್ದ ಮೆನ್ದೋಳಿ ಕ್ಕಾರಣಮಾ -------“ – ಇದು ಶ್ರೀಕೃಷ್ಣಾವತಾರದ ಒಂದು ಪ್ರಸಂಗ.ಯಾದವಕುಲದ ಕುಂಭನೆಂಬವನು ತನ್ನ ಮಗಳಾದ ಸತ್ಯೆ \(ನಪ್ಪಿನ್ನೈದೇವಿ\) ಎಂಬವಳನ್ನು ವರಿಸತಕ್ಕವನು ತಾನು ಕೊಬ್ಬಿಸಿ ಬೆಳೆಸಿದ್ದ ಏಳುಗೂಳಿಗಳನ್ನು ಒಬ್ಬನೇ ಹಿಡಿದು ಕಟ್ಟಿಹಾಕತಕ್ಕ ಸಮರ್ಥನಾಗಬೇಕೆಂದು ಫಣತೊಟ್ಟಿದ್ದನು. ಶ್ರೀಕೃಷ್ಣನು ಕ್ಷಣಮಾತ್ರದಲ್ಲಿ ಆ ಗೂಳಿಗಳನ್ನು ಹಿಡಿದು ಪಳಗಿಸಿ ಕಟ್ಟಿಹಾಕಿ ಫಣವನ್ನು ಸಾಧಿಸಿಕೊಂಡು, ಸತ್ಯೆಯನ್ನು ಮದುವೆಯಾದನು ಎಂಬುದು ವಿಷಯ. 



ಆಳ್ವಾರರು ಹೇಳುತ್ತಾರೆ: ಪರಮಸಮರ್ಥನಾದ ಭಗವಂತನನ್ನು ನಮ್ಮ ಮನದಲ್ಲಿಟ್ಟುಕೊಂಡು, ಎಡೆಬಿಡದಂತೆ ಮನಸಾರ ಧ್ಯಾನಿಸುತ್ತಿರುವುದರ ನಮ್ಮ ಉದ್ದೇಶವೇನೆಂದರೆ, ಸ್ವರ್ಗಾದಿ ಮೇಲಣಲೋಕಗಳಿಗಿಂತಲೂ ಉಚ್ಚತಮವಾದ ಪರಮಪದವನ್ನು ಪಡೆದುಕೊಳ್ಳುವುದೇ. ಅದಲ್ಲವೇ ನಮ್ಮ ವಾಸ್ತವವಾದ ಸದ್ಗುಣ, ಸಹಜವಾದ ಧರ್ಮ\!



ಪರಮಪದವನ್ನು ಪ್ರಾಪ್ತಭೂಮಿಯನ್ನಾಗಿ ಮಾಡಿಕೊಳ್ಳುವುದೇ ಚೇತನನ ಸಹಜವಾದ ಧರ್ಮ ಎಂಬುದು ಮುಖ್ಯಧ್ಯೇಯ. 



೪೯. ಕೊಣ್ಡಲ್ ತಾನ್ ಮಾಲ್ ವರೈತಾನ್ ಮಾಕಡಲ್ ತಾನ್ ಕೂರಿರುಳ್ ತಾನ್,

ವಣ್ಡಱಾಪ್ಪೂವೈತಾನ್ ಮಟ್ರುತ್ತಾನ್, - ಕಣ್ಡನಾಳ್

ಕಾರುರುವಙ್ಕೊಣ್ಡೋ ಱುಮ್ ನೆಂಜೋಡುಮ್, ಕಣ್ಣನಾರ್

ಪೇರುರುವೆನ್ ಱೆಮ್ಮೈ ಪ್ಪಿರಿನ್ದು. 



ಕೊಣ್ಡಲ್ ತಾನ್ = ಮುಗಿಲು \(ಕಾರ್ಮುಗಿಲು\)ನ್ನು, ಮಾಲ್ ವರೈತಾನ್ =ದೊಡ್ಡಬೆಟ್ಟವನ್ನು, ಮಾಕಡಲ್ ತಾನ್ = ವಿಶಾಲವಾದ ಕಡಲನ್ನು, ಕೂರ್ ಇರುಳ್ ತಾನ್ = ವಣ್ಡು ಅಱುಪೂವೈತಾನ್ ಅಱಾಪೂವೈತಾನ್ = ದುಂಬಿಕದಲದೆ ಕೂಡಿರುವ ಹೂವನ್ನು, ಕಗ್ಗತ್ತಲೆಯ ರಾತ್ರಿಯನ್ನು, ಮಟ್ರು ತಾನ್ = ಮತ್ತಿತರ \(ಕರಿಯ\) ವಸ್ತುಗಳನ್ನು, ಕಣ್ಡನಾಳ್ = ಕಂಡಾಗಲೆಲ್ಲ, ಕಾರ್ ಉರುವಮ್ = ಕರಿಯ ರೂಪವನ್ನು, ಕಾಣ್ ತೋಱುಮ್ = ನೋಡುತ್ತಿರುವಷ್ಟು ಕಾಲವೂ, ನೆಂಜು= \(ನನ್ನ\) ಮನಸ್ಸು, ಓಡುಮ್ = ಓಡುತ್ತದೆ, ಕಣ್ಣನಾರ್ ಪೇರ್ ಉರು ಎನ್ ಱು = ಅತ್ಯಾಕರ್ಷಕ ಸುಂದರನ ದಿವ್ಯಸ್ವರೂಪವೆಂದು ಭಾವಿಸುತ್ತಾ, ಎಮ್ಮೈ ಪಿರಿನ್ದು = ನನ್ನನ್ನು ಅಗಲಿ \(ಬಿಟ್ಟು\).



ಕಾರ್ಮುಗಿಲನ್ನು ದೊಡ್ಡ ಬೆಟ್ಟವನ್ನು, ವಿಸ್ತಾರವಾದ ಕಡಲನ್ನು, ಕತ್ತಲ ದುಂಬಿ ಅಗಲದಂತೆ ಸೇರಿಕೊಂಡಿರುವ ಹೂವನ್ನು, ರಾತ್ರಿಯನ್ನು, ಮತ್ತಿತ್ತರ ಕರಿಯ ರೂಪದ ವಸ್ತುಗಳನ್ನು ಕಂಡಾಗಲೆಲ್ಲ, ಅವುಗಳನ್ನು ನೋಡುತ್ತಿರುವಷ್ಟು ಕಾಲವೂ, ನನ್ನ ಮನಸ್ಸು \(ಅವನ್ನು\) ಅತ್ಯಾಕರ್ಷಕ ಸುಂದರನೆಂದು ಭಾವಿಸುತ್ತಾ, ನನ್ನನ್ನಗಲಿ, ಓಡುತ್ತದೆ. 



ಭಗವಂತನ ಗುಣಸ್ವರೂಪಗಳನ್ನು ಸ್ಮರಿಸಿಕೊಳ್ಳುವುದು ಹೇಗೆ ಎಂಬುದನ್ನು ಕೆಲವು ನಿದರ್ಶನಗಳ ಮೂಲಕ ಇಲ್ಲಿ ಹೇಳಲಾಗಿದೆ. 



ಕಾರ್ಮುಗಿಲು- ಭಗವಂತನ ಆಕರ್ಷಕವಾದ ಬಣ್ಣವನ್ನೂ, ಅವನ ಔದಾರ್ಯಸ್ವಭಾವವನ್ನೂ ಸೂಚಿಸುತ್ತದೆ. 



ದೊಡ್ಡಬೆಟ್ಟ – ಭಗವಂತನ ಮಹದ್ರೂಪವನ್ನೂ, ಅವನ ಆಶ್ರಯ, ರಕ್ಷಕ ಗುಣಗಳನ್ನೂ ಸೂಚಿಸುತ್ತದೆ. 



ವಿಸ್ತಾರವಾದ ಕಡಲು – ಭಗವಂತನ ಗಂಭೀರತೆಯನ್ನೂ, ವ್ಯಾಪಕತ್ವವನ್ನು ಸೂಚಿಸುತ್ತದೆ. 



ಕಟ್ಟಿರುಳು – ಭಗವಂತನ ತಾತ್ಕಾಲಿಕ ಪರವಶತೆ\(ಲಯಸ್ವಭಾವ\)ಯನ್ನು ಸೂಚಿಸುತ್ತದೆ. 



ದುಂಬಿ ಸೇರಿರುವ ಹೂ – ಭಗವಂತನ ಅನಂತಕಲ್ಯಾಣಗುಣಗಳೆಂಬ ಮಕರಂದವನ್ನು ಎಡೆಬಿಡದೆ ಆಸ್ವಾದಿಸಿ ಆನಂದಿಸಬಹುದಾದ ವಿಷಯವನ್ನು ಸೂಚಿಸುತ್ತದೆ. 



ಆಳ್ವಾರರು ಹೇಳುತ್ತಾರೆ: ಭಗವಂತ, ಕಾರ್ಮುಗಿಲು, ಕರಿಯಬೆಟ್ಟ, ಕಪ್ಪುಕಡಲು, ಕಾಳರಾತ್ರಿ ಮುಂತಾದ ಯಾವ ಕರಿಯ ವಸ್ತುವನ್ನು ಕಂಡರೂ ಅವು ನಿನ್ನ ನೆನಪನ್ನು ಮನಸ್ಸಿಗೆ ತರುತ್ತವೆ. ಆ ವಸ್ತುಗಳನ್ನು ನೋಡುತ್ತಿರುವಷ್ಟು ಕಾಲವೂ, ನನ್ನ ಮನಸ್ಸು ಆ ಮೂಲಕ ನಿನ್ನ ಗುಣಸ್ವಭಾವಗಳಲ್ಲಿಯೇ ಲೀನಗೊಂಡು ಆನಂದಿಸುತ್ತಿರುತ್ತದೆ. 



ಪ್ರಾಪಂಚಿಕ ವಸ್ತುಗಳನ್ನು ಗಮನಿಸುವುದರಲ್ಲಿಯೇ ನಿರತವಾಗಿರುವ ಮನಸ್ಸನ್ನು ಭಗವಂತನ ಕಡೆಗೆ ತಿರುಗಿಸುವುದಕ್ಕೆ ಇದೊಂದು ಸುಲಭವಾದ ಉಪಾಯವಲ್ಲವೇ? 



೫೦. ಪಿರಿನ್ದೊನ್ ಱು ನೋಕ್ಕಾದು ತಮ್ಮುಡೈಯ ಪಿನ್ನೇ,

ತಿರಿನ್ದುೞಿಲುಮ್ಶಿನ್ದನೈಯಾರ್ ತಮ್ಮೈ, - ಪುರಿನ್ದೊರುಕಾಲ್

ಆವಾ\! ವೆನವಿರಙ್ಗಾ ರನ್ದೋ\! ವಲಿದೇಕೊಲ್?

ಮಾವಾಯ್ ಪಿಳನ್ದಾರ್ ಮನಮ್.



ಪಿರಿನ್ದು = ತಮ್ಮನ್ನು ಅಗಲಿ, ಒನ್ ಱು = ಬೇರೇನನ್ನೂ, ನೋಕ್ಕಾದು = ನೋಡದಂತೆ, ತಮ್ಮುಡೈಯ ಪಿನ್ನೇ = ತಮ್ಮ ಹಿಂದೆಯೇ, ತಿರಿನ್ದು ಉೞಲುಮ್ = ತಿರುಗಾಡಿ, ಅಲೆದಾಡುವ, ಶಿನ್ದನೈಯಾರ್ ತಮ್ಮೈ = ನನ್ನ ಮನಸ್ಸನ್ನು, ಪುರಿನ್ದು = ಅರಿತುಕೊಂಡು, ಒರುಕಾಲ್ = ಒಂದು ಸಲ \(ಒಂದು ಸಮಯದಲ್ಲಿ\), ಆ ಆ ಏನ = ಆಹಾ ಎಂದು, ಇರಙ್ಗಾರ್ = ಕರುಣಿಸರು, ಅನ್ದೋ = ಅಯ್ಯೋ, ವಲಿದೇ ಕೊಲ್ = ಕಠಿಣವೇ ಇರಬಹುದೇ, ಮಾ ವಾಯ್ = ಕುದುರೆಯ ಬಾಯನ್ನು, ಪಿಳನ್ದಾರ್ = ಸೀಳಿದವರ, ಮನಮ್ = ಮನಸ್ಸು. 



ತಮ್ಮನ್ನಗಲಿ ಬೇರೇನನ್ನೂ ನೋಡದಂತೆ, ತಮ್ಮ ಹಿಂದೆಯೇ ತಿರುಗಾಡಿ ಅಲೆದಾಡುವ ನನ್ನ ಮನಸ್ಸನ್ನು ಅರಿತುಕೊಂಡು ಒಂದು ಸಲವಾದರೂ ಆಹಾ ಎಂದು ಕರುಣಿಸರಲ್ಲ\! ಅಯ್ಯೋ\! ಕುದುರೆಯ ಬಾಯನ್ನು ಸೀಳಿದವರ ಮನಸ್ಸು ಕಠಿಣವೇ ಇರಬಹುದೇ? 



ಹೀಗೆ ಭಗವಂತನ ಹಿಂದೆ ಬಿದ್ದು ಚಲಿಸುತ್ತಿರುವ ಮನಸ್ಸಿನ ಭಕ್ತನನ್ನು ಕುರಿತು ಭಗವಂತನು ಕರುಣಿಸುವುದಿಲ್ಲವೇ ಎಂದು ಈ ಪಾಶುರದಲ್ಲಿ ಹೇಳಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಭಗವಂತನನ್ನು ನೇರವಾಗಿ ನೋಡಿ ಆನಂದಿಸಲು ಆಗದಿದ್ದರೂ ಸಹ, ಅವನ ನೆನಪನ್ನು ತರುವ ವಸ್ತುಗಳನ್ನು ಕಂಡಾಗಲೆಲ್ಲಾ ನನ್ನ ಮನಸ್ಸು ಅವನನ್ನೇ ಹಿಂಬಾಲಿಸಿ, ಎಡೆಬಿಡದೆ ಅವನ ಹಿಂದೆಯೇ ಅಲೆದಾಡುವುದನ್ನು ಕಂಡು, ಒಂದು ಸಲವಾದರೂ ’ಆಹಾ, ಇವನು ನನ್ನ ಕೃಪೆಗೆ ಯೋಗ್ಯನು’ ಎಂದು ಸ್ವಾಮಿಯು ಎಣಿಸುವನೋ ಇಲ್ಲವೋ? ಹಿಂದೆ, ಶ್ರೀಕೃಷ್ಣನಾಗಿ ಅವತರಿಸಿದಾಗ, ಅವನನ್ನು ಕೊಲ್ಲಲು ಬಂದ ಕುದುರೆಯ ಬಾಯನ್ನೇ ಹಿಡಿದು ಸೀಳಿದನಲ್ಲವೇ ಅವನು? ಆದ್ದರಿಂದ, ಅವನ ಮನಸ್ಸು ತುಂಬ ಕಠಿಣವಾದ್ದಾಗಿರಬಹುದೇ? 



ತನ್ನ ಅನನ್ಯಭಕ್ತರನ್ನು ಸ್ವಾಮಿಯು ಎಲ್ಲ ಕಾಲಕ್ಕೂ ಮೃದು. ಅವರನ್ನು ಸದಾ ಕರುಣಿಸುವನು. 



೫೧. ಮನಮಾಳು ಮೋರೈವರ್ ವನ್ ಕುರುಮ್ಬರ್ ತಮ್ಮೈ,

ಶಿನಮಾಳ್ವಿತ್ತೋರಿಡತ್ತೇ ಶೇರ್ ತ್ತು – ಪುನಮೇಯ

ತಣ್ಡುೞಾಯಾನಡಿಯೈತ್ತಾಙ್ಗಾಣು ಮಹ್ ದನ್ ಱೇ?

ವಣ್ಡುೞಾಜೀರಾರ್ ಕ್ಕೂ ಮಾಣ್ಬು. 



ಮನಮ್ = ಮನಸ್ಸನ್ನು, ಆಳುಮ್ = ತಮ್ಮ ಸ್ವಾಧೀನಮಾಡಿಕೊಂಡಿರುವ, ಓರ್ = ಸಾಟಿಯಿಲ್ಲದವರಾದ, ಐವರ್ = ಐದುಮಂದಿ, ಕುರುಮ್ಬರ್ ತಮ್ಮೈ = ಕಡುದುಷ್ಟರ, ಶಿನಮ್ = ಕೋಪವನ್ನು \(ದರ್ಪವನ್ನು\), ಮಾಳ್ವಿತ್ತು = ಅಡಗಿಸಿ, ಓರ್ ಇಡತ್ತೇ = ಸಾಟಿಯಿಲ್ಲದ ಒಂದು ಸ್ಥಳವನ್ನು, ಶೇರ್ ತ್ತು = ಸೇರಿಸಿ, ಪುನಮ್ = ಬೆಟ್ಟದ ತಪ್ಪಲನ್ನು, ಮೇಯ = ಹೊಂದಿಕೊಂಡಿರುವ, ತಣ್= ತಂಪಾದ, ತುೞಾಯಾನ್ = ತುಲಸಿಯ ಹಾರವನ್ನು ಧರಿಸಿರುವವನ, ಅಡಿಯೈ = ತಿರುವಡಿಯನ್ನು, ತಾಮ್ = ಅವು, ಕಾಣುಮ್ = ಕಾಣುವ, ಅಹ್ ದು ಅನ್ ಱೇ = ಅದು ಅಲ್ಲವೇ, ವಣ್ = ಬಿಡುಗಡೆಯಲ್ಲಿ, ತುೞಾಮ್ = ಅಲೆಡಾಡುವ \(ಸುಳಿದಾಡುವ\), ಶೀರಾರ್ ಕ್ಕೂ = ಸದ್ಗುಣವಂತರಿಗೆ, ಮಾಣ್ಬು = ಶ್ರೇಷ್ಠವಾದದ್ದು \(ಶ್ರೇಷ್ಠತೆ\).



ಮನಸ್ಸನ್ನು ಸ್ವಾಧೀನಪಡಿಸಿಕೊಂಡಿರುವ ಸಾಟಿಯಿಲ್ಲದ ಐವರು ಕಡು ದುಷ್ಟರ ದರ್ಪವನ್ನು ಅಡಗಿಸಿ, ಸಾಟಿಯಿಲ್ಲದ ಒಂದು ಸ್ಥಳವನ್ನು ಸೇರಿಸಿ, ಬೆಟ್ಟದ ತಪ್ಪಲನ್ನು ಹೊಂದಿಕೊಂಡಿರುವ ತುಲಸಿಯ ಹಾರದವನ ತಿರುವಡಿಯನ್ನು ಅವು ಕಾಣುವಂತೆ ಮಾಡುವುದಲ್ಲವೇ ಬಿಡುಗಡೆಯಲ್ಲಿ ಸುಳಿದಾಡುವ ಸದ್ಗುಣವಂತರ ಶ್ರೇಷ್ಠತೆ\! 



ಶಾಶ್ವತವಾದ ’ಬಿಡುಗಡೆ’ ಯನ್ನು ಬಯಸುವವರ ಹಿರಿಮೆ ಎಲ್ಲಿದೆ ಎಂಬುದನ್ನು ಇಲ್ಲಿ ವಿವರಿಸಿ ಹೇಳಲಾಗಿದೆ. 



’ಮನಮಾಳು ಮೋರೈವರ್ ವನ್ ಕುರುಮ್ಬರ್’ – ಮನಸ್ಸನ್ನು ತಮ್ಮ ವಶಮಾಡಿಕೊಂಡು, ಆತ್ಮನನ್ನು ಪ್ರಾಪಂಚಿಕಕ್ಕೆ ಸೆಳೆದು, ಪಾಪಗಳನ್ನು ಮಾಡಿಸುವ ಬಲಿಷ್ಠವಾದ ಇಂದ್ರಿಯಗಳು. 



’ಓರ್ ಇಡತ್ತೇ ಶೇರ್ ತ್ತು’ – ಇಂದ್ರಿಯಗಳಿಗೆ ಸ್ವಾಧೀನಗೊಂಡ ಮನಸ್ಸನ್ನು ಪ್ರಾಪಂಚಿಕ ವಿಷಯಗಳಿಂದ ಹೊರಕ್ಕೆ ಸೆಳೆಯುವುದು ಕಷ್ಟದ ಕೆಲಸ. ಮತ್ತೆ ಅದನ್ನು ’ಸಾಟಿಯಿಲ್ಲದ ಒಂದು ಕಡೆಗೆ\! ಎಂದರೆ, ಭಗವದ್ವಿಷಯಗಳ ಕಡೆಗೆ ಒಲಿಸಿಕೊಳ್ಳುವುದು, ಅದನ್ನು ಅವನನ್ನು ಸೇರುವಂತೆ ಮಾಡುವುದು ಇನ್ನೂ ಕಷ್ಟವಾದದ್ದು. 



“ಪುನಮ್ ಮೇಯ ಕಣ್ಡುೞಾಯಾನಡಿಯೈತ್ತಾಙ್ಗೂಣು ಮಹ್ ದು” ಎನ್ ಱೇ ಮಾಣ್ಬು’ = ಬೆಟ್ಟದ ತಪ್ಪಲಿನಲ್ಲಿ ಬೆಳೆಯುವ ತುಲಸಿಯು ಹುಲುಸಾಗಿ ಬೆಳೆಯುತ್ತದೆ. ಪರಿಮಳದಿಂದ ತುಂಬಿದ ಅದರ ಹೂಗಳಿಂದ ಕೂಡಿದ ದಳಗಳಿಂದ ಕಟ್ಟಿದ ಸುಂದರವಾದ \(ತಂಪಾದ\) ತುಲಸಿಯ ಹಾರವನ್ನು ಧರಿಸಿರುವವನು ಶ್ರೀಮನ್ನಾರಾಯಣನು. ಅವನ ತಿರುವಡಿಗಳನ್ನು ಕಾಣುವಂತೆ ಮನಸ್ಸನ್ನು ಹದಗೊಳಿಸುವುದಲ್ಲವೇ ಶ್ರೇಷ್ಠವಾದ ಕೆಲಸ\! 



’ವಣ್ಡುೞಾಂಜೀರರ್’ – ಪುನರ್ಜನ್ಮದ ಕೋಟಲೆಯಿಂದ ಬಿಡುಗಡೆಯನ್ನು ಹೊಂದುವಂಥ ಸದ್ಗುಣವಂತರು. 



ಆಳ್ವಾರರು ಹೇಳುತ್ತಾರೆ: ಇಂದ್ರಿಯಗಳ ದರ್ಪದಿಂದ ಮನಸ್ಸನ್ನು ಬಿಡಿಸಿ, ಭಗವಂತನ ತಿರುವಡಿಗಳನ್ನು ಕಾಣುವಂತೆ ಅದನ್ನು ಒಲಿಸಿಕೊಂಡು, ಭವಬಂಧನದಿಂದ ಆತ್ಮನನ್ನು ಬಿಡಿಸುವುದೇ, ಶಾಶ್ವತವಾದ ಬಿಡುಗಡೆಯನ್ನು ಪಡೆದುಕೊಳ್ಳಬೇಕೆಂಬ ಸದ್ಗುಣವಂತರ ಹಿರಿಮೆ.



೫೨. ಮಾಣ್ಬಾವಿತ್ತಞ್ಞಾನ್ ಱು ಮಣ್ಣಿರನ್ದಾನ್, ಮಾಯವಳ ನಂಜು

ಊಣ್ ಬಾವಿತ್ತುಣ್ಡಾನ ದೋರುರುವನ್, - ಕಾಣ್ಬಾನ್ ನ

ಙ್ಗಣ್ಣವಾ ಮಟ್ರೊನ್ ಱುಕಾಣುಱಾ, ಶೀರ್ ಪರವಾದು

ಉಣ್ಣವಾಯ್ ತಾನುಱುಮೋ ವೊನ್ ಱು.



ಮಾಣ್ = \(ಕುಳ್ಳ\) ಬ್ರಹ್ಮಚಾರಿಯಾಗಿ, ಪಾವಿತ್ತು = ಭಾವಿಸಿಕೊಂಡು \(ರೂಪಗೊಂಡು\), ಅಞ್ಞಾನ್ ಱು = ಹಿಂದೆ ಒಂದು ಕಾಲದಲ್ಲಿ \(ಅಂದು\), ಮಣ್ = ಭೂಮಿಯನ್ನು, ಇರನ್ದಾನ್ = ಯಾಚಿಸಿದವನೂ, ಮಾಯವಳ್ = ಮಾಯಾವಿಯದವಳ \(ವಂಚಕಿಯಾದ\), ನಂಜು = ವಿಷದ, ಊಣ್ = ಉಣಿಸನ್ನು, ಪಾವಿತ್ತು = ಆಸಕ್ತಿ\(ಆದರ\)ಯಿಂದ, ಉಣ್ಡಾನ್ = ಉಂಡವನೂ ಓರ್ ಉರುವನ್ = ವಿಲಕ್ಷಣವಾದ ರೂಪಸಂಪನನ್ನೂ, ಕಾಣ್ಬಾನ್ = \(ಆದವನ\) ರೂಪವನ್ನು ಕಾಣಬೇಕೆಂದು, ನಲ್ಕಣ್= ಒಳ್ಳೆಯ ಕಣ್ಣುಗಳಿಗೆ, ಅವಾ = ಆಶೆ, ಮಟ್ರುಒನ್ ಱು = ಬೇರೆ ಒಂದನ್ನು \(ಬೇರೆ ಏನನ್ನೂ\), ಕಾಣ = ನೋಡಲು, ಉಱಾ = ಆಶಿಸುವುದಿಲ್ಲ \(ಇಷ್ಟಪಡುವುದಿಲ್ಲ\) ಶೀರ್ = \(ಅವನ\) ಕಲ್ಯಾಣಗುಣಗಳನ್ನು, ಪರವಾದು = \(ಬೇರೆನನ್ನೂ\) ಹರಡದು, ಉಣ್ಣ = ಉಣ್ಣಲು, ವಾಯ್ತಾನುಮ್ = ಬಾಯಿಯಾದರೂ, ಉಱುಮೋ = ಆಶಿಸುವುದೋ, ಒನ್ ಱು = ಬೇರೆನನ್ನಾದರೂ. 



\(ಕುಳ್ಳ\) ಬ್ರಹ್ಮಚಾರಿಯಾಗಿ ರೂಪಗೊಂಡು, ಹಿಂದೆ ಒಂದು ಕಾಲದಲ್ಲಿ, ನೆಲವನ್ನು ಯಾಚಿಸಿದವನ, ಮತ್ತು ವಂಚಕಿಯ ವಿಷದ ಉಣಿಸನ್ನು ಆದರದಿಂದ ಉಂಡವನ, ವಿಲಕ್ಷಣರೂಪಸಂಪನ್ನನ, \(ರೂಪವನ್ನು\) ಕಣ್ಣಾರ ಕಾಣಬೇಕೆಂದು \(ನಮ್ಮ\) ಒಳ್ಳೆಯ ಕಣ್ಣುಗಳಿಗೆ ಆಶೆ. ಅವು ಬೇರೇನನ್ನೂ ನೋಡಲು ಆಶಿಸುವುದಿಲ್ಲ. ಬಾಯಿಯಾದರೂ\(ಅವನ\) ದಿವ್ಯಕಲ್ಯಾಣಗುಣಗಳನ್ನು ಹೊರತು ಬೇರೇನನ್ನೂ ಹರಡದು\(ಹೊಗಳದು\). \(ಅವುಗಳನ್ನು ಹೊರತು\) ಬೇರೇನನ್ನಾದರೂ ಉಣ್ಣಲು ಆಶಿಸುವುದೇ? 



ಹಿಂದಿನ ಪಾಶುರದಲ್ಲಿ ಇಂದ್ರಿಯಗಳನ್ನು ಭಗವಂತನ ಕಡೆಗೆ ಒಲಿಸಿಕೊಳ್ಳುವ ವಿಷಯವನ್ನು ಹೇಳಲಾಗಿತ್ತು. ಅದೇ ವಿಷಯವನ್ನು ಇಲ್ಲಿ ನಿದರ್ಶನರೂಪದಲ್ಲಿ ಹೇಳಲಾಗುತ್ತದೆ. 



’ಮಾಣ್ಬಾವಿತ್ತು ----- ಮಣ್ಣಿರನ್ದಾನ್’ – ಇದು ಭಗವಂತಾ ವಾಮನಾವತಾರದ ಪ್ರಸಂಗ. ಬಲಿಚಕ್ರವರ್ತಿಯು ತನ್ನ ಯಙ್ಞಗಳ ಮೂಲಕವೇ ಮೂರುಲೋಕಗಳ ಆಧಿಪತ್ಯವನ್ನು ಪಡೆದುಕೊಳ್ಳುವುದನ್ನು ತಪ್ಪಿಸುವುದಕ್ಕಾಗಿಯೂ, ಬೇರೊಂದು ರೀತಿಯಲ್ಲಿ ಅವನನ್ನು ಪರಿಪೂರ್ಣವಾಗಿ ಅನುಗ್ರಹಿಸುವುದಕ್ಕಾಗಿಯೂ, ಭಗವಂತನು ಅತ್ಯಂತಸುಂದರಾಕರ್ಷನಾದ ವಾಮನ ವಟುವಾಗಿ ಅವತರಿಸಿದನು. ಬಲಿಚಕ್ರವರ್ತಿಯ ಯಜ್ಞಶಾಲೆಯನ್ನು ಪ್ರವೇಶಿಸಿದನು ಬಲಿಚಕ್ರವರ್ತಿಯನ್ನು ತನಗೆ ಮೂರು ಹೆಜ್ಜೆಗಳಷ್ಟು ನೆಲಬೇಕೆಂದು ಯಾಚಿಸಿದನು ಎಂಬ ವಿಷಯ ಇಲ್ಲಿ ಸೂಚಿಸಲಾಗಿದೆ. 



’ಮಾಯವಳ್ ನಂಜು ಊಣ್ ಪಾವಿತ್ತುಣ್ಡಾನ್’ – ಇದು ಭಗವಂತನ ಶ್ರೀಕೃಷ್ಣಾವತಾರದ, ಪೂತನಿಯ ಸಂಹಾರದ ವಿಷಯ. ಮಗುವಾದ ಕೃಷ್ಣನು ನಂದಗೋಕುಲದಲ್ಲಿ ಒಂಟಿಯಾಗಿ ಮಲಗಿದ್ದಾಗ, ಪೂತನಿಯೆಂಬ ರಾಕ್ಷಸಿಯು ಯಶೋದೆಯ ವೇಷವನ್ನು ಅಳವಡಿಸಿಕೊಂಡು ಬಂದು, ಅವನನ್ನು ಎತ್ತಿಕೊಂಡಳು. ತನ್ನ ವಿಷದ ಮೊಲೆಯನ್ನು ಅವನಿಗೆ ಉಡಿಸಿದಳು. ಕೃಷ್ಣನು ಅದನ್ನು ಆದರದಿಂದ ಉಣ್ಣುತ್ತಾ, ಅದರೊಂದಿಗೆ ಅವಳ ಪ್ರಾಣವನ್ನೂ ಹೀರಿ, ಅವಳನ್ನು ಕೊಂದನು. 



“ಓರ್ ಉರುವನ್’ – ಭಗವಂತನು ಅತ್ಯಾಕರ್ಷಕ ಸುಂದರನಾಗಿ ಶೋಭಿಸಿದ್ದು ಶ್ರೀರಾಮ, ಶ್ರೀಕೃಷ್ಣರಾಗಿ. 



ಆಳ್ವಾರರು ಹೇಳುತ್ತಾರೆ: ನನ್ನ ಕಣ್ಣುಗಳು, ವಾಮನವಟುವಾಗಿ ನೆಲವನ್ನು ಬೇಡಲು ಬಂದ, ಮತ್ತು ವಂಚಕಿಯಾಗಿ ಬಂದವಳ ವಿಷದ ಉಣಿಸನ್ನು ಆದರದಿಂದ ಉಂಡ, ಭಗವಂತನ ಆಕರ್ಷಕ ಸುಂದರ ರೂಪವನ್ನು ಹೊರತು ಬೇರೇನನ್ನೂ ನೋಡಲು ಆಶಿಸುವುದಿಲ್ಲ. ಅವನ ದಿವ್ಯಕಲ್ಯಾಣಗುಣಗಳನ್ನು ಬಿಟ್ಟು ಬೇರೇನನ್ನೂ ನನ್ನ ಬಾಯಿ ಹೊಗಳಲು ಆಶಿಸುವುದಿಲ್ಲ. ಆ ಉಣಿಸಿನ ಹೊರತು ಬೇರೇನೂ ಅದಕ್ಕೆ ರುಚಿಸದು. 



೫೩. ಒನ್ ಱುಣ್ಡು ಶೆಙ್ಗಣ್ ಮಾಲ್\! ಯಾನುರೈಪ್ಪದು, ಉನ್ನಡಿಯಾರ್ ಕ್ಕೂ

ಎನ್ ಶೆಯ್ವ ನೆನ್ ಱೇ ಯಿರುತ್ತೀನೀ – ನಿನ್ ಪುಹೞಿಲ್

ವೈಹುನ್ದಂಜಿನ್ದೈಯಿಲುಮ್ ಮಟ್ರಿನಿದೋ,ನೀಯವರ್ ಕ್ಕೂ

ವೈಹುನ್ದ ಮೆನ್ ಱರುಳುಮ್ ವಾನ್, 



ಒನ್ ಱು = ಒಂದು ವಿಷಯ, ಉಣ್ಡು = ಇದೆ, ಶೆಮ್ ಕಣ್ ಮಾಲ್ = ಕೆಂದಾವರೆಯಂತೆ ಕಣ್ಣುಳ್ಳ ಸ್ವಾಮೀ, ಯಾನ್ = ನಾನು, ಉರೈಪ್ಪದು = ಹೇಳುವುದು, ಉನ್ ಅಡಿಯಾರ್ ಕ್ಕೂ = ನಿನ್ನ ಪಾದಸೇವಕರಿಗೆ, ಎನ್ ಶೆಯ್ವನ್ ಎನ್ಱೇ = ಏನು ಮಾಡಬೇಕೆಂದು, ಇರುತ್ತೀ ನೀ = ನೀನು ಯೋಚಿಸಿದ್ದೀಯೆ, ನಿನ್ ಪುಹೞಿಲ್ = ನಿನ್ನ ಹೊಗಳಿಕೆಯಲ್ಲಿ, ವೈಹುನ್ದಮ್ = ವೈಕುಂಠವು, ಶಿನ್ದೈಯಿಲುಮ್ = ಚಿಂತನೆಗಿಂತಲೂ, ಮಟ್ರು = ಹೆಚ್ಚು, ಇನಿದೋ = ಪ್ರಿಯಕರವಾದದ್ದೋ, ನೀ = ನೀನು, ಅವರ್ ಕ್ಕೂ = ಅವರಿಗೆ, ವೈಹುನ್ದಮ್ = ಎನ್ ಱು = ವೈಕುಂಠ ಎಂದು, ಅರುಳುಮ್ = ಕೃಪೆದೋರುವ, ವಾನ್ = ಪರಮಪದವೆಂಬುದು. 



ಕೆಂದಾವರೆಯಂತೆ ಕಣ್ಣುಳ್ಳ ಸ್ವಾಮೀ, ನಾನು ಬಿನ್ನವಿಸಿಕೊಳ್ಳುವುದು ಒಂದು \(ವಿಷಯ\)ವಿದೆ. ನಿನ್ನ ಪಾದಸೇವಕರಿಗೆ ನೀನು ಏನುಮಾಡಬೇಕೆಂದು ಯೋಚಿಸಿದ್ದೀ? ನೀನು ಅವರಿಗೆ ’ವೈಕುಂಠ’ ಎಂದು ಕೃಪೆಮಾಡುವ “ಪರಮಪದ’ವೆಂಬುದು, ನಿನ್ನ ಕಲ್ಯಾಣಗುಣಗಳನ್ನು ಹೊಗಳ್ ಚಿಂತಿಸುವುದಕ್ಕಿಂತಲೂ \(ಆ ವೈಕುಂಠವು\) ಹೆಚ್ಚು ಪ್ರಿಯಕರವೋ ಹೇಗೆ? 



ಹಿಂದಿನ ಪಾಶುರದಲ್ಲಿ, ಭಗವಂತನ ಅನಂತಕಲ್ಯಾಣಗುಣಗಳನ್ನು ಹೊಗಳಿ ಹಾಡುವುದೂ, ಅವುಗಳನ್ನು ಕುರಿತು ಚಿಂತಿಸುವುದೂ ಇಂದ್ರಿಯಗಳ ಉತ್ತಮ ಕೆಲಸ ಎಂದು ಹೇಳಲಾಯಿತು. ಅದನ್ನೇ ಇಲ್ಲಿ ಇನ್ನೊಂದು ರೀತಿಯಲ್ಲಿ ಹೇಳಲಾಗುತ್ತಿದೆ. 



ಆಳ್ವಾರರು ಹೇಳುತ್ತಾರೆ: ದಿವ್ಯಸುಂದರನಾದ ಸ್ವಾಮೀ, ನೀನು ನಿನ್ನ ಭಕ್ತರಾದವರಿಗೆ \(ನಿನ್ನ ಪಾದಸೇವಕರಿಗೆ\) ಕೃಪೆಮಾಡಿ ಪರಮಪದವನ್ನು ನೀಡುವೆಯೋ, ಇಲ್ಲವೇ, ಅದಕ್ಕಿಂತಲೂ ಪ್ರಿಯವಾದ ನಿನ್ನ ಅನಂತಕಲ್ಯಾಣಗುಣಗಳನ್ನು ಹೊಗಳುತ್ತಾ, ಅವುಗಳನ್ನು ಕುರಿತು ಚಿಂತಿಸುತ್ತಾ ಇರುವಂತೆ ಮಾಡುವೆಯೋ? ನಿನ್ನ ಮನಸ್ಸಿನಲ್ಲಿರುವುದೇನು? 



ಪರಮಪದದ ಪ್ರಾಪ್ತಿಗಿಂತಲೂ ಭಗವಂತನ ಗುಣಕೀರ್ತನೆ ಮತ್ತು ಚಿಂತನೆಯೇ ಭಕ್ತನಿಗೆ ಹೆಚ್ಚು ಪ್ರಿಯಕರವಾದದ್ದು ಎಂದಂತೆಯೇ. 



ವಾನೋ? ಮಱಿಕಡಲೋ? ಮಾರುದನೋ? ತೀಯಹಮೋ?

ಕಾನೋ? ವೊರುಙ್ಗಿಟ್ರು ಕ್ಕಣ್ಡಿಲಮಾಲ್, - ಆ ನೀನ್ ಱ

ಕನ್ ಱುಯರತ್ತಾಮೆಱಿನ್ದು ಕಾಯುದಿರ್ ತ್ತಾರ್ ತಾಳ್ ಪಣಿನ್ದೋಮ್,

ಏಱುಯರೈ ಯಾವಾ\! ಮರುಙ್ಗು.



ವಾನೋ = ಪರಮಪದವೋ, ಮಱಿಕಡಲೋ = ಅಲೆಗಳಿಂದ ತುಂಬಿದ ಕಡಲೋ, ಮಾರುದನೋ = ಗಾಳಿಯೋ \(ಮಾರುತವೋ\), ತೀಯಹಮೋ = ಕ್ರೂರವಾದ ಇಹಲೋಕವೋ, \(ಅಗ್ನಿಲೋಕವೋ\) ಕಾನೋ = ಕಾಡೋ, ಒರುಙ್ಗಿಟ್ರು = ಅಳಿದುಹೋಗಿ \(ಮರೆತುಹೋಗಿ\) ಕಣ್ಡಿಲಮ್ = \(ನಾವು ಅದನ್ನು\) ಕಂಡಿಲ್ಲ, ಆಲ್ = ಅಯ್ಯೋ, ಆನ್ ಈನ್ ಱ = ಹಸುವಿನ, \(ಹಸು ಈನಿದ\), ಕನ್ ಱು = ಕರುವನ್ನು, ಉಯರ = ಎತ್ತರಕ್ಕೆ, ತಾಮ್ ಎರಿನ್ದು = ತಾನು ಎಸೆದು, ಕಾಯ್ ಉದಿರ್ ತ್ತಾರ್ = ಕಾಯನ್ನು ಉದುರಿಸಿದವನ, ತಾಳ್ = ಪಾದಗಳಿಗೆ, ಪಣಿನ್ದೋಮ್ = ಎರಗಿದ್ದೇವೆ \(ಆಶ್ರಯಿಸಿದ್ದೇವೆ\), ವನ್ ತುಯರೈ = ಬಲವಾದ ದುಃಕವನ್ನು \(ಸಂಕಟವನ್ನು\), ಪಾಪಗಳನ್ನು, ಆ ಆ = ಆಹಾ, ಮರುಙ್ಗು = ಗುರುತೂ ಇಲ್ಲದಂತೆ. 



ಪರಮಪದವೋ, ಅಲೆಗಳಿಂದ ತುಂಬಿದ ಕಡಲೋ, ಮಾರುತವೋ, ಕೆಟ್ಟದ್ದಾದ ಈ ಲೋಕವೋ \(ಅಗ್ನಿಲೋಕವೋ\), ಕಾಡೋ, ಕಣ್ಮರೆಯಾಗಿರುವ ಅದನ್ನು ನಾವು ಕಂಡಿಲ್ಲ. ಹಸುವಿನ ಕರುವನ್ನು ಎತ್ತರಕ್ಕೆ ಎಸೆದು ಕಾಯನ್ನು ಉದುರಿಸಿದವನ ಪಾದಗಳನ್ನು ಆಶ್ರಯಿಸಿದ್ದೇನೆ. ಆಹಾ, ಬಲವಾದ ಸಂಕಟವನ್ನು \(ಪಾಪಗಳನ್ನು\) ಗುರುತೂ ಇಲ್ಲದಂತೆ ಕಳೆದುಕೊಳ್ಳುವುದಕ್ಕಾಗಿ. 



ಹಿಂದಿನ ಪಾಶುರದಲ್ಲಿ, ಪರಮಪದಕ್ಕಿಂತಲೂ ಹೆಚ್ಚು ಪ್ರಿಯವಾದದ್ದು ಇದೆ. ಅದನ್ನೇ ನಾವು ಆಶ್ರಯಿಸಿ ಮುಕ್ತರಾಗಬೇಕು ಎಂಬುದನ್ನು ಹೇಳಲಾಯಿತು. ಆ ವಿಷಯವನ್ನು ಇನ್ನಷ್ಟು ಸ್ಪಷ್ಟವಾಗಿ ಇಲ್ಲಿ ವಿವರಿಸಲಾಗಿದೆ. 



“ಆನೀನ್ ಱಕನ್ ಱುಯರತ್ತಾಮೆಱೆನ್ದು ಕಾಯುದಿರ್ ತ್ತಾರ್” – ಇದು ಭಗವಂತನಶ್ರೀಕೃಷ್ಣಾವತಾರದ ಒಂದುಲೀಲಾಪ್ರಸಂಗ. ನಂದಗೋಕುಲದಲ್ಲಿ ಬಾಲಕೃಷ್ಣನು ಬೆಳೆಯುತ್ತಿದ್ದಾಗ, ಗೋವಳ ಬಾಲಕರ ಜೊತೆಯಲ್ಲಿ, ದಿನವಹಿ, ದನಕರುಗಳನ್ನು ಮೇಯಿಸಲು ಕಾಡಿಗೆ ಹೋಗುತ್ತಿದ್ದನು. ಒಂದು ಸಲ ಅವರೆಲ್ಲರೂ ಬೇಲದ ವನದ ಬಳಿಗೆ ಹೋದರು. ಘಮಘಮಿಸುವ ಬೇಲದ ಹಣ್ಣುಗಳನ್ನು ತಿನ್ನ ಬೇಕೆಂದು ಗೋವಳ ಬಾಲಕರಿಗೆ ಆಶೆಯಾಯಿತು. ಆ ವೇಳೆಗೆ ಕರುಗಳ ನಡುವೆ, ಕರುವಿನ ಹಾಗೆ ವೇಷ ಧರಿಸಿದ್ದ ರಾಕ್ಷಸನು ಕೃಷ್ಣನ ಕಣ್ಣಿಗೆ ಬಿದ್ದನು. ಅಲ್ಲದೆ, ಕಪಿತ್ಥಾಸುತನೆಂಬ ಮತ್ತೊಬ್ಬ ರಾಕ್ಷಸನು ಬೇಲದಮರದ ರೂಪದಲ್ಲಿ, ಹಣ್ಣುಗಳಿಂದ ತುಂಬಿ, ಎಲ್ಲರನ್ನೂ ಆಕರ್ಷಿಸುತ್ತಿದ್ದನು. ಈ ಇಬ್ಬರು ರಾಕ್ಷಸರ ಉದ್ದೇಶವೂ ಒಂದೇ – ಕೃಷ್ಣವನ್ನು ಹೇಗಾದರೂ ಮಾಡಿ ವಂಚಿಸಿ, ಕೊಲ್ಲಬೇಕೆಂಬುದು. ಕೂಡಲೇ, ಕೃಷ್ಣನು ಕರುವನ್ನು ಅದರ ಹಿಂಗಾಲುಗಳನ್ನು ಹಿಡಿದು, ಗಿರಗಿರನೆ ತಿರುಗಿಸಿ, ಬಿರುಸಿನಿಂದ ಆ ಬೇಲದ ಮರದ ಮೇಲಕ್ಕೆ ಎಸೆದನು. ಇದರಿಂದ, ವತ್ಸಾಸುರನೂ \(ಕರುವಿನ ರೂಪದವನೂ\) ಕಪಿತ್ಥಾಸುರನೂ ಇಬ್ಬರೂ. ಒಂದೇ ಏಟಿಗೆ ಬಿದ್ದುಸತ್ತರು. ಆಗ ಸಮೃದ್ಧಿಯಾಗಿ ಉದುರಿದ ಹಣ್ಣನ್ನು ತಿಂದು ಬಾಲಕರೆಲ್ಲ ತೃಪ್ತಿಪಟ್ಟರು.



ಆಳ್ವಾರರು ಹೇಳುತ್ತಾರೆ: ಭಗವಂತನನ್ನು ಅರಸಿಕೊಂಡು ಹೋಗುವುದೆಲ್ಲಿಗೆ? ನಮಗೆ ಅವನು ಲಭ್ಯವಾಗುವುದಾದರೂ ಎಲ್ಲಿ? ಪರಮಪದದಲ್ಲೇ ಪಾಲ್ಗಡಲಲ್ಲೇ, ಕಣ್ಣಿಗೆ ಕಾಣಿಸದ, ಆದರೆ ಮೈಗೆ ಹಿತವನ್ನು ತರುವ ಮಾರುತದಲ್ಲೇ, ಈ ಲೋಕದಲ್ಲಿಯೇ \(ಅರ್ಚಾವತಾರನಾಗಿಯೇ\), ಅಗ್ನಿಲೋಕದಲ್ಲೇ, ಅವನು ದನಕರುಗಳನ್ನು ಮೇಯಿಸಲು ಹೋಗುತ್ತಿದ್ದ ಕಾಡಿನಲ್ಲೇ, ಎಲ್ಲಿ? ಅವು ಯಾವುದನ್ನೂ ನಾವು ಕಂಡಿಲ್ಲ. ಆದ್ದರಿಂದಲೇ, ನಾವು ಭಗವಂತನ ತಿರುವಡಿಗಳನ್ನು ಪಟ್ಟಾಗಿ ಆಶ್ರಯಿಸಿದ್ದೇವೆ. ನಮ್ಮ ಕಡುಕ್ರೂರವಾದ ದುಃಖ, ಸಂಕಟಗಳನ್ನು ಅವುಗಳ ಗುರುತು ಸಹ ಇಲ್ಲದಂತೆ ಮಾಡುವಂಥಾದ್ದು ಇದೊಂದೇ. 



೫೫. ಮರುಙ್ಗೋದ ಮೋದುಮ್ ಮಣಿನಾಹಣೈಯಾರ್,

ಮರುಙ್ಗೇ ವರಏರಿಯರೇಲುಮ್, - ಒರುಙ್ಗೇ

ಎಮಕ್ಕವರೈ ಕ್ಕಾಣಲಾ ಮೆಪ್ಪೊೞುದುಮುಳ್ಳಾಲ್,

ಮನಕ್ಕವಲೈ ತೀರ್ ಪ್ಪಾರ್ ವರವು. 



ಮರುಙ್ಗು = ಮಗ್ಗುಲಲ್ಲಿಯೇ, ಓದಮ್ = ಕಡಲು, ಮೋದುಮ್ = ಅಪ್ಪಳಿಸುತ್ತಿರುವ, ಮಣಿನಾಹ= ನೀಲಮಣಿಯಿಂದ ಶೋಭಿಸುವ ನಾಗನನ್ನೇ, ಅಣೈಯಾರ್ = ಹಾಸುಗೆಯಾಗಿ ಉಳ್ಳ ಸ್ವಾಮಿಯು, ಮರುಙ್ಗ್ = \(ನಮ್ಮ\) ಮಗ್ಗುಲಲ್ಲಿ, ವರ = ಬರುವುದನ್ನು \(ಇರುವುದನ್ನು\), ಅರಿಯರ್ ಏಲುಮ್ = ತಿಳಿಯದವರಾದರೂ, ಒರುಙ್ಗೇ = ಒಂದೇ ರೂಪದಲ್ಲಿ, ಎಮಕ್ಕು = ನಮಗೆ, ಅವರೈ = ಸ್ವಾಮಿಯನ್ನು, ಕಾಣಲಾಮ್ = ನೋಡಬಹುದು, ಎಪ್ಪೊೞುದುಮ್ = ಯಾವಾಗಲೂ, ಉಳ್ಳಾಲ್ = ಮನಸ್ಸಿನಲ್ಲಿ \(ಇರುವುದಾದರೆ\), ಮನಕ್ಕವಲೈ = ಮನಸ್ಸಿನ ಕ್ಲೇಶಗಳನ್ನು, ತೀರ್ ಪ್ಪಾರ್ = ತೀರಿಸುತ್ತಾರೆ, ವರವು = ಆ ಬರುವಿಕೆಯಿಂದ. 



ಮಗ್ಗುಲಲ್ಲಿಯೇ ಪಾಲ್ಗಡಲು ಅಪ್ಪಳಿಸುತ್ತಿರುವ ರತ್ನಗಳಿಂದ ಶೋಭಿಸುವನಾದವನ ಹಾಸುಗೆಯನ್ನುಳ್ಳ ಸ್ವಾಮಿಯು ನಮ್ಮ ಸಮೀಪದಲ್ಲೇ ಬಂದಿರುವುದನ್ನು ನಾವು ತಿಳಿದವರಾಗದಿದ್ದರೂ, ಅವನು ನಮಗೆ ಒಂದೇ ರೂಪದಲ್ಲಿ \(ಅಣುರೂಪದಲ್ಲಿ\) ಸ್ಪಷ್ಟವಾಗಿಕಾಣಿಸಿಕೊಳ್ಳುವನೆಂಬುದು ನಮ್ಮ ಮನಸ್ಸಿನಲ್ಲಿ ಯಾವಾಗಲೂ ಇರುವುದಾದರೆ, ಅವನ ಆ ಇರುವಿಕೆಯು ನಮ್ಮ ಮನಸ್ಸಿನ ಕ್ಲೇಶಗಳನ್ನೆಲ್ಲಾ ತೀರಿಸುತ್ತದೆ. 



ಈ ಪಾಶುರದಲ್ಲಿ ಭಗವಂತನ ಪರತ್ವಕ್ಕಿಂತಲೂ ಅವನ ಅಂತರ್ಯಾಮಿತ್ವಕ್ಕೆ ಹೆಚ್ಚುಪ್ರಾಶಸ್ತ್ಯವನ್ನು ಕೊಡಲಾಗಿದೆ.



ಆಳ್ವಾರರು ಹೇಳುತ್ತಾರೆ: ಅಲೆಗಳು ತುಂಬಿದ ಪಾಲ್ಗಡಲಲ್ಲಿ ಶೇಷನನ್ನು ಹಾಸುಗೆಯಾಗಿ ಮಾಡಿಕೊಂಡು ಭಗವಂತನು ನಿರ್ಲಿಪ್ತನಾಗಿ ಪವಡಿಸಿದ್ದಾನೆ ಎಂದು ತಿಳಿದವರು ಹೇಳುತ್ತಾರೆ, ದಿಟ, ನಾವು ಅದನ್ನು ಕಾಣಲಾರೆವು. ಆದರೆ, ಆ ಸ್ವಾಮಿಯೇ ನಮ್ಮ ಅಂತರಂಗದಲ್ಲಿ, ಅಣುವಿನಲ್ಲಿ ಅಣುವಾಗಿ, ಎಡೆಬಿಡದಂತೆ ಇದ್ದಾನೆ ಎಂಬುದನ್ನು ನಾವು ಕಂಡುಕೊಂಡೆವಾದರೆ, ಆ ಭಾವನೆಯೇ \(ಅವನು ಆ ಇರುವಿಕೆಯೇ\) ನಮ್ಮೆಲ್ಲ ಕ್ಲೇಶಗಳನ್ನೂ ನಿವಾರಣೆ ಮಾಡುತ್ತದೆ. 



ಭಗವಂತನು ಎಲ್ಲಿಯೋ ಕಾಣದ ಕೇಳದ ಸ್ಥಳದಲ್ಲಿದ್ದಾನೆಂದು ತಿಳಿಯುವುದಕ್ಕೆ ಬದಲಾಗಿ, ಅವನು ನಮ್ಮಲ್ಲಿಯೇ ಇದ್ದಾನೆಂಬುದನ್ನು ದೃಢವಾಗಿ ಮನಸಿಗೆ ತಂದುಕೊಳ್ಳಬೇಕು ಎಂದ ಹಾಗೆ.



೫೬. ವರವಾಱೊನ್ ಱಿಲ್ಲೈಯಾಲ್ ವಾೞ್ ವಿನಿದಾಲ್, ಎಲ್ಲೇ\!

ಒರುವಾಱೊರುವನ್ ಪುಹಾವಾಱು, - ಉರುಮಾಱುಮ್

ಆಯವರ್ ತಾಂ ಜೇಯವರ್ ತಾಮನ್ ಱುಲಕನ್ದಾಯವರ್ ತಾಮ್,

ಮಾಯವರ್ ತಾಮ್ ಕಾಟ್ಟುಮ್ ವೞಿ. 



ವರವು = \(ಭಗವಂತನು\) ಬಂದು ಸೇರುವ ಬಗೆಯು, ಒನ್ ಱು = ಯಾವುದೂ, ಇಲ್ಲೈ ಆಲ್ = ತಿಳಿಯದಾದ್ದರಿಂದ, ವಾೞ್ ವು = ಬಾಳ್ವೆವು, ಇನಿದು ಆಲ್ = ಹಿತಕರವಾದ್ದರಿಂದ, ಎಲ್ಲೇ = ಏನಾಶ್ಚರ್ಯ\! ಒರುಆಱು = ಒಂದು ಉಪಾಯದಿಂದಲೂ, ಒರುವನ್ = ಯಾವೊಂದು ಚೇತನನು, ಪುಹಾ ಆಱು = ಪ್ರವೇಶಿಸದ ಹಾಗೆ, ಉರು ಮಾಱುಮ್ = ರೂಪವನ್ನುಬದಲಾಯಿಸುವ, ಆಯವರ್ ತಾಮ್ = ಗೋವಳನಾದವನೂ, ಶೇಯವರ್ ತಾಮ್ = ಅತ್ಯಂತ ದೂರದಲ್ಲಿರುವವನೂ, ಅನ್ ಱು = ಹಿಂದೆ \(ಅಂದು\), ಉಲಹಮ್ = ಲೋಕಗಳನ್ನು, ತಾಯವರ್ ತಾಮ್ = ಅಳೆದುಕೊಂಡವನೂ, ಮಾಯವರ್ ತಾಮ್ = ಅದ್ಭುತಕಾರಿಯೂ, ಕಾಟ್ಟುಮ್ = ತೋರಿಸುವ, ವೞಿ = ಮಾರ್ಗ\(ಉಪಾಯ\)ವೆಂಬುದು. 



ಭಗವಂತನು ಬಂದು ಸೇರುವ ಮಾರ್‍ಗವು \(ಉಪಾಯವು\) ಇಂಥಾದ್ದೆಂದು ತಿಳಿಯದೆ ಹೋದರೂ, ಬಾಳ್ವೆಯು ಹಿತಕರವಾಗಿರುವುದು ಆಶ್ಚರ್ಯವೇ\! ಯಾವೊಂದು ಉಪಾಯದಿಂದಲೂ ಚೇತನನು ಭಗವಂತನನ್ನು ಸೇರದ ಹಾಗೆ ರೂಪವನ್ನು ಬದಲಾಯಿಸುತ್ತಿರುವ ಭಗವಂತನು, ಗೋವಳನಾಗಿ, ಕೈಗೆ ನಿಲುಕದವನಾಗಿ, ಲೋಕಗಳನ್ನು ಅಳೆದುಕೊಂಡವನಾಗಿ, ಅದ್ಭುತಕಾರಿಯಾಗಿ, ತೋರಿಸುವ ಉಪಾಯವು ಆಶ್ಚರ್ಯಕರವಾದದ್ದೇ\! 



ಭಗವಂತನು ನಾನಾ ರೂಪಗಳನ್ನು ಎತ್ತುವವನಷ್ಟೆ. ಅವನ ವಿವಿಧ ರೂಪಗಳೂ ಸುಲಭವಾಗಿ ಚೇತನನಿಗೆ ಅಬ್ಬತಕ್ಕವಲ್ಲ. ಒಂದೊಂದರಲ್ಲಿ ಒಂದೊಂದು ಬಗೆಯ ಅದ್ಭುತಾಶ್ಚರ್ಯ ಕಂಡುಬರುತ್ತದೆ. ಗೋವಳನಾಗಿ ಅವತರಿಸಿದಾಗಲಾಗಲಿ, ಪರಮಪದದಲ್ಲೂ, ಪಾಲ್ಗಡಲಲ್ಲೂ ನಮಗೆ ಎಟುಕದ ಹಾಗೆ ಅತ್ಯಂತ ದೂರದಲ್ಲಿರುವಾಗಲಾಗಲಿ. ತ್ರಿವಿಕ್ರಮನಾಗಿ ಅವತರಿಸಿ ಲೋಕಗಳನ್ನೆಲ್ಲಾ ತನ್ನಎರಡೇ ಹೆಜ್ಜೆಗಳಲ್ಲಿ ಅಳೆದುಕೊಳ್ಳುವಾಗಲಾಗಲಿ, ಇನ್ನೂ ನಾನಾಅವತಾರಗಳಲ್ಲಿ ಅದ್ಭುತಕಾರಿಯಾಗಿಯಾಗಲಿ, ಭಗವಂತನು ಇದ್ದರೂ ಸಹ ಅವನ ಕೃಪೆಯ ಫಲವಾಗಿ, ಚೇತನನಿಗೆ ತಿಳಿಯದಂತೆಯೇ ಅವನು ಚೇತನನ ಅಂತರಂಗವನ್ನು ಪ್ರವೇಶಿಸುವುದೂಒಂದು ಅತಿಶಯವೇ? 



ಆಳ್ವಾರರು ಹೇಳುತ್ತಾರೆ: ಭಗವಂತನು ಗೋವಳನಾಗಿಯ್ಗಲಿ, ಅತ್ಯಂತ ದೂರದಲ್ಲಿ ಎಟುಕದವನಾಗಿಯಾಗಲಿ, ಲೋಕಗಳನ್ನು ಅಳೆದುಕೊಂಡವನಾಗಿಯಾಗಲಿ, ಅದ್ಭುತಕಾರಿಯಾಗಿ ಆಗಲಿ ಇದ್ದರೂ ಸಹ, ಯಾವ ಚೇತನನಿಗೂ ಅರಿವಾಗದ ಹಾಗೆ ಅವನ ಅಂತರಂಗದಲ್ಲಿ ಬಂದು ಸೇರಿಕೊಳ್ಳುವ ಬಗೆಯು ಅತ್ಯಂತ ಆಶರ್ಯವಲ್ಲವೇ? ಆ ಉಪಾಯ ತಿಳಿದರೇನು, ತಿಳಿಯದೆ ಹೋದರೇನು? ಅದರ ಫಲವಂತು ಬಹಳ ಹಿತಕರವಾಗಿರುವುದು. ಇದೇ ಒಂದು ಆಶ್ಚರ್ಯ\!



೫೭. ವೞಿತ್ತಙ್ಗು ಅಲ್ ವಿನೈಯೈಮಾಟ್ರಾನೋ? ನೆಂಜೇ\!

ತವೇ ಇಕ್ಕೊಣ್ಡು ಪೋರವುಣನ್ ಱನ್ನೈ – ಶ್ಶುವೆತ್ತೆಙ್ಗುಮ್

ತಾವ್ ವಿಡಙ್ಗಳ್ ಪಟ್ರಿ ಪ್ಪುಲಾಲ್ ವೆಳ್ಳನ್ದಾನುಹಳ,

ವಾೞ್ ವಡಙ್ಗ ಮಾರ್ ವಿಡನ್ದ ಮಾಲ್. 



ವೞಿ ತಙ್ಗು = ಹೊರಗೆ \(ಸಿದ್ಧವಾಗಿ\) ನಿಂತಿರುವ, ವಲ್ ವಿನೈಯೈ = ಕ್ರೂರವಾದ ಪಾಪಗಳನ್ನು, ಮಾಟ್ರ್‍ಆನೋ = ತಡೆಗಟ್ಟಲಾರನೋ, ನೆಂಜೇ = ಮನಸ್ಸೇ, ತೞೇ ಇಕ್ಕೊಣ್ಡು = ಅದುಮಿಟ್ಟುಕೊಂಡು, ಪೋರ್ ಅವುಣನ್ ತನ್ನೈ = ಯುದ್ಧದಲ್ಲಿ ತೊಡಗಿದ ಹಿರಣ್ಯಕಶಿಪುವನ್ನು, ಶುೞತ್ತು = \(ಗಿರಗಿರನೆ\) ತಿರುಗಿಸಿ, ಎಙ್ಗುಮ್ = ಎಲ್ಲೆಲ್ಲಿಯೂ, ತಾೞ್ ವು = ತಗ್ಗಾದ, ಇಡಾಙ್ಗಳ್ = ಸ್ಥಳಗಳನ್ನು, ಪಟ್ರಿ = ಹಿಡಿದು, ಪುಲಾಲ್ = ರಕ್ತದ, ವೆಳ್ಲಮ್ ತಾನ್ = ಪ್ರವಾಹವೇ, ಉಹಳ = ತುಂಬಿ ಹರಿಯುವಂತೆ, ವಾೞ್ ವು ಅಡಙ್ಗ = ಅವನ ಬಾಳ್ವೆ ಅಡಗುವಂತೆ, ಮಾರ್ ವು = ಎದೆಯನ್ನು, ಇಡನ್ದ = ಸೀಳಿಹಾಕಿದ, ಮಾಲ್ = ಸರ್ವೇಶ್ವರನು.



ಮನಸ್ಸೇ, ಯುದ್ಧದಲ್ಲಿ ತೊಡಗಿದ ಹಿರಣ್ಯಕಶಿಪುವನ್ನು ಅದುಮಿಟ್ಟುಕೊಂಡು, ಗಿರಗಿರನೆ ತಿರುಗಿಸಿ, ತಗ್ಗಾದ ಸ್ಥಳಗಳನ್ನು ಹಿಡಿದು ಎಲ್ಲೆಲ್ಲಿಯೂ ರಕ್ತದ ಪ್ರವಾಹವೇ ತುಂಬಿಹರಿಯುವಂತೆ, ಅವನ ಬಾಳ್ವೆಯು ಅಡಗಿಹೋಗುವಂತೆ, ಅವನ ಎದೆಯನ್ನು ಸೀಳಿದ ಸರ್ವೇಶ್ವರನು ಹೊರಗೆ ಕಾದು ನಿಂತಿರುವ ನಮ್ಮ ಕ್ರೂರವಾದ ಪಾಪಗಳನ್ನು ತಡೆಗಟ್ಟಲಾರನೋ? 



ಈ ಪಾಶುರದಲ್ಲಿ ಭಗವಂತನ ಅದ್ಭುತ ಸಾಮರ್ಥ್ಯವನ್ನು ಕುರಿತು ಒಂದು ನಿದರ್ಶನದ ಮೂಲಕ ಹೇಳಲಾಗುತ್ತದೆ. 



ಹಿರಣ್ಯಕಶಿಪುವು ವಿಷ್ಣುದ್ವೇಷಿ. ಮಹಾಸಮರ್ಥ, ಜೊತೆಗೆ, ನಾನಾವರಗಳನ್ನು ಬ್ರಹ್ಮ, ರುದ್ರರಿಂದ ಪಡೆದುಕೊಂಡು, ತನ್ನನ್ನು ಯಾರೂ ಜಯಿಸಲಾರರೆಂಬಂತೆ ಗರ್ವದಿಂದ ಬೀಗುತ್ತಿದ್ದನು. ಭಗವಂತನು ನರಹರಿರೂಪದಿಂದ ಅವತರಿಸಿ, ಮೂರುಕೋಟಿ ಸಮರ್ಥರಾಕ್ಷಸೈನ್ಯದೊಡನೆ ತನ್ನನ್ನು ಎದುರಿಸಿದ ಹಿರಣ್ಯಕಶಿಪುವನ್ನು ತನ್ನ ಕೈಗಳಿಂದಲೇ ಹಿಡಿದು, ಬಲವಾಗಿ ಅದುಮಿಟ್ಟು, ಅವನ ಎದೆಯನ್ನು ಸೀಳಿ, ರಕ್ತದ ಕೋಡಿ ಎಲ್ಲೆಲ್ಲೂ ತುಂಬಿ ಹರಿಯುವಂತೆ, ಮಾಡಿ ಅವನನ್ನು ಕೊಂದು ಹಾಕಿದನು. ಅದನ್ನು ಕಂಡು ದಿಕ್ಕು ಕೆಟ್ಟು ಓಡುವ ರಾಕ್ಷರನ್ನೆಲ್ಲಾ ಕ್ಷಣಮಾತ್ರದಲ್ಲಿ ಧ್ವಂಸಮಾಡಿದನು. 



ಆಳ್ಲ್ವಾರರು ಹೇಳುತ್ತಾರೆ: ಮನಸ್ಸೇ, ಭಗವಂತನ ಮೇಲೆ ಯುದ್ಧದಲ್ಲಿ ತೊಡಗಿದ ಮಹಾಸಮರ್ಥನಾದ ಹಿರಣ್ಯಕಶಿಪುವನ್ನು, ಸ್ವಾಮಿಯು ಯಾವ ಬಗೆಯ ಆಯುಧದ ಅವಶ್ಯಕತೆಯೂ ಇಲ್ಲದೆಯೇ, ತನ್ನಕೈಉಗುರುಗಳಿಂದಲೇ ಅವನ ಎದೆಯನ್ನು ಸೀಳಿ, ರಕ್ತದ ಕೋಡಿ ಹರಿಸಿ, ಅವನನ್ನು ಕೊಂದು ಹಾಕಿದನು. ಅಂಥ ಸ್ವಾಮಿಯನ್ನು ಆಶ್ರಯಿಸುವುದರಿಂದ ನಮ್ಮ ಪಾಪಗಳ ರಾಶಿಗಳೆಲ್ಲವೂ ಭಸ್ಮಮಾಡನೇ? 



೫೮. ಮಾಲೇ\! ಪಡಿಶ್ಶೋದಿಮಾಟ್ರೇಲಿನಿ, ಉನದು

ಪಾಲೇ ಪೋೞ್ ಶೀರಿೞ್ ಪೞುತ್ತೊೞಿನ್ದೇನ್ – ಮೇಲಾಲ್

ಪಿಱಪ್ಪಿನ್ ಮೈ ಪೆಟ್ರಡಿಕ್ಕೀೞ್ ಕ್ಕೂಟ್ರೇವಲನ್ ಱು,

ಮಱಪ್ಪಿನ್ಮೈಯಾನ್ ವೇಣ್ಡುಮ್ ಮಾಡು. 



ಮಾಲೇ = ಸರ್ವೇಶ್ವರನೇ, ಪಡಿ ಶೋದಿ = \(ನಿನ್ನ\) ದಿವ್ಯಮಂಗಳ ವಿಗ್ರಹದ ತೇಜಸ್ಸಿಗಾಗಿ, ಮಾಟ್ರೇಲ್ = ಅವಕಾಶ ನೀಡದಿದ್ದರೆ, ಉನದು = ನಿನ್ನ, ಪಾಲೇ ಪೋಲ್ = ಹಾಲಿನ ಹಾಗಿರುವ \(ಪರಿಶುದ್ಧವಾದ\), ಶೀರಿಲ್ = ದಿವ್ಯಕಲ್ಯಾಣಗುಣಗಳ ಅನುಭವದಲ್ಲಿ, ಪೞುತ್ತು ಒೞಿನ್ದೇನ್ = ಹಣ್ಣಾಗಿಬಿಟ್ಟಿದ್ದೇನೆ, ಮೇಲಾಲ್ = ಇನ್ನು ಮುಂದೆ, ಪಿಱಪ್ಪು ಇನ್ಮೈ = ಹುಟ್ಟು ಎಂಬುದು ಎಲ್ಲದ್ದನ್ನು, ಪೆಟ್ರು = ಪಡೆದುಕೊಂಡು, ಅಡಿಕ್ಕೀೞ್ = ನಿನ್ನ ತಿರುವಡಿಗಳ ಬಳಿಯಲ್ಲಿ, ಕುಟ್ರೇವಲ್ = ಕೈಂಕರ್ಯವನ್ನು, ಅನ್ ಱು = ಅಲ್ಲ, ಮಱಪ್ಪು ಇನ್ಮೈ = ಮರೆವು ಇಲ್ಲದಂಥ ಸ್ಥಿತಿಯನ್ನು, ಯಾನ್ = ನಾನು ವೇಣ್ಡುಮ್ = ಬೇಡುವ, ಮಾಡು= ಐಶ್ವರ್ಯ.



ಸರ್ವೇಶ್ವರನೇ, ನಿನ್ನ ದಿವ್ಯಮಂಗಳ ವಿಗ್ರಹದ ಶೋಭೆಗೆ \(ನನಗೆ\) ಅವಕಾಶವಿಲ್ಲದಿದ್ದರೆ, ಹಾಲಿನ ಹಾಗೆ \(ಪರಿಶುದ್ಧವಾಗಿ\) ಇರುವ ನಿನ್ನ ದಿವ್ಯಕಲ್ಯಾಣ ಗುಣಾನುಭವದಲ್ಲಿ ನಾನು ಹಣ್ಣಾಗಿಬಿಟ್ಟಿದ್ದೇನೆ. ಇನ್ನುಮುಂದೆ, \(ನನಗೆ\) ’ಹುಟ್ಟು’ ಎಂಬುದು ಇಲ್ಲದ್ದನ್ನು ಪಡೆದುಕೊಂಡು, ನಿನ್ನ ತಿರುವಡಿಗಳ ಬಳಿಯಲ್ಲಿ ಕೈಂಕರ್ಯವನ್ನಲ್ಲ, \(ನಿನ್ನನ್ನು\) ಮರೆಯಲಾರದ ಸ್ಥಿತಿಯನ್ನು ನಾನು ಬೇಡುವ ಐಶ್ವರ್ಯ.



ಈ ಪಾಶುರದಲ್ಲಿ, ಹೊಸದೊಂದು ವಿಷಯ ಕಂಡು ಬರುತ್ತದೆ. ಭಗವಂತನ ದಿವ್ಯಸ್ವರೂಪವನ್ನು ಕಂಡು ಹರ್ಶಿಸುವುದೇ? ಅವನ ತಿರುವಡಿಗಳನ್ನಾಶ್ರಯಿಸಿ, ಪರಮಪದವನ್ನು ಬೇಡುವುದೇ? ಅಲ್ಲಿ ಸ್ವಾಮಿಯ ನಿತ್ಯ ಕೈಂಕರ್ಯವನ್ನು ಕೇಳುವುದೇ? ಮತ್ತು ಅದರಲ್ಲಿ ತೊಡಗಿರುವುದೇ? ಅಥವಾ ಇನ್ನೇನು ಮಾಡಬಯಸುವುದು? 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ನಿನ್ನ ದಿವ್ಯಸುಂದರ ರೂಪವನ್ನು ನೋಡಿ ನಲಿಯಲು ಸಾಧ್ಯವಿಲ್ಲವಾದರೆ ಚಿಂತೆಯಿಲ್ಲ. ನಾನು ಅಮರತ್ವವನ್ನಾಗಲಿ, ಪರಮಪದವಾಸವನ್ನಾಗಲಿ ಅಪೇಕ್ಷಿಸುವುದಿಲ್ಲ. ನಿನ್ನ ಸ್ವಾಮೀಪ್ಯವನ್ನಾಗಲಿ, ನಿನ್ನ ತಿರುವಡಿಗಳ ಬಳಿಯ ನಿತ್ಯ ಕೈಂಕರ್ಯವನ್ನಾಗಲಿ ಬಯಸುವುದಿಲ್ಲ. ನಾನು ಎಲ್ಲೇ ಇರಲಿ, ಹೇಗೇ ಇರಲಿ, ನಿನ್ನನ್ನು ಮರೆಯದಂತೆ ಎಡೆಬಿಡದೆ ನಿನ್ನನ್ನು ಚಿಂತಿಸುತ್ತಿರುವ ಸ್ಥಿತಿಯನ್ನು ಮಾತ್ರವೇ ನಾನು ನಿನ್ನಲ್ಲಿ ಯಾಚಿಸುವುದು.



೫೯. ಮಾಡೇ ವರಪ್ಪೆಱುವ ರಾಮೆನ್ ಱೇ, ವಲ್ ವಿನೈಯಾರ್

ಕಾಡಾನು ಮಾದಾನುಮ್ ಕೈಕ್ಕೊಳ್ಳಾರ್, - ಊಡೇಪ್ಪೋಯ್

ಪ್ಪೇರೋದಮ್ ಜಿನ್ದುತಿರೈಕ್ಕಣ್ ವಳರುಮ್, ಪೇರಾಳನ್

ಪೇರೋದ ಚ್ಚಿನ್ದಿಕ್ಕಪ್ಪೇರ್ ನ್ದು.



ಮಾಡೇ = ಹತ್ತಿರವೇ, ವರ = ಬರಬೇಕೆಂದು, ಪೆಱುವರಾಮ್ = ನಮ್ಮನ್ನು ಪಡೆದುಕೊಳ್ಳಬೇಕೆಂದು ಎನ್ ಱೇ = ಎಂದೇ ಅಲ್ಲವೇ, ವಲ್ ವಿನೈಯಾರ್ = ಕ್ರೂರವಾದ ಪಾಪಗಳು, ಕಾಡಾನುಮ್ = ಕಾಡಾಗಲಿ, ಆದಾನುಮ್ = ಬೇರೆ ಯಾವುದನ್ನಾಗಲಿ, \(ಸೇರಲು\) ಕೈಕೊಳ್ಳಾರ್ = ಪ್ರಯತ್ನಿಸರು \(ಕೈಗೊಳ್ಳರು\), ಊಡೇ ಪೋಯ್ = ನಡುವೆ ಹೋಗಿ, ಪೇರ್ ಓದಮ್ = ವಿಶಾಲವಾದ ಕಡಲು, ಶಿನ್ದು = ಎರೆಚುವ, ತಿರೈ = ಅಲೆಗಳಲ್ಲಿ, ಕಣ್ ವಳರುಮ್ = ನಿದ್ರಿಸುವ, ಪೇರಾಳನ್ = ಭಗವಂತನ, ಪೇರ್ = ಹೆಸರುಗಳನ್ನು, ಓದ = ಪಠಿಸಲು, ಶಿನ್ದಿಕ್ಕ = ಚಿಂತಿಸಲು, ಪೇರ್ ನ್ದು = \(ಸಂಸಾರದಿಂದ\) ದೂರಸರಿದು.



ವಿಶಾಲವಾದ ಕಡಲು ಎರೆಚುವ ಅಲೆಗಳ ನಡುವೆ ಹೋಗಿ ನಿದ್ರಿಸುವ ಸರ್ವೇಶ್ವರನ ಹೆಸರನ್ನು, \(ಸಂಸಾರದಿಂದ\) ದೂರ ಸರಿದು, ಪಠಿಸಲು, ಚಿಂತಿಸಲು ಆಗದಂತೆ, ಕ್ರೂರಪಾಪಗಳು ನಮ್ಮ ಬಳಿಯಲ್ಲೇ ಬರಲು, ನಮ್ಮನ್ನು ಪಡೆದುಕೊಳ್ಳಲು, ಕಾಡನ್ನಾಗಲಿ ಬೇರೆ ಯಾವ ಸ್ಥಳವನ್ನಾಗಲಿ ಸೇರಲು ಯತ್ನಿಸುವುದಿಲ್ಲ\! 



ಹಿಂದಿನ ಪಾಶುರದಲ್ಲಿ, ಭಗವಂತನ ಎಡೆಬಿಡದ ಸ್ಮರಣೆಯೊಂದಿದ್ದರೆ ತಮಗೆ ಸಾಕೆಂದು, ಅಷ್ಟನ್ನು ಮಾತ್ರ ಅನುಗ್ರಹಿಸಬೇಕೆಂದು ಆಳ್ವಾರರು ಭಗವಂತನಲ್ಲಿ ಪ್ರಾರ್ಥಿಸಿದರು. ಹಾಗೆ ಮಾಡುವುದಕ್ಕೆ ತಮಗೆ ಯಾವುದು ಹೇಗೆ ಅಡ್ಡಿಯಾಗಿದೆಯೆಂದು ಇಲ್ಲಿ ಹೇಳುತ್ತಾರೆ. 



ಆಳ್ವಾರರು ಹೇಳುತ್ತಾರೆ: ಅಲೆಗಳಿಂದ ತುಂಬಿದ, ವಿಸ್ತಾರವಾದ ಪಾಲ್ಗಡಲಲ್ಲಿ ನಿರ್ಲಿಪ್ತನಾಗಿ ಪವಡಿಸಿರುವ ಸರ್ವೇಶ್ವರನೇ, ನಿನ್ನದಿವ್ಯನಾಮಗಳನ್ನು ಪಠಿಸಲು \(ಜೀವಿಸಲು, ಕೀರ್ತಿಸಲು\) ಮತ್ತು ಅವುಗಳನ್ನು ಕುರಿತು ಚಿಂತಿಸಲು ಆಗದಂತೆ ನನ್ನ ಪಾಪಕರ್ಮಗಳು ನನ್ನ ಬಳಿಯಲ್ಲೇ ಸೇರಿಕೊಂಡಿವೆಯಲ್ಲ\! ಅವು ಕಾಡನ್ನಾಗಲಿ, ಕಡಲನ್ನಾಗಲಿ, ಮತ್ತಾವ ಸ್ಥಳವನ್ನೋ ಆಗಲಿ ಹಿಡಿದು ತೊಲಗಿ ಹೋಗಲು ಯತ್ನಿಸುತ್ತಿಲ್ಲವಲ್ಲ\! 



ಭಗವಚ್ಚಿಂತನೆಗೆ ಪ್ರಾರಂಭಿಸಿದ ಕೂಡಲೇ ಪಾಪರಾಶಿಯೇ ಭಸ್ಮವಾಗಿ ಹೋಗುವುದೆಂಬ ಆಳ್ವಾರರ ಮಾತಿಗೆ ಇದೇಕೋ ಸಂಶಯ ತರುವಂತಾಗಿದೆಯಲ್ಲ\! ಸಂಸಾರತಾಪತ್ರಯ ತೊಲಗಿದ ಹೊರತು ಭಗವಚ್ಚಿಂತನೆ ನಡೆಸಬಾರದೆಂಬ ಅಭಿಪ್ರಾಯ ಸರಿಯಲ್ಲ. ಸಂಸಾರದಲ್ಲಿದ್ದುಕೊಂಡೇ ಭಾಗವಂತನ ದಿವ್ಯನಾಮಗಳನ್ನು ಕೀರ್ತಿಸುತ್ತಾ, ಬಂಧನದಿಂದ ಮುಕ್ತರಾಗತಕ್ಕದ್ದು ಎಂಬುದೇ ಅವರ ನಿಜವಾದ ಅಭಿಪ್ರಾಯ. ನಾಮಜಪಕೀರ್ತನೆಗಳಿಗೆ ಯಾವ ಅಡ್ಡಿಯೂ ಬರುವುದಿಲ್ಲ. ಮನಸ್ಸು ದೃಢವಾಗಿದ್ದರೆ ಮಾತ್ರ. ಆ ದೃಢಮನಸ್ಸಿಗಾಗಿ ಹಾತೊರೆಯುತ್ತಿರಬೇಕು ಎಂದಂತೆ. 



೬೦. ಪೇರ್ ನ್ದೊನ್ ಱುನೋಕ್ಕಾದು ಪಿನ್ನಿಱ್ ಪಾಯ್ ನಿಲ್ಲಾಪ್ಪಾಯ್,

ಈನ್ ದು ೞಾಯ್ ಮಾಯನೈಯೇ ಯೆನ್ನೆಂಜೇ\! – ಪೇರ್ ನ್ದೆಙ್ಗುಮ್

ತೊಲ್ಲೈಮಾ ವೆನ್ನರಹಿಱ್ ಶೇರಾಮಱ್ ಕಾಪ್ಪದಱ್ಕು, 

ಇಲ್ಲೈ ಕಾಣ್ ಮಟ್ರೋರಿಱೈ. 



ಪೇರ್ ನ್ದು = \(ಸಂಸಾರದಲ್ಲಿ\) ಆಸಕ್ತಿಯನ್ನು ಬಿಟ್ಟು \(ದೂರಸರಿದು\), ಒನ್ ಱು = ಬೇರೊಂದನ್ನು, ನೋಕ್ಕಾದು= ಗಮನಿಸದಂತೆ, ಪಿನ್ ನಿಱ್ ಪಾಯ್ = \(ಭಗವಂತನ ಹಿಂಬಾಲಿಸಿರುವೆಯೋ\) ಸಮೀಪದಲ್ಲಿರುವೆಯೋ, ನಿಲ್ಲಾಪ್ಪಾಯ್ = ನಿಲ್ಲದಿರುವೆಯೋ, ಈನ್ = ಹಿತಕರವಾದ, ತುೞಾಯ್ = ತುಲಸಿಯ, ಮಾಅನೈಯೋ = ಆಶ್ಚರ್ಯಕಾರಿಯನ್ನೇ, ಎನ್ ನೆಂಜೇ = ನನ್ನ ಮನಸ್ಸೇ, ಪೇರ್ ನ್ದು = ತುಂಬಿಕೊಂಡು, ಎಙ್ಗುಮ್ = ಎಲ್ಲೆಲ್ಲೂ, ತೊಲ್ಲೈ = ಅನಾದಿಕಾಲದಿಂದಲೂ, ಮಾ = ಅಗಾಧವಾದ, ವೆಮ್ = ಕ್ರೂರವಾದ, ನರಹಿಲ್ = ನರಕದಲ್ಲಿ, ಶೇರಾಮಲ್ = ಬೀಳದಂತೆ, ಕಾಪ್ಪದಱ್ ಕು = ರಕ್ಷಿಸುವುದಕ್ಕೆ, ಇಲ್ಲೈಕಾಣ್ = ಇಲ್ಲ ಕಂಡೆಯಾ, ಮಟ್ರು ಓರ್ ಇಱೈ = ಬೇರೊಬ್ಬ ರಕ್ಷಕನು \(ಒಡೆಯನು\).



ನನ್ನ ಮನಸ್ಸೇ, ಇಹಜೀವನದ ಆಸಕ್ತಿಯನ್ನು ತ್ಯಜಿಸಿ, ಬೇರೊಂದನ್ನು ಗಮನಿಸದೆ \(ಒಮ್ಮನದಿಂದ\) ಹಿತಕರವಾದ ತುಲಸಿಯ ಹಾರವನ್ನುಳ್ಳಾಶ್ಚರ್ಯಕಾರಿಯನ್ನೇ ಹಿಂಬಾಲಿಸುವೆಯೋ, ನಿಲ್ಲಬರುವೆಯೋ? ಎಲ್ಲೆಲ್ಲೂ ತುಂಬಿಕೊಂಡು, ಅನಾದಿಕಾಲದಿಂದಲೂ \(ಬಂದಿರುವ\) ಅಗಾಧವಾದ ಕ್ರೂರವಾದ ನರಕದಲ್ಲಿ ಬೀಳದಂತೆ ರಕ್ಷಿಸುವುದಕ್ಕೆ ಬೇರೊಬ್ಬ ರಕ್ಷಕನಿಲ್ಲ ಕಂಡೆಯಾ\! 



ಇಲ್ಲಿ ಆಳ್ವಾರರು ತಮ್ಮ ಮನಸ್ಸಿಗೆ ಹಿತವಚನ ನೀಡುತ್ತಿದ್ದಾರೆ. ಅವರ ದಾಟಿ ಸ್ವಾರಸ್ಯವಾಗಿದೆ. ನಿರ್ಧಾರಕ್ಕೆ ಬರಲು ತಮ್ಮ ಮನಸ್ಸಿಗೇಯೇ ಅವಕಾಶ ಕೊಟ್ಟಿದ್ದಾರೆ. 



ಆಳ್ವಾರರು ಹೇಳುತ್ತಾರೆ: ಮನಸ್ಸೇ, ಹಿತಕರವಾದ ತುಲಸಿಯ ಹಾರವನ್ನು ಧರಿಸಿರುವ ಭಗವಂತನು ಆಶ್ಚರ್ಯಕಾರಕನು, ಸರ್ವರಕ್ಷಕನು. ಅವನನ್ನು ನೀನು ಒಮ್ಮನದಿಂದ ಹಿಂಬಾಲಿಸುವೆಯೋ? ಅವನಿಂದ ದೂರಸರಿಯುವೆಯೋ? ಬಲು ಹಿಂದಿನಿಂದಲೂ ತುಂಬಿ ಬಂದಿರುವ ಕ್ರೂರವಾದ ನರಕಯಾತನೆಯನ್ನು ತಪ್ಪಿಸಬಲ್ಲ ರಕ್ಷಕನು ಅವನೊಬ್ಬನೇ ಕಂಡೆಯಾ\!



ಇಹಜೀವನದ ಕಡೆಗೆ ಮನಸ್ಸನ್ನು ಹರಿಸಿದರೆ ನರಕಬಾಧೆ ತಪ್ಪಿದ್ದಲ್ಲ. ಪುನರ್ಜನ್ಮ ತಪ್ಪಿದ್ದಲ್ಲ. ಅದನ್ನು ದೂರಮಾಡಿ, ಸರ್ವೇಶ್ವರನೂ, ಸರ್ವರಕ್ಷಕನೂ ಆದ ಭಗವಂತನನ್ನು ಒಮ್ಮನದಿಂದ ಹಿಂಬಾಲಿಸಿದರೆ, ಅಖಂಡವಾದಸುಖ, ಶಾಂತಿ, ಆನಂದ ಎಂದ ಹಾಗೆ. 



೬೧. ಇಱೈ ಮುಱೈಯಾನ್ ಶೇವಡಿ ಮೇಲ್ ಮಣ್ಣಳನ್ದವನ್ನಾಳ್,

ಮಱೈಮುಱೈಯಾಲ್ ವಾನಾಡರ್ ಕೂಡಿ – ಮುಱೈಮುಱೈಯಿನ್

ತಾದಿಲಹುಪೂತ್ತೆಳಿತ್ತಾಲೊವ್ವಾದೇ? ತಾಳ್ ವಿಶುಮ್ಬಿನ್

ಮೀದುಲಹಿತ್ತಾನ್ ಕಿಡಕ್ಕುಮ್ ಮೀನ್. 



ಇಱೈ = ರಕ್ಷರನೆಂಬ, ಮುಱೈಯಾನ್ = ಸ್ವಭಾವವುಳ್ಳವನ, ಶೇ ಅಡಿಮೇಲ್ = ಕೆಂದಾವರೆಯಂತೆ ಕೋಮಲವಾದ ಪಾದದ ಮೇಲೆ, ಮಣ್ಣಳನ್ದ = ಲೋಕಗಳನ್ನು ಅಳೆದುಕೊಂಡ, ಅನ್ನಾಳ್ = ಆ ಕಾಲದಲ್ಲಿ, ಮಱೈ= ವೇದಗಳ, ಮುಱೈಯಾಲ್ = ವಿಧಿಯಲ್ಲಿ, ವಾನ್ ನಾಡರ್ = ಮೇಲಣ ಲೋಕಗಳವರೆಲ್ಲ, ಕೂಡಿ = ಕೂಡಿಕೊಂಡು, ಮುಱೈಮುಱೈಯಿನ್ = ಕ್ರಮಕ್ರಮವಾಗಿ, ತಾದು = ಧಾತು, ಇಲಹು = ಬೆಳಗುವ, ಪೂ = ಹೂಗಳನ್ನು, ತೆಳಿತ್ತಾಲ್ = ಚಿಮುಕಿಸಿದರೆ, ಒವ್ವಾದೇ = ಒಪ್ಪುವುದೇ \(ಸರಿಯಾಗಿ ಹೋಲುವುದಿಲ್ಲವಲ್ಲ?\) ತಾೞ್ = ಇಳಿಯಬಿದ್ದು ವಿಶುಮ್ಬಿನ್ ಮೀದು = ಮೇಲೆ ಆಕಾಶದಲ್ಲಿ \(ಆಕಾಶದ ಮೇಲೆ\), ಇಲಹಿ = ಬೆಳಗುತ್ತಾ, ತಾನ್ ಕಿಡಕ್ಕೂಮ್ = ಇರುವ, ಮೀನ್ = ನಕ್ಷತ್ರಗಳು. 



ರಕ್ಷಕನೆಂಬ ಸ್ವಭಾವವುಳ್ಳವನ ಕೆಂದಾವರೆಯಂತೆ ಕೋಮಲವಾದ ಪಾದದಮೇಲೆ, ಅವನು ಲೋಕಗಳನ್ನು ಅಳೆದುಕೊಂಡ ಆ ಕಾಲದಲ್ಲಿ, ಮೇಲಣ ಲೋಕದವರೆಲ್ಲರೂ ಕೂಡಿ, ವಿಧಿವತ್ತಾಗಿ, ಮತ್ತು ಕ್ರಮಕ್ರಮವಾಗಿ, ಪರಿಮಳಭರಿತವಾದ ಹೂಗಳಿಂದ ಪೂಜಿಸುವಾಗ ಆಕಾಶದಲ್ಲಿ ಇಳಿಯಬಿದ್ದು ಹೊಳೆಯುತ್ತಾ ಇರುವ ನಕ್ಷತ್ರಗಳು. ಆ ಬೆಳಗುವ ಹೂಗಳಿಗೆ ಸರಿ ಹೋಲುವುವೇ? 



ಭಗವಂತನು ತ್ರಿವಿಕ್ರಮನಾಗಿ ಅವತರಿಸಿ, ತಾನು ಸರ್ವೇಶ್ವರನೆಂದು ತೋರಿಕೊಂಡಆ ಸಮಯವನ್ನು, ಆಳ್ವಾರರು ಸ್ಮರಿಸಿಕೊಳ್ಳುತ್ತಾ, ಒಂದು ಸುಂದರವಾದ ಉಪಮಾನವನ್ನಾ ಇಲ್ಲಿ ಹೇಳುತ್ತಾರೆ. 



ಆಳ್ವಾರರು ಹೇಳುತ್ತಾರೆ: ಭಗವಂತನು ತ್ರಿವಿಕ್ರಮನಾಗಿ ಅವತರಿಸಿ, ತಾನೇ ಸರ್ವೇಶ್ವರನೆಂದು ತೋರಿಕೊಂಡಾಗ, ತನ್ನ ಒಂದು ಕಾಲನ್ನು ಮೇಲಕ್ಕೆತ್ತಿ ಮೇಲಣ ಲೋಕಗಳೆಲ್ಲವನ್ನೂ ಒಂದು ಪಾದದಿಂದ ಆವರಿಸಿ ಅಳೆದುಕೊಂಡಾಗ, ಮೇಲಣ ಲೋಕದವರೆಲ್ಲರೂ ಕೂಡಿ, ಭಗವಂತನ ಆ ದಿವ್ಯಪಾದವನ್ನು ವಿಧಿವತ್ತಾಗಿ ಪೂಜಿಸಿದರು. ಆಗ ಅವರು ಪಾದವನ್ನು ಅರ್ಚಿಸಿದ ಪರಿಮಳ ತುಂಬಿದ ಅಪರೂಪವಾದ ಹೂಗಳು ಪಾದದಮೇಲೆ ಬೆಳಗುತ್ತಿದ್ದವು. ಆಕಾಶದಲ್ಲಿ ಇಳಿಯಬಿದ್ದು ಹೊಳೆಯುತ್ತಿರುವ ತಾರೆಗಳು, ಆ ಹೂಗಳಿಗೆ, ಅವುಗಳ ಹೊಳಪಿಗೆ, ಸರಿಹೋಲಲಾರದೆ ಹೋದವು. 



೬೨. ಮೀನೆನ್ನುಙ್ಕಮ್ಬಿನ್ ವೆಱೆಯೆನ್ನುಮ್ ವೆಳ್ಳಿವೇಯ್,

ವಾನೆನ್ನುಙ್ಕೇಡಿಲಾ ವಾನ್ ಕುಡೈಕ್ಕೂಮ್ – ತಾನೋರ್

ಮಣಿಕ್ಕಾಮ್ಬು ಪೋಲ್ ನಿಮಿರ್ ನ್ದು ಮಣ್ಣಳನ್ದಾನ್, ನಙ್ಗಳ್

ಪಿಣಿಕ್ಕಾಮ್ ಪೆರುಮರುನ್ದು ಪಿನ್. 



ಮೀನ್ ಎನ್ನುಮ್ = ನಕ್ಷತ್ರಗಳು ಎಂಬ, ಕಮ್ಬಿನ್ = ಕಂಬಿಗಳನ್ನುಳ್ಳ, ವೆಱೆ ಎನ್ನುಮ್ = ಹೊಳಪು ಎಂಬ, ವೆಳ್ಳಿ = ಬೆಳ್ಳಿಯ \(ಬೆಳಗುವ\) ವೇಯ್ = ಮೇಲುಕಟ್ಟನ್ನು, ವಾನ್ ಎನ್ನುಮ್ = ಆಕಾಶವೆಂಬ, ಕೇಡು ಇಲಾ = ನಾಶವಿಲ್ಲದ, ವಾನ್ ಕುಡೈಕ್ಕೂಮ್ = ವಿಸ್ತಾರವಾದ ಕೊಡೆಗೆಲ್ಲ, ತಾನೋರ್ ಮಣಿಕಾಮ್ಬು ಪೋಲ್ = ತಾನೇ ಒಂದು ಸಾಟಿಯಿಲ್ಲದ ರತ್ನದ ಕಾವಿನಂತೆ \(ದಂಡದಂತೆ\), ನಿಮಿರ್ ನ್ದು = ನೆಟ್ಟಗೆ ನಿಂತು, ಮಣ ಅಳನ್ದಾನ್ = ಲೋಕಗಳನ್ನು ಅಳೆದುಕೊಂಡವನು, ನಙ್ಗಳ್ = ನಮ್ಮ, ಪಿಣಿಕ್ಕು = ರೋಗಗಳಿಗೆಲ್ಲ, ಆಮ್ = ಆಗುವುದು, ಪೆರು ಮರುನ್ದು= ಪ್ರಬಲವಾದ ಔಷಧಿಯು, ಪಿನ್ = ಮುಂದೆ. 



ನಕ್ಷತ್ರಗಳು ಎಂಬ ಕಂಬಿಗಳಿಂದಲೂ, ಹೊಳಪು ಎಂಬ ಬೆಳಗುವ ಮೇಲುಕಟ್ಟಿನಿಂದಲೂ, ಗಗನ ಎಂಬ ನಾಶವಿಲ್ಲದ ವಿಸ್ತಾರವಾದ ಕೊಡೆಗೆಲ್ಲ ತಾನೇ ಒಂದುಸಾಟಿಯಿಲ್ಲದ ರತ್ನದ ದಂಡದಂತೆ ನೆಟ್ಟಗೆ \(ಚಾಚಿ\) ನಿಂತು ಲೋಕಗಳನ್ನು ಅಳೆದುಕೊಂಡವನುಮುಂದೆ ನಮ್ಮ ರೋಗಗಳಿಗೆಲ್ಲ ಪ್ರಬಲವಾದ ಔಷಧಿಯಾಗುವುದು. 



ಹಿಂದಿನ ಪಾಶುರದಲ್ಲಿ ಭಗವಂತನ ತ್ರಿವಿಕ್ರಮಾವತಾರದ ವಿಷಯವನ್ನು ಹೇಳಲಾಯಿತು. ದೇವಾದಿದೇವತೆಗಳು ಎಲ್ಲರೂ ಒಟ್ಟುಗೂಡಿ ಭಗವಂತನ ಪಾದವನ್ನು ಅಪರೂಪವಾದ ಹೂಗಳಿಂದ ಪೂಜಿಸಿದಾಗ, ಅವುಗಳ ಹೊಳಪಿಗೆ, ಕಂಪಿಗೆ ಮಿನುಗುವ ತಾರೆಗಳು ಯಾವ ಬಗೆಯಲ್ಲೂ ಸರಿಸಾಟಿಯಿಲ್ಲವಾದವು ಎನ್ನಲಾಯಿತು. 



ಈಗ, ಮತ್ತೊಂದು ಸುಂದರವಾದ ರೂಪಕದಿಂದ ಅದನ್ನೇ ವಿವರಿಸಲಾಗಿದೆ. ನೆಲದ ಮೇಲಣ ಜನಕ್ಕೆ ಬಿಸಿಲು ಮಳೆಗಳ ಬಾಧೆಯಿಂದ ತಪ್ಪಿಸಲು ಕೊಡೆಯು ಒದಗಿಬರುತ್ತದೆ. ಹಾಗೆಯೇ ಜನ ತಮ್ಮ ತಪ್ಪಿಸಿಕೊಳ್ಳಲಾರದ ರೋಗಕ್ಕೆ \(ಹುಟ್ಟು-ಸಾವುಗಳ ರೋಗ\) ಭಗವಂತನೇ ಆಶ್ರಯ – ಅವನೇ ಕೊಡೆ. 



ಭಗವಂತನು ಇಡಿಯು ಬ್ರಹ್ಮಾಂಡಕ್ಕೇ ಒಂದು ಕೊಡೆಯಂತೆ ಇದ್ದಾನೆ. ಅನಂತವಾಗಿ ನಾಶವಿಲ್ಲದ \(ಶುದ್ಧವಾಗಿ\) ಆಕಾಶವೇ ಕೊಡೆಯಬಟ್ಟೆ. ಮಿನುಗುವ ತಾರೆಗಳೇ ಅದನ್ನು ಸರಿಯಾಗಿ ಹಿಡಿದಿಟ್ಟುಕೊಳ್ಳುವ ಕಂಬಿಗಳು. ಕಣ್ಣು ಕೋರೈಸುವ ಬೆಳಕೇ ಕೊಡೆಗೆ ಮೇಲುಕಟ್ಟು. ತ್ರಿವಿಕ್ರಮನಾಗಿ ನಿಂತ ಭಗವಂತನೇ ಆ ಕೊಡೆಗೆ ಆಸರೆಯಾದ ರತ್ನದ ದಂಡ. ಇದು ರೂಪಕ. 



ಆಳ್ವಾರರು ಹೇಳುತ್ತಾರೆ: ತ್ರಿವಿಕ್ರಮನಾದ ಭಗವಂತನು ಕೊಡೆಯ ಹಾಗೆ ನಮ್ಮೆಲ್ಲರ ಬಾಧೆಗಳನ್ನೂ ನಿವಾರಿಸತಕ್ಕವನು. ಅವನ ಆಸರೆಯೇ ನಮ್ಮ \(ಭವ\) ರೋಗಕ್ಕೆ ತಕ್ಕದ್ದಾದ ಪ್ರಬಲವಾದ ಔಷಧಿ. 



೬೩. ಪಿನ್ದುರಕ್ಕೂಮ್ ಕಾಟ್ರಿವಿನ್ದ ಶೂಲ್ ಕೊಣ್ಡಲ್ ಪೇರ್ ನ್ದುಮ್ ಪೋಯ್

ವನ್ದಿರೈಕ್ಕಣ್ ವನ್ದಣೈನ್ದ ವಾಯ್ ಮೈತ್ತೇ, - ಅನ್ ಱು

ತಿರುಚ್ಚೆಯ್ಯ ನೇಮಿಯಾನ್ ತೀಯರಕ್ಕಿ ಮೂಕ್ಕುಂ

ಪರುಚ್ಚೆವಿಯು ಮೀರ್ ನ್ದ ಪರನ್. 



ಪಿನ್= ಹಿಂಬಾಲಿಸಿ, ತುರಕ್ಕುಮ್ = ತಳ್ಳುವ, ಕಾಟ್ರು = ಗಾಳಿಯನ್ನು, ಇೞಿನ್ದ = ಕಳೆದುಕೊಂಡ, ಶೂಲ್ = ಪೂರ್ಣವಾಗಿ ನೀರನ್ನು ತುಂಬಿಕೊಂಡಿರುವ \(ಪೂರ್ಣಗರ್ಭಿಣಿಯಾದ\), ಕೊಂಡಲ್ = ಕಾರ್ಮುಗಿಲು, ಪೇರ್ ನ್ದುಮ್ ಪೋಯ್ = ಒಟ್ಟುಗೂಡಿ ಹೋಗಿ, ವನ್ = ಬಲವಾದ, ತಿರೈಕ್ಕಣ್ = ಅಲೆಗಳನಡುವೆ, ವನ್ದು = ಬಂದು, ಅಣೈನ್ದ = ಸೇರಿಕೊಂಡ, ವಾಯ್ ಮೈತ್ತೇ = ಹಾಗೆಯೇ, ಅನ್ ಱು = ಹಿಂದೆ \(ಅಂದು\), ತಿರುಚೆಯ್ಯ = ಪವಿತ್ರವೂ ಸೊಬಗಿನದೂ ಆದ, ನೇಮಿಯಾನ್ = ಚಕ್ರಾಯುಧವನ್ನುಳ್ಳವನು, ತೀ ಅರಕ್ಕಿ = ಕ್ರೂರ ರಾಕ್ಷಸಿಯ, ಮೂಕ್ಕೂಮ್ = ಮೂಗನ್ನೂ, ಪರುಶೆವಿಯುಮ್ = ಅಗಲವಾದ ಕಿವಿಯನ್ನೂ, ಈರ್ ನ್ದ = ಕತ್ತರಿಸಿದ, ಪರನ್ = ಸರ್ವೇಶ್ವಾನು \(ಶ್ರೀರಾಮನು\). 



ಹಿಂಬಾಲಿಸಿ ತಳ್ಳುವ ಗಾಳಿಯನ್ನು ಕಳೆದುಕೊಂಡ ಪರಿಪೂರ್ಣವಾಗಿ ನೀರನ್ನು ತುಂಬಿಕೊಂಡಿರುವ ಕಾರ್ಮುಗಿಲು, ಒಟ್ಟುಗೂಡಿಕೊಂಡು, ಬಲವಾದ ಅಲೆಗಳ ನಡುವೆ ಬಂದು ಸೇರಿಕೊಂಡ ಹಾಗೆಯೇ, ಅಂದು ಪವಿತ್ರವೂ ಸುಂದಾವೂ ಆದ ಚಕ್ರಾಯುಧವನ್ನುಳ್ಳ ಸರ್ವೇಶ್ವರನು, \(ಶ್ರೀರಾಮನು\), ಕ್ರೂರರಾಕ್ಷಸಿಯ ಮೂಗನ್ನು ಅಗಲವಾದ ಕಿವಿಯನ್ನೂ ಕತ್ತರಿಸಿ ಹಾಕಿದನು. 



ಭಗವಂತನು ಯಾವ ನಿಮಿತ್ತಕ್ಕಾಗಿ ಭೂಲೋಕದಲ್ಲಿ ಅವತರಿಸಿವನೋ ಅದನ್ನು ಪೂರ್ಣಗೊಳಿಸಿದ ಕೂಡಲೇ ತನ್ನ ಸ್ಥಾನವಾದ ಪಾಲ್ಗಡಲಿಗೆ ಹೋಗಿ ಸೇರುವನು. ಈ ವಿಷಯವನ್ನು ಒಂದುಸುಂದರವಾದ ಉಪಮಾನದ ಮೂಲಕ ವಿವರಿಸಲಾಗಿದೆ. 



ಕಡಲಲ್ಲಿ ನೀರನ್ನು ಸಮೃದ್ಧಿಯಾಗಿ ಕುಡಿದು, ತನ್ನಲ್ಲಿ ಕೂಡಿಟ್ಟುಕೊಂಡು, ಮೇಲಕ್ಕೇರಿ, ಆಕಾಶದಲ್ಲಿ ಗಾಳಿಯು ಸಹಾಯದಿಂದ ಮೆಲ್ಲಮೆಲ್ಲಗೆ ಸಂಚರಿಸುತ್ತಾ, ತನ್ನಲ್ಲಿರುವ ನೀರನ್ನು ನೆಲದಮೇಲೆ ಅಲ್ಲಲ್ಲಿ ಸುರಿಸಿ, ನೆಲವನ್ನು ಫಲವತ್ತಾಗಿ ಮಾಡುತ್ತದೆ. ಗಾಳಿಯ ಒತ್ತಾಸೆ ಕಡಿಮೆಯಾದರೆ, ಅದು ತನ್ನಲ್ಲಿರುವ ನೀರನ್ನೆಲ್ಲಾ ಕಡಲಲ್ಲೇ ಸುರಿಸಿಬಿಡುತ್ತದೆ. 



ಹಾಗೆಯೇ, ದಿವ್ಯವಾದ ಚಕ್ರಾಯುಧವನ್ನು ಧರಿಸಿರುವ ಸರ್ವೇಶ್ವರನು ರಾವಣಾದಿ ರಾಕ್ಷಸಕುಲವನ್ನೇ ನಿರ್ನಾಮಗೊಳಿಸುವುದಕ್ಕಾಗಿ ಶ್ರೀರಾಮನಾಗಿ ಅವತರಿಸಿದನು. ತಂದೆಯ ಮಾತಿಗೆ ಕಟ್ಟುಬಿದ್ದು ಅರಣ್ಯವಾಸ ಮಾಡುತ್ತಾ, ಪಂಚವಟಿಯಲ್ಲಿದ್ದಾಗ, ರಾವಣನ ತಂಗಿಯಾದ ಶೂರ್ಪನಖಿಯು ಅವನನ್ನು ಮೋಹಿಸಿ ಬಂದಳು. ಅವಳ ಕಿವಿಮೂಗುಗಳನ್ನು ಕತ್ತರಿಸಿ, ಅಟ್ಟಿದನು. ಈ ನೆಪದಿಂದ, ಅವನು ರಾವಣನ ಕೋಪಕ್ಕೆ ಈಡಾದನು. ರಾವಣನು ಮೋಸದಿಂದ ಸೀತೆಯನ್ನು ಅಪಹರಿಸಿಕೊಂಡು ಹೋಗಿ ಲಂಕೆಯಲ್ಲಿ ಸೆರೆಯಿಟ್ಟನು. ಸೀತೆಯನ್ನು ಸೆರೆಯಿಂದ ಬಿಡಿಸುವ ನಿಮಿತ್ತಕ್ಕಾಗಿ, ಶ್ರೀರಾಮನು ರಾವಣನನ್ನೂ ಅವನೊಡನೆ ರಾಕ್ಷಸಕುಲವನ್ನೂ ನಾಶಮಾಡಿದನು. ತನ್ನ ಕೆಲಸವನ್ನು ಸಾಧಿಸಿಕೊಂಡ ಬಳಿಕ ಸ್ವಾಮಿಯು ಮತ್ತೆ ಪಾಲ್ಗಡಲನ್ನು ಸೇರಿದನು. 



ಸೌಂದರ್ಯ ಔದಾರ್ಯಗಳಲ್ಲಿ ಭಗವಂತನು ಕಾರ್ಮುಗಿಲಂತೆ. ದುಷ್ಟಶಿಕ್ಷಣದಲ್ಲಿ ಶ್ರೀರಾಮನಂತೆ – ಎಂದ ಹಾಗೆ. 



೬೪. ಪರನಾಮವನಾದಲ್ ಪಾವಿಪ್ಪರಾಹಿಲ್,

ಉರನಾಲೊರು ಮೂನ್ ಱುಪೋದುಮ್ – ಮರಮೇೞನ್ ಱು

ಎಯ್ ದಾನೈಪ್ಪುಳ್ಳಿನ್ ವಾಯ್ ಕೀಣ್ಡಾನೈಯೇ, ಅಮರರ್ 

ಕೈತಾನ್ ತೊಳಾವೇ ಕಲನ್ದು. 



ಪರನ್= ’ಪರ’ನು \(ಸರ್ವೇಶ್ವರನು\) ಆಮ್ = ಹೌದು, ಅವನ್ = ಅವನು, ಆದಲ್ = ಎಂಬುದಾಗಿ, ಪಾವಿಪ್ಪರ್= ಭಾವಿಸುವವರು, ಆಹಿಲ್= ಆದರೆ, ಉರನಾಲ್ = ವಿವೇಕದಿಂದ, \(ಮನಃಪೂರ್ವಕವಾಗಿ\), ಒರುಮೂನ್ ಱು ಪೋದುಮ್ = ಮೂರುಹೊತ್ತೂ, \(ಯಾವಾಗಲೂ\), ಮರಮ್ ಏೞ್ =ಏಳು ಮರಗಳನ್ನು ಅನ್ ಱು = ಅಂದು, ಎಯ್ ದಾನೈ = \(ಬಾಣದಿಂದ\) ಹೊಡೆದವನನ್ನು, ಪುಳ್ಳಿನ್ ವಾಯ್ = \(ಬಕ\)ಪಕ್ಷಿಯ ಬಾಯನ್ನು, ಕೀಣ್ಡಾನೈಯೇ = ಸೀಳಿದವನನ್ನೇ, ಅಮರರ್ ಕೈ = ದೇವತೆಗಳ ಕೈಗಳು, ತಾನ್ ಕಲನ್ದು = ಒಟ್ಟುಗೂಡಿ, ತೊೞಾವೇ = ಪೂಜಿಸಲಾರವೇ? \(ನಮಸ್ಕರಿಸಲಾರವೇ?\) 



ಹಿಂದೆ, ಏಳು ಮರಗಳನ್ನು \(ಒಂದೇ ಬಾಣದಿಂದ\) ಹೊಡೆದವನನ್ನೇ, ಬಕಪಕ್ಷಿಯ ಬಾಯನ್ನು ಸೀಳಿಹಾಕಿದವನನ್ನೇ ’ಪರ’ನೆಂದು \(ಸರ್ವೇಶ್ವರನೆಂದು\) ಮನಃಪೂರ್ವಕವಾಗಿ ಎಲ್ಲಕಾಲದಲ್ಲೂ ಭಾವಿಸುವವರಾದರೆ, \(ಅವರನ್ನು\) ದೇವತೆಗಳ ಕೈಗಳು ಒಟ್ಟಾಗಿ ಪೂಜಿಸವೇ? 



“ಮರಮೇೞನ್ ಱು ಎಯ್ ದಾನೈ” – ಇದು ಭಗವಂತನ ಶ್ರೀರಾಮಾವತಾರದ ಪ್ರಸಂಗ. ವಾಲಿಯನ್ನು ಸಂಹರಿಸಲು ತನಗೆ ಸಾಮರ್ಥ್ಯವಿದೆಯೆಂದು ತಿಳಿಸುವುದಕ್ಕಾಗಿ ಸುಗ್ರೀವನಿಗೆ ಶ್ರೀರಾಮನು ತೋರಿದ ನಿದರ್ಶನ ಇದು. ಒಂದೇ ಸಾಲಿನಲ್ಲಿ ಇಲ್ಲದೆ, ಬೇರೆಬೇರೆ ಕಡೆಗಳಲ್ಲಿ ಬೆಳೆದಿದ್ದ ಏಳು ತಾಳೆಯ ಮರಗಳನ್ನೂ ಶ್ರೀರಾಮನು ತನ್ನ ಒಂದೇ ಬಾಣದಿಂದ ರಂಧ್ರ ಮಾಡಿದನು. 



“ಪುಳ್ಳಿನ್ವಾಯ್ ಕೀಣ್ಡಾನೈ” – ಇದು ಭಗವಂತನ ಶ್ರೀಕೃಷ್ಣಾವತಾರದ ಒಂದು ಪ್ರಸಂಗ. ಬಾಲಕೃಷ್ಣನು ನಂದಗೋಕುಲದಲ್ಲಿ ಬೆಳೆಯುತ್ತಿದ್ದಾಗ, ಅವನೂ ಸಹ ಇತರ ಗೋವಳ ಬಾಲಕರ ಸಂಗಡ ಕಾಡಿಗೆ ದನಕರುಗಳ ಹಿಂದೆ ಹೋಗುತ್ತಿದ್ದನು. ಅವನ ಕಡು ಶತ್ರುವಾದ ಕಂಸನು ಅವನನ್ನು ಕೊಲ್ಲಿಸುವುದಕ್ಕಾಗಿ ನಾನಾ ರಾಕ್ಷಸರನ್ನು ಆಗಿಂದಾಗ್ಗೆ ಕಳುಹಿಸುತ್ತಿದ್ದನು. ಅವರಲ್ಲಿ ಬಕಾಸುರ ಎಂಬುವನೂ ಒಬ್ಬನು. ಬಕಪಕ್ಷಿಯ ವೇಷದಿಂದ ಅವನು ಕೃಷ್ಟನನ್ನು ಕೊಂದು ಹಾಕಲು ಮುನ್ನುಗ್ಗಿ ಬಂದನು. ಅದನ್ನರಿತ ಕೃಷ್ಣನು, ಆ ಬಕಪಕ್ಷಿಯನ್ನು ಹಿಡಿದು ಅದರ ಬಾಯನ್ನಗಲಿಸಿ, ಕೊಂದು ಹಾಕಿದನು. 



೬೫. ಕಲನ್ದು ನಲಿಯುಮ್ ಕರುನ್ದುಯರೈನೆಂಜೇ\!

ಮಲಙ್ಗ ವಡಿತ್ತು ಮಡಿಪ್ಪಾನ್- ವಿಲಙ್ಗಲ್ ಪೋಲ್

ತೊನ್ ಮಾಲೈ ಕ್ಕೇಶವನೈ ನಾರಣನೈ ಮಾದವನೈ,

ಚ್ಚೊನ್ ಮಾಲೈ ಯೆಪ್ಪೊಳುದುಮ್ ಶೂಟ್ಟು. 



ಕಲನ್ದು = ಒಟ್ಟುಗೂಡಿ, ನಲಿಯುಮ್ = ಹಿಂಸಿಸುವ, ಕರು = ಕಪ್ಪಾದ \(ಭಯಂಕರವಾದ\), ತುಯರೈ = ದುಃಖಗಳನ್ನು, ನೆಂಜೇ = ಮನಸ್ಸೇ, ಮಲಙ್ಗ =ಛಿದ್ರಛಿದ್ರವಾಗುವಂತೆ, ಅಡಿತ್ತು = ಹೊಡೆದು, ಮಡಿಪ್ಪಾನ್ = ನಾಶಪಡಿಸುವುದಕ್ಕಾಗಿ, ಎಲಙ್ಗಲ್ ಪೋಲ್ = ಪರ್ವತದ ಹಾಗೆ \(ಸ್ಥಿರವಾಗಿ, ಆಧಾರವಾಗಿ, ಇರುವ\), ತೊಲ್ ಮಾಲೈ = ಅನಾದಿಕಾಲದಿಂದಲೂ ಇರುವ ಸರ್ವೇಶ್ವರನನ್ನು, ಕೇಶವನೈ = ಸುಂದರವಾದ ಕೇಶರಾಶಿಯನ್ನುಳ್ಳವನನ್ನು, ನಾರಣನೈ = ನರಕದಿಂದ ತಪ್ಪಿಸತಕ್ಕವನನ್ನು \(ಶ್ರೀಮನ್ನಾರಾಯಣನನ್ನು\), ಮಾಅವನೈ = ಲಕ್ಷ್ಮೀಪತಿಯನ್ನು, ಶೊಲ್ ಮಾಲೈ = \(ಮುಂತಾದ ಅವನ\) ನಾಮಗಳ ಹಾರವನ್ನು, ಎಪ್ಪೊೞುದುಮ್ = ಎಡೆಬಿಡದಂತೆ, ಶೂಟ್ಟು = \(ಅವನಿಗೆ\) ಮುಡಿಸು. 



ಮನಸ್ಸೇ, ಒಟ್ಟುಗೂಡಿ ಹಿಂಸಿಸುವ ಭಯಂಕರವಾದ ದುಃಖಗಳನ್ನು ಪುಡಿಪುಡಿಯಾಗುವಂತೆ ಹೊಡೆದು ನಾಶಪಡಿಸುವುದಕ್ಕೆ, ಪರ್ವತದ ಹಾಗೆ ಭದ್ರವಾಗಿ ಆಧಾರವಾಗಿರುವ ಅನಾದಿಕಾಲದ ಸರ್ವೇಶ್ವರನನ್ನು, ಕೇಶವನನ್ನು \(ಸುಂದರವಾದ ಕೇಶರಾಶಿಯುಳ್ಳವನನ್ನು\), ನಾರಾಯಣನನ್ನು, \(ನರಕದಿಂದ ಬಿಡುಗಡೆ ಮಾಡುವವನನ್ನು\), ಮಾಧವನನ್ನು \(ಲಕ್ಷ್ಮೀಪತಿಯನ್ನು\) ಅವನ ದಿವ್ಯನಾಮಗಳ ಹಾರವನ್ನು ಎಡೆಬಿಡದಂತೆ ಅವನಿಗೆ ಮುಡಿಸಿ ಪೂಜಿಸು.



ಎಡೆಬಿಡದಂತೆ ಭಗವನ್ನಾಮಗಳನ್ನು ಉಚ್ಚರಿಸುತ್ತಲೇ ಇರುವುದು ನಮ್ಮೆಲ್ಲ ದುಃಖಸಂಕಟಗಳನ್ನು ನೀಗಿಸಿಕೊಳ್ಳುವುದಕ್ಕೆ ಸುಲಭವಾದ ಮಾರ್ಗ ಎಂದು ಇಲ್ಲಿ ಹೇಳಲಾಗಿದೆ. 



ಆಳ್ವಾರರು ಹೇಳುತ್ತಾರೆ: ಮನಸ್ಸೇ, ನೀನು ಸದಾಕಾಲವೂ ಕೇಶವ, ಮಾಧವ, ನಾರಾಯಣ, ಎಂದು ಮುಂತಾಗಿ ಸರ್ವೇಶರನ ದಿವ್ಯನಾಮಗಳನ್ನು ಉಚ್ಚರಿಸುತ್ತಾ ಇರು. ಇದರಿಂದ ನಿನ್ನ ಭಯಂಕರವಾದ ದುಃಖ, ಸಂಕಟಗಳೆಲ್ಲವೂ ನೀಗಿಹೋಗುವುವು. 



೬೬. ಶೂಟ್ಟಾಯ ನೇಮಿಯಾನ್ ತೊಲ್ಲರಕ್ಕ ನಿನ್ನುಯಿರೈ,

ಮಾಟ್ಟೇ ತುಯಿರಿಱೈತ್ತ ಮಾಯವನೈ – ಈಟ್ಟ

ವೆಱೆಕೊಣ್ಡ ತಣ್ಡುೞಾಯ್ ವೇದಿಯನೈ, ನೆಂಜೇ\!

ಅಱಿಕಣ್ಡಾಯ್ ಶೊನ್ನೇ ನದು. 



ಶೂಡು ಆಯ= ಅಲಂಕರಿಸಲಾಗಿರುವ, ನೇಮಿಯಾನ್ = ಚಕ್ರಾಯುಧವುಳ್ಳವನನ್ನು, ತೊಲ್ = ಬಹುಕಾಲದಿಂದಲೂ ಹಿಂಸಕನಾದ ಆಕ್ಕನ್ = ರಾಕ್ಷಸನ, ಇನ್ = ಇನಿದಾದ, ಉಯಿರೈ = ಪ್ರಾಣವನ್ನು, ಮಾಟ್ಟೇ = ಪುಡಿಪುಡಿಮಾಡಿ, ಶುಯಿರ್ =ಸಂಕಟವನ್ನು, ಇೞೈತ್ತ = ನಾಶಪಡಿಸಿದ, ಮಾಯವನೈ = ಆಶ್ಚರ್ಯಕಾರಿಯನ್ನು, ಈಟ್ಟ = ತಕ್ಕ ಹಾಗೆ \(ಒಪ್ಪುವಹಾಘೆ\), ವೆಱಿಕೊಣ್ಡ = ಪರಿಮಳತುಂಬಿದ, ಕ್ತಣ್ ಶುೞಾಯ್ = ತಂಪಾದ ತುಲಸಿಯ ಹಾರವನ್ನು ಧರಿಸಿರುವವನನ್ನು, ವೇದಿಯನೈ = ಪ್ರತಿಪಾದಿತನಾದವನನ್ನು, ನೆಂಜೇ = ಮನಸ್ಸೇ, ಅೞಿ ಕಂಡಾಯ್ = ತಿಳಿ \(ಅರಿತುಕೋ\) ಕಂಡೆಯಾ, ಶೊನ್ನೇನ್ ಅದು = ಅದನ್ನು ಹೇಳಿದ್ದೇನೆ.



ಕೈಯಲ್ಲಿ ಅಲಂಕರಿಸಿರುವ ಚಕ್ರಾಯುಧಧಾರಿಯನ್ನು, ಬಹುಕಾಲ ಹಿಂಸಕನಾದ ರಾಕ್ಷಸನ ಇನಿದಾದ ಪ್ರಾಣಗಳನ್ನು ಪುಡಿಪುಡಿ ಮಾಡಿ ಸಂಕಟವನ್ನು ಹರಿಸಿದವನನ್ನು, ಒಪ್ಪುವ ಹಾಗೆ ಪರಿಮಳ ತುಂಬಿದ ತಂಪಾದ ತುಲಸಿಯ ಹಾರವನ್ನು ಧರಿಸಿರುವವನನ್ನು, ವೇದಗಳನ್ನು ಪ್ರತಿಪಾದಿತನಾದವನನ್ನು, ಮನಸ್ಸೇ, ಅರಿತುಕೋ, ಕಂಡೆಯಾ. ಈ \(ಮುಖ್ಯ\) ವಿಷಯವನ್ನು ಹೇಳಿದ್ದೇನೆ. 



ಯಾರನ್ನು ಮನಸ್ಸು ಮುಖ್ಯವಾಗಿ ಗಮನಿಸಿ, ಅನುಸಂಧಾನ ಮಾಡಬೇಕೆಂಬುದು ಈ ಪಾಶುರದ ವಿಷಯ. 



ಭಗವಂತನನ್ನು, ನಾಲ್ಕು ವಿಷಯಗಳನ್ನಿಟ್ಟುಕೊಂಡು, ವರ್ಣಿಸಲಾಗಿದೆ. ಶತ್ರುಸಂಹಾರಕವೂ, ಸುಂದರವೂ ಆಗಿರುವ ಚಕ್ರಾಯುಧವನ್ನು ಧರಿಸಿರುವವನು ಎಂಬುದು ಮೊದಲನೆಯದು. ಬಹುಕಾಲದಿಂದಲೂ ಮೂರುಲೋಕಗಳನ್ನೂ ಹಿಂಸಿಸುತ್ತಿದ್ದ ರಾಕ್ಷಸನು ರಾವಣಾಸುರ \(ಇದನ್ನು ಹಿರಣ್ಯಕಶಿಪುವಿಗೂ ಅನ್ವಯಿಸಬಹುದು\). ಅವನನ್ನು ಸಂಹರಿಸತಕ್ಕ ಸಾಮರ್ಥ್ಯವುಳ್ಳ ಸ್ವಾಮಿಶ್ರೀರಾಮಾವತಾರಿಯಾದ ಸರ್ವೇಶ್ವರ. ಇದು ಎರಡನೆಯದು. ದಿವ್ಯವೂ ಪರಿಮಳ ತುಂಬಿದ್ದೂ ಆದ ವನಮಾಲೆಯನ್ನು \(ತಂಪಾದ ತುಲಸಿಯ ಹಾರವನ್ನು\) ಧರಿಸಿರುವವನು ಭಗವಂತ-ಶ್ರೀಮಹಾವಿಷ್ಣುವೆ. ವೇದಪ್ರತಿಪಾದಿತನಾದವನೂ ಅವನೇ. ಆ ಸರ್ವೇಶ್ವರನನ್ನೇ \(ಶ್ರೀಮನ್ನಾರಾಯಣನನ್ನೇ\) ಚೆನ್ನಾಗಿ ಅರಿತುಕೊಂಡು ಅನುಸಂಧಾನ ಮಾಡಬೇಕೆಂದು ಆಳ್ವಾರರು ತಮ್ಮ ಮನಸ್ಸಿಗೆ ಹೇಳುತ್ತಾರೆ. 



೬೭. ಅದುವೋ ನನ್ ಱೆನ್ ಱಙ್ಕಮರುಲಹೋ ವೇಣ್ಡಿಲ್,

ಅದುವೋರ್ ಪೊರುಳಿಲ್ಲೈಯನ್ಱೇ? – ಅದುವೊೞಿನ್ದು

ಮಣ್ಣಿನ್ ಱಾಳ್ ವೇನೆನಿಲುಙ್ಕೂಡುಮ್ ಮಡನೆಂಜೇ\!

ಕಣ್ಣನ್ ತಾಳ್ ವಾೞ್ ತ್ತುವದೇ ಕಲ್. 



ಅದುವೋ = ಆ ಪರಮಪದಾನುಭವವೋ, ನನ್ ಱು = ಒಳ್ಳೆಯದು, ಎನ್ ಱು = ಎಂದು, ಅಙ್ಗು = ಅಲ್ಲಿ \(ಆಗ\) ಅಮರ್ ಉಲಹೋ = ಆ ಅಮರಲೋಕವನ್ನೋ, ವೇಣ್ಡಿಲ್ = ಅಪೇಕ್ಷಿಸಿದರೆ, ಅದು = ಅದು ಓರ್ = ಒಂದು, ಪೊರುಳ್ ಇಲ್ಲೈ = ಕೊಡುವ ವಸ್ತುವಲ್ಲ, ಅನ್ ಱೇ = ಅಲ್ಲವೇ, ಅದು = ಅದನ್ನು ಒೞಿನ್ದು = ಲಕ್ಷಿಸದೆ, \(ಬಿಟ್ಟು\) ಮಣ್ ನಿನ್ ಱು = ಈ ಲೋಕದಲ್ಲೇ ಇದ್ದುಕೊಂಡು, ಆೞ್ವೇನ್ = ಆಳುತ್ತೇನೆ, ಎನಿಲುಮ್ = ಎನ್ನುವುದಕ್ಕೂ, ಕೂಡುಮ್ = ಸಾಧ್ಯ, ಮಡನೆಂಜೇ = ಮುಗ್ದಮನಸ್ಸೇ, ಕಣ್ಣನ್ ತಾಳ್ = ಆಕರ್ಷಕನಾದ ಭಗವಂತನ ಪಾದಗಳನ್ನು, ವಾೞ್ ತ್ತುವದೇ = ಸ್ತುತಿಸುವುದನ್ನೇ ಕಲ್ = ಕಲಿ.



ಮುಗ್ಧ ಮನಸ್ಸೇ, ಪರಮಪದಾನುಭವವೆಂಬುದು ಒಳ್ಳೆಯದು ಎಂದು ಬಗೆದು ಆ ಅಮರಲೋಕವನ್ನೇ ಕೊಡು ಎಂದು ಬೇಡಿದರೆ ಅದೊಂದು ಕೊಡುವ ವಸ್ತುವಲ್ಲ, ಅಲ್ಲವೇ? ಆ ಪರಮಪದವನ್ನು ಅಲಕ್ಷಿಸಿ, ಈ ಲೋಕದಲ್ಲೇ ಇದ್ದುಕೊಂಡು ಆಳುತ್ತೇನೆ ಎನ್ನುವುದಕ್ಕೂ ಸಾಧ್ಯ. ಆದ್ದರಿಂದ ಅತ್ಯಾಕರ್ಷಕನ ತಿರುವಡಿಗಳನ್ನು ಸ್ತುತಿಸುವುದನ್ನೇ ಕಲಿ. 



ಈ ಪಾಶುರದಲ್ಲಿ ಆಳ್ವಾರರು ತಮ್ಮ ಮನಸ್ಸಿಗೆ ಒಳ್ಳೆಯ ಉಪದೇಶವೊಂದನ್ನು ಕೊಡುತ್ತಾರೆ.



ಆಳ್ವಾರರು ಹೇಳುತ್ತಾರೆ: ಅರಿಯದ ಮನಸ್ಸೇ, ನಿನಗೆ ಪರಮಪದಾನುಭವ ಬಲು ಒಳ್ಳೆಯದೆಂದೂ ಅದನ್ನು ಪಡೆದುಕೊಳ್ಳಬೇಕೆಂದೂ ಆಶೆಯಿರಬಹುದು. ಅದನ್ನು ನನಗೆ ನೀಡೆಂದು ನೀನು ಭಗವಂತನನ್ನು ಕೇಳಿದರೂ, ಸ್ವಾಮಿಗೆ ಅದೊಂದು ಹಾಗೆ ನೀಡುವ ವಸ್ತುವಲ್ಲ ಕಂಡೆಯಾ. ಅದನ್ನು ನೀನೇ ಸ್ವಪ್ರಯತ್ನದಿಂದ ಗಳಿಸಿಕೊಳ್ಳಬೇಕು. ಪರಮಪದವೇ ಬೇಡ, ಈ ಲೋಕದಲ್ಲೇ ಇದ್ದುಕೊಂಡು ನಾನು ಆನಂದವನ್ನು ಅನುಭವಿಸುತ್ತೇನೆ’ ಎಂದು ನೀನು ಬೇಡುವುದಕ್ಕೇನೋ ಅವಕಾಶವಿದೆ. ಆದರೆ, ಈ ಲೋಕವೆಲ್ಲ ದುಃಖ ಸಂಕಟಗಳೇ. ಆನಂದಕ್ಕೆ ಇಲ್ಲಿ ಎಡೆಯಿಲ್ಲ. ಆದ್ದರಿಂದ, ನೀನು ಇಲ್ಲಿ ಜೀವಿಸಿರುವವರೆಗೂ ಭಗವಂತನ ತಿರುವಡಿಗಳನ್ನು ಆಶ್ರಯಿಸಬೇಕು. ಅವುಗಳನ್ನು ಸ್ತುತಿಸಿ ಪೂಜಿಸಬೇಕು. ಅದೇ ನಿನ್ನ ಮುಖ್ಯ ಕೆಲಸವೆಂದು ತಿಳಿದು, ನೀನು ಅದನ್ನು ಮಾತ್ರ ಕಲಿ. 



’ನನಗೆ ಇದು ಬೇಕು, ಅದು ಬೇಕು’ ಎಂದು ಬೇಡುವುದು ತರವಲ್ಲ. ನಿನಗೆ ಬೇಕಾದದ್ದನ್ನು ನೀನು ಪ್ರಯತ್ನಪೂರ್ವಕವಾಗಿ ಪಡೆದುಕೊಳ್ಳಬೇಕು. ಅದಕ್ಕೆ ಅರ್ಹತೆಯನ್ನು ಪಡೆದುಕೊಳ್ಳುವುದು ನಿನ್ನ ಮೊದಲ ಕರ್ತವ್ಯ. ಆದ್ದರಿಂದಲೇ, ನೀನು ಸ್ವಾಮಿಯ ತಿರುವಡಿಗಳನ್ನಾಶ್ರಯಿಸು. ಅದನ್ನು ಭಜಿಸಿ, ಪೂಜಿಸು ಅದೇ ತಕ್ಕ ಉಪಾಯ. 



೬೮. ಕಲ್ಲುಙ್ಕನೈಕಡಲುಮ್ ವೈಹುನ್ದ ವಾನಾಡುಮ್,

ಪುಲ್ಲೆನ್ ಱೊೞಿನ್ದನಕೊಲ್? ಏಪಾವ್ವಮ್, - ವೆಲ್ಲ

ನೆಡಿಯಾನ್ ನಿಱಙ್ಗರಿಯಾ ನುಳ್ ಪುಹುನ್ದು ನೀಙ್ಗಾನ್,

ಅಡಿಯೇನದುಳ್ಳತ್ತಹಮ್,



ಕಲ್ಲುಮ್ = ಬೆಟ್ಟವೂ, ಕನ್ನೈ = ಭೋರ್ಗರೆಯುವ, ಕಡಲುಮ್ = ಕಡಲೂ, ವೈಹುನ್ದಮ್ = ಶ್ರೀವೈಕುಂಠವೂ, ವಾನ್ ನಾದುಮ್ = ಮೇಲಣಲೋಕವೂ, ಪುಲ್ ಎನ್ ಱು = ಹುಲ್ಲಿಗೆ ಸಮಾನ ಎಂದು, ಒಳಿನ್ದನ ಕೊಲ್ = ತೊರೆದುಬಿಟ್ಟೆಯೋ ಹೇಗೋ? ಏಪಾವಮ್ = ಅಯ್ಯೋ ಪಾಪವೇ, ವೆಲ್ಲನೆಡಿಯಾನ್ = ಅತ್ಯಂತ ಉನ್ನತನೂ \(ಮಹೋನ್ನತನಾದವನೂ\), ನಿಱಮ್ = ಬಣ್ಣದಲ್ಲಿ, ಕರಿಯಾನ್ = ಕರಿಯನೂ, ಉಳ್ = ಅಂತರಂಗವನ್ನು, ಪುಹುನ್ದು = ಪ್ರವೇಶಿಸಿ, ನೀಙ್ಗೂನ್ = ಬಿಟ್ಟು ಹೋಗುವುದಿಲ್ಲ. ಅಡಿಯೇನದು = ಪಾದಸೇವಕನದು, ಉಳ್ಳತ್ತು ಅಹಮ್ = ಅಂತರಂಗದ ವಾಸಸ್ಥಾನವನ್ನು. 



ಮಹೋನ್ನತನೂ, ಬಣ್ಣದಲ್ಲಿ ಕರಿಯನೂ ಈ ಪಾದಸೇವಕನ ಅಂತರಂಗವನ್ನು ಪ್ರವೇಶಿಸಿ ಆ ವಾಸಸ್ಥಳದಿಂದ ಬಿಟ್ಟುಹೋಗುವುದಿಲ್ಲವಾದ ಕಾರಣ. ನಿನಗೆ ಬೆಟ್ಟವೂ, ಭೋರ್ಗರೆಯುವ ಕಡಲೂ, ಶ್ರೀವೈಕುಂಠವೂ, ಮೇಲಣಲೋಕಗಳೂ – ಎಲ್ಲವೂ ಹುಲ್ಲಿಗೆ ಸಮನೆಂದು ಅವುಗಳನ್ನು ತೊರೆದುಬಿಟ್ಟೆಯೋ ಹೇಗೆ? 



’ಕಲ್ಲು’ ಎಂದರೆ, ಪರ್ವತ. ಭೂಲೋಕದಲ್ಲಿ ಭಗವಂತನು ಅರ್ಚಾಸ್ವರೂಪಿಯಾಗಿ ನೆಲಸಿರುವ ಸ್ಥಳಗಳಲ್ಲಿ ಬೆಟ್ಟದ ಶಿಖರ ಒಂದು. ತಿರುವೆಂಕಟಗಿರಿ ಅದಕ್ಕೆ ಒಂದು ನಿದರ್ಶನ. 



’ಕಲ್ಲು’ ಎಂದರೆ, ಪರ್ವತ. ಭೂಲೋಕದಲ್ಲಿ ಭಗವಂತನು ಅರ್ಚಾಸ್ವರೂಪಿಯಾಗಿ ನೆಲಸಿರುವ ಸ್ಥಳಗಳಲ್ಲಿ ಬೆಟ್ಟಾದ ಶಿಖರ ಒಂದು. ತಿರುವೆಂಕಟಗಿರಿ ಅದಕ್ಕೆ ಒಂದು ನಿದರ್ಶನ.



’ಕನ್ನೈಕಡಲು’ ಎಂದರೆ, ಘೋಷಿಸುವ ಕಡಲು – ಪಾಲ್ಗಡಲು. ಭಗವಂತನು ವಿಭವಾವತಾರಿಯಾಗಿ, ಅನಂತಶಯನಾಗಿರುವ ಸ್ಥಳ. 



’ವಾನ್ ಉಲಹು’ ಎಂದರೆ, ಸ್ವರ್ಗಾದಿ ಮೇಲಣ ಲೋಕಗಳು.



’ಉಳ್ಳತ್ತು ಅಹಮ್’ ಎಂದರೆ, ಅಂತರಂಗದಲ್ಲಿ ಮನೆಮಾಡಿಕೊಂಡಿರುವುದು. \(ಅಂತರಂಗದಲ್ಲಿ ಮನೆ\). ಭಗವಂತನು ಚೇತನನ ಒಳಗೆ ಅಣುವಿನಲ್ಲಿ ಅಣುವಾಗಿ ನೆಲಸಿದ್ದಾನೆ. 



’ವಲ್ಲನೆಡಿಯಾನ್’ ಎಂದರೆ, ಸರ್ವೇಶ್ವರನಾದ ಭಗವಂತ.



’ನಿಱಙ್ಕರಿಯಾನ್’ ಎಂದರೆ, ಬಣ್ಣದಲ್ಲಿ ಕರಿಯನು – ಭಗವಂತನಿಗೆ ಒಂದೊಂದು ಯುಗದಲ್ಲಿ ಒಂದೊಂದು ಬಣ್ಣವನ್ನು ಕಲ್ಪಿಸಿಕೊಳ್ಳಲಾಗಿದೆ. ಅದರಂತೆ, ಕಲಿಯುಗದಲ್ಲಿ ಭಗವಂತನು ಕರಿಯಬಣ್ಣದವನು ಎಂದು ಹೇಳಲಾಗುತ್ತದೆ.



ಆಳ್ವಾರರು ಹೇಳುತ್ತಾರೆ: ಭಗವಂತನು ಭಕ್ತನ ಅಂತರಂಗವನ್ನು ಪ್ರವೇಶಿಸಿದ ಬಳಿಕ ಅವನು ಅಲ್ಲಿಯೇ ಸ್ಥಿರವಾಗಿ ನೆಲಸಿರುತ್ತಾನೆ. ಅಂಥ ಭಕ್ತನಿಗೆ ಬೇರೆ ಏನೂ ಬೇಕೆನಿಸುವುದೇ ಇಲ್ಲ. ತಿರುಪತಿಗಳಾಗಲಿ, ಪಾಲ್ಗಡಲಾಗಲಿ, ಶ್ರಿವೈಕುಂಠವಾಗಲಿ – ಎಲ್ಲವೂ ತನ್ನ ಅಂತರಂಗವೇ ಆಗಿರುವಾಗ, ಅವನಿಗೆ ಬಿಇಬಿಡಿಯಾಗಿ ಅವುಗಳ ಅಗತ್ಯವೇನಿದೆ? ಸ್ವರ್ಗಾದಿ ಲೋಕಗಳ ಸುಖವೂ ಅವನಿಗೆ ಬೇಡ. 





೬೯. ಅಹಂಜಿವನ್ದ ಕಣ್ಣಿನ ರಾಯ್ ವಲ್ ವಿನೈಯರಾವರ್,

ಮುಹಂಜಿದೈವರಾಮನ್ ಱೇ ಮುಕ್ಕೆ – ಮಿಹುನ್ದಿರುಮಾಲ್

ತೀರ್ ಕಡಲೈಯುಳ್ ಪೊದಿನ್ದ ಶಿನ್ದನೈಯೇನ್ ಱನ್ನೈ

ಆರ್ ಕ್ಕಡಲಾಂಜೆವ್ವೇಯಡರ್ ತ್ತು? 



ಅಹಮ್ = ಅಹಂಕಾರದಿಂದ, ಶಿವನ್ದ = ಕೆಂಪಡರಿದ, ಕಣ್ಣಿಯರ್ ಆಯ್ = ಕಣ್ಣುಳ್ಳವರಾಗಿ, ವಲ್ ವಿನೈಯರ್ = ಕ್ರೂರಪಾಪಕರ್ಮಗಳು, ಆವಾರ್ = ಆಗುತ್ತಾರೆ, ಮುಹಮ್ = ಮುಖವನ್ನು, ಶಿದೈವರ್ ಆಮ್ = ನಿಜವಾಗಿ ಮಾಡಿಸಿಕೊಳ್ಳುವರು, ಅನ್ ಱೇ = ಅಲ್ಲವೇ? ಮುಕ್ಕಿ = ವ್ಯಥೆಪಟ್ಟು, ಮಿಹುಮ್ = ಬಹಳ, ತಿರು= ಪವಿತ್ರನಾಗಿರುವ, ಮಾಲ್ = ಸರ್ವೇಶ್ವರನ, ಶೀರ್ = ಕಲ್ಯಾಣಗುಣಗಳೆಂಬ ಕಡಲೈ = ಕಡಲನ್ನು, ಉಳ್ = ಮನಸ್ಸಿನಲ್ಲಿ, ಪೊದಿನ್ದ = ತುಂಬಿಕೊಂಡಿರುವ, ಶಿನ್ದನೈಯೇನ್ ತನ್ನೈ = ಚಿಂತನೆಯನ್ನುಳ್ಳ ನನ್ನನ್ನು, ಆರಕ್ಕೂ = ಯಾರಿಂದ, ಅಡಲಾಮ್ = ಜಯಿಸಲಾಗುವುದು, ಶೆವ್ವೇ = ಚೆನ್ನಾಗಿ, ಅಡರ್ ತ್ತು = ಅಡಗಿಸಿಟ್ಟುಕೊಂಡು.



ಅಹಂಕಾರದಿಂದ ಕೆಂಪಡಿರಿದ ಕಣ್ಣುಳ್ಳವರಾಗಿ, ಮುಖವನ್ನು ನಿಜವಾಗಿಯೂ ಬಾಡಿಸಿಕೊಂಡು, ವ್ಯಥಪಟ್ಟು ಕ್ರೂರಶಾಪಕರ್ಮಗಳು ಆಗುತ್ತಾರಲ್ಲವೇ? ಬಹಳ ಪವಿತ್ರನಾಗಿರುವ ಸರ್ವೇಶ್ವರನ ಕಲ್ಯಾಣಗುಣಗಳೆಂಬ ಕಡಲನ್ನು ಮನಸ್ಸಿತುಂಬಿಕೊಂಡ ಚಿಂತನೆಯನ್ನು ಹೊಂದಿ, ಅಡಗಿಸಿಟ್ಟುಕೊಂಡಿರುವ ಮನಸ್ಸನ್ನುಳ್ಳ ನನ್ನನ್ನು ಯಾರಿಂದ ಜಯಿಸಲು ಸಾಧ್ಯ?



ಆಳ್ವಾರರು ಹೇಳುತ್ತಾರೆ: ನಾನೀಗ ನನ್ನ ಮನಸ್ಸನ್ನು ಪೂರ್ತಿಯಾಗಿ ನಿಗ್ರಹಿಸಿದ್ದೇನೆ. ಅಲ್ಲದೆ, ಭಗವಂತನ ಪರಮಪವಿತ್ರವಾದ ಅನಂತಕಲ್ಯಾಣಗುಣಗಳೆಂಬ ಅಪಾರವಾದ ಕಡಲನ್ನು ನನ್ನ ಅಂತರಂಗದಲ್ಲಿ ತುಂಬಿಕೊಂಡಿದ್ದೇನೆ. ಅದನ್ನು ಎಡೆಬಿಡದಂತೆ ಚಿಂತಿಸುತ್ತಿರುತ್ತೇನೆ. ಆದ್ದರಿಂದ, ಯಾವ ಬಗೆಯ ಪಾಪಕರ್ಮಗಳೂ ಇನ್ನು ಮೇಲೆ ನನ್ನನ್ನು ಬಾಧಿಸಲಾರವು. ನನ್ನನ್ನು ಅವು ಜಯಿಸಲಾರವು.



ಮನಸ್ಸನ್ನು ನಿಗ್ರಹಿಸಿ, ಭಗವದ್ಗುಣಾನುಭವದಲ್ಲೇ ಮುಳುಗಿರುವ ಯಾರ ಬಳಿಯಲ್ಲೋ ಪಾಪಕರ್ಮಗಳು ಸುಳಿಯುವುದಿಲ್ಲ ಎಂದ ಹಾಗೆ. 



೭೦. ಅಡರ್ ಪೊನ್ ಮುಡಿಯಾನೈಯಾಯಿರಮ್ಬೇರಾನೈ

ಚ್ಚುಡರ್ ಕೊಳ್ ಶುಡರಾೞಿಯಾನೈ, - ಇಡರ್ಕಡಿಯುಮ್

ಮಾದಾಮಿದುವಾಹ ಮೈತ್ತೇ ನೆನದುಳ್ಳೇ,

ಯಾದಾಹಿಲ್ ಯಾದೇ ಯಿನಿ? 



ಅಡರ್ ಪೊನ್ ಮುಡಿಯಾನೈ = ರತ್ನಮಯವಾದ ಬಂಗಾರವಾದ ಕಿರೀಟವನ್ನು ಧರಿಸಿರುವವನನ್ನು, ಆಯಿರಮ್ ಪೇರಾನಿ = ಸಾವಿರ ಹೆಸರುಗಳುಳ್ಳವನನ್ನು, ಶುಡರ್ ಕೊಳ್ = ಪ್ರಜ್ವಲಿಸುವ, ಶುಡರಾೞಿಯಾನೈ = ಚಕ್ರಾಯುಧಧಾರಿಯನ್ನು, ಇಡರ್ = ದುಃಖಸಂಕಟಗಳನ್ನು, ಕಡಿಯುಮ್ = ನಿರ್ಮೂಲಗೊಳಿಸುವ, ಮಾದಾ ಪಿದು ಆಹ = ತಾಯಿ ತೆಂದೆ ಎಂದು, ವೈತ್ತೇನ್ = ಇಟ್ಟುಕೊಂಡಿದ್ದೇನೆ, ಎನದುಉಳ್ಳೇ = ನನ್ನ ಮನದಲ್ಲಿ, ಯಾದು ಆಹಿಲ್ ಯಾದೇ ಇನಿ= ಇನ್ನು ನನಗೆ ಏನಾದರೆ ಏನು? 



ರತ್ನಮಯವಾದ ಚಿನ್ನದ ಕಿರೀಟವನ್ನು ಧರಿಸಿರುವವನನ್ನು, ಸಾವಿರ ಹೆಸರುಗಳನ್ನುಳ್ಳವನನ್ನು, ಪ್ರಜ್ವಲಿಸುವ ಚಕ್ರಾಯುಧವನ್ನು ಧರಿಸಿರುವವನನ್ನು, ದುಃಖಸಂಕಟಗಳನ್ನು ನಿರ್ಮೂಲಗೊಳಿಸುವ ತಾಯಿತಂದೆಯೆಂದು ನನ್ನ ಅಂತರಂಗದಿಂದ ಭಾವಿಸಿಕೊಂಡಿದ್ದೇನೆ. ಇನ್ನು ನನಗೆ ಏನಾದರೆ ಏನು? 



ಆಳ್ವಾರರು ಹೇಳುತ್ತಾರೆ: ಭಗವಂತ ಅಪ್ರತಿಮಸುಂದರ. ಅದಕ್ಕೆ ತಕ್ಕಂತೆ ದಿವ್ಯಾಲಂಕಾರಭೂಷಿತ. ಅವನಿಗೆ ಅನಂತನಾಮಗಳು – ಸುಪ್ರಸಿದ್ಧವಾದ ಸಾವಿರನಾಮಗಳು. ಅವನ ಸಾಮರ್ಥ್ಯಸಾಟಿಯಿಲ್ಲದ್ದು. ಕೈಯಲ್ಲಿ ತೀಕ್ಷ್ಣವಾದ ಪ್ರಜ್ವಲಿಸುವ ಚಕ್ರಾಯುಧವಿದೆ. ಅವನು ತಾಯಿಯಾಗಿ ನನ್ನನ್ನು ಪ್ರೇಮದಿಂದ ಸಲಹುತ್ತಾನೆ. ತಂದೆಯಾಗಿ ಶಿಕ್ಷಿಸಿ, ನನ್ನ ತಪ್ಪುಗಳನ್ನು ತಿದ್ದಿ, ನನ್ನನ್ನು ಸನ್ಮಾರ್ಗಕ್ಕೆ ತರುತ್ತಾನೆ. ಆದ್ದರಿಂದ, ಸ್ವಾಮಿಯನ್ನು ನನ್ನ ತಾಯಿತಂದೆ ಎಂದು ಭಾವಿಸಿಕೊಂಡಿದ್ದೇನೆ. ಅವನನ್ನು ನನ್ನ ಅಂತರಂಗದಲ್ಲಿ ಸ್ಥಿರವಾಗಿಟ್ಟುಕೊಂಡಿದ್ದೇನೆ. ಇನ್ನು ಮುಂದೆ ನನಗೆ ದುಃಖಸಂಕಟಗಳ ಬಾಧೆಗೆ ಎಳ್ಳಷ್ಟೂ ಅವಕಾಶವಿಲ್ಲ. 



೭೧. ಇನಿನಿನ್ ಱು ನಿನ್ ಪೆರುಮೈ ಯಾನುರೈಪ್ಪದೆನ್ನೇ?

ತನಿನಿನ್ಱು ಶಾರ್ ವಿಲಾ ಮೂರ್ತ್ತಿ\! – ಪನಿನೀರ್

ಅಹತ್ತುಲವು ಶೆಂಜಡೈಯಾನಾಹತ್ತಾನ್, ನಾನ್ ಹು

ಮುಹತ್ತಾನಿನ್ನುನ್ದಿ ಮುದಲ್. 



ಇನಿ = ನ್ನು, ನಿನ್ ಱು = ಯತ್ನಿಸಿ, \(ಇನಿ ನಿನ್ ಱು = ಹೀಗಿರುವಾಗ, ಇನ್ನುಮೇಲೆ\) ನಿನ್ ಪೆರುಮೈ = ನಿನ್ನ ಹಿರಿಮೆಯನ್ನು, ಯಾನ್ = ನಾನು, ಉರೈಪ್ಪದು ಎನ್ನೇ = ಹೇಳುವುದು ಏನಿದೆ, ತನ್ = ಪ್ರತ್ಯೇಕವಾಗಿ \(ಸಂಪೂರ್ಣವಾಗಿ\) ನಿನ್ ಱು= ಇರುವವನೂ, ಶಾರ್ ವು = ನಿಲುಕಲು, ಇಲಾ =ಸಾಧ್ಯವಿಲ್ಲದ \(ಬೇರೆಯವರನ್ನು ಆಧಾರವಾಗಿಲ್ಲದವನೂ\), ಆದ, ಮೂರ್ತ್ತಿ = ದಿವ್ಯಮಂಗಳ ವಿಗ್ರಹವೇ, ಪನಿನೀರ್ = ತಂಪಾದ ಗಂಗಾಜಲವು, ಅಹತ್ತು = ಒಳಗೆ, ಉಲವು = ತಂಗಿರುವ, ಶೆಮ್ ಬಿಡೈಯಾನ್ = ಕೆಂಜಡೆಯವನ್ನು, ಆಹತ್ತಾನ್ = ದೇಹವನ್ನಾಗಿ ಉಳ್ಳವನೇ \(ನಿನ್ನ ದೇಹದ ಭಾಗವಾಗಿರುವವನೇ\), ನಾನ್ ಹು ಮುಹತ್ತಾನ್ = ನಾಲ್ಮುಖನು, ನಿನ್ = ನಿನ್ನ, ಉನ್ದಿ = ನಾಭಿಯನ್ನು, ಮುದಲ್ = ಆದಿಕಾರಣವಾಗಿ ಉಳ್ಳವನೇ. 



ಪ್ರತ್ಯೇಕನಾಗಿಯೂ ಪರಿಪೂರ್ಣನಾಗಿಯೂ ಇರುವ ದಿವ್ಯಮೂರ್ತಿಯೇ, ತಂಪಾದ ಗಂಗಾಜಲವನ್ನು ಒಳಗೆ ಹಿಡಿದಿಟ್ಟಿರುವ ಕೆಂಜಡೆಯವನನ್ನು ನಿನ್ನ ದೇಹದ ಭಾಗವಾಗಿ ಉಳ್ಳವನೇ, ನಾಲ್ಮುಖನು ನಿನ್ನ ನಾಭಿಯನ್ನೇ ಆದಿಕಾರಣವಾಗಿ \(ಹುಟ್ಟಿದ ಸ್ಥಳವಾಗಿ\) ಉಳ್ಳವನೇ, ಇನ್ನು ನಿನ್ನ ಹಿರಿಮೆಯನ್ನು ಹೇಳುವುದಾದರೂ ಏನಿದೆ? 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ನೀನು ಯಾರ ಆಧಾರವನ್ನೂ ಬಯಸದೆ ಪ್ರತ್ಯೇಕನಾಗಿಯೂ, ಎಲ್ಲರಿಗೂ ಮೇಲ್ಪಟ್ಟವನಾಗಿದ್ದೀ, ನೀನು ಪರಿಪೂರ್ಣನು. ದಿವ್ಯಸುಂದರಮೂರ್ತಿ, ಗಂಗೆಯನ್ನು ತನ್ನ ಕೆಂಜಡೆಯಲ್ಲಿ ಧರಿಸಿರುವ ಶಿವನಿಗೆ ನಿನ್ನ ದೇಹದ ಒಂದು ಭಾಗವನ್ನು ನೀಡಿದ್ದೀ. ನಿನ್ನ ನಾಭಿಯನ್ನು ನಾಲ್ಮುಖನ ಹುಟ್ಟಿದ ಸ್ಥಳವನ್ನಾಗಿ \(ಅದಕ್ಕೆ ಆಧಾರವಾಗಿ\) ಮಾಡಿದ್ದೀ. ಹೀಗಿರುವಲ್ಲಿ, ನಿನ್ನ ಹಿರಿಮೆಯನ್ನು ಕುರಿತು ವಿವರಿಸಿ ಹೇಳಲು ನಾನೆಷ್ಟರವನು? 



೭೨. ಮುದಲಾನ್ತಿರುವುರುವಮ್ ಮೂನ್ ಱೆನ್ ಬರ್, ಒನ್ ಱೇ

ಮುದಲಾಹುಮ್ ಮೂನ್ ಱುಕ್ಕು ಮೆನ್ ಬರ್, - ಮುದಲ್ ವಾ\!

ನಿಹರಿಲಹು ಕಾರುರುವಾ\! ನಿನ್ನ ಹತ್ತದನ್ ಱೇ

ಪುಹರಿಲಹು ತಾಮರೈಯಿನ್ ಪೂ? 



ಮುದಲ್ ಆಮ್ = ಪ್ರಾರಂಬದಲ್ಲಿ ಆಗಿರುವ, ತಿರುಉರುವಮ್ = ಪವಿತ್ರವಾದ ರೂಪಗಳು, ಮೂನ್ ಱು = ಮೂರು, ಆಹುಮ್ = ಮೊದಲಾಗುತ್ತದೆ, ಮೂನ್ಱು ಕ್ಕೂಮ್ = ರೂಪಗಳಿಗೆ, ಎನ್ ಬರ್ = ಎನ್ನುತ್ತಾರೆ, ಮುದಲ್ ವಾ = ಎಲ್ಲಕ್ಕೂ ಆದಿಕಾರಣನಾದವನೇ, ನಿಹರ್ = ಸಾಮ್ಯವನ್ನು, ಇಲಹು = ಬೆಳಗಿಸುವ, ಕಾರ್ ಉರುವಾ = ಕಾರ್ಮುಗಿಲ ಸ್ವರೂಪನೇ, ನಿನ್ ಅಹತ್ತದು ಅನ್ ಱೇ = ನಿನ್ನ ದೇಹದ್ದು ಅಲ್ಲವೇ, ಪುಹರ್ = ಸೊಬಗನ್ನು \(ತೇಜಸ್ಸನ್ನು\), ಇಲಹು = ಬೆಳಗುವ, ತಾಮರೈಯಿನ್ ಪೂ = ತಾವರೆಯ ಹೂವು?



ಮೊದಲಲ್ಲಿ ಆಗಿರುವ ದಿವ್ಯಮೂರ್ತಿಗಳು ಮೂರು ಎನ್ನುತ್ತಾರೆ. ಒಂದೇ ಮೂರ್ತಿ ಮೊದಲು ಮೂರು ರೂಪಗಳಾಗುತ್ತವೆ ಎನ್ನುತ್ತಾರೆ. ಎಲ್ಲಕ್ಕೂ ಆದಿಕಾರಣನೇ, ಸಾಮ್ಯವನ್ನು ಬೆಳಗಿಸುವ ಕಾರ್ಮುಗಿಲ ಸ್ವರೂಪನೇ, ಸೊಬಗನ್ನು \(ತೇಜಸ್ಸನ್ನು\) ಬೆಳಗಿಸುವಕಮಲದ ಹೂವು ನಿನ್ನದ್ದೇ ಅಲ್ಲವೇ? 



ಇಲ್ಲಿ ಶ್ರೀಮನ್ನಾರಾಯಣನ ಸರ್ವೇಶ್ವರತ್ವವನ್ನು \(ಪಾರಮ್ಯವನ್ನು\) ಪ್ರತಿಬಿಂಬಿಸಲಾಗುತ್ತದೆ. 



ಎಲ್ಲಕ್ಕೂ ಆದಿಕಾರಣನಾದವನು ಒಬ್ಬನೇ. ಅವನೇ ಸರ್ವೇಶ್ವರನಾದ ಶ್ರೀಮನ್ನಾರಾಯಣ. ಅವನಿಂದಲೇ ಬ್ರಹ್ಮ, ವಿಷ್ಣು, ಶಿವ ಎಂಬ ಮೂರು ರೂಪಗಳಾದವು. ಕಾರ್ಮುಗಿಲು ಹೇಗೋ ಹಾಗೆಯೇ ಅವನ ರೂಪ. ಅವನ ನಾಭಿಯಿಂದಲೇ ಕಮಲದ ಹೂ ಬಂದದ್ದು. ಅದರಲ್ಲಿ ನಾಲ್ಮುಖನು ಹುಟ್ಟಿದ್ದು – 



ಆಳ್ವಾರರು ಹೇಳುತ್ತಾರೆ: ಎಲ್ಲಕ್ಕೂ ಆದಿಕಾರಣನು ನೀನೇ. ’ಮೊದಲು ಮೂರು ದಿವ್ಯಮೂರ್ತಿಗಳಾದವು’ ಎಂದು ಕೆಲವರು ಹೇಳುತ್ತಾರೆ. ಒಂದೇ ಮೊದಲಾಗಿ, ಅದು ಮೂರು ಮೂರ್ತಿಗಳಾದವು’ ಎಂದು ಮತ್ತೆ ಕೆಲವರು ಹೇಳುತ್ತಾರೆ. ಕಾರ್ಮುಗಿಲಿಗೆ ಸರಿಸಾಟಿಯಾಗಿರುವ ಸ್ವರೂಪವುಳ್ಳವನೇ. ನಿನ್ನ ದಿವ್ಯನಾಭಿಯಿಂದಲೇ ಅಲ್ಲವೇ ಸೊಬಗಿನ ಕಮಲದಹೂ ಬಂದದ್ದು? 



೭೩. ಪೂವೈಯುಮ್ ಕಾಯಾವುಮ್ ನೀಲಮುಮ್ ಪೂಕ್ಕಿನ್ ಱ,

ಕಾವಿಮಲರೆನ್ ಱು ಙ್ಕೂ ಡೋಱುಮ್ – ಪಾವಿಯೇನ್

ಮೆಲ್ಲಾವಿ ಮೆಯ್ ಮಿಹವೇ ಪೂರಿಕ್ಕೂಮ್, ಅವ್ವವೈ

ಯೆಲ್ಲಾಮ್ ಪಿರಾನುರವೇ ಯೆನ್ ಱು. 



ಪೂವೈಯುಮ್ = ಕೋಗಿಲೆಯನ್ನೂ, ಕಾಯಾವುಮ್ = ಅಗಸೆಹೂವನ್ನೂ, ನೀಲಮುಮ್ = ನೀಲಿಕಮಲವನ್ನೂ, ಪೂಕ್ಕಿನ್ ಱ = ಅರಳುತ್ತಿರುವ, ಕಾವಿ ಮಲರ್ = ಕನ್ನೈದಿಲೆಯನ್ನೂ, ಎನ್ ಱುಮ್ = ಯಾವಾಗ ಯಾವಾಗ, ಕಾಣ್ ತೋಱುಮ್ = ನೋಡುವಾಗಲೂ, ಪಾವಿಯೇನ್ = ಪಾಪಿಯಾದ ನಾನು, ಮೆಲ್ = ನೋಡುವಾಗಲೂ, ಪಾವಿಯೇನ್ = ಪಾಪಿಯಾದ ನಾನು, ಮೆಲ್ ಆವಿ = ಮೆತ್ತನೆಯ ಉಸಿರನ್ನು, ಮೆಯ್ = ಮೈಯು, ಪೂರಿಕ್ಕುಮ್ = ತುಂಬಿಸುತ್ತದೆ \(ಬೆಳೆಸುತ್ತದೆ\), ಅವ್ ಅವೈ = ಅವವುಗಳು, ಎಲ್ಲಾಮ್ = ಎಲ್ಲವೂ, ಪಿರಾನ್ ಉರುವೇ ಎನ್ ಱು = ಭಗವಂತನ ರೂಪವೇ ಎಂದು. 



ಕೋಗಿಲೆಯನ್ನೂ, ಅಗಸೆ ಹೂವನ್ನೂ, ನೀಲಕಮಲವನ್ನೂ, ಅರಳುತ್ತಿರುವ ಕನ್ನೈದಿಲೆಯನ್ನೂ ಪಾಪಿಯಾದ ನಾನು ನೋಡಿದಾಗಲೆಲ್ಲಾ ನನ್ನ ಮೈಯಲ್ಲಿ ಮೆತ್ತನೆಯ ಉಸಿರು ತುಂಬಿ ಬರುತ್ತದೆ. ಅವುಗಳೆಲ್ಲವೂ ಭಗವಂತನ ರೂಪಗಳೇ ಎಂದು. 



ಕೋಗಿಲೆಯ ಬಣ್ಣ ಕಪ್ಪು. ಅಗಸೆಹೂವಿನ ಬಣ್ಣ ಆಕರ್ಷಕವಾದ ನೀಲಿ, ನೀಲಕಮಲ ಅಚ್ಚನೀಲಿಬಣ್ಣ. ಕನ್ನೈದಿಲೆ ಕಪ್ಪುನೀಲಿ ಮಿಶ್ರಣ – ಹೀಗೆ ಈ ಬಣ್ಣಗಳು ಮನಸ್ಸನ್ನು ಭಗವಂತನ ಕಡೆಗೆ ತಿರುಗಿಸುತ್ತವೆ. 



ಆಳಾರರು ಹೇಳುತ್ತಾರೆ: ಕೋಗಿಲೆ, ಅಗಸೆಹೂ ನೀಲಕಮಲ \(ನೈದಿಲೆ\) ಕನ್ನೈದಿಲೆ – ಈ ವಸ್ತುಗಳ ಬಣ್ಣ ಭಗವಂತನ ಬಣ್ಣವನ್ನು ಹೋಲುವುದರಿಂದ, ಆಯಾ ವಸ್ತುಗಳನ್ನು ನಾನು ನೋಡಿದಾಗಲೆಲ್ಲಾ ಪಾಪಿಯಾದ ನನಗೆ ಸ್ವಾಮಿಯ ರೂಪ ನೆನಪಿಗೆ ಬರುತ್ತದೆ. ನನಗೆ ಆಶ್ಚರ್ಯ ಆನಂದಗಳು ಕೆರಳಿ, ಉಸಿರು ಮೃದುವಾಗುತ್ತದೆ. 



ಸೃಷ್ಟಿಯ ನಾನಾವಸ್ತುಗಳು ಭಗವಂತನ ನೆನಪನ್ನು ತರುತ್ತವೆ. ಕಣ್ಣು, ಮನಸ್ಸೂ ಇದ್ದವರಿಗೆ ಮಾತ್ರ ಅವು ತಮ್ಮ ಕೆಲಸವನ್ನು ಮಾಡಿ ಮನಸ್ಸನ್ನು ಕೆರಳಿಸುತ್ತವೆ. 



೭೪. ಎನ್ ಱು ಮೊರುನಾಳೊೞಿಯಾಮೈಯಾನಿರನ್ದಾಲ್,

ಒನ್ ಱುಮಿರಙ್ಗಾ ರುರುಕ್ಕಾಟ್ಟಾರ್, - ಕುನ್ ಱು

ಕುಡೈಯಾಹ ಆಹಾತ್ತ ಕೋವಲನಾರ್, ನೆಂಜೇ\! 

ಪುಡೈ ತಾನ್ ಪೆರಿದೇ ಪುವಿ. 



ಎನ್ ಱುಮ್ = ಯಾವಾಗಲೂ, ಒರುನಾಳ್ ಒೞಿಯಾಮೈ = ಒಂದು ದಿನವೂ ತಪ್ಪ್ದೆ \(ಬಿಡದೆ\), ಯಾನ್ = ನಾನು, ಇರನ್ದಾಲ್ = ಬೇಡಿದರೆ, \(ಬೇಡಿಕೊಂಡರೂ\) ಒನ್ ಱುಮ್ = ಸ್ವಲ್ಪವೂ, ಇರಙ್ಗಾರ್ = ಕರುಣಿಸರು, ಉರುಕಾಟ್ಟಾರ್ = ತಮ್ಮ ರೂಪವನ್ನು ತೋರಿಸರು, ಕುನ್ ಱು= ಬೆಟ್ಟರನ್ನು, ಕುಡೈ ಆಹ = ಕೊಡೆಯಾಗಿಸಿ ಕೊಂಡು, ಆಕಾತ್ತ = ಆಕಳನ್ನು ಕಾಪಾಡಿದ, ಕೋಮಲನಾರ್ = ಗೋವಳನು, ನೆಂಜೇ = ಮನಸ್ಸೇ, ಪುಡೈ ತಾನ್ = ಬಾಗವು ತಾನೇ, ಪೆರಿದೇ = ದೊಡ್ಡದೇ ಅಲ್ಲವೇ, ಪುವಿ = ಭೂಮಿಯು. 



ಮನಸ್ಸೇ, ಒಂದು ದಿನವೂ ತಪ್ಪದಂತೆ ನಾನು ಪ್ರಾರ್ಥಿಸಿದರೂ, ಬೆಟ್ಟವನ್ನು ಕೊಡೆಯಾಗಿಸಿಕೊಂಡು ದನಕರುಗಳನ್ನು ರಕ್ಷಿಸಿದ ಗೋವಳನು ಸ್ವಲ್ಪವೂ ಕರುಣಿಸನು. ತನ್ನ ರೂಪವನ್ನು ತೋರನು. ಭೂಮಿಯು ಬಲು ದೊಡ್ಡ ಭಾಗವೇ ಅಲ್ಲವೇ? 



ಭಗವಂತನ ಬಣ್ಣವನ್ನು ಹೋಲುವ ಯಾವ ವಸ್ತುವನ್ನು ನೋಡಿದರೂ ಭಗವಂತನ ನೆನಪು ಬರುವಷ್ಟು ನನ್ನ ಮನಸ್ಸು ಹದೆಗೊಂಡಿದೆ ಮತ್ತು ಅವನನ್ನು ಕಣ್ಣಾರ ಕಾಣಬೇಕೆಂಬ ಆಶೆ ಹೆಚ್ಚುತ್ತದೆ ಎಂದು ಹಿಂದಿನ ಪಾಶುರದವಿಷಯ. ಅದರಿಂದ ಒಳ್ಳೆಯ ಫಲಿತಾಂಶ ನನಗೆ ಒದಗಿ ಬರಲಿಲ್ಲವಲ್ಲ ಎಂಬ ವ್ಯಥೆಯನ್ನು ಈ ಪಾಶುರ ವ್ಯಕ್ತಪಡಿಸುತ್ತದೆ.



“ಕುನ್ ಱು ಕುಡೈ ಆಹ ಆಕಾತ್ತ ಕೋವಲನಾರ್” – ಭಗವಂತನ ಶ್ರೀಕೃಷ್ಣಾವತಾರದ ಒಂದು ಪ್ರಸಂಗವನ್ನು ಇಲ್ಲಿ ಹೇಳಲಾಗುತ್ತದೆ. ನಂದಗೋಕುಲದ ಗೋವಳರು ವರ್ಷಕ್ಕೊಮ್ಮೆ ದೇವೇಂದ್ರಪೂಜೆಯನ್ನು ಮಾಡಿ, ದೊಡ್ಡ ಎಡೆಯನ್ನು ಅವನಿಗೆ ಸಲ್ಲಿಸುತ್ತಿದ್ದ ವಾಡಿಕೆಯೊಂದಿತ್ತು. ಒಂದು ಸಲ ಬಾಲಕೃಷ್ಣನು ಗೋಕುಲದ ಹಿರಿಯರನ್ನು ಕಂಡು, ದೇವೇಂದ್ರನನ್ನು ಪೂಜಿಸು ಬಾಲಕೃಷ್ಣನು ಗೋಕುಲದ ಹಿರಿಯರನ್ನು ಕಂಡು, ದೇವೇಂದ್ರನನ್ನು ಪೂಜಿಸುವುದು ವ್ಯರ್ಥವೆಂದೂ, ಮಗ್ಗುಲಲ್ಲಿರುವ ಗೋವರ್ಧನಗಿರಿಯಿಂದಲೇ ಸಮೃದ್ಧಿಯಾಗಿ ಮಳೆಬಂದು, ದನಕರುಗಲಿಗೆ ಹುಲ್ಲುಮೇವು ಸಿಕ್ಕುವುದೆಂದೂ ಹೇಳುತ್ತಾ, ಗೋವರ್ಧನಗಿರಿಯ ಪೂಜೆಯನ್ನೇ ನಡೆಸಬೇಕೆಂದು ಒಪ್ಪಿಸಿದನು. ಅಂತೆಯೇ ಗಿರಿಪೂಜೆಯೂ ನಡೆಯಿತು, ಎಡೆಯೂ ಸರಿದಿತು. ಇದನ್ನು ಕಂಡು ದೇವೇಂದ್ರನಿಗೆ ಕಡುಕೋಪ ಬಂತು. ಇಡಿಯ ನಂದಗೋಕುಲವನ್ನೇ ನಾಶಮಾಡಿಬಿಡುವುದಾಗಿ, ಏಳು ದಿನಗಳ ಕಾಲ ಬಿಡದ ಬಿರುಸು ಮಳೆಯನ್ನು ನಂದಗೋಕುಲದ ಮೇಲೆ ಸುರಿಸಿದನು. ಆಗ ಬಾಲಕೃಷ್ಣನು ಆ ಗೋವರ್ಧನ ಗಿರಿಯನ್ನೇ ಎತ್ತಿಕೊಡೆಯಂತೆ ಹಿಡಿದು, ಅದರಡಿಯಲ್ಲಿ ಗೋತಂಡಗಳನ್ನೂ ಗೋವಳರನ್ನೂ ರಕ್ಷಿಸಿದನು. ಇದು ಕತೆ. 



ಆಳ್ವಾರರು ಹೇಳುತ್ತಾರೆ: ಮನಸ್ಸೇ, ನಾನು ಒಂದು ದಿನವೂ ತಪ್ಪದಂತೆ ಭಗವಂತನನ್ನು ಎಷ್ಟು ದೈನ್ಯದಿಂದ ಬೇಡಿಕೊಂಡರೂ ನನ್ನಲ್ಲಿ ಅವನಿಗೆ ಕರುಣೆಯಿಲ್ಲ. ನನಗೆ ತನ್ನ ದಿವ್ಯಾರೂಪವನ್ನು ತೋರಿಸನು.ಹಿಂದೆ, ಗೋವರ್ಧನ ಪರ್ವತವನ್ನೇ ಎತ್ತಿ ಕೊಡೆಯಂತೆ ಹಿಡಿದು ಅದರಡಿಯಲ್ಲಿ ದನಕರುಗಳನ್ನು ರಕ್ಷಿಸಿದ ಕರುಣಾಮೂರ್ತಿಗೆ ನನ್ನ ಮೇಲೆ ಕನಿಕರವುಂಟಾಗಲಿಲ್ಲ\! ಈ ಭೂಮಂಡಲ ಆ ಬೆಟ್ಟಕ್ಕಿಂತಲೂ ಬಲುದೊಡ್ಡ ಭಾಗವಲ್ಲವೇ? ಅದರಲ್ಲಿ ನಾನೆಷ್ಟರವನು? ಅಲ್ಪನೂ ಪಾಪಿಯೂ ಆದ ನನ್ನನ್ನು ಅವನು ಕಣ್ಣೆತ್ತಿ ನೋಡದ್ದು ಸಹಜವೇ ಅಲ್ಲವೇ? 



೭೫. ಪುವಿಯು ಮಿರುವಿಶುಮ್ಬುಮ್ ನಿನ್ನ ಹತ್ತ, ಈಯೆನ್

ಶೆವಿಯಿನ್ ವೞಿ ಪುಹುನ್ದೆನ್ನುಳ್ಳಾಯ್ – ಅವಿ ವಿನ್ ಱಿ,

ಯಾನ್ ಪೆರಿಯನ್ ನೀ ಪೆರಿಯೈ ಯೆನ್ಬದನೈಯಾರಱವಾರ್

ಲೂನ್ ಪರುಹುನೇಮಿಯಾಯ್\! ಉಳ್ಳು. 



ಪುವಿಯುಮ್ = ಭೂಮಂಡಲವೂ, ಇರು ವಿಶುಮ್ಬುಮ್ = ವಿಸ್ತಾರವಾದ ಮೇಲಣಲೋಕಗಳೂ, ನಿನ್ = ನಿನ್ನ, ಅಹತ್ತ =ದೇಹದಲ್ಲಿವೆ, \(ಅಡಗಿವೆ\), ನೀ = ನೀನು, ಎನ್ = ನನ್ನ, ಶೆವಿಯಿನ್ = ಕಿವಿಯ, ವೞಿ = ಮೂಲಕ ಪುಹುನ್ದು = ಒಅಹೊಕ್ಕೂ, ಎನ್ = ನನ್ನ, ಉಳ್ಳಾಯ್ = ಅಂತರಂಗದಲ್ಲಿರುವೆ, ಅೞವು = ಅಗಲಿಕೆ, ಇನ್ ಱಿ = ಇಲ್ಲದಂತೆ, ಯಾನ್ = ನಾನು, ಪೆರಿಯನ್ = ದೊಡ್ಡವನು, ನೀ= ನೀನು, ಪೆರಿಯೈ = ದೊಡ್ಡವನು, ಎನ್ ಬದನೈ = ಎಂಬುದನ್ನು, ಯಾರ್ ಅಱಿವಾರ್ = ಯಾರು ಅರಿಯಬಲ್ಲರು? ಲೂನ್ = ಮಾಂಸವನ್ನು, ಪರುಹು = ತಿಂದುಹಾಕುವ, ನೇಮಿಯಾಯ್ = ಚಕ್ರಾಯುಧವುಳ್ಳವನೇ, ಉಳ್ಳು – \(ನೀನೇ\) ಯೋಚಿಸಿನೋಡು. 



ಭೂಮಂಡಲವೂ ವಿಸ್ತಾರವಾದ ಮೇಲಣಲೋಕಗಳೂ ನಿನ್ನ ದೇಹದಲ್ಲಿ ಅಡಗಿವೆ. ನೀನು ನನ್ನ ಕಿವಿಯ ಮೂಲಕ ಒಳಹೊಕ್ಕು ನನ್ನ ಅಂತರಂಗದಲ್ಲಿ ಅಗಲಿಕೆಯಿಲ್ಲದಂತೆ ಇದ್ದೀ. ನಾನು ದೊಡ್ಡವನೊ, ನೀನು ದೊಡ್ಡವನೊ ಯಾರು ಅರಿಯಬಲ್ಲರು? ರಕ್ತಮಾಂಸಗಳನ್ನು ತಿಂದುಹಾಕುವ \(ಸವಿಯುವ\)ಚಕ್ರಾಯುಧವುಳ್ಳವನೇ \(ನೀನೇ\) ಯೋಚಿಸಿನೋಡು. 



ಭೂಮಂಡಲವೂ ವಿಸ್ತಾರವಾದ ಮೇಲಣ ಲೋಕಗಳು ನಿನ್ನ ದೇಹದಲ್ಲಿ ಅಡಗಿವೆ. ನೀನು ನನ್ನ ಕಿವಿಯ ಮೂಲಕ ಒಳಹೊಕ್ಕು ನನ್ನ ಅಂತರಂಗದಲ್ಲಿ ಅಗಲಿಕೆಯಿಲ್ಲದಂತೆ ಇದ್ದೀ. ನಾನು ದೊಡ್ಡವನೊ, ನೀನು ದೊಡ್ಡವನೊ ಯಾರು ಅರಿಯಬಲ್ಲರು? ರಕ್ತಮಾಂಸಗಳನ್ನು ತಿಂದುಹಾಕುವ \(ಸವಿಯುವ\) ಚಕ್ರಾಯುಧವುಳ್ಳವನೇ \(ನೀನೇ\) ಯೋಚಿಸಿ ನೋಡು. 



ಭಗವಂತನ ಸೃಷ್ಟಿಗಿಂತಲೂ ದೊಡ್ಡವನು. ಮತ್ತು ಅಣುವಿಗಿಂತ ಅಣುವಾಗಿ \(ಚಿಕ್ಕವನಾಗಿ\) ಇರತಕ್ಕವನು – ಎಂಬಂಶವನ್ನು ಇಲ್ಲಿ ಸ್ವಾರಸ್ಯಪೂರ್ಣವಾಗಿ ಹೇಳಲಾಗಿದೆ. 



’ಊನ್ ಪರುಹು ನೇಮಿಯಾಯ್’ – ಭಗವದ್ವೇಷಿಗಳ, ಭಾಗವತ ಹಿಂಸಕರ ರಕ್ತ \(ಮಜ್ಜೆ\) ಮಾಂಸಗಳನ್ನು ಹರಿಸಿ ಚೆಲ್ಲಾಡುವ ಅತಿ ತೀಕ್ಷ್ಣವಾದ ಮಹಾಪ್ರಬಲವಾದ ದಿವ್ಯಾಯುಧವೇ ಭಗವಂತನ ಕೈಯಲ್ಲಿರುವ ಚಕ್ರಾಯುಧ. 



ಆಳ್ವಾರರು ಹೇಳುತ್ತಾರೆ: ಮಹಾಶಕ್ತಿಪೂರ್ಣವಾದ ಚಕ್ರಾಯುಧಧಾರಿಯೇ, ಇಡಿಯ ಬ್ರಹ್ಮಾಂಡವೇ ನಿನ್ನ ದೇಹದಲ್ಲಿ ಅಡಗಿದೆ. ನನ್ನ \(ಪ್ರತಿಚೇತನನ\) ಕಿವಿಯ ಮೂಲಕ ಒಳಹೊಕ್ಕು ನನ್ನ ಅಂತರಂಗದಲ್ಲಿ ಅಗಲದಂತೆ ನೆಲಸಿರುವೆ. ಹೀಗಿರುವಾಗ ನಾನು ದೊಡ್ಡವನೋ, ನೀನು ದೊಡ್ಡವನೋ ನೀನೇ ಯೋಚಿಸಿನೋಡು. 



೭೬. ಉಳ್ಳಿಲುಮುಳ್ಳನ್ತಡಿಕ್ಕು, ವಿನೈಪ್ಪಡಲಮ್

ವಿಳ್ಳ ವಿೞಿತ್ತುನ್ನೈ ಮೆಯ್ಯುಟ್ರಾಲ್ – ಉಳ್ಳ

ಉಲಹಳವುಮ್ ಯಾನು ಮುಳನಾವ ನೆನ್ ಕೊಲೋ? 

ಉಲಹಳನ್ದ ಮೂರ್ ತ್ತಿ\! ಯುರೈ. 



ಉಳ್ಳಿಲ್ = ಚಿಂತಿಸಿದ ಮಾತ್ರಕ್ಕೇ, ಉಳ್ಳಮ್ = ನನ್ನ ಮನಸ್ಸು, ತಡಿಕ್ಕೂಮ್ = ಸಂತೋಷದಿಂದ ಉಬ್ಬುತ್ತದೆ, ವಿನೈ = ಪಾಪಗಳ, ಪಡಲಮ್ = ಸಮೂಹವು, ವಿಳ್ಳ = ನಾಶವಾಗುವಂತೆ, ವಿೞಿತ್ತು = \(ನಿನ್ನಿಂದ ನಾನು\) ಕಟಾಕ್ಷಿಸಲ್ಪಟ್ಟು, ಉನ್ನೈ = ನಿನ್ನನ್ನ್ನು, ಮೆಯ್ = ವಾಸ್ತವವಾಗಿ, ಉಟ್ರ್‍ಆಲ್ = ಪಡೆಯುವಂತಾದರೆ, ಉಳ್ಳ = \(ನೀನು\) ವ್ಯಾಪಿಸಿರುವ, \(ನಿನ್ನಲ್ಲಿರುವ\), ಉಲಹು ಅಳವುಮ್ = ಲೋಕವೆಲ್ಲವೂ, ಯಾನುಮ್ = ನಾನೂ ಸಹ, ಉಳನ್ = ಇರುವವನು, ಆವನ್ = ಆಗುವೆನು, ಎನ್ ಕೊಲೋ = ಏನೋ ಅಲ್ಲವೇ? ಉಲಹು ಅಳನ್ದ ಮೂರ್ ತ್ತಿ = ಲೋಕಗಳನ್ನು ಅಳೆದುಕೊಂಡ ಮೂರ್ತಿಯೇ, ಉರೈ = ಹೇಳು. 



ನಿನ್ನನ್ನು ಚಿಂತಿಸಿದ ಮಾತ್ರಕ್ಕೇ ನನ್ನ ಮನಸ್ಸು ಸಂತೋಷದಿಂದ ಉಬ್ಬಿ ಹೋಗುತ್ತದೆ. ಪಾಪಗಳ ರಾಶಿಯೆಲ್ಲವೂ ನಾಶವಾಗುವಂತೆ ನೀನು ನನ್ನನ್ನು ಕಟಾಕ್ಷಿಸಿದರೆ, ನಿನ್ನನ್ನು ವಾಸ್ತವವಾಗಿ ನಾನು ಪಡೆಯುವಂತಾದರೆ, ನಿನ್ನಲ್ಲಿರುವ ಲೋಕದೊಡನೆ ನಾನೂ ಸಹ ಇರುವವನಾಗುತ್ತೇನಲ್ಲವೇ? ಲೋಕಗಳನ್ನಳೆದುಕೊಂಡ ಮೂರ್ತಿಯೇ, ಹೇಳು. 



’ನೀನು ದೊಡ್ಡವನೋ, ನಾನು ದೊಡ್ಡವನೋ’ ಎಂದು ಹಿಂದಿನ ಪಾಶುರದಲ್ಲಿ ಭಗವಂತನನ್ನು ಪ್ರಶ್ನಿಸಲಾಯಿತು. ಈ ಪಾಶುರದಲ್ಲಿ ಭಗವಂತನ ಹಿರಿಮೆಯನ್ನೇ ಒಪ್ಪಿಕೊಳ್ಳಲಾಗುತ್ತದೆ.



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ನೀನು ತ್ರಿವಿಕ್ರಮನಾಗಿ ಬೆಳೆದು ಎಲ್ಲಾ ಲೋಕಗಳನ್ನೂ ಆವರಿಸಿ, ಅವುಗಳನ್ನು ನಿನ್ನ ಎರಡೆ ಹೆಜ್ಜೆಗಳಲ್ಲಿ ಅಳೆದುಕೊಂಡವನು. ಇನ್ನ ಆ ಹಿರಿಮೆಯನ್ನು ಮನಸ್ಸಿಗೆ ತಂದುಕೊಡಕೂಡಲೇ ನನ್ನ ಮನಸ್ಸು ಸಂತೋಷದಿಂದ ಉಬ್ಬಿಹೋಗುತ್ತದೆ. ನಿನ್ನ ಕಟಾಕ್ಷವೊಂದಿದ್ದರೆ, ನನ್ನ ಪಾಪಗಳೆಲ್ಲವೂ ನಾಶವಾಗುತ್ತವೆ. ನಾನೂ ಸಹ ನಿನ್ನನ್ನು ಪಡೆದುಕೊಳ್ಳುವಂತಾಗುತ್ತದೆ. ಆಗ, ನಿನ್ನಲ್ಲಿ ಅಡಗುವ ಎಲ್ಲಾ ಲೋಕಗಳೊಡನೆ ನಾನೂ ಸೇರಿಕೊಳ್ಳುತ್ತೇನಲ್ಲವೇ? 



೭೭. ಉರೈಕ್ಕಿಲೋರ್ ಶುಟ್ರತ್ತಾರುಟ್ರಾರೆನ್ ಱಾರೇ? 

ಇರೈಕ್ಕುಙ್ಕಡಱ್ ಕಿಡನ್ದ ವೆನ್ದಾಯ್\! – ಉರೈಪ್ಪೆಲ್ಲಾಮ್

ನಿನ್ನನ್ ಱಿ ಮಟ್ರಿಲೇನ್ ಕಣ್ಡಾಯ್, ಎನದುಯಿರ್ ಕ್ಕೋರ್

ಶೊನ್ನನ್ ಱಿ ಯಾಹುಮ್ತುಣೈ. 



ಉರೈಕ್ಕಿಲ್ = ಹೇಳುವುದಾದರೆ, ಓರ್ ಶುಟ್ರತ್ತಾರ್ ಉಟ್ರ್‍ಆರ್ ಎನ್ ಱು ಆರೇ = ಒಬ್ಬನಾದರೂ ಬಂಧು ಬಳಗದವನು ಯಾರಿದ್ದಾರೆ? ಇರೈಕ್ಕೂಮ್ = ಘೋಷಿಸುವ \(ಅಬ್ಬರಿಸುವ\), ಕಡಲ್ ಕಿಡನ್ದ = ಕಡಲಲ್ಲಿ ಪವಡಿಸಿರುವ, ಎನ್ ತಾಯ್ = ಸ್ವಾಮೀ, ಉರೈಪ್ಪು ಎಲ್ಲಾಮ್ = \(ನಾನು\) ಹೇಳುವುದೆಲ್ಲವೂ, ನಿನ್ ಅನ್ ಱಿ = ನಿನ್ನನ್ನು ಕುರಿತು ಅಲ್ಲದೆ, ಮಟ್ರು = ಬೇರೆ, ಇಲೇನ್ ಕಣ್ಡಾಯ್ = ಇಲ್ಲ ಕಂಡೆಯಾ, ಎನದು = ನನ್ನ, ಉಯಿರ್ ಕ್ಕು = ಪ್ರಾಣಕ್ಕೆ \(ಆತ್ಮಕ್ಕೆ\), ಓರ್ ಶೊಲ್ = ಒಂದು ಮಾತು, \(ಹೆಸರು\), ನನ್ ಱಿ ಆಹುಮ್ = ಒಳ್ಳೆಯದನ್ನು ಮಾಡುವ, ತುಣೈ = ಜೊತೆ. 



ಅಬ್ಬರಿಸುವ ಕಡಲಲ್ಲಿ ಪವಡಿಸಿರುವ ಸ್ವಾಮೀ, ಹೇಳುವುದಕ್ಕೆ ಬಂಧು ಬಳಗ ಎಂಬ ಒಬ್ಬನಾದರೂ ಇಲ್ಲ. ನಿನ್ನನ್ನು ಕುರಿತಲ್ಲದೆ ಬೇರೆ ಯಾರೂ ನನಗೆ ಇಲ್ಲ ಕಂಡೆಯಾ? ನನ್ನ ಪ್ರಾಣಕ್ಕೆ ಒಳ್ಳೆಯದನ್ನು ಮಾಡುವ \(ನಿನ್ನ\) ಒಂದುಹೆಸರು ಜೊತೆಯಾಗಿರುವುದು\! 



ಶರಣಾಗತಿಯ ತತ್ತ್ವವನ್ನು ನಿಚ್ಚಳವಾಗಿ ಸೂಚಿಸುವ ಪಾಶುರವಿದು. ಭಗವಂತನನ್ನು ಅನನ್ಯವಾಗಿ ನಂಬಿ, ಅವನನ್ನಾಶ್ರಯಿಸಿ, ಪ್ರಾರ್ಥಿಸಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಪಾಲ್ಗಡಲಲ್ಲಿ ಶೇಷಶಯನನಾಗಿ ಪವಡಿಸಿರುವ ಸ್ವಾಮೀ, \(ಶ್ರೀಮನ್ನಾರಾಯಣನೇ\), ನನಗೆ ನಿನ್ನ ಹಾಗೆ ಒತ್ತಾಸೆಕೊಡುವ ಬಂಧುವಾಗಲಿ, ಬಳಗವಾಗಲಿ, ಯಾರೂ ಇಲ್ಲ. ನೀನೊಬ್ಬನೇ ನನಗೆ ಸಹಾಯಕನಾಗಿ, ನನ್ನ ಆತ್ಮೋದ್ಧಾರ ಮಾಡತಕ್ಕವನು. ನಿನ್ನ ಹೆಸರನ್ನು ಬಿಟ್ಟು ಬೇರೇನನ್ನೂ ನಾನು ಎಡೆಬಿಡದಂತೆ ಉಚ್ಚರಿಸುವುದಿಲ್ಲ. ಅದೇ ನನಗೆ ಎಲ್ಲ ಕಾಲಕ್ಕೂ ರಕ್ಷಣೆ. 



೭೮. ತುಣೈನಾಳ್ ಪೆರುಙ್ಗಿಳೆಯುಮ್ ತೊಲ್ ಕುಲಮುಮ್, ಶುಟ್ರ

ತ್ತಿಣೈನಾಳು ಮಿನ್ ಪುಡೈತ್ತಾಮೇಲುಮ್, - ಕಣೈನಾಣಿಲ್

ಓವಾತ್ತೊೞಿಱ್ ಶಾರಙ್ಗನ್ ತೊಲ್ ಶೀರೈ ನನ್ನೆಂಜೇ\!

ಓವಾದ ವೂಣಾಹ ವುಣ್. 



ತುಣೈ = ಜೊತೆಗಾರರೂ \(ಸಂಗಾತಿಗಳೂ\), ನಾಳ್ = ಕಾಲವೂ \(ಆಯುಸ್ಸೂ\), ಪೆರುಕಿಳೈಯುಮ್ = ದೊಡ್ಡ ಸಂಸಾರವೂ, ತೊಲ್ ಕುಲಮುಮ್ = ಬಹುಕಾಲದಿಂದ ಬಂದ ಕುಲವೂ, ಶುಟ್ರತ್ತು = ಬಂಧುಗಳ, ಇಣೈ = ಕೂಟವೂ, ನಾಳುಮ್ = ಯಾವಾಗಲೂ \(ದಿನದಿನವೂ\), ಇನ್ ಬು ಉಡೈತ್ತು ಆಮ್ ಏಲುಮ್ = ಸಂತೋಷವನ್ನುಂಟುಮಾಡುವವರಾದರೂ, ಕಣೈ ನಾಣಿಲ್ = ಅಂಬುಗಳು \(ಬಿಲ್ಲಿನ\) ಹೆದೆಯಿಂದ, ಓವಾ = ತಪ್ಪದೆ, \(ಹೊರಡಿಸುವ\), ತೊೞಲ್ ಕೆಲಸದಲ್ಲಿ, ತೊಡಗಿರುವ, ಶೀರೈ = ಮಹದೈಶ್ವರ್ಯವನ್ನು, ನಲ್ ನೆಂಜೇ = ನನ್ನ ಒಳ್ಳೆಯ ಮನಸ್ಸೇ, ಓವಾದ = ತಪ್ಪದ, ಊಣ್ ಆಹ = ಆಹಾರವಾಗಿ \(ಜೀವನದ ಆಹಾರವಾಗಿ\), ಉಣ್ = ಉಣ್ಣು.



ನನ್ನ ಒಳ್ಳೆಯ ಮನಸ್ಸೇ, ಸಂಗಾತಿಗಳೂ, ಆಯುಸ್ಸೂ, ದೊಡ್ಡಸಂಸಾರವೂ, \(ಪರಂಪರೆಯಾಗಿ\) ಬಹುಕಾಲದಿಂದ ಬಂದ ಕುಲವೂ, ಬಂಧುಬಳಗಗಳ ಕೂಟವೂ ದಿನದಿನವೂ ಸಂತೋಷವನ್ನುಂಟುಮಾಡುವವರಾದರೂ, ಬಿಲ್ಲಿನ ಹೆದೆಯಿಂದ ಅಂಬುಗಳನ್ನು ತಪ್ಪದೆ ಬಿಡುವ ಕೆಲಸದಲ್ಲಿ ತೊಡಗಿರುವ ಮಹದೈಶ್ವರ್ಯವನ್ನು ತಪ್ಪದಂಥ ಜೀವನದ ಆಹಾರವಾಗಿ ಉಣ್ಣು. 



ಮನಸ್ಸಿಗೆ ಯಾವುದು ಹಿತವಾಗಬೇಕು? ಇಹಲೋಕದ ಜೀವನವೇ? ಪರಲೋಕದ ಶಾಶ್ವತಾನಂದವೇ? ಈ ಪಾಶುರದಲ್ಲಿ ಈವಿಷಯವನ್ನು ಸ್ವಾರಸ್ಯವಾಗಿ ಮಥನಮಾಡಲಾಗಿದೆ. 



ಇಹಜೀವನದಲ್ಲಿ, ಕುಲದ ಹಿರಿಮೆ, ಸಂಸಾರದ ವೈಖರಿ, ದೀರ್ಘಾಯುಸ್ಸು, ಬಂಧುಬಳಗ, ಸಂಗಾತಿಗಳು, ಐಶ್ವರ್ಯ, ಆಳುಕಾಳು – ಇತ್ಯಾದಿಗಳೆಲ್ಲವೂ ಹಿತವನ್ನುಂಟುಮಾಡತಕ್ಕವು ಎಂಬುದು ದಿಟವಾಗಿ ತೋರಬಹುದು. ಆದರೆ, ಇಹಜೀವನವೇ ತಾತ್ಕಾಲಿಕವೆಂದಾಗ, ದುಃಖಸಂಕಟಗಳನ್ನು ಅದು ಮೇಲಿಂದ ಮೇಲೆ ತಂದೊಡ್ಡುತ್ತಿರುವಾಗ, ಅರಿತೋಅರಿಯದೆಯೋ ಪಾಪಗಳನ್ನು ಮಾಡಿಸುತ್ತಿರುವಾಗ, ಹುಟ್ಟು ಸಾವುಗಳ ಸಂಕೋಲೆಯಲ್ಲಿ ಕಟ್ಟಿಹಾಕುತ್ತಿರುವಾಗ, ಅಂಥ ಇಹಜೀವನವನ್ನು ಒಳ್ಳೆಯದೆಂದೂ, ಅದೆಷ್ಟೇ ಒಳ್ಳೆಯದಾಗಿ ಕಂಡುಬಂದರೂ ಸಹ ಅದನ್ನು ನಂಬಿ, ಅದರ ಅಲ್ಪಾನಂದದಲ್ಲಿ ಮುಳುಗಿ ತೇಲುವುದು ನಿಜವಾಗಿಯೂ ಹಿತವಾದದ್ದೇ? ಅದನ್ನು ಬದಿಗೊತ್ತಿ, ಶಾಶ್ವತಾನಂದವನ್ನು ನೀಡುವ ದಾರಿಯನ್ನು \(ಉಪಾಯವನ್ನು\) ಹಿಡಿಯಬೇಡವೇ? 



ಆಳ್ವಾರರು ಹೇಳುತ್ತಾರೆ: ನನ್ನ ಒಳ್ಳೆಯ ಮನಸ್ಸೇ, ಇಹಜೀವನದಲ್ಲಿ ಎಷ್ಟೇ ಅನುಕೂಲಗಳು ಕಂಡುಬಂದರೂ, ಜೀವನ ಪರ್ಯಂತ ಅವು ಸಂತೋಷವನ್ನುಂಟು ಮಾಡುವುದೆಂದರೂ, ನೀನು ಅದನ್ನು ನೆಚ್ಚಿ ಮೋಸಹೋಗಬೇಡ. ದುಷ್ಟಶಕ್ತಿಗಳೆಲ್ಲವನ್ನೂ ನಾಶಮಾಡುವ ಸಲುವಾಗಿ ಶಾರ್ಙ್ಗಧನುಸ್ಸನ್ನು ಹೆದೆಯೇರಿಸಿ, ಅಂಬುಗಳನ್ನು ತೊಡಿಸಿ, ಸಿದ್ಧವಾಗಿರುವ ಸರ್ವೇಶ್ವರನ ಅನಂತ ಕಲ್ಯಾಣಗುಣಾನುಭವವನ್ನುಆಸ್ವಾದಿಸುವುದರಲ್ಲಿಯೇ ನೀನು ಎಡೆಬಿಡದಂತೆ ನಿರತನಾಗಿರು. ಅದೇ ನಿನಗೆ ಶಾಶ್ವತಾನಂದವನ್ನು ಕೊಡುವ ಶ್ರೇಷ್ಠವಾದ ಉಣಿಸು. 



೭೯. ಉಣ್ಣಾಟ್ಟು ತ್ತೇಶನಱೇ\! ಯೂೞ್ ವಿನೈಯೈಯಂಜುಮೇ? 

ವಿಣ್ಣಾಟ್ಟೈಯೊನ್ ಱಾಹ ಮೆಚ್ಚುಮೇ? – ಮಣ್ಣಾಟ್ಟಿಲ್

ಆರಾಹಿ ಯೆವ್ವಿೞಿ ವಿಟ್ರಾನಾಲುಮ್, ಆೞಿಯಙ್ಗೈ

ಪ್ಪೇರಾಯಱ್ ಕಾಳಾಮ್ ಪಿಱಪ್ಪು. 



ಉಳ್ ನಾಡು \(ಉಳ್ \+ ನಾಡು= ಉಣ್ಣಾಡು\) = ಪರಮಪದದ \(ಅಂತರಂಗವೆಂಬ ನಾಡಿನ\) ತೇಶು = ತೇಜಸ್ಸು \(ಸೊಬಗು, ಹಿರಿಮೆ, ಅನ್ ಱೇ = ಅಲ್ಲವೇ? ಊೞ್ = ಯುಗಯುಗಗಳ, ವಿನೈಯೈ = ಪಾಪಗಳನ್ನು ಕುರಿತು, ಅಂಜುಮೇ = ಅಂಜುವುದೇ? ವಿಣ್ ನಾಟ್ಟಾಇ = ಮೇಲಣ ಲೋಕಗಳನ್ನು ಒನ್ ಱು ಆಹ = ಒಂದು ವಿಶೇಷವಾಗಿ, ಮೆಚ್ಚುಮೇ = ಮೆಚ್ಚತಕ್ಕದ್ದೇ? ಮಣ್ ನಾಟ್ಟಿಲ್ = ಭೂಲೋಕದಲ್ಲಿ, ಆರ್ ಆಹಿ = ಯಾರಾದರೂ ಆಗಿ, ಎವ್ ಇೞಿ ವಿಟ್ರು = ಎಂಥ ಕೀಳು ವೃತ್ತಿಯವರು, ಆನಾಲುಮ್ = ಆದರೂ, ಆೞಿ = ಚಕ್ರಾಯುಧವನ್ನು, ಅಮ್ ಕೈ = ಸುಂದರವಾದ ಕೈಯಲ್ಲಿ ಧರಿಸಿದ, ಪೇರ್ ಆಯಱ್ ಕು = ಪ್ರಸಿದ್ದನಾದ ಗೋವಳನಿಗೆ, ಆಳ್ ಆಮ್ = ಆಳಾಘುವ,ಪಿಱಪ್ಪು = ಹುಟ್ಟು\(ಜನ್ಮ\) ಎಂಬುದು. 



ಭೂಲೋಕದಲ್ಲಿ ಯಾವ ಕೀಳು ವೃತ್ತಿಯವರಾದರೂ, ಚಕ್ರಾಯುಧವನ್ನು ಸುಂದರವಾದ ಕೈಯಲ್ಲಿ ಧರಿಸಿದ ಸುಪ್ರಸಿದ್ಧನಾದ ಗೋವಳನಿಗೆ ಆಳಾಗುವ ಜನ್ಮವೆಂಬುದು ಪರಮಪದವೆಂಬ \(ಅಂತರಂಗವೆಂಬ\) ನಾಡಿನ ತೇಜಸ್ಸು \(ಸೊಬಗು ಹಿರಿಮೆ\) ಉಳ್ಳದ್ದಲ್ಲವೇ? ಯುಗಯುಗಳ ಪಾಪಗಳನ್ನು ಕುರಿತು ಅಂಜುವುದೇ? ಮೇಲಣಲೋಕಗಳ \(ಬಾಳ್ವೆ\)ಯನ್ನು ಒಂದು ವಿಶೇಷವಾಗಿ ಮೆಚ್ಚತಕ್ಕದ್ದೇ? 



ಈ ಪಾಶುರದಲ್ಲಿ ಯಾವ ಬಗೆಯ ಬಾಳ್ವೆ ಶ್ರೇಷ್ಠವಾದದ್ದು-ಎಂದರೆ, ಅದಕ್ಕೆ ಜಾತಿ ಮುಖ್ಯವೇ, ಕೆಲಸ \(ವೃತ್ತಿ\) ಮುಖ್ಯವೇ, ಬಾಳ್ವೆ ಮುಖ್ಯವೇ ಎಂಬುದನ್ನು ಸ್ಪಷ್ಟವಾಗಿ ತಿಳಿಯಹೇಳುತ್ತದೆ. 



“ಆೞಿಯಙ್ಗೈ ಪೇರಾಯಱ್ ಕು ಆಳಾಮ್ ಪಿಱಪ್ಪು” – ಚಕ್ರಾಯುಧಧಾರಿಯಾದ ಸರ್ವೇಶ್ವರನು ಸುಪ್ರಸಿದ್ಧಗೋವಳನಾದ ಶ್ರೀಕೃಷ್ಣನಾಗಿ ಅವತರಿಸಿದನಷ್ಟೆ. ಅವನಿಗೆ ಆಳಾಗಿ, ಅವನ ಕೈಂಕರ್ಯದಲ್ಲಿ ತೊಡಗಿದ ಜೀವನ. 



ಆಳ್ವಾರರು ಹೇಳುತ್ತಾರೆ: ಭೂಲೋಕದಲ್ಲಿ ಭಗವದ್ಭಕ್ತನಾಗಿ, ಭಗವಂತನಿಗೆ ಆಳಾಗಿ ಬಾಳುವವನು ಯಾರೇ ಆಗಿರಲಿ, ಯಾವ ಜಾತಿ, ಯಾವ ವೃತ್ತಿಯವನಾದರೂ ಆಗಿರಲಿ, ಅವನ ಜೀವನವು ಪರಮಪದದ ತೇಜಃಪೂರ್ಣವಾದ ಜೀವನಕ್ಕಿಂತಲೂ, ಉತ್ತಮವಾದದ್ದು. ಅವನ ಜನ್ಮಜನ್ಮಗಳ ಪಾಪಗಳೆಲ್ಲವೂ ನಿರ್ಮೂಲಗೊಳ್ಳುತ್ತವೆ. ಬ್ರಹ್ಮಾದಿ ಮೇಲಣ ಲೋಕಗಳ ಜೀವನಕ್ಕಿಂತಲೂ ಅದೇ ಶ್ರೇಷ್ಠವಾದದ್ದು. 



೮೦. ಪಿಱಪ್ಪಿಱಪ್ಪು ಮೂಪ್ಪು ಪ್ಪಿಣಿತುಱನ್ದು, ಪಿನ್ನುಮ್

ಇಱಕ್ಕವು ಮಿನ್ ಪುಡೈತ್ತಾ ಮೇಲುಮ್ – ಮಱಪ್ಪೆಲ್ಲಾಮ್

ಏದಮೇ ಯೆನ್ ಱಲ್ಲಾಲೆಣ್ಣುವನೇ? – ಮಣ್ಣಳನ್ದಾನ್

ಪಾದಮೇ ಯೇತ್ತಾಯ್ ಪಹಲ್. 



ಪಿಱಪ್ಪು = ಹುಟ್ಟುವಿಕೆಯೂ, ಇಱಪ್ಪು = ಮರಣವೂ ಮೂಪ್ಪು = ಮುದಿತನವೂ, ಪಿಣಿ = ರೋಗವೂ, ತುಱನ್ದು = ತೊರೆದು, ಪಿನ್ನುಮ್ = ಆಮೇಲೂ, ಇಱಕ್ಕವುಮ್ = ಅತಿಶಯವಾದ, ಇನ್ಬು = ಆನಂದವನ್ನು, ಉಡೈತ್ತು ಆಮ್ ಏಲುಮ್ = ಪಡೆಯುವುದಾದರೂ, ಮಱಪ್ಪು ಎಲ್ಲಾಮ್ = ಮರೆಯುವುದನ್ನೆಲ್ಲಾ, ಏದಮ್ = ದುಃಖ, ಎನ್ ಱು = ಎಂದು, ಅಲ್ಲಾಲ್ = ಅಲ್ಲದೆ, ಎಣ್ಣುವನೇ = ಭಾವಿಸುವವನೇ \(ಎಣಿಸುವನೇ\), ಮಣ್ ಅಳನ್ದಾನ್ = ಭೂಮಿಯನ್ನು ಅಳೆದುಕೊಂಡವನ, ಪಾದಮೇ = ತಿರುವಡಿಯನ್ನೇ, ಏತ್ತಾಯ್ = ಸ್ತುತಿಸು, ಪಹಲ್ = ಎಲ್ಲಾ ಕಾಲದಲ್ಲೂ. 



ಹುಟ್ಟು, ಮರಣ, ಮುದಿತನ, ರೋಗ – ಇವುಗಳನ್ನು ತೊರೆದ ಮೇಲೆಯೂ ಅತಿಶಯವಾದ ಆನಂದವನ್ನು ಪಡೆಯುವುದಾದರೂ, ಮರೆಯುವುದನ್ನೆಲ್ಲಾ ದುಃಖವೆಂದಲ್ಲದೆ ಬೇರೆಯಾಗಿ ಎಣಿಸುವನೇ? ನೆಲವನ್ನಳೆದುಕೊಂಡವನ ಪಾದಗಳನ್ನೇ ಎಲ್ಲಾ ಕಾಲದಲ್ಲೂ ಸ್ತುತಿಸುತ್ತಿರು. 



ಭಗವಂತನ ದಾಸನಾಗಿ ಬಾಳುವುದು ಪಾಮಪದವಾಸಕ್ಕಿಂತಲೂ ಶ್ರೇಷ್ಠವಾದದ್ದೆಂಬುದು ಹಿಂದಿನ ಪಾಶುರದ ವಿಷಯ. ಮೋಕ್ಷ ದೊರೆತರೂ ಭಗವಂತನ ಆಶ್ರಯವನ್ನು ಬಿಡಬಾರದೆಂಬುದು ಈ ಪಾಶುರ. 



ಆಳ್ವಾರರು ಹೇಳುತ್ತಾರೆ: ಹುಟ್ಟು, ಸಾವು, ಮುದಿತನ, ರೋಗ ಇವುಗಳನ್ನು ಕಳೆದ ಬಳಿಕ ಬರುವ ಅತಿಶಯವಾದ ಆನಂದವನ್ನು ತರುವ ಮೋಕ್ಷವನ್ನು ಪಡೆಯುವುದಾದರೂ, ಆಗ ’ಮರೆವು’ ಎಂಬುದು ಬಂದರೆ, ಅದು ದುಃಖವೇ ಅಲ್ಲದೆ ಬೇರೆಯಲ್ಲ. ಆದ್ದರಿಂದ, ಮೋಕ್ಷವನ್ನು ಪಡೆದುಕೊಂಡಾಗಲೂ, ಭಗವಂತನ ತಿರುವಡಿಗಳನ್ನು ಮರೆಯದಂತೆ, ಅವುಗಳನ್ನೇ ಎಡೆಬಿಡದೆ ಚಿಂತಿಸುತ್ತಿರುವುದೇ ಶ್ರೇಷ್ಠವಾದ ಆನಂದ. 



೮೧. ಪಹಲಿರಾವೆನ್ಬದುವುಮ್ ಪಾವಿಯಾದು, ಎಮ್ಮೈ

ಇಹಲ್ ಶೆಯ್ ತಿರುಪೊೞುದು ಮಾಳ್ವರ್, - ತಹವಾ

ತ್ತೊೞುಮಿಮ್ಬರಿವರ್ ಶೀರ್ ತ್ಕುನ್ತುಣೈಯಿಲರೆನ್ ಱೋರಾರ್,

ಶೆಮಿಮ್ಬರವೈ ಮೇಯಾರ್ ತೆರಿನ್ದು. 



ಪಹಲ್ ಇರಾ ಎನ್ಬದುವುಮ್ = ಹಗಲು ರಾತ್ರಿ ಎಂಬುದನ್ನೂ, ಪಾವಿಯಾದು = ಭಾವಿಸದೆ, ಎಮ್ಮೈ = ನಮ್ಮನ್ನು \(ನಮ್ಮೊಡನೆ\), ಇಹಲ್ ಶೆಯ್ದು = ಹೋರಾಡಿ \(ತಿಕ್ಕಾಟ ಮಾಡಿ\), ಇರು ಪೊೞುದುಮ್ = ಎರಡು ಹೊತ್ತೂ, ಆಳ್ವರ್ = ರಕ್ಷಿಸುವರು, ತಹವಾ = ತಕ್ಕವನಲ್ಲದ, ತೊಮಿಮ್ಬರ್ = ಕೀಳು ಮನುಷ್ಯ, ಇವರ್ = ಇವನು, ಶೀರ್ ಕ್ಕೂಮ್ = ಸದ್ಗುಣಕ್ಕೂ, ತುಣೈ ಇಲರ್ = ಜೊತೆಯಲ್ಲದವನು, ಎನ್ ಱು = ಎಂದು, ಓರಾರ್ = ಯೋಚಿಸುವುದಿಲ್ಲ. ಶೆೞುಪರಮೈ = ಸುಂದರವಾದ ಕಡಲಲ್ಲಿ, ಮೇಯಾರ್ = ಪವಡಿಸಿರುವವರು, ತೆರಿನ್ದು = ತಿಳಿದು \(ಆಲೋಚಿಸಿ\). 



ಸುಂದರವಾದ ಕಡಲಲ್ಲಿ ಪವಡಿಸಿರುವ ಸ್ವಾಮಿಯು, ಇವನು ತಕ್ಕವವಲ್ಲದ ಕೀಳು ಮನುಷ್ಯ, ಸದ್ಗುಣಕ್ಕೂ ಎಡೆಯಿಲ್ಲದವನು’ ಎಂದು ಯೋಚಿಸುವುದಿಲ್ಲ. ಹಗಲು ಇರುಳು ಎಂದು ಭಾವಿಸದೆ ನಮ್ಮೊಡನೆ ತಿಕ್ಕಾಟ ನಡೆಸಿ, ಎರಡು ಹೊತ್ತೂ ನಮ್ಮನ್ನು ರಕ್ಷಿಸುತ್ತಾನೆ. 



ಈ ಪಾಶುರದಲ್ಲಿ ಹೊಸದೊಂದು ವಿಷಯವನ್ನು ಆಳ್ವಾರರು ಹೇಳಲಿದ್ದಾರೆ. ಪೂರ್ಣಶರಣಾಗತಿಯಲ್ಲಿ ತಾನು ಎಷ್ಟು ಕೀಳು,’ಭಗವಂತನ ಎಷ್ಟು ಹಿರಿಮೆಯುಳ್ಳವನು’ ಎಂದು ಚೆನ್ನಾಗಿ ಅರಿತುಕೊಳ್ಳುವುದೂ, ಭಗವಂತನನ್ನು ಉದ್ಧರಿಸೆಂದು ಸ್ತುತಿಸುವುದೂ ಒಂದು ಮುಖ್ಯವಾದ ಹೆಜ್ಜೆ. 



ಆಳ್ವಾರರು ಹೇಳುತ್ತಾರೆ: ನಾನು ಭಗವಂತನ ಕೃಪೆಗೆ ಎಳ್ಳಷ್ಟೂ ತಕ್ಕವನಲ್ಲ. ನಾನು ಬಲು ಕೀಳುಮಟ್ಟದವನು. ನನ್ನಲ್ಲಿ ಯಾವ ಸದ್ಗುಣಕ್ಕೂ ಎಡೆಯಿಲ್ಲ. ಆದರೂ ಭಗವಂತನು ಎಷ್ಟು ದಯಾಮಯ\! ನನ್ನ ಕೀಳುತನವನ್ನು ಲೆಕ್ಕಿಸದೆ, ನನ್ನೊಡನೆ ತಿಕ್ಕಾಟ ಮಾಡಿ, ನನ್ನನ್ನು ಹೇಗಾದರೂಉದ್ಧರಿಸಬೇಕೆಂದು ಸರ್ವಪ್ರಯತ್ನ ಮಾಡುತ್ತಾನಲ್ಲ\! ಹಗಲು ಇರುಳು ಎನ್ನದೆ ಎಲ್ಲ ಕಾಲದಲ್ಲೂ ನನ್ನನ್ನು ಆಳುತ್ತಾನಲ್ಲ\!



೮೨. ತೆರಿನ್ದುಣರ್ ವೊನ್ ಱಿನ್ಮೈಯಾಲ್ ತೀವಿನೈಯೇ, ವಾಳಾ

ಇರುನ್ದೊೞಿನ್ದೇನ್ ಕೀಳ್ ನಾಳ್ ಹಳೆಲ್ಲಾಮ್ – ಕರನ್ದುರುವಿನ್ 

ಅಮ್ಮಾನೈ ಯನ್ನಾರ್ ಱುಪಿನ್ ಱೊಡರ್ ನ್ದ, ಆೞಿಯಙ್ಗೈ

ಅಮ್ಮಾನೈ ಯೇತ್ತಾದರ್ಯತು.



ತೆರಿನ್ದ = ತಿಳಿವಳಿಕೆಯಿಂದ ಕೂಡಿದ, ಉಣರ್ ವು = ಅರಿವು, ಒನ್ ಱು = ಒಂದಾದರೂ, ಇನ್ಮೈಯಾಲ್ =ಇಲ್ಲದ್ದರಿಂದ, ತೀವಿನೈಯೋನ್ = ಕಡುಪಾಪಿಯಾದ ನಾನು, ವಾಳಾ = ಸರಿಯಾದ \(ನಿಜವಾದ\) ಬದುಕಿಲ್ಲದೆ, ಇರುನ್ದು = ಇದ್ದುಕೊಂಡು, ಒೞಿನ್ದೇನ್ = ಹಾಳಾದೆ, ಕೀಳ್ ನಾಳ್ ಹಳ್ ಎಲ್ಲಾಮ್ = ಹಿಂದಿನಕಾಲವನ್ನೆಲ್ಲಾ \(ಇದುವರೆಗಿನ ಜೀವನವನ್ನೆಲ್ಲಾ\), ಕರನ್ದ= ಮರೆಮಾಚಿದ, ಉರುವಿನ್ = ರೂಪದ, ಅಮಾನೈ = ಆ ಜಿಂಕೆಯನ್ನು, ಅನ್ನಾನ್ ಱು = ಅಂದಿನಕಾಲದಲ್ಲಿ, ಪಿನ್ ತೊಡರ್ ನ್ದ = ಹಿಂಬಾಲಿಸಿದ \(ಅಟ್ಟಿಸಿಕೊಂಡು ಹೋದ\), ಆೞಿ = ಚಕ್ರಾಯುಧವನ್ನು ಅಮ್ ಕೈ = ಸೊಬಗಿನ ಕೈಯಲ್ಲಿ ಹಿಡಿದ, ಅಮ್ಮಾನೈ = ಸ್ವಾಮಿಯನ್ನು, ಏತ್ತಾದು = ಸ್ತುತಿಸದೆ, ಅರಿವುಕೆಟ್ಟು ಸ್ತುತಿಸದೆ ಹೋದೆ. 



ಈ ಪಾಶುರದಲ್ಲಿ ಆಳ್ವಾರರು ತಮ್ಮ ಜೀವನದಲ್ಲಿ ತಿಳಿವಳಿಕೆ ಬಂದ ಕಾಲದಿಂದಲೂ ಭಗವದ್ಗುಣಾನುಭವವನ್ನು ಅನುಭವಿಸದೆ, ವ್ಯರ್ಥವಾಗಿ ಕಾಲಕಳೆದದ್ದಕ್ಕಾಗಿ ದುಃಖಿಸುತ್ತಾರೆ. ಮತ್ತು ತಮ್ಮನ್ನು ತಾವೇ ನಿಂದಿಸಿಕೊಳ್ಳುತ್ತಾರೆ. 



ಕರನ್ದುರವಿನ್ ಅಮ್ಮಾನೈಯನ್ನಾನ್ ಱುಇನ್ತೊಡರ್ ನ್ದ ಆೞಿಯಙ್ಗೈ ಅಮ್ಮಾನ್” – ಇದು ಭಗವಂತನ ಶ್ರೀರಾಮಾವತಾರದ ಪ್ರಸಂಗ. ತಂದೆಯ ಮಾತಿಗೆ ಬದ್ಧನಾಗಿ, ಶ್ರೀರಾಮನು ಸೀತಾಲಕ್ಷ್ಮಣರೊಡನೆ ವನವಾಸದಲ್ಲಿದ್ದಾಗ, ಪಂಚವಟಿಯಲ್ಲಿ, ಒಂದು ದಿನ, ತಮ್ಮ ಪರ್ಣಕುಟಿಯ ಮುಂದೆ ಚಿನ್ನದ ಜಿಂಕೆಯೊಂದು ಸುಳಿದಾಡುತ್ತಿರುವುದನ್ನು ಕಂಡಲು. ಅದನ್ನು ತನಗೆ ತಂದುಕೊಡೆಂದು ಶ್ರೀರಾಮನನ್ನು ಬೇಡಿದಳು. ಮಾಯಾಮೃಗದ ರೂಪವನ್ನು ತಳೆದಿದ್ದ ಮಾರೀಚನೆಂಬ ಆ ರಾಕ್ಷಸನ ಬೆನ್ನಟ್ಟಿ ಶ್ರೀರಾಮನು ಕಾಡಿನಲ್ಲಿ ಬಹುದೂರ ಹೋದನು. ಕಡೆಗೆ ಅದಕ್ಕೆ ಬಾಣವನ್ನು ಬಿಟ್ಟಾಗ, ಅದು ’ಹಾ ಸೀತಾ, ಹಾ ಲಕ್ಷ್ಮಣಾ” ಎಂದು ಶ್ರೀರಾಮನ ಧ್ವನಿಯನ್ನು ಅನುಕರಿಸಿ ಕೂಗುತ್ತಾ ಪ್ರಾಣಬಿಟ್ಟಿತು. ಬುದ್ಧಿಗೆಟ್ಟು ಆಗ ಸೀತಾದೇವಿಯು ಲಕ್ಷ್ಮಣನನ್ನು ರಾಮನಿಗೆ ಒತ್ತಾಸೆ ಕೊಡಲೆಂದು ಅಟ್ಟಿದ್ದರಿಂದಲಲ್ಲವೇ, ರಾವಣನು ಬಂದು ಸೀತೆಯನ್ನು ಅಪಹರಿಸುವಂತಾಯಿತು.



ಆಳ್ವಾರರು ಹೇಳುತ್ತಾರೆ: ನಾನು ನನ್ನ ಇದುವರೆಗಿನ ಜೀವನವನ್ನು ಯುಕ್ತವಾದ ರೀತಿಯಲ್ಲಿ ನಡೆಸದೆ ಹಾಳಾದೆ. ನನಗೆ ವಿವೇಕ ಪೂರ್ಣವಾದ ಜ್ಞಾನವಿರಲಿಲ್ಲ. ವಿವೇಕವಿಲ್ಲದೆ, ಹಿಂದೆ, ಸೀತಾದೇವಿಯು ಶ್ರೀರಾಮನನ್ನು ಮಾಆ ಜಿಂಕೆಯ ಹಿಂದೆ ಬೆನ್ನಟ್ಟುವಂತೆ ಮಾಡಿ ರಾವಣನ ಕೈಸೆರೆಯಾದದ್ದು. ನಾನೂ ಸಹ ಭಗವಂತನನ್ನು ಹಿಂದಿನಿಂದಲೂ ಸ್ತುತಿಸದೆ, ಅರಿವುಗೆಟ್ಟು, ಕಡುಪಾಪಿಯಾದೆ. 



೮೩. ಅಯರ್ ಪ್ಪಾ ಯಯರಾಪ್ಪಾಯ್ ನೆಂಜಮೇ\! ಶೊನ್ನೇನ್,

ಉಯಪ್ಪೋಮ್ ನೆಱೆಯಿದುವೇ ಕಣ್ಡಾಯ್, - ಶೆಯಱ್ ಪಾಲ

ಅಲ್ಲವೇ ಶೆಯ್ ಹಿಱುದಿ ನೆಂಜಮೇ\! ಯಂಜಿನೇನ್,

ಮಲ್ಲರ್ ನಾಳ್ ವವ್ವಿನನೈ ವಾೞ್ ತ್ತು. 



ಅಯರ್ ಪ್ಪಾಯ್ = \(ಭಗವಂತನನ್ನು\) ಪೂಜಿಸಿದರೂ ಪೂಜಿಸು \(ಮರೆತರೂ ಮರೆ\), ಅಯರಾಪ್ಪಾಯ್ = ಪೂಜಿಸದಿದ್ದರೂ ಬಿಡು \(ನೆನೆದರೂ ನೆನೆ\), ನೆಂಜಮೇ = ಮನಸ್ಸೇ, ಶೊನ್ನೇನ್ = ಹೇಳಿದ್ದೇನೆ, ಉಯಪೋಮ್ = ಉಜ್ಜೀವನಗೊಳ್ಳಲು, ನೆಱೆ = ಮಾರ್ಗ, ಇದುವೇ ಕಣ್ಡಾಯ್ = ಇದೇ ಕಂಡೆಯಾ, ಶೆಯಱ್ ಪಾಲ ಅಲ್ಲವೇ = ಮಾಡಬಾರ್‍ಅದ್ದನ್ನಲ್ಲವೇ, ಶೆಯ್ ಹಿಱುದಿ = ಮಾಡತೊಡಗುವೆ, ನೆಂಜಮೇ = ಮನಸ್ಸೇ, ಅಂಜಿನೇನ್ = ನಾನು ಅಂಜಿದ್ದೇನೆ, ಮಲ್ಲರ್ = ಮಲ್ಲರ \(ಜಟ್ಟಿಗಳ\), ನಾಳ್ = ಆಯುಸ್ಸನ್ನು, ವವ್ವಿನನೈ = ನಾಶಪಡಿಸಿದವನನ್ನು \(ಮುಗಿಸಿದವನನ್ನು\), ವಾೞ್ತ್ತು = ಸ್ತುತಿಸು. 



ಮನಸ್ಸೇ, ನೀನು ಭಗವಂತನನ್ನು ಪೂಜಿಸಿದರೂ ಪೂಜಿಸು, ಬಿಟ್ಟರೂ ಬಿಡು. ಹೇಳುತ್ತೇನೆ ಕೇಳು. ಉಜ್ಜೀವನಗೊಳ್ಳುವುದಕ್ಕೆ ಇದೇ ಮಾರ್ಗಕಂಡೆಯಾ\! ಮನಸ್ಸೇ, ಮಾಡಬಾರದ್ದನ್ನಲ್ಲವೇ ನೀನು ಮಾಡತೊಡಗುವುದು\! ಮಲ್ಲರ ಆಯುಸ್ಸನ್ನು ಮುಗಿಸಿದವನನ್ನು ಸ್ತುತಿಸು. 



ಹಿಂದಿನ ಪಾಶುರದಲ್ಲಿ ಆಳ್ವಾರರು ತಾವು ಅರಿವುಕೆಟ್ಟರೆಂದೂ, ಅದರಿಂದ ತಮಗೆ ದುಃಖಸಂಕಟಗಳು ತಪ್ಪಲಿಲ್ಲವೆಂದೂ ವ್ಯಥೆಪಟ್ಟರು. ಅದಕ್ಕೆ ತಮ್ಮ ಮನಸ್ಸೇ ಕಾರಣವೆಂದು ತಿಳಿದರಾದರೂ, ಅದಕ್ಕೆ ಬುದ್ಧಿಯ ಮಾತನ್ನು ಹೇಳಿ ಅವರು ಬೇಸತ್ತಂತೆ ತೋರುತ್ತದೆ. ಆದರೂ, ತಮ್ಮ ಕರ್ತವ್ಯವನ್ನು ಬಿಡದೆ ಈಗಲೂ ಅದಕ್ಕೆ ಬುದ್ಧಿಯನ್ನು ಇಲ್ಲಿ ಹೇಳುತ್ತಿದ್ದಾರೆ. 



“ಮಲ್ಲರ್ನಾಳ್ ವವ್ವಿನನೈ” – ಇದು ಭಗವಂತನ ಶ್ರೀಕೃಷ್ಣಾವತಾರದ ಪ್ರಸಂಗ. ಬಾಲಕೃಷ್ಣನನ್ನು ಮಧುರೆಗೆ ಧನುರ್ಯಾಗದ ಉತ್ಸವಕ್ಕೆಂದು ಕಂಸನು ಬರಮಾಡಿಕೊಂಡು, ಅಲ್ಲಿ ಅವನನ್ನು ಮಲ್ಲಯುದ್ಧದಲ್ಲಿ ತೊಡಗಿಸಿ ಕೊಲ್ಲಿಸಬೇಕೆಂದು ಹವಣಿಸಿದನು. ನುರಿತ ಜಟ್ಟಿಗಳನ್ನು ಮುಂದೆಬಿಟ್ಟನು. ಬಾಲಕೃಷ್ಟನು ಅವರನ್ನೆಲ್ಲರನ್ನೂ ಕೊಂದು ಹಾಕಿದನು. ಭಗವಂತನು ಪರಮಸಮರ್ಥ ಎಂಬುದಕ್ಕೆ ಇದೊಂದು ನಿದರ್ಶನವಿದ್ದಂತೆ. 



ಆಳ್ವಾರರು ಹೇಳುತ್ತಾರೆ: ಮನಸ್ಸೇ, ಮಾಡಬಾರದ್ದನ್ನೇ ಮಾಡುವ ಸ್ವಭಾವ ನಿನ್ನದು. ಉಜ್ಜೀವನಗೊಳ್ಳುವ ಸರಿಯಾದ ಮಾರ್ಗವನ್ನು ನಾನು ಹೇಳುತ್ತೇನೆ. ಭಗವಂತನಾದ ಶ್ರೀಕೃಷ್ಣನನ್ನು \(ಎಂದರೆ, ಪರಮಸಮರ್ಥನಾಗಿ ಮಲ್ಲರನ್ನು ಕೊಂದವನನ್ನು\) ಬಿಡದೆ ಭಜಿಸು ಕಂಡೆಯಾ\! ಇದರ ಮೇಲೆ ನಿನ್ನಿಷ್ಟದಂತೆ ನಡೆ. 



ಭಗವಂತನನ್ನು ಭಜಿಸಿ ಪೂಜಿಸುವುದರಿಂದ ಆತ್ಮೋದ್ಧಾರವಾಗುತ್ತದೆ. ಅದನ್ನು ಮರೆತರೆ, ಕಡುಪಾತಕಿಯಾಗಿ, ಹುಟ್ಟು-ಸಾವುಗಳ ಬಂಧನದಿಂದ ನರಳಬೇಕಾಗುತ್ತದೆ. 



೮೪. ವಾೞ್ ತ್ತಿ = ಸ್ತುತಿಸಿ, ಅವನ್ ಅಡಿಯೈ = ಅವನ ತಿರುವಡಿಗಳನ್ನು, ಪೂ = ಹೂವನ್ನು, ಪುನೈನ್ದು = ಸಮರ್ಪಿಸಿ, ನಿನ್ ತಲೈಯೈ = ನಿನ್ನ ತಲೆಯನ್ನು, ತಾೞ್ ತ್ತು = ಬಗ್ಗಿಸಿ \(ಅವುಗಳಿಗೆ ಸೋಕಿಸಿ\), ಇರುಕೈ = ಎರಡು ಕೈಗಳನ್ನು, ಕೂಪ್ಪು = ಜೋಡಿಸು \(ಮುಗಿ\), ಎನ್ ಱಾಲ್ = ಎಂದರೆ, ಕೂಪ್ಪಾದ = ನಮಸ್ಕರಿಸಿದ, ಪಾೞ್ ತ್ತವಿದಿ = ಕೆಟ್ಟ ವಿಧಿಯನ್ನುಳ್ಳ \(ಮರದೃಷ್ಟವನ್ನುಳ್ಳ\), ಎಙ್ಗು = ಎಲ್ಲಿ, ಉಟ್ರ್‍ಆಯ್ = ನೆಲಸಿರುವೆ, ಎನ್ ಱು = ಎಂದು, ಅವನೈ = ಅವನನ್ನು, ಏತ್ತಾದ = ಸ್ತುತಿಸದ, ಎನ್ನೆಂಜಮೇ = ನನ್ನ ಮನಸ್ಸೇ, ತಙ್ಗತ್ತಾನಾಮ್ \(ತಙ್ಗತ್ತಾನ್ ಆಮ್\) = \(ಹಾಗೆಯೇ\) ಇರುವುದಕ್ಕೆ ಆಗುವುದಾದರೆ, ತಙ್ಗು = ಇರು. 



ಅವನ ತಿರುವಡಿಗಳನ್ನು ಸ್ತುತಿಸಿ, ಹೂಗಳನ್ನು ಮುಡಿಸಿ, ನಿನ್ನ ತಲೆಯನ್ನು ಸೋಕಿಸಿ, ಎರಡು ಕೈಗಳನ್ನೂ ಜೋಡಿಸಿ ಮುಗಿ ಎಂದರೆ ಮುಗಿಯದ, ದುರದೃಷ್ಟವುಳ್ಳ ನನ್ನ ಮನಸ್ಸೇ, ’ಎಲ್ಲಿ ನೆಲಸಿರುವೆ’ ಎಂದು ಅವನನ್ನು ಸ್ತುತಿಸದೆ ಹಾಗೆಯೇ ಇರುವುದಕ್ಕೆ ಆಗುವುದಾದರೆ, ಇರು. 



ಮನಸ್ಸು ಅದರ ಕೆಟ್ಟಸ್ವಭಾವವನ್ನು ಬಿಡಬೇಕೆಂದೂ, ಭಗವಂತನನ್ನು ಭಜಿಸಿ, ಪೂಜಿಸಿ, ಉದ್ಧಾರಗೊಳ್ಳಬೇಕೆಂದೂ ಹಿಂದಿನ ಪಾಶುರದ ವಿಷಯ. ಅದನ್ನೇ ಮುಂದುವರಿಸುತ್ತಾ, ಭಗವಂತನನ್ನು ಆಶ್ರಯಿಸದೆ ಬದುಕುವುದು ದುರದೃಷ್ಟಕರವಾದದ್ದು ಎನ್ನಲಾಗುತ್ತದೆ ಈ ಪಾಶುರದಲ್ಲಿ. 



ಆಳ್ವಾರರು ಹೇಳುತ್ತಾರೆ: ನನ್ನ ಮನಸ್ಸೇ, ನಿನಗೆ ನಾನು ಒಳ್ಳೆಯ ಮಾತನ್ನು ಹೇಳುತ್ತೇನೆ. ಭಗವಂತನ ತಿರುವಡಿಗಳನ್ನಾಶ್ರಯಿಸು. ಅವುಗಳನ್ನು ಹೂವಿನಿಂದ ಪೂಜಿಸು. ನಿನ್ನ ತಲೆಬಾಗಿ ಎರಗು, ಕೈಜೋಡಿಸಿ ಕೈಮುಗಿ ನನ್ನ ಈ ಮಾತನ್ನು ಕೇಳದೆಯೇ, ಭಗವಂತನನ್ನು ಕುರಿತು ಚಿಂತಿಸದೆಯೇ ಇರಬಲ್ಲೆಯಾದರೆ, ಹಾಗೆಯೇ ನಡೆ. ನಿನ್ನ ದುರದೃಷ್ಟದಂತೆಯೇ ನಡೆದುಕೋ. 



ಭಗವಂತನನ್ನು ಆಶ್ರಯಿಸದೆ, ಅವನನ್ನು ಅಲಕ್ಷಿಸಿ ಬಾಳುವುದು ಬಾಳ್ವೆಯನ್ನು ಹಾಳುಮಾಡಿಕೊಂಡ ಹಾಗೆ. ಅದರಿಂದ ಬರುವುದು ಅಧೋಗತಿಯೇ ಎಂದ ಹಾಗೆ. 



೮೫. ತಙ್ಗಾಮುಯಟ್ರಿಯ ವಾಯ್ ತ್ತಾವ್ ವಿಶುಮ್ಬಿನ್ ಮೀದು ಪಾಯ್ ನ್ದು,

ಎಙ್ಗೇ ಪುಕ್ಕೆತ್ತವಂಜೆಯ್ ದಿಟ್ಟನ ಕೊಲ್? – ಪೊಙ್ಗೋದ

ತ್ತಣ್ಣಮ್ಬಾಲ್ ವೇಲೈವಾಯ್ ಕ್ಕಣ್ ವಳರುಮ್, ಎನ್ನುಡೈಯ

ಕಣ್ಣನ್ ಪಾಲ್ ನಣ್ಣಿಱಙ್ಗೊಳ್ ಕಾರ್. 



ತಙ್ಗೂ= ಒಂದೆಡೆ ನಿಲ್ಲದ, ಮುಯಟ್ರಿಯವಾಯ್ = ಶ್ರಮಿಸುವುದಾಗಿ, \(ಉತ್ಸಾಹವುಳ್ಳವಾಗಿ\), ತಾೞ್ ವಿಶುಮ್ಬಿನ್ ಮೀದು = ವಿಶಾಲವಾದ ಆಕಾಶದಲ್ಲಿ, ಪಾಯ್ ನ್ದು = ಹಾದುಹೋಗಿ, ಎಙ್ಗೇ = ಎಲ್ಲೆಲ್ಲಿಯೋ, ಪುಕ್ಕೂ= ಪ್ರವೇಶಿಸಿ, ಎತ್ತವಮ್ ಶೆಯ್ ದಿಟ್ಟ ಕೊಲ್ = ಎಂಥ ಮಾಡಿದವೋ ಕಾಣೆ, ವೊಙ್ಗು ಓದಮ್ = ಅಲೆಗಳಿಂದ ತುಂಬಿದ, ತಣ್ = ತಂಪಾಅ, ಅಮ್ = ಸುಂದರವಾದ, ಪಾಲ್ ವೇಲೈವಾಯ್ = ಪಾಲ್ಗಡಲಲ್ಲಿ, ಕಣ್ ವಳರುಮ್ = ಪವಡಿಸಿರುವ \(ಯೋಗನಿದ್ದೆಯಲಿರುವ\), ಎನ್ನುಡೈಯ = ನನ್ನ, ಕಣ್ಣನ್ ಪಾಲ್ = ಆಕರ್ಷಕನ, ನಲ್ನಿಱಮ್ = ಒಳ್ಳೆಯ ಬಣ್ಣವನ್ನು, ಕೊಳ್ ಕಾರ್ = ಕೊಂಡಿರುವ ಮೇಘಗಳು. 



ಅಲೆಗಳಿಂದ ತುಂಬಿದ ತಂಪಾದ, ಸುಂದರವಾದ, ಪಾಲ್ಗಡಲಲ್ಲಿ ಯೋಗನಿದ್ದೆಯಲ್ಲಿರುವ ನನ್ನ ಅತ್ಯಾಕರ್ಷಕನ ಶ್ರೇಷ್ಠವಾದ ಬಣ್ಣವನ್ನು ಕೊಂಡಿರುವ ಮೇಘಗ್ಳು ಒಂದೆಡೆ ನಿಲ್ಲದಂತೆ ಉತ್ಸಾಹಗೊಂಡು ಶ್ರಮಿಸುತ್ತಾ, ವಿಶಾಲವಾದ ಆಕಾಶದಲ್ಲಿ ಹಾದು ಹೋಗುತ್ತಾ, ಎಲ್ಲೆಲ್ಲಿಯೋ ಪ್ರವೇಶಿಸಲು ಎಂಥ ತಪಸ್ಸು ಮಾಡಿದವೋ ಕಾಣೆ\! 



ಕಾರ್ಮುಗಿಲನ್ನು ಕಂಡೊಡನೆಯೇ ಆಳ್ವಾರರಿಗೆ ಭಗವಂತನಬಣ್ಣ, ಗುಣ, ಸ್ವಭಾವಗಳ ನೆನಪು ಬಂದದ್ದರಿಂದ, ಅದನ್ನು ಇಲ್ಲಿ ಶ್ಲಾಘಿಸುತ್ತಿದ್ದಾರೆ.



ಆಳ್ವಾರರು ಹೇಳುತ್ತಾರೆ: ಅಲೆಗಳಿಂದ ತುಂಬಿ, ತಂಪಾಗಿಯೂ, ಸುಂದರವಾಗಿಯೂ ಇರುವ ಪಾಲ್ಗಡಲಲ್ಲಿ ಭಗವಂತನು ಅತ್ಯಾಕರ್ಷಕನಾಗಿ ಪವಡಿಸಿ ಯೋಗನಿದ್ದೆಯಲ್ಲಿರುತ್ತಾನೆ. ಕಾರ್ಮುಗಿಲೂ ಸಹ ಅವನ ಬಣ್ಣವನ್ನೇ ಪಡೆದಿದೆಯಲ್ಲ\! ಎಂಥ ತಪಸ್ಸು ಮಾಡಿದ್ದರಿಂದ ಅದಕ್ಕೆ ವಿಶಾಲವಾದ ಆಕಾಶದಲ್ಲಿ ಸಂಚರಿಸುವಂತೆಯೂ, ಎಲ್ಲಿ ಬೇಕೆಂದರಲ್ಲಿಗೆ ಹೋಗುವಂತೆಯು, ತನ್ನಲ್ಲಿರುವ ನೀರನ್ನು ಮಳೆಯ ರೂಪದಲ್ಲಿ ಅಲ್ಲೆಲ್ಲಾ ಸುರಿಸುವಂತೆಯೂ, ಭೂಮಿಯನ್ನು ನಲಿಯುವಂತೆಯೂ ಮಾಡುವಂತೆ ಸಾಧ್ಯವಾಯಿತೋ ಕಾಣೆನಲ್ಲ\! 



೮೬. ಕಾರ್ ಕಲನ್ದ ಮೇನಿಯಾನ್ ಕೈಕಲನ್ದ ವಾೞಿಯಾನ್

ಪಾರ್ ಕಲನ್ದ ವಲ್ ವಯಿಟ್ರಾನ್ ಪಾಮ್ಬಣೈಯಾನ್ – ಶೀರ್ ಕಲನ್ದ

ಶೊನ್ನಿನೈನ್ದು ಪೋಕ್ಕಾರೇಱ್ ಶೂೞ್ ವಿನೈಯಿ ನಾೞ್ ತುಯರೈ,

ಎನ್ನಿನೈನ್ದು ಪೋಕ್ಕೂವರಿಪ್ಪೋದು. 



ಕಾರ್ ಕಲನ್ದ ಮೇನಿಯಾನ್ = ಕಾರ್ಮುಗಿಲನ್ನು ಹೋಲುವ ರೂಪವನ್ನುಳ್ಳವನೂ, ಕೈಕಲನ್ದ ಆೞಿಯಾನ್ = ಕೈಯಲ್ಲಿ ಧರಿಸಿರುವ ಚಕ್ರಾಯುಧವುಳ್ಳವನೂ, ಪಾರ್ ಕಲನ್ದ ಏಲ್ ಏಯಿಟ್ರಾನ್ = ಲೋಕಗಳನ್ನೆಲ್ಲಾ ಒಳಗೊಳ್ಳುವ ಬಲವಾದ ಹೊಟ್ಟೆಯುಳ್ಳವನೂ, ಪಾಮ್ಬು ಅಣೈಯಾನ್ = ಹಾವಿನ ಹಾಸುಗೆಯುಳ್ಳವನೂ ಆದ ಭಗವಂತನ, ಶೀರ್ ಕಲನ್ದ ಶೊಲ್ = ಶ್ರೇಷ್ಠಗುಣಗಳಿಂದ ತುಂಬಿದ ಮಾತುಗಳನ್ನು \(ತಿರುನಾಮಗಳನ್ನು\), ನಿನೈನ್ದು = ನೆನೆದು \(ಚಿಂತಿಸುತ್ತಾ\), ಪೋಕ್ಕಾರ್ ಏಲ್ = ಕಾಲಕಳೆಯುವವರಾದರೆ, ಶೂೞ್ ವಿನೈಯಿನಾಲ್ = ಸುತ್ತಿಕೊಂಡಿರುವ ಪಾಪಗಳಿಂದ ತುಂಬಿದ, ತುಯರೈ = ದುಃಖವನ್ನು, ಎನ್ ನಿನೈನ್ದು = ಏನನ್ನು ನೆನೆಯುತ್ತಾ \(ಚಿಂತಿಸುತ್ತಾ\), ಪೋಕ್ಕುವರ್ = ಹೋಗಲಾಡಿಸುವರು, ಇ ಪೋದು = ಈಗ. 



ಕಾರ್ಮುಗಿಲನ್ನು ಹೋಲುವ ರೂಪ\(ಬಣ್ಣ\)ವುಳ್ಳವನೂ, ಕೈಯಲ್ಲಿ ಧರಿಸಿದ ಚಕ್ರಾಯುಧವುಳ್ಳವನೂ, ಲೋಕಗಳೆಲ್ಲವನ್ನೂ ಅಡಗಿಸಿಕೊಳ್ಳುವ ಬಲವಾದ ಹೊಟ್ಟೆಯುಳ್ಳವನೂ, ಹಾವಿನ ಹಾಸುಗೆಯವನೂ ಆದ ಭಗವಂತನ ಶ್ರೇಷ್ಠವಾದ ಗುಣಗಳಿಂದ ತುಂಬಿದ ತಿರುನಾಮಗಳನ್ನು ನೆನೆಯುತ್ತಾ \(ಚಿಂತಿಸುತ್ತಾ\) ಕಾಲಕಳೆಯುವವರಾದರೆ, ಸುತ್ತಿಕೊಂಡಿರುವ ಪಾಪಗಳಿಂದ ತುಂಬಿದ ದುಃಖವನ್ನು ಏನನ್ನು ನೆನೆಯುತ್ತಾ\(ಚಿಂತಿಸುತ್ತಾ\) ಈಗ ಹೋಗಲಾದಿಸುವರು? 



ಭಗವಂತನ ಬಣ್ಣವನ್ನೂ ಗುಣವನ್ನೂ ಹೋಲುವ ಕಾರ್ಮುಗಿಲಿನ ಪುಣ್ಯವಿಶೇಷವನ್ನು ಕುರಿತು ಹಿಂದಿನ ಪಾಶುರ ಹೇಳಿತು. ಇಲ್ಲಿ, ಭಗವನ್ನಾಮದ ಸ್ಮರಣೆ ಚಿಂತನೆಗಳನ್ನು ಮಾಡುತ್ತಾ, ಭಗವದ್ಗುಣಾನುಭವ ಮಾಡುತ್ತಾ ಕಾಲಕಳೆಯಲೇಬೇಕೆಂಬುದಕ್ಕೆ ಕಾರಣವೇನಿರಬಹುದು ಎಂದು ವಿವರಿಸಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಕಾರ್ಮುಗಿಲಂತೆ ಆಕರ್ಷಕ ಸುಂದರನೂ, ಪರಮಸಮರ್ಥನೂ, ಸಕಲಲೋಕರಕ್ಷಕನೂ, ನಿರ್ಲಿಪ್ತನೂ ಆದ ಭಗವಂತನ ದಿವ್ಯಕಲ್ಯಾಣಗುಣಗಳನ್ನು ಸ್ಮರಿಸುತ್ತಾ, ಚಿಂತಿಸುತ್ತಾ ಬಾಳ್ವೆಯನ್ನು ನಡೆಸುವ ಜನರಿದ್ದಾರಲ್ಲ\! ಅವರಿಗೆ ಸುತ್ತಿಕೊಂಡಿರುವ ಪಾಪರಾಶಿಯಿಂದ ಆಗುವ ದುಃಖಸಂಕಟಗಳನ್ನು ಅವರು ಏನನ್ನು ಕುರಿತು ಚಿಂತಿಸುತ್ತಾ ಅವುಗಳನ್ನು ನೀಗಿಸಿಕೊಳ್ಳುತ್ತಾರೆ? 



ಪ್ರಶ್ನೆಯ ರೂಪದಲ್ಲಿರುವ ಆಳ್ವಾರರ ವಚನ ಸ್ವಯಂಸ್ಪಷ್ಟವಾದದ್ದು: ಭಗವದ್ಗುಣಾನುಭವವನ್ನು ಎಡೆಬಿಡದಂತೆ ಮಾಡುತ್ತಲೇ ಜೀವನವನ್ನು ಸಾಗಿಸುವವರು, ತಮಗೆ ಜನ್ಮಜನ್ಮಗಳಿಂದಲೂ ಅಂಟಿಬಂದಿರುವ ಪಾಪರಾಶಿಯನ್ನೆಲ್ಲಾ ಆ ಭಗವಚ್ಚಿಂತನೆಯಿಂದಲೇ ನಾಶಪಡಿಸಿಕೊಳ್ಳುತ್ತಾರೆ ಎಂದಂತೆ. ಒಂದರಿಂದ ಎರಡು ಫಲಗಳು ದೊರೆಯುತ್ತವೆ. ಪಾಪಪರಿಹಾರವೊಂದು, ಪರಮಪದ ಪ್ರಾಪ್ತಿ ಇನ್ನೊಂದು ಹೀಗೆ. 



೮೭. ಇಪ್ಪೋದು ಮಿನ್ನು ಮಿನಿಚ್ಚಿಱದು ನಿನ್ ಱಾಲುಮ್,

ಎಪ್ಪೋದು ಮೀದೇ ಶೊಲ್ಲೆನ್ ನೆಂಜೇ\! – ಎಪ್ಪೋದುಮ್

ಕೈಕವಿಲಾ ನೇಮಿಯಾನ್ ನಮ್ಮೇಲ್ ವಿನೈಕಡಿವಾನ್,

ಮೊಯ್ ಕೞಲೇ ಯೇತ್ತ ಮುಯಲ್. 



ಇಪ್ಪೊದುಮ್ = ಈಗಲೂ \(ಈಗಿನಿಂದಲೂ\), ಇನ್ನುಮ್ = ಇನ್ನು ಮುಂದೆಯೂ, ಇನಿ ಶಿಱಿದು = ಇನ್ನುಸ್ವಲ್ಪವೇ, ನಿನ್ಱಾಲುಮ್ = \(ಜೀವಿತಕಾಲ\) ಉಳಿದಿದ್ದರೂ, ಎಪ್ಪೋದುಮ್ = \(ಎಲ್ಲಾ ಸಮಯದಲ್ಲಿಯೂ\), ಎಡೆಬಿಡದಂತೆ, ಈದೇ = ಈ ವಿಷಯವನ್ನೇ \(ಭಗವದ್ಗುಣಾನುಭವವನ್ನೇ\), ಶೊಲ್ =ಹೇಳು, ಎನ್ನೆಂಜೇ = ನನ್ನ ಮನಸ್ಸೇ, ಎಪ್ಪೋದುಮ್ = ಎಡೆಬಿಡದಂತೆ \(ಎಲ್ಲ ಕಾಲದಲ್ಲೂ\), ಕೈ ಕೞಲಾ = ಕೈಯನ್ನು ಬಿಟ್ಟಗಲದಂತೆ, ಇರುವ, ನೇಮಿಯಾನ್ = ಚಕ್ರಾಯುಧವನ್ನುಳ್ಳವನು, ನಮ್ ಮೇಲ್ = ನಮ್ಮ ಮೇಲಿರುವ, ವಿನೈ = ಪಾಪವನ್ನು, ಕಡಿವಾನ್ = ನಾಶಮಾಡುವನು, ಮೊಯ್ ಕೞಲೇ = ಬಲಿಷ್ಠವಾದ ತಿರುವಡಿಗಳನ್ನೇ, ಏತ್ತ = ಸ್ತುತಿಸಲು, ಮುಯಲ್ = ಉತ್ಸಹಗೊಳ್ಳು. 



ಈಗಲೂ, ಇನ್ನು ಮುಂದೆಯೂ, ಜೀವಿತಕಾಲ ಇನ್ನು ಸ್ವಲ್ಪವೇ ಉಳಿದಿದ್ದರೂ ಸಹ, ಎಡೆಬಿಡದಂತೆ ಇದನ್ನೇ – ಭಗವನ್ನಾಮವನ್ನೇ ಅವನ ಗುಣಾನುಭವವನ್ನೇ – ಹೇಳುತ್ತಿರು, ನನ್ನ ಮನಸ್ಸೇ\! ಎಡೆಬಿಡದಂತೆ, ಎಲ್ಲ ಕಾಲದಲ್ಲೂ, ಕೈಯನ್ನು ಬಿಟ್ಟಗಲದೆ ಇರುವ ಚಕ್ರಾಯುಧವನ್ನುಳ್ಳವನು ನಮ್ಮ ಮೇಲಿರುವ ಪಾಪರಾಶಿಯನ್ನು ನಾಶಮಾಡುವವನು. ಬಲಿಷ್ಠವಾದ ಅವನ ತಿರುವಡಿಗಳನ್ನೇ ಸ್ತುತಿಸಲು ಉತ್ಸಾಹಗೊಳ್ಳು. 



ಪೆರಿಯ ತಿರುವಂದಾದಿಯ ಕಡೆಯ ಪಾಶುರವಿದು. ಇತರ ತಿರುವಂದಾದಿಗಳಲ್ಲಿರುವ ಹಾಗೆ, ಇಲ್ಲಿ ಬರೆಹಗಾರನ ವಿಷಯವಿಲ್ಲ. ಅದಕ್ಕೆ ಬದಲಾಗಿ, ಆಳ್ವಾರರು ತಮ್ಮ ಮನಸ್ಸನ್ನು ಒಳ್ಳೆಯ ಮಾತಿನಿಂದ ಸಂಪೂರ್ಣವಾಗಿ ಒಲಿಸಿಕೊಳ್ಳುವದಾಗಿದೆ. 



ಆಳ್ವಾರರು ಹೇಳುತ್ತಾರೆ: ನನ್ನಮನಸ್ಸೇ, ನಮ್ಮ ಜೀವಿತ ಕಾಲ ಇನ್ನು ಮುಂದೆ ಎಷ್ಟೇ ಅಲ್ಪವಾಗಿದೆ ಎಂದರೂ ಚಿಂತೆಯಿಲ್ಲ. ಈಗಿನಿಂದಲೂ, ಕಡೆಯುಸಿರಿನವರೆಗೂ ನೀನು ಭಗವನ್ನಾಮ ಚಿಂತನೆಯನ್ನೂ, ಭಗವದ್ಗುಣಾನುಭವವನ್ನು ಮಾಡುತ್ತಿರು. ಅವನ ಕೈಯನ್ನಗಲಿ ಹೋಗದ ಚಕ್ರಾಯುಧವುಳ್ಳ ಅವನು ನಮ್ಮ ಮೇಲಿರುವ ಪಾಪರಾಶಿಯನ್ನು ನಿರ್ಮೂಲಗೊಳಿಸುವನು. ಪರಮಸಮರ್ಥನಾದ ಅವನ ತಿರುವಡಿಗಳನ್ನಾಶ್ರಯಿಸು. ಅವುಗಳನ್ನು ಉತ್ಸಾಹದಿಂದ ಸ್ತುತಿಸು. 



\*\*\*\*\*\*\*\*\*\*\*\*\*\*\*\*





**ಶ್ರೀಃ**



**ದಿವ್ಯಪ್ರಬನ್ದಮ್ – ಮೂರನೆಯ ಸಾವಿರ – ಮೂನ್ ಱಾವದಾಯಿರಮ್**



**ತಿರುವಾಶಿರಿಯಮ್**



**\(ತಮಿಳು ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ ಮತ್ತು ವಿವರಣೆಯೊಡನೆ\)**



**ನಮ್ಮಾಳ್ವಾರರ \(ಶಠಗೋಪರ\)**

**ವಿರಚಿತ **

**ಸಂಪುಟ ೧೩-ಭಾಗ – ೨**







**ಶ್ರೀಃ**



**ದಿವ್ಯಪ್ರಬನ್ದಮ್ – ಮೂರನೆಯ ಸಾವಿರ – ತಿರುವಾಶಿರಿಯಮ್**



**ತನಿ**



ಕಾಶಿನಿಯೋರ್ ತಾಮ್ ವಾೞ ಕ್ಕಲಿಯುಹತ್ತೇ ವನ್ದುದಿತ್ತು

ಆಶಿರಿಯ ಪ್ಪಾವದನಾಲರುಮಱೈನೂಲ್ ವಿರಿತ್ತಾನೈ

ತ್ತೇಶಿಹನೈ ಪ್ಪರಾಙ್ಗ್ಕುಶನೈ ತಿಹಖ಼್ವಕುಳತ್ತಾರಾನೈ

ಮಾಶಡೈಯಾ ಮನತ್ತು ವೈತ್ತು ಮಱ ವಾಮಲ್ ವಾೞ್ ತ್ತುದುಮೇ. 



ಕಾಶಿನಿಯೋರ್ ತ್ತಾಮ್ = ಭೂಲೋಕವಾಸಿಗಳು, ವಾೞ = ಉಜ್ಜೀವನಹೊಂದಲು, ಕಲಿಯುಹತ್ತೇ = ಕಲಿಯುಗದಲ್ಲಿ, ವನ್ದು ಉಬಿತ್ತು = ಬಂದು ಅವತರಿಸಿ, ಆ ಶಿರಿಯ ಪಾ ಅದನಾಲ್ = ’ತಿರುವಾಶಿರಿಯ’ ಎಂಬ ಪಾಶುರಗಳಿಂದ, ಅರು = ಅಪರೂಪವಾದ, ಮಱೈನೂಲ್ = ವೇದಶಾಸ್ತ್ರಗಳನ್ನು, ವಿರಿತ್ತಾನೈ = ವಿವರಿಸಿದವನನ್ನು, ತೇಶಿಹನೈ = ಆಚಾರ್ಯನನ್ನು \(ಮಾರ್ಗದರ್ಶಕನನ್ನು\), ಪರಾಙ್ಗ್ಕುಶನೈ = ಪರಾಂಕುಶನೆಂದು ಹೆಸರಾದವನನ್ನು, ತಿಹೞ್ = ಬೆಳಗುವ, ವಕುಳಮ್ = ವಕುಳಪುಷ್ಪಗಳ, ತಾರಾನೈ = ಮಾಲೆಯವನನ್ನು, ಮಾಶು ಅಡೈಯಾ = ಕಳಂಕವನ್ನು ಹೊಂದದ, ಮನತ್ತು = ಮನಸ್ಸಿನಲ್ಲಿ, ವೈತ್ತು= ಇಟ್ಟುಕೊಂಡು \(ಮನಃಪೂರ್ವಕವಾಗಿ\), ಮಱವಾವಲ್ = ಮರೆಯದಂತೆ, ವಾೞ್ ತ್ತುದುಮೇ = ಹರಸುತ್ತೇವೆ. 



ಭೂಲೋಕವಾಸಿಗಳು ಉಜ್ಜೀವನಗೊಳ್ಳಲೆಂದು ಕಲಿಯುಗದಲ್ಲಿ ಬಂದು ಅವತರಿಸಿ ’ತಿರುವಾಶಿರಿಯಮ್’ ಎಂಬ ಪಾಶುರಗಳಿಂದ ಅಪರೂಪವಾದ ವೇದಶಾಸ್ತ್ರಗಳನ್ನು ವಿವರಿಸಿದವನನ್ನು, ಆಚಾರ್ಯನಾಗಿ ಮಾರ್ಗದರ್ಶಕನಾದವನನ್ನು, ಪರಾಂಕುಶನೆಂಬ ಹೆಸರುಳ್ಳಾನನ್ನು, ಬೆಳಗುವ ವಕುಳಪುಷ್ಪಗಳ \(ಪಾದರಿಹೂವಿನ\) ಮಾಲೆಯವನನ್ನು ಕಳಂಕವನ್ನು ಹೊಂದದ \(ಪರಿಶುದ್ಧವಾದ\) ಮನಸ್ಸಿನಿಂದ ಮರೆಯದಂತೆ ಹರಸುತ್ತೇವೆ.



ಈ ತನಿಯಲ್ಲಿ ’ತಿರುವಾಶಿರಿಯಮ್’ ಎಂಬ ದಿವ್ಯಪ್ರಬಂಧವನ್ನು ರಚಿಸಿದ ಮಹನೀಯರು ಯಾರು, ಯಾವ ಉದ್ದೇಶದಿಂದ ಅದನ್ನವರು ರಚಿಸಿದರು, ಅವರಿಗೆ ನಮ್ಮ ಕರ್ತವ್ಯವೇನು ಎಂಬುದನ್ನು ಹೇಳಲಾಗುತ್ತದೆ. 



ಆರ್ಷೇಯವಾದ ವೇದಶಾಸ್ತ್ರಗಳು ಸಂಸ್ಕೃತದಲ್ಲಿವೆ. ಅವುಗಳನ್ನು ಕ್ರಮವಾಗಿ, ಗುರುಮುಖೇನ, ಕಲಿತು ಅಂತವರಿಗೆ ಮಾತ್ರ ಅವು ಅಬ್ಬತಕ್ಕವು. ಸಾಮಾನ್ಯಜನಕ್ಕೆ ಅವು ಅಪರೂಪ ಗ್ರಂಥಗಳು. ವೇದಶಾಸ್ತ್ರಗಳಲ್ಲಿ ಭಗವಂತನನ್ನು ಅರ್ಚಿಸಿ ಒಲಿಸಿಕೊಳ್ಳುವ ರಹಸ್ಯವನ್ನ್ ವಿವರಿಸಲಾಗಿದೆ. ಅದು ಎಲ್ಲರಿಗೂ ಎಂದರೆ, ಮನುಷ್ಯನಾಗಿ ಹುಟ್ಟಿದವರಿಗೆಲ್ಲ ಬೇಕಾದದ್ದು. ಸುಲಭಸಾಧ್ಯವಲ್ಲದ ಈ ವೇದಶಾಸ್ತ್ರಗಳನ್ನು, ತಮಿಳುಭಾಷೆಯಲ್ಲಿ, ಸರಳವಾದ ರೀತಿಯಲ್ಲಿ, ಸಾಮಾನ್ಯಜನರಿಗೆ ಅರಿವಾಗುವಂತೆ ತಿಳಿಯಹೇಳಿದ್ವರು ’ಮಾರನ್’ ಎಂಬ ಹೆಸರುಳ್ಳ ಶಠಗೋಪ ಮಹಾಮುನಿಗಳು. ’ಶಠ’ವೆಂಬ ವಾಯುವನ್ನು ಜಯಿಸಿದ್ದರಿಂದ ಇವರನ್ನು ’ಶಠಗೋಪ’ರೆಂದೂ, ಯಾವಾಗಲೂ ವಕುಳಪುಷ್ಪದ \(ಪಾದರಿಹೂವಿನ\) ಹಾರವನ್ನು ಧರಿಸಿದ್ದರಿಂದ ’ವಕುಳಾಭರಣ’ರೆಂದೂ, ಪರಮತಗಳಿಗೆ ಅಂಕುಶಪ್ರಾಯರಾದ್ದರಿಂದ ’ಪರಾಂಕುಶ’ರೆಂದೂ, ಸಂಸಾರವೆಂಬ ಬಂಧನದಿಂದ ಬಿಡುಗಡೆಯಾಗುವುದಕ್ಕೆ ತಕ್ಕ ಸುಲಭೋಪಾಯವನ್ನು ಉದಾರವಾಗಿ ಎಲ್ಲರಿಗೂ ಬೋಧಿಸಿದರಾದ್ದರಿಂದ ’ದೇಶಿಕ’ \(ಮಾರ್ಗದರ್ಶಕ, ಆಚಾರ್ಯ\)ರೆಂದೂ, ಎಲ್ಲರಿಗೂ ಪ್ರಿಯವಾದ ಆಳ್ವಾರರಾದ್ದರಿಂದ ’ನಮ್ಮಾಳ್ವಾರ್’ ಎಂದೂ ಇವರನ್ನು ಕರೆಯುತ್ತಾರೆ.



ಶಠಗೋಪರು ರಚಿಸಿರುವುದು ನಾಲ್ಕು ದಿವ್ಯಪ್ರಬಂಧಗಳು.’ತಿರುವಿರುತ್ತಮ್’ ಎಂಬುದು ಋಗ್ವೇದದಸಾರವೆಂದೂ, ’ತಿರುವಾಶಿರಿಯಮ್’ ಎಂಬುದು ಯಜುರ್ವೇದಸಾರವೆಂದೂ, ’ತಿರುವಾಯ್ಮೊೞಿ’ ಎಂಬುದು ಸಾಮವೇದದ ಸಾರವೆಂದೂ, ’ಪೆರಿಯತಿರುವಂದಾದಿ’ ಎಂಬುದು ಅಥರ್ವವೇದದ ಸಾರವೆಂದೂ ಬಲ್ಲವರು ಹೇಳುತ್ತಾರೆ. ಈ ವಿವರಣೆಯಿಂದ ’ತಿರುವಾಶಿರಿಯ’ದ ಮಹತ್ವವೇನು ಎಂಬುದು ಅರಿವಾಗುತ್ತದೆ. 



ತನಿ ಹೇಳುತ್ತದೆ: ಭೂಲೋಕವಾಸಿಗಳು ಸಂಸಾರವೆಂಬ ಸಂಕಟದಿಂದಕ್ ಪಾರಾಗಲೆಂಬ ಹೆಬ್ಬಯಕೆಯಿಂದ, ’ತಿರಿವಾಶಿರಿಯಮ್’ ಎಂಬುದರ ಮೂಲಕ ಅವರಿಗೆ ಮಾರ್ಗದರ್ಶನ ಮಾಡಿದ ಆಚಾರ್ಯರಾದ \(ದೇಶಿಕ\) ಪರಾಂಕುಶ ಮುನಿಗಳನ್ನು ಪರಿಶುದ್ಧವಾದ ಮನದಿಂದ ನಾವು ಕೃತಜ್ಞಾತೆಯ ರೂಪದಲ್ಲಿ ಹರಸೋಣ. 



\*\*\*\*\*\*\*\*\*\*\*\*\*\*\*\*\*\*


