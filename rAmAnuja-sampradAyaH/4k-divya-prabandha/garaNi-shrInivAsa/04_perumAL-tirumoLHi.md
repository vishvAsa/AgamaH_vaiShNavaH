ಶ್ರೀಃ

ಶ್ರಿಯೈ ನಮಃ

“ನಾಲಾಯಿರ ದಿವ್ಯಪ್ರಬಂಧಂ”

\(ಮುದಲಾಯಿರಮ್\)

ಸಂಪುಟ: 4





**ಪೆರುಮಾಳ್ ತಿರುಮೊೞಿ**

\(ತಮಿಳು ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ ಮತ್ತು ವಿವರಣೆಯೊಡನೆ\)

ಕುಲಶೇಖರಾೞ್ವಾರ್ ವಿರಚಿತ









ವಿಷಯ ಸೂಚಿ

 ಪಾಶುರಗಳು    ಪುಟ

೧. ತನಿಗಳು ೨  ೧ 

೨. ಮೊದಲ ತಿರುಮೊೞಿ-ಇರುಳಿರಿಯ ೧೧ ೬

೩. ಎರಡನೆಯ “- ತೇಟ್ಟರುನ್ದಿಱಲ್ ೧೦ ೨೩

೪. ಮೂರನೆಯ”- ಮೆಯ್ಯಿಲ್ ವಾೞ್ ಕ್ಕೈ ೯ ೩೮

೫. ನಾಲ್ಕನೆಯ “- ಊನೇಱು ಶೆಲ್ವಮ್ ೧೧ ೪೭

೬. ಐದನೆಯ”- ತರುದುಯರಮ್ ೧೦ ೬೦

೭. ಆರನೆಯ”- ಏರ್ ಮಲರ್ ಪ್ಪೂಙ್ಗುೞಲ್ ೧೦ ೭೧

೮. ಏಳನೆಯ”- ಆಲೈನೀಳ್ ಕರುಮ್ಬು ೧೧ ೮೫

೯. ಎಂಟನೆಯ”- ಮನ್ನು ಪುಹೞ್ ೧೧ ೧೦೧

೧೦. ಒಂಭತ್ತನೆಯ”- ವನ್ಱಾಳಿನಿಣೈ ೧೧ ೧೧೨

೧೧.ಹತ್ತನೆಯ “- ಅಙ್ಗಣೆಡು ಮದಿಳ್ ೧೧ ೧೨೮-೧೪೯

 ಒಟ್ಟು ೧೦೫













ಶ್ರೀಃ

ಶ್ರಿಯೈ ನಮಃ

ಪೆರುಮಾಳ್ ತಿರುಮೊೞಿ

\(ಶ್ರೀ ಕುಲಶೇಖರ ಆೞ್ವಾರ್ ವಿರಚಿತ\)

೧. ಇನ್ನಮುದಮೂಟ್ಟುಹೇನಿಙ್ಗೇವಾ ಪೈಙ್ಗಿಳಿಯೇ\!

ತೆನ್ನರಙ್ಗಮ್ ಪಾಡವಲ್ಲ ಶೀರ್ ಪೆರುಮಾಳ್

ಪೊನ್ನಂಜಿಲೈ ಶೇರ್ ನುದಲಿಯರ್ ವೇಳ್ ಶೇರಲರ್

ಕೋನೆಙ್ಗಳ್ ಕುಲಶೇಕರನೆನ್ಱೇ ಕೂಱು

ಇನ್=ಇನಿದಾದ\(ಮಧುರವಾದ\), ಅಮುದಮ್=ಅಮೃತವನ್ನು, ಊಟ್ಟುಹೇನ್=ಉಣಿಸುತ್ತೇನೆ, ಇಙ್ಗೇವಾ=ಇಲ್ಲಿಗೆ ಬಾ, ಪೈ=ಸುಂದರವಾದ\(ಹಸುರಾದ\), ಕಿಳಿಯೇ=ಗಿಳಿಯೇ, ತೆನ್=\(ದಕ್ಷಿಣಭಾರತದ\)ಸೊಬಗಿನ, ಅರಙ್ಗಮ್=ಶ್ರೀರಂಗವನ್ನು ಕುರಿತು, ಪಾಡವಲ್ಲ=ಹಾಡಿ ಹೊಗಳಬಲ್ಲ, ಶೀರ್=ಕಲ್ಯಾಣಗುಣಗಳುಳ್ಳ, ಪೆರುಮಾಳ್=ಪೆರುಮಾಳ್ ಎಂದು ಕೀರ್ತಿವಂತನಾದವನು, ಪೊನ್=ಚಿನ್ನದಂಥ, ಅಮ್=ಸೊಬಗಿನಿಂದ ಕೂಡಿದ, ಶಿಲೈ=ಹುಬ್ಬುಗಳನ್ನು, ಶೇರ್=ಕೂಡಿದ, ನುದಲಿಯರ್=ಮುಖವನ್ನುಳ್ಳವನು, ವೇೞ್=ಕಿರಿಯದೇಶದ, ಶೇರಲರ್=ಚೇರರ, ಕೋನ್=ರಾಜನಾದ, ಎಙ್ಗಳ್=ನಮ್ಮ, ಕುಲಶೇಕರನ್=ಕುಲಶೇಖರ, ಎನ್ಱೇ=ಎಂದೇ, ಕೂಱು=ಹೇಳು.

ಇನಿದಾದ ಅಮೃತವನ್ನುಣಿಸುತ್ತೇನೆ, ಇಲ್ಲಿ ಬಾ, ಸುಂದರವಾದ ಹಸುರುಗಿಳಿಯೇ; ದಕ್ಷಿಣಭಾರತದ ಸೊಬಗಿನ ಶ್ರೀರಂಗವನ್ನು ಕುರಿತು ಹೊಗಳಿ ಹಾಡಬಲ್ಲ ಕಲ್ಯಾಣಗುಣಗಳುಳ್ಳ ಪೆರುಮಾಳ್ ಎಂದು ಕೀರ್ತಿವಂತನೂ, ಸೊಬಗಿನ ಹುಬ್ಬುಗಳನ್ನುಳ್ಳ ಚಿನ್ನದಂಥ ಮುಖವುಳ್ಳವನೂ, ಕಿರಿಯದೇಶವೆನಿಸಿದ ಚೇರರ ರಾಜನಾದ ನಮ್ಮ ಕುಲಶೇಖರನೆಂದೇ ಹೇಳು.\(೧\)

“ಪೈಙ್ಗಳಿಯೇ”-ಎಂದು ಸುಂದರವಾದ ಹಸುರು ಗಿಳಿಯನ್ನು ಇಲ್ಲಿ ಸಂಬೋಧಿಸಲಾಗಿದೆ. ಗಿಳಿಯೊಂದನ್ನು ಪಂಜರದಲ್ಲಿಟ್ಟು, ಅಕ್ಕರೆಯಿಂದ ಸಾಕುತ್ತಾ,ಇಷ್ಟವಾದ ಕೆಲವು ಮಾತುಗಳನ್ನು ಕಲಿಸಿ, ಅದರಿಂದ ಆಗಿಂದಾಗ್ಗೆ ಕಲಿಸಿಕೊಟ್ಟ ಇನಿದಾದ ಆ ಮಾತುಗಳನ್ನು ಕೇಳುತ್ತಿದ್ದರೆ ಎಷ್ಟು ಹರ್ಷವಾಗುವುದು\!

ಕುಲಶೇಖರ ಆೞ್ವಾರರು ಒಂದು ಗಿಳಿಯನ್ನು ಸಾಕಿದ್ದರಂತೆ. ತಮಗೆ ಬಹಳ ಪ್ರಿಯವಾದ “ರಾಮ”ನಾಮವನ್ನು ಅದಕ್ಕೆ ಕಲಿಸಿದ್ದರಂತೆ. ತನಗೆ ಪಾಠವಾಗಿದ್ದ “ರಾಮ, ರಾಮ”ಎಂಬುದನ್ನು ಆ ಗಿಳಿ ಹೇಳುತ್ತಾ ಇದ್ದರೆ, ಅವರು ಅದನ್ನು ಕೇಳಿ ಮೈಮರೆಯುತ್ತಿದ್ದರಂತೆ

೨

ಸಾಕಿದ್ದ ಗಿಳಿಯಿಂದ ಪ್ರಯೋಜನವನ್ನು ಅವರು ಪಡೆಯುತ್ತಿದ್ದದ್ದು ಹೀಗೆ.

ಪಾರಮಾರ್ಥಿಕ ತತ್ತ್ವ ವಿಚಾರಗಳನ್ನು ಬೋಧಿಸುವಾಗ “ಗಿಳಿಯೇ”ಎಂದು ಗಿಳಿಯನ್ನು ಕುರಿತ ಸಂಬೋಧನೆ ಬಹಳ ಸಾಮಾನ್ಯವಾದದ್ದು. ತತ್ತ್ವವನ್ನು ಬೋಧಿಸುವವನು ತನ್ನ ಮನಸ್ಸನ್ನು ಗಿಳಿಗೆ ಹೋಲಿಸುತ್ತಾನೆ. ಆದ್ದರಿಂದ, “ಗಿಳಿಯೇ” ಎಂದರೆ “ಮನವೇ”ಎಂದಂತೆ. ತನ್ನ ಮನದ ಹಾಗೆಯೇ ಇತರರ ಮನವೂ ಇರುವುದರಿಂದ, ಎಲ್ಲರ ಮನವನ್ನೂ “ಗಿಳಿಯೇ”ಎಂದು ಹೇಳಿಬಿಡುವುದು ವಾಡಿಕೆಯಾಗಿದೆ ಎನ್ನಬಹುದು.

ಪಂಜರದ ಗಿಳಿಗೂ ದೇಹದ ಚೇತನನಿಗೂ ಒಂದು ಬಗೆಯ ಸಾಮ್ಯವಿದೆ. ಗಿಳಿಯನ್ನು ಸ್ವಚ್ಛಂದವಾಗಿ ಪ್ರಕೃತಿಯ ನಡುವೆ ಇದ್ದು ನಲಿಯುವುದನ್ನು ತಪ್ಪಿಸಿ, ಅದನ್ನು ಪಂಜರದಲ್ಲಿಟ್ಟು, ಅದರ ಸ್ವಾತಂತ್ರ್ಯವನ್ನು ಕಳೆದುಬಿಡುತ್ತಾರೆ. ಅದನ್ನು ಬಹಳ ಅಕ್ಕರೆಯಿಂದ ನೋಡಿಕೊಳ್ಳುವುದೇನೋ ದಿಟ. ಹಾಲು,ಹಣ್ಣು,ತಿನಿಸುಗಳು, ಮೃದುವಾದ ಪ್ರೀತಿಯ ಮಾತುಗಳು. ಇವುಗಳಿಗೆ ಸ್ವಲ್ಪವೂ ಕಡಮೆಯಾಗದಂತೆ ಅದನ್ನು ಬಹಳ ಚೆನ್ನಾಗಿ ನೋಡಿಕೊಳ್ಳುತ್ತಾರೆ. ಅದಕ್ಕೆ ಇನಿದಾದ ಮಾತುಗಳನ್ನು ಕಲಿಸುತ್ತಾರೆ. ಇಷ್ಟರಿಂದಲೇ ತೃಪ್ತವಾದ ಗಿಳಿ ತಾನು ಕಲಿತ ಪಾಠವನ್ನು ಚೆನ್ನಾಗಿ ಒಪ್ಪಿಸುತ್ತದೆ. ಅಲ್ಲದೆ, ತನ್ನ ಸ್ವಾತಂತ್ರ್ಯಾಪಹರಣ ಮಾಡಿದ ಪಂಜರಕ್ಕೇ ಹೊಂದಿಕೊಂಡುಬಿಡುತ್ತದೆ.

ಹಾಗೆಯೇ ಚೇತನನೂ. ತನ್ನ ಫಲದಿಂದ ತನ್ನ ಸ್ವಾತಂತ್ರ್ಯವನ್ನು ಕಳೆದುಕೊಂಡು ದೇಹದಲ್ಲಿ ಕಟ್ಟಿಬೀಳುತ್ತಾನೆ. ಇಂದ್ರಿಯಗಳಿಗೆ ವಶನಾಗುತ್ತಾನೆ. ದುಃಖವನ್ನು ತರುವ ಪ್ರಾಪಂಚಿಕಾನುಭವಗಳನ್ನೇ ಸುಖವೆಂದು ಭಾವಿಸುತ್ತಾನೆ. ಅದನ್ನು ಅನುಭವಿಸುತ್ತಾ, ಅವುಗಳಿಂದ ಬಿಡಿಸಿಕೊಳ್ಳಲಾರದೆ, ತೊಳಲುತ್ತಾನೆ. ಪಾಪ ಮಾಡುತ್ತಾ ಹೋಗುತ್ತಾನೆ. ಮರಳಿ ಮರಳಿ ಜನ್ಮಗಳನ್ನು ತಳೆಯುತ್ತಾನೆ. ಭಗವಂತನ ಕೃಪೆಯ ಹೊರತು ಅವನು ಈ ಪುನರ್ಜನ್ಮದ ಸುಳಿಯಿಂದ ಬಿಡಿಸಿಕೊಳ್ಳಲು ಸಾಧ್ಯವೇ ಇಲ್ಲ.

“ಪೆರುಮಾನ್\(ಪೆರುಮಾಳ್\)”- ಎಂದರೆ, ಮಹಾವಿಷ್ಣು, ದೇವಯೋಗ್ಯವಾದವನು, ಸದ್ಭಕ್ತ, ಹಿರಿಮೆಯ ಗುಣಗಳುಳ್ಳವನು, ಎಂಬ ಅರ್ಥ ಬರುತ್ತದೆ. ಚೇರ ದೇಶದ ಅರಸಿಗೆ “ಪೆರುಮಾನ್”ಎಂಬುದೊಂದು ಬಿರುದು. ಆದರೆ, ಚೇರರ ರಾಜನಾದ ಕುಲಶೇಖರರಿಗೆ “ಪೆರುಮಾನ್”ಎಂಬುದು ಬಿರುದು ಮಾತ್ರವಲ್ಲ, ಬಿರುದಿಗಿಂತಲೂ ಅಚ್ಚುಕಟ್ಟಾಗಿ, ಅನ್ವರ್ಥವಾಗಿ, ಹೊಂದಿಕೊಳ್ಳುವ ಹೆಸರು ಇದು.

“ದಿವ್ಯಪ್ರಬಂಧ”ದ ಮೊದಲ ಸಾವಿರ ಪಾಶುರಗಳ ಕರ್ತೃಗಳಲ್ಲಿ ಮೂರನೆಯವರು ಕುಲಶೇಖರರು. ರಾಜನಾಗಿ ಬಾಳಿದವರು ಇವರು. ದಕ್ಷಿಣಭಾರತದ ತುತ್ತತುದಿಯಲ್ಲಿ ಹಿಂದೆ ರಾಜ್ಯವೊಂದಿತ್ತು. ಅದನ್ನು “ಚೇರದೇಶ” ಎನ್ನುತ್ತಿದ್ದರು. ಕೋಳಿಕೋಡು ಅದಕ್ಕೆ ರಾಜಧಾನಿ. ಧರ್ಮಿಷ್ಠನೂ ಭಗವದ್ಭಕ್ತನೂ ಆಗಿ ಆಳುತ್ತಿದ್ದ ದೃಢವ್ರತನೆಂಬ ರಾಜನಿಗೆ ಅವನ ಭಕ್ತಿಯ ಪೂಜೆಯ ಫಲವಾಗಿ ಅವನಿಗೊಂದು ಪುತ್ರಸಂತಾನವಾಯಿತು. ಆ ಮಗುವೇ “ಕುಲಶೇಖರ”. ರಾಜಕುಲಕ್ಕೂ ಚೇರರ ಕುಲಕ್ಕೂ ಶಿಖರಪ್ರಾಯನಾದವನು\! ತಂದೆಯಂತೆ ಮಗನೂ ಪಂಡಿತನಾಗಿ, ಸುಸಂಸ್ಕೃತನಾಗಿ, ರಾಮಭಕ್ತನಾಗಿ ಬೆಳೆದನು. ತನ್ನ ರಾಜ್ಯವನ್ನು ರಾಮರಾಜ್ಯದಂತೆಯೇ

೩

ಚೆನ್ನಾಗಿ ಪಾಲಿಸುತ್ತಾ ಬಂದನು. ಕುಲಶೇಖರರಿಗೆ ಶ್ರೀರಂಗನಾಥರ ಸೇವೆಯನ್ನು ನಡಸಬೇಕೆಂಬ ಉತ್ಕಟವಾದ ಅಭಿಲಾಷೆ ಬಂತು. ಚತುರಂಗಬಲ ಸಮೇತನಾಗಿ ಹೊರಡಬೇಕೆಂದು ನಿರ್ಧರಿಸಿ ಎಲ್ಲರೂ ಸಿದ್ಧರಾಗಬೇಕೆಂದು ಆಜ್ಞೆ ಮಾಡಿದನು. ರಾಜನನ್ನು ತಮ್ಮಲ್ಲಿಯೇ ಉಳಿಸಿಕೊಳ್ಳುವುದಕ್ಕಾಗಿ ಪ್ರಜೆಗಳು ಉತ್ತಮ ವಿಷ್ಣುಭಕ್ತರನ್ನು ಕರೆಸಿ, ಅವರ ಸೇವೆ ಮಾಡುವುದು ಭಗವಂತನ ಸೇವೆ ಮಾಡಿದಷ್ಟೇ ಫಲಪ್ರದವೆಂದೂ, ಅದರಿಂದಲೇ ಸಾಯುಜ್ಯವನ್ನು ಪಡೆಯಬಹುದೆಂದೂ ತತ್ತ್ವವೊಂದನ್ನು ಆತನ ಮುಂದಿಟ್ಟರು. ಅದರಂತೆಯೇ ಕುಲಶೇಖರರು ಆಚರಿಸುತ್ತಾ ರಾಮಾಯಣ ಮುಂತಾದ ಪುಣ್ಯಕಥೆಗಳನ್ನು ಆದರದಿಂದ ಕೇಳುತ್ತಾ ಕಾಲಕಳೆಯ ತೊಡಗಿದರು. ಕಡೆಗೆ, ಆತನು ಶ್ರೀರಂಗಕ್ಕೆ ತೆರಳಿ, ಅಲ್ಲಿಯೇ ನೆಲಸಿ, ಶ್ರೀರಂಗನಾಥನಲ್ಲಿ ಚಿತ್ತವನ್ನಿಟ್ಟು ಸೇವೆ ಮಾಡಿ ಕೃತಾರ್ಥನಾದನು. ಆದ್ದರಿಂದಲೇ “ಶ್ರೀರಂಗನಾಥನನ್ನು ಕುರಿತು ಮನಮುಟ್ಟ ಹಾಡಬಲ್ಲವನು ಕುಲಶೇಖರನೇ\!” ಎಂದು ಈ ತನಿ ಹೇಳುತ್ತದೆ.

೨.ಆರಙ್ಗೆಡಪ್ಪರನನ್ ಬರ್ ಕೊಳ್ಳಾರೆನ್ಱವರ್ ಹಳುಕ್ಕೇ

ವಾರಙ್ಗೊಡು ಕುಡಪ್ಪಾಮ್ ಬಿಱ್ ಕೈಯಿಟ್ಟವನ್-ಮಾಟ್ರಲರೈ

ವೀರಙ್ಗೊಡುತ್ತ ಶೆಙ್ಗೋಲ್ ಕೊಲ್ಲಿಕಾವಲನ್ ವಿಲ್ಲವರ್ ಕೋನ್

ಶೇರನ್ ಕುಲಶೇಕರನ್ ಮುಡಿವೇನ್ದರ್ ಶಿಕಾಮಣಿಯೇ

ಆರಮ್=ಹಾರವು, ಕೆಡ=ನೀಗಿ\(ಕಳೆದು\)ಹೋಗಲು, ಪರನ್=ಪರಮಾತ್ಮನ, ಅನ್ಬರ್=ಭಕ್ತರು, ಕೊಳ್ಳಾರ್=ತೆಗೆದುಕೊಳ್ಳರು\(ಅಪಹರಿಸರು\), ಎನ್ಱು=ಎಂದು, ಅವರ್ ಹಳುಕ್ಕೇ=ಅವರ ಪರವಾಗಿಯೇ, ವಾರಮ್=ಆಶ್ರಯವನ್ನು, ಕೊಡುತ್ತು=ಕೊಟ್ಟು, ಕುಡಮ್=ಕೊಡದ, ಪಾಮ್ಬಿಲ್=ಹಾವಿನಲ್ಲಿ, ಕೈ ಇಟ್ಟವನ್=ಕೈಯಿಟ್ಟವನೂ, ಮಾಟ್ರಲರೈ=ಶತ್ರುಗಳನ್ನು, ವೀರಮ್=ಸಾಮರ್ಥ್ಯವನ್ನು, ಕೊಡುತ್ತ=ತೋರಿಸಿದ, ಶೆಙ್ಗೋಲ್= ರಾಜದಂಡವನ್ನು ಹಿಡಿದ, ಕೊಲ್ಲಿ=ಕೊಲ್ಲಿಯ, ಕಾವಲನ್=ಕಾವಲಾಗಿರುವವನೂ, ವಿಲ್ಲವರ್=ಬಿಲ್ಲಾಳುಗಳ, ಕೋನ್=ನಾಯಕನೂ, ಶೇರನ್=\(ಚೇರ\)ರಾಜನೂ ಆದ, ಕುಲಶೇಖರನ್=ಕುಲಶೇಖರನು, ಮುಡಿವೇನ್ದರ್=ಕಿರೀಟಧಾರಿಗಳಿಗೆ\(ಅರಸರಲ್ಲಿ\), ಶಿಖಾಮಣಿಯೇ=ರತ್ನಪ್ರಾಯದಂತಿರುವವನೇ.

ಹಾರವು ನೀಗಿ ಹೋಗಲು, ಪರಮಾತ್ಮನ ಪ್ರೀತಿಪಾತ್ರರು\(ಅದನ್ನು\)ಅಪಹರಿಸರು ಎಂದು ಅವರುಗಳಿಗೆ ಆಶ್ರಯವಿತ್ತು, ಹಾವಿರುವ ಕೊಡದಲ್ಲಿ ಕೈಯಿಟ್ಟವನೂ, ಶತ್ರುಗಳಿಗೆ ತನ್ನ ಸಾಮರ್ಥ್ಯವನ್ನು ತೋರಿಸಿದ ರಾಜದಂಡವನ್ನು ಹಿಡಿದವನೂ ಕೊಲ್ಲಿಯ ಕಾವಲನೂ, ಬಿಲ್ಲಾಳುಗಳ ನಾಯಕನೂ, ಚೇರನೂ ಆದ ಕುಲಶೇಖರನು ಕಿರೀಟಧಾರಿಗಳಲ್ಲಿ ರತ್ನಪ್ರಾಯನೇ\!\(೨\)

೪

ಕುಲಶೇಖರ ಪೆರುಮಾಳ್ ಗೆ ಭಗವದ್ಭಕ್ತರು ಸದ್ಗುಣಸಂಪನ್ನರೆಂದೂ, ಸದಾಚಾರವಂತರೆಂದೂ, ಸತ್ಯಪರಾಯಣರೆಂದೂ, ಪರಮಸಾಧುಗಳೆಂದೂ ದೃಢವಾದ ನಂಬಿಕೆ. ಅವರನ್ನು ಯಾವ ಅಡ್ಡಿ ಆತಂಕಗಳೀಗೆ ಒಳಪಡಿಸದೆ, ಯಾವಾಗಬೇಕೆಂದರೆ ಆಗ ಅವರು ಅರಮನೆಯೊಳಕ್ಕೆ ಪ್ರವೇಶಿಸಲು ಅವರಿಗೆ ಅನುಮತಿ ನೀಡಲಾಗಿತ್ತು. ಇದು ಅರಮನೆಯ ಅಧಿಕಾರಿಗಳಿಗೆ ಹಿಡಿಸಲಿಲ್ಲ. ಒಂದು ದಿನ ಅರಮನೆಯಲ್ಲಿ ಬಹಳ ಬೆಲೆಬಾಳುವ ರತ್ನಹಾರವೊಂದು ಕಾಣೆಯಾಯಿತು. ನಿರಾತಂಕವಾದ ಅರಮನೆಯೊಳಕ್ಕೆ ಬಂದುಹೋಗುವ ಭಗವದ್ಭಕ್ತರ ಮೇಲೆ ತಮಗೆ ಸಂಶಯವೆಂದರು ಅರಮನೆಯ ಅಧಿಕಾರಿಗಳು. ರಾಜನು ನಂಬಲಿಲ್ಲ. ಯೋಚಿಸಿದನು. ಮರುದಿನ ರಾಜಸಭೆಯನ್ನೇರ್ಪಡಿಸಿದನು. ಅದರಲ್ಲಿ ಪ್ರಧಾನವಾದ ಅಧಿಕಾರಗಳೂ ಇದ್ದರು.ರಾಜನು ಮುಚ್ಚಿದ್ದ ಒಂದು ಕೊಡವನ್ನು ಸಭೆಗೆ ತರಿಸಿದನು. ಸಭೆಯನ್ನುದ್ದೇಶಿಸಿ ರಾಜನೆಂದನು:” ಅರಮನೆಗೆ ನಿರಾತಂಕವಾಗಿ ಬಂದು ಹೋಗುತ್ತಿರುವ ಭಾಗವತರು ಪರಿಶುದ್ಧಾತ್ಮರು. ನಿರಪರಾಧಿಗಳು. ಇದು ಸತ್ಯ. ಅವರನ್ನು ಅಧಿಕಾರಿಗಳು ಶಂಕಿಸುತ್ತಾರೆ. ಸತ್ಯವನ್ನು ಪ್ರತಿಪಾದನೆ ಮಾಡುವುದಕ್ಕಾಗಿ ನಾನೊಂದು ಭಯಂಕರವಾದ ಪ್ರಯೋಗವನ್ನು ನಡಸುತ್ತೇನೆ. ಬಾಯಿಕಟ್ಟಿರುವ ಈ ಕೊಡದಲ್ಲಿ ವಿಷಸರ್ಪವಿದೆ. ನಾನು ಕೊಡದೊಳಕ್ಕೆ ನನ್ನ ಬಲಗೈಯನ್ನು ಇಳಿಸುತ್ತೇನೆ. ಭಾಗವತರ ಬಗೆಗೆ ಹೇಳುವ ಮಾತು ಸುಳ್ಳಾದರೆ, ಕೊಡದಲ್ಲಿರುವ ಹಾವು ನನ್ನನ್ನು ಕಚ್ಚಿಕೊಲ್ಲಲಿ. ನನ್ನ ಮಾತು ನಿಜವಾದರೆ, ಸರ್ಪವು ಕೊಡದಿಂದ ಹೊರಕ್ಕೆ ಹೊರಟುಹೋಗಲಿ”. ಹೀಗೆ ಹೇಳಿದ ಕೂಡಲೇ ಆ ಕೊಡದೊಳಕ್ಕೆ ತನ್ನ ಬಲಗೈಯನ್ನು ಇಳಿಸಿದನು. ಎಲ್ಲರೂ ನೋಡುತ್ತಿದ್ದ ಹಾಗೆಯೇ ಸರ್ಪವು ರಾಜನಿಗೆ ತೊಂದರೆ ಮಾಡದಂತೆ ಕೊಡದಿಂದ ಹೊರಕ್ಕೆ ಹರಿದುಹೋಯಿತು. ರಾಜನ ಬಳಿಗೆ ಬಂತು. ಅಧಿಕಾರಿಗಳು ತಮ್ಮ ತಮ್ಮನ್ನೊಪ್ಪಿಕೊಂಡರು. ಕುಲಶೇಖರರ ಧೃತಿಯನ್ನೂ ನಂಬಿಕೆಯನ್ನೂ ತೋರಿಸುವ ಈ ಪ್ರಸಂಗವನ್ನು ತನಿಯಲ್ಲಿ ಸೂಚಿಸಲಾಗಿದೆ.

ಕುಲಶೇಖರರು ಪರಿಶುದ್ಧಾತ್ಮರಾಗಿ, ಸತ್ಯವ್ರತರಾಗಿ, ದೃಢಭಕ್ತರಾಗಿ, ಸಮರ್ಥರಾಜರಾಗಿ, ಬಿಲ್ಲಾಳೂಗಳ ನಾಯಕರಾಗಿ, ರಾಜರಿಗೆಲ್ಲಾ ಶಿರೋಮಣಿಯಾಗಿ ರಾಜ್ಯವನ್ನು ಪರಿಪಾಲನೆ ಮಾಡುತ್ತಾ ಚೇರರಿಗೆ ಕಣ್ಮಣಿ ಎನಿಸಿಕೊಂಡ ಭಕ್ತ ಶಿಖಾಮಣಿ ಎಂದು ಈ ತನಿ ಹೊಗಳುತ್ತದೆ.

೫

ಶ್ರೀಃ

ಶ್ರಿಯೈ ನಮಃ

ಮೊದಲ ತಿರುಮೊೞಿ ಇರುಳಿರಿಯ

೧.ಇರುಳಿರಿಯಚ್ಚುಡರ್ ಮಣಿಹಳಿಮೈಕ್ಕೂಮ್ ನೆಟ್ರಿ

ಇನತ್ತುತ್ತಿಯಣಿ ಪಣಮಾಯಿರಙ್ಗಳಾರ್ ನ್ದ

ಅರವರಶಪ್ಪೆರುಂಜೋದಿಯನನ್ತನೆನ್ನುಮ್

ಅಣಿವಿಳಙ್ಗುಮುಯರ್ ವೆಳ್ಳೈಯಣೈಯೈಮೇವಿ

ತಿರುವರಙ್ಗಪ್ಪೆರುನಹರುಳ್ ತೆಣ್ಣೀರ್ ಪ್ಪೊನ್ನಿ

ತಿರೈಕ್ಕೈಯಾಲಡಿವರುಡಪ್ಪಳ್ಳಿಕೊಳ್ಳುಮ್

ಕರುಮಣಿಯೈ ಕ್ಕೋಮಳತ್ತೈಕ್ಕಣ್ಡುಕೊಣ್ಡು

ಎನ್ ಕಣ್ಣಿಣೈಹಳೆನ್ಱು ಕೊಲೋಹಳಿಕ್ಕೂನಾಳೇ

ಇರುಳ್=ಕತ್ತಲೆಯು, ಇರಿಯ=ಚೆದರಿ ಓಡುವಂಥ, ಶುಡರ್=ಪ್ರಕಾಶವನ್ನು ಹರಿಸುವ, ಮಣಿಹಳ್=ಮಣಿಗಳು, ಇಮೈಕ್ಕೂಮ್=ಮಿನುಗುತ್ತಿರುವ, ನೆಟ್ರಿ=ಹಣೆ\(ನೆತ್ತಿ\)ಯನ್ನುಳ್ಳ, ಇನಮ್=ಶ್ರೇಷ್ಠವಾದ, ತುತ್ತಿ=ಗುರುತನ್ನುಳ್ಳ, ಅಣಿ=ಅಂದವಾದ, ಆಯಿರಮ್=ಸಾವಿರ, ಪಣಙ್ಗಳ್=ಹೆಡೆಗಳು, ಆರ್ ನ್ದ=ಕೂಡಿದ, ಅರವು=ನಾಗಗಳಿಗೆ, ಅರಸನ್=ಅರಸನಾದ, ಪೆರು=ಅತಿಶಯವಾಗಿ\(ಬಹಳ\) ಜೋದಿ=ಬೆಳಗುವ \(ತೇಜಸ್ವರೂಪನಾದ\), ಅನನ್ತನ್=ಅನಂತ, ಎನ್ನುಮ್=ಎಂಬ, ಅಣಿ=ದಿವ್ಯವಾದ, ವಿಳಙ್ಗುಮ್=ಹೊಳೆಯುವ, ಉಯರ್=ಅತಿಶಯವಾದ, ವೆಳ್ಳೈ=ಬಿಳಿಯ\(ಶುಭ್ರವಾದ\)ಅಣೈಯೈ=ಹಾಸುಗೆಯನ್ನು, ಮೇವಿ=ಆಶ್ರಯಿಸಿ, ತಿರು ಅರಙ್ಗಮ್=ಶ್ರೀರಂಗವೆಂಬ, ಪೆರು=ದೊಡ್ಡ, ನಹರುಳ್=ನಗರದಲ್ಲಿ, ತೆಳ್=ತಿಳಿಯಾದ, ನೀರ್=ತೀರ್ಥವನ್ನುಳ್ಳ\(ನೀರಿನ\), ಪೊನ್ನಿ=ಕಾವೇರಿನದಿಯು, ತಿರೈ=ಅಲೆಗಳು ಎಂಬ, ಕೈಯಾಲ್=ಕೈಗಳಿಂದ, ಅಡಿ=ಪಾದಗಳನ್ನು, ವರುಡ=ತೊಳೆಯುತ್ತಿರಲು, ಪಳ್ಳಿಕೊಳ್ಳುಮ್=ಪವಡಿಸಿರುವ, ಕರುಮಣಿಯೈ=ನೀಲಮಣಿಯಂಥವನನ್ನು, ಕೋಮಳತ್ತೈ=ಕೋಮಲದ ಸ್ವರೂಪನನ್ನು, ಕನ್ಡುಕೊಣ್ಡು=ಕಂಡುಕೊಂಡು, ಎನ್=ನನ್ನ, ಕಣ್ ಇಣೈಹಳ್=ಜೋಡಿಕಣ್ಣುಗಳು, ಕಳಿಕ್ಕೂಮ್=ಕಳೆಯುವ, ನಾಳೇ=ಸಮಯವೇ, ಎನ್ಱು ಕೊಲೋ=ಎಂದಿಗೆ ಬರುವುದೋ?

೬

ಇರುಳನ್ನು ಚೆದರಿಸಿ ಓಡಿಸುವಂಥ ಪ್ರಕಾಶವನ್ನು ಹರಿಸುವ ಮಣಿಗಳು ಮಿನುಗುತ್ತಿರುವ ನೆತ್ತಿಯನ್ನುಳ್ಳ ಶ್ರೇಷ್ಠವಾದ ಗುರುತನ್ನುಳ್ಳ ಸೊಬಗಿನ ಸಾವಿರ ಹೆಡೆಗಳನ್ನುಳ್ಳ ನಾಗಗಳಿಗೆ ಅರಸನಾದ ಅತಿಶಯವಾಗಿ ಬೆಳಗುವ ಅನಂತನೆಂಬ ದಿವ್ಯವಾದ ಪರಿಶುದ್ಧವಾದ ಬಿಳಿಯ ಹಾಸುಗೆಯನ್ನಾಶ್ರಯಿಸಿ, ಶ್ರೀರಂಗವೆಂಬ ಮಹಾನಗರದಲ್ಲಿ ತಿಳಿನೀರಿನ ಕಾವೇರಿನದಿಯು ಅಲೆಗಳೆಂಬ ಕೈಗಳಿಂದ ಪಾದಗಳನ್ನು ತೊಳೆಯುತ್ತಿರಲು, ಪವಡಿಸಿರುವ ನೀಲಮಣಿಯಂಥವನನ್ನು, ಕೋಮಲಸ್ವರೂಪನನ್ನು ನನ್ನ ಜೋಡಿ ಕಣ್ಣುಗಳು ಕಮ್ಡುಕೊಂಡು ಕಾಲಕಳೆಯುವ ಸಮಯವೇ ಎಂದಿಗೆ ಬರುವುದೋ?\(೧\)

ಶ್ರೀರಂಗವೆಂಭುದು ದಕ್ಷಿಣಭಾರತದ ಪ್ರಸಿದ್ಧವಾದ ದೇವನಗರ. ಅದನ್ನು ಕಾವೇರಿ ಸುತ್ತಲೂ ಬಳಸಿ ಹರಿಯುತ್ತದೆ, ಆದ್ದರಿಂದ ಅದನ್ನು ಉಭಯಕಾವೇರಿಯ ನಡುವಣ ಪಟ್ಟಣವೆನ್ನುತ್ತಾರೆ. ಅಲ್ಲಿ ನೆಲಸಿರುವ ಸ್ವಾಮಿ ಶ್ರೀರಂಗನಾಥ. ಅವನು ಸಾವಿರಹೆಡೆಗಳ ಅನಂತನ ಮೇಲೆ ಪವಡಿಸಿದ್ದಾನೆ. ಕಾವೇರಿ ನದಿಯು ತನ್ನ ತಿಳಿನೀರಿನ ಅಲೆಗಳೆಂಬ ಕೈಗಳಿಂದ ಅವನ ಪಾದಗಳನ್ನು ಸದ ಅತೊಳೆಯುತ್ತ ಇರುತ್ತದೆ. ಸ್ವಾಮಿ ರಂಗನಾಥನಾದರೋ ದಿವ್ಯನೀಲಮಣಿಯಂಥ ದೇಹಕಾಂತಿಯುಳ್ಳವನು. ಕೋಮಲತೆಯೇ ರೂಪವೆತ್ತಂತೆ ಅವನು ಅತಿಶಯವಾದ ಸೌಕುಮಾರ್ಯವುಳ್ಳವನು.

ಸ್ವಾಮಿ ರಂಗನಾಥನು ಪವಡಿಸಿರುವ ಅನಂತನೂ ಸಾಮಾನ್ಯನಲ್ಲ. ಅವನಿಗೆ ಸಾವಿರ ಹೆಡೆಗಳು. ಒಂದೊಂದು ಹೆಡೆಯಲ್ಲೂ ಸೊಬಗಿನ ಚಿಹ್ನೆ. ಒಂದೊಂದು ಹೆಡೆಯಲ್ಲೂ ದಿವ್ಯವಾದ ಮಾಣಿಕ್ಯ. ಒಂದೊಂದು ಮಾಣಿಕ್ಯವೂ ಕತ್ತಲನ್ನು ಚೆದರಿಸಿ ಓಡಿಸಿಬಿಡುವಂಥ ಪ್ರಕಾಶವುಳ್ಳದ್ದು. ಹೀಗಿರುವಲ್ಲಿ ಅನಂತನ ಸಾವಿರಹೆಡೆಗಳ ಎಲ್ಲ ಮಾಣಿಕ್ಯಗಳ ಒಟ್ಟುಪ್ರಕಾಶ ಇನ್ನೆಷ್ಟು ಪ್ರಖರವಾಗಿರಬೇಕು\! ಅನಂತನ ದೇಹ ಪರಿಶುದ್ಧವಾಗಿ ಬೆಳ್ಳಗೆ ಹೊಳೆಹೊಳೆಯುತ್ತಿರುವುದು. ಅದರ ಮೇಲೆ ಪವಡಿಸಿರುವವನೇ ಅನರ್ಘವಾದ ದಿವ್ಯನೀಲಮಣಿಯ ದೇಹಕಾಂತಿಯ ಸ್ವಾಮಿ ರಂಗನಾಥನು\!

ಕುಲಶೇಖರ ಆೞ್ವಾರರು ಶ್ರೀರಂಗನಾಥನಿಗಾಗಿ ಹಂಬಲಿಸುತ್ತಾರೆ. “ನನ್ನ ಜೋಡಿ ಕಣ್ಣುಗಳು ದಿವ್ಯಸುಂದರನಾದ, ವಿಶಿಷ್ಟ ತೇಜೋಮಯನಾದ ಶ್ರೀರಂಗನಾಥನನ್ನು ಕಂಡುಕೊಂಡು ಅವನನ್ನು ನೋಡುತ್ತಲೇ ಕಾಲಕಳೆಯುವ ಸಮಯ ಎಂದಿಗೆ ಬರುವುದೋ”ಎನ್ನುತ್ತಾರೆ.

೨. ವಾಯೋರೀರೈನ್ನೂಱು ತುದಙ್ಗಳಾರ್ ನ್ದ

ವಳೈಯುಡಮ್ಬಿನೞಲ್ ನಾಹಮುಮಿೞ್ ನ್ದ ಶೆನ್ದೀ

ವೀಯಾದ ಮಲರ್ ಚ್ಚೆನ್ನಿವಿತಾನಮೇಪೋಲ್

ಮೇನ್ ಮೇಲುಮ್ ಮಿಹವೆಙ್ಗುಮ್ ಪರನ್ದದನ್ ಕೀೞ್

ಕಾಯಾಮ್ ಪೂಮಲರ್ ಪ್ಪಿಱಙ್ಗಲನ್ನ ಮಾಲೈ

ಕ್ಕಟಿಯರಙ್ಗತ್ತರವಣೈಯಿಲ್ ಪಳ್ಳಿಕೊಳ್ಳುಮ್

ಮಾಯೋಣೈ ಮಣತ್ತೂಣೇ ಪಟ್ರಿನಿನ್ಱು

ಎನ್ ವಾಯಾರವೆನ್ಱು ಕೊಲೋವಾೞ್ ತ್ತು ನಾಳೇ

೭

ವಾಯ್=ಬಾಯಿಗಳು, ಓರ್=ಒಂದು, ಈರ್ ಐನ್ನೂಱು=\(ಎರಡು ಐನೂರು\)ಸಾವಿರದಲ್ಲಿ, ತುದಙ್ಗಳ್=ಸ್ತೋತ್ರಗಳಿಂದ, ಆರ್ ನ್ದ=ಕೂಡಿದ, ವಳೈ=ಸುತ್ತಿಸುತ್ತಿಕೊಂಡಿರುವ, ಉಡಮ್ಬಿನ್=ದೇಹದಿಂದ, ಅೞಲ್=ಬೆಳಗುತ್ತಿರುವ, ನಾಹಮ್=ನಾಗನು, ಉಮಿೞ್ ನ್ದ=ಉಗುಳುವ, ಶೆಮ್=ಸುಂದರವಾದ, ತೀ=ಜ್ವಾಒಲೆಯು, ವೀಯಾದ=ಅಳಿವಿಲ್ಲದ, ಮಲರ್=ಹೂಗಳ, ಶೆನ್ನಿ=ತಲೆಯ ಮೇಲೆ, ವಿತಾನಮೇ ಪೋಲ್=ಮೇಲುಕಟ್ಟೋ ಎಂಬಮ್ತೆ, ಮೇಲ್ ಮೇಲುಮ್=ಮೇಲುಗಡೆಯೆಲ್ಲವೂ, ಮಿಹ=ಬಹಳ ಹೆಚ್ಚಾಗಿ, ಎಙ್ಗುಮ್=ಎಲ್ಲೆಲ್ಲಿಯೂ, ಪರನ್ದ=ಹರಡಿರುವ, ಅದನ್ ಕೀೞ್=ಅದರ \(ಆ ಮೇಲುಕಟ್ಟಿನ\)ಕೆಳಗೆ, ಕಾಯಾಮ್ ಪೂ=ಅಗಸೆ ಹೂವಿನ, ಮಲರ್= ಪಿಱಙ್ಗಳ್=ಪುಷ್ಪಪರ್ವತದ, ಅನ್ನ=ಹಾಗೆ, ಮಾಲೈ=ಹಿರಿಮೆಯನ್ನು ಪಡೆದವನಾಗಿ, ಕಟಿ=ಪರಿಮಳಿಸುವ, ಅರಙ್ಗತ್ತು=\(ಶ್ರೀರಂಗದ\) ದೇವಾಲಯದಲ್ಲಿ, ಅರವು=ನಾಗನ, ಅಣೈಯಿಲ್=ಹಾಸುಗೆಯಲ್ಲಿ, ಪಳ್ಳಿಕೊಳ್ಳುಮ್=ಪವಡಿಸುವ, ಮಾಯೋನೈ=-ಆಶ್ಚರ್ಯಕರನಾದ ಶ್ರೀರಂಗನಾಥನನ್ನು, ಮಣಮ್=ಪರಿಮಳಭರಿತವಾದ, ತೂಣೈ=ಕಂಬವನ್ನು, ವಾಯ್=ಬಾಯಿ, ಆರ=ತೃಪ್ತಿಪಡುವಂತೆ, ವಾೞ್ ತ್ತುಮ್=ಸ್ತುತಿಸುವುದು, ನಾಳೇ=ಕಾಲವೆಂಬುದೇ, ಎನ್ಱು ಕೊಲೋ=ಎಂದಿಗೋ?

ಒಂದು ಸಾವಿರ ಬಾಯಿಗಳ ಸ್ತೋತ್ರಗಳಿಂದ ಕೂಡಿದ, ಬಳೆಯಂತೆ ಸುತ್ತಿಕೊಂಡಿರುವ ದೇಹದಿಂದ ಬೆಳಗುತ್ತಿರುವ ನಾಗನು ಉಗುಳುವ ಸುಂದರವಾದ ಜ್ವಾಲೆಯು ನಾಶರಹಿತವಾದ ಹೂಗಳ ಮೇಲುಕಟ್ಟೋ ಎಂಬಂತೆ, ಮೇಲುಗಡೆಯೆಲ್ಲವೂ ಬಹಳ ಹೆಚ್ಚಾಗಿ ಎಲ್ಲೆಲ್ಲಿಯೂ ಹರಡಿರುವ ಅದರ\(ಆ ಮೇಲುಕಟ್ಟಿನ\) ಕೆಳಗೆ, ಅಗಸೆಯ ಹೂವಿನ ಬೆಟ್ಟದ ಹಾಗೆ ಹಿರಿಮೆಯನ್ನು ಪಡೆದವನಾಗಿ ಪರಿಮಳಿಸುವ ದೇವಾಲಯದಲ್ಲಿ ಸರ್ಪಶಯನದಲ್ಲಿ ಪವಡಿಸಿರುವ ಆಶ್ಚರ್ಯಕರನಾದ ಶ್ರೀರಂಗನಾಥನನ್ನು ಪರಿಮಳದಿಂದ ಕೂಡಿದ ಕಂಬವನ್ನವಲಂಬಿಸಿ ನಿಂತು, ನನ್ನ ಬಾಯಿತುಂಬ ಸ್ತುತಿಸುವ ಕಾಲವೆಂಬುದೇ ಎಂದಿಗೋ?\(೨\)

ಭಗವಂತನೊಡನೆ ನಿಕಟ ಸಂಬಂಧವನ್ನು ಪಡೆದು, ಅವನ ಸೇವೆಯಲ್ಲಿ ನಿರಂತರವಾಗಿ ತೊಡಗಿರುವುದು ಕೆಲವರ ಸೌಭಾಗ್ಯ. ಅಂಥವರಲ್ಲಿ ಅನಂತನು ಒಬ್ಬ. ಅನಂತನಿಗೆ ದೊರೆತಿರುವ ಈ ಮಹದ್ಭಾಗ್ಯಕ್ಕೆ ಕೃತಜ್ಞನಾಗಿ ಭಗವಂತನನ್ನು ಅವನು ಸದಾ ಹೊಗಳುತ್ತಲೇ, ಅವನ ದಿವ್ಯನಾಮಗಳನ್ನು ಉಚ್ಚರಿಸುತ್ತಲೇ ಇರುತ್ತಾನೆ.

ಅನಂತನಿಗೆ ದೊರೆತ ಈ ಹತ್ತಿರದ ಸಂಬಂಧವನ್ನು ಕಂಡು ಕುಲಶೇಖರರು ಕರುಬುವುದಿಲ್ಲ. ಅದಕ್ಕೆ ಬದಲಾಗಿ, ಅನಂತನ ಹಿರಿಮೆಯನ್ನು ಮನಮುಟ್ಟು ಹೊಗಳುತ್ತಾರೆ. ಅನಂತನಿಗೆ ಸಾವಿರ ಬಾಯಿಗಳಿವೆ. ಆ ಎಲ್ಲ ಬಾಯಿಗಳಿಂದಲೂ ಭಗವಂತನನ್ನು ಹೊಗಳುತ್ತಾ ಇರುತ್ತಾನೆ. ಅವನ ಸಾವಿರ ಹೆಡೆಗಳನ್ನು ಬಿಚ್ಚಿ ಹಿಡಿದು ಭಗವಂತನಿಗೆ

೮

ರಕ್ಷೆಯನ್ನು ಕೊಡುತ್ತಾನೆ. ಅವುಗಳಿಂದ ದಿವ್ಯತೇಜಸ್ಸು ಹೊರಬೀಳುತ್ತದೆ. ಅವುಗಳೆಲ್ಲವೂ ಭಗವಂತನಿರುವ ಸ್ಥಳವನ್ನು ಮೇಲ್ಭಾಗದಲ್ಲಿ ಅಂದವಾಗಿ ಅಲಂಕರಿಸಿದಂತೆ ಆಗುತ್ತದೆ. ಹೀಗೆ, ಅನಂತನು ಭಗವಂತನಿಗೆ ಅಲಂಕಾರಪ್ರಾಯನಾಗಿ ಮೆತ್ತನೆಯ ಹಾಸುಗೆಯಾಗಿ, ನಿಕಟಸೇವಕನಾಗಿ, ತನ್ನ ಕೈಂಕರ್ಯವನ್ನು ನಡಸುತ್ತಾನಲ್ಲಾ\! ಅವನ ಭಾಗ್ಯ ಎಂಥಾದ್ದು\!

ಕುಲಶೇಖರರಿಗೂ ಭಗವಂತನಲ್ಲಿ ನಿತ್ಯಸೇವೆ ನಡಸಬೇಕೆಂಬ ಹಂಬಲ.ಅವರಿಗೆ ಗೊತ್ತಿದೆ. ಭಗವಂತನಿಗೆ ಅನಂತನಷ್ಟು ಸಲಿಗೆಯಿಂದ ಸೇವೆ ನಡಸಲು ತಮಗೆ ಆಗುವುದಿಲ್ಲ ಎಂಬುದು. ಆದರೇನಂತೆ? ಪರಿಮಳಿಸುವ ದೇವಾಲಯದಲ್ಲಿ ಭಗವಂತನ ಮುಂಭಾಗದಲ್ಲಿರುವ ಸುವಾಸನೆಯಿಂದ ತುಂಬಿದ ಒಂದು ಕಂಬವನ್ನೇ ಅವಲಂಬಿಸಿಯಾದರೂ ತಾನು ನಿಲ್ಲುವುದಕ್ಕೆ ಆಗಲಾರದೇ? ಸಾವಿರ ಬಾಯಿಗಳಿಂದ ಭಗವಂತನನ್ನು ಹೊಗಳಿಹಾಡಬಹುದಾದ ಹಿರಿಮೆ ಅನಂತನಿಗೆ ದೊರೆಯಬಹುದಾದರೆ, ಅಕಿಂಚನನಾದ ತನಗೆ ಒದಗಿ ಬಂದಿರುವ ಒಂದೇ ಒಂದು ಬಾಯಿಂದಲೇ ಭಗವಂತನ ನಾಮಸಂಕೀರ್ತನೆ ಮಾಡುವ ಸದವಕಾಶ ಬರಲಾರದೇ? ಬಾಯಾರ ಭಗವಂತನನ್ನು ಕೀರ್ತಿಸುವ, ನುತಿಸುವ, ಆ ಒಳ್ಳೆಯ ಸಮಯ ಎಂದು ಒದಗುವುದೋ?

“ಮಣತ್ತೂಣೇ ಪಟ್ರಿ”-ಎಂಬುದನ್ನು ಬೇರೆ ಬೇರೆ ರೀತಿಯಲ್ಲಿ ಅರ್ಥಮಾಡಲಾಗಿದೆ. “ಶ್ರೀರಂಗನಾಥನ ದೃಢವಾದ ಕಾಲುಗಳೇ\(ಪಾದಗಳೇ\) ಆ ಕಂಬ. ಅದನ್ನು ಪಟ್ಟಾಗಿ ಹಿಡಿದು “ಎಂಬುದು ಒಂದರ್ಥ. “ದೇವಾಲಯದ ಮುಂದೆ ನಿಲ್ಲಿಸಿರುವ ಧ್ವಜಸ್ತಂಬವನ್ನು ಅವಲಂಬಿಸಿ”ಎಂಬುದು ಒಂದರ್ಥ. “ಗರ್ಭಗುಡಿಯ ಬಾಗಿಲ ಪಕ್ಕಗಳಲ್ಲಿ ಇರುವ ಕಂಬಗಳನ್ನು ಆಶ್ರಯಿಸಿ”ಎಂಬುದು ಒಂದರ್ಥ. ಅಂತು ಕುಲಶೇಖರರಿಗೆ ಒಂದು ಅವಲಂಬನೆ ಬೇಕು. ಅದರ ಸಹಾಯದಿಂದ ಅಲ್ಲಿ ನಿಂತು ಭಗವಂತನನ್ನು ಬಾಯಾರ ಸ್ತುತಿಸಬೇಕು.

ಕಣ್ಣು ಭಗವಂತನನ್ನು ನೋಡಿ ನಲಿಯುವುದಕ್ಕಾದರೆ, ಬಾಯಿ ಭಗವಂತನ ಗುಣಗಾನ ಮಾಡಿ ನಲಿಯುವುದಕ್ಕೆ.

೩.ಎಮ್ಮಾಣ್ಬಿನಯನ್ ನಾನ್ಗು ನಾವಿನಾಲು ಮೆಡುತ್ತೇತ್ತಿ

ಈಇರಣ್ಡು ಮುಹಮುಙ್ಕೊಣ್ಡು

ಎಮ್ಮಾಡುಮೆೞಿಱ್ ಕಣ್ ಹಳೆಟ್ಟಿನೋಡುಮ್

ತೊೞುದೇತ್ತಿಯಿನಿದಿಱೈಂಜ ನಿನ್ಱ ಶೆಮ್ ಪೊನ್

ಅಮ್ಮಾನ್ ಱನ್ ಮಲರ್ ಕ್ಕಮಲ ಕೊಪ್ಪೂೞ್ ತೋನ್ಱ

ಅಣಿಯರಙ್ಗತ್ತರವಣೈಯಿಲ್ ಪಳ್ಳಿಕೊಳ್ಳುಮ್

ಅಮ್ಮಾನ್ಱನ್ ಡಿಯಿಣೈಕ್ಕೀೞಲರ್ ಹಳಿಟ್ಟು

೯

ಎಮ್ಮಾಣ್ ಬಿನ್=ಎಲ್ಲ ವಿಧದಲ್ಲೂ ಶ್ರೇಷ್ಠನೆನಿಸಿದ, ಅಯನ್=ಬ್ರಹ್ಮನು, ನಾನ್ಗು=ನಾಲ್ಕು, ನಾವಿನಾಲುಮ್=ನಾಲಗೆಗಳಿಂದಲೂ, ಎಡುತ್ತು=ಉಚ್ಚ ಸ್ವರದಿಂದ, ಏತ್ತಿ=ಸ್ತುತಿಸಿ, ಈರ್ ಇರಣ್ಡು ಮುಹಮುಮ್ ಕೊಣ್ಡು=ನಾಲ್ಕು ಮುಖಗಳಿಂದಲೂ, ಇನಿದು=ಇನಿದಾಗಿ\(ಇಂಪಾಗಿ\), ಏತ್ತು=ಸ್ತುತಿಸಿ, ಎೞಿಲ್=ಸೊಬಗಿನ, ಕಣ್ ಹಳ್=ಕಣ್ಣುಗಳು, ಎಟ್ಟಿನೋಡುಮ್=ಎಂಟರಿಂದಲೂ, ಎಮ್ಮಾಡುಮ್=ಎಲ್ಲಾ ಕಡೆಗಳಲ್ಲಿಯೂ, ತೊೞುದು=ಸೇವೆ ಮಾಡಿ, ಇಱೈಂಜ=ಸಾಷ್ಟಾಂಗವೆರಗಲು, ನಿನ್ಱ=ಸಿದ್ಧವಾದ, ಶೆಮ್=ಅಂದವಾದ, ಪೊನ್=ಚಿನ್ನದಂಥ, ಅಮ್ಮಾನ್ ತನ್=ಸ್ವಾಮಿಯ, ಕಮಲಮ್ ಮಲರ್=ಕಮಲದ ಹೂವಿನ, ಕೊಪ್ಪೂೞ್=ನಾಭಿಯು, ತೋನ್ಱ=ಕಾಣುವಂತೆ\(ಬೆಳಗುವಂತೆ\), ಅಣಿ=ಸುಂದರವಾದ, ಅರಙ್ಗತ್ತು=ಶ್ರೀರಂಗದ ದೇವಾಲಯದ, ಅರವು ಅಣೈಯಿಲ್=ಶೇಷಶಯನದಲ್ಲಿ, ಪಳ್ಳಿಕೊಳ್ಳುಮ್=ಪವಡಿಸುವ, ಅಮ್ಮಾನ್ ತನ್=ಭಗವಂತನ, ಅಡಿ=ಪಾದ, ಇಣೈ=ಎರಡರ, ಕೀೞ್=ಕೆಳಗೆ, ಅಲರ್ಹಳ್=ಹೂಗಳನ್ನು, ಇಟ್ಟು=ಅರ್ಪಿಸಿ, ಅಙ್ಗು=ಅಲ್ಲಿರುವ, ಅಡಿಯವರೋಡು=ಕಿಂಕರರೊಡನೆ, ಅಣುಕುಮ್=ಸೇವೆ ನಡಸುವ, ನಾಳ್=ಸಮಯವು, ಎನ್ಱುಕೊಲೋ=ಎಂದಿಗೋ?

ಸರ್ವಶ್ರೇಷ್ಠನೆನಿಸಿದ ಬ್ರಹ್ಮನು ತನ್ನ ನಾಲ್ಕು ನಾಲಗೆಗಳಿಂದಲೂ ಉಚ್ಚಕಂಠದಿಂದ ಸ್ತುತಿಸಿ, ನಾಲ್ಕು ಮುಖಗಳಿಂದಲೂ ಇಂಪಾಗಿ ಸ್ತುತಿಸಿ, ತನ್ನ ಸೊಬಗಿನ ಎಂಟುಕಣ್ಣುಗಳಿಂದಲೂ ಎಲ್ಲ ಕಡೆಗಳಲ್ಲಿಯೂ ಸೇವೆ ಮಾಡುತ್ತಾ ಸಾಷ್ಟಾಂಗವೆರಗಲು ಸಿದ್ಧವಾದ ಅಂದವಾದ ಚಿನ್ನದಂಥ ಸ್ವಾಮಿಯ ಕಮಲದ ಹೂವಿನಿಂದ ಕೂಡಿದ ನಾಭಿಯು ಕಾಣಿಸುವಂತೆ \(ಬೆಳಗುವಂತೆ\), ಸುಂದರವಾದ ದೇವಾಲಯದಲ್ಲಿ ಶೇಷಶಯನದಲ್ಲಿ ಪವಡಿಸಿರುವ ಭಗವಂತನ ಎರಡು ಪಾದಗಳ ಕೆಳಗೆ ಹೂಗಳನ್ನರ್ಪಿಸಿ, ಅಲ್ಲಿರುವ ಕಿಂಕರರೊಡನೆ ಸೇವೆ ನಡಸುವ ಸಮಯವು ಎಂದಿಗೋ?\(೩\)

ಶೇಷಶಯನದಲ್ಲಿ ಪವಡಿಸಿರುವ ಸ್ವಾಮಿಯ ಸುಂದರವಾದ ಹೊಕ್ಕಳಿನಿಂದ ಹೊರಟು ತಾವರೆ ಹೂ ಕಂಗೊಳಿಸುತ್ತದೆ. ಅದರಲ್ಲಿ ಚತುರ್ಮುಖ ಬ್ರಹ್ಮನು ಕುಳಿತು ತನ್ನ ನಾಲ್ಕುಮುಖಗಳಿಂದಲೂ ಸ್ವಾಮಿಯನ್ನು ಉಚ್ಚಕಂಠದಿಂದ ಹೊಗಳಿಹಾಡುತ್ತಾನೆ. ಅಲ್ಲದೆ, ಭಗವಂತನ ಸೇವೆ ಮಾಡುತ್ತಾ ಸಾಷ್ಟಾಂಗವೆರಗುತ್ತಾ ಇದ್ದಾನೆ. ರಮ್ಯವಾದ ಈ ನೋಟವಿರುವ ಶ್ರೀರಂಗದ ದೇವಾಲಯದಲ್ಲಿ ಸ್ವಾಮಿಯ ದಿವ್ಯಪಾದಯುಗಳಕ್ಕೆ ಭಕ್ತಿಯ ಪುಷ್ಪಗಳನ್ನರ್ಪಿಸಿ, ಅಲ್ಲಿರುವ ಇತರ ಕಿಂಕರರ ಜೊತೆಗೂಡಿ ಸೇವೆ ಮಾಡಬಹುದಾದ ಸದವಕಾಶ ಎಂದಿಗೆ ಬರುವುದೋ ಎಂದು ಕುಲಶೇಖರರು ಹಂಬಲಿಸುತ್ತಾರೆ.

೧೦

ಮಾವಿನೈವಾಯ್ ಪಿಳನ್ದು ಕನ್ದಮಾಲೈ

ವೇಲೈವಣ್ಣನೈಯೆನ್ ಕಣ್ಣನೈ ವನ್ ಹುನ್ಱ ಮೇನ್ದಿ

ಆವಿನೈಯನ್ಱುಯ್ಯಕ್ಕೊಣ್ಡ ವಾಯರೇಟ್ರೈ

ಅಮರರ್ಹಳ್ ತನ್ ತಲೈವನೈಯನ್ದಮಿೞಿನಿನ್ಪ

ಪ್ಪಾವಿನೈ, ಅವ್ವಡಮೊೞಿಯೈ ಪ್ಪಟ್ರಟ್ರಾರ್ಹಳ್

ಪಯಿಲರಙ್ಗತ್ತರವಣೈಯಿಲ್ ಪಳ್ಳಿಕೊಳ್ಳುಮ್

ಕೋವಿನೈನಾವುಱವೞುತ್ತಿ ಯೆನ್ಱನ್ ಕೈಹಳ್

ಕೊಯ್ ಮ್ಮಾಲರ್ ತೂಯೆನ್ಱು ಕೊಲೋ ಕೂಪ್ಪುನಾಳೇ

ಮಾವಿನೈ=ಕುದುರೆಯ, ವಾಯ್=ಬಾಯನ್ನು, ಪಿಳನ್ದು=ಸೀಳಿ, ಉಹನ್ದ=ಆನಂದಿಸಿದ, ಮಾಲೈ=ಸ್ವಾಮಿಯನ್ನು, ವೇಲೈ=ಕಡಲಿನಂತೆ, ವಣ್ಣನೈ=ಬಣ್ಣದವನನ್ನು, ಎನ್=ನನ್ನ, ಕಣ್ಣನೈ=ಕಣ್ಣಾಗಿರುವವನನ್ನು\(ಕೃಷ್ಣನನ್ನು\), ವಲ್=ಬಹುದೊಡ್ಡ\(ಬಲಿಷ್ಠವಾದ\), ಕುನ್ಱನ್=ಬೆಟ್ಟವನ್ನು, ಏನ್ದಿ=ಎತ್ತಿಹಿಡಿದು, ಆವಿನೈ=ದನಕರುಗಳನ್ನು, ಅನ್ಱು=ಹಿಂದೆ ಆ ದಿನ, ಉಯ್ಯಕ್ಕೊಣ್ಡ=ಕಾಪಾಡಿದ, ಆಯರ್=ಗೋವಳರ, ಏಟ್ರೈ=ಯಜಮಾನನ್ನು, ಅಮರರ್ಹಳ್=ಅಮರರ, ತಲೈವನೈ= ಯಜಮಾನನ್ನು\(ಒಡೆಯನನ್ನು\),ಅಮ್=ಸೊಬಗಿನ, ತಮಿೞಿನ್=ತಮಿಳಿನ, ಇನ್ಬಮ್=ಆನಂದವನ್ನುಂಟು ಮಾಡುವ, ಪಾವಿನೈ=ಹಾಡಿನ ಸ್ವರೂಪನನ್ನು, ಅ=ಸುಂದರವಾದ, ವಡಮೊೞಿಯೈ=ಸಂಸ್ಕೃತಭಾಷೆಯ ರೂಪನನ್ನು, ಪಟ್ರು=ಬಂಧನವನ್ನು, ಅಟ್ರಾರ್ಹಳ್=ತೊಲಗಿಸಿದವರ, ಪಯಿಲ್=ಶಿಸ್ತಿನ ಸ್ವಭಾವವಾದ, ಅರಙ್ಗತ್ತು=ದೇವಾಲಯದ \(ಶ್ರೀರಂಗದ\), ಅರವು ಅಣೈಯಿಲ್=ಸರ್ಪಶಯನದಲ್ಲಿ, ಪಳ್ಳಿಕೊಳ್ಳುಮ್=ಪವಡಿಸುವ, ಕೋವಿನೈ=ಸ್ವಾಮಿಯಾದ ಶ್ರೀರಂಗನಾಥನನ್ನು, ನಾ=ನಾಲಗೆಯು, ಉಱ=ವಿಶೇಷವಾಗಿ, ವೞುತ್ತಿ=ಸ್ತುತಿಸಿ, ಎನ್ ತನ್=ನನ್ನ, ಕೈಹಳ್=ಕೈಗಳು, ಕೊಯ್=ಅರಳುವ ಮೊಗ್ಗಾದ, ಮಲರ್=ಹೂವಿನಂತೆ, ತೂಯ್=ಪರಿಶುದ್ಧವಾಗಿ, \(ವಾಸ್ತವವಾಗಿ\), ಕೂಪ್ಪುಮ್=ಅಂಜಲಿ ಮಾಡುವ, ನಾಳ್=ಕಾಲವು, ಎನ್ಱುಕೊಲೋ=ಎಂದಿಗೋ?

ಕುದುರೆಯ ಬಾಯನ್ನು ಸೀಳೀ ಹರ್ಷಿಸಿದವನನ್ನು, ಕಡಲಿನ ಬಣ್ಣದವನನ್ನು, ನನ್ನ ಕಣ್ಣಾಗಿರುವ ಕೃಷ್ಣನನ್ನು, ದೊಡ್ಡ ಬೆಟ್ಟವನ್ನೆತ್ತಿ ಹಿಡಿದು ದನಕರುಗಳನ್ನು ಕಾಪಾಡಿದವನನ್ನು ಗೋವಳರ ಯಜಮಾನನ್ನು, ಅಮರರ ಒಡೆಯನನ್ನು, ಸೊಗಸಾದ ತಮಿಳಿನ ಆನಂದದ ಹಾಡಿನಸ್ವರೂಪನನ್ನು, ಸುಂದರವಾದ ಸಂಸ್ಕೃತ ಭಾಷಾರೂಪನನ್ನು, ಬಂಧನವನ್ನು ತೊಲಗಿಸಿಕೊಂಡವರ ಶಿಸ್ತಿನಸ್ವಭಾವದ ದೇವಾಲಯದಲ್ಲಿ ಸರ್ವಶಯನದಲ್ಲಿಪವಡಿಸಿರುವ ಸ್ವಾಮಿಯಾದ ಶ್ರೀರಂಗನಾಥನನ್ನು ನನ್ನ ನಾಲಗೆಯು ವಿಶೇಷವಾಗಿ ಸ್ತುತಿಸಿ, ನನ ಕೈಗಳು ಆಗತಾನೆ ಅರಳುತ್ತಿರುವ ಹೂವಿನಮ್ತೆ ವಾಸ್ತವವಾಗಿ ಅಂಜಲಿಮಾಡಿ ಮುಗಿಯುವ ಕಾಲ ಎಂದಿಗೋ?\(೪\)

ಈ ಪಾಶುರದಲ್ಲಿ ಭಗವಂತನನ್ನು ಕುರಿತು ಬಗೆಬಗೆಯ ವರ್ಣನೆಯಿದೆ. ಅವನ ಅದ್ಭುತಕಾರ್ಯಗಳು ಕೆಲವು, ಅವನ ದಿವ್ಯಸ್ವಭಾವ ಕೆಲವು ಮತ್ತು ಅವನ ವೈಶಿಷ್ಟ್ಯ ಕೆಲವು. ಕುದುರೆಯ

೧೧

ಆಕಾರವನ್ನು ತಳೆದು ಬಾಲಕೃಷ್ಣರೂಪಿಯಾದ ಭಗವಂತನನ್ನು ನುಂಗಿಬಿಡಲು ಬಂದ ಕೇಶಿಯಂಬ ರಾಕ್ಷಸನ ಬಾಯಲ್ಲಿ ಕೈಯಿಟ್ಟು, ಬಾಯನ್ನೇ ಸೀಳಿ ಅವನನ್ನು ಕೊಂದ ಅದ್ಭುತಸಾಹಸಿಅ ಭಗವಂತ. ದೇವೇಂದ್ರನು ಇಡಿಯ ಗೋಕುಲವನ್ನೇ ನಾಶಮಾಡಬೇಕೆಂಬ ಕಡುಕೋಪದಿಂದ ಗೋಕುಲದ ಮೇಲೆ ಸತತವಾಗಿ ಏಳು ದಿನಗಳ ಬಿರುಸು ಮಳೆಯನ್ನು ಸುರಿಸಿದಾಗ, ಬಾಲಕೃಷ್ಣನು ಗೋವರ್ಧನ ಪರ್ವತವನ್ನೇ ಎತ್ತಿಹಿಡಿದು, ಅದರ ಕೆಳಗಡೆ ದನಕರುಗಳನ್ನೂ ಗೋವಳರನ್ನೂ ಕಾಪಾಡಿದ ವಿಸ್ಮಯಕಾರಿ ಭಗವಂತ. ಗೋವಳರಿಗೆ ಒಡೆಯನೂ ಅವನೇ, ಸ್ವರ್ಗಾದಿ ಲೋಕಗಳ ಅಮರರ ಒಡೆಯನೂ ಅವನೇ. ದ್ರಾವಿಡ ಭಾಷೆಯಾಗಲಿ, ಸಂಸ್ಕೃತ ಭಾಷೆಯಾಗಲಿ- ಭಾಷಾಸ್ವರೂಪವೇ ಅವನು.ಕಡಲಿನಂತೆ ಗಂಭೀರವಾದ ಸ್ವಭಾವವನ್ನೂ ಹೊಳೆಹೊಳೆಯುವ ಬಣ್ಣವನ್ನೂ ಉಳ್ಳವನು ಅವನು. ಭೂಲೋಕವಾಸಿಗಳ ತನುಮನಗಳನ್ನು ಆಕರ್ಷಿಸುವ ಅವರ “ಕಣ್ಣಾಗಿ”ಬೆಳೆದವನು ಅವನು. ನಂಬಿದ ಜನರನ್ನು ಸಂಸಾರಬಂಧನದಿಂದ ಬಿಡುಗಡೆ ಮಾಡುವ ದಿವ್ಯಸ್ವಭಾವ ಅವನದು. ಶರಣಾಗತವತ್ಸಲನಾದ ಭಗವಂತನು ಸೊಬಗಿನ ಶ್ರೀರಂಗದಲ್ಲಿ ಸರ್ಪಶಯನನಾಗಿ ಪವಡಿಸಿದ್ದಾನೆ. ಅವನನ್ನು ಮನಸಾರ ಸ್ತುತಿಸುತ್ತಾ ಅವನಿಗೆ ಕೈಮುಗಿಯುತ್ತ ಅವನ ಸಮ್ಮುಖದಲ್ಲಿ ನಿಲ್ಲುವ ಕಾಲ ಎಂದಿಗೆ ಬರುವುದೋ ಎಂದು ಕುಲಶೇಖರರು ಹಂಬಲಿಸುತ್ತಾರೆ.

೫.ಇಣೈಯಿಲ್ಲಾವಿನ್ನಿಶೈಯಾೞ್ ಕೆೞುಮಿ

ಇನ್ಬತ್ತುಮ್ಬುರುವು ನಾರದನು ಮಿಱೈಂಜಿಯೇತ್ತ

ತುಣೈಯಿಲ್ಲಾತ್ತೊನ್ ಮಱೈನೂಲ್ ತೋತ್ತಿರತ್ತಾಲ್

ತೊನ್ ಮಲರ್ ಕ್ಕಣಯನ್ ವಣಙ್ಗಿಯೋವಾದೇತ್ತ

ಮಣಿಮಾಡಮಾಳಿಹೈಕಳ್ ಮಲ್ಗುಶೆಲ್ವ

ಮದಿಳರಙ್ಗತ್ತರವಣೈಯಿಲ್ ಪಳ್ಳಿಕೊಳ್ಳುಮ್

ಮಣಿವಣ್ಣನಮ್ಮಾನೈಕ್ಕಣ್ಡು ಕೊಣ್ಡು

ಎನ್ ಮಲರ್ ಶ್ಶೆನ್ನಿಯೆನ್ಱುಕೊಲೋ ವಣಙ್ಗುನಾಳೇ

ಇಣೈ=ಜೊತೆ, ಇಲ್ಲಾ=ಇಲ್ಲದ, ಇನ್=ಮಧುರವಾದ, ಇಶೈ=ಗಾನವನ್ನು, ಯಾೞ್=ವೀಣೆಗಳಿಂದ, ಕೆೞುಮಿ=ತುಂಬಿಸಿ, ಇನ್ಬಮ್=ಆನಂದವನ್ನುಂಟುಮಾಡುವ, ತುಮ್ಬುರುವುಮ್=ತುಂಬುರನೂ, ನಾರದನುಮ್=ನಾರದನೂ, ಇಱೈಂಜಿ=ಸಾಷ್ಟಾಂಗವೆರಗಿ, ಏತ್ತ=ನುತಿಸಲು, ತುಣೈ=ಜೊತೆ ಇಲ್ಲಾ=ಇಲ್ಲದ, ತೊಲ್=ಅನಾದಿಯಾದ, ಮಱೈ=ವೇದಗಳಿಂದಲೂ, ನೂಲ್=ಶಾಸ್ತ್ರಗಳಿಂದಲೂ,ತೋತ್ತಿರತ್ತಾಲ್=ಸ್ತೋತ್ರಗಳಿಂದಲೂ, ತೊಲ್=ಶಾಶ್ವತವಾದ,ಮಲರ್ ಕ್ಕಣ್=ಹೂವಿನಲ್ಲಿರುವ, ಅಯನ್=ಚತುರ್ಮುಖಬ್ರಹ್ಮನು, ವಣಙ್ಗಿ=ನಮ್ರನಾಗಿ\(ಸಾಷ್ಟಾಂಗವೆರಗಿ\), ಓವಾದು=ಸತತವಾಗಿ, ಏತ್ತ=ಸ್ತುತಿಸಲು, ಮಣಿ=ಸುಂದರವಾದ, ಮಾಡಮ್=ಮಹಡಿಮನೆಗಳು, ಮಾಳಿಹೈಹಳ್=ಮಾಳಿಗೆ ಮನೆಗಳು, ಮಲ್ ಹು=ತುಂಬಿರುವ, ಶೆಲ್ವಮ್=ಐಶ್ವರ್ಯದಿಂದ ತುಂಬಿರುವ, ಮದಿಳ್=ಪ್ರಾಕಾರಗಳಿಂದ ಕೂಡಿದ

೧೨

ಅರಙ್ಗತ್ತು=ಶ್ರೀರಂಗದ\(ದೇವಾಲಯದ\)ಲ್ಲಿ, ಅರವು ಅಣೈಯಿಲ್=ಸರ್ಪಶಯನದಲ್ಲಿ, ಪಳ್ಳಿಕೊಳ್ಳುಮ್=ಪವಡಿಸುವ,ಮಣಿವಣ್ಣನ್=ಇಂದ್ರನೀಲಮಣಿಯ ಬಣ್ಣದವನಾದ, ಅಮ್ಮಾನೈ=ಸ್ವಾಮಿಯನ್ನು, ಕಣ್ಡುಕೊಣ್ಡು=ಕಂಡುಕೊಂಡು, ಎನ್=ನನ್ನ, ಮಲರ್=ಹರ್ಷತುಂಬಿದ, ಶೆನ್ನಿ=ತಲೆಯು, ವಣಙ್ಗುಮ್=\(ಸಾಷ್ಟಾಂಗ\)ಎರಗುವ, ನಾಳ್=ಕಾಲವು ಎನ್ಱುಕೊಲೋ=ಎಂದಿಗೋ?

ಸಾಟಿಯಿಲ್ಲದ ಮಧುರವಾದ ಗಾನವನ್ನು ವೀಣೆಗಳಿಂದ ಹೊಮ್ಮಿಸಿ ಆನಂದವನ್ನು ಉಂಟುಮಾಡುವ ತುಂಬುರನೂ ನಾರದನೂ ಸಾಷ್ಟಾಂಗವೆರಗಿ ನುತಿಸಲು, ಅದ್ವಿತೀಯವಾದ ಅನಾದಿಯಾದ ವೇದಶಾಸ್ತ್ರಗಳ ಸ್ತೋತ್ರಗಳಿಂದ ಶಾಶ್ವತವಾದ ಹೂವಿನಲ್ಲಿರುವ ಚತುರ್ಮುಖಬ್ರಹ್ಮನು ಸಾಷ್ಟಂಗವೆರಗಿ ಸತತವಾಗಿ ಸ್ತುತಿಸಲು, ಸೊಬಗಿನ ಮಹಡಿಮನೆಗಳಿಂದಲೂ ಮಾಳಿಗೆ ಮನೆಗಳಿಂದಲೂ ತುಂಬಿರುವ ಐಶ್ವರ್ಯದಿಂದ ಕೂಡಿರುವ ಪ್ರಾಕಾರಗಳಿಂದ ಸುತ್ತುವರಿದ ಶ್ರೀರಂಗದ ದೇವಾಲಯದಲ್ಲಿ ಸರ್ಪಶಯನದ ಮೇಲೆ ಪವಡಿಸುವ ಇಂದ್ರನೀಲಮಣಿಯ ಬಣ್ಣದವನಾದ ಸ್ವಾಮಿಯನ್ನು, ಕಂಡುಕೊಂಡು ನನ್ನ ಹರ್ಷ ತುಂಬಿದ ತಲೆಯು ಎರಗುವ ಕಾಲವು ಎಂದಿಗೋ?\(೫\)

ಶ್ರೀರಂಗದ ದೇವಾಲಯದಲ್ಲಿ ಭಗವಂತನು ಇಂದ್ರನೀಲಮಣಿಯ ಬಣ್ಣದವನಾಗಿ ಶೋಭಿಸುತ್ತಾ ಶೇಷಶಯನದಲ್ಲಿ ಪವಡಿಸಿದ್ದಾನೆ. ಅವನ ಸಮ್ಮುಖದಲ್ಲಿ ತುಂಬುರನೂ ನಾರದರೂ ಸಾಟಿಯಿಲ್ಲದ ತಮ್ಮ ವೀಣೆಗಳಿಂದ ದೇವಗಾನವನ್ನು ನುಡಿಸುತ್ತಾ ಆನಂದವನ್ನು ತುಂಬಿಸಿ, ತಮ್ಮ ಭಕ್ತಿಗೌರವದಿಂದ ಕೂಡಿದ ಸೇವೆಯನ್ನು ಸಲ್ಲಿಸುತ್ತಾರೆ. ಭಗವಂತನ ನಾಭಿಯಿಂದ ಹುಟ್ಟಿದ ದಿವ್ಯಕಮಲದಲ್ಲಿ ಹುಟ್ಟಿದ ಚತುರ್ಮುಖ ಬ್ರಹ್ಮನೂ ಸಹ ಅಲ್ಲಿಗೆ ಬರುತ್ತಾನೆ. ಅನಾದಿಯಾದ ವೇದಶಾಸ್ತ್ರಗಳಲ್ಲಿ ಅಡಗಿರುವ ಅನರ್ಘವಾದ ಸ್ತೋತ್ರಗಳಿಂದ ಭಗವಂತನನ್ನು ಹೊಗಳಿ ತನ್ನ ಕೃತಜ್ಞತೆಯನ್ನು ವ್ಯಕ್ತಪಡಿಸುತ್ತಾನೆ. ಶ್ರೀರಂಗವೆಂಬುದೇ ಒಂದು ಸುಂದರವಾದ ನಗರ. ಅದು ಸಪ್ತಪ್ರಾಕಾರಗಳಿಂದ ಕೂಡಿದ್ದು. ಮಹಡಿಮನೆಗಳಿಂದಲೂ ಮಾಳಿಗೆ ಮನೆಗಳಿಂದಲೂ ಅದು ಶೋಭಿಸುತ್ತದೆ. ಅಲ್ಲಿ ನಿತ್ಯವಾಸ ಮಾಡುವ ಶ್ರೀರಂಗನಾಥನನ್ನು ಕಂಡುಕೊಂಡು ಪರಮಾನಂದದಿಂದ ತುಂಬಿ ತೂಗಾಡುವ ನನ್ನ ತಲೆಯನ್ನು ಅವನ ಪಾದಗಳಲ್ಲಿ ಎರಗುವಂತೆ ನಾನು ಮಾಡುವುದು ಎಂದಿಗೋ ಎಂದು ಹಂಬಲಿಸುತ್ತಾರೆ ಕುಲಶೇಖರರು.

೬.ಅಳಿಮಲರ್ ಮೇಲಯನರನಿನ್ದಿರನೋಡು

ಏನೈಯಮರರ್ಹಳ್ ತಙ್ಗುೞುವುಮರನ್ ಪೈಯರುಮ್ ಮಟ್ರುಮ್

ತೆಳಿಮದಿಶೇರ್ ಮುನಿವರ್ ಹಳ್ ತಮ್ ಕುೞುವುಮುನ್ದಿ

ತ್ತಿಶೈತಿಶೈಯಿಲ್ ಮಲರ್ ತೂವಿಚ್ಚೆನ್ಱು ಶೇರುಮ್

ಕಳಿಮಲರ್ ಶೇರ್ ಪೊೞಿಲರಙ್ಗತ್ತುರಗಮೇಱಿ

ಕ್ಕಣ್ ವಳರುಮ್ ಕಡಲ್ ವಣ್ಣರ್ ಕಮಲಕ್ಕಣ್ಣುಮ್

ಒಳಿಮದಿಶೇರ್ ತಿರುಮುಹಮುಮ್ ಕಣ್ಡುಕೊಣ್ಡು

ಎನ್ನುಳ್ಳಮಿಹವೆನ್ಱು ಕೊಲೋ ವುರುಹುನಾಳೇ

೧೩

ಅಳಿ=ದುಂಬಿಗಳು ಸೇರುವ, ಮಲರ್=ಹೂವಿನ,ಮೇಲ್=ಮೇಲೆ ಹುಟ್ಟಿದ, ಅಯನ್=ಬ್ರಹ್ಮನೂ, ಅರನ್=ಹರನೂ, ಇನ್ದಿರನೋಡು=ಇಂದ್ರನೊಡನೆ, ಏನೈ=ಉಳಿದ, ಅಮರರ್ಹಳ್ ತಮ್=ದೇವತೆಗಳೂ, ಕುೞುವುಮ್=ಸಮೂಹವೂ, ಅರಮ್ಬೈಯರುಮ್=ರಂಭೆ ಮೊದಲಾದವರೂ, ಮಟ್ರುಮ್=ಉಳಿದ, ತೆಳಿ=ಪರಿಶುದ್ಧವಾದ\(ತಿಳಿಯಾದ\) ಮದಿ=ಜ್ಞಾನವನ್ನು, ಶೇರ್=ಉಳ್ಳ, ಮುನಿವರ್ಹಳ್ ತಮ್=ಮಹರ್ಷಿಗಳ, ಕುೞುವುಮ್=ಸಮೂಹವೂ, ಉನ್ದಿ=ಒಟ್ಟಾಗಿ, ತಿಶೈತಿಶೈಯಿಲ್=ಎಲ್ಲ ದಿಕ್ಕುಗಳಲ್ಲಿಯೂ, ಮಲರ್=ಹೂಗಳನ್ನು, ತೂವಿ=ತೂರಿಡುತ್ತಾ, ಶೆನ್ಱು ಶೇರುಮ್=ಬಂದುಸೇರುವ ಸ್ಥಳವಾದ , ಕಳಿ ಮಲರ್=ಜೇನುತುಂಬಿದ ಹೂಗಳುಳ್ಳ, ಪೊೞಿಲ್=ಲತಾಗೃಹಗಳುಮ್ ತೋಪುಗಳು ಇರುವ, ಅರಙ್ಗತ್ತು=ಶ್ರೀರಂಗದ ದೇವಾಲಯದಲ್ಲಿ, ಉರಹಮ್=ಸರ್ಪವನ್ನು, ಏಱಿ=ಏರಿ, ಕಣ್ ವಳರುಮ್=ಪವಡಿಸುವ, ಕಡಲ್ ವಣ್ಣರ್=ಕಡಲಬಣ್ಣದವನನ್ನು, ಕಮಲಮ್=ಕಮಲದಂಥ, ಕಣ್ಣುಮ್=ಕಣ್ಣುಗಳುಳ್ಳವನನ್ನು, ಒಳಿ=ತೇಜಸ್ಸನ್ನುಳ್ಳ, ಮದಿ=ಚಂದ್ರನ, ಶೇರ್=ಹಾಗೆ, ತಿರುಮುಖಮುಮ್=ಪವಿತ್ರವಾದ ಮುಖವನ್ನುಳ್ಳವನನ್ನು, ಕಣ್ಡುಕೊಣ್ಡು=ಕಂಡುಕೊಂಡು, ಎನ್=ನನ್ನ, ಉಳ್ಳಮ್=ಮನಸ್ಸು, ಮಿಹ=ಬಹಳವಾಗಿ, ಉರುಹುಮ್=ಕರಗಿ ಹೋಗುವುದು, ಎನ್ಱುಕೊಲೋ=ಎಂದಿಗೋ?

ದುಂಬಿಗಳು ಸೇರುವ ಹೂವಿನ ಮೇಲೆ ಹುಟ್ಟಿದ ಬ್ರಹ್ಮನೂ, ಹರನೂ, ಇಂದ್ರನೊಡನೆ ಉಳಿದ ದೇವತೆಗಳ ಸಮೂಹವೂ, ರಂಭೆ ಮೊದಲಾದವರೂ ಉಳಿದ ತಿಳಿಯಾದ ಜ್ಞಾನವನ್ನುಳ್ಳ ಮಹರ್ಷಿಗಳ ಸಮೂಹವೂ ಒಟ್ಟಾಗಿ ಎಲ್ಲ ದಿಕ್ಕುಗಳಿಂದಲೂ ಹೂಗಳನ್ನು ತೂರಿಡುತ್ತಾ ಬಂದುಸೇರುವ ಸ್ಥಳವಾದ ಜೇನು ಸುರಿಸುವ ಹೂಗಳುಳ್ಳ ಲತಾಗೃಹಗಳು ತೋಪುಗಳುಳ್ಳ ಶ್ರೀರಂಗದ ದೇವಾಲಯದಲ್ಲಿ ಸರ್ಪವನ್ನೇರಿ ಪವಡಿಸಿರುವ ಕಡಲಬಣ್ಣದವನ ಕಮಲದಂಥ ಕಣ್ಣುಗಳುಳ್ಳವನನ್ನು ಪೂರ್ಣಚಂದ್ರನ ಹಾಗೆ ತೇಜಸ್ಸಿನ ದಿವ್ಯಮುಖವುಳ್ಳವನನ್ನು ಕಂಡುಕೊಂಡು ನನ್ನ ಮನಸ್ಸು ಬಹಳವಾಗಿ ಕರಗಿಹೋಗುವುದು ಎಂದಿಗೋ?\(೬\)

ಈ ಪಾಶುರದಲ್ಲಿ ಶ್ರೀರಂಗದ ದೇವಾಲಯದ ವೈಶಿಷ್ಟ್ಯದ ವಿವರಣೆ ಬರುತ್ತದೆ. ಭಗವಂತನ ನಾಭಿಕಮಲದಲ್ಲಿ ಹುಟ್ಟಿದ ಚತುರ್ಮುಖಬ್ರಹ್ಮನೂ, ಪರಶಿವನೂ ದೇವೇಂದ್ರನೂ, ಮಿಕ್ಕ ಎಲ್ಲ ದೇವತೆಗಳೂ, ತಿಳಿಯಾದ ಜ್ಞಾನವನ್ನುಳ್ಳ ಮಹರ್ಷಿಗಳ ಸಮೂಹವೂ, ರಂಭೆಯೇ ಮೊದಲಾದ ಅಪ್ಸರೆಯರ ಸಮೂಹವೂ-ಎಲ್ಲರೂ ಒಟ್ಟಾಗಿ ಕಲೆತು, ಎಲ್ಲ ದಿಕ್ಕುಗಳಿಂದಲೂ ಪುಷ್ಪಾಂಜಲಿಗಳನ್ನು ಎರಚುತ್ತಾ ಬಂದುಸೇರುವ ಸ್ಥಳವೇ ಶ್ರೀರಂಗದ ದೇವಾಲಯ. ಅಲ್ಲಿ ಶ್ರೀರಂಗನಾಥನು ಶೇಷಶಾಯಿಯಾಗಿ ಪವಡಿಸಿದ್ದಾನೆ. ಅವನು ದಿವ್ಯಸುಂದರವಾದ ದೇಹಕಾಂತಿಯುಳ್ಳವನು.ಕಡಲಬಣ್ಣವೇ ಅವನ ಬಣ್ಣ. ಅವನ ಕಣ್ಣುಗಳು ಕೆಂದಾವರೆಯ ಎಸಳಿನಂತೆ ಸುಂದರವಾಗಿ, ವಿಶಾಲವಾಗಿ, ಆಕರ್ಷಕವಾಗಿವೆ. ಅವನ ಮುಖದಲ್ಲಿ ದಿವ್ಯತೇಜಸ್ಸು\! ಅದು ಪೂರ್ಣಚಂದ್ರನ ತೇಜಸ್ಸಿಗಿಂತಲೂ ಮಿಗಿಲಾಗಿದೆ.

“ಈ ಬಗೆಯ ದಿವ್ಯಸ್ವರೂಪನಾದ ಭಗವಂತನನ್ನು \(ಶ್ರೀರಂಗನಾಥನನ್ನು\) ನೋಡಿ, ಕಂಡುಕೊಂಡು, ಅದರಿಂದ ನನ್ನ ಮನಸ್ಸು ಭಕ್ತಿಯ ಅತಿಶಯದಿಂದಲೂ

೧೪

ಆದರ ಮತ್ತು ಆನಂದಗಳ ಅತಿರೇಕದಿಂದಲೂ ಕರಗಿಹೋಗುವುದು ಖಂಡಿತ ಅಂಥ ಸುಸಮಯ ನನಗೆ ಎಂದಿಗೆ ಬರುವುದೋ?”-ಹೀಗಿದೆ ಕುಲಶೇಖರರ ಹಂಬಲ.

೭.ಮಱನ್ದಿಹೞುಮ್ ಮನಮೊೞಿತ್ತು ವಂಜಮಾಟ್ರಿ

ವಣ್ ಪುಲನ್ ಹಳಡಕ್ಕಿಯಿಡರ್ ಪ್ಪಾರತ್ತುನ್ಬಮ್ ತುಱನ್ದು

ಇರುಮುಪ್ಪೊೞುದೇತ್ತಿಯೆಲ್ಲೈಯಿಲ್ಲಾತ್ತೊನ್ನೆಱಿಕ್ಕಣ್

ನಿಲೈನಿನ್ಱ ತೊಣ್ಡರಾನ

ಅಱನ್ದಿಹೞುಮ್ ಮನತ್ತವರ್ ತಮ್ ಕದಿಯೈಪ್ಪೊನ್ನಿ

ಅಣಿಯರಙ್ಗತ್ತರವಣೈಯಿಲ್ ಪಳ್ಳಿಕೊಳ್ಳುಮ್

ನಿಱನ್ದಿಹೞುಮ್ ಮಾಯೋಣೈಕ್ಕಣ್ಡೆನ್ ಕಣ್ ಹಳ್

ನೀರ್ ಮಲ್ ಹ ವೆನ್ಱು ಕೊಲೋ ನಿಱ್ ಕುನಾಳೇ

ಮಱಮ್=ಪರಾಕ್ರಮವನ್ನು, ತಿಹೞುಮ್=ಬೆಳಗಿಸುವ, ಮನಮ್=ಮನಸ್ಸನ್ನು, ಒೞಿತ್ತು=ನಾಶಪಡಿಸಿ, ವಂಜಮ್=ವಂಚನೆಯನ್ನು, ಮಾಟ್ರಿ=ನೀಗಿಸಿ, ವಲ್=ಬಲಿಷ್ಠವಾದ, ಪುಲನ್ ಹಳ್=ಇಂದ್ರಿಯಗಳನ್ನು, ಅಡಕ್ಕಿ=ಅಡಗಿಸಿ, ಇಡರ್=ಕಷ್ಟಗಳ, ಪಾರಮ್=ಹೊರೆಯಾದ, ತುನ್ಬಮ್=ದುಃಖಗಳನ್ನು, ತುಱನ್ದು=ತೊರೆದು, ಇರುಮುಪ್ಪೊೞುದು=ಎರಡುಮೂರು ಕಾಲಗಳಲ್ಲಿ, \(ಐದು ವೇಳೆಗಳಲ್ಲಿ\), ಏತ್ತಿ=ಸ್ತುತಿಸಿ, ಎಲ್ಲೈಯಿಲ್ಲಾ=ಮಿತಿಯಿಲ್ಲದ, ತೊಲ್=ಪುರಾತನವಾದ, ನೆಱಿಕ್ಕಣ್=ಆಚಾರ ಮಾರ್ಗದಲ್ಲಿ, ನಿಲೈ=ಸ್ಥಿರವಾಗಿ, ನಿನ್ಱ=ನಿಂತಿರುವ, ತೊಣ್ಡರ್ ಆನ=ದಾಸರಾದ, ಅಱಮ್=ಧರ್ಮವನ್ನು, ತಿಹೞುಮ್=ಬೆಳಗಿಸುವ, ಮನತ್ತವರ್ ತಮ್=ಮನಸ್ಸುಳ್ಳವರು, ಗತಿಯೈ=ತಮಗೆ ದಿಕ್ಕಾದ\(ಗತಿಯೆನಿಸಿದ\), ಪೊನ್ನಿ=ಕಾವೇರಿಯಿಂದ ಅಲಂಕೃತವಾದ, ಅಣಿ=ಸುಂದರವಾದ, ಅರಙ್ಗತ್ತು=ಶ್ರೀರಂಗದ ದೇವಾಲಯದ, ಅರವು ಅಣಿಅಯಿಲ್=ಸರ್ಪಶಯನದಲ್ಲಿ, ಪಳ್ಳಿಕೊಳ್ಳುಮ್=ಪವಡಿಸುವ, ನಿಱಮ್=ಸೊಬಗಿನ ಬಣ್ಣವನ್ನು, ತಿಹೞುಮ್=ಬೆಳಗಿಸುವ, ಮಾಯೋನೈ=ವಿಸ್ಮಯಕಾರಿಯನ್ನು, ಎನ್=ನನ್ನ, ಕಣ್ ಹಳ್=ಕಣ್ಣುಗಳು, ಕಣ್ಡು=ನೋಡಿ, ನೀರ್=ಕಣ್ಣೀರು, ಮಲ್ ಹು=ತುಂಬಿ, ನಿಱ್ ಕುಮ್=ನಿಲ್ಲುವಂಥ, ನಾಳ್=ಕಾಲವು, ಎನ್ಱುಕೊಲೋ=ಎಂದಿಗೋ?

ಪರಾಕ್ರಮವನ್ನು ಬೆಳಗಿಸುವ ಮನಸ್ಸನ್ನು ನಾಶಪಡಿಸಿ ವಂಚನೆಯನ್ನು ನೀಗಿಸಿ, ಬಲಿಷ್ಠವಾದ ಇಂದ್ರಿಯಗಳನ್ನು ಅಡಗಿಸಿ, ಕಷ್ಟಗಳ ಹೊರೆಯಾದ ದುಃಖಗಳನ್ನು ತೊರೆದು, ಐದು ವೇಳೆಗಳಲ್ಲಿ ಸ್ತೋತ್ರಮಾಡಿ, ಮಿತಿಯಿಲ್ಲದ ಪುರಾತನವಾದ ಆಚಾರಮಾರ್ಗದಲ್ಲಿ ಸ್ಥಿರವಾಗಿ ನಿಂತಿರುವ ಕಿಂಕರರಾದ ಧರ್ಮವನ್ನು ಬೆಳಗಿಸುವ ಮನಸ್ಸುಳ್ಳವರು ತಮಗೆ ಗತಿಯಾದ ಕಾವೇರಿಯಿಂದ ಅಲಂಕೃತವಾದ ಸುಂದರವಾದ ಶ್ರೀರಂಗದ ದೇವಾಲಯದಲ್ಲಿ ಶೇಷಶಯನದಲ್ಲಿ ಪವಡಿಸಿರುವ ಸೊಬಗಿನ ಬಣ್ಣವನ್ನು ಬೆಳಗಿಸುವ

೧೫

ವಿಸ್ಮಯಕಾರಿಯನ್ನು ನನ್ನ ಕಣ್ಣುಗಳು ಕಂಡು ಅವುಗಳಲ್ಲಿ ಕನ್ಣೀರು ತುಂಬಿ ನಿಲ್ಲುವಂಥ ಕಾಲವು ಎಂದಿಗೋ?\(೭\)

ಈ ಪಾಶುರದಲ್ಲಿ ಭಾಗವತನ ಲಕ್ಷಣಗಳನ್ನು ವಿವರಿಸಲಾಗಿದೆ. ಭಾಗವತನು ಭಗವಂತನ ಭಕ್ತ;ದಾಸ;ಕಿಂಕರ. ಭಗವಂತನ ಸೇವೆಯೊಂದೇ ಅವನಿಗೆ ಕೆಲಸ. ಅವನು ಅಹಂಕಾರ ಮಮಕಾರಗಳನ್ನು ನಿರ್ಮೂಲಮಾಡಿರುವನು. ಆ ಲಕ್ಷಣಗಳನ್ನು ಯಾವ ಬಗೆಯಲ್ಲೂ ತೋರ್ಪಡಿಸುವುದಿಲ್ಲ. ಅವನು ಸಾತ್ವಿಕ ಶಿರೋಮಣಿ. ಶುದ್ಧನು. ಸತ್ಯವಾದಿ. ಕಪಟವನ್ನರಿಯದವನು. ವಂಚನೆ ಮೊದಲಾದ ದುರ್ಗುಣಗಳನ್ನು ನೀಗಿಸಿರುವವನು. ಅವನು ಇಂದ್ರಿಯಗಳ ಪ್ರಚೋದನೆಗೆ ಒಳಗಾಗುವುದಿಲ್ಲ. ಅವುಗಳನ್ನು ಅಡಗಿಸಿ ತನ್ನ ಅಧೀನದಲ್ಲಿಟ್ಟಿರುವನು. ಮಾನವ ಸಾಮಾನ್ಯವಾದ ಕಷ್ಟಗಳು, ದುಃಖಗಳು, ಸಂಕಟಗಳು ಅವನಿಗೆ ಬಂದೊದಗುವುವು. ಆದರೂ ಸಹ, ಅವುಗಳನ್ನು ಅನುಭವಿಸುತ್ತಾ. ಅವುಗಳೀಗೆ ಅಂಟಿಕೊಳ್ಳದಂತೆ ಅವುಗಳಿಂದ ಕುಗ್ಗದೆ, ಅವುಗಳ ಆಗುಹೋಗುಗಳನ್ನು ಭಗವಂತನಿಗೆ ಬಿಟ್ಟುಕೊಟ್ಟು ಜೀವನ ನಡಸುವನು. ಹಗಲನ್ನು ಸ್ವಲ್ಪವೂ ಪೋಲುಮಾಡದೆ, ಅದನ್ನು ಐಸದು ವೇಳೆಗಳಾಗಿ ವಿಂಗಡಿಸಿಕೊಂಡು, ಒಂದೊಂದರಲ್ಲಿಯೂ ಉಚಿತಕರ್ಮಗಳನ್ನೇ ಮಾಡುತ್ತಾ ಭಗವಂತನ ಸೇವೆಯಲ್ಲಿ ನಿರತನಾಗಿರುವನು. ಹೀಗೆ ಕಾಲವನ್ನು ಸದ್ವಿನಿಯೋಗ ಮಾಡುವನು. ಅನಾದಿಯಾಗಿ ಬಂದಿರುವ ಆಚಾರವನ್ನು ಸ್ವಲ್ಪವೂ ಬಿಟ್ಟುಕೊಡದೆ ಅನುಷ್ಠಾನದಲ್ಲಿಟ್ಟುಕೊಂಡಿರುವನು. ಧರ್ಮಪಥದಲ್ಲಿಯೇ ತಪ್ಪದೆ ನಡೆಯುವನು. ಹೀಗೆ, ಸಂಸಾರಿಯಗಿದ್ದರೂ, ಭೂಲೋಕದಲ್ಲಿ ಮಾನವ ಜೀವನ ನಡಸುತ್ತಿದ್ದರೂ, ಅದಕ್ಕೆ ಅಂಟದ ಜೀವನವನ್ನು ನಡಸುತ್ತಾ, ಭಗವಂತನನ್ನೇ ಅನನ್ಯವಾಗಿ ನಂಬಿ, ಅವನೇ ಗತಿಯೆಂದು ಅವನ ಸೇವೆಯಲ್ಲಿ ನಿರತ್ಯನಾಗಿರುವವನು ಭಾಗವತ.

ಶ್ರೀರಂಗದ ದೇವಾಲಯ ಉಭಯ ಕಾವೇರಿಗಳಿಂದ ಅಲಂಕೃತವಾಗಿದೆ. ಅದರಲ್ಲಿ ಶ್ರೀರಂಗನಾಥನು ಶೇಷಶಾಯಿಯಾಗಿ ಪವಡಿಸಿದ್ದಾನೆ. ಅವನ ದೇಹಕಾಂತಿ ಅವನ ಸೊಬಗನ್ನು ಹೆಚ್ಚಿಸುತ್ತದೆ. ಆಕರ್ಷಕವಾದ ಅವನ ಸುಂದರಸ್ವರೂಪವನ್ನೂ, ವಿಸ್ಮಯಕಾರಕ ಸ್ವಭಾವವನ್ನೂ ಕಂಡ ಕೂಡಲೇ ಭಕ್ತನ ಕಣ್ಣಿನಲ್ಲಿ ಆನಂದಬಾಷ್ಪವು ಉಕ್ಕಿಬರುತ್ತದೆ. ಅದು ಕಣ್ಣತುಂಬ ತುಂಬಿಕೊಂಡು ನಿಂತಿರುವುದು. ಆಗ ಅವನಿಗೆ ಹೇಳಲಸಾಧ್ಯವಾದ ಭಾವನೆಯುಂಟಾಗಿ ಅವನು ಮೈಮರೆಯುತ್ತಾನೆ. “ನನಗೆ ಅಂಥ ಸುಸಮಯ ಯಾವಾಗ ಬರುವುದೋ”ಎಂದು ಕುಲಶೇಖರನು ಹಂಬಲಿಸುತ್ತಾರೆ.

“ಎರಡು ಮೂರು ವೇಳೆಗಳು”- ಎಂಬುದನ್ನು “ಎರಡು ವೇಳೆ ಮತ್ತು ಮೂರು ವೇಳೆ”ಎಂದು ಅರ್ಥ ಮಾಡುತ್ತಾರೆ. ಮೂರು ವೇಳೆ ಎಂಬುದು ಮೂರು ಸಂಧ್ಯೆಗಳು: ಉದಯ ಸಂಧ್ಯೆ\(ಸೂರ್ಯೋದಯ ಕಾಲ\), ಮಧ್ಯಸಂಧ್ಯೆ \(ಮಧ್ಯಾಹ್ನ\) ಅಸ್ತಸಂಧ್ಯೆ ಅಥವಾ ಸಾಯಂ ಸಂಧ್ಯೆ\(ಸೂರ್ಯ ಮುಳುಗುವ ಕಾಲ\) ಈ ಕಾಲದಲ್ಲಿ ಸಂಧ್ಯಾವಂದನಾದಿ ಆಹ್ನೀಕಗಳನ್ನು ಜಪತಪಾದಿಗಳನ್ನು ನಡಸುವುದು. ಉಳಿದ “ಎರಡು ವೇಳೆಗಳು”ಎಂದರೆ ಉದಯಕ್ಕೂ ಮಧ್ಯಾಹ್ನಕ್ಕೂ ನಡುವಣ ಕಾಲವಾದ “ಪೂರ್ವಾಹ್ನ” ಮತ್ತು ಸಾಯಂ ಸಂಧ್ಯೆಗಳ ನಡುವಣ ಕಾಲ “ಅಪರಾಹ್ನ”. ಈ ಎರಡು ವೇಳೆಗಳಲ್ಲಿ ಭಗವದಾರಾಧನ ಅಥವಾ ಅಭಿಗಮನವನ್ನೂ ವೇದಶಾಸ್ತ್ರಾದಿಗ್ರಂಥಗಳ ಅಧ್ಯಯನವನ್ನೂ ಅಧ್ಯಾಪನವನ್ನೂ ನಡಸುವುದು. ಹೀಗೆ, ಇಡಿಯ ದಿನವೆಲ್ಲಾ ಭಗವಚ್ಚಿಂತನೆಯಲ್ಲಿಯೇ ಕಾಲ ಕಳೆಯುವುದು-ಕಾಲವನ್ನು ಸದ್ವಿನಿಯೋಗ ಮಾಡುವುದು.

೧೬

೮.ಕೋಲಾರ್ ನ್ದ ನೆಡುಂಜಾರ್ಙ್ಗಮ್ ಕೂನಱ್ ಶಙ್ಗಮ್

ಕೊಲೈಯಾೞಿಕೊಡುತ್ತಣ್ಡು ಕೊಟ್ರವೊಳ್ ವಾಳ್

ಕಾಲಾರ್ ನ್ದ ಕತಿಕ್ಕರುಡುಮ್ 

ಪಱವೈಯಿವೈಯನೈತ್ತುಮ್ ಪುಱಂಜೂೞ್ ಕಾಪ್ಪ

ಶೇಲಾರ್ ನ್ದನೆಡುಙ್ಗಱನಿ ಶೋಲೈಶೂೞ್ ನ್ದ

ತಿರುವರಙ್ಗತ್ತರವಣೈಯಿಲ್ ಪಳ್ಳಿಕೊಳ್ಳುಮ್

ಮಾಲೋನೈಕ್ಕಣ್ಡಿನ್ಬಕ್ಕಲವಿಯೆಯ್ದಿ

ವಳ್ ವಿನೈಯೇನೆನ್ಱು ಕೊಲೋ ವಾೞುನಾಳೇ

ಕೋಲ್ =ಬಾಣದಿಂದ, ಆರ್ ನ್ದ-ಕೂಡಿದ, ನೆಡು=ದೊಡ್ಡದಾದ, ಶಾರ್ಙ್ಗಮ್=ಶಾರ್ಙ್ಗವೆಂಭ ಧನುಸ್ಸೂ, ಕೂನ್=ಬಳೆಬಳೆಯಾಗಿ ಸುತ್ತಿಕೊಂಡಿರುವ, ನಲ್=ಒಳ್ಳೆಯ, ಶಙ್ಗಮ್-ಶಂಖವೂ, ಕೊಲೈ=ಕೊಲೆ ಮಾಡಬಲ್ಲ\(ಕ್ರೂರವಾದ\)ಆೞಿ=ಚಕ್ರವೂ, ಕೊಡು=ಕ್ರೂರವಾದ, ತಣ್ಡು=ಗದೆಯೂ, ಕೊಟ್ರಮ್=ಜಯಗಳಿಸುವ, ಒಳ್=ಹೊಳೆಯುವ, ವಾಳ್=-ಖಡ್ಗವೂ, ಕಾಲ್=ಹಾರುವಿಕೆಯಿಂದ \(ವೇಗವಾಗಿ ಸಂಚಾರ ಮಾಡುವುದರಿಂದ\), ಆರ್ ನ್ದ=ಕೂಡಿದ, ಕತಿ=ಚಲನೆಯ, ಕರುಡನ್=ಗರುಡನು, ಎನ್ನುಮ್=ಎಂಬ, ಕಡುಮ್=ದೊಡ್ಡದಾ, ವೆನ್ಱಿ=ಜಯಶೀಲನಾದ, ಪಱವೈ=ಪಕ್ಷಿಯೂ, ಇವೈ=ಇವು, ಅನೈತ್ತುಮ್=ಎಲ್ಲವೂ, ಪುಱಮ್=ಎಲ್ಲ ಕಡೆಗಳಲ್ಲಿಯೂ, ಶೂೞ್=ಆವರಿಸಿಕೊಂಡು, ಕಾಪ್ಪ=ಕಾವಲಾಗಿರುವ, ಶೇಲ್=ಮೀನುಗಳು, ಆರ್ ನ್ದ=ತುಂಬಿದ, ನೆಡು=ದೊಡ್ಡದೊಡ್ಡ, ಕೞನಿ=ಗದ್ದೆಗಳಿಂದಲೂ, ಶೋಲೈ=ತೋಪುಗಳಿಂದಲೂ, ಶೂೞ್ ನ್ದ=ಸುತ್ತುವರಿದಿರುವ, ತಿರು=ಪವಿತ್ರವಾದ, ಅರಙ್ಗತ್ತು=ಶ್ರೀರಂಗದ ದೇವಾಲಯದ, ಅರವು ಅಣೈಯಿಲ್=ಶೇಷಶಯನದಲ್ಲಿ, ಪಳ್ಳಿಕೊಳ್ಳುಮ್=ಪವಡಿಸುವ, ಮಾಲೋನೈ=ಸರ್ವೇಶ್ವರನನ್ನು, ಕಣ್ಡು=ನೋಡಿ,ಇನ್ಬಮ್=ಆನಂದವು, ಕಲವಿ= ಕಲೆತು, ವಲ್=ಬಹಳ ಜೆಟ್ಟ, ವಿನೈಯಾನೈ=ಕೆಲಸಳವನು, ವಾೞುನಾಳ್=ಬಾಳುವ ಕಾಲ, ಎನ್ಱುಕೊಲೋ=ಎಂದಿಗೋ?

ಬಾಣದಿಂದ ಕೂಡಿದ ದೊಡ್ಡದಾದ ಶಾರ್ಙ್ಗಧನುಸ್ಸೂ, ಬಳೆಬಳೆಯಾಗಿ ಸುತ್ತಿಕೊಂಡಿರುವ ಒಳ್ಳೆಯ ಶಂಖವೂ\(ಶತ್ರುಗಳನ್ನು\)ಕೊಲೆ ಮಾಡಬಲ್ಲ ಚಕ್ರವೂ, ಕ್ರೂರವಾದ ಗದೆಯೂ, ಜಯಗಳಿಸುವ ಹೊಳೆಯುವ ಖಡ್ಗವೂ, ಹಾರುವಿಕೆಯಿಂದ ಕೂಡಿದ ವೇಗವಾದ ಚಲನೆಯ ಗರುಡನೆನ್ನುವ ದೊಡ್ಡ ಪಕ್ಷಿಯೂ-ಇವೆಲ್ಲವೂ ಕೂಡಿಕೊಂಡು ಎಲ್ಲಾ ಕಡೆಗಳಲ್ಲೂ ಕಾವಲಾಗಿರುವ, ಮೀನುಗಳು ತುಂಬಿದ ವಿಶಾಲವಾದ ಗದ್ದೆಗಳಿಂದಲೂ ತೋಪುಗಳಿಂದಲೂ ಸುತ್ತುವರಿದಿರುವ ಪವಿತ್ರವಾದ ಶ್ರೀರಂಗದ ದೇವಾಲಯದ ಶೇಷಶಯನದಲ್ಲಿ ಪವಡಿಸಿರುವ ಸರ್ವೇಶ್ವರನನ್ನು ಬಹಳ ಕೆಟ್ಟ ಕೆಲಸಗಳನ್ನು ಮಾಡಿದ

೧೭

\(ಕಡು ಪಾಪಿಯಾದ\) ನಾನು, ನೋಡಿ ಆನಂದದಿಂದ ಕಲೆತು ಬಾಳುವ ಕಾಲ ಎಂದಿಗೋ?\(೮\)

ಸುಂದರವಾದ ಪ್ರಕೃತಿಯ ನಡುವೆ ಶ್ರೀರಂಗದ ಪವಿತ್ರ ದೇವಾಲಯವಿದೆ. ಅಲ್ಲಿ ಭಗವಂತನು ತನ್ನ ಪರಿವಾರಸಮೇತನಾಗಿ ನೆಲಸಿದ್ದಾನೆ. ಅಲ್ಲದೆ, ಅವನು ಶೇಷಶಯನದಲ್ಲಿ ಪವಡಿಸಿದ್ದಾನೆ. ಪರಿವಾರದವರಾದರೋ ಅವನನ್ನು ಎಲ್ಲ ಕಡೆಗಳಿಂದಲೂ ಎಡೆಬಿಡದೆ ನೋಡಿಕೊಳ್ಳುತ್ತಾರೆ. ಭಗವಂತನ ಆಪ್ತರಾಗಿ, ನಿಕಟವರ್ತಿಗಳಾಗಿ, ಮೈಗಾವಲು ನಡಸುವವರಾಗಿ ಸದಾ ಭಗವಂತನೊಂದಿಗೆ ಕಲೆತುಕೊಂಡಿರುವ ಭಾಗ್ಯ ಅವರಿಗೆ ಒದಗಿದೆ.

ಕುಲಶೇಖರರು ಹಂಬಲಿಸುತ್ತಾರೆ:”ನಾನಾದರೀ ಕಡುಪಾಪಿ. ಪರಿವಾರಸಮೇತನಾದ ಆ ಭಗವಂತನನ್ನು ಎಂದಿಗೆ ಕಣ್ಣಾರ ಕಾಣುವ ಭಾಗ್ಯ ಬಂದೀತು? ಎಂದಿಗೆ ನಾನು ಅವನೊಂದಿಗೆ ಕಲೆತುಕೊಂಡೇನು? ಮತ್ತು ಎಂದಿಗೆ ಅವನೊಂದಿಗೆ ಆನಂದದಿಂದ ಕಾಲ ಕಳೆದೇನು?”

ಭಗವಂತನ ಪರಿವಾರ: ಪಂಚಾಯುಧಗಳು;ಅನಂತ, ಗರುಡ, ಆಂಜನೇಯ, ವಿಷ್ವಕ್ಸೇನ; ಮತ್ತು ಲಕ್ಷ್ಮೀದೇವಿ. ಭಗವಂತನಿಗೆ ಶಾರ್ಙ್ಗವೆನ್ನುವುದು ಧನುಸ್ಸು, ಪಾಂಚಜನ್ಯವೆಂಬ ಶಂಖ, ಸುದರ್ಶನವೆಂಬ ಚಕ್ರ, ಕೌಮೋದಕೀ ಎಂಬ ಗದೆ, ಮತ್ತು ನಂದಕ ಎಂಬ ಖಡ್ಗ- ಇವು ಪಂಚಾಯುಧಗಳು. ಅನಂತ ಹಾಸುಗೆ; ಗರುಡ ಆಂಜನೇಯ, ವಿಷ್ವಕ್ಸೇನರು ಸದಾ ಸಿದ್ಧರಾಗಿರುವ ಸೇವಾನಿರತರು. ಲಕ್ಷ್ಮೀದೇವಿ ಭಗವಂತನ ವಕ್ಷಸ್ಥಲವಾಸಿನಿ. ಆಕೆ ದಯಾಸ್ವರೂಪಳು. ಭಕ್ತನನ್ನು ಭಗವಂತನ ಬಳಿಗೆ ಸೇರಿಸುವುದರಲ್ಲಿ ನಿಪುಣೆ. ಆಕೆಯ ದಯೆಯೇ ಅದಕ್ಕೆ ಕಾರಣ.

೯.ತೂರಾದ ಮನಕ್ಕಾದಲ್ ತೊಣ್ಡರ್ ತಙ್ಗಳ್ ಕುೞಾಙ್ಗುೞುಮಿ

ತ್ತಿರುಪ್ಪುಕ್ಕೞ್ ಕಳ್ ಪಲವುಮ್ ಪಾಡಿ

ಆರಾದಮನಕ್ಕಳಿಪ್ಪೋಡೞುದ ಕಣ್ಣೀರ್ ಮೞೈಶೋರ

ನಿನೈನ್ದುರುಹಿಯೇತ್ತಿ, ನಾಳುಮ್

ಶೀರಾರ್ ನ್ದಮುೞ ವೋಶೈಪರವೈಕಾಟ್ಟುಮ್

ತಿರುವರಙ್ಗತ್ತರವಣೈಯಿಲ್ ಪಳ್ಳಿಕೊಳ್ಳುಮ್

ಪೋರಾೞಿಯಮ್ಮಾನೆಕ್ಕಣ್ಡು ತುಳ್ಳಿ

ಪ್ಪೂತಲತ್ತಿಲೆನ್ಱು ಕೊಲೋ ಪುರಳುನಾಳೇ

ತೂರಾದ=ತೃಪ್ತಿಯಾಗದ, ಮನಮ್=ಮನಸ್ಸಿನ, ಕಾದಲ್=ಆಶೆಯನ್ನುಳ್ಳ, ತೊಣ್ಡರ್ ತಙ್ಗಳ್=ಭಕ್ತರುಗಳ\(ದಾಸರು\), ಕುೞಾಮ್=ಕೂಟದಲ್ಲಿ, ಕುೞುಮಿ=ಕೂಡಿಕೊಂಡು, ತಿರು=ಪವಿತ್ರವಾದ,ಪುಹೞ್ ಹಳ್=ಸ್ತೋತ್ರಗಳು, ಪಲವುಮ್=ಹಲವನ್ನು, ಪಾಡಿ=ಹಾಡಿ, ಆರಾದ=ತೃಪ್ತಿಯಾಗದ, ಮನಮ್=ಮನಸ್ಸಿನ, ಕಳಿಪ್ಪೋಡು=ಆನಂದದಿಂದ, ಅೞುದ=ಅತ್ತ, ಕಣ್-ಕಣ್ಣಿನ, ನೀರ್=ನೀರು, ಮೞೈ=ಮಳೆಯಾಗಿ, ಶೋರ=ಸುರಿಯಲು, ನಿನೈನ್ದು=ನೆನೆದು, ಉರುಹಿ=ಕರಗಿ,ಏತ್ತಿ=ಸ್ತೋತ್ರಮಾಡಿ, ನಾಳುಮ್=ಯಾವಾಗಲೂ, ಶೀರ್=ಸೊಬಗಿನಿಂದ, ಆರ್ ನ್ದ=ತುಂಬಿದ, ಮುೞುವು=ಮಂಗಳವಾದ್ಯಗಳ, ಓಶೈ=ಶಬ್ದವು, ಪರವೈ=ಕಡಲನ್ನು, ಕಾಟ್ಟು=ತೋರಿಸುತ್ತ ಇರಲು, 

೧೮

ತಿರು=ಪವಿತ್ರವಾದ,ಅರಙ್ಗತ್ತು=ಶ್ರೀರಂಗದ ದೇವಾಲಯದಲ್ಲಿ, ಅರವು ಅಣೈಯಿಲ್=ಶೇಷಶಯನದಲ್ಲಿ, ಪಳ್ಳಿಕೊಳ್ಳುಮ್=ಪವಡಿಸುವ, ಪೋರ್=ಯುದ್ಧಕ್ಕೆ ಸಿದ್ಧವಾಗಿರುವ, ಆೞಿ=ಚಕ್ರಾಯುಧವನ್ನುಳ್ಳ, ಅಮ್ಮಾನೈ-ಸ್ವಾಮಿಯನ್ನು, ಕಣ್ಡು=ಕಮ್ಡು, ತುಳ್ಳಿ=ಉತ್ಸಾಹಗೊಂಡು, ಪೂತಲತ್ತಿಲ್=ನೆಲದ ಮೇಲೆ, ಪುರಳು ನಾಳ್=ಹೊರಳಾಡುವ ಸಮಯವು, ಎನ್ಱುಕೊಲೋ=ಎಂದಿಗೋ?

ತೃಪ್ತಿಯಾಗದ ಮನಸ್ಸಿನ ಆಶೆಯನ್ನುಳ್ಳ ಭಕ್ತರುಗಳ ಕೂಟದಲ್ಲಿ ಕೂಡಿಕೊಂಡು ಪವಿತ್ರವಾದ ಹಲವಾರು ಸ್ತೋತ್ರಗಳನ್ನು ಹಾಡಿ, ತೃಪ್ತಿಯಾಗದ ಮನಸ್ಸಿನ ಆನಂದದಿಂದ ಅತ್ತ ಕಣ್ಣೀರು ಮಳೆಯಂತೆ ಸುರಿಯಲು, ಮನಸ್ಸು ಕರಗಿ ಸ್ತೋತ್ರಮಾಡುತ್ತಾ ಯಾವಾಗಲೂ ಸೊಬಗಿನಿಂದ ಕೂಡಿದ ಮಂಗಳವಾದ್ಯಗಳ ಘೋಷವು ಸಮುದ್ರದದಲ್ಲಿ ಪವಡಿಸುವ ಯುದ್ಧಕ್ಕೆ ಸಜ್ಜಾಗಿರುವ ಚಕ್ರಾಯುಧವನ್ನುಳ್ಳ, ಸ್ವಾಮಿಯನ್ನು ಕಮ್ಡು, ಉತ್ಸಾಹದಿಂದ\(ಮನವುಬ್ಬಿ\) ನೆಲದ ಮೇಲೆ ಹೊರಳಾಡುವ ಕಾಲವು ಎಂದಿಗೋ?\(೯\)

ಕುಲಶೇಖರರು ಹಂಬಲಿಸುತ್ತಾರೆ: ಭಗವಂತನಲ್ಲಿ ನಾನಾರೀತಿಯಲ್ಲಿ ಭಕ್ತಿಮಾಡುವವರು ಭಕ್ತರು. ಅವರಿಗೆ ಭಕ್ತಿಯ ಕಾರ್ಯಗಳಲ್ಲಿರುವ ಆಶೆಗೆ ಮಿತಿಯೇ ಇಲ್ಲ. ಭಗವಂತನನ್ನು ಹೊಗಳಿ ಹಾಡುವುದರಲ್ಲಿ ಅವರಿಗೆ ತೃಪ್ತಿಯಿಲ್ಲ. ಅಂಥ ಭಕ್ತರ ಕೂಟದಲ್ಲಿ ತಾನೂ ಕೂಡಿಕೊಂಡು ಮೈಮರೆತು ಆನಂದದಿಂದ ಹಾಡುತ್ತಿರುವಾಗ, ಇತರ ಭಕ್ತರಿಗೆ ಅನುಭವವಾಗುವಂತೆ, ತಾನೂ ಆನಂದಬಾಷ್ಪವನ್ನು ಸುರಿಸಬೇಕು. ಅದು ಮಳೆಯಂತೆ ಧಾರಾಕಾರವಾಗಿ ಹರಿದುಬರುತ್ತಿರಬೇಕು. ಅದರಿಂದ\(ಭಾವನೆಯ ಅತಿರೇಕದಿಂದ\) ತನ್ನ ಮನಸ್ಸು ಕರಗಿಹೋಗಬೇಕು. ಅಂಥ ಪರಿಸ್ಥಿತಿಯಲ್ಲಿ ಸೊಬಗಿನಿಂದ ಕೂಡಿದ ಪವಿತ್ರವಾದ ಶ್ರೀರಂಗದ ದೇವಾಲಯದಲ್ಲಿ ಶೇಷಶಯನದಲ್ಲಿ ಪವಡಿಸಿರುವ, ಪಂಚಾಯುಧಗಳಿಂದ ಸಜ್ಜಾಗಿರುವ, ಭಗವಂತನನ್ನು ದರ್ಶನ ಮಾಡಿದ ಕೂಡಲೇ, ತನ್ನ ಮನವುಬ್ಬಿ ಭಕ್ತಿಯ ಪಾರವಶ್ಯದಿಂದ ನೆಲದ ಮೇಲೆ ಬಿದ್ದು ಹೊರಳಾಡಿ ಆನಂದಿಸಿ ಭಕ್ತಿಯ ಅತಿರೇಕವನ್ನು ತೋರಿಸುವ ಕಾಲ ನನಗೆ ಎಂದಿಗೆ ಲಭಿಸುವುದೋ?

೧೦.ವನ್ ಪೆರುವಾನಹಮುಯ್ಯವ ಮರರುಯ್ಯ ಮಣ್ಣುಯ್ಯ

ಮಣ್ಣುಲಹಿಲ್ ಮನಿಶರುಯ್ಯ

ತುನ್ಬಮಿಹುದುಯರ ಕಲವಯರ್ ವೊನ್ಱಿಲ್ಲಾಚ್ಚುಕಮ್ ವಳರ

ಅಹಮುಹಿೞುನ್ ತೊಣ್ಡರ್ ವಾೞ

ಅನ್ಬೊಡು ತೆನ್ದಿಶೈ ನೋಕ್ಕಿಪ್ಪಳ್ಳಿಕೊಳ್ಳುಮ್

ಅಣಿಯರಙ್ಗನ್ ತಿರುಮುಟ್ರತ್ತಡಿಯಾರ್ ತಙ್ಗಳ್

ಅನ್ಬಮಿಹುಪೆರುಙ್ಗುೞುವು ಕಣ್ಡು

ಯಾನುಮಿಶೈನ್ದುಡನೇ ಯೆನ್ಱು ಕೊಲೋ ಯಿರುಕ್ಕೂನಾಳೇ

೧೯

ವಲ್=ಬಲಿಷ್ಠವೂ, ಪೆರು=ಹಿರಿಮೆಯುಳ್ಳದ್ದೂ ಆದ, ವಾನಹಮ್=-ಸ್ವರ್ಗಾದಿ ಊರ್ಧ್ವಲೋಕಗಳು, ಉಯ್ಯ=ಉಜ್ಜೀವಿಸಲು,ಅಮರರ್=ಅಮರರು, ಉಯ್ಯ=ಉಜ್ಜೀವಿಸಲು, ಮಣ್=ಭೂಲೋಕವು, ಉಯ್ಯ-ಉಜ್ಜೀವಿಸಲು, ಮಣ್ ಉಲಹಿಲ್=ಭೂಲೋಕದಲ್ಲಿ, ಮನಿಶರ್=ಮನುಷ್ಯರು, ಉಯ್ಯ=ಉಜ್ಜೀವಿಸಲು, ಮಿಹು=ಅತಿಶಯವಾದ, ತುನ್ಬಮ್=ದುಃಖವನ್ನು, ತುಯರ್=ಸಂಕಟವನ್ನು, ಅಹಲ=ನೀಘಿಸಲು, ಅಯರ್ ವು=ಸುಸ್ತುಸಂಕಟಗಳು, ಒನ್ಱು=ಸ್ವಲ್ಪವೂ, ಇಲ್ಲಾ=ಇಲ್ಲದ, ಶುಕಮ್=ಸುಖವು, ವಳರ=ಬೆಳೆಯಲು, ಅಹಮ್=ಮನಸ್ಸು, ಮಹಿೞುಮ್=ಹರ್ಷಿಸುವ\(ಹರ್ಷ ತುಂಬಿದ\), ತೊಣ್ಡರ್=ದಾಸರು\(ಭಕ್ತರು\), ವಾೞ=ಉಜ್ಜೀವಿಸಲು, ಅನ್ಬೊಡು=ಪ್ರೇಮದಿಂದ, ತೆನ್ ದಿಶೈ=ದಕ್ಷಿನದಿಕ್ಕನ್ನು, ನೋಕ್ಕಿ=ನೋಡುತ್ತಾ, ಪಳ್ಳಿಕೊಳ್ಳುಮ್=ಪವಡಿಸುವ, ಅಣಿ=ಸುಂದರವಾದ, ಅರಙ್ಗತ್ತು=ಶ್ರೀರಂಗದ ದೇವಾಲಯದ, ತಿರು=ಅಪ್ವಿತ್ರವಾದ, ಮುಟ್ರತ್ತು=ಅಂಗಳದಲ್ಲಿ, ಅಡಿಯಾರ್=ಭಕ್ತರ\(ಕಿಂಕರರು\), ತಙ್ಗಳ್=ತಮ್ಮ, ಇನ್ಬಮ್=ಆನಂದವು, ಮಿಹು=ಹೆಚ್ಚುವ, ಪೆರು=ಬಹುದೊಡ್ಡ, ಕುೞುವು=ಗೋಷ್ಠಿ\(ಕೂಟವನ್ನು\) ಯನ್ನು, ಕಣ್ಡು=ದರ್ಶನ ಮಾಡಿ, ಯಾನುಮ್=ನಾನೂ ಸಹ, ಇಶೈನ್ದು-ಅವರಂತೆಯೇ\(ಭಾವಾವಿಷ್ಠನಾಗಿ\),ಉಡನೇ=ಅವರೊಂದಿಗೆ ಕೂಡಿಕೊಂಡು, ಇರುಕ್ಕುಮ್=ಇರುವ, ನಾಳ್=ಕಾಲವು, ಎನ್ಱುಕೊಲೋ=ಎಂದಿಗೋ?

ಸತ್ವಪೂರ್ಣವಾದ ಹಿರಿಮೆಯುಳ್ಳ ಸ್ವರ್ಗಾದಿ ಊರ್ಧ್ವಲೋಕಗಳು ಉಜ್ಜೀವಿಸಲೆಂದು, ಅಮರರು ಉಜ್ಜೀವಿಸಲೆಂದು, ಭೂಲೋಕವೂ ಅದರಲ್ಲಿ ವಾಸಿಸುವ ಮನುಷ್ಯರೂ ಉಜ್ಜೀವಿಸಲೆಂದೂ, ಅವರ ದುಃಖಸಂಕಟಗಳನ್ನು ನೀಗಿಸಲೆಂದು, ಸುಸ್ತುಸಂಕಟಗಳಿಗೆ ಎಡೆಯಿಲ್ಲದ ಸುಖವನ್ನು ಬೆಳೆಸಲು ಹರ್ಷಿಸುವ ಭಕ್ತರು ಉಜ್ಜೀವಿಸಲೆಂದು ಪ್ರೇಮದಿಂದ ದಕ್ಷಿಣದಿಕ್ಕನ್ನು ನೋಡುತ್ತಾ ಪವಡಿಸುವ ಸುಂದರವಾದ ಶ್ರೀರಂಗದ ದೇವಾಲಯದ \(ಶ್ರೀರಂಗನಾಥನ\) ಪವಿತ್ರವಾದ ಅಂಗಳದಲ್ಲಿ ಭಕ್ತರ ಆನಂದವನ್ನು ಹೆಚ್ಚಿಸುವ ಬಹುದೊಡ್ಡ ಕೂಟವನ್ನು ಕಂಡು ನಾನೂ ಸಹ ಭಾವಾವಿಷ್ಠನಾಗಿ ಅವರೊಂದಿಗೆ ಒಡನೆಯೇ ಕೂಡಿಕೊಂಡು ಬಾಳುವ ಕಾಲವು ಎಂದಿಗೋ?\(೧೦\)

ಸೊಬಗಿನ ಶ್ರೀರಂಗದಲ್ಲಿ ದಿವ್ಯಸುಂದರನಾದ ಶ್ರೀರಂಗನಾಥನು ಪವಡಿಸಿರಲು ಕಾರಣವೇನು? ಈ ಆನಂದಕರವಾದ ಸ್ಥಳದಿಂದಲೇ ಅವನು ಈರೇಳು ಲೋಕಗಳನ್ನೂ ಉಜ್ಜೀವನ ಗೊಳಿಸುವುದಕ್ಕೆ. ಭೂಲೋಕದಲ್ಲಿ ವಾಸಿಸುವ ಜನರಿಗೆ ಅಂಟಿಕೊಂಡಿರುವ ದುಃಖಸಂಕಟಗಳನ್ನು ಶಮನ ಮಾಡುವುದಕ್ಕೆ. ಅವರಿಗೆ ಜೀವನದಲ್ಲಿ ಜಗುಪ್ದೆಬರದಂತೆಯೂ, ಅವರು ಸದಾ ಹರ್ಷಚಿತ್ತರಾಗಿರುವಂತೆಯೂ ಮಾಡುವುದಕ್ಕೆ. ಇಡಿಯ ಸೃಷ್ಟಿಯನ್ನೇ ಸುಖವಾಗಿ ಬಾಳುವಂತೆ ನೋಡಿಕೊಳ್ಳುವುದಕ್ಕೆ.

ಶ್ರೀರಂಗನಾಥನು ದಕ್ಷಿಣಕ್ಕೇಕೆ ಮುಖಮಾಡಿ ಮಲಗಿಕೊಂಡಿದ್ದಾನೆ? ಅದು ರಾಮಾವತಾರದಲ್ಲಿ ತನಗೆ ಶರಣಾಗಿ ಬಂದ ರಾವಣಾಸುರನ ತಮ್ಮನಾದ ವಿಭೀಷಣನನ್ನು, ಅವನು ಶತ್ರುಕುಲದವನಾಗಿದ್ದರೂ ಸಹ, ಶರಣಾಗತನೆಂದು ಅವನಿಗೆ ಅನುಗ್ರಹ ಮಾಡುವುದಕ್ಕೆ ರಾವಣನನ್ನು ವಧಿಸಿ ವಿಭೀಷಣನಿಗೆ ಪಟ್ಟಕಟ್ಟಿದ ಬಳಿಕ ಅವನನ್ನು ಚಿರಂಜೀವಿಯಾಗಿಸಿದ ಬಳಿಕ

೨೦

ಅವನ ಪ್ರಾರ್ಥನೆಯಂತೆ ಅವನಿಗೆ ಬೇಕೆಂದಾಗ ದರ್ಶನ ಕೊಡುವುದಕ್ಕೂ ಅವನ ಸೇವೆಯನ್ನು ಕೈಗೊಳ್ಳುವುದಕ್ಕೂ ಶ್ರೀರಂಗದಲ್ಲಿ ಭಗವಂತನು ನೆಲಸಿದ್ದಾನೆ. ಅಲ್ಲದೆ, ತನ್ನ ಪರಮಭಕ್ತನನ್ನು ಎಲ್ಲ ಕಾಲಗಳಲ್ಲಿಯೂ ಅನುಗ್ರಹಿಸಬೇಕೆಂದು, ತನ್ನ ಪೂರ್ಣ ಕೃಪಾದೃಷ್ಟಿಯನ್ನು ಬೀರಿ, ತೆಂಕಣದಿಸೆಗೆ ಮುಖಮಾಡಿಕೊಂಡು ಭಗವಂತನು ಪವಡಿಸಿದ್ದಾನೆ.

ಶ್ರೀರಂಗವನ್ನು ಭೂಲೋಕ ವೈಕುಂಠವೆಂದು ಕರೆಯುತ್ತಾರೆ. ಪವಿತ್ರವಾದ ಅ ಅದೇಆಲಯದ ವಿಶಾಲಬಾದ ಅಂಗಳದಲ್ಲಿ ಭಗವದಭಕ್ತರ ಬಹಳದೊಡ್ಡ ಕೂಟವು ಯಾವಾಗಲೂ ನೆರೆದಿರುತ್ತದೆ. ಅವರೆಲ್ಲರೂ ಒಟ್ಟುಗೂಡಿ ಭಗವನ್ನಾಮಸಂಕೀರ್ತನೆ ಮಾಡುತ್ತಿರುತ್ತಾರೆ. ಭಕ್ತಿಪರವಶರಾಗಿ ಹಾಡುತ್ತಾ ಆನಂದದಿಂದ ಕಾಲಕಳೆಯುತ್ತಾರೆ.

ಕುಲಶೇಖರರು ಹಂಬಲಿಸುತ್ತಾರೆ:”ಶ್ರೀರಂಗದ ಪವಿತ್ರದೇವಾಲಯದ ಅಂಗಳದಲ್ಲಿರುವ ಭಕ್ತಿಯ ಹೆಚ್ಚಳದ ಆನಂದದಿಂದ ನಲಿದಾಡುವ ಬಲುದೊಡ್ಡ ಭಕ್ತಕೂಟವನ್ನೂ, ಕೃಪಾಪೂರ್ಣನಾದ ಭಗವಂತನ್ನೂ ಕಂಡು, ಒಡನೆಯೇ ನಾನೂ ಅವರೊಡನೆ ಕಲೆತು ಅವರಂತೆಯೇ ಭಕ್ತಿಜೀವನವನ್ನು ನಡಸುವ ಕಾಲ ನನಗೆ ಎಂದಿಗೆ ಲಭಿಸುವುದೋ?”

೧೧.ತಿಡರ್ ವಿಳಙ್ಗು ಕರೈಪ್ಪೊನ್ನಿನಡುವುಪಾಟ್ಟು

ತ್ತಿರುವರಙ್ಗತ್ತರವಣೈಯಿಲ್ ಪಳ್ಳಿಕೊಳ್ಳುಮ್

ಕಡಲ್ ವಿಳಙ್ಗು ಕರುಮೇನಿ ಯಮ್ಮಾನ್ ತನ್ನೈ

ಕ್ಕಣ್ಣಾರಕ್ಕಣ್ಡುಹಕ್ಕುಙ್ಗಾದಲ್ ತನ್ನಾಲ್

ಕುಡೈವಿಳಙ್ಗು ವಿಱಲ್ ತಾನೈಕ್ಕೊಟ್ರವೊಳ್ ವಾಳ್

ಕೂಡಲರ್ ಕೋನ್ ಕೊಡೈಕ್ಕುಲಶೇಕರನ್ ಶೊಱ್ ಶೆಯ್ದ

ನಡೈವಿಳಙ್ಗು ತಮಿೞ್ ಮಾಲೈಪತ್ತುಮ್ ವಲ್ಲಾರ್

ನಲನ್ದಿಹೞ್ ನಾರಣನಡಿಕ್ಕೀೞ್ ನಣ್ಣುವಾರೇ

ತಿಡರ್=ಮರಳಿನ ಗುಡ್ಡಗಳು,, ವಿಳಙ್ಗು=ಬೆಳಗುವ, ಕರೈ=ದಡಗಳುಳ್ಳ, ಪೊನ್ನಿ=ಕಾವೇರಿಯ, ನಡುವು=ನಡುವಣ, ಪಾಡು=ಗಡ್ಡೆಯಲ್ಲಿರುವ\(ಸ್ಥಳದಲ್ಲಿರುವ\), ತಿರು=ಪವಿತ್ರವಾದ, ಅರಙ್ಗತ್ತು=ಶ್ರೀರಂಗದ ದೇವಾಲಯದಲ್ಲಿ, ಅರವು ಅಣೈಯಿಲ್=ಶೇಷಶಯನದಲ್ಲಿ, ಪಳ್ಳಿಕೊಳ್ಳುಮ್=ಪವಡಿಸಿರುವ, ಕಡಲ್=ಕಡಲಿನಂತೆ, ವಿಳಙ್ಗು=ಬೆಳಗುವ, ಕರುಮೇನಿ=ಕರಿಯ ದೇಹವುಳ್ಳ, ಅಮ್ಮಾನ್ ತನ್ನೈ=ಭಗವಂತನನ್ನು

೨೧

ಕಣ್=ಕಣ್ಣು, ಆರ=ತಣಿಯುವಂತೆ, ಕಣ್ಡು=ನೋಡಬೇಕು ಎಂಬ, ಉಹಕ್ಕುಮ್=ತವಕ ಪಡುವ, ಕಾದಲ್ ತನ್ನಾಲ್=ಮಹದಾಶೆಯಿಂದ, ಕುಡೈ=ಶ್ವೇತಚ್ಛತ್ರವು, ವಿಳಙ್ಗು=ಬೆಳಗುವ, ವಿಱಲ್ ತಾನೈ=ಪರಾಕ್ರಮವನ್ನುಳ್ಳ, ಕೊಟ್ರಮ್=ಜಯವನ್ನೂ, ಒಳ್=ತೇಜಸ್ಸನ್ನೂ\(ಕೀರ್ತಿಯನ್ನೂ\)ವಾಳ್=\(ಉತ್ತಮವಾದ\)ಬಾಳ್ವೆಯನ್ನೂ ಉಳ್ಳ, ಕೂಡಲರ್=ನದೀಮುಖದಲ್ಲಿ ಬಾಳುವವರ, ಕೋನ್=ರಾಜನೂ, ಕೊಡೈ=ಕೊಡುಗೈಯವನೂ ಆದ ಕುಲಶೇಖರನ್=ಕುಲಶೇಖರನು, ಶೊಱ್ ಶೆಯ್ದ=ಹೇಳಿದ, ನಡೈ=ಸನ್ಮಾರ್ಗವನ್ನು, ವಿಳಙ್ಗು=ಬೆಳಗಿಸುವ, ತಮಿೞ್ =ತಮಿಳಿನ, ಮಾಲೈ=ಪಾಶುರಮಾಲೆಯಾದ, ಪತ್ತುಮ್=ಹತ್ತು ಪಾಶುರಗಳನ್ನೂ, ವಲ್ಲಾರ್=ಬಲ್ಲವರು, ನಲಮ್=ಸದ್ಗುಣಗಳನ್ನು, ತಿಹೞ್=ಬೆಳಗಿಸುವ, ನಾರಣನ್=ಶ್ರೀಮನ್ನಾರಾಯಣನ, ಅಡಿ=ಪಾದಗಳ, ಕೀೞ್=ಕೆಳಗೆ, ನಣ್ಣುವಾರೇ=ಸೇರುವವರೇ ಆಗುತ್ತಾರೆ.

ಮರಳಿನ ಗುಡ್ಡಗಳು ಬೆಳಗುವ ದಡಗಳುಳ್ಳ ಕಾವೇರಿಯ ನಡುಗಡ್ಡೆಯಲ್ಲಿರುವ ಪವಿತ್ರವಾದ ಶ್ರೀಅಂಗದ ದೇವಾಲಯದಲ್ಲಿ ಶೇಷಶಯನದಲ್ಲಿ ಪವಡಿಸಿರುವ ಕಡಲಿನಂತೆ ಹೊಳೆಹೊಳೆಯುವ, ಕರಿಯ ದೇಹದ ಭಗವಂತನನ್ನು ಕಣ್ಣು ತಣಿಯುವಂತೆ ಕಾಣಬೇಕೆಂದು ತವಕಪಡುವ ಮಹದಾಶೆಯಿಂದ, ಬೆಳಗುವ ಶ್ವೇತಚ್ಛತ್ರವುಳ್ಳ, ಪರಾಕ್ರಮಿಯಾದ, ಜಯವನ್ನೂ ಕೀರ್ತಿಯನ್ನೂ ಉತ್ತಮವಾದ ಬಾಳ್ವೆಯನ್ನೂ ಉಳ್ಳ, ನದೀಮುಖದಲ್ಲಿ ಬಾಳುವವರ ರಾಜನೂ ಕೊಡುಗೈಯವನೂ ಆದ ಕುಲಶೇಖರನು ಹೇಳಿದ, ಸನ್ಮಾರ್ಗವನ್ನು ಬೆಳಗಿಸುವ, ತಮಿಳಿನ ಹತ್ತು ಪಾಶುರಗಳನ್ನು ಚೆನ್ನಾಗಿ ಅರಿತವರು ಸದ್ಗುಣಸಂಪನ್ನನಾದ ಶ್ರೀಮನ್ನಾರಾಯಣನ ಅಡಿಗಳ ಕೆಳಗೆ ಸೇರುತ್ತಾರೆ.\(೧೧\)

ಈ ತಿರುಮೊೞಿಯ ಹತ್ತು ಪಾಶುರಗಳಲ್ಲಿಯೂ ಬಹುಮಟ್ಟಿಗೆ ಒಂದೇ ಒಂದು ವಿಷಯವನ್ನು ಒತ್ತಿಒತ್ತಿ ಹೇಳಲಾಗಿದೆ. ಸರ್ವಾಂಗ ಸುಂದರನೂ, ಸಕಲ ಸದ್ಗುಣಸಂಪನ್ನನೂ, ಅಮಿತ ಕರುಣಾಮೂರ್ತಿಯೂ ಆದ ಭಗವಂತನು ರಮ್ಯವಾದ ಪ್ರಕೃತಿಯ ನಡುವೆ, ಎಂದರೆ ಉಭಯ ಕಾವೇರಿಗಳಿಂದ ಆವೃತವಾದ ಪವಿತ್ರವಾದ ನಡುಗಡ್ಡೆಯಲ್ಲಿರುವ ಭವ್ಯವಾದ ಶ್ರೀರಂಗಕ್ಷೇತ್ರದಲ್ಲಿ ನೆಲಸಿದ್ದಾನೆ. ಅವನನ್ನು ಕಣ್ಣು ತಣಿಯುವಂತೆ ನೋಡಿ, ಅವನ ಆಂತರಿಕ ಭಕ್ತರ ಹಾಗೆಯೇ ತಾನೂ ಸೇವೆ ಮಾಡಬೇಕೆಂದು ಹಂಬಲಿಸುವುದು ಭಕ್ತನ ಕರ್ತವ್ಯ. ಹಂಬಲ ಹೆಚ್ಚಿದಂತೆಲ್ಲಾ ಭಕ್ತಿ ಬೆಳೆಯುವುದು. ಭಕ್ತಿಹೆಚ್ಚಿದಂತೆಲ್ಲಾ ಅದರ ಪರಿಣಾಮಗಳು ಕಾಣಿಸಿಕೊಳ್ಳುತ್ತವೆ. ಭಕ್ತಿ ಅತಿರೇಕವಾದಾಗ ಭಕ್ತನು ಉನ್ಮತ್ತನಾಗುತ್ತಾನೆ. ಅವನ ಮೈನಿವಿರೇಳುವುದು. ಮೈ ಪುಳಕಿತವಾಗುವುದು. ಕಣ್ಣುಗಳಲ್ಲಿ ನೀರು ತುಂಬುವುದು. ಆನಂದಬಾಷ್ಪವು ಧಾರಾಕಾರವಾಗಿ ಸುರಿಯುವುದು. ಕಂಠವು ಗದ್ಗದವಾಗುವುದು. ತಡೆಯಲಾರದ ಉದ್ವೇಗದಿಂದ ಅವನು ನೆಲದಲ್ಲಿಬಿದ್ದು ಹೊರಳಾಡುವನು. ಭಕ್ತಿಯ ಪಾರವಶ್ಯದಿಂದ ಚಿತ್ರವಿಚಿತ್ರವಾಗಿ ಅವನು ವರ್ತಿಸುವನು.

ಕುಲಶೇಖರ ಪೆರುಮಾಳ್ ಅಂಥಭಕ್ತಿಪರಾಯಣರು. ಅವರು ರಾಜರಾಗಿದ್ದರು, ದಿಟ. ಆದರೆ, ಶ್ವೇತಚ್ಛತ್ರದ ಕೆಳಗಡೆ ಸಿಂಹಾಸನದಲ್ಲಿ ಕುಳಿತು ಆಳುವ ಯೋಗ ಅವರದು. ಅವರು ಪರಾಕ್ರಮಿ, ಧೈರ್ಯವಂತ, ಧರ್ಮಿಷ್ಠ ಪ್ರಭು. ತನ್ನ ಪ್ರಜೆಗಳಿಗೆ ಮಾರ್ಗದರ್ಶನ ನೀಡುವಂಥ ಚೊಕ್ಕಬಾಳ್ವೆ ಅವರದು. ದೈವೀಗುಣಗಳಾದ ಔದಾರ್ಯ,ಸೌಶೀಲ್ಯ

೨೨

ಸೌಲಭ್ಯಾದಿ ಸದ್ಗುಣಗಳು ಅವರಲ್ಲಿ ತುಂಬಿ ಬೆಳಗುವುದು. ಸಾತ್ವಿಕ ಶಿರೋಮಣಿಯಾದ ಅವರಿಗೆ ತಡೆಯಲಾರದ ಹಂಬಲ. ಅದು ಭಗವಂತನನ್ನು ಕಾಣಬೇಕು. ಅವನನ್ನು ಕಣ್ತುಂಬ ನೋದಬೇಕು, ಅದರ ಆನಂದವನ್ನು ಶಾಶ್ವತವಾಗಿ ಅನುಭವಿಸುತ್ತಲೇ ಇರಬೇಕು, ಭಕ್ತಿಯಿಂದ ಭಗವಂತನ ಪಾದಸೇವೆ ನಡಸಬೇಕು. ಅವರ ಮನಸ್ಸಿನ ಈ ಹಂಬಲವನ್ನು ಹತ್ತುಪಾಶುರಗಳ ಮೂಲಕ ತೋಡಿಕೊಂಡಿದ್ದಾರೆ. ಸದ್ಭಕ್ತನಿಗೆ ಬಹಳ ಇಷ್ತವಾದ ಈ ಹತ್ತು ಪಾಶುರಗಳನ್ನು ಚೆನ್ನಾಗಿ ಅರಿತುಕೊಂಡವರು, ಕುಲಶೇಖರರಂತೆಯೇ ನೀತಿವಂತರಾಗಿ, ಭಗವದ್ಭಕ್ತರಾಗಿ, ಸನ್ಮಾರ್ಗಪ್ರವರ್ತಕರಾಗಿ,ಭಗವಂತನ ಪಾದತಲವನ್ನು ಸೇರುತ್ತಾರೆ. ಇದು ಈ ತಿರುಮೊೞಿಯ ಫಲಶ್ರುತಿ.

ಅಡಿಯ ನಡೆ: ಇರುಳ್, ವಾಯೆಮ್ಮಾನ್, ಮಾವಿನೈ, ಇಣೈ, ಅಳಿ, ಮರನ್, ಕೋಲ್, ತೂರಾ, ವನ್, ತಿಡರ್, \(ತೇಟ್ಟರು\)

೨೩

ಶ್ರೀಃ

ಶ್ರಿಯೈ ನಮಃ

ಪೆರುಮಾಳ್ ತಿರುಮೊೞಿ

ಎರಡನೆಯ ತಿರುಮೊೞಿ ತೇಟ್ಟರುನ್ದಿಱಲ್

೧.ತೇಟ್ಟರುನ್ದಿಱಲ್ ತೇನಿನೈತ್ತೆನ್ನಿರಙ್ಗನೈ, ತಿರುಮಾದುವಾೞ್

ವಾಟ್ಟಮಿಲ್ ವನಮಾಲೈಮಾರ್ ವನೈವಾೞ್ ತ್ತಿಮಾಲ್ ಕೊಳ್ ಚಿನ್ದೈಯರಾಯ್

ಆಟ್ಟಮೇವಿಯಲನ್ದೞೈತ್ತು ಅಯರ್ ವೆಯ್ದುಮ್ಮಯ್ಯಡಿಯಾರ್ಹಳ್ ತಮ್,

ಈಟ್ಟಙ್ಕಣ್ಡಿಡಕ್ಕೂಡುಮೇಲ್ ಅದು ಕಾಣುಮ್ ಕಣ್ ಪಯನಾವದೇ

ತೇಟ್ಟರುಮ್=ಹುಡುಕಿ ಪಡೆಯತಕ್ಕವನೂ, ತಿಱಲ್=ಶಕ್ತಿಯನ್ನುಂಟು ಮಾಡತಕ್ಕವನೂ., ತೇನ್ ಇನೈ=ಜೇನಿನಂಥ ಸಿಹಿಯಾದವನೂ, ತೆನ್=ಸುಂದರವಾದ, ಅರಙ್ಗನೈ=ಶ್ರೀರಂಗದಲ್ಲಿ ನೆಲಸಿರುವವನೂ, ತಿರು=ಶ್ರೀದೇವಿಯು, ಮಾದು=ಹಿರಿಮೆಯಿಂದ ಕೂಡಿ, ವಾೞ್=ಬಾಳುವ,\(ಸ್ಥಳದಲ್ಲಿ\) ವಾಟ್ಟಮ್ ಇಲ್=ಬಾಡುವಿಕೆಯಿಲ್ಲದ, ವನಮಾಲೈ=ವನಮಾಲೆಯನ್ನು, ಮಾರ್ಬನೈ=ಎದೆಯಲ್ಲಿ ಧರಿಸಿದವನೂ ಆದ ಶ್ರೀರಂಗನಾಥನನ್ನು, ವಾೞ್ ತ್ತು=ಬಾಳಲಿತ್ತು\(ಬಾಳಲು ಹೊಗಳಿ\), ಮಾಲ್ ಕೊಲ್=ಮೋಹಗೊಂಡ, ಚಿನ್ತೈಯರ್ ಆಯ್=ಚಿಂತನೆಯನ್ನುಳ್ಳವರಾಗಿ, ಆಟ್ಟಮ್=\(ನಿಂತಲ್ಲಿಯೇ\) ಕುಣಿದಾಡಲು, ಮೇವಿ=ಮೊದಲು ಮಾಡಿ, ಅಲನ್ದು=\(ಭಗವನ್ನಾಮಗಳನ್ನು\) ಬಾಯಿಬಿಟ್ಟು ಕೂಗಿ, ಅೞೈತ್ತು=ಕರೆದು, ಅಯರ್ ವು=ನಿಶ್ಶಕ್ತಿಯನ್ನು, ಎಯ್ದುಮ್=ಪಡೆದ, ಮೆಯ್=ನಿಜವಾದ, ಅಡಿಯಾರ್ಹಳ್ ತಮ್=ಭಕ್ತರ, ಈಟ್ಟಮ್=ಕೂಟವನ್ನು, ಕಣ್ಡಿಡ=ಸೇವಿಸುವುದಕ್ಕೆ\(ಸೇವೆ ಮಾಡುವುದಕ್ಕೆ\), ಕೂಡುಮ್ ಏಲ್=ಸೇರಿಕೊಳ್ಳುವುದಾದರೆ, ಅದು=ಅದು, ಕಾಣುಮ್ ಕಣ್=ಕಾಣುವ ಕಣ್ಣಿಗೆ, ಪಯನ್=ಫಲವು, ಆವದೇ=ಆಗುವುದೇ ನಿಜ.

ಹುಡುಕುವುದರಿಂದ ಪಡೆಯತಕ್ಕವನೂ, ಶಕ್ತಿಯನ್ನುಂಟು ಮಾಡುವವನೂ, ಜೇನಿನಂತೆ ಸಿಹಿಯಾದವನೂ, ಶ್ರೀದೇವಿಯು ಹಿರಿಮೆಯಿಂದ ಕೂಡಿ ಬಾಳುವ ವಕ್ಷಸ್ಥಲದಲ್ಲಿ ಬಾಡದ ವನಮಾಲೆಯನ್ನು ಧರಿಸಿದವನೂ, ಆದ ಶ್ರೀರಂಗನಾಥನನ್ನು ಬಾಳಲು ಹೊಗಳಿ ಮೋಹಗೊಂಡ ಭಗವಚ್ಚಿಂತನೆಯುಳ್ಳವರಾಗಿ ನಿಂತಲ್ಲಿಯೇ ಕುಣಿದಾಡಲು ಮೊದಲು ಮಾಡಿ ಭಗವನ್ನಾಮಗಳನ್ನು ಬಾಯಿಬಿಟ್ಟು ಕರೆದುಕೂಗಿ

೨೪

ನಿಶ್ಶಕ್ತಿಯನ್ನು ಪಡೆಯುವ ನಿಜವಾದ ಭಕ್ತರ ಕೂಟವನ್ನು ಸೇವೆ ಮಾಡುವುದಕ್ಕಾಗಿ ಸೇರಿಕೊಳ್ಳುವುದಾದರೆ, ಅದು ಕಾಣುವ ಕಣ್ಣಿಗೆ ಫಲವಾಗುವುದು ನಿಜ.\(೧\)

ಭಗದ್ವಿಷಯಗಳನ್ನು ಸದಾ ಚಿಂತಿಸುತ್ತಿರುವುದು, ಭಗವಂತನ ಬಗೆಗೆ ಜ್ಞಾನವನ್ನು ಬೆಳೆಸುವುದು ಸುಲಭವೇ? ಭಗವದ್ವಿಷಯಗಳನ್ನು ಅನುಷ್ಠಿಸುವವರ ಕೂಟದಲ್ಲಿ ಕೂಡಿಕೊಂಡು. ಅವರಂತೆಯೇ ನಡೆಯುವುದು ಸುಲಭವೇ? ಯಾವ ಮಾರ್ಗದಿಂದ ಭಕ್ತಿಯನ್ನು ಬೇಗನೆ ಹೆಚ್ಚಿಸಿಕೊಳ್ಳಬಹುದು? ಕುಲಶೇಖರರು ಹೇಳುವುದು ಇದಕ್ಕೆ ಉತ್ತರವಿದ್ದಂತೆ.

ಸೊಬಗಿನ ಶ್ರೀರಂಗದಲ್ಲಿ ದಿವ್ಯಸುಂದರನಾಗಿ ಪವಡಿಸಿರುವ ಭಕ್ತನಿಗೆ ಸುಲಭನೂ, ಆಕರ್ಷಕನೂ, ಪರಾಕ್ರಮಿಯೂ ಕೀರ್ತಿವಂತನೂ, ತೇಜೋಮಯನೂ, ಕಾರುಣ್ಯಮೂರ್ತಿಯೂ ಆದ ಶ್ರೀರಂಗನಾಥನ ಸಮ್ಮುಖದಲ್ಲಿ ಅವನ ಸಕಲಕಲ್ಯಾಣಗುಣಗಳನ್ನು ಹೊಗಳಿಹಾಡುತ್ತಾ, ಮೋಹಪರವಶರಾಗಿ, ಭಗವದ್ಗುಣಾನುಭವದಲ್ಲಿಯೇ ಕಾಲಕಳೆಯುವವರು ಭಕ್ತರು. ಅವರು ಭಕ್ತಿಯ ಆವೇಶಕ್ಕೆ ಆಗಾಗ್ಗೆ ಒಳಗಗಾಗುತ್ತಾರೆ. ನಿಂತಲ್ಲಿಯೇ ಮೈಮೇಲೆ ನಿಟ್ಟಿಲ್ಲದವರಂತೆ ಆಗುತ್ತಾರೆ. ಭಗವಂತನ ಹೆಸರುಗಳನ್ನು ಉಚ್ಚಕಂಠದಿಂದ ಕೂಗುತ್ತಾರೆ. ಕುಣಿದಾಡುತ್ತಾರೆ. ನೆಲದಲ್ಲಿ ಹೊರಳಾಡುತ್ತಾರೆ. ಹೀಗೆ ಎಷ್ಟು ಕಾಲ ಆವೇಶವನ್ನು ಅನುಭವಿಸುತ್ತಾರೋ\! ಅದರ ದೈಹಿಕ ಪರಿಣಾಮಕ್ಕಂತು ಅವರು ತುತ್ತಾಗುವುದು ಖಂಡಿತ. ನಿಶ್ಶಕ್ತರಾಗಿ ಪ್ರಾಪಂಚಿಕವಾಗಿ ಯಾವೊಂದು ಕೆಲಸಕ್ಕೂ ಬಾರದವರಾಗಿ ಬಿದ್ದಿರುತ್ತಾರೆ. ಅವರೇ ನಿಜವಾದ ಭಕ್ತರು\! ಆ ಭಕ್ತಕೂಟದಲ್ಲಿ ಸೇರಿಕೊಳ್ಳುವುದಕ್ಕೆ, ಅವರಂತೆ ವರ್ತಿಸುವುದಕ್ಕೆ, ಅವರ ಭಕ್ತಿಮಾರ್ಗವನ್ನು ಅಭ್ಯಾಸಮಾಡುವುದಕ್ಕೆ ಅವರ ಅನುಭವಗಳನ್ನು ಪಡೆಯುವುದಕ್ಕೆ ಕುಲಶೇಖರರು ಹಂಬಲಿಸುತ್ತಾರೆ.

೨.ತೋಡುಲಾಮಲರ್ ಮಙ್ಗೈತೋಳಿಣೈ ತೋಯ್ ನ್ದದುಮ್ ಶುಡರ್ ವಾಳಿಯಾಲ್

ನೀಡುಮಾಮರಮ್ ಶೆಟ್ರದುಮ್ ನಿರೈಮೇಯ್ ತ್ತದುಮ್ ಇವೈಯೇನಿನೈನ್ದು

ಆಡಿಪ್ಪಾಡಿಯರಙ್ಗವೋವೆನ್ಱೞೈಕ್ಕೂಮ್ ತೊಣ್ಡರಡಿಪ್ಪೊಡಿ

ಯಾಡನಾಮ್ ಪೆಱಿಲ್, ಗಙ್ಗೈನೀರ್ ಕುಡೈನ್ದಾಡುಮ್ ವೇಟ್ ಕೈ ಎನ್ನಾವದೇ

ತೋಡು=ಪುಷ್ಪದಳಗಳು, ಉಲಾಮ್=ವಿಶೇಷವಾಗಿ ಅಲುಗಾಡುವ, ಮಲರ್=ಕಮಲದ ಪುಷ್ಪದ, ಮಙ್ಗೈ=ಶ್ರೀದೇವಿಯ, ತೋಳ್=ತೋಳು, ಇಣೈ=ಜೋಡಿಯಿಂದ, ತೋಯ್ ನ್ದುಮ್=ಬಿಗಿದಪ್ಪಿರುವುದೂ, ಶುಡರ್=ಜ್ವಲಿಸುವ, ವಾಳಿಯಾಲ್=ಅಂಬಿನಿಂದ, ನೀಡು=ಎತ್ತರವಾದ, ಮಾ=ಬಲಿಷ್ಠವಾದ, ಮರಮ್=ಮರಗಳನ್ನು, ಶೆಟ್ರದುಮ್=ಕಡಿದು ಹಾಕಿದ್ದೂ, ನಿರೈ=ಹಸುಗಳ ಮಂದೆಗಳನ್ನು, ಮೇಯ್ ತ್ತದುಮ್=ಮೇಯಿಸಿದ್ದೂ, ಇವೈಯೇ=ಇವುಗಳನ್ನೇ, ನಿನೈನ್ದು=ನೆನೆನೆನೆದು, ಆಡಿ=ನೆಗೆದಾಡಿ,ಕುಣಿದಾಡಿ, ಪಾಡಿ=ಹಾಡಿ ಓ\! ಅರಙ್ಗ=ಓ ಶ್ರೀರಂಗನಾಥ\!, ಎನ್ಱು=ಎಂದು, ಅೞೈಕ್ಕೂಮ್=ಘಟ್ಟಿಯಾಗಿ ಕೂಗಿ ಕರೆಯುವ

೨೫

ತೊಣ್ಡರ್=ಭಕ್ತರ, ಅಡಿ=ಪಾದಗಳು, ಪೊಡಿ=ಧೂಳಿನಲ್ಲಿ, ಆಡ=ಹೊರಳಾಡಲು, ನಾಮ್=ನಾನು\(ನಾವು\), ಪೆಱಿಲ್=ಪಡೆದೆನಾದರೆ, ಗಙ್ಗೈನೀರ್=ಗಂಗೆಯ ನೀರಿನಲ್ಲಿ, ಕುಡೈನ್ದು=ಮುಳುಗಿ, ಆಡುಮ್=ಆಡುವ, ವೆಟ್ಕೈ=ವಿನೋದವು, ಎನ್=ಏನು, ಆವದೇ=ಪ್ರಯೋಜನ?

ಪುಷ್ಪದಳಗಳು ವಿಶೇಷವಾಗಿ ಅಲುಗಾಡುವ ತಾವರೆಯ ಹೂವಿನಲ್ಲಿ ಹುಟ್ಟಿದವಳಾದ ಶ್ರೀದೇವಿಯ ಜೋಡಿ ತೋಳುಗಳಲ್ಲಿ ಬಿಗಿದಪ್ಪಿರುವುದನ್ನೂ, ಪ್ರಜ್ವಲಿಸುವ ಅಂಬಿನಿಂದ ಎತ್ತರವಾಗಿ ಬೆಳೆದ ಬಲಿಷ್ಠವಾದ ಮರಗಳನ್ನು ಕಡಿದುಹಾಕಿದ್ದನ್ನೂ, ದನಕರುಗಳ ಮಂದೆಗಳನ್ನು ಮೇಯಿಸಿದ್ದನ್ನೂ, ಇವೇ ಮೊದಲಾದವುಗಳನ್ನೂ ನೆನೆನೆನೆದು ಕುಣಿದಾಡಿ, ನೆಗೆದಾಡಿ, ಹಾಡಿಹೊಗಳಿ ಓ ರಂಗನಾಥ\! ಎಂದು ಘಟ್ಟಿಯಾಗಿ ಕೂಗಿಕರೆಯುವ ಭಕ್ತರ ಪಾದಧೂಳಿಯಲ್ಲಿ ಹೊರಳಾಡುವುದನ್ನು ನಾನು ಪಡೆದೆನಾದರೆ, ಗಂಗೆಯ ನೀರಿನಲ್ಲಿ ಮುಳುಗಿ ಆಡುವ ವಿನೋದದಿಂದ ಏನು ಉಪಯೋಗ?\(೨\)

ಸಾಮಾನ್ಯವಾಗಿ ನದೀಸ್ನಾನವನ್ನು ಪಾಪಹರವೆಂದೂ ಪುಣ್ಯಪ್ರದವೆಂದೂ ಪರಿಗಣಿಸಲಾಗಿದೆ. ಅವುಗಳಲ್ಲಿ ಗಂಗಾನದಿಯ ಸ್ನಾನಕ್ಕೆ ಬಲುಹೆಚ್ಚಿನ ಶ್ರೆಷ್ಠತೆಯನ್ನು ನಮ್ಮವರು ಕೊಟ್ಟಿದ್ದಾರೆ. ಅದು ಮೋಖ್ಷದಾಯಕವೇ\! ಹೀಗಿದ್ದರೂ ಸಹ, ಕುಲಶೇಖರರು ಗಂಗಾಸ್ನಾನವೊಂದು “ವಿನೋದ”ಎನ್ನುತ್ತಾರೆ. ಅವರ ದೄಷ್ಟಿಯಲ್ಲಿ ಅದಕ್ಕಿಂತಲೂ ಪವಿತ್ರವಾದ ಪೂಜ್ಯವಾದ ಉತ್ಕೃಷ್ಟವಾದ ಮತ್ತೊಂದು “ಸ್ನಾನ”ವಿದೆ. ನಿಜಭಕ್ತರ ಪಾದಧೂಳಿನಲ್ಲಿ ಹೊರಳಡುವುದೇ ಅದು\! ಭಗವಂತನ ಲೀಲಾವಿಶೇಷಗಳನ್ನು ಅವನ ಸಕಲಕಲ್ಯಾಣಗುಣಗಳನ್ನೂ, ಅದ್ಭುತ ಸಾಹಸಗಳನ್ನೂ, ವಿಸ್ಮಯಕಾರಕ ನಡತೆಗಳನ್ನೂ ಮೇಲಿಂದ ಮೇಲೆ ಸ್ಮರಿಸಿಕೊಳ್ಳುತ್ತಾ, ಹಾಡುತ್ತಾ, ಹೊಗಳುತ್ತಾ, ಭಾವೋದ್ರೇಕಗೊಳ್ಳುತ್ತಾ, ನೆಗೆಯುತ್ತಾ, ಕುಣಿಯುತ್ತಾ, ಮೈಮರೆಯುತ್ತಾ, ಭಗವಂತನ ದಿವ್ಯನಾಮಗಳನ್ನು ಉನ್ಮತ್ತನಂತೆ ಘಟ್ಟಿಯಾಗಿ ಕೂಗುತ್ತಾ, ಕಾಲಕಳೆಯುವವರು ನಿಜವಾದ ಭಕ್ತರು. ಅವರು ಅಡಿಯಿಟ್ಟ ಸ್ಥಳವೆಲ್ಲವೂ ಪವಿತ್ರವೇ. ಅವರ ಭಕ್ತಿಯ ಅತಿರೇಕದ ನಡತೆಯಿಂದಲೇ ಅವರ ಪಾದಧೂಳಿಗೂ ಪವಿತ್ರ್ಯತೆ ಅಷ್ಟು\!

೩.ಏಱಡರ್ ತ್ತದು ಮೇಣಮಾಯ್ ನಿಲಮ್ ಕೀಣ್ಡದುಮ್ ಮುನ್ನಿರಾಮನಾಯ್

ಮಾಱಡರ್ ತ್ತದುಮ್ ಮಣ್ಣಳನ್ದದುಮ್ ಶೊಲ್ಲಿಪ್ಪಾಡಿ, ವಣ್ ಪೊನ್ನಿಪ್ಪೇ

ರಾಱುಪೋಲ್ ವರುಙ್ಕಣ್ಣನೀರ್ ಕೊಣ್ಡು ಅರಙ್ಗನ್ ಕೋಯಿಲ್ ತಿರುಮುಟ್ರಮ್

ಶೇಱುಶೆಯ್ ತೊಣ್ಡರ್ ಶೇವಡಿ ಶೆೞುಂಜೇಱೆನ್ ಶೆನ್ನಿಕ್ಕಣಿವನೇ

ಏಱು=ವೃಷಭವನ್ನು, ಅಡರ್ ತ್ತದುಮ್=ಅಡಗಿಸಿದ್ದನ್ನೂ,ಏಣಮ್=ಹಂದಿ, ಆಯ್=ಆಗಿ, ನಿಲಮ್=ಭೂಮಿಯನ್ನು, ಕೀಣ್ದದುಮ್=ಎತ್ತ್ದ್ದನ್ನೂಯ್, ಮುನ್=ಮೊದಲ, ಇರಾಮನ್ ಆಯ್=ರಾಮನಾಗಿ, ಮಾಱು=ಎದುರಾಳಿಗಳನ್ನು, ಅಡರ್ ತ್ತದುಮ್=ಅಡಗಿಸಿದ್ದನ್ನೂ, ಮಣ್=ಭೂಲೋಕವನ್ನು

೨೬

ಅಳನ್ದದುಮ್=ಅಳೆದದ್ದನ್ನು, ಶೊಲ್ಲಿ=ಹೇಳಿ, ಪಾಡಿ=ಹಾಡಿ, ವಲ್=ಸಮರ್ಥಳಾದ, ಪೊನ್ನಿ=ಚಿನ್ನದಂಥವಳು ಪೊನ್ನಿ \(ಎಂಬ\), ಪೇ=ಹೆಸರಿನ, ಆಱು=ನದಿಯ, ಪೋಳ್=ಹಾಗೆ, ವರುಮ್=ಬರುವ, ಕಣ್ಣನೀರ್=ಕಣ್ಣೀರನ್ನು, ಕೊಣ್ಡು=ಸುರಿಸುತ್ತಾ, ಅರಙ್ಗನ್=ಶ್ರೀರಂಗನಾಥನ, ಕೋಯಿಲ್=ದೇವಾಲಯದ, ತಿರು=ಪವಿತ್ರವಾದ, ಮುಟ್ರಮ್=ಅಂಗಳವನ್ನು, ಶೇಱು ಶೆಯ್=ರೊಚ್ಚು ಮಾಡುವ, ತೊಣ್ಡರ್=ಭಕ್ತರ, ಶೇ=ಕೆಂಪಾದ, ಅಡಿ=ಪಾದಗಳ, ಶೆೞು=ಸೊಗಸಾದ, ಶೇಱು=ಕೆಸರು ಮಣ್ಣನ್ನು, ಎನ್=ನನ್ನ, ಶೆನ್ನಿಕ್ಕು=ನೆತ್ತಿಗೆ, ಅಣವನೇ=ಪೂಸಿಕೊಳ್ಳುವೆನು.

ವೃಷಭವನ್ನು ಅಡಗಿಸಿದ್ದನ್ನೂ, ಹಂದಿಯಾಗಿ ಭೂಮಿಯನ್ನು ಎತ್ತಿದ್ದನ್ನೂ, ಮೊದಲ ರಾಮನಾಗಿ ಎದುರಾಳಿಗಳನ್ನು ಅಡಗಿಸಿದ್ದನ್ನೂ , ಭೂಲೋಕವನ್ನು ಅಳೆದದ್ದನ್ನೂ ಹೇಳಿ ಹಾಡಿ, ಸಮರ್ಥಳಾದ ಚಿನ್ನದಂಥವಳು\(ಪೊನ್ನಿ\)ಎಂಬ ಹೆಸರಿನ ನದಿಯ ಹಾಗೆ ಹರಿಯುವ ಕಣ್ಣೀರನ್ನು ಸುರಿಸುತ್ತಾ, ಶ್ರೀರಂಗನಾಥನ ದೇವಾಲಯದ ಪವಿತ್ರವಾದ ಅಂಗಳವನ್ನು ರೊಚ್ಚುಮಾಡುವ ಭಕ್ತರ ಕೆಂಪಾದ ಪಾದಗಳ ಸೊಗಸಾದ ಕೆಸರು ಮಣ್ಣನ್ನು ನನ್ನ ನೆತ್ತಿಗೆ ಪೂಸಿಕೊಳ್ಳುವೆನು.\(೩\)

ಭಾಗವತರು\(ಭಗವದ್ಭಕ್ತರು\)ತಮ್ಮ ಜೀವನವನ್ನು ಹೇಗೆ ಸದ್ವಿನಿಯೋಗ ಮಾಡುತ್ತಾರೆಂಬುದಕ್ಕೆ ನಿದರ್ಶನವನ್ನು ಹಿಂದಿನ ಪಾಶುರದಿಂದ ಪ್ರಾರಂಭಿಸಲಾಗಿದೆ. ಭಗವಂತನ ಅವತಾರಗಳ ಲೀಲಾವಿಶೇಷಗಳನ್ನು ಅವರು ಮೇಲಿಂದಮೇಲೆ ಹೊಗಳುತ್ತಾ, ಹಾಡುತ್ತಾ, ಭಾವೋದ್ವೇಗಗೊಳ್ಳುತ್ತಾ ಇರುವರೆಂದು ಹೇಳಲಾಗಿದೆ. ಹಿಂದಿನ ಪಾಹ್ಸುರದಲ್ಲಿ ಎರಡು ಅವತಾರಗಳ ಒಂದೊಂದು ಪ್ರಸಂಗವನ್ನು ಸೂಚಿಸಲಾಗಿದೆ.

“ಪ್ರಜ್ವಲಿಸುವ ಅಂಬಿನಿಂದ ಎತ್ತರವಾಗಿ ಬೆಳೆದ ಬಲಿಷ್ಠ ಮರಗಳನ್ನು ಕಡಿದು ಹಾಕಿದ್ದು”- ಇದು ರಾಮಾವತಾರದ ಪ್ರಸಂಗ. ಸುಗ್ರೀವನಿಗೆ ತಾನೆಷ್ಟು ಸಮರ್ಥನೆಂದು ತೋರಿಸುವುದಕ್ಕಾಗಿ ಶ್ರೀರಾಮನು ಒಂದೇ ಬಾಣದಿಂದ ಏಳು ತಾಳೆಯ ಮರಗಳನ್ನು ಕತ್ತರಿಸಿ ಕೆಡವಿದ ವಿಷಯ ಅದು.

“ದನಕರುಗಳ ಮಂದೆಯನ್ನು ಮೇಯಿಸಿದ್ದು”- ಶ್ರೀಕೃಷ್ಣಾವತಾರದ ವಿಷಯ. ಭಗವಂತನು ಕೃಷ್ಣನಾಗಿ ಗೊಲ್ಲರ ನಡುವೆ ಹುಟ್ಟಿ ಬೆಳೆಯುವಾಗ ಅವರಂತೆಯೇ ಸ್ವಲ್ಪವಾದರೂ ನಡೆದುಕೊಳ್ಳಬೇಡವೇ? ಗೊಲ್ಲ ಬಾಲಕರ ಜೊತೆಯಲ್ಲಿ ಅವನು ದನಕರುಗಳನ್ನು ಮೇಯಿಸಲು ಕಾಡಿಗೆ ಹೋಗುತ್ತಿದ್ದದ್ದು ಮಾತ್ರವಲ್ಲ; ಅಲ್ಲಿ ಅದ್ಭುತ ಸಾಹಸಗಳನ್ನು ತೋರಿಸುತ್ತಾ ದುಷ್ಟರಾಕ್ಷಸರನ್ನು ನಿಗ್ರಹಿಸಿದನು.

ಈ ಪಾಶುರದಲ್ಲಿ ವಿಷಯವನ್ನು ಮುಂದುವರಿಸಲಾಗುವುದು:

“ವೃಷಭವನ್ನು ಅಡಗಿಸಿದ್ದು”- ಕೃಷ್ಣಾವತಾರದ ಎರಡು ಪ್ರಸಂಗಗಳನ್ನು ಇದು ಸೂಚಿಸುವುದು. ವೃಷಭಾಸುರನು ಕಂಸನಿಂದ ಪ್ರೇರಿತನಾಗಿ ಬಾಲಕೃಷ್ಣನನ್ನು ಕೊಲ್ಲುವ ಉದ್ದೇಶದಿಂದ ದನಕರುಗಳ ಮಂದೆಯಲ್ಲಿ ಹೋರಿಯಾಗಿ ಸೇರಿಕೊಂಡ. ಸಮಯಕ್ಕಾಗಿ ಕಾಯುತ್ತಿದ್ದ. ಬಾಲಕೃಷ್ಣನು ಅದನ್ನು ಕಂಡು, ಹೋರಿಯನ್ನು ಹಿಡಿದು ಕೊಂದನು. ಇದು ಒಂದು ಪ್ರಸಂಗ. ಸತ್ಯೆ ಎಂಬ ಕ್ಷತ್ರಿಯ ಕನ್ಯೆಯನ್ನು ಮದುವೆಯಾಗಲು ಅವಳ ತಂದೆ ಒಡ್ಡಿದ್ದ ಫಣವಾದ ಚೆನ್ನಾಗಿ ಕೊಬ್ಬಿಸಿ ಬೆಳೆಸಿದ ಏಳು ಎತ್ತುಗಳನ್ನು ಎದುರಿಸಿ ಅವುಗಳ ಸೊಕ್ಕನ್ನು ಅಡಗಿಸಿ, ಪಳಗಿಸಿ, ಕಟ್ಟಿಹಾಕಿದ್ದು ಕೃಷ್ಣ.ಇದು ಎರಡನೆಯ ಪ್ರಸಂಗ.

“ಹಂದಿಯಾಗಿ ಭೂಮಿಯನ್ನೆತ್ತಿದ್ದು”- ವರಾಹಾವತಾರದ ಒಂದು ಪ್ರಸಂಗವಿದು.

೨೭

ಹಿರಣ್ಯಾಕ್ಷನೆಂಬ ರಾಕ್ಷಸನು ಭೂಮಿಯನ್ನು ಅಪಹರಿಸಿ, ಸಮುದ್ರದಲ್ಲಿ ಅದರೊಂದಿಗೆ ಹೋಗಿ ಅಡಗಿಕೊಂಡಾಗ, ಭಗವಂತನು ವರಾಹಾವತಾರವನ್ನು ತಳೆದು, ನೀರಿನಲ್ಲಿ ಮುಳುಗಿದ್ದ ಭೂಮಿಯನ್ನು ತನ್ನ ಕೋರೆಹಲ್ಲುಗಳಿಂದ ಎತ್ತಿ, ಅದನ್ನು ಉದ್ಧರಿಸಿದ.

“ಮೊದಲ ರಾಮನಾಗಿ”- ಎಂಬುದರಲ್ಲಿ ಭಾರ್ಗವ ರಾಮಾವತಾರವನ್ನು ಹೇಳಲಾಗಿದೆಯೋ, ದಶರಥ ರಾಮನ ವಿಷಯವನ್ನು ಹೇಳಲಾಗಿದೆಯೋ, ಬಲರಾಮನ ವಿಷಯವನ್ನು ಕುರಿತು ಹೇಳಲಾಗಿದೆಯೋ ಸಂಶಯ. ಭಾರ್ಗವ ರಾಮನು ಎದುರಾಳಿಗಳಾದ ಮದೋನ್ಮತ್ತರಾದ ಕ್ಷತ್ರಿಯರನ್ನು ಅಡಗಿಸಿಬಿಟ್ಟನು. ದಶರಥ ರಾಮನಾದರೋ ಮಿತಿಮೀರಿ ಹೆಚ್ಚಿಕೊಂಡಿದ್ದ ದುಷ್ಟರಾಕ್ಷಸ ಕುಲವನ್ನೇ ನಾಶಮಾಡಿದನು. ಬಲರಾಮನೂ ಹಾಗೆಯೇ, ಕೃಷ್ಣನಿಗೆ ಅಣ್ಣನಾಗಿ, ಕಂಸಾದಿ ರಾಕ್ಷಸರ ಸಂಹಾರಕ್ಕೆ ಕೃಷ್ಣನಿಗೆ ನೆರವಾದನು.

“ಭೂಲೋಕವನ್ನು ಅಳೆದದ್ದು”-ತ್ರಿವಿಕ್ರಮನಾಗಿ ಭೂಲೋಕವನ್ನು ಅಳೆದದ್ದು ಮಾತ್ರವಲ್ಲ; ಈರೇಳು ಲೋಕಗಳನ್ನೂ ತನ್ನ ಎರಡೇ ಹೆಜ್ಜೆಗಳಿಂದ ಅಳೆದುಬಿಟ್ಟದ್ದು.

ಭಾಗವತರು ಇಂಥ ಆಶ್ಚರ್ಯಕರವಾದ ಅದ್ಭುತ ಸಾಹಸಗಳನ್ನು ಹೇಳಿಹೇಳಿ ಆನಂದಿಸುತ್ತಾ, ಅದೇ ವಿಷಯಗಳನ್ನೇ ಹಾಡಿಹೊಗಳುತ್ತಾ, ಧಾರಾಪೂರ್ವಕವಾಗಿ ಆನಂದಬಾಷ್ಪಗಳನ್ನು ಸುರಿಸುತ್ತಾರೆ. ಅವರು ಶ್ರೀರಂಗದ ದೇವಾಲಯದ ಅಂಗಳದಲ್ಲಿ ಭಗವಂತನ ಗುಣಗಾನ ಮಾಡುತ್ತಾ ಸುತ್ತಾಡುತ್ತಿರುತ್ತಾರೆ. ಅವರ ಕಣ್ಣೀರು ಅವರ ಕಾಲಕೆಳಗಿನ ಧೂಳಿನಲ್ಲಿ ಕಲೆತು, ಅವರ ಕೆಂಪಾದ ಪಾದಗಳ ತುಳಿತದಿಂದ ಕೆಚ್ಚನೆಯ ಕೆಸರಾಗುವಾಗ ಅದನ್ನು ಕುಲಶೇಖರರು ತಮ್ಮ ನೆತ್ತಿಗೆ ಹಚ್ಚಿಕೊಳ್ಳುವೆನೆನ್ನುತ್ತಾರೆ. ಭಕ್ತರ ಪಾದಧೂಳಿ ಅವರಿಗೆ ಎಷ್ಟು ಶ್ರೇಷ್ಠ ಕಂಡಿರಾ\!

ಭಕ್ತರು ಹರಿಸುವ ಕಣ್ಣೀರಿಗೂ, ಸಮರ್ಥಳಾದ ಚಿನ್ನದಂಥವಳಾದ “ಪೊನ್ನಿ” ಎಂಬ ಸಾರ್ಥಕವಾದ ಹೆಸರಿನ ಕಾವೇರಿನದಿಗೂ ಇಲ್ಲಿ ಬಲುಸುಂದರವಾದ ಹೋಲಿಕೆ ಬಂದಿದೆ. ಚಿನ್ನವನ್ನು ಎಂದರೆ ಬತ್ತವನ್ನು ವೆಳೆಸಲು ಅನುವಾಗಿ, ತಾನು ಹರಿಯುವ ಕಡೆಯಲ್ಲೆಲ್ಲಾ ಸುಭಿಕ್ಷವನ್ನೂ ಸಮೃದ್ಧಿಯನ್ನೂ ಉಂಟುಮಾಡುವುದು ಕಾವೇರಿ ನದಿ. ಆ ನದಿಯ ನೀರು ಬತ್ತುವುದೇ ಇಲ್ಲ. ಕೆಲವು ಕಾಲಗಳಲ್ಲಿ ಉಕ್ಕಿ ಹರಿಯುವುದು. ಆಗ ಅದರ ಪ್ರವಾಹದ ರಭಸವನ್ನು ತಡೆಯುವುದಕ್ಕೆ ಆಗುವುದೇ ಇಲ್ಲ. ಆದ್ದರಿಂದಲೇ ಅದು ಸಮರ್ಥ ನದಿ. ಹಾಗೆಯೇ ಭಕ್ತರ ಕಣ್ಣೀರು ಒಂದೇ ಸಮನಾಗಿ, ಬತ್ತದಂತೆ ಹರಿಯುತ್ತಲೇ ಇರುವುದು. ಕೆಲವು ಸಂದರ್ಭಗಳಲ್ಲಿ ಭರಿಸಲಾರದಷ್ಟು ವೇಗವಗೈ ಹರಿದುಬರುವುದು.

೨೮

೪.ತೋಯ್ ತ್ತಣ್ ತಯಿರ್ ವೆಣ್ಣೆಯ್ ಪಾಲುಡನುಣ್ಡಲುಮ್ ಉಡನ್ಱಾಯ್ ಚ್ಚಿ ಕಣ್ಡು

ಆರ್ ತ್ತದೋಳುಡೈಯೆಮ್ಬಿರಾನ್ ಎನ್ನರಙ್ಗನುಕ್ಕಡಿಯಾರ್ ಹಳಾಯ್

ನಾತ್ತೞುಮ್ ಪೆೞ ನಾರಣಾವೆನ್ಱೞೈತ್ತು ಮೆಯ್ ತೞುಮ್ಬತ್ತೊೞು

ದೇತ್ತಿ, ಇನ್ಬುಱುಮ್ ತೊಣ್ಡರ್ ಶೇವಡಿಯೇತ್ತಿವಾೞ್ ತ್ತು ಮೆನ್ನೆಂಜಮೇ

ತೋಯ್=ಗಟ್ಟಿಯಾಗಿ ಹೆಪ್ಪುಗಟ್ಟಿದ, ತಣ್=ತಂಪಾದ, ತಯಿರ್=ಮೊಸರು, ವೆಣ್ಣೆಯ್=ಬೆಣ್ಣೆ, ಪಾಲ್=ಹಾಲು ಇವುಗಳನ್ನೆಲ್ಲಾ, ಉಡನ್=ಒಟ್ಟಾಗಿ\(ಒಂದೇ ಸಲ\), ಉಣ್ಡಲುಮ್=ಉಣ್ಣಲು, ಉಡನ್ಱು=ಕೋಪಗೊಂಡು, ಆಯ್ ಚ್ಚಿ=ಯಶೋದೆಯು, ಕಣ್ಡು=ನೋಡಿದ, ಆರ್ ತ್ತ=ಸುಂದರವಾದ, ತೋಳ್ ಉಡೈ=ತೋಳುಗಳುಳ್ಳ, ಎನ್ಬಿರಾನ್=ನಮ್ಮ ಒಡೆಯನಾದ, ಎನ್=ನನ್ನ, ಅರಙ್ಗನುಕ್ಕು=ಶ್ರೀರಂಗನಾಥನಿಗೆ, ಅಡಿಯಾರ್ಹಳ್=ಸೇವಕರು\(ಭಕ್ತರು\), ಆಯ್=ಆಗಿ, ನಾ=ನಾಲಗೆಯು, ತೞುಮ್ಬು=ಅಭ್ಯಾಸವನ್ನು, ಎೞ=ಪಡೆಯುವಂತೆ, ನಾರಣಾ=ನಾರಾಯಣಾ, ಎನ್ಱು=ಎಂದು, ಅೞೈತ್ತು=ಕೂಗುತ್ತಾ ಮೆಯ್=ಒಡಲೆಲ್ಲ, ತೞುಮ್ಬ=ಕಾಯಿಕಟ್ಟುವಂತೆ, ತೊೞುದು=ಸೇವೆ ಮಾಡಿ, ಏತ್ತಿ=ಸ್ತೋತ್ರಮಾಡಿ, ಇನ್ಬುಱುಮ್=ಆನಂದವನ್ನು ಅನುಭವಿಸುವ, ತೊಣ್ಡರ್=ಭಕ್ತರ, ಶೇ ಅಡಿ=ಪವಿತ್ರವಾದ ಪಾದಗಳನ್ನು, ಏತ್ತಿ=ಸ್ತುತಿಸುತ್ತಾ, ವಾೞ್ ತ್ತುಮ್=ಬಾಳುವಂತೆ ಮಂಗಳ ಹೇಳು, ಎನ್=ನನ್ನ, ನೆಂಜಮೇ=ಮನಸ್ಸೇ\!

ಹೆಪ್ಪುಗಟ್ಟಿದ ತಂಪಾದ ಮೊಸರು, ಬೆಣ್ಣೆ, ಹಾಲನ್ನು ಒಟ್ಟಾಗಿ ಒಂದೇ ಸಲ ಉಣ್ಣಲು, ಯಶೋದೆ ಕೋಪದಿಂದ ನೋಡಿದ ಸುಂದರವಾದ ತೋಳುಗಳುಳ್ಳ ನಮ್ಮ ಒಡೆಯನಾದ ನನ್ನ ಶ್ರೀರಂಗನಾಥನಿಗೆ ಭಕ್ತರಾಗಿ\(ಸೇವಕರಾಗಿ\) ನಾಲಗೆಯು ಅಭ್ಯಾಸವನ್ನು ಪಡೆಯುವಂತೆ “ನಾರಾಯಣಾ”ಎಂದು ಕೂಗುತ್ತಾ, ಒಡಲೆಲ್ಲಾ ಕಾಯಿಕಟ್ಟುವಂತೆ ಸೇವೆ ಮಾಡಿ, ಸ್ತೋತ್ರಮಾಡಿ ಆನಂದಬನ್ನು ಅನುಭವಿಸುವ ಭಕ್ತರ ಪವಿತ್ರವಾದ ಅಡಿಗಳನ್ನು ಸ್ತೋತ್ರಮಾಡಿ \(ಅವರು\)ಬಾಳುವಂತೆ ಮಂಗಳ ಹೇಳು, ನನ್ನ ಮನವೇ\! \(೪\)

ಗಟ್ಟಿ ಮೊಸರು, ಹಾಲು, ಬೆಣ್ಣೆಗಳನ್ನು ಒಂದೇ ಬಾರಿಗೆ ಕುಡಿದು ತಿಂದು ವಿನೋದ ತೋರಿಸುವ ಶ್ರೀಕೃಷ್ಣನೂ, ಕ್ಷೀರಸಾಗರದಲ್ಲಿ ಆದಿಶೇಷನ ಮೇಲೆ ಪವಡಿಸಿ ಯೋಗನಿದ್ರೆ ಮಾಡುವ ಶ್ರೀಮನ್ನಾರಾಯಣನೂ, ಉಭಯಕಾವೇರಿಗಳ ನಡುಗಡ್ಡೆಯಲ್ಲಿ, ಸುಂದರವಾದ ಪ್ರಕೃತಿಯ ನಡುವೆ ಶೇಷಶಯನನಾಗಿ ನೆಲಸಿರುವ ಶ್ರೀರಂಗನಾಥನೂ ಎಲ್ಲ ರೂಪಗಳೂ, ಒಬ್ಬನೇ ದೈವನ್ವಾದ, ನಮ್ಮೆಲ್ಲರ ಒಡೆಯ.

ಶ್ರೀರಂಗದಲ್ಲಿ, ಪವಿತ್ರವಾದ ದೇವಾಲಯದ ಪ್ರಾಕಾರಗಳಲ್ಲಿ ಭಾಗವತರು ನಿರಂತರವಾಗಿ “ನಾರಾಯಣ, ನಾರಾಯಣ”ಎಂದು ಭಗವಂತನ ದಿವ್ಯನಾಮವನ್ನು ಉಚ್ಚರಿಸುತ್ತಾ ಇರುತ್ತಾರೆ. ತಮ್ಮ ನಾಲಗೆಗೆ ಭಗವನ್ನಾಮೋಚ್ಚಾರಣೆ ಹಿತವನ್ನು ಕಲಿಸಿಕೊಡುವ ಸಲುವಾಗಿ, ನಾಲಗೆಗೆ ಆ ಹೆಸರನ್ನು ಹೇಳುವ ಸೌಲಭ್ಯವನ್ನು ಅಭ್ಯಾಸಮಾಡಿಸುವುದಕ್ಕಾಗಿ ಅವರು ಹಾಗೆ ನುಡಿಯುತ್ತಿರುತ್ತಾರೆ. ಅದರ ಜೊತೆಯಲ್ಲೇ, ಭಗವಂತನಿಗೆ ನಾನಾರೀತಿಯಲ್ಲಿ ತಮ್ಮ ಸೇವೆಯನ್ನು ಸಲ್ಲಿಸುತ್ತಾರೆ. ನಮಸ್ಕಾರಗಳನ್ನು ಮಾಡುತ್ತಾರೆ. ಇದರಿಂದ ಅವರ ಮೈಯೆಲ್ಲಾ ಕಾಯಿಕಟ್ಟಿ ಹೋಗುವುದು. ಭಗವಂತ ವಿಸ್ಮಯಕಾರಕವಾದ ಕಾರ್ಯಾದಿಗಳನ್ನು ಕುರಿತು ಹೊಗಳಿ ಹಾಡಿ ಆನಂದದಿಂದ ಮೈಮರೆಯುತ್ತಾರೆ.

ಆ ಭಕ್ತರ\(ಭಾಗವತರ\) ಪಾದಸೇವೆ ಮಾಡುವ ಸುಸಮಯ ತಮಗೆ ದೊರಕಲಿ ಎಂದೂ

೨೯

ಅವರ ಪವಿತ್ರವಾದ ಜೀವನವನ್ನು ತಾನು ಕಂಡು ಅದನ್ನು ಅನುಕರಿಸುವಂತಾಗಲೆಂದೂ, ಅದನ್ನು ತಾನು ಹೊಗಳಿ ಹಾಡುವಂತಾಗಲೆಂದೂ, ಅವರಿಗೆ ಮಂಗಳವನ್ನು ತಾನು ಹಾಡುವಂತಾಗಲೆಂದೂ, ಆ ದಿಸೆಯಲ್ಲಿಯೇ ತನ್ನ ಮನಸ್ಸು ಓಡುವಂತಾಗಲೆಂದೂ ಕುಲಶೇಖರರ ಹಂಬಲ.

೫.ಪೊಯ್ ಶಿಲೈಕ್ಕೂರಲೇಟ್ರೆರುತ್ತ ಮಿಱುತ್ತುಮ್ ಪೋರರವೀರ್ ತ್ತಕೋನ್

ಶೆಯ್ ಶಿಲೈಶ್ಶುಡರ್ ಶೂೞೊಳಿತ್ತಿಣ್ಣಮಾಮದಿಳ್ ತೆನ್ನರಙ್ಗನಾಮ್

ಮೆಯ್ ಶಿಲೈಕ್ಕರುಮೇಹ ಮೊನ್ಱು ತಮ್ ನೆಂಜಿಲ್ ನಿನ್ಱು ತಿಹೞ್ ಪ್ಪೋಯ್

ಮೆಯ್ ಶಿಲಿರ್ ಪ್ಪವರ್ ತಮ್ ಮೈಯೇ ನಿನೈನ್ದು ಎನ್ ಮನಮ್ ಮೆಯ್ ಶಿಲಿರ್ ಕ್ಕೂಮೇ

ಪೊ=ಕೃತ್ರಿಮದ, ಶಿಲೈ=ಕೋಫದ, ಕುರಲ್=ಧ್ವನಿಯ, ಏಱು=ಗೂಳಿಯ, ಎರುತ್ತಮ್=ಕುತ್ತಿಗೆಯನ್ನು, ಇಱುತ್ತು=ಮುರಿದವನಾದ, ಪೋರ್=ಹೋರಾಟದಲ್ಲಿ, ಅರವು=ಸರ್ಪವನ್ನು,ಈರ್ ತ್ತ=ಸೋಲಿಸಿದ, ಕೋನ್=ಸ್ವಾಮಿಯು, ಶೆಯ್ ಶಿಲೈ=ಕಲ್ಲಿನಿಂದ ಕಟ್ಟಿದ, ಶುಡರ್=ಪ್ರಜ್ವಲಿಸುವ, ಒಳಿ=ತೇಜಸ್ಸಿನಿಂದ, ಶೂೞ್=ಆವರಿಸಿರುವ, ತಿಣ್ಣಮ್=ಬಲವಾದ, ಮಾ=ಬಲುದೊಡ್ಡ, ಮದಿಳ್=ಕೋಟೆಗೋಡೆಯುಳ್ಳ, ತೆನ್=ಸೊಬಗಿನ, ಅರಙ್ಗನ್=ಶ್ರೀರಂಗನಾಥನು, ಆಮ್=ಹೌದು\(ಆಗಿದ್ದಾನೆ\), ಮೆಯ್=ನಿಜವಾಗಿ, ಶಿಲೈ=ಆರ್ಭಟಿಸುವ, ಕರುಮೇಹಮ್= ಕರಿಯ ಮುಗಿಲು, ಒನ್ಱು=ಒಂದು, ತಮ್=ತಮ್ಮ, ನೆಂಜಿಲ್=ಮನಸ್ಸಿನಲ್ಲಿ\(ಅಂತರಂಗದಲ್ಲಿ\), ನಿನ್ಱು=ನಿಂತು, ತಿಹೞ್ ಪ್ಪೋಯ್=ಬೆಳಗುವುದರಿಂದ, ಮೆಯ್ ಶಿಲರ್ ಪ್ಪವರ್ ತಮ್ಮೈಯೇ=ರೋಮಾಂಚನವನ್ನು ಅನುಭವಿಸುವ ಭಾಗವತರೇ, ಎನ್=ನನ್ನ, ಮನಮ್=ಮನದಲ್ಲಿ \(ನಿಂತು\), ಮೆಯ್ ಶಿಲರ್ ಕ್ಕೂಮೇ=ರೋಮಾಂಚನವನ್ನುಂಟು ಮಾಡಲಿ.

ಕೋಪದಿಂದ ಗುಟರು ಹಾಕುತ್ತ ಬರುವ ಕೃತ್ರಿಮದ ಗೂಳಿಯ ಗೋಣು ಮುರಿದವನೂ ಹೋರಾಟದಲ್ಲಿ ಸರ್ಪವನ್ನು ಸೋಲಿಸಿದವನೂ ಅದಾ ಸ್ವಾಮಿಯು ಕಲ್ಲಿನಿಂದ ಕಟ್ಟೀದ ತೇಜಸ್ಸಿನಿಂದ ಪ್ರಜ್ವಲಿಸುವ, ಬಲವದ, ಬಲುದೊಡ್ಡದಾಗಿ ಸುತ್ತುವರಿದಿರುವ ಕೋಟೆಯ ಗೋಡೆಗಳುಳ್ಳ ಸೊಬಗಿನ ಶ್ರೀರಂಗನಾಥನೇ ಆಗಿದ್ದಾನೆ. ನಿಜವಾಗಿ ಆರ್ಭಟಿಸುವ ಕಾರ್ಮುಗಿಲೊಂದು ತಮ್ಮ ಅಂತರಂಗದಲ್ಲಿ ನಿಂತು ಬೆಳಗುವುದರಿಂದ ರೋಮಾಂಚನವನು ಅನುಭವಿಸುವ ಭಾಗವತರೇ ನನ್ನ ಮನದಲ್ಲಿ ನೆಲಸಿ\(ನನಗೆ\) ರೋಮಾಂಚನವನ್ನುಂಟು ಮಾಡಲಿ.\(೫\)

ಎರಡು ಪ್ರಸಂಗಗಳು ಕೃಷ್ಣಾವತಾರದವು. ಕೋಪದಿಂದ ಗುಟರು ಹಾಕುತ್ತಾ ಕೊಲ್ಲಲು ನುಗ್ಗಿಬಂದ ಕೃತ್ರಿಮವಾದ ವೃಷಭದ ವೇಷದವನಾದ ರಾಕ್ಷಸನ \(ಅರಿಷ್ಟಾಸುರನ\)ವೇಣು ಮುರಿದವನು ಕೃಷ್ಣ, ಹೋರಾಟದಲ್ಲಿ ಕಾಳೀಯನೆಂಬ ಸರ್ಪವನ್ನು ಸೋಲಿಸಿ, ಕಾಳಿಂದಿ ಮಡುವಿನಿಂದ ಓಡಿಸಿದವನೂ ಕೃಷ್ಣನೇ. ಭಗವಂತನ ಅವತಾರರೂಪಿಯಾದ ಕೃಷ್ನನೇ ಈಗ ಶ್ರೀರಂಗದಲ್ಲಿ ನೆಲಸಿದ್ದಾನೆ.

೩೦

ಸುಂದರವಾದ ವಿಶಾಲವಾದ ಬಾನಿನಲ್ಲಿ ಗುಡುಗಿನ ನಿಜವಾದ ಆರ್ಭಟದಿಂದ ತೋರುವ ಅಂದವಾದ ಕಾರ್ಮುಗಿಲಿನಂತೆ, ಸೊಬಗಿನ ಶ್ರೀರಂಗದ ದೇವಾಲಯದಲ್ಲಿ ಗರ್ಭಗುಡಿಯನ್ನು \(ಅಂತರಂಗವನ್ನು\)ಅಲಂಕರಿಸಿ, ದಿವ್ಯತೇಜಸ್ಸಿನಿಂದ ಶ್ರೀರಂಗನಾಥನು ಬೆಳಗುತ್ತಿದ್ದಾನೆ. ಭಾಗವತರು ಅವನನ್ನು ಉಪಾಸಿಸುತ್ತಾರೆ. ಅವರ ಅಂತರಂಗದಲ್ಲಿಯೂ ಅವನು ನೆಲೆನಿಂತಿದ್ದಾನೆ. ತಮ್ಮಲ್ಲಿಯೇ ಅವನು ಇರುವುದರ ದಿವ್ಯಾನುಭವವನ್ನು ಭಾಗವತರು ಮನಸ್ಸಿಗೆ ತಂದುಕೊಂಡ ಕೂಡಲೇ ಅವರ ಮೈ ನವಿರೇಳುವುದು. ಭಕ್ತಿಯ ಬಲು ಮುಖ್ಯವಾದ ಅನುಭವ ಅದೊಂದಲ್ಲವೇ\!

ಕುಲಶೇಖರರು ಹೇಳುತ್ತಾರೆ: ಭಾಗವತರಿಗೆ ಹೇಗೋ ಹಾಗೆ ಭಗವಂತನು ನನ್ನ ಅಂತರಂಗವನ್ನು ಹೊಕ್ಕು ನನಗೆ ತೋರಿಕೊಳ್ಳದೆ ಇರಬಹುದೇನೋ ಚಿಂತನೆಯಿಲ್ಲ. ಭಗವಂತನನ್ನು ಸತ್ಯವಾಗಿಯೂ ಅನುಭವಿಸುತ್ತಿರುವ ಭಾಗವತರೇ ನನ್ನ ಮನದಲ್ಲಿ ನಿಲ್ಲಲಿ. ಅವರೇ ನನಗೆ ಆ ಅರಿವನ್ನು \(ಅವರ ಅನುಭವದ ಅರಿವನ್ನು\) ಕೊಡಲಿ. ಭಗವಂತನ ಸಾಮೀಪ್ಯದಿಂದ ಅವರು ಅವರು ಪಡುವ ರೋಮಾಂಚನವನ್ನು ನಾನೂ ಆಗ ತಪ್ಪದೆ, ಅವರ ನೆರವಿನಿಂದ, ಅನುಭವಿಸುತ್ತೇನೆ. ಇಷ್ಟುಮಟ್ಟಿನ ಅನುಭವ ನನಗಾಯಿತೆಂದರೆ ನನಗೆಷ್ಟು ಆನಂದವಾಗುವುದೋ\!

ಭಕ್ತನನ್ನು ಒಲಿಸಿಕೊಂಡು, ಅವನ ನೆರವಿನಿಂದ ಭಕ್ತಿಯ ಅನುಭವಗಳನ್ನು ಪಡೆದರೆ, ಭಗವಂತನನ್ನು ಒಲಿಸಿಕೊಳ್ಳುವುದು ಸುಲಭವಾಗುವುದು-ಎಂಬ ತತ್ತ್ವವನ್ನು ಕುಲಶೇಖರರು ಇಲ್ಲಿ ಹೇಳುತ್ತಿದ್ದಾರೆ.

೬.ಆದಿಯನ್ತಮನನ್ತಮಱ್ ಪುತಮಾನ ವಾನವರ್ ತಮ್ ಪಿರಾನ್

ಪಾದಮಲರ್ ಶೂಡುಮ್ ಪತ್ತಿಯಿಲಾದ ಪಾವಿಹಳುಯ್ ನ್ದಿಡ

ತೀತಿಲ್ ನನ್ನೆಱಿಕಾಟ್ಟಿಯೆಙ್ಗುನ್ತಿರಿನ್ದರಙ್ಗನೆಮ್ಮಾನುಕ್ಕೇ

ಕಾದಲ್ ಶೆಯ್ ತೊಣ್ಡರ್ ಕ್ಕೆಪ್ಪಿಱಪ್ಪಿಲುಮ್ ಕಾದಲ್ ಶೆಯ್ಯುಮೆನ್ನೆಂಜೇ

ಆದಿ=ಎಲ್ಲಕ್ಕೂ ಆದಿಯೂ, ಅನ್ತಮ್=ಎಲ್ಲಕ್ಕೂ ಕೊನೆಯೂ, ಅನನ್ತಮ್=ಅನಂತನೂ, ಅಱ್ಬುತಮ್=ಅದ್ಭುತನೂ, ಆನ=ಆಗಿರುವ, ವಾನವರ್ ತಮ್=ಅಮರರೆಲ್ಲರ, ಪಿರಾನ್=ಸ್ವಾಮಿಯಾದ, ಶ್ರೀರಂಗನಾಥನ,, ಪಾದಮ್=ಪಾದಗಳು ಎಂಬ, ಮಾ=ಅತಿಶ್ರೇಷ್ಠವಾದ, ಮಲರ್=ಹೂವನ್ನು, ಶೂಡುಮ್=ತಲೆಯಲ್ಲಿ ಮುಡಿಯಬೇಕೆಂಬ, ಪತ್ತಿ=ಆಶೆ\(ಪ್ರೇಮ,ಭಕ್ತಿ\), ಇಲಾದ=ಇಲ್ಲದ, ಪಾವಿಹಳ್=ಪಾಪಿಗಳು, ಉಯ್ ನ್ದಿಡ=ಉಜ್ಜೀವಿಸುವಂತೆ, ತೀದು=ದೋಷಗಳು, ಇಲ್=ಇಲ್ಲದ, ನಲ್-ಉತ್ತಮವಾದ, ನೆಱಿ=ಮಾರ್ಗವನ್ನು,ಕಾಟ್ಟಿ=ತೋರಿಸುತ್ತಾ, ಎಙ್ಗುಮ್=ಎಲ್ಲೆಡೆಯಲ್ಲಿಯೂ, ತಿರಿನ್ದು=ತಿರುಗಾಡಿ ಅರಙ್ಗನ್=ಶ್ರೀರಂಗನಾಥ, ಎಂದ, ಎಮ್ಮಾನುಕ್ಕೇ=ನಮ್ಮ ಸ್ವಾಮಿಗೇ, ಕಾದಲ್ ಶೆಯ್=ಪ್ರೇಮವನ್ನು ಮೀಸಲು ಮಾಡಿರುವ, ತೊಣ್ಡರ್ ಕ್ಕು=ಭಕ್ತರಿಗೆ \(ಪ್ರೇಮಿಗಳಿಗೆ\), ಎಪ್ಪಿಱಪ್ಪಿಲುಮ್=ಯಾವ ಜನ್ಮದಲ್ಲಾದರೂ,

೩೧

ಕಾದಲ್ ಶೆಯ್=ಪ್ರೇಮವನ್ನು ಮಾಡು, ಎನ್ ನೆಂಜೇ=ನನ್ನ ಮನವೇ\!

ಆದಿಯೂ, ಅಂತವೂ, ಅನಂತವೂ, ಅದ್ಭುತವೂ ಆಗಿರುವ ಅಮರರೆಲ್ಲರ ಸ್ವಾಮಿಯಾದ ಶ್ರೀರಂಗನಾಥನ ಪಾದಗಳೆಂಬ ಅತಿಶ್ರೇಷ್ಠವಾದ ಹೂವನ್ನು ತಲೆಯಲ್ಲಿ ಮುಡಿಯಬೇಕೆಂಬ ಆಶೆಯಿಲ್ಲದ ಪಾಪಿಗಳು ಉಜ್ಜೀವಿಸುವಂತೆ ದೋಷಗಳೇ ಇಲ್ಲದ ಸನ್ಮಾರ್ಗವನ್ನು ತೋರಿಸುತ್ತಾ ಎಲ್ಲೆಲ್ಲಿಯೂ ತಿರುಗಾಡುವ ಶ್ರೀರಂಗನಾಥನೆಂಬ ನಮ್ಮ ಸ್ವಾಮಿಗೇ ತಮ್ಮ ಪ್ರೇಮವನ್ನು ಮೀಸಲುಮಾಡಿರುವ ಪ್ರೇಮಿಗಳಿಗೆ\(ಭಕ್ತರಿಗೆ\) ಓ ನನ್ನ ಮನಸ್ಸೇ ಯಾವ ಜನ್ಮದಲ್ಲಾದರೂ ನಿನ್ನ ಪ್ರೇಮವನ್ನು ಮೀಸಲು ಇಡು.\(೬\)

ಭಗವಂತನ ಸಾಟಿಯಿಲ್ಲದ ನಾಲ್ಕುಗುಣಗಳನ್ನು ಇಲ್ಲಿ ಹೇಳಲಾಗಿದೆ. ಭಗವಂತನು ಎಲ್ಲಕ್ಕೂ ಆದಿ. ಸೃಷ್ಟಿಯ ಮುಂಚೆಯೂ ಇದ್ದವನು ಅವನು. ಸೃಷ್ಟಿಗೆ ಅವನೇ ಕಾರಣ. ಆದ್ದರಿಂದ, ಭಗವಂತನನ್ನು “ಆದಿ”ಎಂದೂ “ಆದಿಕಾರಣ”ಎಂದೂ ಕರೆಯುತ್ತಾರೆ.

“ಹಾಗೆಯೇ ಭಗವಂತನು ಎಲ್ಲವನ್ನೂ ಕೊನೆ ಮಾಡತಕ್ಕವನು. ಪ್ರಳಯಕ್ಕೆ ಕಾರಣ ಅವನೇ. ಪ್ರಳಯದ ನಂತರವೂ ಅವನಿರುತ್ತಾನೆ. ಆದ್ದರಿಂದ, ಭಗವಂತನನ್ನು “ಅಂತ”ಎಂತಲೂ “ಅಂತ್ಯಕಾರಣ”ಎಂತಲೂ ಕರೆಯುತ್ತಾರೆ.

ಜಗತ್ತೇ ಇಲ್ಲದಿರುವಾಗ, ಬೇರೆ ಯಾವುದೂ ಇಲ್ಲದಿರುವಾಗ, ಅವನಿರುತ್ತಾನೆ. ಆದ್ದರಿಂದ ಭಗವಂತನಿಗೆ ಆದಿಯೂ ಇಲ್ಲ, ಅಂತ್ಯವೂ ಇಲ್ಲ. ಅವನನ್ನು “ಅನಾದಿ” ”ಅನಂತ” ಎಂದು ಕರೆಯುವುದು ಅದಕ್ಕೇ. ಅವನು ಸರ್ವವ್ಯಾಪಿ. ಅವನ ವ್ಯಾಪ್ತಿಗೆ ಮಿತಿಯೇ ಇಲ್ಲ; ಕೊನೆಯೇ ಇಲ್ಲ. ಹಾಗೂ ಅವನು ಅನಂತನೇ.

ಯಾವ ಕಾಲದಲ್ಲಿಯಾದರೂ ಎಲ್ಲಿ ಬೇಕೆಂದರೆ ಅಲ್ಲಿ, ಆ ಸಮಯಕ್ಕೆ ಯಾವ ರೂಪಬೇಕೆಂದರೆ ಅದನ್ನು ತಳೆಯತಕ್ಕವನು ಭಗವಂತ. ಆಶ್ಚರ್ಯಕರವಾದ, ವಿಸ್ಮಯಕಾರಕವಾದ, ಬೇರೆ ಯಾರೂ ಮಾಡಲು ಅಸಾಧ್ಯವಾದ,ಕೆಲಸಗಳನ್ನು ಮಾಡತಕ್ಕವನು ಅವನು. ಆದ್ದರಿಂದಲೇ ಅವನು “ಅದ್ಭುತ”ನು. “ಮಾಯನ್”ಎಂದು ಅವನನ್ನು ಕರೆಯುವುದೂ ಈ ಕಾರಣದಿಂದಲೇ.

ಅವನ ಆಶ್ರಯದಿಂದ ಮಾತ್ರವೇ ಚೇತನನು ಅಮರನಾಗುವುದು. ಸ್ವರ್ಗಾದಿಲೋಕಗಳಲ್ಲಿ ವಾಸಿಸುವ, ಅಮೄತಪಾನ ಮಾಡಿದ್ದರ ಫಲವಾಗಿ ಅಮರರಾದ ದೇವತೆಗಳೆಲ್ಲರಿಗೂ ಅವನು ಒಡೆಯನು. ಅವನು ಎಲ್ಲ ಲೋಕಗಳ ಎಲ್ಲ ಚೇತನರಿಗೂ ಒದೆಯ. ಆದ್ದರಿಂದಲೇ ಅವನನ್ನು “ಸರ್ವೇಶ್ವರ”ಎನ್ನುತ್ತಾರೆ.

ಅನಾದಿಯಾಗಿ,ಅನಂತನಾಗಿ, ಅದ್ಭುತನಾಗಿ, ಸರ್ವೇಶ್ವರನಾಗಿ ಬೆಳಗುವವನು ಸ್ವಾಮಿ-ಭಗವಂತ. ಅವನೇ ಶ್ರೀರಂಗದಾಲ್ಲಿ ಶೇಷಶಯನದಲ್ಲಿ ಪವಡಿಸಿರುವ ಶ್ರೀರಂಗನಾಥನೂ\!

ಸಾಮಾನ್ಯವಾಗಿ ಹೂವನ್ನು ತಲೆಯಲ್ಲಿ ಮುಡಿಯುತ್ತಾರೆ. ಅದು ಪರಿಮಳ ಪೂರಿತವಾದರೆ, ಸೊಬಗಿನಿಂದ ಕೂಡಿದರೆ, ಅಪರೂಫವಾದದ್ದಾದರೆ, ಅದರ ಬೆಲೆ ಇನ್ನೂ ಹೆಚ್ಚು. ಬಾಡಿ,ಸುಕ್ಕಿ,ಒಣಗಿದರೂ ಅದನ್ನು ತಲೆಯಿಂದ ತೆಗೆಯಲು ಹಿಂಜರಿಯುತ್ತಾರೆ.

ಭಗವಂತನ ಪಾದಗಳೂ ಹಾಗೆಯೇ- ಅಪರೂಪವಾದ ಹೂವಿನಂತೆ, “ಅವುಗಳನ್ನು ತಲೆಯಲ್ಲಿ ಮುಡಿಯುವುದು”ಎಂದರೆ, ಅವನ ಪಾದಗಳಿಗೆ ತಲೆಯನ್ನು ಸೋಕಿಸುವುದು, ಪಾದಗಳ ಮೇಲೆ ತಲೆಯನ್ನಿರಿಸುವುದು. ಭಗವಂತನ ಪಾದಗಳನ್ನು ಹಿಡಿದು ಸಾಷ್ಟಾಂಗವೆರಗುವುದು. ಭಗವಂತನ ಪಾದಗಳ ಬಳಿಯಲ್ಲಿ ಶಾಶ್ವತವಾದ ಆಶ್ರಯವನ್ನು ಕೋರುವುದು ಅದು. “ಸ್ವಾಮೀ, ನಿನ್ನ ಪಾದಗಳೇ ನನಗೆ ಗತಿ” ಎಂಬ ಅತ್ಯಂತ ವಿನಮ್ರಭಾವವನ್ನು ತೋರಿಸುವುದು ಅದು. ಭಗವಂತನ ಪಾದಗಳ ಆಶ್ರಯಬೇಡುವುದು ಭಕ್ತರ ಇಷ್ಟವಾದ ಕಾರ್ಯ.

೩೨

ಭಗವಂತನು ಕರುಣೆಯ ಕಡಲೆಂದೂ ಅವನ ಆಶ್ರಯದ ಹೊರತು ತಮಗೆ ಸದ್ಗತಿಯಿಲ್ಲವೆಂದೂ ಅವನನ್ನೇ ಅನನ್ಯವಾಗಿ ಶರಣುಹೊಂದಿ ಅವನನ್ನು ಭಜಿಸುತ್ತಾ ಅವನ ಪಾದಸೇವೆಗೆ ಹಾತಿರೆಯುತ್ತಿರುವವರು ಭಕ್ತರು. ತಮ್ಮ ಪ್ರೇಮಭಕ್ತಿಯೆಲ್ಲವನ್ನೂ ಭಗವಂತನೊಬ್ಬನಿಗೇ ಅವರು ಮೀಸಲು ಮಾಡಿರುತ್ತಾರೆ. ಭಕ್ತರು ಎಲ್ಲೆಲ್ಲಿಯೂ ಇದ್ದಾರೆ. ಅವರು ದೋಷರಹಿತವಾದ ಸನ್ಮಾರ್ಗದಲ್ಲಿ ನಡೆಯುತ್ತಾರೆ. ಭಗವಂತನಲ್ಲಿ ಭಕ್ತಿಮಾಡದ ಪಾಪಿಗಳಿಗೆಲ್ಲ ತಮ್ಮ ಜೀವನದಿಂದಲೇ ಅವರು ಮಾರ್ಗದರ್ಶನ ಮಾಡುತ್ತಾರೆ. ಇದರಿಂದ, ಪಾಪಿಗಳು ಉಜ್ಜೀವನಗೊಳ್ಳಲೆಂದೂ,ಭಕ್ತಿಮಾರ್ಗವನ್ನು ಹಿಡಿಯಲೆಂದೂ ಅವರ ಆಶೆ.

ಕುಲಶೇಖರರು ಹೇಳುತ್ತಾರೆ: ಓ ನನ್ನ ಮನವೇ, ನೀನು ಅಂಥ ಪಾಪಿಗಳಲ್ಲಿ ಒಬ್ಬನಲ್ಲವೇ? ಎಲ್ಲೆಲ್ಲಿಯೂ ಸನ್ಮಾರ್ಗವನ್ನು ಬೆಳಗಿಸುತ್ತಾ ಸಂಚರಿಸುವ ಭಗವಂತನ ನಿಜಭಕ್ತರಲ್ಲಿ ನಿನ್ನಪ್ರೇಮವನ್ನಿರಿಸು. ನೀನು ಯಾವ ಜನ್ಮವನ್ನು ಪಡೆದರೂ ಚಿಂತೆಯಿಲ್ಲ. ಭಕ್ತರಲ್ಲಿ ಪ್ರೇಮವನ್ನಿಟ್ಟು ಅವರನ್ನು ನೀನು ಒಲಿಸಿಕೊಂಡೆಯಾದರೆ ಭಗವಂತನನ್ನು ಒಲಿಸಿಕೊಂಡಂತೆಯೇ.

೭.ಕಾರಿನಮ್ ಪುರೈಮೇನಿ ನಱ್ ಕದಿರ್ ಮುತ್ತವೆಣ್ಣಹೈ ಶ್ಶೆಯ್ಯವಾಯ್

ಆರಮಾರ್ ವನರಙ್ಗನೆನ್ನುಮ್ ಅರುಮ್ ಪೆರುಂಜುಡರೊನ್ಱಿನೈ

ಶೇರುಮ್ ನೆಂಜಿನರಾಹಿ ಶ್ಶೇರ್ನ್ದು ಕಶಿನ್ದಿೞಿನ್ದ ಕಣ್ಣೀರ್ ಹಳಾಲ್

ವಾರನಿಱ್ ಪವರ್ ತಾಳಿಣೈಕ್ಕೂ ಒರುವಾರಮಾಹುಮೆನ್ನೆಂಜೆಮೇ

ಕಾರ್=ಕಾರ್ಮುಗಿಲುಗಳ, ಇನಮ್=ಕೂಟಕ್ಕೆ, ಪುರೈ=ಸಮನಾದ, ಮೇನಿ=ದೇಹವನ್ನೂ, ನಲ್=ಉತ್ತಮವಾದ, ಕದಿರ್=ತೇಜಸ್ಸನ್ನೂ, ಮುತ್ತಮ್=ಮುತ್ತಿನಂಥ, ವೆಣ್=ಬಿಳಿಯ, ನಹೈ=ನಗೆಯನ್ನು, ಶೆಯ್ಯ=ಮಾಡುವಂಥ, ವಾಯ್=ಬಾಯನ್ನೂ, ಆರಮ್=ಹಾರವನ್ನು, ಮಾರ್ವನ್=ಎದೆಯಲ್ಲಿ ಉಳ್ಳವನನ್ನೂ, ಅರಙ್ಗನ್=ಶ್ರೀರಂಗನಾಥ, ಎನ್ನುಮ್=ಎಂಬ,ಅರುಮ್=ಅಪರೂಪವಾದ, ಪೆರುಮ್=ಹಿರಿಮೆಯನ್ನುಳ್ಳ, ಶುಡರ್=ಜ್ಯೋತಿ, ಒನ್ಱಿನೈ=ಒಮ್ದನ್ನು, ಶೇರುಮ್=ಸೇರಿಕೊಳ್ಳುವ, ನೆಂಜಿನರ್ ಆಹಿ=ಮನಸ್ಸಿನವರಾಗಿ, ಶೇರ್ ನ್ದು=ಹಾಗೆಯೇ ಸೇರಿಕೊಂಡು, ಕಶಿನ್ದು=ಉದ್ವೇಗಗೊಂಡು, ಇೞಿನ್ದ=ಸುರಿಸುತ್ತಿರುವ, ಕಣ್ಣೀರ್ ಹಳಾಲ್=ಕಣ್ಣೀರಿನಿಂದ, ವಾರ=ಮಗ್ಗುಲಲ್ಲಿ, ನಿಱ್ ಪವರ್=ನಿಂತಿರುವವರ, ತಾಳ್=ಕಲೌಗಳ, ಇಣೈಕ್ಕೂ=ಜೊತೆಗೆ, ಒರು=ಸರಿಯಾದ \(ಒಪ್ಪುವಂಥ\), ವಾರಮ್=ಪ್ರೇಮದ ಅನುವರ್ತಿ, ಆಹು=ಆಗು, ಎನ್=ನನ್ನ, ನೆಂಜಮೇ=ಮನಸ್ಸೇ.

ಕಾರ್ಮುಗಿಲುಗಳ ಕೂಟಕ್ಕೆ ಸಮನಾದ ದೇಹವನ್ನೂ, ದಿವ್ಯವಾದ ತೇಜಸ್ಸನ್ನೂ ಮುತ್ತಿನಂಥ ಬಿಳಿಯ\(ಶುಭ್ರವಾದ\)ನಗೆಯನ್ನು ಮಾಡುವಂಥ ಬಾಯನ್ನೂ, ಎದೆಯಲ್ಲಿ ಹಾರವನ್ನೂ ಉಳ್ಳ ಶ್ರೀರಂಗನಾಥ ಎನ್ನುವ ಅಪರೂಪವಾದ ಹಿರಿಮೆಯನ್ನುಳ್ಳ ಜ್ಯೋತಿಯೊಂದನ್ನು ಸೇರಿಕೊಳ್ಳುವ ಮನಸ್ಸಿನವರಾಗಿ, ಹಾಗೆಯೇ ಸೇರಿಕೊಂಡ ಉದ್ವೇಗದಿಂದ ಕಣ್ಣೀರನ್ನು ಸುರಿಸುತ್ತ ಮಗ್ಗುಲಲ್ಲಿ ನಿಂತಿರುವವರ ಎರಡು ಕಾಲುಗಳಿಗೆ ಒಪ್ಪುವಂಥ \(ಪ್ರೇಮದ\)

೩೩

ಅನುವರ್ತಿಯಾಗು, ನನ್ನ ಮನಸ್ಸೇ.\(೭\)

ದಟ್ಟವಾದ ಕಾರ್ಮುಗಿಲುಗಳ ವಿಲಕ್ಷಣವಾದ ಮುಖದ ಮತ್ತು ದೇಹದ ಬಣ್ಣವುಳ್ಳವನು ಭಗವಂತ. ಅದು ದಿವ್ಯವಾದ ಲಾವಣ್ಯದಿಂದ ಕೂಡಿದ್ದು. ಬಿಳಿಯ ಸ್ವಚ್ಛವಾದ ಮುತ್ತುಗಳ ಸಾಲಿನ ಹಾಗೆ ಅವನ ಶುಭ್ರವಾದ ಹಲ್ಲುಗಳ ಸಾಲು ಸ್ವಲ್ಪಸ್ವಲ್ಪವೇ ಕಂಡುಬರುತ್ತದೆ. ತುಟಿಗಳು ತುಸು ಬೇರ್ಪಟ್ಟಿವೆ. ನೋಡುವವರ ಮನಸ್ಸನ್ನು ಸೂರೆಗೊಳ್ಳುವಂಥ ನಗೆಯನ್ನು ಆ ತುಟೀಗಳು ಇದೋ ಹೊರಚೆಲ್ಲುತ್ತವೆ ಎಂಬಂಥ ಮುಗುಳ್ನಗೆಯಿಂದ ಶೋಭಿಸುತ್ತವೆ. ಭಗವಂತನ ವಕ್ಷಸ್ಥಲದಲ್ಲಿ ಅನರ್ಘವಾದ ಹಾರವಿದೆ. ಹೀಗೆಲ್ಲ ಕಾಣಿಸಿಕೊಳ್ಳುತ್ತಾನೆ ಭಗವಂತನಾದ ಶ್ರೀರಂಗನಾಥನು.

ಇನ್ನೊಂದು ದೃಷ್ಟಿಯಿಂದ ಗಮನಿಸಿದಾಗ, ಭಗವಂತನು \(ಶ್ರೀರಂಗನಾಥನು\) ಅಪರೂಪವಾದ ಮತ್ತು ಅಷ್ಟೇ ವಿಶಿಷ್ಟ ಹಿರಿಮೆಯುಳ್ಳ್ ಅಜ್ಯೋತಿಸ್ವರೂಪನು. ಆ ಜ್ಯೋತಿಗೆ ಸರಿಸಾಟಿ ಎಂಬುದೇ ಇಲ್ಲ. ಅಷ್ಟು ಅದ್ವಿತೀಯವಾದದ್ದು ಅದು. ಆ ಜ್ಯೋತಿಯನ್ನು ಸೇರಲೇಬೇಕೆಂದು ಮನಸ್ಸಿನಲ್ಲಿ ನಿರ್ಧರಿಸಿ, ಅಂತೆಯೇ ಪ್ರಯತ್ನಗಳನ್ನು ನಡಸಿ, ಕಡೆಗೆ ಅವನನ್ನು \(ಆ ಜ್ಯೋತಿಸ್ವರೂಪನನ್ನು\)ಸೇರಿರುವ ಭಕ್ತರ ಉದ್ವೇಗವನ್ನು ಎಷ್ಟೆಂದು ವರ್ಣಿಸಲು ಸಾಧ್ಯವಿಲ್ಲ. ಭಗವಂತನ ಸಾನ್ನಿಧ್ಯ ದೊರೆಯಿತಲ್ಲಾ ಎಂದು ಅವರ ಕಣ್ಣುಗಳಲ್ಲಿ ಆನಂದ ಬಾಷ್ಪದ ಹೊಳೆ ಎಡೆಬಿದದೆ ಹರಿಯುವುದು.

ಕುಲಶೇಖರರು ಹೇಳುತ್ತಾರೆ: ಭಕ್ತರು ಭಗವಂತನನ್ನು ಸೇರಿದ್ದರಿಂದ ಹಿಡಿಸಲಾರದಷ್ಟು ಆನಂದದಿಂದ ಕಣ್ಣೀರು ಹರಿಸುತ್ತಾ ಭಗವಂತನ ಮಗ್ಗುಲಲ್ಲಿ ನಿಂತಿರುವಾಗ, ಆ ಭಕ್ತರ ಎಣೆಯಿಲ್ಲದ ಪಾದಗಳನ್ನು, ಒಪ್ಪುವಂಥ ಭಕ್ತಿಯ ಅನುವರ್ತಿಯಾಗಿ, ಹಿಡಿದುಕೊಂಡಿರಲು ಕುಲಶೇಖರರು ತಮ್ಮ ಮನಸ್ಸಿಗೆ ಕರೆಕೊಡುತ್ತಾರೆ. ಹಾಗೆ ಮಾಡುವುದರಿಂದ ಆ ನಿಜಭಕ್ತರ ಮೂಲಕ ತಾವೂ ಭಗವಂತನನ್ನು ಸಮೀಪಿಸಿ ಹರ್ಷಿಸುವುದಿಲ್ಲವೇ?

೮.ಮಾಲೈಯುಟ್ರಕಡಲ್ ಕಿಡನ್ದವನ್ ವಣ್ಡುಕಿಣ್ಡುನಱುನ್ದುೞಾಯ್

ಮಾಲೈಯುಟ್ರವರೈಪ್ಪೆರುನ್ದಿಮಾರ್ವನೈ ಮಲರ್ ಕಣ್ಣನೈ

ಮಾಲೈಯುಟ್ರೆೞುನ್ದಾಡಿಪ್ಪಾಡಿತ್ತಿರಿನ್ದರಙ್ಗನೆಮ್ಮಾನುಕ್ಕೇ

ಮಾಲೈಯುಟ್ರಿಡುಮ್ ತೊಣ್ಡರ್ ವಾೞ್ ವುಕ್ಕೂ ಮಾಲೈಯುಟ್ರತೆನ್ನೆಂಜಮೇ

ಮಾಲೈ=ಗುಣಸ್ವಭಾವಗಳಿಗೆ, ಉಟ್ರ=ಸಹಜವಾದ, ಕಡಲ್=ಕಡಲಿನಲ್ಲಿ, ಕಿಡನ್ದವನ್=ಪವಡಿಸಿರುವವನೂ, ವಣ್ಡು=ದುಂಬಿಗಳು, ಕಿಣ್ಡು=ಹುಡುಕಾಡುತ್ತಿರುವ, ನಱು=ಪರಿಮಳದಿಂದ ಕೂಡಿದ, ತುೞಾಯ್=ತುಲಸಿಯ, ಮಾಲೈ=ಹಾರವನ್ನು, ಉಟ್ರ=ಸಹಜವಾಗಿ ಧರಿಸಿದ, ವರೈ=ಬಂಡೆಯ ಹಾಗೆ,\(ಬೆಟ್ಟದ ಹಾಗೆ\), ಪೆರು=ದೊಡ್ಡದಾದ\(ವಿಶಾಲವಾದ\), ಮಾರ್ ಪಿನೈ=ವಕ್ಷವನ್ನುಳ್ಳವನನ್ನೂ, ಮಲರ್=ತಾವರೆ ಹೂವಿನ ಹಾಗೆ ವಿಶಾಲವಾದ, ಕಣ್ಣನೈ=ಕಣ್ಣುಳ್ಳವನನ್ನು, ಮಾಲೈ=ಭಗವಂತನಂತೆಯೇ

೩೪

ಉಟ್ರು=ವಾಸ್ತವವಾಗಿ, ಎೞುನ್ದು=ತೋರುತ್ತಾ, ಆಡಿ=ಆಟವಾಡಿ, ಪಾಡಿ=ಹಾಡಿ, ತಿರಿನ್ದು=ದಿವ್ಯದೇಶಗಳಲ್ಲೆಲ್ಲಾ ಸಂಚರಿಸಿ, ಅರಙ್ಗನ್-ಶ್ರೀರಂಗನಾಥನೆಂಬ, ಎಮ್ಮಾನುಕ್ಕೇ=ಭಗವಂತನಲ್ಲಿಯೇ, ಮಾಲೈ=ವ್ಯಾಮೋಹವನ್ನು, ಉಟ್ರು=ವಾಸ್ತವವಾಗಿ, ಇಡುಮ್=ಇರಿಸಿರುವ, ತೊಣ್ಡರ್=ಭಕ್ತರ, ವಾೞ್ ವುಕ್ಕೂ=ಬಾಳ್ವೆಗೆ, ಎನ್=ನನ್ನ, ನೆಂಜಮೇ=ಮನಸ್ಸೇ, ಮಾಲೈ=ವ್ಯಾಮೋಹವನ್ನು, ಉಟ್ರದು=ಸಹಜವಾಗಿ ಪಡೆಯುತ್ತದೆ.

ಗುಣಸ್ವಭಾವಗಳಿಗೆ ಸಹಜವಾದ ಕಡಲಿನಲ್ಲಿ ಪವಡಿಸಿರುವವನೂ ದುಂಬಿಗಳು ಮುತ್ತುತ್ತಿರುವ ಪರಿಮಳದಿಂದ ಕೂಡಿದ ತುಲಸಿಯ ಮಾಲೆಯನ್ನು ಸಹಜವಾಗಿ ಧರಿಸಿದ ವಿಶಾಲವಾದ ವಕ್ಷವುಳ್ಳವನೂ, ಕಮಲದ ಹೂವಿನಂತೆ ವಿಶಾಲವಾದ ಕಣ್ಣುಗಳುಳ್ಳವನೂ ಆದ ಭಗವಂತನಂತೆಯೇ ವಾಸ್ತವವಾಗಿ ತೋರುತ್ತಾ, ಆಡುತ್ತಾ,ಪಾಡುತ್ತಾ, ಸಂಚರಿಸುತ್ತಾ ಶ್ರೀರಂಗನಾಥನೆಂಬ ಭಗವಂತನಲ್ಲಿಯೇ \(ತಮ್ಮ\)ವ್ಯಾಮೋಹವನ್ನು ವಾಸ್ತವವಾಗಿ ಇಟ್ಟಿರುವ ಭಕ್ತರಬಾಳ್ವೆಗೆ ನನ್ನ ಮನಸ್ಸು ಸಹಜವಾಗಿ ಆಶೆಪಡುತ್ತದೆ.

ಸ್ವಚ್ಛವಾಗಿ, ಶುಭ್ರವಾಗಿ, ರಮ್ಯವಾಗಿ,ರುಚಿಕರವಾಗಿ,ಹಿತವಾಗಿ ಇರುವುದು ಹಾಲು. ಅದರಿಂದಾದ ಹಾಲ್ಗಡಲು ಈ ಎಲ್ಲ ಗುಣಗಳಿಗೂ ಆಕರವಾಗಿರುವುದಲ್ಲದೆ ವಿಶಾಲವಾಗಿಯೂ ಪ್ರಶಾಂತವಾಗಿಯೂ ಇದೆ. ಭಗವಂತನ ದಿವ್ಯವಾದ ಗುಣಸ್ವಭಾವಗಳಿಗೆ ಅದು ಸಹಜವಾಗಿ ಒಪ್ಪುತ್ತದೆ. ಆದ್ದರಿಂದ, ಭಗವಂತನು ಆ ಹಾಲ್ಗಡಲನ್ನು ತನ್ನ ಮನೆ ಮಾಡಿಕೊಂಡು ಅಲ್ಲಿ ಶಾಂತನಾಗಿ ಪವಡಿಸಿದ್ದಾನೆ. ಅವನ ವಿಶಾಲವಾದ ವಕ್ಷದಲ್ಲಿ ಎಂದೆಂದಿಗೂ ಬಾಡದೆ ಇರುವ ಸ್ವಚ್ಛವಾದ ತುಲಸಿಯ ಹಾರವಿದೆ. ಜೇನುಹುಳುಗಳನ್ನು ಆಕರ್ಷಿಸುವಂಥ ನರುಗಂಪು ಅದರದು. ಭಗವಂತನ ಕಣ್ಣುಗಳು ಕಮಲದ ದಳದಂತೆ ವಿಶಾಲವೂ ಸುಂದರವೂ ಆಗಿದೆ.

ಭಗವಂತನಂತೆಯೇ ಸಹಜವಾಗಿ ತೋರುವವರು ಭಾಗವತರು. ಅವರು ಪರಮ ಸಾತ್ವಿಕರು. ಶಾಂತಸ್ವಭಾವದವರು.ಸದ್ಗುಣವಂತರು. ಭಗವಂತನಲ್ಲಿ ಅವರಿಗೆ ಮಿತಿಯಿಲ್ಲದ ವ್ಯಾಮೋಹ. ಭಗವದ್ವಿಷಯಗಳಲ್ಲಿ ಅವರು ಉನ್ಮತ್ತರಂತೆ ವರ್ತಿಸುವರು. ಅವುಗಳನ್ನು ನೆನೆನೆನೆದು ಕುಣಿದಾಡುವರು. ಭಗವಚ್ಚಿಂತನೆಯಲ್ಲಿಯೇ ಹೊತ್ತು ಕಳೆಯುವರು. ಭಗವಂತನ ದಿವ್ಯಾದ್ಭುತ ಲೀಲೆಗಳನ್ನೇ ಹೊಗಳುತ್ತಾ ಬಾಯಾರಹಾಡುತ್ತಾ ಇರುವರು. ಭಗವಂತನ ಹಾಗೆಯೇ ಅವರು ದಿವ್ಯದೇಶಗಳಲ್ಲೆಲ್ಲಾ ಮೆರೆಯುತ್ತಾ, ವ್ಯಾಪಕವಾಗಿ ತಿರುಗಾಡುತ್ತಾ ಇರುವರು. ತಮಗೆ ಒಬ್ಬನೇ ಶ್ರೀರಂಗನಾಥನೆಂಬವನೊಬ್ಬನೇ ಆರಾಧ್ಯದೈವವೆಂದು ಅತಿಶಯವಾದ ವ್ಯಾಮೋಹವನ್ನು ಅನುಭವಿಸುವರು.

ಕುಲಶೇಖರರು ಹೇಳುತ್ತಾರೆ: “ಓ ನನ್ನ ಮನವೇ, ಆ ಭಗವದ್ಭಕ್ತರ ಶುದ್ಧವಾದ, ಸರಳವಾದ ದೋಷರಹಿತವಾದ ದೈವಿಕವಾದ ಬಾಳ್ವೆಗಾಗಿ ನೀನೂ ಆಶೆಪಡು. ಅದನ್ನು ಅನುಕರಿಸಿ ನಡೆದುಕೋ”.

೩೫

೯.ಮೊಯ್ ತ್ತು ಕ್ಕಣ್ಪನಿ ಶೋರ ಮೆಯ್ ಹಳ್ ಶಿಲಿರ್ ಪ್ಪ ಏಙ್ಗಿಯಿಳೈತ್ತು ನಿನ್ಱು

ಎಯ್ ತ್ತು ಕ್ಕೂಮ್ಪಿಡು ನಟ್ಟಮಿಟ್ಟೆೞುನ್ದು ಆಡಿಪ್ಪಾಡಿಯಿಱೈಂಜಿ, ಎನ್

ಅತ್ತನಚ್ಚನರಙ್ಗನುಕ್ಕಡಿಯಾರ್ ಹಳಾಹಿ ಅವನುಕ್ಕೇ

ಪಿತ್ತರಾಮವರ್, ಪಿತ್ತರಲ್ಲರ್ ಹಳ್ ಮಟ್ರೈಯಾರ್ ಮುಟ್ರಮ್ ಪಿತ್ತರೇ

ಮೊಯ್ ತ್ತು=ಎಡೆಬಿಡದೆ, ಕಣ್ ಪನಿ=ಕಣ್ಣೀರು, ಶೋರ=ಸುರಿಯುತ್ತಿರಲು, ಮೆಯ್ ಹಳ್=ಒಡಲೆಲ್ಲಾ, ಶಿಲಿರ್ ಪ್ಪ=ನಿವಿರೇಳಲು, ಏಙ್ಗಿ=ಬಸವಳಿದು, ಇಳೈತ್ತು=ಶಕ್ತಿಗುಂದಿ, ನಿನ್ಱು=ನಿಂತು, ಎಯ್ ತ್ತು=ನಿಶ್ಚಲನಾಗಿ, ಕುಮ್ಪಿಡು=ಕೈಮುಗಿದು, ನಟ್ಟಮ್=ನಾಟ್ಯವನ್ನು, ಇಟ್ಟು=ಆಡಿ, ಎೞುನ್ದು=ಎದ್ದುನಿಂತು, ಆಡಿ=ಸುತ್ತಾಡಿ, ಪಾಡಿ=ಹಾಡಿ, ಇಱೈಂಜಿ=ಸ್ತೋತ್ರಮಾಡಿ, ಎನ್=ನನ್ನ ಅತ್ತನ್=ತಂದೆಯಾದ, ಅಚ್ಚನ್=ಸ್ವಾಮಿಯಾದ, ಅರಙ್ಗನುಕ್ಕೂ=ಶ್ರೀರಂಗನಾಥನಿಗೆ, ಅಡಿಯಾರ್ಹಳ್=ಪಾದಸೇವಕರು \(ಭಕ್ತರು\) ಆಹಿ=ಆಗಿ, ಅವನುಕ್ಕೇ=ಅವನಲ್ಲಿಯೇ, ಪಿತ್ತಮ್=ಮೋಹ, ಆಮವರ್=ಗೊಳ್ಳುವವರು, ಪಿತ್ತರ್ ಅಲ್ಲರ್ ಹಳ್=ವ್ಯಾಮೋಹಗೊಳ್ಳದವರು, ಮಟ್ರೈಯಾರ್=ಇತರರು, ಮುಟ್ರಮ್=ಎಲ್ಲರೂ, ಪಿತ್ತರೇ=ಹುಚ್ಚರೇ ಸರಿ.

ಎಡೆಬಿಡದೆ ಕಣ್ಣೀರು ಸುರಿಸುತ್ತಾ, ಅಂಗಾಂಗಗಳಲ್ಲಿ\(ಮೈ\)ನಿವಿರೇಳುತ್ತಾ, ಬಸವಳಿದು, ಶಕ್ತಿಗುಂದಿ, ನಿಶ್ಚಲನಾಗಿ ನಿಂತು, ಕೈಮುಗಿದು,ನಾಟ್ಯವಾಡಿ, ಎದ್ದುನಿಂತು ತಿರುಗಾಡಿ, ಹಾಡಿ, ಸ್ತೋತ್ರಮಾಡಿ, ನನ್ನ ತಂದೆಯೂ ಸ್ವಾಮಿಯೂ ಆದ ಶ್ರೀರಂಗನಾಥನಿಗೆ ಪಾದಸೇವಕರಾಗಿ ಅವನಲ್ಲಿಯೇ ಮೋಹಗೊಂಡವರು, ಮೋಹಗೊಳ್ಳದ ಇತರರೆಲ್ಲರೂ ಹುಚ್ಚರೇ ಸರಿ.\(೯\)

ಭಕ್ತರ ದೃಷ್ಟಿ\(ಗಮನವೆಲ್ಲ\)ಯೆಲ್ಲ ಭಗವಂತನಲ್ಲಿ, ಭಗವಂತನ ಲೀಲಾವಿಶೇಷಗಳಲ್ಲಿ ಮತ್ತು ಭಗವಂತನಿಗೆ ಸಂಬಂಧಪಟ್ಟ ವಿಷಯಗಳಲ್ಲಿ ಮಾತ್ರವೇ. ಅವರು ಜನ್ಮತಳೆದಿರುವ ಭೂಮಿಯ ಮೇಲಾಗಲಿ, ಅಲ್ಲಿ ಬದುಕುವವರ ಮೇಲಾಗಲಿ ಪ್ರಾಪಂಚಿಕ ಜೀವನದಲ್ಲಾಗಲಿ ಅಲ್ಲ. ಭಗವಂತನ ವಿಷಯಗಳನ್ನು ಯೋಚಿಸುವ ಅವರು ಯಾವಾಗಲೂ ಉನ್ಮತ್ತರೇ. ಅವರು ಕಾಣುವುದೆಲ್ಲವೂ ಭಗವಂತನ ರೂಪಗಳೇ, ಭಗವಂತನ ಆಟಗಳೇ. ಆದ್ದರಿಂದ ಎಡೆಬಿಡದೆ ಕಣ್ಣೀರು\(ಆನಂದಬಾಷ್ಪ\) ಅವರ ಕಣ್ಣುಗಳಿಂದ ಹರಿಯುತ್ತದೆ. ಮೈನಿವಿರೇಳುತ್ತದೆ. ಕಂಡಕಂಡದ್ದಕ್ಕೆಲ್ಲಾ ಕೈಮುಗಿಯುತ್ತಾರೆ. ಕುಣಿದಾಡುತ್ತಾರೆ. ನಾಟ್ಯವಾಡುತ್ತಾರೆ. ಬಸವಳಿಯುತ್ತಾರೆ. ನಿಶ್ಶಕ್ತರಾಗುತ್ತಾರೆ. ನಿಶ್ಚಲವಾಗಿ ನಿಲ್ಲುತ್ತಾರೆ,ಹಾಡುತ್ತಾರೆ,ನಗುತ್ತಾರೆ, ಸ್ತೋತ್ರಮಾಡುತ್ತಾರೆ., ನಮಸ್ಕರಿಸುತ್ತಾರೆ. ಪುಳಕಿತರಾಗುತ್ತಾರೆ, ಮನಸ್ವಿ ಅಲೆದಾಡುತ್ತಾರೆ. ಹೀಗೆ ಸ್ವಾಮಿಯೂ ತಂದೆಯೂ ಆದ ಶ್ರೀರಂಗನಾಥನಲ್ಲಿ ಮಿತಿಮೀರಿದ ವ್ಯಾಮೋಹದಿಂದ ಅವನ ಪಾದಸೇವೆಯಲ್ಲಿಯೇ ತೊಡಗಿರುವವರು ಆ ಭಕ್ತರು. ನಡತೆಯಲ್ಲಿ, ಮಾತಿನಲ್ಲಿ ಕೆಲಸದಲ್ಲಿ ಇತರರೆಲ್ಲರಿಗೂ ಅವರು ಹುಚ್ಚರಂತೆಯೇ\!

೩೬

ಭಗವಂತನಲ್ಲಿ ಭಕ್ತಿಮಾಡದವರು ಇನ್ನೊಂದು ಬಗೆಯ ಜನ. ಅವರಿಗೆ ಭಗವಂತನೂ ಬೇಡ, ಭಗವದ್ವಿಷಯವೂ ಬೇಡ. ಪ್ರಾಪಂಚಿಕ ಜೀವನದಲ್ಲಿ ಇಳಿಯಮುಳುಗಿ, ಅದನ್ನೇ ಸರ್ವಶ್ರೇಷ್ಠವೆಂದು ತಿಳಿದು ಅದರಲ್ಲಿ ಓಲಾಡುವವರು ಅವರು. ಭಕ್ತರನ್ನು ಕಂಡರೆ ಹುಚ್ಚರನ್ನು ಕಂಡರೆ ಪರಿಹಾಸ್ಯ.

ಕುಲಶೇಖರರ ಧ್ವನಿಯಲ್ಲಿ- ನಿಜವಾದ ಹುಚ್ಚರು ಯಾರು?ಭಕ್ತರೋ ?ಪ್ರಾಪಂಚಿಕರೋ? ಯಾರು ಯಾವುದನ್ನು ಶಾಶ್ವತವೆಂದೂ ಸತ್ಯವೆಂದೂ ತಿಳಿಯದೆ, ಕ್ಷಣಿಕವಾದ ಸುಖಭೋಗಗಳಲ್ಲಿ ಬಿದ್ದು ಅವನ್ನೇ ನಂಬಿಕೊಂಡಿರುವವರಲ್ಲಾ, ಅವರಲ್ಲವೇ ಹುಚ್ಚರು? ಆದ್ದರಿಂದ ಯಾರು ಯಾರನ್ನು ಹಾಸ್ಯ ಮಾಡಬೇಕು?

೧೦. ಅಲ್ಲಿ ಮಾಮಲರ್ ಮಙ್ಗೈನಾತನ್ ಅರಙ್ಗನ್ ಮೆಯ್ಯಡಿಯಾರ್ಹಳ್ ತಮ್

ಎಲ್ಲೈಯಿಲಡಿಮೈತ್ತಿಱತ್ತಿನಿಲ್ ಎನ್ಱುಮೇವುಮನತ್ತನಾಮ್

ಕೊಲ್ಲಿ ಕಾವಲನ್ ಕೂಡಲ್ ನಾಯಕನ್ ಕೋೞಿಕ್ಕೋನ್ ಕುಲಶೇಕರನ್

ಶೊಲ್ಲಿನಿನ್ ತಮಿೞ್ ಮಾಲೈವಲ್ಲಾರ್ ತೊಣ್ಡರ್ ಹಳಾವರೇ

ಮಾ=ಸುಂದರವಾದ, ಅಲ್ಲಿಮಲರ್=ಕಮಲದ ಹೂವಿನ, ಮಙ್ಗೈ=ಕನ್ಯೆಯ, ನಾತನ್=ನಾಥನಾದ, ಅರಙ್ಗನ್=ಶ್ರೀರಂಗನಾಥನ, ಮೆಯ್=ನಿಜವಾದ, ಅಡಿಯಾರ್ಹಳ್ ತಮ್=ಕಿಂಕರರ\(ಭಕ್ತರ\), ಎಲ್ಲೈಯಿಲ್=ಅಂಕೆಯಲ್ಲಿ, ಅಡಿಮೈ=ಸೇವೆಯ, ತಿಱತ್ತಿನಿಲ್=ರೀತಿಯಲ್ಲಿ, ಎನ್ಱುಮ್=ಯಾವಾಗಲೂ, ಮೇವು=ಶಾಂತಿ,ಸಮಾಧಾನಗಳ, ಮನತ್ತನ್=ಚಿತ್ತವುಳ್ಳವನು, ಆಮ್=ಆದ, ಕೊಲ್ಲಿಕಾವಲನ್=ಕೊಲ್ಲಿಯ ಸಂರಕ್ಷಕನೂ, ಕೂಡಲ್ ನಾಯಕನ್=ಕೂಡಲರ ನಾಯಕನೂ, ಕೋೞಿಕ್ಕೋನ್=ಕೋಳಿಕೋಡಿನ ರಾಜನೂಆದ ,ಕುಲಶೇಕರನ್=ಕುಲಶೇಖರನು, ಶೊಲ್ಲಿನ್=ಹೇಳೀದ್ದಾದ, ತಮಿೞ್=ತಮಿಳಿನ, ಮಾಲೈ=ಪಾಶುರಮಾಲೆಯನ್ನು, ವಲ್ಲಾರ್=ಬಲ್ಲವರು, ತೊಣ್ಡರ್=ಭಕ್ತರ, ತೊಣ್ಡರ್ಹಳ್=ಭಕ್ತರಾಗಿ, ಆವರೇ-ಆಗುವವರೇ.

ಸುಂದರವಾದ ಕಮಲಪುಷ್ಪದ ಕನ್ಯೆಯ ನಾಥನಾದ ಶ್ರೀರಂಗನಾಥನ ನಿಜಭಕ್ತರ ಎಲ್ಲೆಯಲ್ಲಿ ಸೇವೆಸಲ್ಲಿಸುತ್ತಾ ಯಾವಾಗಲೂ ಸಮಚಿತ್ತವುಳ್ಳ ಕೊಲ್ಲಿಯ ರಕ್ಷಕನೂ, ಕೂಡಲರ ನಾಯಕನೂ, ಕೋಳಿಕೋಡಿನ ರಾಜನೂ ಆದ ಕುಲಶೇಖರನು ಹೇಳಿದ ತಮಿಳುಪಾಶುರ ಮಾಲೆಯನ್ನು ಬಲ್ಲವರು ಭಕ್ತರ ಭಕ್ತರಾಗುತ್ತಾರೆ.\(೧೦\)

ನಿಜಭಕ್ತರು ಯಾರು? ಅವರ ಲಕ್ಷಣಗಳೇನು? ಅವರನ್ನು ಕಂಡುಕೊಳ್ಳುವ ಬಗೆಯೆಂತು?-ಈ ವಿಷಯವನ್ನು ಕುರಿತು ಅರಿತುಕೊಳ್ಳುವುದಕ್ಕೆ ಈ ತಿರುಮೊೞಿಯ ಪಾಶುರಗಳು ಸಹಾಯ ಮಾಡುತ್ತವೆ. ಶ್ರೀದೇವಿಗೆ ಪತಿಯಾದ ಶ್ರೀರಂಗನಾಥನ ನಿಜಭಕ್ತರಾಗಿ ಅವರು ನಡೆದು ತೋರಿಸಿದ ಹಾದಿಯಲ್ಲೇ, ಅದರ ಮಿತಿಯಲ್ಲೇ ನಡೆದುಕೊಂಡು ಬರುವವರಲ್ಲಿ ಕುಲಶೇಖರ ಆೞ್ವಾರರೂ ಒಬ್ಬರು. ಕೋೞಿಕೋಡನ್ನು ರಾಜಧಾನಿಯನ್ನಾಗಿ

೩೭

ಮಾಡಿಕೊಂಡು ಕೂಡಲರ ದೊರೆಯಾಗಿ ಆಳಿದ ರಾಜರು ಅವರು. ಮಹಾಪರಾಕ್ರಮಿಯಾಗಿಯೂ ಅಷ್ಟೇ ಶ್ರೇಷ್ಠಭಕ್ತರಾಗಿಯೂ ಜೀವನ ನಡಸುತ್ತಾ ತಮ್ಮ ಜನಕ್ಕೆ ಮಾರ್ಗದರ್ಶನ ಮಾಡಿದವರು ಅವರು. ಭಕ್ತಿಯ ಮತ್ತು ಭಾಗವತರ ಸೇವೆಯ ಫಲವಾಗಿ ಅವರು ಸಮಚಿತ್ತವಂತರಾದರು. ಭಗವಂತನನ್ನು ನಾನಾರೀತಿಯಲ್ಲಿ ಎಂದರೆ ನಿರ್ದಿಷ್ಟವಾದ ಮಾರ್ಗಗಳಲ್ಲಿ ಆರಾಧಿಸಿ ಅವನನ್ನು ಒಲಿಸಿಕೊಳ್ಳುವುದು ಭಕ್ತಿಯ ನೇರವಾದ ಮಾರ್ಗವಾದರೂ, ಭಗವಂತನಲ್ಲಿ ಅನನ್ಯವಾಗಿ ಭಕ್ತಿಮಾಡುವವರ ಸೇವೆ ಮಾಡುವುದರ ಮೂಲಕ ಭಗವಂತನನ್ನು ಸೇರಬಹುದೆಂದು ಹಿರಿಯತತ್ತ್ವವೊಂದನ್ನು ಕುಲಶೇಖರರು ಸ್ವತಃ ಆಚರಿಸಿ ಇತರರಿಗೆ ಬೋಧಿಸಿದ್ದಾರೆ. ಭಗವಂತನಲ್ಲಿ ಭಕ್ತಿಪಳಗಬೇಕಾದರೆ, ಭಾಗವತರಲ್ಲಿ ಮೊದಲು ಭಕ್ತಿನೆಲಸಲೇಬೇಕು. ಅವರನ್ನು ನಿಷ್ಠೆಯಿಂದಲೂ ನಮ್ರತೆಯಿಂದಲೂ ಸೇವೆ ಮಾಡುವುದರಿಂದ ಅದು ಫಲಕಾರಿಯಾಗುವುದು. ಈ ತತ್ತ್ವವನ್ನು ಬಹಳ ಸ್ಪಷ್ಟವಾಗಿ ಕುಲಶೇಖರರು ಈ ತಿರುಮೊೞಿಯಲ್ಲಿ ವಿವರಿಸಿದ್ದಾರೆ. ಆದ್ದರಿಂದಲೇ, ಈ ಪಾಶುರಮಾಲೆಯನ್ನು ಚೆನ್ನಾಗಿ ಅರಿತುಕೊಂಡವರು ಭಗವಂತನ ನಿಜಭಕ್ತರ ಭಕ್ತರೇ ಆಗುತ್ತಾರೆ ಎಂದು ಫಲಶ್ರುತಿ ನುಡಿದು ಈ ತಿರುಮೊೞಿಯನ್ನು ಮುಗಿಸುವುದು.

ಅಡಿಯ ನಡೆ: ತೋಟ್ಟು, ತೋಡು, ಏಱು, ತೋಯ್ ತ್ತ, ಪೊಯ್, ಆದಿ, ಕಾರಿನಮ್, ಮಾಲೈ, ಮೊಯ್ ತ್ತು \(ಮೆಯ್\)

೩೮

ಶ್ರೀಃ

ಶ್ರಿಯೈ ನಮಃ

ಪೆರುಮಾಳ್ ತಿರುಮೊೞಿ ಮೂರನೆಯ ತಿರುಮೊೞಿ ಮೆಯ್ಯಿಲ್ ವಾೞ್ ಕ್ಕೈ

೧. ಮೆಯ್ಯಿಲ್ ವಾೞ್ ಕ್ಕೈಯೈ ಮೆಯ್ಯೆನಕ್ಕೊಳ್ಳುಮ್

ಇವ್ವೈಯನ್ದನ್ನೊಡುಮ್ ಕೂಡುವದಿಲ್ಲೈಯಾನ್

ಐಯನೇ\! ಅರಙ್ಗಾವೆನ್ಱೞೈಕ್ಕಿನ್ಱೇನ್

ಮೈಯಲ್ ಕೊಣ್ಡೊೞಿನ್ದೇನ್ ಎನ್ಱನ್ ಮಾಲುಕ್ಕೇ

ಮೆಯ್=ಸತ್ಯವು,, ಇಲ್=ಅಲ್ಲದ, ವಾೞ್ ಕ್ಕೈಯೈ=ಬಾಳ್ವೆಯನ್ನು, ಮೆಯ್=ಸತ್ಯ, ಎನ್=ಎಂದು, ಕೊಳ್ಳುಮ್=ಭಾವಿಸುವ\(ತಿಳಿಯುವ\), ಇವೈಯಮ್ ತನ್ನೊಡುಮ್=ಈ ಲೋಕದವರೊಡನೆ, ಕೂಡುವದು ಇಲ್ಲೈ=ಕೂಡಿಕೊಳ್ಳುವುದು ಇಲ್ಲ, ಯಾನ್=ನಾನು, ಐಯನೇ=ಸ್ವಾಮೀ, ಅರಙ್ಗಾ=ಶ್ರೀರಂಗನಾಥಾ, ಎನ್ಱು=ಎಂದು, ಅೞೈಕ್ಕಿನ್ಱೇನ್=ಕೂಗುತ್ತಿದ್ದೇನೆ, ಎನ್ ತನ್=ನನ್ನ, ಮಾಲುಕ್ಕೇ=ಸ್ವಾಮಿಗಾಗಿಯೇ, ಮೈಯಲ್ ಕೊಣ್ಡು=ವ್ಯಾಮೋಹಗೊಂಡು, ಒೞಿನ್ದೇನ್=ಉಳಿದಿದ್ದೇನೆ.

ಸತ್ಯವಲ್ಲದ ಬಾಳ್ವೆಯನ್ನು ಸತ್ಯವೆಂದು ಭಾವಿಸುವ ಈ ಲೋಕದವರೊಡನೆ ನಾನು ಕೂಡಿಕೊಳ್ಳೂವುದಿಲ್ಲ. ಸ್ವಾಮೀ ಶ್ರೀರಂಗನಾಥಾ ಎಂದು ಕೂಗಿಕರೆಯುತ್ತಿದ್ದೇನೆ. ನನ್ನ ಸ್ವಾಮಿಗಾಗಿಯೇ ವ್ಯಾಮೋಹಗೊಂಡು ಉಳಿದಿದ್ದೇನೆ.\(೧\)

ಕುಲಶೇಖರರು ಹೇಳುತ್ತಾರೆ: ಈ ಲೋಕದ ಜನರು ತಮ್ಮ ಬಾಳ್ವೆಯನ್ನು ಕುರಿತು ತಪ್ಪು ತಿಳಿದುಕೊಂಡಿದ್ದಾರೆ. ಇಹಲೋಕದ ಬಾಳ್ವೆ ಸ್ಥಿರವಲ್ಲದ್ದು, ಸತ್ಯವಲ್ಲದ್ದು. ಅದು ಅಳಿಯತಕ್ಕದ್ದು. ಇಂಥ ಅನಿಶ್ಚಿತವೂ ಅಸ್ಥಿರವೂ ಅಸತ್ಯವೂ ಆದದ್ದನ್ನೇ ಸತ್ಯವೆಂದೂ ಸ್ಥಿರವೆಂದೂ ತಿಳಿದಿದ್ದಾರೆ. ನಿಶ್ಚಿಂತರಾಗಿ ಅವರು ಹಾಗೆಯೇ ಜೀವನ ನಡಸುತ್ತಾರೆ. ಸ್ವಾಮೀ, ನಿನ್ನ ಕೃಪೆಯಿಂದ ನನಗೆ ಇದರ ಒಳಗುಟ್ಟಿನ ಅರಿವಾಗಿದೆ. ಆದ್ದರಿಂದಲೇ ನಾನು ಇಹಲೋಕದ ಜನರೊಡನೆ ಕಲೆತುಕೊಳ್ಳುವುದಿಲ್ಲ. ಅವರಿಂದ ದೂರವಾದ ಮೇಲೆ ನಾನು ಒಂಟಿಜೀವನವನ್ನು ನಡಸಲಾರೆ. ನಿನ್ನನ್ನು “ಸ್ವಾಮೀ ಶ್ರೀರಂಗನಾಥಾ”ಎಂದುಕೂಗಿ ಕರೆಯುತ್ತೇನೆ, ನಿನ್ನಲ್ಲಿಯೇ ವ್ಯಾಮೋಹಗೊಂಡಿದ್ದೇನೆ. ಅದರಿಂದಲೇ ನಾನು ಇನ್ನೂ ಉಳಿದುಕೊಂಡಿದ್ದೇನೆ. ಸ್ವಾಮೀ, ನನ್ನನ್ನು ಉದ್ಧರಿಸು.

ಈ ಲೋಕದ ಬಾಳ್ವೆಯಲ್ಲಿ ಎರಡು ಬಗೆ: ಇಲ್ಲಿ ಬಾಳುವವರ ಜೊತೆಯಲ್ಲಿ ಅವರಂತೆ ನಡೆದುಕೊಂಡು, ಜೀವನ ನಡಸುವುದು ಒಂದು ಬಗೆಯ ಬಾಳ್ವೆ. ಅದನ್ನು ಲೌಕಿಕ ಜೀವನ ಅಥವಾ ಪ್ರಾಪಂಚಿಕ ಜೀವನ ಎನ್ನುತ್ತಾರೆ. ಲೌಕಿಕ ಜೀವನದಲ್ಲಿ ಇಂದ್ರಿಯಗಳ ಸುಖಭೋಗಗಳಿಗೇ ಸ್ಥಾನ. ಅದರಲ್ಲಿ ಮೋಹಗೊಂಡು ಅನಿತ್ಯವಾದ ಈ ಜೀವನವನ್ನು ನಿತ್ಯವೆಂದು ಭಾವಿಸುತ್ತಾ ತಮ್ಮನ್ನೇ ತಾವು ಹಾಳುಮಾಡಿಕೊಳ್ಳುವುದು. ಇನ್ನೊಂದು ಬಗೆಯ ಜೀವನವೆನ್ನುವುದು ಭಗವಂತನನ್ನು ಆಶ್ರಯಿಸಿ ಬಾಳುವುದು. ಲೌಕಿಕರಿಂದ ದೂರಸರಿದ ಹೊರತು ಭಗವಂತನಲ್ಲಿ ಮಮತೆ ಹೆಚ್ಚುವುದಿಲ್ಲ. ಭಗವಂತನೊಬ್ಬನೇ ಸತ್ಯವೂ ಶಾಶ್ವತವೂ ಎಂದು ದೃಢವಾಗಿ ನಂಬಿ, ಅವನಲ್ಲಿ ಶರಣಾಗಿ, ಅವನನ್ನು ಪಡೆಯುವುದಕ್ಕೆ ಸತತ ಪ್ರಯತ್ನ ಮಾಡುತ್ತಾ ಬಾಳುವುದು.ಇದು ಪಾರಮಾರ್ಥಿಕ ಜೀವನ. ಕುಲಶೇಖರರು ಈ ಬಾಳ್ವೆಯ ಶ್ರೇಷ್ಠತೆಯನ್ನು ಸಾರಿ ಹೇಳುತ್ತಿದ್ದಾರೆ.

೩೯

೨.ನೂಲಿನೇರಿಡೈಯಾರ್ ತಿಱತ್ತೇನಿಱ್ ಕುಮ್

ಞಾಲನ್ದನ್ನೊಡುಮ್ ಕೂಡುವದಿಲ್ಲೈಯಾನ್

ಆಲಿಯಾವೞೈಯಾ ಅರಙ್ಗಾವೆನ್ಱು

ಮಾಲೆೞುನ್ದೊೞಿನ್ದೇನ್ ಎನ್ಱನ್ ಮಾಲುಕ್ಕೇ

ನೂಲಿನ್=ದಾರಕ್ಕೆ, ನೇರ್=ಸಮನಾದ, ಇಡೈಯಾರ್=ನಡುವುಳ್ಳವರ, ತಿಱತ್ತೇ=ರೀತಿಯಲ್ಲಿಯೇ, ನಿಱ್ ಕುಮ್=ಇರುವ, ಞಾಲಮ್ ತನ್ನೊಡುಮ್=ಈ ಜಗತ್ತಿನೊಡನೆ, ಕೂಡುವದಿಲ್ಲೈಯಾನ್=ನಾನು ಸೇರುವುದಿಲ್ಲ, ಆಲಿಯಾ=ಆಲಿಸಿದರೂ, ಅೞೈಯಾ=ಕೂಗಿದರೂ, ಅರಙ್ಗಾ ಎನ್ಱು=ಶ್ರೀರಂಗನಾಥಾ ಎಂದು, ಮಾಲ್ ಎೞುನ್ದು=ಮೋಹಗೊಂಡು, ಒೞಿನ್ದೇನ್=ಅಳಿದು ಉಳಿದು ಇರುವೆನು, ಎನ್ ತನ್=ನನ್ನ, ಮಾಲುಕ್ಕೇ=ಸ್ವಾಮಿಗಾಗಿಯೇ.

ದಾರಕ್ಕೆ ಸಮನಾದ ನಡುವುಳ್ಳವರ ರೀತಿಯಲ್ಲಿಯೇ ಇರುವ ಈ ಜಗತ್ತಿನೊಡನೆ ನಾನು ಕೂಡಿಕೊಳ್ಳುವುದಿಲ್ಲ. ಆಲಿಸಿದರೂ ಕೂಗಿದರೂ ಶ್ರೀರಂಗನಾಥಾ ಎಂದು ಮೋಹಗೊಂಡು, ನನ್ನ ಸ್ವಾಮಿಗಾಗಿಯೇ ಅಳಿದು ಉಳಿದು ಇದ್ದೇನೆ.\(೨\)

“ದಾರಕ್ಕೆ ಸಮನಾದ ನಡುವುಳ್ಳವರು”-ನಾರಿಯರು. ನಾರಿಯರ ನಡುವು ದಾರವಿದ್ದಂತೆ ಬಲು ಸಣ್ಣಎಂದು ಹೇಳುವ ಮಾತು ಇದು. ನಾರಿಯರನ್ನು ವರ್ಣಿಸುವ ವಿಷಯದಲ್ಲಿ, ಅವರ ಸೌಂದರ್ಯವನ್ನು ಹೇಳುವುದರಲ್ಲಿ ಗಮನಕ್ಕೇ ಬರುವುದು ನಡುವೂ ಒಂದು. ಈ ಒಂದು ಅಂಶದಿಂದಲೇ ಕುಲಶೇಖರರು ನಾರಿಯರು ದೇಹಸೌಂದರ್ಯವನ್ನುಳ್ಳವರು ಎಂದು ಸೂಚಿಸುತ್ತಿದ್ದಾರೆ.

“ದಾರಕ್ಕೆ ಸಮನಾದ ನಡುವುಳ್ಳವರ ರೀತಿಯಲ್ಲೇ ಇರುವ ಈ ಜಗತ್ತು”-ಹೆಣ್ಣಿನ ಸೃಷ್ಟಿಯೇ ಗಂಡಸನ್ನು ಬಂಧನಕ್ಕೆ ಸಿಲುಕಿಸಿಕೊಳ್ಳುವುದಕ್ಕೆ. ಅವರ ರೂಪ,ಲಾವಣ್ಯ, ತಳುಕು ಬಳುಕುಗಳು ಗಂಡಸನ್ನು ಈ ಪ್ರಪಂಚಕ್ಕೆ ಕಟ್ಟಿಹಾಕುತ್ತವೆ. ಗಂಡಸು ಹೆಂಗಸಿನ ಕಡೆಗೆ ಒಲಿದನೆಂದರೆ, ಭಗವಂತನ ಕಡೆಯ ಗಮನಕ್ಕೆ ಅಳುಕು ಬಂದಂತೆಯೇ. ಈ ಜಗತ್ತೂ ಅಂಥಾದ್ದೇ. ಅದು ಬಹಳ ಆಕರ್ಷಣೀಯ. ಮಾನವನನ್ನು ತನ್ನ ಕಡೆಗೆ ಸೆಳೆಯುತ್ತದೆ. ಅದಕ್ಕೆ ಕಟ್ಟಿಬಿದ್ದವನು, ಭಗವಂತನ ಕೃಪಾಕಟಾಕ್ಷದ ಹೊರತು ಜನನ ಮರಣ ಪ್ರವಾಹದಲ್ಲಿ ಸಿಕ್ಕಿ ತೊಳಲಾಡುತ್ತಲೇ ಇರಬೇಕಾಗುವುದು.

ಕುಲಶೇಖರರು ಭಗವಂತನಲ್ಲಿ ಮೊರೆಯಿಡುತ್ತಾರೆ:ಸ್ವಾಮೀ, ಪ್ರಕೃತಿಯ ಸೆಳೆತಕ್ಕೆ ನಾನು ಒಳಗಾಗುವುದಿಲ್ಲ. ಜಗತ್ತಿನ ತೋರಿಕೆಯ ಸುಖಸಂತೋಷಗಳಿಗೆ ನಾನು ಕಟ್ಟುಬೀಳುವುದಿಲ್ಲ. ಈ ಜಗತ್ತಿನ ಜನರ ಸಂಗವಾಗಲಿ ಸಹವಾಸವಾಗಲಿ ನನಗೆ ಬೇಡ. ನಾನು ಏನೇ ಕೇಳಲಿ, ನನ್ನ ಕಿವಿಗೆ ಏನೇ ಬೀಳಲಿ ಅದು ಶ್ರೀರಂಗನಾಥನಾದ ನಿನ್ನ ವಿಷಯವೇ. ನಾನು ನುಡಿಯುವುದೆಲ್ಲವೂ ನಿನ್ನ ವಿಷಯವೇ. ನಾನು ಕರೆದರಾಗಲಿ, ಕೂಗಿದರಾಗಲಿ ಅದು “ರಂಗನಾಥ”ಎಂಬ ನಿನ್ನ ಹೆಸರೇ. ನನ್ನ ಸ್ವಾಮಿಯಾದ ನಿನಗಾಗಿಯೇ ನನ್ನ ಜೀವವನ್ನು ಬಿಗಿಹಿಡಿದಿಟ್ಟುಕೊಂಡಿದ್ದೇನೆ. ನನಗೆ ಬೇಡವಾದ ಈ ಜಗತ್ತಿನಲ್ಲಿ ಗತ್ಯಂತರವಿಲ್ಲದೆ ಉಳಿದುಕೊಂಡಿದ್ದೇನೆ. ಸ್ವಾಮೀ, ನೀನು ನನ್ನಲ್ಲಿ ಕೃಪೆತೋರಿ, ನನ್ನನ್ನು ಉದ್ಧರಿಸು.

೪೦

೩.ಮಾರನಾರ್ ವರಿವೆಂಜಿಲೈಕ್ಕಾಟ್ಟೈಯ್ಯುಮ್

ಪಾರಿನಾರೊಡುಮ್ ಕೂಡುವದಿಲ್ಲೈಯಾನ್

ಆರ್ ಮಾರ್ವನ್ ಅರಙ್ಗನನನ್ತನ್ ನಲ್

ನಾರಣನ್ ನರಕಾನ್ತಕನ್ ಪಿತ್ತನೇ

ಮಾರನಾರ್=ಕಾಮದೇವನ, ವರಿ=ಕೋಮಲವಾದ\(ಆಕರ್ಷಕವಾದ\)ವೆಮ್=ತೀಕ್ಷ್ಣವಾದ, ಶಿಲೈಕ್ಕೂ=ಬಿಲ್ಲಿಗೆ, ಆಳ್ ಶೆಯ್ಯುಮ್=ಸೇವೆಸಲ್ಲಿಸುವ\(ಊಳಿಗ ಮಾಡುವ\), ಪಾರಿನಾರೊಡುಮ್=ಈ ಪ್ರಪಂಚದ ಜನರಲ್ಲಿ, ಯಾನ್=ನಾನು, ಕೂಡುವದಿಲ್ಲೈ=ಕೂಡಿಯಾಡುವುದಿಲ್ಲ\(ಕೂಡಿಕೊಳ್ಳುವುದಿಲ್ಲ\). ಆರಮ್=ಹಾರವನ್ನು, ಮಾರ್ವನ್=ಎದೆಯಲ್ಲಿ ಧರಿಸಿದವನಾದ, ಅನನ್ತನ್=ಅನಂತನಾದ, ನಲ್=ಸಕಲಸದ್ಗುಣಗಳ, ನಾರಣನ್=ನಾರಾಯಣನಾದ, ನರಕ ಅನ್ತಕನ್=ನರಕವನ್ನು ಕೊನೆಗಾಣಿಸುವವನಾದ\(ನರಕಾಸುರನನ್ನು ಕೊಂದವನಾದ\) ಅರಙ್ಗನ್=ಶ್ರೀರಂಗನಾಥನಲ್ಲಿ, ಪಿತ್ತನೇ=ಮೋಹಗೊಂಡವನೇ ನಾನು.

ಕಾಮದೇವನ ಕೋಮಲವಾದ ಕ್ರೂರವಾದ ಬಿಲ್ಲಿಗೆ ಊಳಿಗ ಮಾಡುವ ಈ ಪ್ರಪಂಚದ ಜನರೊಡನೆ ನಾನು ಕೂಡುವುದಿಲ್ಲ. ಎದೆಯಲ್ಲಿ ಹಾರವನ್ನು ಧರಿಸಿರುವ, ಅನಂತನಾಗಿರುವ, ಸಕಲಸದ್ಗುಣಗಳ ನಾರಾಯಣನಾದ, ನರಕಾಂತಕನಾದ ಶ್ರೀರಂಗನಾಥನಲ್ಲಿಯೇ ಮೋಹಗೊಂಡವನು ನಾನು.\(೩\)

ಯಾರಲ್ಲಿ, ಏತಕ್ಕಾಗಿ ಊಳಿಗ ಮಾಡುವುದು ಶ್ರೇಯಸ್ಕರ? ಕುಲಶೇಖರರು ಇದನ್ನು ಮನಮುಟ್ಟುವಂತೆ ಇಲ್ಲಿ ಹೇಳಿದ್ದಾರೆ:

ಚತುರ್ವಿಧ ಪುರುಷಾರ್ಥಗಳಲ್ಲಿ ಕಾಮಕ್ಕಾಗಿ ದುಡಿಯುವುದೇ?ಮೋಕ್ಷಕ್ಕಾಗಿ ದುಡಿಯುವುದೇ? ಕಾಮಕ್ಕಾಗಿ ದುಡಿಯಬೇಕೆಂದರೆ ಕಾಮದೇವನಿಗೆ ಸೇವೆಸಲ್ಲಿಸಬೇಕು. ಕಾಮಕ್ಕೆ ಒಡೆಯನೇ ಕಾಮದೇವ. ಎಲ್ಲ ಬಗೆಯ ಪ್ರಾಪಂಚಿಕ ಆಶೆಯನ್ನು ಪ್ರಚೋದಿಸುವವನೇ ಅವನು. ಅವನ ಬಿಲ್ಲು ಮಧುರವಾದ ಕಬ್ಬಿನಜಲ್ಲೆ. ಬಾಣಗಳು ಸುಂದರವಾದ ಹೂಗಳು. ಆ ಬಾಣಗಳು ಎಷ್ಟು ಸುಂದರವೋ ಅಷ್ಟೇ ಹರಿತವಾಗಿ ಕ್ರೂರವಾಗಿರುವುವು. ಅದಕ್ಕೆ ಒಳಗಾದರೆ, ಮನುಷ್ಯನು ಕ್ಷಣಿಕವಾದ ಪ್ರಾಪಂಚಿಕ ಸುಖಕ್ಕೇ ಒಳಪಡುತ್ತಾನೆ. ಅದರಿಂದ, ತೃಪ್ತಿಯುಂಟಾಗದ ಆಶೆಹೆಚ್ಚುತ್ತಲೇ ಹೋಗುವುದು. ಅದರ ಅಂತಿಮಫಲಯಾತನೆ, ಸಂಕಟ ಮತ್ತು ದುರ್ಗತಿ.

ಕಾಮದ ಬದಲಾಗಿ ಮೋಕ್ಷಕ್ಕಾಗಿ ದುಡಿಯಬೇಕೆಂದರೆ, ಕಾಮದೇವನಿಗಿಂತ ಬಲುಸುಂದರನಾದ ಭಗವಂತನನ್ನು ಆಶ್ರಯಿಸಬೇಕು. ಭಗವಂತನು ಅನಂತವಾದ ಸ್ವರೂಪಸ್ವಭಾವಗಳನ್ನುಳ್ಳವನು. ಸಕಲಸದ್ಗುಣಗಳಿಗೆ ಆಕರನಾದ ಶ್ರೀಮನ್ನಾರಾಯಣನು. ನರಕಾಸುರನನ್ನು ಸಂಹರಿಸಿ, ಚೇತನರನ್ನೆಲ್ಲಾ ನರಕದಿಂದ ಪಾರುಮಾಡತಕ್ಕವನು. ಅವನೇ ಶ್ರೀರಂಗನಾಥನೂ. ಅವನಿಂದಲೇ ಮೋಕ್ಷ ದೊರೆಯುವುದು. ಅವನಿಗೇ ಊಳಿಗ ಮಾಡಬೇಕು.

ಕುಲಶೇಖರರು ದೇವರಲ್ಲಿ ಮೊರೆಯಿಡುತ್ತಾರೆ:ಸ್ವಾಮೀ, ನಾನು ಆಶೆಗೆ ಅಡಿಯಾಳಲ್ಲ. ಪ್ರಾಪಂಚಿಕ ಸುಖ ನನಗೆ ಬೇಡ. ಪ್ರಾಪಂಚಿಕರ ಹಾದಿಯನ್ನು ನಾನು ತುಳಿಯುವುದಿಲ್ಲ. ಸಕಲಸದ್ಗುಣಸಂಪನ್ನನಾದ ನಿನ್ನನ್ನು ನಂಬಿ, ನಿನಗೆ ಸೇವೆ ಸಲ್ಲಿಸುತ್ತೇನೆ. ಜನನ ಮರಣದ ಸುಳಿಯಿಂದ ನನ್ನನ್ನು ಉದ್ಧರಿಸು.

೪೧

೪.ಉಣ್ಡಿಯೇ ಉಡೈಯೇ ಉಹನ್ದೋಡುಮ್

ಇಮ್ ಮಣ್ಡಲತ್ತೊಡು ಙ್ಕೂಡುವದಿಲ್ಲೈಯಾನ್

ಅಣ್ಡವಾಣನ್ ಅರಙ್ಗನ್ ವನ್ ಪೇಯ್ ಮುಲೈ

ಉಣ್ಡವಾಯನ್ಱನ್ ಉನ್ಮತ್ತನ್ ಕಾಣ್ಮಿನೇ

ಉಣ್ಡಿಯೇ=ಆಹಾರವನ್ನು, ಉಡೈಯೇ=ವಸ್ತ್ರವನ್ನೇ \(ಉಡುಗೆಯನ್ನೇ\)ಉಹನ್ದು=ಆಶಿದಿ, ಓಡುಮ್=ಓಡುತ್ತಿರುವ, ಇ ಮಣ್ಡಲತ್ತೊಡುಮ್=ಈ ಭೂಮಂಡಲದೊಡನೆ, ಯಾನ್=ನಾನು, ಕೂಡುವದಿಲ್ಲೈ=ಕೂಡಿಕೊಳ್ಳುವುದಿಲ್ಲ, ಅಣ್ಡವಾಣನ್=ಬ್ರಹ್ಮಾಂಡದಲ್ಲೆಲ್ಲಾ ನೆಲಸಿರುವವನೂ, ವಲ್=ಬಲಿಷ್ಠಳಾದ, ಪೇಯ್=ರಾಕ್ಷಸಿಯ, ಮುಲೈ=ಮೊಲೆಯನ್ನು, ಉಣ್ಡವಾಯನ್=ಉಣ್ಡ ಬಾಯುಳ್ಳವನೂ ಆದ, ಅರಙ್ಗನ್ ತನ್=ಶ್ರೀರಂಗನಾಥನ, ಉನ್ಮತ್ತನ್=ಹುಚ್ಚುಹಿಡಿದವನಾಗಿ, ಕಾಣ್ಮಿನೇ=ನೋಡಿರಿ\(ಕಾಣಿರಿ\).

ಉಣಿಸನ್ನೇ ಉಡುಗೆಯನ್ನೇ ಆಶಿಸಿ ಓಡುವ ಈ ಭೂಮಂಡಲದೊಡನೆ ನಾನು ಕೂಡಿಕೊಳ್ಳುವುದಿಲ್ಲ. ಬ್ರಹ್ಮಾಂಡವೆಲ್ಲವನ್ನೂ ವ್ಯಾಪಿಸಿರುವವನೂ ಬಲಿಷ್ಠಳಾದ ರಾಕ್ಷಸಿಯ ಮೊಲೆಯನ್ನುಂಡ ಬಾಯುಳ್ಳವನೂ ಆದ ಶ್ರೀರಂಗನಾಥನಲ್ಲಿಯೇ ನಾನು ಉನ್ಮತ್ತನಾಗಿದ್ದೇನೆ.\(೪\)

ಭೂಮಂಡಲದ ಜನರ ಪರದಟವೆಲ್ಲ ಏತಕ್ಕಾಗಿ? ಜನ ವಿಧವಿಧವಾದ ಕೆಲಸಗಳಲ್ಲಿ ತೊಡಗಿ ತೊಳಲುವುದಾದರೂ ಏತಕ್ಕೆ? ಅವರ ಹೊಟ್ಟೆಯ ಹಸಿವನ್ನು ನೀಗಿಸಲು, ಹೊರಗಿನ ಬಿಸಿಲು ಮಳೆ ಚಳಿಗಾಳಿಗಳಿಂದ ಮೈಯನ್ನು ಕಾಪಾಡಿಕೊಳ್ಳುವುದಕ್ಕೆ ಅಲ್ಲವೇ? ಹಿಡಿ ಕೂಳಿಗಾಗಿ, ಗೇಣುಬಟ್ಟೆಗಾಗಿ ಮನುಷ್ಯನ ಶ್ರೇಷ್ಠ ಜೀವನವನ್ನು ಸೂರೆಗೊಳ್ಳುವುದೇ? ಅವನ ಆಶೆ ಹೊಟ್ಟೆಬಟ್ಟೆಗಳಿಂದ ಮಾತ್ರವೇ ಮುಗಿಯುವುದೇ? ಆ ಆಶೆಗೆ ಮಿತಿಯಿದೆಯೇ? ದುಡಿದಷ್ಟೂ ಪಡೆದಷ್ಟೂ ತೃಪ್ತಿಯಾಗುವುದೇ? ಅಪರೂಪವಾದ ಮಾನವ ಜೀವನವನ್ನು ಇಷ್ಟಕ್ಕೇ ಸೀಮಿತಗೊಳಿಸಬಹುದೇ?ಇದರಿಂದ ಯಾವ ಪುರುಷಾರ್ಥದ ಸಾಧನೆಯಾದಂತೆ?

ಭೂಮಿಯ ಮೇಲೆ ಹುಟ್ಟಿ ಹೊಟ್ಟೆಬಟ್ಟೆಗಾಗಿ ದುಡಿಯುವುದೇನೂ ತಪ್ಪಿದ್ದಲ್ಲ. ಆದರೆ, ಜನ್ಮವನ್ನು ಸಾರ್ಥಕಗೊಳಿಸಲು ಮನಸ್ಸನ್ನು, ಗಮನವನ್ನು ಭಗವಂತನ ಕಡೆಗೆ ಹರಿಸಬೇಕು. ಸರ್ವವ್ಯಾಪಿಯಾದ ಭಗವಂತನನ್ನು ಕಾಮಿಸಿ ಅವನನ್ನು ಪಡೆಯಲು ಸರ್ವಪ್ರಯತ್ನ ಮಾಡಬೇಕಾದದ್ದು ಮನುಷ್ಯನ ಕರ್ತವ್ಯ.

ಕುಲಶೇಖರರು ಭಗವಂತನಲ್ಲಿ ಮೊರೆಯಿಡುತ್ತಾರೆ:ಸ್ವಾಮೀ, ಉಣಿಸು ಉಡುಗೆಗಳ ಚಪಲಕ್ಕೆ ಕಟ್ಟಿಬಿದ್ದು ಅವಕ್ಕಾಗಿ ತೊಳಲುವ ಪ್ರಾಪಂಚಿಕರ ಸಹವಾಸವನ್ನು ನಾನೊಲ್ಲೆ. ಬ್ರಹ್ಮಾಂಡದಲ್ಲಿ ಎಲ್ಲೆಲ್ಲಿಯೂ ವ್ಯಾಪಿಸಿರುವ ಅದ್ಭುತಕಾರಿಯಾದ, ಎಲ್ಲಕ್ಕೂ ಒಡೆಯನಾದ ನಿನ್ನಲ್ಲಿಯೇ ನನಗೆ ಎಲ್ಲ ವ್ಯಾಮೋಹವೂ. ಆದ್ದರಿಂದ ನನಗೆ ಆಶ್ರಯಕೊಟ್ಟು, ನನ್ನನ್ನು ಕಾಪಾಡು.

೪೨

೫.ತೀತಿಲ್ ನನ್ನೆಱಿನಿಱ್ ಕ ಅಲ್ಲಾದುಶೆಯ್

ನೀತಿಯಾರೊಡುಮ್ ಕೂಡುವದಿಲ್ಲೈಯಾನ್

ಆತಿಯಾಯನ್ ಅರಙ್ಗನನ್ದಾಮರೈ

ಪೇದೈಮಾಮಣವಾಳನ್ಱನ್ ಪಿತ್ತನೇ

ತೀದು=ದೋಷಗಳು, ಇಲ್=ಇಲ್ಲದ, ನಲ್=ಉತ್ತಮವಾದ, ನೆಱಿ=ಧರ್ಮಮರ್ಗವು, ನಿಱ್ ಕ=ಇರಲಾಗಿ, ಅಲ್ಲಾದು=ಅದಕ್ಕೆ ವ್ಯತಿರಿಕ್ತವಾದದ್ದನ್ನು, ಶೆಯ್=ಮಾಡುವ, ನೀತಿಯಾರೊಡುಮ್=ನೀತಿವಂತರೊಡನೆ, ಯಾನ್=ನಾನು, ಕೂಡುವದಿಲ್ಲೈ=ಕೂಡಿಕೊಳ್ಳುವುದಿಲ್ಲ, ಆದಿ=ಎಲ್ಲಕ್ಕೂ ಆದಿಯಾದವನಾದ, ಆಯನ್=ಗೋವಳನಾಗಿ ಅವತರಿಸಿದ, ಅರಙ್ಗನ್=ಶ್ರೀರಂಗನಾಥನಾದ, ಅಮ್=ಸುಂದರವಾದ, ತಾಮರೈ=ತಾವರೆಯಲ್ಲಿಯ, ಪೇದೈ=ಹೆಣ್ಣಾದ, ಮಾ=ಲಕ್ಷ್ಮೀದೇವಿಯ, ಮಣವಾಳನ್ ತನ್=ಗಂಡನಲ್ಲಿ, ಪಿತ್ತನೇ=ಮೋಹಗೊಂಡವನೇ.

ದೋಷಗಳಿಲ್ಲದ ಉತ್ತಮವಾದ ಧರ್ಮಮಾರ್ಗವಿರಲಾಗಿ, ಅದಕ್ಕೆ ವಿರುದ್ಧವಾಗಿ ನಡೆದುಕೊಳ್ಳುವ ನೀತಿವಂತರೊಡನೆ ನಾನು ಕೂಡಿಕೊಳ್ಳುವುದಿಲ್ಲ. ಎಲ್ಲಕ್ಕೂ ಆದಿಯಾದ, ಗೋವಳನಾದ, ಶ್ರೀರಂಗನಾಥನಾದ, ಸುಂದರವಾದ ತಾವರೆಯಲ್ಲಿಯ ಹೆಣ್ಣಾದ ಮಹಾಲಕ್ಷ್ಮಿಯ ಗಂಡನಲ್ಲಿ ನಾನು ಮೋಹಗೊಂಡವನೇ.\(೫\)

ಭೂಮಿಯ ಮೇಲೆ ಹುಟ್ಟೀದವರು ನಡೆದುಕೊಳ್ಳಬೇಕಾದ ಮಾರ್ಗವಿದೆ. ಆಚಾರವಿದೆ. ಸಂಸ್ಕೃತಿಯಿದೆ. ಅದು ದೋಷವಿಲ್ಲದ್ದು. ಶುದ್ಧವಾದದ್ದು. ಜೀವನವನ್ನು ಪವಿತ್ರಗೊಳಿಸತಕ್ಕದ್ದು. ಆ ಸನ್ಮಾರ್ಗವನ್ನು ಅನುಸರಿಸಿ ನಡೆದು ಮನುಷ್ಯನು ಉನ್ನತಿಯನ್ನು ಪಡೆಯಬೇಕು.

ಆದರೆ, ಈ ಲೋಕದ ಜನ ಪ್ರಾಪಂಚಿಕರು. ಅವರಿಗೆ ಈ ಸನ್ಮಾರ್ಗ ಬೇಡ. ಅದನ್ನು ಅವರು ಬದಿಗೊತ್ತಿ, ಅದಕ್ಕೆ ವಿರುದ್ಧವಾದ್ದನ್ನೇ ನೀತಿಯೆಂದು ಭಾವಿಸಿ, ನಂಬಿ ಹಾಗೆಯೇ ನಡೆದುಕೊಳ್ಳುತ್ತಾರೆ.

ಕುಲಶೇಖರರು ಭಗವಂತನಲ್ಲಿ ಮೊರೆಯಿಡುತ್ತಾರೆ;ಸ್ವಾಮೀ, ತಪ್ಪುಹಾದಿ ಹಿಡಿದಿರುವ ಲೋಕದ ಜನದ ಸಹವಾಸ ನನಗೆ ಬೇಡ. ಎಲ್ಲಕ್ಕೂ “ಆದಿ”ಎನಿಸಿಕೊಂಡ, ಗೊಲ್ಲರ ಕುಲದಲ್ಲಿ\(ಶ್ರೀಕೃಷ್ಣನಾಗಿ\)ಹುಟ್ಟಿ ಎಲ್ಲರಿಗೂ ಸುಲಭಸಾಧ್ಯನೆನಿಸಿಕೊಂಡ, ಸೊಬಗಿನ ತಾವರೆಯಲ್ಲಿ ಹುಟ್ಟಿದ ಶ್ರೀದೇವಿಗೆ ವಲ್ಲಭನಾದ, ಈಗ ಶ್ರೀರಂಗದಲ್ಲಿ ನೆಲೆಸಿರುವ ಶ್ರೀರಂಗನಾಥನಾದ ನಿನ್ನಲ್ಲಿಯೇ ನನಗೆ ಎಲ್ಲ ವ್ಯಾಮೋಹವೂ. ಸ್ವಾಮೀ, ನನ್ನನ್ನು ಉದ್ಧರಿಸು.

೬.ಎಮ್ ಪರತ್ತರ್ ಅಲ್ಲಾರೊಡುಙ್ಕೂಡಲನ್

ಉಮ್ ಬರ್ ವಾೞ್ ವೈ ಒನ್ಱಾಹಕ್ಕರುದಲನ್

ತಮ್ ಪಿರಾನಮರರ್ ಕ್ಕೂ ಅರಙ್ಗನಹರ್

ಎಮ್ ಪಿರಾನುಕ್ಕೂ ಎೞುಮೈಯುಮ್ ಪಿತ್ತನೇ

೪೩

ಎಮ್=ನನ್ನ, ಪರತ್ತರ್=ಕಡೆಯವರು, ಅಲ್ಲಾರೊಡುಮ್=ಅಲ್ಲದವರೊಡನೆ, ಕೂಡಲನ್=ಕೂಡುವುದಿಲ್ಲ, ಉಮ್ಬರ್=ದೇವತೆಗಳ, ವಾೞ್ ವೈ=ಬಾಳ್ವೆಯನ್ನು, ಒನ್ಱು ಆಹ=ಯಾವೊಂದು ಪುರುಷಾರ್ಥವೆಂದೂ, ಕರುದಲನ್=ಭಾವಿಸುವುದಿಲ್ಲ, ಅಮರರ್ ಕ್ಕೂ=ಅಮರರಿಗೆ, ತಮ್ ಪಿರಾನ್=ಸ್ವಾಮಿಯಾಗಿ, ಅರಙ್ಗಮ್ ನಗರ್=ಶ್ರೀರಂಗವೆಂಬ ಪಟ್ಟಣದ, ಎಮ್=ನನ್ನ, ಪಿರಾನುಕ್ಕೂ=ಸ್ವಾಮಿಗೆ, ಎೞುಮೈಯುಮ್=ಎಚ್ಚರಗೊಂಡಾಗಿನಿಂದಲೂ, ಪಿತ್ತನೇ=ಮೋಹಗೊಂಡವನೇ.

ನನ್ನ ಕಡೆಯವರಲ್ಲದವರೊಡನೆ ನಾನು ಕೂಡಿಕೊಳ್ಳುವುದಿಲ್ಲ. ದೇವತೆಗಳ ಬಾಳ್ವೆಯನ್ನು ಯಾವೊಂದು ಪುರುಷಾರ್ಥವೆಂದೂ ಭಾವಿಸುವುದಿಲ್ಲ. ಅಮರರಿಗೆ ಸ್ವಾಮಿಯಾಗಿ ಶ್ರೀರಂಗವೆಂಬ ನಗರದ ನನ್ನ ಸ್ವಾಮಿಯಲ್ಲಿ ನಾನು ಎಚ್ಚರಗೊಂಡಾಗಿನಿಂದಲೂ ವ್ಯಾಮೋಹಗೊಂಡವನೇ.\(೬\)

“ನನ್ನ ಕಡೆಯವರು”-ಎಂದರೆ, ಸಂಸಾರದಲ್ಲಿ ಬೇಸರವನ್ನೂ ಕೈಂಕರ್ಯದಲ್ಲಿ ಆಸಕ್ತಿಯನ್ನೂ ಪಡೆದವರು-ಪಾರಮಾರ್ಥಿಕರು. ಅವರು ಲೌಕಿಕ ವಿಷಯಗಳಲ್ಲಿ ಮನಸ್ಸನ್ನು ಓಡಿಸುವುದಿಲ್ಲ. ಭೂಮಿಯ ಮೇಲೆ ಜನ್ಮತಳೆದದ್ದರಿಂದ, ಜನರ ಜೊತೆಯಲ್ಲಿ ಇರಬೇಕು, ಬೆಳೆಯಬೇಕು, ಬಾಳಬೇಕು. ಅವರಿಗೆ ಪ್ರಾಪಂಚಿಕ ಸುಖಸಂತೋಷಗಳು ಬೇಡ. ಆದರೆ, ಅವರಿಗೆ ಪಾರಮಾರ್ಥಿಕ ವಿಷಯಗಳು ಎಂದರೆ ಎಲ್ಲೂ ಇಲ್ಲದ ಆಶೆ. ಭಗವಂತನಿಗೆ ಸಂಬಂಧಿಸಿದ ವಿಷಯಗಳನ್ನು, ಕತೆಗಳನ್ನು ಹೇಳುತ್ತಾ ಕೇಳುತ್ತಾ, ಭಗವತ್ಸಂಬಂಧವಾದ ಕೈಂಕರ್ಯಗಳನ್ನು ಉತ್ಸಾಹದಿಂದ ನಡಸುತ್ತಾ, ಭಗವಚ್ಚಿಂತನೆ ಮಾಡುತ್ತಾ, ಭಗವನ್ನಾಮಸ್ಮರಣೆ ಮಾಡುತ್ತಾ ತಮ್ಮ ಕಾಲವನ್ನು ಕಳೆಯುವವರು ಅವರು.

ದೇವತೆಗಳ ಜೀವನ ಸಾರ್ಥಕವಲ್ಲದ್ದು. ಅವರು ಸದಾ ಸುಖಭೋಗಗಳಲ್ಲಿ ತೊಡಗಿರುವುದೇನೋ ದಿಟ. ಆದರೆ, ಅದು ಯಾವ ಪುರುಷಾರ್ಥ?

ಅಮರರಾದರೋ ನಿತ್ಯಸೂರಿಗಳು. “ಮೋಕ್ಷ”ವನ್ನು ಗಳಿಸಿಕೊಂಡು ವೈಕುಂಠದಲ್ಲಿ ಭಗವಂತನ ಸಾನ್ನಿಧ್ಯದಲ್ಲಿ ಅವನಿಗೆ ಸೇವೆ ಸಲ್ಲಿಸಿಕೊಂಡು ಶಾಶ್ವತವಾಗಿ ಇರುವವರು.

ಅದೇ ರೀತಿಯಲ್ಲಿ, ಭೂಲೋಕ ವೈಕುಂಠವೆನಿಸಿದ ಶ್ರೀರಂಗನಗರದಲ್ಲಿ ಶ್ರೀರಂಗನಾಥಸ್ವಾಮಿಯ ಸೇವೆಯಲ್ಲಿಯೇ ನಿರತರಾಗಿರತಕ್ಕವರೂ ನಿತ್ಯಸೂರಿಗಳೇ. ಇಲ್ಲಿಯ ಜೀವನ ಮುಗಿದ ಬಳಿಕ ಅವರಿಗೆ ವೈಕುಂಠವೇ ಪ್ರಾಪ್ತಿ.

ಕುಲಶೇಖರರು ಭಗವಂತನನ್ನು ಬೇಡಿಕೊಳ್ಳುತ್ತಾರೆ:ಸ್ವಾಮೀ, ನನಗೆ ಈ ಜೀವನದಲ್ಲಿ ಬೇಸರವಾಗಿದೆ.ನಿನ್ನ ಪ್ರೀತಿಯ ನಿತ್ಯಸೂರಿಗಳಂತೆ ಶಾಶ್ವತವಾಗಿ ನಿನ್ನ ಸೇವೆ ಮಾಡುವುದನ್ನು ನನಗೆ ಕರುಣಿಸು.

“ಎೞುಮೈಯುಮ್”-ಎಂಬುದಕ್ಕೆ “ಭೂಮಿಯ ಮೇಲೆ ಕಣ್ಣುಬಿಟ್ಟದಿನದಿಂದಲೂ\(ಹುಟ್ಟಿದಾಗಿನಿಂದಲೂ\) “ಎಂದೂ, “ನಿದ್ದೆಯಿಂದ ಎಚ್ಚರಗೊಂಡಾಗಲೆಲ್ಲಾ”ಎಂದೂ “ಭಗವತ್ಸೇವೆಯ ಹಿರಿಮೆಯ ಜ್ಞಾನೋದಯವಾದಾಗಿನಿಂದಲೂ”ಎಂದೂ ಅರ್ಥಮಾಡಬಹುದೆನಿಸುತ್ತದೆ. ಸಾಮಾನ್ಯವಾದ “ಎಚ್ಚರದಲ್ಲಿ”ಎಂಬ ಮಾತಿನಿಂದ ಅದನ್ನು ಇಲ್ಲಿ ವಿವರಿಸಲಾಗಿದೆ.

೪೪

೭.ಎತ್ತಿಱತ್ತಿಲುಮ್ ಯಾರೊಡುಮ್ ಕೂಡುಮ್

ಅಚ್ಚಿತ್ತನ್ ತನ್ನೈ ತ್ತವಿರ್ ತ್ತನನ್ ಶೆಙ್ಗಣ್ ಮಾಲ್

ಅತ್ತನೇ\! ಅರಙ್ಗಾವೆನ್ಱೞೈಕ್ಕಿನ್ಱೇನ್

ಪಿತ್ತನಾಯೊೞಿನ್ದೇಮ್ ಎಮ್ ಪಿರಾನುಕ್ಕೇ

ಎತ್ತಿಱತ್ತಿಲುಮ್=ಯಾವ ವಿಷಯದಲ್ಲಿಯಾದರೂ, ಯಾವ ರೀತಿಯಲ್ಲಿಯಾದರೂ, ಯಾರೊಡುಮ್=ಯಾರ ಜೊತೆಯಲ್ಲಿಯಾದರೂ, ಕೂಡುಮ್=ಕೂಡಿಕೊಂಡುಬಿಡುವ, ಅಚ್ಚಿತ್ತಮ್ ತನ್ನೈ=ಆ ಮನಸ್ಸನ್ನು, ತವಿರ್ ತ್ತನನ್=ತಪ್ಪಿಸಿದವನು, ಶೆಙ್ಗಣ್ ಮಾಲ್=ಕೆಂದಾವರೆಯ ಕಣ್ಣುಳ್ಳ ಸರ್ವೇಶ್ವರನು\(ನೀನೇ\), ಅತ್ತನೇ=ಸ್ವಾಮಿಯೇ\(ತಂದೆಯೇ\), ಅರಙ್ಗಾ ಎನ್ಱು=ಶ್ರೀರಂಗಾ ಎಂದು, ಅೞೈಕ್ಕಿನ್ಱೇನ್=ಕೂಗಿ ಕರೆಯುತ್ತಿದ್ದೇನೆ, ಎಮ್ ಪಿರಾನುಕ್ಕೇ=ನನ್ನ ಸ್ವಾಮಿಗೆಯೇ, ಪಿತ್ತನ್ ಆಯ್=ಮೋಹಗೊಂಡವನಾಗಿ, ಒೞನ್ದೇನ್=ಅಳಿದುಳಿದಿದ್ದೇನೆ.

ಯಾವ ವಿಷಯದಲ್ಲಾದರೂ ಯಾವ ರೀತಿಯಲ್ಲಾದರೂ ಯಾರೊಡನೆಯಾದರೂ ಕೂಡಿಕೊಂಡುಬಿಡುವ ಆ ಮನಸ್ಸನ್ನು ತಪ್ಪಿಸಿದವನು ಕೆಂದಾವರೆಯ ಕಣ್ಣುಳ್ಳ ಸರ್ವೇಶ್ವರನಾದ ನೀನೇ. ತಂದೆಯೇ\(ಸ್ವಾಮಿಯೇ\) ಶ್ರೀರಂಗಾ ಎಂದು ಕೂಗಿ ಕರೆಯುತ್ತಿದ್ದೇನೆ. ನನ್ನ ಸ್ವಾಮಿಗೆಯೇ ನಾನು ಮೋಹಗೊಂಡವನಾಗಿ ಅಳಿದುಳಿದಿದ್ದೇನೆ.\(೭\)

ಕುಲಶೇಖರರು ಭಗವಂತನಲ್ಲಿ ಹೇಳಿಕೊಳ್ಳುತ್ತಿದ್ದಾರೆ: ಮನಸ್ಸು ಬಲುಚಂಚಲ. ಎಲ್ಲ ವಿಷಯಗಳಲ್ಲೂ, ಎಲ್ಲ ಸಮಯಗಳಲ್ಲಿಯೂ, ಎಲ್ಲ ರೀತಿಗಳಲ್ಲಿಯೂ ಅದು ಹರಿಯುತ್ತಿರುತ್ತದೆ.ಅದು ಊಹಿಸುವ, ಯೋಚಿಸುವ, ಚಿತ್ರಿಸುವ, ಯೋಜಿಸುವ ಕ್ರಮಗಳು ಬಹಳ ಚುರುಕು. ಮನಸ್ಸಿನ ವೇಗ ವಾಯುವಿನ ವೇಗಕ್ಕಿಂತಲೂ ಮಿಗಿಲು. ಪ್ರಪಂಚಕ್ಕೆ ಕಟ್ಟಿಹಾಕುವುವು ಮನಸ್ಸೂ ಇಂದ್ರಿಯಗಳೂ. ಯಾವ ಯಾವುದನ್ನು ಮನಸ್ಸು ಚಿತ್ರಿಸಿಕೊಳ್ಳುವುದೋ ಅವೆಲ್ಲ ತೆರೆತೆರೆಯಾಗಿ ಮನಸ್ಸಿನ ತೆರೆಯ ಮೇಲೆ ಮೂಡಿ ಹಾಗೆಯೇ ಮಾಯವಾಗಿತ್ತಿರುತ್ತದೆ. ಮನಸ್ಸಿನ ಕಿಟಕಿಗಳಂತೆ ಇಂದ್ರಿಯಗಳು ಕೆಲಸ ಮಾಡುತ್ತವೆ. ಮನಸ್ಸಿನ ಯೋಚನೆಗಳನ್ನು ಕಾರ್ಯಗತ ಮಾಡುವುವು ಅವು. ಇಂದ್ರಿಯಗಳೂ ಮನಸ್ಸೂ ಒಟ್ಟುಗೂಡಿದುವೆಂದರೆ, ಆಯಿತು, ಮನುಷ್ಯನಿಗೆ ಅಧೋಗತಿ. ಯಾವಾಗಲೂ ಹೊರಗಣ ಪ್ರಪಂಚದ ವಸ್ತುವಿಷಯಗಳನ್ನು ಕುರಿತು ಕೆಲಸಮಾಡುವ ಮನಸ್ಸನ್ನೂ ಇಂದ್ರಿಯಗಳನ್ನೂ ಬಿಗಿಹಿಡಿದು ಒಳಗೆಯೇ ಇಟ್ಟುಕೊಳ್ಳುವುದಕ್ಕೆ ಸತತವಾದ ಅಭ್ಯಾಸವೂ ಸಾಧನೆಯೂ ಬೇಕು. ಈ ಅಭ್ಯಾಸಸಾಧನೆಗಳು ಭಗವಂತನಾದ ನಿನ್ನ ಕೃಪೆಯಿಂದಲೇ ಸಾಧ್ಯ.

ರಮಣೀಯವಾದ ಪ್ರಕೃತಿಗಿಂತಲೂ ಸುಂದರವಾದ ಆಕರ್ಷಕವಾದ ಕೆಂದಾವರೆಯ ಎಸಳಿನ ಹಾಗೆ ವಿಶಾಲವಾದ ರಮಣೀಯವಾದ ಕಣ್ಣುಗಳನ್ನು ಸ್ವಾಮೀ, ನೀನು ನನ್ನ ಕಡೆಗೆ ಹೊರಳಿಸಿ, ಕೃಪಾದೃಷ್ಟಿಯನ್ನು ಬೀರು. ನಿನ್ನನ್ನು “ಸರ್ವೇಶ್ವರಾ, ರಂಗನಾಥಾ”ಎಂದುಕೂಗಿ ಮೊರೆಯಿಡುತ್ತೇನೆ. ನಿನ್ನ ಪೂರ್ಣಕೃಪಾಕಟಾಕ್ಷಕ್ಕಾಗಿ ಕಾದುಕೊಂಡಿದ್ದೇನೆ. ಸ್ವಾಮೀ, ನನ್ನನ್ನು ಉದ್ಧರಿಸು.

೪೫

೮.ಪೇಯರೇ ಯೆನಕ್ಕಿಯಾವರುಮ್, ಯಾನುಮೋರ್

ಪೇಯನೇ, ಎವರ್ ಕ್ಕೂ ಮಿದುಪೇಶಿಯೇನ್?

ಆಯನೇ, ಅರಙ್ಗಾವೆನ್ಱೞೈಕ್ಕಿನ್ಱೇನ್

ಪೇಯನಾಯೊೞಿನ್ದೇನ್ ಎಮ್ ಪಿರಾನುಕ್ಕೇ

ಯಾವರುಮ್=ಎಲ್ಲರೂ, ಎನಕ್ಕೂ=ನನಗೆ, ಪೇಯರೇ=ಹುಚ್ಚರೇ, ಯಾನುಮ್=ನಾನೂ ಸಹ, ಎವರ್ ಕ್ಕೂಮ್=ಎಲ್ಲರಿಗೂ ,ಪೇಯನೇ=ಒಬ್ಬ ಹುಚ್ಚನೇ, ಇದು=ಇದನ್ನು, ಪೇಶಿ=ಹೇಳಿ, ಏನ್=ಏನು ಪ್ರಯೋಜನ? ಆಯನೇ=ಗೋವಳ ರೂಪದವನೇ, ಅರಙ್ಗಾ-ಶ್ರೀರಂಗನಾಥಾ, ಎನ್ಱು=ಎಂದು, ಅೞೈಕ್ಕಿನ್ಱೇನ್= ಕೂಗಿ ಕರೆಯುತ್ತಿದ್ದೇನೆ, ಎಮ್ ಪಿರಾನುಕ್ಕೇ=ನನ್ನ ಸ್ವಾಮಿಗಾಗಿಯೇ, ಪೇಯನಾಯ್=ಹುಚ್ಚನಾಗಿ, ಒೞಿನ್ದೇನ್=ಅಳಿದುಳಿದಿದ್ದೇನೆ.

ನನಗೆ ಎಲ್ಲರೂ ಹುಚ್ಚರೇ. ನಾನು ಎಲ್ಲರಿಗೂ ಒಬ್ಬ ಹುಚ್ಚನೇ. ಇದನ್ನು ಹೇಳಿ ಉಪಯೋಗವೇನು? ಗೋವಳರೂಪದವನೇ, ಶ್ರೀರಂಗನಾಥಾ ಎಂದು ನಿನ್ನನ್ನು ಕೂಗಿ ಕರೆಯುತ್ತಿದ್ದೇನೆ. ನನ್ನ ಸ್ವಾಮಿಗಾಗಿಯೇ ನಾನು ಹುಚ್ಚನಾಗಿ ಅಳಿದುಳಿದಿದ್ದೇನೆ.\(೮\)

ಕುಲಶೇಖರರು ಭಗವಂತನಲ್ಲಿ ಹೇಳಿಕೊಳ್ಳುತ್ತಾರೆ: ಜಗತ್ತಿನಲ್ಲಿರುವ ಜನರೆಲ್ಲರನ್ನೂ ಎರಡುಪಂಗಡಗಳಾಗಿ ವಿಂಗಡಿಸಬಹುದು- ಲೌಕಿಕರು, ಪಾರಮಾರ್ಥಿಕರು ಎಂದು. ಲೌಕಿಕರು ಪ್ರಪಂಚದ ಸುಖಸಂತೋಷಗಳನ್ನರಸುತ್ತಾ ಹೋಗುವವರು. ಪಾರಮಾರ್ಥಿಕರು ಪ್ರಪಂಚವನ್ನು ಅಲಕ್ಷಿಸಿ ಭಗವಂತನೇ ಗತಿ ಎಂದು ನಂಬಿರುವವರು. ಒಂದು ಗುಂಪಿನ ಜನದ ಜೀವನ ಇನ್ನೊಂದು ಗುಂಪಿನವರಿಗೆ ಹಿತವಲ್ಲದ್ದು. ಆದ್ದರಿಂದ, ಲೌಕಿಕರಿಗೆ ಪಾರಮಾರ್ಥಿಕರು ಹುಚ್ಚರಿದ್ದಂತೆ. ಹಾಗೆಯೇ ಪಾರಮಾರ್ಥಿಕರು ಲೌಕಿಕರಿಗೆ ಹುಚ್ಚರಿದ್ದಂತೆ. ಒಂದು ಗುಂಪಿನ ಜನದ ಮಾತು, ನಡತೆ, ಕಾರ್ಯಗಳು ಇನ್ನೊಂದು ಗುಂಪಿನವರಿಗೆ ಸರಿಬೀಳುವುದಿಲ್ಲ. ಹೀಗೆಂದು ಹೇಳಿಕೊಂಡದ್ದರಿಂದ ಫಲವೇನು? ಯಾವ ಮಾರ್ಗ ವಿಹಿತವಾದದ್ದೆಂದು, ಯಾವುದನ್ನು ಅನುಸರಿಸಿದರೆ ತಮಗೆ ಉನ್ನತಿಯೆಂದೂ ಜನ ತಿಳಿದುಕೊಳ್ಳುವುದಿಲ್ಲ. ಅವರವರ ಹುಚ್ಚೇ ಅವರವರಿಗೆ ವಿಹಿತವಾದದ್ದು. ಸ್ವಾಮೀ, ನನಗೆ ಲೋಕದ ಜನರೆಲ್ಲರೂ ಹುಚ್ಚರೇ. ಲೋಕದ ಜನಕ್ಕೆ ನಾನೊಬ್ಬ ಹುಚ್ಚ. ನನ್ನ ಹುಚ್ಚೆಲ್ಲ ನನ್ನ ಸ್ವಾಮಿಯಾದ ನಿನಗಾಗಿಯೇ. ಗೋವಳನಾಗಿ ಅವತರಿಸಿ, ಎಲ್ಲರಿಗೂ ಸುಲಭಸಾಧ್ಯನಾದವನೇ, ನಿನ್ನನ್ನು “ಶ್ರೀರಂಗನಾಥಾ”ಎಂದು ಕೂಗಿ ಕರೆಯುತ್ತೇನೆ. ನನ್ನನ್ನು ಉದ್ಧರಿಸು.

೯.ಅಙ್ಗೈಯಾೞಿ ಅರಙ್ಗನಡಿಯಿಣೈ

ತಙ್ಗುಶಿನ್ತೈತ್ತನಿಪ್ಪೆರುಮ್ ಪಿತ್ತನಾಮ್

ಕೊಙ್ಗರ್ ಕೋನ್ ಕುಲಶೇಕರನ್ ಶೊನ್ನಶೊಲ್

ಇಙ್ಗುವಲ್ಲವರ್ ಕ್ಕೂ ಏತಮೊನ್ಱಿಲ್ಲೈಯೇ

ಅಮ್=ಸುಂದರವಾದ, ಕೈ=ಕೈಯಲ್ಲಿ, ಆೞಿ=ಚಕ್ರಾಯುಧವನ್ನು ಧರಿಸಿದ,

೪೬

ಅರಙ್ಗನ್=ಶ್ರೀರಂಗನಾಥನ, ಅಡಿ ಇಣೈ=ಪಾದಯುಗ್ಮವನ್ನು \(ಎರಡು ಪಾದಗಳನ್ನು\) ಶಿನ್ತೈ=ಮನಸ್ಸಿನಲ್ಲಿ, ತಙ್ಗು=ನೆಲೆಗೊಳಿಸಿರುವ, ತನಿ=ವಿಲಕ್ಷಣವಾದ, ಪೆರು=ದೊಡ್ಡ, ಪಿತ್ತನ್=ಹುಚ್ಚನೂ, ಆಮ್=ಆಗಿರುವ, ಕೊಙ್ಗು=ಕೊಂಗು ಜನರಿಗೆ, ಕೋನ್=ರಾಜನಾದ, ಕುಲಶೇಕರನ್=ಕುಲಶೇಖರನು, ಶೊನ್ನ=ಹೇಳಿದ, ಶೊಲ್=ಈ ಹತ್ತು ಪಾಶುರಗಳನ್ನು\(ಮಾತನ್ನು\)ವಲ್ಲವರ್ ಕ್ಕೂ=ಬಲ್ಲವರಿಗೆ, ಏದಮ್=ಕೇಡು, ಒನ್ಱುಮ್=ಸ್ವಲ್ಪವೂ, ಇಲ್ಲೈ=ಇಲ್ಲ.

ಸುಂದರವಾದ ಕೈಯಲ್ಲಿ ಚಕ್ರಾಯುಧವನ್ನು ಧರಿಸಿದ, ಶ್ರೀರಂಗನಾಥನ ಎರಡು ಪಾದಗಳನ್ನು ಮನಸ್ಸಿನಲ್ಲಿ ನೆಲೆಗೊಳಿಸಿರುವ, ವಿಲಕ್ಷಣವಾದ ಬಲುದೊಡ್ಡ ಹುಚ್ಚನಾಗಿರುವ ಕೊಂಗರಿಗೆ ರಾಜನಾದ ಕುಲಶೇಖರನು ಹೇಳಿದ ಮಾತನ್ನು ಬಲ್ಲವರಿಗೆ ಸ್ವಲ್ಪವೂ ಕೇಡು ಬರುವುದಿಲ್ಲ.\(೯\)

ಈ ಜಗತ್ತಿನಲ್ಲಿ ಬಹುಪಾಲಿನ ಜನ ಲೌಕಿಕರು. ಅವರು ಸಂಸಾರದಲ್ಲಿ ಕಟ್ಟಿಬಿದ್ದು ತೊಳಲುತ್ತಾರೆ. ಶ್ರೇಯಸ್ಸು ತರುವ ಮಾರ್ಗ ಯಾವುದೆಂದು ಅವರಿಗೆ ತಿಳಿಯದು. ಅದನ್ನು ತಿಳಿಸಿಕೊಟ್ಟರೂ ಅದರಂತೆ ನಡೆಯಲು ಆಶಿಸರು. ಸತ್ಯವಲ್ಲದ ಈ ಜಗತ್ತಿನ ಬಾಳ್ವೆಯನ್ನು ಸತ್ಯವೆಂದು ತಪ್ಪುಕಲ್ಪನೆ ಅವರಿಗೆ. ಹೆಂಗಸಿನ ಹಾಗೆ ತಳುಕು ಬೆಳಕುಗಳಿಂದ ಆಕರ್ಷಿಸುವ ಈ ಜಗತ್ತಿನ ಸೆಳೆತಕ್ಕೆ ಅವರು ಒಳಪಟ್ಟಿದ್ದಾರೆ. ಕಾಮವೆಂಬ ಪುರುಷಾರ್ಥ ಸಾಧನೆಯೇ ಅವರ ಗುರಿ. ಅದಕ್ಕಾಗಿ ಏನೇನು ಬೇಕೆಂದರೂ ಮಾಡುವರು. ತಣಿಸಲಸಾಧ್ಯವಾದ ಇಂದ್ರಿಯಚಾಪಲ್ಯವನ್ನು ತಣಿಸಲು ಸರ್ವಪ್ರಯತ್ನ ಮಾಡುತ್ತಾರೆ. ಧರ್ಮಕ್ಕೆ ವಿರುದ್ಧವಾದ, ನೀತಿಬಾಹಿರವಾದ ಮಾರ್ಗದಲ್ಲಿ ನಡೆದುಕೊಳ್ಳುತ್ತಾರೆ.

ಆದರೆ, ಲೋಕದಲ್ಲಿ ಹುಟ್ಟಿದ ಮೇಲೆ ಲೌಕಿಕರ ನಡುವೆ ಜೀವಿಸಲೇಬೇಕಾದದ್ದು ಸಹಜವೇ. ಭಗವಂತನು ಮನುಷ್ಯನಿಗೆ ವಿವೇಚನಾಶಕ್ತಿಯನ್ನು ಕೊಟ್ಟಿಲ್ಲವೇ? ಅದನ್ನು ಬಳಸಿಕೊಂಡು, ಎಲ್ಲ ಪುರುಷಾರ್ಥಗಳಿಗಿಂತಲೂ ಮೋಕ್ಷವೆಂಬ ಪುರುಷಾರ್ಥವೇ ಶ್ರೇಷ್ಠವಾದದ್ದೆಂದೂ, ಅದರ ಸಾಧನೆಯೇ ಮಾನವ ಜೀವನದ ಗುರಿಯೆಂದೂ ತಿಳೀಯಬೇಡವೇ? ಭಗವತ್ಕೃಪೆಯಿಂದ, ಮನಸ್ಸನ್ನೂ ಇಂದ್ರಿಯಗಳನ್ನೂ ನಿಗ್ರಹಿಸಬೇಕು. ಭಗವಂತನ ಕೋಮಲವಾದ ಅಡಿಗಳನ್ನೇ ದೃಢವಾಗಿ ನಂಬಿ, ಇಡಿಯ ಜೀವನವನ್ನೇ ಭಗವಂತನ ಸೇವೆಯಲ್ಲಿ ಸವೆಸಬೇಕು. ಭಗವಂತನಲ್ಲಿಯೇ ವ್ಯಾಮೋಹಗೊಂಡು, ಭಗವಂತನ ಕೃಪಾಕಟಾಕ್ಷದಿಂದ ಶಾಶ್ವತವಾದ ಅಮರತ್ವವನ್ನು ಸಾಧಿಸಿಕೊಂಡು ಆನಂದಿಸಬೇಕು. ಇದೇ ಬಾಳಿನ ನಿಜವಾದ ಉದ್ದೇಶ. ಇದಕ್ಕಾಗಿಯೇ ಭಗವಂತನನ್ನು ಆಶ್ರಯಿಸುವುದು.

ರಾಜನಾಗಿ, ಜಗತ್ತಿನ ಭೋಗೈಶ್ವರ್ಯಗಳನ್ನು ಅಂಕೆಯಿಲ್ಲದೆ ಅನುಭವಿಸುವ ಯೋಗವನ್ನು ಪಡೆದಿದ್ದರೂ ಸಹ, ಅವುಗಳನ್ನು ತೃಣೀಕರಿಸಿ ಭಗವಂತನ ಪಾದಯುಗ್ಮವನ್ನು ಹಿಡಿದು ಸದ್ಗತಿಯ ಮಾರ್ಗವನ್ನನುಸರಿಸಿದವರು ಕುಲಶೇಖರರು. ಅವರ ಅನುಭವದ ಸಾರವನ್ನು ಈ ತಿರುಮೊೞಿಯಲ್ಲಿ ಹೇಳಿದ್ದಾರೆ. ಅದರಂತೆ ನಡೆದುಕೊಂಡು, ಸದಾ ಭಗವಚ್ಚಿಂತೆ, ಭಗವತ್ಸೇವೆಗಳನ್ನು ನಡಸುವವರ ಬಾಳು ಪರಿಶುದ್ಧವಾದದ್ದು. ಅದರಲ್ಲಿ ದೋಷವಾಗಲಿ, ಅದಕ್ಕೆ ನಾಶವಾಗಲಿ, ಕೇಡಾಗಲಿ ಎಲ್ಲಿಂದ ಬಂತು? ಅಮರತ್ವವೇ ಪ್ರಾಪ್ತಿಯಲ್ಲವೇ?

ಅಡಿಯ ನಡೆ: ಮೆಯ್, ನೂಲ್, ಮಾರನ್, ಉಣ್ಡಿ, ತೀದಿಲ್, ಎಮ್ ಬರತ್ತರ್, ಎತ್ತಿಱಮ್, ಪೇಯ್, ಅಙ್ಗೈ, \(ಊನ್\)

೪೭

ಶ್ರೀಃ

ಶ್ರಿಯೈ ನಮಃ

ಪೆರುಮಾಳ್ ತಿರುಮೊೞಿ ನಾಲ್ಕನೆಯ ತಿರುಮೊೞಿ ಊನೇಱು ಶೆಲ್ವಮ್

೧.ಊನೇಱುಶೆಲ್ವತ್ತು ಉಡಱ್ ಪಿಱವಿಯಾನ್ ವೇಣ್ಡೇನ್

ಆನೇಱೇೞ್ ವೆನ್ಱಾನ್ ಅಡಿಮೈತ್ತಿಱಮಲ್ಲಾಲ್

ಕೂನೇಱುಶಙ್ಗಮಿಡತ್ತಾನ್ಱನ್ ವೇಙ್ಗಡತ್ತು

ಕೋನೇರಿ ವಾೞುಙ್ಗುರುಹಾಯ್ ಪ್ಪಿಱಪ್ಪೇನೇ

ಊನ್=ಮಾಂಸವು, ಏಱು=ವೃದ್ಧಿಯಾಗುವ, ಶೆಲ್ವತ್ತು=ಸಂಪತ್ತಿನ, ಉಡಲ್=\(ಮಾನವ\)ದೇಹದ, ಪಿಱವಿ=ಹುಟ್ಟನ್ನು, ಯಾನ್=ನಾನು, ವೇಣ್ಡೇನ್=ಬೇಡುವುದಿಲ್ಲ, ಏಱು=ವೃಷಭಗಳು, ಏೞ್=ಏಳನ್ನು, ವೆನ್ಱಾನ್=ಜಯಿಸಿದ, ಆನ್=ಪರಮಪುರುಷನ, ಅಡಿಮೈ=ಸೇವೆ ಮಾಡುವ, ತಿಱಮ್=ಒಡಲನ್ನು, ಅಲ್ಲಾಲ್=ಅಲ್ಲದೆ, ಕೂ ಏಱು=ಚೆನ್ನಾಗಿ ಸುರುಳಿಸುತ್ತಿರುವ, ಶಙ್ಗಮ್=ಶಂಖವನ್ನು, ಇಡತ್ತಾನ್ ತನ್=ಎಡಗೈಯಲ್ಲಿ ಹಿಡಿದವನ, ವೇಙ್ಗಡತ್ತು=ವೆಂಕಟಾಚಲದಲ್ಲಿ, ಕೋನೇರಿ=ಸ್ವಾಮಿಯ ಸರೋವರದಲ್ಲಿ, ವಾೞ್=ಬಾಳುವ, ಕುರುಹು=ಕೊಕ್ಕರೆ ಇತ್ಯಾದಿ ಕೀಳು ಜಂತು, ಆಯ್=ಆಗಿ, ಪಿರಪ್ಪೇನೇ=ಹುಟ್ಟುವೆನು ನಾನು.

ಮಾಂಸವು ಬೆಳೆಯುವ ಸಂಪತ್ತಿನಿಂದ ಕೂಡಿದ\(ಮಾನವ\)ದೇಹದ ಜನ್ಮವನ್ನು ನಾನು ಬೇಡುವುದಿಲ್ಲ. ಏಳು ವೃಷಭಗಳನ್ನು \(ಒಬ್ಬನೇ\) ಜಯಿಸಿದ ಪರಮಪುರುಷನ ಸೇವೆ ಮಾಡುವ ಒಡಲನ್ನು ಮಾತ್ರವೇ ಬೇಡುತ್ತೇನೆ. ಎಡಗೈಯಲ್ಲಿ ಚೆನ್ನಾಗಿ ಸುರುಳಿಸುತ್ತಿರುವ ಶಂಖವನ್ನು ಹಿಡಿದವನಾದ ಸ್ವಾಮಿಯ, ವೆಂಕಟಾಚಲದಲ್ಲಿರುವ ಸ್ವಾಮಿಯ ಸರೋವರದಲ್ಲಿ ಬಾಳುವ ಕೀಳುಪ್ರಾಣಿಯಾಗಿಯಾದರೂ ನಾನು ಹುಟ್ಟುತ್ತೇನೆ.\(೧\)

ಕುಲಶೇಖರರು ಹೇಳುತ್ತರೆ: ಸರ್ವಸಮರ್ಥನಾದ ಭಗವಂತನಲ್ಲಿ ನಾನು ಬೇಡುವುದು ಒಂದೇ ಒಂದನ್ನು-ಅವನ ಸೇವೆ ಮಾಡುವಂಥ ಒಡಲೊಂದನ್ನು ದಯೆನೀಡು ಎಂದು. ಮಾಂಸವನ್ನು ಬೆಳೆಸಿ ಕೊಬ್ಬಿಸುವ ಮಾನವ ದೇಹ ನನಗೆ ಬೇಡವೇ ಬೇಡ. ಅದು ಅತಿಶ್ರೇಷ್ಠವಾದದ್ದಿರಬಹುದು. ನನಗೆ ಒದಗುವುದು ಭಗವತ್ಕೃಪೆಯಿಂದ, ಎಂಥ ಕೀಳು ಜನ್ಮವಾದರೂ ಚಿಂತೆಯಿಲ್ಲ. ಅದರಿಂದ ನಿರಂತರವಾಗಿ ಭಗವಂತನ ಸೇವೆ ನಡಸುವಂತಾದರೆ ಸಾಕು. ಉದಾಹರಣೆಗೆ- ತಿರುಮಲೆಯಲ್ಲಿ ನೆಲಸಿರುವ, ತನ್ನ ಎಡಗೈಯಲ್ಲಿ ಒಳ್ಳೆಯ ಬಲಮುರಿಶಂಖವನ್ನು ಹಿಡಿದಿರುವ ಶ್ರೀವೆಂಕಟಾಚಲಪತಿಯ ಸನ್ನಿಧಿಯಲ್ಲಿರುವ ಸ್ವಾಮಿಯ ಸರೋವರದಲ್ಲಿ \(ಸ್ವಾಮಿಪುಷ್ಕರಣಿಯಲ್ಲಿ\) ಒಂದು ಕೊಕ್ಕರೆಯಾಗಿಯೋ ಇಲ್ಲವೇ ಇನ್ನಾವ ಕೀಳುಜಂತುವಾಗಿಯೇ ನಾನು ಹುಟ್ಟಿದರೆ ಸಾಕು. ಅದರಿಂದ ನನಗೆ ತೃಪ್ತಿ. ಸ್ವಾಮಿಗೆ ಅತ್ಯಂತ ಪ್ರಿಯವಾದ ಆ ಪುಷ್ಕರಿಣಿಯ ನೀರನ್ನು ಸ್ವಾಮಿಯ ಸೇವೆಗಾಗಿ ಸ್ವಚ್ಛಗೊಳಿಸಲು ನನ್ನ ಆ ಜನ್ಮಕ್ಕೆ ತಕ್ಕಂತೆ ನಿಸ್ಸ್ವಾರ್ಥವಾದ

೪೮

ಅಲ್ಪಸೇವೆ ಸಲ್ಲಿಸುವುದಕ್ಕೆ ನನಗೆ ಅವಕಾಶ ದೊರೆಯುವುದಲ್ಲವೇ?

ಯಾವ ಜನ್ಮ ಶ್ರೇಷ್ಠ? ಭಗವಂತನಿಗೂ ಅವನ ಭಕ್ತರಿಗೂ ಸೇವೆ ಮಾಡದ ಕೊಬ್ಬಿ ಬೆಳೆಯುವ “ಶ್ರೇಷ್ಠ”ವೆಂದು ಹೊಗಳಿಸಿಕೊಳ್ಳುವ ಮಾನವ ಜನ್ಮವೋ, ಅಥವಾ ನಿಸ್ಸ್ವಾರ್ಥವಾಗಿ ಭಗವಂತನ ಕೈಂಕರ್ಯದಲ್ಲಿ ಪರೋಕ್ಷವಾಗಿಯಾದರೂ ತೊಡಗಿರುವ “ಕೀಳು” ಪ್ರಾಣಿಯ ಜನ್ಮವೋ? ಇದು ಈ ಪಾಶುರದ ಮುಖ್ಯ ವಿಷಯ.

“ಏಳು ವೃಷಭಗಳನ್ನು ಜಯಿಸಿದ್ದು”-ಕೃಷ್ಣಾವತಾರದ ಸಂಗತಿ. ಸತ್ಯೆ ಎಂಬವಳನ್ನು ಮದುವೆಯಾಗಲು ಫಣವಾಗಿ ಒಡ್ಡಿದ್ದ ಏಳು ವೃಷಭಗಳನ್ನು ಕೃಷ್ಣನು ಒಬ್ಬನೇ ಸುಲಭವಾಗಿ ಜಯಿಸಿದ ಮಹಾಪರಾಕ್ರಮದ ವಿಷಯ.

“ಭಗವಂತನಿಗೆ ನೇರವಾಗಿ ಸೇವೆ ಸಲ್ಲಿಸಲು ಆಗದಿದ್ದರೆ ಚಿಂತೆಯಿಲ್ಲ. ಅವನ ಭಕ್ತರ ಸೇವೆಯನ್ನು ಮಾಡೂವುದು ದೊರೆತರೆ ಸಾಕು. ಪರೋಕ್ಷವಾಗಿ ಅದು ಭಗವಂತನ ಸೇವೆಯೇ ಆಗುವುದು”-ಇದು ಕುಲಶೇಖರರ ಭಕ್ತಿತತ್ತ್ವ. ಪಾರಮಾರ್ಥಿಕ ಸೇವೆ ಮುಖ್ಯ. ಅದನ್ನು ಮಾಡಬೇಕು. ಹೇಗೆ? ಭಗವಂತನ ಭಕ್ತನ ಭಕ್ತನ ಭಕ್ತನಾಗಿಯಾದರೂ\!

೨. ಆನಾದ ಶೆಲ್ವತ್ತು ಅರಮ್ ಪೈಯರ್ ಹಳ್ ತಱ್ ಶೂೞ

ವಾನಾಳುಂಜೆಲ್ವಮುಮ್ ಮಣರಶುಮ್ ಯಾನ್ ವೇಣ್ಡೇನ್

ತೇನಾರ್ ಪೂಂಜೋಲೈತ್ತಿರುವೇಙ್ಗಡಶ್ಶುನೈಯಿಲ್

ಮೀನಾಯ್ ಪ್ಪಿಱಕ್ಕೂಮ್ ವಿದಿಯುಡೈಯೇನಾವೇನೇ

ಆನಾದ=ಅಳಿವಿಲ್ಲದ, ಶೆಲ್ವತ್ತು=ಸಂಪತ್ತನ್ನುಳ್ಳ, ಅರಮ್ಬೈಯರಹಳ್=ರಂಭೆಯರು, ತನ್=ತನ್ನನ್ನು, ಶೂೞ=ಸುತ್ತುವರಿದಿರುವ, ವಾನ್=ಸ್ವರ್ಗಲೋಕವನ್ನು\(ಮೇಲಣ ಲೋಕಗಳನ್ನು\) ಆಳುಮ್=ಆಳುವ, ಶೆಲ್ವಮುಮ್=ಐಶ್ವರ್ಯವನ್ನೂ\(ಭಾಗ್ಯವನ್ನೂ\) ಮಣ್=ಭೂಲೋಕದ, ಅರಶುಮ್=ಅರಸತ್ವವನ್ನು, ಯಾನ್=ನಾನು, ವೇಣ್ಡೇನ್=ಬೇಡೆನು, ತೇನ್=ಜೇನು, ಆರ=ತುಂಬಿರುವ, ಪೂ=ಹೂಗಳ, ಶೋಲೈ=ತೋಪುಗಳಿರುವ, ತಿರುವೇಙ್ಗಡ=ಪವಿತ್ರವಾದ ವೆಂಕಟಾಚಲದ, ಶುನೈಯಿಲ್=ಬೆಟ್ಟದ ಸರೋವರಗಳಲ್ಲಿ, ಮೀನ್ ಆಯ್=ಮೀನಾಗಿ, ಪಿಱಕ್ಕೂಮ್=ಹುಟ್ಟುವ, ವಿದಿ-ಭಾಗ್ಯವನ್ನು, ಉಡೈಯೇನ್=ಪಡೆದವನು, ಆವೇನೇ=ಆಗುವೆನೇ?

ಅಳಿವಿಲ್ಲದ ಸಂಪತ್ತನ್ನುಳ್ಳ ರಂಭೆಯರು ತನ್ನನ್ನು ಸುತ್ತುವರಿದಿರುವ, ಮೇಲಣ ಲೋಕಗಳನ್ನು ಆಳುವ ಸೌಭಾಗ್ಯವನ್ನಾಗಲಿ, ಭೂಲೋಕದ ಅರಸತ್ವವನ್ನಾಗಲಿ ನಾನು ಬೇಡೆನು. ಪವಿತ್ರವಾದ ವೆಂಕಟಾಚಲದ ಮೇಲೆ ಜೇನುತುಂಬಿದ ಹೂದೋಪುಗಳಿಂದ ಸುತ್ತಿವರಿದಿರುವ ಬೆಟ್ಟದ ಸರೋವರಗಳಲ್ಲಿ ಮೀನಾಗಿ ಹುಟ್ಟಿ ಬಾಳುವ ಭಾಗ್ಯವನ್ನು ನಾನು ಪಡೆದವನಾಗುತ್ತೇನೆಯೇ?\(೨\)

ಕುಲಶೇಖರರು ಹೇಳುತ್ತಾರೆ: ನನಗೆ ದೇವತೆಗಳ ಅಮರತ್ವವೂ ಬೇಡ. ಅಣಿಮಾದಿ ಅಷ್ಟಭೋಗಗಳೂ ಬೇಡ. ನಿತ್ಯಯೌವನವತಿಯರೂ ಸುರಸುಂದರಿಯರೂ

೪೯

ಆದ ರಂಭೆ ಮೊದಲಾದ ಅಪ್ಸರ ಸ್ತ್ರೀಯರ ಸೌಖ್ಯವೂ ಬೇಡ. ಸ್ವರ್ಗಾದಿ ಮೇಲಣಲೋಕಗಳ ಆಳ್ವೆಕೆಯೂ ಬೇಡ. ಭೂಮಿಯ ಮೇಲೆ ಬದುಕಿರುವಷ್ಟು ಕಾಲವಾದರೂ ಭೂಲೋಕದ ಅರಸತ್ವವನ್ನು ಕೊಡುವೆನೆಂದರೂ ಬೇಡ. ಪವಿತ್ರವಾದ ತಿರುಮಲೆಯ ಮೇಲೆ, ಜೇನು ಸುರಿಸುವ ಹೂಗಳಿಂದ ತುಂಬಿರುವ ಹೂದೋಟಗಳಿಂದ ಸುತ್ತಿವರಿದಿರುವ ಬೆಟ್ಟದ ಸರೋವರಗಳಲ್ಲಿ ನಾನೊಂದು ಮೀನಾಗಿ ಜೀವಿಸುವುದಾದರೆ, ಅದುನನ್ನ ಅಪರೂಪವಾದ ಭಾಗ್ಯ ಎಂದು ಪರಿಗಣಿಸುತ್ತೇನೆ. ಅದನ್ನು ನಾನು ಪಡೆಯಬಲ್ಲೆನೇ?

ಸ್ವರ್ಗಾದಿ ಸುಖಭೋಗಗಳು ಎಷ್ಟೇ ಸುಖಕರವಾದರೂ, ಎಷ್ಟೇ ಸಂತೋಷವನ್ನು ತಂದರೂ, ಅವು ಅಶಾಶ್ವತ. ಗಳಿಸಿದ ಪುಣ್ಯರಶಿ ಸವೆಯುವ ತನಕ ಸ್ವರ್ಗಾದಿ ಸುಖಗಳು. ಅನಂತರ ಅಲ್ಲಿಂದ ಭೂಮಿಗೆ ಉರುಳಲೇಬೇಕು. ಭೂಲೋಕದ ಸುಖಸಂತೋಷಗಳು ರಾಜತ್ವದಿಂದ ಉಂಟಾಗುವುವೇ? ರಾಜನಾಗಿ ಅನುಭವಿಸುವ ಮಾನಸಿಕ ದೈಹಿಕ ಹಿಂಸೆಗಳೆಷ್ಟೆನ್ನುವುದು\! ತೋರಿಕೆಯ ಸುಖವನ್ನು ಸುಖವೆಂದು ತೃಪ್ತಿಪಟ್ಟುಕೊಳ್ಳುವ ತನಕ ಅದು ಚೆನ್ನಾಗಿಯೇ ಕಾಣುತ್ತದೆ. ವಾಸ್ತವವಾದ ಅದರ ಕಷ್ಟಕೋಟಲೆಗಳನ್ನು ಅನುಭವಿಸಿ ಅರಿತುಕೊಂಡಾಗಲೇ ರಾಜತ್ವ ಎಂದೆಂದಿಗೂ ಬೇಡವೆನ್ನಿಸುವುದು. ಆದ್ದರಿಂದ ನಿಜವಾದ, ಶಾಶ್ವತವಾದ ಸುಖಭೋಗಗಳೆಂಬುದು ಭಗವಂತನ ಸಾನ್ನಿಧ್ಯವೇ\! ಅದನ್ನು ಪಡೆದುಕೊಳ್ಳುವುದಕ್ಕಾಗಿ ಎಲ್ಲ ಪ್ರಯತ್ನಗಳನ್ನೂ ನಡಸಬೇಕು. ಅಂಥ ಪ್ರಯತ್ನಗಳಲ್ಲಿ ಭಗವಂತನು ಭೂಲೋಕದಲ್ಲಿ ನೆಲಸಿರುವ ದಿವ್ಯಕ್ಷೇತ್ರಗಳಲ್ಲಿ ತಾನೂ ಒಂದು ಪ್ರಾಣಿಯಾಗಿ ಬದುಕಿರುವುದು. ಆ ಮೂಲಕವೇ ಭಗವಂತನ ಸೇವೆ ಮಾಡುವುದು. ಹೀಗೆ ಸೇವೆ ಮಾಡುತ್ತಾ ಮಾಡುತ್ತಾ ಭಗವಂತನ ಕೃಪಾಕಟಾಕ್ಷಕ್ಕೆ ಪಾತ್ರನಾಗಿ ಕಡೆಗೆ, ಭಗವಂತನನ್ನೇ ಸೇರುವುದು. ಪೂರ್ಣತೃಪ್ತಿಯೂ ಪರಮಾನಂದವೂ ಒದಗುವುದು ಆಗಲೇ. ಈ ತತ್ತ್ವದಂತೆ ಕುಲಶೇಖರರು ತಿರುಪತಿಯ ಬೆಟ್ಟದ ಸರೋವರದಲ್ಲಿ ಒಂದು ಮೀನಾಗಿಯಾದರೂ ಜೀವಿಸಿರಲು ಅಪೇಕ್ಷಿಸುವುದು.

೩.ಪಿನ್ನಿಟ್ಟ ಶಡೈಯಾನುಮ್ ಪಿರಮನುಮಿನ್ದಿರನುಮ್

ತುನ್ನಿಟ್ಟುಪ್ಪುಹಲರಿಯ ವೈಹುನ್ದನೀಳ್ ವಾಶಲ್

ಮಿನ್ ವಟ್ಟಚ್ಚುಡರಾೞಿ ವೇಙ್ಗಡಕ್ಕೋನ್ ತಾನುಮಿೞುಮ್

ಪೊನ್ ವಟ್ಟಿಲ್ ಪಿಡಿತ್ತುಡನೇ ಪುಹಪ್ಪೆಱುವೇನಾವೇನೇ

ಪಿನ್ನಿಟ್ಟ=ಹೆಣೆದಿರುವ, ಶಡೈಯಾನುಮ್=ಜಡೆಯನ್ನುಳ್ಳವನೂ, ಪಿರಮನುಮ್=ಬ್ರಹ್ಮನೂ, ಇನ್ದಿರನುಮ್=ದೇವೇಂದ್ರನೂ, ತುನ್ನಿಟ್ಟು=ಒಟ್ಟುಗೂಡಿ\(ಸಿಕ್ಕಿಕೊಂಡು\), ಪುಹಲ್=ಒಳಹೋಗುವುದಕ್ಕೆ, ಅರಿಯ=ತಿಳಿಯದೆ ಇರುವ, ವೈಹುನ್ದಮ್=ಭೂಲೋಕ ವೈಕುಂಠವೆನಿಸಿದ ತಿರುಪತಿಯ ದೇವಾಲಯದ, ನೀಳ್ ವಾಶಲ್=ಎತ್ತರವಾದ ಬಾಗಿಲಿನಲ್ಲಿ, ಮಿನ್=ಮಿಂಚಿನಂತೆ ಹೊಳೆಯುವ, ವಟ್ಟಮ್=ಗುಂಡಗಿರುವ, ಶುಡರ್=ತೇಜೋಮಯವಾದ, ಆೞಿ=ಚಕ್ರಾಯುಧವನ್ನುಳ್ಳ, ವೇಙ್ಗಡಮ್ ಕೋನ್ ತಾನ್=ವೆಂಕಟಾಚಲದ ಅಧಿಪತಿಯ, ಉಮಿೞುಮ್=ಉಗುಳನ್ನು, ಪೊನ್=ಚಿನ್ನದ, ವಟ್ಟಿಲ್=ಬಟ್ಟಲಿನಲ್ಲಿ, ಪಿಡಿತ್ತು=ಹಿಡಿದು, ಉಡನೇ=ಆ ಕೂಡಲೇ, ಪುಹಪ್ಪೆಱುವೇನ್\(ಪುಹ ಪೆಱುವೇನ್\)=ಒಳಕ್ಕೆ ಹೋಗಲು ಅವಕಾಶ

೫೦

ಪಡೆಯುವವನು, ಆವೇನೇ=ಆದೇನೇ.

ಹೆಣೆದುಕೊಂಡಿರುವ ಜಡೆಯವನೂ, ಬ್ರಹ್ಮನೂ, ದೇವೇಂದ್ರನೂ ಒಟ್ಟಿಗೆ ಸಿಕ್ಕಿಕೊಂಡು ಒಳಹೋಗುವುದಕ್ಕೆ ತಿಳಿಯದೆ ಇರುವ ಭೂಲೋಕವೈಕುಂಠವೆನಿಸಿದ ತಿರುಪತಿಯ ದೇವಾಲಯದ ಎತ್ತರವಾದ ಬಾಗಿಲಿನಲ್ಲಿ\(ನಿಂತಿರಲಾಗಿ\) ಮಿಂಚಿನಂತೆ ಹೊಳೆಯುವ ಗುಂಡಗಿರುವ ತೇಜೋಮಯವಾದ ಚಕ್ರಾಯುಧವನ್ನುಳ್ಳ ತಿರುಮಲೆಯ ಅಧಿಪತಿಯ ಉಗುಳನ್ನು ಚಿನ್ನದ ಬಟ್ಟಲಿನಲ್ಲಿ ಹಿಡಿದು ಆ ಕೂಡಲೇ ಒಳಕ್ಕೆ ಹೋಗಲು ನಾನು ಅವಕಾಶ ಪಡೆಯುವನಾದೇನೇ?\(೩\)

ಕುಲಶೇಖರರು ಹಂಬಲಿಸುತ್ತಾರೆ: ತಿರುವೆಂಕಟಾಚಲದ ಪವಿತ್ರ ದೇವಾಲಯದ ಮುಂಭಾಗದಲ್ಲಿ ತುಂಬಿಕೊಂಡಿರುವ ಭಕ್ತರ ಸಂದಣಿಯಲ್ಲಿ ಹೆಣೆದುಕೊಂಡಿರುವ ಜಡೆಯವನಾದ ಪರಶಿವನೂ, ಚತುರ್ಮುಖ ಬ್ರಹ್ಮನೂ, ದೇವೇಂದ್ರನೂ ಸಿಕ್ಕಿಕೊಂಡು ದೇವಾಲಯದ ದೊಡ್ಡಬಾಗಿಲಿನ ಮೂಲಕ ಒಳಕ್ಕೆ ಹೋಗಲು ತಿಳಿಯದೆ ನಲುಗಿ ಹೋಗುತ್ತಿದ್ದಾರೆ. ಆದರೆ, ನನ್ನ ಕೈಯಲ್ಲಿ ಒಂದು ಚಿನ್ನದ ಬಟ್ಟಲನ್ನು ಹಿಡಿದು, ಭಗವಂಟನ ಬಾಯಿನೀರನ್ನು\(ಉಗುಳನ್ನು\) ಅದರಲ್ಲಿ ಶೇಖರಿಸುವ ಕೈಂಕರ್ಯಕ್ಕೆಂದು ನಾನು ಬಾಗಿಲಲ್ಲಿ ಕಾಣಿಸಿಕೊಂಡ ಕೂಡಲೇ ಭಕ್ತಾದಿಗಳೆಲ್ಲರೂ ಪಕ್ಕಕ್ಕೆ ಸರಿದು ನಿಲ್ಲುವಂತೆಯೂ, ನನಗೆ ಮೊದಲು ಒಳಕ್ಕೆ ಹೋಗಲು ದಾರಿಮಾಡಿಕೊಡುವಂತೆಯೂ, ಬ್ರಹ್ಮರುದ್ರಾದಿಗಳಿಗೆ ನನ್ನನ್ನು ಕಂಡು ಭ್ರಾಂತಿಯುಂಟಾಗುವಂತೆಯೂ, ನನಗೆ ಅವಕಾಶವೊದಗಿಬರುವುದೇ?

ಭಗವಂತನ ಅಂತರಂಗ ಭಕ್ತನಿಗೆ ದೇವಾದಿ ದೇವತೆಗಳಿಗೆ, ಬ್ರಹ್ಮರುದ್ರಾದಿಗಳಿಗೆ, ದೊರೆಯದೆ ಇರುವ ಅವಕಾಶವಿದೆ. ಅದನ್ನು ಭಕ್ತನಾದವನು ಪಡೆದುಕೊಳ್ಳಲು ಪ್ರಯತ್ನಿಸಬೇಕು. ನಿಸ್ಸ್ವಾರ್ಥಕೈಂಕರ್ಯದಿಂದಲೇ ಅದನ್ನುಪಡೆಯಲು ಸಾಧ್ಯ.

೪.ಒಣ್ ಪವಳವೇಲೈ ಉಲವುತಣ್ ಪಾಱ್ ಕಡಲುಳ್

ಕಣ್ ತುಯಿಲುಮ್ ಮಾಯೋನ್ ಕೞಲಿಣೈಹಳ್ ಕಾಣ್ ಬದಱ್ ಕು

ಪಣ್ ಪಹರುಮ್ ವಣ್ಡಿನಙ್ಗಳ್ ಪಣ್ ಪಾಡುಮ್ ವೇಙ್ಗಡತ್ತು

ಶೆಣ್ ಪಹಮಾಯ್ ನಿಱ್ ಕುಮ್ ತಿರುವುಡೈಯೇನಾವೇನೇ

ಒಣ್=ಪ್ರಕಾಶಿಸುವ, ಪವಳಮ್=ಹವಳದ, ವೇಲೈ=ಬಳ್ಳೀಗಳು, ಉಲವು=ಅಲುಗಾಡುತ್ತಿರುವ ಹರಡಿರುವ, ತಣ್=ತಂಪಾದ, ಪಾಲ್ ಕಡಲುಳ್=ಹಾಲ್ಗಡಿನಲ್ಲಿ, ಕಣ್ ತುಯಿಲುಮ್=ಪವಡಿಸಿರುವ\(ಯೋಗನಿದ್ದೆಯಲ್ಲಿರುವ\) ಮಾಯೋನ್=ಮಾಯಕಾರಿಯ, ಕೞಲ್=ಪಾದಗಳ, ಇಣೈಹಳ್=ಜೋಡಿಯನ್ನು, ಕಾಣ್ ಬದಱ್ಕು=ನೋಡುವುದಕ್ಕೆ\(ನಮಸ್ಕರಿಸುವುದಕ್ಕೆ\)ಪಣ್=ಕೀರ್ತಿಯನ್ನು, ಪಹರುಮ್=ಘೋಷಿಸುತ್ತಿರುವ, ವಣ್ಡು ಇನಙ್ಗಳ್=ದುಂಬಿಗಳ ಹಿಂಡುಗಳು, ಪಣ್-ಗಾನವನ್ನು, ಪಾಡುಮ್=ಹಾಡುತ್ತಿರುವ, ವೇಙ್ಗಡತ್ತು=ತಿರುಮಲೆಯಲ್ಲಿ, ಶೆಣ್ ಪಹಮ್=ಸಂಪಿಗೆ ಮರ, ಆಯ್=ಆಗಿ, ನಿಱ್ಕುಮ್=ನಿಂತಿರುವ, ತಿರು=ಭಾಗ್ಯವನ್ನು, ಉಡೈಯೇನ್=ಉಳ್ಳವನು,ಆವೇನೇ=ಆಗಬಲ್ಲೆನೇ?

೫೧

ಹೊಳೆಯುವ ಹವಳದ ಬಳ್ಳಿಗಳು ಹರಡಿರುವ ತಂಪಾದ ಹಾಲ್ಗಡಿನಲ್ಲಿ ಪವಡಿಸಿ ಯೋಗನಿದ್ದೆಯಲ್ಲಿರುವ ಮಾಯಕಾರಿಯ ಪಾದಗಳ ಜೊತೆಯನ್ನು ಕಂಡು ನಮಸ್ಕರಿಸುವುದಕ್ಕಾಗಿ, ಅವನ ಕೀರ್ತಿಯನ್ನು ಘೋಷಿಸುವ ದುಂಬಿಗಳ ಹಿಂಡುಗಳು ಎಡೆಬಿಡದೆ ಗಾನ ಮಾಡುತ್ತಿರುವ ತಿರುಮಲೆಯಲ್ಲಿ ಸಂಪಿಗೆಯ ಮರವಾಗಿ ನಿಂತಿರುವ ಭಾಗ್ಯವನ್ನುಳ್ಳವನಾದೇನೇ?\(೪\)

ಕುಲಶೇಖರರು ಹಂಬಲಿಸುತ್ತಾರೆ: ಹಾಲ್ಗಡಿನಲ್ಲಿ ಪವಡಿಸಿ ಯೋಗನಿದ್ದೆಮಾಡುವ ಶ್ರೀಮನ್ನಾರಾಯಣನು ಮಾಯಕಾರಿ. ನಿದ್ದೆಮಾಡುವ ಹಾಗೆ ಪವಡಿಸಿದ್ದರೂ ಸಹ ಸಮಸ್ತ ಜಗತ್ತಿನ ಎಲ್ಲ ವಿಧವಾದ ಜೀವರಾಶಿಗಳ ಯೋಗಕ್ಷೇಮವನ್ನು ನೋಡಿಕೊಳ್ಳುವವನು ಅವನೇ. ಬೇರೆಬೇರೆ ಕ್ಷೇತ್ರಗಳಲ್ಲಿ ಬೇರೆ ಬೇರೆ ರೂಪವನ್ನು ತಳೆದು ಜೀವಕೋಟಿಯನ್ನು ಅವನು ಅನುಗ್ರಹಿಸುತ್ತಾನೆ. ತಿರುಮಲೆಯ ಬೆಟ್ಟದಮೇಲೆ ಶ್ರೀವೇಂಕಟಾಚಲಪತಿಯಾಗಿ ನೆಲಸಿದ್ದಾನೆ. ಅವನ ಪಾದಯುಗಳವನ್ನು ಎಡೆಬಿಡದೆ ನೋಡುತ್ತಾ ಅವಕ್ಕೆ ಎರಗುತ್ತಾ, ಸಾಧ್ಯವಾದ ಸೇವೆಸಲ್ಲಿಸುತ್ತಾ ಇರುವುದು ಒಂದು ಭಾಗ್ಯವೇ. ತಿರುಮಲೆಯ ಬೆಟ್ಟದಮೇಲೆ ಎಲ್ಲಕಾಲದಲ್ಲೂ ಎಡೆಬಿಡದೆ ಅವನ ಕೀರ್ತಿಯನ್ನು ಹಾಡುತ್ತಾ ಅಲೆದಾಡುವ ದುಂಬಿಗಳ ಭಾಗ್ಯ ನನಗೆ ಬರದಿದ್ದರೂ ಚಿಂತೆಯಿಲ್ಲ. ಕೀಳು ಮೇಲೆನ್ನದೆ ಯಾವುದೋ ಒಂದು ಜಂತುವಾಗಿ ಎಂದರೆ, ಜಂಗಮರೂಪದಲ್ಲಿ ಭಗವಂತನ ಸೇವೆ ಸಲ್ಲಿಸಲು ನನಗೆ ಭಾಗ್ಯವೊದಗಿವರದಿದ್ದರೆ ನಾನು ಚಿಂತಿಸುವುದಿಲ್ಲ. ಆ ಬೆಟ್ಟದಮೇಲೆ ಒಂದು ಸಂಪಿಗೆಯ ಮರವಾಗಿ, ಒಂದು ಸ್ಥಾವರವಸ್ತುವಾಗಿ ಹುಟ್ಟಿದರೆ ಸಾಕು. ನನ್ನ ಹೂಗಳಿಂದಲೂಅದರ ಸುವಾಸನೆಯಿಂದಲೂ ಭಗವಂತನ ಪಾದಸೇವೆ ಮಾಡುತ್ತಿರುತ್ತೇನೆ. ಈ ಒಂದು ಭಾಗ್ಯ ನನಗೆ ದೊರೆಯುವುದೇ? ದೊರೆತರೆ, ಅಷ್ಟರಿಂದಲೇ ನನಗೆ ತೃಪ್ತಿಯಾಗುತ್ತದೆ.

ಭಗವಂತನ ಸಾನ್ನಿಧ್ಯವನ್ನು ಪಡೆಯಬೇಕು. ಅದಕ್ಕೆ ಯಾವ ರೂಪದಲ್ಲಿದ್ದುಕೊಂಡು ಸೇವೆ ನಡಸುವಂತಾದರೂ ಸರಿಯೆ. ಸೇವೆ ಮಾಡುವ ಸುಯೋಗವೊಂದು ದೊರೆಯಬೇಕಾದದ್ದೇ ಮುಖ್ಯವಾದ ಗುರಿ. ಅದನ್ನು ಸಾಧಿಸಿಕೊಳ್ಳಲೇಬೇಕು. ಆಗಲೇ ಜೀವನ ಸಾರ್ಥಕ್ಯ\!

೫.ಕಮ್ ಪಮದಯಾನೈಕ್ಕೞುತ್ತಹತ್ತಿನ್ ಮೇಲಿರುನ್ದು

ಇನ್ಬಮರುಮ್ ಶೆಲ್ವಮುಮ್ ಇವ್ವರಶುಮ್ ಯಾನ್ ವೇಣ್ಡೇನ್

ಎಮ್ ಬೆರುಮಾನೀಶನ್ ಎೞಿಲ್ ವೇಙ್ಗಡಮಲೈಮೇಲ್

ತಮ್ ಪಹಮಾಯ್ ನಿಱ್ಕುಮ್ ತವಮುಡೈಯೇನಾವೇನೇ

ಕಮ್ ಪಮ್=ನಡುಕವನ್ನು ಹುಟ್ಟಿಸುವಂಥ, ಮದಮ್=ಮದಿಸಿದ, ಯಾನೈ=ಆನೆಯ, ಕೞುತ್ತು=ಕುತ್ತಿಗೆಯ, ಅಹತ್ತಿನ್ ಮೇಲ್=ಸ್ಥಳದ ಮೇಲೆ, ಇರುನ್ದು=ಕುಳಿತಿದ್ದು, ಇನ್ಬು=ಸುಖವನ್ನು, ಅಮರುಮ್=ಕೊಡುವ\(ಉಂಟುಮಾಡುವ\), ಶೆಲ್ವಮುಮ್=ಸಂಪತ್ತನ್ನೂ, ಇ-ಅರಶುಮ್=ಈ ಅರಸುತನವನ್ನೂ, ಯಾನ್=ನಾನು, ವೇಣ್ಡೇನ್=ಬೇಡುವುದಿಲ್ಲ\(ಆಶಿಸುವುದಿಲ್ಲ\), ಎಮ್ ಪೆರುಮಾನ್=ನಮ್ಮ ಸ್ವಾಮಿಯೂ, ಈಶನ್=ಸರ್ವೇಶ್ವರನೂ ಆದವನ, ಎೞಿಲ್=ಸೊಬಗಿನ, ವೇಙ್ಗಡಮಲೈಮೇಲ್=ವೆಂಕಟಾಚಲದ ಮೇಲೆ, ತಮ್ ಪಮ್ ಆಯ್=ಕಂಬವಾಗಿ, ನಿಱ್ಕುಮ್=ನಿಂತಿರಲು, ತವಮ್=ತಪಸ್ಸನ್ನು, ಉಡೈಯೇನ್=ಉಳ್ಳವನು,ಆವೇನೇ=ಆದೇನೇ?

೫೨

ನಡುಕವನ್ನು ಹುಟ್ಟಿಸುವಂಥ ಮದ್ದಾನೆಯ ಕುತ್ತಿಗೆಯ ಸ್ಥಳದಲ್ಲಿ ಕುಳಿತಿರುವುದನ್ನು ಕೊಡೂವ ಸಂಫತ್ತನ್ನೂ ಈ ರಾಜತ್ವವನ್ನೂ ನಾನು ಬೇಡುವುದಿಲ್ಲ. ನಮ್ಮ ಸ್ವಾಮಿಯಾದ ಸರ್ವೇಶ್ವರನ ಸೊಬಗಿನ ವೆಂಕಟಾಚಲದ ಮೇಲೆ ಒಂದು ಕಂಬವಾಗಿ ನಿಲ್ಲುವ ಪುಣ್ಯವನ್ನಾದರೂ ಉಳ್ಳವನಾದೇನೇ?\(೫\)

ಕುಲಶೇಖರರು ಹೇಳುತ್ತಾರೆ: ನನಗೆ ಕೊಬ್ಬಿದ ಆನೆಯ ಸವಾರಿ ಬೇಡ. ನಾನಾರೀತಿಯ ಸುಖಭೋಗಗಳನ್ನು ಕೊಡುವ ಸಂಪತ್ತು ಬೇಡ. ರಾಜತ್ವವೂ ಅದರ ದರ್ಪವೂ ಬೇಡ. ನನಗೆ ನನ್ನ ಸ್ವಾಮಿಯು ನೆಲಸಿರುವ ಸ್ಥಳದಲ್ಲಿ ಒಂದು ಕಂಬವಾಗಿ ನಿಂತಿರುವ ಭಾಗ್ಯವುಂಟೇ? ಅಷ್ಟು ತಪಸ್ಸು ಮಾಡಿದ್ದೇನೆಯೇ?

ರಾಜತ್ವ, ಸಂಪತ್ತು, ಸುಖಭೋಗ, ಆನೆ ಸವಾರಿ ಮುಂತಾದುವೆಲ್ಲ ಪ್ರಾಪಂಚಿಕ ಸುಖಗಳು., ಅವುಗಳನ್ನು ಬೇಡುವುದೆಂದರೆ, ಅಲ್ಪಕಾಲದ ಸೌಖ್ಯಕ್ಕಾಗಿ ಬಾಯಿಬಿಟ್ಟಂತೆಯೇ. ಕುಲಶೇಖರರಿಗೆ ಬೇಕಾದದ್ದು ಭಗವಂತನ ಸಾನ್ನಿಧ್ಯದ ಶಾಶ್ವತವಾದ ಸುಖ. ಅದನ್ನು ಪಡೆಯುವುದಕ್ಕೆ ತಕ್ಕ ಹಾಗೆ ತಪಸ್ಸನ್ನು ಮಾಡೀರಬೇಕಲ್ಲವೇ? ಭಗವಂತನ ಹತ್ತಿರದ ಸೇವೆ ಸಿಕ್ಕದಿದ್ದರೂ, ಭಗವಂತನ ನೆಲಸಿರುವ ಸ್ಥಳದಲ್ಲಿ ಅಲ್ಪಸೇವೆ ಸಲ್ಲಿಸುವ ಅವಕಾಶ ದೊರೆಯದಿದ್ದರೂ ಚಿಂತೆಯಿಲ್ಲ. ಅಲ್ಲಿ ಒಂದು ಕಂಬವಾಗಿಯಾದರೂ ಭಗವಂತನ ಮುಂದೆ ನಿಂತಿರುವ ಭಾಗ್ಯ ತಮಗೆ ದೊರೆಯುವುದೇ? ಅಷ್ಟು “ತಪಸ್ಸನ್ನು ಮಾಡಿದ್ದೇನೆಯೇ?” ಎಂದು ಹೇಳಿಕೊಳ್ಳುತ್ತಾರೆ, ಕುಲಶೇಖರರು.

೬.ಮಿನ್ನನೈಯನುಣ್ಣಿಡೈಯಾರ್ ಉರುಪ್ಪಶಿಯುಮ್ ಮೇನಕೈಯುಮ್

ಅನ್ನವರ್ ತಮ್ ಪಾಡಲೊಡುಮ್ ಆಡಲವೈಯಾದರಿಯೇನ್

ತೆನ್ನವೆನವಣ್ಡಿನಙ್ಗಳ್ ಪಣ್ ಪಾಡುಮ್ ವೇಙ್ಗಡತ್ತುಳ್

ಅನ್ನನೈಯ ಪೊಱ್ ಕುವಡಾಮ್ ಅರುನ್ದವತ್ತಾನಾವೇನೇ

ಮಿನ್=ಮಿಂಚಿಗೆ, ಅನೈಯ=ಸಮನಾದ, ನುಣ್=ಸೂಕ್ಷ್ಮವಾದ, ಇಡೈಯಾರ್=ನಡು ಉಳ್ಳವರಾದ, ಉರುಪ್ಪಶಿಯುಮ್=ಊರ್ವಶಿ, ಮೇನಕೈಯುಮ್= ಮೇನಕೆ ಇವರಿಗೆ, ಅನ್ನವರ್ ತಮ್=ಸಮನಾದ \(ಮಂದಗಮನೆಯರಾದ\)ಸ್ತ್ರೀಯರ, ಪಾಡಲೊಡುಮ್=ಹಾಡುಗಳಿಂದಲೂ, ಆದರಿಯೇನ್=ಆಶೆಪಡುವುದಿಲ್ಲ, ತೆನ್ನವೆನ=”ತೆನ್ ಶೆನ್”ಎಂದು, ವಣ್ಡು=ದುಂಬಿಗಳ, ಇನಙ್ಗಳ್=ತಂಡಗಳು, ಪಣ್ ಪಾಡುಮ್=ಗಾನ ಮಾಡುವ, ವೇಙ್ಗಡತ್ತುಳ್=ವೆಂಕಟಾಚಲದಲ್ಲಿ, ಅನ್ನಮ್=ಹಂಸಕ್ಕೆ, ಅನೈಯ=ಸಮನಾದ, ಪೊನ್=ಚಿನ್ನದ, ಕುವಡು=ಶಿಖರ, ಆಮ್=ಆಗುವುದಕ್ಕೆ, ಅರು=ಶ್ರೇಷ್ಠವಾದ, ತವತ್ತಾನ್=ತಪಸ್ಸನ್ನು ಮಾಡಿದವನು, ನಾನು, ಆವೇನೇ=ಆದೇನೇ?

ಮಿಂಚಿಗೆ ಸಮನಾದ ಬಳುಕುವ ಸೂಕ್ಷ್ಮನಡುವುಳ್ಳವರಾದ ಊರ್ವಶಿ,

೫೩

ರಂಭೆಯರಿಗೆ ಸಮನಾದ ಮಂದಗಮನೆಯರಾದ ಸ್ತ್ರೀಯರ ಹಾಡುಗಳಿಗಾಗಿಯೂ ಅವರ ಹಾವಭಾವದ ಆಟಗಳಿಗಾಗಿಯೂ ನಾನು ಆಶೆಪಡುವುದಿಲ್ಲ. ದುಂಬಿಗಳ ಹಿಂಡುಗಳು ಎಲ್ಲೆಲ್ಲಿಯೂ “ತೆನ್ ತೆನ್”ಎಂದು ಹಾಡುತ್ತಿರುವ ವೆಂಕಟಾಚಲದಲ್ಲಿ ಹಂಸಕ್ಕೆ ಸಮನಾದ ಶುಭ್ರತೆಯುಳ್ಳ ಚಿನ್ನದ ಶಿಖರವಾಗಿರುವುದಕ್ಕೆ ಶ್ರೇಷ್ಠವಾದ ತಪಸ್ಸನ್ನು ಮಾಡಿದವನಾದೇನೇ?\(೬\)

ಬಳುಕುವ ಸಣ್ಣನಡುವುಳ್ಳವಳಾದ, ಮಂದಗಮನೆಯಾದ ಹಾವಭಾವ ವಿಲಾಸಗಳಿಂದ ಕೂಡಿದವಳಾದ, ಸುರಸುಂದರಿಯಂಥ ಹೆಣ್ಣಿನ ಆಕರ್ಷಣೆಗೆ ಗಂಡು ಸಾಮಾನ್ಯವಾಗಿ ಒಳಗಾಗುವುದಿಲ್ಲವೇ? ಆ ಗಂಡು ಸಂಪತ್ತನ್ನು ಹೊಂದಿದವನಾಗಿ, ರಾಜಪದವಿಯನ್ನು ಅನುಭವಿಸುವವನಾಗಿ, ಯುವಕನಾಗಿ, ಇರುವವನಾದರೆ ಪ್ರಾಪಂಚಿಕ ಸುಖಭೋಗಗಳಲ್ಲಿ ಅವನ ಮನಸ್ಸು ಹೆಚ್ಚಾಗಿ ಓಡಲಾರದೇ? ಕುಲಶೇಖರರಿಗೆ ಎಲ್ಲ ಸುಖಭೋಗಗಳನ್ನು ಅನುಭವಿಸುವ ಉತ್ತಮ ಸ್ಥಿತಿಯಲ್ಲಿದ್ದರೂ ಅವರಿಗೆ ಅವು ಯಾವುದರ ಮೇಲೆಯೂ ಆಶೆಯಿಲ್ಲ. ಭಗವಂತನು ನೆಲಸಿರುವ ಪವಿತ್ರವಾದ ಸ್ಥಳದಲ್ಲಿ ಅವರಿಗೆ ಒಂದು ರೂಪಬೇಕು. ಒಂದು ಸ್ಥಳಬೇಕು. ಅಲ್ಲಿದ್ದುಕೊಂಡು ಭಗವಂತನ ದರ್ಶನಲಾಭವನ್ನು ಪಡೆಯುವಂತಾಗಬೇಕು. ಅದಕ್ಕಾಗಿ ಅವರು ಒಂದು ಗುಡ್ಡವಾಗಿದ್ದರೂಸರಿಯೆ, ಒಂದು ಶಿಖರವಾಗಿದ್ದರೂ ಸರಿಯೆ. ಭಗವಂತನ ಸಾಮೀಪ್ಯ ದೊರೆಯಬೇಕೆಂದರೆ ಅದಕ್ಕೆ ತಕ್ಕ ಸಿದ್ಧತೆಗಳು ಬೇಕು. ತಪಸ್ಸನ್ನಾಚರಿಸಿ ಪರಿಶುದ್ಧಭಾವದಿಂದ ಭಗವಂತನನ್ನು ಒಲಿಸಿಕೊಳ್ಳುವಷ್ಟು ಸಿದ್ಧತೆ ಇರಬೇಕು. ಕುಲಶೇಖರರಿಗೆ ಇರುವ ಹಂಬಲ ಇದೇ.

೭.ವಾನಾಳುಮ್ ಮಾಮದಿಪೋಲ್ ವೆಣ್ ಕುಡೈಕ್ಕೀೞ್, ಮನ್ನವರ್ ತಮ್

ಕೋನಾಕಿ ವೀಟ್ರಿರುನ್ದು ಕೊಣ್ಡಾಡುಮ್ ಶೆಲ್ವಱಿಯೇನ್

ತೇನಾರ್ ಪೂಂಜೋಳೈತ್ತಿರುವೇಙ್ಗಡಮಲೈಮೇಲ್

ಕಾನಾಱಾಯ್ ಪ್ಪಾಯುಮ್ ಕರುತ್ತುಡೈಯೇನಾವೇನೇ

ವಾನ್=ಬಾನನ್ನು, ಆಳುಮ್=ಆಳುವ, ಮಾ=ಸುಂದರವಾದ, ಮದಿಪೋಲ್=ಪೂರ್ಣಚಂದ್ರನಂತೆ, ವೆಣ್=ಶುಭ್ರವಾದ\(ಬಿಳಿಯ\), ಕುಡೈಕ್ಕೀೞ್=ಕೊಡೆಯ ಅಡಿಯಲ್ಲಿ, ಮನ್ನವರ್ ತಮ್=ರಾಜರುಗಳ, ಕೋನ್=ರಾಜನು, ಆಹಿ=ಆಗಿ, ವೀಟ್ರಿರುನ್ದು=\(ಕುಳಿತು\) ಹಿರಿಮೆಯ ಆಡಳಿತನ್ನು ನಡಸುವ ಶೆಲ್ವು=ಐಶ್ವರ್ಯವನ್ನು, ಅಱಿಯೇನ್=ನನಗೆ ತಿಳಿಯದು, ತೇನ್=ಜೇನು, ಆರ್=ತುಂಬಿರುವ, ಪೂ=ಹೂಗಳು, ಶೋಲೈ=ತೋಪುಗಳುಳ್ಳ, ತಿರು=ಪವಿತ್ರವಾದ, ವೇಙ್ಗಡಮಲೈಮೇಲ್=ವೆಂಕಟಾದ್ರಿಯ ಮೇಲೆ, ಕಾನ್=ಕಾಡಿನ, ಆಱು=ನದಿ, ಆಯ್=ಆಗಿ, ಪಾಯುಮ್=ಹರಿಯುವ, ಕರುತ್ತು=ವಿವೇಕವನ್ನು, ಉಡೈಯೇನ್=ಉಳ್ಳವನು, ಆವೇನೇ=ಆದೇನೇ?

ಬಾನನ್ನು ಆಳುವ ಸುಂದರವಾದ ಪೂರ್ಣಚಂದ್ರನಂತೆ ಶುಭ್ರವಾದ ಬಿಳಿಯ ಕೊಡೆಯ ಅಡಿಯಲ್ಲಿ ರಾಜರುಗಳಿಗೆ ರಾಜನಾಗಿ ಆಳುವ ಹಿರಿಮೆಯ ಸಂಪತ್ತನ್ನು ನಾನರಿಯೆ. ಜೇನು ತುಂಬಿದ ಹೂವಿನ ತೋಪುಗಳುಳ್ಳ ಪವಿತ್ರವಾದ ವೆಂಕಟಾದ್ರಿಯ ಮೇಲೆ ಕಾಡುನದಿಯಾಗಿ ಹರಿಯುವ ವಿವೇಕವನ್ನುಳ್ಳವನಾದೇನೇ?\(೭\)

೫೪

ಮೋಡದ ಚಿಹ್ನೆಯೂ ಇಲ್ಲದಂತೆ ಶುದ್ಧವಾಗಿರುವ ಬಾನಿನಲ್ಲಿ ಪೂರ್ಣಚಂದ್ರನು ಬೆಳಗುತ್ತಾ ಇರುವುದನ್ನು ನೋಡಲು ಎಷ್ಟು ಹಿತ\! ಎಷ್ಟು ಹರ್ಷ\! ಹಾಗೆಯೇ ದುಂಡನೆಯ ಶ್ವೇತಚ್ಛತ್ರಿಯ ಕೆಳಗೆ ಮಿರುಗುವ ಸಿಂಹಾಸನದಲ್ಲಿ ಕುಳಿತು, ರಾಜಾಧಿರಾಜನೆನಿಸಿ, ಸಾಮಂತರಾಜರ ನಡುವೆ ಒಡ್ಡೋಲಗ ನಡಸುವುದು ಎಷ್ಟು ಹಿತ\! ಎಂಥ ಹಿರಿಮೆ\! ಕುಲಶೇಖರರು ರಾಜನೇನೋ ದಿಟ.ಅವರಿಗೆ ರಾಜರ ರಾಜನಾಗುವ ಭಾಗ್ಯವಿಲ್ಲ. ಅವರಿಗೆ ಆ ಪದವಿಯೂ ಬೇಡ. ಆ ಹಿರಿಮೆಯ ದರ್ಪವೂ ಬೇಡ. ಅದಕ್ಕೆ ಬದಲಾಗಿ, ಅವರ ಹಂಬಲವೆಲ್ಲ ಭಗವಂತನ ಪಾದಾಶ್ರಯವನ್ನು ಪಡೆಯಬೇಕೆಂದು. ಅವರು ಹೇಳುವುದು ವೆಂಕಟಾದ್ರಿಯ ಮೇಲೆ ಭಗವಂತನು ನಿತ್ಯವಾಸಿಯಾಗಿದ್ದಾನೆ. ಅದೇ ಬೆಟ್ಟದ ಮೇಲೆ, ಭಗವಂತನ ಸನ್ನಿಧಿಯಲ್ಲಿ ಒಂದು ಸಣ್ಣ ಬೆಟ್ಟದ ನದಿಯಾಗಿ ಹರಿಯುತ್ತಿದ್ದರೂ ಅವರಿಗೆ ಹಿತವೇ\! ಆಗ ಅವರ ಜನ್ಮ ಸಾರ್ಥಕವಾದದ್ದೇ\!

೮.ಪಿಱೈಯೇಱುಶಡೈಯಾನುಮ್ ಪಿರಮನುಮಿನ್ದಿರನುಮ್

ಮುಱೈಯಾಯ ಪೆರುವೇಳ್ ವಿಕ್ಕೂಱೈಮುಡಿಪ್ಪಾನ್ ಮಱೈಯಾನಾನ್

ವೆಱಿಯಾರ್ ತಣ್ ಶೋಲೈನ್ದಿರುವೇಙ್ಗಡಮಲೈ ಮೇಲ್

ನೆಱಿಯಾಯ್ ಕ್ಕಿಡಕ್ಕೂಮ್ ನಿಲೈಯುಡೈಯೇನಾವೇನೇ

ಪಿಱೈ=ಬಾಲಚಂದ್ರನನ್ನು, ಏಱು=ಏರಿಸಿಕೊಂಡಿರುವ, ಶಡೈಯನುಮ್=ಜಡೆಯನ್ನುಳ್ಳವನೂ, ಪಿರಮನುಮ್=ಬ್ರಹ್ಮನೂ, ಇನ್ದ್ರಿರನುಮ್=ಇಂದ್ರನೂ, ಮುಱೈ ಆಯ=ತಮ್ಮ ತಮ್ಮ ಕ್ರಮವನ್ನನುಸರಿಸಿ, ಪೆರು=ದೊಡ್ಡದೊಡ್ಡ, ವೇಳ್ ವಿ=ಯಜ್ಞಗಳಲ್ಲಿ, ಕುಱೈ=ವೇದಗಳ ಮೂಲವಸ್ತು, ಆನಾನ್=ಆದವನೂ ನೆಲಸಿರುವ, ವೆಱಿ=ಪರಿಮಳದಿಂದ, ಆರ್=ತುಂಬಿದ, ತಣ್=ತಂಪಾದ, ಶೋಲೈ=ತೋಪುಗಳ, ತಿರುವೇಙ್ಗಡಮಲೈ ಮೇಲ್=ಪವಿತ್ರವಾದ ವೆಂಕಟಾಚಲದ ಮೇಲೆ, ನೆಱಿ=ದಾರಿ, ಆಯ್=ಆಗಿ, ಕಿಡಕ್ಕೂಮ್=ಬಿದ್ದಿರುವ, ನಿಲೈ=ಮನಸ್ಥಿತಿಯನ್ನು, ಉಡೈಯೇನ್=ಉಳ್ಳವನು, ಆವೇನೇ=ಆದೇನೇ?

ಬಾಲಚಂದ್ರನನ್ನು ಜಡೆಯಮೇಲೆ ಏರಿಸಿಕೊಂಡವನೂ, ಬ್ರಹ್ಮನೂ,ಇಂದ್ರನೂ ತಮ್ಮತಮ್ಮ ಕ್ರಮವನ್ನನುಸರಿಸಿ ಮಾಡುವ ದೊಡ್ಡದೊಡ್ಡ ಯಜ್ಞಗಳಲ್ಲಿನ ಕೊರತೆಗಳನ್ನು ನೀಗಿಸುವವನೂ\(ಮುಗಿಸುವವನೂ\) ವೇದಗಳ ಮೂಲವಸ್ತುವಾಗಿರುವವನೂ ನೆಲಸಿರುವ ಅಪ್ರಿಮಳದಿಂದ ತುಂಬಿದ ತಂಪಾದ ತೋಪುಗಳುಳ್ಳ ಪವಿತ್ರವಾದ ವೆಂಕಟಾಚಲದ ಮೇಲೆ ಒಂದು ದಾರಿಯಾಗಿ ಬಿದ್ದಿರುವ ಮನಃಸ್ಥಿತಿಯನ್ನುಳ್ಳವನಾದೇನೇ?\(೮\)

ಬಾಲಚಂದ್ರನನ್ನು ಜಡೆಯಮೇಲೆ ಏರಿಸಿಕೊಂಡಿರುವವನು, ಚಂದ್ರಮೌಳಿ ಈಶ್ವರ. ಬ್ರಹ್ಮನೂ,ಶಿವನೂ,ಇಂದ್ರನೂ, ಅವರವರ ಪದವಿಗೆ ತಕ್ಕಂತೆ ಅವರವರ ಕೆಲಸಗಳಲ್ಲಿ ತೊಡಗಿರುತ್ತಾರೆ. ಅವರು ಮಾಡುವ ಸತತವಾದ ಆ ಕಾರ್ಯಗಳೇ ಅವರ ಯಜ್ಞಗಳು, ಅವರು ಮಾಡೂವ ಯಜ್ಞಗಳಿಂದ ಭಗವಂತನು ತೃಪ್ತನಾಗಬೇಕೆಂದು ಅವರು ಆಶಿಸುತ್ತಾರೆ. ಭಗವಂತನನ್ನು ಅವರು ಯಜ್ಞಪುರುಷನನ್ನಾಗಿ ಮಾಡಿಕೊಳ್ಳುತ್ತಾರೆ. ಹಾಗೆಯೇ ಭಗವಂತನು, ಅವರವರ

೫೫

ಯಜ್ಞಗಳಲ್ಲಿನ ಕುಂದುಕೊರತೆಗಳನ್ನು ನಿವಾರಿಸಿ, ಅವುಗಳನ್ನು ಪೂರ್ಣಗೊಳಿಸುತ್ತಾನೆ.

ವೇದಗಳು ಭಗವಂತನ ಹಿರಿಮೆಯನ್ನು ಹೊಗಳಿ ಹಾಡುತ್ತವೆ. ಅವನನ್ನು ಪಡೆಯುವುದು ಹೇಗೆ ಎಂಬುದನ್ನು ವಿವರಿಸಿ ಹೇಳುತ್ತವೆ. ಆದ್ದರಿಂದ ವೇದಗಳಿಗೆಲ್ಲ ಅವನು ಮೂಲವಸ್ತು, ನಿಜವಸ್ತು.

ಭಗವಂತನು ಈಗ ಅಪ್ರಿಮಳದಿಂದ ತುಂಬಿದ ಹೂದೋಪುಗಳಿಂದ ಕೂಡಿ ತಂಪಾದ ವೆಂಕಟಾಚಲದ ಮೇಲೆ ನೆಲಸಿದ್ದಾನೆ. ಅವನನ್ನು ಕಾಣಲು ಭಕ್ತರು ಕಾತರರಾಗಿ ಬೆಟ್ಟವನ್ನು ಹತ್ತಿಬರುತ್ತಾರೆ. ಅವರು ಬರುವುದಕ್ಕೆ ಅನುಕೂಲಿಸುವಂತೆ ಒಂದು ದಾರಿಯಾಗಿರಬೇಕೆಂದು ಕುಲಶೇಖರರ ಹಂಬಲ.

“ದಾರಿಯಾಗಿ ಬಿದ್ದಿರುವ ಮನಃಸ್ಥಿತಿಯುಳ್ಳವನು”- “ಚಲಿಸದಂತೆ, ಒಂದು ಕಡೆ ಬಿದ್ದಿರುವುದು “ದಾರಿ”. ಒಂದು ಸ್ಥಳವನ್ನೂ ಮತ್ತೊಂದು ಸ್ಥಳವನ್ನೂ ಸೇರಿಸುವುದು ಅದು. ಇತರರೆಲ್ಲ ಒಂದೆಡೆಯಿಂದ ಮತ್ತೊಂದೆಡೆಗೆ ಹೋಗಲು ಅನುಕೂಲ ಕಲ್ಪಿಸುವುದು ಅದು. ಅವರು ಹಾಗೆ ನಡೆದಾಡುವುದರಿಂದ, ಅದು ಸವೆಯುವುದರ ಹೊರತು ಅದಕ್ಕೆ ಬೇರೆ ಯಾವ ಪ್ರಯೋಜವನೂ ಇಲ್ಲ. ಹೀಗೆ ನಿಸ್ಸ್ವಾರ್ಥವಾಗಿ ಸೇವೆ ಸಲ್ಲಿಸುವುದು ದಾರಿ. ಹಾಗೆಯೇ ಭಗವಂತನಿಗೆ ಸಮೀಪವರ್ತಿಗಳಾಗಿ ಅವನಿಗೆ ನೇರವಾದ ಆಂತರಂಗಿಕವಾದ ಸೇವೆ ಸಲ್ಲಿಸುವವರು ಬಹುಮಂದಿ ಭಕ್ತರು. ಅವರಿಗೆ ಅವರ ಸೇವೆಗೆ ಯಾವ ರೀತಿಯಲ್ಲೂ ಅಡ್ಡಿಆತಂಕಗಳು ಬರಬಾರದು. ಹಾಗೆ ಅವರ ಸೇವೆ ಸುಗಮವಾಗಿ ನಡಯುವಂತೆ ನೋಡಿಕೊಳ್ಳುವುದೂ ಸಹ ಭಕ್ತನಾದವನು ನಡಸಬೇಕಾದ ಸತ್ಕಾರ್ಯವೇ. ಕುಲಶೇಖರರಿಗೆ ಈ ಬಗೆಯ ಸೇವೆಯಲ್ಲಿ ಬಹಳ ಇಷ್ಟ. ಭಗವಂತನ ಸೇವೆ ಮಾಡುವ ಭಾಗವತರ ಸೇವೆಯನ್ನು ಮಾಡಲು ಅವಕಾಶ ಸಿಕ್ಕುವುದೂ ಒಂದು ಭಾಗ್ಯವೇ. ನಿಃಸ್ವಾರ್ಥವಾಗಿ ಭಾಗವತರ ಸೇವೆ ಸಲ್ಲಿಸುವಂಥ ಮನಃಸ್ಥಿತಿ ತಮಗೆ ಬರಬೇಕೆಂದು ಕುಲಶೇಖರರ ಮಹದಾಶೆ.

೯.ಶೆಡಿಯಾಯವಲ್ ವಿನೈಹಳ್ ತೀರ್ ಕ್ಕೂಮ್ ತಿರುಮಾಲೇ

ನೆಡಿಯಾನೇ ವೇಙ್ಗಡವಾ ನಿನ್ ಕೋಯಿಲಿನ್ ವಾಶಲ್

ಅಡಿಯಾರುಮ್ ವಾನವರುಮ್ ಅರಮ್ ಬೈಯರುಙ್ಕಡನ್ದಿಯಙ್ಗುಮ್

ಪಡಿಯಾಯ್ ಕ್ಕಿಡನ್ದೂ ಉನ್ ಪವಳವಾಯ್ ಕಾಣ್ಬೇನೇ

ಶೆಡಿ ಆಯ=ಗಿಡಮರಗಳಂತೆ ಒತ್ತಾಗಿ ಬೆಳೆಯುವ, ವಲ್=ಬಲಿಷ್ಠವಾದ, ವಿನೈಹಳ್=ಕರ್ಮಗಳನ್ನು, ತೀರ್ ಕ್ಕೂಮ್-ನೀಗಿಸುವ, ತಿರುಮಾಲೇ=ಲಕ್ಷ್ಮೀಪತಿಯೇ, ನೆಡಿಯಾನೇ=ಹಿರಿಮೆಯುಳ್ಳವನೇ, ವೇಙ್ಗಡವಾ=ವೆಂಕಟಾಚಲಪತಿಯೇ, ನಿನ್=ನಿನ್ನ, ಕೋಯಿಲಿನ್=ದೇವಾಲಯದ, ವಾಶಲ್-ಬಾಗಿಲಲ್ಲಿ, ಅಡಿಯಾರುಮ್=ಭಾಗವತರೂ, ವಾನವರುಮ್=ದೇವತೆಗಳೂ, ಅರಮ್ಬೈಯರುಮ್=ರಂಭೆ ಮುಂತಾದ ಸುರಸುಂದರಿಯರೂ, ಕಿಡನ್ದೂ=ಇರುತ್ತಲೂ, ಇಯಙ್ಗುಮ್=ತುಳಿದಾಡುತ್ತಲೂ ಇರುವ, ಪಡಿ ಆಯ್=ಮೆಟ್ಟಿಲು ಆಗಿ, ಕಿಡನ್ದು=ಬಿದ್ದಿದ್ದುಉನ್=ನಿನ್ನ,

೫೬

ಪವಳವಾಯ್=ಹವಳದಂಥ ಬಾಯನ್ನು, ಕಾಣ್ಬೇನೇ=ನೋಡುತ್ತಿರುತ್ತೇನೆಯೇ?

ಗಿಡಮರಗಳಂತೆ ಒತ್ತಾಗಿ ಬೆಳೆಯುವ ಬಲಿಷ್ಠವಾದ ಕರ್ಮಗಳನ್ನು ನೀಗಿಸುವವನೇ, ಲಕ್ಷ್ಮೀಶನೇ, ಹಿರಿಮೆಯುಳ್ಳವನೇ, ವೆಂಕಟಾಚಲಪತಿಯೇ ನಿನ್ನ ದೇವಾಲಯದ ಬಾಗಿಲಲ್ಲಿ ಭಕ್ತರೂ ದೇವತೆಗಳೂ ರಂಭೆ ಮುಂತಾದ ಸುರಸುಂದರಿಯರೂ ನಿಂತಿರುತ್ತಲೂ ತುಳಿದಾಡುತ್ತಲೂ ಇರುವ ಮೆಟ್ಟಿಲಾಗಿ ಬಿದ್ದಿದ್ದು ನಿನ್ನ ಹವಳದಂಥ ಬಾಯನ್ನು ನೋಡುತ್ತಿರುವೆನೇ?\(೯\)

ಹಿಂದಿನ ಪಾಶುರದಲ್ಲಿ ಭಗವಂತನ ಬಳಿಗೆ ಭಕ್ತರನ್ನು ಕೊಂಡೊಯ್ಯುವ ಒಂದು “ದಾರಿ” ಯಾಗಿರಬೇಕೆಂದು ಕುಲಶೇಖರರು ಅಪೇಕ್ಷಿಸಿದರು. ಭಗವಂತನಲ್ಲಿಗೆ ಹೋಗುವುದಜ್ಜೆ ದಾರಿ ಇರುವುದು ಒಂದೇ ಒಂದೇಯೇ? ದಾರಿಗಳು ಅಸಂಖ್ಯಾತವಾಗಿಲ್ಲವೇ? ಯಾವ ಭಕ್ತನಿಗೆ ಯಾವ ದಾರಿ ಬೇಕೋ ಅದನ್ನು ಹಿಡಿದು ಅವನು ಭಗವಂತನನ್ನು ಸೇರಬಹುದಲ್ಲ\! ತಾವು ಯಾವ “ದಾರಿ”ಆಗಿದ್ದಾರೋ ಅದನ್ನೇ ಹಿಡಿದು ಭಕ್ತರೆಲ್ಲರೂ ನಡೆದಾಡುವುದು ನಿಜವೇ? ಒಂದು ವೇಳೆ, ಆ “ದಾರಿ”ಯಲ್ಲಿ ಒಬ್ಬ ಭಕ್ತನೂ ನಡೆದುಬರದಿದ್ದರೆ? ಅದು, ಆಗ ವ್ಯರ್ಥವಲ್ಲವೇ? ತಮ್ಮ ಇಷ್ಟಾರ್ಥಸಿದ್ಧಿಸುವುದಿಲ್ಲವಲ್ಲಾ\! ಹೀಗೆಲ್ಲಾ ಕುಲಶೇಖರರು ಯೋಚಿಸಿರಬ್ಕು.

ಆದ್ದರಿಂದಲೇ., ಅವರು ಈ ಪಾಶುರದಲ್ಲಿ ಅದಕ್ಕಿಂತಲೂ ಇನ್ನೂ ಉತ್ತಮವಾದ ಕೋರಿಕೆಯನ್ನು ಭಗವಂತನಲ್ಲಿ ಸಲ್ಲಿಸುತ್ತಿದ್ದಾರೆ. ವೆಂಕಟಾಚಲದ ಮೇಲಿರುವ ದೇವಾಲಯದಲ್ಲಿ ಭಗವಂತನು ನೆಲಸಿದ್ದಾನೆ. ಅವನ ದರ್ಶನಾರ್ಥಿಗಳಾಗಿ ಭಕ್ತರೂ, ದೇವತೆಗಳೂ ರಂಭೆ ಮೊದಲಾದ ಸುರಸುಂದರಿಯರೂ ಎಡೆಬಿಡದೆ ನಡೆದಾಡುತ್ತಾರೆ.ದೇವಾಲಯ ಬಾಗಿಲಲ್ಲಿ ಇರುವ ಮೆಟ್ಟಿಲಿನ ಮೇಲೆ ಅವರು ತಮ್ಮ ತಮ್ಮ ಸರದಿಗಾಗಿ ಕಾದು ನಿಂತಿರುತ್ತಾರೆ. ಬಾಗಿಲನ್ನು ದಾಟಿಕೊಂಡು ತುಳಿದುಕೊಂಡೇ ಓಡಾಡಬೇಕಾಗುವುದು. ಭಗವಂತನ ದರ್ಶನಕ್ಕೆಂದು ಬರುವ ಯಾರೂ ಆ ಮೆಟ್ಟಿಲನ್ನು ತುಳಿಯದೆ ಹೋಗುವುದಕ್ಕೆ ಆಗುವುದೇ ಇಲ್ಲ. ಅಂಥ “ಮೆಟ್ಟಿಲು” ತಾವಾಗಬೇಕೆಂದು ಅವರೀಗ ಕೋರಿಕೊಳ್ಳುತ್ತಾರೆ.

ಕುಲಶೇಖರರ ಕೋರಿಕೆಯಿಂದ ಅವರಿಗೆ ಎರಡು ಫಲಗಳು ಏಕಕಾಲದಲ್ಲಿ ಲಭಿಸುವುವು. ಭಕ್ತರಲ್ಲಿ ತಾವು ಸಲ್ಲಿಸಬೇಕಾದ ಸೇವೆಗೆ ಯಾವ ಚ್ಯುತಿಯೂ ಬಾರದಂತೆ ಎಡೆಬಿಡದೆ ನಡೆಯುವುದು ಅಲ್ಲದೆ, ಭಗವಂತನ ಮಂದಹಾಸವನ್ನು ಬೀರುವ ಚೆಂದುಟಿಗಳನ್ನು ಅವರು ಸದಾ ನೋಡುತ್ತಲೇ ಇರಬಹುದು. ಎಂಥ ಉತ್ತಮವಾದ ಸ್ಥಳ ಅದು\! ಭಾಗವತ ಸೇವೆಯೂ ನಡೆಯುವುದು, ಭಗವಂತನ ಸಾನ್ನಿಧ್ಯವೂ ಲಭಿಸುವುದು\!

ಕುಲಶೇಖರರ ಕೋರಿಕೆಯಲ್ಲಿ ನಮ್ರತೆಯ ಮಿತಿಯೆಷ್ಟು ಎಂಬುದು ಕಂಡುಬರುತ್ತದೆ. ಭಗವಂತವನ್ನು ಒಲಿಸಿಕೊಳ್ಳುವುದಕ್ಕೆ ಏನೇನು ಮಾಡಬೇಕು ಎಂಬುದನ್ನು ಅದು ತಿಳಿಸುತ್ತದೆ.

೧೦.ಉಮ್ಬರುಲಹಾಣ್ಡು ಒರುಕುಡೈಕ್ಕೀೞುರುಪ್ಪಶಿತನ್

ಅಮ್ಬೊಱ್ ಹಲೈಯಲ್ ಹುಲ್ ಪೆಟ್ರಾಲುಮಾದರಿಯೇನ್

ಶೆಮ್ಬವಳ ವಾಯಾನ್ ತಿರುವೇಙ್ಗಡ ಮೆನ್ನುಮ್

ಎಮ್ಬೆರುಮಾನ್ ಪೊನ್ ಮಲೈಮೇಲ್ ಏದೇನು ಮಾವೇನೇ

ಉಮ್ಬರ್=ಸ್ವರ್ಗವಾಸಿಗಳ, ಉಲಹು=ಲೋಕವನ್ನೆಲ್ಲಾ

೫೭

ಒರು=ಒಂದೇ ಒಂದು, ಕುಡೈಕ್ಕೀೞ್=ಶ್ವೇತಚ್ಛತ್ರಿಯ ಕೆಳಗೆ, ಆಣ್ಡು=ಆಳುತ್ತಾ, ಉರುಪ್ಪಶಿ ತನ್=ಊರ್ವಶಿಯ, ಅಮ್=ಸುಂದರವಾದ, ಪೊನ್ ತಲೈ=ಪೀತಾಂಬರವನ್ನು ಧರಿಸಿದ, ಅಲ್ ಹುಲ್=ಪಕ್ಕಗಳನ್ನು\(ನಿತಂಬಗಳನ್ನು\) ಪೆಟ್ರಾಲುಮ್=ದೊರಕಿಸಿಕೊಟ್ಟರೂ, ಆದರಿಯೇನ್=\(ಅವುಗಳನ್ನು\)ಆಶಿಸುವುದಿಲ್ಲ, ಶೆಮ್=ಕೆಂಪಗೆ, ಪವಳಮ್=ಹವಳದಂತೆ, ವಾಯಾನ್=ಬಾಯುಳ್ಳವನಾದ, ತಿರುವೇಙ್ಗಡಮ್=ಶ್ರೀವೆಂಕಟಾಚಲಪತಿ, ಎನ್ನುಮ್=ಎಂಬ, ಎಮ್ ಪೆರುಮಾನ್=ನನ್ನ ಸ್ವಾಮಿಯ, ಪೊನ್=ಚಿನ್ನದಂಥ, ಮಲೈಮೇಲ್=ಬೆಟ್ಟದ ಮೇಲೆ, ಏದೇನುಮ್=ಯಾವುದಾದರೂ ಆವೇನೇ=ಆಗುವೆನೇ?

ಮೇಲಣ ಲೋಕಗಳನ್ನೆಲ್ಲಾ ಒಂದೇ ಆಧಿಪತ್ಯಕ್ಕೆ ಒಳಪಡಿಸಿ ಅದನ್ನು ಆಳುವಂತೆಯೂ< ಊರ್ವಶಿಯು ಪೀತಾಂಬರವನ್ನ ಧರಿಸಿದ ರನ್ನ ನಿತಂಬಗಳನ್ನು ದೊರಕಿಸಿಕೊಡುವುದಾದರೂ ಅವು ಯಾವುದನ್ನೂ ನಾನು ಆಶಿಸುವುದಿಲ್ಲ. ಹವಳದಂತೆ ಚೆಂದುಟಿಯ ಶ್ರೀವೆಂಕಟಾಚಲಪತಿ ಎನ್ನುವ ನನ್ನ ಸ್ವಾಮಿಯ ಚಿನ್ನದ ಬೆಟ್ಟದ ಮೇಲೆ ಏನಾದರೊಂದು ವಸ್ತುವಾಗುವೆನೇ?\(೧೦\)

ಮನುಷ್ಯನಾದವನಿಗೆ ಸ್ವರ್ಗಾಧಿಪತ್ಯ ದೊರೆಯುವುದೆಂಬುದೇ ಬಹಳ ವಿರಳ. ಅದನ್ನು ಪಡೆದುಕೊಳ್ಳುವುದಕ್ಕೆ ಅದೆಷ್ಟು ಪುಣ್ಯಮಾಡಿರಬೇಕೋ\!”ಬರಿಯ ದೇವೇಂದ್ರ ಪಟ್ಟ ಮಾತ್ರವಲ್ಲ. ಎಲ್ಲ ಊರ್ಧ್ವಲೋಕಗಳ ಆಧಿಪತ್ಯವನ್ನೂ ನಿನಗೆ ನೀಡುತ್ತೇನೆ. ಜೊತೆಗೆ ಅವುಗಳ ಎಲ್ಲ ಸುಖಸಂತೋಷಗಳನ್ನೂ ಒದಗಿಸುತ್ತೇನೆ”ಎಂದಾಗ ಯಾವ ಮನುಷ್ಯ ತಾನೇ ಅದಕ್ಕೆ ಬಾಯಿಬಿಡದಿದ್ದಾನು?

ಕುಲಶೇಖರರಿಗೆ ಅದು ಯಾವುದೂ ಬೇಡ. ಅವರಿಗೆ ಬೇಕಾದದ್ದೆಲ್ಲ ವೆಂಕಟಾಚಲಪತಿ ನೆಲೆಗೊಂಡಿರುವ ಚಿನ್ನದ ಬೆಟ್ಟದ ಮೇಲೆ ಯಾವುದೋ ಒಂದು ವಸ್ತುವಾಗಿ ಬಿದ್ದಿರುವುದು. ಅದಕ್ಕಿಂತಲೂ ಉತ್ತಮವಾದ ಭಾಗ್ಯ ಅವರಿಗೆ ಬೇರೊಂದಿಲ್ಲ.

ಸ್ವರ್ಗಾದಿಸುಖಗಳೆಲ್ಲವೂ ಮಾಡಿದ ಪುಣ್ಯವಿಶೇಷದಿಂದ ಒದಗಿ ಬರುತ್ತದೆ. ಆದರೆ, ಪುಣ್ಯವೆಲ್ಲ ಕರಗಿ ಹೋಗುವ ತನಕಲೇ ಅವುಗಳ ಲಾಭ. ಎಂದಮೇಲೆ, ಭೂಲೋಕದ ಸುಖಭೋಗಕ್ಕಿಂತಲೂ ಸ್ವರ್ಗಸುಖ ಹೆಚ್ಚು ಎನಿಸಿದರೂ, ಅದೇನು ಶಾಶ್ವತವಾದದ್ದೇ? ಆದ್ದರಿಂದ ಕುಲಶೇಖರರಿಗೆ ಇಂಥ “ಕ್ಷಣಿಕ” ಸುಖಗಳು, ಬಂಧನತರುವ ಸೌಖ್ಯಗಳು ಬೇಡ. ಭಗವಂತನು ನೆಲೆಗೊಂಡಿರುವ ಪವಿತ್ರವಾದ ಸ್ಥಳದಲ್ಲಿ ಯಾವುದೋ ಒಂದು ವಸ್ತುವಾದರೂ ಸಾಕು. ಭಗವಂತನ ಸಾನ್ನಿಧ್ಯದ ಸುಖ ಅದರಿಂದ ದೊರೆಯುವುದು. ಭಕ್ತರ ಪಾದಧೂಳಿ ಲಭಿಸುವುದು. ಅದು ಶಾಶ್ವತವಾದ ಜೀವನವಾಗುವುದು. ಜನನ ಮರಣದಿಂದ ಅವರನ್ನು ದೂರಮಾಡುವುದು.

೧೧.ಮನ್ನಿಯ ತಣ್ ಶಾರಲ್ ವಡವೇಙ್ಗಡತ್ತಾನ್ ತನ್

ಪೊನ್ನಿಯಲುಂಜೇವಡಿಹಳ್ ಕಾಣ್ ಪಾನ್ ಪುರಿನ್ದಿಱೈಂಜಿ

ಕೊನ್ನವಿಲುಙ್ಗೂರ್ ವೇಲ್ ಕುಲಶೇಕರನ್ ಶೊನ್ನ

ಪನ್ನಿಯನೂಲ್ ತಮಿೞ್ ವಲ್ಲಾರ್ ಪಾಙ್ಗಾಯಪತ್ತರ್ ಹಳೇ

೫೮

ಮನ್ನಿಯ=ಶಾಶ್ವತವಾದ, ತಣ್=ತಂಪನ್ನುಂಟು ಮಾಡುವ, ಶಾರಲ್=ಬೆಟ್ಟದ ತಪ್ಪಲುಗಳುಳ್ಳ, ವಡವೇಙ್ಗಡತ್ತಾನ್ ತನ್=ಉತ್ತರದ ವೆಂಕಟಾಚಲಪತಿಯ, ಪೊನ್=ಚಿನ್ನವನ್ನು, ಇಯಲುಮ್=ಬೆಲೆಕಟ್ಟುವ, ಶೇ=ಕೆಂಪಾದ, ಅಡಿಗಳ್=ಪಾದಗಳನ್ನು, ಕಾಣ್ ಬಾನ್=ಕಾಣುವುದಕ್ಕೆ, ಪುರಿನ್ದು=ಆಶೆಪಟ್ಟು, ಇಱೈಂಜಿ=ಸಾಷ್ಟಾಂಗವೆರಗಿ, ಕೊಲ್=ಕೊಲ್ಲುವ ವಿದ್ಯೆಯಲ್ಲಿ, ನವಿಲುಮ್=ಪಳಗಿರುವ, ಕೂರ್=ಹರಿತವಾದ, ವೇಲ್=ವೇಲಾಯುಧವುಳ್ಳ, ಕುಲಶೇಕರನ್=ಕುಲಶೇಖರನು, ಶೊನ್ನ=ಹೇಳಿದ, ಪನ್ನಿಯ=ಹೊಗಳಿಕೆಯ, ನೂಲ್=ಕವನವನ್ನು, ತಮಿೞ್=ತಮಿಳಿನಲ್ಲಿ, ವಲ್ಲಾರ್=ಬಲ್ಲವರು, ಪಾಙ್ಗು ಆಯ=ನಮ್ರತೆಯ, ಪತ್ತರ್ ಹಳೇ=ಭಕ್ತರೇ ಆಗುತ್ತಾರೆ.

ಶಾಶ್ವತವಾದ ತಂಪನ್ನು ಕೊಡುವ ಬೆಟ್ಟದ ತಪ್ಪಲುಗಳನ್ನುಳ್ಳ \(ಉತ್ತರದ\)ವೆಂಕಟಾಚಲಪತಿಯ ಚಿನ್ನದಷ್ಟು ಬೆಲೆಬಾಳುವ ಕೆಂಪಾದ ತಿರುವಡಿಗಳನ್ನು ಕಾಣುವುದಕ್ಕೆ ಆಶೆಪಟ್ಟು, ಸಾಷ್ಟಾಂಗವೆರಗಿ ಕೊಲ್ಲುವ ವಿದ್ಯೆಯಲ್ಲಿ ಪಳಗಿದವನೂ ಹರಿತವಾದ ವೇಲಾಯುಧಧಾರಿಯೂ ಆದ ಕುಲಶೇಖರನು ಹೇಳಿದ ಹೊಗಳಿಕೆಯ\(ಸ್ತೋತ್ರರೂಪದ\)ಕವನವನ್ನು ತಮಿಳೀನಲ್ಲಿ ಬಲ್ಲವರು ವಿನಮ್ರಭಕ್ತರೇ ಆಗುತ್ತಾರೆ.\(೧೧\)

ಈ ತಿರುಮೊೞಿಯ ಪಾಶುರಗಳಲ್ಲಿ ಕುಲಶೇಖರರು ಕೆಂದಾವರೆಯಂತೆ ಸುಂದರವೂ ಕೋಮಲವೂ ಆಗಿರುವ ಭಗವಂತನ ತಿರುವಡೀಗಳನ್ನು ಕಾಣಬೇಕೆಂಬ ಗಾಢವಾದ ತಮ್ಮ ಮನದಾಶೆಯನ್ನು ತೋಂಡಿಕೊಂಡಿದ್ದಾರೆ. ಭಗವಂತನನ್ನು ಎಡೆಬಿಡದೆ ನೋಡುತ್ತಿರುವುದೂ, ಭಗವಂತನ ಪಾದಸೇವೆ ಮಾಡುತ್ತಿರುವುದೂ ಒಂದು ಅಪರೂಪವಾದ ಭಾಗ್ಯ. ಆ ಭಾಗ್ಯ ತಮಗೆ ದೊರೆಯುವಂತಾಗುವುದೇ? ಮನುಷ್ಯನಾಗಿ ಜನ್ಮತಳೆದ ಮಾತ್ರಕ್ಕೆ ತಮಗೆ ಆ ಸೇವೆ ಮೀಸಲಾದಂತೆಯೇ? ಮನುಷ್ಯನಿಗಿಂತಲೂ ಶುದ್ಧವಾಗಿ ನಿಸ್ವಾರ್ಥವಾಗಿ ಸೇವೆ ಸಲ್ಲಿಸುವ ಜೀವಜಂತುಗಳಿಲ್ಲವೇ? ಯಾವುದಾದರೊಂದು ಜಂತುವಾಗಿ ಭಗವಂತನು ನೆಲೆಗೊಂಡಿರುವ ಸ್ಥಳದಲ್ಲೇ ಇದ್ದುಕೊಂಡು ಅವನಿಗೆ ಸೇವೆ ಸಲ್ಲಿಸಬೇಕೆಂಬುದು ಕುಲಶೇಖರರ ಮಹದಾಶೆ.

ಭಗವಂತನ ಅತ್ಯಂತ ಹತ್ತಿರದ ಕಿಂಕರರಾಗಿ ಅವನ ಸೇವೆಯಲ್ಲಿಯೇ ತೊಡಗಿರುವ ಭಕ್ತರು ಅನೇಕರುಂಟು. ಅವರು ಅಂತರಂಗಭಕ್ತರು. ಅವರಂತೆ ತಮಗೂ ಆ ಭಾಗ್ಯ ದೊರೆಯುವುದೇ? ನೇರವಾಗಿ ಭಗವಂತನ ಸೇವೆ ಮಾಡಲು ಆಗದಿದ್ದರೂ ಕುಲಶೇಖರರಿಗೆ ಚಿಂತೆಯಿಲ್ಲ. ಪರೋಕ್ಷವಾಗಿ ಆದರೂ ಭಗವಂತನ ಸೇವೆ ತಮಗೆ ಲಭಿಸುವಂತಾಗಲಿ\! ಭಗವಂತನ ಭಕ್ತರ ಸೇವಕನಾಗಿರುವ ಭಾಗ್ಯವಾದರೂ ತಮಗೆ ದೊರೆಯಲಿ ಎನ್ನುತ್ತಾರೆ.

ಅದೂ ಲಭ್ಯವಾಗದಿದ್ದರೆ, ಬೇರೆ ಯಾವುದಾದರೊಂದು ಜಂತುವಾಗಿಯೋ ಮರವಾಗಿಯೋ ಕಲ್ಲಾಗಿಯೋ ಕಂಬವಾಗಿಯೋ ಭಗವಂತನ ಸೇವೆಯನ್ನು ತಾವು ಸಲ್ಲಿಸುವ ಭಾಗ್ಯವುಂಟಾಗಲಿ ಎಂದು ಅವರು ಹಂಬಲಿಸುತ್ತಾರೆ. ಉದಾಹರಣೆಗೆ- ತಿರುವೆಂಕಟಾಚಲದ ಮೇಲೆ ಭಗವಂತನು ನೆಲಸಿದ್ದಾನೆ. ಸ್ವಾಮಿಗೆ ಭಕ್ತಕೋಟಿ ಬಹುಮಂದಿ. ಅವರೆಲ್ಲ ಅವನ ದರ್ಶನಾಕಾಂಕ್ಷಿಗಳಾಗಿ ಕಿಕ್ಕಿರಿದು ನಿಂತಿರುತ್ತಾರೆ. ಅವರೊಡನೆ ಸೇರಿಕೊಳ್ಳುವ ಭಾಗ್ಯ ತಮಗೆ\(ಕುಲಶೇಖರರಿಗೆ\) ಸಿಕ್ಕದೆ ಹೋದರೂ ಚಿಂತೆಯಿಲ್ಲ. ಭಗವಂತನ ಸೇವೆಯನ್ನು ತಾವು ಮಾಡಬೇಕು. ಅದನ್ನು ಯಾವರೂಪದಲ್ಲಿದ್ದುಕೊಂಡು ಮಾಡಿದರೂ ಸರಿಯೆ.

೫೯

ಸ್ವಾಮಿಪುಷ್ಕರಿಣಿಯಲ್ಲಿ ಒಂದು ಕೊಕ್ಕರೆಯಾಗಿ ಆ ನೀರನ್ನು ಶುದ್ಧಗೊಳಿಸಿ ಭಗವಂತನ ಸೇವೆಗೆ ಅದನ್ನು ಸಿದ್ಧಪಡಿಸಬಹುದು. ಅಲ್ಲಿಯೇ ಒಂದು ಮೀನಾಗಿದ್ದುಕೊಂಡು ತನ್ನ ಲ್ಪಸೇವೆಯನ್ನು ಮಾಡಬಹುದು. ಬೆಟ್ಟದ ಮೇಲೆ ಒಂದು ಸಂಪಿಗೆಯ ಮರವಾಗಿ ತನ್ನ ಹೂಗಳಿಂದಲೂ, ಅದರ ಪರಿಮಳದಿಂದಲೂ ಭಗವಂತನ ಸೇವೆ ಮಾಡಬಹುದು. ಅದೇ ಬೆಟ್ಟದ ಮೇಲೆ ಒಂದು ಗುಡ್ಡವಾಗಿ, ಒಂದು ಶಿಖರವಾಗಿ, ಒಂದು ಕೋಡುಗಲ್ಲಾಗಿ ಇದ್ದರೂ ಸಾಕು. ಆ ಎತ್ತರದ ಸ್ಥಳದಿಂದ ಭಗವಂತನನ್ನು ಎಡೆಬಿಡದೆ ನೋಡುತ್ತಿರಬಹುದು ಅಥವಾ. ಭಗವಂತನ ಮುಂಭಾಗದಲ್ಲಿ ಒಂದು ಕಲ್ಲಿನ ಕಂಬವಾಗಿ ನಿಂತರೂ ಸಾಕು. ಅಥವಾ ಭಕ್ತರು ಎಲ್ಲ ಕಾಲದಲ್ಲೂ ತುಳಿದಾಡುವಂಥ ದೇವಾಲಯದ ಮೆಟ್ಟಲಿನ ಕಲ್ಲಾಗಿ ಬಿದ್ದಿದ್ದರೂ ಸಾರ್ಥಕವೇ. ತಿರುಮಲೆಯ ಮೇಲೆ ಯಾವುದಾದರೂ ಒಂದು ವಸ್ತುವಾಗಿ ಬಿದ್ದಿದ್ದರೂ ಒಳಿತೇ. ಅದರಿಂದ, ಭಗವಂತನ ನಗುಮುಖವನ್ನು ಸದಾ ನೋಡುತ್ತಿರುವಂತಾದರೂ ಅವರಿಗೆ ಹಿತವೇ\!

“ಕೊಲ್ಲುವ ವಿದ್ಯೆಯಲ್ಲಿ ಪಳಗಿದ, ಹರಿತವಾದ ವೇಲಾಯುಧವನ್ನು ಹಿಡಿದ” ರಾಜನಾದ ಕುಲಶೇಖರರು ಸಂಸ್ಕಾರದ ಪ್ರಭಾವದಿಂದ ಅತ್ಯುತ್ತಮ ಶ್ರೇಣಿಯ ಭಕ್ತರಾಗಿ, ಭಗವಂತನ ತಿರುವಡಿಗಳೀಗಾಗಿಯೇ ಹಂಬಲಿಸಿದರು. ಅವರ ಮನಃಸ್ಥಿತಿಯನ್ನೂ ಭಕ್ತಿಭಾವವನ್ನೂ, ನಮ್ರತೆಯ ರೀತಿಯನ್ನೂ ಈ ತಿರುಮೊೞಿಯ ಪಾಶುರಗಳು ವಿವರಿಸಿ ಹೇಳುತ್ತವೆ. ಭಗವಂತನ ಹೆಗ್ಗಳಿಕೆಯನ್ನು ಎತ್ತಿ ಆಡುವಾಗ, ಅವನ ಸಮರ್ಥವಾದ ಅದ್ಭುತಕಾರ್ಯಗಳನ್ನು ಹೊಗಳುವಾಗ, ಅವರು ತಮ್ಮ ದೀನತೆ ಎಷ್ಟೆಂಬುದನ್ನು ಜೊತೆಜೊತೆಯಾಗಿ ತೋರಿಸಿಕೊಂಡು ಬಂದಿದ್ದಾರೆ. ತಮಿಳಿನಲ್ಲಿ ಬರೆದಿರುವ ಅವರ ಈ ಕವನಗಳನ್ನು ಚೆನ್ನಾಗಿ ಅರ್ಥವತ್ತಾಗಿ ಅರಿತುಕೊಂಡವರೂ ಸಹ ಭಗವಂತನ ಅಡಿದಾವರೆಗಳಿಗಾಗಿ ಕಾತರಪಡುವ ವಿನಮ್ರ ಭಕ್ತರೇ ಆಗುತ್ತಾರೆ. ಇದೇ ಈ ತಿರುಮೊೞಿಯ ಫಲಶ್ರುತಿ.

ಅಡಿಯ ನಡೆ: ಊನ್, ಆನಾದ, ಪಿನ್, ಒಣ್, ಕಮ್ಬಮ್, ಮಿನ್, ಪಿಱೈ, ಶೆಡಿ, ಉಮ್ಬರ್, ಮನ್ನಿಯ, \(ತರು\)

೬೦

ಶ್ರೀಃ

ಶ್ರಿಯೈ ನಮಃ

ಪೆರುಮಾಳ್ ತಿರುಮೊೞಿ ಐದನೆಯ ತಿರುಮೊೞಿ ತರುದುಯರಮ್ ತಡಾಯೇಲ್

೧.ತರುದುಯರಮ್ ತಡಾಯೇಲ್ ಉನ್ ಶರಣಲ್ಲಾಲ್ ಶರಣಿಲ್ಲೈ

ವಿರೈಕುೞುವುಮ್ ಮಲರ್ ಪ್ಪೊೞಿಲ್ ಶೂೞ್ ವಿತ್ತುವಕ್ಕೋಟ್ಟಮ್ಮಾನೇ

ಅರಿಶಿನತ್ತಾಲೀನ್ಱದಾಯ್ ಅಹಟ್ರಿಡಿನುಮ್, ಮಟ್ರವಳ ತನ್

ಅರುಳ್ ನಿನೈನ್ದೇಯೞುಙ್ಗುೞವಿ ಅದುವೇಪೋನ್ಱೊರುನ್ದೇನೇ

ತರು=ಉಂಟುಮಾಡುವ, ತುಯರಮ್=ಕಷ್ಟಸಂಕಟಗಳನ್ನು, ತಡಾಯ್ ಏಲ್=ದಾಟಿಸದೆ\(ನೀಗಿಸದೆ\) ಹೋದರೂ, ಉನ್=ನಿನ್ನ, ಶರಣ್ ಅಲ್ಲಾಲ್=ತಿರುವಡಿಗಳಲ್ಲದೆ, ಶರಣ್ ಇಲ್ಲೈ=ರಕ್ಷಣೆಯಿಲ್ಲ, ವಿರೈ=ಪರಿಮಳವನ್ನು, ಕುೞುವುಮ್=ತುಂಬಿ ಹರಡುವ, ಮಲರ್=ಹೂಗಳ, ಪೊೞಿಲ್=ತೋಪುಗಳಿಂದ, ಶೂೞ್=ಸುತ್ತುವರಿದಿರುವ,\(ಮತ್ತು ಆ ಪರಿಮಳವನ್ನು\), ವಿತ್ತು=ಹರಡುವ, ಅ-ಕೋಟ್ಟು=ಆ ಪರ್ವತದ, ಅಮ್ಮಾನೇ=ಸ್ವಾಮಿಯೇ, ಅರಿ=ಹೆಚ್ಚಾದ, ಶಿನತ್ತಾಲ್=ಕೋಪದಿಂದ, ಈನ್ಱ=ಹಡೆದ, ತಾಯ್=ತಾಯಿಯು, ಅಹಟ್ರಿ=ತಳ್ಳಿ, ಇಡಿನುಮ್=ಹೊಡೆದು ಹಿಂಸಿಸಿದರೂ, ಮಟ್ರು=ಬಳಿಕವೂ\(ಆಮೇಲೂ\) ಅವಳ್ ತನ್=ಅವಳ, ಅರುಳ್=ಕರುಣೆಯನ್ನು, ನಿನೈನ್ದೇ=ನೆನೆದೇ, ಅೞುಮ್=ಅಳುವುದು, ಕುೞವಿ=ಮಗು, ಅದುವೇ=ಅದೇ, ಪೋನ್ಱು=ರೀತಿಯಲ್ಲಿ, ಇರುನ್ದೇನ್=ಇದ್ದೇನೆ.

ಉಂಟುಮಾಡುವ ಕಷ್ಟಸಂಕಟಗಳನ್ನು\(ನೀನು\)ನೀಗಿಸದೆ ಹೋದರೂ ಸಹ, ನಿನ್ನ ತಿರುವಡಿಗಳಲ್ಲದೆ ನನಗೆ ರಕ್ಷಣೆಯಿಲ್ಲ. ಪರಿಮಳವನ್ನು ತುಂಬಿಹರಡುವ ಹೂಗಳ ತೋಪುಗಳಿಂದ ಸುತ್ತುವರಿದು ಅದನ್ನು ಹರಡುವ ಆ ಪರ್ವತದ ಸ್ವಾಮಿಯೇ, ಹಡೆದ ತಾಯಿ ತನ್ನ ಮಗುವನ್ನು ಕಡುಕೋಪದಿಂದ ತಳ್ಳಿಹೊಡೆದು, ಹಿಂಸಿಸಿದರೂ ಆ ಬಳಿಕವೂ ಅವಳ ಕರುಣೆಯನ್ನು ನೆನೆದೇ ಮಗು ಅಳುವುದು. ಅದೇ ರೀತಿಯಲ್ಲಿ ನಾನು ಇದ್ದೇನೆ.\(೧\)

ಹಡೆದ ತಾಯಿಗೆ ಅವಳ ಮಗುವಿನ ಮೇಲೆ ಕೋಪಬಂದಾಗ, ಅವಳೂ ಅದನ್ನು ಹೊಡೆದು, ತಳ್ಳಿ ಹಿಂಸಿಸಲು ಸಾಧ್ಯ. ತಾಯಿ ಏನು ಮಾಡಿದರೂ ಅವಳ ಮಗುವಿಗೆ ತಾಯಿಯ ಹೊರತು ಇನ್ನಾರು ಗತಿ? ಅವಳಲ್ಲದೆ, ಅದನ್ನು ಸಮಾಧಾನಗೊಳಿಸುವವರು ಬೇರೆ ಯಾರೂ ಇಲ್ಲ. ಅವಳೀಗಲ್ಲದೆ ಅದನ್ನು ಸಮಾಧಾನ ಪಡಿಸುವ ರೀತಿ ಬೇರೆ ಯಾರಿಗೂ ತಿಳಿಯದು. ಆದ್ದರಿಂದ, ತನಗೆ ಶಿಕ್ಷೆಕೊಟ್ಟ ತಾಯಿಯೇ ಎತ್ತಿಕೊಳ್ಳುವವರೆಗೆ ಅದು ಶಾಂತವಾಗುವುದಿಲ್ಲ.

ಕುಲಶೇಖರರು ಹೇಳುತ್ತಾರೆ:”ಸ್ವಾಮೀ, ಅದೇ ರೀತಿಯಲ್ಲಿ ನಾನು ಇದ್ದೇನೆ”. ಅವರ ಸ್ಥಿತಿ ಆ ಮಗುವಿನ ಸ್ಥಿತಿಯೇ. ಅವರು ಈ ಸಂಸಾರದ ದುಃಖಸಂಕಟಗಳಲ್ಲಿ

೬೧

ಸಿಕ್ಕಿಕೊಂಡು ತೊಳಲುತ್ತಿದ್ದಾರೆ. ಆ ದುಃಖ್ಹ ಸಂಕಟಗಳಿಂದ ಅವರನ್ನು ಉದ್ಧರಿಸುವರು, ಅವುಗಳನ್ನು ನಿವಾರಿಸುವವರು ಭಗವಂತನೊಬ್ಬನೇ. ಇದು ಅವರಿಗೆ ಗೊತ್ತು. ಈ ಬಗೆಗೆ ಅವರಿಗೆ ಪೂರ್ಣ ನಂಬಿಕೆ. ಕುಲಶೇಖರರು ಹೇಳುತ್ತಾರೆ:”ಸ್ವಾಮೀ, ನೀನು ನನಗೆ ಹಡೆದ ತಾಯಿಯಂತೆ. ನನಗೆ ಒದಗಿಬಂದಿರುವ ಕಷ್ಟದುಃಖಗಳನ್ನು ನಿವಾರಿಸಬೇಕಾದವನು ನೀನೇ. ನೀನು ಹಾಗೆ ಮಾಡದೆ, ನನ್ನ ತೊಳಲಿಕೆಯಲ್ಲಿ ನನ್ನನ್ನು ಬಿಟ್ಟೀದ್ದರೂ ಸಹ, ನೀನೇ ನನಗೆ ದಿಕ್ಕು. ನಿನ್ನ ಪಾದಗಳೇ ನನಗೆ ಗತಿ. ಅವೇ ನನಗೆ ಆಶ್ರಯ. ನನ್ನ ಅಭ್ಯುದಯವನ್ನು ಅವುಗಳನ್ನು ಪಟ್ಟಾಗಿಹಿಡಿದೇ, ಕಂಡುಕೊಳ್ಳಬೇಕು. ಪ್ರಶಾಂತವಾದ ಆನಂದಮಯವಾದ ಸನ್ನಿವೇಶದಲ್ಲಿ, ವೆಂಕಟಾಚಲದ ಮೇಲೆ ನೆಲಸಿರುವ ಸ್ವಾಮಿಯೇ ನಿನ್ನ ಕರುಣಾಕಟಾಕ್ಷಕ್ಕಾಗಿಯೇ ಎದುರುನೋಡುತ್ತಿದ್ದೇನೆ. ಅದನ್ನು ನನ್ನ ಮೇಲೆ ಬೀರಿ ನನ್ನನ್ನು ಸಾಂಸಾರಿಕ ಕ್ಲೇಶಗಳಿಂದ ಬಿಡಿಸು. ನಿನ್ನ ಹೊರತು ನನಗೆ ರಕ್ಷಕರೇ ಇಲ್ಲ. ನೀನೇ ಗತಿ.

ಮಗುವಿಗೆ ತಾತ್ಕಾಲಿಕವಾಗಿ ಸಂಕಟವನ್ನು ಹಡೆದ ತಾಯಿಯೇ ಉಂಟುಮಾಡಲು ಸಾಧ್ಯ. ಆದರೆ, ಮನುಷ್ಯನಿಗೆ ಜೊತೆಗೂಡಿಸುವ ಮನಸ್ಸು, ಇಂದ್ರಿಯಗಳಲ್ಲಿ ಅಹಂಕಾರ-ಇವುಗಳು ಅವನನ್ನು ಸಾಂಸಾರಿಕ ಕ್ಲೇಶದಲ್ಲಿ ತಳ್ಳಿ ಹಿಂಸಿಸುತ್ತದೆ. ಭಗವಂತನಿಂದ ಅವು ಬಂದವಲ್ಲ. ಭಗವಂತನು ಕರುಣಾಮೂರ್ತಿ, ದಯಾಸಾಗರ. ಅವನಿಗೆ ಕೋಪವೆಂಬುದುಂಟೇ? ಅದೂ ತನ್ನ ಮಗುವಿನ ಮೇಲೆಯೇ ಇದ್ದೀತೇ? ಭಗವಂತನನ್ನು ಮನುಷ್ಯನು ಅನನ್ಯವಾಗಿ ಶರಣುಹೊಂದಿ, ಅವನ ಕೃಪೆಗಾಗಿ ಅಂಗಲಾಚಿ, ಅದನ್ನು ಪಡೆದುಕೊಂಡನೆಂದರೆ, ಆ ಬಳಿಕ ಅವನಿಗೆ ಕ್ಲೇಶವೂ ಇಲ್ಲ. ಸಂಸಾರವೂ ಇಲ್ಲ. ಅವನು ಮುಕ್ತನೇ\!

೨.ಕಣ್ಡಾರಿಹೞ್ ವನವೇ ಕಾದಲನ್ಱಾನ್ ಶೆಯ್ದಿಡಿನುಮ್

ಕೊಣ್ಡಾನೈಯಲ್ಲಾಲ್ ಅಱಿಯಾಕ್ಕೂಲಮಹಳ್ ಪೋಲ್

ವಿಣ್ಡೋಯ್ ಮದಿಳ್ ಪುಡೈಶೂೞ್ ವಿತ್ತುವಕ್ಕೋಟ್ಟಮ್ಮಾನೇ\!

ನೀ ಕೊಣ್ಡಾಳಾಯಾಹಲುಮ್ ಉನ್ ಕುರೈಕೞಲೇ ಕೂಱುವನೇ

ಕಣ್ಡಾರ್=ನೋಡುವವರೆಲ್ಲರೂ, ಇಹೞ್ ವನವೇ=ಅವಮಾನಪಡಿಸುವಂತೆ\(ತಿರಸ್ಕರಿಸುವಂತೆ\), ಕಾದಲನ್ ತಾನ್=ಪತಿಯು, ಶೆಯ್ದು ಇಡಿನುಮ್=ಮಾಡುತ್ತಿದ್ದರೂ, ಕೊಣ್ಡಾನೈ=ತನ್ನನ್ನು ಸ್ವೀಕರಿಸಿದವನನ್ನು\(ಮದುವೆಯಾದವನನ್ನು\)ಅಲ್ಲಾಲ್=ಅಲ್ಲದೆ, ಅಱಿಯಾ=ಬೇರೊಬ್ಬರನ್ನೂ ಅರಿಯದ, ಕುಲಮಹಳ್ ಪೋಲ್=ಕುಲಸ್ತ್ರೀಯ ಹಾಗೆ, ವಿಣ್=ಗಗನವನ್ನೆಲ್ಲಾ, ತೋಯ್=ಆವರಿಸಿರುವ, ಮದಿಳ್=ಕೋಟೆಯು, ಪುಡೈ=ಎಲ್ಲ ಕಡೆಯೂ, ಶೂೞ್=ಸುತ್ತುವರಿದು, ವಿತ್ತು=-ಹರಡಿರುವ, ಅಕ್ಕೊಟ್ಟು=ಆ ಪರ್ವತದ, ಅಮ್ಮಾನೇ=ಸ್ವಾಮಿಯೇ, ನೀ=ನೀನು, ಕೊಣ್ಡು=ಕೊಂಡುಕೊಂಡಿರುವ, ಆಳಾಯ್=ಆಳಾಗಿ, ಆಹಿಲುಮ್=ಆದರೂ, ಉನ್=ನಿನ್ನ, ಕುರೈಕೞಲೇ=ಗದ್ದಲ ಮಾಡುವ ಪಾದಗಳನ್ನೇ

೬೨

ಕೂಱುವನ್=ಹೇಳುತ್ತಿರುತ್ತೇನೆ.

ಕಂಡವರೆಲ್ಲರೂ ಅವಮಾನ ಪಡಿಸಿ ತಿರಸ್ಕರಿಸುವಂತೆ ಪತಿಯು ಮಾಡುತ್ತಿದ್ದರೂ ತನ್ನ ಕೈಹಿಡಿದ ಅವನನ್ನಲ್ಲದೆ ಬೇರೊಬ್ಬರನ್ನೂ ಅರಿಯದಕುಲಸ್ತ್ರೀಯ ಹಾಗೆ ಗಗನವನ್ನೆಲ್ಲಾ ಆವರಿಸಿರುವ ಕೋಟೆಯಿಂದ ಎಲ್ಲ ಕಡೆಯೂ ಸುತ್ತುವರಿದು ಹರಡಿರುವ ಆ ಪರ್ವತದ ಸ್ವಾಮಿಯೇ, ನಿನ್ನ ಜೀತದ ಆಳಾಗಿ ಆದರೂ ನಿನ್ನ ಗದ್ದಲ ಮಾಡುವ ಪಾದಗಳನ್ನೇ ನಾನು ಹೇಳುತ್ತಿರುತ್ತೇನೆ.\(೨\)

ಕುಲಸತಿಗೆ ತನ್ನ ಕೈಹಿಡಿದ ಪತಿಯೇ ಅವಳ ಸರ್ವಸ್ವ. ಅವನ ಸೇವೆಯ ಹೊರತು ಅವಳಿಗೆ ಬೇರೆ ಯೋಚನೆಯೇ ಇಲ್ಲ. ಅವನು ಎಷ್ಟೇ ಕೆಟ್ಟವನಾಗಲಿ, ಅವನೇ ಅವಳಿಗೆ ಗತಿ. ಕಂಡಕಂಡವರೆಲ್ಲ ಅವನನ್ನು ಅಪಮಾನಗೊಳಿಸಿದರೂ, ಅಸಹ್ಯಪಟ್ಟುಕೊಂಡರೂ ಅಲಕ್ಷಿಸಿದರೂ, ತೆಗಳಿ ತಳ್ಳಿಹಾಕಿದರೂ ಅವಳಿಗೆ ಮಾತ್ರ ಅವನನ್ನು ನಿಷ್ಕಲ್ಮಷವಾಗಿ ಪ್ರೀತಿಸುವುದು, ಅವನ ಸೇವೆ ಮಾಡುವುದೂ ಪರಮ ಶ್ರೇಯಸ್ಸು. ಪರಪುರುಷರು ಎಂಥವರೇ ಆದರೂ, ಎಷ್ಟೇ ಧನಿಕರೂ ಘನವಂತರೂ ಆದರೂ ಅವರಾರೂ ಅವಳ ಮನಸ್ಸನ್ನು ಕೆಡಿಸಲಾರರು. ಅಂಥ ಪವಿತ್ರಪ್ರೇಮ ಆ ಕುಲಸತಿಯದು. ಅದೇ ಅವಳ ಧರ್ಮ.

ಕುಲಶೇಖರರು ಹೇಳುತ್ತಾರೆ:”ಸ್ವಾಮೀ, ನಾನೂ ಹಾಗೆಯೇ ಇದ್ದೇನೆ.ನಿನ್ನನ್ನು ಮನಸಾರ ವರಿಸಿದ್ದೇನೆ. ನೀನು ನನ್ನ ಕೈಹಿಡಿದು ನನ್ನನ್ನು ಉದ್ಧರಿಸು. ನೀನೇ ನನಗೆ ಪತಿ, ನೀನೇ ಗತಿ. ನೀನೇ ನನ್ನ ಸರ್ವಸ್ವ. ನಿನ್ನ ಸೇವೆಯೇ ನನ್ನ ಜೀವನ. ನಿನ್ನನ್ನು ಕುರಿತು ಯಾರು ಏನೇ ಹೇಳಿದರೂ ಎಷ್ಟೇ ದೂರಿದರೂ, ಎಂಥ ಅವಹೇಳನೆ ಮಾಡಿದರೂ ನಾನು ಅವುಗಳನ್ನು ಲೆಕ್ಕಿಸೆನು. ಮೂರು ಲೋಕಗಳನ್ನೂ ನಡುಗಿಸಿದ ನಿನ್ನ ಪಾದಗಳನ್ನು ದಿಟ್ಟವಾಗಿ ಹಿಡಿದಿದ್ದೇನೆ. ನನ್ನನ್ನು ಕೊಂಡ ಆಳಾಗಿ ಆದರೂ ಸ್ವೀಕರಿಸು. ನೀನು ಎಷ್ಟು ಕೀಳಾಗಿ ನನ್ನನ್ನು ನೋಡಿದರೂ ಸಹ ನಿನ್ನ ಪಾದಗಳೇ ಗತಿ ಎಂದು ಹೇಳುತ್ತಲೇ ಇರುತ್ತೇನೆ.

ಹಿಂದಿನ ಪಾಶುರದಲ್ಲಿ “ತಾಯಿ-ಮಗು”ವಿನ ನಿದರ್ಶನಬಂತು. ಅದು ಭಕ್ತಿಯ ಒಂದು ಮಾರ್ಗ-ವಾತ್ಸಲ್ಯ ಮಾರ್ಗ. ಈ ಪಾಶುರದಲ್ಲಿ “ಸತಿ-ಪತಿ” ಯ ನಿದರ್ಶನಚಿದೆ. ಭಗವಂತನೇ ಪತಿ. ಅವನು ಪುರುಷ. ಚೇತನರೆಲ್ಲರೂ ಅವನನ್ನು ಪ್ರೇಮಿಸುವ ಸ್ತ್ರೀಯರು-ಸತಿಗಳು. ದಿಉ ಭಕ್ತಿಯ ಇನ್ನೊಂದು ಮಾರ್ಗ- ಪ್ರೇಮಮಾರ್ಗ. “ಕೊಂಡ ಆಳಾಗಿ- ಎನ್ನುವ ನಿದರ್ಶನ “ಸ್ವಾಮಿ-ಭೃತ್ಯ”ನಿದರ್ಶನ. ಅದು ಭಕ್ತಿಯ ಸೇವ್ಯ-ಸೇವಕ”ಮಾರ್ಗ.

೩.ಮೀನ್ ನೋಕ್ಕೂಮ್ ನೀಳ್ ವಯಲ್ ಶೂೞ್ ವಿತ್ತುವಕ್ಕೋಟ್ಟಮ್ಮಾ, ಎನ್

ಪಾಲ್ ನೋಕ್ಕಾಯಾಹಿಲುಮ್ ಉನ್ ಪಟ್ರಲ್ಲಾಲ್ ಪಟ್ರಿಲೇನ್

ತಾನ್ ನೋಕ್ಕಾದೆತ್ತುಯಂಜೆಯ್ದಿಡಿನುಮ್, ತಾರ್ ವೇನ್ದನ್

ಕೋಲ್ ನೋಕ್ಕಿವಾೞುಮ್ ಕುಡಿಪೋನ್ಱಿರುನ್ದೇನ್

ಮೀನ್=ಮೀನುಗಳು, ನೋಕ್ಕೂಮ್=ಆಶೆಯಿಂದ ನೋಡುವ, ನೀಳ್=ವಿಶಾಲವಾದ, ವಯಲ್=ಗದ್ದೆಗಳಿಂದ \(ಬಯಲಿನಿಂದ\), ಶೂೞ್=ಸುತ್ತುವರಿದಿರುವ, ವಿತ್ತು=ಹರಡಿದ, ಅಕ್ಕೋಟ್ಟು=ಆ ಪರ್ವತದ, ಅಮ್ಮಾ=-ಸ್ವಾಮಿಯೇ, ಎನ್ ಪಾಲ್=ನನ್ನ ಕಡೆ, ನೋಕ್ಕಾಯ್=\(ನೀನು\) ನೋಡುವುದಿಲ್ಲ. ಆಹಿಲುಮ್=ಆದರೂ, ಉನ್-ನಿನ್ನ, ಪಟ್ರು=ರಕ್ಷಣೆ, ಅಲ್ಲಾಲ್=ಅಲ್ಲದೆ, ಪಟ್ರು=ಆಧಾರ ಇಲೇನ್=ಇಲ್ಲದವನಾಗಿದ್ದೇನೆ, ತಾನ್=ತಾನು, ನೋಕ್ಕಾದು=ನೋಡದೆಯೇ

೬೩

ಎತ್ತುಯರಮ್=ಯಾವ ಆಪತ್ತು, ಶೆಯ್ದಿಡಿನುಮ್=ಒದಗಿದರೂ ಸಹ, ತಾರ್ ವೇನ್ದನ್=ಮಾಲೆಯನ್ನು ಧರಿಸಿದ ಅರಸನ, ಕೋಲ್=ರಾಜದಂಡವನ್ನು, ನೋಕ್ಕಿ=ನೋಡಿಯೇ, ವಾೞುಮ್=ಶಿಸ್ತಿನಿಂದ ಬಾಳುವ, ಕುಡಿ ಪೋನ್ಱು=ಪ್ರಜೆಯ ಹಾಗೆ, ಇರುನ್ದೇನ್=ಇದ್ದೇನೆ.

ಮೀನುಗಳು ಆಶೆಯಿಂದ ನಿರೀಕ್ಷಿಸುವ ವಿಶಾಲವಾದ ಗದ್ದೆಗಳಿಂದ ಸುತ್ತುವರಿದಿರುವ ಹರಡಿದ ಆ ಪರ್ವತದ ಸ್ವಾಮಿಯೇ, ನನ್ನ ಕಡೆ ನೀನು ನೋಡದೆ ಹೋದರೂ ನಿನ್ನ ರಕ್ಷಣೆಯಲ್ಲದೆ ನನಗೆ ಬೇರೆ ಆಧಾರವೇ ಇಲ್ಲ. ಹಾರವನ್ನು ಧರಿಸಿದ ಅರಸನು ತಾನು ಗಮನಿಸದೆ ಇದ್ದರೂ ಸಹ ಯಾವ ಬಗೆಯ ಆಪತ್ತು\(ದುಃಖ\) ವೊದಗಿದರೂ , ಅವನ ರಾಜದಂಡವನ್ನು ಗಮನಿಸುತ್ತಲೇ ಶಿಸ್ತಿನಿಂದ ಬಾಳುವ ಪ್ರಜೆಯ ಹಾಗೆ ನಾನು ಇದ್ದೇನೆ.\(೩\)

ರಾಜ್ಯದಲ್ಲಿ ಪ್ರಜೆಯು ಸುಖವಾಗಿ ಬಾಳಲು ರಾಜನ ಆಶ್ರಯವಿದ್ದೇ ಇರಬೇಕು. ರಾಜನ ರಕ್ಷಣೆಯ ಹೊರತು ಪ್ರಜೆಗೆ ಒದಗುವ ಕಷ್ಟ ದುಃಖಗಳು ನೀಗುವುದಿಲ್ಲ.ಆಪತ್ತಿಗೆ ಅಡ್ಡಿಯಾಗಲಿ, ನಿವಾರಣೆಯಾಗಲಿ ಒದಗುವುದಿಲ್ಲ. ಅದಕ್ಕೆಲ್ಲ ರಾಜನ ಅಧಿಕಾರಶಕ್ತಿಯೇ ಆಧಾರ. ರಾಜನು ಎಲ್ಲಿಯೋ ಅರಮನೆಯಲ್ಲಿ, ಅಂತಃಪುರದಲ್ಲಿ ಸೇರಿರಲಿ. ಯಾರ ಕಣ್ಣಿಗೂ ಬೀಳದೆ ಇರಲಿ. ಯಾರನ್ನೂ ನೋಡದೆ, ತನಲ್ಲಿಗೆ ಬರಮಾಡಿಕೊಳ್ಳದೆ ಇರಲಿ. ಅವನ ಅಧಿಕಾರವನ್ನು ಸೂಚಿಸುವ ರಾಜದಂಡವಿದ್ದರೆ ಸಾಕು. ಅದು, ರಾಜ್ಯದಲ್ಲಿ ಸುಖವನ್ನೂ ಶಿಸ್ತನ್ನೂ ಉಂಟುಮಾಡುತ್ತದೆ. ರಾಜನ ಆಡಳಿತ ಸುಗಮವಾಗಿ ನಡೆಯುವಂತೆ ಮಾಡುತ್ತದೆ. ಆ ರಾಜದಂಡದ ಅಡಿಯಲ್ಲಿ ಪ್ರಜೆಯು ಯಾವ ಅಡ್ಡಿ ಆತಂಕಗಳಿಲ್ಲದೆಯೇ ಬಾಳುವಂತೆ ಆಗುತ್ತದೆ.

ಕುಲಶೇಖರರು ಹೇಳುತ್ತಾರೆ:”ಸ್ವಾಮೀ, ಬೆಟ್ಟದೊಡೆಯನೇ, “ರಾಜ-ಪ್ರಜೆ”ಗಿರುವ ಸಂಬಂಧವೇ ನಿನ್ನ ಮತ್ತು ನನ್ನ ನಡುವೆ ಇರುವುದು. ನೀನು ನಿನ್ನ ಕಟಾಕ್ಷವನ್ನು ನನ್ನ ಕಡೆಗೆ ಬೀರದಿದ್ದರೂ ಸಹ, ನಿನ್ನ ರಕ್ಷಣೆಯೇ ನನಗೆ ಆಧಾರ. ನನ್ನ ಮೇಲಿರುವ ನಿನ್ನ ಅಧಿಕಾರಬಲದಿಂದಲೇ ನಾನು ಇಷ್ಟುಮಟ್ಟಿಗೆ ಜೀವಿಸುವಂತಾಗಿದೆ. ನೀನು ನನ್ನನ್ನು ಎಲ್ಲ ಎಡರುಗಳಿಂದಲೂ ಕಾಪಾಡುತ್ತೀ ಎಂಬ ಸಂಪೂರ್ಣಭರವಸೆ ನನಗಿದೆ.”

೪.ವಾಳಾಲಱುತ್ತುಚ್ಚುಡಿನುಮ್ ಮರುತ್ತುವನ್ ಪಾಲ್

ಮಾಳಾದ ಕಾದಲ್ ನೋಯಾಳನ್ ಪೋಲ್ ಮಾಯತ್ತಾಲ್

ಮೀಳಾತ್ತುಯರ್ ತರಿನುಮ್ ವಿತ್ತುವಕ್ಕೋಟ್ಟಮ್ಮಾ\!

ನೀ ಆಳಾವುನದರುಳೇ ಪಾರ್ ಪ್ಪನಡಿಯೇನೇ

ವಾಳಾಲ್=ಕತ್ತಿಯಿಂದ, ಅಱುತ್ತು=ಕತ್ತರಿಸಿ, ಶುಡಿನುಮ್=ಸುಟ್ಟರೂ ಸಹ, ಮರುತ್ತುವನ್ ಪಾಲ್=ವೈದ್ಯನ ವಿಷಯದಲ್ಲಿ, ಮಾಳಾದ=ನಾಶವಾಗದ, ಕಾದಲ್=ವಿಶ್ವಾಸವನ್ನುಳ್ಳ, ನೋಯಾಳನ್ ಪೋಲ್=ರೋಗಿಯ ಹಾಗೆ, ಮಾಯತ್ತಾಲ್=\(ನಿನ್ನ\)ಮಾಯೆಯಿಂದ, ನೀ=ನೀನು, ಮೀಳಾ=ಕೊನೆಯಿಲ್ಲದ\(ಮುಗಿಯದ\), ತುಯರ್=ದುಃಖ ಕಷ್ಟವನ್ನು, ತರಿನುಮ್=ಉಂಟುಮಾಡಿದರೂ \(ತಂದೊಡ್ಡಿದರೂ\), ವಿತ್ತು=ಹರಡಿರುವ, ಅಕ್ಕೋಟ್ಟು=ಆ ಪರ್ವತದ, ಅಮ್ಮಾ=ಸ್ವಾಮಿಯೇ,

೬೪

ಅಡಿಯೇನೇ=ನಿನ್ನ ದಾಸನೇ \(ನಾನು\) ಆಳ್ ಆ\(ಹ\)=ನಿನ್ನ ಸೇವಕನಾಗಿ, ಉನದು=ನಿನ್ನ,\(ಕೃಪೆಯನ್ನು\)ಪಾರ್ ಪ್ಪನ್=ಎದುರು ನೋಡುತ್ತಿರುವೆನು.

ಕತ್ತಿಯಿಂದ ಕತ್ತರಿಸಿದರೂ ಸುಟ್ಟರೂ ಆ ವೈದ್ಯನ ವಿಷಯದಲ್ಲಿ ಅಳಿಯದ ವಿಶ್ವಾಸವನ್ನುಳ್ಳ ರೋಗಿಯ ಹಾಗೆ, ನಿನ್ನ ಮಾಯೆಯಿಂದ ನೀನು ಕೊನೆಮೊದಲಿಲ್ಲದ ಕಷ್ಟದುಃಖಗಳನ್ನು ತಂದೊಡ್ಡಿದರೂ, ಹರಡಿರುವ ಪರ್ವತದ ಸ್ವಾಮಿಯೇ, ಈ ದಾಸನು ನಿನ್ನ ಸೇವಕನಾಗಿ ನಿನ್ನ ಕೃಪೆಯನ್ನು ಎದುರು ನೋಡುತ್ತಿರುವೆನು.\(೪\)

ರೋಗಿಯು ವೈದ್ಯನ ಬಳಿಗೆ ಹೋಗುತ್ತಾನೆ. ವೈದ್ಯನು ರೋಗದಿಂದ ನರಳುವ ಅವನ ಅಂಗಾಂಗಗಳನ್ನು ಕತ್ತಿಯಿಂದ ಕ್ಯ್ದು, ಕತ್ತರಿಸಿ, ಸುಟ್ಟು,ಚುಚ್ಚಿ, ಎಳೆದು, ಕಟ್ಟಿ ನಾನಾರೀತಿಯಲ್ಲಿ ಯಾತನೆಗೊಳೀಸುತ್ತಾನೆ. ರೋಗಿ ವೈದ್ಯನು ಕೊಡುವ ತೊಂದರೆಯನ್ನೆಲ್ಲಾ ಮರುಮಾತಿಲ್ಲದೆ ಅನುಭವಿಸುತ್ತಾನೆ. ಸೈರಣೆವಹಿಸುತ್ತಾನೆ. ಅವುಗಳೆಲ್ಲವೂ ತಾತ್ಕಾಲಿಕವೆಂದೂ, ಕಡೆಯಲ್ಲಿ ತನಗೆ ಒಳ್ಳೆಯದಾಗುವುದೆಂದೂ, ತನ್ನ ರೋಗ ನಿವಾರಣೆಯಾಗುವುದೆಂದೂ ರೋಗಿಗೆ ಪೂರ್ಣವಿಶ್ವಾಸವಿರುತ್ತದೆ. ವೈದ್ಯನಲ್ಲಿಟ್ಟಿರುವ ಅವನ ನಂಬಿಕೆಗೆ ಯಾವ ಭಂಗವೂ ಬರುವುದಿಲ್ಲ.

ಕುಲಶೇಖರರು ಹೇಳುತ್ತಾರೆ:”ಸ್ವಾಮೀ, ಬೆಟ್ಟದೊಡೆಯಾ, ನೀನು ಗಾರುಡಿಗ ನಿನ್ನ ಮಾಯೆ ನನಗೆ ಕೊನೆ ಮೊದಲಿಲ್ಲದ ಕಷ್ಟವನ್ನೂ, ದುಃಖವನ್ನೂ ಸಂಕಟವನ್ನೂ ತಂದೊಡ್ಡಲಿ. ನಿನ್ನ ದಾಸನಾಗಿ ಅವುಗಳನ್ನೆಲ್ಲಾ ಮರುಮಾತಿಲ್ಲದೆ ಅನುಭವಿಸುತ್ತೇನೆ. ನಿನ್ನ ಆಳಾಗಿ ದುಡಿಯುತ್ತೇನೆ. ನಿನ್ನ ಕೃಪೆಗಾಗಿ ಎದುರುನೋಡುತ್ತೇನೆ. ನಿನ್ನ ಕರುಣೆಯಲ್ಲಿ ನನಗೆ ಪೂರ್ಣವಿಶ್ವಾಸವಿದೆ. ಬಂದೊದಗುವ ತಾತ್ಕಾಲಿಕ ದುಃಖಸಂಕಟಗಳು ಆ ನನ್ನ ದೃಢನಂಬಿಕೆಗೆ ಯಾವ ರೀತಿಯಲ್ಲೂ ಭಂಗ ತರಲಾರವು. ನನ್ನನ್ನು ಕೈಹಿಡಿದು ಸಲಹು.”

೫.ವೆಙ್ಗಟ್ಟಿಣ್ ಹಳಿಱಡರ್ ತ್ತಾಯ್ ವಿತ್ತುವಕ್ಕೋಟ್ಟಮ್ಮಾನೇ

ಎಙ್ಗುಪ್ಪೋಯುಯ್ ಹೇನ್ ಉನ್ನಿಣೈಯಡಿಯೇ ಅಡೈಯಲ್ಲಾಲ್

ಎಙ್ಗುಮ್ ಪೋಯ್ ಕ್ಕರೈಕ್ಕಾಣಾದು ಎಱಿಕಡಲ್ ವಾಯ್ ಮೀಣ್ಡೇಯುಮ್

ವಙ್ಗತ್ತಿನ್ ಕೂಮ್ ಪೇಱುಮ್ ಮಾಪ್ಪಱವೈಪೋನ್ಱೇನೇ

ವೆಮ್=ಭಯಂಕರವಾದ, ಕಣ್=ಕಣ್ಣುಗಳುಳ್ಳ, ತಿಣ್=ಬಲಿಷ್ಠವಾದ, ಕಳಿಱು=ಆನೆಯನ್ನು, ಅಡೈತ್ತಾಯ್=ಅಡಗಿಸಿದವನೇ, ವಿತ್ತು=ಹರಡಿರುವ, ಅಕ್ಕೋಟ್ಟು=ಆ ಬೆಟ್ಟದ, ಅಮ್ಮಾನೇ=ಸ್ವಾಮಿಯೇ, ಎಙ್ಗು=ಎಲ್ಲಿಗೆ, ಪೋಯ್=ಹೋಗಿ, ಉಯ್ ಹೇನ್=ಜೀಇಸಲಿ, ಉನ್=ನಿನ್ನ, ಇಣೈಅಡಿಯೇ=ಜೋಡಿಪಾದಗಳು, ಅಲ್ಲಾಲ್=ಅಲ್ಲದೆ? ಎಙ್ಗುಮ್=ಎತ್ತಕಡೆ, ಪೋಯ್=ಹೋದರೂ, ಕರೈ=ದಡವು, ಕಾಣಾದು=ಕಂಡುಬರುವುದಿಲ್ಲ, ಎಱಿ=ಬಲವಾದ ಅಲೆಗಳಿಂದ ಕೂಡಿದ, ಕಡಲ್ ವಾಯ್=ಕಡಲಲ್ಲಿದ್ದೇನೆ, ಮೀಣ್ಡು=ಮತ್ತೆ, ಏಯುಮ್=ದಾಟಿಸುವ \(ರಕ್ಷಿಸುವ\), ವಙ್ಗತ್ತಿನ್=ಹಡಗಿನ, ಕೂಮ್ಬು=ಧ್ವಜಸ್ತಂಬವನ್ನು, ಏಱುಮ್=ಹತ್ತುವ, ಮಾ=ದೊಡ್ಡದಾದ, ಪಱವೈ=ಪಕ್ಷಿಯ, ಪೋನ್ಱೇನೇ=ಹಾಗೆಯೇ ನಿಂತಿರುತ್ತೇನೆ.

೬೫

ಕ್ರೂರವಾದ ಕಣ್ಣುಗಳುಳ್ಳ ಬಲಿಷ್ಠವಾದ ಆನೆಯನ್ನು ಅಡಗಿಸಿದವನೇ, ಹರಡಿದ ಬೆಟ್ಟದೊಡೆಯಾ, ಎಲ್ಲಿಗೆ ಹೋಗಿ ನಾನು ಉಜ್ಜೀವಿಸಲಿ? ನಿನ್ನ ಜೋಡಿಪಾದಗಳಲ್ಲದೆ ನನಗೆ ಬೇರೆ ಯಾವುದಿದೆ? ಎತ್ತಕಡೆ ಹೋದರೂ ದಡವೇ ಕಂಡುಬರುವುದಿಲ್ಲ. ದೊಡ್ಡದೊಡ್ಡ ಅಲೆಗಳಿಂದ ಕೂಡಿದ ಕಡಲಲ್ಲಿದ್ದೇನೆ. ಮತ್ತೆ ನನ್ನನ್ನು ದಾಟಿಸುವ\(ದಡ ಮುಟ್ಟಿಸುವ\) ಹಡಗಿನ ಧ್ವಜಸ್ತಂಬವನ್ನು ಏರುವ ದೊಡ್ಡಪಕ್ಷಿಯ ಹಾಗೆ ನಿಂತಿದ್ದೇನೆ.\(೫\)

ಕುಲಶೇಖರರು ಭಗವಂತನಲ್ಲಿ ಅತಿದೈನ್ಯದಿಂದ ಬೇಡುತ್ತಿದ್ದಾರೆ:”ಸ್ವಾಮೀ, ಬೆಟ್ಟದೊಡೆಯಾ, ನಿನ್ನ ಜೋಡಿ ಪಾದಗಳ ಹೊರತು ನನಗೆ ಬೇರೆ ಗತಿಯೇ ಇಲ್ಲ. ಅವುಗಳನ್ನು ಬಿಟ್ಟು ನಾನು ಬೇರೆ ಎಲ್ಲಿಗೆ ಹೋಗಲಿ? ಎಲ್ಲಿ ಉಜ್ಜೀವನ ಪಡೆಯಲಿ? ಭಯಂಕರವಾದ ಅಲೆಗಳಿಂದ ಕೂಡಿದ ಕಡಲಲ್ಲಿ ನಾನು ತೊಳಲುತ್ತಿದ್ದೇನೆ. ಎತ್ತಕಡೆ ಹೋದರೂ ನನಗೆ ದಡವೇ ಕಾಣಿಸುವುದಿಲ್ಲ. ನನ್ನನ್ನು ದಡ ಸೇರಿಸಬಲ್ಲ “ಹಡಗು”ನೀನೇ. ಆ ಹಡಗಿನ ಧ್ವಜಸ್ತಂಬದ ಮೇಲುಗಡೆಯಲ್ಲಿ ಹಾರಿ ಕುಳಿತುಕೊಳ್ಳುವ ದೊಡ್ಡಪಕ್ಷಿಯ ಹಾಗೆ ನಾನೂ ಕುಳಿತು ಆನಂದಪಡಬೇಕೆಂದು ಆಶೆಯುಳ್ಳವನಾಗಿದ್ದೇನೆ.

ಶ್ರೀಕೃಷ್ಣನಾಗಿ ಅವತರಿಸಿ, ಅವನ ಮೇಲೆ ನುಗ್ಗಿ ಅವನನ್ನು ಕೊಲ್ಲುವುದಕ್ಕೆಂದು ಬಂದ ಕ್ರೂರವಾದ ಕೆಂಗಣ್ಣಿನ ಕುವಲಯಾಪೀಡವೆಂಬ ಮದ್ದಾನೆಯನ್ನು ನಿರಾಯಸವಾಗಿ ಅಡಗಿಸಿದ ಮಹಾಸಮರ್ಥನು ಭಗವಂತ. ಎಲ್ಲ ಚೇತನರನ್ನೂ ಉಜ್ಜೀವನಗೊಳಿಸುವವನೇ ಅವನು. ಅವನ ಪಾದಯುಗಳವೇ ಗತಿಯೆಂದು ಶರಣಾದವರಿಗೆ ಅವನ ಕೃಪೆಗೆ ಕೊರತೆಯೇ ಇಲ್ಲ.

ಈ ಸಂಸಾರವೇ ಘೋರವಾದ ಕಡಲು. ಭಯಂಕರವಾದ ಅಲೆಗಳಿಂದ ಕೂಡಿದ್ದು. ಅದು ಅಪಾರ. ಎತ್ತಕಡೆಹೋದರೂ ದಡ ಸಿಕ್ಕುವುದಿಲ್ಲ. ತೊಳಲುತ್ತಾ ಇರುವುದೊಂದೇ ಫಲ. ಭಗವಂತನ ಕೄಪೆಯೆಂಬ ಹಡಗಿನ ಹೊರತು ಅದನ್ನು ದಾಟಿಸುವುದು ಬೇರೆ ಇಲ್ಲ. ಭಗವತ್ಕೃಪೆಗಾಗಿಯೇ ಸತತವಾಗಿ ಪ್ರಯತ್ನಿಸಿ ಅದನ್ನು ಪಡೆದುಕೊಳ್ಳಲೇಬೇಕು. ಕುಲಶೇಖರರಿಗೆ ಆ ಕೃಪೆಯ ಪರಮೋಚ್ಚಸ್ಥಿತಿಯನ್ನು ಅನುಭವಿಸಬೇಕೆಂಬ ಮಹದಾಶೆ.

೬.ಶೆನ್ದೞಲೇ ವನ್ದು ಅೞಲೈಶ್ಶೆಯ್ ದಿಡಿನುಮ್, ಶೆಙ್ಗಮಲಮ್

ಅನ್ದರಮ್ ಶೇರ್ ವೆಙ್ಗದಿರೋಱ್ ಕಲ್ಲಾಲ್ ಅಲರಾವಾಲ್

ವೆನ್ದುಯರ್ ವೀಟಾವಿಡಿನುಮ್ ವಿತ್ತುವಕ್ಕೋಟ್ಕಮ್ಮಾ\!

ಅನ್ದಮಿಲ್ ಶೀರ್ ಕ್ಕಲ್ಲಾಲ್ ಅಹಮ್ ಕುೞೈಯಮಾಟ್ಟೇನೇ

ಶೆಮ್=ಕೆಂಪಗೆ ಹೊಳೆಯುವ, ತೞಲೇ=ಬೆಂಕಿಯೇ, ವನ್ದು=ಬಂದು, ಅಲುಲೈ=ಉಷ್ಣವನ್ನು, ಶೆಯ್ದಿಡಿನುಮ್=ಉಂಟುಮಾಡಿದರೂ, ಶೆಮ್ ಕಮಲಮ್=ಕೆಂದಾವರೆಯು, ಅನ್ತರಮ್=ಆಕಾಶದಲ್ಲಿ, ಶೇರ್-ಬೆಳಗುವ, ವೆಮ್ ಗದಿರೋಱ್ ಕು= ಬೆಂಗದಿರನೊಬ್ಬನಿಗೆ\(ಸೂರ್ಯನಿಗೆ\), ಅಲ್ಲಾಲ್=ಅಲ್ಲದೆ, ಅಲರಾ=ಅರಳುವುದಿಲ್ಲ, ಆಲ್=ಹಾಗೆಯೇ, ವೆಮ್=ತೀಕ್ಷ್ಣವಾದ, ತುಯರ್=ಸಂಕಟಗಳು, ವೀಟ್ಟಾವಿಡಿನುಮ್=ಮನೆಮಾಡಿಕೊಂಡು ಬಿಟ್ಟರೂ ಸಹ, ವಿತ್ತು=ಹರಡಿರುವ, ಅಕ್ಕೋಟ್ಟು=ಆ ಬೆಟ್ಟದ, ಅಮ್ಮಾ=ಸ್ವಾಮಿಯೇ, ಉನ್=ನಿನ್ನ, ಅನ್ದಮ್ ಇಲ್=ಕೊನೆಯಿಲ್ಲದ, ಶೀರ್ ಕ್ಕೂ=ಐಶ್ವರ್ಯಕ್ಕೆ, ಅಲ್ಲಾಲ್=ಅಲ್ಲದೆ, ಅಹಮ್=ಮನಸ್ಸನ್ನು, ಕುೞೈಯ ಮಾಟ್ಟೇನ್=ಕರಗಿಸಲಾರೆನು.

೬೬

ನಿಗಿನಿಗಿ ಹೊಳೆಯುವ ಬೆಂಕಿಯೇ ಬಂದು ಉಷ್ಣವನ್ನೊದಗಿಸಿದರೂ ಕೆಂದಾವರೆಯು ಬಾನಿನಲ್ಲಿ ಬೆಳಗುವ ಸೂರ್ಯನೊಬ್ಬನಿಗಲ್ಲದೆ ಅರಳುವುದಿಲ್ಲ. ಹಾಗೆಯೇ, ತೀಕ್ಷ್ಣವಾದ ಸಂಕಟಗಳು ಮನೆ ಮಾಡಿಕೊಂಡು ಬಿಟ್ಟರೂ ಸಹ, ಹರಡಿರುವ ಬೆಟ್ಟದೊಡೆಯನೇ ನಿನ್ನ ಕೊನೆಯಿಲ್ಲದ ಐಶ್ವರ್ಯಕ್ಕಲ್ಲದೆ ನನ್ನ ಮನಸ್ಸನ್ನು ಕರಗಿಸಲಾರೆನು.\(೬\)

ಕೆಂದಾವರೆ ಸೂರ್ಯೋದಯವಾದಾಗಲೇ ಅರಳುವುದು. ಸೂರ್ಯನ ಶಾಖ ಅದಕ್ಕೆ ಬೇಕೆಂದಲ್ಲ. ಅವನ ತೇಜೋಮಯವಾದ, ಸುಂದರವಾದ, ಮುಖಮಂಡಲವನ್ನು ಕಂಡ ಮಾತ್ರಕ್ಕೇ ಅದು ತನ್ನ ಬಿಗಿತವನ್ನು ಬಿಟ್ಟುಕೊಟ್ಟು ಅಂದವಾಗಿ ನಗುನಗುತ್ತ ಅರಳುವುದು. ಸೂರ್ಯನಂತೆ ನಿಗಿನಿಗಿ ಹೊಳೆಯುವ ಕೆಂಡವನ್ನು \(ಬೆಂಕಿಯನ್ನು\) ಅದರ ಮುಂದೆ ತಂದಿಟ್ಟರೆ, ಪ್ರಕೃತಿ ನಿಯಮಕ್ಕೆ ವಿರೋಧವಾಗಿ, ಅದನ್ನು ಅರಳಿಸಲಾದೀತೇ? ಹಾಗೆ ಮಾಡುವುದರಿಂದ, ಕಮಲವು ಅಂದವಾಗಿ ಬಿರಿದು ಮನಸ್ಸನ್ನುಹರ್ಷಗೊಳಿಸುವುದರ ಬದಲಾಗಿ ಅದು ಬಾಡಿ,ಸುಕ್ಕಿ, ಮುದುರಿಕೊಳ್ಳುತ್ತದೆ. ಸೂರ್ಯನಿಗೂ ಕಮಲಕ್ಕೂ ಕಡುನಂಟು. ಇದು ಪ್ರಕೃತಿಯ ನಿಯಮ. ಸೂರ್ಯನಿದ್ದಾಗಲೇ ಕಮಲಕ್ಕೆ ನಗುಮುಖ. ಸೂರ್ಯ ಮುಳುಗಿದನೆಂದರೆ, ಕಮಲವೂ ಮೊಗ್ಗಾಗುವುದು.

ಕುಲಶೇಖರರು ಹೇಳೂತ್ತಾರೆ:”ಸ್ವಾಮೀ, ಬೆಟ್ಟದೊಡೆಯನೇ, ನಿನಗೂ ನನಗೂ ಇರುವ ಬಾಂಧವ್ಯ ಸೂಯನಿಗೂ ಕೆಂದಾವರೆಗೂ ಇರುವ ಹಾಗೆ. ಈ ಜನ್ಮದಲ್ಲಿ ನನಗೆ ಎಷ್ಟೆಷ್ಟು ಕ್ರೂರ ಸಂಕಟಗಳು ಬಂದೊದಗಿದರೂ, ನಾನು ಅವುಗಳನ್ನೆಲ್ಲಾ ಕಲ್ಲುಮನದಿಂದ ಎದೆಗೊಟ್ಟು ಅನುಭವಿಸುತ್ತೇನೆ. ಅವು ನನ್ನಲ್ಲಿ ಮನೆಮಾಡಿಕೊಂಡು ಬಿಡಲಿ. ಚಿಂತೆಯಿಲ್ಲ. ಅವುಗಳ ನೋವು ತೀಕ್ಷ್ಣವಾಗಿರಲಿ, ಚಿಂತೆಯಿಲ್ಲ. ನಿನ್ನ ಅಪಾರವಾದ ಕರುಣಾಕಟಾಕ್ಷಕ್ಕೆ ಮಾತ್ರವೇ ನನನ್ ಮನಸ್ಸು ಕರಗಿಹೋಗುವುದು. ಅದೊಂದಕ್ಕಾಗಿ ಮಾತ್ರವೇ ನಾನು ಎದುರುನೋಡುತ್ತಿದ್ದೇನೆ. ಅದನ್ನು ನನಗೆ ದಯೆನೀಡು.

೭.ಎತ್ತನೈಯುಮ್ ವಾನ್ ವಱನ್ದಕಾಲತ್ತುಮ್ ಪೈಙ್ಗೂೞ್ ಹಳ್

ಮೈತ್ತೆೞುನ್ದ ಮಾಮುಹಿಲೇ ಪಾರ್ ತ್ತಿರುಕ್ಕೂಮ್ ಮಟ್ರವೈಪೋಲ್

ಮೆಯ್ ತ್ತುಯರ್ ವೀಟ್ಟಾವಿಡಿನುಮ್ ವಿತ್ತುವಕ್ಕೋಟ್ಟಮ್ಮಾ\!, ಎನ್

ಶಿತ್ತಮಿಹವುನ್ ಪಾಟಲೇ ವೈಪ್ಪನಡಿಯೇನೇ

ಎತ್ತನೈಯುಮ್=ಎಷ್ಟಾದರೂ, ವಾನ್=ಆಕಾಶವು, ವಱನ್ದ ಕಾಲತ್ತುಮ್=ಒಣಗಿ ಹೋಗಿದ್ದರೂ, ಪೈ=ಹಸುರಾದ, ಕೂೞ್ ಹಳ್=ಪಯಿರುಗಳು, ಮೈತ್ತು=ಕಪ್ಪುಬಣ್ಣವನ್ನು ಕಳೆದು, ಎೞುನ್ದ=ಮೂಡಿಬಂದ, ಮಾಮುಹಿಲೇ=ದೊಡ್ಡ ಮುಗಿಲನ್ನೇ, ಪಾರ್ ತ್ತು ಇರುಕ್ಕೂಮ್=ಎದುರುನೋಡುತ್ತಾ ಇರುವ, ಮಟ್ರು=ಇತರ, ಅವೈ ಪೋಲ್=ಅವುಗಳ ಹಾಗೆ, ಮೆಯ್=ನಿಜವಾದ\(ಬಿಡದ\), ತುಯರ್=ಸಂಕಟಗಳು, ವೀಟ್ಟಾವಿಡಿನುಮ್=\(ನನ್ನಲ್ಲಿ\)ಮನೆ ಮಾಡಿಕೊಂಡಿದ್ದರೂ, ವಿತ್ತು-ಹರಡಿರುವ, ಅಕ್ಕೋಟ್ಟು=ಆ ಪರ್ವತದ, ಅಮ್ಮಾ=ಸ್ವಾಮಿಯೇ, ಎನ್=ನನ್ನ, ಚಿತ್ತಮ್=ಮನಸ್ಸನ್ನು, ಉನ್ ಪಾಲೇ=ನಿನ್ನಲ್ಲಿಯೇ, ವೈಪ್ಪನ್-ಇಟ್ಟಿರುವ, ಅಡೀಯೇನೇ=ದಾಸನೇ ನಾನು.

ಆಕಾಶವು ಎಷ್ಟೇ ಒಣಕಲಾಗಿದ್ದರೂ ಹಸುರು ಪೈರುಗಳು ಕಪ್ಪುಬಣ್ಣವನ್ನು ತಳೆದು ಎದ್ದು

೬೭

ಬರುವ ದೊಡ್ಡದೊಡ್ಡ ಮುಗಿಲುಗಳನ್ನೇ ಎದುರುನೋಡುತ್ತಿರುವುವು. ಅವುಗಳ ಹಾಗೆಯೇ ಬಿಡದ\(ನಿಜವಾದ\) ಸಂಕಟಗಳು ನನ್ನಲ್ಲಿ ಮನೆಮಾಡಿಕೊಂಡಿದ್ದರೂ, ಬೆಟ್ಟದೊಡೆಯನೇ ನನ್ನ ಚಿತ್ತವನ್ನು ನಿನ್ನಲ್ಲಿಯೇ ನೆಲೆಗೊಳಿಸಿರುವ ದಾಸನು ನಾನು.\(೭\)

ಹಸುರು ಪೈರು ಬೆಳೆಯಲು ನೀರು ಅವಶ್ಯಕ. ಅವಕ್ಕೆ ಮೋಡಗಳಿಂದ ನೀರು ಒದಗುವುದು. ಆಕಾಶದಲ್ಲಿ ಮೋಡ ತುಂಬಿಕೊಂಡಿರಬಹುದು. ಅವುಗಳಲ್ಲಿ ತೇವಾಂಶವಿಲ್ಲವಾದರೆ, ನೀರನ್ನು ಸುರಿಸುವಸ್ಥಿತಿಯಲ್ಲಿ ಇಲ್ಲದೆ ಹೋದರೆ, ಅವುಗಳಿದ್ದು ಫಲವೇನು? ಅವೂ ಒಣಕಲೇ, ಆಕಾಶವೂ ಒಣಕಲೇ. ಈ ಕಾರಣದಿಂದಲೇ ಪೈರುಪಚ್ಚೆ ಕಾರ್ಮುಗಿಲಿಗಾಗಿಯೇ ಎದುರು ನೋಡುತ್ತಿರುವುದು. ಕಾರ್ಮುಗಿಲಿನಿಂದ ಬೀಳುವ ಮಳೆಹನಿಯಿಂದ ಅವು ಉಜ್ಜೀವನಗೊಳ್ಳುತ್ತವೆ.

ಕುಲಶೇಖರರು ಹೇಳುತ್ತಾರೆ:”ಸ್ವಾಮೀ, ಬೆಟ್ಟದೊಡೆಯನೇ, ಪೈರುಪಚ್ಚೆ ಕಾರ್ಮುಗಿಲಿಗಾಗಿ ಹೇಗೆ ನಿರೀಕ್ಷಣೆ ಮಾಡುವುವೋ ಹಾಗೆಯೇ, ನಿನ್ನ ಕೃಪೆಯೆಂಬ ಮಳೆಹನಿಗಾಗಿ ನಾನೂ ಕಾತರನಾಗಿ ಕಾದುಕೊಂಡಿದ್ದೇನೆ. ಹೇಳತೀರದಷ್ಟು ಸಂಕಟಗಳು ನನ್ನಲ್ಲಿ ಮನೆಮಾಡಿಕೊಂಡಿವೆ. ಅವು ನನ್ನನ್ನು ಹಿಂಸಿಸುತ್ತವೆ. ಆದರೂ ಸಹ ನಾನು ನಿನ್ನದಾಸನಾಗಿ, ಪಾದಸೇವಕನಾಗಿ ನಿನ್ನ ಅಪಾರವಾದ ಕರುಣಾಕಟಾಕ್ಷಕ್ಕಾಗಿ ಎದುರುನೋಡುತ್ತಿದ್ದೇನೆ. ನನ್ನ ಚಿತ್ತವನ್ನು ನಿನ್ನಲ್ಲಿಯೇ ನೆಲೆಗೊಳಿಸಿದ್ದೇನೆ. ನನ್ನನ್ನು ಉದ್ಧರಿಸು.

೮. ತೊಕ್ಕಿಲಙ್ಗಿಯಾಱೆಲ್ಲಾಮ್ ಪರನ್ದೋಡಿತ್ತೊಡುಕಡಲೇ

ಪುಕ್ಕನ್ಱಿಪ್ಪುಱಮ್ ನಿಱ್ ಕ ಮಾಟ್ಟಾದ ಮಟ್ರವೈಪೋಲ್

ಮಿಕ್ಕಿಲಙ್ಗು ಮುಹಿಲ್ ನಿಱತ್ತಾಯ್ ವಿತ್ತುವಕ್ಕೋಟ್ಟಮ್ಮಾ\!, ಉನ್

ಪುಕ್ಕಿಲಙ್ಗು ಶೀರಲ್ಲಾಲ್ ಪುಕ್ಕಿಲನ್ ಕಾಣ್ ಪುಣ್ಣಿಯನೇ\!

ತೊಕ್ಕೂ=ಚೊಕ್ಕವಾಗಿ, ಇಲಙ್ಗಿಯ=ಬೆಳಗುವ, ಆಱು=ನದಿ, ಎಲ್ಲಾಮ್=ಎಲ್ಲವೂ, ಪರನ್ದು=ಹರಡಿ, ಓಡಿ=ವೇಗವಾಗಿ ಹರಿದು, ತೊಡು=ಆಳವಾದ, ಕಡಲೇ=ಕಡಲನ್ನು, ಪುಕ್ಕೂ=ಸೇರಿ, ಅನ್ಱಿ=ಅಲ್ಲದೆ, ಪುಱಮ್=ಅದರ ಹೊರಗಡೆ\(ಬೇರೆ ಕಡೆಗಳಲ್ಲಿ\), ನಿಱ್ಕಮಾಟ್ಟಾದ=ನಿಂತಿರಲಾರದ., ಮಟ್ರು ಅವೈ ಪೋಲ್=ಮತ್ತೆ ಅವುಗಳ ಹಾಗೆ, ಮಿಕ್ಕೂ=ಅಗಾಧವಾದ, ಇಲಙ್ಗು=ತೇಜಸ್ಸುಳ್ಳ, ಮುಹಿಲ್=ಮುಗಿಲಿನ, ನಿಱತ್ತಾಯ್=ಬಣ್ಣದವನೇ, ವಿತ್ತು=ಹರಡಿರುವ, ಅಕ್ಕೋಟ್ಟು=ಆ ಪರ್ವತದ, ಅಮ್ಮಾ=ಸ್ವಾಮಿಯೇ, ಪುಕ್ಕೂ=ಒಳಹೊಕ್ಕೂ, ಇಲಙ್ಗು=ಬೆಳಗುವ, ಉನ್=ನಿನ್ನ, ಶೀರ್-ಹಿರಿಮೆ, ಅಲ್ಲಾಲ್=ಅಲ್ಲದೆ, ಪುಕ್ಕಿಲನ್=ವಾಸಯೋಗ್ಯವಾಗಿದ್ದೇನೆ, ಕಾಣ್-ಕಂಡೆಯಾ, ಪುಣ್ಣೀಯನೇ=ಪುಣ್ಯಸ್ವರೂಪನೇ\!

ಚೊಕ್ಕವಾಗಿ ಬೆಳಗುವ ನದಿಗಳೆಲ್ಲವೂ ಹರಡಿ, ವೇಗವಾಗಿ ಹರಿದು, ಆಳವಾದ ಕಡಲನ್ನು ಸೇರುವವಲ್ಲದೆ, ಇನ್ನೂ ಬೇರೆ ಕಡೆಗಳಲ್ಲಿ ಅವು ಹರಿಯುತ್ತಿರಲಾರವು. ಅಪರಿಮಿತವಾದ ತೇಜಸ್ಸುಳ್ಳ ಮುಗಿಲಿನ ಬಣ್ಣದವನೇ, ಹರಡಿರುವ ಬೆಟ್ಟದ ಸ್ವಾಮಿಯೇ ಒಳಹೊಕ್ಕೂ ಬೆಳಗುವ ನಿನ್ನ ಹಿರಿಮೆಗಾಗಿಯೇ ವಾಸಯೋಗ್ಯವಾಗಿದ್ದೇನೆ, ಕಂಡೆಯಾ ಪುಣ್ಯಸ್ವರೂಪನೇ\!\(೮\)

೬೮

ನದಿಗಳು ಹುಟ್ಟೂವ ಸ್ಥಳದಿಂದ ಹೊಳೆಹೊಳೆಯುತ್ತಾ ಹರಿದು, ಬರಬರುತ್ತಾ ದೊಡ್ಡದಾಗಿ ವಿಸ್ತಾರವಾಗಿ ಹರಡುತ್ತಾ, ವೇಗವಾಗಿ ಹರಿಯುತ್ತಾ, ಅಸಾಧ್ಯವಾದವು ಎನ್ನುವಂತೆ ದೊಡ್ಡವಾದರೂ, ಕಡೆಗೆ ಅವು ಆಳವಾದ ಕಡಲನ್ನು ಸೇರಿಯೇ ಸೇರಬೇಕು. ಅದರಲ್ಲಿ ಕಲೆತುಹೋಗಬೇಕು. ಅದೇ ನದಿಯ ಗುಣ ಸ್ವಭಾವ. ಅದೇ ಪ್ರಕೃತಿಯ ನಡವಳಿಕೆ. ಹಾಗಲ್ಲದೆ, ನದಿಗಳು ತಮ್ಮಿಷ್ಟಬಂದಲ್ಲಿ ಹುಟ್ಟಿ, ತಮ್ಮಿಷ್ಟಬಂದ ಕಡೆಗಳಲ್ಲಿ ಹರಿಯುತ್ತಾ, ಹೇಗೆಬೇಕೆಂದರೆ ಹಾಗೆ ಇದ್ದುಬಿಡಲು ಸಾಧ್ಯವೇ ಇಲ್ಲ.

ಕುಲಶೇಖರರು ಹೇಳುತ್ತಾರೆ:”ಸ್ವಾಮೀ, ಬೆಟ್ಟದೊಡೆಯನೇ,ನೀನು ಅಪರಿಮಿತವಾದ ತೇಜೋಮಯವಾದ ಮೇಘದ ಬಣ್ಣದವನು. ನೀನು ಪುಣ್ಯಸ್ವರೂಪನು. ದೇಹಗಳ ಒಳಹೊಕ್ಕೂ, ಅಲ್ಲಿಂದಲೇ ಬೆಳಗುವ ಹಿರಿಮೆಯುಳ್ಳವನು. ನಾನು ನಿನ್ನ ವಾಸಯೋಗ್ಯವಾದ ದೇಹ, ಕಂಡೆಯಾ\!”

ದೇಹವೇ ಭಗವಂತನು ವಾಸಮಾಡುವ ದೇವಾಲಯ. ಅವನು ಶಾಶ್ವತವಾಗಿ ನೆಲಸಿರುವುದಕ್ಕೆ ತಕ್ಕಂತೆ ಅದನ್ನು ಶಿಸ್ತುಸತ್ಯಗಳಿಂದ ಪರಿಶುದ್ಧಗೊಳಿಸಬೇಕು. ಅದರ ಒಳಹೊಕ್ಕೂ ಬೆಳಗುವ ದಿವ್ಯಜ್ಯೋತಿ ಸ್ವರೂಪನಾದ ಭಗವಂತನನ್ನು ಸಾಕ್ಷಾತ್ಕರಿಸಿಕೊಳ್ಳಲು ಸರ್ವಪ್ರಯತ್ನ ನಡಸಬೇಕು.

೯. ನಿನ್ನೈಯೇ ತಾನ್ ವೇಣ್ಡಿ ನೀಳ್ ಶೆಲ್ವಮ್ ವೇಣ್ಡಾದಾನ್

ತನ್ನೈಯೇ, ತಾನ್ ವೇಣ್ಡುಮ್ ಶೆಲ್ವಮ್ ಪೋಲ್, ಮಾಯತ್ತಾಲ್

ಮಿನ್ನೈಯೇ ಶೇರ್ ತಿಕಿರಿ ವಿತ್ತುವಕ್ಕೋಟ್ಟಮ್ಮಾ\!

ನಿನ್ನೈಯೇ ತಾ ವೇಣ್ಡಿ ನಿಱ್ ಪನಡಿಯೇನೇ

ನಿನ್ನೈಯೇ ತಾನ್=ನಿನ್ನನು ಮಾತ್ರವೇ, ವೇಣ್ಡಿ=ಕೋರಿ, ನೀಳ್=ವಿಪುಲವಾದ, ಶೆಲ್ವಮ್=ಸಂಪತ್ತನ್ನು, ವೇಣ್ಡಾದಾನ್=ಬೇಡದವನು, ತನ್ನೈಯೇ ತಾನ್=ತನ್ನನ್ನೇ ತಾನು, ವೇಣ್ಡುಮ್=ಬೇಡುವ, ಶೆಲ್ವಮ್ ಪೋಲ್=ಸಂಪತ್ತಿನ ಹಾಗೆ, ಮಾಯತ್ತಾಲ್=ಮಾಯೆಯಿಂದ, ಮಿನ್ನೈಯೇ=ಮಿಂಚಿನ ತೇಜಸ್ಸನ್ನೇ, ಶೇರ್=ಮೀರಿಸುವ, ತಿಹರಿ=ಚಕ್ರಾಯುಧದ, ವಿತ್ತು=ಹರಡಿರುವ, ಅಕ್ಕೋಟ್ಟು=ಆ ಬೆಟ್ಟದ, ಅಮ್ಮಾ=ಸ್ವಾಮಿಯೇ, ನಿನ್ನೈಯೇ ತಾನ್=ನಿನ್ನನ್ನೇ, ವೇಣ್ಡಿ=ಬೇಡುತ್ತಾ\(ಕೋರುತ್ತಾ\) ನಿಱ್ ಪವನ್=ನಿಂತಿರುವವನು, ಅಡಿಯೇನೇ=ಈ ಪಾದಸೇವಕನೇ.

ನಿನ್ನನ್ನು ಮಾತ್ರವೇ ಕೋರಿ ವಿಪುಲವಾದ ಸಂಪತ್ತನ್ನು ಬೇಡದವನು ತನ್ನನ್ನು ತಾನೇ ಕೋರಿಕೊಳ್ಳುವ ಸದ್ಗುಣಸಂಪತ್ತಿನ ಹಾಗೆ, ಮಾಯೆಯಿಂದ ಮಿಂಚಿನ ತೇಜಸ್ಸನ್ನೇ ಮೀರಿಸುವ ಚಕ್ರಾಯುಧ ಧರಿಸಿರುವ ಬೆಟ್ಟದೊಡೆಯನೇ ನಿನ್ನನ್ನು ಮಾತ್ರವೇ ಬೇಡುತ್ತಾ ನಿಂತಿರುವವನು ಈ ಪಾದಸೇವಕನೇ.\(೯\)

ಅಪೇಕ್ಷಿಸಬೇಕಾದದ್ದು ಯಾವುದು? ಸಂಪತ್ತೇ, ಸದ್ಗುಣಗಳೇ? ಸಂಪತ್ತು ಸದ್ಗುಣಗಳನ್ನು ಹೆಚ್ಚಿಸುವುದು ಬಲುವಿರಳ. ಸದ್ಗುಣಗಳಿಂದ ಸಂಪತ್ತಿನ ಸುಖಸಂತೋಷಗಳಿಗೆ ಎಡೆಯಿಲ್ಲ. ಸದ್ಗುಣಗಳು ಅಚ್ಚುಕಟ್ಟಿನ ಜೀವನವನ್ನು ಬೆಳೆಸುತ್ತವೆ. ಒಂದು ಸದ್ಗುಣ ಇನ್ನೊಂದನ್ನು ಬರಮಾಡಿಕೊಳ್ಳುತ್ತದೆ. ಹೀಗೆ, ಮನುಷ್ಯನು ಸದ್ಗುಣಸಂಪನ್ನನಾಗುತ್ತಾನೆ. ಅಪೇಕ್ಷಿಸಿದವರು ಅಪೇಕ್ಷಿಸಿದ್ದನ್ನು ನೀಡುವನುಭಗವಂತ. ಸಂಪತ್ತನ್ನು ಕೋರುವವನು ಸಂಪತ್ತನ್ನು ಪಡೆಯುತ್ತಾನೆ.ಸದ್ಗುಣಗಳನ್ನು ಬೇಡುವವರಿಗೆ ಸದ್ಗುಣಗಳು ಬರುತ್ತವೆ. ಸಂಪತ್ತನ್ನು ಕೋರುವವನು

೬೯

ಸದ್ಗುಣಗಳನ್ನು ಉಪೇಕ್ಷಿಸಬೇಕು. ಸದ್ಗುಣಗಳು ಬೇಕೆನ್ನುವವನು ಸಂಪತ್ತನ್ನು ಅಲಕ್ಷಿಸಬೇಕು. ಭಗವದನುಗ್ರಹಕ್ಕೂ ಸಂಪತ್ತಿಗೂ ಬಲುದೂರ.

ಭಗವಂತನಲ್ಲಿ ವಿಪುಲೈಶ್ವರ್ಯವನ್ನು ಬೇಡಿದರೆ, ಅವನು ಅದನ್ನು ದಯೆ ನೀಡುವನು. ಅದರಿಂದ ಪ್ರಾಪಂಚಿಕ ಸುಖಸಂತೋಷಗಳು ಎಣೆಯಿಲ್ಲದಂತೆ ಸಿದ್ಧಿಸುವುವು. ಆದರೆ ಈ ಸುಖಸಂತೋಷಗಳೆಲ್ಲ ಶಾಶ್ವತವಾದವಲ್ಲ. ಅವುಗಳಿಂದ ಶಾಶ್ವತವಾದ ಶಾಂತಿಯಾಗಲಿ ತೃಪ್ತಿಯಾಗಲಿ ಸಿದ್ಧಿಸುವುದಿಲ್ಲ. ತತಕಾಲಿಕವಾಗಿ ಅವುಗಳನ್ನು ಪಡೆಯಬಹುದು. ಅದಕ್ಕೆ ಬದಲಾಗಿ, ಭಗವತ್ಕೃಪೆಯನ್ನು ಬೇಡಿದರೆ, ಅದು ಪ್ರಾಪಂಚಿಕ ಸುಖಶಾಂತಿಗಳನ್ನು ಅವನಿಂದ\(ಮನುಷ್ಯನಿಂದ\) ದೂರಮಾಡಿ, ಎಲ್ಲಕ್ಕೂ ಮೀರಿದ ಆನಂದಾನುಭವವನ್ನು ಒದಗಿಸುವುದು.

ಕುಲಶೇಖರರು ಹೇಳುತ್ತಾರೆ:”ಸ್ವಾಮೀ, ಬೆಟ್ಟದೊಡೆಯನೇ, ಸದ್ಗುಣವು ಸದ್ಗುಣವನ್ನೇ ಆರಿಸಿಕೊಳ್ಳುವ ಹಾಗೆ ನಾನು ಮಹದೈಶ್ವರ್ಯವನ್ನು ಬಿಟ್ಟು ನಿನ್ನನ್ನು ಮಾತ್ರವೇ ಆರಿಸಿಕೊಂಡಿದ್ದೇನೆ. ನೀನು ನನಗೆ ದೊರೆಯಬೇಕೆಂದು ಅತಿದೀನವಾಗಿ ಬೇಡಿಕೊಳ್ಳುತ್ತೇನೆ. ನಿನ್ನ ಮಾಯೆ ಅದ್ಭುತವಾದದ್ದು. ಮಿಂಚಿನ ಬೆಳಕನ್ನು ಮೀರಿಸಿದ ತೇಜಸ್ಸಿನಿಂದ ಹೊಳೆಯುವ ಚಕ್ರಾಯುಧಧಾರಿಯೇ, ನಿನ್ನ ರಕ್ಷಣೆಯನ್ನು ನೀಡು ಎಂದು ಮಾತ್ರವೇ ನಾನು ಬೇಡುವುದು. ನಿನ್ನ ಪಾದಸೇವಕನಾಗಿ, ನಿನ್ನ ಅನುಗ್ರಹಕ್ಕಾಗಿ ಕಾದುನಿಂತಿದ್ದೇನೆ”.

ಅಣಿಮಾದಿ ಅಷ್ಟಸಿದ್ಧಿಗಳೆಲ್ಲವೂ ತರುವ ಸುಖ ತಾತ್ಕಾಲಿಕವಾದದ್ದು. ಶಾಶ್ವತವಾದ ಸುಖಶಾಂತಿಗಳನ್ನು ತರುವುದು ಮೋಕ್ಷಲಕ್ಷ್ಮಿಯೊಂದೇ. ಅದನ್ನು ಅನುಗ್ರಹಿಸುವವನು ಭಗವಂತ. ಎಲ್ಲ ಬಗೆಯ ಸುಖಗಳಿಗಿಂತಲೂ ಮಿಗಿಲಾದ ಮೋಕ್ಷವನ್ನು ಪಡೆಯಲು ಭಗವಂತನನ್ನೇ ಅನನ್ಯವಾಗಿ ಆಶ್ರಯಿಸಬೇಕು. ಇತರ ಸುಖಗಳನ್ನೆಲ್ಲಾ ಉಪೇಕ್ಷಿಸಬೇಕು. ಭಗವಂತನ ಕೃಪಾನುಗ್ರಹ ದೊರೆಯುವ ತನಕ ಪ್ರಯತ್ನವನ್ನು ಸಡಿಲಿಸಬಾರದು.

೧೦.ವಿತ್ತುವಕ್ಕೋಟ್ಟಮ್ಮಾ ನೀ ವೇಣ್ಡಾಯೇಯಾಯಿಡಿನುಮ್

ಮಟ್ರಾರುಮ್ ಪಟ್ರಿಲೇನೆನ್ಱು ಅವನೈತ್ತಾಳ್ ನಯನುದು

ಕೊಟ್ರವೇಲ್ ತಾನೈಕ್ಕುಲಶೇಕರನ್ ಶೊನ್ನ

ನಟ್ರಮಿೞ್ ಪತ್ತುಮ್ ವಲ್ಲಾರ್ ನಣ್ಣಾರ್ ನರಹಮೇ

ವಿತ್ತು=ಹರಡಿದ, ಅಕ್ಕೋಟ್ಟು=ಆ ಪರ್ವತದ, ಅಮ್ಮಾ=ಸ್ವಾಮಿಯೇ, ನೀ=ನೀನು, ವೇಣ್ಡಾಯೇ=ಉಪೇಕ್ಷಿಸಿದೆ\(ಬೇಡವೆಂದೆ\), ಆಯಿಡಿನುಮ್=ಆದರೂ, ಮಟ್ರು=ಬೇರೆ,ಆರುಮ್=ಯಾರನ್ನೂ, ಪಟ್ರಿಲೇನ್=ಆಶ್ರಯಿಸುವುದಿಲ್ಲ, ಎನ್ಱು=ಎಂದು, ಅವನೈ=ಅವನ, ತಾಳ್=ತಿರುವಡಿಗಳನ್ನು, ನಯನ್ದು=ಆಶೆಪಟ್ಟು, ಕೊಟ್ರ=ಜಯಗಳಿಸುವ, ವೇಲ್ ತಾನೈ=ವೇಲಾಯುಧವನ್ನೂ ಸೇನೆಯನ್ನೂ ಉಳ್ಳ, ಕುಲಶೇಕರನ್=ಕುಲಶೇಖರನು, ಶೊನ್ನ=ಹೇಳಿದ, ನಲ್=ಉತ್ತಮವಾದ, ತಮಿೞ್=ತಮಿಳಿನ, ಪತ್ತುಮ್=ಹತ್ತುಪಾಶುರಗಳನ್ನೂ, ವಲ್ಲಾರ್=ತಿಳಿದವರು, ನರಹಮೇ=ನರಕವನ್ನೇ, ನಣ್ಣಾರ್=ಸೇರುವುದಿಲ್ಲ.

ಹರಡಿರುವ ಆ ಪರ್ವತದ ಸ್ವಾಮಿಯೇ, ನೀನು ಬೇಡವೆಂದೆಯಾದರೂ ಬೇರೆ ಯಾರನ್ನೂ ಆಶ್ರಯಿಸುವುದಿಲ್ಲ ಎಂದು ಅವನ ತಿರುವಡಿಗಳನ್ನು ಆಶೆಪಟ್ಟು ಜಯಗಳಿಸುವ ವೇಲಾಯುಧವನ್ನೂ

೭೦

ಸೇನೆಯನ್ನೂ ಉಳ್ಳ ಕುಲಶೇಖರನು ಹೇಳಿದ ಉತ್ತಮವಾದ ತಮಿಳೀನ ಹತ್ತು ಪಾಶುರಗಳನ್ನೂ ತಿಳಿದವರು ನರಕವನ್ನು ಸೇರುವುದೇ ಇಲ್ಲ.\(೧೦\)

ಈ ತಿರುಮೊೞಿಯ ಪಾಶುರಗಳಲ್ಲಿ ಒಂದೊಂದರಲ್ಲಿಯೂ ಒಂದೊಂದು ಸುಂದರವಾದ, ಜನಸಾಮಾನ್ಯವಾದ ಉಪಮಾನವನ್ನು ಬಳಸಲಾಗಿದೆ. ಅವುಗಳ ಮೂಲಕ ವಿವರಿಸಿರುವ ವಿಷಯ ಒಂದೇ ಒಂದು. ಭೂಮಿಯ ಮೇಲೆ ತೊಳಲುವ ಮನುಷ್ಯನಿಗೆ ಭಗವಂತನ ಪಾದಗಳಲ್ಲದೆ ಬೇರೆ ಗತಿಯೇ ಇಲ್ಲ ಎಂಬುದನ್ನು ಬೇರೆ ಬೇರೆ ಉಪಮಾನಗಳ ಸಹಾಯದಿಂದ ಒತ್ತಿಒತ್ತಿ ಹೇಳಲಾಗಿದೆ. ಮಗುವಿಗೆ ಹೆತ್ತತಾಯಿಯೇ ಗತಿ. ಕುಲಸತಿಗೆ ಅವಳ ಕೈಹಿಡಿದ ಪತಿಯೇ ಗತಿ. ಪ್ರಜೆಗೆ ಅವನನ್ನಾಳುವ ರಾಜನೇ ಗತಿ. ರೋಗಿಗೆ ವೈದ್ಯನೇ ಗತಿ. ಸಂಸಾರ ಸಾಗರವನ್ನು ದಾಟಿಸಲು ದೇವರೇ ಗತಿ. ಕಮಲವು ಅರಳುವುದಕ್ಕೆ ಸೂರ್ಯೋದಯವಾಗಬೇಕು. ಹಸುರು ಪೈರು ಬೆಳೆಯುವುದಕ್ಕೆ ಕಾರ್ಮುಗಿಲು \(ಅದರಿಂದ ಮಳೆ\)ಬೇಕು. ನದಿಗಳೆಲ್ಲವೂ ಕಡೆಗೆ ಸೇರುವುದಕ್ಕೆ ಕಡಲು ಬೇಕು. ಭಗವಂತನನ್ನು ಸೇರುವುದಕ್ಕೆ ಭಗವತ್ಕೃಪೆ ಬೇಕು. ಭಗವಂತನು ಬೇಡವೆನ್ನಲಿ, ಉಪೇಕ್ಷಿಸಲಿ, ತಳ್ಳಿಹಾಕಲಿ ಅವನನ್ನೇ ಆಶ್ರಯಿಸಬೇಕು. ಅದೊಂದೇ ನೇರವಾದ ಮಾರ್ಗ. ಭಗವಂತನ ಆಶ್ರಯವನ್ನು ಪಡೆದುಕೊಳ್ಳುವ ತನಕ ಎಂಥೆಂಥ ಕಷ್ಟಕಾರ್ಪಣ್ಯಗಳು ಒದಗಿಬಮ್ದರೂ ಸಹ, ಎದೆಗುಂದದೆ ದೃಢಚಿತ್ತಯಿಂದ ಮತ್ತು ನಮ್ರಭಾವದಿಂದ ಸತತವಾದ ಪ್ರಯತ್ನವನ್ನು ನಡಸುತ್ತಲೇ ಬರಬೇಕು. ಭಗವಂತನ ಕರುಣೆಗಾಗಿ ತಾಳ್ಮೆಯಿಂದ ಕಾಯುತ್ತಿರಬೇಕು. ಅದು ತನಗೆ ಲಭಿಸಿಯೇ ಲಭಿಸುವುದೆಂದು ದೃಢವಾದ ನಂಬಿಕೆ ಇರಬೇಕು. ಈ ವಿಷಯಗಳನ್ನೆಲ್ಲಾ ಚೆನ್ನಾಗಿ ತಿಳಿದುಕೊಂಡವನು ಪಾಪವನ್ನು ಮಾಡುವುದಿಲ್ಲ. ನರಕಕ್ಕೆ ಹೋಗುವುದೇ ಇಲ್ಲ. ಭಗವಂತನನ್ನೇ ತಪ್ಪದೆ ಸೇರುತ್ತಾನೆ. ಇದೇ ಈ ತಿರುಮೊೞಿಯ ಫಲಶ್ರುತಿ.

ಅಡಿಯ ನಡೆ: ತರು, ಕಣ್ಡಾರ್, ಮೀನೋಕ್ಕೂ, ವಾಳಾಲ್, ವೆಙ್ಗಟ್ಟಿನ್, ಶೆನ್ದೞಲ್, ಎತ್ತನೈ, ತೊಕ್ಕೂ, ನಿನ್ನೈ, ವಿತ್ತು, \(ಏರ್\)

೭೧

ಶ್ರೀಃ

ಶ್ರಿಯೈ ನಮಃ

ಪೆರುಮಾಳ್ ತಿರುಮೊೞಿ ಆರನೆಯ ತಿರುಮೊೞಿ ಏರ್ ಮಲರ್ ಪ್ಪೂಙ್ಗುೞಲ್

೧.ಏರ್ ಮಲರ್ ಪ್ಪೂಙ್ಗುೞಲಾಯರ್ ಮಾದರ್ ಎನೈಪ್ಪಲರುಳ್ಳವಿವ್ವೂರಿಲ್, ಉನ್ಱನ್

ಮಾರ್ ವು ತೞುವುದಱ್ ಕಾಶೈಯಿನ್ ಮೈ ಅಱಿನ್ದಱಿನ್ದೇಯುನ್ಱನ್ ಪೊಯ್ಯೈಕ್ಕೇಟ್ಟು

ಕೂರ್ ಮೞೈಪೋಲ್ ಪನಿಕ್ಕೂದಲೆಯ್ದಿಕ್ಕೂಶಿ ನಡುಙ್ಗಿ ಯಮುನೈಯಾಟ್ರಿಲ್

ವಾರ್ ಮಣಱ್ ಕುನ್ಱಿಲ್ ಪುಲರನಿನ್ಱೇನ್ ವಾಸುದೇವಾವುನ್ ವರವು ಪಾರ್ತ್ತೇ

ಏರ್=ಸೊಬಗಿನ, ಮಲರ್=ಅರಳಿದ, ಪೂ=ಹೂಗಳನ್ನು\(ಮುಡಿದ\), ಕುೞಲ್=ತಲೆಗೂದಲಿನ, ಆಯರ್=ಗೋವಳರ, ಮಾದರ್=ಹೆಂಗಳು, ಎನೈ=ಎಷ್ಟೋ, ಪಲರ್=ಹಲವರು, ಉಳ್ಳ=ಇರುವ, ಇವ್ವೂರಿಲ್=ಈ ಊರಿನಲ್ಲಿ, ಉನ್ ತನ್=ನಿನ್ನ, ಮಾರ್ವು=ಎದೆಯನ್ನು, ತಳುವುದಱ್ಕು=ಆಲಿಂಗಿಸುವುದಕ್ಕೆ, ಆಶೈ=ಆಶೆ, ಇನ್ ಮೈ=ಇಲ್ಲದಿರುವಿಕೆಯನ್ನು, ಅಱಿನ್ದು ಅಱಿನ್ದೇ=ತಿಳಿದೇ, ಉನ್ ತನ್=ನಿನ್ನ, ಪೊಯ್ಯೈ-ಸುಳ್ಳುಮಾತನ್ನು, ಕೇಟ್ಟು=ಕೇಳಿ, ಕೂ ಮೞೈಪೋಲ್=ಬಿರುಸಾದ ಮಳೆಯ ಹಾಗೆ, ಪನಿಕ್ಕೂ=ಹಿಮಕ್ಕೆ, ಊದಲ್=ಚಳಿಯನ್ನು, ಎಯ್ದಿ=ಹೊಂದಿ, ಕೂಶಿ=ನಾಚಿಕೆಪಟ್ಟು, ನಡುಙ್ಗಿ=ನಡುಕಗೊಂಡು, ಯಮುನೈ ಆಟ್ರಿಲ್=ಯಮುನಾ ನದಿಯಲ್ಲಿ, ವಾರ್ ಮಣಲ್=ಎತ್ತರವಾದ ಮರಳಿನ, ಕುನ್ಱಿಲ್=ಗುಡ್ಡದಲ್ಲಿ, ಉನ್=ನಿನ್ನ, ವರವು=ಬರುವಿಕೆಯನ್ನು, ಪಾರ್ ತ್ತು=ನಿರೀಕ್ಷಿಸುತ್ತಾ, ಪುಲರ=ಉಷಃಕಾಲದವರೆಗೆ\(ಮುಂಜಾನೆಯವರೆಗೆ\), ನಿನ್ಱೇನ್=ಕಾದು ನಿಂತಿರುತ್ತೇನೆ, ವಾಸುದೇವಾ=ವಾಸುದೇವಾ.

ವಾಸುದೇವಾ, ಸುಂದರವಾಗಿ ಅರಳಿದ ಹೂಗಳನ್ನು ಮುಡಿದ ತಲೆಗೂದಲಿನ ಗೋವಳ ಸ್ತ್ರೀಓಯರು ಬಹುಸಂಖ್ಯೆಯಲ್ಲಿರುವ ಈ ಊರಿನಲ್ಲಿ\(ಗೋಕುಲದಲ್ಲಿ\) ನಿನ್ನ ಎದೆಯನ್ನು ಆಲಿಂಗಿಸುವುದಕ್ಕೆ ಆಶೆಯಿಲ್ಲದಿರುವುದನ್ನು ತಿಳಿದುತಿಳಿದೇ, ನಿನ್ನ ಸುಳ್ಳುಮಾತನ್ನು ಕೇಳಿ, ಬಿರುಸಾಗಿ ಸುರಿಯುವ ಮಳೆಯ ಹಾಗೆ ಸುರಿಯುವ ಹಿಮದ ಚಳಿಗೆ ಸಿಕ್ಕಿಕೊಂಡು ನಾಚಿಕೆಯಿಂದ ನಡುಗುತ್ತಾ ಯಮುನಾ ನದಿಯಲ್ಲಿ ಎತ್ತರವಾದ ಒಂದು ಮರಳುಗುಡ್ಡದಲ್ಲಿ ನಿನ್ನ ಬರುವಿಕೆಯನ್ನು ಎದುರು ನೋಡುತ್ತಾ ಮುಂಜಾನೆಯವರೆಗೆ ಕಾದುನಿಂತಿರುತ್ತೇನೆ.\(೧\)

ಒಬ್ಬ ಗೋಪಿಕೃಷ್ಣನನ್ನು ಮೂದಲಿಸಿ ಮಾತನಾಡುತ್ತಾಳೆ:ವಾಸುದೇವಾ, ಈ ನಂದಗೋಕುಲದಲ್ಲಿ ನನ್ನ ಹಾಗೆಯೇ ಸುಂದರವಾಗಿ ಅರಳುವ ಹೂಗಳನ್ನು ಮುಡಿದಿರುವ ತಲೆಗೂದಲಿನ ಗೋಪವನಿತೆಯರು ಎಷ್ಟೋ ಮಂದಿ ಇದ್ದಾರಲ್ಲವೇ? ಅವರಲ್ಲಿ ಹೆಚ್ಚು

೭೨

ಜನಕ್ಕೆ ನಿನ್ನನ್ನು ಅವರ ಎದೆಗಳಿಗೆ ಅಪ್ಪಿಕೊಳ್ಳಬೇಕೆಂಬ ಆಶೆ ಇಲ್ಲವೇ ಇಲ್ಲ. ಕಾರಣವೇನು ಗೊತ್ತೇ? ನೀನು ಬಲುಸುಳ್ಳುಗಾರ. ನಿನ್ನ ಸುಳ್ಳು ಮಾತಿನಿಂದ ಅವರೆಲ್ಲರನ್ನೂ ವಂಚಿಸಿದ್ದೀಯೆ. ಅವರು ನಿನ್ನನ್ನು ನಂಬುವುದೇ ಇಲ್ಲ. ಇದು ನನಗೆ ಚೆನ್ನಾಗಿ ತಿಳಿದಿದೆ. ಆದರೂ ಸಹ, ನಿನ್ನ ಬಿನ್ನಾಣದ ಮಾತಿಗೆ ನಾನು ಸೋತೆನಲ್ಲಾ\! ಈಗ ಹಿಮಂತಕಾಲ. ಬಿರುಸು ಮಳೆಸುರಿಯುವ ಹಾಗೆ, ಹಿಮ ಬೀಳುತ್ತದೆ. ಅದನ್ನು ನಾನು ಲೆಕ್ಕಿಸಲಿಲ್ಲ. ರಾತ್ರಿ ಕತ್ತಲಲ್ಲಿ ಒಂಟಿಯಾಗಿ ಮನೆಬಿಟ್ಟು ಹೊರಟೆ. ಹಿಮದಲ್ಲಿ ಸಿಕ್ಕಿಕೊಂಡೆ. ಚಳಿಗೆ ನಡುಗಿದೆ.ನನ್ನ ಈ ಕಳ್ಳನಡತೆಯನ್ನು ಯಾರಾದರೂ ನೋಡಿಯಾರೆಂದು ಅಳುಕುತ್ತಾ ನಾಚುತ್ತಾ ನಡೆದೆ. ನಡುಗುತ್ತಲೇ ನಾನು ಯಮುನಾನದಿಯ ದಂಡೆಗೆ ಬಂದೆ. ಅಲ್ಲಿ ಒಂದು ಎತ್ತರವಾದ ಮರಳುಗುಡ್ಡದಲ್ಲಿ, ಅಪರಿಮಿತವಾದ ಕೊರೆತವನ್ನು ಅನುಭವಿಸುತ್ತಾ ನಡುಗುತ್ತಲೇ ರಾತ್ರಿಯನ್ನೆಲ್ಲಾ ನಿನ್ನ ನಿರೀಕ್ಷಣೆಯಲ್ಲಿಯೇ ಮುಂಜಾನೆಯವರೆಗೂ ಕಾದುನಿಂತೆ. ನೀನೆಂಥ ಸುಳ್ಳುಗಾರನೆಂದು ನನಗೀಗ ಮನವರಿಕೆಯಾಯಿತು. ವಸುದೇವನ ಮಗನಾಗಿ ನೀನು ಹೀಗೆ ಮಾಡಬಹುದೇ? ಸತ್ಯಸಂಧನಾದ ನಿನ್ನ ತಂದೆಯ ಗುಣವನ್ನು ಸ್ವಲ್ಪವಾದರೂ ನೀನು ಅನುಕರಿಸಬೇಡವೇ? ಯುವತಿಯಾದ ನನ್ನನ್ನು ಒಂಟಿಯಾಗಿ ಏಕಾಂತಸ್ಥಳಕ್ಕೆ ಬರಹೇಳಿ, ನನಗೆ ಮೋಸಮಾಡಬಹುದೇ? ಇದು ನ್ಯಾಯವೇ? ನೀನೇ ಹೇಳು.

ಇದು ಭಗವಂತನ ನಿಂದಾಸ್ತುತಿಯ ಒಂದು ನಿದರ್ಶನ. ಭಗವಂತ ಸುಳ್ಳುಗಾರನೇ? ವಂಚಕನೇ? ಅವನೊಡನೆ ಒಂದಾಗುವುದಕ್ಕೆ ಅವನನ್ನು ಅಪ್ಪಿಕೊಳ್ಳುವುದಕ್ಕೆ, ಅನೇಕರಿಗೆ ಆಶೆಯಿಲ್ಲವೇ? ಅವನಿಗಾಗಿ ಕಾದು ಕಾತರಗೊಂಡವರ ಬಳಿಗೆ ಭಗವಂತ ಧಾವಿಸನೇ? ನಿಂದೆಗೆ ವಿರುದ್ಧವಾದದ್ದೇ ಸತ್ಯಾಂಶ. ಅದನ್ನೇ ಅರಿತುಕೊಳ್ಳಬೇಕು.

೨.ಕೆಣ್ಡೈಯೊಣ್ ಕಣ್ ಮಡವಾಳೊರುತ್ತಿ

ಕೀೞೈಯಹತ್ತುತ್ತಯಿರ್ ಕಡೈಯ

ಕ್ಕಣ್ಡು, ಒಲ್ಲೈನಾನುಮ್ ಕಡೈವನೆನ್ಱು

ಕಳ್ಳವಿೞಿತ್ತು ಪ್ಪುಕ್ಕೂ

ವಣ್ಡಮರ್ ಪೂಙ್ಗುೞಲ್ ತಾೞ್ ನ್ದೂಲಾವ

ವಾಣ್ ಮುಹಮ್ ವೇರ್ ಪ್ಪಶ್ಶೆವ್ವಾಯ್ ತುಡಿಪ್ಪ

ತಣ್ಡಯಿರ್ ನೀ ಕಡೈನ್ದಿಟ್ಟ ವಣ್ಣಮ್

ದಾಮೋದರಾ\! ಮೆಯ್ಯಱಿವನ್ ನಾನೇ

ಕೆಣ್ಡೈ=ಮೀನಿನಂಥ, ಒಣ್=ಸುಂದರವಾದ, ಕಣ್=ಕಣ್ಣುಳ್ಳ, ಮಡವಾಳ್=ಯುವತಿ, ಒರುತ್ತಿ=ಒಬ್ಬಳು, ಕೀೞೈ=ಮಗ್ಗುಲ, ಅಹತ್ತು=ಮನೆಯಲ್ಲಿ, ತಯಿರ್=ಮೊಸರನ್ನು, ಕಡೈ=ಕಡೆಯುತ್ತಿರುವುದನ್ನು, ಕಣ್ಡು=ನೋಡಿ, ನಾನುಮ್=ನಾನೂ ಸಹ, ಒಲ್ಲೈ=ಬೇಗನೇ, ಕಡೈವನ್=ಕಡೆಯುವೆ ಎನ್ಱು=ಎಂದು, ಕಳ್ಳಮ್=ಕಳ್ಳತನದ, ವಿೞಿತ್ತು=ನೋಟನೋಡಿ, ಪುಕ್ಕೂ=ಅವಳ ಮಗ್ಗುಲನ್ನು ಸೇರಿ, ವಣ್ಡು=ದುಂಬಿಗಳು, ಅಮರ್=ಮುತ್ತುವ, ಪೂ=ಹೂಮುಡಿದ, ಕುೞಲ್=ತಲೆಗೂದಲು

೭೩

ತಾೞ್ ನ್ದು=ಬಿಚ್ಚಿ, ಉಲಾವ=ಅಲುಗಾಡುತ್ತಿರಲು\(ತೂಗಾಡುತ್ತಿರಲು\) ವಾಳ್ ಮುಹಮ್=ತೇಜಸ್ಸಿನಿಂದ್ ಅಕೂಡಿದ ಮುಖವು, ವೇರ್ ಪ್ಪ=ಬೆವರಲು, ಶೆಮ್=ಕೆಂಪನೆಯ, ವಾಯ್=ಬಾಯಿ\(ತುಟಿಗಳು\) ತುಡಿಪ್ಪ=ಆತುರಪಡುತ್ತಿರಲು, ತಣ್ ತಯಿರ್=ತಂಪಾದ ಮೊಸರನ್ನು, ನೀ=ನೀಣು, ಕಡೈನ್ದಿಟ್ಟ ವಣ್ಣಮ್=ಕಡೆದ ಬಗೆಯ, ದಾಮೋದರಾ=ದಾಮೋದರಾ,ಮೆಯ್=ಸತ್ಯವನ್ನು,ಅಱಿವನ್=ತಿಳಿಯುವವಳು, ನಾನೇ=ನಾನೇ\!

ಮೀನಿನಂಥ ಸುಂದರವಾದ ಕಣ್ಣುಳ್ಳ ಯುವತಿಯೊಬ್ಬಳು ಮಗ್ಗುಲಮಯೆಅಲ್ಲಿ ಮೊಸರು ಕಡೆಯುವುದನ್ನು ಕಂಡು, ನಾನೂ ಬೇಗನೆ ಕಡೆಯುವೆನು ಎಂದು ಕಳ್ಳನೋಟ ನೋಡಿ, ಅವಳ ಮಗ್ಗುಲನ್ನು ಸೇರಿ, ದುಂಬಿಗಳು ಮುತ್ತುತ್ತಿರುವ ಹೂಮುಡಿದ \(ಅವಳ\)ತಲೆಗೂದಲು ಬಿಚ್ಚಿಹೋಗಿ ತೂಗಾಡುತ್ತಿರಲು, ತೇಜೋಮಯವಾದ ಮುಖವು ಬೆವರಲು, ಕೆಂದುಟೀಗಳು ಆತುರಪಡುತ್ತಿರಲು\(ಉದ್ವೇಗಗೊಂಡಿರಲು\), ತಂಪಾದ ಮೊಸರನ್ನು ನೀನು ಕಡೆದಿಟ್ಟ ಬಗೆಯ, ದಾಮೋದರಾ, ನಿಜವನ್ನು ತಿಳಿಯುವವಳು ನಾನೇ\!\(೨\)

ಇನ್ನೊಬ್ಬ ಗೋಪಿಕೃಷ್ಣನನ್ನು\(ಭಗವಂತನನ್ನು\) ಮೂದಲಿಸುತ್ತಾಳೆ: ದಾಮೋದರಾ, ನಿನ್ನ ಕಳ್ಳ ಕತೆ ನನಗೆ ತಿಳಿಯದೇ? ಆ ದಿನ, ನನ್ನ ಮಗ್ಗುಲಮನೆಯಲ್ಲಿ ಗೋಪಿಯೊಬ್ಬಳೇ ಇದ್ದಳು. ಅವಳು ಮೊಸರು ಕಡೆಯುತ್ತಿದ್ದಳು. ಆಗ ನೀನು ಯಾರಿಗೂ ಗೊತ್ತಾಗದ ಹಾಗೆ ಅವಳ ಬಳಿಗೆ ಹೋದೆ. “ಹೆಣ್ಣೇ ನಾನೂ ನೀನೂ ಕಲೆತು ಮೊಸರು ಕಡೆಯೋಣವೇ? ಅದು ಬೇಗಲೇ ಮುಗಿದುಹೋಗುತ್ತದೆ”ಎಂದೆಯಲ್ಲವ್ಏ? ಅವಳ ಉತ್ತರವನ್ನು ನಿರೀಕ್ಷಸದೆಯೇ ಆ ಕೂಡಲೇ ಅವಳ ಮಗ್ಗುಲನ್ನು ಸೇರಿದೆಯಲ್ಲವೇ? ಆಗ, ಅವಳ ಗತಿಯೇನಾಯಿತು? ಪರಿಮಳದಿಂದ ಕೂಡಿದ ಹೂಮುಡಿದ ಅವಳ ಕೂದಲುಗಂಟು ಬಿಚ್ಚಿಹೋಯಿತು. ಕಾಂತಿಯಿಂದ ಕೂಡಿದ ಅವಳ ಮುಖ ಬೆವತಿತು. ಅವಳ ಸುಂದರವಾದ ಚೆಂದುಟಿಗಳು ಕಾತರಗೊಂಡವು. ಅದುರಿದವು. ಇಂಥ ಸ್ಥಿತಿಯಲ್ಲಿ ಅಲ್ಲವೇ ನೀನು ಅವಳೊಡನೆ ಬೆರೆತು ತಂಪಾದ ಮೊಸರನ್ನು ಕಡೆದದ್ದು? ನೀನು ಕಡೆದ ಮೊಸರಿನ ನಿಜವೇನೆಂದು ನಾನು ಕಾಣೆನೇ?

ಕೃಷ್ಣನ ಸಂಗ ತನಗೆ ದೊರೆಯದೆ ತನ್ನ ಪಕ್ಕದ ಮನೆಯಗೋಪಿಗೆ ದೊರೆಯಿತಲ್ಲ ಎಂಬ ಈರ್ಷೆಯಿಂದ ಆಡಿದ ಮಾತುಗಳಿವು. ಭಗವಂತನ ಸಂಗಸುಖಕ್ಕಾಗಿ ಭಕ್ತನು ಹೇಗೆ ಕಾತರಗೊಳ್ಳಬೇಕೆಂದು ಇದು ಸೂಚಿಸುವುದು.

“ದಾಮೋದರಾ:- ಕೃಷ್ಣನ ಚೇಷ್ಟೆಗಳನ್ನೂ, ಅವುಗಳ ಬಗೆಗೆ ಇತರರ ಚಾಡಿಯ ಮಾತುಗಳನ್ನೂ ನೋಡಿ, ಕೇಳಿ ಸಹಿಸಲಾರದೆ ಯಶೋದೆ ಅವನನ್ನು ಒರಳುಕಲ್ಲಿಗೆ ಹಗ್ಗದಿಂದ ಕಟ್ಟಿಹಾಕಿದ್ದರಿಂದ, ಕೃಷ್ಣನು “ದಾಮೋದರ”ನಾದ. ದಾಮ\(ಹಗ್ಗ\)ವನ್ನು, ಉದರ\(ಹೊಟ್ಟೆ\)ದ ಸುತ್ತಲೂ ಉಳ್ಳವನು-ದಾಮೋದರ.

೩.ಕರುಮಲಎ ಕ್ಕೂನ್ದ ಲೊರುತ್ತಿ ತನ್ನೈ

ಕ್ಕಡೈಕ್ಕಣಿತ್ತಾಙ್ಗೇಯೊರುತ್ತಿ ತನ್ ಪಾಲ್

೭೪

ಮರುವಿ ಮನಮ್ ವೈತ್ತು ಮಟ್ರೊರುತ್ತಿಕ್ಕೂರೈತ್ತು

ಒರು ಪೇದೈಕ್ಕೂ ಪ್ಪೊಯ್ ಕುಱಿತ್ತು

ಪುರಿಕುೞಲ್ ಮಙ್ಗೈಯೊರುತ್ತಿ ತನ್ನೈಯುಣರ್ ತಿ

ಅವಳುಕ್ಕೂಮ್ ಮೆಯ್ಯನಲ್ಲೈ

ಮರುದಿಱುತ್ತಾಯುನ್ ವಳರ್ ತ್ತಿಯೋಡೇ

ವಳರ್ ಕ್ಕಿನ್ಱ ತಾಲುನ್ಱನ್ ಮಾಯೈದಾನೇ

ಮಲರ್=ಹೂಮುಡಿದ, ಕರುಕೂನ್ದಲ್=ಕಪ್ಪುಕೂದಲಿನ, ಒರುತ್ತಿ ತನ್ನೈ=ಒಬ್ಬಳನ್ನು, ಕಡೈಕ್ಕಣಿತ್ತು=ಕಡೆಗಣ್ಣಿನಿಂದ ನೋಡಿ, ಆಙ್ಗೇ=ಅದೇ ರೀತಿಯಲ್ಲಿ, ಒರುತ್ತಿ ತನ್=ಬೇರೊಬ್ಬಳ, ಪಾಲ್=ಕಡೆಗೆ, ಮನಮ್=ಮನಸ್ಸನ್ನು, ಮರುವಿ=ಹೊಂದಿಸಿ, ವೈತ್ತು=ಇಟ್ಟು, ಮಟ್ರು=ಬೇರೆ, ಒರುತ್ತಿಕ್ಕೂ=ಒಬ್ಬಳಿಗೆ, ಉರೈತ್ತೂ=ಹೇಳಿ, ಒರುಪೇದೈಕ್ಕೂ=ಮತ್ತೊಬ್ಬ ಹೆಂಗಸಿಗೆ, ಪೊಯ್ ಕುಱಿತ್ತು=ಸುಳ್ಳು ಸೂಚನೆ ಕೊಟ್ಟು, ಪುರಿಕುೞಲ್ ಮಙ್ಗೈ=ಗುಂಗುರು ಕೂದಲಿನ ಹೆಣ್ಣು, ಒರುತ್ತಿತನ್ನೈ=ಒಬ್ಬಳನ್ನು, ಉಣರ್ ತಿ=ಸಮಾಧಾನಗೊಳಿಸಿ, ಅವಳುಕ್ಕೂಮ್=ಅವಳಿಗೂ ಸಹ, ಮೆಯ್ಯನ್=ಸತ್ಯವಂತನು, ಅಲ್ಲೈ=ಅಲ್ಲವಾದೆ, ಮರುದು=\(ಎರಡು\)ಮತ್ತಿಮರಗಳನ್ನು ಇಱುತ್ತಾಯ್=ಮುರಿದುಹಾಕಿದೆ, ಉನ್=ನಿನ್ನ, ವಳರ್ ತಿಯೋಡೇ=ಬೆಳವಣಿಗೆಯ ಜೊತೆಯಲ್ಲೇ, ವಳರ್ ಕ್ಕಿನ್ಱದಾಲ್=ಬೆಳೆಯುತ್ತಿರುವುದರಿಂದ, ಉನ್ ತನ್=ನಿನ್ನ, ಮಾಯೈತಾನೇ=ಮಾಯೆಯೇ ಅಲ್ಲವೇ?

ಹೂಮುಡಿದ ಕರಿಯಕೂದಲಿನವಳೋಬ್ಬಳನ್ನು ಕುಡಿಗಣ್ಣಿನಿಂದ ನೋಡಿ ಹಾಗೆಯೇ ಇನ್ನೊಬ್ಬಳಲ್ಲಿ ನಿನ್ನ ಮನಸ್ಸನ್ನು ಹರಿಯಗೊಟ್ಟು, ಬೇರೊಬ್ಬಳಿಗೆ ವಿವರಿಸಿಹೇಳಿ, ಮತ್ತೊಬ್ಬಳಿಗೆ ಸುಳ್ಳು ಸೂಚನೆ ಕೊಟ್ಟು, ಗುಂಗುರುಕೂದಲಿನ ಒಬ್ಬಳನ್ನು ಸಮಾಧಾನಗೊಳಿಸಿ, ಅವಳಿಗೂ ಸತ್ಯವಂತನಲ್ಲದೆ ನಡೆದುಕೊಂಡೆ.\(ಎರಡು\)ಮತ್ತಿಮರಗಳನ್ನು ಮುರಿದುಹಾಕಿದೆ. ನಿನ್ನ ಬೆಳವಣಿಗೆಯೊಂದಿಗೇ ಬೆಳೆಯುತ್ತ ಬಂದದ್ದು ನಿನ್ನ ಮಾಯೆಯೇ ಅಲ್ಲವೇ?\(೩\)

ಬೇರೊಬ್ಬ ಗೋಪಿಕೃಷ್ಣನನ್ನು \(ಭಗವಂತನನು\)ಮೂದಲಿಸುತ್ತಾಳೆ: ಕೃಷ್ಣ, ನೀನು ಕಪಟಿ,ಸುಳ್ಳುಗಾರ, ಅದಕ್ಕೆ ಎಷ್ಟು ನಿದರ್ಶನಗಳು ಬೇಕು? ಒಬ್ಬ ಗೋಪಿಯನ್ನು ನೀನು ಕುಡಿಗಣ್ಣಿನಿಂದ ನೋಡಿದೆ ಅವಳಲ್ಲಿ ಪ್ರೇಮವನ್ನು ಮೂಡಿಸಿದೆ. ಅದೇ ಸಮಯದಲ್ಲಿ ಇನ್ನೊಬ್ಬಳ ಕಡೆ ನಿನ್ನ ಮನಸ್ಸನ್ನು ಹರಿಯಗೊಟ್ಟೆ. ಮತ್ತೊಬ್ಬಳಲ್ಲಿ ನಿನ್ನ ಪ್ರಣಯವನ್ನು ಕುರಿತು ವಿವರಿಸಿ ಮಾತನಾಡಿದೆ. ಬೇರೊಬ್ಬಳುಗೆ ಇಂಥ ಏಕಾಂತಸ್ಥಳಕ್ಕೆ ಬರಬೇಕೆಂದು ಸುಳ್ಳುಸೂಚನೆಗಳನ್ನು ಕೊಟ್ಟೆ. ಗುಂಗುರು ಕೂದಲಿನವಳೊಬ್ಬಳು ನಿನ್ನಲ್ಲಿ ಕೋಪಗೊಂಡಿದ್ದಳು. ಅದನ್ನು ಕಂಡು ನೀನು ಅವಳಿಗೆ ಬಗೆಬಗೆಯ ಸಮಾಧಾನ ಹೇಳಿ ಅವಳನ್ನು ಒಲಿಸಿಕೊಂಡೆ. ಆದರೇನು? ಅವಳಿಗೂ ನೀನು ಸುಳ್ಳುಗಾರನೇ ಆದೆ. ಎಷ್ಟು ಜನ ನಿನ್ನನ್ನು ಮೋಹಿಸಿ ನಿನ್ನೊಡನೆ ಇರಲು ಆಶಿಸಿದರೋ ಅವರೆಲ್ಲರಿಗೂ ನೀನು ಮಾಡಿದ್ದು ವಂಚನೆಯೇ. ನೀನು ಅಷ್ಟಕ್ಕೆ ಸುಮ್ಮನಾಗಲಿಲ್ಲ. ಚೆನ್ನಾಗಿ,ಎತ್ತರವಾಗಿ ಎರಡು ಮತ್ತಿ ಮರಗಳು ಜೊತೆಯಾಗಿ ಬೆಳೆದು ನಿಂತಿದ್ದವು. ನೀನು ಅದನ್ನು ನೋಡಿ ಸಹಿಸದಾದೆ. ಅವೆರಡನ್ನೂ ಮುರಿದುಹಾಕಿದೆ. ನೀನು ಮಾಡಿದ್ದೆಲ್ಲಾ ಅನ್ಯಾಯವೇ; ನುಡಿದದ್ದೆಲ್ಲಾ ಸುಳ್ಳೇ; ನಡೆದದ್ದೆಲ್ಲಾ ವಂಚನೆಯೇ

೭೫

ನಿನ್ನ ಬೆಳವಣಿಗೆಯೇ ಹಾಗೆ. ನಿನ್ನ ಕಪಟ,ಸುಳ್ಳು, ವಂಚನೆಗಳು ಅದರ ಜೊತೆಯಲ್ಲೇ ಬೆಳೆದು ಬಂದವಲ್ಲವೇ?

೪.ತಾಯ್ ಮುಲೈಪ್ಪಾಲಿಲ ಮುದಿರುಕ್ಕ

ತ್ತವೞ್ ನ್ದು ತಳರ್ ನಡೈಯಿಟ್ಟುಚ್ಚೆನ್ಱು

ಪೇಯ್ ಮುಲೈವಾಯ್ ವೈತ್ತು ನಂಜೈಯುಣ್ಡು

ಪಿತ್ತನೆನ್ಱೇ ಪಿಱರೇಶನಿನ್ಱಾಯ್

ಆಯ್ ಮಿಹುಕಾದಲೊಡುಯಾನಿರುಪ್ಪ

ಯಾನ್ ವಿಡವನ್ದ ವೆನ್ ತೂದಿಯೋಡೇ

ನೀ ಮಿಹುಪೋಹತ್ತೈ ನನ್ ಹು ಕನ್ದಾಯ್

ಅದುವು ಮುನ್ ಕೋರಮ್ ಪುಕ್ಕೇಱ್ ಕುಮನ್ಱೇ

ತಾಯ್=ತಾಯಿಯ, ಮುಲೈಪ್ಪಾಲಿಲ್=ಮೊಲೆಹಾಲಿನಲ್ಲಿ, ಅಮುದು=ಅಮೄತವು, ಇರುಕ್ಕ=ಇರಲಾಗಿ, ತವೞ್ ನ್ದು=ಅಂಬೆಗಾಲಿಟ್ಟು, ತಳರ್ ನಡೈಯಿಟ್ಟು=ತಟ್ಟಾಡುತ್ತಾ ನಡೆದು, ಶೆನ್ಱು=ಹೋಗಿ, ಪೇಯ್=ರಾಕ್ಷಸಿಯ, ಮುಲೈ=ಮೊಲೆಗೆ, ವಾಯ್ ವೈತ್ತು=ಬಾಯಿಹಚ್ಚಿ, ನಂಜೈ=ವಿಷವನ್ನು,ಉಣ್ಡು=ಉಂಡು, ಪಿತ್ತನ್=ಹುಚ್ಚನು, ಎನ್ಱೇ=ಎಂದೇ, ಪಿಱರ್=ಇತರರು, ಏಶ=ಪರಿಹಾಸ್ಯಕ್ಕೆ, ನಿನ್ಱಾಯ್=ಗುರಿಯಾದೆ, ಆಯ್=ಬಹಳ, ಮಿಹು=ಹೆಚ್ಚಾದ, ಕಾದಲೊಡು=ವ್ಯಾಮೋಹದಿಂದ, ಯಾನ್=ನಾನು, ಇರುಪ್ಪ=ಇರಲಾಗಿ \(ಇರುವಾಗ\), ಯಾನ್=ನಾನು, ವಿಡವನ್ದ=ಕಳುಹಿಸಿದ್ದರಿಂದ ನಿನ್ನಲ್ಲಿಗೆ ಬಂದ, ಎನ್=ನನ್ನ, ತೂದಿಯೋಡೇ=ದಾಸಿಯೊಡನೆ, ನೀ=ನೀನು, ಮಿಹು=ಹೆಚ್ಚು, ಪೋಹತ್ತೈ=ಭೋಗವನ್ನು, ನನ್ ಹು=ಚೆನ್ನಾಗಿ, ಉಹನ್ದಾಯ್=ಅನುಭವಿಸಿದೆ, ಅದುವುಮ್=ನಿನ್ನ ಆ ಕೆಲಸವೂ, ಉನ್=ನಿನ್ನ, ಕೋರಮ್ ಪುಕ್ಕೂ=ಪಾಪಕಾರ್ಯಗಳಿಗೆ, ಏಱ್ ಕುಮ್=ತಕ್ಕವೇ, ಅನ್ಱೇ=ಅಲ್ಲವೇ?

ತಾಯಿಯ ಮೊಲೆಹಾಲಿನಲ್ಲಿ ಅಮೃತವಿದ್ದರೂ, ಅಂಬೆಗಾಲಿಡುತ್ತಾ ತಟ್ಟಾಡಿ ನಡೆಯುತ್ತಾ ಹೋಗಿ, ರಾಕ್ಷಸಿಯ ಮೊಲೆಗೆ ಬಾಯಿಹಚ್ಚಿ ವಿಷವನ್ನುಂಡು “ಹುಚ್ಚ”ಎಂದೇ ಇತರರ ಪರಿಹಾಸ್ಯಕ್ಕೆ ಗುರಿಯಾದೆ. ಮಿತಿಮೀರಿದ ವ್ಯಾಮೋಹದಿಂದ ನಾನು ಇರುವಾಗ ನಾನು ಕಳುಹಿಸಿಕೊಟ್ಟ ನನ್ನ ದಾಸಿಯೊಡನೆ ನೀನು ಹೆಚ್ಚು ಭೋಗವನ್ನು ಚೆನ್ನಾಗಿ ಅನುಭವಿಸಿದೆ. ನಿನ್ನ ಆ ಕೆಲಸವೂ ನಿನ್ನ ಪಾಪಕಾರ್ಯಗಳಿಗೆ ತಕ್ಕವೇ ಅಲ್ಲವೇ?\(೪\)

ಇನ್ನೊಬ್ಬ ಗೋಪಿಕೃಷ್ಣನನ್ನು \(ಭಗವಂತನನ್ನು\) ಮೂದಲಿಸುತ್ತಾಳೆ: ಕೃಷ್ಣ, ನಿನ್ನ ತಯೈ ಯಶೋದೆಯ ಮೊಲೆಯಹಾಲಿನಲ್ಲಿ ಅಮೃತವಿದ್ದರೂ, ಸಹ ನೀನು ಅದನ್ನು ತೊರೆದು, ಮೆಲ್ಲಗೆ ಅಂಬೆಗಾಲಿಡುತ್ತಾ, ತಟ್ಟಾಟದ ನಡೆನಡೆಯುತ್ತಾ ರಾಕ್ಷಸಿಯಾದ

೭೬

ಪೂತನಿಯ ಮೊಲೆಯಗೆ ಬಾಯಿಹಚ್ಚಿದೆ. ಅವಳ ವಿಷದ ಹಾಲನ್ನೇಕುಡಿದೆ. ಎಲ್ಲರೂ ನಿನ್ನನ್ನು ಹುಚ್ಚನೆಂದು ಪರಿಹಾಸ್ಯಮಾಡತೊಡಗಿದರು. ಅದೇ ರೀತಿಯಲ್ಲಿ ನಾನು ಮಿತಿಮೀರಿದ ಶುದ್ಧವಾದ ಪ್ರೇಮದಿಂದ ನಿನಗಾಗಿ ಕಾತರಳಾಗಿ ಕಾದುಕೊಂಡಿದ್ದೆ. ನನ್ನ ದಾಸಿಯನ್ನು ನಿನ್ನಲ್ಲಿಗೆ ಕಳುಹಿಸಿ ನಿನ್ನನ್ನು ಬರಹೇಳಿದೆ. ಆದರೆ, ನೀನು ಮಾಡಿದ್ದೇನು?ನನ್ನನ್ನು ನೀನು ಮರೆತೇ ಬಿಟ್ಟೆ. ಆ ನನ್ನ ದಾಸಿಯಲ್ಲೇ ಎಲ್ಲ ಸುಖಭೋಗಗಳನ್ನೂ ಅನುಭವಿಸಿದೆ. ಹೀಗೆ ಮಾಡಬಹುದೇ? ಹಿಂದೆ ನೀನು ಮಾಡಿದ-ವಿಷದ ಹಾಲನ್ನು ಕುಡಿದ- ಪಾಪಕಾರ್ಯವು, ಈಗ ನೀನು ಮಾಡಿದ-ದಾಸಿಯ ಸಂಗದ-ಪಾಪಕಾರ್ಯಕ್ಕೆ ತಕ್ಕದ್ದೇ ಅಲ್ಲವೇ?

೫.ಮಿನ್ನೊತ್ತ ನುಣ್ಣಿಡೈಯಾಳೈಕ್ಕೊಣ್ಡು

ವೀಙ್ಗಿರುಳ್ ವಾಯೆನ್ಱನ್ ವೀದಿಯೂಡೇ

ಪೊನ್ನೊತ್ತವಾಡೈಹುಕ್ಕೂಡಲಿಟ್ಟು

ಪ್ಪೊಹಿನ್ಱ ಪೋದು ನಾನ್ ಕಣ್ಡುನಿನ್ಱೇನ್

ಕಣ್ಣುಟ್ರವಳೈ ನೀ ಕಣ್ಣಾಲಿಟ್ಟು

ಕ್ಕೈವಿಳಿಕ್ಕಿನ್ಱದುಮ್ ಕಣ್ಡೇ ನಿನ್ಱೇನ್

ಎನ್ನುಕ್ಕವಳೈವಿಟ್ಟಿಙ್ಗುವನ್ದಾಯ್

ಇನ್ನಮಙ್ಗೇ ನಡನಮ್ಬಿ\! ನೀಯೇ

ಮಿನ್=\(ಬಳ್ಳಿ\)ಮಿಂಚಿನ, ಒತ್ತ=ಹಾಗೆ ಇರುವ, ನುಣ್=ಸೂಕ್ಷ್ಮವಾದ, ಇಡೈಯಾಳೈ=ನಡುವಿನವಳನ್ನು, ಕೊಣ್ಡು=ನಿನ್ನೊಡನೆ ಕರೆದುಕೊಂಡು, ವೀಙ್ಗು ಇರುಳ್ ವಾಯ್=ನಟ್ಟಿರುಳೀನಲ್ಲಿ, ಎನ್ ತನ್=ನನ್ನ, ವೀದಿ ಊಡೇ=ಬೀದಿಯ ಮಾರ್ಗವಾಗಿ, ಪೊನ್ ಒತ್ತ=ಚಿನ್ನಕ್ಕೆ ಸಮನಾದ, ಆಡೈ=ಸೀರೆಯನ್ನು, ಕುಕ್ಕೂಡಲ್ ಇಟ್ಟು=ಮುಸುಕು ಹಾಕಿಕೊಂಡು, ಪೋಹಿನ್ಱ=ಹೋಗುತ್ತಿರುವ, ಪೋದು=ಕಾಲದಲ್ಲಿ, ನಾನ್=ನಾನು, ಕಣ್ಡು ನಿನ್ಱೇನ್=ನೋಡುತ್ತಿದ್ದೆ, ಕಣ್ ಉಟ್ರ=ಕಣ್ಣು ತೋರಿಸಿದ, ಅವಳೈ=ಅವಳನ್ನು, ನೀ=ನೀನು, ಕಣ್ಣಾಲ್ ಇಟ್ಟು=ಕೃಪೆಮಾಡಿ\(ಕಟಾಕ್ಷಿಸಿ\), ಕೈವಿಳಿಕ್ಕಿನ್ಱದುಮ್=ಕೈಬೀಸಿ ಸಂಜ್ಞೆ ಮಾಡುವುದನ್ನೂ, ಕಣ್ಡೇ ನಿನ್ಱೇನ್=ನೋಡೂತ್ತಲೇ ಇದ್ದೆ, ಅವಳೈ ವಿಟ್ಟು=ಅವಳನ್ನು ಬಿಟ್ಟು, ಇ~ಘ್ಗು=ಇಲ್ಲಿಗೆ, ಎನ್ನುಕ್ಕೂ=ಏತಕ್ಕಾಗಿ, ವನ್ದಾಯ್=ಬಂದೆ? ಇನ್ನುಮ್=ಇನ್ನೂ, ಅಙ್ಗೇ=ಅಲ್ಲಿಗೇ, ನಡ=ಹೋಗು, ನಮ್ಬಿ=ಪವಿತ್ರನು, ನೀಯೇ=ನೀನೇ \(ಅಲ್ಲವೇ?\)

ಬಳ್ಳಿ ಮಿಂಚಿನ ಹಾಗೆ ಸೂಕ್ಷ್ಮವಾದ ಬಳುಕುವ ನಡುವನ್ನುಳ್ಳವಳನ್ನು ನಿನ್ನೊದನೆ ಕರೆದುಕೊಂಡು ನಟ್ಟಿರುಳಿನಲ್ಲಿ ನನ್ನ ಬೀದಿಯ ಮೂಲಕವೇ, ಚಿನ್ನಕ್ಕೆ ಸಮನಾದ ಸೀರೆಯನ್ನು ಮುಸುಕಿಟ್ಟುಕೊಂಡು ನೀನು ಹೋಗುತ್ತಿರುವ ಸಮಯದಲ್ಲಿ ನಾನು ನೋಡುತ್ತಿದ್ದೆ.

೭೭

ಕಣ್ಣಿಗೆ ನಿಜವಾದ ಅವಳನ್ನು ನೀನು ಕಟಾಕ್ಷಿಸಿ ಕೈಬೀಸಿ, ಸಂಜ್ಞೆ ಮಾಡಿದ್ದನ್ನೂ ನೋಡುತ್ತಲೇ ಇದ್ದೆ. ಅವಳನ್ನು ಬಿಟ್ಟು ಇಲ್ಲಿಗೇ ಏತಕ್ಕಾಗಿ ಬಂದೆ? ಇನ್ನೂ ಅಲ್ಲಿಗೇ ನಡಿ\!ಪವಿತ್ರನಲ್ಲವೇ ನೀನು?\(೫\)

ಈ ಪಾಶುರದಲ್ಲಿ ಒಬ್ಬ ಗೋಪಿಯ ಪ್ರಣಯ ಕೋಪಕ್ಕೆ ಕೃಷ್ಣನು ಒಳಗಾಗುತ್ತಾನೆ. ಅವಳಿಗೆ ಅವನಲ್ಲಿ ಅಪರಿಮಿತವಾದ ಪ್ರೀತಿ. ಸದಾ ಅವನು ಅವಳ ಸಂಗಡವೇ ಇರಬೇಕೆಂಬ ಹಂಬಲ. ಅವನು ಪರಿಶುದ್ಧನೆಂಬ ಭಾವನೆ, ನಂಬಿಕೆ, ಅವಳಿಗೆ ಇರುತ್ತದೆ.ಅಂಥವನ ಚರ್ಯೆಗಳನ್ನು ಅವಳು ಕಣ್ಣಾರ ಕಾಣುತ್ತಾಳೆ. ಒಂದು ನಟ್ಟಿರುಳಿನಲ್ಲಿ ಕೃಷ್ಣನು ಒಬ್ಬ ಸುಂದರಿಯೊಡನೆ ಅವಳ ಬೀದಿಯಲ್ಲೇ ನಡೆದುಹೋಗುತ್ತಾನೆ. ಪೀತಾಂಬರದ ಹೊಳೆಯುವ ಸೆರಗನ್ನು ಅವಳು ಮುಸುಕು ಮಾಡಿಕೊಂಡಿರುತ್ತಾಳೆ. ಇದನ್ನುಪ್ರಣಯಿಯಾದ ಗೋಪಿ ಗಮನಿಸಿರುತ್ತಾಳೆ. ಪಾಪ\! ಕೃಷ್ಣನ ಬರವಿಗಾಗಿ ಕಾದುಕೊಂಡಿದ್ದವಳು ಅವಳು. ನಟ್ಟಿರುಳಾದರೂ ಅವಳು ಅವನದೇ ಧ್ಯಾನ, ಅವನದೇ ನಿರೀಕ್ಷೆ. ಅಂಥವಳ ಮನನೋಯಿಸುವಂತೆ ಕೃಷ್ಣ ಬೇರೊಬ್ಬಳ ಜೊತೆಯಲ್ಲಿ ಅವಳ ಮನೆಯ ಮುಂದೆಯೇ ನಡೆದು ಹೋಗಬಹುದೇ? ಇನ್ನೊಂದು ಸಲ, ಇನ್ನೊಬ್ಬ ಗೋಪಿಕೃಷ್ಣನ ಕಣ್ಣಿಗೆ ಬೀಳುತ್ತಾಳೆ. ಕೃಷ್ಣನು ಅವಳನ್ನು ಕಟಾಕ್ಷಿಸುತ್ತಾನೆ. ಅವಳನ್ನು ಕೈಸನ್ನೆ ಮಾಡಿ ಕರೆದು, ತನ್ನ ಸಮ್ಮತಿಯನ್ನು ಸೂಚಿಸುತ್ತಾನೆ. ಈ ಪ್ರಣಯಪ್ರಸಂಗವನ್ನೂ ಗೋಪಿಯು ಗಮನಿಸುತ್ತಾಳೆ. ಅವಳಿಗೆ ಕೃಷ್ಣನ ಚರ್ಯೆಯನ್ನು ಕಂಡು ಜುಗುಪ್ಸೆಯುಂಟಾಗುತ್ತದೆ. ಪರಿಶುದ್ಧವಾದ ಪ್ರೇಮದಿಂದ ಅವನನು ಪೂರ್ತಿಯಾಗಿ ಪ್ರೇಮಿಸುವ ತನ್ನನ್ನು ಬಿಟ್ಟು ಬೇರೆ ಯಾವ ಯಾವ ಹೆಂಗಸಿನ ಸಂಗವನ್ನು ಅವನು ಮಾಡಬಹುದೇ ಎಂದು ಕೋಪಬರುತ್ತದೆ. “ತನ್ನ ಬಳಿಗೆ ಅವನು ಬರಲಿ” ಎಂದು ಅವಳು ಅವನಿಗಾಗಿ ಸಮಯ ಕಾದುಕೊಂಡಿರುತ್ತಾಳೆ. ಕೃಷ್ಣನು ಅವಳ ಬಳಿಗೆ ಬರುತ್ತಾನೆ. ಕೂಡಲೇ ಅವಳು ಅವನಿಗೆ ತಕ್ಕ ಗೌರವೋಪಚಾರಗಳನ್ನು ಮಾಡುವುದರ ಬದಲಾಗಿ ಅವನನ್ನು ಮೂದಲಿಸಿ ಮಾತನಾಡಿ, ಕಡೆಗೆ “ಅವಳ ಜೊತೆಯಲ್ಲೇ ಇರು ಹೋಗು. ಇಲ್ಲಿಗೇಕೆ ಬಂದೆ”ಎನ್ನುತ್ತಾಳೆ. ಮತ್ತೆ, ಅವನ ಗುಣವನ್ನೆತ್ತಿ ಚುಚ್ಚು ಮಾತಾಡುತ್ತಾಳೆ:”ನಿನ್ನನ್ನು “ಪವಿತ್ರ”ಎನ್ನುತ್ತಾರೆ. ನೀನೋ ಪವಿತ್ರನು?”

೬.ಮಱ್ ಪೊರುದೋಳುಡೈ ವಾಶುದೇವಾ

ವಲ್ ವಿನೈಯೇನ್ದೂಯಿಲ್ ಕೊಣ್ಡವಾಱೇ

ಇಟ್ರೈಯಿರವಿಡೈಯೇ ಮತ್ತೆನ್ನೈ

ಇನ್ನಣೈಮೇಲಿಟ್ಟ ಕನ್ಱು ನೀ ಪೋಯ್

ಅಟ್ರೈಯಿರವುಮೋರ್ ಪಿಟ್ರೈನಾಳುಮ್

ಅರಿವೈಯರೋಡು ಮಣೈನ್ದು ವನ್ದಾಯ್ 

ಎಟ್ರುಕ್ಕೂನೀಯೆನ್ ಮರುಙ್ಗಿಲ್ ವನ್ದಾಯ್

ಎಮ್ಬೆರುಮಾನ್\! ನೀ ಯೆೞುನ್ದರುಳೇ

ಮಲ್=ಮಲ್ಲರೊಡನೆ, ಪೊರು=ಹೋರಾಡುವಂಥ, ತೋಳ್=ತೋಳುಗಳನ್ನು, ಉಡೈ=ಉಳ್ಳ, ವಾಶುದೇವಾ=ವಾಸುದೇವನೇ, ವಲ್ ವಿನೈಯೇನ್=ಕಡುಪಾಪಿ ನಾನು, ತುಯಿಲ್ ಕೊಣ್ಡವಾಱೇ=ನಿದ್ದೆ ಮಾಡುತ್ತಿರುವ ಹಾಗೆಯೇ, ಇಟ್ರೈ=ಈ ದಿನದ

೭೮

ಇರವು=ರಾತ್ರಿಯಲ್ಲಿ, ಇಡೈ ಏಮತ್ತು=ನಡು ಯಾಮದಲ್ಲಿ, ಇನ್-ಇನಿದಾದ, ಅಣೈಮೇಲ್=ಹಾಸುಗೆಯ ಮೇಲೆ, ಎನ್ನೈ=ನನ್ನನ್ನು, ಇಟ್ಟು=ಮಲಗಿಸಿ, ನೀ=ನೀನು, ಅಹನ್ಱು=ಅಗಲಿಹೋಗಿ\(ಎದ್ದು ಹೋಗಿ\), ಅಟೈ ಇರವುಮ್=ಆ ರಾತ್ರಿಯನ್ನೂ, ಓರ್ ಪಿಟ್ರೈನಾಳುಮ್-ಅದರ ಇಡುಯ ಮರುದಿನವೂ, ಅರಿವೈಯರೋಡುಮ್=ಇತರ ಹೆಣ್ಣುಮಕ್ಕಳೊಡನೆ ಇದ್ದು, ಅಣೈನ್ದು ವನ್ದಾಯ್=ಕೂಡಿ ಬಂದೆಯಲ್ಲಾ\! ನೀ=ನೀನು, ಎನ್=ನನ್ನ, ಮರುಙ್ಗಿಲ್=ಮಗ್ಗುಲಿಗೆ,ಎಟ್ರುಕ್ಕೂ=ಏತಕ್ಕಾಗಿ, ವನ್ದಾಯ್=ಬಂದೆ? ಎಮ್ಬೆರುಮಾನ್=ನನ್ನ ಸ್ವಾಮಿಯೇ, ನೀ=ನೀನು, ಎೞುನ್ದರುಳಾಯ್=ಎದ್ದೇಳು.

ಮಲ್ಲರೊಡನೆ ಹೋರಾಡುವಂಥ ತೋಳುಗಳನ್ನುಳ್ಳ ವಾಸುದೇವಾ\! ನಾನು ಕಡುಪಾಪಿ. ಈ ರಾತ್ರಿಯ ನಡುಯಾಮದಲ್ಲಿ ಇನಿದಾದ ಹಾಸುಗೆಯ ಮೇಲೆ ನಾನು ನಿದ್ದೆ ಮಾಡುತ್ತಿರುವ ಹಾಗೆಯೇ ನನ್ನನ್ನು ನಿದ್ದೆ ಮಾಡಗೊಟ್ಟು, ನೀನು ನನ್ನನ್ನು ಬಿಟ್ಟುಹೋಗಿ ಆ ರಾತ್ರಿಯನ್ನೂ ಮರುದಿನವೆಲ್ಲವನ್ನೂ ಇತರ ಹೆಣ್ಣುಮಕ್ಕಳೊಡನೆ ಇದ್ದು ಕೂಡಿಯಾಡಿ ಬಂದೆಯಲ್ಲಾ\! ಈಗ ನೀನು ನನ್ನ ಮಗ್ಗುಲಿಗೆ ಏತಕ್ಕಾಗಿ ಬಂದೆ? ನನ್ನ ಸ್ವಾಮಿಯೇ, ನೀನು ಎದ್ದು ನಡಿ\!\(೬\)

ಕೃಷ್ಣನ ಅಗಲಿಕೆಯಿಂದ ಒಬ್ಬಳು ಬಹಳ ಸಂಕಟಗೊಳ್ಳುತ್ತಾಳೆ. ಅವಳೊಡನೆಯೇ ಕೃಷ್ಣನು ಇನಿದಾದ ಹಾಸುಗೆಯಲ್ಲಿಕೂಡಿ ಮಲಗಿದ್ದುಂಟು. ಅಂದಿನ ನಟ್ಟಿರುಳಿನಲ್ಲಿ, ಅವಳು ನಿದ್ರಿಸುತ್ತಿರುವ ಹಾಗೆಯೇ ಅವನು ಅವಳನ್ನು ಬಿಟ್ಟು ಹೊರಟು ಹೋಗುತ್ತಾನೆ. ಆ ರಾತ್ರಿಯೂ ಮರುದಿನವೂ ಅವನು ಬರುವುದೇ ಇಲ್ಲ. ಆ ಬಳಿಕದ ರಾತ್ರಿಯಂದು ಅವನು ಅವಳ ಮಗ್ಗುಲಿಗೆ ಬರುತ್ತಾನೆ. ಹಾಗೆ ಅವನನ್ನಗಲಿದ್ದ ಅವಳಿಗೆ ಕೋಪ ಬರುವುದು ಸಹಜವೇ. ತನ್ನ ಕೋಪವನ್ನು ತೋಡಿಕೊಳ್ಳುವುದಕ್ಕೆ ಅವಳಿಗೆ ಸಮಯ ಸಿಕ್ಕಿತು. ಅವಳೆನ್ನುತ್ತಾಳೆ:”ವಾಸುದೇವಾ, ನಿನ್ನ ಮಗ್ಗುಲಲ್ಲಿ ಮಲಗಿ, ನಿನ್ನ ತೋಳು ತೆಕ್ಕೆಯಲ್ಲಿದ್ದು ರಾತ್ರಿಯನ್ನೆಲ್ಲಾ ಸುಖವಾಗಿ ಕಳೆಯುವ ಭಾಗ್ಯ ನನಗುಂಟೇ? ಆ ನಿನ್ನ ತೋಳುಗಳು ನನಗೆ ಸುಖಕೊಡುವುದಕ್ಕಾಗಿಯೇ? ಮಲ್ಲರೊಡನೆ ಹೋರಾಡುವುದಕ್ಕೇ ಅಲ್ಲವೇ? ನಿಜವಾಗಿಯೂ ನಾನು ಕಡುಪಾಪಿ\! ಅಂದು, ನಟ್ಟಿರುಳಿನಲ್ಲಿ, ನಿದ್ದೆ ಮಾಡುತ್ತಿದ್ದ ನನ್ನನ್ನು ಒಂಟಿಯಾಗಿ ಬಿಟ್ಟು ನೀನು ಹೊರಟುಹೋದೆಯಲ್ಲಾ\! ಆ ರಾತ್ರಿಯೂ ಹಿಂತಿರುಗಿ ಬರಲಿಲ್ಲ. ಮಾರನೆಯ ದಿನವೂ ಬರಲಿಲ್ಲ\! ಎಲ್ಲಿಯೋ ಇದ್ದುಬಿಟ್ಟೆಯಲ್ಲಾ\! ಬೇರೆ ಹುಡುಗಿಯರ ನಡುವೆ ಆನಂದದಿಂದ ನೀನು ಕಳೆದಿರಬೇಕು. ಅವರ ಜೊತೆಯಿರುವಾಗ ನನ್ನ ನೆನಪು ಹೇಗೆ ಬಂದೀತು? ಈಗ, ಮೆಲ್ಲಗೆ ನನ್ನ ಮಗ್ಗುಲಿಗೆ ಬಂದೆಯಾ? ಏತಕ್ಕಗೈ ಬಂದೆ? ಎದ್ದು ನಡಿ\!”

ಹೀಗೆಲ್ಲಾ ಜಬರಿಸಿ ಕಠಿಣವಾದ ಚುಚ್ಚುಮಾತುಗಳನ್ನಾಡಿದರೂ, ಅವಳಿಗೆ ಅವನಲ್ಲಿ ಮಿತಿಮೀರಿದ ಪ್ರೇಮ. ಅದಕ್ಕಾಗಿಯೇ ಅವಳು ಅವನನ್ನು “ನನ್ನ ಸ್ವಾಮೀ”ಎನ್ನುತ್ತಾಳೆ. “ಎದ್ದು ಹೋಗು”ಎಂದ ಮಾತ್ರಕ್ಕೇ ಅವನು ಹಾಗೆಯೇ ಮಾಡಬೇಕೆಂದಲ್ಲ. ಅವನು ಅವಳಲ್ಲಿಯೇ ಉಳಿದುಕೊಂಡಿರಬೇಕೆಂಬುದೇ ಅದರ ಇಂಗಿತ. ಅವಳ ಮನಸ್ಸಿಗೆ ಶಾಂತಿತರುವುದು ಹಾಗೆಯೇ- ಅವಳೊಡನೆ ಇದ್ದುಕೊಂಡು, ಅವಳನ್ನು ತೃಪ್ತಿಪಡಿಸಿ,ಮನಸ್ಸಿನಲ್ಲಿ ಹರ್ಷತುಂಬುವುದರಿಂದ.

೭೯

೭.ಪೈಯರವಿನ್ನಣೈಪ್ಪಳ್ಳಿಯಿನಾಯ್

ಪಣ್ಡೈಯೋಮಲ್ಲೋಮ್ ನಾಮ್, ನೀಯುಹಕ್ಕುಮ್

ಮೈಯರಿಯೊಣ್ ಕಣ್ಣೀನಾರುಮಲ್ಲೋಮ್

ವೈಹಿಯೆಮ್ ಶೇರಿ ವರವೊೞಿನೀ

ಶೆಯ್ಯವುಡೈಯುನ್ ತಿರುಮುಕಮುಮ್

ಶೆಙ್ಗನಿವಾಯುಙ್ಕುೞಲುಙ್ಕಣ್ಡು,

ಪೊಯ್ಯೊರುನಾಳ್ ಪಟ್ಟದೇ ಮೈಯುಮ್

ಪುಳ್ಳುವಮ್ ಪೇಶಾದೇ ಪೋಹುನಮ್ಬೀ\!

ಪೈ=ಹೆಡೆಗಳುಳ್ಳ, ಅರವು=ಸರ್ಪದ, ಇನ್=ಇನಿದಾದ, ಅಣೈ=ಹಾಸುಗೆಯಲ್ಲಿ, ಪಳ್ಳಿಯಿನಾಯ್=ಪವಡಿಸುವವನೇ, ನಾಮ್=ನಾವು, ಪಣ್ಡೈಯೋಮ್=ಹಳೆಯಕಾಲದ ಅರಿಯದವರು, ಅಲ್ಲೋಮ್=ಅಲ್ಲ, ನೀ=ಈನು, ಉಹಕ್ಕೂಮ್=ಆಶೆಪಡುವ, ಮೈ=ಕಾಡಿಗೆಯನ್ನು ಹಚ್ಚಿದ, ಅರಿ=ಜಿಂಕೆಯ, ಒಣ್=ಸೊಬಗಿನ, ಕಣ್ಣೀನಾರುಮ್=ಕಣ್ಣುಳ್ಳವರೂ, ಅಲ್ಲೋಮ್=ಅಲ್ಲ, ನೀ=ನೀನು, ವೈಹಿ=ನಿಧಾನವಾಗಿ ಅಲೆದಾಡುತ್ತಾ, ಎಮ್=ನಮ್ಮ, ಶೇರಿ=ಕೇರಿಗೆ, ವರವು=ಬರುವುದನ್ನು, ಒೞಿ=ನಿಲ್ಲಿಸು, ಶೆಯ್ಯ=ಸುಂದರವಾದ, ಉಡೈಯುಮ್=ಉಡುಗೆಯನ್ನೂ, ತಿರು=ಉತ್ಕೃಷ್ಟವಾದ, ಮುಕಮುಮ್=ಮುಖವನ್ನೂ ಶೆಮ್=ಕೆಂಪನೆಯ, ಕನಿ=ಹಣ್ಣಿನಂಥ, ವಾಯುಮ್=ಬಾಯನ್ನೂ, ಕುೞಲುಮ್=ತಲೆಗೂದಲನ್ನೂ, ಕಣ್ಡು=ನೋಡಿ, ಪೊಯ್=ನಿನ್ನ ಸುಳ್ಳನ್ನು, ಒರುನಾಳ್=ಒಂದು ಸಲ, ಪಟ್ಟದೇ=ಪಟ್ಟದ್ದೇ ಅಮೈಯುಮ್=ಸಾಕು, ಪುಳ್ಳುವಮ್=ಕೃತ್ರಿಮದ ಮಾತನ್ನು, ಪೇಶಾದೇ=ಆಡದೆ, ಪೋಹು=ಹೋಗು, ನಮ್ಬೀ=ಪವಿತ್ರನೇ\!

ಹೆಡೆಗಳುಳ್ಳ ಸರ್ಪದ ಇನಿದಾದ ಹಾಸುಗೆಯಲ್ಲಿ ಪವಡಿಸಿರುವವನೇ, ನಾವು ಏನೂ ಅರಿಯದವರಲ್ಲ. ನೀನು ಆಶೆಪಡುವ ಕಾಡಿಗೆ ಹಚ್ಚಿದ ಜಿಂಕೆಯ ಸೊಬಗಿನ ಕಣ್ಣಿನವರಲ್ಲ. ನೀನು ನಿಧಾನವಾಗಿ ಹೊತ್ತುಮೀರಿ ಅಲೆದಾಡುತ್ತಾ ನಮ್ಮ ಕೇರಿಗೆ ಬರುವುದನ್ನು ನಿಲ್ಲಿಸು. ಸುಂದರವಾದ ಉಡುಗೆಯನ್ನೂ ಉತ್ಕೃಷ್ಟವಾದ ಮುಖವನ್ನೂ ಕೆಂಪುಹಣ್ಣಿನಂಥ ತುಟಿಗಳನ್ನೂ ಕುರುಳನ್ನೂ ನೋಡಿ, ನಿನ್ನ ಸುಳ್ಳನ್ನು ಒಂದು ಸಲ ಪಟ್ಟದ್ದೇ ಸಾಕು. ಕೃತ್ರಿಮದ ಮಾತನ್ನು ಆಡದೆ ಹೋಗು ಪವಿತ್ರನೇ\!\(೭\)

ಕೇರಿಯ ಗೋಫಿಯರ ಪರವಾಗಿ ಒಬ್ಬ ಗೋಪಿ ಇಲ್ಲಿ ಮಾತನಾಡುತ್ತಿರುವಂತಿದೆ.”ಕೃಷ್ಣ ನೀನು ಚತುರನಾದ ಗಾರುಡಿಗನೇ ಸರಿ. ಹಗೈಲ್ಲದಿದ್ದರೆ, ನೀನು ಹೆಡೆಗಳುಳ್ಳ ಸರ್ಪವನ್ನೇ ನಿನ್ನ ಹಾಸುಗೆಯನ್ನಾಗಿ ಮಾಡಿಕೊಂಡು ಅದರ ಮೇಲೆ ಪವಡಿಸುತ್ತಿದ್ದೆಯಾ? ನಿನ್ನ ಇಂದ್ರಜಾಲವನ್ನು ನಮ್ಮ ಮೇಲೆ ನಡಸಬರಬೇಡ. ನಿನ್ನ ಮೋಹದ ಬಲೆಯನ್ನು ನಮ್ಮ ಮೇಲೆ ಬೀಸುವುದಕ್ಕೆ ಸಾಧ್ಯವಿಲ್ಲ. ನಾವು ಮುಗ್ಧೆಯರೇನಲ್ಲ. ಏನೂ ಅರಿಯದವರು ಎಂದು ನಮ್ಮನ್ನು ತಿಳಿಯಬೇಡ. ನಿನ್ನಲ್ಲಿ ಮೋಹಗೊಳ್ಳುವುದಕ್ಕೆ ಚಪಲಾಕ್ಷಿಯರಲ್ಲ. ನಿನ್ನ ಬಲೆಗೆ ಬೀಳುವುದಕ್ಕೆ ಕಾಡಿಗೆ

೮೦

ಹಚ್ಚಿದ ಜಿಂಕೆಯ ವಿಶಾಲವಾದ ಸುಂದರವಾದ ಕಣ್ಣುಗಳವರಲ್ಲ ನಾವು. ರಾತ್ರಿಗಳಲ್ಲಿ ಹೊತ್ತಲ್ಲದ ಹೊತ್ತಿನಲ್ಲಿ ನಮ್ಮ ಕೇರಿಗೆ ನೀನು ಬರುವುದೇತಕ್ಕೆ? ಇಲ್ಲಿಯೇ ಮಂದಗಮನದಿಂದ ಅಲೆದಾಡುತ್ತಿರುವುದೇತಕ್ಕೆ ? ಹಾಗೆಲ್ಲಾ ಹೊತ್ತುಮೀರಿ ನಮ್ಮ ಕೇರಿಯಲ್ಲಿ ಓಡಾಡುವುದನ್ನು ನಿಲ್ಲಿಸು. ಸೊಗಸಾದ ನಿನ್ನ ಉಡುಗೆಯನ್ನೂ, ದಿವ್ಯವಾದ ನಿನ್ನ ಮುಖವನ್ನೂ, ಆಕರ್ಷಕವಾದ ನಿನ್ನ ತೊಂಡೆಹಣ್ಣಿನ ತುಟಿಗಳನ್ನೂ ಸಂಮೋಹಕವಾದ ನಿನ್ನ ಮಂದಹಾಸವನ್ನೂ, ಸೊಬಗಿನ ಅಲುಗಾಡುತ್ತಿರುವ ತಲೆಗೂದಲನ್ನೂ ಕಂಡು ನಾವು ನಿನ್ನಲ್ಲಿ ಮೋಹಪರವಶರಾಗಿ, ನಿನ್ನ ಸುಳ್ಳುಮಾತುಗಳಿಗೆ ಮರುಳಾಗಿ, ಒಂದು ಸಲ ಪಡಬಾರದ ಕಷ್ಟವನ್ನು ಪಟ್ಟೆವಲ್ಲ\! ಅಷ್ಟೇ ಸಾಕು, ನಿನ್ನ ಸಹವಾಸ\! ನಮ್ಮನ್ನು ವಂಚಿಸಲು ಇನ್ನು ಇಲ್ಲಿಗೆ ಬರಬೇಡ. ಪವಿತ್ರನೆನಿಸಿಕೊಂಡವನಲ್ಲವೇ ನೀನು? ಹೊರಡು ಇಲ್ಲಿಂದ\!”

೮.ಎನ್ನೈವರುಹವೆನಕ್ಕೂಱಿತ್ತಿಟ್ಟು

ಇನಮಲರ್ ಮುಲ್ಲೈಯಿನ್ ಪನ್ದರ್ ನೀೞಲ್

ಮನ್ನಿಯವಳೈಪ್ಪುಣರಪುಕ್ಕೂ

ಮಟ್ರೆನ್ನೈಕ್ಕಣ್ಡು ಉೞಱಾನೆಹಿೞ್ ನ್ದಾಯ್

ಪೊನ್ನಿಱವಾಡೈಯೈಕ್ಕೈಯಿಲ್ ತಾಙ್ಗಿ

ಪ್ಪೊಯ್ಯಚ್ಚಮ್ ಕಾಟ್ಟಿ ನೀ ಪೋದಿಯೇಲುಮ್

ಇನ್ನಮೆನ್ ಕೈಯಹತ್ತೀಙ್ಗೊರುನಾಳ್

ವರುದಿಯೇಲೆನ್ ಶಿನಮ್ ತೀರ್ ವನ್ ನಾನೇ

ಎನ್ನೈ=ನನ್ನನ್ನು, ವರುಹ ಎನ=ಬಾ ಎಂದು, ಕುಱಿತ್ತಿಟ್ಟು=ಸನ್ನೆ ಮಾಡಿ, ಇನಮ್=ಒತ್ತಾಗಿ, ಮಲರ್=ಅರಳಿರುವ, ಮುಲ್ಲೈಯಿನ್=ಮಲ್ಲಿಗೆಯ, ಪನ್ದರ್=ಪಂದಲಿನ \(ಚಪ್ಪರದ\), ನೀೞಲ್=ನೆರಳಲ್ಲಿ, ಮನ್ನಿಯ=ಬಹುಕಾಲದಿಂದ ಹುದುಗಿಕೊಂಡಿದ್ದ, ಅವಳೈ=ಅವಳನ್ನು, ಪುಣರ=ಕೂಡಿಕೊಳ್ಳಲು, ಪುಕ್ಕೂ=ಒಳಹೊಕ್ಕೂ, ಮಟ್ರು=ಆ ಬಳಿಕ, ಎನ್ನೈಕ್ಕಣ್ಡು=ನನ್ನನ್ನು ಕಂಡು, ಉೞಱಾ=ಹೆದರುತ್ತಾ, ನೆಹಿೞ್ ನ್ದಾಯ್=ಹೊರಕ್ಕೆ ಓಡಿಹೋದೆ, ಪೊನ್=ಚಿನ್ನದ, ನಿಱಮ್=ಬಣ್ಣದ, ಆಡೈ=ವಸ್ತ್ರವನ್ನು\(ಸೀರೆಯನ್ನು\), ಕೈಯಿಲ್=ಕೈಯಲ್ಲಿ, ತಾಙ್ಗಿ=ಇಟ್ಟುಕೊಂಡು, ಪೊಯ್=ಸುಳ್ಳು, ಅಚ್ಚಮ್=ಭಯವನ್ನು, ಕಾಟ್ಟಿ=ತೋರಿಸಿ, ನೀ=ನೀನು, ಪೋದಿಯೇಲುಮ್=ಓಡಿಹೋದೆಯಾದರೂ

೮೧

ಇನ್ನಮ್=ಇನ್ನುಮುಂದೆ, ಎನ್=ನನ್ನ, ಕೈ ಅಹತ್ತು=ಹತ್ತಿರಕ್ಕೆ \(ಕೈಗೆ ಸಿಕ್ಕುವಂತೆ\) ಈಙ್ಗು=ಇಲ್ಲಿಗೆ, ಒರುನಾಳ್=ಒಂದು ಸಲ, ವರುದಿಯೇಲ್=ಬಂದೆಯಾದರೆ, ಎನ್=ನನ್ನ ಚಿನಮ್=ಕೋಪವನ್ನು, ತೀರ್ ವನ್=ತೀರಿಸುವವಳು, ನಾನೇ=ನಾನೇ\!

ನನ್ನನ್ನುಬರಹೇಳಿ ಸನ್ನೆಮಾಡಿ, ದಟ್ಟವಾಗಿ ಅರಳಿರುವ ಮಲ್ಲಿಗೆಯ ಪಂದಲಿನ ನೆರಳಲ್ಲಿ ಬಹಳ ಹೊತ್ತಿನಿಂದ ಅಡಗಿಕೊಂಡಿದ್ದ ಅವಳನ್ನು ಕೂಡಿಕೊಳ್ಳಲು ಒಳಹೊಕ್ಕೂ ಬಳಿಕ, ನನ್ನನ್ನು ಕಂಡು ಹೆದರುತ್ತಾ ಹೊರಕ್ಕೆ ಓಡಿಹೋದೆ. ಚಿನ್ನದ ಬಣ್ಣದ ಸೋರೆಯನ್ನು ಕೈಯಲ್ಲಿ ಹಿಡಿದುಕೊಂಡು., ಸುಳ್ಳುಭಯವನ್ನು ತೋರಿಸುತ್ತಾ ನೀನು ಓಡಿ ಹೋದೆಯಾದರೂ, ಇನ್ನು ಮುಂದೆ ನನ್ನ ಕೈಗೆ ಸಿಕ್ಕುವಂತೆ ಇಲ್ಲಿಗೆ ಒಂದು ದಿನ\(ಸಲ\)ಬಂದೆಯಾದರೆ ನನ್ನ ಕೋಪವನ್ನು ತೀರಿಸುವವಳು ನಾನೇ\!\(೮\)

ಕೃಷ್ಣನ ಕಪಟವನ್ನು ಅನುಭವಿಸ ಗೋಪಿಯೊಬ್ಬಳು ಕೋಪಗೊಂಡು ಅವನಿಗೆ ಹೇಳುತ್ತಾಳೆ:”ನಿನ್ನ ವಂಚನೆಯ ಬಲೆಗೆ ನಾನು ಬಿದ್ದೆ, ಅದರ ಫಲವಾಗಿ ಕಡುನೊಂದೆ. ನನ್ನನ್ನು ಕಂಡು ಹೆದರಿದಂತೆ ನಟಿಸಿದೆಯಲ್ಲವೇ? ನನ್ನ ಕೈಗೆ ಸಿಕ್ಕದೆ ಓಡಿಹೋದೆಯಲ್ಲವೇ? ನೋಡಿಕೋ, ಈ ಸಲ ಈ ಹತ್ತಿರದಲ್ಲಿ ಸುಳಿದಾಡಿದೆಯಾದರೆ, ನನ್ನ ಕೈಗೆ ಸಿಕ್ಕಿದೆಯಾದರೆ, ನಿನ್ನ ಮೇಲಿರುವ ನನ್ನ ಕೋಪವನ್ನು ನನಗೆ ತೃಪ್ತಿಯಾಗುವಷ್ಟು ತೀರಿಸಿಕೊಳ್ಳುತ್ತೇನೆ.

೯.ಮಙ್ಗಲನಲ್ ವನಮಾಲೈ ಮಾರ್ ವಿಲಿಲಙ್ಗ

ಮಯಿಲ್ ತೞೈಪ್ಪೀಲಿ ಶೂಡಿ,

ಪೊಙ್ಗಿಳವಾಡೈ ಅರೈಯಿಲ್ ಶಾತ್ತಿ

ಪ್ಪೂಙ್ಗೊತ್ತುಕಾದಿಲ್ ಪುಣರಪ್ಪೆಯ್ದು

ಕೊಙ್ಗು ನಱುಙ್ಗುೞಲರ್ಹಳೋಡು

ಕುೞೈನ್ದು ಕುೞಲಿನಿದೂದಿ ವನ್ದಾಯ್

ಎಙ್ಗಳುಕ್ಕೇಯೊರುನಾಳ್ ವನ್ದೂದ

ಉನ್ ಕುೞಲಿನಿಶೈ ಪೋದರಾದೇ.

ಮಙ್ಗಲಮ್=ಮಂಗಳಕರವಾದ, ನಲ್-ಉತ್ತಮವಾದ, ವನಮಾಲೈ=ವನಮಾಲೆಯು, ಮಾರ್ವಿಲ್=ವಕ್ಷದಲ್ಲಿ, ಇಲಙ್ಗ=ಶೋಭಿಸುತ್ತಿರಲು, ಮಯಿಲ್ ತೞೈಪೀಲಿ=ನವಿಲುಗರಿಗಳನ್ನು, ಶೂಡಿ=ಮುಡಿದುಕೊಂಡು, ಪೊಙ್ಗು=ನಿಗಿನಿಸುವ, ಇಳ=ನವುರಾದ, ಆಡೈ=ಬಟ್ಟೆಯನು, ಅರೈಯಿಲ್=ನಡುವಿನಲ್ಲಿ, ಶಾತ್ತಿ=ಧರಿಸಿ, ಪೂ=ಹೂವಿನ, ಕೊತ್ತು=ಗೊಂಚಲನ್ನು, ಕಾದಿಲ್=ಕಿವಿಯಲ್ಲಿ, ಪುಣರ ಪ್ಪೆಯ್ದು=ಒಪ್ಪುವಂತೆ \(ಅಂದವಾಗಿ\) ಧರಿಸಿ,

೮೨

ಕೊಙ್ಗುನಱು=ಜೇನಿನ \(ಮಧುವಿನ\) ಪರಿಮಳದ, ಕುೞಲಾರ್ಹಳೋಡು= ತಲೆಗೂದಲಿನವರೊಡನೆ, ಕುೞೈನ್ದು=ಸಂತೋಷದಿಂದ ಕಲೆತು. ಕುೞಲ್=ಕೊಳಲನ್ನು, ಇನಿದು=ಇನಿದಾಗಿ \(ಮಧುರವಾಗಿ\), ಊದಿ=ಊದಿದ ಬಳಿಕ, ವನ್ದಾಯ್=ಬಂದೆಯಲ್ಲ, ಎಙ್ಗಳುಕ್ಕೇ=ನಮಗೆಯೇ, ಒರುನಾಳ್=ಒಂದು ಸಲವಾದರೂ, ವನ್ದು=ಬಂದು, ಊದ=ಊದುವುದಕ್ಕಾಗಿ, ಉನ್=ನಿನ್ನ, ಕುೞಲ್=ಕೊಳಲಿನ, ಇನ್=ಇಂಪಾದ, ಇಶೈ=ಗಾನವು, ಪೋದರಾದೇ=ಬರಲಾರದೇ‍\!

ಮಂಗಳಕರವಾದ ಶ್ರೇಷ್ಠವಾದ ವನಮಾಲೆಯು ನಿನ್ನ ವಕ್ಷದಲ್ಲಿ ಶೋಭಿಸುತ್ತಿರಲು, ನವಿಲುಗರಿಯನ್ನು ತಲೆಯಲ್ಲಿ ಮುಡಿದು, ನಿಗಿನಿಗಿಸುವ ನವುರಾದ ಬಟ್ಟೆಯನ್ನು ನಡುವಿನಲ್ಲಿ ಧರಿಸಿ, ಹೂಗೊಂಚಲನ್ನು ಕಿವಿಯಲ್ಲಿ ಒಪ್ಪುವಂತೆ ಅಂದವಾಗಿ ಧರಿದಿ, ಮಧುವಿನ ಪರಿಮಳವನ್ನು ಬೀರುವ ತಲೆಗೂದಲಿನವರೊಡನೆ ಸಂತೋಷದಿಂದ ಕಲೆತು, ಕೊಳಲನ್ನು ಇಂಪಾಗಿ ಊದಿ, ಬಳಿಕ ಬಂದೆಯಲ್ಲ\! ನಮಗಾಗಿಯೇ ಒಂದು ಸಲವಾದರೂ ನಿನ್ನ ಕೊಳಲಿನ ಇನಿದಾದ ಗಾನವು ಬರಲಾರದೇ\!\(೯\)

ಇದುವರೆಗೆ ಬಂದ ಪಾಶುರಗಳಲ್ಲಿ, ಗೋಪಿಯರು ಕೃಷ್ಣನಿಂದ ತಮ್ಮತಮ್ಮ ಇಷ್ಟಾರ್ಥಗಳನ್ನು ಪೂರೈಸಿಕೊಳ್ಳಲಾರದೆ ಈರ್ಷೆಯಿಂದಲೂ ಕೋಪದಿಂದಲೂ ಆಡಿದ ಮಾತುಗಳ ವರ್ಣನೆ ಇದೆ. ಈ ಪಾಶುರದಲ್ಲಿ ಇನ್ನೂ ಕೆಲವರು ಗೋಪಿಯರ “ಕೃಷ್ಣನು ತಮ್ಮ ಕೇರಿಯಲ್ಲಿ ಅವನ ವೇಣುಗಾನದ ಸವಿಯುಣಿಸನ್ನು ತಮ್ಮವರೆಗೆ ತರಲಾರನೇ? ಒಂದು ಸಲವಾದರೂ ಅದನ್ನು ತಾವು ಸವಿಯುವಂತಾದೀತೇ?” ಎಂಬ ಹಂಬಲವಿದೆ. ಅದರ ಜೊತೆಗೆ, ಗೋಪಾಲಕನಾಗಿ ದನಕರುಗಳ ಹಿಂದೆ ಇತರ ಗೋವಳ ಬಾಲಕರ ಸಂಗಡ ಹೋಗಿಬರುತ್ತಿದ್ದ ಬಾಲಕೃಷ್ಣನ ಬಲುಸುಂದರವಾದವರ್ಣನೆಯಿದೆ. ಕೃಷ್ಣನ ರೂಪ ಮೋಹಕವಾದದ್ದು. ಅವನ ವೇಶ್ಃಅವೂ ಅದರಂತೆಯೇ. ತಲೆಯಲ್ಲಿ ಸೊಗಸಾದ ಗುಂಗುರುಕೂದಲು. ಅದರ ಮೇಲೆ ಶೋಭಿಸುವುದು ನವಿಲುಗರಿಯ ಪಿಂಛ. ಕಿವಿಯಲ್ಲಿ ಒಪ್ಪುವಂಥ ಹೂಗೊಂಚಲು. ಎದೆಯಲ್ಲಿ ಆಕರ್ಷಕವಾದ ವನಮಾಲೆ. ಕೈಯಲ್ಲಿ ದಿವ್ಯವಾದ ಕೊಳಲು. ಮೈಮೇಲೆ ನಿಗಿನಿಗಿಸುವ ನವುರಾದ ಪೀತಾಂಬರ. ಎಂಥ ಸೂರೆಗೊಳ್ಳುವ ಸ್ವರೂಪ\! ಎಂಥಚಿತ್ತಾಕರ್ಷಕ ವೇಣುಗಾನ\!

ಒಂದು ಕೇರಿಯ ಗೋಪಿಯರು ಹಂಬಲಿಸುತ್ತಾರೆ:”ಯಾರೋ ಕೆಲವರು ಪುಣ್ಯಾತ್ಮಗೋಪಿಯರಿಗೆ ಮಾತ್ರವೇ ನಿನ್ನ ಸಂಗವೂ ನಿನ್ನ ವೇಣುಗಾನದ ಸವಿಯೂ ದೊರೆಯಬೇಕೇ? ನಮಗಾಗಿ, ನಮ್ಮ ಕೇರಿಯಲ್ಲಿ, ಒಂದು ಸಲವಾದರೂ ಆ ಗಾನದ ಸವಿಯನ್ನು ಅನುಭವಿಸುವಂತಾಗಬಾರದೇ?”

೮೩

೧೦.ಅಲ್ಲಿ ಮಲರ್ ತ್ತಿರುಮಙ್ಗೈಕೇಳ್ ವನ್ ದನ್ನೈ

ನಯನ್ದಿಳವಾಯ್ ಚ್ಚಿಯಾರ್ ಹಳ್

ಎಲ್ಲಿಪ್ಪೊೞುದಿನಿಲೇಮತ್ತೂಡಿ

ಎಳ್ ಹಿಯುರೈತ್ತ ಉರೈಯದನೈ

ಕೊಲ್ಲಿನಹರ್ ಕ್ಕಿಱೈಕೂಡಱ್ ಕೋಮಾನ್

ಕುಲಶೇಖರನಿನ್ನಿಶೈಯಿಲ್ ಮೇಇ

ಶೊಲ್ಲಿಯ ವಿನ್ ತಮಿೞ್ ಮಾಲೈಪತ್ತುಮ್

ಶೊಲ್ಲವಲ್ಲಾರ್ ಕ್ಕಿಲ್ಲೈ ತುನ್ಬನ್ ತಾನೇ

ಅಲ್ಲಿಮಲರ್=ತಾವರೆ ಹೂವಿನ, ತಿರುಮಙ್ಗೈ=ಶ್ರೇಷ್ಠಕನ್ಯೆಯ, ಕೇಳ್ ವನ್ ತನ್ನೈ=ಪತಿಯನ್ನು, ನಯನ್ದು=ಆಶೆಪಟ್ಟು, ಇಳ=ಎಳೆಯ ವಯಸ್ಸಿನ, ಆಯ್ ಚ್ಚಿಮಾರ್ಹಳ್=ಗೋಪಿಯರು, ಎಲ್ಲಿ ಪೊೞುದಿನಿಲೇ=ರಾತ್ರಿಯ ಹೊತ್ತಿನಲ್ಲಿ, ಮತ್ತೂಡಿ=ಕೋಪಗೊಂಡು, ಎಳ್ ಹಿ= ದುಃಖಪಟ್ಟು\(ಸಂಕಟಪಟ್ಟು\), ಉರೈತ್ತ=ಹೇಳಿದ, ಉರೈ ಅದನೈ=ಮಾತುಗಳನ್ನೇ, ಕೊಲ್ಲಿನಹರ್ ಕ್ಕೂ=ಕೊಲ್ಲಿಯ ನಗರಕ್ಕೆ, ಇಱೈ=ರಾಜನೂ, ಕೂಡಲ್ ಕೋಮಾನ್=ಕೂಡಲ ಅರಸನೂ ಆದ ಕುಲಶೇಕರನ್=ಕುಲಶೇಖರನು, ಇನ್=ಇಂಪಾದ, ಇಶೈಯಿಲ್=ಗಾನದಲ್ಲಿ, ಮೇವಿ=ಕೂಡಿಸಿ\(ಹೊಂದಿಸಿ\), ಶೊಲ್ಲಿಯ=ಹೇಳಿದ, ಇನ್ ತಮಿೞ್=ಮಧುರವಾದ ತಮಿಳಿನ, ಮಾಲೈಪತ್ತುಮ್=ಹತ್ತುಪಾಶುರಗಳನ್ನೂ, ಶೊಲ್ಲವಲ್ಲಾರ್ ಕ್ಕೂ=ಹೇಳ\(ಹಾಡ\)ಬಲ್ಲವರಿಗೆ, ತುನ್ಬಮ್ ತಾನೇ ಇಲ್ಲೈ=ದುಃಖ\(ಸಂಕಟ\)ವೇ ಇಲ್ಲ.

ತಾವರೆಹೂವಿನಲ್ಲಿ ಹುಟ್ಟೀದ ಶ್ರೇಷ್ಠ್ಯವಾದ ಕನ್ಯೆಯ ಪತಿಯನ್ನು ಆಶಿಸಿ, ಎಳೆಯವಯಸ್ಸಿನ ಗೋಪಿಯರು ರಾತ್ರಿಯ ಹೊತ್ತಿನಲ್ಲಿ ಕೋಪಗೊಂಡು ಸಂಕಟಪಟ್ಟು ಹೇಳಿದ ಮಾತುಗಳನ್ನೇ ಕೊಲ್ಲಿಯನಗರಕ್ಕೆ ರಾಜನೂ ಕೂಡಲ ಅರಸನೂ ಆದ ಕುಲಶೇಖರನು ಇಂಪಾದ ಗಾನದಲ್ಲಿ ಕೂಡಿಸಿ ಹೇಳಿದ ಮಧುರವಾದ ತಮಿಳಿನ ಹತ್ತುಪಾಶುರಗಳನ್ನೂ ಹಾಡಬಲ್ಲವರಿಗೆ ದುಃಖಸಂಕಟಗಳೇ ಇಲ್ಲ.\(೧೦\)

ತಾವರೆಹೂವಿನಲ್ಲಿ ಹುಟ್ಟಿದ ಶ್ರೇಷ್ಠವಾದ ಕನ್ಯೆ ಲಕ್ಷ್ಮೀದೇವಿ. ಅವಳ ಪತಿ ನಾರಾಯಣನು. ಅವನೇ ಕೃಷ್ಣನಾಗಿ ಗೋವಳರ ನಡುವೆ ಅವತರಿಸಿ ತನ್ನ ದಿವ್ಯಾದ್ಭುತ ಲೀಲೆಗಳನ್ನು ತೋರಿಸಿದವನು. ಕೃಷ್ಣನನ್ನು ಎಳೆಯವಯಸ್ಸಿನ ಗೋಪಕನ್ಯೆಯರು ಬಹಳವಾಗಿ ಆಶಿಸಿದರು. ಅವನಿಗಾಗಿ ಪಡಬಾರದ ಕಷ್ಟಗಳನ್ನು ಪಟ್ಟರು. ಸಂಕಟಗಳನ್ನು ಅನುಭವಿಸಿದರು. ಇತರ ಗೋಪಿಯರ ಸುಖಸಂತೋಷಗಳನ್ನು ಕಂಡುಕರುಬಿದರು. ತಮಗೆ ಅದು ದೊರೆಯದೆ ಹೋದದ್ದಕ್ಕಾಗಿ ನೊಂದರು. ಕೃಷ್ಣನ ಮೇಲೆ ಕೋಪಗೊಂಡರು. ಅವನನ್ನು ಮೂದಲಿಸಿದರು. ಚುಚ್ಚುಮಾತುಗಳಿಂದ ಅವನನ್ನು ನೋಯಿಸಲು ಯತ್ನಿಸಿದರು. ಇದಕ್ಕೆಲ್ಲ ಕಾರಣವೆಂದರೆ ಅವರಿಗೆ ಕೃಷ್ಣನಲ್ಲಿದ್ದ ಮಿತಿಮೀರಿದ ತಡೆಯಲಾಗದ ಪ್ರೇಮವೇ.

ಗೋಪವನಿತೆಯರು ಆಡಿದ ಮಾತುಗಳನ್ನೇ ಭಾವನಾಪೂರ್ವಕವಾಗಿ, ಇಂಪಾದ ಗಾನದೊಂದಿಗೆ ಕೂಡಿಸಿ ಸುಂದರವಾದ ಪಾಶುರಗಳ ರೂಪದಲ್ಲಿ ಹೇಳಿ

೮೪

ಹಾಡಿರುವವರು ಕುಲಶೇಖರರು. ಈ ಪಾಶುರಗಳನ್ನು ಅವುಗಳ ಅರ್ಥವನ್ನೂ ಭಾವವನ್ನೂ ಅರಿತವರಾಗಿ ಹಾಡಬಲ್ಲವರು ಗೋಪಕನ್ಯೆಯರಂತೆಯೇ ಭಗವಂತನಲ್ಲಿ ವ್ಯಾಮೋಹಗೊಳ್ಳುತ್ತಾರೆ. ಅವನ ಭಕ್ತರಾಗುವುದರಿಂದ ಅವರು ದುಃಖಸಂಕಟಗಳ ಕಡಲಾದ ಸಂಸಾರವನ್ನು ದಾಟಿ, ಪುನರ್ಜನ್ಮದ ಕೋಟಲೆಯನ್ನು ಕಳೆದು, ಮುಕ್ತರಾಗುತ್ತಾರೆ.

ಇದೇ ಈ ತಿರುಮೊೞಿಯ ಫಲಶ್ರುತಿ.

ಅಡಿಯ ನಡೆ: ಏರ್=ಕೆಣ್ಡೈ, ಕರು, ತಾಯ್, ಮಿನ್, ಮಱ್ ಪೊರು, ಪೈಯರವಿನ್, ಎನ್ನೈ, ಮಙ್ಗಲ, ಅಲ್ಲಿ, \(ಆಲೈ\)

೮೫

ಶ್ರೀಃ

ಶ್ರಿಯೈ ನಮಃ

ಪೆರುಮಾಳ್ ತಿರುಮೊೞಿ ಏಳನೆಯ ತಿರುಮೊೞಿ ಆಲೈ ನೀಳ್ ಕರುಮ್ಬು

೧.ಆಲೈ ನೀಳ್ ಕರುಮ್ಬನ್ನವನ್ ತಾಲೋ

ಅಮ್ಬುಯತ್ತಡಙ್ಕಣ್ಣಿನನ್ ದಾಲೋ

ವೇಲೈನೀರ್ ನಿಱತ್ತನ್ನವನ್ ತಾಲೋ

ವೇೞ ಪ್ಪೋದಹಮನ್ನವನ್ ತಾಲೋ

ಏಲವಾರ್ ಕುೞಲೆನ್ ಮಹನ್ ತಾಲೋ

ಎನ್ಱೆನ್ಱುನ್ನೆಯೆನ್ ವಾಯಿಡೈ ನಿಱೈಯ

ತಾಲೊಲಿತ್ತಿಡುಮ್ ತಿರುವಿನೈಯಿಲ್ಲಾ

ತ್ತಾಯರಿಲ್ ಕಡೈಯಾಯಿನ ತಾಯೇ

ಆಲೈ=ಆಲೆಗೆ ತಕ್ಕ, ನೀಳ್=ಉದ್ದನಾದ, ಕರುಮ್ಬು ಅನ್ನವನ್=ಕಬ್ಬಿನ ಹಾಗೆ ಇರುವವನೇ\! ತಾಲೋ=ನಿನಗೆ ಲಾಲಿ, ಅಮ್ಬುಯಮ್=ಕಮಲದ ಹಾಗೆ, ತಡ=ವಿಶಾಲವಾದ, ಕಣ್ಣಿನನ್=ಕಣ್ಣುಗಳುಳ್ಳವನೇ, ತಾಲೋ=ಲಾಲಿ, ವೇಲೈ=ಕಡಲಿನ, ನೀರ್=ನೀರಿನಂತೆ, ನಿಱತ್ತು=ಬಣ್ಣದ, ಅನ್ನವನ್=ಹಾಗೆ ಇರುವವನೇ, ತಾಲೋ=ಲಾಲಿ, ವೇೞಮ್=ಆನೆಯ, ಪೋತಕಮ್=ಮಗುವಿನ\(ಕರುವಿನ\) ಅನ್ನವನ್=ಹಾಗೆ ಇರುವವನೇ, ತಾಲೋ=ಲಾಲಿ, ಏಲಮ್=ಸುವಾಸನೆಯಿಂದ ಕೂಡಿದ, ವಾರ್=ಉದ್ದನಾದ, ಕುೞಲ್=ತಲೆಗೂದಲಿನ, ಎನ್ ಮಹನ್=ನನ್ನ ಮಗನೇ, ತಾಲೋ=ಲಾಲಿ, ಎನ್ಱು ಎನ್ಱು=ಎಂದೆಂದಿಗೂ, ಉನ್ನೈ=ನಿನ್ನನ್ನು, ಎನ್=ನನ್ನ, ವಾಯಿಡೈ=ಬಾಯಲ್ಲಿ, ನಿಱೈಯ=ತೃಪ್ತಿಯಾಗುವಂತೆ\(ತುಂಬ\), ತಾಲೊತ್ತಿಡುಮ್=ಜೋಗುಳ ಹಾಡುವ, ತಿರು=ಭಾಗ್ಯದ, ವಿನೈ=ಕಾರ್ಯ, ಇಲ್ಲಾ=ಇಲ್ಲದ, ತಾಯರಿಲ್=ತಾಯಂದಿರಲ್ಲಿ, ಕಡೈ ಆಯಿನ=ನಿಕೃಷ್ಟಳಾದ, ತಾಯೇ=ತಾಯಿಯೇ ನಾನು.

ಆಲೆಗೆ ತಕ್ಕ ಉದ್ದನಾದ ಕಬ್ಬಿನ ಹಾಗೆ ಇರುವವನೇ, ಕಮಲದ ಹಾಗೆ ವಿಶಾಲವಾದ ಕಣ್ಣುಳ್ಳವನೇ, ಕಡಲನೀರಿನ ಬಣ್ಣದವನೇ, ಆನೆಯ ಕರುವಿನ ಹಾಗೆ ಇರುವವನೇ, ಸುವಾಸನೆಯಿಂದ ಕೂಡಿದ ಉದ್ದನಾದ ತಲೆಗೂದಲಿನವನೇ, ನನ್ನ ಮಗನೇ, ಎಂದೆಂದಿಗೂ ನನ್ನ ಬಾಯಾರ ನಿನಗೆ ಜೋಗುಳಹಾಡುವ ಭಾಗ್ಯವಿಲ್ಲದ ತಾಯಂದಿರಲ್ಲಿ ಕಡೆಯ ರೀತಿಯ ತಾಯಿಯೇ ನಾನು\! \(೧\)

೮೬

ಕೃಷ್ಣನಿಗೆ ಇಬ್ಬರು ತಾಯಂದಿರು. ಅವನನ್ನು ನವಮಾಸ ಹೊತ್ತು ಹೆತ್ತವಳು ದೇವಕಿ. ಅವನನ್ನು ತನ್ನ ಮಗನೇ ಎಂದು ಲಾಲಿಸಿ ಬೆಳಸಿದವಳು ಯಶೋದೆ. ಯಶೋದೆಯ ಭಾಗ್ಯ್ ಅದೇವಕಿಗೆ ಇಲ್ಲವಾಯಿತು. ತಾನು ಹೆತ್ತ ಮಗನ ಲಾಲನೆ ಪಾಲನೆಗಳಲ್ಲಿ ತಾನೇ ಪಾಲುಗೊಳ್ಳುವಂತಾಗಲಿಲ್ಲವಲ್ಲಾ, ಬೇರೊಬ್ಬ ತಾಯಿಗೆ ಆ ಭಾಗ್ಯ ಲಭಿಸುವಂತಾಯಿತಲ್ಲಾ ಎಂದು ಯಶೋದೆಗೆ ಬಲುದುಃಖ. ಆದ್ದರಿಂದ, ಅವಳು ತನ್ನ ಮಗನಾದ ಕೃಷ್ಣನನ್ನು ತೊಟ್ಟಿಲಲ್ಲಿಟ್ಟು ತೂಗುತ್ತಿರುವಂತೆ ಊಹಿಸಿಕೊಂಡು ಜೋಗುಳಹಾಡುವುದು ಈ ಪಾಶುರದ ವಿಷಯ. ದೇವಕಿಯ ಮಾತೃವಾತ್ಸಲ್ಯವೆಷ್ಟೆಂಬುದನ್ನು ಇದು ವ್ಯಕ್ತಪಡಿಸುವುದು. ಹೆತ್ತ ಮಗುವನ್ನು ತೊಟ್ಟಿಲಲ್ಲಿಟ್ಟು ಜೋಗುಳ ಹಾಡಿ ತೂಗುತ್ತಾ ಸಂತೋಷಪಡುವ ಭಾಗ್ಯವಿಲ್ಲದ ತಾಯಂದಿರಲ್ಲಿ ನಿಕೃಷ್ಟವಾದವಳು ಎಂದು ದೇವಕಿ ತನ್ನನ್ನು ವರ್ಣಿಸಿಕೊಳ್ಳುತ್ತಾಳೆ. ಮಗುವಾದ ಕೃಷ್ಣನನ್ನು ಊಹಿಸಿಕೊಂಡು ವರ್ಣಿಸುವ ವೈಖರಿ ಬಲುಚೆನ್ನಾಗಿದೆ.

ಮಾಧುರ್ಯವೇ ಮೂರ್ತಿವೆತ್ತವನು ಕೃಷ್ಣ. ಆಲೆಗೆ ಸಿದ್ಧಪಡಿಸಿ ಇಟ್ಟಿರುವ ಉದ್ದನಾದ ಕಬ್ಬಿನ ಜಲ್ಲೆಯ ಹಾಗೆ. ಅದರ ಒಂದೊಂದು ಕಣದಲ್ಲೂ ಮಾಧುರ್ಯ ಹ್ಏಗೆ ತುಂಬಿದೆಯೋ ಹಾಗೆಯೇ ಅವನೂ. ಕೃಷ್ಣನ ಕಣ್ಣುಗಳು ವಿಶಾಲವಾಗಿ ಹೊಳಪಿನಿಂದ ಕೂಡಿ ಆಕರ್ಷಕವಾದವು. ಅರಳಿದ ಕಮಲದ ಹೂವಿನ ಹಾಗೆ. ಅವನ ಮೈಬಣ್ಣ ಮೋಹಕವಾದದ್ದು. ಕಡಲಿನ ನೀರಿನಂತೆ ಹೊಳೆಹೊಳೆಯುವ ದಿವ್ಯಶ್ಯಾಮಲದ ವರ್ಣ. ಅವನ ದೇಹಸೌಂದರ್ಯ ಆನೆಯ ಕರುವಿಗೆ ಹೋಲಿಸುವಂಥಾದ್ದು- ಮುದ್ದಾಗಿ, ಕಣ್ಣಿಗೆ ಇಂಪಾಗಿ, ಹರ್ಷದಾಯಕವಾಗಿ ಇರುವುದು. ಅವನ ತಲೆಗೂದಲು ಉದ್ದನಾಗಿದೆ. ಅದು ಪರಿಮಳವನ್ನು ಸೂಸುವುದು. ಹೀಗೆ ಸರ್ವಾಂಗ ಸುಂದರನಾಗಿರುವ ಮಗುವನ್ನು “ನನ್ನ ಮಗನೇ” ಎಂದು ಬಾಯಿತುಂಬ ಕರೆದು ಜೋಗುಳಹಾಡುವ ಭಾಗ್ಯವನ್ನು ದೇವಕು ಪಡೆಯಲಿಲ್ಲವಲ್ಲಾ\! ಎಂಥ ದುರದೃಷ್ಟತಾಯಿ ಅವಳು\!

೨.ವಡಿಕ್ಕೊಳಂಜನಮೆೞುದು ಶೆಮ್ಮಾಲರ್ ಕ್ಕಣ್

ಮರುವಿ ಮೇಲಿನಿದೊನ್ಱಿನೈ ನೋಕ್ಕಿ

ಮುಡಕ್ಕಿಶ್ಶೇವಡಿ ಮಲರ್ ಚ್ಚಿಱು ಕರುನ್ದಾಳ್

ಪೊಲಿಯುಮ್ ನೀರ್ ಮುಹಿಱ್ ಕುೞವಿಯೇ ಪೋಲ

ಅಡಕ್ಕಿಯಾರಚ್ಚೆಂಜಿಱು ವಿರಲನೈತ್ತುಮ್

ಅಙ್ಗೈಯೋಡಣೈನ್ದಾನೈಯಿಱ್ ಕಿಡನ್ದ

ಕಿಡಕ್ಕೈ ಕಣ್ಡಿಡಪ್ಪೆಟ್ರಿಲೇನನ್ದೋ

ಕೇಶವಾಕೆಡುವೇನ್ ಕೆಡುವೇನೇ 

ವಡಿಕೊಳ್=ಅಂದವನ್ನು ಹೆಚ್ಚಿಸುವ, ಅಂಜನಮ್=ಕಾಡಿಗೆಯನ್ನು, ಎೞುದು=ತಿದ್ದಿರುವ, ಶೆಮ್ ಮಲರ್=ಕೆಂದಾವರೆಯಂಥ\(ವಿಶಾಲವಾದ\) ಕಣ್=ಕಣ್ಣುಗಳನ್ನು, ಮರುವಿ=ಹೊಂದಿಸಿ

೮೭

ಮೇಲ್=ಮೇಲುಗಡೆ, ಇನಿದು=ಹಿತವಾದ\(ಸುಂದರವಾದ\), ಒನ್ಱಿನೈ=ಒಂದನ್ನು, ನೋಕ್ಕಿ=ನೋಡುತ್ತಾ, ಕರು ತಾಳ್=ಕಪ್ಪನೆಯ ಕಾಲುಗಳ, ಶಿಱು=ಶ್ರೇಷ್ಠವಾದ, ಮಲರ್=ಹೂವಿನಂತೆ ಇರುವ, ಶೇ ಅಡಿ= ಕೆಂಪಾದ ಪಾದಗಳನ್ನು, ಮುಡಕ್ಕಿ=ಬಗ್ಗಿಸಿ\(ಮಡಿಸಿ\) ಪೊಲಿಯುಮ್=ಹೊಳೆಯುವ, ನೀರ್ ಮುಹಿಲ್=ಕಾರ್ಮುಗಿಲಿನ , ಕುೞವಿಯೇ ಪೋಲ= ಮರಿಯ ಹಾಗೆ, ಅಮ್=ಸೊಬಗಿನಿಂದ ಕೂಡಿದ, ಕೈಯೋಡು=ಕೈಗಳಿಂದ, ಶೆಮ್=ಕೆಂಪಗೆ, ಶಿಱು=ಅಂದವಾದ, ವಿರಲ್ ಅನೈತ್ತುಮ್=ಎಲ್ಲ ಬೆರಳುಗಳನ್ನೂ, ಅಡಕ್ಕಿ ಆರ=ಪೂರ್ತಿಯಾಗಿ ಸೇರಿಸಿಕೊಂಡು, ಅಣೈನ್ದು=ಭದ್ರವಾಗಿ ಹಿಡಿದುಕೊಂಡು ಆನೈಯಿನ್=ಆನೆಯು, ಕಿಡನ್ದ= ಮಲಗಿದ ಹಾಗೆ ಇರುವ, ಕಿಡಕ್ಕೈ=ಮಲಗಿರುವುದನ್ನು, ಕಣ್ಡಿಡ=ನೋಡುವ, ಪೆಟ್ರಿಲೇನ್=\(ಭಾಗ್ಯವನ್ನು\) ಪಡೆದಿಲ್ಲವಲ್ಲಾ. ಅನ್ದೋ=ಅಯ್ಯೋ, ಕೇಶವಾ=ಕೇಶವನೇ, ಕೆಡುವೇನ್ ಕೆಡುವೇನೇ=ಗೋಳಾಡುತ್ತಾ, ಇದ್ದೇನಲ್ಲಾ\! ಕೆಟ್ಟೆನಲ್ಲಾ\!

ಅಂದವನ್ನು ಹೆಚ್ಚಿಸುವ ಕಾಡಿಗೆಯನ್ನು ತಿದ್ದಿರುವ ಕೆಂದಾವರೆಯಂಥ ವಿಶಾಲವಾದ ಕಣ್ಣುಗಳನ್ನು ಹೊಂದಿಸಿ ಮೇಲುಗಡೆ ಇರುವ ಹಿತವಾದ ಒಂದನ್ನು ನೋಡುತ್ತಾ, ಕಪ್ಪನೆಯ ಕಾಲುಗಳಲ್ಲಿ ಶ್ರೇಷ್ಠವಾದ ಹೂವಿನಂತೆ ಇರುವ ಕೆಂಪಾದ ಪಾದಗಳನ್ನುಬಗ್ಗಿಸಿ \(ಮಡಿಸಿ\) ಹೊಳೆಯುವ ಕಾರ್ಮುಗಿಲಿನ ಮರಿಯ ಹಾಗೆ, ಸೊಬಗಿನ ಕೈಗಳಿಂದ ಕೆಂಪಗೆ ಅಂದವಾದ ಎಲ್ಲ ಬೆರಳುಗಳನ್ನೂ ಪೂರ್ತಿಯಾಗಿ ಅಡಗಿಸಿ ಹಿಡಿದುಕೊಂಡು, ಆನೆಯು ಮಲಗಿದ ಹಾಗೆ ಮಲಗಿರುವುದನ್ನು ನೋಡುವ ಭಾಗ್ಯವನ್ನು ಪಡೆದಿಲ್ಲವಲ್ಲಾ\! ಅಯ್ಯೋ, ಕೇಶವಾ ಗೋಳಾಡುವ ನಾನು ಕೆಟ್ಟೆನಲ್ಲಾ\! \(೨\)

ಈ ಪಾಶುರದಲ್ಲಿ ಎಳೆಯ ಮಗುವಾದ ಕೄಷ್ಣನನ್ನು ತೊಟ್ಟಿಲಲ್ಲಿ ಮಲಗಿಸಿದಾಗ, ಅವನು ಮಲಗಿರುವ ಭಂಗಿಯೊಂದನ್ನು ದೇವಕಿ ಮನಸ್ಸಿನಲ್ಲಿ ಭಾವಿಸಿಕೊಳ್ಳುತ್ತಾಳೆ. ಮಗುವು ಅಂಗತ್ತನಾಗಿ ಮಲಗಿದೆ. ತೊಟ್ಟಿಲಮೇಲೆ ಮಗುವನ್ನು ಆಕರ್ಷಿಸುವಂಥ ಯಾವುದೋ ಒಂದು ವಸ್ತುವನ್ನು ಕಟ್ಟಿದೆ. ಮಗು ಅದನ್ನು ಎವೆಯಿಕ್ಕದೆ ನೋಡುತ್ತಿದೆ. ಅದರ ಕಣ್ಣುಗಳಲ್ಲಿ ವಿಲಕ್ಷಣವಾದ ಹೊಳಪಿದೆ. ಕಣ್ಣಿಗೆ ಕಾಡಿಗೆ ತಿದ್ದಿ ಅದರ ಅಂದವನ್ನು ಹೆಚ್ಚಿಸಲಾಗಿದೆ. ಕೆಂದಾವರೆಯಂತೆ ವಿಶಾಲವಾದ ಸುಂದರವಾದ ಕಣ್ಣುಗಳು ಅವು. ಮೇಲೆ ಕಟ್ಟಿರುವ ಅಂದವಾದ ವಸ್ತುವನ್ನು ನೋಡುತ್ತಿರುವ ಸೊಬಗಿನ ಮೇಲ್ನೋಟ ದೇವಕಿಯನು ಆಕರ್ಷಿಸುತ್ತದೆ ಮಗುವು ತೊಟ್ಟಿಲಲ್ಲಿ ಮಲಗಿರುವ ಭಂಗಿಯೂ ಹಾಗೆಯೇ ಆಕರ್ಷಕವಾದದ್ದು. ಅದರ ಪುಟ್ಟ ಕೈಗಳಿಂದ ಅದರ ಸುಂದರವಾದ ಪಾದಗಳನ್ನು ಬೆರಳುಗಳ ಸಹಿತವಾಗಿ ಭದ್ರವಾಗಿ ಹಿಡಿದುಕೊಂಡಿದೆ. ಕರಿಯ ದೇಹ. ಕೆಂದಾವರೆಯಂಥ ಕೆಂಪನೆಯ ಕೋಮಲವಾದ ಅಂಗಾಲುಗಳು. ಅಂಗೈಯೂ ಕೆಂಪಗೆ ಕೋಮಲವಾಗಿದೆ. ಕೈಗಳಿಂದ ಪಾದಗಳನ್ನು ಹಿಡಿದು ಮಲಗಿರುವ ರೀತಿ ಬಲುಸೊಗಸು. ದೇವಕಿ ಮಲಗಿರುವ ಮಗುವನ್ನು ಕಂಡು “ಇದೇನು ಕಾರ್ಮುಗಿಲಿನ ಮರಿಯೋ” , “ಆನೆಯ ಮರಿಯೋ”, ಇಷ್ಟು ಅಂದವಾಗಿ ಮಲಗಿದೆ” ಎಂದುಕೊಳ್ಳುತ್ತಾಳೆ, ಮನಸ್ಸಿನಲ್ಲಿಯೇ. ಆ ನೋಟ ನಿಜವಾದದ್ದಲ್ಲ, ತನ್ನ ಭ್ರಾಂತಿಯೇ ಅದು ಎಂದು ಅವಳಿಗೆ ಮನವರಿಕೆಯಾದಾಗ ಅವಳಿಗೆ ಹಿಡಿಸಲಾರದ ದುಃಖವಾಗುತ್ತದೆ. “ಎಳೆಯಮಗುವಿನ ಈ ಬಗೆಯ ಸುಂದರ ನೋಟಗಳನ್ನು ನೋಡಿ ಆನಂದಿಸುವ ಭಾಗ್ಯ ಹಡೆದ ತಾಯಿಯಾದ ನನಗೆ

೮೮

ಲಭಿಸಲಿಲ್ಲವಲ್ಲಾ, ಕೇಶವಾ”ಎಂದು ದೇವಕಿ ಹಲುಬುತ್ತಾಳೆ.

೩.ಮುನ್ದೈನನ್ ಮುಱೈಯನ್ ಪುಡೈಮಹಳಿರ್

ಮುಱೈಮುಱೈತನ್ದಮ್ ಕುಱಙ್ಗಿಡೈಯಿರುತ್ತಿ

ಎನ್ದೈಯೇ\! ಎನ್ದನ್ ಕುಲಪ್ಪೆರುಂಜುಡರೇ

ಎೞುಮುಹಿಲ್ ಕಣತ್ತೆೞಿಲ್ ಕವರೇಱೇ\!

ಉನ್ದೈಯಾವನೆನ್ಱುರೈಪ್ಪನಿನ್

ಶೆಙ್ಗೇೞ್ ವಿರಲಿನುಮ್ ಕಡೈಕ್ಕಣ್ಣಿನುಮ್ ಕಾಟ್ಟ

ನನ್ದನ್ ಪೆಟ್ರನನ್ ನಲ್ ವಿನೈಯಿಲ್ಲಾ

ನಙ್ಗಳ್ ಕೋನ್ ವಶುದೇವನ್ ಪೆಟ್ರಲನೇ

ಮುನ್ದೈ=ಹಿಂದಿನ ಕಾಲದಿಂದ ಬಂದ, ನಲ್=ಉತ್ತಮವಾದ, ಮುಱೈ=ನಡತೆ, ಪದ್ಧತಿಯ, ಅನ್ಬು ಉಡೈ=ಪ್ರೀತಿಯನ್ನುಳ್ಳ, ಮಹಳಿರ್=ಹೆಣ್ಣುಮಕ್ಕಳು, ಮುಱೈ ಮುಱೈ=ಕ್ರಮಕ್ರಮವಾಗಿ \(ಒಬ್ಬರಾಗುತ್ತಲೊಬ್ಬರು\), ತನ್ದಮ್=ತಮ್ಮತಮ್ಮ, ಕುಱಙ್ಗಿಡೈ=ತೊಡೆಗಳ ಮೇಲೆ, ಇರುತ್ತಿ=ಇಟ್ಟುಕೊಂಡು, ಎನ್ದೈಯೇ=ನನ್ನಪ್ಪನೇ, ಎನ್ ತನ್=ನನ್ನ, ಕುಲಮ್=ವಂಶದ, ಪೆರು ಶುಡರೇ=ದಿವ್ಯಜ್ಯೋತಿಯೇ, ಎೞುಮುಹಿಲ್=ಮೇಲೇರುವ ಮುಗಿಲಿನ, ಕಣತ್ತು=ಗಣದ, ಎೞಿಲ್=ಸುಂದರವಾದ, ಕವರ್=ಕೂಡಿಕೊಂಡ, ಏಱೇ=ವೃಷಭದಂಥವನೇ, ಉನ್ದೈ=ನಿನ್ನ ತಂದೆ, ಯಾವನ್= ಯಾರು, ಎನ್ಱು=ಎಂದು, ಉರೈಪ್ಪ=ಕೇಳಲು, ನಿ=ನಿನ್ನ, ಶೆಮ್=ಸೊಗಸಾದ, ಕೇೞ್ ವಿರಲಿನುಮ್=ಮಿರುಗುವ ಬೆರಳಿನಿಂದಲೂ, ಕಡೈಕ್ಕಣ್ಣಿನುಮ್=ಕಡೆಗಣ್ಣಿನಿಂದಲೂ, ಕಾಟ್ಟ=ತೋರಿಸುವುದಕ್ಕೆ, ನನ್ದನ್ ಪೆಟ್ರನನ್=ನಂದನು ಪಡೆದ ಭಾಗ್ಯವಲ್ಲವೇ, ನಲ್ ವಿನೈ=ಪುಣ್ಯ \(ಸುಕೃತ\) ಇಲ್ಲಾ= ಇಲ್ಲದ, ನಙ್ಗಳ್=ನಮ್ಮ, ಕೋನ್=ಒಡೆಯನಾದ, ವಸುದೇವನ್-ವಸುದೇವನು, ಪೆಟ್ರಲನೇ=ಪಡೆಯದಾದನೇ?

ಹಿಂದಿನ ಕಾಲದಿಂದ ಬಂದ ಉತ್ತಮನಡತೆಯ ಪ್ರೀತಿಯುಳ್ಳ ಹೆಣ್ಣುಮಕ್ಕಳು ಒಬ್ಬರಾಗುತಲೊಬ್ಬರು ತಮ್ಮತಮ್ಮ ಮಗುವನ್ನು ತೊಡೆಗಳ ಮೇಲೆ ಮಲಗಿಸಿಕೊಂಡು “ನನ್ನಪ್ಪನೇ”, “ನನ್ನ ವಂಶದ ಹಿರಿಯಜ್ಯೋತಿಯೇ”,”ಮೇಲೇರುವ ಕಾರ್ಮುಗಿಲಿನ ಕೂಟದಂತೆ ಸುಂದರವಾದ ವೃಷಭದಂಥವನೇ”,”ನಿನ್ನ ತಂದೆ ಯಾರು?” ಎಂದು ಕೇಳಿದಾಗ, ನಿನ್ನ ಸುಂದರವಾದ ಮಿರುಗುವ ಬೆರಳುಗಳಿಂದಲೂ ಕುಡಿಗಣ್ಣಿನಿಂದಲೂ ತೋರಿಸುವ ಭಾಗ್ಯವನ್ನು ನಂದನು ಪಡೆದನೇ? ಸುಕೃತವಿಲ್ಲದ ನಮ್ಮ ಒಡೆಯನಾದ ವಸುದೇವನು ಪಡೇಯದಾದನೇ?\(೩\)

೮೯

ವಂಶಪಾರಂಪರ್ಯವಾಗಿ ಬಂದ ಉತ್ತಮವಾದ ನಡತೆಯ ಹೆಂಗಸರು ಬಂದು, ಮಗುವನ್ನು ಬಲುಪ್ರೀತಿಯಿಂದ, ಸರದಿಯಂತೆ ಒಬ್ಬರಾಗುತಲೊಬ್ಬರು ಎತ್ತಿಕೊಂಡು, ತಮ್ಮ ತೊಡೆಯ ಮೇಲೆ ಮಲಗಿಸಿಕೊಂಡು, ಪ್ರೀತಿಯ ಮಾತುಗಳಿಂದ ವಿಧವಿಧವಾಗಿ ವರ್ಣಿಸಿಕರೆಯುತ್ತಾ ಆಮೇಲೆ “ಅಪ್ಪ ಎಲ್ಲಿ ತೋರಿಸು” ಎಂದು ಕೇಳುವರು. ಮಗುವಿಗೆ ಅದನೆಲ್ಲಾ ಅರಿತುಕೊಳ್ಳೂವಷ್ಟು ಆಗದಿದ್ದರೂ, ಅದು ಅಕಸ್ಮಿಕವಾಗಿಯಾದರೂ ತಂದೆಯಿರುವ ಕಡೆಗೆ ಕೈಚಾಚಿದರಾಗಲಿ, ಅತ್ತ ಕಡೆಗೆ ಕಣ್ಣನ್ನು ಹೊರಳಿಸಿದರಾಗಲಿ ಅವರಿಗೆ ಎಷ್ಟು ಸಂತೋಷವೋ\! ಈ ವಿಷಯವನ್ನು ದೇವಕಿದೇವಿ ನೆನೆನೆನೆದು ದುಃಖಿಸುತ್ತಾಳೆ. ಅವಳ ಭಾವನೆಯಲ್ಲಿ ನಂದಗೋಪನಿಗೆ ಮಗುವಿನ ತಂದೆ ಎಂದು ಕರೆಸಿಕೊಳ್ಳುವ ಭಾಗ್ಯವುಂಟಾಯಿತಲ್ಲ. ಮಗುವಿನ ನಿಜವಾದ ತಂದೆಯಾದ ವಸುದೇವನಿಗೆ ಆ ಭಾಗ್ಯವಿಲ್ಲವಲ್ಲಾ, ಅವನೆಂಥ ದುರದೃಷ್ಟವಂತ\! ಎನ್ನಿಸುತ್ತದೆ.

೪.ಕಳಿನಿಲಾವೆೞಿಲ್ ಮದಿ ಪುರೈಮುಹಮುಮ್ ಕಣ್ಣನೇ\!

ತಿಣ್ ಕೈಮಾರ್ ವುಮ್ ತಿಣ್ ತೋಳುಮ್

ತಳಿರ್ ಮಲರ್ ಕ್ಕರುಙ್ಗುೞಲ್ ಪಿಱೈಯದುವುಮ್

ತೆಡಙ್ಗೊಳ್ ತಾಮರೈಕ್ಕಣ್ ಹಳುಮ್ ಪೊಲಿನ್ದ

ಇಳಮೈಯಿನ್ ಪತ್ತೈಯಿನ್ಱೆನ್ ತನ್ ಕಣ್ಣಾಲ್

ಪರುಹು ವೇಱ್ ಹಿವಳ್ ತಾಯನ ನಿನೈನ್ದ

ಅಳವಿಲ್ ಪಿಳ್ಳೈಮೈಯಿನ್ಬತ್ತೈಯಿೞನ್ದ

ಪಾವಿಯೇ ನೆನತಾವಿನಿಲ್ಲಾದೇ

ಕಳಿ=ಮತ್ತನ್ನುಂಟು ಮಾಡುವಂಥ, ನಿಲಾ=ಬೆಳದಿಂಗಳನ್ನುಳ್ಳ, ಎೞಿಲ್=ಅಂದವಾದ, ಮದಿಪುಱೈ=ಪೂರ್ಣಚಂದ್ರನನ್ನು ಹೋಲುವ, ಮುಹಮುಮ್=ಮುಖವನ್ನೂ, ಕಣ್ಣನೇ=ಕೃಷ್ಣನೇ, ತಿಣ್ ಕೈ=ಶಕ್ತಿಯುಳ್ಳ ಕೈಯನ್ನೂ, ಮಾರ್ವುಮ್=ವಕ್ಷವನ್ನೂ, ತಿಣ್ ತೋಳುಮ್= ಬಲಿಷ್ಠವಾದ ತೋಳನ್ನೂ, ತಳಿರ್=ಚಿಗುರಿನಂತೆ, ಮಲರ್=ಹೂವಿನಂತೆ, ಇರುವ, ಕರು=ಕಪ್ಪನೆಯ, ಕುೞಲ್=ತಲೆಗೂದಲನ್ನುಳ್ಳ, ಪಿಱೈ=ಅರ್ಧಚಂದ್ರನಂಥ, ಅದುವುಮ್=ನೆತ್ತಿಯಾದ ಅದೂ, ತಡ ಕೊಳ್=ವಿಶಾಲವಾದ, ತಾಮರೈ ಕ್ಕಣ್ ಹಳುಮ್=ತಾವರೆಯಂಥ ಕಣ್ಣುಗಳನ್ನೂ, ಪೊಲಿನ್ದ= ಬೆಳಗುವ, ಇಳಮೈ=ಎಳೆತನದ, ಇನ್ಬತ್ತೈ=ಮಾಧುರ್ಯವನ್ನು, ಇನ್ಱು=ಈಘ, ಎನ್ ತನ್=ನಾನು, ಕಣ್ಣಾಲ್=ನನ್ನ ಕಣ್ಣುಗಳಿಂದ, ಪುರುಹ ವೇಱ್ಕು=ಅನುಭವಿಸುತ್ತಾ, ಇವಳ್=ಇವಳು, ತಾಯ್ ಎನ=ತಾಯಿ ಎಂದು, ನಿನೈನ್ದ=ನೆನೆಯುವ, ಅಳವು=ಸಹಜಸ್ವಭಾವ, ಇಲ್=ಇಲ್ಲದ, ಪಿಳ್ಳೈಮೈ=ಮಗುತನದ, ಇನ್ಬತ್ತೈ=ಆನಂದವನ್ನು, ಇೞನ್ದ=ಕಳೆದುಕೊಂಡ

೯೦

ಪಾವಿಯೇನ್=ಪಾಪಿ ನಾನು; ಎನದು=ನನ್ನ, ಆವಿ=ಉಸಿರು ನಿಲ್ಲಾದೇ=ನಿಂತು ಹೋಗದಲ್ಲಾ\!

ಕೃಷ್ಣಾ ಮತ್ತನ್ನು ಉಂಟುಮಾಡುವಂಥ ಬೆಳದಿಂಗಳನ್ನುಳ್ಳ ಅಂದವಾದ ಪೂರ್ಣಚಂದ್ರನನ್ನು ಹೋಲುವ ಮುಖವನ್ನೂ, ಸಮರ್ಥವಾದ ಕೈಗಳನ್ನೂ ವಕ್ಷವನ್ನೂ, ಬಲಿಷ್ಠವಾದ ತೋಳುಗಳನ್ನೂ , ಚಿಗುರಿನಂತೆಯೂ ಹೂವಿನಂತೆಯೂ ಇರುವ ಕೋಮಲವಾದ ಕಪ್ಪುಕೂದಲನ್ನೂ, ಅರ್ಧಚಂದ್ರನಂಥ ನೆತ್ತಿಯನ್ನೂ, ವಿಶಾಲವಾದ ತಾವರೆಯಂಥ ಕಣ್ಣುಗಳನ್ನೂ, ಬೆಳಗುವ ಎಳೆತನದ ಮಾಧುರ್ಯವನ್ನೂ ಈಗ ನಾನು ನನ್ನ ಕಣ್ಣುಗಳಿಂದ ಅನುಭವಿಸುತ್ತಾ “ಇವಳು ನನ್ನ ತಾಯಿ”ಎಂದು ನೆನೆಯುವ ಸಹಜಸ್ವಭಾವವಿಲ್ಲದ ಶೈಶವದ \(ಮಗುತನದ\) ಆನಂದವನ್ನು ಕಳೆದುಕೊಂಡ ಪಾಪಿ ನಾನು, ನನ್ನ ಉಸಿರು ನಿಂತುಹೋಗದಲ್ಲಾ\! \(೪\)

ದೇವಕಿ ತಾನು ಹಡೆದ ಮಗುವಿಗಾಗಿ ಹಂಬಲಿಸುತ್ತಾಳೆ. ಅವಳ ಹಂಬಲವೆಲ್ಲ ಆ ಮಗುವಿನ ಒಂದೊಂದು ಪುಟ್ಟ ಅವಯವವನ್ನೂ ನೋಡಿನೋಡಿ ನಲಿಯುವ ಅನುಕೂಲ ತನಗೆ ಒದಗಿ ಬರಲಿಲ್ಲವಲ್ಲಾ ಎಂಬುದೇ. ಎಳೆಯ ಮಗುವಿನ ಎಳೆತನವನ್ನು ನೋಡುವುದೂ ಅದನ್ನು ಅನುಭವಿಸುವುದೂ ಒಂದು ಆನಂದ. ಅದು ತನ್ನ ತಾಯಿಯನ್ನು “ತಾಯಿ” ಎಂದು ಗುರುತಿಸುವುದಕ್ಕೆ ಸ್ವಲ್ಪಕಾಲಬೇಕು. ಅದು ತಾಯಿಯನ್ನು ಗುರುತಿಸುವ ವಯಸ್ಸಿಗಿಂತ ಮುಂಚಿತವಾಗಿ ಅದು ಮಾಡುವ ಮುಗ್ಧಚೇಷ್ಟೆಗಳನ್ನೂ ಅದರ ಅಂಗಾಂಗಗಳನ್ನು ಆಡಿಸುವ ಬಗೆಯನ್ನೂ ನೋಡಿ, ಅವಳು ನಲಿಯಬೇಕೆನ್ನಿಸುತ್ತದೆ.

ತನ್ನ ಮಗುವಾದ ಕೃಷ್ಣನನ್ನು ತನ್ನ ಕಣ್ಣಮುಂದೆ ಊಹಿಸಿಕೊಂಡು ದೇವಕಿ ಹೇಳುತ್ತಾಳೆ:”ಕೃಷ್ಣ, ಕನರನ್ನು \(ನೋಡೀದವರನ್ನು\)ಉನ್ಮತ್ತಗೊಳಿಸುವಂಥ ಬೆಳದಿಂಗಳನ್ನು ಚೆಲ್ಲುವ ಪೂರ್ಣಚಂದ್ರನಂತಿರುವ ದುಂಡುಮುಖ ನಿನ್ನದು. ತಲೆಯಲ್ಲಿ ಎಳೆಯ ಚಿಗುರಿನಂತೆ ಕೋಮಲವಾದ ಮೃದುವಾದ ಮತ್ತು ಹೂವಿನಂತೆ ಸುಗಂಧಯುಕ್ತವಾದ ತಲೆಗೂದಲು. ಸುಂದರವಾದ ಅರ್ಧಚಂದ್ರನಂತೆ ತೇಜಸ್ಸಿನಿಂದ ಕೂಡಿದ ಲಲಾಟ. ತಾವರೆಯ ಎಸಳಿನಂತೆ ವಿಶಾಲವಾಗಿ ಆಕರ್ಷಕವಾಗಿರುವ ಕಣ್ಣುಗಳು. ಮಾಟವಾಗಿ ಅಂದವಾಗಿರುವ ಪುಟ್ಟಪುಟ್ಟ ಕೈಗಳು, ತೋಳುಗಳು, ಕಾಲುಗಳು, ಮತ್ತು ಎದೆ. ಇವುಗಳನ್ನೆಲ್ಲಾ ನೋಡಿನೋಡಿ ಆನಂದಿಸುವ ಭಾಗ್ಯ ನನಗೆ ಬರಲಿಲ್ಲ. ನಾನು ಪಾಪಿ. ನಾನು ಬದುಕಿರುವುದೇ ವ್ಯರ್ಥ. ಈ ವ್ಯಸನವನ್ನು ನನ್ನಲ್ಲಿ ತುಂಬಿಕೊಂಡು ಇನ್ನೂ ಬದುಕಿದ್ದೇನಲ್ಲಾ. ನನ್ನ ಉಸಿರು ನಿಂತುಹೋಗದಲ್ಲಾ\!”ಹೀಗಿದೆ, ಅವಳ ಪರಿತಾಪ.

೫. ಮರುವುನಿನ್ ತಿರುನೆಟ್ರಿಯಿಲ್ ಶುಟ್ಟಿಯಶೈತರ

ಮಣೀವಾಯಿಡೈಮುತ್ತಮ್

ತರುದಲುಮ್, ಉನ್ಱಮ್ ತಾದೈಯೈ ಪ್ಪೋಲುಮ್

ವಡಿವುಕಣ್ಡುಕೊಣ್ಡು ಉಳ್ಳಮುಳ್ ಕುಳಿರ

ವಿರಲೈಚ್ಚೆಂಜಿರುವಾಯಿಡೈ ಚ್ಚೇರ್ ತ್ತು

ವೆಹುಳಿಯಾಯ್ ನಿನ್ಱುರೈಕ್ಕೂಮವ್ವುರೈಯುಮ್

ತಿರುವೇಲೇನೊನ್ಱುಮ್ ಪೆಟ್ರಿಲೇನ್

ಎಲ್ಲಾಮ್ ದೆಯ್ ವನಙ್ಗೈಯಶೋದೈ ಪೆಟ್ರಾಳೇ

೯೧

ನಿನ್=ನಿನ್ನ, ತಿರುನೆಟ್ರಿಯಿಲ್=ದಿವ್ಯವಾದ ಹಣೆ\(ನೆತ್ತಿ\)ಯಲ್ಲಿ, ಮರುವುಮ್=ಹೊಂದಿಕೊಂಡಿರುವ, ಚುಟ್ಟಿ=ಚುಟ್ಟಿಬೊಟ್ಟು, ಅಶೈತರ=ಅಲುಗಾಡುವಂತೆ,ಮಣಿ=ರತ್ನದಂತೆ ಸುಂದರವಾದ, ವಾಯಿಡೈ=ಬಾಯಿಗೆ, ಮುತ್ತಮ್=ಮುತ್ತನ್ನು, ತರುದಲುಮ್=ಕೊಡಬೇಕೆಂದಾಗ, ಉನ್ ತನ್=ನಿನ್ನ, ತಾದೈಯೈ=ತಂದೆಯನ್ನು, ಪೋಲುಮ್=ಹೋಲುವ, ವಡಿವು=ದೇಹ\(ರೂಪ\)ಸೌಂದರ್ಯವನ್ನು, ಕಣ್ಡುಕೊಣ್ಡು=ಗಮನಿಸಿ, ಉಳ್ಳಮ್=ಮನಸ್ಸಿನ, ಉಳ್=ಅಂತರಂಗವು, ಕುಳಿರ=ಹರ್ಷಿಸಲು, ಶೆಮ್=ಕೆಂಪನೆಯ, ಶಿಱು=ಸುಂದರವಾದ, ವಾಯಿಡೈ=ಬಾಯಲ್ಲಿ, ವಿರಲೈ=ಬೆರಳನ್ನು, ಶೇರ್ ತ್ತು=ಸೇರಿಸಿ\(ಹಾಕಿಕೊಂಡು\), ವೆಹುಳಿಯಾಯ್=\(ನೀನು\)ಕೋಪಗೊಂಡು, ನಿನ್ಱು=ಇರುತ್ತಾ, ಉರೈಕ್ಕೂಮ್=ಉಚ್ಚರಿಸುವ, ಅ ಉರೈಯುಮ್=ಆ ತೊದಲು ಮಾತನ್ನು, ಒನ್ಱುಮ್=ಸ್ವಲ್ಪವಾದರೂ \(ಕೇಳಬಹುದಾದ, ಅನುಭವಿಸಬಹುದಾದ\), ತಿರು=ಭಾಗ್ಯವನ್ನು, ಇಲೇನ್=ಇಲ್ಲದಾಗಿದ್ದೇನೆ, ಪೆಟ್ರಿಲೇನ್=ಪಡೆದಿಲ್ಲದಾಗಿದ್ದೇನೆ, ದೆಯ್ವನಙ್ಗೈ=ದೇವಮಾತೆಯಾದ, ಯಶೋದೈ=ಯಶೋದೆಯೇ, ಎಲ್ಲಾಮ್=ಎಲ್ಲವನ್ನೂ, ಪೆಟ್ರಾಳೇ=ಪಡೆದಿರುವಳಲ್ಲಾ\!

ನಿನ್ನ ದಿವ್ಯವಾದ ನೆತ್ತಿಗೆ ಅಂಟಿಕೊಂಡಿರುವ ಚುಟ್ಟಿಬೊಟ್ಟು ಅಲುಗಾಡುವಂತೆ ರತ್ನದಂತೆ ಸುಂದರವಾದ ನಿನ್ನ ಬಾಯಿಗೆ ಮುತ್ತನ್ನು ಕೊಡಬೇಕೆಂದುಕೊಂಡಾಗ, ನಿನ್ನ ತಂದೆಯನ್ನು ಹೋಲುವ ರೂಪಸೌಂದರ್ಯವನ್ನು ಕಂಡುಕೊಂಡು ನನ್ನ ಮನದ ಅಂತರಾಳವು ಪುಳಕಿತವಾಯಿತು. ಆಗ, ನಿನ್ನ ಕೆಂಪಾದ ಸುಂದರವಾದ ಬಾಯಿಯಲ್ಲಿ ಪುಟ್ಟಬೆರಳನ್ನು ಹಾಕಿಕೊಂಡು, ಕೋಪದಿಂದ ಹೊರಡಿಸುವ ಆ ತೊದಲು ಮಾತುಗಳನ್ನು ಒಂದನ್ನಾದರೂ\(ಸ್ವಲ್ಪವಾದರೂ\) ಕೇಳಿ ಅನುಭವಿಸಬಹುದಾದ ಭಾಗ್ಯವನ್ನು ನಾನು ಪಡೆಯದಾದೆ. ದೇವಮಾತೆಯಾದ ಯಶೋದೆಯೇ ಎಲ್ಲವನ್ನೂ ಪಡೆದಳಲ್ಲಾ\!\(೫\)

ಮಗುವಾದ ಕೃಷ್ಣನನ್ನು ಕುರಿತ ಇನ್ನೊಂದು ನೋಟವನ್ನು ದೇವಕಿ ಊಹಿಸಿಕೊಳ್ಳುತ್ತಾಳೆ:ಮಗುವಿಗೆ ನೆತ್ತಿಯ ಚುಟ್ಟಿಬೊಟ್ಟನ್ನು ಹಾಕಿ ಅಲಂಕಾರ ಮಾಡಿದ್ದಾರೆ. ಅದು ಮಗುವಿನ ಅಂದವನ್ನು ಇನ್ನಷ್ಟು ಹೆಚ್ಚಿಸಿದೆ. ದೇವಕಿಗೆ ಮಾತೃಪ್ರೇಮ ಉಕ್ಕಿಬರುತ್ತದೆ. ಮಗುವಿನ ಸುಂದರವಾದ ಚೆಂದುಟಿಗಳನ್ನು ಚುಂಬಿಸಬೇಕೆಂದು ಆಶೆಬರುತ್ತದೆ. ಮೆಲ್ಲಗೆ, ಮಗುವಿನ ಮುಖದ ಹತ್ತಿರಕ್ಕೆ ತನ್ನ ಮುಖವನ್ನು ತರುತ್ತಾಳೆ. ಆಗ ಅವಳಿಗೆ ತನ್ನ ಪತಿದೇವನಾದ ವಸುದೇವನ ರೂಪಸೌಂದರ್ಯ ಮಗುವಿನ ಮುಖದಲ್ಲಿ ಪ್ರತಿಬಿಂಬಿಸುತ್ತದೆ. ಕೂಡಲೇ, ಅವಳ ಮನವುಬ್ಬುತ್ತದೆ. ಅವಳು ಪುಳಕಿತಳಾಗುತ್ತಾಳೆ. ಆಗ, ಮಗುವು ಅದರ ಪುಟ್ಟ ಕೈಬೆರಳನ್ನು ಪುಟ್ಟಬಾಯಲ್ಲಿ ಹಾಕಿಕೊಂಡು ಚಿತ್ರವಿಚಿತ್ರವಾದ ಸದ್ದನ್ನು ಹೊರಡಿಸುತ್ತಾ ಮಲಗಿರುತ್ತದೆ. ದೇವಕಿಗೆ ಅದೂ ಹರ್ಷತರುವಂಥಾದ್ದೇ. ಆದರೆ, ಅದರ ಧ್ವನಿಯಲ್ಲಿ, ಕೂಗಾಟದಲ್ಲಿ, ಅವಳು ಮುದ್ದು ಮಾಡುವುದು ಅದಕ್ಕೆ ಹಿತವಿಲ್ಲದ್ದೆಂಬಂತೆ ಕೋಪದ ಕೂಗಾಟವೋ ಎಂಬಂತೆ ಅವಳಿಗೆ ಅರ್ಥವಾಗುತ್ತದೆ. ಇಷ್ಟೆಲ್ಲ ಬರಿಯ ಕಲ್ಪನೆಯ ಅನುಭವವೇ\! ಅವಳ ಮುಂದೆ ಮಗುವಾದ ಕೃಷ್ಣನಿಲ್ಲ\! ಇದು

೯೨

ಬರಿಯ ಕಲ್ಪನೆ ಎಂದು ಅವಳಿಗೆ ಮನವರಿಕೆಯಾದಾಗ,ಅವಳಿಗೆ ಬಹಳ ದುಃಖಗೊಳ್ಳುತ್ತಾಳೆ.”ತನ್ನದೇ ಆದ ಮಗುವಿನ ಮುದ್ದಿನ ಆಟಪಾಟಗಳನ್ನು ನೋಡಿ ನಲಿಯುವ ಭಾಗ್ಯವನ್ನು ತಾನು ಪಡೆಯಲಿಲ್ಲವಲ್ಲಾ\! ಆ ಭಾಗ್ಯ ಯಶೋದೆಗೆ ಉಂಟಾಯಿತಲ್ಲಾ\! ಅವಳು “ದೇವಮಾತೆ ಎನಿಸಿಕೊಂಡಳಲ್ಲಾ\!”ಎಂದು ದೇವಕಿ ಸಂಕಟಪಡುತ್ತಾಳೆ.

೬.ತಣ್ಣನ್ತಾಮರೈಕ್ಕಣ್ಣನೇ ಕಣ್ಣಾ

ತವೞ್ ನ್ದೊೞುನ್ದು ತಳರ್ ನ್ದದೋರ್ ನಡೈಯಾಲ್

ಮಣ್ಣಿಲ್ ಶೆಮ್ಪಾಡಿಯಾಡಿ ವನ್ದು

ಎನ್ ತಣ್ ಮಾರ್ವಿಲ್ ಮನ್ನಿಡಪ್ಪೆಟ್ರಿಲೇ ನನ್ದೋ

ವಣ್ಣಚ್ಚೆಂಜಿಱುಕೈವಿರಲನೈತ್ತುಮ್

ವಾರಿವಾಯ್ ಕ್ಕೊಣ್ಡವಡಿಶಿಲಿನ್ ಮಿಚ್ಚಲ್

ಉಣ್ಣಪ್ಪೆಟ್ರಿಲೇನ್ ಓ\! ಕೊಡುವಿನೈಯೇನ್

ಎನ್ನೈಯೆನ್ ಶೆಯ್ಯಪ್ಪೆಟ್ರದೆಮ್ಮೋಯೇ

ತಣ್=ತಂಪಾದ, ಅಮ್=ಸುಂದರವಾದ, ತಾಮರೈ=ರ್ತಾವರೆಯ, ಕಣ್ಣನೇ=ಕಣ್ಣುಗಳುಳ್ಳವನೇ, ಕಣ್ಣಾ=ಕೃಷ್ಣಾ, ತವೞ್ ನ್ದು=ತೆವಳಿ, ಎೞುನ್ದು=ಎದ್ದು, ತಳರ್ ನ್ದು=ತಟ್ಟಾಡಿ, ಓರ್ ನಡೈಯಾಲ್=ಒಂದು ಬಗೆಯ ನಡಗೆಯಿಂದ, ಮಣ್ಣಿಲ್=ಮಣ್ಣಿನಲ್ಲಿ, ಶೆಮ್=ಕೆಂಪನೆಯ, ಪೊಡಿ=ಧೂಳಿನಲ್ಲಿ, ಆಡಿ ವನ್ದು=ಆಟವಾಡಿ ಬಂದು, ಎನ್=ನನ್ನ, ತಣ್ ಮಾರ್ವಿಲ್=ತಂಪಾದ ಎದೆಗೆ, ಮನ್ನಿಡ=ಅಪ್ಪಿಕೊಳ್ಳುವುದನ್ನು, ಪೆಟ್ರಿಲೇನ್=ಪಡೆಯಲಿಲ್ಲವಲ್ಲಾ, ಅನ್ದೋ=ಅಯ್ಯೋ, ವಣ್ಣಮ್=ಸುಂದರವಾದ, ಶೆಮ್=ಕೆಂಪಾದ, ಶಿಱು=ಶ್ರೇಷ್ಠವಾದ, ಕೈವಿರಲ್=ಕೈಬೆರಳುಗಳು, ಅನೈತ್ತುಮ್=ಎಲ್ಲವನ್ನೂ, ವಾರಿ=ಒಟ್ಟಾಗಿ, ವಾಯ್ ಕ್ಕೊಣ್ಡ=ಸ್ವೀಕರಿಸಿದ\(ಬಾಯಿಗೆ ಸೇರಿಸಿದ\) ಅಡಿಶಿಲಿನ್=ಅನ್ನದ\(ಪ್ರಸಾದದ\) ಮಿಚ್ಚಲ್=ಶೇಷವನ್ನು, ಉಣ್ಣ=ತಿನ್ನಲು, ಪೆಟ್ರಿಲೇನ್=ಪಡೆದಿಲ್ಲವಲ್ಲಾ, ಓ=ಅಯ್ಯೋ, ಕೊಡುವಿನೈಯೇನ್=ಮಹಾಪಾಪಿಯಾದೆನಲ್ಲಾ, ಎನ್ನೈ=ನನ್ನನ್ನು, ಎನ್ ಶೆಯ್ಯ=ಏತಕ್ಕಾಗಿ, ಎಮ್ ಮೋಯ್=ನನ್ನ ತಾಯಿ, ಪೆಟ್ರದೋ=ಹಡೆದಳೋ?

ತಂಪಾದ ಸುಂದರವಾದ ತಾವರೆಯಂತೆ ಕಣ್ಣುಗಳುಳ್ಳವನೇ ಕೃಷ್ಣಾ, ನೀನು ತೆವಳಿತ್ತಾ, ಏಳುತ್ತಾ, ತಟ್ಟಾಡುತ್ತಾ, ಒಂದು ಬಗೆಯ ನಡಗೆಯಿಂದ ಮಣ್ಣಿನಲ್ಲಿ, ಕೆಂಫುಧೂಳಿನಲ್ಲಿ ಆಡಿಬಂದು ನನ್ನ ತಂಪಾದ ಎದೆಗೆ ಅಪ್ಪಿಕೊಳ್ಳುವ ಭಾಗ್ಯವನ್ನು ಪಡೆಯಲಿಲ್ಲವಲ್ಲಾ, ಅಯ್ಯೋ, ನಿನ್ನ ಸುಂದರವಾದ ಪವಿತ್ರವಾದ ಕೆಂಪಾದ ಕೈಬೆರಳುಗಳೆಲ್ಲವನ್ನೂ ಒಟ್ಟುಮಾಡಿ ಸ್ವೀಖರಿಸಿದ ಅನ್ನದ\(ಪ್ರಸಾದದ\) ಶೇಷವನ್ನು ನಾನು ಉಣ್ಣುವ ಭಾಗ್ಯವನ್ನು ಪಡೆಯಲಿಲ್ಲವಲ್ಲಾ, ಅಯ್ಯೋ, ನಾನು ಮಹಾಪಾಪಿ, ನಮ್ಮ ತಾಯಿ ನನ್ನನ್ನು ಏತಕ್ಕಾಗಿ ಹಡೆದಳೋ?\(೬\)

೯೩

ಮಗು ಏನು ಮಾಡಿದರೂ ಅದು ಆಟವೇ. ಎಳೆಯ ಮಗುವಾದಾಗಿನಿಂದಲೂ ಅದು ಏನೇನೋ ಚಟುವಟಿಕೆಗಳಲ್ಲಿ ತೊಡಗುತ್ತದೆ. ಒಂದೊಂದು ಚಟುವಟಿಕೆಯೂ ಅದರ ಆಟವೇ. ಅವುಗಳಲ್ಲಿ ಒಂದೊಂದನ್ನೂ ನೋಡಿ ನಲಿಯಬೇಕೆಂದೂ ಸಾಧ್ಯವಾಗುವ ಕಡೆಗಳಲ್ಲಿ ತಾನು ಅದರೊಡನೆ ಭಾಗವಹಿಸಬೇಕೆಂದೂ ತಾಯಿಗೆ ಆಶೆ ಸಹಜವಾಗಿರುತ್ತದೆ. ಮಗುವಾದ ಕೃಷ್ಣನ ಒಂದೆರಡು ಆಟಗಳನ್ನು ದೇವಕಿ ಊಹಿಸಿಕೊಳ್ಳುತ್ತಾಳೆ. ಅವಳ ಊಹೆಯಲ್ಲಿ ಕೃಷ್ಣನು ತೆವಳುತ್ತಾ, ಅಂಬೆಗಾಲಿಡುತ್ತಾ, ತಟ್ಟಾಟದ ನಡೆನಡೆಗೆ ಅವನು ನಡೆಯುತ್ತಾ ಹೋಗಿ ಕೆಂಪುಮಣ್ಣಿನಲ್ಲಿ ಯಥೇಚ್ಛವಾಗಿ ಆಟವಾಡಿ ತನ್ನ ಮೈಯೆಲ್ಲಾ ಮಣ್ಣುಮಾಡಿಕೊಂಡಿರುತ್ತಾನೆ. ಹಾಗೆಯೇ ಅವನು ಹಿಂತಿರುಗಿ ಬಂದು, ಆ ಕೊಳಕು ವೇಷದಿಂದಲೇ ದೇವಕಿಯನ್ನು ಅಪ್ಪಿಕೊಳ್ಳುತ್ತಾನೆ. ಅವಳ ಮೈ, ಬಟ್ಟೆ ಎಲ್ಲವೂ ಕೊಳೆಯಾದರೂ ದೇವಕಿಗೆ ಅದು ಪರಮಾನಂದವೇ.

ಇನ್ನೊಂದು ಊಹೆಯಲ್ಲಿ ಮಗುವಾದ ಕೃಷ್ಣನಿಗೆ ಅವಳು ಉಣಿಸುವುದು. ಮಗುವಿನ ಮುಂದೆ ಚಿಕ್ಕತಟ್ಟೆಯಲ್ಲಿ ಊಟವನ್ನು ಕಲಿಸಿ ಇಟ್ಟಿದ್ದಾಳೆ. ಮಗುವಿಗೆ ಅದೂ ಒಂದು ಆಟವೇ-ಅದು ಊಟದ ಆಟ. ಅದರ ಪುಟ್ಟ ಹಿಡೀಯಲ್ಲಿ ಕಲಸಿಟ್ಟ ಅನ್ನವನ್ನು ತೆಗೆದುಕೊಂಡು ಒಟ್ಟಿಗೆ, ತನ್ನ ಪುಟ್ಟಬಾಯೊಳಕ್ಕೆ, ತನ್ನ ಪುಟ್ಟ ಹಿಡಿಯನ್ನೂ ಸೇರಿಸಿಕೊಳ್ಳಲು ಯತ್ನಿಸುತ್ತದೆ. ಆಗ, ಸಹಜವಾಗಿ ಬಲುಭಾಗದ ಅನ್ನ ಹೊರಕ್ಕೆ ಚೆಲ್ಲುತ್ತದೆ. ಹೀಗೆಲ್ಲಾ ಅನ್ನದಲ್ಲಿ ಆಟವಾಡಿದ ನಂತರ, ಮಗುವು ಉಳಿಸಿದ ಮತ್ತು ಚೆಲ್ಲಿದ ಅನ್ನವನ್ನು ಬಿಟ್ಟುಹೊರಟು ಹೋಗುತ್ತದೆ. ದೇವಕಿಗೆ ಇದು “ಪ್ರಸಾದಕ್ಕೆ”ಸಮಾನ. ಅದನ್ನು ಉಣ್ಣಬೇಕೆಂಬ ಆಶೆ. ಅದರಿಂದ ಅವಳಿಗೆ ಆನಂದವಾಗುತ್ತದೆ.

ಈ ಎರಡು ಊಹೆಗಳೂ ದೇವಕಿಯ ಪಾಲಿಗೆ ನಿಜವಾಗಲಿಲ್ಲ. ಅದನ್ನು ನೆನೆಯುತ್ತಾ ಅವಳು ವ್ಯಥೆಪಡುತ್ತಾಳೆ:”ನನ್ನನ್ನು ನಮ್ಮ ತಾಯಿ ಏತಕ್ಕಾಗಿ ಹಡೆದಳೋ\! ನಾನು ಕಡುಪಾಪಿ\!” ಎಂದು ತನ್ನನ್ನು ತಾನೇ ಹಳಿದುಕೊಳ್ಳುತ್ತಾಳೆ.

೭.ಕುೞಕನೇಯೆನ್ ತನ್ ಕೋಮಳಪ್ಪಿಳ್ಳಾಯ್

ಕೋವಿನ್ದಾವೆನ್ ಕುಡಙ್ಗೈಯಿಲ್ ಮನ್ನಿ,

ಒೞುಹುಪೇರೆೞಿಲಿಳಂ ಜಿಱುತಳಿರ್ ಪೋಲ್

ಒರುಕೈಯಾಲೊರುಮುಲೈಮುಹಮ್ ನೆರುಡಾ

ಮೞಲೈಮೆನ್ನಕೈಯಿಡೈಯಿಡೈಯರುಳಾ

ವಾಯಿಲೇ ಮುಲೈಯಿರುಕ್ಕವೆನ್ ಮುಹತ್ತೇ

ಎೞಿಲ್ ಕೊಳ್ ನಿನ್ದಿರುಕ್ಕಣ್ಣಿಣೈನೋಕ್ಕನ್

ತನ್ನೈಯುಮ್ ಇೞನ್ದೇನಿೞನ್ದೇನೇ

ಕುೞಕನೇ=ಸುಂದರನೇ, ಎನ್ ತನ್=ನನ್ನ, ಕೋಮಳಮ್=ಕೋಮಲವಾದ, ಪಿಳ್ಳಾಯ್=ಮಗುವೇ, ಕೋವಿನ್ದಾ=ಗೋವಿಂದನೇ, ಎನ್=ನನ್ನ, ಕುಡಙ್ಗೈಯಿಲ್=ಮುಂಗೈಯಲ್ಲಿ\(ಮೊಳಕೈಯಲ್ಲಿ\), ಮನ್ನಿ=ಹೊಂದಿಕೊಂಡು, ಒೞುಹು=ಹರಿಯುತ್ತಿರುವ

೯೪

ಪೇರ್=ಅತಿಶಯವಾದ, ಎೞಿಲ್=ಸೊಬಗಿನ, ಇಳ=ಎಳೆಯ, ಶಿಱು=ಉತ್ತಮವಾದ, ತಳಿ ರ್ಪೋಲ್=ಚಿಗುರಿನಂತೆ, ಒರು=ಒಂದು, ಕೈಯಾಲ್=ಕೈಯಲ್ಲಿ, ಒರು=ಒಂದು, ಮುಲೈ ಮುಹಮ್=ಮೊಲೆಯ ಮುಂಭಾಗವನ್ನು, ನೆರುಡಾ=\(ಬೆರಳುಗಳಿಂದ\)ಸವರುತ್ತಾ, ಮೞಲೈ=ಚಿತ್ರವಿಚಿತ್ರವಾದ ಸದ್ದುಮಾಡುತ್ತಾ, ಮೆಲ್ ನಹೈ=ಮೆಲ್ನಗೆಯನ್ನು, ಇಡೈ ಇಡೈ=ನಡೂನಡುವೆ, ಅರುಳಾ=ಕರುಣಿಸುತ್ತಾ, ವಾಯಿಲೇ=ಬಾಯಲ್ಲಿ, ಮುಲೈ=ಇನ್ನೊಂದು ಮೊಲೆ, ಇರುಕ್ಕ=ಇರಲಾಗಿ, ಎನ್ ಮುಹತ್ತೇ=ನನ್ನ ಮುಖವನ್ನು, ಎೞಿಲ್ ಕೊಳ್=ಸುಂದರವಾದ, ನಿನ್=ನಿನ್ನ, ತಿರುಕ್ಕಣ್ ಇಣೈ=ಎರಡು ಶ್ರೇಷ್ಠವಾದ ಕಣ್ಣುಗಳಿಂದ, ನೋಕ್ಕಮ್ ತನ್ನೈಯುಮ್=ನೋಡುವ ನೋಟವನ್ನು, ಇೞನ್ದೇನ್ ಇೞನ್ದೇನೇ=ಕಳೆದುಕೊಂಡೆನಲ್ಲಾ, ಕಳೆದುಕೊಂಡೆನಲ್ಲಾ\!

ಸುಂದರನೇ, ನನ್ನ ಕೋಮಲವಾದ ಮಗುವೇ, ಗೋವಿಂದಾ, ನನ್ನ ಮುಂಗೈಯನ್ನು ಹೊಂದಿಕೊಂಡು, ಅತಿಶಯವಾದ ಸೊಬಗು ಹರಿಯುತ್ತಿರುವ ಉತ್ತಮವಾದ ಎಳೆಯ ಚಿಗುರಿನಂತೆ ಇರುವ ಒಂದು ಕೈಯಲಿ ಒಂದು ಮೊಲೆಯ ತೊಟ್ಟನ್ನು ಸವರುತ್ತಾ, ಬಾಯಲ್ಲಿ ಇನ್ನೊಂದು ಮೊಲೆ ಇರಲಾಗಿ, ಚಿತ್ರವಿಚಿತ್ರವಾಗಿ ಸದ್ದು ಮಾಡುತ್ತಾ, ನಡುನಡುವೆ ಮೆಲ್ನಗೆಯನ್ನು ಕರುಣಿಸುತ್ತಾ, ನಿನ್ನ ಸುಂದರವಾದ ಜೋಡಿಕಣ್ಣುಗಳಿಂದ ನನ್ನ ಮುಖವನ್ನು ನೋಡುವ ನೋಟವನ್ನು ಕಳೆದುಕೊಂಡೆನಲ್ಲಾ\!\(೭\)

ದೇವಕಿ ತನ್ನ ದೌರ್ಭಾಗ್ಯವನ್ನು ಕುರಿತು, ವ್ಯಥೆಪಡುತ್ತಾಳೆ. ಅವಳೇ ಹಡೆದ ಮಗುವಾದ ಕೃಷ್ಣನನ್ನು ಅವಳು ಎತ್ತಿಕೊಂಡು, ಅದಕ್ಕೆ \(ಅವನಿಗೆ\) ತನ್ನ ಮೊಲೆಯನ್ನೂಡಲಿಲ್ಲವಲ್ಲಾ, ತಾಯಿಯಾಗಿ ಆನಂದಿಸಬಹುದಾದ ಆ ಭಾಗ್ಯವನ್ನು ಪಡೆಯಲಿಲ್ಲವಲ್ಲಾ ಎಂದುಬುದು ಅವಳ ವ್ಯಥೆ.

ತಾಯಿಯ ಮಗುವನ್ನು ತನ್ನ ಮುಂಗೈಮೇಲೆ ಮಲಗಿಸಿಕೊಂಡು, ಅದರ ಬಾಯಿಗೆ ತನ್ನ ಒಂದು ಮೊಲೆಯನ್ನು ಹಚ್ಚಿದಾಗ, ಮಗುವು ಅದಕ್ಕೆ ಹೊಂದಿಕೊಂಡು ತನ್ನ ಪುಟ್ಟಕೈಬೆರಳುಗಳಿಂದ ಅವಳ ಇನ್ನೊಂದು ಮೊಲೆಯತೊಟ್ಟನ್ನು ಹಿಡಿದು ಸವರುತ್ತಾ, ತಿರಿಚುತ್ತಾ, ಆಡಿಸುತ್ತಾ, ನೆಮ್ಮದಿಯಾಗಿ ಹಾಲನ್ನು ಕುಡಿಯುವುದು. ನಡೂನಡುವೆ ಬಗೆಬಗೆಯ ಧ್ವನಿಯನ್ನು ಹೊರಡಿಸುವುದು. ಆಗಾಗ್ಗೆ ತಾಯಿಯ ಮುಖವನ್ನು ನೋಡಿ ಮುಗುಳ್ನಗೆ ನಗುವುದು. ಇದು ಮಗು ಹಾಲುಕುಡಿಯುತ್ತಿರುವಾಗ ತಾಯಿ ಕಾಣುವ ಮತ್ತು ಪಡೆಯುವ ಒಂದು ಆನಂದಾನುಭವ. ದೇವಕಿ ಇದು ಸಿಕ್ಕದೆ ಹೋಯಿತಲ್ಲ\!

೯೫

೮.ಮುೞುದುಮ್ ವೆಣ್ಣೆಯಳೈನ್ದು ತೊಟ್ಟುಣ್ಣುಮ್

ಮುಹಿೞಿಳಂಜಿಱಿತ್ತಾ ಮರೈಕ್ಕೈಯುಮ್

ಎೞಿಲ್ ಕೊಳ್ ತಾಮ್ಬುಕೊಣ್ಡಡಿಪ್ಪದಱ್ ಕು

ಎಳ್ ಕುನಿಲೈಯುಮ್ ವೆಣ್ ತಯಿರ್ ತೋಯ್ ನ್ದ ಶೆವ್ವಾಯುಮ್

ಅೞುಹೈಯುಮಂಜಿ ನೋಕ್ಕೂಮನ್ನೋಕ್ಕುಮ್

ಅಣಿಕೊಳ್ ಶೆಂಜಿಱುವಾಯ್ ನೆಳಿಪ್ಪದುವುಮ್

ತೊೞುಹೈಯುಮಿವೈ ಕಣ್ಡವಶೋದೈ

ತೊಲ್ಲೈಯಿನ್ ಬತ್ತಿಱುದಿ ಕಣ್ಡಾಳೇ

ಮುೞುದುಮ್=ಪೂರ್ತಿಯಾಗಿ, ವೆಣ್ಣೆಯ್=ಬೆಣ್ಣೆಯನ್ನು, ಅಳೈನ್ದು=ಕೈಯಿಟ್ಟು ಕಲಸಿ ಹಾಕಿ, ತೊಟ್ಟು=ಎತ್ತಿಕೊಂಡು, ಉಣ್ಣುಮ್=ಉಣ್ಣುವ, ಮುಹಿೞ್=ಮೊಗ್ಗಾದ, ಇಳ=ಎಳೆಯ, ಶಿಱು=ಸುಂದರವಾದ, ತಾಮರೈ=ತಾವರೆಯಂಥ, ಕೈಯುಮ್=ಕೈಗಳನ್ನೂ, ಎೞಿಲ್ ಕೊಳ್=ಸುಂದರವಾದ, ತಾಮ್ಬು=ಹಗ್ಗವನ್ನು, ಕೊಣ್ಡು=ತೆಗೆದುಕೊಂಡು, ಅಡಿಪ್ಪದಱ್ ಕು=ಹೊಡೆಯುವುದಕ್ಕೆ, ಎಳ್ ಹು=ಅಂಜಿ ನಿಲ್ಲುವ, ನಿಲೈಯುಮ್=ಭಂಗಿಯನ್ನು, ವೆಳ್=ಬಿಳಿಯ, ತಯಿರ್=ಮೊಸರಿನಿಂದ, ತೋಯ್ ನ್ದ=ಒದ್ದೆಯಾದ, ಶೆಮ್=ಸುಂದರವಾದ, ವಾಯುಮ್=ಬಾಯಿಯನ್ನೂ, ಅೞುಹೈಯುಮ್=ಅಳುವನ್ನೂ, ಅಂಜಿ=ಹೆದರಿ, ನೋಕ್ಕೂಮ್=ನೋಡುವ, ಅ-ನೋಕ್ಕುಮ್=ಆ ನೋಟವನ್ನು, ಅಣಿಕೊಳ್=ಸುಂದರವಾದ, ಶೆಮ್=ಕೆಂಪಗೆ ಇರುವ, ಶಿಱು= ಪುಟ್ಟ, ವಾಯ್=ಬಾಯಿ, ನೆಳಿಪ್ಪದುವುಮ್=ಉಬ್ಬಿಸಿ ದುಂಡಗೆ ಮಾಡುವುದನ್ನೂ, ತೊೞುಹೈಯುಮ್=ನೈಮುಗಿಯುವುದನ್ನೂ, ಇವೈ=ಇವುಗಳನ್ನೆಲ್ಲಾ, ಕಣ್ಡ=ನೋಡಿದ, ಅಶೋದೈ=ಯಶೋದೆಯು, ತೊಲ್ಲೈ ಇನ್ಬತ್ತು=ಪರಮಾನಂದದ, ಇಱುದಿ=ಎಲ್ಲೆಯನ್ನು, ಕಣ್ಡಾಳೇ=ಕಂಡಳಲ್ಲವೇ\!

ಬೆಣ್ಣೆಯನ್ನು ಪೂರ್ತಿಯಾಗಿ ಕೈಯಿಟ್ಟು ಕಲಸಿ ಹಾಕಿ, ಅದನ್ನೆತ್ತಿ ತಿನ್ನುವ ಸುಂದರವಾದ ತಾವರೆಯ ಎಳೆಯಮೊಗ್ಗಿನಂಥ ಕೈಗಳನ್ನೂ, ಸೊಗಸಾದ ಹಗ್ಗವನ್ನು ಎತ್ತಿಕೊಂಡು ಅವನನ್ನು ಹೊಡೆಯುವುದಕ್ಕೆ ಹೋದಾಗ ಅವನು ಅಂಜಿ ನಿಲ್ಲುವ ಭಂಗಿಯನ್ನೂ ಬಿಳಿಯ ಮೊಸರಿನಿಂದ ಒದ್ದೆಯಾದ ಸುಂದರವಾದ ಬಾಯನ್ನೂ, ಅಳುವುದನ್ನೂ ಹೆದರಿದಂತೆ ನೋಡುವ ಆ ನೋಟವನ್ನೂ, ಕೆಂಪಗೆ ಅಂದವಾಗಿರುವ ಪುಟ್ಟ ಬಾಯನ್ನು ಉಬ್ಬಿಸಿ ದುಂಡಗೆ ಮಾಡುವುದನ್ನೂ, ಕೈಮುಗಿಯುವುದನ್ನೂ-ಇವುಗಳನ್ನೆಲ್ಲಾ-ನೋಡಿದ ಯಶೋದೆ ಪರಮಾನಂದದ ಎಲ್ಲೆಯನ್ನೇ ಕಂಡಳಲ್ಲವೇ\! \(೮\)

ದೇವಕಿ ಬಾಲಕೃಷ್ಣನ ಚೇಷ್ಟೆಗಳನ್ನು ನೆನೆಸಿಕೊಳ್ಳುತ್ತಾಳೆ: ಗಡಿಗೆಯ ತುಂಬ ಕೂಡಿಟ್ಟಿರುವ ಬೆಣ್ಣೆಯನ್ನು ಕೃಷ್ಣನು ಅವನ ಪುಟ್ಟಕೈಗಳಿಂದ ಚೆನ್ನಾಗಿ ಕಲಸಿ ಹಾಕುವುದೂ ಅವನ ಒಂದು ಆಟ. ಆಗಾಗ್ಗೆ, ಎಳೆಯ ತಾವರೆಯ ಮೊಗ್ಗಿನಂತಿರುವ ಅವನ ಪುಟ್ಟ ಕೈಗಳಿಂದ ಆ ಬೆಣ್ಣೆಯನ್ನು ಎತ್ತಿ ತಿನ್ನುವುದೂ ಒಂದು ಆಟವೇ. ಇದನ್ನು ಕಂಡ ಯಶೋದೆ ಸೊಗಸಾದ ಹಗ್ಗವನ್ನೆತ್ತಿ ಅವನನ್ನು ಹೊಡೆಯಲು ಹೋದಾಗ, ಅವನು ಬಹಳ ಅಂಜಿದಂತೆ ನಿಲ್ಲುವ ವಿಲಕ್ಷಣವಾದ ಆಕರ್ಷಕವಾದ ಆ ನಿಲುವು\! ಅವನು ನಿಜವಾಗಿ ಮೊಸರನ್ನು ತಿಂದಿದ್ದಾನೆಂಬುದಕ್ಕೆ ನಿದರ್ಶನವಾಗಿ ಕಾಣುವ ಬಿಳಿಮೊಸರಿನಿಂದ ಒದ್ದೆಯಾಗಿರುವ ಅವನ ಬಾಯಿ\!

೯೬

ತಪ್ಪು ಮಾಡಿ ಸಿಕ್ಕಿಕೊಂಡನೆಂಬಂತೆ ಅಳುವುದು\! ತಾಯಿ ಇನ್ನೇನು ಮಾಡಿಬಿಡುತ್ತಾಳೋ ಎಂದು ಹೆದರಿದಂತೆ ನೋಡುವ ವಿಲಕ್ಷಣವಾದ ನೋಟ\! ಅವನ ಮನಸ್ಸು ಕಲಕಿ ಉದ್ವೇಗಗೊಂಡಿದೆ. ಕೋಪವೋ ಅಪಮಾನವೋ ಆಗಿದೆ, ಎಂದು ತೋರಿಸುವಂತೆ ಬಾಯನ್ನು ಉಬ್ಬಿಸಿ, ತುಟಿಗಳನ್ನು ಮುಂದಕ್ಕೆ ಚಾಚಿ, ದುಂಡಗೆ ಮಾಡಿಕೊಂಡ ವಿಚಿತ್ರವಾದ ರೀತಿ\! ತಾಯಿಗೆ ಮನ್ನಿಸೆಂದು ಕೈಮುಗಿದು ಬೇಡುವ ಬಗೆ\! ಇವುಗಳನ್ನೆಲ್ಲಾ ಯಶೋದೆ ಒಟ್ಟಾಗಿ ಕಂಡಾಗ, ಅವಳ ಕೋಪವೆಲ್ಲಾ ಮಾಯವಾಗುವುದು. ಅವಳ ಮನಸ್ಸು ಪರಮಾನಂದದ ಎಲ್ಲೆಯನ್ನು ಮುಟ್ಟುವಳು\! ಎಂಥ ಭಾಗ್ಯ ಅವಳದು\!

ದೇವಕಿ ಹೀಗೆಲ್ಲಾ ನೆನೆದು, ತನ್ನ ಮಗನೇ ಆಗಿರುವ ಅವನ ಅಪರೂಪವಾದ ಆಟಗಳ ವಿಲಕ್ಷಣ ನೋಟಗಳನ್ನು ನೋಡುವ ಭಾಗ್ಯ ತನಗೆ ಒದಗಿ ಬರಲಿಲ್ಲವಲ್ಲಾ ಎಂದು ಬಹಳವಾಗಿ ದುಃಖಿಸುತ್ತಾಳೆ.

೯.ಕುನ್ಱಿನಾಲ್ ಕುಡೈಕವಿತ್ತದುಮ್

ಕೋಲಕ್ಕುರವೈ ಕೋತ್ತದುಮ್ ಕುಡಮಾಟ್ಟುಮ್

ಕನ್ಱಿನಾಲ್ ವಿಳವೆಱಿನ್ದದುಮ್

ಕಾಲಾಲ್ ಕಾಳಿಯನ್ ತಲೈಮಿದಿತ್ತದುಮ್ ಮುದಲಾ

ವೆನ್ಱಿಶೇರ್ ಪಿಳ್ಳೈನಲ್ ವಿಳೈಯಾಟ್ಟ ಮನೈತ್ತಿಲುಮ್

ಅಙ್ಗೆನ್ನುಳ್ಳಮುಳ್ ಕುಳಿರ

ಒನ್ಱುಙ್ಕಣ್ಡಿಡಪ್ಪೆಟ್ರಿಲೇನಡಿಯೇನ್

ಕಾಣುಮಾಱಿನಿಯುಣ್ಡೆನಿಲರುಳೇ

ಕುನ್ಱಿನಾಲ್=ಬೆಟ್ಟದಿಂದ, ಕುಡೈ=ಕೊಡೆಯನ್ನು, ಕವಿತ್ತದುಮ್=ಹರಡಿದ್ದನ್ನೂ, ಕೋಲಮ್=ಸುಂದರವಾದ, ಕುರವೈ=ಯುವತಿಯರ ನೃತ್ಯವನ್ನು, ಕೋತ್ತದುಮ್=ಜೋಡಿಸಿ \(ಪೋಣಿಸಿ\)ದ್ದನ್ನೂ, ಕುಡಮ್ ಆಟ್ಟುಮ್=ಕೊಡದ ಕುಣಿತವನ್ನೂ, ಕನ್ಱಿನಾಲ್=ಕರುವಿನಿಂದ, ವಿಳ=ಬೇಲದ ಹಣ್ಣನ್ನು, ಎಱಿನ್ದದುಮ್=ಕೆಡವಿದ್ದನ್ನೂ, ಕಾಲಾಲ್=ಕಾಲಿನಿಂದ, ಕಾಳಿಯನ್=ಕಾಳೀಯನ, ತಲೈ=ತಲೆಯನ್ನು, ಮಿದಿತ್ತದುಮ್=ತುಳಿದಾಡಿದ್ದನ್ನೂ, ಮುದಲಾ=ಇನ್ನೂ ಹಲವಾರು ವಿದ್ಯಮಾನಗಳಿಂದ, ವೆನ್ಱ=ಜಯ, ಶೇರ್=ಗಳಿಸುವ, ಪಿಳ್ಳೈ=ಬಾಲಕನ, ನಲ್ ವಿಳೈಯಾಟ್ಟಮ್=ಒಳ್ಳೆಯ ಆಟಗಳು, ಅನೈತ್ತಿಲುಮ್=ಎಲ್ಲದರಿಂದಲೂ, ಅಙ್ಗು=ಅಲ್ಲಿ, ಎನ್=ನನ್ನ, ಉಳ್ಳಮ್ ಉಳ್=ಮನಸ್ಸಿನ ಅಂತರಾಳವು, ಕುಳಿರ=ತಂಪಾಗುವ ಹಾಗೆ, ಒನ್ಱುಮ್=ಒಂದನ್ನಾದರೂ, ಕಣ್ಡಿಡ=ನೋಡಿ ಹರ್ಷಿಸಲು, ಪೆಟ್ರಿಲೇನ್=ಪಡೆಯಲಿಲ್ಲ, ಅಡಿಯೇನ್=ದಾಸಿಯಾದ ನಾನು, ಕಾಣುಮ್=ಕಾಣುವ, ಆಱು=ಉಪಾಯವು, ಇನಿ=ಇನ್ನು, ಉಣ್ಡು ಎನಿಲ್=ಇದೆಯೆನ್ನುವುದಾದರೆ, ಅರುಳೇ=\(ನಿನ್ನ\)ಕೃಪೆಯೇ

೯೭

ಬೆಟ್ಟವನ್ನು ಕೊಡೆಯಾಗಿ ಹರಡಿದ್ದನ್ನೂ, ಸುಂದರ ಯುವತಿಯರನ್ನು ನೃತ್ಯದಲ್ಲಿ ಜೋಡಿಸಿದ್ದನ್ನೂ, ಕೊಡದ ಕುಣಿತವನ್ನೂ, ಕರುವಿನಿಂದ ಬೇಲದ ಹಣ್ಣನ್ನು ಕೆಡವಿದ್ದನ್ನೂ, ಕಾಳೀಯನ ತಲೆಯನ್ನು ಕಾಲಿನಿಂದ ತುಳಿದಿದ್ದನ್ನೂ, ಮೊದಲಾದ ವಿದ್ಯಮಾನಗಳಿಂದ ಜಯಶಾಲಿಯಾದ ಬಾಲಕನ ಒಳ್ಳೆಯ ಆಟಗಳೆಲ್ಲವುಗಳಿಂದಲೂ ನನ್ನ ಮನಸ್ಸಿನ ಅಂತರಾಳವು ತಂಪಾಗುವ ಹಾಗೆ ಒಂದನ್ನಾದರೂ ನೋಡಿ ಹರ್ಷಿಸುವ ಭಾಗ್ಯವನ್ನು ಪಡೆಯಲಿಲ್ಲ. ದಾಸಿಯಾದ ನಾನು ಇನ್ನು ಮುಂದೆ ಅವುಗಳನ್ನು ಕಾಣುವ ಉಪಾಯವಿದೆ ಎನ್ನುವುದಾದರೆ ಅದು ಅವನ ಕೃಪೆಯೇ.\(೯\)

ನಂದಗೋಕುಲದಲ್ಲಿ ಬೆಳೆಯುತ್ತಿದ್ದಾಗ, ಕೃಷ್ಣನು ನಡಸಿದ ಬಾಲಲೀಲೆಗಳು ಒಂದೇ, ಎರಡೇ\! ಒಂದೊಂದೂ ಅದ್ಭುತ, ವಿಸ್ಮಯಕಾರಕ, ಆಶ್ಚರ್ಯಜನಕ, ಕಡು ಸಾಹಸವೇ\!

ದೇವೇಂದ್ರನ ಕಡುಕೋಪಕ್ಕೆ ತುತ್ತಾದ ನಂದಗೋಕುಲದ ಜನರನ್ನೂ ದನಕರುಗಳನ್ನೂ ಬಾಲಕೃಷ್ಣನು ಕಾಪಾಡಿದ್ದು ಅದ್ಭುತ ಸಾಹಸವೇ ಸರಿ\! ಏಳುದಿನಗಳ ಕಾಲ ಎಡೆಬಿಡದೆ ಸುರಿದ ಬಿರುಸು ಮಳೆಯಿಂದ ಇಡಿಯ ಗೋಕುಲವನ್ನೇ ರಕ್ಷಿಸುವುದಕ್ಕಾಗಿ ಬಾಲಕೃಷ್ಣನು ಗೋವರ್ಧನ ಪರ್ವತವನ್ನೇ ಎತ್ತಿ, ತನ್ನ ಕಿರುಬೆರಳ ಮೇಲಿಟ್ಟು, ಕೊಡೆಯಂತೆ ಹಿಡಿದು ನಿಂತ\!

ಗೋಕುಲ ಸುಂದರ ಯುವತಿಯರೆಲ್ಲರೂ ಕೃಷ್ಣನ ಮನಮೋಹಕ ರೂಪಕ್ಕೆ ಮರುಳಾಗಿ, ತಮ್ಮತಮ್ಮ ಮನೆ ಮಠಗಳನ್ನು ತೊರೆದು, ಯಮುನಾನದಿಯ ಮರಳಿನಲ್ಲಿ, ಬೆಳದಿಂಗಳಲ್ಲಿ ಕೃಷ್ಣನ ಸುತ್ತಲೂ ಮೈಮರೆತು ರಾಸಕ್ರೀಡೆಯಾಡಿದರು. ಆಗ, ಕಂಡದ್ದು ಆಶ್ಚರ್ಯಕರವಾದ ದೃಶ್ಯವೇ\! ಅಲ್ಲಿದ್ದದ್ದು ಒಬ್ಬ ಕೃಷ್ಣನಲ್ಲ. ಒಬ್ಬೊಬ್ಬ ಗೋಪಿಯ ಮಗ್ಗುಲಲ್ಲೂ ಒಬ್ಬೊಬ್ಬ ಕೃಷ್ಣನಾಗಿ, ಅವರೊಡನೆ ಬೆರೆತು, ಮೆರೆದು, ಅವರನ್ನು ತೃಪ್ತಿಪಡಿಸಿದ.\!

ಗೋವಳರಲ್ಲಿ ಸುಪ್ರಸಿದ್ಧವಾದ ಗಂಡಸರ ಕುಣಿತವೆಂದರೆ, ಕೊಡದ ಕುಣಿತ. ಅದಕ್ಕೆ ಬಹಳ ಚಾತುರ್ಯವೂ, ಚಮತ್ಕಾರವೂ ಬೇಕು. ಕೄಷ್ಣನು ಕೇವಲ ಚಿಕ್ಕವಯಸ್ಸಿನ ಬಾಲಕನಾದರೂ, ಅವನು ನಡಸಿ ತೋರಿಸಿದ ಕೊಡದ ಕುಣಿತ ಗೋವಳರಲ್ಲಿ ಆ ಬಾಲವೃದ್ಧರನ್ನೂ ಚಕಿತಗೊಳಿಸಿತು.

ಗೋವಳ ಬಾಲಕರ ಜೊತೆಯಲ್ಲಿ ಬಾಲಕೃಷ್ಣನೂ ಕಾಡಿಗೆ ದನಕರುಗಳ ಹಿಂದೆ ಹೋಗುತ್ತಿದ್ದದ್ದು ವಾಡಿಕೆ. ಅವನ ಕಡುಶತ್ರುವಾದ ಕಂಸನಿಂದ ಪ್ರೇರಿತನಾಗಿ ವತ್ಸಾಸುರನೆಂಬ ರಾಕ್ಷಸನು ಒಅಂದು ಕರುವಿನ ರೂಪತಳೆದು, ಆದನಕರುಗಳ ನಡುವೆ ಸೇರಿಕೊಂಡು, ಕೃಷ್ಣನನ್ನು ಕೊಲ್ಲುವುದಕ್ಕೆ ಹೊಂಚುತ್ತಿದ್ದನು. ಕೃಷ್ಣನಿಗೆ ಇದು ತಿಳಿಯಿತು. ಕೂಡಲೇ ಅವನು ಆ ಕರುವಿನ ಹಿಂಗಾಲುಗಳನ್ನು ಹಿಡಿದು, ಗಿರಗಿರನೆ ತಿರುಗಿಸಿ, ಕವಣೆಯಂತೆ ಬಿರುಸಾಗಿ ದೂರದ ಬೇಲದ ಮರಗಳ ಮೇಲಕ್ಕೆ ಎಸೆದುಬಿಟ್ಟನು. ಮರದ ಮೇಲೆ ಆ ಕರುಬಿದ್ದ ರಭಸಕ್ಕೆ ಅದು ಆ ಕ್ಷಣವೇ ಸತ್ತಿತಲ್ಲದೆ ಸಮೃದ್ಧಿಯಾಗಿ ಬೇಲದ ಹಣ್ಣುಗಳನ್ನು ಕೆಳಕ್ಕೆ ಉದುರಿಸಿತು. ಗೋವಳ ಬಾಲಕರಿಗೆ ಅದೊಂದು ಹಿರಿಯೌತಣವೇ\!

ಯಮುನೆಯಲ್ಲಿದ್ದ ಕಾಳಿಂದೀ ಮಡುವಿನೊಳಕ್ಕೆ, ಎಲ್ಲರೂ “ಬೇಡಬೇಡ”ಎಂದರೂ ಲೆಕ್ಕಿಸದೆ ಧುಮುಕಿ, ಮಡೂವಿನಲ್ಲಿ ಸುಖವಾಗಿ ವಾಸಿಸುತ್ತಿದ್ದ ಕಾಳೀಯನೆಂಬ ಕ್ರೂರಸರ್ಪವನ್ನು ಕೆಣಕಿ, ಅದರೊಡನೆ ಸೆಣಸಿ, ಕಡೆಗೆ ಅದರ ಹೆಡೆಗಳ ಮೇಲೆ ಕುಣಿಕುಣೀದಾಡಿದ ಪ್ರಸಂಗ ಅದ್ಭುತವೂ, ಆಶ್ಚರ್ಯವೂ, ಸಾಹಸವೂ ಹೌದು\!

ಕೄಷ್ಣನು ಪಾಲುಗೊಂಡ ಒಂದೊಂದು ಪ್ರಸಂಗದಲ್ಲೂ ಕೃಷ್ಣನದೇ ಜಯ.

ದೇವಕಿ ಇವುಗಳನ್ನೆಲ್ಲಾ ನೆನೆನೆನೆದು ದುಃಖಿಸುತ್ತಾಳೆ: ನನ್ನ ಪ್ರೀತಿಯ ಮಗನೇ ಆದ ಕೃಷ್ಣನು ಎಷ್ಟೆಷ್ಟೋ ಸಾಹಸ ಕಾರ್ಯಗಳನ್ನು ಕಡಸಿದ. ಎಲ್ಲರಿಂದಲೂ ಹೊಗಳಿಸಿಕೊಂಡ. ಅವುಗಳಲ್ಲಿ ಒಂದನ್ನಾದರೂ ಕಣ್ಣಾರ ಕಂಡು ನಲಿಯುವ ಭಾಗ್ಯ ನನಗೆ ಇಲ್ಲವಾಯಿತೇ\! ಅವನು ಬೆಳೆಯುತ್ತಾ ಬೆಳೆಯುತ್ತಾ, ಇನ್ನುಮುಂದೆಯೂ ನಡಸಬಹುದಾದ ಅನೇಕಾನೇಕ ಅದ್ಭುತಸಾಹಸಗಳಲ್ಲಿ ನಾನು ಒಂದನ್ನಾದರೂ ನೋಡಿ ನಲಿಯುವ ಉಪಾಯವಿದೆ ಎನ್ನುವುದಾದರೆ, ಅದು ಅವನ \(ಆ ಭಗವಂತನ\)ಕೃಪೆಯಿಂದಲೇ ಆಗಬೇಕು\!

೯೮

೧೦.ವಂಜಮೇವಿಯನೆಂಜುಡೈಪ್ಪೇಯ್ ಚ್ಚಿ

ವರಣ್ಡು ನಾರ್ ನರಮ್ಬೆೞಕ್ಕರಿನ್ದುಕ್ಕ

ನಂಜಮಾರ್ ತರುಶುೞಿ ಮುಲೈಯನ್ದೋ

ಶುವೈತ್ತು ನೀಯರುಳ್ ಶೆಯ್ದು ವಳರ್ ನ್ದಾಯ್

ಕಂಜನ್ ನಾಳ್ ಕವರ್ರ್ ಕರುಮುಹಿಲೆನ್ದಾಯ್

ಕಡೈಪ್ಪಟ್ಟೇನ್ ವೆಱಿದೇಮುಲೈಶುಮನ್ದು

ತಂಜಮೇಲೊನ್ಱಿಲೆನುಯ್ ನ್ದಿರುನ್ದೇನ್

ತಕ್ಕದೇನಲ್ಲತಾಯೈ ಪ್ಪೆಟ್ರಾಯೇ

ವಂಜಮ್=ವಂಚನೆಯನ್ನು, ಮೇವಿಯ=ಅಳವಡಿಸಿಕೊಳ್ಳುವ, ನೆಂಜು=ಮನಸ್ಸನ್ನು, ಉಡೈ=ಉಳ್ಳ, ಪೇಯ್ ಚ್ಚಿ=ರಾಕ್ಷಸಿಯ, ವರಣ್ಡು=ಮೈ ಒಣಗುವಂತೆಯೂ, ನಾರ್ ನರಮ್ಬು=ನಾರನಂತಿರುವ ನರಗಳೆಲ್ಲ, ಕರಿನ್ದು=ಸುಟ್ಟು \(ಕರಿಯಾಗಿ\)ಇದ್ದಿಲಾಗಿ, ಎೞ ಉಕ್ಕ=ಹೊರಗೆ ಉದುರುವಂತೆಯೂ, ನಂಜಮ್=ವಿಷವು, ಆರ್ ನ್ದ=ತುಂಬಿ, ಶುೞಿಮುಲೈ=ಅಡಗಿರುವ ಮೊಲೆಯನ್ನು, ನೀ=ನೀನು, ಶುವೈತ್ತು=ರುಚಿನೋಡಿ ಕುಡಿದು, ಅರುಳ್ ಶೆಯ್ದು=ಕೃಪೆತೋರಿ, ವಳರ್ ನ್ದಾಯ್=ಬೆಳೆದೆ, ಅನ್ದೋ=ಅಯ್ಯೋ, ಕಂಜನ್=ಕಂಸನ, ನಾಳ್ ಕವರ್=ಆಯುಸ್ಸನ್ನು ಅಪಹರಿಸಿದ, ಕರುಮುಹಿಲ್=ಕಾರ್ಮುಗಿಲಿನಂಥ, ಎನ್ ತಾಯ್=ನನ್ನ ನಾಯಕನೇ, ಕಡೈಪ್ಪಟ್ಟೇನ್=ನಿಕೃಷ್ಟಳಾದೆ, ವೆಱಿದೇ=ವ್ಯರ್ಥವಾಗಿ, ಮುಲೈ=ಮೊಲೆಗಳನ್ನು, ಶುಮನ್ದೇನ್=ಹೊತ್ತಿರುವೆನಲ್ಲಾ, ತಂಜಮ್=ನನಗೆ ಸಮಾನ, ಒನ್ಱು=ಯಾವುದೂ, ಇಲೇನ್=ಇಲ್ಲದವಳಾಗಿದ್ದೇನೆ, ಉಯ್ ನ್ದು ಇರುನ್ದೇನ್=ಸರಿಯಾದವಳೇ ಆದ, ನಲ್ಲ=ಒಳ್ಳೆಯ, ತಾಯೈ=ತಾಯಿಯನ್ನು, ಪೆಟ್ರಾಯೇ=ಪಡೆದುಕೊಂಡೆಯಲ್ಲಾ\!

ವಂಚನೆಯನ್ನು ಹೊಂದಿಸಿಕೊಳ್ಳುವ ಮನಸ್ಸನ್ನುಳ್ಳ ರಾಕ್ಷಸಿಯ ಮೈ ಒಣಗುವಂತೆಯೂ ನಾರಿನ ಹಾಗಿರುವ ನರಗಳೆಲ್ಲ ಇದ್ದಿಲಾಗಿ ಹೊರಗೆ ಉದುರುವಂತೆಯೂ ವಿಷದಿಂದ ತುಂಬಿ ಅಡಗಿರುವ ಮೊಲೆಯನ್ನು ನೀಣು ರುಚಿನೋಡಿ ಕುಡಿದು, ಕೃಪೆತೋರಿ, ಬೆಳೆದೆ ಅಯ್ಯೋ ಕಂಸನ ಆಯುಸ್ಸನ್ನು ಅಪಹರಿಸಿದ ಕಾರ್ಮುಗಿಲಿನಂಥ ನನ್ನ ನಾಯಕನೇ, ವ್ಯರ್ಥವಾಗಿ ಮೊಲೆಯನ್ನು ಹೊತ್ತಿರುವೆನಲ್ಲ. ನಿಕೃಷ್ಣಳಾದೆ. ನನಗೆ ಸಮಾನ ಯಾವುದೂ ಇಲ್ಲದವಳಾಗಿದ್ದೇನೆ. ಪ್ರಾಣಗಳನ್ನು ಬಿಗಿಹಿಡಿದುಕೊಂಡಿದ್ದೇನೆ. ತಕ್ಕವಳೇ ಆದ ಒಳ್ಳೆಯ ತಾಯಿಯನ್ನು ಪಡೆದುಕೊಂಡೆಯಲ್ಲಾ\! \(೧೦\)

ದೇವಕಿ ತನ್ನ ಮುಂದೆ ಕೃಷ್ಣನಿರುವಂತೆ ಊಹಿಸಿಕೊಂಡು ಮಾತನಾಡುತ್ತಾಳೆ: ಕೃಷ್ಣ, ನೀನು ಎಂಥ ವಂಚಕ? ನಿನ್ನನ್ನು ವಂಚಿಸಿ ಕೊಲ್ಲಬೇಕೆಂದೇ ರಾಕ್ಷಸಿ ಬಂದಳು. ಕಪಟವೇಷವನ್ನು ಧರಿಸಿದಳು. ಅವಳ ಅಡಗಿರುವ ಮೊಲೆಯನ್ನು ನಿನ್ನ ಬಾಯಿಗೆ ಹಚ್ಚಿದಳು. ಅದರ ತುಂಬ ವಿಷವನ್ನು ತುಂಬಿದ್ದಳು. ನೀನು ಹಟ ಮಾಡಲಿಲ್ಲ. ಒಲ್ಲೆಯೆನ್ನಲಿಲ್ಲ. ಸಂತೋಷದಿಂದ

೯೯

ಅವಳಿಗೆ ಕೃಪೆತೋರಿದೆ. ಅವಳ ವಿಷದ ಹಾಲನ್ನೆಲ್ಲಾ ಕುಡಿದೆ. ಅವಳ ಮೈ ಒಣಗುವಂತೆಯೂ, ನರಗಳು ಉದುರಿಬೀಳುವಂತೆಯೂ ಅವಳ ಸತ್ವವನ್ನೇ ಹೀರಿಹಾಕಿದೆ. ವಿಷವನ್ನುಂಡರೂ ಹಾಗೆಯೇ ಬೆಳೆದೆಯಲ್ಲಾ\! ಆಹಾ, ಎಂಥ ಮೊಲೆಯೂಡೀದ ತಾಯಿ ಅವಳು\! ನಿನಗೆ ಅವಳು ತಕ್ಕ ತಾಯಿಯೇ ಸರಿ\! ಕಂಸನ ಆಯುಸ್ಸನ್ನು ಮುಗಿಸಿದ ಮಹಾಸಮರ್ಥನು ನೀನು\! ಕಾರ್ಮುಗಿಲಿನಂಥವನು\! ನಮ್ಮೆಲ್ಲರ ನಾಯಕನು\!

ಅಯ್ಯೋ, ನನ್ನ ಗತಿಯನ್ನು ನೋಡು. ನಿನ್ನನ್ನು ಹಡೆದ ತಾಯಿ ಎನಿಸಿಕೊಂಡವಳ ಮೊಲೆಯನ್ನು ಒಂದು ಸಲವಾದರೂ ಉಂಡು ತೃಪ್ತಿಪಡಿಸಿದೆಯಾ? ಅವು ನನ್ನಲ್ಲಿ ವ್ಯರ್ಥವಾಗಿ ಇವೆಯಲ್ಲಾ\! ಒಂದು ಹೊರೆಯಂತೆ ಅವುಗಳನ್ನು ಹೊತ್ತಿದ್ದೆನಲ್ಲಾ\! ನಾನು ಯಾವಕೆಲಸಕ್ಕೂ ಬಾರದವಳಾಗಿ ಬಿದ್ದಿದ್ದೇನೆ. ನನಗೆ ಸಮನಾದ ಕೀಳುವಸ್ತುವಿಲ್ಲ\! ಹೇಗೋ, ನನ್ನ ಪ್ರಾಣವನ್ನು ಬಿಗಿಹಿಡಿದಿಟ್ಟುಕೊಂಡಿದ್ದೇನೆ. ನನಗೆ ನೀನು ಕೃಪೆದೋರಲಾರೆಯಾ?

೧೧. ಮಲ್ಲೈಮಾನಹರ್ ಕ್ಕಿಱೈವನ್ ತನ್ನೈ

ವಾನ್ ಶೆಲುತ್ತಿವನ್ದೀಙ್ಗಣೈಮಾಯತ್ತು

ಎಲ್ಲೈಯಿಲ್ ಪಿಳ್ಳೈಶೆಯ್ವನ ಕಾಣಾ

ತ್ತೆಯ್ ವತ್ತೇವಹಿಪುಲಮ್ಬಿಯ ಪುಲಮ್ಬಲ್

ಕೊಲ್ಲಿಕಾವಲನ್ ಮಾಲಡಿಮುಡಿಮೇಲ್

ಕೋಲಮಾಮ್ ಕುಲಶೇಕರಮ್ ಶೊನ್ನ

ನಲ್ಲಿಶೈತ್ತಮಿೞ್ ಮಾಲೈವಲ್ಲಾರ್ ಹಳ್

ನಣ್ಣುವಾರೊಲ್ಲೈ ನಾರಾಯಣನುಲಹೇ

ಮಲ್ಲೈ=ಹಿರಿಮೆ\(ಕೀರ್ತಿ\)ಯಲ್ಲಿ, ಮಾ=ಮಹತ್ತಿನದಾದ, ನಹರ್ ಕ್ಕೂ=ನಗರಕ್ಕೆ, ಇಱೈವನ್ ತನ್ನೈ=ರಾಜನಾದವನನ್ನು, ವಾನ್=ಸ್ವರ್ಗಕ್ಕೆ, ಶೆಲುತ್ತಿ=ಕಳುಹಿಸಿ, ವನ್ದು=ಬಂದು, ಈಙ್ಗು=ಇಲ್ಲಿ ಅಣೈ=ಹೊಂದಿಸಿಕೊಂಡ, ಮಾಯತ್ತು=ಮಾಯೆಯ, ಎಲ್ಲೈಯಿಲ್=ಎಲ್ಲೆಯಲ್ಲಿ, ಪಿಳ್ಳೈ=ಬಾಲಕನ, ಶೆಯ್ವನ= ಮಾಳ್ಕೆಗಳನ್ನು, ಕಾಣಾ=ನೋಡದ, ದೆಯ್ವದ್ದೇವಕಿ=ದೈವ ಸ್ವಭಾವದ ದೇವಕಿಯು, ಪುಲಮ್ಬಿಯ=ಹಲುಬಿದ, ಪುಲಮ್ ಬಲ್=ಹಲುಬಿಕೆಗಳನ್ನು, ಕೊಲ್ಲಿ ಕಾವಲನ್=ಕೊಲ್ಲಿಯ ಒಡೆಯನಾದ, ಮಾಲ್=ಸರ್ವೇಶ್ವರನ, ಅಡಿ=ಪಾದಗಳ, ಮೇಲ್=ಮೇಲೆ, ಮುಡಿ=ತಲೆ\(ಕಿರೀಟ\)ಯನ್ನು, ಕೋಲಮ್=ಅಲಂಕಾರವಾಗೊ, ಆಮ್=ಆಗಿ ಮಾಡಿರುವ, ಕುಲಶೇಕರನ್=ಕುಲಶೇಖರನು, ಶೊನ್ನ=ಹೇಳಿದ, ನಲ್=ಒಳ್ಳೆಯ, ಇಶೈ=ಗಾನಯೋಗ್ಯವಾದ, ತಮಿೞ್=ತಮಿಳಿನ, ಮಾಲೈ=ಪಾಶುರಮಾಲೆಯನ್ನು, ವಲ್ಲಾರ್ ಹಳ್=ಬಲ್ಲವರು, ಒಲ್ಲೈ=ನೇರವಾಗಿ, ನಾರಾಯಣನ್ ಉಲಹೇ=ನಾರಾಯಣನ ಲೋಕವನೇ, ನಣ್ಣುವಾರ್=ಪಡೆಯುವರು.

೧೦೦

ಕೀರ್ತಿಯಲ್ಲಿ ಮಹತ್ತಿನದಾದ ನಗರಕ್ಕೆ ರಾಜನಾದವನನ್ನು ಸ್ವರ್ಗಕ್ಕೆ ಕಳುಹಿಸಿ ಬಂದು, ಇಲ್ಲಿ ಹೊಂದಿಸಿಕೊಂಡ ಮಾಯೆಯ ಎಲ್ಲೆಯಲ್ಲಿ ಬಾಲಕನ ಮಾಳ್ಕೆಗಳನ್ನು ಕಾಣದಾದ ಸೇವ ಸ್ವಭಾದವಳಾದ ದೇವಕಿಯು ಹಲುಬಿದ ಹಲುಬಿಕೆಗಳನ್ನು ಸರ್ವೇಶ್ವರನ ಪಾದಗಳ ಮೇಲೆ ಕಿರೀಟ ಧರಿಸಿದ ತಲೆಯನ್ನು ಅಲಂಕಾರವಾಗಿ ಇಟ್ಟಿರುವ ಕೊಲ್ಲಿಯ ಒಡೆಯನಾದ ಕುಲಶೇಖರನು ಹೇಳಿದ ಒಳ್ಳೆಯ ಗಾನಯೋಗ್ಯವಾದ ತಮಿಳಿನ ಪಾಶುರಮಾಲೆಯನ್ನು ಬಲ್ಲವರು ನೇರವಾಗಿ ನಾರಾಯಣನ ಲೋಕವನ್ನೇ ಸೇರುವರು.\(೧೧\)

ಅಪರಿಮಿತವಾದ ಕೀರ್ತಿಯನ್ನು ಗಳಿಸಿದ ನಗರವೆಂದರೆ”ಮಧುರಾಪುರಿ” ಅದಕ್ಕೆ ರಾಜನಾದವನು ಕಂಸ. ಅವನನ್ನು ಕೊಂದು, ಅವನ ದುಷ್ಟತನವನ್ನು ಕ್ಷಮಿಸಿ, ಅವನಿಗೆ ಸ್ವರ್ಗಾದಿ ಭೋಗಗಳನ್ನು ಕೃಪೆನೀಡಿದವನು ಕೃಷ್ಣರೂಪಿಯಾದ ಭಗವಂತ.

ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿ, ಈ ಲೋಕದಲ್ಲಿ ಅವನು ಬಾಲಕನಾಗಿರುವಾಗಲೇ ಮಾಯೆಯ ಎಲ್ಲೆಯಲ್ಲಿ ನಾನಾವಿಧವಾದ ವಿಸ್ಮಯಾದ್ಭುತ ಕಾರ್ಯಗಳನ್ನು ಮಾಡಿ ತೋರಿಸಿದ. ಅವನ ದಿವ್ಯಲೀಲೆಗಳನ್ನು ಕಂಡವರೆಲ್ಲರೂ ಆಶ್ಚರ್ಯ ಆನಂದಸಾಗರದಲ್ಲಿ ತೇಲಿಮುಳುಗಿದರು. ಅವನನ್ನು ಹಡೆದವಳು ದೇವಕೀದೇವಿ. ಅವಳು ದೈವಿಕಸ್ವಭಾವದವಳು. ಅವಳಿಗೆ ತನ್ನ ಮಗನೇ ಆದ ಕೃಷ್ಣನ ಬಾಲಲೀಲೆಗಳೊಂದನ್ನೂ ನೋಡಿ ನಲಿಯುವ ಭಾಗ್ಯವಿರಲಿಲ್ಲ. ಉಳಿದ ಎಲ್ಲರಿಗೂ ಲಭಿಸಿದ ಮಹದಾನಂದವನ್ನು ತಾನು ಅನುಭವಿಸಲಿಲ್ಲವಲ್ಲಾ ಎಂದು ದೇವಕಿ ನಾನಾರೀತಿಯಲ್ಲಿ ಹಲುಬಿ ಹಂಬಲಿಸಿದಳು.

ದೇವಕಿಯೇ ತಾನಾಗಿ, ಅವಳ ಮಾತುಗಳನ್ನೇ ಅವಳಾಡಿದಂತೆಯೇ ಭಾವಿಸಿಕೊಂಡು ವಿವರಿಸಿ ಹಾಡಿದವರು ಕುಲಶೇಖರರು. ಅವರು ಕೊಲ್ಲಿಯ ರಾಜ. ಭಗವದ್ಭಕ್ತರು. ಸಾತ್ತ್ವಿಕ ಶಿರೋಮಣಿ. ಭಗವಂತನ ದಿವ್ಯಪಾದಗಳ ಮೇಲೆ ಸದಾ ಕಿರೀಟವನ್ನು ಮುಡಿದ ತಮ್ಮ ತಲೆಯನ್ನಿಟ್ಟು ಅವುಗಳನ್ನು ಅಲಂಕರಿಸಿದ ಮಹನೀಯರು. ಕುಲಶೇಖರರು ಭಕ್ತಿಭರದಿಂದ ವಿನಮ್ರಭಾವದಿಂದ ಈ ಪಾಶುರಗಳನ್ನು ಒಳ್ಳೆಯ ತಮಿಳಿನಲ್ಲಿ ಗಾನಯೋಗ್ಯವಾಗಿ ರಚಿಸಿ ಹಾಡಿದರು. ಈ ಪಾಶುರಗಳನ್ನು ಮನಮುಟ್ಟಿ ಅರಿತುಕೊಳ್ಳುವವರ ಕಣ್ಣಮುಂದೆ ಭಗವಂತನು ಕೃಷ್ಣನಾಗಿ ನಡಸಿದ ದಿವ್ಯಲೀಲೆಗಳೆಲ್ಲವೂ ಕಟ್ಟಿದಂತೆ ಇರುತ್ತವೆ. ಅವುಗಳನ್ನೇ ಸರ್ವದಾ ಚಿಂತಿಸುತ್ತಾ, ಭಗವದದ್ಭಕ್ತಿಯಲ್ಲಿ ಇಳೀಯ ಮುಳುಗಿದವರಾಗಿ, ಅವರು ಭಗವಂತನ ಪಾದಗಳನ್ನು ಬಿಡದೆ ಆಶ್ರಯಿಸುತ್ತಾರೆ. ಅವರಿಗೆ ಪ್ರಾಪ್ತವಾಗುವುದು ಶ್ರೀಮನ್ನಾರಾಯಣನ ಲೋಕವಾದ ಶ್ರೀವೈಕುಂಠವೇ. ಅಲ್ಲಿ ಅವರು ನಿತ್ಯಮುಕ್ತರಾಗಿ ಪರಮಾನಂದವನ್ನು ಭಗವಂತನ ಸಾನ್ನಿಧ್ಯದಲ್ಲಿ ಅನುಭವಿಸುತ್ತಾರೆ. ಇದೇ ಈ ತಿರುಮೊೞಿಗೆ ಫಲಶ್ರುತಿ.

ಅಡಿಯ ನಡೆ: ಆಲೈ, ವಡಿ, ಮುನ್ದೈ, ಕಳಿ, ಮರುವು, ತಣ್ಣಮ್. ಕುೞಹನ್, ಮುೞುದು, ಕುನ್ಱು, ವಞ್ಜಮ್, ಮಲ್ಲೈ, \(ಮನ್ನು\)

೧೦೧

ಶ್ರೀಃ

ಶ್ರಿಯೈ ನಮಃ

ಪೆರುಮಾಳ್ ತಿರುಮೊೞಿ ಎಂಟನೆಯ ತಿರುಮೊೞಿ ಮನ್ನುಪುಹೞ್

೧.ಮನ್ನುಪುಹೞ್ ಕ್ಕೌಸಲೈ ತನ್ ಮಣೀವಯಿಱುವಾಯ್ ನ್ದವನೇ

ತೆನ್ನಿಲಙ್ಗೈಕ್ಕೋನ್ ಮುಡಿಹಳ್ ಚಿನ್ದುವಿತ್ತಾಯ್ ಶೆಮ್ಬೊನ್ ಶೇರ್

ಕನ್ನಿನನ್ ಮಾಮದಿಳ್ ಪುಡೈಶೂೞ್ ಕಣಪೂತ್ತೆನ್ ಕರುಮಣಿಯೇ

ಎನ್ನುಡೈಯ ವಿನ್ನಮುದೇ ಇರಾಲವನೇ, ತಾಲೇಲೋ

ಮನ್ನು-ಶಾಶ್ವತವಾದ, ಪುಹೞ್=ಹೊಗಳಿಕೆಯನ್ನು ಪಡೆದ ಕೌಸಲೈ ತನ್=ಕೌಸಲ್ಯೆಯ, ಮಣಿ=ಸುಂದರವಾದ, ವಯಿಱು=ಹೊಟ್ಟೆಯಲ್ಲಿ,. ವಾಯ್ ನ್ದವನೇ=ಅಭಿವೃದ್ಧಿ ಹೊಂದಿದವನೇ, ತೆನ್=ದಕ್ಷಿಣದಿಕ್ಕಿನಲ್ಲಿರುವ, ಇಲಙ್ಕೈ=ಲಂಕೆಯ, ಕೋನ್=ರಾಜನ\(ರಾವಣನ\), ಮುಡಿಹಳ್=ತಲೆಗಳನ್ನು, ಚಿನ್ದುವಿತ್ತಾಯ್=ತರಿದು ಹಾಕಿದವನೇ, ಶೆಮ್=ಕೆಂಪಾದ, ಪೊನ್ ಶೇರ್=ಚಿನ್ನದಿಂದ ಮಾಡಿದ, ಕನ್ನಿ=ಶಾಶ್ವತವಾದ\(ನಾಶವಿಲ್ಲದ\), ನಲ್=ಉತ್ತಮವಾದ, ಮಾ=ಬಲುದೊಡ್ಡ, ಮದಿಳ್=ಕೋಟೆಗೋಡೆಯಿಂದ, ಪುಡೈ=ನಾಲ್ಕುದಿಕ್ಕಿನಲ್ಲೂ, ಶೂೞ್=ಸುತ್ತುವರಿಯಲ್ಪಟ್ಟ, ಕಣಪುರತ್ತು=ಕಣ್ಣಪುರದ, ಎನ್=ನನ್ನ, ಕರುಮಣಿಯೇ=ನೀಳಮಣಿಯಂಥವನೇ, ಎನ್ ಅಮುದೇ=ನನ್ನ ಅಮೃತಸಮಾನನೇ, ಇರಾಕವನೇ=ರಾಘವ\(ರಾಮ\)ನೇ, ತಾಲೇಲೋ=ಜೋಜೋ

ಶಾಶ್ವತವಾದ ಕೀರ್ತಿಯನ್ನು ಪಡೆದ ಕೌಸಲ್ಯೆಯ ಸುಂದರವಾದ ಹೊಟ್ಟೆಯಲ್ಲಿ ಅವತರಿಸಿದವನೇ, ದಕ್ಷಿಣದಲ್ಲಿರುವ ಲಂಕೆಯ ರಾಜನ ತಲೆಗಳನ್ನು ತರಿದುಹಾಕಿದವನೇ, ಕೆಂಫಾದ ಚಿನ್ನದಿಂದ ಮಾಡಿದ ನಾಶರಹಿತವಾದ ಉತ್ತಮಕೋಟೆಯಿಂದ ನಾಲ್ಕುಕಡೆಯೂ ಸುತ್ತಲ್ಪಟ್ಟ ಕಣ್ಣಪುರದ ನನ್ನ ನೀಲಮಣಿಯೇ, ನನಗೆ ಅಮೃತಪ್ರಾಯನೇ, ರಾಘವರಾಮನೇ, ಜೋಜೋ\(೧\)

ಕುಲಶೇಖರರು ಈ ತಿರುಮೊೞಿಯಲ್ಲಿ ಭಗವಂತನ ಇನ್ನೊಂದು ಅವತಾರವನ್ನು ಎಂದರೆ ಶ್ರೀರಾಮಾವತಾರವನ್ನ್ ನೆನೆಯುತ್ತಾರೆ. ಶ್ರೀರಾಮನು ಅವತರಿಸಿದ್ದು ಕೌಸಲ್ಯೆಯ ಗರ್ಭದಲ್ಲಿ. ದಶರಥ ಚಕ್ರವರ್ತಿಗೆ ಅತಿಶಯದ ಹಿರಿಯಮಗನಾಗಿ, ರಾಮಾವತಾರದ ಗುರಿಯೆಲ್ಲ ದೇಶದಲ್ಲೆಲ್ಲಾ ಮಹಾಕ್ರೂರಿಗಳಾಗಿ ಹೆಚ್ಚಿಕೊಂಡಿದ್ದ ರಾಕ್ಷಸ ಕುಲದ ನಿರ್ಮೂಲನ. ಲಂಕೆಯ ರಾಜನಾದ ಬಲುದುಷ್ಟನೂ. ಅತಿಪರಾಕ್ರಮಿಯೂ ಆದ ರಾವಣಾಸುರನ ಹತ್ತುತಲೆಗಳನ್ನೂ, ಅವನನ್ನು ಯುದ್ಧದಲ್ಲಿ ಎದುರಿಸಿ, ಚೆಂಡಾಡಿದ್ದು ಶ್ರೀರಾಮನ ವೈಭವ. ಶ್ರೀರಾಮನ ತಾಯಿ ಕೌಸಲ್ಯೆ ತಾನೆಂದು ಭಾವಿಸಿಕೊಂಡು, ಕುಲಶೇಖರರು

೧೦೨

ಮಗುವಾದ ಶ್ರೀರಾಮನನ್ನು ತೊಟ್ಟಿಲಲ್ಲಿಟ್ಟು ಜೋಗುಳ ಹಾಡುತ್ತಾರೆ.

ಕಣ್ಣಪುರಮ್- ತಿರುಕ್ಕಣ್ಣಪುರಮ್ ಎಂಬುದು ದಕ್ಷಿಣಭಾರತದಲ್ಲಿ ಹಿಂದೆ ಚೋಳನಾಡು ಎಂದುಪ್ರಸಿದ್ಧಿಗೊಂಡಿದ್ದ ರಾಜ್ಯದಲ್ಲಿ ಪವಿತ್ರವಾದ ಯಾತ್ರಾಸ್ಥಳಗಳಲ್ಲಿ ಒಂದು. ಐವರು ಆೞ್ವಾರರು ಇಲ್ಲಿಗೆ ಯಾತ್ರಾರ್ಥಿಗಳಾಗಿ ಬಿಜಯಮಾಡಿಸಿ, ಇಲ್ಲಿಯ “ಶೌರಿರಾಜಸ್ವಾಮಿ”ಯನ್ನು ದರ್ಶನ ಮಾಡಿ, ಸೇವೆ ಮಾಡಿ ಕೃತಾರ್ಥರಾದರು. ಆ ಐವರಲ್ಲಿ ಕುಲಶೇಖರರೂ ಒಬ್ಬರು. ಆ ಸವಿನೆನಪಿನ ಕುರುಹು ಇದು. ಅಲ್ಲದೆ, ಕಣ್ಣಪುರದ ಶೌರಿರಾಜಸ್ವಾಮಿಯೇ ಕುಲಶೇಖರರಿಗೆ ಶ್ರೀರಾಮನಾಗಿ ತೋರಿದ್ದು.

೨.ಪುಣ್ಡರೀಕ ಮಲರತನ್ ಮೇಲ್ ಪುವನಿಯೆಲ್ಲಾಮ್ ಪಡೈತ್ತವನೇ

ತಿಣ್ಡಿಱಲಾಳ್ ತಾಟಹೈತನ್ ಉರಮುರುವಚ್ಚಿಲೈ ವಳೈತ್ತಾಯ್

ಕಣ್ಡವರ್ ತಮ್ ಮನಮ್ ವೞಙ್ಗುಮ್ ಕಣಪುರತ್ತೆನ್ ಕರುಮಣಿಯೇ

ಎಣ್ಡಿಶೈಯುಮಾಳುಡೈಯಾಯ್ ಇರಾಕವನೇ, ತಾಲೇಲೋ

ಪುಣ್ಡರಿಕಮ್=ತಾವರೆ, ಮಲರ್=ಹೂವು, ಅದನ್=ಅದರ, ಮೇಲ್=ಮೇಲೆ, ಪುವನಿ ಎಲ್ಲಾಮ್=ಸಮಸ್ತ ಲೋಕಗಳನ್ನೂ, ಪಡೈತ್ತವನೇ=ಪಡೆದವನೇ, ತಿಣ್=ದೃಢವಾದ, ತಿಱಲಾಳ್=ಬಲವನ್ನುಳ್ಳವಳಾದ, ತಾಟಕೈತನ್=ತಾಟಕಿಯ, ಉರಮ್=ಎದೆಯನ್ನು, ಉರುವ=ತೂತುಬೀಳುವಂತೆ, ಶಿಲೈ=ಬಿಲ್ಲನ್ನು, ವಳೈತ್ತಾಯ್=ಬಗ್ಗಿಸಿದವನೇ, ಕಣ್ಡವರ್=ದರ್ಶನ ಮಾಡಿದವರಿ, ತಮ್ ಮನಮ್=ಅವರವರ ಮನಸ್ಸನ್ನು, ವೞಙ್ಗುಮ್=ಬೆಳಗಿಸುವ, ಕಣಪುರತ್ತು ಎನ್ ಕರುಮಣಿಯೇ=ಕಣ್ಣಪುರದ ನನ ದಿವ್ಯನೀಲಮಣಿಯೇ, ಎಣ್=ಎಂಟು, ದಿಶೈಯುಮ್=ದಿಕ್ಕುಗಳಲ್ಲಿಯೂ, ಆಳ್ ಉಡೈಯಾಯ್=ಸೇವೆಗೊಳ್ಳುತ್ತಿರುವವನೇ, ಇರಾಕವನೇ=ರಾಘವ\(ರಾಮ\)ನೇ, ತಾಲೇಲೋ=ಜೋಜೋ

ತಾವರೆಯ ಹೂವಿನ ಮೇಲಿನಿಂದ ಸಮಸ್ತಲೋಕಗಳನ್ನೂ ಸೄಷ್ಟಿಸಿದವನೇ, ಬಹಳ ಬಲಶಾಲಿಯಾದ ತಾಟಕಿಯ ಎದೆಯಲ್ಲಿ ತೂತಾಗುವಂತೆ ಬಿಲ್ಲನ್ನು ಬಗ್ಗಿಸಿದವನೇ, ದರ್ಶನ ಮಾಡಿದವರ ಮನಸ್ಸನ್ನು ಬೆಳಗಿಸುವ ಕಣ್ಣಪುರದಲ್ಲಿ ನೆಲಸಿರುವ ನನ್ನ ದಿವ್ಯನೀಲಮಣಿಯೇ, ಎಂಟುದಿಕ್ಕುಗಳಲ್ಲೂ ಸೇವೆಗೊಳ್ಳುತ್ತಿರುವವನೇ, ರಾಘವರಾಮನೇ ಜೋ ಜೋ.\(೨\)

ಭಗವಂತನ ನಾಭಿಯಿಂದ ಕಮಲವು ಹುಟ್ಟಿತು. ಅದರಲ್ಲಿ ಚತುರ್ಮುಖ ಬ್ರಹ್ಮನು ಹುಟ್ಟಿದನು. ಅವನು ಸೃಷ್ಟಿಕರ್ತನಾಗಿ ಸಮಸ್ತ ಲೋಕಗಳನ್ನು ಸೃಷ್ಟಿಸಿದನು. ಹೀಗೆ ಭಗವಂತನು ಲೋಕಗಳನ್ನು ಸೃಷ್ಟಿಸಿದ್ದು.

ವಿಶ್ವಾಮಿತ್ರ ಮಹರ್ಷಿ ನಡಸುತ್ತಿದ್ದ ಯಜ್ಞಕ್ಕೆ ಅಲ್ಲಿನ ರಾಕ್ಷಸರು ಬಹಳವಾಗಿ ಅಡ್ಡಿಮಾಡುತ್ತಲೂ ತೊಂದರೆ ಕೊಡುತ್ತಲೂ ಇದ್ದರು. ಅವರಲ್ಲಿ ತಾಟಕಿ ಎಂಬವಳ ಬಹಳ ಪ್ರಬಲಳೂ

೧೦೩

ಮಾಯಾವಿಯೂ ಆಗಿದ್ದವಳು. ಶ್ರೀರಾಮನೊಬ್ಬನೇ ಅವಳನ್ನು ಸಂಹರಿಸಲು ಶಕ್ತನೆಂದು ಮಹರ್ಷಿಗಳಿಗೆ ಗೊತ್ತು. ಅದಕ್ಕಾಗಿ, ಬಾಲಕರಾದ ರಾಮಲಕ್ಷ್ಮಣರನ್ನು ಅವರೊಡನೆ ಕರೆದಿಯ್ದು, ಅವರಿಗೆ ಧನುರ್ವಿದ್ಯೆಯನ್ನು ಕಲಿಸಿ, ತಾಟಕಿಯ ಮತ್ತು ಇತರ ಎಲ್ಲಾ ರಾಕ್ಷಸರ ಸಂಹಾರಕ್ಕೆ ಕಾರಣರಾದರು. ತಾಟಕಿಯನ್ನು ಎದೆಯನ್ನು ಸೀಳುವುದಕ್ಕಾಗಿ ಶ್ರೀರಾಮನು ತನ್ನ ಕೋದಂಡವನ್ನು ಹೇಗೆ ಉಪಯೋಗಿಸಿದನೆಂದು ವಿವರಣೆ ಇಲ್ಲಿದೆ.

ತಿರುಕ್ಕಣ್ಣಪುರದಲ್ಲಿ ಭಗವಂತನು ಶೌರಿರಾಜಸ್ವಾಮಿಯಾಗಿ ನೆಲೆಗೊಂಡು, ಎಲ್ಲಾ ದಿಕ್ಕುಗಳಿಂದಲೂ, ಅಲ್ಲಿಗೆ ಸ್ವಾಮಿಯ ಸೇವೆಗಾಗಿ, ಬರುವ ಭಕ್ತರ ಮನಸ್ಸನ್ನು ಆಹ್ಲಾದಗೊಳಿಸುತ್ತಾನೆ. ಅವನೇ ರಾಘವ ರಾಮ. ಅವನನ್ನು ಮಗುವಿನಂತೆ ಭಾವಿಸಿ ಆೞ್ವಾರರು ತೂಗುತ್ತಾರೆ.

೩. ಕೊಙ್ಗುಮಲಿ ಕರುಙ್ಗುೞಲಾಳ್ ಕೌಶಲೈತ್ತನ್ ಕುಲಮದಲಾಯ್

ತಙ್ಗು ಪೆರುಮ್ ಪುಹೞ್ ಚ್ಚನಕನ್ ತಿರುಮರುಹಾ\! ದಾಶರತೀ

ಕಙ್ಗೈಯಿಲುಮ್ ತೀರ್ ತ್ತಮಲಿ ಕಣಪುರತ್ತೆನ್ ಕರುಮಣಿಯೇ

ಎಙ್ಗಳ್ ಕುಲತ್ತಿನ್ನಮದೇ ಇರಾಕವನೇ, ತಾಲೇಲೋ

ಕೊಙ್ಗು=ಪರಿಮಳವು, ಮಲಿ=ಮಲೆತಿರುವ, ಕರುಕುೞಲಾಳ್=ಕಪ್ಪನೆಯ ಕೂದಲನ್ನುಳ್ಳ, ಕೌಶಲೈ ತನ್=ಕೌಸಲ್ಯೆಯ, ಕುಲಮ್=ಸಿರಿವಂತನಾದ, ಮದಲಾಯ್=ಮಗನೇ, ತಙ್ಗು=ಶಾಶ್ವತವಾದ, ಪೆರು=ಮಹತ್ತಾದ, ಪುಹೞ್=ಕೀರ್ತಿಯುಳ್ಳ, ಚನಕನ್=ಜನಕನ, ತಿರು=ಶ್ರೇಷ್ಠವಾದ, ಮರುಹಾ=ಅಳಿಯನೇ, ದಾಶರತೀ=ದಾಶರಥೀ, ಕಙ್ಗೈಯಿಲುಮ್=ಗಂಗಾನದಿಗಿಂತಲೂ, ಮಲಿ=ಶ್ರೇಷ್ಠವಾದ, ತೀರ್ ತ್ತಮ್=ತೀರ್ಥಗಳುಳ್ಳ, ಕಣಪುರತ್ತು=ತಿರುಕ್ಕಣ್ಣಪುರದ, ಎನ್ ಕರುಮಣಿಯೇ=ನನ್ನ ನೀಲಮಣಿಯೇ, ಎಙ್ಗಳ್=ನಮ್ಮ, ಕುಲತ್ತು=ವಂಶದ\(ಕುಲದ\), ಇನ್-ಮಧುರವಾದ, ಅಮುದೇ=ಅಮೃತವೇ, ಇರಾಕವನೇ=ರಾಘವ\(ರಾಮ\)ನೇ, ತಾಲೇಲೋ=ಜೋಜೋ

ಪರಿಮಳದಿಂದ ಮಲೆತಿರುವ ಕಪ್ಪಾದ ತಲೆಗೂದಲನ್ನುಳ್ಳ ಕೌಸಲ್ಯೆಯ ಸಿರಿವಂತನಾದ ಮಗನೇ, ಶಾಶ್ವತವಾದ ಮಹಾಕೀರ್ತಿಯನ್ನುಳ್ಳ ಜನಕನ ಶ್ರೇಷ್ಠವಾದ ಅಳಿಯನೇ, ದಾಶರಥೀ, ಗಂಗಾನದಿಗಿಂತಲೂ ಶ್ರೇಷ್ಠವಾದ ತೀರ್ಥಗಳನ್ನುಳ್ಳ ಕಣ್ಣಪುರದ ನನ್ನ ನೀಲಮಣಿಯೇ, ನಮ್ಮ ಕುಲದ ಮಧುರವಾದ ಅಮೃತವೇ, ರಾಘವರಾಮನೇ ಜೋಜೋ\(೩\)

“ನಮ್ಮ ಕುಲ” ಎಂಬ ಹೆಮ್ಮೆಯ ಮಾತು ಕೌಸಲ್ಯಾದೇವಿಯ ಕುಲಕ್ಕೂ ಕುಲಶೇಖರರ ಕುಲಕ್ಕೂ ಒಟ್ಟಿಗೆ ಅನ್ವಯಿಸುತ್ತದೆ. ಇಬ್ಬರದೂ ಕ್ಷತ್ರಿಯಕುಲ. ಆದ್ದರಿಂದ ಶ್ರೀರಾಮನಲ್ಲಿ ಅಷ್ಟು ಅಭಿಮಾನ\!

೪.ತಾಮರೈಮೇಲಯನವನೈಪ್ಪಡೈತ್ತವನೇ, ತಯರತನ್ ತನ್

ಮಾಮದಲಾಯ್ ಮೈತಿಲಿತನ್ ಮನವಾಳಾ, ವಣ್ಡಿನಙ್ಗಳ್

ಕಾಮರಙ್ಕಳಿಶೈಪಾಡುಮ್ ಕಣಪುರತ್ತೆನ್ ಕರುಮಣಿಯೇ

ಏಮರುವುಂಜಿಲೈವಲವಾ\! ಇರಾಕವನೇ\! ತಾಲೇಲೋ

೧೦೪

ತಾಮರೈ ಮೇಲ್=ತಾವರೆ ಮೇಲೆ, ಅಯನ್ ಅವನೈ=ಚತುರ್ಮುಖ ಬ್ರಹ್ಮನನ್ನು, ಪಡೈತ್ತವನೇ=ಪಡೆದವನೇ, ತಯರ ತನ್ ತನ್=ದಶರಥನ, ಮಾ=ಮಹತ್ವದ, ಮದಲಾಯ್=ಮಗನೇ, ಮೈತಿಲಿ ತನ್=ಮೈಥಿಲಿಯ, ಮನವಾಳಾ=ವಲ್ಲಭನೇ, ವಣ್ಡು=ದುಂಬಿಗಳ, ಇನಙ್ಗಳ್=ಗುಂಪುಗಳು, ಕಾಮರಙ್ಗಳ್=ಇಂಪಾದ ರಾಗಗಳ, ಇಶೈ=ಹಾಡುಗಳನ್ನು, ಪಾಡುಮ್=ಹಾಡುವ, ಕಣಪುರತ್ತು=ತಿರುಕ್ಕಣ್ಣಪುರದ, ಎನ್ ಕರುಮಣಿಯೇ=ನನ್ನ ನೀಲಮಣಿಯೇ, ಏ=ಅಂಬುಗಳು, ಮರುವುಮ್=ಕೂಡಿಕೊಂಡಿರುವ, ಶಿಲೈ=ಬಿಲ್ಲನ್ನು, ವಲವಾ=ಹಿಡಿಯಬಲ್ಲವನೇ, ಇರಾಕವನೇ=ರಾಘವ, ರಾಮನೇ, ತಾಲೇಲೋ=ಜೋಜೋ.

ತಾವರೆಯ ಮೇಲೆ ಚತುರ್ಮುಖ ಬ್ರಹ್ಮನನ್ನು ಪಡೆದವನೇ, ದಶರಥನ ಮಹತ್ವದ ಮಗನೇ. ಮೈಥಿಲಿಯ ವಲ್ಲಭನೇ, ದುಂಬಿಗಳ ಗುಂಪುಗಳು ಇಂಪಾದ ರಾಗಗಳ ಹಾಡುಗಳನ್ನು ಹಾಡುವ ತಿರುಕ್ಕಣಪುರದ ನನ್ನ ನೀಲಮಣಿಯೇ, ಅಂಬುಗಳಿಂದ ಕೂಡಿರುವ ಬಿಲ್ಲನ್ನು ಹಿಡಿಯಬಲ್ಲವನೇ ರಾಘವರಾಮನೇ, ಜೋಜೋ.\(೪\)

೫.ಪಾರಾಳುಮ್ ಪಡರ್ ಶೆಲ್ವಮ್ ಪರತನಮ್ಬಿಕ್ಕೇಯರುಳಿ

ಆರಾವನ್ ಪಿಳೈಯವನೋಡು ಅರುಙ್ಗಾನಮಡೈನ್ದವನೇ

ಶೀರಾಳುಮ್ ವರೈಮಾರ್ಬಾ ತಿರುಕ್ಕಣ್ಣಪುರತ್ತರಶೇ

ತಾರಾಳುಮ್ ನೀಣ್ ಮುಡಿ ಎನ್ ದಾಶರತೀ, ತಾಲೇಲೋ

ಪಾರ್=ಭೂಮಿಯನ್ನು, ಆಳುಮ್=ಆಳತಕ್ಕ, ಪಡರ್=ವಿಪುಲವಾದ, ಶೆಲ್ವಮ್=ಸಂಪತ್ತನ್ನು, ಪರತನ್=ಭರತನೆಂಬ, ನಮ್ಬಿಕ್ಕೇ=ಪ್ರಸಿದ್ಧಿಪುರುಷನಿಗೇ, ಅರುಳಿ=ಕೃಪೆಮಾಡಿ,ಆರಾ=ಪರಿಪೂರ್ಣವಾದ, ಅನ್ಬು=ಪ್ರೇಮ\(ಭಕ್ತಿ\)ವುಳ್ಳ, ಇಳೈಯವನೋಡು=ತಮ್ಮನೊಡನೆ, ಅರು=ಅಪರೂಪವಾದ, ಕಾನಮ್=ಕಾಡನ್ನು, ಅಡೈನ್ದವನೇ=ಸೇರಿದವನೇ, ಶೀರ್=ಲಕ್ಷ್ಮಿಯು, ಆಳುಮ್=ವಿಹರಿಸುವಂಥ, ವರೈ=\(ಪರ್ವತದಂತೆ\) ಹಿರಿಯದಾದ, ಮಾರ್ಬಾ=ವಕ್ಷಸ್ಥಲವುಳ್ಳವನೇ, ತಿರುಕ್ಕಣ್ಣಪುರತ್ತು ಅರಶನೇ=ತಿರುಕ್ಕಣ್ಣಪುರದ ಅರಸನೇ, ತಾರ್=ಮಾಲೆಯು, ಆಳುಮ್=ವಿಹರಿಸುವ, ನೀಳ್=ಉದ್ದನಾದ, ಮುಡಿ=ಜಡೆಯನ್ನುಳ್ಳ, ಎನ್ ದಾಶರಥೀ=ನನ್ನ ದಾಶರಥಿಯೇ, ತಾಲೇಲೋ=ಜೋಜೋ.

೧೦೫

ಭೂಮಿಯನ್ನಾಳತಕ್ಕ ವಿಪುಅಲವಾದ ಸಂಪತ್ತನ್ನು ಭರತನೆಂಬ ಪ್ರಸಿದ್ಧಿಪುರುಷನಿಗೇ ಕೃಪೆಮಾಡಿಕೊಟ್ಟು, ಸಂಪೂರ್ಣವಾದ ಭಕ್ತಿಯನ್ನುಳ್ಳ ತಮ್ಮನೊಡನೆ ಅಪರೂಪವಾದ ಕಾಡನ್ನು ಸೇರಿದವನೇ, ಲಕ್ಷ್ಮಿಯು ವಿಹರಿಸುವಂಥ ಹಿರಿಯ\(ವಿಶಾಲ\)ವಕ್ಷಸ್ಥಲವುಳ್ಳವನೇ, ಮಾಲೆಯನ್ನು ಮುಡಿದ ನಿಡಿದಾದ ಜಟೆಯನ್ನುಳ್ಳವನೇ, ನನ್ನ ದಾಶರಥಿಯೇ, ಜೋಜೋ.\(೫\)

ದಶರಥ ಚಕ್ರವರ್ತಿಯ ಹಿರಿಯಮಗನಾಗಿ, ಚಕ್ರಾಧಿಪತ್ಯವನ್ನು ಅದ್ವಿತೀಯವಾಗಿ ಆಳುವಂಥ ಸಮರ್ಥನಾಗಿದ್ದರೂ, ತನ್ನ ತಂದೆಯ ಮಾತನ್ನು ಪಾಲಿಸುವುದಕ್ಕಾಗಿ, ತನ್ನ ತಮ್ಮನಾದ ಭರತನಿಗೇ ಭೂಮಿಯನ್ನಾಳುವ ಆ ವಿಪುಲೈಶ್ವರ್ಯವನ್ನು ಬಿಟ್ಟುಕೊಟ್ಟು, ತನ್ನಲ್ಲಿ ಅಪರಿಮಿತವಾದ ಭಕ್ತಿ\(ಪ್ರೀತಿ\)ಯನ್ನುಳ್ಳ ತನ್ನ ತಮ್ಮನಾದ ಲಕ್ಷ್ಮಣನೊಡನೆ ಭಯಂಕರವಾದ ಕಾಡಿಗೆ ಹೋದ ತ್ಯಾಗಮೂರ್ತಿ ಶ್ರೀರಾಮ\! ವೀರಲಕ್ಷ್ಮಿಗೆ ತನ್ನ ದೃಢವಾದ ಎದೆಯಲ್ಲಿ ಅವಕಾಶಕೊಟ್ಟವನು ಅವನು. ಜಟಾವಲ್ಕಲಧಾರಿಯಾಗಿ ಶಾಂತನಾಗಿ, ಸಂತಸಚಿತ್ತನಾಗಿ ಅರಣ್ಯದಲ್ಲಿ ವಾಸವಾಗಿದ್ದವನು ಅವನು. ಅವನೇ ತಿರುಕ್ಕಣ್ಣಪುರದ ಒಡೆಯನಾದವನು.

೬.ಶುಟ್ರಮೆಲ್ಲಾಮ್ ಪಿನ್ ತೊಡರತ್ತೊಲ್ ಕಾನಮಡೈನ್ದವನೇ

ಅಟ್ರವರ್ ಕಟ್ ಕರುಮರುನ್ದೇ ಅಯೋತ್ತಿನಹರ್ ಕ್ಕದಿಪತಿಯೇ

ಕಟ್ರವರ್ ಹಳ್ ತಾಮ್ ವಾೞುಮ್ ಕಣಪುರತ್ತೆನ್ ಕರುಮಣಿಯೇ

ಚಿಟ್ರವೈತನ್ ಶೊರ್ ಕೊಣ್ಡ ಶೀರಾಮಾ, ತಾಲೇಲೋ

ಶುಟ್ರಮ್ ಎಲ್ಲಾಮ್=ಪರಿವಾರದವರೆಲ್ಲರೂ, ಪಿನ್ ತೊಡರ=ಹಿಂದೆಬಿದ್ದು ಬರಲು, ತೊಲ್=ಪುರಾತನವಾದ, ಕಾನಮ್=ಕಾಡನ್ನು,ಅಡೈನ್ದವನೇ=ಸೇರಿದವನೇ, ಅಟ್ರವರ್ ಕಟ್ ಕು=ನಿನ್ನನ್ನೇ ಶರಣೆಂದವರಿಗೆ, ಅರು=ಅಪರೂಪವಾದ, ಮರುನ್ದೇ=ಔಷಧಿಸ್ವರೂಪನೇ, ಅಯೋತ್ತಿನಹರ್ ಕ್ಕೂ=ಅಯೋಧ್ಯಾನಗರಕ್ಕೆ, ಅದಿಪತಿಯೇ=ಒಡೆಯನೇ, ಕಟ್ರವರ್ ಹಳ್ ತಾಮ್=ಜ್ಞಾನಿಗಳು, ವಾೞುಮ್=ಬಾಳುವಂಥ, ಕಣಪುರತ್ತು ಎನ್ ಕರುಮಣಿಯೇ=ಚಿಟ್ರವೈತನ್=ಚಿಕ್ಕ ತಾಯಿಯಾದವಳ, ಶೊಲ್=ಮಾತನ್ನು, ಕೊಣ್ಡ=ಪಾಲಿಸಿದ, ಶೀರಾಮಾ=ಶ್ರೀರಾಮನೇ, ತಾಲೇಲೋ=ಜೋಜೋ.

ಬಂಧುಬಳಗ ಪರಿವಾರದವರೆಲ್ಲರೂ ನಿನ್ನ ಹಿಂದೆಬಿದ್ದು ಬರಲು, ಪುರಾತನವಾದ ಕಾಡನ್ನು ಸೇರಿದವನೇ, ನಿನ್ನ ಶರಣಾಗತರಿಗೆ ಅಪರೂಪವಾದ ಔಷಧಿಸ್ವರೂಪನೇ, ಅಯೋಧ್ಯೆಯ ಒಡೆಯನೇ ಜ್ಞಾನಿಗಳು ಬಾಳುವಂಥ ತಿರುಕ್ಕಣ್ಣಪುರದ ನನ್ನ ದಿವ್ಯನೀಲಮಣಿಯೇ, ಚಿಕ್ಕಮ್ಮಾ ಮಾತನ್ನು ಪಾಲಿಸಿದವನೇ, ಶ್ರೀರಾಮನೇ, ಜೋಜೋ.\(೬\)

ಚಿಕ್ಕಮ್ಮನಾದ ಕೈಕೇಯಿಯ ಮಾತನ್ನೇ ತನ್ನ ತಂದೆಯ ಆಜ್ಞೆಯೆಂದು ತಿಳಿದು ಅದನ್ನು ಚಾಚು ತಪ್ಪದಂತೆ ಪರಿಪಾಲಿಸುವುದಕ್ಕಾಗಿ ಶ್ರೀರಾಮನು ರಾಜ್ಯಾಧಿಪತ್ಯವನ್ನು ತನ್ನ ತಮ್ಮನಾದ ಭರತನಿಗೆ ಬಿಟ್ಟುಕೊಟ್ಟು ತಾನು ಕಾಡಿಗೆ ಹೋದನಷ್ಟೆ. ಪ್ರಜೆಗಳೂ ಬಂಧುಬಳಗದವರೂ ತಮಗೆ ಅತ್ಯಂತಪ್ರಿಯನಾದ ಶ್ರೀರಾಮನನ್ನು ಬಿಟ್ಟಿರಲಾರದೆ ಅವನನ್ನು ಹಿಂಬಾಲಿಸುತ್ತಲೇ ಹೋದರು. ಗಂಗಾನದಿಯನ್ನು ದಾಟೀದ ಬಳಿಕ ಶ್ರೀರಾಮನು ತಾನು ತಮ್ಮವರು ಯಾರ ಹಗರಣವೂ ಇಲ್ಲದೆ ಸುಖವಾಗಿರುವುದು ಸಾಧ್ಯವೆಂದು ಬಗೆದು ಚಿತ್ರಕೂಟದಲ್ಲಿ

೧೦೬

ನೆಲಸಿದನು. ಅವನ ಶಾಂತಿಗೆ ಭಂಗ ತರುವಂತೆ ಭರತನು ಸಕಲ ರಾಜಮರ್ಯಾದೆಗಳೊಡನೆ ಯೂ ಬಂಧುಬಳಗ ಪರಿವಾರಜನರೊಡನೆಯೂ ಅಲ್ಲಿಗೂ ಬಂದು, ಶ್ರೀರಾಮನನ್ನು ಅಯೋಧ್ಯೆಗೆ ಹಿಂತಿರುಗಬೇಕೆಂದೂ ರಾಜ್ಯಭಾರವನ್ನು ಅವನೇ ವಹಿಸಿಕೊಳ್ಳಬೇಕೆಂದು ಬೇಡಿಕೊಂಡನು. ಶ್ರೀರಾಮನು ಅದಕ್ಕೆ ಒಪ್ಪದೆ, ಅವನ ಬೇಡಿಕೆಗೆ ಬದಲಾಗಿ ಅವನಿಗೆ ತನ್ನ ಪಾದುಕೆಗಳನ್ನು ದಯೆನೀಡಿದನು. ಹೀಗೆ ಭರತನನ್ನು ಸಮಾಧಾನಪಡಿಸಿ ಹಿಂದಕ್ಕೆ ಕಳುಹಿಸಿದ ಬಳಿಕ ತಮ್ಮ ಜನರ ಕಾಟದಿಂದ ತಪ್ಪಿಸಿಕೊಳ್ಳಬೇಕೆಂದು ಬಗೆದು, ದಟ್ಟವಾದ ಗೊಂಡಾರಣ್ಯವಾದ ದಂಡಕಾರಣ್ಯಕ್ಕೆ ತೆರಳಿದನು. ಇದು ಪಾಶುರದ ಮೊದಲ ಸಾಲಿನ ವಿಷಯ.

ಗೆಳೆಯರಾಗಲಿ ವೈರಿಗಳಾಗಲಿ- ಯಾರೇ ಆಗಲಿ “ಶರಣು”ಎಂದು ಬಂದರೆ, ಅವರ ಹಿನ್ನೆಲೆಯೇನೆಂದು ಲೆಕ್ಕಿಸದೆ, ಅವರನ್ನು ಕೈಬಿಡದಂತೆ ಕಾಪಾಡುವುದು ಶ್ರೀರಾಮನ ಸಂಕಲ್ಪ. ಶರಣಾಗತರನ್ನು ಸಂಸಾರವೆಂಬ ರೋಗದಿಂದ ಬಿಡುಗಡೆ ಮಾಡುವುದೇ ಶ್ರೀರಾಮನ ಕಾರ್ಯ. ಆದ್ದರಿಂದಲೇ ಶರಣಾಗತರಿಗೆ ಅವನು ದಿವ್ಯೌಷಧಿಯಂತೆ.

೭.ಆಲಿನಿಲೈಪ್ಪಾಲಕನಾಯ್ ಅನ್ಱುಲಹ ಮುಣ್ಡವನೇ

ವಾಲಿಯೈಕ್ಕೊನ್ಱರಶು ಇಳೈಯ ವಾನರತ್ತುಕ್ಕಳಿತ್ತವನೇ

ಕಾಲಿನ್ ಮಣಿಕರೈಯಲೈಕ್ಕೂಮ್ ಕಣಪುರತ್ತೆನ್ ಕರುಮಣಿಯೇ

ಆಲಿನಹರ್ ಕ್ಕದಿಪತಿಯೇ ಅಯೋತ್ತಿಮನೇ, ತಾಲೇಲೋ

ಆಲಿನ್ ಇಲೈ=ಆಲದ ಎಲೆಯ, ಪಾಲಕನ್ ಆಯ್=ಬಾಲಕನಾದವನೇ, ಅನ್ಱು=ಮಹಾಪ್ರಳಯಕಾಲದಲ್ಲಿ, ಉಲಹಮ್ ಉಣ್ಡವನೇ=ಸಮಸ್ತಲೋಕಗಳನ್ನೂ ಉಂಡವನೇ, \(ಹೊಟ್ಟೆಯಲ್ಲಿ ಅಡಗಿಸಿಕೊಂಡವನೇ\), ವಾಲಿಯೈ ಕೊನ್ಱು=ವಾಲಿಯನ್ನು ಕೊಂದು, ಇಳೈಯ ವಾನರತ್ತುಕ್ಕೂ=ತಮ್ಮನಾದ ವಾನರನಿಗೆ, ಅರಶು=ರಾಜ್ಯವನು, ಅಳಿತ್ತವನೇ=ಕೊಟ್ಟವನೇ, ಕಾಲಿನ್=ಕಾಲಿನ, ಮಣಿ=ಸುಂದರವಾದ\(ರತ್ನಖಚಿತವಾದ\), ಕರೈ=ಅಂಚು, ಅಲೈಕ್ಕೂಮ್=ಅಲುಗಾಡುತ್ತಿರುವ, ಕಣಪುರತ್ತು=ತಿರುಕ್ಕಣ್ಣಪುರದ, ಎನ್ ಕರುಮಣಿಯೇ=ನೀಲಮಣಿಯೇ, ಆಲಿನಹರ್ ಕ್ಕೂ=ಆಲಿನಗರಕ್ಕೆ, ಅದಿಪತಿಯೇ=ಒಡೆಯನೇ, ಅಯೋತ್ತಿಮನೇ=ಅಯೋಧ್ಯೆಯ ರಾಜನೇ, ತಾಲೇಲೋ=ಜೋಜೋ.\(೭\)

ಮಹಾಪ್ರಳಯದಲ್ಲಿ ಸಮಸ್ತಲೋಕಗಳನ್ನೂ ತನ್ನ ಹೊಟ್ಟೆಯಲ್ಲಿ ಅಡಗಿಸಿಕೊಂಡು ಏನೂ ಅರಿಯ ಎಳೆಯಮಗುವಾಗಿ ಹಾಲ್ಗಡಿನಲ್ಲಿ ಒಂದು ಆಲದೆಲೆಯ ಮೇಲೆ ಮಲಗಿ ಯೋಗನಿದ್ರೆಯಲ್ಲಿ ಬಹುಕಾಲಕಳೆದವನು ಭಗವಂತ. ಶ್ರೀರಾಮನಾದಾಗ, ಕಿಷ್ಕಿಂಧೆಯ ರಾಜನಾಗಿದ್ದ ವಾಲಿಯನ್ನು ಕೊಂದು ಅವನ ತಮ್ಮನಾದ ಸುಗ್ರೀವನಿಗೆ ಆ ರಾಜ್ಯದ ಪಟ್ಟವನ್ನು ಕಟ್ಟಿದನು. ತಿರುಕ್ಕಣ್ಣಪುರಿಯಲ್ಲಿ ಶೌರಿರಾಜನಾಗಿ ಸರ್ವಾಂಗಸುಂದರನಾಗಿ ಮೆರೆಯುವವನು ಅವನು.

೧೦೭

“ಕಾಲಿನ್ ಮಣಿಕರೈ ಅಲೈಕ್ಕೂಮ್ ಕಣಪುರತ್ತು” ಎಂಬುದನ್ನು ಇನ್ನೊಂದು ರೀತಿಯಲ್ಲಿ ಬಿಡಿಸಿ ಅರ್ಥಹೇಳಲಾಗಿದೆ. ಕಾಲಿನ್=ಕಾಲುವೆಗಳ, ಮಣಿ=ರತ್ನಗಳನ್ನು, ಕರೈ=ದಡಕ್ಕೆ ಅಲೈಕ್ಕೂಮ್=ತಂದುಹಾಕುವ, ಕಣಪುರತ್ತು=ತಿರುಕ್ಕಣ್ಣಪುರದ-ಎಂಬುದಾಗಿ. ಕಾಲುವೆಗಳಲ್ಲಿ ಹರಿಯುವ ಸಮೃದ್ಧಿಯಾದ ನೀರು ತಿರುಕ್ಕಣ್ಣಪುರದ ಗದ್ದೆಗಳಲ್ಲಿ ಹರಿದು ಅದರಲ್ಲಿ ಹುಲುಸಾಗಿ ಚಿನ್ನವನ್ನೂ ರತ್ನಗಳನ್ನೂ ಬೆಳೆಯುವಂತೆ \(ಬತ್ತ ಬೆಳೆಯುವಂತೆ\) ಮಾಡುತ್ತದೆ. ಹೀಗೆ ತಿರುಕ್ಕಣ್ಣಪುರವು ಐಶ್ವರ್ಯದಿಂದ ತುಂಬಿತುಳುಕುತ್ತದೆ.

೮.ಮಲೈಯದನಾಲಣೈಕ್ಕಟ್ಟಿ ಮದಿಳಿಲಙ್ಕೈಯೞಿತ್ತವನೇ

ಅಲೈಕ್ಕಡಲೈಕ್ಕಡೈನ್ದು ಅಮರರ್ ಕ್ಕಮುದರುಳಿಶ್ಶೆಯ್ದವನೇ

ಕಲೈವಲವರ್ ತಾಮ್ ವಾೞುಮ್ ಕಣಪುರತ್ತೆನ್ ಕರುಮಣಿಯೇ

ಶಿಲೈವಲವಾ, ಶೇವಕನೇ, ಶೀರಾಮಾ, ತಾಲೇಲೋ

ಮಲೈ=ಬೆಟ್ಟಗಳುಲ್ ಅದನಾಲ್=ಅವುಗಳಿಂದ, ಅಣೈಕ್ಕಟ್ಟಿ=ಸೇತುವೆಯನ್ನು ಕಟ್ಟಿ, ಮದಿಳ್=ಕೋಟೆಯಿಂದ ಭದ್ರವಾದ, ಇಲಙ್ಕೈ=ಲಂಕೆಯನ್ನು, ಅೞತ್ತವನೇ=ನಾಶಪಡಿಸಿದವನೇ, ಅಲೈಕಡಲೈ=ಅಲೆಗಳಿಂದ ಕೂಡಿದ ಕಡಲನ್ನು, ಕಡೈನ್ದು=ಕಡೆದು, ಅಮರರ್ ಕ್ಕೂ=ದೇವತೆಗಳಿಗೆ,ಅಮುದು=ಅಮೃತವನ್ನು, ಅರುಳಿಶೆಯ್ದವನೇ=ಕೃಪೆ ಮಾಡಿದವನೇ, ಕಲೈವಲವರ್=ವಿದ್ಯೆಯನ್ನೇ ಶಕ್ತಿಯನ್ನಾಗಿ ಉಳ್ಳವರು, ತಾಮ್=ತಾವು, ವಾೞುಮ್=ಬಾಳುವ, ಕಣಪುರತ್ತು=ತಿರುಕ್ಕಣ್ಣಪುರದ, ಎನ್ ಕರುಮಣಿಯೇ=ನನ್ನ ದಿವ್ಯನೀಲಮಣಿಯೇ, ಶಿಲೈವಲವಾ=ಧನುಶ್ಶಾಸ್ತ್ರಪಂಡಿತನೇ\(ಕೋದಂಡಪಂಡಿತನೇ\) ಶೇವಕನೇ=ಮಹಾವೀರನೇ, ಶೀರಾಮಾ=ಶ್ರೀರಾಮನೇ, ತಾಲೇಲೋ=ಜೋಜೋ

ಬೆಟ್ಟಗಳಿಂದ ಸಮುದ್ರಕ್ಕೆ ಸೇತುವೆ ಕಟ್ಟಿ ಕೋಟೆಗಳಿಂದ ಭದ್ರವಾದ ಲಂಕೆಯನ್ನು ನಾಶಪಡಿಸಿದವನೇ, ಅಲೆಗಳಿಂದ ಕೂಡಿದ ಕಡಲನ್ನು ಕಡೆದು ಅಮರರಿಗೆ ಅಮೃತವನ್ನು ಕೃಪೆಮಾಡಿದವನೇ, ವಿದ್ಯಾಬಲವುಳ್ಳವರು ಬಾಳುವ ತಿರುಕ್ಕಣ್ಣಪುರದ ನನ್ನ ದಿವ್ಯನೀಲಮಣಿಯೇ, ಕೋದಂಡಪಂಡಿತನೇ, ಮಹಾವೀರನೇ, ಶ್ರೀರಾಮನೇ ಜೋಜೋ.\(೮\)

೯.ತಳೈಯವಿೞುಮ್ ನಱುಙ್ಗುಂಜಿತ್ತಯರತನ್ ತನ್ ಕುಲಮದಲಾಯ್

ವಳೈಯವೊರು ಶಿಲೈಯದನಾಲ್ ಮದಿಳಿಲಙ್ಕೈಯೞಿತ್ತವನೇ

ಕಳೈಕೞುನೀರ್ ಮರುಙ್ಗಲರುಮ್ ಕಣಪುರತ್ತೆನ್ ಕರುಮಣಿಯೇ

ಇಳೈಯವರ್ ಕಟ್ಕರುಳುಡೈಯಾಯ್, ಇರಾಕವನೇ ತಾಲೇಲೋ

೧೦೮

ತಳೈ=ಕಟ್ಟು, ಅವಿೞುಮ್=ಬಿಚ್ಚಿ ಹೋಗುತ್ತಿರುವ, ನಱು=ಒಳ್ಳೆಯ, ಕುಂಜಿ=ತಲೆಗೂದಲಿನ ಗಂಟುಳ್ಳ, ತಯರತನ್ ತನ್=ದಶರಥನ, ಕುಲಮ್=ಶ್ರೇಷ್ಠವಾದ, ಮದಲಾಯ್=ಮಗನೇ, ಒರು=ಸಾಟಿಯಿಲ್ಲದ, ವಳೈಯ=ಬಗ್ಗಿಸಿದ, ಶಿಲೈ ಅದನಾಲ್=ಬಿಲ್ಲಿನಿಂದ, ಮದಿಳ್=ಕೋಟೆಗೋಡೆಗಳುಳ್ಳ, ಇಲಙ್ಗೈ=ಲಂಕೆಯನ್ನು, ಅೞಿತ್ತವನೇ=ನಾಶಪಡಿಸಿದವನೇ, ಕಳೈ=ಸುಂದರವಾದ, ಕೞುನೀರ್=ನೈದಿಲೆಗಳು, ಮರುಙ್ಗು=ಸುತ್ತಲೂ, ಅಲರುಮ್=ಅರಳುವ, ಕಣಪುರತ್ತು=ತಿರುಕ್ಕಣ್ಣಪುರದ, ಎನ್=ನನ್ನ ಕರುಮಣಿಯೇ=ನೀಲಮಣಿಯೇ, ಇಳೈಯವರ್ ಕಟ್ಕು=ತಮ್ಮಂದಿರ ವಿಷಯದಲ್ಲಿ, ಅರುಳ್ ಉಡೈಯಾಯ್=ಕರುಣೆಯುಳ್ಳವನೇ, ಇರಾಕವನೇ=ರಾಘವ\(ರಾಮ\)ನೇ, ತಾಲೇಲೋ=ಜೋಜೋ.

ಕಟ್ಟುಬಿಚ್ಚುತ್ತಿರುವ ಒಳ್ಳೆಯ ತಲೆಗೂದಲಿನ ಗಂಟುಳ್ಳ ದಶರಥನ ಶ್ರೇಷ್ಟ್ಃಅವಾದ ಮಗನೇ, ಸಾಟಿಯಿಲ್ಲದ ಬಗ್ಗಿಸಿದ ಬಿಲ್ಲಿನಿಂದ ಕೋಟೆಗಳಿಂದ ಭದ್ರವಾದ ಲಂಕೆಯನ್ನು ನಾಶಪಡಿಸಿದವನೇ, ಸುಂದರವಾದ ನೈದಿಲೆಗಳು ಸುತ್ತಲೂ ಅರಳುವ ತಿರುಕ್ಕಣ್ಣಪುರದ ನನ್ನ ದಿವ್ಯನೀಲಮಣಿಯೇ, ತಮ್ಮಂದಿರ ವಿಷಯದಲ್ಲಿ ಕೃಪೆಯುಳ್ಳವನೇ, ರಾಘವರಾಮನೇ, ಜೋಜೋ.\(೯\)

ಕಿರಿಯ ಹೆಂಡತಿಯಾದ ಕೈಕೇಯಿ ತನಗೆ ಕೊಡಬೇಕೆಂದ ಎರಡೂ ವರಗಳನ್ನು ಕೇಳಿದ ದಶರಥನು ಶೋಕಸಂತಪ್ತನಾದನು. ನೆಲದಲ್ಲಿ ಬಿದ್ದು ಹೊರಳಾಡಿದನು. ಅವನ ತಲೆಗೂದಲು ಬಿಚ್ಚಿಹೋಯಿತು. ನೆಲದ ಧೂಳಿನಲ್ಲಿ ಅದು ಮಲಿನಗೊಂಡಿತು. ಆದರೆ ಅವನು ಕೈಕೇಯಿಗೆ ಕೊಟ್ಟಮಾತನ್ನು ಹಿರಿಯ ಮಗನಾದ ಶ್ರೀರಾಮನು ಉಳಿಸಿಕೊಟ್ಟು, ಶ್ರೇಷ್ಠನೆನಿಸಿಕೊಂಡನು. ಇದು ಮೊದಲ ಸಾಲಿನ ವಿಷಯ.

“ತಮ್ಮಂದಿರಿಗೆ ಕೃಪೆ ತೋರಿದ್ದು”-ಎಂಬುದನ್ನು ಎರಡು ರೀತಿಯಲ್ಲಿ ವಿವರಿಸಬಹುದೆಂದು ಕಾಣುತ್ತದೆ. ತಮ್ಮನಾದ ಭರತನಿಗೆ ಶ್ರೀರಾಮನು ತನ್ನ ಪಾದುಕೆಗಳನ್ನು ಕೊಟ್ಟುಕೃಪೆ ಮಾಡಿದ್ದು; ,ಅತ್ತು ತಮ್ಮನಾದ ಲಕ್ಷ್ಮಣನನ್ನು ತನ್ನ ಎಡೆಬಿಡದ ಬೆಂಬಲಿಗನಾಗಿ, ಹದಿನಾಲ್ಕು ವರ್ಷಗಳ ವನವಾಸದಲ್ಲಿ ತನ್ನೊಡನೆ ಒರಲಿ ಒಪ್ಪಿದ್ದು. ಇದುಒಂದು ರೀತಿ. ಇನ್ನೊಂದು ರೀತಿಯಲ್ಲಿ ದೇಶಭ್ರಷ್ಠನಾಗಿ ಅಲೆಯುತ್ತಿದ್ದ ಸುಗ್ರೀವನ ಸಖ್ಯವನ್ನು ಮಾಡಿಕೊಂಡು, ಅವನಿಗೆ ವಾಲಿಯಿಂದ ಅವನ ರಾಜ್ಯವನ್ನು ವಾಪಸುಕೊಡಿಸಿದ್ದು. ಇದು ತಮ್ಮನಾದ ಸುಗ್ರೀವನಿಗೆ ತೋರಿಸಿದ ಕೃಪೆ.

೧೦.ದೇಅರೈಯುಮಶುರರೈಯುಮ್ ದಿಶೈಹಳೈಯುಮ್ ಪಡೈತ್ತವನೇ

ಯಾವರುಮ್ ವನ್ದಡುವಣಙ್ಗ ಅರಙ್ಗನಹರ್ ತ್ತುಯಿನ್ಱವನೇ

ಕಾವಿರಿನನ್ನದಿಪಾಯುಮ್ ಕಣಪುರತ್ತನ್ ಕರುಮಣಿಯೇ

ಏವರಿವೆಂಜಿಲೈವಲವಾ, ಇರಾಕವನೇ, ತಾಲೇಲೋ

ದೇವರೈಯುಮ್=ದೇವತೆಗಳನ್ನೂ, ಅಶುರರೈಯುಮ್=ಅಸುರರನ್ನೂ, ದಿಶೈಹಳೈಯುಮ್=ದಿಕ್ಕುಗಳನ್ನೂ, ಪಡೈತ್ತವನೇ= ಪಡೆದವನೇ, ಯಾವರುಮ್=ಎಲ್ಲ ಚೇತನರೂ

೧೦೯

ವನ್ದು=ಬಂದು, ಅಡಿವಣಙ್ಗ=ಪಾದಗಳಿಗೆರಗಲು \(ಅನುಕೂಲಿಸುವಂತೆ\)ಅರಙ್ಗನಹರಮ್=ಶ್ರೀರಂಗನಗರದಲ್ಲಿ, ತುಯಿನ್ಱವನೇ=ಪವಡಿಸಿರುವವನೇ, ಕಾವಿರಿನಲ್ ನದಿ=ಕಾವೇರಿಯೆಂಬ ಒಳ್ಳೆಯನದಿ, ಪಾಯುಮ್=ಹರಿಯುವ, ಕಣಪುರತ್ತು=ತಿರುಕ್ಕಣ್ಣಪುರದ, ಎನ್=ನನ್ನ, ಕರುಮಣಿಯೇ=ನೀಲಮಣಿಯೇ, ಏ=ಬಾಣಗಳನ್ನು, ವರಿ=ತೊಡಿಸಿ ಸಿದ್ಧಪಡಿಸಿರುವ, ವೆಮ್=ಸುಂದರವಾದ, ಶಿಲೈವಲವಾ= ಬಿಲ್ಲಿನ ಶೂರನೇ, ಇರಾಕವನೇ=ರಾಘವ ರಾಮನೇ, ತಾಲೇಲೋ=ಜೋಜೋ.

ದೇವತೆಗಳನ್ನು ಅಸುರರನ್ನೂ ದಿಕ್ಕುಗಳನ್ನೂ ಪಡೆದವನೇ, ಎಲ್ಲ ಚೇತನರೂ ಬಂದು ಪಾದಗಳಿಗೆರಗಲು ಅನುಕೂಲಿಸುವಂತೆ ಶ್ರೀರಂಗನಗರದಲ್ಲಿ ಪವಡಿಸಿರುವವನೇ, ಕಾವೇರಿಯೆಂಬ ಒಳ್ಳೆಯ ನದಿ ಹರಿಯುವ ತಿರುಕ್ಕಣ್ಣಪುರದ ನನ್ನ ದಿವ್ಯನೀಲಮಣಿಯೇ, ಬಾಣಗಳನ್ನು ತೊಡಿಸಿ ಸಿದ್ಧವಾಗಿರುವ ಸುಂದರವಾದ ಬಿಲ್ಲಾಳೇ, ರಾಘವರಾಮನೇ, ಜೋಜೋ.\(೧೦\)

೧೧.ಕನ್ನಿನನ್ ಮಾಮದಿಳ್ ಪುಡೈಶೂೞ್ ಕಣಪುರತ್ತೆನ್ ಕಾಕುತ್ತನ್

ತನ್ನಡಿಮೇಲ್, ತಾಲೇಲೋವೆನ್ಱುರೈತ್ತ ತಮಿೞ್ ಮಾಲೈ

ಕೊನ್ನವಿಲುಮ್ ಮೇಲ್ ವಲವನ್ ಕುಡೈಕ್ಕೂಲಶೇಕರನ್ ಶೊನ್ನ

ಪನ್ನಿಯನೂಲ್ ಪತ್ತುಮ್ ವಲ್ಲಾರ್ ಪಾಙ್ಗಾಯ ಪತ್ತರ್ಹಳೇ

ಕನ್ನಿ=ಶಾಶ್ವತವಾದ, ನಲ್=ಶ್ರೇಷ್ಠವಾದ, ಮಾ=ಶಕ್ತಿಪೂರ್ಣವಾದ, ಮದಿಳ್=ಕೋಟೆಯನ್ನು, ಪುಡೈ=ಎಲ್ಲ ಕಡೆಗಳಲ್ಲೂ, ಶೂೞ್=ಸುತ್ತುವರಿದಿರುವ, ಕಣಪುರತ್ತು=ತಿರುಕ್ಕಣ್ಣಪುರದ, ಎನ್=ನನ್ನ, ಕಾಕುತ್ತನ್ ತನ್=ಕಾಕುತ್ ಸ್ಥರಾಮನ, ಅಡಿಮೇಲ್=ಪಾದಗಳನ್ನು ಕುರಿತು, ತಾಲೇಲೋ ಎನ್ಱು=ಜೋಜೋ ಎಂದು, ಉರೈತ್ತ=ಹೇಳಿದ, ತಮಿೞ್ ಮಾಲೈ=ತಮಿಳಿನ ಪಾಶುರಗಳ ಮಾಲೆಯನ್ನು, ಕೊಲ್=ಕೊಲ್ಲುವ, ನವಿಲುಮ್=ಉದ್ಯೋಗದವನಾದ, ವೇಲ್=ವೇಲಾಯುಧವನ್ನು, ವಲವನ್=ಧರಿಸಿದವನಾದ, ಕುಡೈ=ರಾಜನಾದ, ಕುಲಶೇಕರನ್=ಕುಲಶೇಖರನು, ಶೊನ್ನ=ಹೇಳಿದ, ಪನ್ನಿಯ=ಪ್ರಸಿದ್ಧವಾದ, ನೂಲ್ ಪತ್ತುಮ್=ಹತ್ತು ಕವನಗಳನ್ನೂ, ವಲ್ಲಾರ್=ಬಲ್ಲವರು, ಪಾಙ್ಗು ಆಯ=ಸಹಜವಾಗಿ, ಪತ್ತರ್ ಹಳೇ=ಭಕ್ತರೇ ಆಗುವರು.

ಶಾಶ್ವತವಾದ, ಉತ್ತಮವಾದ, ಶಕ್ತಿಪೂರ್ಣವಾದ ಕೋಟೆಯಿಂದ ಎಲ್ಲ ಕಡೆಗಳಲ್ಲೂ ಸುತ್ತುವರಿದಿರುವ ತಿರುಕ್ಕಣ್ಣಪುರದ ನನ್ನ ಸ್ವಾಮಿಯಾದ ಕಾಕುತ್ ಸ್ಥರಾಮನ

೧೧೦

ಪಾದಗಳನ್ನು ಕುರಿತು ಜೋಗುಳ ಹಾಡಿದ ತಮಿಳಿನ ಪಾಶುರಮಾಲೆಯನ್ನು ಕೊಲ್ಲುವ ಉದ್ಯೋಗದವನಾದ, ವೇಲಾಯುಧವನ್ನು ಹಿಡಿದ ರಾಜನಾದ ಕುಲಶೇಖರನು ಹೇಳಿದ ಪ್ರಸಿದ್ಧವಾದ ಹತ್ತುಕವನಗಳನ್ನು ಬಲ್ಲವರು ಸಹಜವಾಗಿ ಭಕ್ತರೇ ಆಗುತ್ತಾರೆ.\(೧೧\)

“ಈ ಹತ್ತು ಪಾಶುರಗಳನ್ನು ಚೆನ್ನಾಗಿ ಅರಿತುಕೊಂಡವರು ಸಹಜವಾಗಿ ಭಕ್ತರೇ ಆಗುತ್ತಾರೆ”-ಎಂಬುದು ಈ ತಿರುಮೊೞಿಯ ಫಲಶ್ರುತಿ.

ಈ ತಿರುಮೊೞಿಯಲ್ಲಿ ರಾಮಾಯಣವನ್ನು ಸಂಗ್ರಹವಾಗಿ ಹೇಳಲಾಗಿದೆ: ಭಗವಂತನು ಕಾಕುತ್ ಸ್ಥವಂಶತಿಲಕನಾಗಿ, ದಶರಥ ಚಕ್ರವರ್ತಿಯ ಅತಿಶಯದ ಮಗನಾಗಿ, ಅವನ ಹಿರಿಯ ಹೆಂಡತಿಯಾದ ಕೌಸಲ್ಯೆಯ ಗರ್ಭದಲ್ಲಿ, ಭೂಮಿಯ ಮೇಲೆ, ಸಾಮಾನ್ಯ ಮನುಷ್ಯನಾಗಿ ಅವತರಿಸಿದನು. ವಿಶ್ವಾಮಿತ್ರಮಹರ್ಷಿಗಳಿಂದ ಬಿಲ್ವಿದ್ಯೆಯಲ್ಲಿ ಪಾರಂಗತನಾಗಿ ಕೋದಂಡಪಾಣಿಯಾಗಿ, ಮಹರ್ಷಿಯ ಯಜ್ಞಯಾಗಾದಿಗಳಿಗೆ ಅಡ್ಡಿಬರುತ್ತಿದ್ದ ತಾಟಕಿ ಮುಂತಾದ ಅನೇಕ ರಾಕ್ಷಸರನ್ನು ನಿರ್ಮೂಲಮಾಡಿದನು. ಮಿಥಿಲಾನಗರದಲ್ಲಿ ಶಿವಧನುವನ್ನು ಮುರಿದು ಜನಕಮಹಾರಾಜನ ಪ್ರೇಮಪುತ್ರಿಯಾದ ಸೀತಾದೇವಿಯನ್ನು ಧರ್ಮಪತ್ನಿಯಾಗಿ ಕೈಹಿಡಿದನು. ಅನಂತರ, ತನ್ನ ತಂದೆ ತನ್ನ ಚಿಕ್ಕಮ್ಮನಿಗೆ ಕೊಟ್ಟೀದ್ದ ವಚನವನ್ನು ಪರಿಪಾಲಿಸುವುದಕ್ಕಾಗಿ, ತನ್ನ ತಮ್ಮ \(ಚಿಕ್ಕಮ್ಮನಾದ ಕೈಕೇಯಿಯ ಮಗ\)ನಾದ ಭರತನಿಗೆ ತನಗೆ ಸಹಜವಾಗಿ ಸಲ್ಲಬೇಕಾಗಿದ್ದ ಯುವರಾಜ ಪದವಿಯನ್ನು ಬಿಟ್ಟುಕೊಟ್ಟು ಹದಿನಾಲ್ಕು ವರ್ಷಗಳ ವನವಾಸ ನಡೆಸಲು ಸೀತಾಲಕ್ಷ್ಮಣ\(ಇನ್ನೊಬ್ಬ ತಮ್ಮ\)ರೊಡನೆ ಕಾಡೀಗೆ ಹೊರಟನು. ಕಾಡಿನಲ್ಲಿ ಎದುರಿಸಿದ ಎಲ್ಲ ದುಷ್ಟರಾಕ್ಷಸರನ್ನೂ ನಿರ್ಮೂಲಗೊಳಿಸಿದನು. ಕಾಡಿನಲ್ಲಿರುವಾಗ ಭರತನು ಬಂದು ಶ್ರೀರಾಮನು ಅಯೋಧ್ಯೆಗೆ ಹಿಂತಿರುಗಬೇಕೆಂದು ರಾಜ್ಯಭಾರವನ್ನು ವಹಿಸಿಕೊಳ್ಳಬೇಕೆಂದು ಪರಿಪರಿಯಾಗಿ ಬೇಡಿಕೊಂಡರೂ ಪಿತೃವಾಕ್ಯ ಪರಿಪಾಲನೆಗೆ ಕಟ್ಟಿಬಿದ್ದವನಾಗಿ ಅದಕ್ಕೆ ಒಪ್ಪದೆ, ಬದಲಾಗಿ ತನ್ನ ಪಾದುಕೆಗಳನ್ನು ಅವನಿಗೆ ದಯೆ ನೀಡಿದನು. ಕಾಡಿನಲ್ಲಿರುವಾಗ ಧರ್ಮಪತ್ನಿಯಾದ ಸೀತೆಯನ್ನು ಕಳೆದುಕೊಂಡು ಅವಳಿಗಾಗಿ ಸಾಮಾನ್ಯ ಮಾನವನಂತೆ ವಿಲಪಿಸುತ್ತಾ, ಅವಳನ್ನು ಹುಡುಕುತ್ತಾ, ದಾರಿಯಲ್ಲಿ ಸಿಕ್ಕಿದ ಕುರುಹುಗಳಿಂದ ಹುರುಪುಗೊಳ್ಳುತ್ತಾ ಕಿಷ್ಕಿಂಧೆಗೆ ಬಂದನು. ಅಲ್ಲಿ ಶರಣುಬಂದ ರಾಜ್ಯಭ್ರಷ್ಠನಾದ ವಾನರರಾಜನಾದ ಸುಗ್ರೀವನನ್ನು ಮನ್ನಿಸಿ ಅವನಲ್ಲಿ ಸ್ನೇಹಬೆಳೆಸಿದನು. ಅವನ ಶತ್ರುವಾದ ವಾಲಿಯನ್ನು ಸಂಹರಿಸಿ ಅವನಿಗೆ ಕಿಷ್ಕಿಂಧೆಯ ಪಟ್ಟಕಟ್ಟಿದನು. ಸೀತೆಯನ್ನು ರಾವಣಾಸುರನು ಅಪಹರಿಸಿರುವುದನ್ನು, ಅವನು ಲಂಕೆಯಲ್ಲಿರುವುದನ್ನೂ ತಿಳಿದು, ದಕ್ಷಿಣಕ್ಕೆ ಪ್ರಯಾಣ ಬೆಳೆಸಿ, ಕಡಲಿಗೆ ಪರ್ವತಗಳಿಂದಲೇ ಸೇತುವೆ ಕಟ್ಟಿ, ಅದನ್ನು ದಾಟಿ, ಲಂಕೆಯನ್ನು ಸೇರಿ ತನ್ನ ಕೋದಂಡದ ಸಹಾಯದಿಂದಲೇ ಲಂಕಾಧಿಪತಿಯಾದ ರಾವಣಾಸುರನನ್ನು ಕೊಂದು, ಸೀತೆಯೊಡನೆ ಅಯೋಧ್ಯೆಗೆ ಹಿಂತಿರುಗಿದನು.

ಶ್ರೀರಾಮನ ಹಿರಿಮೆಯನ್ನು ತಿಳಿಯಹೇಳುವುದರ ಜೊತೆಗೆ ಭಕ್ತನಾಗುವ ಬಗೆಯನ್ನು ಸೂಕ್ಷ್ಮವಾಗಿ ಇದರಲ್ಲಿ ಹೇಳಲಾಗಿದೆ. ಕೌಸಲ್ಯೆಯು ತನ್ನ ಮುದ್ದಿನ ಮಗನಾದ ಶ್ರೀರಾಮನಲ್ಲಿ ತೋರಿಸಿದ ಪ್ರೇಮ=ಮಾತೃವಾತ್ಸಲ್ಯ ರೂಪದ ಭಕ್ತಿಮಾರ್ಗ. ತಮ್ಮಂದಿರಾದ ಭರತನ ಮತ್ತು ಲಕ್ಷ್ಮಣನ ಸೇವೆಯ ರೂಪದ ಭಕ್ತಿಮಾರ್ಗ- ಭ್ರಾತೄವಾತ್ಸಲ್ಯದ ಭಕ್ತಿ. ಸುಗಿವನು ತೋರಿಸಿದ ಸ್ಣೆಹಿತನ ರೂಪದ ಭಕ್ತಿ- ಸುಹೃದ್ ವಾತ್ಸಲದ ಭಕ್ತಿ. ವಿಭೀಷನಂಥ ಶತ್ರುವೂ ಸಹ ಶರಣಾಗತಿ ಎಂಬುದರ ಮೂಲಕ ನಡಸುವ ಎಡೆಬಿಡದ ಪಾದಾಶ್ರಯದ ಭಕ್ತಿ- ಅನನ್ಯಭಕ್ತಿ. ಇವುಗಳನ್ನೆಲ್ಲಾ ಚೆನ್ನಾಗಿ ಅರ್ಥಮಾಡಿಕೊಂಡವನು, ತಪ್ಪದೆ, ಇವುಗಳಲ್ಲಿ ಯಾವುದಾದರೊಂದು

೧೧೧

ತನಗೆ ಪ್ರಿಯವಾದ ಭಕ್ತಿಮಾರ್ಗವನ್ನು ಹಿಡಿದು, ನಡೆದು, ಸಹಜವಾಗಿ ನಿಜಭಕ್ತನೇ ಆಗುತ್ತಾನೆ. ಈ ಹಿರಿಯ ಸನ್ಮಾರ್ಗವನ್ನು ತಿಳಿಯಹೇಳುವುದೇ ಈ ತಿರುಮೊೞಿಯ ವೈಶಿಷ್ಟ್ಯ.

ಅಡಿಯ ನಡೆ: ಮನ್ನು, ಪುಣ್ಡರಿಕ, ಕೊಙ್ಗು, ತಾಮರೈ, ಪಾರ್, ಶುಟ್ರಮ್, ಆಲಿನ್, ಮಲೈ, ತಳೈ, ತೇವರ್, ಕನ್ನಿ, \(ವನ್ ದಾಳ್\)

೧೧೨

ಶ್ರೀಃ

ಶ್ರಿಯೈ ನಮಃ

ಪೆರುಮಾಳ್ ತಿರುಮೊೞಿ ಒಂಬತ್ತನೆಯ ತಿರುಮೊೞಿ ವನ್ಱಾಳಿನಿಣೈ

೧.ವನ್ಱಾಳಿನಿಣೈವಣಙ್ಗಿ ವಳನಹರಮ್ ತೊೞುದೇತ್ತಮನ್ನ ನಾವಾನ್

ನಿನ್ಱಾಯೈ, ಅರಿಯಣೈಮೇಲಿರುನ್ದಾಯೈ ನೆಡುಙ್ಗಾನಮ್ ಪಡರಪ್ಪೋಹು

ಎನ್ಱಾಳೆಮ್ ಮ್ಮೀರಾಮಾವೋ ಉನೈಪ್ಪಯನ್ದ ಕೈಕೇಶಿತನ್ ಶೊಱ್ ಕೇಟ್ಟು

ನನ್ಱಾಹ ನಾನಿಲತ್ತೈಯಾಳ್ ವಿತ್ತೇನ್ ನನ್ ಮಹನೇಯುನ್ನೈನಾನೇ

ವಲ್=ಬಲಿಷ್ಠವಾದ, ತಾಳಿನ್=ಕಾಲಿನ, ಇಣೈ=ಜೋಡಿಯನ್ನು, ವಣಙ್ಗ=ನಮಸ್ಕರಿಸಿ, ವಳಮ್=ಸೊಬಗಿನ, ನಹರಮ್=ಅಯೋಧ್ಯಾನಗರದ ಪ್ರಜೆಗಳೆಲ್ಲರೂ, ತೊೞುದು=ಕೈಮುಗಿದು, ಏತ್ತ=ಸ್ತುತಿಸುವಂಥ, ಮನ್ನನ್=ಅರಸನು, ಆವಾನ್=ಆಗುವುದಕ್ಕಾಗಿ, ನಿನ್ಱಾಯೈ=ಸಿದ್ಧನಾಗಿರುವವನೂ, ಅರಿ=ಸಿಂಹದ, ಅಣೈ=ಶಯನದ, ಮೇಲ್=ಮೇಲೆ, ಇರುನ್ದಾಯೈ=ಸಿದ್ಧವಾಗಿದ್ದವನೂ ಆದ ನಿನ್ನನ್ನು, ನೆಡುಙ್ಗಾನಮ್=ಬಲುದೊಡ್ಡ ಕಾಡಿಗೆ, ಪಡರ=ಸುತ್ತಾಡಲು\(ಅಲೆದಾಡಲು\), ಪೋಹು=ಹೋಗು, ಎನ್ಱಾಳ್=ಎಂದಳಲ್ಲಾ, ಎಮ್=ನಮ್ಮ, ಇರಾಮಾವೋ=ರಾಮನೇ\! ಉನೈ=ನಿನ್ನನ್ನು ಕುರಿತು, ಪಯನ್ದ=ಭಯಪಟ್ಟ, ಕೈಕೇಶಿ ತನ್=ಕೈಕೇಯಿಯ, ಶೊಲ್=ಮಾತನ್ನು, ಕೇಟ್ಟು=ಕೇಳಿ, ನನ್ಱಾಹ=ಚೆನ್ನಾಗಿ, ನಾ=ನಾಲಗೆಯ, ನಿಲತ್ತೈ=ಪದವಿಯನ್ನು, ಆಳವಿತ್ತೇನ್=ಆಳುವಂತೆ ಮಾಡಿದೆನಲ್ಲಾ, ನಲ್=ಒಳ್ಳೆಯ, ಮಹನೇ=ಮಗನೇ, ಉನ್ನೈ=ನಿನ್ನನ್ನು, ನಾನೇ=ನಾನೇ

ಓ ನನ್ನ ರಾಮಾ, ನಿನ್ನ ಬಲಿಷ್ಠವಾದ\(ದೃಢವಾದ\) ಜೋಡಿ ಕಾಲುಗಳನ್ನು ಹಿಡಿದು ನಮಸ್ಕರಿಸಿ ಸುಂದರವಾದ ಅಯೋಧ್ಯಾನಗರದ ಪ್ರಜೆಗಳೆಲ್ಲರೂ ಕೈಮುಗಿದು ಸ್ತುತಿಸುವಂಥ ಅರಸನಾಗುವುದಕ್ಕಾಗಿ ಸಿದ್ಧವಾಗಿ ಸಿಂಹಶಯನ ಮೇಲೆ ಇರುವ ನಿನ್ನನ್ನು ಬಲುದೊಡ್ಡ ಕಾಡಿಗೆ ಬಹುಕಾಲ ಅಲೆದಾಡಲು ಹೋಗು”ಎಂದಳಲ್ಲಾ\! ನಿನ್ನನ್ನು ಕುರಿತು ಭಯಪಟ್ಟ ಕೈಕೇಯಿಯ ಮಾತನ್ನು ಕೇಳಿ, ನಾಲಗೆಯ ಪದವಿಯನ್ನು ಚೆನ್ನಾಗಿ ಆಳುವಂತೆ ಮಾಡಿದೆನಲ್ಲಾ, ನನ್ನ ಒಳ್ಳೆಯ ಮಗನೇ, ನಿನ್ನನ್ನು ನಾನೇ\!\(೧\)

ದಶರಥ ಚಕ್ರವರ್ತಿಯ ಹಿರಿಯ ಮಗನಾದ ರಾಮನಿಗೆ ಯುವರಾಜಪಟ್ಟ ಕಟ್ಟುವುದಕ್ಕೆ ಎಲ್ಲವೂ ಅಣಿಯಾಗಿತ್ತು., ಅಯೋಧ್ಯೆಯ ಪ್ರಜೆಗಳಿಗಂತೂ ಹಿಡಿಸಲಾರದಷ್ಟು ಆನಂದವಾಗಿತ್ತು. ತಮ್ಮ ಯುವರಾಜನಿಗೆ ತೋರಬೇಕಾದ ಭಕ್ತಿಗೌರವಗಳನ್ನು ಅವರೆಲ್ಲ ಸಿದ್ಧರಾಗಿ ನಿರೀಕ್ಷಿಸುತ್ತಿದ್ದರು. ಬೆಳಕು ಹರಿದರೆ ಆ ಶುಭಸಮಾರಂಭ\! ಅಂದು ರಾತ್ರಿ ರಾಮನು ತನ್ನ ಧರ್ಮಪತ್ನಿಯಾದ ಸೀತಾದೇವಿಯೊಡನೆ ಸುಂದರವಾದ ಸಿಂಹಶಯನದಲ್ಲಿ ಆನಂದದಿಂದ ಪವಡಿಸಿದ್ದ. ಅವನ ಚಿಕ್ಕಮ್ಮನಾದ ಕೈಕೇಯಿ ಅವನ ಸುಖಶಾಂತಿಗಳಿಗೆ ಭಂಗತರುವಂತೆ ಅವನನ್ನು ಕರೆಸಿಕೊಂಡಳು. “ನೀನು ಬಲುದೊಡ್ಡ ಕಾಡಿಗೆ ಬಹುಕಾಲ ಅಲೆದಾಡಲು ಹೋಗು”

೧೧೩

ಎಂದು ಆಜ್ಞೆ ಮಾಡಿದಳು. ಆಜ್ಞೆಯಂತೆ ರಾಮನು ಯುವರಾಜಪಟ್ಟವನ್ನು ಬಿಟ್ಟುಕೊಟ್ಟೂ ಹದಿನಾಲ್ಕು ವರ್ಷಗಳ ವನವಾಸಕ್ಕೆ ತೆರಳಬೇಕಾಗಿತ್ತು. ರಾಮನು ತನ್ನ ಚಿಕ್ಕಮ್ಮನ ಮಾತನ್ನು ತಂದೆಯ ಆಜ್ಞೆಯೆಂದೇ ಭಾವಿಸಿ ಕೈಕೇಯಿಯ “ನಾಲಗೆಯ ಪದವಿಯನ್ನು”ಎಂದರೆ ವನವಾಸದ ಪಟ್ಟವನ್ನು ಕಟ್ಟಿಕೊಂಡನು.

ವಿಧಿಯಿಲ್ಲದೆ ಹೀಗೆ ರಾಮನನ್ನು ಕಾಡಿಗೆ ಕಳುಹಿಸಿಕೊಟ್ಟ ಬಳುಕ, ತಾಯಿಯಾದ ಕೌಸಲ್ಯೆ ಅವನನ್ನು ನೆನೆನೆನೆದು ವಿಲಪಿಸುತ್ತಾಳೆ. ಅವಳೆನ್ನುತ್ತಾಳೆ:”ಓ ನನ್ನ ಒಳ್ಳೆಯ ಮಗನಾದ ರಾಮನೇ, ನಿನ್ನ ಯುವರಾಜಪಟ್ಟಾಭಿಷೇಕವನ್ನು ನೋಡಿ ನಲಿಯುವ ಬದಲಾಗಿ ನಿನ್ನನ್ನು ಕಾಡಿಗೆ ಅಟ್ಟಿ ದುಃಖಿಸುವ ದೌರ್ಭಾಗ್ಯ ನನಗೆ ಒದಗಿತಲ್ಲಾ\!”

೨.ವೆವ್ವಾಯೇನ್ ವೆವ್ವುರೈಕೇಟ್ಟು ಇರುನಿಲತ್ತೈವೇಣ್ಡಾದೇ ವಿರೈನ್ದು, ವೆನ್ಱಿ

ಮೈವಾಯ ಕಳಿಱೊೞಿನ್ದು ತೇರೊೞಿನ್ದು ಮಾವೊೞಿನ್ದು ವನಮೇ ಮೇವಿ

ನೆಯ್ ವಾಯವೇಲ್ ನೆಡುಙ್ಗಣ್ ನೇರಿೞೈಯುಮಿಳಙ್ಗೋವುಮ್ ಪಿನ್ಬು ಪೋಹ

ಎವ್ವಾಱು ನಡನ್ದನೈಯೆಮ್ಮಿರಾಮಾವೋ\! ಎಮ್ಬೆರುಮಾನೆನ್ ಶೆಯ್ಹೇನೇ\!

ವೆವ್ ವಾಯೇನ್=\(ನಾನು\)ಕೆಟ್ಟ ಬಾಯಿಯವಳು, ವೆವ್ ಉರೈ=ಕ್ರೂರವಾದ ಮಾತನ್ನು, ಕೇಟ್ಟು=ಕೇಳಿ, ಇರುನಿಲತ್ತೈ=ವಿಶಾಲವಾದ ಭೂಮಿಯನ್ನು\(ಆಡಳಿತವನ್ನು\)ವೇಣ್ಡಾದೇ=ತೊರೆದು, ವಿರೈನ್ದು=ಬೇಗ, ವೆನ್ಱಿ=ವಿಜಯವನ್ನು, ಮೈ=ಸತ್ಯದ, ವಾಯ=ಮೂಲಕ\(ಬಾಯಿಯಲ್ಲಿ\), ಗಳಿಸಲು, ಕಳಿಱು=ಆನೆಗಳನ್ನು, ಒೞಿನ್ದು=ತೊರೆದು, ತೇರ್ ಒೞಿನ್ದು=ರಥಗಳನ್ನು ತೊರೆದು, ಮಾ ಒೞಿನ್ದು=ಕುದುರೆಗಳನ್ನು ತೊರೆದು, ವನಮೇ=ಅರಣ್ಯವನ್ನೇ, ಮೇವಿ=ಸೇರಿ \(ಪ್ರವೇಶಿಸಿ\), ನೆಯ್ ವಾಯ=ತುಪ್ಪವನ್ನು ಸವರಿದ, ವೇಲ್=ವೇಲಾಯುಧದಂತೆ ವಿಶಾಲವಾಗಿ ಹೊಳೆಯುವ, ನೆಡು=ವಿಶಾಲವಾದ \(ಉದ್ದನಾದ\), ಕಣ್=ಕಣ್ಣುಳ್ಳ, ನೇರಿೞೈಯುಮ್=ಆಭರಣಗಳನ್ನೂ ಉಳ್ಳ\(ಸೀತೆಯೂ\), ಇಳಮ್ ಕೊವುಮ್=ಶ್ರೇಷ್ಠ ತಮ್ಮನಾದ ಲಕ್ಷ್ಮಣನೂ, ಪಿನ್ಬು=ಹಿಂದೆ, ಪೋಹ=ಹೋಗಲು, ಎವ್ವಾಱು=ಹೇಗಾದರೂ, ನಡನ್ದನೈ=ನಡೆದೆಯೋ, ಎಮ್ ಇರಾಮಾವೋ=ನಮ್ಮ ರಾಮನೇ ಅಯ್ಯೋ\! ಎಮ್ ಪೆರುಮಾನ್=ನಮ್ಮ ದೈವವೇ,ಎನ್=ಏನನ್ನು, ಶೆಯ್ಹೇನ್=ಮಾಡಲಿ\!

ಕೆಟ್ಟ ಬಾಯಿಯವಳಾದ ನನ್ನ ಕ್ರೂರವಾದ ಮಾತನ್ನು ಕೇಳಿ ಈ ವಿಶಾಲವಾದ ಭೂಮಿಯ ಆಡಳಿತವನ್ನು ತೊರೆದು, ಬೇಗ ವಿಜಯವನ್ನು ಸತ್ಯದ ಬಾಯಿಯಲ್ಲಿ \(ಮೂಲಕ\) ಗಳಿಸುವುದಕ್ಕಾಗಿ ಆನೆಗಳನ್ನು ತೊರೆದು, ಕುದುರೆಗಳನ್ನು ತೊರೆದು, ರಥಗಳನ್ನು ತೊರೆದು, ಅರಣ್ಯವನ್ನೇ ಸೇರಿ, ತುಪ್ಪಸವರಿದ ವೇಲಾಯುಧದಂತೆ ವಿಶಾಲವಾದ ಹೊಳೆಯುವ ಕಣ್ಣುಳ್ಳ, ಆಭರಣಗಳನ್ನು ಧರಿಸಿದವಳೂ ಶ್ರೇಷ್ಠ ತಮ್ಮನಾದವನೂ ಹಿಂಬಾಲಿಸಲು, ಹೇಗೆ ನಡೆದೆಯೋ

೧೧೪

ಅಯ್ಯೋ ನಮ್ಮ ರಾಮನೇ, ನಮ್ಮ ದೈವವೇ, ನಾನೇನು ಮಾಡೇನು\!\(೨\)

ಚಕ್ರವರ್ತಿಯ ಮಗನಾದ ರಾಮನು ಯುವರಾಜನಾಗಲು ಎಲ್ಲ ವಿಧದಲ್ಲೂ ತಕ್ಕವನಾಗಿದ್ದ. ಅಂಥವನನ್ನು ಕೆಟ್ಟ ಬಾಯಿಯವಳಾದ ಕೈಕೇಯಿಯ ಕ್ರೂರಾಜ್ಞೆಯಿಂದ ಅವನು ವನವಾಸಕ್ಕೆ ಹೊರಡಬೇಕಾಯಿತು. ಸದ್ಗುಣಗಳ ಗಣಿಯಾದ ಅವನು ವಿಶಾಲವಾದ ಚಕ್ರಾಧಿಪತ್ಯವನ್ನೂ, ಚತುರಂಗಬಲವನ್ನೂ ಬಂಧುಮಿತ್ರರನ್ನೂ, ಇತರ ಬೆಂಬಲಿಗರನ್ನೂ ತೊರೆದು, ಸತ್ಯವೊಂದರಿಂದಲೇ ವಿಜಯವನ್ನು ಗಳಿಸುವುದಾಗಿ ನಿರ್ಧರಿಸಿ, ಜಟಾವಲ್ಕಲಧಾರಿಯಾಗಿ ಕಾಡಿಗೆ ಹೊರಟನು. ಅವನನ್ನು ಹಿಂಬಾಲಿಸಿ ವಿಶಾಲವಾದ ಹೊಳೆಯುವ ಕಣ್ಣುಗಳ ಸೀತಾದೇವಿಯೂ, ಶ್ರೇಷ್ಠ ತಮ್ಮನೆನಿಸಿದ ಲಕ್ಷ್ಮಣನೂ ಹೊರಟರು. ಮೂವರೂ ಕಾಡಿನಲ್ಲಿ ಬರಿಯ ಕಾಲಿನಿಂದಲೇ ನಡೆದಾಡಿದರು.

ವಿಷಯವನ್ನು ನೆನೆದು, ತಾಯಿಯಾದ ಕೌಸಲ್ಯೆ ಪರಿತಪಿಸುತ್ತಾಳೆ. ಅವಳೆನ್ನುತ್ತಾಳೆ:”ಓ ನನ್ನ ರಾಮನೇ, ನಮ್ಮ ದೈವವೇ, ಬರಿಗಾಲಿನಲ್ಲಿ ನಡೇಯದವರಾದ ನೀನೂ, ಸೀತೆಯೂ, ಲಕ್ಷ್ಮಣನೂ, ಕಾಡಿನಲ್ಲೀಗ ಹೇಗಾದರೂನಡೆಯುತ್ತೀರೋ? ಏನೇನು ಕಷ್ಟಗಳನ್ನು ಅನುಭವಿಸುತ್ತೀರೋ? ನಾನಿರುವುದು ಇಲ್ಲಿ, ದೂರದ ಅಯೋಧ್ಯೆಯಲ್ಲಿ. ಇಷ್ಟು ದೂಅದಲ್ಲಿದ್ದುಕೊಂಡು ನಾನೇನು ಸಹಾಯ ಮಾಡೇನು? ನನಗೆ ಸಂಕಟವೇ ಪ್ರಾಪ್ತಿ, ಅಲ್ಲವೇ? ಅಯ್ಯೋ\!”

ಕುಲಶೇಖರರು ಕೌಸಲ್ಯೆಯ ಧ್ವನಿಯೊಂದಿಗೆ ತಮ್ಮ ಧ್ವನಿಯನ್ನೂ ಕೂಡಿಸುತ್ತಿದ್ದಾರೆ ಎನ್ನಿಸುತ್ತದೆ. “ನಿನ್ನ ಕಾಲುಗಳಿಗೆ ಎಷ್ಟು ನೋವಾಗಿದೆಯೋ\! ಕಲ್ಲುಮುಳ್ಳುಗಳಿರುವ ಕಗ್ಗಾಡಿನಲ್ಲಿ ತಿರುಗಾಡಿದೆಯಲ್ಲಾ\! ನಿನ್ನ ಪಾದಗಳನ್ನು ಹಿಸುಕಲೇ, ತೊಳೆಯಲೇ? ನಿನ್ನ ಕಷ್ಟವನ್ನು ನೀಗಿಸಲು ನಾನೆಂಥ ಸೇವೆಸಲ್ಲಿಸಲಿ? ನಿನ್ನೊಡನೆ ನಾನು ಇರುವಂತೆ ಆಗಲಿಲ್ಲವಲ್ಲಾ\! ನಿನ್ನೊಡನೆ ಇದ್ದುಕೊಂಡು, ನಿನಗೆ ಸೇವೆ ಮಾಡುತ್ತಾ ಇರುವುದರ ಬದಲಾಗಿ ವ್ಯರ್ಥವಾದ ಜೀವನವನ್ನು ನಡಸುವುದರಿಂದ ಏನು ಪ್ರಯೋಜನ? ನನ್ನ ದೈವವೇ, ನನ್ನ ರಾಮನೇ, ನಾನೇನುಮಾಡಲಿ?” ಮಾತೃವಾತ್ಸಲ್ಯದ ಭಕ್ತಿಯ ಒಂದು ನಿದರ್ಶನ ಇದು ಎನ್ನಬಹುದು.

೩.ಕೊಲ್ಲಣೈವೇಲ್ ವರಿನೆಡುಙ್ಗಣ್ ಕೌಶಲೈ ತನ್ ಕುಲಮದಲಾಯ್\! ಕುನಿವಿಲ್ಲೇನ್ದುಮ್

ಮಲ್ಲಣೈನ್ದವರೈತ್ತೋಳಾ ವಲ್ ವಿನೈಯೇನ್ ಮನಮುರುಕ್ಕುಮ್ ವಹೈಯೇ ಕಟ್ರಾಯ್

ಮೆಲ್ಲಣೈಮೇಲ್ ಮುನ್ತುಯಿನ್ಱಾಯಿನ್ಱಾನಿಪೋಯ್ ವಿಯನ್ ಕಾನಮರತ್ತಿನ್ ನೀೞಲ್

ಕಲ್ಲಣೈ ಮೇಲ್ ಕಣ್ ತುಯಿಲಕ್ಕಟ್ರನೈಯೋ ಕಾಕುತ್ತಾ\! ಕರಿಯ ಕೋವೇ

ಕೊಲ್=ಕೊಲ್ಲುವುದರಲ್ಲಿ, ಅಣೈ=ಪಳಗಿದ, ವೇಲ್=ವೇಲಾಯುಧದಂತೆ, ವರಿ=ಕೆಂಬಣ್ಣದ, ನೆಡು=ವಿಶಾಲವಾದ, ಕಣ್=ಕಣ್ಣುಗಳುಳ್ಳ, ಕೌಶಲೈ ತನ್=ಕೌಸಲ್ಯೆಯ, ಕುಲಮ್=ಶ್ರೇಷ್ಠವಾದ,ಮದಲಾಯ್=ಮಗನೇ, ಕುನಿವಿಲ್=ಬಗ್ಗಿಸಿರುವ ಬಿಲ್ಲನ್ನು, ಏನ್ದುಮ್=ಧರಿಸುವ, ಮಲ್=ಬಲವನ್ನು, ಅಣೈನ್ದ=ಹೊಂದಿರುವ, ವರೈ=ಪರ್ವತದಂಥ, ತೋಳಾ=ತೋಳುಗಳುಳ್ಳವನೇ, ವಲ್ ವಿನೈಯೇನ್=ಮಹಾಪಾಪಿ ನನ್ನ, ಮನಮ್=ಮನಸ್ಸನ್ನು, ಉರುಕ್ಕೂಮ್=ಕರಗಿಸುವ, ವಹೈಯೇ=ಬಗೆಯನ್ನೇ, ಕಟ್ರಾಯ್=ಕಲಿತಿರುವವನೇ, ಮೆಲ್=ಮೆತ್ತನೆಯ, ಅಣೈಮೇಲ್=ಹಾಸುಗೆಯ ಮೇಲೆ, ಮುನ್=ಇದುವರೆಗೆ\(ಮೊದಲಲ್ಲಿ\), ತುಯಿನ್ಱಾಯ್=ಮಲಗುತ್ತಿದ್ದವನೇ, ಇನ್ಱು=ಇಂದು, ಇನಿ=ಇನ್ನು ಮೇಲೆ, ಪೊಯ್=ಹೋಗಿ, ವಿಯನ್=ಬಲುದೊಡ್ಡ, ಕಾನಮ್=ಕಾಡಿನಲ್ಲಿ, ಮರತ್ತಿನ್=ಮರದ, ನೀೞಲ್=ನೆರಳಲ್ಲಿ

೧೧೫

ಕಲ್ ಅಣೈಮೇಲ್=ಕಲ್ಲಿನ ಹಾಸುಗೆಯ ಮೇಲೆ, ಕಣ್ ತುಯಿಲ=ನಿದ್ರಿಸಲು, ಕಟ್ರನೈಯೋ=ಕಲಿತುಕೊಳ್ಳುವೆಯೋ, ಕಾಕುತ್ತಾ=ಕಾಕುತ್ ಸ್ಥನೇ, ಕರಿಯ=ಕರಿಯ, ಕೋವೇ=ಸ್ವಾಮಿಯೇ\(ದೈವವೇ\)\!

ಕೊಲ್ಲುವುದರಲ್ಲಿ ಪಳಗಿದ ವೇಲಾಯುಧದ ಕೆಂಬಣ್ಣದ ವಿಶಾಲವಾದ ಕಣ್ಣುಗಳುಳ್ಳ ಕೌಸಲ್ಯೆಯ ಶ್ರೇಷ್ಠನಾದ ಮಗನೇ, ಬಗ್ಗಿಸಿದ ಬಿಲ್ಲನ್ನು ಧರಿಸುವ ಬಲವನ್ನುಳ್ಳ ಬೆಟ್ಟದಂಥ \(ದೃಢವಾದ\) ತೋಳುಗಳುಳ್ಳವನೇ, ಮಹಾಪಾಪಿಯಾದ ನನ್ನ ಮನವನ್ನು ಕರಗಿಸುವ ಬಗೆಯನ್ನೇ ಕಲಿತಿರುವವನೇ, ಇದುವರೆಗೆ ಮೆತ್ತನೆಯ ಹಾಸುಗೆಯ ಮೇಲೆ ಮಲಗುತ್ತಿದ್ದವನೇ ಇನ್ನು ಮುಂದೆ ಬಲುದೊಡ್ಡ ಕಾಡಿನಲ್ಲಿ ಹೋಗಿ ಮರದ ನೆರಳಿನಲ್ಲಿ ಕಲ್ಲಿನ ಹಾಸುಗೆಯ ಮೇಲೆ ನಿದ್ರಿಸಲು ಹೇಗೆ ಕಲಿತುಕೊಳ್ಳುತ್ತೀಯೋ, ಕಾಕುತ್ ಸ್ಥನೇ, ಕರಿಯ ದೈವವೇ\!\(೩\)

ಕೌಸಲ್ಯೆಯು ತನ್ನ ಪ್ರೀತಿಯ ಮಗನಾದ ಶ್ರೀರಾಮನನ್ನು ಕಾಡಿಗೆ ಕಳುಹಿಸಿದ ಬಳಿಕ. ಕಾಡಿನಲ್ಲಿ ಅವನು ಪಡಬಹುದಾದ ಕಷ್ಟಗಳನ್ನು ನೆನೆನೆನೆದು ದುಃಖಿಸುತ್ತಾಳೆ. ಕೌಸಲ್ಯೆ ಹೇಳುತ್ತಾಳೆ:”ಮಗನೇ ಎಂಥ ಸಮರ್ಥನು ನೀನು\! ಬಿಲ್ಲನ್ನು ಬಗ್ಗಿಸಿ, ಅದಕ್ಕೆ ಬಾಣತೊಡಿಸಿ, ಸದಾ ಸನ್ನದ್ಧನಾಗಿರುವೆ. ದೃಢವಾದ ತೋಳುಗಳನ್ನು ಪಡೆದಿರುವೆ. ಇಲ್ಲಿ, ನಮ್ಮೊಡನೆ ನೀನಿರುವಾಗ ಎಲ್ಲ ಬಗೆಯಲ್ಲೂ ಸುಖವಾಗಿ ಬಾಳುವುದನ್ನು ಕಲಿತಿದ್ದೆ. ನಿನಗೆ ಮಲಗಲು ಸುಪ್ಪತ್ತಿಗೆಯಿತ್ತು. ಬರಿಗಾಲಿನಲ್ಲಿ ನೀನು ನಡೆಯುತ್ತಲೇ ಇರಲಿಲ್ಲ. ಈಗ ನಿನ್ನ ಗತಿಯನ್ನು ನೆನೆದು ನನಗೆ ಬಲು ದುಃಖವಾಗುತ್ತದೆ. ಕಡುಪಾಪಿ ನಾನು\! ನಿನ್ನನ್ನು ಕಾಡಿಗೆ ಅಟ್ಟಿದೆನಲ್ಲಾ\! ಕಾಡುಮೃಗಗಳಿಂದ ತುಂಬಿರುವ ದಟ್ಟವಾದ ಕಾಡಿನಲ್ಲಿ ನೀನು ಬರಿಗಾಲಿನಲ್ಲಿ ಅಲೆದಾಡುತ್ತಾ, ಮರದ ನೆರಳಿನಲ್ಲಿ ಒರಟು ಕಲ್ಲಿನಮೇಲೆಯೇ ಮಲಗಿ ನೀನು ನಿದ್ರಿಸುವುದನ್ನು ಕಲಿಯಬೇಕಾಯಿತಲ್ಲಾ\! ಕಡುಕಷ್ಟದ ಜೀವನಕ್ಕೆ ನೀನು ಹೇಗಾದರೂ ಹೊಂದಿಕೊಳ್ಳುತ್ತೀಯೋ\! ಎಷ್ಟೆಷ್ಟು ಕಷ್ಟಪಡುತ್ತೀಯೋ\! ಎಷ್ಟು ಸಂಕಟವನ್ನನುಭವಿಸುತ್ತೀಯೋ\!”

೪.ವಾಪೋಹು ವಾವಿನ್ನಮ್ ವನ್ದೊರುಕಾಲ್ ಕಣ್ಣುಪೋ ಮಲರಾಳ್ ಕೂನ್ದಲ್

ವೇಯ್ ಪೋಲುಮೆೞಿಲ್ ತೋಳಿತನ್ ಪೊರುಟ್ಟಾ ವಿಡೈಯೋನ್ಱನ್ ವಿಲ್ಲೈಚ್ಚೆಟ್ರಾಯ್

ಮಾಪೋಹುನೆಡುಙ್ಗಾನಮ್ ವಲ್ ವಿನೈಯೇನ್ ಮನಮುರುಕ್ಕೂಮ್ ಮಗನೇ, ಇನ್ಱು

ನೀಪೋಹವೆನ್ ನೆಂಜಮ್ ಇರುಪಿಳವಾಯ್ ಪ್ಪೋಹಾದೇ ನಿಱ್ ಕುಮಾಱೇ

ವಾ=ಇಲ್ಲಿ ಬಾ, ಪೋಹು=ಹೋಗು, ವಾ=ಮತ್ತೆ ಬಾ, ಇನ್ನಮ್=ಇನ್ನೂ, ವನ್ದು=ಬಂದು, ಒರುಕಾಲ್=ಸ್ವಲ್ಪಹೊತ್ತು, ಕಣ್ಡುಪೋ=ನನ್ನನ್ನು ನೋಡಿ ಹೋಗು, ಮಲರ್ ಆಳ್ ಕೂನ್ದಲ್=ಹೂಮುಡಿದ ಕೂದಲಿನವಳು, ವೇಯ್ ಪೋಲುಮ್=ಬಿದಿರಿನಂತೆ, ಎೞಿಲ್=ಸುಂದರವಾದ, ತೋಳಿ ತನ್=ತೋಳಿನವಳೂ ಆದವಳ, ಪೊರುಟ್ಟು ಆ=ಕೈ ಹಿಡಿಯುವುದಕ್ಕಾಗಿ, ವಿಡೈಯೋನ್ ತನ್=ಪರಶಿವನ, ವಿಲ್ಲೈ=ಬಿಲ್ಲನ್ನು, ಶೆಟ್ರಾಯ್=ಮುರಿದವನೇ, ಮಾ ಪೋಹು=ಆನೆಗಳು ಸಂಚರಿಸುವ

೧೧೬

ನೆಡು=ಬಲುದೊಡ್ಡ, ಕಾನಮ್=ಕಾಡಿಗೆ, ವಲ್ ವಿನೈಯೇನ್ =ಕಡುಪಾಪಿಯಾದ \(ನನ್ನ\),ಮನಮ್=ಮನಸ್ಸನ್ನು ಉರುಕ್ಕೂಮ್=ಕರಗಿಸುವಂಥ, ಮಹನೇ=ಮಗನೇ, ಇನ್ಱು=ಇಂದು, ನೀ=ನೀನು, ಪೋಹ=ಹೋಗಲಾಗಿ, ಎನ್=ನನ್ನ, ನೆಂಜಮ್=ಹೄದಯವು, ಇರು ಪಿಳವು ಆಯ್=ಎರಡು ಭಾಗಗಳಾಗಿ, ಪೋಹಾದೇ=ಹೋಗದೆ, ನಿಱ್ಕುಮ್ ಆಱೇ=ಹಾಗೆಯೇ ನಿಂತಿದೆಯಲ್ಲಾ\!

ಇಲ್ಲಿಬಾ, ಹೋಗು, ಮತ್ತೆ ಬಾ, ಬಂದು ಇನ್ನೂ ಕೆಲಕಾಲ ನನ್ನನ್ನು ನೋಡಿ ಹೋಗು. ಹೂಮುಡಿದ ಕೂದಲಿನವಳೂ ಬಿದಿರಿನಂತೆ ಸುಂದರವಾದ ತೋಳುಗಳುಳ್ಳವಳೂ ಆದವಳನ್ನು ಕೈಹಿಡಿಯುವುದಕ್ಕಾಗಿ ಪರಶಿವನ ಬಿಲ್ಲನ್ನು ಮುರಿದವನೇ, ಆನೆಗಳು ಸಂಚರಿಸುವ ಬಲುದೊಡ್ಡ ಕಾಡಿಗೆ ಕಡುಪಾಪಿಯಾದ ನನ್ನ ಮನಸ್ಸನ್ನು ಕರಗಿಸುವಂಥ ಮಗನೇ, ಇಂದು ನೀನು ಹೋಗಲಾಗಿ, ನನ್ನ ಹೃದಯವು ಎರಡು ಭಾಗಗಳಾಗಿ ಹೋಗದೆ ಹಾಗೆಯೇ ಉಳಿದಿದೆಯಲ್ಲಾ\!\(೪\)

ಕೌಸಲ್ಯೆ ತನ್ನ ಮಗನಾದ ರಾಮನನ್ನು ಕಾಡಿಗೆ ಕಳುಹಿಸಿದ ಬಳಿಕ ಬಹಳವಾಗಿ ಪರಿತಪಿಸುತ್ತಾಳೆ. ತನ್ನ ಕಡುದುಃಖವನ್ನೂ ತನ್ನ ಪತಿಯಾದ ದಶರಥ ಚಕ್ರವರ್ತಿಯ ಕಡುದುಃಖವನ್ನೂ ಹೋಲಿಸಿ ಅವುಗಳ ಪರಿಣಾಮವೇನೆಂದು ವಿವರಿಸುತ್ತಾಳೆ:

ಪಾಶುರದ ಮೊದಲ ಪಾದದಲ್ಲಿ ದಶರಥಚಕ್ರವರ್ತಿ ರಾಮನಲ್ಲಿ ಎಷ್ಟೂಗಾಢವಾದ ವಾತ್ಸಲ್ಯವನ್ನಿಟ್ಟಿದ್ದನೆಂಬುದನ್ನು ತೋರಿಸುತ್ತದೆ. ರಾಮನನ್ನು ತನ್ನೆದುರಿಗೆ ಬರಹೇಳುವುದು, ಸ್ವಲ್ಪಕಾಲ ಅವನನ್ನು ನೋಡುತ್ತಿರುವುದು, ಏನೋ ತೃಪ್ತಿ ಪಡೆದವನಂತೆ”ನೀನಿನ್ನು ಹೋಗು” ಎನ್ನುವುದು, ಅವನು ಕಣ್ಮರೆಯಾದ ಕೂಡಲೇ, ಮತ್ತೆ ಅವನನ್ನು ಬರಮಾಡಿಕೊಳ್ಳುವುದು, ಅವನನ್ನು ಎವೆಯಿಕ್ಕದಂತೆ ನೋಡುತ್ತಿರುವುದು, “ನನ್ನ ಕಣ್ಣ ಮುಂದೆ ಕ್ಷಣಕಾಲವಿರು”ಎನ್ನುವುದು ಹೀಗೆ, ದಶರಥನು “ಬಾ,ಹೋಗು”ಗಳ ಆಂದೋಳನದ ನಡುವೆ ಸಿಕ್ಕಿಬಿದ್ದು ಒದ್ದಾಡಿದನು. ಇದು, ದಶರಥನು ರಾಮನನ್ನು ಮೊಟ್ಟಮೊದಲ ಸಲ ಅಗಲುವ ಸಂದರ್ಭ. ವಿಶ್ವಾಮಿತ್ರ ಮಹರ್ಷಿಗಳು ದಶರಥನಲ್ಲಿಗೆ ಬಂದರು. “ನನ್ನ ಯಜ್ಞಕ್ಕೆ ದುಷ್ಟರಾಕ್ಷಸರ ಬಾಧೆ ಬಹಳವಾಗಿದೆ. ರಾಮನೊಬ್ಬನೇ ನನ್ನನ್ನೂ ನನ್ನ ಯಜ್ಞವನ್ನೂ ರಕ್ಷಿಸಲು ಸಮರ್ಥ. ಅವನು ಇನ್ನೂ ಹುಡುಗ ಎನ್ನಬೇಡ, ನನ್ನೊಡನೆ ಅವನನ್ನು ಕಳುಹಿಸಿಕೊಡು. ಆತಂಕಪಡಬೇಡ”ಎಂದರು. ದಶರಥನಿಗೆ ಕಡುಕಷ್ಟಬಂತು. ತನಗೆ ತೋರಿದ ಮಾತುಗಳನ್ನೆಲ್ಲಾ ಆಡಿಮುಗಿಸಿದ. ವಿಶ್ವಾಮಿತ್ರರಿಗೆ ಕೋಪವರುವುದರಲ್ಲಿತ್ತು. ರಾಮನನ್ನು ಕಳುಹಿಸಿಕೊಟ್ಟರೆ ಹೇಗೋ, ಕಳುಹಿಸದಿದ್ದರೆ ಹೇಗೋ ಎಂದು ಯೋಚಿಸಿ ಯೋಚಿಸಿ ಗತ್ಯಂತರವಿಲ್ಲದೆ, ವಿಶ್ವಾಮಿತ್ರ ಮಹರ್ಷಿಗಳೊಡನೆ ಅವನನ್ನು ಕಳುಹಿಸಲು ಒಪ್ಪಿದ. ಆದರೆ, ಅವನಿಗೆ ಬೆಂಬಲಿಗನಾಗಿ ಲಕ್ಷ್ಮಣನನ್ನೂ ಕರೆದೊಯ್ಯುವಂತೆ ಬೇಡಿಕೊಂಡ. ಈ ಗೊಂದಲವೇ ಅವನನ್ನು “ಬಾ,ಹೋಗು”ಗಳ ನಡುವೆ ಸಿಕ್ಕಿಸಿದ್ದು.

ಅಂತು, ಮಹರ್ಷಿಗಳು ರಾಮಲಕ್ಷ್ಮಣರನ್ನು ತಮ್ಮೊಡನೆ ಕರೆದೊಯ್ದರು. ತಮ್ಮ ಯಜ್ಞವನ್ನುಮುಗಿಸಿದರು. ಅನಂತರ ಅವರು ಅವರನ್ನು ರಾಮನ ವೀರ್ಯಪ್ರದರ್ಶನಕ್ಕೆ ಮಿಥಿಲಾನಗರಿಗೆ ಕರೆದೊಯ್ದರು. ಅಲ್ಲಿ ಜನಕಮಹಾರಾಜನು ಶಿವಧನುವನ್ನು ಫಣವಾಗಿ ಒಡ್ಡಿ, ಅದನ್ನು ಬಗ್ಗಿಸಿ ಹೆದೆಯೇರಿಸಿದವರಿಗೆ ತನ್ನ ಪ್ರೀತಿಯ ಮಗಳಾದ ಸೀತೆಯನ್ನು ವೀರ್ಯಶುಲ್ಕವಾಗಿ ಕೊಟ್ಟು ಮದುವೆಮಾಡುವೆನೆಂದನು. ವಿಶ್ವಾಮಿತ್ರರ ಅಪ್ಪಣೆಯಂತೆ, ಅದನ್ನು ಹೆದೆಯೇರಿಸಲು ಹೋಗಿ, ರಾಮನು ಅದನ್ನು ಮುರಿದೇಬಿಟ್ಟನು. ಹಾಗೆ ಪ್ರಕಟವಾಯಿತು ಅವನ ವೀರ್ಯ. ಸೀತೆಯನ್ನುಕೈಹಿಡಿದೂ ಆಯಿತು.

ಆಮೇಲೆ ಬಂತು ಕೈಕೇಯಿಯ ವಾಗ್ದಾನ, ಅದರಂತೆ ರಾಮನು ಕಾಡಿಗೆ ಹೋಗಬೇಕಾಯಿತು. ತಾಯಿಯ ಮಾತಿನಂತೆ ಸಂತೋಷದಿಂದ ರಾಮನೇನೋ ಹೊರಟ. ಆದರೆ, ದಶರಥನು ದುಃಖವನ್ನು ತಡೆದುಕೊಳ್ಳಲಾರದೆ ಗತಿಸಿದ. ರಾಮನ ಮೇಲಣ ಅತೀವ ವಾತ್ಸಲ್ಯದ ಪರಿಣಾಮ ಅದಾಯಿತು.

೧೧೭

ಕೌಸಲ್ಯೆ ಪರಿತಪಿಸುತ್ತಾಳೆ:”ಓ ನನ್ನ ರಾಮಾ, ನಿನ್ನ ಪ್ರೀತಿಯ ತಂದೆ ನಿನ್ನ ಅಗಲಿಕೆಯನ್ನು ತಡೆದುಕೊಳ್ಳಲಾರದೆ ತೀರಿಕೊಂಡರು. ನಾನಾದರೋ ಇನ್ನೂ ಉಳಿದಿದ್ದೇನೆ. ನಿನ್ನನ್ನು ಅಗಲಿದ ಬಳಿಕ ನನ್ನ ಎದೆ ಎರಡಾಗಿ ಒಡೆದು ಹೋಗಲಿಲ್ಲವಲ್ಲಾ\! ಕಡುಪಾಪಿ ನಾನಲ್ಲವೇ?”

೫.ಪೊರುನ್ದಾರ್ ಕೈವೇಲ್ ನುದಿಪೋಲ್ ಪರಲ್ ಪಾಯ ಮೆಲ್ಲಡಿ ಕ್ಕಳ್ ಕುರುದಿ ಶೋರ

ವಿರುಮ್ಬಾದಕಾನ್ ವಿರುಮ್ಬಿವೆಯಿ ಉರೈಪ್ಪ ವೆಮ್ ಪಶಿನೋಯ್ ಕೂರ, ಇನ್ಱು

ಪೆರುಮ್ ಪಾವಿಯೇನ್ ಮಹನೇ ಪೋಹಿನ್ಱಾಯ್ ಕೇಕಯರ್ ಕೋನ್ ಮಹಳಾಯ್ ಪ್ಪೆಟ್ರ

ಅರುಮ್ ಪಾವಿಶೊಱ್ ಕೇಟ್ಟ ವರುವಿನೈಯೇನ್ ಯೆನ್ ಶೆಯ್ಹೇನನ್ದಓ, ಯಾನೇ

ಪೊರುನ್ದಾರ್=ಶತ್ರುಗಳ, ಕೈವೇಲ್=ಕೈಯಲ್ಲಿನ ವೇಲಾಯುಧದ, ನುದಿಪೋಲ್=ತುದಿಯಂತೆ, ಪರಲ್=ಕಲ್ಲಿನ ಹರಳುಗಳನ್ನು, ಪಾಯ=ದಾಟೂವಾಗ, ಮೆಲ್=ಮೃದುವಾದ, ಅಡಿಕ್ಕಳ್=ಪಾದಗಳಿಂದ ಕುರುದಿ=ರಕ್ತವು, ಶೋರ=ಸುರಿಯುತ್ತಲೂ, ವಿರುಮ್ಬಾದ=\(ಯಾರೂ\) ಒಳಹೋಗಲು ಇಚ್ಛಿಸದ, ಕಾನ್=ಕಾಡನ್ನು, ವಿರುಮ್ಬಿ=ಇಷ್ಟಪಟ್ಟು, ವೆಯಿಲ್=ಬಿಸಿಲು, ಉರೈಪ್ಪ=ಸುಡುತ್ತಿರಲು, ವೆಮ್=ಕ್ರೂರವಾದ, ಪಶಿ=ಹಸಿವೂ, ನೋಯ್=ಯಾತನೆಯೂ, ಕೂರ=ಬಲುತೀಕ್ಷ್ಣವಾಗಿರಲು, ಇನ್ಱು=ಇಂದು, ಪೆರು=ಬಲುದೊಡ್ಡ, ಪಾವಿಯೇನ್ ಯೇನ್=ಪಾಪಿಯಾಗಿದ್ದೇನೆ, ಮಹನೇ=ಮಗನೇ, ಪೋಹಿನ್ಱಾಯ್=ಹೋಗುತ್ತಿರುವೆಯಲ್ಲಾ\! ಕೇಕಯರ್ ಕೋನ್=ಕೇಕಯರ ರಾಜನ, ಮಹಳ್ ಆಯ್=ಮಗಳಾಗಿ, ಪೆಟ್ರ=ಹುಟ್ಟಿದ, ಅರುಮ್ ಪಾವಿ=ಕರುಪಾಪಿಯ, ಶೊಲ್=ಮಾತನ್ನು, ಕೇಟ್ಟ=ಕೇಳಿದ, ಅರುವಿನೈಯೇನ್ ಯಾನೇ=ಬಲುಕೆಟ್ಟ ಪಾಪಿ ನಾನೇ, ಅನ್ದೋ=ಅಯ್ಯೋ, ಎನ್ ಶೆಯ್ಹೇನ್=ಏನು ಮಾಡಲಿ\!

ಶತ್ರುಗಳ ಕೈಯಲ್ಲಿರುವ ಹರಿತವಾದ ವೇಲಾಯುಧದ ತುದಿಯಂತೆ ಕಲ್ಲಿನ ಹರಳುಗಳ ಮೇಲೆ ನೀನು ನಡೆದು ಹೋಗುವಾಗ ನಿನ್ನ ಮೃದುವಾದ ಪಾದಗಳಲ್ಲಿ ರಕ್ತವು ಸುರಿಯುತ್ತಿರಲು, ಬಿಸಿಲು ಸುಡುತ್ತಿರಲು, ಹಸಿವೂ ಯಾತನೆಯೂ ಕ್ರೂರವಾಗಿ ಬಾಧಿಸುತ್ತಿರಲು, ಯಾರೂ ಒಳಹೋಗಲು ಇಚ್ಛಿಸದ ಕಾಡನ್ನು ಇಷ್ಟಪಟ್ಟು ನೀನಿಂದು ಹೋಗುತ್ತಿರುವೆಯಲ್ಲಾ, ಮಗನೇ\! ಮಹಾಪಾಪಿ ನಾನು\! ಕೇಕಯ ರಾಜನ ಮಗಳಾಗಿ ಹುಟ್ಟಿದ ಕಡುಪಾಪಿಯ ಮಾತನ್ನು ಕೇಳಿದ ಬಲುಕೆಟ್ಟ ಪಾಪಿ ನಾನೇ\! ಅಯ್ಯೋ ನಾನೇನು ಮಾಡಲಿ\!\(೫\)

ಕೊಟ್ಟ ಮಾತಿಗೆ ತಪ್ಪಬಾರದೆಂಬ ಒಂದು ಧರ್ಮವನ್ನು ಪಾಲಿಸುವುದಕ್ಕಾಗಿ, ಎಲ್ಲ

೧೧೮

ರೀತಿಯಲ್ಲೂ ಕುಲೋತ್ತಮನೆನಿಸಿಕೊಂಡಿದ್ದ ತನ್ನ ಪ್ರಿಯತಮನಾದ ಹಿರಿಯ ಮಗನನ್ನು ಕಡುಕಷ್ಟದಲ್ಲಿ ಸಿಕ್ಕಿಸಿ, ಅವನ ಕಷ್ಟಸಂಕಟಗಳನ್ನು ನೆನೆದು ದಶರಥನು ದುಃಖಿಸುತ್ತಿರುವಂತೆ ಈ ಪಾಶುರದಲ್ಲಿ ತಿಳಿಸಲಾಗಿದೆ. ಧರ್ಮಸಂಕಟದಲ್ಲಿ ಸಿಕ್ಕಿಬಿದ್ದಾಗ, ಎಂಥ ಪ್ರಜ್ಞಾವಂತನಾದರೂ ತಪ್ಪು ಮಾಡುತ್ತಾನೆ. ಅನಂತರ, ಅತೀವ ಪಶ್ಚಾತ್ತಾಪಕ್ಕೆ ತುತ್ತಾಗುತ್ತಾನೆ ಎಂಬುದನ್ನು ಇದು ತೋರಿಸುತ್ತದೆ.

ದಶರಥನು ಹಲುಬುತ್ತಾನೆ:ಮಗನೇ, ನಾನು ಬಲುಕೆಟ್ಟವನು, ಮಹಾಪಾಪಿ, ಧರ್ಮಿಷ್ಠನಾದ ಸುಸಂಸ್ಕೃತನಾದ ಕೇಕಯ ರಾಜನ ಮಗಳಾಗಿ ಹುಟ್ಟಿದ ಕೈಕೇಯಿ ಏಕೋ ಮಹಾಕ್ರೂರಿಯಾಗಿ ನಡೆದುಕೊಂಡಳು. ಆ ಕಡುಪಾಪಿಯ ಮಾತನ್ನುಕೇಳಿದ ನಾನು ಗತ್ಯಂತರವಿಲ್ಲದೆ, ನಿನ್ನನ್ನು ಕಾಡಿಗೆ ಹೋಗೆಂದೆ. ಯಾರೂ ಒಳಹೋಗಲು ಇಚ್ಛಿಸದ ಭಯಂಕರವಾದ ಕಾಡನ್ನು ನೀನು, ಅವಳ ಮಾತಿನಂತೆ, ಆಶೆಯಿಂದ ಪ್ರವೇಶಿಸಿದೆಯಲ್ಲಾ\! ದಾರಿಯುದ್ದಕ್ಕೂ ಬಲುಚೂಪಾದ ಕಲ್ಲಿನ ಹರಳುಗಳ ಮೇಲೆ ಬರಿಗಾಲಿನಲ್ಲಿನೀನು ನಡೆದುಹೋಗುವೆಯಲ್ಲಾ\! ನಿನ್ನ ಕೋಮಲವಾದ ಪಾದಗಳಲ್ಲಿ ರಕ್ತ ಸುರಿಯುವುದಲ್ಲಾ\! ಉರಿಬಿಸಿಲಿನ ಬೇಗೆಯ ಜೊತೆಗೆ ತಡೆಯಲಾರದ ಹಸಿವೂ ಯಾತನೆಯೂ ಕೂಡಿಕೊಂಡು ನಿನ್ನನ್ನು ಬಹಳ ಕ್ರೂರವಾಗಿ ಬಾಧಿಸುತ್ತವೆಯಲ್ಲಾ\! ಸುಕುಮಾರನಾದ ನಿನ್ನನ್ನು ಇಷ್ಟೆಲ್ಲ ಕಷ್ಟಗಳಿಗೆ ಈಡುಪಡಿಸಿದ ನಾನೆಷ್ಟು ಕೆಟ್ಟಪಾಪಿ\!

೬.ಅಮ್ಮಾವೆನ್ಱು ಕನ್ದೞೈಕ್ಕುಮ್ ಆರ್ ವಚ್ಚೊಲ್ ಕೇಳಾದೇಯಣಿಶೇರ್ ಮಾರ್ವ್ ್

ಎನ್ ಮಾರ್ವತ್ತಿಡೈಯೞುನ್ದತ್ತೞುವಾದೇ ಮುೞುಶಾದೇ ಮೋವಾದುಚ್ಚಿ

ಕೈಮ್ಮಾವಿನ್ ನಡೈಯನ್ನಮೆನ್ನಡೈಯುಮ್ ಕಮಲಮ್ ಪೋಲ್ ಮುಹಮುಮ್ ಕಾಣಾದು,

ಎಮ್ಮಾನೈಯೆನ್ ಮಹನೈಯಿೞನ್ದಿಟ್ಟ ಇೞತಹೈಯೇನಿರುಕ್ಕಿನ್ಱೇನೇ

ಅಮ್ಮಾ ಎನ್ಱು=ಅಮ್ಮಾ ಎಂದು, ಉಹನ್ದು=ಪ್ರೀತಿಯಿಂದ, ಉತ್ಸಾಹದಿಂದ, ಅೞೈಕ್ಕೂಮ್=ಕರೆಯುವ, ಆರ್ವಮ್=ಪ್ರೀತಿಯ, ಶೊಲ್=ಮಾತನ್ನು, ಕೇಳಾದೇ=ಕೇಳದೆ, ಅಣಿಶೇರ್=ಆಭರಣಗಳನ್ನು ಧರಿಸಿರುವ, ಮಾರ್ವಮ್=ಎದೆಯನ್ನು, ಎನ್=ನನ್ನ, ಮಾರ್ವತ್ತು ಇಡೈ=ಎದೆಗೆ ಸೇರಿಸಿ, ಅೞುನ್ದ=ಪ್ರೀತಿಯನ್ನು ಅನುಭವಿಸುವಂತೆ, ತೞುವಾದೇ=ಅಪ್ಪಿಕೊಳ್ಳದೆ, ಮುೞುಶಾದೇ=ತೋಳತೆಕ್ಕೆಯಲ್ಲಿ ಮುಳುಗಿಸದೆ, ಉಚ್ಚಿ ಮೋವಾದು=ನಡುನೆತ್ತಿಯನ್ನು ಆಘ್ರಾಣಿಸದೆ, ಕೈಮ್ಮಾವಿನ್=ಆನೆಯ, ನಡೈ ಅನ್ನ=ನಡಗೆಯಂಥ, ಮೆಲ್ ನಡೈಯುಮ್=ಮಂದಗಮನವನ್ನೂ, ಕಮಲಮ್ ಪೋಲ್=ಕಮಲದಂಥ, ಮುಹಮುಮ್=ಮುಖವನ್ನೂ, ಕಾಣಾದು=ಕಾಣದೆ, ಎಮ್ಮಾನೈ=ನಮ್ಮ ಸ್ವಾಮಿಯನ್ನು, ಎನ್ ಮಹನೈ=ನನ್ನ ಮಗನನ್ನು, ಇೞನ್ದಿಟ್ಟ=ಕಳೆದುಕೊಂಡು, ಇೞಿ=ಇಳಿಜಾರಿನ, ತಹೈಯೇನ್=ರೀತಿಯಲ್ಲಿ

೧೧೯

ಇರುಕ್ಕಿನ್ಱೇನೇ=ಇದ್ದೇನಲ್ಲಾ.

“ಅಮ್ಮಾ”ಎಂದು ಉತ್ಸಾಹದಿಂದ ಕರೆಯುವ ಪ್ರೀತಿಯ ಮಾತನ್ನುಕೇಳದೆಯೇ, ಆಭರಣಗಳನ್ನು ಧರಿಸಿರುವ ನಿನ್ನ ಎದೆಯನ್ನು ನನ್ನ ಎದೆಯ ಹತ್ತಿರದಲ್ಲಿ\(ಎದೆಗೇರಿಸಿ\) ಆ ಪ್ರೀತಿಯನ್ನು ಅನುಭವಿಸುವಂತೆ ಅಪ್ಪಿಕೊಳ್ಳದೆ, ನಿನ್ನನ್ನು ನನ್ನ ತೋಳತೆಕ್ಕೆಯಲ್ಲಿ ಮುಳುಗಿಸಿಬಿಡದೆ, ನಿನ್ನ ನಡುನೆತ್ತಿಯನ್ನು ಆಘ್ರಾಣಿಸದೆ, ಆನೆಯ ನಡಗೆಯಂಥ ನಿನ್ನ ಮಂದಗಮನವನ್ನೂ ಕಮಲದಂಥ ನಿನ್ನ ಮುಖವನ್ನೂ ಕಾಣದೆ, ನಮ್ಮ ಸ್ವಾಮಿಯನ್ನು ನನ್ನ ಮಗನನ್ನು ಕಳೆದುಕೊಂಡಿ, ,ಮರ್ಯಾದೆಯನ್ನು ಹೋಗಲಾಡಿಸಿಕೊಂಡು, ಇಳಿಜಾರಿನ ಹಾಗೆ ಇದ್ದೇನಲ್ಲಾ\!\(೬\)

ಕೌಸಲ್ಯೆ ತನ್ನ ಮಗನನ್ನು ಕಾಡಿಗೆ ಕಳುಹಿಸಿದ ಬಳಿಕ ಅವನನ್ನು ಅಗಲಿದ ದುಃಖವನ್ನು ಹೇಗೆ ಅನುಭವಿಸುತ್ತಿದ್ದಾಳೆ ಎಂಬುದನ್ನು ಇದು ಹೇಳುತ್ತದೆ. ಮಗನು ದೂರದಿಂದಲೇ “ಅಮ್ಮಾ”ಎಂದರೆ ಸಾಕು; ತಾಯಿಗೆ ಎಲ್ಲಿಯೂ ಕಾಣದಷ್ಟುಸಂತೋಷವಾಗುತ್ತದೆ. ಅವನು ಮೆಲ್ಲಮೆಲ್ಲಗೆ ಆನೆಯಂತೆ ಜಗ್ಗು ಹಾಕುತ್ತಾ ನಡೆದು ಬರುವಾಗ, ಕಮಲದಂತೆ ವಿಶಾಲವಾದ ಅವನ ಅರಳಿದ ಮುಖವನ್ನು ನೋಡುವುದಕ್ಕೆ ಅವಳಿಗೆ ಸಂತೋಷವಾಗುತ್ತದೆ. ಅವನು ಅವಳ ಸಮೀಪಕ್ಕೆ ಬಂದ ಕೂಡಲೇ ಅವನನ್ನು ವಾತ್ಸಲ್ಯದ ಭರದಿಂದ ತನ್ನ ಹತ್ತಿರಕ್ಕೆ ಅವಳು ಎಳೆದುಕೊಳ್ಳುತ್ತಾಳೆ. ಮತ್ತು ಅವನನ್ನು ತನ್ನೆದೆಗೆ ಅಪ್ಪಿಕೊಳ್ಳುತ್ತಾಳೆ. ಹಾಗೆಯೇ, ಅವನ ನಡುನೆತ್ತಿಯನ್ನು ಆಗಾಗ್ಗೆ ಮೂಸಿ ನೋಡುತ್ತಾ, ಆನಂದಿಸುತ್ತಾಳೆ. ಈ ವಾತ್ಸಲ್ಯದ ಹೊರವ್ಯಾಪಾರಗಳನ್ನೆಲ್ಲಾ ನೆನೆದು, ಅವುಗಳನ್ನು ತನ್ನ ಮಗನಲ್ಲಿ ತಾನು ತೋರಿಸಲು ಸಾಧ್ಯವಾಗುವುದಿಲ್ಲವಲ್ಲಾ, ಅವನನ್ನು ಕಾಡಿಗೆ ಕಳುಹಿಸಿ ತಾಯಿಯೆಂಬ ಗೌರವವನ್ನು ಕಳೆದುಕೊಂಡೆನಲ್ಲಾ ಎಂದು ಅವಳು ಪರಿತಪಿಸುತ್ತಾಳೆ.

ಸಮವಾದ ಮಟ್ಟವಾದ ನೆಲದ ಮೇಲೆ ಮನುಷ್ಯನು ಏನು ಬೇಕಾದರೂ ಮಾಡಬಹುದು. ಅದು ಅವನಿಗೆ ಹಿತವಾಗಿರುತ್ತದೆ. ಇಳಿಜಾರಿನ ನೆಲದಲ್ಲಿರುವ ಮನುಷ್ಯನು ಏನುಮಾಡಿದರೂ ಅವನಿಗೆ ಅದು ಒಂದು ಬಗೆಯ ಹಿಂಸೆಯೇ ಆಗುತ್ತದೆ. ಕೌಸಲ್ಯೆಯ ಸ್ಥಿತಿ ಈಗ ಇಳಿಜಾರಿನದು.

೭.ಪೂಮರುವುನಱುಙ್ಗುಜಿಪುನ್ ಶಡೈಯಾಪ್ಪುನೈನ್ದು ಪೂನ್ದುಹಿಲ್ ಶೇರಲ್ ಹುಲ್

ಕಾಮರೆೞಿಲ್ ವಿೞಲುಡುತ್ತುಕ್ಕಲನಣಿಯಾದಙ್ಗಙ್ಗಳೞಹು ಮಾಱಿ

ಏಮರುತೋಳೆನ್ ಪುದಲ್ ವನ್ ಯಾನಿನ್ಱು ಶೆಲತ್ತಕ್ಕವನನ್ದಾನ್ ಶೇರ್ ತಲ್

ತೂಮಱೈಯೀರಿದು ತಹವೋ? ಶುಮನ್ದಿರನೇ\! ವಶಿಟ್ಟನೇ\! ಶೊಲ್ಲೀರ್ ನೀರೇ

ಪೂ=ಹೂವನ್ನು, ಮರುವುಮ್=ಮುಡಿಯುವ, ನಱು=ಸುವಾಸನೆಯ, ಕುಂಜಿ=ತಲೆಗೂದಲು, ಪುನ್=ಕೊಳೆಯಿಂದ ತುಂಬಿದ, ಶಡೈ=ಜಡೆ, ಆ=ಆಗಿ, ಪುನೈನ್ದು=ಹೆಣೆದು\(ತಿರುಚಿ\) ಕೊಂಡು, ಪೂ=ಹೂವಿನಂತೆ ಮೃದುವಾಗಿರುವ, ತುಹಿಲ್=ವಸ್ತ್ರವು, ಶೇರ್=ಅಲಂಕರಿಸುವ, ಅಲ್ ಹುಲ್=ನಡುವಿಗೆ, ಕಾಮರ್=ಆಶೆಯಿಂದ, ಎೞಿಲ್=ಸುಂದರವಾದ, ವಿೞಲ್=ದರ್ಭೆಹುಲ್ಲಿನ ಬಟ್ಟೆಯನ್ನು, ಉಡುತ್ತು=ಉಟ್ಟುಕೊಂಡು, ಕಲನ್=ಆಭರಣಗಳನ್ನು

೧೨೦

ಅಣಿಯಾದು=ಧರಿಸದೆ, ಅಙ್ಗಙ್ಗಳ್=ಅಂಗಾಂಗಗಳ, ಅೞಹು=ಸೌಂದರ್ಯವನ್ನು, ಮಾಱಿ=ಬದಲಾಯಿಸಿಕೊಂಡು, ಏಮರು=ರಕ್ಷಿಸತಕ್ಕ, ತೋಳ್=ತೋಳುಗಳುಳ್ಳ, ಎನ್ ಪುದಲ್ ವನ್=ನನ್ನ ಮಗನಾದವನು, ಯಾನ್=ನಾನು, ಇನ್ಱು=ಇಂದು, ಶೆಲತ್ತಕ್ಕ=ಹೋಗಿ ಸೇರತಕ್ಕ, ವನಮ್-=ಕಾಡನ್ನು, ತಾನ್=ತಾನೇ, ಶೇರ್ದಲ್=ಶೇರುವುದು, ತೂ=ಪವಿತ್ರವೂ ಪರಿಶುದ್ಧವೂ ಆದ, ಮಱೈಯೋರ್=ವೇದಪಾರಂಗತರೇ, \(ವೇದವಿತ್ತುಗಳೇ\), ಶುಮನ್ದಿರನೇ=ಸುಮಂತ್ರನೇ, ವಹ್ಸಿಟ್ಟರೇ=ವಸಿಷ್ಠಮಹರ್ಷಿಗಳೇ,ಇದು=ಇದು, ತಹವೋ=ತಕ್ಕದ್ದೋ? ನೀರೇ=ನೀವೇ, ಶೊಲ್ಲೀರ್=ಹೇಳಿರಿ.

ಹೂವನ್ನು ಮುಡಿಯುವ ಸುವಾಸನೆಯ ತಲೆಗೂದಲು ಕೊಳೆಯಿಂದ ತುಂಬಿದ ಜಡೆಯಾಗಿ ಹೆಣೆದಿಟ್ಟುಕೊಂಡು ಹೂವಿನಂತೆ ಮೃದುವಾದ ವಸ್ತ್ರವನ್ನು ಅಲಂಕರಿಸುವ ನಡುವಿಗೆ ಆಶೆಯಿಂದ ಸುಂದರವಾದ ದರ್ಭೆಹುಲ್ಲಿನ ಬಟ್ಟೆಯನ್ನುಟ್ಟು, ಆಭರಣಗಳನ್ನು ಕಳಚಿಟ್ಟು, ಅಂಗಾಂಗಗಳ ಸೊಬಗನ್ನು ಕೆಡಿಸಿಕೊಂಡು, ರಕ್ಷಿಸತಕ್ಕ ತೋಳುಗಳುಳ್ಳ ನನ್ನ ಮಗನಾದವನು ನಾನಿಂದು ಹೋಗಿ ಸೇರತಕ್ಕ ಕಾಡನ್ನು ತಾನೇ ಸೇರುವುದು, ವೇದವಿತ್ತುಗಳೇ ಸುಮಂತ್ರನೇ ವಸಿಷ್ಠರೇ, ಇದು ತಕ್ಕದ್ದೋ? ನೀವೇ ಹೇಳಿ.

ಇದುವರೆಗೆ ಒಬ್ಬಳೇ ದುಃಖದಿಂದ ಪರಿತಪಿಸುತ್ತಾ ಹಲುಬುತ್ತಾ ಇದ್ದ ಕೌಸಲ್ಯೆಯನ್ನು ಸಮಾಧಾನಪಡಿಸುವುದಕ್ಕಾಗಿ , ಈಗ ವೇದವಿತ್ತುಗಳಾದ ಸದ್ಬ್ರಾಹ್ಮಣರೂ, ಮಂತ್ರಿಯಾದ ಸುಮಂತ್ರವೂ, ಕುಲಗುರುಗಳಾದ ವಸಿಷ್ಠನೂ ಬಂದಿದ್ದಾರೆ. ಅವರನ್ನು ಕಂಡು ಕೌಸಲ್ಯೆಯ ದುಃಖ ಉಮ್ಮಳಿಸುತ್ತದೆ. ಅವಳು ಹೇಳುತ್ತಾಳೆ: ನನ್ನ ಮಗನು ತನ್ನ ತಲೆಗೂದಲನ್ನು ಬಾಚಿ ಅಣಿಯಾಗಿ ಅಲಂಕರಿಸಿಕೊಳ್ಳಬೇಕಾದ ಕಾಲ ಇದು. ಅದಕ್ಕೆ ಪರಿಮಳಭರಿತವಾದ ಸೊಗಸಾದ ಹೂಗಳನ್ನು ಯಾವಾಗಲೂ ಮುಡಿದಿರಬೇಕಿತ್ತು. ಹೂವಿಗಿಂತ ಮೃದುವಾದ, ಮನೋಹರವಾದ ವಸ್ತ್ರಗಳನ್ನು ಧರಿಸಿಕೊಳ್ಳಬೇಕಿತ್ತು.ಆಭರಣಗಳನ್ನು ತೊಟ್ಟು ಅಂಗಾಂಗಗಳ ಶೋಭೆಯನ್ನು ಹೆಚ್ಚಿಸಿಕೊಳ್ಳಬೇಕಾದ್ದಿತ್ತು. ಯಾವ ಬಗೆಯ ಕಷ್ಟ, ಸಂಕಟ, ಯೋಚನೆಗೂ ಎಡೆಕೊಡದೆ ಸುಖಸಂತೋಷಗಳ ನಡುವೆ ಆನಂದದಿಂದ ಕಾಲಕಳೆಯಬೇಕಿತ್ತು. ಮಹನೀಯರೇ, ಈಗ ಅವನ ತಲೆಗೂದಲನ್ನು ನೋಡಿ. ಅವನು ಅದನ್ನು ಧೂಳುತುಂಬಿದ ಕೊಳಕು ಜಟೆಯನ್ನಾಗಿ ತಿರಿಚಿ ಹಾಕಿದ್ದಾನೆ. ಅವನ ಬಟ್ಟೆಯನ್ನು ನೋಡಿ, ಒರಟಾದ ದರ್ಭೆಹುಲ್ಲಿನದು, ನಾರುಮಡಿಯನ್ನುಟ್ಟಿದ್ದಾನೆ. ಅಂಗಾಂಗಗಳನ್ನು ನೋಡಿ ಅವುಗಳ ಮೇಲಣ ಆಭರಣಗಳನ್ನೆಲ್ಲಾ ಕಿತ್ತೆಸೆದಿದ್ದಾನೆ. ದೇಹವನ್ನು ಶೋಭೆಯಿಲ್ಲದಂತೆ ಹಾಳುಮಾಡಿಕೊಂಡಿದ್ದಾನೆ. ಈ ನನ್ನ ವಯಸ್ಸಿನಲ್ಲಿ ಅವನು ನನ್ನ ಬಳಿ ಇದ್ದುಕೊಂಡು ನನ್ನನ್ನುರಕ್ಷಿಸತಕ್ಕ ಸಮರ್ಥನಾದ ಅವನು, ನಾನು ಹೋಗಬೇಕಾಗಿರುವ ಕಾಡಿಗೆ ನನ್ನನ್ನು ನನ್ನಷ್ಟಕ್ಕೇಬಿಟ್ಟು, ಹೊರಟುಬಿಡಬಹುದೇ? ಇದು ಧರ್ಮವೇ? ಯೋಗ್ಯವೇ?ಸರಿಯೇ? ಸಮಂಜಸವೇ? ನೀವೇ ಹೇಳಿ ನೀವೆಲ್ಲ ತಿಳಿದವರು\!

ವೇದಪಾರಂಗತರಾದ ಬ್ರಾಹ್ಮಣರು ಜ್ಞಾನಿಗಳು. ಅವರಿಗೆ ನೀತಿಯಾವುದು ಧರ್ಮ ಯಾವುದು ಎಂಬುದು ಚೆನ್ನಾಗಿ ಗೊತ್ತಿದೆ. ಸುಮಂತ್ರನು ದಶರಥನ ನೆಚ್ಚಿನ ಮಂತ್ರಿ. ರಾಜನಿಗೆ ಕಾಲಕ್ಕೆ ಸರಿಯಾದ ಸಮಂಜಸವಾದ ಸಲಹೆಗಳನ್ನು ಕೊಡತಕ್ಕವನು ಅವನು. ವಸಿಷ್ಠರು ಕುಲಪುರೋಹಿತರು. ರಾಜವಂಶದ ಅಭ್ಯುದಯವನ್ನೇ ಸದಾ ಕೋರತಕ್ಕವರು ಅವರು. ಅದನ್ನೇ ಅವರು ಸದಾಲಕ್ಷ್ಯದಲ್ಲಿಟ್ಟಿರುವವರು. ರಾಮನಿಗೆ ಯುವರಾಜಪಟ್ಟವನ್ನು ಕಟ್ಟುವುದು ಯುಕ್ತವೆಂದೂ, ಧರ್ಮವೆಂದೂ ಅವರೆಲ್ಲ ತಿಳಿದಿದ್ದರು. ಮುಹೂರ್ತವನ್ನಿಟ್ಟು ಅದಕ್ಕಾಗಿ ಎಲ್ಲವನ್ನೂ ಅಣಿಮಾಡಿಕೊಂಡಿದ್ದರು.

೧೨೧

ಆದರೆ,ಅದು ಕಡೆಗೆ ನಡೆದದ್ದು ಹೇಗೆ? ಅದಕ್ಕೆ ಪ್ರತಿಯಾಗಿ ಅವರೇನು ಮಾಡಿಯಾರು? ಕೌಸಲ್ಯೆಯ ಪ್ರಶ್ನೆಗಳಿಗೆ ಉತ್ತರವೇನೆಂದು ಅವರಿಗೆ ಗೊತ್ತು. ಅದನ್ನು ಹೇಳಿಸಾಧಿಸುವ ಪುರುಷಾರ್ಥವೇನು? ರಾಮನ್ನು ಕಾಡಿಗೆ ಅಟ್ಟಿದ್ದೂ ಆಯಿತು. ಅತೀವವಾದ ದುಃಖವನ್ನು ತಂದುಕೊಂಡದ್ದೂ ಆಯಿತು.

೮.ಪೊನ್ ಪೆಟ್ರಾರೆೞಿಲ್ ವೇದಪ್ಪುದಲ್ವನೈಯುಮ್ ತಮ್ಬಿಯೈಯುಮ್ ಪೂವೈಪೋಲುಮ್

ಮಿನ್ ಪಟ್ರಾನುಣ್ ಮರುಙ್ಗುಲ್ ಮೆಲ್ಲಿಯಲೆನ್ ಮರುಹಿಯೈಯುಮ್ ವನತ್ತಿಱ್ ಪೋಕ್ಕಿ

ನಿನ್ ಪಟ್ರಾನಿನ್ ಮಹನ್ ಮೇಲ್ ಪೞಿವಿಳೈತ್ತಿಟ್ಟು ಎನ್ನೈಯುಮ್ ನೀಳ್ ವಾನಿಲ್ ಪೋಕ್ಕ

ಎನ್ ಪೆಟ್ರಾಯ್? ಕೈಕೇಶೀ ಇರುನಿಲತ್ತಿಲಿನಿತಾಹವಿರುಕ್ಕಿನ್ಱಾಯೇ

ಪೊನ್=ಚಿನ್ನವನ್ನು, ಪೆಟ್ರಾರ್=ಪಡೆದವರ, ಎೞಿಲ್=ಸುಂದರನಾದ, ವೇದಪ್ಪುದಲ್ ವನೈಯುಮ್=ವೇದದ ಮಗನನ್ನೂ, ತಮ್ಬಿಯೈಯುಮ್=\(ಅವನ ತಮ್ಮನನ್ನು, ಪೂವೈಪೋಲುಮ್=ಹೂವಿನಂತೆ\(ಅತಿ ಕೋಮಲಳಾದ\)ಮಿನ್ ಪಟ್ರಾ=ಮಿಂಚಿಗೆ ಸಮನಾದ\(ಮಿಂಚಿಗೆ ಹೊಂದುವ\), ನುಣ್=ಸೂಕ್ಷ್ಮವಾದ, ಮರುಙ್ಗುಲ್=ನಡುವುಳ್ಳ, ಮೆಲ್=ಮೃದುವಾದ, ಇಯಲ್=ಸ್ವಭಾವದ, ಎನ್=ನನ್ನ, ಮರುಹಿಯೈಯುಮ್=ಸೊಸೆಯನ್ನೂ, ವನತ್ತಿಲ್ ಪೋಕ್ಕಿ=ಕಾಡಿಗೆ ಕಳುಹಿಸಿ \(ಹೋಗುವಂತೆ ಮಾಡಿ\)ನಿನ್=ನಿನ್ನ, ಪಟ್ರು=ಪ್ರೀತಿಗೆ, ಆಮ್=ಪಾತ್ರನಾದ, ನಿನ್ ಮಹನ್ ಮೇಲ್=ನಿನ್ನ ಮಗನ ಮೇಲೆ, ಪೞಿ=ದೋಷವನ್ನು, ವಿಳೈತ್ತಿಟ್ಟು=ಬೆಳಸಿಟ್ಟು, ಎನ್ನೈಯುಮ್=ನನ್ನನ್ನೂ, ನೀಳ್ ವಾನಿಲ್=ಬಹುಮೇಲಣ ಲೋಕಕ್ಕೆ, ಪೋಕ್ಕ=ಹೋಗುವಂತೆ ಮಾಡಿದುದರಿಂದ, ಎನ್ ಪೆಟ್ರಾಯ್=ಏನನ್ನು ಪಡೆದೇ? ಕೈಕೇಶೀ=ಕೈಕೇಯೀ, ಇರು=ವಿಶಾಲವಾದ, ನಿಲತ್ತಿಲ್=ಭೂಮಿಯ ಮೇಲೆ, ಇನಿದು ಆಹ=ಸುಖವಾಗಿ, ಸಂತೋಷವಾಗಿ, ಇರುಕ್ಕಿನ್ಱಾಯೇ=ಇದ್ದೀಯಲ್ಲಾ\!

ಚಿನ್ನವನ್ನು ಪಡೆದವರ ಸುಂದರನಾದ ಪವಿತ್ರನಾದ\(ವೇದದ\) ಮಗನನ್ನೂ, ಅವನ ತಮ್ಮನನ್ನೂ, ಹೂವಿನಂತೆ ಅತಿಕೋಮಲವಾದ ಮಿಂಚಿಗೆ ಹೋಲುವ ಸೂಕ್ಷ್ಮವಾದ ನಡುವುಳ್ಳ ಮೃದುಸ್ವಭಾವದವಳಾದ ನನ್ನ ಸೊಸೆ\(ಮಗನ ಹೆಂಡತಿ\)ಯನ್ನೂ ಕಾಡಿಗೆ ಹೋಗುವಂತೆ ಮಾಡಿ, ನಿನ್ನ ಪ್ರೀತಿಗೆ ಪಾತ್ರನಾದ ಮಗನಮೇಲೆ ದೋಷವನ್ನು ಬೆಳಸಿಟ್ಟು, ನನ್ನನ್ನೂ ದೂರದ ಮೇಲಣಲೋಕಕ್ಕೆ ಹೋಗುವಂತೆ ಮಾಡಿದ್ದರಿಂದ ಏನನ್ನು ಪಡೆದೆ ಕೈಕೇಯೀ? ವಿಶಾಲವಾದ ಈ ಭೂಮಿಯ ಮೇಲೆ ಸುಖವಾಗಿ ಸಂತೋಷವಾಗಿ ಇದ್ದುಕೊಂಡಿದ್ದೀಯಲ್ಲಾ\!

೧೨೨

ಹಿಂದಿನ ಪಾಶುರವನ್ನು ಕೌಸಲ್ಯೆ ಹೇಳಿದ ಮಾತೆಂದು ಅನ್ವಯಿಸಲಾಗಿದೆ. ಅದನ್ನು ದಶರಥನೇ ಆಡಿದಂತೆ ಅರ್ಥಮಾಡಬುದು ಎನ್ನಿಸುತ್ತದೆ. ಈ ಪಾಶುರವೆಲ್ಲಾ ಪೂರ್ತಿಯಾಗಿ ದಶರಥನ ಮಾತೇ.

“ಪೊನ್ ಪೆಟ್ರಾರ್ ಎೞಿಲ್ ವೇದಪ್ಪುದಲ್ ವನ್” \(ಚಿನ್ನವನ್ನು ಪಡೆದವರ ಸುಂದರನಾದ ಪವಿತ್ರನಾದ ಮಗನು\)-ಎಂದರೆ ಶ್ರೀರಾಮ. ಅತ್ಯಂತ ಬೆಲೆಬಾಳುವ ವಸ್ತು ಚಿನ್ನ. ಎಲ್ಲ ರೀತಿಯಲ್ಲೂ ಅದು ಪವಿತ್ರ. ಅದು ಮಾಸುವುದಿಲ್ಲ. ಹೊಳಪನ್ನು ಕಳೆದುಕೊಳ್ಳುವುದಿಲ್ಲ. ಶುದ್ಧವಾದ ತನ್ನದೇ ಆದ ಚಿನ್ನದ ಬಣ್ಣದಿಂದ ಪ್ರಕಾಶಿಸುತ್ತದೆ. ಅಂಥಾದ್ದೇ ವೇದವಿದ್ಯೆ. ಒಂದುಕೈ ಅದನ್ನು ಮೀರಿಸಿದ್ದು. ಅದನ್ನು ಪಡೆದವರು ವೇದವಿತ್ತುಗಳು- ವೇದಾಧ್ಯಯನ ಸಂಪನ್ನರು. ಅವರು ಜ್ಞಾನಿಗಳು. ಭಗವಂತನನ್ನು ಚೆನ್ನಾಗಿ ಅರಿತುಕೊಂಡವರು. ವಸಿಷ್ಠ, ವಿಶ್ವಾಮಿತ್ರ ಮೊದಲಾದ ಮಹರ್ಷಿಗಳು ಅಂಥಾವರು- “ಪೊನ್ ಪೆಟ್ರಾರ್”ಅವರಿಗೆ ಆತ್ಮೀಯನಾಗಿ,ನೆಚ್ಚಿನ ಶಿಷ್ಯನಾಗಿ ವಿದ್ಯೆಯನ್ನು ಕಲಿತು, ಮಗನಂತೆಯೇ, ಬೆಳೆದವನು ಶ್ರೀರಾಮ.

ಅವನ ತಮ್ಮನಾಗಿ, ಅವನನ್ನು ವಸ್ತುವಿನ ನೆರಳಿನಂತೆ ಎಲ್ಲೆಲ್ಲಿಯೂ ಅನುಸರಿಸಿ ಅವನ ಕಷ್ಟಸುಖಗಳಲ್ಲಿ ಭಾಗಿಯಾಗಿ ನಡೆಉದ್ಕೊಂಡ ಪ್ರೀತಿಯ ತಮ್ಮ, ಲಕ್ಷ್ಮಣ.

“ಎನ್ ಮರುಹಿ”-\(ನನ್ನ ಮಗನ ಹೆಂಡತಿ\)-ಎಂದರೆ ಶ್ರೀರಾಮನ ಹೆಂಡತಿಯೂ, ದಶರಥನ ಪ್ರೀತಿಯ ಸೊಸೆಯೂ ಆದ ಸೀತೆ. ಕೆಲವೇ ಪದಗಳನ್ನು ಬಳಸಿ, ಸೀತೆಯನ್ನು ಎಷ್ಟು ಅಚ್ಚುಕಟ್ಟಾಗಿ ಅವಳ ರೂಪ, ಲಕ್ಷಣ,ಸ್ವಭಾವಗಳನ್ನು ಕುರಿತು ವರ್ಣಿಸಲಾಗಿದೆಯೋ ಇಲ್ಲಿ\!

“ನಿನ್ ಪಟ್ರಾನಿನ್ ಮಹನ್”- \(ನಿನ್ನ ಪ್ರೀತಿಗೆ ಆಧಾರವಾದ ನಿನ್ನ ಮಗ\)-ಎಂದರೆ ಕೈಕೇಯಿಯ ಮಗ ಭರತ.

ದಶರಥನು ಕೈಕೇಯಿಗೆ ಹೇಳಿದ ಮೂದಲಿಕೆಯ ಮಾತುಗಳಿವು- ಕೈಕೇಯಿ ನೀನು ಪಡೆಉದ್ಕೊಂಡ ವರಗಳ ಫಲವೇನಾಗಿದೆ, ಅರಿತುಕೊಂಡೆಯಾ?

“ಎಲ್ಲರಿಗೂ ಅತ್ಯಂತ ಪ್ರಿಯತಮನಾದ, ನನ್ನ ಹಿರಿಯ ಮಗನಾದ, ಸುಂದರನೂ ಪವಿತ್ರನೂ ಆದ ರಾಮನ್ನೂ, ಕೋಮಲ ಶರೀರಿಯೂ ಕೋಮಲ ಸ್ವಭಾದವಳೂ ಪರಮ ಸುಂದರಿಯೂ ಆದ ಸೀತೆಯನ್ನೂ, ಅವನ ನೆಚ್ಚಿನ ತಮ್ಮನಾದ ಲಕ್ಷ್ಮಣನನ್ನೂ ಕಾಡಿಗೆ ಅಟ್ಟಿ, ಅವರ ದರ್ಶನ ಸಂಭಾಷಣೆಗಳ ಭಾಗ್ಯ ಜನಕ್ಕಿಲ್ಲದಂತೆ ಆಯಿತು.

ನಿನ್ನ ಪ್ರೀತಿಯ ಮಗನೆನಿಸಿದ ಭರತನ ಮೇಲೆ ಜನರು ಸಲ್ಲದ ದೋಷ ಹೊರಿಸುವಂತೆ ಆಯಿತು.\(ಕೈಕೇಯಿ ತನ್ನ ವರಗಳನ್ನು ದಶರಥನಿಂದ ಪಡೆದುಕೊಂಡಾಗ,ಭರತನು ಅವನ ಸೋದರಮಾವನ ಮನೆಯಲ್ಲಿ, ಕೇಕಯ ರಾಜ್ಯದಲ್ಲಿದ್ದ. ಕೈಕೇಯಿ ಕೋರಿಕೊಂಡದ್ದು ಅವನಿಗೆ ತಿಳಿಯದು. ಅಣ್ಣ ಅತ್ತಿಗೆ ತಮ್ಮ-ಮೂವರೂ ಕಾಡಿಗೆ ಹೋದ ಬಳಿಕ, ದಶರಥನು ಗತಿಸಿದಾಗ, ಅವನನ್ನು ಆತುರವಾಗಿ ಕರೆಸಿಕೊಳ್ಳಲಾಯಿತು. ಆದರೆ, ಜನ ಆಡಿಕೊಂಡರು. “ಇದೆಲ್ಲ ತಾಯಿ, ಮಗನ ಪಿತೂರಿ”ಎಂದು\)

ನನ್ನ ಮಗನ, ಅಗಲಿಕೆಯನ್ನು ತಡೆಯಲಾರದೆ, ಅವನಿಗೆ ದ್ರೋಹಮಾಡಿದೆನೆಂಬ ಮನಃಕ್ಲೇಶದಿಂದ ನಾನೇ ಮೇಲಣ ಲೋಕವನ್ನು ಸೇರುವಂತಾಯಿತು.

ಹೀಗೆ, ನೀನು ಗಂಡನನ್ನು ಕಳೆದುಕೊಂಡು, ರಾಜ್ಯವನ್ನು ಆಳಬೇಕಾದ ಮಗನಿಗೆ ರಾಜ್ಯಭಾರವನ್ನು ತಪ್ಪಿಸಿ, ನಿನ್ನ ಸ್ವಂತಮಗನಿಗೆ ರಾಜ್ಯವಿಲ್ಲದಂತೆ ಮಾಡಿ, ನೀನು

೧೨೩

ಬದುಕಿದ್ದು, ಸುಖಸಂತೋಷಗಳಿಂದ ಕಾಲಕಳೆಯುತ್ತಿರುವೆಯೆನ್ನುವೆಯಾ? ಎಲ್ಲವನ್ನೂ ಕಳೆದುಕೊಂಡು, ಎಲ್ಲರ ಬಾಯಲ್ಲಿಯೂ ಬಿದ್ದು, ಬೈಗುಳನ್ನು ತಿನ್ನುವ ನಿನಗೆ ಸುಖಸಂತೋಷಗಳು ನಿಜವಾಗಿ ಇವೆಯೇ? ನೀನೇ ಯೋಚಿಸು, ಕೈಕೇಯೀ”

೯.ಮುನ್ನೊರುನಾಳ್ ಮೞುವಾಳಿಶಿಲೈವಾಙ್ಗಿ ಅವನ್ ತವತ್ತೈಮುಟ್ರುಮ್ ಶೆಟ್ರಾಯ್

ಉನ್ನೈಯುಮುನ್ನರುಮೈಯೈಯುಮುನ್ ಮೋಯಿನ್ ವರುತ್ತಮುಮ್ ಒನ್ಱಾಹಕ್ಕೊಳ್ಳಾದು

ಎನ್ನೈಯುಮೆನ್ ಮೆಯ್ಯುರೈಯುಮ್ ಮೆಯ್ಯಾಹಕ್ಕೊಣ್ಡು ವನಮ್ ಪುಕ್ಕವೆನ್ದಾಯ್\!

ನಿನ್ನೈಯೇ ಮಹನಾಹಪ್ಪೆಱಪ್ಪೆಱುವೇನ್ ಏೞ್ ಪಿಱಪ್ಪುಮ್ ನೆಡುನ್ದೋಳ್ ವೇನ್ದೇ

ಮುನ್=ಹಿಂದೆ, ಒರುನಾಳ್=ಒಂದು ಸಲ, ಮೞುವಾಳಿ=ಕೊಡಲಿಯಧಾರಿಯ, ಶಿಲೈ=ಬಿಲ್ಲನ್ನು, ವಾಙ್ಗಿ=ಅವನಿಂದ ತೆಗೆದುಕೊಂಡು, ಅವನ್=-ಅವನ, ತವತ್ತೈ=ತಪಸ್ಸನ್ನು, ಮುಟ್ರುಮ್=ಪೂರ್ತಿಯಾಗಿ, ಶೆಟ್ರಾಯ್=ನಾಶಪಡಿಸಿದವನೇ, ಉನ್ನೈಯುಮ್=ನಿನ್ನನ್ನೂ, ಉನ್=ನಿನ್ನ, ಅರುಮೈಯುಮ್=ನಿನ್ನ ಹಿರಿಮೆಯನ್ನೂ\(ವೈಶಿಷ್ಟ್ಯವನ್ನೂ\)ಉನ್=ನಿನ್ನ, ಮೋಯಿನ್=ಕೈಕೊಂಡ, ವರುತ್ತಮುಮ್=ಕಷ್ಟವನ್ನೂ, ಒನ್ಱು=ಸ್ವಲ್ಪವೂ ಆಹ=ಆಗಿ, ಕೊಳ್ಳಾದು=ಭಾವಿಸದೆ, ಎನ್ನೈಯುಮ್=ನನ್ನನ್ನೂ, ಎನ್ಮೆಯ್ ಉರೈಯುಮ್=ನನ್ನ ಸತ್ಯವಾಕ್ಕನ್ನೂ, ಮೆಯ್ ಆಹ ಕೊಣ್ಡು=ನಿಜವಾಗಿ ತಿಳಿದು, ವನಮ್=ಕಾಡನ್ನು, ಪುಕ್ಕ=ಪ್ರವೇಶಿಸಿದ, ಎನ್ದಾಯ್=ನನ್ನ ಸ್ವಾಮಿಯೇ, ನೆಡುತೋಳ್=ದೊಡ್ಡ\(ದೀರ್ಘವಾದ\) ತೋಳುಗಳುಳ್ಳ, ವೇನ್ದೇ=ರಾಜನೇ, ಏೞ್ ಪಿಱಪ್ಪುಮ್=ಏಳು ಜನ್ಮಗಳಲ್ಲಿಯೂ, ನಿನ್ನೈಯೇ=ನಿನ್ನನ್ನೇ, ಮಗನ್ ಆಹ=ಮಗನಾಗಿ, ಪೆಱಪ್ಪೆಱುವೇನ್=ಪಡೆಯಕೋರುತ್ತೇನೆ.

ಹಿಂದೆ ಒಂದು ಸಲ ಕೊಡಲಿ\(ಪರಶು\)ಧಾರಿಯ ಬಿಲ್ಲನ್ನು ಅವನಿಂದ ತೆಗೆದುಕೊಂಡು ಅವನ ತಪಸ್ಸನ್ನು ಪೂರ್ತಿಯಾಗಿ ನಾಶಪಡಿಸಿದವನೇ, ನಿನ್ನನ್ನೂ ನಿನ್ನ ಹಿರಿಮೆಯನ್ನೂ ನೀನು ಕೈಕೊಂಡ ನಿನ್ನ ಕಷ್ಟವನ್ನು ಸ್ವಲ್ಪವೂ ಲೆಕ್ಕಿಸದೆ, ನನ್ನನ್ನೂ ನನ್ನ ಸತ್ಯವಾಕ್ಕನ್ನೂ ನಿಜವಾಗಿ ಅರಿತುಕೊಂಡು ಕಾಡನ್ನು ಪ್ರವೇಶಿಸಿದ ನನ್ನ ಸ್ವಾಮಿಯೇ, ದೊಡ್ಡ ತೋಳುಗಳುಳ್ಳ ರಾಜನೇ, ಏಳು ಜನ್ಮಕ್ಕೂ ನಿನ್ನನ್ನೇ ಮಗನಾಗಿ ನಾನು ಪಡೆಯಕೋರುತ್ತೇನೆ.\(೯\)

ಶ್ರೀರಾಮನು ಮಿಥಿಲಾನಗರದಲ್ಲಿ ಜನಕಮಹಾರಾಜನ ಬಳಿಯಿದ್ದ ಶಿವಧನುಸ್ಸನ್ನು ಮುರಿದು ಸೀತಾದೇವಿಯನ್ನು ಮದುವೆಯಾದನು. ಈ ವಿಷಯವನ್ನು ಕ್ಷತ್ರಿಯಕುಲಕ್ಕೇ ಕೊಡಲಿಯಂತಿದ್ದ, ಕೊಡಲಿಯನ್ನು ಆಯುಧವಾಗಿ ಮಾಡಿಕೊಂಡಿದ್ದ ಪರಶುರಾಮನು ಕೇಳಿದನು. ಆ ಕೂಡಲೇ

೧೨೪

ತಾನೂ ಅವನ ಸಾಮರ್ಥ್ಯವನ್ನು ಪರೀಕ್ಷಿಸಬೇಕೆನಿಸಿತು. ತನ್ನಲ್ಲಿದ್ದ ವಿಷ್ಣುಧನುಸ್ಸನ್ನು ಶ್ರೀರಾಮನ ಮುಂದೆ ಹಿಡಿದು “ನೀನಿದನ್ನು ಹೆದೆಯೇರಿಸಿದೆಯಾದರೆ, ನಾನು ನನ್ನ ತಪಸ್ಸನ್ನೆಲ್ಲಾ ನಿನಗೆ ಧಾರೆಯೆರೆದು, ಕಾಡೊಗೆ ಹೋಗುತ್ತೇನೆ”ಎಂದು ಸವಾಲು ಮಾಡಿದ. ಶ್ರೀರಾಮನು ಅವನ ಬಿಲ್ಲನ್ನು ನಿರಾಯಾಸವಾಗಿ ಎತ್ತಿ ಬಗ್ಗಿಸಿ ಹೆದೆಯೇರಿಸಿದನು. ಇದರಿಂದ, ಪರಶುರಾಮನ ತಪಸ್ಸೆಲ್ಲವೂ ಪೂರ್ತಿಯಾಗಿ ನಾಶವಾಯಿತು. ಶ್ರೀರಾಮನ ಸಾಮರ್ಥ್ಯವೆಷ್ಟೆಂದು ಇದು ಸೂಚಿಸುವ ಪರಶುಧಾರಿಯ ವೄತ್ತಾಂತ.

ದಶರಥ ಚಕ್ರವರ್ತಿಗೆ ಹಿರಿಯ ಮಗನಾಗಿ, ಅಯೋಧ್ಯಾಧಿಪತ್ಯವನ್ನು ನಡಸುವುದಕ್ಕೆ ಎಲ್ಲ ವಿಧದಲ್ಲೂ ತಕ್ಕವನಾಗಿ, ಪ್ರಜೆಗಳಿಗೆ ಅಚ್ಚುಮೆಚ್ಚಿನ ಯುವರಾಜನಾಗಬೇಕಾಗಿದ್ದವನು ಶ್ರೀರಾಮ. ಅವನನ್ನು ತಟಕ್ಕನೆ ಕಾಡಿಗೆ ಹೋಗು ಎಂದಾಗ, ಅದರ ಕಡುಕಷ್ಟಗಳನ್ನು ಅರಿತವನಾಗಿದ್ದರೂ ಅವುಗಳನ್ನು ಲೆಕ್ಕಿಸದೆ, ತನ್ನ ಸುಖವನ್ನೂ, ತನ್ನ ಹಿರಿಮೆಯನ್ನೂ ಮರೆತು, ವನವಾಸಕ್ಕೆ ಸಿದ್ಧನಾದ. ತಂದೆಯ ಗೌರವವನ್ನೂ ಕಾಪಾಡಲು, ಅವನ ಸತ್ಯವಾಕ್ಕನ್ನು ನಡಸಿಕೊಡಲು ಸಿದ್ಧನಾದ ಮಗನನ್ನು ಎಷ್ಟೆಷ್ಟು ಹೊಗಳಿದರೂ ತೀರದು. ತಂದೆಯು ನಿಜವಾಗಿ ಆಶಿಸಬೇಕಾದ ಮಗ ರಾಮನಂತೆ ಸುಪುತ್ರನಾಗಬೇಡವೇ\! ಆದ್ದರಿಂದಲೇ, ದಶರಥನೆನ್ನುವುದು” ನಿನ್ನನ್ನು ಏಳು ಜನ್ಮಗಳಲ್ಲಿಯೂ ಮಗನನ್ನಾಗಿ ಪಡೆದುಕೊಳ್ಳಬೇಕೆಂಬ ಆಶೆ ನನ್ನದು”ಎಂದು. ತಂದೆಯ ಮಾತನ್ನು ಪರಿಪಾಲಿಸುವ ಸುಪುತ್ರನೊಬ್ಬನಿವನೆಂದು ಒಂದು ಜನ್ಮದಲ್ಲಿ ಮಾತ್ರವೇ ಹೆಸರು ಬಂದರೆ ಸಾಲದು. ಏಳುಜನ್ಮಗಳಲ್ಲೂ ಹಾಗೆಯೇ ನಡೆದು ಬಂದಿತೆಂದರೆ, “ತಂದೆಯ ಮಾತನ್ನು ಮಗನು ನಡಸಿಕೊಡಬೇಕು” ಎಂಬ ವಿಷಯಕ್ಕೆ ಅದು ಉತ್ತಮ ನಿದರ್ಶನವಾಗುವುದಲ್ಲವೇ?

೧೦.ತೇನಹುಮಾಮಲರ್ ಕ್ಕೂನ್ದಲ್ ಕೌಶಲೈಯುಮ್ ಶುಮಿತ್ತಿರೈಯುಂಜಿನ್ತೈನೋವ

ಕೂನುರುವಿನ್ಕೊಡುನ್ತೊಳುತ್ತೈಶೊಱ್ ಕೇಟ್ಟ ಕೊಡಿಯ ಏಳ್ ತನ್ ಶೊಱ್ ಕೊಣ್ಡು ಇನ್ಱು

ಕಾನಕಮೇ ಮಿಹವಿರುಮ್ಬಿನೀತುಱನ್ದವಳನಹರೈತ್ತುಱನ್ದು, ನಾನುಮ್

ವಾನಕಮೇಮಿಹವಿರುಮ್ಬಿಪ್ಪೊಹಿನ್ಱೇನ್ ಮನುಕುಲತ್ತಾರ್ ತಙ್ಗಳ್ ಕೋವೇ\!

ತೇನ್=ಜೇನನ್ನು, ನಹು=ಸ್ರವಿಸುವ\(ಸುರಿಸುವ\), ಮಾ=ಸುಂದರವಾದ, ಮಲರ್=ಹೂಮುಡಿದ, ಕೂನ್ದಲ್=ಕೂದಲಿನ, ಕೌಶಲೈಯು=ಕೌಸಲ್ಯೆಯು, ಶುಮಿತ್ತಿರೈಯುಮ್=ಸುಮಿತ್ರೆಯೂ, ಚಿನ್ತೈನೋವ=ಚಿಂತೆಯನ್ನನುಭವಿಸುತ್ತಿರಲು, ಕೂನ್ ಉರುವಿನ್=ಗೂನು ರೂಪದ\(ದೇಹದ\), ಕೊಡುಮ್=ಕೆಟ್ಟ, ತೊೞುತ್ತೈ=ದಾಸಿ\(ತೊತ್ತು\)ಯ, ಶೊಲ್ ಕೇಟ್ಟ=ಮಾತನ್ನು ಕೇಳಿದ, ಕೊಡಿಯವಳ್ ತನ್=ಕೆಟ್ಟವಳಾದ ಅವಳ ಶೊಲ್ ಕೊಣ್ಡು=ಮಾತನ್ನು ಅನುಸರಿಸಿ, ಇನ್ಱು=ಇಂದು, ಕಾನಕಮೇ=ಕಾಡನ್ನೇ, ಮಿಹವಿರುಮ್ಬಿ=ಬಹಳ ಆಶೆಪಟ್ಟು, ನೀ=ನೀನು, ತುಱನ್ದ=ತೊರೆದುಹೋಗುವ, ವಳ=ಬೆಳಗುತ್ತಿರುವ\(ಅಲಂಕರಿಸಿರುವ\), ನಹರೈ=ನಗರವನ್ನು, ತುಱನ್ದು=ತೊರೆದು, ನಾನುಮ್=ನಾನೂ ಸಹ, ವಾನಕಮೇ=ಮೇಲಣ ಲೋಕ\(ವಾಸ\)ವನ್ನೇ, ಮಿಹುವಿರುಮ್ಬಿ=ಬಹಳವಾಗಿ ಆಶಿಸಿ

೧೨೫

ಪೋಹಿನ್ಱೇನ್=ಹೋಗುತ್ತಿದ್ದೇನೆ, ಮನುಕುಲತ್ತಾರ್ ತಙ್ಗಳ್=ಮನುಕುಲದವರೆಲ್ಲರ, ಕೋವೇ=ಶ್ರೇಷ್ಠನೇ\! \(ಕಿರೀಟಪ್ರಾಯನೇ\)\!

ಜೇನನ್ನು ಸುರಿಸುವ ಸುಂದರವಾದ ಹೂಮುಡಿದ ಕೂದಲಿನ ಕೌಸಲ್ಯೆಯೂ ಸುಮಿತ್ರೆಯೂ ಚಿಂತೆಗೆ ಈಡಾಗುವಂತೆ ಗೂನುದೇಹದ ಕೆಟ್ಟತೊತ್ತಿನ ಮಾತನ್ನು ಕೇಳಿದ ಕೆಟ್ಟವಳಾದ \(ಕ್ರೂರಿಯಾದ\)ಅವಳ ಮಾತಿನಂತೆ ಇಂದು ನೀನು ಕಾಡನ್ನೇ ಬಹಳವಾಗಿ ಆಶೆಪಟ್ಟು ತೊರೆದುಹೋಗುತ್ತಿರುವ ಅಲಂಕರಿಸಿ ಬೆಳಗುವ ನಗರವನ್ನು ತೊರೆದು ನಾನೂ ಸಹ ಮೇಲಣಲೋಕವಾಸವನ್ನೇ ಬಹಳವಾಗಿ ಆಶಿಸಿ ಹೋಗುತ್ತಿದ್ದೇನೆ, ಮನುಕುಲದವರೆಲ್ಲರ ಮಕುಟಪ್ರಾಯನೇ\!\(೧೦\)

ಯುವರಾಜ ಪಟ್ಟಾಭಿಷೇಕಕ್ಕೆ ಎಲ್ಲವೂ ಅಣಿಗೊಂಡಿತ್ತು. ಅಯೋಧ್ಯಾನಗರವನ್ನು ಅಲಂಕರಿಸಿ ಸಿದ್ಧಪಡಿಸಿದ್ದರು. ಆಗ ಕೇಳಿಸಿತು ಗೂನು ದೇಹದ ತೊತ್ತಿನ ಪಿಸುಮಾತು\! ಅದನ್ನು ಪಟ್ಟುಹಿಡಿದು ಸಾಧಿಸಿಕೊಂಡಳು ಕೈಕೇಯೀ. ಪಾಪ\! ದಶರಥನೇನು ಮಾಡಿಯಾನು\! ಎಂದೋ ಹಿಂದೊಮ್ಮೆ ಅವನನ್ನು ಕಷ್ಟದಿಂದ ಪಾರುಮಾಡಿದ ಕೈಕೇಯಿಗೆ ಅವಳು ಕೋರಿದ ಎರಡು ವರಗಳನ್ನು ಕೊಡುವುದಾಗಿ ಮಾತುಕೊಟ್ಟಿದ್ದನು. ಅದನ್ನೇ ಈಗ ನಡಸಿಕೊಡು ಎಂದಳು ಕೈಕೇಯಿ\! ಆ ಮಾತಿನಂತೆ, ಯುವರಾಜನಾಗಬೇಕಾಗಿದ್ದ ರಾಮನು ವನವಾಸ ಮಾಡಬೇಕಾಯಿತು. ರಾಮನು ತಂದೆ ಕೊಟ್ಟಮಾತನ್ನು ನಡೆಸಿಕೊಡಲು ಸಂತೋಷದಿಂದ ಕಾಡಿಗೆ ಹೊರಡಲುಸಿದ್ಧನಾದನು. ಸುಂದರಿಯರೂ ಸದ್ಗುಣವತಿಯರೂ ಆದ ತಾಯಿ ಕೌಸಲ್ಯೆಗೂ ತಾಯಿ ಸುಮಿತ್ರೆಗೂ ಕಡು ದುಃಖಪ್ರಾಪ್ತವಾಯಿತು. ತನಗೆ ಅತ್ಯಂತ ಪ್ರಿಯನಾದ ರಾಮನಿಗೆ ತುಂಬ ಕೇಡು ಮಾಡಿದುದಾಗಿ ಭಾವಿಸಿ ದಶರಥನು ಮರುಗಿದನು. ರಾಮನಿಲ್ಲದ ನಗರ ಎಷ್ಟು ಸುಂದರವಾದರೇನು? ಎಷ್ಟು ಅಲಂಕೃತವಾದರೇನು? ಅವನುಹೇಗೆ ಅದನ್ನು ಅಲಕ್ಷಿಸಿ, ಕಾಡಿನ ವಾಸವನ್ನೇ ಆಶಿಸಿ, ಹೊರಟುಬಿಟ್ಟನೋ ತಾನೂ ಹಾಗೆಯೇ ರಾಮನಿಲ್ಲದ ಅಯೋಧ್ಯೆಯನ್ನು ತೊರೆದು, ಮೇಲಣ ಲೋಕವಾಸಕ್ಕೆ ಹೊರಟುಬಿಡುವುದಾಗಿ ದಶರಥನು ನಿರ್ಧರಿಸಿದನು. ರಾಮನಿಲ್ಲದ ಕಡೆ ಬದುಕಿ ದುಃಖಿಸುತ್ತಿರುವುದರ ಬದಲಾಗಿ ಮರಣವೇ ಲೇಸಲ್ಲವೇ\! ರಾಮನ ಮೇಲಣ ದಶರಥನ ವಾತ್ಸಲ್ಯದ ಮಿತಿಯೆಷ್ಟೆಂಬುದನ್ನು ಇದು ಸೂಚಿಸುತ್ತದೆ.

೧೧.ಏರಾರ್ ನ್ದ ಕರುನೆಡುಮಾಲಿರಾಮನಾಯ್ ವನಮ್ ಪುಕ್ಕವದನುಕ್ಕಾಟ್ರಾ

ತಾರಾರ್ ನ್ದತಡವರಿತ್ತೋಳ್ ತಯರತನ್ ತಾನ್ ಪುಲಮ್ಬಿಯವಪ್ಪುಲಮ್ಬಲ್ ತನ್ನೈ

ಕೂರಾರ್ ನ್ದ ವೇಲ್ ವಲವನ್ ಕೋೞಿಯರ್ ಕೋನ್ ಕುಡೈಕ್ಕೂಲಶೇಕರನ್ ಶೊಱ್ ಶೆಯ್ದ

ಶೀರಾರ್ ನ್ದ ತಮಿೞ್ ಮಾಲೈಯಿವೈವಲ್ಲಾರ್ ತೀನೆಱಿಕ್ಕಣ್ ಶೆಲ್ಲಾರ್ ತಾಮೇ

ಏರ್=ಸೊಬಗು, ಆರ್ ನ್ದ=ತುಂಬಿದ, ಕರು=ಕರಿಯ ಬಣ್ಣದ, ನೆಡುಮಾಲ್=ಭಗವಂತನು\(ಶ್ರೀಮಹಾವಿಷ್ಣುವು\), ಇರಾಮನ್ ಆಯ್=ರಾಮನಾಗಿ ಅವತರಿಸಿ, ವನಮ್=ಕಾಡನ್ನು, ಪುಕ್ಕವದನುಕ್ಕು=ಪ್ರವೇಶಿಸಿದ್ದಕ್ಕಾಗಿ, ಆಟ್ರಾ=ತಡೆಯಲಾರದೆ, ತಾರ್=ವಿಜಯಮಾಲೆ, ಆರ್ ನ್ದ=ತುಂಬಿದ, ತಡವರಿ ತೋಳ್=ವಿಸ್ತಾರವಾದ ಬೆಟ್ಟದ ಹಾಗೆ\(ಸಮರ್ಥವಾದ\)ತೋಳುಗಳ, ತಯರತನ್ ತಾನ್=ದಶರಥನು\(ತಾನು\)

೧೨೬

ಪುಲಮ್ಬಿಯ=ಹಲುಬಿದ, ಅಪ್ಪುಲಮ್ಬಲ್ ತನ್ನೈ=ಆ ಹಲುಬುವಿಕೆಯನ್ನೇ, ಕೂರ್ ಆರ್ ನ್ದ=ಹರಿತದಿಂದ ತುಂಬಿದ, ವೇಲ್=ವೇಲಾಯುಧವನ್ನು, ವಲವನ್=ಬಳಸುವುದರಲ್ಲಿ ಸಮರ್ಥನೂ, ಕೋೞಿಯರ್=ಕೋೞಿ ನಗರದವರ, ಕೋನ್=ಒಡೆಯನೂ, ಕುಡೈ=ಶ್ವೇತಚ್ಛತ್ರವನ್ನುಳ್ಳವನೂ ಆದ, ಕುಲಶೇಕನ=ಕುಲಶೇಖರನು, ಶೊಲ್ ಶೆಯ್ದ=ವರ್ಣಿಸಿದ, ಶೀರ್=ಹಿರಿಮೆ, ಆರ್ ನ್ದ=ತುಂಬಿದ, ತಮಿೞ್ ಮಾಲೈ-ತಮಿಳಿನ ಪಾಶುರಮಾಲೆ, ಇವೈ=ಇವುಗಳನ್ನು, ವಲ್ಲಾರ್=ಬಲ್ಲವರು, ತೀ=ಕೆಟ್ಟ, ನೆಱಿಕ್ಕಣ್=ನಡತೆಯಲ್ಲಿ, ಶೆಲ್ಲಾರ್ ತಾಮೇ= ಹೋಗುವುದೇ ಇಲ್ಲ.

ಸೊಬಗು ತುಂಬಿದ ಕರಿಯಬಣ್ಣದ ಭಗವಂತನು \(ಮಹಾವಿಷ್ಣುವು\) ರಾಮನಾಗಿ ಅವತರಿಸಿ, ಕಾಡನ್ನು ಪ್ರವೇಶಿಸುವುದಕ್ಕಾಗಿ, \(ಅಗಲಿಕೆಯನ್ನು\)ತಡೆಯಲಾರದೆ ವಿಜಯಮಾಲೆಗಳನ್ನು ಗಳಿಸಿದ, ವಿಸ್ತಾರವಾದ ಬೆಟ್ಟದ ಹಾಗೆ ಸಮರ್ಥವಾದ ತೋಳುಗಳ ದಶರಥನು ಹಲುಬಿದ ಆ ಹಲುಬುವಿಕೆಯನ್ನೇ ಬಹಳ ಹರಿತವಾದ ವೇಲಾಯುಧವನ್ನು ಬಳಸುವುದರಲ್ಲಿ ಸಮರ್ಥನೂ ಕೋೞಿನಗರದವರ ಒಡೆಯನೂ ಶ್ವೇತಚ್ಛತ್ರವನ್ನುಳ್ಳವನೂ ಆದ ಕುಲಶೇಖರನು ವಿವರಿಸಿ ಹೇಳಿದ, ಹಿರಿಮೆ ತುಂಬಿದ ತಮಿಳಿನ ಪಾಶುರಮಾಲೆಯಾದ ಇವುಗಳನ್ನು ಬಲ್ಲವರು ಕೆಟ್ಟನಡತೆಯಲ್ಲಿ ಹೋಗುವುದೇ ಇಲ್ಲ.\(೧೧\)

ಈ ಪಾಶುರದಿಂದ ಸ್ಪಷ್ಟವಾಗುವ ಒಂದು ವಿಷಯವೆಂದರೆ ಈ ತಿರುಮೊೞಿಯ ಎಲ್ಲ ಪಾಶುರಗಳಲ್ಲೂ ದಶರಥನು ರಾಮನ ಅಗಲಿಕೆಯನ್ನು ಸಹಿಸದೆ ಹಲುಬಿದ ಮಾತುಗಳನ್ನು ಹಾಗೆಯೇ ವಿವರಿಸಲಾಗಿದೆ. ಕೆಲವು ಪಾಶುರಗಳನ್ನು ಕೌಸಲ್ಯೆ ಹೇಳಿದಂತೆಯೂ ವಿವರಿಸಲು ಸಾಧ್ಯ. ಹಾಗೆಯೇ ಹೇಳಲಾಗಿದೆ. ಮತ್ತೆ ಕೆಲವು ಸ್ಫುಟವಾಗಿ ದಶರಥನ ಮಾತೇ. ಆದರೆ, ಎಲ್ಲವನ್ನೂ ದಶರಥನ ಮಾತೆಂದು ಹೇಳು ಎಂದು ಈ ಪಾಶುರ ತಿಳಿಸುತ್ತದೆ. ಹಾಗೆ ಅನ್ವಯಿಸಿಕೊಳ್ಳಬಹುದು. ಇದನ್ನು ಓದುಗರ ಸೌಕರ್ಯಕ್ಕೆ ಬಿಟ್ಟಿದೆ.

ಭಗವಂತನು ಶ್ರೀರಾಮನಾಗಿ ಅವತರಿಸಿ, ದಶರಥ ಚಕ್ರವರ್ತಿಯ ರಾಜ್ಯಾಧಿಪತ್ಯವನ್ನು ವಹಿಸಿಕೊಂಡು ಚಕ್ರವರ್ತಿಯಾಗುವುದರ ಬದಲಾಗಿ ಕಾಡಿಗೆ ಹೊರಟನಲ್ಲಾ ಎಂದು ಕಡುದುಃಖದಿಂದ ದಶರಥನು ಬಗೆಬಗೆಯಾಗಿ ಹಲುಬಿದನು. ಅವನು ಹಲುಬಿದಂತೆಯೇ ಅದನ್ನೆಲ್ಲಾ ವಿವರಿಸಿ ಹೇಳಿದವರು ಕುಲಶೇಖರರು. “ಅತಿ ಸುಂದರವಾದ ಹಿರಿಮೆ ತುಂಬಿದ ಈ ತಮಿಳುಪಾಶುರಗಳನ್ನು ಚೆನ್ನಾಗಿ ಅರಿತುಕೊಂಡವರು ಕೆಟ್ಟದಾರಿ ಎನಿಸಿಕೊಂಡ ಅಧರ್ಮಮಾರ್ಗವನ್ನು ಎಂದಿಗೂ ತುಳಿಯುವುದಿಲ್ಲ”ಎನ್ನುತ್ತಾರೆ, ಅವರು. ಶ್ರೀರಾಮನ ದಿವ್ಯಸದ್ಗುಣಗಳನ್ನು ಅರಿತರೆ, ಶ್ರೀರಾಮನ ಮಾರ್ಗವನ್ನೇ ಹಿಡಿಯುವಂತಾಗುತ್ತದೆ. ಸ್ವಾರ್ಥಕ್ಕೆ ಳ್ಳಷ್ಟೂ ಬೆಲೆಕೊಡದೆ, ಅದನ್ನು ಪೂರ್ತಿಯಾಗಿ ತ್ಯಜಿಸಿ, ತಂದೆ ಕೊಟ್ಟ ಭಾಷೆಯನ್ನು ನಿಜವಾಗಿಸುವುದಕ್ಕಾಗಿ, ವನವಾಸದಿಂದ ಬರುವ ಕಡುಕಷ್ಟಗಳನ್ನು ಅರಿತಿದ್ದೂ ಅವುಗಳನ್ನೆಲ್ಲಾ ಲೆಕ್ಕಿಸದೆ, ಸಂತೋಷದಿಂದ ಕಾಡಿಗೆ ಹೊರಟನು ಶ್ರೀರಾಮ. ಹೀಗೆ, ಸುಪುತ್ರನೆನಿಸಿಕೊಳ್ಳುವುದಕ್ಕೆ ಆದರ್ಶಪ್ರಾಯನಾದನು. ಶ್ರೀರಾಮನ ಕತೆಯನ್ನು ಚೆನ್ನಾಗಿ ಅರಿತವರು ರಾಮನನ್ನೇ ತಮ್ಮ ಆದರ್ಶವನ್ನಾಗಿ ಮಾಡಿಕೊಳ್ಳುತ್ತಾರೆ. ಮನುಷ್ಯನನ್ನು ಒಳ್ಳೆಯ ದಾರಿಯಲ್ಲಿ ನಡೆಯುವಂತೆ ಮಾಡಲು, ತಾನೇ ಹಾಗೆಲ್ಲ ನಡೆದು ದಾರಿತೋರಿಸುವುದು ಎಂಥ ಹಿರಿಮೆ\! ಈ ತಿರುಮೊೞಿಯನ್ನು ಚೆನ್ನಾಗಿ ಅರಿಯುವುದರ ಫಲ ಇದೇ ಎನ್ನುತ್ತಾರೆ ಕುಲಶೇಖರರು.

ಅಡಿಯ ನಡೆ: ವನ್ಱಾಳ್, ವೆವ್ವಾಯ್, ಕೊಲ್ಲಣೈ, ವಾಪೋಹು, ಪೊರುನ್ದಾರ್

೧೨೭

ಅಮ್ಮಾ, ಪೂಮರುವು, ಪೊನ್ ಪೆಟ್ರಾರ್, ಮುನ್ನೊರುನಾಳ್, ತೇನಹು, ಏರಾರ್, \(ಅಙ್ಗಣ್\)

೧೨೮

ಶ್ರೀಃ

ಶ್ರಿಯೈ ನಮಃ

ಪೆರುಮಾಳ್ ತಿರುಮೊೞಿ ಹತ್ತನೆಯ ತಿರುಮೊೞಿ ಅಙ್ಗಣೆಡುಮದಿಳ್

೧.ಅಙ್ಗಣೆಡುಮದಿಳ್ ಪುಡೈಶೂೞಯೊತ್ತಿಯೆನ್ನುಮ್

ಅಣಿನಹರತ್ತುಲಕನೈತ್ತುಮ್ ವಿಳಕ್ಕೂಂಜೋದಿ

ವೆಙ್ಗದಿರೋನ್ ಕುಲತ್ತುಕ್ಕೋರ್ ವಿಳಕ್ಕಾಯ್ ತ್ತೋನ್ಱಿ

ವಿಣ್ ,ಉೞುದುಮುಯಕ್ಕೊಣ್ಡವೀರನ್ಱನ್ನೈ

ಶೆಙ್ಗಣೆಡುಙ್ಗರುಮುಹಿಲೈಯಿರಾಮನ್ ತನ್ನೈ

ತ್ತಿಲ್ಲೈನಹರ್ ತಿರುಚ್ಚಿತ್ರಕೂಡನ್ತನ್ನುಳ್

ಎಙ್ಗಳ್ ತನಿಮುದಲ್ ವನೈಯೆಮ್ಬೆರುಮಾನ್ ತನ್ನೈ

ಎನ್ಱು ಕೊಲೋ ಕಣ್ ಕುಳಿರಕ್ಕಾಣುನಾಳೇ

ಅಮ್=ಸುಂದರವಾದ, ಕಣ್=ಸ್ಥಳವಾಗಿಯೂ, ನೆಡು=ಎತ್ತರವಾದ, ಮದಿಳ್=ಕೋಟೆಗಳಿಂದ, ಪುಡೈ=ನಾಲ್ಕುದಿಕ್ಕುಗಳಲ್ಲೂ, ಶೂೞ್=ಸುತ್ತುವರಿದಿರುವ, ಅಯೋತ್ತಿ ಎನ್ನುಮ್=ಅಯೋಧ್ಯೆಯೆಂಬ, ಅಣಿ=ಅಂದವಾದ, ನಹರತ್ತು=ನಗರದಲ್ಲಿ, ಉಲಹು ಅನೈತ್ತುಮ್=ಎಲ್ಲಾ ಲೋಕಗಳನ್ನೂ, ವಿಳಕ್ಕೂಮ್=ಬೆಳಗಿಸುವ, ಶೋದಿ=ಜ್ಯೋತಿಯಾದ, ವೆಮ್ ಕದಿರೋನ್=ಸೂರ್ಯನ, ಕುಲತ್ತುಕ್ಕೂ=ವಂಶಕ್ಕೆ, ಓರ್=ಅಸದೃಶವಾದ, ವಿಳಕ್ಕೂ=ದೀಪ, ಆಯ್=ಆಗಿ, ತೋನ್ಱಿ=ಅವತರಿಸಿ, ವಿಣ್=ಮೇಲಣ ಲೋಕಗಳು, ಮುೞುದುಮ್=ಪೂರ್ತಿಯಾಗಿ, ಉಯಕ್ಕೊಣ್ಡ=ಸುಖವಾಗಿ \(ನಿರ್ಭಯವಾಗಿ\) ಬಾಳುವಂತೆ ಮಾಡಿದ, ವೀರನ್ ತನ್ನೈ=ವೀರನಾಗಿ, ಶೆಮ್ ಕಣ್=ಸುಂದರವಾದ ಕಣ್ಣುಗಳುಳ್ಳವನಾಗಿ, ನೆಡು=ಮಹಾ\(ಬಹಳ ದೊಡ್ಡ\), ಕರುಮುಹಿಲೈ=ಕಾರ್ಮುಗಿಲಿನಂತೆ ಇರುವವನಾಗಿ ಇರುವ, ಇರಾಮನ್ ತನ್ನೈ=ಶ್ರೀರಾಮನೆಂಬವನನ್ನು, ತಿಲ್ಲೈ=ಪುರಾತನವಾದ, ನಹರ್=ನಗರದ, ತಿರು=ಪವಿತ್ರವಾದ, ಚಿತ್ರಕೂಟಮ್ ತನ್ನುಳ್=ಚಿತ್ರಕೂಟದಲ್ಲಿ, ಎಙ್ಗಳ್=ನಮ್ಮ, ತನಿ=ಪರಿಪೂರ್ಣವಾದ, ಮುದಲ್ ವನೈ=ಹಿರಿಯ ಮಗನನ್ನು \(ಮೊದಲನೆಯವನನ್ನು\) ಎಮ್ಬೆರುಮಾನ್ ತನ್ನೈ=ನಮ್ಮ ದೇವರನ್ನು

೧೨೯

ಕಣ್ ಕುಳಿರ=ಕಣ್ಣು ತಣಿಯುವಂತೆ, ಕಾಣುಮ್=ನೋಡುವ, ನಾಳ್=ಕಾಲ, ಎನ್ಱುಕೊಲೋ=ಅದೆಂದಿಗೋ?

ಸುಂದರವಾದ ಸ್ಥಳವಾಗಿ, ಎತ್ತರವಾದ ಕೋಟೆಗಳಿಂದ ನಾಲ್ಕುದಿಕ್ಕಿನಲ್ಲೂ ಸುತ್ತುವರಿದಿರುವ ಅಯೋಧ್ಯೆ ಎಂಬ ಅಂದವಾದ ನಗರದಲ್ಲಿ ಸಕಲಲೋಕಗಳನ್ನೂ ಬೆಳಗಿಸುವ ಜ್ಯೋತಿಯಾದ ಸೂರ್ಯನ ವಂಶಕ್ಕೆ ಒಂದು ಅಸದೃಶವಾದ ಮಣಿದೀಪವಾಗಿ ಅವತರಿಸಿ, ಮೇಲಣಲೋಕಗಳೆಲ್ಲವೂ ನಿರ್ಭಯವಾಗಿ ಸುಖವಾಗಿ ಬಾಳುವಂತೆ ಮಾಡಿದ ಪರಾಕ್ರಮಿಯೂ ಸೊಬಗಿನ ಕಣ್ಣುಳ್ಳವನೂ, ಬಲುದೊಡ್ಡ ಕಾರ್ಮುಗಿಲಿನ ಬಣ್ಣದವನೂ ಶ್ರೀರಾಮ ಎಂದು ಹೆಸರಾಂತವನು ಪುರಾತನವಾದ ನಗರದ ಪವಿತ್ರಚಿತ್ರಕೂಟದಲ್ಲಿರುವಾಗ, ನಮ್ಮೆಲ್ಲರ ಮನಸ್ಸು ತಣಿಯುವಂತೆ ಪರಿಪೂರ್ಣನೂ\(ವಂಶದ\)ಮೊದಲನೆಯವನೂ ನಮ್ಮ ಸ್ವಾಮಿಯೂ ಆದ ಅವನನ್ನು ನಾವು ಕಾಣುವ ಕಾಲ ಅದೆಂದಿಗೆ ಬರುವುದೋ?\(೧\)

ಕುಲಶೇಖರರಿಗೆ ಶ್ರೀರಾಮನನ್ನು ಸ್ಮರಿಸುವುದೂ, ರಾಮನ ಹಿರಿಮೆಯನ್ನು ಹೊಗಳಿ ಹಾಡುವುದೂ, ರಾಮನ ಕತೆಯನ್ನು ಹೇಳುವುದೂ ಬಹಳ ಇಷ್ಟವಾದ ಕೆಲಸ್. ಹಿಂದಿನ ತಿರುಮೊೞಿಗಳಂತೆ ಈ ತಿರುಮೊೞಿಯನ್ನೂ ಶ್ರೀರಾಮನ ಹಿರಿಮೆಗೇ ಮೀಸಲು ಮಾಡಿದ್ದಾರೆ.

ಅಯೋಧ್ಯೆ ಎಂಬುದು ಒಂದು ಪುರಾತನವಾದ ಸುಂದರ ನಗರ. ಅದು ಎತ್ತರವಾದ ಕೋಟೆಕೊತ್ತಲಗಳಿಂದ ಸುಭದ್ರವಾಗಿತ್ತು. ಅಲ್ಲಿ,. ಸೂರ್ಯವಂಶಕ್ಕೆ ಮಣಿದೀಪದಂತೆ ಭಗವಂತನೇ ಶ್ರೀರಾಮನಾಗಿ ಅವತರಿಸಿದನು. ಆಗ ಮೇಲಣ ಲೋಕಗಳಿಗೆಲ್ಲ ರಾಕ್ಷಸರ ಬಾಧೆ ತಡೆಯಲಾರದಂತೆ ಹೆಚ್ಚಿತ್ತು. ದೇವತೆಗಳನ್ನೆಲ್ಲಾ ದುಷ್ಟರಾಕ್ಷಸರಿಂದ ರಕ್ಷಿಸಲು,ಅವರ ಭರ್ಯವನ್ನು ನೀಗಿಸಲು, ಅವರು ಸುಖವಾಗಿ ಬಾಳುವಂತೆ ಮಾಡಲು ಭಗವಂತನು ರಾಮನಾಗಿ ಅವತರಿಸಿದ್ದು.

ಶ್ರೀರಾಮನದು ದೊಡ್ಡ ಕಾರ್ಮುಗಿಲಿನ ಬಣ್ಣ. ಎಂದರೆ ಅವನು ಮೇಘಶ್ಯಾಮ. ಪರಮಸುಂದರ. ಅವನ ಸೊಬಗಿನ ಕಣ್ಣುಗಳು ಬಲು ಆಕರ್ಷಕ. ಅವನು ಸಕಲಸದ್ಗುಣಸಂಪೂರ್ಣ. ಎಲ್ಲರ ಮನಸ್ಸನ್ನೂ ಆಹ್ಲಾದಗೊಳಿಸುವವನು. ಅವನು ದಶರಥ ಚಕ್ರವರ್ತಿಗೆ ಹಿರಿಯಮಗನಾಗಿ ಜನಿಸಿದನು. ಕಾರಣಾಂತರದಿಂದ ಶ್ರೀರಾಮನು ಆ ಪುರಾತನ ನಗರವಾದ ಅಯೋಧ್ಯೆಗೆ ಸಮೀಪದಲ್ಲಿ, ಪ್ರಕೃತಿಯ ಸೊಬಗಿನಿಂದ ಬೆಳಗುವ ಚಿತ್ರಕೂಟ ಎಂಬಲ್ಲಿ ವಾಸವಾಗಿದ್ದನು.

ಕುಲಶೇಖರರಿಗೆ ಕತೆಯನ್ನು ಮುಂದುವರಿಸಲಾಗಲಿಲ್ಲ. ಆಗ ಅವರಿಗೆ ಭರತನ ನೆನಪು ತಟಕ್ಕನೆ ಬಂದಿತೇನೋ\! ಆ ಚಿತ್ರಕೂಟ ಎಷ್ಟು ಹೆಸರಾಂತದ್ದು\! ಅಲ್ಲಿಗೆ ಭರತನು ಹೋಗಿ ಶ್ರೀಅರಾಮನನ್ನು ಸಂದರ್ಶಿಸಿ, ಅವನು ಕೃಪೆಮಾಡಿ ಅನುಗ್ರಹಿಸಿದ ಪಾದುಕೆಗಳನ್ನು ಭಕ್ತಿಯಿಂದ ಸ್ವೀಕರಿಸಿ, ಶ್ರೀರಾಮನನ್ನು ಅಗಲಲಾರದೆ ಅಗಲಿ, ಶ್ರೀರಾಮನಂತೆಯೇ ಋಷಿಜೀವನವನ್ನು ಹದಿನಾಲ್ಕು ವರ್ಷಗಳ ಕಾಲ ನಡಸಿದನು. ಈ ಸಂಗತಿಯನ್ನು ನೆನೆದು, ಭರತನಂಥ ಮಹಾಭಕ್ತನ ಹಾಗೆ, ತಾವೂ ಸಹ, ಎಂದೆಂದಿಗೆ ಶ್ರೀರಾಮನ್ನು ಚಿತ್ರಕೂಟದಲ್ಲಿ ಅವರ ಕಣ್ಣುತುಂಬ ಕಾಣುವಂತೆ ಆಗುತ್ತದೆಯೋ ಎಂಬ ಹಂಬಲ ಬರುತ್ತದೆ. ಕುಲಶೇಖರರಿಗೆ ಭಗವಂತನದೇ ಹಂಬಲ. ಅವನನ್ನು ತಮ್ಮ ಮನಸ್ಸು ತಣಿಯುವಂತೆ ನೋಡುತ್ತಿರಬೇಕೆಂಬುದು ಅವರ ಹಿರಿಯಾಶೆ.

೧೩೦

೨.ವನ್ದೆದಿರ್ ತಾಟೈಕೈತನ್ನುರತ್ತೈಕ್ಕೀೞಿ

ವರುಕುರುದಿಪೊೞಿದರವನ್ ಕಣೈಯೊನ್ಱೇವಿ

ಮನ್ದಿರಙ್ಗೊಳ್ ಮಱೈಮುನಿವನ್ ವೇಳ್ವಿಕಾತ್ತು

ವಲ್ಲರಕ್ಕರುಯಿರಣ್ಡಮೈನ್ದನ್ ಕಾಣ್ ಮಿನ್

ಶೆನ್ದಳಿರ್ ವಾಯ್ ಮಲರ್ ನಹೈಶೇರ್ ಶೆೞುನ್ದಣ್ ಶೋಲೈ

ತ್ತಿಲ್ಲೈನಹರ್ ತ್ತಿರುಚ್ಚಿತ್ರಕೂಟನ್ತನ್ನುಳ್

ಅನ್ದಣರ್ ಗಳೊರು ಮೂವಾಯಿರವರೇತ್ತ

ಅಣಿಮಣಿಯಾಶನತ್ತಿರುನ್ದ ವಮ್ಮಾನ್ ತಾನೇ

ವನ್ದು=ತಟಕ್ಕನೆ ಬಂದು, ಎದಿರ್ ನ್ದ=ಎದುರಿಸಿದ, ತಾಟೈಕೈ ತನ್=-ತಾಟಕಿಯ, ಉರತ್ತೈ=ಎದೆಯನ್ನು. ಕೀಱಿ=ಸೀಳಿ, ವರು=ಹೊರಬೀಳುವ, ಕರುದಿ=ರಕ್ತವು, ಪೊೞಿತರ=ಸುರಿಯುವಂತೆ, ವಲ್=ಪ್ರಬಲವಾದ, ಕಣೈ=ಅಂಬನ್ನು, ಒನ್ಱು=ಒಂದನ್ನು, ಏವಿ=ಪ್ರಯೋಗಿಸಿ, ಮನ್ದಿರಮ್=ಮಂತ್ರಗಳನ್ನು, ಕೊಳ್=ಪಡೆದ, ಮಱೈ=ವೇದಸಂಪನ್ನರಾದ, ಮುನಿವರ್=ಮುನಿವರರ, ವೇಳ್ವಿ=ಯಜ್ಞವನ್ನು, ಕಾತ್ತು=ರಕ್ಷಿಸಿ, ವಲ್=ಬಲಶಾಲಿಗಳಾದ, ಅರಕ್ಕರ್=ರಾಕ್ಷಸರ, ಉಯಿರ್=ಪ್ರಾಣಗಳನ್ನು, ಉಣ್ಡ=ಉಣ್ಡ, ಮೈನ್ದನ್=ಕರುಣಾಳುವನ್ನು, ಕಾಣ್ ಮಿನ್=ಕಾಣಿರಿ, ಶೆಮ್=ಸೊಬಗಿನ, ತಳಿರ್ ವಾಯ್=ತಳಿರಿನ ನಡುವೆ, ಮಲರ್=ಹೂಗಳ, ನಹೈಶೇರ್=ಅಂದ ತುಂಬಿರುವ, ಶೆೞು=ಮೆರೆಯುವ, ತಣ್=ತಂಪಾದ, ಶೋಲೈ=ತೋಪುಗಳಿಂದ ಕೂಡಿರುವ, ತಿಲ್ಲೈ ನಹರ್=ಪುರಾತನ ಪಟ್ಟಣದ, ತಿರು ಚಿತ್ರಕೂಟಮ್ ತನ್ನುಳ್=ಪವಿತ್ರವಾದ ಚಿತ್ರಕೂಟದಲ್ಲಿ, ಅನ್ದಣರ್ಹಳ್=ಋಷಿಗಳು, ಒರು ಮೂವಾಯಿರವರ್=ಒಂದು ಮೂರುಸಾವಿರದವರು, ಏತ್ತ=ಸ್ತುತಿಸಲು, ಅಣಿ=ಸುಂದರವಾದ, ಮಣಿ ಆಸನತ್ತು=ರತ್ನಾಸನದಲ್ಲಿ, ಇರುನ್ದ=ಅಲಂಕರಿಸಿರುವ, ಅಮ್ಮಾನ್ ತಾನೇ=ಸರ್ವೇಶ್ವರನೇ.

ತಟಕ್ಕನೆ ಬಂದು ಎದುರಿಸಿದ ತಾಟಕಿಯ ಎದೆಯನ್ನು ಬಗೆದು ರಕ್ತ ಸುರಿಯುವಂತೆ ಪ್ರಬಲವಾದ ಅಂಬೊಂದನ್ನು ಪ್ರಯೋಗಿಸಿ, ಮಂತ್ರಸಿದ್ಧರಾದ ವೇದಸಂಪನ್ನರಾದ ಮುನಿವರರ ಯಜ್ಞವನ್ನು ರಕ್ಷಿಸಿ, ಬಲಶಾಲಿಗಳಾದ ರಾಕ್ಷಸರ ಪ್ರಾಣಗಳನ್ನುಂಡ ಕರುಣಾಳುವನ್ನು ಕಾಣಿರಿ. ಸೊಬಗಿನ ಚೆಂದಳಿರಿನ ನಡುವೆ ಹೂಗಳ ಅಂದತುಂಬಿ ಮೆರೆಯುವ ತಂಪಾದ ತೋಪುಗಳಿಂದ ಕೂಡಿರುವ ಪುರಾತನ ಪಟ್ಟಣದ ಪವಿತ್ರಚಿತ್ರಕೂಟದಲ್ಲಿ ಮೂರುಸಾವಿರ ಋಷಿಗಳು ಕೂಡಿ ಸ್ತುತಿಸುವ ಸುಂದರವಾದ ರತ್ನಾಸನದಲ್ಲಿ ಕುಳಿತಿರುವ ಸರ್ವೇಶ್ವರನೇ ಅವನು.\(೨\)

ವಿಶ್ವಾಮಿತ್ರ ಮಹರ್ಷಿಗಳು ತಮ್ಮ ಆಶ್ರಮದಲ್ಲಿ ನಡಸಬೇಕಾದ ಯಜ್ಞಕ್ಕೆ ಪದೇಪದೇ ಅಡ್ಡಿಯುಂಟಾಗುತ್ತಿತ್ತು. ದೊಡ್ಡರಾಕ್ಷಸತಂಡವೇ ಅಡ್ಡಿ ಮಾಡುತ್ತಿತ್ತು. ಮಹರ್ಷಿಗಳು

೧೩೧

ಅಯೋಧ್ಯೆಗೆ ಬಂದರು. ತಮ್ಮ ಯಜ್ಞವನ್ನು ರಕ್ಷಿಸುವುದಕ್ಕೆ ರಾಮನೇ ತಕ್ಕವನೆಂದೂ ಅವನನ್ನು ತಮ್ಮೊಡನೆ ಕಳುಹಿಸಿಕೊಡಬೇಕೆಂದೂ ದಶರಥನನ್ನು ಕೇಳಿದರು. ಎಳೆಯವಯಸ್ಸಿನವನಾದ ಶ್ರೀರಾಮನನ್ನು ಅವನ ತಮ್ಮ ಲಕ್ಷ್ಮಣನೊಡನೆ ಮಹರ್ಷಿಗಳ ಹಿಂದೆ ಕಳುಹಿಸಿಕೊಡಲಾಯಿತು. ಮಹರ್ಷಿಗಳು ರಾಮಲಕ್ಷ್ಮಣರಿಗೆ ಬಿಲ್ಲುವಿದ್ಯೆಯನ್ನು ಕಲಿಸಿದರು. ಅದರಲ್ಲಿ ಅವರನ್ನು ಪಾರಂಗತರನ್ನಾಗಿ ಮಾಡಿದರು. ದಾರಿಯಲ್ಲಿ ತಟಕ್ಕನೆ ಮಾಯಾವಿಯಾದ ತಾಟಕಿ ಎಂಬ ಬಲುಕೆಟ್ಟ ರಾಕ್ಷಸಿಯು ಅವರನ್ನು ಎದುರಿಸಿದಳು. ಶ್ರೀರಾಮನು ಅವಳನ್ನೂ ಅವಳ ಅನುಯಾಯಿಗಳಾದ ಬಹುಮಂದಿ ದುಷ್ಟರಾಕ್ಷಸರನ್ನೂ ಸದೆಬಡಿದು ಕಡಿನಲ್ಲಿ ಋಷಿಗಳು ತಮ್ಮತಮ್ಮ ಯಜ್ಞಯಜನಾದಿಗಳನ್ನು ನಿರ್ಭಯವಾಗಿ ನಡಸುವಂತೆ ಮಾಡಿದನು.

ಇದು ನಡೆದ ಕೆಲಕಾಲದ ಬಳಿಕ, ಕಾರಣಾಂತರಗಳಿಂದ ಶ್ರೀರಾಮನು ಸೀತಾಲಕ್ಷ್ಮಣರೊಡನೆ ಚಿತ್ರಕೂಟದಲ್ಲಿಪ್ರಕೃತಿಯ ಭವ್ಯಸೊಬಗಿನ ನಡುವೆ ಆಶ್ರಮವಾಸ ಮಾಡಬೇಕಾಯಿತು. ಹಿಂದೆ, ಅವನಿಂದ ಸಹಾಯಪಡೆದಿದ್ದ ಎಲ್ಲ ಋಷಿಗಳೂ ಒಟ್ಟುಗೂಡಿ, ಒಕ್ಕೊರಲಿನಿಂದ ಶ್ರೀರಾಮನ ಹಿರಿಮೆಯನ್ನೂ ಅವನ ಕಾರುಣ್ಯವನ್ನೂ ಹೊಗಳಿದರು.

ಕುಲಶೇಖರರು ಹೇಳುತ್ತಾರೆ”ಚಿತ್ರಕೂಟದಲ್ಲಿ ಅಪೂರ್ವ ಶೋಭೆಯಿಮ್ದ ಮೆರೆಯುತ್ತಿರುವ ಆ ಶ್ರೀರಾಮನೇ ಅಣಿಮಣಿ ಆಸನದಲ್ಲಿ ಕುಳಿತಿರುವ ಸರ್ವೇಶ್ವರನು.ದುಷ್ಟರನ್ನು ಸದೆಬಡಿದು ಶಿಷ್ಟರನ್ನು ನಿರ್ಭಯವಾಗಿ ಬಾಳುವಂತೆ ಮಾಡುವ ಕರುಣಾಮೂರ್ತಿ ಅವನು. ಬನ್ನು, ಈ ಸುಸಂದರ್ಭವನ್ನು ಕಳೆದುಕೊಳ್ಳದೆ, ಎಲ್ಲರೂ ಆ ಸರ್ವೇಶ್ವರನನ್ನು ಕಣ್ಣುತಣಿಯ ಕಾಣಿರಿ.”

೩.ಶೆವ್ವರಿ ನಱ್ ಕರುನೆಡುಙ್ಗಣ್ ಶೀತೈಕ್ಕಾಹ

ಚ್ಚಿನವಿಡೈಯೋನ್ ಶಿಲೈಯಿಱುತ್ತು ಮೞುವಾಳೇನ್ದಿ

ವೆವ್ವರಿನಱ್ ಶಿಲೈವಾಙ್ಗಿ ವೆನ್ಱಿಕೊಣ್ಡು

ವೇಲ್ ವೇನ್ದರ್ ಪಹೈ ತಡಿನ್ದ ವೀರನ್ ತನ್ನೈ

ತೆವ್ವರಂಜು ನೆಡುಮ್ ಪುರಿಶೈಯುಯರ್ ನ್ದ ಪಾಙ್ಗರ್

ತಿಲ್ಲೈನಹರ್ ತ್ತಿರುಚ್ಚಿತ್ರಕೂಟನ್ತನ್ನುಳ್

ಎವ್ವರುವೆಂಜಿಲೈತ್ತಡಕ್ಕೈಯಿರಾಮನ್ಱನ್ನೈ

ಇಱೈಂಜುವಾರಿಣೈಯಡಿಯೇಯಿಱೈಂಜಿನೇನೇ

ಶೆಮ್ ಅರಿ=ಸುಂದರವಾದ ಬಿಳಿಯಗುಡ್ಡನ್ನೂ, ನಲ್=ಒಳ್ಳೆಯ, ಕರು=ಕರಿಯ ಗುಡ್ಡನ್ನೂ ಪಡೆದ, ನೆಡು=ವಿಶಾಲವಾದ, ಕಣ್=ಕಣ್ಣುಗಳುಳ್ಳ, ಶೀತೈಕ್ಕಾಹ=ಸೀತೆಗೋಸ್ಕರವಾಗಿ, ಚಿನಮ್=ಕೋಪದಿಂದ ಕೂಡಿದ, ವಿಡೈಯೇನ್=ವೃಷಭವನ್ನುಳ್ಳವನ\(ಪರಶಿವನ\), ಶಿಲೈ=ಬಿಲ್ಲನ್ನು

೧೩೨

ಇಱುತ್ತು=ಮುರಿದು, ಮೞುವಾಳೇನ್ದಿ=ಗಂಡುಕೊಡಲಿಯನ್ನು ಆಯುಧವನ್ನಾಗಿ ಉಳ್ಳವನ\(ಪರಶುರಾಮನ\)ವೆವ್=ಭಯಂಕರವಾದ, ವರಿ=ಶಕ್ತಿಪೂರ್ಣವಾದ, ನಲ್=ಒಳ್ಳೆಯ, ಶಿಲೈ-ಬಿಲ್ಲನ್ನು, ವಾಙ್ಗಿ=ಕೈಗೆ ತೆಗೆದುಕೊಂಡು, ವೆನ್ಱಿಕೊಣ್ಡು=ಜಯಗಳಿಸಿ, ವೇಲ್ ವೇನ್ದರ್=ವೇಲಾಯುಧವನ್ನು ಹಿಡಿದ ರಾಜರ \(ಕ್ಷತ್ರಿಯರ\) ಪಹೈ=ಶತ್ರುವನ್ನು, ತಡಿನ್ದ=ತೀರಿಸಿದ, ವೀರನ್ ತನ್ನೈ=ಮಹಾಪರಾಕ್ರಮಿಯನ್ನು, ತೆವ್ವರ್=ಶತ್ರುಗಳು, ಅಂಜು=ಭಯಪಡುವಂಥ \(ಅಂಜುವಂಥ\), ನೆಡು=ಎತ್ತರವಾದ, ಪುರಿಹೈ=ಕೋಟೆಯನ್ನೂ, ಉಯರ್ ನ್ದ=ಎತ್ತರವಾದ, ಪಾಙ್ಗರ್=\(ಕೋಟೆಯ\)ತಪ್ಪಲನ್ನೂ ಉಳ್ಳ, ತಿಲ್ಲೈನಹರ್=ಪುರಾತನ ಪಟ್ಟಣದ, ತಿರುಚ್ಚಿತ್ರಕೂಟಮ್ ತನ್ನುಳ್=ಪವಿತ್ರವಾದ ಚಿತ್ರಕೂಟದಲ್ಲಿ , ಎವ್ವರು=ಅಸಾಧ್ಯವಾದ, ವೆಮ್=ಭಯಂಕರವಾದ, ಶಿಲೈ=ಬಿಲ್ಲನ್ನು ಹಿಡಿದ, ತಡಕೈ=ವಿಶಾಲವಾದ ಕೈಗಳುಳ್ಳ, ಇರಾಮನ್ ತನ್ನೈ=ಶ್ರೀರಾಮನ್ನು, ಇಱೈಂಜುವಾರ್=ನಮಸ್ಕರಿಸುವವರ\(ಭಕ್ತರ\), ಇಣೈ ಅಡಿಯೇ=ಎರಡು ಪಾದಗಳನ್ನೇ, ಇಱೈಂಜಿನೇನೇ=ಭಕ್ತಿಯಿಂದ ನಮಸ್ಕರಿಸುತ್ತೇನೆ.

ಸುಂದರವಾದ ಬಿಳಿಯ ಗುಡ್ಡಿನ ನಡುವೆ ಕರಿಯ ಗುಡ್ಡನ್ನು ಪಡೆದು ವಿಶಾಲವಾದ ಕಣ್ಣುಳ್ಳ ಸೀತೆಗೋಸ್ಕರವಾಗಿ ಕೋಪದ ವೃಷಭವನ್ನುಳ್ಳ\(ಈಶ್ವರ\)ವನ ಬಿಲ್ಲನ್ನು ಮುರಿದು, ಗಂಡುಕೊಡಲಿಯನ್ನು ಆಯುಧವಾಗಿ ಉಳ್ಳ ಪರಶುರಾಮನ ಭಯಂಕರವೂ ಶಕ್ತಿಪೂರ್ಣವೂ ಆದ ಒಳ್ಳೆಯ ಬಿಲ್ಲನ್ನು ಕೈಗೆತ್ತಿಕೊಂಡು ಜಯಗಳಿಸಿ, ವೇಲಾಯುಧಧಾರಿಗಳಾದ ರಾಜರ ಶತ್ರುವನ್ನು ತೀರಿಸಿದ ಮಹಾಪರಾಕ್ರಮಿಯನ್ನು ಶತ್ರುಗಳು ಅಂಜುವಂಥ ಎತ್ತರವಾದ ಕೋಟೆಯನ್ನೂ ಎತ್ತರವಾದ ಬೆಟ್ಟದ\(ಕೋಟೆಯ\)ತಪ್ಪಲನ್ನೂ ಉಳ್ಳ ಪುರಾತನ ನಗರದ ಪವಿತ್ರಚಿತ್ರಕೂಟದಲ್ಲಿ ಎಲ್ಲರಿಗೂ ಅಸಾಧ್ಯವಾದ ಭಯಂಕರವಾದ ಬಿಲ್ಲನ್ನು ಹಿಡಿದ ವಿಶಾಲವಾದ ತೋಳುಗಳುಳ್ಳ ಶ್ರೀರಾಮನನ್ನು ನಮಸ್ಕರಿಸುವವರ \(ಭಕ್ತರ\)ಎರಡು ಪಾದಗಳನ್ನೇ ನಾನು ಬಕ್ತಿಯಿಂದ ನಮಸ್ಕರಿಸುತ್ತೇನೆ.\(೩\)

ಶ್ರೀರಾಮನ ದಿವ್ಯಕತೆಯನ್ನು ಮುಂದುವರಿಸಲಾಗುತ್ತಿದೆ. ತಾಟಕಿಯ ಸಂಹಾರವಾದ ಬಳಿಕ ನಡೆದದ್ದು ಎರಡು ಮುಖ್ಯವಾದ ಪ್ರಸಂಗಗಳು- ಶಿವಧನುರ್ಭಂಗ ಮತ್ತು ಭಾರ್ಗವಗರ್ವಾಪಹರಣ. ಇವು ಈ ಪಾಶುರದ ವಿಷಯಗಳು.

ಇಲ್ಲಿ “ವೆನ್ಱಿಕೊಣ್ಡು”-\(ಜಯಗಳಿಸಿ\)ಎಂಬ ಮಾತುಬಂದಿದೆ. ಶ್ರೀರಾಮನು ಎರಡು ಬಾರಿ, ಎರಡು ರೀತಿಯಲ್ಲಿ ಜಯಗಳಿಸಿದ ಸಂಗತಿಯನ್ನು ಇದು ಸೂಚಿಸುತ್ತದೆ. ಮಿಥಿಲಾನಗರದಲ್ಲಿ ಕೀರ್ತಿವಂತನಾದ ಜನಕಮಹಾರಾಜನು ತನ್ನ ಬಳಿಯಿದ್ದ ಪ್ರಸಿದ್ಧವಾದ ಶಿವಧನುಸ್ಸನ್ನು ಬಗ್ಗಿಸಿ ಹೆದೆಯೇರಿಸಿದವರಿಗೆ ತನ್ನಪ್ರೇಮ ಪುತ್ರಿಯಾದ ಸೀತಾದೇವಿಯನ್ನು ಮದುವೆಮಾಡಿಕೊಡುವುದಾಗಿ ಪ್ರಕಟಪಡಿಸಿದನು. ಎಲ್ಲ ಕಡೆಗಳಿಮ್ದಲೂ ರಾಜರು ಈ ವೀರ್ಯಶೋಧನೆಯಲ್ಲಿ ಭಾಗವಹಿಸಲು ಬಂದು ಸೇರಿದರು. ತಾಟಕಿಯ ಸಂಹಾರಕ್ಕಾಗಿ ಶ್ರೀರಾಮನು ಲಕ್ಷ್ಮಣರನ್ನು ಆಶ್ರಮಕ್ಕೆ ಕರೆದೊಯ್ದಿದ್ದ ವಿಶ್ವಾಮಿತ್ರ ಮಹರ್ಷಿಗಳಿಗೂ ಈ ವಿಷಯ ತಿಳಿಯಿತು.

೧೩೩

ಆ ವೀರ್ಯಶೋಧನೆಗೆ ಶ್ರೀರಾಮನು ತಕ್ಕವನೆಂದು ಬಗೆದು ಮಹರ್ಷಿಗಳು ರಾಮಲಕ್ಷ್ಮಣರನ್ನು ಮಿಥಿಲಾನಗರಕ್ಕೆ ಕರೆದೊಯ್ದರು. ಶ್ರೀರಾಮನನ್ನು ಶಿವಧನುವಿನ ಮುಂದೆ ನಿಲ್ಲಿಸಿದರು. ಜನಕ ಮಹಾರಾಜನನ್ನು ಶ್ರೀರಾಮನೇ ಕೇಳಿದನು “ಇದನ್ನು ನೋಡಬಹುದೇ?”ಎಮ್ದು. ಹೀಗೆ, ವಿಷಯವೇನೆಂದು ತಿಳಿಯದೆಯೇ ಶ್ರೀರಾಮನು ಆ ಶಿವಧನುಸ್ಸನ್ನು ಕೈಗೆ ಎತ್ತಿಕೊಂಡು, ಹೆದೆಯೇರಿಸಬೇಕೆಂಬ ಕುತೂಹಲದಿಂದ, ಅದನ್ನು ಬಗ್ಗಿಸಹೋದನು. ಅದು ಮುರಿದೇಹೋಯಿತು. ಯಾರು ಯಾರೋ ಮಹಾವೀರಾಧಿವೀರರು ಮಾಡಲಾರದ ಕೆಲಸವನ್ನು ಈ ದಿವ್ಯಸುಂದರ ಬಾಲಕನು ನಡಸಿಬಿಟ್ಟನು\! ಶಿವಧನುಸ್ಸನ್ನು ಹೆದೆಯೇರಿಸಿದ ವೀರನಿಗೆ ತನ್ನ ಮಗಳಾದ ಸೀತೆಯೆಂದು ಸಾರಿದಂತೆಯೇ ವಿಧಿವತ್ತಾಗಿ ಸೀತಾಸ್ವಯಂವರ ನಡೆಯಿತು. ಇದು ಮೊದಲ ಜಯಗಳಿಕೆ: ಶಿವಧನುಸ್ಸನ್ನು ಮುರಿದದ್ದು ಮತ್ತು ಪರಮ ಸುಂದರಿಯೂ ಅನುರೂಪಳೂ ಆದ ಸೀತೆಯನ್ನು ಕೈಹಿಡಿದದ್ದು\!

ಇದು ಒಂದು ಬಗೆಯ ಜಯಗಳಿಕೆ-ರಾಮನಿಗೆ ತಕ್ಕ ಮಡದಿಯನ್ನು ತಂದುಕೊಟ್ಟದ್ದು. ಇನ್ನೊಂದು ಜಯವೂ ಅದರ ಹಿಂದಿಯೇ, ಇನ್ನೂ ಅದ್ಭುತವಾದ ಜಯವನ್ನು ತಂದದ್ದು. ಮದುವೆಯನ್ನು ಮುಗಿಸಿಕೊಂಡು,ನವದಂಪತಿಗಳೊಡನೆ ದಶರಥಚಕ್ರವರ್ತಿ ಅಯೋಧ್ಯೆಗೆ ಹಿಂತಿರುವಾಗ, ದಾರಿಯಲ್ಲಿ ತಟಕ್ಕನೆ ಅವರನ್ನು ಅಡ್ಡ ಹಾಕಿದವನು ಪರಶುರಾಮ, ಗಂಡುಗೊಡಲಿಯಗುರು\! ಕ್ಷತ್ರಿಯ ವಂಶವೇ ಉಳಿಯದಂತೆ ಅವರನ್ನು ನಿರ್ನಾಮ ಮಾಡಿಬಿಡುವುದಾಗಿ ಫಣತೊಟ್ಟು, ಅದೇ ಕೆಲಸಮಾಡುತ್ತಾ, ದೇಶಪರ್ಯಟನೆ ಮಾಡುತ್ತಿದ್ದ ಪರಶುರಾಮನಿಗೆ ಶ್ರೀರಾಮನು ಶಿವಧನುಸ್ಸನ್ನು ಮುರಿದ ಸಂಗತಿ ತಿಳಿಯಿತು. ತನ್ನಲ್ಲೆ ಇದ್ದ ವಿಷ್ಣುಧನುಸ್ಸನ್ನು ಅವನ ಮುಂದೆಹಿಡಿದು, ಸೋಲಿಸಿ, ತೊಂದರೆಕೊಡಬೇಕೆಂದು ಪರಶುರಾಮನು ಅವನಿಗೆ ಅಡ್ಡಲಾಗಿಬಂದದ್ದು. “ಈ ಧನುಸ್ಸನ್ನು ಬಗ್ಗಿಸು, ನೋಡೋಣ”ಎಂಬ ದರ್ಪದ ಮಾತನ್ನು ಹೇಳುತ್ತಾ, ಧನುಸ್ಸನ್ನು ರಾಮನ ಮುಂದೆ ಹಿಡಿದನು. ಶ್ರೀರಾಮನು ಅದನ್ನು ತನ್ನ ಕೈಗೆ ತೆಗೆದುಕೊಂಡು., ಹೆದೆಯೇರಿಸಿ, ಠೇಂಕಾರ ಮಾಡಿ ಪರಶುರಾಮನ ಗರ್ವಭಂಗ ಮಾಡಿದನು. ಆ ಕೂಡಲೇ ಪರಶುರಾಮನು ತನ್ನ ತಪಃ ಫಲವನ್ನೆಲ್ಲಾ ಶ್ರೀರಾಮನಿಗೆ ಧಾರೆಯೆರೆದು, ತಾನು ಮತ್ತೆ ತಪಸ್ಸು ಮಾಡಲೆಂದು ಕಾಡಿಗೆ ಹೊರಟನು. ಈ ಎರಡನೆಯ ಜಯಗಳಿಕೆಯಲ್ಲಿ, ಶ್ರೀರಾಮನಿಗೆ ಸ್ವಾರ್ಥವೂ ಸಾಧಿಸಲಾಯಿತು. ಪರಾರ್ಥವೂ ಎಂದರೆ, ಲೋಕಕಲ್ಯಾಣವೂ ಸಾಧಿಸಲಾಯಿತು. ಪರಶುರಾಮನ ಸೇಡಿನ ಸ್ವಭಾವವನ್ನು ಹೋಗಿಸಿ, ಶಾಂತನನ್ನಾಗಿಸಿ, ಅವನನ್ನು ಸದ್ಬ್ರಾಹ್ಮಣನಾಗಿಸಿದ್ದು ಅಲ್ಲದೆ, ಕ್ಷತ್ರಿಯ ಕುಲದ ನಾಶವನ್ನು ತಡೆದದ್ದು ನಿಃಸ್ವಾರ್ಥಕಾರ್ಯ. ಅದೇ ಕಾಲದಲ್ಲಿ ತಾನು ಪರಶುರಾಮನ ತಪಃಫಲವನ್ನೆಲ್ಲಾ ಸೂರೆಗೊಂಡದ್ದೂ, ವಿಷ್ಣುಧನುಸ್ಸನ್ನು ತನ್ನದಾಗಿಸಿಕೊಂಡದ್ದೂ ಸ್ವಾರ್ಥತೆ. ಹೀಗೆ ನಡೆದದ್ದು ಎರಡು ವಿಜಯಗಳು:ಎರಡೂ ಎರಡು ಬಗೆಯಲ್ಲಿ.

ತನ್ನ ಕೈಗೆ ಬಂದ ವಿಷ್ಣುಧನುಸ್ಸೇ ಶ್ರೀರಾಮನ ಕೈಯಲ್ಲಿ ಅಜೇಯವಾದ ಕೋದಂಡವಾಗಿ, ಅವನ ಎಲ್ಲ ಶತ್ರುಗಳನ್ನೂ ನಿರ್ಮೂಲಗೊಳಿಸಿ ಅವನಿಗೆ ಅಖಂಡವಾದ ಜಯವನ್ನೂ ಕೀರ್ತಿಯನ್ನೂ ಗಳಿಸಿಕೊಟ್ಟದ್ದು. ಬೇರೆ ಯಾರಿಗೂ ಸಗ್ಗದ ಭಯಂಕರವಾದ ಕೋದಂಡವೇ ಅದು\! ಅದಕ್ಕೆ ತಕ್ಕ ಪರಾಕ್ತಮ ತುಂಬಿದ ತೋಳುಗಳುಳ್ಳ ಶ್ರೀರಾಮನ ಎಡೆಬಿಡದ ದಿವ್ಯಾಯುಧವೇ ಅದು\!

ಕುಲಶೇಖರರು ಹೇಳುತ್ತಾರೆ:ದುಷ್ಟಶಿಕ್ಷಣೆಗಾಗಿ ಮತ್ತು ಶಿಷ್ಟರಕ್ಷಣೆಗಾಗಿ ಶಕ್ತಿಪೂರ್ಣವಾದ ಕೋದಂಡವನ್ನು ಧರಿಸಿರುವ ಆಶ್ರಿತರಕ್ಷಕನಾಗಿ ಕರುಣಾನಿಧಿಯಾಗಿ ಶ್ರೀರಾಮನು ಪ್ರಕೃತಿಸೌಂದರ್ಯದ ನಡುವೆ ಕೋಟೆಕೊತ್ತಲಗಳಿಂದ ಸುಭದ್ರವಾದ ಚಿತ್ರಕೂಟದಲ್ಲಿ ನೆಲಸಿದ್ದಾನೆ. ಅವನನ್ನು ಅನನ್ಯದೈವವೆಂದು ನಂಬಿ ಆದರದಿಂದ ಪೂಜಿಸಿ ಎರಗುವವರಿದ್ದಾರೆ. ಶ್ರೀರಾಮನ ಪಾದಸೇವಕರು ಬಹುಸಂಖ್ಯೆಯವರು. ಅವರ ಅಡಿಗಳಿಗೆ ನಾನು ಭಕ್ತಿಯಿಂದ ಎರಗಿ, ಅದರ ಮೂಲಕ ಶ್ರೀರಾಮನಲ್ಲಿರುವ ನನ್ನ ಭಕ್ತಿಯನ್ನು ತೋರಿಕೊಳ್ಳುತ್ತೇನೆ.

೧೩೪

ಭಗವಂತನನ್ನೇ ನೇರವಾಗಿ ಆಶ್ರಯಿಸಿ, ಅವನ ಪಾದಸೇವೆ ಮಾಡಿ ತೃಪ್ತಿಪಡುವುದು ಎಷ್ಟುಜನಕ್ಕೆ ಸಾಧ್ಯ?ಭಗವದ್ಭಕ್ತರು ಬಹುಸಂಖ್ಯೆಯಲ್ಲಿದ್ದಾರಲ್ಲವೇ? ಅವರನ್ನು ಆಶ್ರಯಿಸಿ, ಅವರ ದಾಸ್ಯವನ್ನೇ ನಡಸಿದರೆ, ಅದೂ ಭಗವತ್ಸೇವೆಯೇ ಆಗುವುದಲ್ಲವೇ? ಪರೋಕ್ಷವಾಗಿ ನಡಸುವ ಆ ಸೇವೆಯೂ ಭಗವಂತನಿಗೆ ಸೇರುತ್ತದೆ ಭಾಗವತ ಸೇವೆಯೇ ಭಗವತ್ಸೇವೆ ಎಂಬುದಲ್ಲವೇ ತತ್ತ್ವ?

೪.ತೊತ್ತಲರ್ ಪೂಂಜುರಿಕುೞಲ್ ಕೈಕೇಶಿಶೊಲ್ಲಾಲ್

ತೊನ್ನಹರಮ್ ತುಱನ್ದುತುಱೈಕ್ಕಙ್ಗೈತನ್ನೈ

ಪತ್ತಿಯುಡೈಕ್ಕೂಕನ್ ಕಡತ್ತವನಮ್ ಪೋಯ್ ಪ್ಪುಕ್ಕೂ

ಪ್ಪರತನುಕ್ಕು ಪಾದುಕಮುಮರಶು ಮೀನ್ದು

ಚಿತ್ತಿರಕೂಟತ್ತಿರುನ್ದಾನ್ಱನ್ನೈಯಿನ್ಱು ತಿಲ್ಲೈನಹರ್ ತ್ತಿರುಚ್ಚಿತ್ರಕೂಟನ್ತನ್ನುಳ್

ಎತ್ತನೈಯುಙ್ಕಣ್ ಕುಳಿರಕ್ಕಾಣಪ್ಪೆಟ್ರ ಇರುನಿಲತ್ತಾರ್ ಕ್ಕಿಮೈಯವರ್ ನೇರೊವ್ವಾರ್ ತಾಮೇ

ತೊತ್ತು=ಗೊಂಚಲು ಗೊಂಚಲಾಗಿ, ಅಲರ್=ಅರಳಿರುವ, ಪೂ=ಹೂಗಳಿಂದ ಕೂಡಿದ, ಶುರಿ=ಸುರುಳಿಸುತ್ತಿರುವ, ಕುೞಲ್=ತಲೆಗೂದಲಿನ, ಕೈಕೇಶಿ=ಕೈಕೇಯಿಯ, ಶೊಲ್ಲಾಲ್=ಮಾತಿನಂತೆ, ತೊಲ್=ಪುರಾತನವಾದ, ನಹರಮ್=ನಗರವನ್ನು, ತುಱನ್ದು=ತೊರೆದು, ತುಱೈ=ಪವಿತ್ರ ನದಿಯಾದ, ಕಙ್ಗೈ ತನ್ನೈ=ಗಂಗೆಯನ್ನು, ಪತ್ತಿ ಉಡೈ=ಭಕ್ತಿಯುಳ್ಳ, ಕುಕನ್ =ಗುಹನು, ಕಡತ್ತ=ದಾಟಿಸಲು, ವನಮ್=ವನವನ್ನು ಪೋಯ್=ಹೋಗಿ, ಪುಕ್ಕು=ಪ್ರವೇಶಿಸಿ, ಪರತನುಕ್ಕು=ಭರತನಿಗೆ, ಪಾದುಕಮುಮ್=ಪಾದುಕೆಯನ್ನೂ, ಅರಶುಮ್=ರಾಜತ್ವವನ್ನೂ, ಈನ್ದು=ಇತ್ತು, ಚಿತ್ತಿರಕೂಟತ್ತು=ಚಿತ್ರಕೂಟದಲ್ಲಿ ಇರುನ್ದಾನ್ ತನ್ನೈ=ಇದ್ದವನನ್ನು, ಇನ್ಱು=ಇಂದು, ತಿಲ್ಲೈ ನಹರ್=ಪುರಾತನಪಟ್ಟಣದ, ತಿರು=ಪವಿತ್ರವಾದ, ಚಿತ್ರಕೂಟಮ್ ತನ್ನುಳ್=ಚಿತ್ರಕೂಟದಲ್ಲಿ, ಚಿತ್ರಕೂಟವನ್ನು ತಮ್ಮ ಅಂತರಂಗದಲ್ಲಿ, ಎತ್ತನೈಯುಮ್=ಎಷ್ಟು ಹೊತ್ತಾದರೂ, ಯಾವಗಲೂ, ಕಣ್ ಕುಳಿರ=ಕಣ್ಣು ತಣಿಯುವಂತೆ, ಕಾಣಪ್ಪೆಟ್ರ=ಕಾಣುವುದನ್ನು\(ಭಾಗ್ಯವನ್ನು\)ಪಡೆದ, ಇರು=ವಿಶಾಲವಾದ, ನಿಲತ್ತಾರ್ ಕ್ಕು=ಭೂಲೋಕವಾಸಿಗಳಿಗೆ

೧೩೫

ಇಮೈಯವರ್=ಸ್ವರ್ಗಾದಿಮೇಲಣ ಲೋಕವಾಸಿಗಳು, ನೇರ್=ನೇರವಾಗಿ\(ಸರಿಸರಿಯಾಗಿ\), ಒವ್ವಾರ್ ತಾಮೇ=ಸಮವಾಗಲಾರರು.

ಗೊಂಚಲುಗೊಂಚಲಾಗಿ ಅರಳಿರುವ ಹೂಗಳಿಂದ ಕೂಡಿದ ಸುರುಳಿಸುತ್ತಿರುವ ತಲೆಗೂದಲಿನ ಕೈಕೇಯಿಯ ಮಾತಿನಂತೆ ಪುರಾತನವಾದ ನಗರವನ್ನು ತೊರೆದು ಪವಿತ್ರವಾದ ಗಂಗಾನದಿಯನ್ನು ಭಕ್ತಿಯುಳ್ಳ ಗುಹನು ದಾಟಿಸಲು ಹೋಗಿ ವನವನ್ನು ಪ್ರವೇಶಿಸಿ, ಭರತನಿಗೆ ಪಾದುಕೆಯನ್ನೂ ರಾಜತ್ವವನ್ನೂ ಇತ್ತು, ಚಿತ್ರಕೂಟದಲ್ಲಿ ವಾಸಿಸುತ್ತಿದ್ದವನನ್ನು, ಇಂದು ಪುರಾತನಪಟ್ಟಣದ ಪವಿತ್ರವಾದ ಚಿತ್ರಕೂಟದಲ್ಲಿ \(ಚಿತ್ರಕೂಟವೆಂಬ ತಮ್ಮ ಅಂತರಂಗದಲ್ಲಿ\) ಎಷ್ಟು ಹೊತ್ತಾದರೂ ಕಣ್ಣು ತಣಿಯುವಂತೆ ಕಾಣುವ ಭಾಗ್ಯವನ್ನು ಪಡೆದ ವಿಶಾಲವಾದ ಈ ಭೂಲೋಕವಾಸಿಗಳಿಗೆ ಸ್ವರ್ಗಾದಿ ಮೇಲಣಲೋಕವಾಸಿಗಳು ನೇರವಾಗಿ ಸಮನಾಗಲಾರರು.\(೪\)

ಶ್ರೀರಾಮನ ಕತೆ ಇನ್ನೂ ಸ್ವಲ್ಪ ಮುಂದುವರಿಯುತ್ತದೆ:ಅಯೋಧ್ಯೆಗೆ ಹಿಂತಿರುಗಿದ ದಶರಥನು ಮಂತ್ರಿಪುರೋಹಿತರೊಂದಿಗೆ ಸಮಾಲೋಚನೆ ನಡಸುತ್ತಾನೆ. ಎಲ್ಲ ರೀತಿಯಲ್ಲೂ ತಕ್ಕವನಾದ, ಹಿರಿಯಮಗನಾದ ಶ್ರೀರಾಮನಿಗೆ ಯುವರಾಜಪಟ್ಟವನ್ನು ಕಟ್ಟಬೇಕೆಂದು ನಿರ್ಧರಿಸುತ್ತಾನೆ. ಲಗ್ನ ಗೊತ್ತಾಗುತ್ತದೆ. ಅದಕ್ಕೆ ತಕ್ಕಸನ್ನದ್ಧತೆಗಳೆಲ್ಲವೂ ಭರದಿಂದ ಸಾಗುತ್ತವೆ. ಇನ್ನೇನು ಬೆಳಕು ಹರಿದರೆ ಆ ಶುಭಸಮಾರಂಭ\! ಅಂದು ರಾತ್ರಿ ದಶರಥನಿಗೆ ಜೀವನದಲ್ಲಿ ಎಂದೂಕಾಣದ ಹರ್ಷ\! ತನ್ನ ಪ್ರೀತಿಯ ಕಿರಿಯಹೆಂಡತಿಯಾದ ಕೈಕೇಯಿಯ ಜೊತೆಯಲ್ಲಿ ಆ ಸಂತೋಷವನ್ನು ಅನುಭವಿಸಲು ಅವಳ ಮನೆಗೆ ಹೋಗುತ್ತಾನೆ. ಅಲ್ಲಿ ಆಗಲೆ ಎರಗುತ್ತದೆ ಭಯಂಕರವಾದ ಪಿಡುಗು\! ಹಿಂದೆ ಒಂದು ಸಂದರ್ಭದಲ್ಲಿ ಕೈಕೇಯಿಗೆ ದಶರಥನು ಕೊಡುವೆನೆಂದು ಹೇಳಿದ್ದ ಎರಡು ವರಗಳನ್ನು “ಈಗ ಕೊಡು” ಎನ್ನುತ್ತಾಳೆ, ಕೈಕೇಯಿ. ವರಗಳ ವಿವರವನ್ನು ಕೈಕೇಯಿ ತಿಳಿಸುತ್ತಾಳೆ. ಶ್ರೀರಾಮನನ್ನು ಮರುದಿನವೇ ಹದಿನಾಲ್ಕು ವರ್ಷಗಳ ವನವಾಸಕ್ಕೆಂದು ಕಳುಹಿಸಬೇಕಾದದ್ದು ಅವುಗಳಲ್ಲಿ ಒಂದು ವರ. ದಶರಥನಿಗೆ ದಿಕ್ಕು ತೋಚದಾಗುತ್ತದೆ. ಮೂರ್ಛೆಗೊಳ್ಳುತ್ತಾನೆ. ಆಗ ಕೈಕೇಯಿ ಶ್ರೀರಾಮನನ್ನು ಅಲ್ಲಿಗೆ ಕರೆಸಿಕೊಳ್ಳುತ್ತಾಳೆ. ವಿಷಯವನ್ನು ತಿಳಿಸುತ್ತಾಳೆ. ಚಿಕ್ಕಮ್ಮನ ಮಾತನ್ನು ತನ್ನ ತಂದೆಯ ಆಜ್ಞೆಯೆಂದು ಭಾವಿಸಿ ಹಾಗೆಯೇ ಶಿರಸಾವಹಿಸಿ ನಡೆದುಕೊಳ್ಳಲು ಶ್ರೀರಾಮನು ಸಿದ್ಧನಾಗುತ್ತಾನೆ. ರಾಜಲಾಂಛನಗಳನ್ನೆಲ್ಲಾ ತೆಗೆದಿಟ್ಟು, ನಾರುಬಟ್ಟೆಯನ್ನುಟ್ಟು, ಜಡೆಯನ್ನು ಕಟ್ಟಿ,ಕಾಡಿಗೆ ಹೊರಡಲು ಸಿದ್ಧನಾಗುತ್ತಾನೆ. ಸೀತೆಯೂ ಲಕ್ಷ್ಮಣನೂ ಅವನನ್ನು ಹಿಂಬಾಲಿಸುತ್ತಾರೆ.

ಹೀಗೆ, ಸೀತಾರಾಲಕ್ಷ್ಮಣರು ಸೂರ್ಯವಂಶದ ರಾಜರು ವಂಶಪಾರಂಪರ್ಯವಾಗಿ ರಾಜ್ಯಭಾರಮಾಡುತ್ತಾ ಬಂದಿದ್ದ, ಪುರಾತನ ನಗರವೆಂದು ಹೆಸರಾಂತ ಅಯೋಧ್ಯಾನಗರವನ್ನು ತೊರೆದು ಹೊರಡುತ್ತಾರೆ. ಊರಿಗೆ ಊರೇ ದುಃಖಿಸುತ್ತದೆ. ಪ್ರಜೆಗಳು ಗೋಳಿಡುತ್ತಾ ಅವರನ್ನು ಹಿಂಬಾಲಿಸುತ್ತಾರೆ. ಆದರೂ ಸೀತಾರಾಮಲಕ್ಷ್ಮಣರು ಗಂಗಾತೀರವನ್ನು ಸೇರುತ್ತಾರೆ. ಪರಮ ಭಕ್ತನೂ ಅಂಬಿಗರರಾಜನೂ ಆದ ಗುಹನು ಅವರನ್ನು ಸ್ವಾಗತಿಸಿ, ಆದರಿಸಿ, ಪೂಜಿಸುತ್ತಾನೆ. ಅನಂತರ ಅವರನ್ನು ಗಂಗಾನದಿಯನ್ನು ದಾಟಿಸುತ್ತಾನೆ. ಮುಂದಕ್ಕೆ ಅವರನ್ನು ಬೀಳ್ಕೊಡುತ್ತಾನೆ.

ಮುಂದಕ್ಕೆ ಹೋಗಿ, ಕಾಡನ್ನು ಪ್ರವೇಶಿಸಿದ ಆ ಮೂವರೇ ಪ್ರಕೃತಿಯಲ್ಲಿ ಬಲುರಮ್ಯವಾಗಿರುವ ಚಿತ್ರಕೂಟವೆಂಬಲ್ಲಿ ಪರ್ಣಕುಟಿಯನ್ನು ನಿರ್ಮಿಸಿಕೊಂಡು ಆ ಶಾಂತವಾತಾವರಣದ ನಡುವೆ ಅವರು ಸಂತಸದ ಜೀವನ ನಡಸುತ್ತಾಳೆ.

೧೩೬

ಕುಲಶೇಖರರು ಹೇಳುತ್ತಾರೆ:ಅಂದು, ಶ್ರೀರಾಮನು ಸೀತಾಲಕ್ಷ್ಮಣರೊಡನೆ ಪುರಾತನ ನಗರವಾದ ಅಯೋಧ್ಯೆಗೆ ಸಮೀಪದಲ್ಲಿರುವ ಪವಿತ್ರವಾದ ಚಿತ್ರಕೂಟದಲ್ಲಿ ವಾಸಿಸುತ್ತಿದ್ದುದನ್ನು ಭಕ್ತರು ತಮ್ಮ ಕಣ್ಣು ತಣಿಯ ನೋಡಿ ಆನಂದಿಸಿದರು. ಇಂದಿಗೂ ಸಹ, ಭೂಲೋಕವಾಸಿಗಳಿಗೆ ಆ ಅಪರೂಪವಾದ ಭಾಗ್ಯವಿದೆ. ಅವರು ಚಿತ್ರಕೂಟಕ್ಕೆ ಯಾತ್ರೆನಡಸಬಹುದು. ಶ್ರೀರಾಮನು ವಾಸಿಸುತ್ತಿದ್ದ ಪವಿತ್ರಸ್ಥಳವನ್ನು ಗುರುತ್ಇಸಬಹುದು. ಸೀತಾರಾಮಲಕ್ಷ್ಮಣರನ್ನು ಅಲ್ಲಿ, ಅವರು ವಾಸಿಸುತ್ತಿದ್ದ ಹಾಗೆಯೇ ಭಾವಿಸಿಕೊಳ್ಳಬಹುದು ಮತ್ತು ತಮ್ಮ ಭಕ್ತಿಯನ್ನು ನಾನಾರೀತಿಯಲ್ಲಿ ಪ್ರಕಟಗೊಳಿಸಿ ತೃಪ್ತರಾಗಬಹುದು. ಅನಂತರ, ಆ ಭಕ್ತರು ತಮ್ಮ ದೇಹವನ್ನೇ ಆ ಪುರಾತನ ನಗರವನ್ನಾಗಿಯೂ, ತಮ್ಮ ಅಂತರಂಗವನ್ನೇ ಪವಿತ್ರವಾದಾ ಆ ಚಿತ್ರಕೂಟವನ್ನಾಗಿಯೂ ಭಾವಿಸಿಕೊಂಡು, ತಮ್ಮ ಆರಾಶ್ಯದೈವನಾದ ಸತ್ಯಪರಾಕ್ರಮನಾದ ಶ್ರೀರಾಮನನ್ನು ತಮ್ಮ ಅಂತರಂಗದಲ್ಲಿಯೇ ನೆಲೆಗೊಳಿಸಿಕೊಂಡು, ಎಷ್ಟು ಹೊತ್ತಾದರೂ, ತಮ್ಮ ಕಣ್ಮನಗಳು ತಣಿಯುವ ತನಕ ಕಾಣುತ್ತಿರುವ ಭಾಗ್ಯವನ್ನೂ ಅವರು ಪಡೆಯಬಹುದು. ಈ ಅನಾದೃಶವಾದ ಭಾಗ್ಯ ಸ್ವರ್ಗಾದಿವಾಸಿಗಳಾದ ಅಮರರಿಗೆ ಬೇಕೆಂದರೂ ಸಿಗದು. ಈ ವಿಷಯದಲ್ಲಿ ಅವರು ಭೂಲೋಕವಾಸಿಗಳಿಗೆ ಎಂದಿಗೂ ಸಮವಾಗಲಾರದು.

ಕುಲಶೇಖರರ ಧಾಟಿಯಲ್ಲಿ, ಶ್ರೀರಾಮನ ಭಕ್ತರಾಗಿ , ಅವನನ್ನು ತಮ್ಮ ಅನನ್ಯದೈವವನ್ನಾಗಿ ಆರಿಸಿಕೊಂಡು, ತಮ್ಮ ಅಂತರಂಗದಲ್ಲಿಯೇ ಅವನನ್ನು ನೆಲೆಗೊಳಿಸಿ, ಅವನ ದಿವ್ಯಸುಂದರ ಮೂರ್ತಿಯನ್ನು ನೋಡುತ್ತಾ ನಲಿಯುತ್ತಾ ಕಾಲಕಳೆಯುವ ಭಕ್ತಮಾನವರು ಧನ್ಯರಲ್ಲವೇ\!

೫.ವಲಿವಣಕ್ಕುವರೈನೆಡುನ್ದೋಳ್ ವಿರಾದೈಕ್ಕೊನ್ಱು

ವಣ್ ತಮಿೞ್ ಮಾಮುನಿಕೊಡುತ್ತವರಿವಿಲ್ ವಾಙ್ಗಿ

ಕಲೈವಣಕ್ಕೂನೋಕ್ಕರಕ್ಕಿಮೂಕ್ಕೈನೀಕ್ಕಿ

ಕ್ಕರನೋಡುತೂಡಣನ್ ತನ್ನುಯಿರೈವಾಙ್ಗಿ

ಶಿಲೈವಣಕ್ಕಿಮಾನ್ ಮಱಿಯ ವೆಯ್ದಾನ್ ತನ್ನೈ

ತ್ತಿಲ್ಲೈನಹರ್ ತ್ತಿರುಚ್ಚಿತ್ರಕೂಟನ್ತನ್ನುಳ್

ತಲೈವಣಙ್ಗಿಕ್ಕೈಕೂಪ್ಪಿಯೇತ್ತ ವಲ್ಲಾರ್

ತಿರಿದಲಾಲ್ ತವಮುಡೈತ್ತು ತ್ತರಣಿತಾನೇ

ವಲಿ=ಸಾಮರ್ಥ್ಯವನ್ನೇ, ವಣಕ್ಕೂ=ನಡುಗಿಸುವಂಥ, ವರೈ=ಬೆಟ್ಟದ ಹಾಗೆ, ನೆಡು=ವಿಶಾಲವಾದ, ತೋಳ್=ತೋಳುಗಳ, ವಿರಾದೈ=ವಿರಾಧನನ್ನು, ಕೊನ್ಱು=ಕೊಂದು, ವಲ್=ಶಕ್ತಿವಂತರಾದ, ತಮಿೞ್=ತಮಿಳುಭಾಷೆಯ, ಮಾ=ಮಹಿಮೆಯುಳ್ಳ, ಮುನಿ=ಋಷಿಯು, ಕೊಡುತ್ತ=ಕೊಟ್ಟ, ವರಿ=ಶ್ರೇಷ್ಠವಾದ,ವಿಲ್=ಬಿಲ್ಲನ್ನು

೧೩೭

ವಾಙ್ಗಿ=ಸ್ವೀಕರಿಸಿ, ಕಲೈ=ಸೌಂದರ್ಯವೇ, ವಣಕ್ಕು=ನಾಚುವಂಥ, ನೋಕ್ಕು=ನೋಟವುಳ್ಳ, ಅರಕ್ಕಿ=ರಾಕ್ಷಸಿಯ, ಮೂಕ್ಕೈ=ಮೂಗನ್ನು, ನೀಕ್ಕಿ=ಹೋಗಲಾಡಿಸಿ, ಕರನೋಡು=ಖರನೊಡನೆ, ತೂಡಣನ್ ತನ್=ದೂಷಣನ, ಉಯಿರೈ=ಪ್ರಾಣವನ್ನು, ವಾಙ್ಗಿ=ತೆಗೆದು, ಶಿಲೈ=ಬಿಲ್ಲನ್ನು, ವಣಕ್ಕಿ=ಬಗ್ಗಿಸಿ, ಮಾನ್=ಜಿಂಕೆಯು, ಮಱಿಯ=ಮಡಿಯುವಂತೆ, ಎಯ್ದಾನ್ ತನ್ನೈ=ಪುರಾತನ ನಗರದ, ತಿರು=ಪವಿತ್ರವಾದ, ಚಿತ್ರಕೂಟಮ್ ತನ್ನುಳ್=ಚಿತ್ರಕೂಟದಲ್ಲಿ, ತಲೈವಣಙ್ಗಿ=ತಲೆಯನ್ನು ಬಗ್ಗಿಸಿ, ಕೈಕೂಪ್ಪಿ=ಕೈಮುಗಿದು, ಏತ್ತವಲ್ಲಾರ್=ಪ್ರಾರ್ಥಿಸಬಲ್ಲವರು, ತಿರಿದಲಾಲ್=ಸಂಚರಿಸುವುದರಿಂದ, ತವಮ್=ಭಾಗ್ಯವನ್ನು \(ಮಹಿಮೆಯನ್ನು\), ಉಡೈತ್ತು=ಪಡೆಯುವುದು, ತರಣಿತಾನೇ=ಧರಣಿಯೇ ಅಲ್ಲವೇ?

ಸಾಮರ್ಥ್ಯವನ್ನು ನಡುಗಿಸುವಂಥ ಬೆಟ್ಟದ ಹಾಗೆ ವಿಸ್ತಾರವಾದ ತೋಳುಗಳ ವಿರಾಧ್ಯನನ್ನು ವಧಿಸಿ, ಶಕ್ತಿವಂತರಾದ ತಮಿಳುಭಾಷೆಗೆ ಮೂಲಪುರುಷರಾದ ಮಹರ್ಷಿಗಳು ಕೊಟ್ಟ ಶ್ರೇಷ್ಠವಾದ ಬಿಲ್ಲನ್ನು ಸ್ವೀಕರಿಸಿ, ಕಲೆಯನ್ನೇ ನಾಚಿಸುವಂಥ ನೋಟವುಳ್ಳ ರಾಕ್ಷಸಿಯ ಮೂಗನ್ನು ನೀಗಿಸಿ, ಖರದೂಷಣರ ಪ್ರಾಣವನ್ನು ತೆಗೆದು, ಬಿಲ್ಲನ್ನು ಬಗ್ಗಿಸಿ ಜಿಂಕೆಯು ಮಡಿಯುವಂತೆ ಬಾಣವನ್ನೆಚ್ಚವನನ್ನು ಪುರಾತನ ನಗರದ ಪವಿತ್ರವಾದ ಚಿತ್ರಕೂಟದಲ್ಲಿ ತಲೆಯನ್ನು ಬಗ್ಗಿಸಿ, ಕೈಮುಗಿದು ಸ್ತುತಿಸಬಲ್ಲವರು ಸಂಚರಿಸುವುದರಿಂದ, ಭಾಗ್ಯವಂತವಾಗುವುದು ಈ ಧರಣಿಯಲ್ಲವೇ?\(೫\)

ಶ್ರೀರಾಮನ ಕತೆಯನ್ನು ಮುಂದುವರೆಸುತ್ತಾ ವಿದ್ಯಮಾನಗಳು ಹಲವನ್ನು ಸಂಗ್ರಹಿಸಿ ಅಡಕವಾಗಿ ಹೇಳಿರುವ ಪಾಶುರ ಇದು. ಚಿತ್ರಕೂಟವನ್ನು ತೊರೆದ ಬಳಿಕ ಹತ್ತುವರ್ಷಗಳ ಕಾಲ ನಡಸಿದ ವನವಾಸದ ಹಿರಿಮೆಯ ಹೆಗ್ಗುರುತುಗಳನ್ನು ಈ ಪಾಶುರದಲ್ಲಿ ಅಡಕಮಾಡಿ ಹೇಳಿಬಿಡಲಾಗಿದೆ.

ಕತೆಯನ್ನು ಹೇಳುವುದರಲ್ಲಿ, ಒಂದು ಪ್ರಸಂಗವನ್ನು ಬಿಟ್ಟು ಮತ್ತೆ ಕ್ರಮವಾಗಿ ಮುಂದುವರಿಸಲಾಗಿದೆ. ರಾಮನನ್ನು ಭರತನು ಚಿತ್ರಕೂಟದಲ್ಲಿ ಸಂದರ್ಶಿಸಿದ್ದೂ, ಪಾದುಕೆಗಳನ್ನು ಅವನಿಂದ ಪಡೆದದ್ದೂ ಅವನ ಪ್ರತಿನಿಧಿಯಾಗಿ ಮಾತ್ರವೇ ರಾಜ್ಯಭಾರನಡಸಲು ಭರತನು ಒಪ್ಪಿದ್ದೂ ಮತ್ತು ನಂದೀಗ್ರಾಮದಲ್ಲಿ ತಾನೂ ಋಷಿಜೀವನ ನಡಸುತ್ತಾ ಹದಿನಾಲ್ಕು ವರ್ಷಗಳನ್ನು ಕಳೆಯುವುದೂ ಇಲ್ಲಿ ಬಿಡಲಾದ ವಿಷಯ. ಇದನ್ನು ಸೂಕ್ಷ್ಮವಾಗಿ ಮೊದಲಪಾಶುರದಲ್ಲೇ ಹೇಳಿಬಿಡಲಾಗಿದೆ. ಚಿತ್ರಕೂಟಕ್ಕೆ ಪ್ರಾಶಸ್ತ್ಯ ಬಂದಬಗೆ ಹೇಗೆ ಎಂಬುದನ್ನು ಸೂಚಿಸುವಾಗಲೇ\!

ಭರತನನ್ನು ಬೀಳ್ಕೊಟ್ಟ ಬಳಿಕ, ಶ್ರೀರಾಮನಿಗೆ ಚಿತ್ರಕೂಟದ ವಾಸವು ಹಿತವಿಲ್ಲವೆನಿಸಿತು. ಆದ್ದರಿಂದ, ಸೀತಾಲಕ್ಷ್ಮಣರೊಡನೆ ಅವನು ಅಲ್ಲಿಂದ ಹೊರಟು ಅತ್ರಿಮಹರ್ಷಿಗಳ ಆಶ್ರಮವನ್ನು ಸೇರಿದರು. ಅವರ ಆತಿಥ್ಯವನ್ನೂ ಆಶೀರ್ವಾದವನ್ನೂ ಪಡೆದು, ಅವರು ಜನಸ್ಥಾನವನ್ನು ಪ್ರವೇಶಿಸಿದರು. ಅದೊಂದು ದೊಡ್ಡಕಾಡಿನ ಪ್ರದೇಶ. ಅದಕ್ಕೆ ಖರ ಎಂಬವನು ಒಡೆಯ. ಅವನು ರಾವಣನ ಒಬ್ಬ ತಮ್ಮ. ಅವನೂ ಅವನ ಅನುಯಾಯಿಗಳಾದ ರಾಕ್ಷಸರೂ ಕಾಡಿನಲ್ಲಿ ವಾಸವಾಗಿದ್ದ ತಪಸ್ವಿಗಳ ಜೀವನವನ್ನು ಅಸ್ತವ್ಯಸ್ತಗೊಳಿಸುತ್ತಿದ್ದರು. ಅಂಥ ದುಷ್ಟರಾಕ್ಷಸರಲ್ಲಿ ವಿರಾಧ ಒಬ್ಬ. ಅವನು ಮಹಾಭಯಂಕರರೂಪದ ರಾಕ್ಷಸ. ತಟಕ್ಕನೆ ವಿರಾಧ ಅವರೆದುರಿಗೆ ನಿಂತ

೧೩೮

ಸೀತೆಯನ್ನು ಕೈಗೊಂಬೆಯಂತೆ ಹಿಡಿದು ಮೇಲಕ್ಕೆತ್ತಿದ. ಭಯಂಕರವಾಗಿ ಘರ್ಜಿಸಿದ. “ನೀವುಯಾರು?”ಎಂದು ಅವರನ್ನು ವಿಚಾರಿಸಿದ. ರಾಮನ ವಿಷಯವನ್ನು ತಿಳಿದು ಗಹಗಹಿಸಿ ನಕ್ಕ. ತಾನು ಬ್ರಹ್ಮನಿಂದ ವರವನ್ನು ಪಡೆದವನೆಂದೂ, ಯಾವ ಆಯುಧವೂ ತನ್ನನ್ನು ಹಿಂಸಿದದೆಂದೂ ಅವನ ಹೆಮ್ಮೆ\! ಆಗ, ರಾಮನು ಕೋದಂಡಪಾಣಿಯಾಗಿ, ಬಾಣದ ಮಳೆಯನ್ನು ವಿರಾಧನ ಮೇಲೆ ಸುರಿಸಿದನು. ಅದರಿಂದ ವಿರಾಧನು ನೊಂದು, ಸೀತೆಯನ್ನು ಕೆಳಕ್ಕಿಳಿಸಿದ. ರಾಮಲಕ್ಷ್ಮಣರನ್ನು ತನ್ನ ಹೆಗಲಮೇಲೆ ಏರಿಸಿಕೊಂಡು, ಮಾಯವಾದ. ಸೀತೆ, ಒಂಟಿಗಳಾಗಿ ಗಡಗಡನೆ ನಡುಗಿದಳು. ರಾಮಲಕ್ಷ್ಮಣರು ಆ ವಿರಾಧನನ್ನು ತಮ್ಮ ಕೈಕಾಲುಗಳಿಂದಲೇ ಹಿಂಸಿಸತೊಡಗಿದರು. ಬಾಧೆಯನ್ನು ತಡೆಯಲಾರದೆ, ಅವನು ಕೆಳಕ್ಕೆ ಉರುಳಿಬಿದ್ದ. ಆಗ ಶ್ರೀರಾಮನು ಅವನ ಕುತ್ತಿಗೆಯ ಮೇಲೆ ಕಾಲನ್ನಿಟ್ಟು ಮೆಟ್ಟಿನಿಂತನು. ಇದರಿಂದ ವಿರಾಧನು ಮಡಿದನು. ಅವನ ದೇಹದಿಂದ ಗಂಧರ್ವನು ಹೊರಬಿದ್ದು, ಅವನು ಶಾಪಗ್ರಸ್ತನಾಗಿ ರಾಕ್ಷಸನಾಗಿದ್ದುದಾಗಿಯೂ ಶ್ರೀರಾಮನ ಪಾದಸ್ಪರ್ಶದಿಂದ ಅವನಿಗೆ ಶಾಪವಿಮೋಚನೆಯಾದುದಾಗಿಯೂ ಹೇಳಿ, ಅವನ ಪಾದಗಳಿಗೆರಗಿ, ತನ್ನ ಲೋಕಕ್ಕೆ ತೆರಳಿದನು.

ವಿರಾಧನನ್ನು ವಧಿಸಿದ ಬಳಿಕ, ರಾಮಲಕ್ಷ್ಮಣ ಸೀತೆಯರು ಜನಸ್ಥಾನದಲ್ಲಿ ಮುಂದಕ್ಕೆ ಚಲಿಸಿ, ಶರಭಂಗ, ಸುತೀಕ್ಷ್ಣ ಎಂಬ ಮುನಿವರ್ಯರನ್ನು ಕಂಡರು. ಅವರ ಆಶೀರ್ವಾದವನ್ನು ಪಡೆದು ಮುಂದಕ್ಕೆ ಚಲಿಸಿ, ದಂಡಕಾರಣ್ಯವನ್ನು ಪ್ರವೇಶಿಸಿದನು. ಅಲ್ಲಿ ಹೆಸರಾಂತ ಮಹರ್ಷಿಗಳೆಂದರೆ ಅಗಸ್ತ್ಯರು. ಅವರು ವಿಶ್ವಾಮಿತ್ರ ಮಹರ್ಷಿಗಳಷ್ಟೇ ಶಕ್ತರು. ಮಿತಿಮೀರಿ ಬೆಳೆಯುತ್ತಿದ್ದ ವಿಂಧ್ಯಪರ್ವತವನ್ನು ಇನ್ನುಮುಂದಕ್ಕೆ ಬೆಳೆಯದಂತೆ ಮಾಡಿದವರು. ಇಲ್ವಲವಾತಾಪಿ ಎಂಬ ದುಷ್ಟವಂಚಕ ರಾಕ್ಷಸರಿಬ್ಬರನ್ನೂ ಒಂದೇ ಬಾರಿಗೆ ನಾಶಪಡಿಸಿದವರು. ಅಗಸ್ತ್ಯಮಹರ್ಷಿಗಳು ತಮಿಳುಭಾಷೆಗೆ ಪುರುಷರು. ಮಹಾಮಹಿಮರು. ಸೀತಾರಾಮಲಕ್ಷ್ಮಣರು ಮಹರ್ಷಿಗಳನ್ನು ಸಂದರ್ಶಿಸಿ, ಅವರನ್ನು ನಮಿಸಿದರು. ಅವರಲ್ಲಿದ್ದ ಶ್ರೇಷ್ಠವಾದ ಬಿಲ್ಲನ್ನು ಅವರ ಆಶೀರ್ವಾದದೊಡನೆ ಪಡೆದು, ಅವರ ಅಪ್ಪಣೆಯಂತೆ ಪಂಚವಟಿ ಎಂಬಲ್ಲಿ ನೆಲಸಿದರು.

ಅಲ್ಲಿಗೆ ಅವರ ಅರಣ್ಯಜೀವನದಲ್ಲಿ ಹತ್ತುವರ್ಷಗಳು ಮುಗಿದಿದ್ದವು. ಪಂವಚಟಿಯು ಸುಖಮಯವಾಗಿರಬಹುದೆಂದು ಅವರು ಬಯಸಿದ್ದರು. ಆದರೆ, ಅವರ ಬಯಕೆಗೆ ಭಂಗ ತರುವಂತೆ ಅಲ್ಲಿಗೆ ಬಂದಳು ಶೂರ್ಪನಖಿ. ಅವಳು ರಾವಣನ ತಂಗಿ. ರಾಮನನ್ನು ಕಂಡೊದನೆಯೇ ಅವನಲ್ಲಿಮೋಹಗೊಂಡು ಅಲ್ಲಿಗೆ ಬಂದಳು. ತನ್ನನ್ನುಮದುವೆಯಾಗಿ ಸುಖಿಯಾಗಿರಬೇಕೆಂದೂ ತಮ್ಮಿಬ್ಬರ ನಡುವೆ ಪ್ರೀತಿಗೆ ಅಡ್ಡಿಯಾಗಿರುವ ಸೀತೆಯನ್ನು ತಾನು ಒಂದೇ ಗುಕ್ಕಿಗೆ ನುಂಗಿಬಿಡುವುದಾಗಿಯೂ ಶೂರ್ಪನಖಿ ಹೇಳಿದಳು. ಹಾಗೆ ಮಾಡುವುದರಲ್ಲೂ ಇದ್ದ ಅವಳ ಮೂಗನ್ನು ಕುಯ್ದು, ವಿಕಾರಗೊಳಿಸಿ, ವಿಷಯ ಕೈಮೀರುವುದಕ್ಕೆ ಮುಂಚೆಯೇ, ಅವಳನ್ನು ಅಲ್ಲಿಂದ ಓಡಿಸಿಬಿಟ್ಟನು.

ಕೋಪದಿಂದಲೂ, ನೋವಿನಿಂದಲೂ, ಅಪಮಾನದಿಂದಲೂ ಕಡುನೊಂದ ಶೂರ್ಪನಖಿ ರಾಮಲಕ್ಷ್ಮಣರ ಮೇಲೆ ಸೇಡನ್ನು ತೀರಿಸಿಕೊಳ್ಳಬೇಡವೇ? ಅವಳು ಖರನ ಬಳಿಗೆ ಹೋದಳು. ತನ್ನ ಸಂಗತಿಯನ್ನೆಲ್ಲಾ ಹೇಳಿ ಅವನ ಕೋಪವನ್ನು ಕೆರಳಿಸಿದಳು. ಖರನು ತನ್ನ ದಳಪತಿಗಳನ್ನು ರಾಮಲಕ್ಷ್ಮಣರೊಡನೆ ಹೋರಾಡಲು ಕಳುಹಿಸಿಕೊಟ್ಟನು. ಅವರೆಲ್ಲರೂ ಮಡಿದುಹೋದರೆಂದಾಗ ಅವನೇ \(ಖರನೇ\) ತಮ್ಮಂದಿರಾದ ದುಷಣ ತ್ರಿಶಿರಸ್ಸುಗಳೊಡನೆಯೂ ತನ್ನ ಅಪಾರವಾದ ಸೇನೆಯೊಡನೆಯೂ ರಾಮಲಕ್ಷ್ಮಣನ್ನೆದುರಿಸಿ ಹೋರಾಡಿ, ಮಡಿದರು.

ಶೂರ್ಪನಖಿಗೆ ಕಿಚ್ಚು ತಡೆಯದಾಯಿತು. ಏನಾದರೂ ಮಾಡಿ ಸೇಡು ತೀರಿಸಿಕೊಳ್ಳಲೇಬೇಕೆಂದು

೧೩೯

ಅವಳು ರಾವಣನ ಬಳಿಗೆ ಸಾಗಿದಳು. ಹುಲುಮಾನವರಿಬ್ಬರಿಂದ ತನಗಾದ ಅಪಮಾನವನ್ನೂ, ಖರದೂಷಣಾದಿಗಳ ಸಾವನ್ನೂ ಹೇಳಿ ಅವಳು ರಾವಣನನ್ನುಕೆರಳಿಸಿದಳು. ಹೇಗೆ ಮಾಡಿದರೆ ಸೇಡನ್ನು ತೀರಿಸಬಹುದೆಂದೂ ಅವಳೇ ಸೂಚಿಸಿದಳು. ರಾಮನ ಹೆಂಡತಿಯಾದ ಸೀತೆಯು ಕಡುಸುಂದರಿಯೆಂದೂ, ಅವಳನ್ನು ಎತ್ತಿಕೊಂಡು ಬಂದು ರಾವಣನು ತನ್ನ ಮಡದಿಯನ್ನಾಗಿ ಮಾಡಿಕೊಳ್ಳಬೇಕೆಂದೂ, ಅದು ಅವರ ಕೊಬ್ಬಿನ ನಡತೆಗೆ ತಕ್ಕ ಶಾಸ್ತಿಯೆಂದೂ ಶೂರ್ಪನಖಿ ರಾವಣನಿಗೆ ಸಲಹೆ ಮಾಡಿದಳು.

ಒಡನೆಯೇ ರಾವಣನು ಹೊರಟನು. ಮಾರೀಚನ ಆಶ್ರಮಕ್ಕೆ ಬಂದನು. ಮಾರೀಚನೂ ರಾಕ್ಷಸನೇ, ವಿಶ್ವಾಮಿತ್ರ ಮಹರ್ಷಿಗಳ ಯಜ್ಞದ ಸಮಯದಲ್ಲೇ ರಾಮನ ಬಾಣಗಳ ರುಚಿಯನ್ನು ಸವಿದು, ದಂಡಕಾರಣ್ಯದಲ್ಲಿ ಜಡೆಯನ್ನು ಬೆಳೆಸಿ, ವಲ್ಕಲವನ್ನುಟ್ಟೂ ಋಷಿಯಂತೆ ಜೀವನ ನಡಸುತ್ತಿದ್ದವನು ಮಾರೀಚ. ರಾವಣನು ಅವನಿಗೆ ಹೇಳಿದನು-ಚಿನ್ನದ ಜಿಂಕೆಯಾಗಿ, ಪಂಚವಟಿಯ ರಾಮನ ಆಶ್ರಮದ ಮುಂದೆ ಸುಳಿದಾಡುತ್ತಾ ಸೀತೆಯನ್ನು ಅವನು ಆಕರ್ಷಿಸಬೇಕು;ರಾಮಲಕ್ಷ್ಮಣರನ್ನು ಕಾಡಿನಲ್ಲಿ ಬಲುದೂರಕ್ಕೆ ಕರೆದೊಯ್ಯಬೇಕು; ಮತ್ತು ಸೀತೆಯನ್ನು ಆಶ್ರಮದಲ್ಲಿ ಒಂಟಿಯಾಗಿರುವಂತೆ ಮಾಡಬೇಕು. ಆಗ ಅವಳನ್ನು ತಾನು ಎತ್ತಿಕೊಂಡು ಹೋಗಿಬಿಡುವುದಾಗಿ ರಾವಣನು ಹೇಳಿದನು.

ಹಾಗೆಯೇ ನಡೆದುಕೊಂಡನು ಮಾರೀಚ. ಬೇಡಬೇಡವೆಂದು ಎಷ್ಟುಹೇಳಿದರೂ ಕೇಳದೇ, ಸೀತೆ ಅದನ್ನು ತನಗೆ ತಂದುಕೊಡಲೇಬೇಕೆಂದಳು. ಧನುರ್ಧಾರಿಯಾಗಿ ರಾಮನು ಅದರ ಬೆನ್ನಟ್ಟಿದನು. ಮಾಯವೈಯಾದ ಮಾರೀಚನು ರಾಮನನ್ನು ಕಾಡಿನಲ್ಲಿ ಬಹಳವಾಗಿ ಅಲೆಸಿದನು. ಕಡೆಗೆ ಬೇಸತ್ತರಾಮನು ಅದಕ್ಕೆ ಗುರಿಯಿಟ್ಟು ಹೊಡೆದನು. ಆಗ, ಮಾರೀಚನು ರಾಮನ ಧ್ವನಿಯನ್ನೇ ಅನುಕರಿಸಿ “ಹಾ ಲಕ್ಷ್ಮಣಾ, ಹಾ ಸೀತೆ”ಎಂದು ಕೂಗುತ್ತಾ ಪ್ರಾಣಬಿಟ್ಟನು. ರಾಮನಿಗೆ ಅಪಾಯ ಸಂಭವಿಸಿತೆಂದು ತಿಳಿದು ಸೀತೆ ಲಕ್ಷ್ಮಣನನ್ನು ರಾಮನ ಸಹಾಯಕ್ಕೆಂದು ಕಳುಹಿಸಿ, ತಾನು ಒಂಟಿಯಾಗಿ ಉಳಿದಳು. ರಾವಣನ ಯುಕ್ತಿಫಲಿಸಿತು. ಒಂಟಿಯಾಗಿದ್ದ ಸೀತೆಯನ್ನು ಅವನು ಬಂದು ಅಪಹರಿಸಿದನು.

ಇಷ್ಟು ವಿಷಯಗಳನ್ನೂ ಅಡಕಮಾಡಿ ಇಲ್ಲಿ ಹೇಳಲಾಗಿದೆ.

೬.ತನಮರುವುವೈತೇಹಿಪಿರಿಯಲುಟ್ರು

ತ್ತಳರ್ ವೆಯ್ದಿಚ್ಚಟಾಯುವೈವೈಹುನ್ದತ್ತೇಟ್ರಿ

ವನಮರುವುಕವಿಯರಶನ್ ಕಾದಲ್ ಕೊಣ್ಡು

ವಾಲಿಯೈಕ್ಕೊನ್ಱಿಲಙ್ಕೈನಹರರಕ್ಕರ್ ಕೋಮಾನ್

ಶಿನಮಡಙ್ಗ ಮಾರುತಿಯಾಲ್ ಶುಡುವಿತ್ತಾನೈ

ತ್ತಿಲ್ಲೈನಹರ್ ತ್ತಿರುಚ್ಚಿತ್ರಕೂಟನ್ತನ್ನುಳ್

ಇನಿದಮರ್ ನ್ದವಮ್ಮಾನೈಯಿರಾಮನ್ಱನ್ನೈ

ಏತ್ತುವಾರಿಣೈಯಡಿಯೇ ಯೇತ್ತಿನೇನೇ

೧೪೦



ತನಮ್=ಶ್ರೀಯೇ, ಮರುವು=ರೂಪಗೊಂಡ, ವೈದೇಹಿ=ಸೀತಾದೇವಿಯ, ಪಿರಿಯಲ್=ಅಗಲಿಕೆಯು, ಉಟ್ರು=ನಿಜವಾದ, ಬಲುಹೆಚ್ಚಿನ ತಳರ್ ವು=ಸಂಕಟವನ್ನು, ಎಯ್ದಿ=ಹೊಂದಿ, ಜಟಾಯುವೈ=ಜಟಾಯುವನ್ನು, ವೈಹುನ್ದತ್ತು=ವೈಕುಂಠಕ್ಕೆ, ಏಟ್ರಿ=ಏರಿಸಿ, ಕಳುಹಿಸಿ, ವನಮ್=ಕಾಡಿನಲ್ಲಿ, ಮರುವು=ತುಂಬಿರುವ, ಕವಿ=ಕಪಿಗಳ, ಅರಶನ್=ರಾಜನ, ಕಾದಲ್ ಕೊಣ್ಡು=ಸ್ನೇಹವನ್ನು ಪಡೆದು, ವಾಲಿಯೈ=ವಾಲಿಯನ್ನು, ಕೊನ್ಱು=ಕೊಂದು, ಇಲಙ್ಗೈ ನಹರ್=ಲಂಕಾಪಟ್ಟವನ್ನು, ಅರಕ್ಕರ್=ರಾಕ್ಷಸರ, ಕೋಮಾನ್=ರಾಜನ, ಚಿನಮ್=ಕಡುಕೋಪವನ್ನು, ಅಡಙ್ಗ=ಅಡಗುವಂತೆ, ಮಾರುತಿಯಾಲ್=ಮಾರುತಿಯಿಂದ, ಶುಡುವಿತ್ತಾನೈ=ಸುಡಿಸಿದವನನ್ನು, ತಿಲ್ಲೈ=ಪುರಾತನವಾದ, ನಹರ್=ನಗರವಾದ, ತಿರು=ಪವಿತ್ರವಾದ, ಚಿತ್ರಕೂಟಮ್ ತನ್ನುಳ್=ಚಿತ್ರಕೂಟದಲ್ಲಿ, ಇನಿದು=ಇಂಪಿನಿಂದ, ಅಮರ್ ನ್ದ=ಕೂಡಿದ, ಅಮ್ಮಾನೈ=ಸ್ವಾಮಿಯನ್ನು\(ಸರ್ವೇಶ್ವರನನ್ನು\)ಇರಾಮನ್ ತನ್ನೈ=ರಾಮನನ್ನು ಏತ್ತುವಾರ್=ಸ್ತುತಿಸುವವರ, ಇಣೈ ಅಡಿಯೇ=ಎರಡು ಪಾದಗಳನ್ನೇ, ಏತ್ತಿನೇನೇ=ಸ್ತುತಿಸುತ್ತೇನೆ.

ಶ್ರೀಯೇ ರೂಪಗೊಂಡ ವೈದೇಹಿಯ\(ಸೀತೆಯ\)ಅಗಲಿಕೆಯಿಂದ ನಿಜವಾಗಿ ಬಲುಹೆಚ್ಚಿನ ಸಂಕಟವನ್ನು ತಳೆದು, ಜಟಾಯುವನ್ನು ವೈಕುಂಠಕ್ಕೆ ಕಳುಹಿಸಿ, ಕಾಡಿನಲ್ಲಿ ತುಂಬಿರುವ ಕಪಿಗಳರಾಜನ ಸ್ನೇಹವನ್ನು ಪಡೆದು, ವಾಲಿಯನ್ನು ಕೊಂದು, ಲಂಕಾಪಟ್ಟಣವನ್ನು ರಾಕ್ಷಸರ ರಾಜನ ಕಡುಕೋಪವು ಅಡಗುವಂತೆ ಮಾರುತಿಯಿಂದ ಸುಡಿಸಿದವನನ್ನು, ಪುರಾತನ ನಗರದ ಪವಿತ್ರವಾದ ಚಿತ್ರಕೂಟದಲ್ಲಿ ಇಂಪಿನಿಂದ ಕೂಡಿದ ಸರ್ವೇಶ್ವರನಾದ ಶ್ರೀರಾಮನನ್ನು ಸ್ತುತಿಸುವವರ ಎರಡುಪಾದಗಳನ್ನೇ ನಾನು ಸ್ತುತಿಸುತ್ತೇನೆ.\(೬\)

ಶ್ರೀರಾಮನ ಕತೆಯನ್ನು ಮುಂದುವರಿಸುತ್ತಾರೆ: ಕಾಡಿನಲ್ಲಿ ಚಿನ್ನದ ಜಿಂಕೆಯಾಗಿದ್ದ ಮಾರೀಚನಿಗೆ ಶ್ರೀರಾಮನು ಗುರಿಯಿಟ್ಟು ಹೊಡೆದಾಗ, ಸಾಯುವ ಘಳಿಗೆಯಲ್ಲೂ ಆ ದುಷ್ಟನು ಅವನಿಗೆ ಕೆಡಕುಮಾಡಿ. ತನ್ನ ಸೇಡನ್ನು ತೀರಿಸಿಕೊಂಡು, ರಾವಣನಿಗೆ ಅನುಕೂಲಮಾಡಿ ಮಡಿದನು. ಮಾರೀಚನ ಕೂಗು ಆಶ್ರಮದಲ್ಲಿದ್ದ ಸೀತೆಗೆ ಕೇಳಿಸಿತು. ಅದು ಅವಳನ್ನುಕೆರಳಿಸಿತು. ರಾಮನಿಗೆ ಅಪಾಯವೊದಗಿತೆಂದು ಬಗೆದು ಅವಳು ಲಕ್ಷ್ಮಣನನ್ನು ಬಲವಂತದಿಂದ ಆ ಸ್ಥಳಕ್ಕೆ ಅಟ್ಟಿಬಿಟ್ಟಳು. ರಾವಣನಿಗೆ ಬೇಕಾದದ್ದೂ ಅದೇ\! ಅದಕ್ಕಾಗಿಯೇ ಅವನು ಹೊಂಚುಕಾಯುತ್ತಿದ್ದ. ಸೀತೆ, ಹೀಗೆ ಒಂಟಿಯಾಗಿರುವಾಗ, ರಾವಣನು ಬಂದು ಅವಳನ್ನು ಎತ್ತಿಕೊಂಡು ಹೋದನು.

ಇತ್ತ, ರಾಮಲಕ್ಷ್ಮಣರು ಆಶ್ರಮಕ್ಕೆ ಹಿಂತಿರುಗಿದರು. ಅಲ್ಲಿ ಸೀತೆಯನ್ನು ಕಾಣದೆ ಗೋಳಿಡುತ್ತಾ, ಅವಳನ್ನು ಹುಡುಕಿಕೊಂಡು ಕಾಡಿನಲ್ಲಿ ಅಲೆದಾಡಿದರು. ಶ್ರೀದೇವಿಯೇ ರೂಪಗೊಂಡಿದ್ದ ವೈದೇಹಿಯೆನಿಸಿದ ತನ್ನ ಪ್ರಿಯಪತ್ನಿಯ ಅಗಲಿಕೆಯಿಂದ ಕಡುಸಂಕಟಗೊಂಡು ಹುಚ್ಚನಂತೆಯೇ ವಿಲಪಿಸಿದನು. ದಾರಿಯಲ್ಲಿ ಸಾಯುವ ಸ್ಥಿತಿಯಲ್ಲಿದ್ದ ಜಟಾಯುವನ್ನು ಅವರು ಕಂಡರು. ಜಟಾಯು ಒಂದು ಪಕ್ಷಿಯಾದರೂ ಸೀತೆಯನ್ನು ಕದ್ದೊಯ್ಯುತ್ತಿದ್ದ ದುಷ್ಟರಾವಣನೊಡನೆ ಹೋರಾಡಿ, ತನ್ನ ಕೈಲಾದಷ್ಟೂ ಅವನಿಗೆ ತೊಂದರೆಕೊಟ್ಟು, ಕಡೆಗೆ ತನ್ನ ರೆಕ್ಕೆಗಳನ್ನೂ ಕಾಲುಗಳನ್ನೂ ಹೋರಾಟದಲ್ಲಿ ಕಳೆದುಕೊಂದದ್ದರಿಂದ ಅಲ್ಲಿಬಿದ್ದಿರುವುದಾಗಿಯೂ ರಾಮನಿಗೆ

೧೪೧

ತಾನೇ ವಿಷಯವನ್ನು ತಿಳಿಸಬೇಕೆಂದು ತನ್ನ ಪ್ರಾಣವನ್ನು ಬಿಗಿಹಿಡಿದುಕೊಂಡಿರುವುದಾಗಿಯೂ ಹೇಳಿ, ಮೃತಪಟ್ಟಿತು. ಶ್ರೀರಾಮನು ತನಗೆ ಉಪಕಾರಮಾಡಿದ ಜಟಾಯುವಿಗೆ ಉತ್ತರಕ್ರಿಯೆಗಳನ್ನು ನಡಸಿ, ಸದ್ಗತಿಯನ್ನು ಕಾಣಿಸಿದನು.

ರಾಮಲಕ್ಷ್ಮಣರು ಸೀತೆಯನ್ನು ಹುಡುಕುತ್ತಾ ಪಂಪಾಸರೋವರದ ತೀರಕ್ಕೆ ಬಂದರು. ಅಲ್ಲಿ ಒಂದು ಆಶ್ರಮ. ಮಹಾಭಕ್ತೆಯಾದ ಶಬರಿಯು ಕೊಟ್ಟ ಆತಿಥ್ಯವನ್ನು ರಾಮನು ಪ್ರೀತಿಯಿಂದ ಸ್ವೀಕರಿಸಿದನು. ಆ ಕ್ಷೇತ್ರವೆಲ್ಲ ವಾನರರಿಗೆ ಸೇರಿದ್ದು. ಸುಗ್ರೀವ ಅಲ್ಲಿಗೆ ರಾಜ. ಆದರೆ, ಅವನು ದುರದೃಷ್ಟದಿಂದ ದೇಶಭ್ರಷ್ಠನಾಗಿದ್ದ. ಅವನ ಅಣ್ಣನಾದ ವಾಲಿಯೇ ಅವನ ರಾಜ್ಯವನ್ನು ಕಸಿದುಕೊಂಡು ಅವನನ್ನು ಓಡಿಸಿಬಿಟ್ಟಿದ್ದನು. ಸುಗ್ರೀವನ ನೆಚ್ಚಿನ ಮಂತ್ರಿಯಾದ ಮಾರುತಿಯು ಶ್ರೀರಾಮನಿಗೂ ಸುಗ್ರೀವನಿಗೂ ಸಖ್ಯವನ್ನು ನೆಲೆಗೊಳಿಸಿದನು. ಆ ಸಖ್ಯದ ಪರಿಣಾಮವಾಗಿ ರಾಮನು ವಾಲಿಯನ್ನು ಕೊಂದು, ಅವನು ಕಸಿದುಕೊಂಡಿದ್ದ ರಾಜ್ಯವನ್ನು ಸುಗ್ರೀವನಿಗೆ ಕೊಡಿಸಿದನು.ಸುಗ್ರೀವನು ಸೀತೆಯನ್ನು ಹುಡುಕುವುದರಲ್ಲಿ ರಾಮನಿಗೆ ನ್ರವಾದನು. ಕಪಿಗಳನ್ನು ಎಲ್ಲ ದಿಕ್ಕುಗಳಿಗೂ ಅದಕ್ಕಾಗಿ ಕಳುಹಿಸಿಕೊಟ್ಟನು.

ದಕ್ಷಿನದಿಕ್ಕಿಗೆ ಮಾರುತಿಯೇ ಮುಂತಾದ ವಾನರರು ಹೊರಟರು. ಕಡಲಕರೆಗೆ ಅವರು ಬಂದಾಗ, ಮಾರುತಿಯು ಆ ವಿಶಾಲವಾದ ಕಡಲನ್ನು ಹಾರಿ ಲಂಕೆಯನ್ನು ಸೇರಿ, ಅಶೋಕವನದಲ್ಲಿ ಸೆರೆಯಿದ್ದ ಸೀತೆಯನ್ನು ಕಂಡು, ರಾಮನ ಕ್ಷೇಮವನ್ನು ಅವಳಿಗೆ ತಿಳಿಸಿ, ಅವಳಿಂದ ಕುರುಹಿಗಾಗಿ ಚೂಡಾಮಣಿಯನ್ನು ಪಡೆದುಕೊಂಡನು. ಆದರೆ, ರಾಮನ ದೂತನಾಗಿ ಬಂದು ಯಾರಿಗೂ ತಿಳಿಯದಂತೆ ಕಳ್ಳನಂತೆ ಹಿಂತಿರುಗುವುದೇ? ಕೂಡದು;ಏನನ್ನಾದರೂ ಗೊಂದಲವನ್ನೆಬ್ಬಿಸಿ ರಾವಣನಿಗೆ ಅವನೆದುರಿನಲ್ಲಿ ರಾಮನ, ರಾಮದೂತನ ಸಾಮರ್ಥ್ಯವೇನೆಂದು ಸೂಚಿಸಿಯೇ ಹೋಗಬೇಕು. ಅದಕ್ಕಾಗಿ ಮಾರುತಿಯು ಅಶೋಕವನವನ್ನೆಲ್ಲಾ ನಾಶಮಾಡಿದನು. ಕಾವಲಿನ ರಾಕ್ಷಸರನ್ನು ಕೊಂದನು. ಮತ್ತೆಬಂದ ರಾಕ್ಷಸಸೈನ್ಯವನ್ನು ಹಾಳುಮಾಡಿದನು. ಕಡೆಗೆ, ಬ್ರಹ್ಮಾಸ್ತ್ರದಿಂದ ಬಂಧಿತನಾಗಿ ರಾವಣನ ಆಸ್ಥಾನದಲ್ಲಿ ಅವನೆದುರಿಗೆ ಕುಳಿತು ತನ್ನ ಕರ್ತವ್ಯವನ್ನೂ ರಾವಣ್ನೈಗೆ ಬುದ್ಧಿಯನ್ನೂ “ಮಾತ”ಹೇಳಿದನು. ಕುಪಿತನಾದ ರಾವಣನು ಮಾರುತಿಯ ಬಾಲಕ್ಕೆ ಬೆಂಕಿಹಚ್ಚಿಸಿದಾಗ, ಅದರಿಂದಲೇ ಲಂಕೆಯನ್ನೆಲ್ಲಾ ದಹಿಸಿ, ಅವನ ಕೋಪವನ್ನು ಇಳಿಸಿದನು.



೭.ಕುರೈಕಡಲೈಯಡಲಮ್ ಪಾಲ್ ಮಱುಹವೆಯ್ದು

ಕುಲೈಕಟ್ಟಿಮಱುಕರೈಯೈಯದನಾಲೇಱಿ

ಎರಿನೆಡುವೇಲರಕ್ಕರೊಡು ಮಿಲಙ್ಗೈವೇನ್ದನ್

ಇನ್ನುಯಿರ್ಕೊಣ್ಡವನ್ ತಮ್ಬಿಕ್ಕರಶುಮೀನ್ದು

ತಿರುಮಹಳೋಡಿನಿದಮರ್ ನ್ದ ಶೆಲ್ವನ್ ತನ್ನೈ

ತ್ತಿಲ್ಲೈನಹರ್ ತ್ತಿರುಚ್ಚಿತ್ರಕೂಟನ್ತನ್ನುಳ್

ಅರಶಮರ್ ನ್ದಾನಡಿ ಶೂಡುಮರಶೈಯಲ್ಲಾಲ್

ಅರಶಾಹವೀಣ್ಣೇನ್ ಮಟ್ರರಶುತಾನೇ

ಕುರೈ=ಘರ್ಜಿಸುತ್ತಿರುವ, ಕಡಲೈ=ಸಮುದ್ರವನ್ನು

೧೪೨

ಅಡಲ್=ಕ್ರೂರವಾದ, ಅಮ್ಬಾಲ್=ಬಾಣದಿಂದ, ಮಱುಹ=ಮರುಗುವಂತೆ ಎಯ್ದು=ಮಾಡಿ, ಕುಲೈ=ಸೇತುವೆಯನ್ನು, ಕಟ್ಟಿ=ಕಟ್ಟಿ, ಅದನಾಲ್=ಅದರ ಮೂಲಕನಾಗಿ, ಮಱು=ಮತ್ತೊಂದು, ಕರೈಯೈ=ದಡವನ್ನು, ಏಱಿ=ಹತ್ತಿ, ಎರಿ=ಹಿಂಸಿಸುವ, ನೆಡು=ಬಲುದೊಡ್ಡ, ವೇಲ್=ವೇಲಾಯುಧದ, ಅರಕ್ಕರೊಡುಮ್=ರಾಕ್ಷಸರೊಡನೆ, ಇಲಙ್ಗೈ=ಲಂಕೆಯ, ವೇನ್ದನ್=ರಾಜನಾದ ರಾವಣನ, ಇನ್=ಪ್ರಿಯವಾದ, ಉಯಿರ್=ಪ್ರಾಣಗಳನ್ನು, ಕೊಣ್ಡು=ತೆಗೆದು, ಅವನ್ ತಮ್ಬಿಕ್ಕು=ಅವನ ತಮ್ಮನಿಗೆ, ಅರಶುಮ್ ಈನ್ದು=ಲಂಕಾರಾಜ್ಯವನ್ನಿತ್ತು, ತಿರುಮಹಳೋಡು=ಶ್ರೀಯ ಅವತಾರವಾದ ಸೀತೆಯೊಡನೆ, ಇನಿದು=ಸಂತೋಷವಾಗಿ, ಅಮರ್ ನ್ದ=ಕೂಡಿಕೊಂಡ, ಶೆಲ್ವನ್ ತನ್ನೈ=ಸಕಲೈಶ್ವರ್ಯ ಸಂಪನ್ನನನ್ನು, ತಿಲ್ಲೈನಹರ್=ಪುರಾತನಪಟ್ಟಣದ, ತಿರು=ಪವಿತ್ರವಾದ, ಚಿತ್ರಕೂಟಮ್ ತನ್ನುಳ್=ಚಿತ್ರಕೂಟದಲ್ಲಿ, ಅರಶು ಅಮರ್ ನ್ದಾನ್=ವೈಭವದಿಂದ ಕೂಡಿರುವವನ \(ಶ್ರೀರಾಮನ\) ಅಡಿಶೂಡುಮ್=ದಿವ್ಯಪಾದಗಳನ್ನು ತಲೆಯಮೇಲೆ ಏರಿಸುವಂಥ, ಅರಶೈ ಅಲ್ಲಾಲ್=ಅರಸತ್ವವನ್ನಲ್ಲದೆ, ಮಟ್ರು=ಬೇರೆ ಯಾವ ರೀತಿಯ, ಅರಶು=ರಾಜತ್ವವನ್ನಾದರೂ, ಅರಶು ಆಹ=ರಾಜತ್ವವನ್ನಾಗಿ, ಎಣ್ಣೇನ್ ತಾನೇ=ಭಾವಿಸುವುದೇ ಇಲ್ಲ.

ಘರ್ಜಿಸುತ್ತಿರುವ ಕಡಲನ್ನು ಕ್ರೂರವಾದ ಬಾಣದಿಂದ ಮರುಗುವಂತೆ ಮಾಡಿ, ಸೇತುವೆಯನ್ನು ಕಟ್ಟಿ ಅದರ ಮೂಲಕವಾಗಿ ಮತ್ತೊಂದು ದಡವನ್ನು ಸೇರಿ, ಹಿಂಸಿಸುವ ಬಲುದೊಡ್ಡ ವೇಲಾಯುಧದ ರಾಕ್ಷಸ ಸೈನ್ಯದೊಡನೆ ಲಂಕೆಯ ರಾಜನಾದ ರಾವಣನ ಪ್ರಿಯವಾದ ಪ್ರಾಣಗಳನ್ನು ತೆಗೆದು, ಅವನ ತಮ್ಮನಿಗೆ ಲಂಕೆಯ ರಾಜ್ಯವನ್ನಿತ್ತು, ಶ್ರೀದೇವಿಯ ಅವತಾರವಾದ ಸೀತೆಯೊಡನೆ ಸಂತೋಷವಾಗಿ \(ಪ್ರೀತಿಯಿಂದ\) ಕೂಡಿಕೊಂಡ ಸಕಲೈಶ್ವರ್ಯ ಸಂಪನ್ನನನ್ನು\(ಶ್ರೀರಾಮನನ್ನು\) ಪುರಾತನಪಟ್ಟಣದ ಪವಿತ್ರವಾದ ಚಿತ್ರಕೂಟದಲ್ಲಿ ವೈಭವದಿಂದ ರಾಜ್ಯಭಾರ ಮಾಡುತ್ತಿರುವವನ ದಿವ್ಯಪಾದಗಳನ್ನು ತಲೆಯಮೇಲೆ ಏರಿಸಿಕೊಳ್ಳುವಂಥ ರಾಜತ್ವವನ್ನಲ್ಲದೆ ಬೇರೆ ಯಾವ ರೀತಿಯ ರಾಜತ್ವವನ್ನೂ ರಾಜತ್ವವೆಂದು ಭಾವಿಸುವುದೇ ಇಲ್ಲ. \(೭\)

ಶ್ರೀರಾಮನ ಕತೆ ಮುಂದುವರಿಯುವುದು: ಮಾರುತಿಯ ಸುದ್ದಿಯ ಮೇರೆಗೆ, ರಾಮಲಕ್ಷ್ಮಣರೂ ಸುಗ್ರೀವನೂ ಕೂಡಿ, ಬಲುದೊಡ್ಡ ವಾನರಸೈನ್ಯದೊಡನೆ ಸಮುದ್ರತೀರಕ್ಕೆ ತೆರಳಿದರು. ಕಡಲನ್ನು ಬೇಡಿದರೆ ಅದು ದಾರಿಕೊಡಬಲ್ಲದೇ? ಅದನ್ನು ಬೆದರಿಸಿದರೋ? ಶ್ರೀರಾಮನು ಕಡಲಕರೆಯಲ್ಲಿ ದರ್ಭಶಯನನಾಗಿ ಕಡಲನ್ನು ಬೇಡಿಯೂ ಬೇಡಿದನು. ಅದು ಫಲಿಸದೆ ಕ್ರೂರವಾದ ಅಂಬನ್ನು ಬಿಲ್ಲಿಗೆ ತೊಡಿಸಿ, ಕಡಲನ್ನೇ ಶೋಷಿಸಿಬಿಡುವುದಾಗಿ ಕೋಪಗೊಂಡನು. ಹಾಗೆ ಮಾಡಲು ಸಮರ್ಥನೇ ಅವನು\! ಅದರ ಪರಿಣಾಮವಾಗಿ ಕಡಲಿಗೆ ಸೇತುವೆಯ ನಿರ್ಮಾಣವಾಯಿತು. ಅಪಾರವಾದ ವಾನರಸೈನ್ಯದೊಡನೆ ಅವರೆಲ್ಲರೂ ಕಡಲನ್ನು ದಾಟಿ ಲಂಕೆಯನ್ನು ಸೇರಿದರು.ರಾವಣನನ್ನೂ ಅವನ ಬಲುದೊಡ್ಡ ಬಲಿಷ್ಠರಾಕ್ಷಸ ಸೈನ್ಯವನ್ನೂ ಎದುರಿಸಿದರು. ಹೋರಾಟದಲ್ಲಿ ರಾವಣ ಮಡಿದನು; ಅವನ ಸೈನ್ಯವೂ ನಾಶವಾಯಿತು. ಆಗ ಶ್ರೀರಾಮನು ಲಂಕೆಯ ರಾಜ್ಯವನ್ನು ರಾವಣನ ತಮ್ಮನಾದ ವಿಭೀಷಣನಿಗೆ ಕಟ್ಟಿದನು. ಅನಂತರ, ಸೀತೆಯೊಡನೆ ಪ್ರೀತಿಯಿಂದ ಕೂಡಿಕೊಂಡನು.

ಕುಲಶೇಖರರು ಹೇಳುತ್ತಾರೆ: ಸೀತಾರಾಮಲಕ್ಷ್ಮಣರು ಪವಿತ್ರವಾದ ಚಿತ್ರಕೂಟದಲ್ಲಿ ನೆಲೆಸಿ ವೈಭವದಿಂದ

೧೪೩

ಜಗತ್ತನ್ನೇ ಕೃಪೆಯಿಂದ ಆಳುತ್ತಿದ್ದಾರೆ. ಶ್ರೀರಾಮನ ಆಳ್ವಿಕೆ ಸತ್ಯಧರ್ಮಗಳಿಂದ ಕೂಡಿದ್ದು ಸ್ವಾರ್ಥವಿಲ್ಲದ್ದು. ದುಷ್ಟರನ್ನು ಶಿಕ್ಷಿಸಿ, ಶಿಷ್ಟರನ್ನು ಕಾಪಾಡುವುದೇ ಅದರ ಧ್ಯೇಯ. ಶ್ರೀರಾಮನ ದಿವ್ಯಪಾದಗಳನ್ನು ಯಾವ ರಾಜನು ತನ್ನ ತಲೆಗೆ ಭೂಷಣವೆಂದು ಭಾವಿಇಸ್, ತಲೆಯ ಮೇಲೆ ಅವನ್ನು ಏರಿಸಿಕೊಳ್ಳುವನೋ, ರಾಮನಲ್ಲಿ ಪರಮಭಕ್ತಿಯನ್ನಿಟ್ಟು, ಅವನ ರಾಜ್ಯಾಡಳಿತದ ಕ್ರಮವನ್ನೇ ಅನುಸರಿಸಿ, ಸತ್ಯಧರ್ಮಗಳಿಂದ ಆಳುವನೋ ಅವನೇ ನಿಜವಾದ ರಾಜ, ಅವನದೇ ನಿಜವಾದ ಆಳ್ವಿಕೆ. ಮಿಕ್ಕರಾಜರೆಲ್ಲ ಸ್ವಾರ್ಥಿಗಳಾಗಿ ಇಂದ್ರಿಯಲೋಲುಪರಾಗಿ, ರಾಜರೆನಿಸಿಕೊಳ್ಳುವುದಕ್ಕೆ ಯೋಗ್ಯರಲ್ಲ. ಅವರ ಆಡಳಿತವನ್ನು ರಾಜ್ಯಭಾರವೆನ್ನಬಾರದು. ಅದು ರಾಜತ್ವವೇ ಅಲ್ಲ\!

ಭಕ್ತಶಿರೋಮಣಿಯಾದ ಕುಲಶೇಖರರ ಆಡಳಿತವನ್ನು ಅಂಥ ಆದರ್ಶ ರಾಜತ್ವ ಎನ್ನಬಹುದಲ್ಲವೇ?

೮.ಅಮ್ಬೊನೆಡು ಮಣಿಮಾಡವಯೋತ್ತಿಯೆಯ್ದಿ

ಅರಶೆಯ್ದಿಯಹತ್ತಿಯನ್ ವಾಯ್ ತ್ತಾನ್ ಮುನ್ ಕೊನ್ಱಾನ್

ತನ್, ಪೆರುನ್ದೊಲ್ ಕತೈಕೇಟ್ಟುಮಿತಿಲೈಚ್ಚೆಲ್ವಿ

ಉಲಹುಯ್ಯುತ್ತಿರು ವಯಿರುವಾಯ್ ತ್ತಮಕ್ಕಳ್

ಶೆಮ್ ಪವಳತ್ತಿರಳ್ ವಾಯ್ ತ್ತನ್ ಚರಿತೈಕೇಟ್ಟಾನ್

ತಿಲ್ಲೈನಹರ್ ತ್ತಿರುಚ್ಚಿತ್ರಕೂಟನ್ತನ್ನುಳ್

ಎಮ್ಬೆರುಮಾನ್ ತನ್ ಚರಿತೈ ಶೆವಿಯಾಲ್ ಕಣ್ಣಾಲ್ ಪರುಹವೋಮ್

ಇನ್ನಮುದಮ್ ಮದಿಯೋಮನ್ಱೇ

ಅಮ್=ಸುಂದರವಾದ, ಪೊನ್=ಚಿನ್ನದಿಂದ ಕೂಡಿದ, ನೆಡು=ಎತ್ತರವಾದ, ಮಣಿ=ರತ್ನದಿಂದ ಕೂಡಿದ, ಮಾಡಮ್=ಮಹಡಿಮನೆಗಳುಳ್ಳ, ಅಯೋತ್ತಿ=ಅಯೋಧ್ಯೆಯನ್ನು, ಎಯ್ದಿ=ಸೇರಿ, ಅರಶು=ರಾಜತ್ವವನ್ನು, ಎಯ್ದಿ=ಪಡೆದು, ಅಹತ್ತಿಯನ್=ಅಗಸ್ತ್ಯನ, ವಾಯ್=ಬಾಯಿಂದ, ತಾನ್=ತಾನು\(ರಾಮನು\), ಮುನ್=ಹಿಂದೆ, ಕೊನ್ಱಾನ್ ತನ್=ಕೊಂದವನ \(ರಾವಣ\), ಪೆರು=ದೊಡ್ಡ, ತೊಲ್=ಪೂರ್ವದ, ಕತೈ ಕೇಟ್ಟು=ಕತೆಯನ್ನುಕೇಳಿ, ಮಿತಿಲೈಚೆಲ್ವಿ=ಮಿಥಿಲೆಯಲ್ಲಿ ಹುಟ್ಟಿದ ಶ್ರೀದೇವಿಯು\(ಸೀತಾದೇವಿಯು\), ಉಲಹು=ಲೋಕಗಳು, ಉಯ್ಯ=ಉಜ್ಜೀವನಗೊಳ್ಳುವಂತೆ, ತಿರುವಯಿ=ಪವಿತ್ರವಾದ ಹೊಟ್ಟೆಯಲ್ಲಿ, ವಾಯ್ ತ್ತ=ಹುಟ್ಟಿದ, ಮಕ್ಕಳ್=ಮಕ್ಕಳ, ಶೆಮ್ ಪವಳಮ್=ಕೆಂಫು ಹವಳವನ್ನು, ತಿರಳ್=ಹೋಲುವ, ವಾಯ್=ಬಾಯಿಂದ, ತನ್ ಚರಿತೈ=ತನ್ನ ಚರಿತ್ರೆಯನ್ನೇ, ಕೇಟ್ಟಾನ್=ಕೇಳಿದವನಾದ, ತಿಲ್ಲೈನಹರ್=ಪುರಾತನ ಪಟ್ಟಣದ, ತಿರು=ಪವಿತ್ರವಾದ

೧೪೪

ಚಿತ್ರಕೂಟಮ್ ತನ್ನುಳ್=ಚಿತ್ರಕೂಟದಲ್ಲಿ, ನೆಲಸಿರುವ, ಎಮ್ಬೆರುಮಾನ್ ತನ್=ನಮ್ಮ ಸ್ವಾಮಿಯ, ಚರಿತೈ=ಚರಿತ್ರೆಯನ್ನು, ಶೆವಿಯಾಲ್=ಕಿವಿಯಿಂದಲೂ, ಕಣ್ಣಾಲ್=ಕಣ್ಣಿಂದಲೂ, ಪರುಹವೋಮ್=ಆಸ್ವಾದಿಸುತ್ತೇವೆ \(ಕುಡಿಯುತ್ತೇವೆ\), ಇನ್=ಇನಿದಾದ, ಅಮುದಮ್=ಅಮೃತವನ್ನು, ಮದಿಯೋಮ್=ಇಚ್ಛಿಸೆವು, ಅನ್ಱೇ=ಅಲ್ಲವೇ?

ಸೊಬಗಿನ ಎತ್ತರವಾದ ಚಿನ್ನರತ್ನಗಳಿಂದ ಕೂಡಿದ ಮಹಡೀಮನೆಗಳುಳ್ಳ ಅಯೋಧ್ಯೆಯನ್ನು ಸೇರಿ, ರಾಜತ್ವವನ್ನು ಪಡೆದು, ಅಗಸ್ತ್ಯನ ಬಾಯಿಂದ ತಾನು ಹಿಂದೆ ಕೊಂದ ರಾವಣಾಸುರನ ಪೂರ್ವಕತೆಯನ್ನು ವಿಸ್ತಾರವಾಗಿ ಕೇಳಿ, ಮಿಥಿಲಾಪುರದ ರಾಜಕುವರಿಯು ಲೋಕಗಳ ಉಜ್ಜೀವನಗೊಳ್ಳುವಂತೆ ಪಡೆದ ಮಕ್ಕಳ ಕೆಂಪುಹವಳವನ್ನು ಹೋಲುವ ಬಾಯಿಂದ ತನ್ನ ಚರಿತ್ರೆಯನ್ನೇ ಕೇಳಿದವನಾದ ಪುರಾತನ ನಗರದ ಪವಿತ್ರವಾದ ಚಿತ್ರಕೂಟದಲ್ಲಿ ನೆಲಸಿರುವ ನಮ್ಮ ಸ್ವಾಮಿಯ ಚರಿತ್ರೆಯನ್ನು ನಾವು ಕಿವಿಯಿಂದಲೂ ಕಣ್ಣಿಂದಲೂ ಕುಡಿಯುತ್ತೇವೆ. ಇನಿದಾದ \(ಮಧುರವಾದ\)ಅಮೃತವನ್ನು ನಾವು ಇಚ್ಛಿಸೆವು, ಅಲ್ಲವೇ?\(೮\)

ಕುಲಶೇಖರರು ಹೇಳುತ್ತಾರೆ: ಶ್ರೀರಾಮನು ರಾವಣನನ್ನು ವಧಿಸಿದ ಬಳಿಕ ಲಂಕಾರಾಜ್ಯವನ್ನುವಿಭೀಷಣನಿಗೆ ಒಪ್ಪಿಸಿದನು. ಅನಂತರ, ಸೀತಾಲಕ್ಷ್ಮಣರೊಡನೆ ಅಯೋಧ್ಯೆಯನ್ನುತಲುಪಿದನು. ಪಟ್ಟಾಭಿಷಿಕ್ತನಾದನು. ಅಗಸ್ತ್ಯಮಹರ್ಷಿಗಳ ಬಾಯಿಂದಲೇ ತಾನು ಕೊಂದ ರಾವಣಾಸುರನ ಪೂರ್ವವೃತ್ತಾಂತವನ್ನು ವಿಶದವಾಗಿ ಕೇಳಿತಿಳಿದುಕೊಂಡನು. ಅಲ್ಲದೆ, ಸೀತಾದೇವಿಯು ಪಡೆದ ತನ್ನ ಮಕ್ಕಳಾದ ಕುಶಲವರಿಂದಲೇ ತನ್ನ ಚರಿತೆಯನ್ನೇ ಕೇಳಿ ಆನಂದಿಸಿದನು. ನಾವೂ ಸಹ ನಮ್ಮ ಸ್ವಾಮಿಯ ದಿವ್ಯಚರಿತೆಯನ್ನು-ರಾಮಾಯಣವನ್ನು-ನಮ್ಮ ಕಿವಿಗಳಿಂದ ಕೇಳಿ, ಕಣ್ಣಿನಿಂದ ಓದಿ, ಪಾನ ಮಾಡುತ್ತೇವೆ. ರಾಮಾಯಣದ ಮಾಧುರ್ಯ ದೇವತೆಗಳ ಅಮೃತಕ್ಕಿಂತಕೂ ಹೆಚ್ಚು ರುಚಿಕರ. ಆದ್ದರಿಂದ ನಮಗೆ ರಾಮಾಯಣವೆಂಬ ಅಮೃತವೇ ಸಾಕು. ದೇವತೆಗಳ ಅಮೃತ ನಮಗೆ ಬೇಡವೇ ಬೇಡ.

೯.ಶೆಱಿತವಚ್ಚಮ್ ಪುಹನ್ ತನ್ನೈಚ್ಚೆನ್ಱು ಕೊನ್ಱು

ಶೆೞುಮಱೈಯೋನುಯಿರ್ ಮೀಟ್ಟುತ್ತವತ್ತೋನೀನ್ದ

ನಿಱೈಮಣಿಪ್ಪೂಣಣಿಯುಙ್ಗೊಣ್ಡಿಲವಣನ್ ತನ್ನೈ

ತ್ತಮ್ಬಿಯಾಲ್ ವಾನೇಟ್ರಿಮುನಿವನ್ ವೇಣ್ಡ

ತಿಱಲ್ ವಿಳಙ್ಗುಮಿಲಕ್ಕೂಮನೈಪ್ಪಿರಿನ್ದಾನ್ ತನ್ನೈ

ತಿಲ್ಲೈನಹರ್ ತ್ತಿರುಚ್ಚಿತ್ರಕೂಟನ್ತನ್ನುಳ್

ಉಱೈವಾನೈ ಮಱವಾದವುಳ್ಳನ್ತನ್ನೈಯುಡೈಯೋನ್

ಮಟ್ರುಱುದುಯರಮಡೈಯೋಮನ್ಱೇ

೧೪೫

ಶೆಱಿ=ಹೆಚ್ಚಾದ \(ಪ್ರಬಲವಾದ\), ತವಮ್=ತಪಸ್ಸನ್ನುಳ್ಳ, ಶಮ್ಬುಕನ್ ತನ್ನೈ=ಶಂಬುಕನನ್ನು, ಶೆನ್ಱು=\(ಅವನಿರುವ ಸ್ಥಳಕ್ಕೆ\)ಹೋಗಿ, ಕೊನ್ಱು=\(ಅವನನ್ನು\)ಕೊಂದು, ಶೆೞು=ಪವಿತ್ರವಾದ, ಮಱೈಯೋನ್=ಬ್ರಾಹ್ಮಣನ ಮಗನ, ಉಯಿರ್=ಪ್ರಾಣವನ್ನು, ಮೀಟ್ಟು=ಮತ್ತೆ ತಿರುಗಿಸಿ\(ಬದುಕುವಂತೆ ಮಾಡಿ\), ತವತ್ತೋನ್=ಅಗಸ್ತ್ಯ ಮಹರ್ಷಿಯು, ಈನ್ದ=ಕೊಟ್ಟಿದ್ದ, ನಿಱೈ=ಬೆಲೆಬಾಳುವ, ಮಣಿಪೂಣ್=ರತ್ನಹಾರವನ್ನೂ, ಅಣಿಯುಮ್=ಆಭರಣಗಳನ್ನೂ, ಕೊಣ್ಡು=ಸ್ವೀಕರಿಸಿ, ಇಲವಣನ್ ತನ್ನೈ=ಲವಣಾಸುರನನ್ನು, ತಮ್ಬಿಯಾಲ್=ತಮ್ಮನಾದ ಶತ್ರುಘ್ನನಿಂದ, ವಾನ್ ಏಟ್ರಿ=\(ವೀರ\)ಸ್ವರ್ಗಕ್ಕೆ ಏರಿಸಿ, ಮುನಿವನ್=ಮುನಿವರನಾದ ದುರ್ವಾಸ ಮಹರ್ಷಿಯು, ವೇಣ್ಡ=ಕೋರಿದಂತೆ, ತಿಱಲ್=ಬಲಪರಾಕ್ರಮಗಳಿಂದ, ವಿಳಙ್ಗುಮ್=ಬೆಳಗುವ, ಇಲಕ್ಕೂ ಮನೈ=ಲಕ್ಷ್ಮಣನನ್ನು, ಪಿರಿನ್ದಾನ್ ತನ್ನೈ=ಅಗಲಿದವನನ್ನು, ತಿಲ್ಲೈನಹರ್=ಪುರಾತನ ನಗರದ, ತಿರು=ಪವಿತ್ರವಾದ, ಚಿತ್ರಕೂಟನ್ ತನ್ನುಳ್=ಚಿತ್ರಕೂಟದಲ್ಲಿ, ಉಱೈವನೈ=ನೆಲಸಿರುವವನ್ನು, ಮಱವಾದ=ಮರೆಯದೆ, ಉಳ್ಳಮ್ ತನ್ನೈ=ಅಂತರಂಗದಲ್ಲಿ, ಉಡೈಯೋಮ್=ಉಳ್ಳವರಾದ ನಾವು, ಮಟ್ರು=ಬೇರೆ, ಉಱು=ಹೆಚ್ಚಾದ, ತುಯರಮ್=ದುಃಖ ಸಂಕಟಗಳನ್ನು, ಅಡೈಯೋಮ್ ಅನ್ಱೇ=ಪಡೆಯುವುದೇ ಅಲ್ಲವೇ?

ಪ್ರಬಲವಾದ ತಪಸ್ಸನ್ನುಳ್ಳ ಶಂಬುಕನನ್ನು, ಅವನಿರುವ ಸ್ಥಳಕ್ಕೇ ಹೋಗಿ, ಅವನನ್ನು ಕೊಂದು, ಪವಿತ್ರನಾದ ವೇದಾಧ್ಯಯನ ಸಂಪನ್ನನಾದ ಬ್ರಾಹ್ಮಣನ ಮಗನನ್ನು ಬದುಕಿಸಿಕೊಟ್ಟು, ಅಗಸ್ತ್ಯಮಹರ್ಷಿಗಳು ಕೊಟ್ಟಿದ್ದ ಬೆಲೆಬಾಳುವ ರತ್ನಹಾರವನ್ನೂ ಆಭರಣಗಳನ್ನೂ ಸ್ವೀಕರಿಸಿ, ಲವಣಾಸುರನನ್ನು ತನ್ನ ತಮ್ಮನಾದ ಶತ್ರುಘ್ನನಿಂದ ವೀರಸ್ವರ್ಗಕ್ಕೆ ಏರಿಸಿ, ದುರ್ವಾಸಮಹರ್ಷಿಗಳ ಕೋರಿಕೆಯಂತೆ ಬಲಪರಾಕ್ರಮಗಳಿಂದ ಬೆಳಸುವ ಲಕ್ಷ್ಮಣನನ್ನು ಅಗಲಿ, ಪುರಾತನ ನಗರದ ಪವಿತ್ರವಾದ ಚಿತ್ರಕೂಟದಲ್ಲಿ ನೆಲೆಸಿರುವವನನ್ನು ಮರೆಯದೇ ಅಂತರಂಗದಲ್ಲಿ ಉಳ್ಳವರಾದ ನಾವು ಬೇರೆ ಯಾವ ಹೆಚ್ಚಿನ ದುಃಖಸಂಕಟಗಳನ್ನೂ ಪಡೆಯುವುದಿಲ್ಲ. ಅಲ್ಲವೇ?\(೯\)

ಸತ್ಯಧರ್ಮಗಳನ್ನು ಚಾಚು ತಪ್ಪದಂತೆ ತಾನೇ ನಡದು ತೋರಿಸಿದ ಶ್ರೀರಾಮನ ಆಳ್ವಿಕೆಯಲ್ಲಿ ಅಧರ್ಮಕ್ಕೆ ಎಡೆಯುಂಟೇ? ಅಧರ್ಮ ನಡೆಯುವುದಾದರೆ ಅದನ್ನು ಅವನು ಸಹಿಸಬಲ್ಲವೇ? ಶೂದ್ರನು ಶ್ರೀರಾಮನ ಕಾಲದಲ್ಲಿ ತಪಸ್ಸನ್ನು ಆಚರಿಸಕೂಡದಾಗಿತ್ತು. ತಪಸ್ಸುಧ್ಯಾನ ಪೂಜಾದಿಗಳು ಬ್ರಾಹ್ಮಣನಿಗೆ ಮೀಸಲಾಗಿತ್ತು. ಶಂಬುಕನೆಂಬ ಒಬ್ಬ ಶೂದ್ರನು ಘೋರವಾದ ತಪಸ್ಸನ್ನಾಚರಿಸುತ್ತಿದ್ದನು. ಅವನ ಧರ್ಮವನ್ನು ಮೀರಿದ್ದರಿಂದ ಅದು ಅಧರ್ಮವಾಯಿತು. ವೇದಪಾರಂಗತನಾದ ಸದ್ಬ್ರಾಹ್ಮಣನ ಮಗನು ಅಕಾಲಮರಣಕ್ಕೆ ತುತ್ತಾದನು. ರಾಮನ ಆಳ್ವಿಕೆಯಲ್ಲಿ ಎಲ್ಲರೂ ಪೂರ್ಣಾಯುಷ್ಯವಂತರಾಗಿ ಬಾಳಿ ಗತಿಸಬೇಕಾದದ್ದು ಧರ್ಮವಾಗಿತ್ತು. ಅದರಿಂದ, ಅಕಾಲಮರಣವೂ ಅಧರ್ಮವೇ ಆಯಿತು. ಈ ಎರಡು ಅಧರ್ಮಗಳನ್ನೂ ಶ್ರೀರಾಮನು ಸರಿಪಡಿಸಿದನು. ಶಂಬುಕನನ್ನು ಸಂಹರಿಸಿದನು. ಬ್ರಾಹ್ಮಣನ ಮಗನನ್ನು ಬದುಕಿಸಿದನು. ದುಷ್ತಶಿಕ್ಷಣವೂ ಶಿಷ್ಟರಕ್ಷಣವೂ ಧರ್ಮವಾಗಿತ್ತು. ಲವಣಾಸುರನೆಂಬ ದುಷ್ಟನನ್ನು ತಮ್ಮನಾದ ಶತ್ರುಘ್ನನಿಂದ ಕೊಲ್ಲಿಸಿದನು. ದುರ್ವಾಸ ಮಹರ್ಷಿಗಳು ಕೋರಿದಂತೆ, ಎಂದಿಗೂ ಅಗಲಿರದ ಲಕ್ಷ್ಮಣನನ್ನು, ಅವರ ಸಹಾಯಕ್ಕೆ ಕಳುಹಿಸಿದನು. ಅಗಸ್ತ್ಯಮಹರ್ಷಿಗಳು ಅನುಗ್ರಹಿಸಿದ ರತ್ನಹಾರವನ್ನೂ, ದಿವ್ಯಾಭರಣಗಳನ್ನೂ ನಮ್ರತೆಯಿಂದ ಸ್ವೀಕರಿಸಿದನು.

ಕುಲಶೇಖರರು ಹೇಳುತ್ತಾರೆ:ಭಕ್ತರನ್ನು ಅನುಗ್ರಹಿಸುವುದಕ್ಕಾಗಿಯೇ

೧೪೬

ಶ್ರೀರಾಮನು ಪವಿತ್ರವಾದ ಚಿತ್ರಕೂಟದಲ್ಲಿ ನೆಲಸಿದ್ದಾನೆ. ಅವನನ್ನು ಭಕ್ತನು ಚಿತ್ತದಲ್ಲಿಟ್ಟುಕೊಂಡು, ಸದಾ ಧ್ಯಾನ ಮಾಡುತ್ತಿರುವವರಿಗೆ ಯಾವ ಬಗೆಯ ದುಃಖವೂ ಇಲ್ಲ; ಸಂಕಟವೂ ಇಲ್ಲ.

೧೦.ಅನ್ಱು ಚರಾಚರಙ್ಗಳೈವೈಹುನ್ದತ್ತೇಟ್ರಿ

ಅಡಲರವಪ್ಪಹೈಯೇಱಿಯಶುರರ್ ತಮ್ಮೈ

ವೆನ್ಱು, ಇಲಙ್ಗುಮಣಿನೆಡುನ್ದೋಳ್ ನಾನ್ ಗುಮ್ ತೋನ್ಱ

ವಿಣ್ ಮುೞುದುಮೆದಿರ್ ವರತ್ತನ್ ತಮಮ್ಮೇವಿ

ಶೆನ್ಱಿದು ವೀಟ್ರಿರುನ್ದವಮ್ಮಾನ್ ತನ್ನೈ

ತ್ತಿಲ್ಲೈನಹರ್ ತಿರುಚ್ಚಿತ್ರಕೂಟನ್ತನ್ನುಳ್

ಎನ್ಱುಮ್ ನಿನ್ಱಾನವನಿವನೆನ್ಱೇತ್ತಿ

ನಾಳುಮಿಱೈಂಜಿಮಿನೋವೆಪ್ಪೊೞುದುಮ್ ತೊಣ್ಡೀರ್ ನೀರೇ

ಅನ್ಱು=ಅಂದು, ಚರ ಅಚರಙ್ಗಳೈ=ಚರ ಮತ್ತು ಅಚರಗಳನ್ನೆಲ್ಲಾ, ವೈಹುನ್ದತ್ತು=ವೈಕುಂಠಕ್ಕೆ, ಏಟ್ರಿ=ಏರಿಸಿ, ಅಡಲ್=ಬಲಿಷ್ಠವಾದ, ಅರವಮ್=ಸರ್ಪದ, ಪಹೈ=ಶತ್ರುವನ್ನು, ಏಱಿ=ಹತ್ತಿ, ಅಶುರರ್ ತಮ್ಮೈ=ಅಸುರರನ್ನು, ವೆನ್ಱು=ಜಯಿಸಿ, ಇಲಙ್ಗುಮ್=ಬೆಳಗುವ, ಅಣಿ-=ಸುಂದರವಾದ, ನೆಡು=ವಿಶಾಲವಾದ, ತೋಳ್ ನಾನ್ಗುಮ್=ತೋಳುಗಳು ನಾಲ್ಕನ್ನೂ, ತೋನ್ಱ=ತೋರಲು, ವಿಣ್=ಮೇಲಣಲೋಕಗಳವರು, ಮುೞುದುಮ್=ಪೂರ್ತಿಯಾಗಿ\(ಎಲ್ಲರೂ\), ಎದಿರ್ ವರ=ಎದಿರುಗೊಳ್ಳಲು, ತನ್=ತನ್ನ, ತಾಮಮ್=ಧಾಮವನ್ನು\(ಸ್ಥಾನವನ್ನು\),ಮೇವಿ ಶೆನ್ಱು=ಹೋಗಿ ಸೇರಿ, ಇನಿದು=ಸಂತೋಷವಾಗಿ, ವೀಟ್ರಿರುನ್ದ=ನೆಲ್ಸಿದ, ಅಮ್ಮಾನ್ ತನ್ನೈ=ಸ್ವಾಮಿಯನ್ನು, ತಿಲ್ಲೈನಹರ್=ಪುರಾತನ ಪಟ್ಟಣದ, ತಿರು=ಪವಿತ್ರವಾದ, ಚಿತ್ರಕೂಟನ್ ತನ್ನುಳ್=ಚಿತ್ರಕೂಟದಲ್ಲಿ, ಎನ್ಱುಮ್=ಎಲ್ಲ ಕಾಲಕ್ಕೂ ಶಾಶ್ವತವಾಗಿ, ನಿನ್ಱಾನ್=ನೆಲಸಿರುವ, ಅವನ್=ಅವನೇ, ಇವನ್=ಇವನು, ಎನ್ಱು ಏತ್ತಿ=ಎಂದು ಸ್ತೋತ್ರಮಾಡಿ,ನಾಳುಮ್ ಎಪ್ಪೊೞುದುಮ್=ಎಲ್ಲ ಕಾಲದಲ್ಲೂ, ತೊಣ್ಡೀರ್ ನೀರೇ=ಭಕ್ತರೇ ನೀವೇ, ಇಱೈಂಜುಮಿನ್=ಎರಗಿ ಬಾಳಿರಿ.

ಅಂದು ಚರಾಚರಗಳನ್ನೆಲ್ಲಾ ವೈಕುಂಠಕ್ಕೆ ಏರಿಸಿ, ಬಲಿಷ್ಠವಾದ ಸರ್ಪದ ಶತ್ರುವಿನ ಮೇಲೇರಿ, ಅಸುರರನ್ನು ಜಯಿಸಿ ಬೆಳಗುವ ಸುಂದರವಾದ ನಾಲ್ಕು ತೋಳುಗಳನ್ನೂ ತೋರಲು, ಮೇಲಣಲೋಕದವರೆಲ್ಲರೂ ಎದಿರುಗೊಳ್ಳಲು, ತನ್ನ ಸ್ಥಾನವನ್ನೂ ಸೇರಿ ಆನಂದದಿಂದ ನೆಲೆಗೊಂಡ ಸ್ವಾಮಿಯನ್ನು ಪುರಾತನಪಟ್ಟಣದ ಪವಿತ್ರವಾದ

೧೪೭

ಚಿತ್ರಕೂಟದಲ್ಲಿ ಎಲ್ಲ ಕಾಲಕ್ಕೂ ಶಾಶ್ವತವಾಗಿ ನೆಲಸಿರುವ ಅವನೇ ಇವನು ಎಂದು ಸ್ತೋತ್ರಮಾಡುತ್ತಾ, ಭಕ್ತರೇ ನೀವೇ ಎಲ್ಲಕಾಲಕ್ಕೂ ಅವನಿಗೆ ಎರಗಿ ಬಾಳಿರಿ.\(೧೦\)

ಕುಲಶೇಖರರು ಹೇಳುತ್ತಾರೆ:ಅಂದು, ಶ್ರೀರಾಮಾನವಾತರ ಕಾಲದಲ್ಲಿ, ಶ್ರೀರಾಮನು ರಾಜ್ಯಭಾರ ನಡಸಿ, ತನ್ನ ಅವತಾರವನ್ನು ಪರಿಸಮಾಪ್ತಿ ಮಾಡುವ ಕಾಲದಲ್ಲಿ ಅವನ ರಾಜ್ಯದಲ್ಲಿದ್ದ ಚರಾಚರಗಳೆಲ್ಲವನ್ನೂ ಅವನು ಮುಕ್ತಿಗೆ ಕಳುಹಿಸಿದನು. ಅನಂತರ, ತಾನು ಗರುಡಾರೂಢನಾಗಿ, ಚತುರ್ಭುಜನಾಗಿ, ಶ್ರೀಮನ್ನಾರಾಯಣನೇ ತಾನಾಗಿ ತೋರಿಕೊಂಡಾಗ, ಮೇಲಣಲೋಕಗಳವರೆಲ್ಲರೂ ಒಟ್ಟಾಗಿ ನೆರೆದು ಅವನನ್ನು ಎದುರುಗೊಂಡರು. ಹೀಗೆ, ಭಗವಂತನು ವೈಭವದಿಂದ ತನ್ನ ಧಾಮವನ್ನು ಸೇರಿ, ಅಲ್ಲಿ ಆನಂದದಿಂದ ನೆಲಸಿದನು.

ಆ ಭಗವಂತನೇ ಈಗ ಪವಿತ್ರವಾದ ಚಿತ್ರಕೂಟದಲ್ಲಿ ನೆಲೆಗೊಂಡಿದ್ದಾನೆ. ಭಕ್ತರೇ, ನೀವು ಇಲ್ಲಿ ಆ ಭಗವಂತನೇ ಆದ, ಅವನ ಅವತಾರರೂಪನೂ ಆದ ಶ್ರೀರಾಮನೇ ಇಲ್ಲಿ ಶಾಶ್ವತವಾಗಿ ಭಕ್ತಕೋಟಿಯನ್ನು ಅನುಗ್ರಹಿಸುವುದೆಅಕ್ಕಾಗಿಯೇ, ನೆಲೆಸಿದ್ದಾನೆ. ಈ ವಿಷಯವನ್ನು ತಿಳಿದು, ಸ್ತುತಿಸಿ, ಅವನ ಪಾದಗಳಿಗೆರಗಿ, ಅವನ ಪಾದಗಳೇ ಗತಿಯೆಂದು ನಂಬಿ, ಭಗವಂತನ ವಿನಮ್ರಭಕ್ತರಾಗಿ ಬಾಳಿರಿ.

೧೧.ತಿಲ್ಲೈನಹರ್ ತ್ತಿರುಚ್ಚಿತ್ರಕೂಟನ್ತನ್ನುಳ್

ತಿಱಲ್ ವಿಳಙ್ಗುಮಾರುತಿಯೋಡಮರ್ ನ್ದಾನ್ ತನ್ನೈ

ಎಲ್ಲೈಯಿಲ್ ಶೀರ್ ತ್ತಯರತನ್ ಮಹನಾಯ್ ತ್ತೋನ್ಱಿಟ್ರದುಮದಲಾ

ತ್ತನುಲಹಮ್ ಪುಕ್ಕತೀಱಾ

ಕೊಲ್ಲಿಯಲುಮ್ ಪಡೈತ್ತಾನೈಕ್ಕೊಟ್ರವೊಳ್ ವಾಳ್

ಕೋೞಿಯರ್ ಕೋನ್ ಕುಡೈಕ್ಕೂಲಶೇಕರನ್ ಶೊಱ್ ಶೆಯ್ದ

ನಲ್ಲಿಯಲಿನ್ ತಮಿೞ್ ಮಾಲೈಪತ್ತುಮ್ ವಲ್ಲಾರ್

ನಲನ್ದಿಹೞ್ ನಾರಣನಡಿಕ್ಕೀೞ್ ನಣ್ಣುವಾರೇ

ತಿಲ್ಲೈ ನಹರ್=ಪುರಾತನ ನಗರದ, ತಿರು=ಪವಿತ್ರವಾದ, ಚಿತ್ರಕೂಟಮ್ ತನ್ನುಳ್=ಚಿತ್ರಕೂಟದಲ್ಲಿ, ತಿಱಲ್=ಬಲಪರಾಕ್ರಮಗಳನ್ನು, ವಿಳಙ್ಗುಬೆಳಗಿಸುವ, ಮಾರುತಿಯೋಡು=ಮಾರುತಿಯೊಡನೆ, ಅಮರ್ ನ್ದಾನ್ ತನ್ನೈ=ನೆಲಸಿರುವ ಭಗವಂತನಾದ ಶ್ರೀರಾಮನನ್ನು, ಎಲ್ಲೈ ಇಲ್=ಮಿತಿಯಿಲ್ಲದ, ಶೀರ್=ಕೀರ್ತಿಯನ್ನುಳ್ಳ, ತಯರತನ್=ದಶರಥಮ, ಮಹನಾಯ್=ಮಗನಾಗಿ, ತೋನ್ಱಿಟ್ರು=ಅವತರಿಸಿದ, ಅದುಮುದಲ್ ಆ=ಅದನ್ನು ಮೊದಲು ಮಾಡಿಕೊಂಡು, ತನ್ ಉಲಹಮ್=ತನ್ನ ಲೋಕವನ್ನುಪುಕ್ಕದು=ಪ್ರವೇಶಿಸಿದುದನ್ನು

೧೪೮

ಈಱು ಆ=ಸಂಗ್ರಹವಾಗಿ, ಕೊಲ್=ಕೊಲ್ಲುವ, ಇಯಲುಮ್=ಸ್ವಭಾದವನಾದ, ಪಡೈತಾನೈ=ಸೇನೆಯನ್ನುಳ್ಳವನಾದ, ಕೊಟ್ರಮ್=ವಿಜಯಶಾಲಿಯಾದ, ಒಳ್ ವಾಳ್=ಉತ್ತಮ ಬಾಳ್ವೆಯವನಾದ, ಕೋೞಿಯರ್ ಕೋನ್=ಕೋೞಿನಗರವಾಸಿಗರ ಒಡೆಯನಾದ, ಕುಡೈ=ಶ್ವೇತಚ್ಛತ್ರವನ್ನುಳ್ಳ, ಕುಲಶೇಖರನ್=ಕುಲಶೇಖರನು, ಶೊಱ್ ಶೆಯ್ದು=ಹೇಳಿದ, ನಲ್=ಒಳ್ಳೆಯ, ಇಯಲ್=ಸ್ವಭಾವದ\(ಸಾಹಿತ್ಯದ\) ಇನ್=ಇನಿದಾದ\(ಮಧುರವಾದ\)ತಮಿೞ್ ಮಾಲೈಪತ್ತುಮ್=ತಮಿಳಿನ ಹತ್ತುಪಾಶುರ ಮಾಲೆಯನ್ನು, ವಲ್ಲಾರ್=ಬಲ್ಲವರು, ನಲಮ್=ಕೀರ್ತಿವಂತನಾಗಿ, ತಿಹೞ್=ಬೆಳಗುವ, ನಾರಣನ್=ನಾರಾಯಣನ, ಅಡಿಕ್ಕೀೞ್=ಪಾದಗಳಲ್ಲಿ, ನಣ್ಣುವಾರೇ=ಸೇರುವವರೇ ಆಗುತ್ತಾರೆ.

ಪುರಾತನ ನಗರದ ಪವಿತ್ರವಾದ ಚಿತ್ರಕೂಟದಲ್ಲಿ ಬಲಪರಾಕ್ರಮಗಳನ್ನು ಬೆಳಗಿಸುವ ಮಾರುತಿಯೊಡನೆ ನೆಲಸಿರುವ ಭಗವಂತನಾದ ಶ್ರೀರಾಮನನ್ನುಕುರಿತು, ಮಿತಿಯಿಲ್ಲದ ಕೀರ್ತಿಯನ್ನುಳ್ಳ ದಶರಥನ ಮಗನಾಗಿ ಅವತರಿಸಿದ್ದನ್ನು ಮೊದಲು ಮಾಡಿಕೊಂಡು ಅವನು ಮತ್ತೆ ತನ್ನ ಲೋಕವನ್ನು ಪ್ರವೇಶಿಸುವುದನ್ನು ಸಂಗ್ರಹವಾಗಿ ಕೊಲ್ಲುವುದನ್ನು ಅಭ್ಯಾಸಮಾಡಿದ, ಸೇನೆಯನ್ನುಳ್ಳವನಾದ, ವಿಜಯಶಾಲಿಯಾದ ಉತ್ತಮವಾದ ಬಾಳ್ವೆಯವನಾದ, ಕೋೞಿನಗರವಾಸಿಗರ ಒಡೆಯನಾದ, ಶ್ವೇತಚ್ಛತ್ರವನ್ನುಳ್ಳ ಕುಲಶೇಖರನು ಹೇಳಿದ ಒಳ್ಳೆಯ ಮಧುರವಾದ ತಮಿಳಿನ ಸಾಹಿತ್ಯದ ಹತ್ತುಪಾಶುರ ಮಾಲೆಯನ್ನು ಬಲ್ಲವರು, ಅಪರಿಮಿತ ಕೀರ್ತಿವಂತನಾಗಿ ಬೆಳಗುವ ನಾರಾಯಣನ ಪಾದಗಳಲ್ಲಿ ಸೇರುವವರೇ ಆಗುತ್ತಾರೆ.\(೧೧\)

ಅವತಾರ ಪುರುಷನಾದ ಶ್ರೀರಾಮನನ್ನು ಪ್ರತ್ಯಕ್ಷವಾಗಿ ಕಂಡು, ಅವನೊಡನಿದ್ದು ಅವನನ್ನು ಪೂಜಿಸಿ, ಸ್ತೋತ್ರಮಾಡಿ, ಅವನಲ್ಲಿ ದಾಸ್ಯ ನಡಸಿ, ಅವನ ಮೆಚ್ಚಿಗೆಗೂ ಕೃಪೆಗೂ ಪಾತ್ರರಾಗುವುದು ಈಗಿನ ಜನರಿಗೆ ಸಾಧ್ಯವಾಗದ ವಿಷಯ. ರಾಮಾವತಾರವಾಗಿ ಎಷ್ಟೋಕಾಲವಾಗಿ ಹೋಗಿದೆ. ಆಗ ಅವನೊಡನೆ ಬಾಳಿದ ಜನರೆಲ್ಲ ಧನ್ಯರು\! ಅಷ್ಟೇ ಏಕೆ, ಶ್ರೀರಾಮನು ಆಗಿನ ಚರಾಚರಗಳನ್ನೆಲ್ಲಾ ವೈಕುಂಠಕ್ಕೆ ಕಳುಹಿಸಿ, ತನ್ನ ಅವತಾರವನ್ನು ಪರಿಸಮಾಪ್ತಿಗೊಳಿಸಿದನೆಂದು ಹೇಳಲಾಗಿದೆ.

ಈಗಿನ ಜನರ ಆ ಕೊರತೆಯನ್ನು ನಿವಾರಿಸಲೆಂದೋ, ಶ್ರೀರಾಮನು ಭೂಲೋಕದಲ್ಲಿ, ಪುರಾತನವಾದ ಪವಿತ್ರಚಿತ್ರಕೂಟದಲ್ಲಿ ಶಾಶ್ವತವಾಗಿ ನೆಲೆಗೊಂಡಿದ್ದಾಮೆ. ಬಲಪರಾಕ್ರಮಗಳಲ್ಲಿ ಅಸದೃಶವಾದ ಭಕ್ತಶಿರೋಮಣಿಯಾದ ಮಾರುತಿಯೊಡನೆ ಅಲ್ಲಿ ನೆಲಸಿದ್ದಾನೆ. ಭೂಲೋಕವಾಸಿಗಳು ಆದ್ದರಿಂದ, ಚಿತ್ರಕೂಟದಲ್ಲಿಯೇ, ರಾಮನ ಸೇವೆ ನಡಸಿ ತಮ್ಮ ಜೀವನವನ್ನು ಸಾರ್ಥಕಗೊಳಿಸಬಹುದು. ಶ್ರೀರಾಮನ ದಿವ್ಯಚರಿತ್ರೆಯನ್ನು ಮೇಲಿಂದಮೇಲೆ ಮನನ ಮಾಡುತ್ತಾ, ಅದರಿಮ್ದ ತಿಳಿಯುವ ಧರ್ಮವನ್ನು ಅನುಸರಿಸುತ್ತಾ ಬರುವುದರಿಂದ ರಾಮನಲ್ಲಿ ಭಕ್ತಿಯನ್ನು ಹೆಚ್ಚಿಸಿಕೊಳ್ಳಬಹುದು. ಹಾಗೆ ನಡೆದುಕೊಂಡವರು ಕುಲಶೇಖರರು. ಅವರು ರಾಮನಲ್ಲಿ ಪರಮಭಕ್ತಿಯನ್ನೂ, ರಾಮನಾಮದಲ್ಲಿ ಅತ್ಯಾದರವನ್ನೂ ಹೊಂದಿ ಅತ್ಯುತ್ತಮವಾದ ಬಾಳ್ವೆಯನ್ನು ನಡಸಿದವರು.

ಈ ತಿರುಮೊೞಿಯಲ್ಲಿ ಶ್ರೀರಾಮಾವತಾರದ ದಿವ್ಯವೈಭವದ ಹೆಗ್ಗುರುತುಗಳನ್ನು

೧೪೯

ಸಂಗ್ರಹವಾಗಿ ಹೇಳಲಾಗಿದೆ. ಸಾಮಾನ್ಯ ಜನರ ಮೇಲ್ಮೆಗೆಂದೇ ಕುಲಶೇಖರರು, ಈ ತಿರುಮೊೞಿಯ ಹತ್ತುಪಾಶುರಗಳನ್ನು, ಉತ್ತಮವಾದ ತಮಿಳಿನಲ್ಲಿ, ಬಹುಭೋಗ್ಯವಾಗಿ ರಚಿಸಿದ್ದಾರೆ. ಈ ಪಾಶುರಗಳನ್ನು ಚೆನ್ನಾಗಿ ಅರಿತುಕೊಂಡು, ರಾಮಭಕ್ತರಾಗುವವರಿಗೆ ರಾಮನ ಕೃಪಾಕಟಾಕ್ಷ ದೊರೆತು, ಅವರು ಮುಕ್ತರಾಗುತ್ತಾರೆ ಎಂಬುದನ್ನು ಇಲ್ಲಿ ತಮ್ಮ ಕಡೆಯ ಮಾತಾಗಿ ಕುಲಶೇಖರರು ಸೂಚಿಸಿದ್ದಾರೆ.

ಶ್ರೀರಾಮನೇ ನಾರಾಯಣನಲ್ಲವೇ? ರಾಮಭಕ್ತರು ನಾರಾಯಣನ ಭಕ್ತರೇ\! ಶ್ರೀವೈಕುಂಠಾಧಿಪತಿಯಾದ ನಾರಾಯಣನು ಕಟಾಕ್ಷಿಸಿ, ತನ್ನ ಭಕ್ತರಿಗೆ ತನ್ನ ದಿವ್ಯಪಾದಗಳನ್ನು ನೀಡನೇ? ತನ್ನ ಪಾದಗಳನ್ನು ಸೇರಲು ಅವಕಾಶ ಕೊಡನೇ? ಅನುಕೂಲವೊದಗಿಸನೇ? ಹಾಗೆ ಆಗಬೇಕೆಂತಲೇ ಹಾರೈಸಿ ಈ ತಿರುಮೊೞಿಯನ್ನು ಕುಲಶೇಖರರು ಮುಗಿಸುತ್ತಾರೆ.

ಅಡಿಯ ನಡೆ: ಅಙ್ಗಣ್, ವನ್ದು, ಶೆವ್ವರಿ, ತೊತ್ತು, ವಲಿ, ತನಮ್, ಕುರೈ,ಅಮ್ಬೊನ್, ಶೆಱಿ, ಅನ್ಱು, ತಿಲ್ಲೈ,\(ಪೂನಿಲಾಯ\).



