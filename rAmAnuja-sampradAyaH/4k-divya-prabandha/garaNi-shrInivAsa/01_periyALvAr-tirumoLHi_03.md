**ಶ್ರೀಃ**

**ಶ್ರಿಯೈ ನಮಃ**

**ನಾಲಾಯಿರ ದಿವ್ಯಪ್ರಬಂಧಂ\(ಮುದಲಾಯಿರಮ್\)**

**ಪೆರಿಯಾೞ್ವಾರ್ ತಿರುಮೊೞಿ**

**\(ತಮಿಳು ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ ಮತ್ತು ವಿವರಣೆಯೊಡನೆ\)**

**ಸಂಪುಟ-2**

**ಭಾಗ-2: ಎರಡನೆಯ ದಶಕ**





















ವಿಷಯ ಸೂಚಿ

 ಪಾಶುರ ಪುಟ

೧. ಮೊದಲ ತಿರುಮೊೞಿ -ಮೆಚ್ಚೂದು ೧೦ ೧

೨. ಎರಡನೆಯ “ -ಅರವಣೈಯಾಯ್ ೧೧ ೧೩

೩. ಮೂರನೆಯ” -ಪೋಯ್ ಪಾಡು ೧೩ ೨೭

೪.ನಾಲ್ಕನೆಯ “ -ವೆಣ್ಣೆಯಳನ್ದ ೧೦ ೫೧ 

೫. ಐದನೆಯ “ -ಪಿನ್ನೈ ಮಣಾಳನೈ ೧೦ ೬೩

೬. ಆರನೆಯ “ -ವೇಲಿಕ್ಕೋಲ್ ವೆಟ್ಟಿ ೧೦ ೭೪

೭. ಏಳನೆಯ “ -ಆನಿರೈಮೇಯ್ ಕ್ಕ ೧೦ ೮೫

೮. ಎಂಟನೆಯ “ -ಇನ್ದಿರನೋಡು ಪಿರಮನ್ ೧೦ ೯೫

೯. ಒಂಭತ್ತನೆಯ “ -ವೆಣ್ಣೆಯ್ ವಿೞುಙ್ಗಿ ೧೦ ೧೦೯

೧೦. ಹತ್ತನೆಯ “ -ಆಟ್ರಿಲಿರುನ್ದು ೧೦ ೧೨೭

 ೧೦೫ ೧೩೯

















ಶ್ರೀಃ

ಶ್ರಿಯೈ ನಮಃ

ಎರಡನೆಯ ದಶಕ ಮೊದಲ ತಿರುಮೊೞಿ ಮೆಚ್ಚೂದು

೧.ಮೆಚ್ಚೂದು ಶಙ್ಗಮಿಡತ್ತಾನ್ ನಲ್ ವೇಯೂದಿ

ಪೊಯ್ ಚ್ಚೂದಿಲ್ ತೋಟ್ರ ಪೊಱೈಯುಡೈ ಮನ್ನರ್ ಕ್ಕಾಯ್

ಪತ್ತೂರ್ ಪೊದನ್ಱು ಪಾರದ, ಕೈಶೆಯ್ದು

ಅತ್ತೂದನಪ್ಪೂಚ್ಚಿ ಕಾಟ್ಟುಹಿನ್ಱಾನಮ್ಮಾನೇಯಪ್ಪೂಚ್ಚಿಕಾಟ್ಟುಕಿನ್ಱಾನ್

ಮೆಚ್ಚ= ಎಲ್ಲರೂ ಮೆಚ್ಚುವಂತೆ. ಊದು=ಊದುವ, ಶಙ್ಗಮ್=ಶಂಖವನ್ನು, ಇಡತ್ತಾನ್=ಎಡಗೈಯಲ್ಲಿ ಹಿಡಿದವನೂ, ನಲ್=ಉತ್ತಮವಾದ, ವೇಯ್=ವೇಣುವನ್ನು, ಊದಿ=ಊದುವವನೂ, ಪೊಯ್= ಮೋಸದ, ಶೂದಿಲ್=ಜೂಜಿನಲ್ಲಿ, ತೋಟ್ರ=ಸೋತ, ಪೊಱೈ=ಸಹನೆಯನ್ನು, ಉಡೈ=ಉಳ್ಳ, ಮನ್ನರ್ ಕ್ಕು=ರಾಜರಿಗೆ\(ಪಾಂಡವರಿಗೆ\), ಆಯ್=ಸಹಾಯಕನಾಗಿ, ಪತ್ತು=ಹತ್ತು, ಊರ್=ಊರುಗಳನ್ನೂ, ಪೆಱಾದ=ಕೊಡದ, ಅನ್ಱು=ಅಂದು, ಪಾರದಮ್=ಭಾರತಯುದ್ಧವನ್ನು, ಕೈಶೆಯ್ದ= ಒದಗಿಸಿದ, ಅದೂತನ್= ಆ ದೂತನು, ಅಪ್ಪೂಚ್ಚಿ=ಅಂಥ \(ಭಯಂಕರವಾದ\)ಬೂಚಿಯನ್ನು, ಕಾಟ್ಟುಹಿನ್ಱಾನ್= ತೋರಿಸುತ್ತಿದ್ದಾನೆ, ಅಮ್ಮನೇ=ಅಮ್ಮಾ, ಅಪ್ಪೂಚ್ಚಿ= ಹೆದರಿಸುವ ಬೂಚಿಯನ್ನು, ಕಾಟ್ಟುಕಿನ್ಱಾನ್=ತೋರಿಸುತ್ತಿದ್ದಾನೆ.

ಎಲ್ಲರೂ ಮೆಚ್ಚುವಂತೆ ಊದುವ\(ಪಾಂಚಜನ್ಯ\)ಶಂಖವನ್ನು ಎಡಗೈಯಲ್ಲಿ ಹಿಡಿದವನೂ ಉತ್ತಮವಾದ ವೇಣುವನ್ನು ಊದುವವನೂ \(ಆದ ಕೃಷ್ಣನು\) ಮೋಸದ ಜೂಜಿನಲ್ಲಿ ಸೋತ ಸಹನೆಯನ್ನುಳ್ಳ ರಾಜರಿಗೆ \(ಪಾಂಡವರಿಗೆ\) ಸಹಾಯಕನಾಗಿ ಹತ್ತು ಊರುಗಳನೂ ಕೊಡದ ಅಂದು ಭಾರತಯುದ್ಧವನ್ನು ಅಣಿಮಾಡಿದ ಆ ಶಾಂತಿದೂತನು ಅಂಥದೇ ಭಯಂಕರವಾದ ಬೂಚಿಯನ್ನು ತೋರಿಸುತ್ತಿದ್ದಾನೆ, ಅಮ್ಮಾ ಹೆದರಿಸುವ ಬೂಚಿಯನ್ನು ತೋರಿಸುತ್ತಿದ್ದಾನೆ.\(೧\)

ಸಾಂದೀಪಿನಿ ಗುರುಗಳ ಮಗನನ್ನು ಬಚ್ಚಿಟ್ಟುಕೊಂಡಿದ್ದ ಪಂಚಜನಿ ಎಂಬ ರಾಕ್ಷಸನನ್ನು ಶ್ರೀಕೃಷ್ಣನು ಕೊಂದು ಅವನು ಅಡಗಿಕೊಂಡಿದ್ದ ಶಂಖವನ್ನು ತಾನು ತನ್ನ ದಿವ್ಯಾಯುಧಗಳಲ್ಲಿ ಒಂದನ್ನಾಗಿ ಮಾಡಿಕೊಂಡನು. ಅದೇ ಪಾಂಚಜನ್ಯ. ಪಾಂಚಜನ್ಯ ಧೈರ್ಯ ಶೌರ್ಯಗಳ ಸೂಚಕ. ಕೃಷ್ಣ ಪಾಂಚಜನ್ಯವನ್ನು ಎಡಗೈಯಲ್ಲಿ ಹಿಡಿದು ಒಂದು ಸಲ ಊದಿದನೆಂದರೆ ಆಯಿತು..ಎದುರಾಳಿಗಳ ಎದೆ ಗಡಗಡ ನಡುಗಿಹೋಗುತ್ತದೆ. ಅಂಥ ಭಯೋತ್ಪಾದಕವಾದ ಆಯುಧಗಳಲ್ಲಿ ಒಂದು ಈ ಪಾಂಚಜನ್ಯ.

ಕೃಷ್ಣನ ಮತ್ತೊಂದು ಆಯುಧ |”ವೇಣು”. ವೇಣುವಿನಿಂದ ಹೊಮ್ಮುವುದು ಸಂಮೋಹಕಗಾನ. ಕೇಳುವವರನ್ನು ಅದು ಮುಗ್ಧಗೊಳಿಸುತ್ತದೆ. ಅವರನ್ನೆಲ್ಲ ತನ್ನಕಡೆಗೆ ಆಕರ್ಷಿಸುತ್ತದೆ. ಭಗವಂತನಲ್ಲಿ ಶರಣು

೨

ಹೋಗುವಂತೆ ಮಾಡುತ್ತದೆ. ಅದರದದು ಅದ್ವಿತೀಯ ಸಾಮರ್ಥ್ಯ. ಎಂದರೆ ಭಕ್ತಿಪ್ರೇಮಗಳ ಊಟೆಯನ್ನು ಜೀವಿಯ ಹೃದಯಾಂತರಾಳದಿಂದ ಉಕ್ಕಿಸಿ ಹರಿಸುವ ಸಾಮರ್ಥ್ಯ ಅದರದು.

ಒಂದು ಎದುರಾಳಿಯಲ್ಲಿ ಭಯವನ್ನು ಹುಟ್ಟಿಸಿ ಅವನನ್ನು ಜಯಿಸುವುದಾದರೆ ಮತ್ತೊಂದು ಪ್ರೇಮವನ್ನು ಉಕ್ಕಿಸಿ ಅವನನ್ನು ತನ್ನವನನ್ನಾಗಿ ಮಾಡಿಕೊಳ್ಳುವುದು. ಭಯವನ್ನುಂಟು ಮಾಡುವವನೂ, ಅದನ್ನು ನೀಗಿಸುವವನೂ ಭಗವಂತನೇ ಅಲ್ಲವೆ?

ಮೋಸದ ಜೂಜು ನಡಸಿದವರುಕೌರವರು. ತಮ್ಮ ಸೋದರಮಾವನಾದ ಶಕುನಿಯ ಸಹಾಯದಿಂದ. ಜೂಜಾಡುವುದು ಕಡುಪಾಪವೆಂದು ತಿಳಿದಿದ್ದರೂ, ಅರಸರಾದವರು ಅದನ್ನು ಆಡಬಹುದಿತ್ತು. ಒಬ್ಬ ರಾಜ ಇನ್ನೊಬ್ಬ ರಾಜನನ್ನು ಜೂಜಾಡಲು ಆಹ್ವಾನಿಸಿದನೆಂದರೆ. ಒಲ್ಲೆನೆನ್ನುವುದಾಗಲಿ, ಆದದೆ ಓಡಿಹೋಗುವುದಾಗಲಿ ಹೇಡಿಯ ಕೆಲಸವೆನ್ನಿಸುತ್ತಿತ್ತು. ಜೂಜಾಡುವುದು, ಯಾವುದಾದರೂ ಫಣವನ್ನಿಟ್ಟ್ಯ್. ಈ ಧರ್ಮಸೂಕ್ಷ್ಮ ತಿಳಿದೇ ಕೌರವರು ಪಾಂಡವರನ್ನು ಜೂಜಿಗೆ ಎಳೆದದ್ದು. ಅನಂತರ ಮೋಸಮಾಡಿ, ಅವರನ್ನು ರಾಜ್ಯಭ್ರಷ್ಠರನ್ನಾಗಿ ಮಾಡಿದ್ದು. ಜೂಜಿನಲ್ಲಿ ತಮ್ಮ ಸರ್ವಸ್ವವನ್ನೂ ಸೋತು ಪಾಂಡವರು ಕಾಡಿಗೆ ಹೋಗಬೇಕಾಯಿತು. ಕಟ್ಟುಪಾಡಿನಂತೆ ಹನ್ನೆರಡು ವರ್ಷ ವನವಾಸ, ಒಂದು ವರ್ಷ ಅಜ್ಞಾತವಾಸ ನಡಸಿ ಕಡುಕಷ್ಟವನ್ನು ಅನುಭವಿಸಿದರು. ಆದರೆ ಅವರು ತಮ್ಮ ಸಹನೆಯನ್ನು ಕಳೆದುಕೊಳ್ಳಲಿಲ್ಲ. ಈ ಅಂಶ ಸ್ತೋತ್ರಾರ್ಹವಾದದ್ದು.

ಹದಿಮೂರು ವರ್ಷಗಳ ನಂತರ, ತಮ್ಮ ರಾಜ್ಯವನ್ನು ಮತ್ತೆ ಪಡೆದುಕೊಳ್ಳಲು ಪಾಂಡವರು ಸಂಧಿ ಕಾರ್ಯ ನಡಸಬೇಕಾಯಿತು. ಅದನ್ನುಮಾಡಲು ಶ್ರೀಕೃಷ್ಣ ಒಪ್ಪಿದ. ಎಲ್ಲ ರೀತಿಯ ಹಿತವಚನಗಳೂ ವ್ಯರ್ಥವಾದವು. ತಲಾ ಎರಡೆರಡರಂತೆ ಹತ್ತು ಊರುಗಳನ್ನು ಬಿಟ್ಟುಕೊಡಲೂ ದುರ್ಯೋಧನ ಒಪ್ಪಲಿಲ್ಲ. ಅದಕ್ಕೆ ಬದಲಾಗಿ ಅವನೆಂದ: “ಈ ನೆಲ ವೀರರಿಗೆ ಮಾತ್ರ ಲಭ್ಯ. ಅವರು ವೀರರೆ ಆಗಿದ್ದರೆ ಯುದ್ಧ ಮಾಡಿ, ನಮ್ಮನ್ನು ಗೆದ್ದು, ರಾಜ್ಯವನ್ನು ಪಡೆದುಕೊಳ್ಳಲಿ”. ಸಂಧಿ ಮುರಿದುಬಿತ್ತು. ಯುದ್ಧತೊಡಗಿ ಬಂತು. ಶ್ರೀಕೃಷ್ಣನು ಅರ್ಜುನನ ಸಾರಥಿಯಾಗಿ ಪಾಂಡವರಿಗೆ ಜಯಲಭಿಸುವಂತೆ ಮಹಾಭಾರತ ಯುದ್ಧವನ್ನು ನಡಸಿಕೊಟ್ಟ. ಆಗ ಪಾಂಚಜನ್ಯವನ್ನೂದಿ, ಶತ್ರುಗಳೆಲ್ಲ ತತ್ತರಿಸುವಂತೆ ಮಾಡಿದ ಸ್ವಾಮಿ. ಅಂಥ ಸ್ವಾಮಿ, ಈಗ ಯಶೋದೆಗೆ “ಬೂಚಿ ಬೂಚಿ”ಎಂದು ಹೆದರಿಸಿ, ವಿನೋದ ನೋಡುತ್ತಾನೆ; ನಲಿಯುತ್ತಾನೆ.

೨. ಮಲೈ ಪುರೈತೋಳ್ ಮನ್ನವರುಮ್ ಮಾರದರುಮ್ ಮಟ್ರುಮ್

ಪಲರ್ ಕುಲೈಯ ನೂಟ್ರುವರುಮ್ ಪಟ್ಟೞಿಯ ಪಾರ್ ತ್ತನ್

ಶಿಲೈವಳೈಯ ತಿಣ್ಡೇರ್ ಮೇಲ್ ಮುನ್ನಿನ್ ಱ, ಶೆಙ್ಗಣ್

ಅಲವಲೈವನ್ದಪ್ಪೂಚ್ಚಿಕಾಟ್ಟುಕಿಱಾನಮ್ಮಾನೇಯಪ್ಪೂಚ್ಚಿ ಕಾಟ್ಟುಕಿಱಾನ್

ಮಲೈ=ಬೆಟ್ಟವನ್ನು, ಪುರೈ=ಒಪ್ಪುವ, ತೋಳ್=ತೋಳುಗಳುಳ್ಳ, ಮನ್ನರುಮ್=ರಾಜರೂ, ಮಾರದರುಮ್=ಮಹಾರಥರೂ

೩

ಮಟ್ರುಮ್=ಮತ್ತು, ಪಲರ್=ಅನೇಕರೂ, ಕುಲೈಯ=ಕೊಲೆಯಾಗಲು, ನೂಟ್ರವರುಮ್=ನೂರುಮಂದಿಯೂ, ಪಟ್ಟು=ಸಂಕಟಪಟ್ಟು, ಅೞಿಯ=ಅಳಿಯಲು, ಪಾರ್ ತ್ತನ್=ಪಾರ್ಥನ, ಶಿಲೈ=ಬಿಲ್ಲು, ವಳೈಯ=ಬಾಗುತ್ತಿರಲು, ತಿಣ್=ಬಲಿಷ್ಠವಾದ, ತೇರ್=ರಥದ, ಮೇಲ್=ಮೇಲೇರಿ, ಮುನ್=ಮುಂಭಾಗದಲ್ಲಿ, ನಿನ್ಱ=ನಿಂತಿರುವ ಶೆಙ್ಗಣ್= ಕೆಂಪಡರಿದ ಕಣ್ಣುಗಳುಳ್ಳವನೂ, ಅಲವಲೈ= ಸಿಂಹನಾದ ಮಾಡುವವನೂ\(ಆದ ಕೃಷ್ಣನು\), ವನ್ದು=ಬಂದು, ಅಪ್ಪೂಚ್ಚಿ ಕಾಟ್ಟುಱಾನ್=ಬೂಚಿಯನ್ನು ತೋರಿಸುತ್ತಾನೆ; ಅಮ್ಮಾನೇ=ಅಮ್ಮಮ್ಮಾ, ಅಪ್ಪೂಚ್ಚಿ ಕಾಟ್ಟುಕಿರಾನ್= ಬೂಚಿಯನ್ನು ತೋರಿಸುತ್ತಾನೆ.

ಬೆಟ್ಟದಂತೆ ದೃಢವಾದ ತೋಳುಗಳುಳ್ಳ ರಾಜರೂ ಮಹಾರಥರೂ ಮತ್ತು ಅನೇಕ ಇತರರೂ ಕೊಲೆಗೊಳ್ಳಲು, ನೂರುಮಂದಿಯೂ ಸಂಕಟಪಟ್ಟು ಅಳಿಯಲು ಪಾರ್ಥನ ಬಿಲ್ಲು ಬಾಗುತ್ತಿರಲು ಬಲಿಷ್ಠವಾದ ರಥವನ್ನು ಏರಿ ಅದರ ಮುಂಭಾಗದಲ್ಲಿ ನಿಂತಿರುವ ಕೆಂಪಡರಿದ ಕಣ್ಣುಳ್ಳವನೂ ಸಿಂಹನಾದ ಮಾಡುವವನೂ ಆದ ಕೃಷ್ಣನು ಬೂಚಿಯನ್ನು ತೋರಿಸುತ್ತಾನೆ, ಅಮ್ಮಮ್ಮಾ ಬೂಚಿಯನ್ನು ತೋರಿಸುತ್ತಾನೆ.\(೨\)

ಮಹಾಭಾರತ ಯುದ್ಧತೊಡಗಿತು. ಮಹಾಬಲಿಷ್ಠ ರಾಜರುಗಳೂ, ಮಹಾರಥರೂ ಮಡಿದರು. ಮತ್ತು ಹದಿನೆಂಟು ಅಕ್ಷೋಹಿಣೀ ಸೈನ್ಯವೂ ನಾಶವಾಯಿತು. ಸಂಕಟಪಟ್ಟ್ಯ್ ನೂರುಮಂದಿ ದುರ್ಯೋಧನಾದಿಗಳೂ ಅಳಿದರು. ಕೃಷ್ಣ ಆಗ ಪಾರ್ಥನಿಗೆ ಸಾರಥಿಯಾದ. ಅವನ ಮಾರ್ಗದರ್ಶನದಲ್ಲಿ, ಅವನ ಚಮತ್ಕಾರದಿಂದ ಇದೆಲ್ಲ ನಡೆಯಿತು. ಪಾರ್ಥನನ್ನು ಹುರಿದುಂಬಿಸುತ್ತಾ, ಅವನ ಗಾಂಡೀವದ ಠೇಂಕಾರದ ಜೊತೆಗೆ ತಾನೂ ಸಿಂಜನಾದ ಮಾಡುತ್ತಾ ಪಾಂಡವರಿಗೆ ಜಯಗಳಿಸಿಕೊಟ್ಟ ಕೃಷ್ಣ. ಅಂಥವನೀಗ “ಬೂಚಿ ಬೂಚಿ” ಎಂದು ಯಶೋದೆಯನ್ನು ಹೆದರಿಸುತ್ತಾನೆ, ಏನು ಸೋಜಿಗ\!

೩. ಕಾಯುನೀರ್ ಪುಕ್ಕೂ ಕ್ಕಡಮ್ ಪೇಱಿ, ಕಾಳಿಯನ್

ತೀಯ ಪಣತ್ತಿಱ್ ಶಿಲಮ್ಬಾರ್ ಪ್ಪಾಯ್ ನ್ದಾಡಿ

ವೇಯಿನ್ ಕುೞಲೂದಿ ವಿತ್ತಕನಾಯ್ ನಿನ್ಱ

ಆಯನ್ ವನ್ದ ಪ್ಪೂಚ್ಚಿ ಕಾಟ್ಟುಕಿಱಾ ನಮ್ಮನೇಯಪ್ಪೂಚ್ಚಿಕಾಟ್ಟುಕಿಱಾನ್

ಕಡಮ್ಬು= ಕದಂಬ ಮರವನ್ನು, ಏಱ್=ಹತ್ತಿ, ಕಾಯುಮ್=ಕುದಿಯುತ್ತಿರುವ, ನೀರ್=ನೀರನ್ನು, ಪುಕ್ಕೂ=ಹೊಕ್ಕು, ಕಾಳಿಯನ್=ಕಾಳೀಯನ, ತೀಯ=ದುಷ್ಟ, ಪಣತ್ತಿಲ್=ಹೆದೆಯಮೇಲೆ, ಶಿಲಮ್ಬು=ಗೆಜ್ಜೆಗಳು, ಆರ್ ಕ್ಕ=ಸದ್ದು ಮಾಡುವಂತೆ, ಪಾಯ್ನ್ದಾಡಿ= ಕುಣೀದಾಡಿ ಕುಪ್ಪಳಿಸಿ

೪

ವೇಯಿನ್=ಬಿದಿರಿನ, ಕುೞಲ್=ಕೊಳಲನ್ನು, ಊದಿ=ಊದಿ, ವಿತ್ತಕನ್=ವಿಸ್ಮಯಕಾರಿ, ಆಯ್=ಆಗಿ, ನಿನ್ಱ=ನಿಂತಿರುವ, ಆಯನ್=ಗೋವಳನಾದ ಕೃಷ್ಣನು, ವನ್ದು=ಬಂದು, ಅಪ್ಪೂಚ್ಚಿ ಕಾಟ್ಟುಕಿಱಾನ್= ಬೂಚಿಯನ್ನು ತೋರಿಸುತ್ತಾನೆ, ಅಮ್ಮಾನೇ=ಅಮ್ಮನೇ, ಅಪ್ಪೂಚ್ಚಿ ಕಾಟ್ಟುಕಿಱಾನ್= ಬೂಚಿಯನ್ನು ತೋರಿಸುತ್ತಾನೆ.

ಕದಂಬ ಮರವನ್ನು ಹತ್ತಿ ಕುದಿಯುತ್ತಿರುವ ನೀರನ್ನು ಹೊಕ್ಕು ಕಾಳಿಯನ ದುಷ್ಟಹೆಡೆಯ ಮೇಲೆ ಹೆಜ್ಜೆಗಳು ಸದ್ದುಮಾಡುವಂತೆ, ಕುಪ್ಪಳಿಸಿ ಕುಣಿದಾಡಿ, ಬಿದಿರಿನ ಕೊಳಲನ್ನು ಊದಿ, ವಿಸ್ಮಯಕಾರಿಯಾಗಿ, ನಿಂತಿರುವ ಗೋವಳನಾದ ಕೃಷ್ಣನು ಬಂದು ಬೂಚಿಯನ್ನು ತೋರಿಸುತ್ತಾನೆ, ಅಮ್ಮಾನೇ ಬೂಚಿಯನ್ನು ತೋರಿಸುತ್ತಾನೆ.\(೩\)

ಯಮುನಾ ನದಿಯಲ್ಲಿ ಕಾಳಿಂದಿ ಮಡು. ಅಲ್ಲಿ ಕಾಳೀಯನೆಂಬ ವಿಷಸರ್ಪ ವಾಸವಾಗಿತ್ತು. ಮಡುವಿನ ನೀರೆಲ್ಲಾ ವಿಷಮಯವಾಗಿ ಅದರಿಂದ ಕುದಿಯುತ್ತಾ ಜನಗಳಿಗೂ ದನಗಳಿಗೂ ಉಪಯೊಗಕ್ಕೆ ಯೋಗ್ಯವಲ್ಲದ್ದಾಗಿತ್ತು. ಬಾಲಕೃಷ್ಣನು ಇದನ್ನು ಕಂಡನು. ಮಡುವಿನ ದಡದಲ್ಲಿ ಒಂದೇ ಒಂದು ಕದಂಬ ಮರವಿತ್ತು. ಅದನ್ನು ಕೃಷ್ಣ ಏರಿ, ಅದರ ತುದಿಯಿಂದ ಮಡುವಿನೊಳಕ್ಕೆ ದುಢುಂ ಎಂದು ಧುಮುಕಿದನು. ಅವನ ಜೊತೆಗಾರರಾಗಿದ್ದ ಗೋವಳರಿಗೆಲ್ಲ ಬಹಳ ಭಯವಾಯಿತು. ಕೃಷ್ಣನ ಗತಿ ಏನಾಗುವುದೋ ಎಂದು ಅವರೆಲ್ಲ ಭಯದಿಂದ ಅತ್ತರು. ಸ್ವಲ್ಪ ಹೊತ್ತಿನಲ್ಲಿಯೇ ಕೃಷ್ಣ ನೀರಿನ ಮೇಲೆ ಕಾಣಿಸಿಕೊಂಡನು. ಅವನ ಮೈಯನ್ನೆಲ್ಲಾ ಕಾಳೀಯನು ಸುತ್ತಿಬಿಗಿದಿದ್ದನು. ಕೃಷ್ಣನೂ ಸರ್ಪದ ಬಿಗಿತದಿಂದ ತಪ್ಪಿಸಿಕೊಳ್ಳುವವನಂತೆ ಸ್ವಲ್ಪ ಕಾಲ ಹೆಣಗಾಡಿ ನಟಿಸಿದನು. ಅನಂತರ ಕಾಳೀಯನ ಹೆಡೆಗಳ ಮೇಲೇರಿನಿಂತು, ಕಾಲಿನ ಕಿರುಗೆಜ್ಜೆಗಳು ಘಲುಘಲುರೆಂದು ಸದ್ದುಮಾಡುತ್ತಿರುವಂತೆ ತನ್ನ ವೇಣುನಾದಕ್ಕೆ ಅದು ತಾಳವಾಗಿರುವಂತೆ, ಆನಂದದಿಂದ ಕುಣಿಕುಣಿದಾಡಿದನು. ಆಗ ಕಾಳೀಯನೂ ಅವನ ಪತ್ನಿಯರೂ ಶರಣಾಗತರಾಗಿ ಪ್ರಾರ್ಥಿಸಿದರು. ಕೃಷ್ಣನು ಅವರನ್ನು ಸುರಕ್ಷಿತವಾದ ಸಮುದ್ರಕ್ಕೆ ಕಳುಹಿಸಿಕೊಟ್ಟು ಕಾಳಿಂದಿ ಮಡುವನ್ನು ಯೋಗ್ಯವಾಗಿ ಮಾಡಿ ವಿಸ್ಮಯಕಾರಿ ಎನ್ನಿಸಿಕೊಂಡನು.

೪. ಇರುಟ್ಟಿಱ್ ಪಿಱನ್ದು ಪೋಯೋಱೈವಲ್ಲಾಯರ್

ಮುರುಟ್ಟೈತ್ತವಿರ್ಪಿತ್ತು ವನ್ ಕಂಜನ್ ಮಾಳ

ಪುರಟ್ಟಿಯನ್ನಾಳೆಙ್ಗಳ್ ಪೂಮ್ಬಟ್ಟುಕೊಣ್ಡ

ಅರಟ್ಟನ್ ವನ್ದಪ್ಪೂಚ್ಚಿಕಾಟ್ಟುಕಿಱಾನಮ್ಮಾನೇಯಪ್ಪೂಚ್ಚಿ ಕಾಟ್ಟುಕಿಱಾನ್

ಇರುಟ್ಟಿಲ್= ನಟ್ಟಿರುಳಿನಲ್ಲಿ, ಪಿಱನ್ದು=ಹುಟ್ಟಿ, ಪೋಯ್=\(ಅಲ್ಲಿಂದ\) ಹೊರಟುಹೋಗಿ, ಏೞೈ= ಅರಿಯದ ವಲ್=ಶಕ್ತರಾದ, ಆಯರ್=ಗೋವಳರ, ಮರುಟ್ಟೈ=ಹುಚ್ಚುಭಯವನ್ನು, ತವಿರ್ ಪಿತ್ತು= ಕಳೆದು, ವಲ್=ಕ್ರೂರಿಯಾದ, ಕಂಜನ್=ಕಂಸನನ್ನು, ಮಾಳ=ಸಾಯುವಂತೆ, ಪುರಟ್ಟಿ=ಉರುಡಾಡಿಸಿ\(ಹೊರಳಿಸಿ\), ಅನ್ನಾಳ್=ಆ ದಿನದಂದು, ಎಙ್ಗಳ್=ನಮ್ಮಾ, ಪೂ=ಹೂವಿನಂತೆ ಕೋಮಲವಾದ

೫

ಮತ್ತು ಸುಂದರವಾದ, ಪಟ್ಟು=ವಸ್ತ್ರಗಳನ್ನು , ಕೊಣ್ಡು=ಎತ್ತಿಕೊಂಡು ಹೋದ, ಅರಟ್ಟನ್=ತುಂಟನು, ವನ್ದು=ಬಂದು, ಅಪ್ಪೂಚ್ಚಿ ಕಾಟ್ಟುಕಿಱಾನ್= ಬೂಚಿಯನ್ನು ತೋರಿಸುತ್ತಾನೆ, ಅಮ್ಮಾನೇ=ಅಮ್ಮಾ, ಅಪ್ಪೂಚ್ಚಿಕಾಟ್ಟುಕಿಱಾನ್= ಬೂಚಿಯನ್ನು ತೋರಿಸುತ್ತಾನೆ.

ನಟ್ಟಿರುಳಿನಲ್ಲಿ ಹುಟ್ಟಿ ಅಲ್ಲಿಂದ ಹಿರಟೂಹೋಗಿ ಅರಿಯದ ಆದರೆ ಶಕ್ತರಾದ ಗೋವಳರ ಹುಚ್ಚುಭಯವನ್ನು ಕಳೆದು, ಕ್ರೂರಿಯಾದ ಕಂಸನು ಮಡಿಯುವಂತೆ ಅವನನ್ನು ನೆಲದಮೇಲೆ ಎಳದಾಡಿ, ಅಂದು ನಮ್ಮ ಸುಂದರವಾದ ವಸ್ತ್ರಗಳನ್ನು ಎತ್ತಿಕೊಂಡು ಹೋದ ತುಂಟನು ಬಂದು ಬೂಚಿಯನ್ನು ತೋರಿಸುತ್ತಾನೆ, ಅಮ್ಮಾ ಬೂಚಿಯನ್ನು ತೋರಿಸುತ್ತಾನೆ.\(೪\)

ಕೃಷ್ಣ ಹುಟ್ಟಿದ್ದು ನಟ್ಟಿರುಳಿನಲ್ಲಿ. ಎಲ್ಲರೂ ಗಾಢನಿದ್ರೆಯಲ್ಲಿ ತೊಡಗಿರುವಾದ. ಕಾರಾಗೃಹ ಬಂಧನದಲ್ಲಿದ್ದ ದೇವಕಿಯಲ್ಲಿ ಜನಿಸಿದ ಅವನು ಅದೇ ಘಳಿಗೆಯಲ್ಲಿ ಅಲ್ಲಿಂದ ಹೊರಟುಹೋದದ್ದು ನಂದಗೋಕುಲದಲ್ಲಿ ಯಶೋದೆಯ ಬಳಿಗೆ. ಅವನು ಬೆಳೆದದ್ದು ಅಲ್ಲಿಯೇ. ಮುಗ್ಧರಾದ ಗೋವಳರ ಗುಂಪಿನಲ್ಲಿ. ಗೋವಳರು ಬಲಶಾಲಿಗಳು. ಆದರೂ ಅವರಿಗೆ ಕಂಸನ ಭಯವಿತ್ತು. ಕೃಷ್ಣನುಕಂಸನ ಕ್ರೌರ್ಯವನ್ನು ಮನಗಂಡ. ಅವನ ಆಹ್ವಾನದಂತೆಯೇ ಅವನ ಬಳಿಸಾರಿದ. ದಾರಿಯಲ್ಲಿ ಬಂದ ಎಡರುತೊಡರುಗಳನ್ನೆಲ್ಲಾ ನಿವಾರಿಸಿಕೊಂಡು ಸಿಂಹಾಸನದಲ್ಲು ಕುಳಿತಿದ್ದ ಅವನನ್ನು ಮುಂದಲೆ ಕೂದಲು ಹಿಡಿದು ನೆಲಕ್ಕೆಳೆದು, ನೆಲದಮೇಲೆಲ್ಲಾ ಅವನನ್ನು ಎಳೆದಾಡಿ ಅವನನ್ನು ಕೊಂದು ಗೋವಳರಿಗೂ, ಇಡಿಯ ಯಾದವಕುಲಕ್ಕೂ ನೆಮ್ಮದಿ ತಂದನು.

ಗೋಪಿಯರು ಯಮುನಾ ನದಿಗೆ ಜಲಕ್ರೀಡೆಗೆಂದು ಒಮ್ಮೆ ಹೋದರು. ತಮ್ಮ ಮೈಮೇಲಿನ ಬಟ್ಟೆಗಳನ್ನೆಲ್ಲಾ ದಂಡೆಯಮೇಲೆ ಕಳಚಿಟ್ಟು ನದಿಯಲ್ಲಿಳಿದು, ಜಲಕ್ರೀಡೆಯಲ್ಲಿ ತೊಡಗಿಮೈಮ್ರೆತು ಆನಂದಿಸುತ್ತಿದ್ದರು. ಆಗ ಬಾಲಕೃಷ್ಣನು ಅವರ ಬಟ್ಟೆಗಳನ್ನೆಲ್ಲಾ ಬಾಚಿ ಎತ್ತಿಕೊಂಡು ಎತ್ತರವಾದ ಮರದಕೊಂಬೆಯ ಮೇಲೆ ಅವುಗಳನ್ನು ತೂಗು ಬಿಟ್ಟು ವಿನೋದ ನೋಡುವವನಂತೆ ಕುಳಿತು ಅವರ ಮನಸ್ಸನ್ನು ಪರೀಕ್ಷಿಸಿದ. “ತುಂಟ”ಕೃಷ್ಣನೀಗ ತಾಯಿ ಯಶೋದೆಗೆ “ಬೂಚಿ ಬಂತು” ಎಂದು ಹೆದರಿಸುತ್ತಿದ್ದಾನೆ. ಏನು ಸೋಜಿಗ\!

೫. ಶೇಪ್ಪೂಣ್ಡ ಶಾಡುಚಿದರಿ, ತಿರುಡಿನೆಯ್

ಕ್ಕಾಫೂಣ್ಡು ನನ್ದನ್ ಮನೈವಿ ಕಡೆತಾಮ್ಬಾಲ್

ಶೋಪ್ಪೂಣ್ಡು ತುಳ್ಳಿತ್ತುಡಿಕ್ಕತ್ತುಡಿಕ್ಕ, ಅನ್ಱು

ಅಪ್ಪೂಣ್ಡಾನ್ ಪ್ಪೂಚ್ಚಿಕಾಟ್ಟುಕಿಱಾನಮ್ಮಾನೇಯಪ್ಪೂಚ್ಚಿ ಕಾಟ್ಟುಕಿಱಾನ್



ಶೇ=ಎತ್ತುಗಳನ್ನು, ಪೂಣ್ಡ=ಹೂಡುವುದಕ್ಕೆ, ತಕ್ಕದ್ದಾದ= ಶಾಡು=ಶಕಟವನ್ನು, ಚಿದರಿ= ಚೆದರಿ ಪುಡಿಪುಡಿಯಾಗುವಂತೆ ಮಾಡಿ, ನೆಯ್ ಕ್ಕೂ=ತುಪ್ಪಕ್ಕಾಗಿ, ತಿರುಡಿ=ಕಳ್ಳತನ ಮಾಡಿ, ಆ=ಒಳ್ಳೆಯ ನಡತೆಯ ಸೋಗನ್ನು, ಪೂಣ್ಡು=ಹಾಕಿಕೊಂಡು

೬

ನನ್ದನ್=ನಡಗೋಪನ, ಮನೈವಿ=ಮಡದಿಯಾದ ಯಶೋದೆಯ, ಕಡೈ=ಕಡೆಯುವ, ತಾಮ್ಬಾಲ್=ಕೋಲಿನಿಂದ\(ಎಂದರೆ ಕಡಗೋಲಿನಿಂದ\), ತುಳ್ಳಿ=ಕುಪ್ಪಳಿಸಿ ತುಡಿಕ್ಕ ತುಡಿಕ್ಕ= ಬೇಗಬೇಗ ಓಡುತ್ತಾ, ಶೋಫ್ಪು=ಏಟುಗಳನ್ನು, ಪೂಣ್ಡು=ಉಂಡು, ಅನ್ಱು=ಆ ದಿನ, ಆಪ್ಪು=ಒಡಲನ್ನು, ಪೂಣ್ಡಾನ್=ಕಟ್ಟಿಹಾಕಿಸಿಕೊಂಡವನು, ಅಪ್ಪೂಚ್ಚಿ ಕಾಟ್ಟುಕಿಱಾನ್= ಬೂಚಿಯನ್ನು ತೋರಿಸುತ್ತಾನೆ, ಅಮ್ಮಾನೇ=ಅಮ್ಮಾ, ಅಪ್ಪೂಚ್ಚಿ ಕಾಟ್ಟುಕಿಱಾನ್= ಬೂಚಿಯನ್ನು ತೋರಿಸುತ್ತಾನೆ.

ಎತ್ತುಗಳನ್ನು ಹೂಡುವುದಕ್ಕೆ ತಕ್ಕದ್ದಾದ ಶಕಟವನ್ನು ಪುಡಿಪುಡಿಯಾಗುವಂತೆ ಒದೆದು, ತುಪ್ಪಕ್ಕಾಗಿ ಕಳ್ಳತನ ಮಾಡಿ ಒಳ್ಳೆಯನಡತೆಯ ಸೋಗನ್ನು ಹಾಕಿಕೊಂಡು ನಂದಗೋಪನ ಮಡದಿಯಾದ ಯಶೋದೆಯ ಕಡಗೋಲಿನಿಂದ ದೂರಕ್ಕೆ ಕುಪ್ಪಳಿಸುತ್ತಾ ಬೇಗಬೇಗ ಓಡುತ್ತಾ, ಏಟುಗಳನ್ನು ತೀಮ್ದು, ಅಂದು ತನ್ನ ಒಡಲನ್ನು ಕಟ್ಟಿಹಾಕಿಸಿಕೊಂಡವನು ಬೂಚಿಯನ್ನು ತೋರಿಸುತ್ತಾನೆ, ಅಮ್ಮಾ, ಬೂಚಿಯನ್ನು ತೋರಿಸುತ್ತಾನೆ.\(೫\)

ಕೃಷ್ಣನ ಬಾಲಚೇಷ್ಟೆಗಳಲ್ಲಿ ಸಾಧಾರಣವಾದವೂ ಉಂಟು, ಅಸಾಧಾರಣವಾದವೂ ಉಂಟು. ಎತ್ತಿನಗಾಡಿಯ ರೂಪಧರಿಸಿ, ಕೃಷ್ಣನ ಮೇಲೆ ನುಗ್ಗಿ ಹರಿದು ಅವನನ್ನು ಕೊಂದುಬಿಡಬೇಕೆಂದು ಬಂದ ಶಕಟಾಸುರನನ್ನು ತನ್ನ ಪುಟ್ಟಕಾಲಿನಿಂದ ಒದೆದು ಪುಡಿಪುಡಿಮಾಡಿದ್ದು ಅಸಾಧಾರಣವಾದ ಚೇಷ್ಟೆ. ತುಪ್ಪ ತಿನ್ನುವ ಆಶೆಯಿಂದ ಕಳ್ಳತನ ಮಾಡಿ ಏನೂ ಅರಿಯದವಂತೆ ಸೋಗು ಹಾಕಿದ್ದು; ಅದರಿಂದ ತಾಯಿ ಯಶೋದೆ ಅವನನ್ನು ಕಡಗೋಲಿನಿಂದ ಹೊದೆಯುವುದನ್ನು ತಪ್ಪಿಸಿಕೊಳ್ಳಲು ಹಾರಿ, ಕುಪ್ಪಳಿಸಿ, ನೆಗೆದು ಓಡಿ ಅವಳನ್ನು ಕಾಡಿಸಿಸ್ದ್ದು; ಮತ್ತು ಅವಳಿಂದ ಒರಳೀಗೆ ಕಟ್ಟಿಹಾಕಿಸಿಕೊಂಡದ್ದು- ಇವು ಸಾಮಾನ್ಯವಾದ, ವಿನೋದತರುವ ಚೇಷ್ಟೆಗಳು. ಅಂಥ ಚೇಷ್ಟೆಗಳನ್ನು ಮಾಡುವವನ ಈಗಿನ ಚೇಷ್ಟೆ ಎಂಥಾದ್ದು ನೋಡಿ- ತಾಯಿಯನ್ನು ಬೂಚಿ ಬಂತು ಎಂದು ಹೆದರಿಸುವ ಚೇಷ್ಟೆ\!

೬. ಶೆಪ್ಪಿಳಮೆನ್ ಮುಲೈತ್ತೇವಕಿನಙ್ಗೈಕ್ಕೂ

ಶೊಪ್ಪಡತ್ತೋನ್ಱಿ ತ್ತೊಱುಪ್ಪಾಡಿಯೋಮ್ ವೈತ್ತ

ತುಪ್ಪಮುಮ್ ಪಾಲುನ್ತಯಿರುಮ್ ವಿೞುಂಗಿಯ

ಅಪ್ಪನ್ ವನ್ದಪ್ಪೂಚ್ಚಿ ಕಾಟ್ಟುಕಿಱಾನಮ್ಮಾನೇಯಪ್ಪೂಚ್ಚಿ ಕಾಟ್ಟುಕಿಱಾನ್

ಶೆಪ್ಪು=ಕಳಶದಂತೆಯೂ, ಇಳ=ಯುವತಿಗೆ ತಕ್ಕಂತೆಯೂ, ಮೆಲ್=ಮೃದುವಾಗಿಯೂ, ಮುಲೈ=ಮೊಲೆಗಳುಳ್ಳ, ತೇವಕಿ ನಙ್ಗೈಕ್ಕೂ=ದೇವಕಿ ತಾಯಿಯಲ್ಲಿ, ಶೊಪ್ಪಡ=ದಿವ್ಯವಾದ ರೀತಿಯಲ್ಲಿ\(ರೂಪದಲ್ಲಿ\), ತೋನ್ಱಿ=ಅವತರಿಸಿ, ತೊಱುಪ್ಪಾಟ್ಟಿಯೋಮ್=ಗೋಕುಲಾದವರಾದ ನಾವು\(ತುರುವಿನಹಟ್ಟಿಯವರಾದ ನಾವು\)

೭

ವೈತ್ತ=ಕೂಡಿಟ್ಟ, ತುಪ್ಪಮುಮ್=ತುಪ್ಪವನ್ನೂ, ಪಾಲುಮ್-ಹಾಲನ್ನೂ, ತಯಿರುಮ್=ಮೊಸರನ್ನೂ, ವಿೞುಂಗಿಯ=ನುಂಗಿದ, ಅಪ್ಪನ್=ಸ್ವಾಮಿಯು, ಅಪ್ಪೂಚ್ಚಿ ಕಾಟ್ಟುಕಿಱಾನ್= ಬೂಚಿಯನ್ನು ತೋರಿಸುತ್ತಾನೆ, ಅಮ್ಮಾನೇ=ಅಮ್ಮಾನೇ, ಅಪ್ಪೂಚ್ಚಿ ಕಾಟ್ಟುಕಿಱಾನ್= ಬೂಚಿಯನ್ನು ತೋರಿಸುತ್ತಾನೆ.

ಕಳಶದಂತೆಯೂ ಯುವವಯಸ್ಸಿಗೆ ತಕ್ಕಂತೆಯೂ ಮೃದುವಾಗಿಯೂ ಮೊಲೆಗಳುಳ್ಳ ದೇವಕಿದೇವಿಯಲ್ಲಿ ದಿವ್ಯವಾದ ರೂಪದಿಂದ ಅವತರಿಸಿ ತುರುವಿನ ಹಟ್ಟಿಯವರಾದ \(ಗೋಕುಲ\)ನಾವು ಕೂಡಿಟ್ಟ ತುಪ್ಪವನ್ನೂ ಹಾಲನ್ನೂ ಮೊಸರನ್ನೂ ನುಂಗಿದ ಸ್ವಾಮಿಯು ಬೂಚಿಯನ್ನು ತೋರಿಸುತ್ತಿದ್ದಾನೆ, ಅಮ್ಮಾನೇ ಬೂಚಿಯನ್ನು ತೋರಿಸುತ್ತಾನೆ. \(೬\)

ಭಗವಂತ ದೇವಕಿದೇವಿಯ ಎಂಟನೆಯ ಗರ್ಭದಲ್ಲಿ ಆಕೆಯ ಮಗನಾಗಿ ಅವತರಿಸಿದ. ತನ ನಿಜಸ್ವರೂಪದಿಂದಲೇ ಹುಟ್ಟಿ, ತಾನು ಯಾರು ಎಂಬುದನ್ನು ಆಕೆಗೆ ಮನವರಿಕೆ ಮಾಡಿಕೊಟ್ಟ. ಏತಕ್ಕಾಗಿ ತನ್ನ ಅವತಾರ ಎಂಬುದನ್ನೂ ವಿವರಿಸಿದ. ಅಲ್ಲದೆ ತನಗಾಗಿ ಆಗಲೇ ತಂದೆ ವಸುದೇವನು ಏನುಮಾಡಬೇಕು ಎಂಬುದನ್ನೂ ತಿಳಿಸಿದ. ಆ ಬಳಿಕವೇ ಸಾಮಾನ್ಯ ಶಿಶುವಿನ ರೂಪತಳೆದದ್ದು. ಅಂಥ ದಿವ್ಯಾದ್ಭುತ ಸುಂದರನು ತನ್ನ ಲೀಲೆಗಳಲ್ಲಿ ಒಂದೆಂಬಂತೆ ಗೋಕುಲದವರು ಕೂಡಿಟ್ಟ ಹಾಲು ಮೊಸರು ತುಪ್ಪಗಳನ್ನೆಲ್ಲಾ ನುಂಗಿ, ತಾಯಿ ಯಶೋದೆಗೆ “ಬೂಚಿ ಬಂತು”ಎಂದು ಹೆದರಿಸುತ್ತಿದ್ದಾನೆ.

೭.ತತ್ತುಕ್ಕೊಣ್ಡಾಳ್ ಕೊಲೋ ತಾನೇಪೆಟ್ರಾಳ್ ಕೊಲೋ

ಶಿತ್ತಮನೈಯಾಳಶೋದೈಯಿಳನ್ ಚಿಙ್ಗಮ್

ಕೊತ್ತಾರ್ ಕರುಙ್ಗುೞಲ್ ಕೋಫಾಲಕೋಳರಿ

ಅತ್ತನ್ ವನ್ದಪ್ಪೂಚ್ಚಿ ಕಾಟ್ಟುಕಿಱಾನಮ್ಮಾನೇ ಯಪ್ಪೂಚ್ಚಿಕಾಟ್ಟುಕಿಱಾ

ತತ್ತು=ದತ್ತು, ಕೊಣ್ಡಾಳ್=ತೆಗೆದುಕೊಂಡಳು, ಕೊಲ್=ಇರಬಹುದೇ, ಓ=ಏನೋ, ತಾನೇ=ತಾನೇ\(ಸ್ವತಃ\), ಪೆಟ್ರಾಳ್=ಹಡೆದಳು, ಕೊಲೋ=ಇರಬಹುದೇನೋ, ಶಿತ್ತಮ್=ಮನಸ್ಸನ್ನು, ಅಳೈಯಾಳ್=ಅಳೆಯುವವಳಾದ, ಅಶೋದೈ=ಯಶೋದೆಯ, ಇಳ=ಎಳೆಯ, ಶಿಙ್ಗಮ್=ಸಿಂಹನೂ ಕೊತ್ತೂ=ಹೂದಂಡೆಗಳನ್ನು, ಆರ್=ಮುಡಿದ, ಕರು=ಕರಿಯ, ಕುೞಲ್=ಕೂದಲುಳ್ಳ, ಕೋಪಾಲ=ಗೋಪಾಲನಾಗಿರುವ, ಕೋಳ್=ಸಮರ್ಥನಾದ, ಅರಿ=ಸಿಂಹನೂ, ಅತ್ತನ್=ಸ್ವಾಮಿಯೂ ಆದವನು, ವನ್ದು=ಬಂದು

೮

ಅಪ್ಪೂಚ್ಚಿ ಕಾಟ್ತುಕಿಱಾನ್= ಬೂಚಿಯನ್ನು ತೋರಿಸುತ್ತಾನೆ, ಅಮ್ಮಾನೇ=ಅಮ್ಮನೇ, ಅಪ್ಪೂಚ್ಚಿ ಕಾಟ್ತುಕಿಱಾನ್= ಬೂಚಿಯನ್ನು ತೋರಿಸುತ್ತಾನೆ.

ಈ ಮಗನನ್ನು ದತ್ತು ತೆಗೆದುಕೊಂಡಳೋ ಏನೋ, ಇಲ್ಲವೇ ತಾನೇ ಹಡೆದಿರಬಹುದೇನೋ? ಮನಸ್ಸನ್ನು ಅಳೆಯುವವಳಾದ ಯಶೋದೆಯ ಎಳೆಯಸಿಂಹನೂ, ಹೂದಂಡೆಗಳನ್ನು ಮುಡಿದ ಕರಿಯಕೂದಲುಳ್ಳ ಗೋಪಾಲನಾಗಿಯೂ ಸಮರ್ಥನಾಗಿಯೂ ಇರುವಸಿಂಹನೂ ಸ್ವಾಮಿಯೂ ಆದವನು ಬಂದು ಯಶೋದೆಗೆ ಬೂಚಿಯನ್ನು ತೋರಿಸುತ್ತಿದ್ದಾನೆ, ಅಮ್ಮಾನೇ ಬೂಚಿಯನ್ನು ತೋರಿಸುತ್ತಿದ್ದಾನೆ.\(೭\)

ಕೃಷ್ಣ ಯಶೋದೆಗೆ ದತ್ತು ಬರಲಿಲ್ಲ. ಅವನನ್ನು ಯಶೋದೆ ಹಡೆಯಲೂ ಇಲ್ಲ. ದೇವಕಿಯಲ್ಲಿ ಜನಿಸಿ ಯಶೋದೆಯಬಳಿಗೆ ಬೆಳೆಯಲು ಬಂದವನು ಕೃಷ್ಣ. ಮಕ್ಕಳಿಲ್ಲದೆ ದತ್ತುಸ್ವೀಕಾರ ಮಾಡಿದರೆ, ಅಂಥ ಮಗುವಿನ ಮೇಲೆ ತಾಯಿಗೆ ಬಹುಪ್ರೀತಿ. ತಾನೇ ಹಡೆದ ಮಗುವಾದರೆ, ಅದನ್ನು ಹೇಲಲೇಬೇಕಾಗಿಲ್ಲ, ತನ್ನದೇ ಆದ್ದರಿಂದ ಪ್ರೀತಿ ಉಕ್ಕಿಹರಿಯುತ್ತದೆ. ಆದರೆಯಶೋದೆಗೆ ಕೃಷ್ಣನಲ್ಲಿ ಪರಮಪ್ರೇಮ. ಇದನ್ನು ಕಂಡವರೆಲ್ಲರಿಗೂ ಇದು ಸೋಜಿಗತರುತ್ತಿತ್ತು. ಮಗುವಿನ ಇಂಗಿತವನ್ನು ಅರಿತು ಯಶೋದೆ ಅದರಂತೆ ನಡೆದುಕೊಳ್ಳುತ್ತಿದ್ದಳು. ಆದ್ದರಿಂದಲೇ ಅವಳು ಮನವನ್ನು ಅಳೆಯುವವಳು”ಎನ್ನುತ್ತಾರೆ ಆೞ್ವಾರರು. ಕೃಷ್ಣನಿಗೂ ಯಶೋದೆಯಲ್ಲಿ ಹಾಗೆಯೇ ಯಶೋದೆಗೆ ಕೃಷ್ಣನೆಂದರೆ ಹೆಮ್ಮೆ. ಅವನನ್ನು “ಎಳೆಯಸಿಂಹ” ಎನ್ನುತ್ತಿದ್ದಳು. ಹಾಗೆಯೇ ಅವಳ ಭಾವನೆ.

ಕೃಷ್ಣ ಗೋವಳರ ನಡುವೆ, ಗೋವುಗಳ ನಡುವೆ ಕಾಡಿನಲ್ಲಿ ಆನಂದವಾಗಿ ಸುತ್ತಾಡುತ್ತಿದ್ದ. ಆದ್ದರಿಂದ ಅವನು ಗೋಪಾಲ. ಎಂಥ ಕುತ್ತದಿಂದಲಾದರೂ ನಂಬಿದವರನ್ನು ಪಾರುಮಾಡತಕ್ಕ ಸಮರ್ಥ ಅವನು. ಶತ್ರುಗಳಿಗೆ ಸಿಂಹಪ್ರಾಯನಾಗಿದ್ದ. ಹೀಗೆ, ಅವನು ಎಲ್ಲರಿಗೂ ಸ್ವಾಮಿ. ಅಂಥವನು ಯಶೋದೆಯನ್ನು “ಬೂಚಿ “ಎಂದು ಹೆದರಿಸುವ ವಿನೋದ ವಿನೋದವೇ ಅಲ್ಲವೇ?

೮. ಕೊಙ್ಗೈವನ್ ಕೂನಿಶೊಱ್ ಕೊಣ್ಡು, ಕುವಲಯ

ತ್ತುಙ್ಗಕ್ಕರಿಯುಮ್ ಪರಿಯುಮಿರಾಜ್ಜಿಯಮಮುಮ್

ಎಙ್ಗುಮ್ ಪರದಱ್ ಕರುಳಿ ವನ್ ಕಾನಡೈ

ಅಙ್ಗಣ್ಣನ ಪ್ಪೂಚ್ಚಿ ಕಾಟ್ಟುಕಿಱಾನಮ್ಮಾನೇ ಯಪ್ಪೂಚ್ಚಿಕಾಟ್ಟುಕಿಱಾನ್

ಕೊಙ್ಗೈ=ಮೊಲೆಗಳು, ವಲ್=\(ಬೆನ್ನಿನ ಮೇಲೆ\)ಬಲಿತಿರುವಂತೆ ತೋರುವಂಥ, ಕೂನಿ=ಗೂನಿಯ, ಶೊಲ್=ಮಾತನ್ನು, ಕೊಣ್ಡು=ಕೇಳಿಕೊಂಡು, ಕುವಲಯಂ=ಭೂಮಿಯಲ್ಲಿ, ಎಙ್ಗುಮ್=ಎಲ್ಲ ಕಡೆಯೂ ಇದ್ದ, ತುಙ್ಗಮ್=ಶ್ರೇಷ್ಠವಾದ, ಕರಿಯುಮ್=ಆನೆಗಳನ್ನೂ, ಪರಿಯುಮ್=ಕುದುರೆಗಳನ್ನೂ, 

೯

ಇರಾಜ್ಜಿಯಮುಮ್=ರಾಜ್ಯವನ್ನೂ, ಪರತರ್ ಕು=ಭರತನಿಗೆ, ಅರುಳಿ=ಕೃಪೆಮಾಡಿಕೊಟ್ಟು, ವಲ್=ದಟ್ಟವಾದ, ಕಾನ್=ಕಾಡನ್ನು, ಅಡೈ=ಸೇರಿದ, ಅಮ್=ಸುಂದರವಾದ, ಕಣ್ನನ್=ಕಣ್ಣುಗಳುಳ್ಳವನಾದ, ಇವನು, ಅಪ್ಪೂಚ್ಚಿ ಕಾಟ್ಟುಕಿಱಾನ್= ಬೂಚಿಯನ್ನು ತೋರಿಸುತ್ತಾನೆ, ಅಮ್ಮಾನೇ=ಅಮ್ಮಾನೇ, ಅಪ್ಪೂಚ್ಚಿ ಕಾಟ್ಟುಕಿಱಾನ್= ಬೂಚಿಯನ್ನು ತೋರಿಸುತ್ತಾನೆ.

ಬೆನ್ನಿನ ಮೇಲೆ ಮೊಲೆಗಳು ಬಲಿತಿರುವಂತೆ ತೋರುವ ಗೂನಿಯ ಮಾತನ್ನು ಕೇಳಿಕೊಂಡು ಭೂಮಿಯಲ್ಲಿ ಎಲ್ಲಕಡೆಯೂ ಇದ್ದ ಶ್ರೇಷ್ಠವಾದ ಆನೆಗಳನ್ನೂ ಕುದುರೆಗಳನ್ನೂ ರಾಜ್ಯವನ್ನೂ ಭರತನಿಗೆ ಕೃಪೆಮಾಡಿ ಕೊಟ್ಟು ದಟ್ಟವಾದ ಕಾಡನ್ನು \(ಗೊಂಡಾರಣ್ಯವನ್ನು\)ಸೇರಿದ ಸುಂದರವಾದ ಕಣ್ಣುಗಳುಳ್ಳವನಾದ ಇವನು ಬೂಚಿ ತೋರಿಸುತ್ತಿದ್ದಾನೆ, ಅಮ್ಮಾನೇ ಬೂಚಿಯನ್ನು ತೋರಿಸುತ್ತಾನೆ.\(೮\)

ದೇಹ ವಕ್ರವಾದಂತೆ ಬುದ್ಧಿಯೂ ವಕ್ರವಾದೀತೇ? ಈ ಅಂಶವನ್ನು ಪುಷ್ಟೀಕರಿಸುವಂತೆ ಇತ್ತು ಮಂದರೆಯ ಒಡಲು, ಮನಸ್ಸುಗಳು. ಅವಳ ಶರೀರ ಅಷ್ಟಾವಕ್ರ\! ಸಾಮಾನ್ಯವಾದ ಗೂನು ಎಂದರೂ ಅದೊಂದು ವೈಪರೀತ್ಯವೆ. ಸಾಮಾನ್ಯ ದೇಹದಂತೆ ಅದಲ್ಲ\! ತೊಡಕುಗಳುಳ್ಳದ್ದು. ಮಂದರೆಯ ಗೂನು ಅಸಾಧಾರಣ, ಬಹಳ ವಿಚಿತ್ರ\! ಆೞ್ವಾರರು ವರ್ಣಿಸುತ್ತಾರೆ;”ಬೆನ್ನಿನ ಮೇಕೆ ಮೊಲೆಗಳು ಮೊಳೆತು ಬಲಿತಂತಿತ್ತು ಅವಳ ಗೂನು” ಎಮ್ದು. ಹೋಲಿಕೆಯಿಂದಲೇ ಸ್ಪಷ್ಟವಾಗುವುದು ಅವಳ ಒಡಲಿನ ಡೊಂಕು. ಇದಕ್ಕೆ ತಕ್ಕಂತೆ ಅವಳ ಮನಸ್ಸು,ಬುದ್ಧಿ ಎರಡೂ ವಕ್ರವೇ\!

ಮಂದರೆ ತೋರಿಸಿಕೊಳ್ಳಳು ಅವಳ ಬುದ್ಧಿಗೆ ಯೋಗ್ಯವಾದ ಚಕ್ರಮಾರ್ಗವನ್ನು. ಕೈಕೇಯಿ ಅವಳ ಮಾತಿಗೆ ಮರುಳಾದಳು. ಹಠ ಹಿಡಿದಳು. ಚಂಡಿಯಾದಳು. ಸೋತು ಸೊರಗಿದ ದಶರಥ. ಅವನಿಗೆ ದಿಕ್ಕೂ ತೋಚದಾಯಿತು. ವಿಷಯ ಶ್ರೀರಾಮನಿಗೆ ತಿಳಿಯಿತು. ಸಂತೋಷದಿಂದ ತಾಯಿಯ\(ತಂದೆಯ\) ಮಾತಿನಂತೆ ಅವನು ನಡೆದುಕೊಂಡ. ಮಾತುಕೊಟ್ಟಂತೆಯೇ ರಾಜ್ಯ, ಕೋಶ,ಆನೆ,ಕುದುರೆ ಮುಂತಾದ ರಾಜವೈಭಗಳನ್ನೆಲ್ಲಾ ಭರತನಿಗೆ ಕೃಪೆಮಾಡಿ ಬಿಟ್ಟುಕೊಟ್ಟ. ತಾನು ತನ್ನ ಮಡದಿ ಮತ್ತು ತಮ್ಮನೊಂದಿಗೆ ಗೊಂಡಾರಣ್ಯವನ್ನು ಸೇರಿದ. ಸತ್ಯ ಪರಾಯಣನೂ ಪಿತೄವಾಕ್ಯಪರಿಪಾಲನೂ ಆದ ಶ್ರೀರಾಮನೇ , ಇಲ್ಲಿ ಶ್ರೀಕೃಷ್ಣನಾಗಿ ಅವತರಿಸಿದ್ದಾನೆಂದು ಅೞ್ವಾರರು ಹೇಳುತ್ತಾರೆ. ಶ್ರೀರಾಮನ ಸುಂದರವಾದ ಕಣ್ಣುಗಳ್ ಶ್ರೀಕೃಷ್ಣನಲ್ಲೂ ಕಾಣಿಸುತ್ತಾ ಅತ್ಯಾಕರ್ಷಕವಾಗಿರುವುದೇ ಅದಕ್ಕೆ ಸಾಕ್ಷಿ.

೯. ಪದಕ ಮುದಲೈವಾಯ್ ಪ್ಪಟ್ಟ ಕಳಿಱು

ಕದಱಿಕ್ಕೈಕೂಪ್ಪಿಯೆನ್ ಕಣ್ಣಾ ಕಣ್ಣಾವೆನ್ನ

ಉದವಪ್ಪುಳ್ಳೂರ್ ನ್ದು ಅಙ್ಗುಱುತುಯರ್ ತೀರ್ತ

ಅದಕನ್ ವನ್ದಪ್ಪೂಚ್ಚಿ ಕಾಟ್ಟುಕಿಱಾನಮ್ಮಾನೇಯಪ್ಪೂಚ್ಚಿಕಾಟ್ಟುಕಿಱಾನ್

೧೦

ಪದಕಮ್=ಬಾಧೆ ಕೊಡುವ, ಮುದಲೈ=ಮೊಸಳೆಯ, ವಾಯ್ ಪ್ಪಟ್ಟ=ಬಾಯಿಗೆ ಬಿದ್ದ, ಕಳಿಱು=ಸಲಗವು \(ಗಜೇಂದ್ರನು\), ಕದಱಿ= \(ತನ್ನ ಕಷ್ಟಸುಖದುಃಖ ಸೂಚಕವಾಗಿ\) ಅರಚುತ್ತಾ, ಕೈಕೂಪ್ಪಿ=ಕೈಮುಗಿದು \(ಸೊಂಡಿಲನ್ನೆಯ್ಯಿ ಮುಗಿದು\), ಎನ್ ಕಣ್ಣಾಕಣ್ಣಾ ಎನ್ನ=ನನ್ನ ಕಣ್ಣನೇ ಕಣ್ಣನೇ ಎನ್ನಲು, ಅಙ್ಗು=ಅಲ್ಲಿಗೆ, ಉದವ=ಸಹಾಯ ಒದಗುವ ಹಾಗೆ, ಪುಳ್=ಪಕ್ಷಿಯ ಮೇಲೆ\(ಗರುಡ\), ಊರ್ ನ್ದು=ಹಾರಿಬಂದು, ಉಱು=ಮಿತಿಮೀರಿದ್ದ, ತುಯರ್=ಸಂಕಟವನ್ನು, ತೀರ್ ತ್ತ=ಹರಿಸಿದ \(ತೀರಿಸಿದ\), ಅತಕನ್=ಹಂತಕನು, ವನ್ದು=ಬಂದು, ಅಪ್ಪೂಚ್ಚಿ ಕಾಟ್ಟುಕಿಱಾನ್= ಬೂಚಿಯನ್ನು ತೋರಿಸುತ್ತಾನೆ, ಅಮ್ಮಾನೇ=ಅಮ್ಮಾನೇ, ಅಪ್ಪೂಚ್ಚಿ ಕಾಟ್ಟುಕಿಱಾನ್= ಬೂಚಿಯನ್ನು ತೋರಿಸುತ್ತಾನೆ.

ಬಾಧೆಕೊಡುವ ಮೊಸಳೆಯ ಬಾಯಿಗೆ ಬಿದ್ದ ಸಲಗವು ತನ್ನ ಕಷ್ತಸುಖದುಃಖವನ್ನು ಸೂಚಿಸುವಂತೆ ಅರಚುತ್ತಾ ಸೊಂಡಿಲನ್ನೆತ್ತಿ ಮುಗಿಯುತ್ತಾ “ನನ್ನ ಕಣ್ಣನೇ ನನ್ನ ಕಣ್ಣನೇ”ಎನ್ನಲು, ಅಲ್ಲಿಯೇ ಒದಗುವ ಹಾಗೆ ಪಕ್ಷಿಯಮೇಲೆ ಹಾರಿಬಂದು ಮಿತಿಮೀರಿದ್ದ ಸಂಕಟವನ್ನು ತೀರಿಸಿದ ಹಂತಕನು ಬಂದು ಬೂಚಿಯನ್ನು ತೋರಿಸುತ್ತಾನೆ ಅಮ್ಮಾನೇ ಬೂಚಿಯನ್ನು ತೋರಿಸುತ್ತಾನೆ.\(೯\)

ಗಂಡಾನೆಯೊಂದು ಅದರ ಪರಿವಾರದ ಹೆಣ್ಣಾನೆಗಳುಮತ್ತು ಮರಿಗಳೊಡನೆ ತ್ರಿಕೂಟಪರ್ವತದ ಸೊಂಪಾದ ತಪ್ಪಲಿನಲ್ಲಿ ಮತ್ತಿನಿಂದ ವರ್ತಿಸುತ್ತಾ ಬರುತ್ತಿತ್ತು. ಅಲ್ಲೊಂದು ಕಮಲಸರೋವರ, ಬಹಳ ಆಕರ್ಷಣೀಯವಾಗಿತ್ತು. ಸಲಗನು ತನ್ನ ಪರಿವಾರದೊಂದಿಗೆ ಸರೋವರಕ್ಕೆ ಇಳಿಯಿತು. ಮನಸ್ಸಿಗೆ ತೃಪ್ತಿಯಾಗುವಂತೆ ನೀರನ್ನು ಕುಡಿದ್ದಿದ್ದಲ್ಲದೇ ಸೊಂಡಲಿನಿಂದ ಸ್ವೇಚ್ಛೆಯಾಗಿ ನೀರನ್ನು ತನ್ನ ಮೇಲೆಯೂ ತನ್ನ ಪರಿವಾರದ ಮೇಲೆಯೂ ಎರೆಚಾಡಿತು. ಹೀಗೆ ಸಂತೋಷದಿಂದ ಮೈಮರೆತಿತ್ತು. ಅದೇ ಸರೋವರದಲ್ಲಿ ಮೊಸಳೆಯೊಂದು ವಾಸವಾಗಿತ್ತು. ಸಲಗದ ಈ ಹಗರಣವನ್ನು ಕಂಡು ಅದು ಸರಕ್ಕನೆ ನೀರಿನಲ್ಲಿ ಬಂದು ಆನೆಯ ಕಾಲನ್ನು ಹಿಡಿಯಿತು. ಮೊಸಳೆಯ ಬಾಯಿಂದ ಬಿಡಿಸಿಕೊಳ್ಳುವುದಕ್ಕಾಗಿ ಸಲಗವು ತನ್ನ ಸರ್ವಪ್ರಯತ್ನವನ್ನೂ ನಡಸಿ ವಿಫಲಗೊಂಡಿತು. ತನ್ನನ್ನು ಉಳಿಸಿಕೊಳ್ಳಲು ಬೇಕಾದ ಉಪಾಯವೂ ಇಲ್ಲವೆಂದೂ, ಭಗವಂತನೇ ಗತಿ ಎಂದೂ ತಿಳಿದು, ತನ್ನ ದುಃಖ ಸಂಕಟಗಳನ್ನು ಭಗವಂತನಿಗೆ ಮನವರಿಕೆ ಮಾಡುತ್ತಿರುವಂತೆ “ಭಗವಂತಾ, ನಾರಾಯಣಾ, ಲೋಕಗುರೂ, ಸರ್ವೇಶ್ವರಾ, ರಕ್ಷಿಸು ರಕ್ಷಿಸು , ನಾನು ನಿನಗೆ ಅನನ್ಯ ಭಾವದಿಂದ ಶರಣುಹೊಕ್ಕಿದ್ದೇನೆ”ಎಂದು ಸೊಂಡಿಲನ್ನು ಮೇಲಕ್ಕೆತ್ತಿ ದೈನ್ಯದಿಂದ ಅರಚಿತು. ಭಗವಂತನಿಗೆ ಇದು ಮುಟ್ಟಿತು. ಕೂಡಲೇ ಭಗವಂತನು ಗರುಡನನ್ನೇರಿ ವೇಗವಾಗಿ ಸಲಗದ ಸಹಾಯಕ್ಕೆ ಬಂದನು ಮತ್ತು ತನ್ನ ಚಕ್ರಾಯುಧದಿಂದ ಮೊಸಳೆಯ ಕಂಠವನ್ನು ಕತ್ತರಿಸಿ ಹಾಕಿ, ಸಲಗವನ್ನು ರಕ್ಷಿಸಿದನು. ಇದು ಗಜೇಂದ್ರಮೋಕ್ಷದ ಕತೆ. ಶರಣಾಗತರಕ್ಷಕನಲ್ಲವೇ ಭಗವಂತ\! ಅವರನ್ನು ಅವನು ಎಂದಿಗೂ ಕೈಬಿಡುವುದಿಲ್ಲ.

ಪಾಶುರದಲ್ಲಿ ಆೞ್ವಾರರು “ನನ್ನ ಕೃಷ್ನನೇ, ನನ್ನ ಕೃಷ್ಣನೇ”ಎಂದು ದುಃಖದಿಂದ ಅರಚಿತು ಎನ್ನುತ್ತಾರೆ.ಅವರಿಗೆ ಭಗವಂತನಾದರೂ ಒಂದೇ, ಭಗವಂತನ ಅವತಾರವಾದರೂ ಒಂದೇ.

೧೧

ಈಗ ಕೃಷ್ಣನಾಗಿ ಅವತರಿಸುವವನೇ ಹಿಂದೆ ಗಜೇಂದ್ರನನ್ನು ರಕ್ಷಿಸಿದ ನಾರಾಯಣ ಎಂದು ಅವರ ಭಾವನೆ.

೧೦. ವಲ್ಲಾಳಿಲಙ್ಗೈ ಮಲಙ್ಗಚ್ಚರನ್ದುರನ್ದ

ವಿಲ್ಲಾಳನೈ ವಿಟ್ಟುಚಿತ್ತನ್ ವಿರಿತ್ತ

ಶೊಲ್ಲಾರ್ ನ್ದವಪ್ಪೂಚ್ಚಿ ಪಾಡಲಿವೈ ಪತ್ತುಮ್

ವಲ್ಲಾರ್ ಪೋಯ್ ವೈಗುಂದಮ್ ಮನ್ನಿಯಿರುಪ್ಪರೇ

ವಲ್=ಬಲಶಾಲಿಗಳಾದ, ಆಳ್=ವೀರರನ್ನುಳ್ಳ, ಇಲಙ್ಗೈ=ಲಂಕೆಯು, ಮಲಙ್ಗ=ನಾಶವಾಗುವಂತೆ, ಶರಮ್=ಅಂಬುಗಳನ್ನು, ತುರನ್ದ=ವೇಗವಾಗಿನಡಸಿದ, ವಿಲ್ ಆಳನೈ=ಕೋದಂಡಪಾಣಿಯಾದ ಶ್ರೀರಾಮನಾದ ಶ್ರೀಕೃಷ್ಣನನ್ನು ಕುರಿತು, ವಿಟ್ಟುಚಿತ್ತನ್=ವಿಷ್ಣುಚಿತ್ತನು, ವಿರಿತ್ತ=ವಿವರಿಸಿದ, ಅಪ್ಪೂಚ್ಚಿ= ಬೂಚಿಯನ್ನು ತೋರಿಸುತ್ತಾನೆ ಎನ್ನುವ, ಶೊಲ್=ಮಾತಿನಿಂದ, ಆರ್ನ್ದ=ತುಂಬಿದ, ಪಾಡಲ್=ಪಾಶುರಗಳು, ಇವೈ=ಈ ಪತ್ತುಮ್=ಹತ್ತನ್ನೂ, ವಲ್ಲಾರ್= ಬಲ್ಲವರು, ಪೋಯ್=ಹೋಗಿ, ವೈಗುಂದಮ್=ಶ್ರೀವೈಕುಂಠದಲ್ಲಿ, ಮನ್ನಿ=ನಿತ್ಯವಾಸಿಗಳಾಗಿ, ಇರುಪ್ಪಾರೇ= ತಪ್ಪದೆ ಇರುತ್ತಾರೆ.

ಬಲಶಾಲಿಗಳಾದ ವೀರರನ್ನುಳ್ಳ ಲಂಕೆಯು ನಾಶವಾಗುವಂತೆ ಅಂಬುಗಳನ್ನು ವೇಗವಾಗಿ ನಡಸಿದ ಕೋದಂಡ ಪಾಣಿಯಾದ ಶ್ರೀರಾಮನಾದ ಶ್ರೀಕೃಷ್ಣನನ್ನು ಕುರಿತು ವಿಷ್ಣುಚಿತ್ತನು ವಿವರಿಸಿದ “ಬೂಚಿಯನ್ನು ತೋರಿಸುತ್ತಾನೆ” ಎನ್ನುವ ಮಾತಿನಿಂದ ತುಂಬಿದ ಪಾಶುರಗಳು ಈ ಹತ್ತನ್ನೂ ಬಲ್ಲವರು ಹೋಗಿ ಶ್ರೀವೈಕುಂಠದಲ್ಲಿ ನಿತ್ಯವಾಸಿಗಳಾಗಿತಪ್ಪದೆ ಇರುತ್ತಾರೆ.\(೧೦\)

ಇದು ಈ ತಿರುಮೊೞಿಗೆ ಫಲಶ್ರುತಿ. ಶ್ರೀರಾಮನೇ ಶ್ರೀಕೃಷ್ಣ, ಶ್ರೀಕೃಷ್ಣನೇ ನರಸಿಂಹ, ವಾಮನ, ತ್ರಿವಿಕ್ರಮ. ಶ್ರೀಕೃಷ್ಣನೇ ಸರ್ವೇಶ್ವರ, ವೈಕುಂಠಪತಿ, ಆೞ್ವಾರರ ದೃಢವಿಶ್ವಾಸ ಇದು, ಶ್ರೀರಾಮನು ಸತ್ಯಪರಾಕ್ರಮ, ಆಶ್ರಿತವತ್ಸಲ. ಅವನು ಕೋದಂಡಪಾಣಿ. ಸಾಮಾನ್ಯ ಮಾನವನಾಗಿ ಅವತರಿಸಿ ಸಾಮಾನ್ಯ ಮಾನವನಂತೆ ವರ್ತಿಸುತ್ತಾ, ಮೂರು ಲೋಕಗಳನ್ನೂ ತಲ್ಲಣಿಸುವ ಸಾಮರ್ಥ್ಯ ಪಡೆದಿದ್ದ ರಾವಣನನ್ನೂ ಅವನ ವೀರಪರಿವಾರವನ್ನೂ ತನ್ನ ಕೋದಂದದಿಂದ ಚಾಲಿಸಿದ ಶರವರ್ಷದಿಂದಲೇ ನಿರ್ಮೂಲಗೊಳಿಸಿದ. ಭಯಪಟ್ತವರ ಭಯನಿವಾರಣೆ ಮಾಡಿದ. ಶರಣಾಗತರನ್ನು ಎಲ್ಲ ಕಾಲದಲ್ಲೂ ಎಲ್ಲ ರೀತಿಯಲ್ಲೂ ರಕ್ಷಿಸಿದ. ಆ ಶ್ರೀರಾಮನೇ ಈಗ ಶ್ರೀಕೃಷ್ಣನಾಗಿ ರೂಪಗೊಂಡಿದ್ದಾನೆ. ಎಳೆಯ ಮಗುವಿನಿಂದಲೇ ವಿಸ್ಮಯಾದ್ಭುತಕಾರ್ಯಗಳನ್ನು ನಡಸಿ ಲೋಕವನ್ನು ಬೆರಗುಗೊಳಿಸಿದ್ದಾನೆ. ತನ್ನ ತಾಯಿಯಾದ ಯಶೋದೆಗೆ “ಬೂಚಿ ತೋರಿಸಿ”ಹೆದರಿಸುವ ವಿಷಯವನ್ನು

೧೨

ಇಲ್ಲಿ ಭಗವಂತನು ಮಾಡಿದ ಮಹೋಪಕಾರಗಳೊಂದಿಗೆ ವಿವರಿಸಲಾಗಿದೆ. ಇವುಗಳನ್ನೆಲ್ಲಾ ಅರ್ಥವತ್ತಾಗಿ ಗ್ರಹಿಸುವವರು ಭಗವಂತನ ಅನನ್ಯ ಭಕ್ತರಾಗುತ್ತಾರೆ. ಅವರು ಗತಿಸಿದ ಮೇಲೆ ಪುನರ್ಜನ್ಮಕ್ಕೆ ಎಡೆಕೊಡದಂಥ ವೈಕುಂಠವನ್ನು ಸೇರುತ್ತಾರೆ. ಅಲ್ಲಿ ಭಗವಂತನ ಸೇವೆಯಲ್ಲಿ ತೊಡಗಿ ನಿತ್ಯವಾಸ ಮಾಡುವವರಾಗುತ್ತಾರೆ. ಇದು ತಪ್ಪುವುದೇ ಇಲ್ಲ ಎನ್ನುತ್ತಾರೆ ಆೞ್ವಾರರು.

ಅಡಿಯ ನಡೆ: ಮೆಚ್ಚು, ಮಲೈ, ಕಾಯ್, ಇರುಟ್ಟು, ಶೇಪ್ಪೂಣ್ಡ, ಶೆಪ್ಪು, ತತ್ತು, ಕೊಙ್ಗೈ, ಪದಕಮ್, ವಲ್ಲಾಳ್, ಅರವಣೈ.

೧೩

ಶ್ರೀಃ

ಶ್ರಿಯೈ ನಮಃ

ಎರಡನೆಯ ದಶಕ ಎರಡನೆಯ ತಿರುಮೊೞಿ ಅರವಣೈಯಾಯ್

೧. ಅರವಣೈಯಾಯಾಯರೇಱೇ ಅಮ್ಮಾ ಮುಣ್ಣತ್ತುಯಿಲೆಱೀಯೇ

ಇರವುಮುಣ್ಣಾದುಱಙ್ಗಿ ನೀಪೋಯಿನ್ಱು ಮುಚ್ಚಿಕೊಣ್ಡದಾಲೋ

ವರವುಙ್ಗಾಣೇನ್ ವಯಿಱಶೈನ್ದಾಯ್ ವನಮುಲೈಹಳ್ ಶೋರ್ ನ್ದುಪಾಯ

ತಿರುವುಡೈಯವಾಯ್ ಮಡುತ್ತುತ್ತಿಳೈತ್ತುದೈತ್ತು ಪ್ಪರುಕಿಡಾಯೇ

ಅರವು=ಆದಿಶೇಷನನ್ನು, ಅಣೈ=ಹಾಸುಗೆಯಾಗಿ, ಆಯ್=ಉಳ್ಳ, ಆಯರ್=ಗೋವಳರ, ಏಱೇ= ವೃಷಭವೇ, ನೀ=ನೀನು, ಇರವುಮ್=ರಾತ್ರಿಯೆಲ್ಲಾ, ಉಣ್ಣಾದು= ಮೊಲೆಯುಣ್ಣದೆ, ಇನ್ನುಮ್=ಇಷ್ಟು ಹೊತ್ತಾದರೂ, ಉಱಙ್ಗಿ ಪೋಯ್= ನಿದ್ದೆ ಮಾಡುತ್ತೀ, ಉಚ್ಚಿಕೊಂಡದು= ನಡುಹಗಲು ಬಂದಿತು, ಆಲ್=ಆದ್ದರಿಂದ, ಅಮ್ಮಮ್=ಮೊಲೆಯನ್ನು, ಉಣ್ಣ=ಉಣ್ಣಲು, ತುಯಿಲ್=ನಿದ್ದೆಯಿಂದ, ಎೞಾಯ್=ಏಳಬೇಕಪ್ಪ, ವರವುಮ್=ನೀನಾಗಿ ಬರುವುದು, ಕಾಣೇನ್=ಕಾಣೆನಲ್ಲಾ, ವಯಿಱು=ಹೊಟ್ಟೆಯನ್ನು, ಅಶೈನ್ದಾಯ್=ಆಡಿಸುತ್ತಿದ್ದೀಯೆ \(ತೆಳ್ಳಗೆ ಮಾಡಿಕೊಂಡಿದ್ದೀಯೆ\), ವನಮ್=ಚೆಲುವಾದ, ಮುಲೈಕಳ್=\(ನನ್ನ\) ಮೊಲೆಗಳು, ಶೋರ್ ನ್ದು= ಸೋರಿ, ಪಾಯ=ಹಾಲು ಹರಿದುಹೋಗುತ್ತಿರುವಾಗ, ತಿರುವುಡೈಯ=ಸೊಗಸು ತುಂಬಿದ, ವಾಯ್=ಬಾಯನ್ನು, ಮಡುತ್ತು=ಸೇರಿಸಿ, ತಿಳೈತ್ತು=ಚಪ್ಪರಿಸಿ, ಉದೈತ್ತು=\(ಪುಟ್ಟ ಕಾಲುಗಳಿಂದ\), ಒದೆಯುತ್ತಾ, ಪರುಕಿಡಾಯೇ= ಹಾಲು ಕುಡಿಯುವೆಯಂತೆ\(ಮೊಲೆಯುಣ್ಣುವೆಯಂತೆ\)

ಆದಿಶೇಷನನ್ನು ಹಾಸುಗೆಯಾಗಿ ಉಳ್ಳ ಗೋವಳರ ವೃಷಭವೇ, ನೀನು ರಾತ್ರಿಯೆಲ್ಲಾ ಮೊಲೆಯುಣ್ಣದೆ ಇಷ್ಟು ಹೊತ್ತಾದರೂ ನಿದ್ದೆ ಮಾಡುತ್ತಿದ್ದೀಯೆ. ನಡುಹಗಲು ಬಂತು. ಅದ್ದರಿಂದ ಮೊಲೆಯುಣ್ಣಲು ನಿದ್ದೆಯಿಂದ ಏಳಬೇಕಪ್ಪ. ಹಾಲುಕುಡಿಯಲು ನೀನಾಗಿಯೇ ಬರುವುದನ್ನು ಕಾಣೆನಲ್ಲಾ. ನಿನ್ನ ಹೊಟ್ಟೆಯನ್ನು ತೆಳ್ಳಗೆ

೧೪

ಮಾಡಿಕೊಂಡಿದ್ದೀಯೆ. ಚೆಲುವಾದ ನನ್ನ ಮೊಲೆಗಳಿಂದ ಹಾಲು ಸೋರಿ ಸುರಿದು ಹೋಗುತ್ತಿರುವಾಗ ನಿನ್ನ ಸೊಗಸು ತುಂಬಿದ ಬಾಯನ್ನು ಅದಕ್ಕೆ ಹಚ್ಚಿ, ಚಪ್ಪರಿಸಿ ಪುಟ್ಟ ಕಾಲುಗಳಿಂದ ಒದೆಯುತ್ತಾ ಮೊಲೆಯುಣ್ಣುವೆಯಂತೆ. \(೧\)

ಹಾಲ್ಗಡಿಲಿನಲ್ಲಿ ಆದಿಶೇಷನನ್ನು ಹಾಸುಗೆಯಾಗಿ ಮಾಡಿಕೊಂಡು ಮಲಗಿ ಯೋಗ ನಿದ್ರೆಯಲ್ಲಿರುವ ಭಗವಂತ ಶ್ರೀಮನ್ನಾರಾಯಣ. ಯಶೋದೆಯ ಬಳಿ ಬೆಳೆಯುತ್ತಿರುವ ಕೃಷ್ಣನೂ ಈಗ ಹಾಗೆಯೇ ನಿದ್ದೆ ಮಾಡುತ್ತಿದ್ದಾನೆ. ಮಗುವಾದ ಅವನಿಗೆ ಹಾಲೂ ಬೇಡ, ಏನೂ ಬೇಡ. ಆದರೆ ತಾಯಿ ಯಶೋದೆಗೆ ಆ ವಿಷಯದಲ್ಲಿ ಹೇಳತೀರದಷ್ಟು ಅನುಕಂಪ. ತಾಯಿಯಾದವಳಿಗೆ ಇದು ಸ್ವಾಭಾವಿಕವಲ್ಲವೆ? ಅದನ್ನು ಆೞ್ವಾರರು ಎಷ್ಟೂ ಅಂದವಾಗಿ, ಕಣ್ಣಿಗೆ ಕಟ್ಟುವಂತೆ, ವರ್ಣಿಸಿದ್ದಾರೆ\!

೨. ವೈತ್ತನೆಯ್ಯುಙ್ಕಾಯ್ ತ್ತಪಾಲುಮ್ ವಡಿತಯಿರುಮ್ ನಱು ವೆಣ್ಣೆಯುಮ್

ಇತ್ತನೈಯುಮ್ ಪೆಟ್ರಱಿಯೇನೆಮ್ ಪಿರಾನ್ ನೀ ಪಿಱನ್ದಪಿನ್ನೈ

ಎತ್ತನೈಯುಂಶೆಯ್ಯಪ್ಪೆಟ್ರಾಯ್ ಏದುಂ ಶೆಯ್ಯೇನ್ ಕತಮ್ಪಡಾದೇ

ಮುತ್ತನೈಯ ಮುಱುವಲ್ ಶೆಯ್ದು ಮೂಕ್ಕುಱಿಂಚಿ ಮುಲೈಯುಣ್ಡಾಯೇ

ಎಮ್ ಪಿರಾನ್=ನಮ್ಮ ಯಜಮಾನನೇ, ನೀ=ನೀನು, ಪಿಱನ್ದ=ಹುಟ್ಟಿದ, ಪಿನ್ನೈ=ಬಳಿಕ, ವೈತ್ತ=ಕೂಡಿಟ್ಟ, ನೆಯ್ಯುಮ್=ತುಪ್ಪವನ್ನಾಗಲಿ, ಕಾಯ್ ತ್ತ=ಚೆನ್ನಾಗಿ ಕೆನೆಕಟ್ಟುವಂತೆ ಕಾಯಿಸಿಟ್ಟ, ಪಾಲುಮ್=ಹಾಲನ್ನಾಗಲಿ, ವಡಿ=ಗಡ್ಡೆಯಾದ, ತಯಿರುಮ್=ಮೊಸರನ್ನಾಗಲಿ, ನಱು=ಸುವಾಸನೆಯಿಂದ ಕೂಡಿದ, ವೆಣ್ಣೆಯುಮ್= ಬೆಣ್ಣೆಯನ್ನಾಗಲಿ, ಇತ್ತನೈಯುಮ್= ಇವಿಷ್ಟವನ್ನೂ ಆಗಲಿ, ಪೆಟ್ರು=ಕೂಡಿಟ್ಟದ್ದನ್ನು, ಅಱಿಯೇನ್=ಅರಿಯೆನು, ಎತ್ತನೈಯುಂ=ಎಷ್ಟನ್ನಾದರೂ, ಶೆಯ್ಯ=ಮಾಡಲು, ಪೆಟ್ರಾಯ್= ನೀನು \(ಅವಕಾಶ\)ಪಡೆದಿದ್ದೀಯೆ, ಏದುಮ್=ಏನನ್ನೂ, ಶೆಯ್ಯೇನ್=ಮಾಡೆನು, ಕತಮ್=ಕೋಪವನ್ನು, ಪಡಾದೇ=ಪಡಬೇಡ, ಮುತ್ತು=ಮುತ್ತಿಗೆ ಅನೈಯ= ಸಮನಾದ, ಮುಱುವಲ್=ಮುಗುಳ್ನಗೆಯನ್ನು, ಶೆಯ್ದು=ಮಾಡಿ\(ಮೂಡಿಸಿ\), ಮೂಕ್ಕು=ಮೂಗನ್ನು \(ಮೂಗಿನಿಂದ\), ಉಱಿಂಜಿ=\(ಉಸಿರನ್ನು\) ಒಳಕ್ಕೆ ಎಳೆದುಕೊಂಡು, ಮುಲೈ=ಮೊಲೆಯನ್ನು, ಉಣಾಯೇ=ಉಣ್ಣುವೆಯಂತೆ

೧೫

ನಮ್ಮ ಒಡೆಯನೇ, ನೀನು ಹುಟ್ಟೀದ ಬಳಿಕ ಕೂಡಿಟ್ಟ ತುಪ್ಪವನ್ನಾಗಲಿ ಕೆನೆಗಟ್ಟುವಂತೆ ಚೆನ್ನಾಗಿ ಕಾಯಿಸಿಟ್ಟ ಹಾಲನ್ನಾಗಲಿ, ಗಡ್ಡೆಯ ಮೊಸರನ್ನಾಗಲಿ, ಸುವಾಸನೆಯಿಂದ ಕೂಡಿದ ತನಿಯಾದ ಬೆಣ್ಣೆಯನ್ನಾಗಲಿ- ಇವಿಷ್ಟನ್ನೂ ಆಗಲಿ, ಕೂಡಿಟ್ಟು ಅರಿಯೆನು. ಎಷ್ಟನ್ನಾದರೂ\(ಏನನ್ನಾದರೂ\) ಮಾಡಲು ನೀನು ಅವಕಾಶ ಪಡೆದಿದ್ದೀಯೆ. ನಾನು ಏನನ್ನೂ ಮಾಡೆನು. ಕೋಪ ಮಾಡಬೇಡ. ಮುತ್ತಿಗೆ ಸಮನಾದ ಮುಗುಳ್ಣಗೆಯನ್ನು ತೋರಿಸುತ್ತಾ ಮೂಗಿನಿಂದ ಉಸಿರನ್ನು ಸರಸರ ಎಂದು ಎಳೆದುಕೊಳ್ಳುತ್ತಾ ಮೊಲೆಯನ್ನು ಉಣ್ಣುವೆಯಂತೆ.\(೨\)

ಹಿಂದಿನ ಪಾಶುರದಲ್ಲಿ ಯಶೋದೆ ಯೋಚಿಸುತ್ತಾಳೆ: “ಮಗು ಇಷ್ಟೂ ದೀರ್ಘಕಾಲ ನಿದ್ದೆ ಮಾಡುವುದೇ? ಮೊಲೆಯುಣ್ಣದೆ ಇರುವುದೇ? ಎಲ್ಲಿಯಾದರೂ ಉಂಟೇ? ಯೋಚಿಸಿ ಮಗುವನ್ನು ಎಚ್ಚರಗೊಳಿಸುತ್ತಾಳೆ. ತನಗಾಗುತ್ತಿರುವ ತೊಂದರೆಯನ್ನು ಅವನ ಮುಂದಿಡುತ್ತಾಳೆ. ಈ ಪಾಶುರದಲ್ಲಿ ತನ್ನ ಯೋಚನೆಯನ್ನು ಮುಂದುವರಿಸುತ್ತಾಳೆ” ಇಷ್ಟು ನಿದ್ದೆಗೆ ಏನೋ ಬಲವಾದ ಕಾರಣವಿರಬೇಕು. ಏನಾದರೂ ಸೋಗು ಹಾಕಿಕೊಂಡಿದ್ದಾನೋ? ಕೋಪಬಂದಿರಬಹುದೇ?-ಇತ್ಯಾದಿ ಯೋಚನೆ ಯಶೊದೆಯ ಮನದಲ್ಲಿ ಹರಿದೋಡುತ್ತದೆ. ಅವೆಲ್ಲಕ್ಕೂ ತಾನೇ ಸಮಾಧಾನ ಹುಡುಕುತ್ತಾಳೆ. ಕೃಷ್ಣನಲ್ಲಿ ಅದನ್ನು ಹೇಳಿಕೊಳ್ಳುತ್ತಾಳೆ. ಕೃಷ್ಣನು ಹುಟ್ಟಿದ ಬಳಿಕ ಹಾಲು,ಮೊಸರು,ಬೆಣ್ಣೆ, ತುಪ್ಪ-ಇವನ್ನು ಕೂಡಿಡಲು ಅವಳೀಗೆ ಆಗುತ್ತಾಲೇ ಇಲ್ಲ. ಅದಕ್ಕೆ ಕಾರಣ ಕೃಷ್ಣನೇ. ಯಾರಿಗೂ ತಿಳಿಯದಂತೆ ಅವುಗಳನ್ನು ಎಲ್ಲೇ ಇಟ್ಟಿರಲಿ, ಎಷ್ಟೇ ಭದ್ರಪಡಿಸಿರಲಿ, ಅವುಗಳನ್ನು ತಿಂದು ಮುಗಿಸಿಬಿಡುವವನಿರುವಾಗ ಕೂಡಿಡುವುದಕ್ಕೆ ಎಡೆಯೆಲ್ಲಿ? ಅಂಥ ಸಮಯಗಳಲ್ಲೆಲ್ಲಾ ಯಶೋದೆ ಕೋಪಗೊಂಡಿದ್ದುಂಟು. ಹೆದರಿಸಿದ್ದುಂಟು. ಕಡಗೋಲಿನಿಂದಲೇ ಹೊದೆದದ್ದೂ ಉಂಟು. ಕಟ್ಟಿಹಾಕಿದ್ದೂ ಉಂಟು, ಆಗ ತಾನು ಮಾಡಿದ ಒಂದೊಂದೂ ಅವಳನ್ನು ಬಾಧಿಸುತ್ತದೆ. ಈಗೆನ್ನುತ್ತಾಳೆ: “ಮಗುವೇ ನಿನಗೆ ಇನ್ನೂ ಸರ್ವಸ್ವಾತಂತ್ರ್ಯವುಂಟು. ನಿನ್ನನ್ನು ಏನೂ ಮಾಡುವುದಿಲ್ಲ. ಏನೂ ಎನ್ನುವುದಿಲ್ಲ. ಕೋಪಿಸಿಕೊಳ್ಳಬೇಡ. ನನ್ನಲ್ಲಿಪ್ರಸನ್ನನಾಗು. ಮುತ್ತಿನಂಥ ಮುಗುಳ್ನಗೆಯನ್ನು ಸೂಸು. ತೊರೆಯಿಕ್ಕುತ್ತಿರುವ ನನ್ನ ಮೊಲೆಗಳಿಗೆ ನಿನ್ನ ಸೊಗಸಾದ ಬಾಯಿಹಚ್ಚು. ಸ್ವಚ್ಛಂದವಾಗಿ ಯಥೇಚ್ಛವಾಗಿ ಕುಡಿ”.

ಎಂಥ ಸುಂದರವಾದ ವಿವರಣೆ ಇದು\! ಇದರಲ್ಲಿ ಕೃಷ್ಣನ ತುಂಟತನದ ಧ್ವನಿ ಇಣಿಕಿನೋಡುತ್ತಿದೆ. ಗೊಲ್ಲತಿಯಾದ ತಾನೂ ಮಾಡಬೇಕಾದ ಶೇಖರಣೆಯ ಕಾರ್ಯವನ್ನು ಮಾಡಲು ವಕಾಶವಿಲ್ಲವಲ್ಲಾ ಎಂಬ ಯಶೋದೆಯ ಮನಸ್ಸಿನ ನೋವನ್ನು ಪ್ರತಿಬಿಂಬಿಸುತ್ತದೆ. ಮಗುವಿನ ಮೇಲೆ ತನಗಿರುವ ಅತಿಶಯವಾದ ವಾತ್ಸಲ್ಯವನ್ನು ಉಕ್ಕಿಸುತ್ತದೆ. ಅದಕ್ಕೆ ಪ್ರತಿಯಾಗಿ ಅವನೇನು ಮಾಡಿದರೆ ತನಗೆ ಸಮಾಧಾನ ಎಂಬುದನ್ನು ಸೂಚಿಸುತ್ತದೆ. ಇದೊಂದು ಸಂಗ್ರಹಸಾಹಿತ್ಯವೇ ಎನ್ನಿಸುತ್ತದೆ.

೧೬

೩.ತನ್ದಮ್ ಮಕ್ಕಳೞುದುಶೆನ್ಱಾಲ್ ತಾಯ್ ಮಾರಾವಾರ್ ತರಿಕ್ಕಕಿಲ್ಲಾರ್

ವನ್ದು ನಿನ್ಮೇಱ್ ಪೂದಲ್ ಶೆಯ್ಯ ವಾೞವಲ್ಲ ವಾಸುದೇವಾ

ಉನ್ದೈಯಾರುನ್ತಿಱತ್ತರಲ್ಲರುನ್ನೈ ನಾನೊನ್ಱುರಪ್ಪ ಮಾಟ್ಟೇನ್

ನನ್ದಗೋಪನಣಿಶಿಱುವಾ ನಾನ್ ಶುರನ್ದ ಮುಲೈಯುಣಾಯೇ

ತಮ್ ತಮ್=ತಮ್ಮ ತಮ್ಮ, ಮಕ್ಕಳ್=ಮಕ್ಕಳು, ಅೞುಉದ್=ಅತ್ತುಕೊಂಡು, ಶೆನ್ಱಾಲ್=ತಮ್ಮ ತಮ್ಮ ಮನೆಗಳಿಗೆ ಹೋದರೆ, ತಾಯ್ಮಾರ್=ಅವರುಗಳ ತಾಯಂದಿರು, ಆವಾರ್=ಆದವರು, ತರಿಕ್ಕಕಿಲ್ಲಾರ್=ತಡೆದಕೊಳ್ಳಲಾರರು, ವನ್ದು=ಅವರು ಬಂದು, ನಿನ್ ಮೇಲ್=ನಿನ್ನ ಮೇಲೆ, ಪೂದಲ್ ಶೆಯ್ಯ=ಚಾಡಿಹೇಳಿ ನಿನ್ನ ಮನನೋಯಿಸಲು, ವಾೞವಲ್ಲ=ಅದನ್ನು ಕೇಳಿ ಸಂತೋಷಿಸಬಲ್ಲ, ವಾಸುದೇವಾ=ವಾಸುದೇವನೇ, ಉನ್ದೈಯಾರ್=ನಿನ್ನ ತಂದೆಯವರು, ಉನ್=ನಿನ್ನನ್ನು, ತಿಱತ್ತರಲ್ಲರ್= ತಿದ್ದುವವರಲ್ಲ, ನಾನ್=ನಾನು, ಉನ್ನೈ=ನಿನ್ನನ್ನು, ಒನ್ಱು=ಸ್ವಲ್ಪವೂ, ಉರಪ್ಪ ಮಾಟ್ಟೇನ್=ಗದ್ದರಿಸುವುದಿಲ್ಲ, ನನ್ದಗೋಪನ್=ನಂದಗೋಪನ, ಅಣಿ=ಸುಂದರನಾದ, ಶಿಱುವಾ=ಮಗುವೇ\(ಮಗನೇ\), ನಾನ್=ನನ್ನ, ಶುರನ್ದ=ತೊರೆಯಿಕ್ಕುವ, ಮುಲೈಯುಣಾಯೇ=ಮೊಲೆಯನ್ನು ಉಣ್ಣಲೊಲ್ಲೆಯಾ?

ತಮ್ಮ ತಮ್ಮ ಮಕ್ಕಳು ಅತ್ತುಕೊಂಡು ತಮ್ಮ ತಮ್ಮ ಮನೆಗಳೀಗೆ ಹೋದರೆ ಅವರುಗಳ ತಾಯಂದಿರಾದವರು ಅದನ್ನು ಸಹಿಸಲಾರರು. ಅವರು ಬಂದು ನಿನ್ನಮೇಲೆ ಚಾಡಿಹೇಳಿ ನಿನ್ನಮನಸ್ಸನ್ನು ನೋಯಿಸುವರು. ಅದನ್ನು ಕೇಳಿ ಸಂತೋಷಿಸಬಲ್ಲ ವಾಸುದೇವನೇ ನಿನ್ನ ತಂದೆಯವರು ನಿನ್ನನ್ನು ತಿದ್ದುವವರಲ್ಲ. ನಾನು ನಿನ್ನನ್ನು ಸ್ವಲ್ಪವೂ ಗದ್ದರಿಸುವುದಿಲ್ಲ. ನಂದಗೋಪನ ಸುಂದರ ಮಗುವೇ, ನನ್ನ ತೊರೆಯಿಕ್ಕುವ ಮೊಲೆಯನ್ನುಣ್ಣಲೊಲ್ಲೆಯಾ?\(೩\)

ಮಕ್ಕಳನ್ನು ಕೀಟಲೆ ಮಾಡಿ ಅವರನ್ನು ಅಳಿಸುವುದು ಬಾಲಕೃಷ್ಣನ ಒಂದು ಕೆಲಸ. ಆ ಮಕ್ಕಳ ತಾಯಂದಿರು ಕೃಷ್ಣನ ತಾಯಿಯಾದ ಯಹ್ಸೋದೆಯ ಬಳಿ ಕೃಷ್ಣನನ್ನು ದೂರುವುದು ಸಹಜವೇ. ಅದರಿಂದ ಕೃಷ್ಣನಿಗೂ ಯಶೋದೆಗೂ ಮನನೋಯಬೇಕೆಂಬುದು ಒಂದು ಉದ್ದೇಶ. ಅವಳಿಗೆ ಕೋಪ ಬಂದು ಕಕ್ಕೂಲತೆಯಿಂದ ಕೃಷ್ಣನನ್ನು ಶಿಕ್ಷಿಸಬೇಕೆಂಬುದು ಇನ್ನೊಂದು ಉದ್ದೇಶ. ಹೀಗಾದರೆ ಮಾತ್ರ ದೂರು ತಂದ ತಾಯಿಂದಿರಿಗೆ ನೆಮ್ಮದಿ. ತಮ್ಮ ಮಕ್ಕಳನ್ನು ಕೀಟಲೆ ಮಾಡಿದ್ದಕ್ಕೆ ಕೃಷ್ಣನಿಗೆ ತಕ್ಕ ಪ್ರತಿಕಾರ ಸಂದಿತಲ್ಲಾ ಎಂಬ ಸಂತೋಷ.

ಕೃಷ್ಣನಿಗಾದರೋ ಅವರು ದೂರಿದಷ್ಟು ಸಂತೋಷವೇ. ಅವನ ತುಂಟತನಕ್ಕೆ ಕೀಟಲೆಗೆ ಇನ್ನಷ್ಟು ಉತ್ತೇಜನ ದೊರೆತಂತೆಯೇ.

ನಂದಗೋಪನಿಗೆ ಕೃಷ್ಣನ ಮೇಲೆ ಅಮಿತಪ್ರೇಮ. ಅವನು ಏನು ಮಾಡೀದರೂ ಸರಿಯೇ. ಅವನನ್ನು ದಂಡಿಸುವುದೂ ಇಲ್ಲ. ತಿದ್ದುವುದಕ್ಕೆ ಹೋಗುವುದೂ ಇಲ್ಲ. ಅಂಥವನಲ್ಲಿ ತಂದೆತಾಯಿಗಳು ದೂರಿಕೊಂಡರೆ ಬರುವುದೇನು?

೧೭

ಇನ್ನು ಉಳಿದವಳು ತಾಯಿಯಶೋದೆ. ಯಶೋದೆಗೆ ಕೃಷ್ಣ ಅವಳ ಕಣ್ಮಣಿಯೇ. ಅವನನ್ನು ಗದ್ದರಿಸುವುದಿಲ್ಲ. ಗಟ್ಟಿಯಾಗಿ ಮಾತನಾಡುವುದಿಲ್ಲ. ಕೋಪಿಸಿಕೊಳ್ಳುವುದೂ ಇಲ್ಲ. ಅದ್ದರಿಂದ ಚಾಡಿಕೋರರಿಗೆ ಎತ್ತಲಿಂದಲೂ ಹಿತವಿಲ್ಲವೇ ಇಲ್ಲ.

೪. ಕಂಜನ್ಱನ್ನಾಱ್ ಪುಣಕ್ಕಪ್ಪಟ್ಟ ಕಳ್ಳಚ್ಚಗಡು ಕಲಕ್ಕೞಿಯ

ಪಂಜಿಯನ್ನ ಮೆಲ್ಲಡಿಯಾಲ್ ಪಾಯ್ ನ್ದ ಪೋದು ನೊನ್ದಿಡುಮೆನ್ಱು

ಅಂಜಿನೇನ್ ಕಾಣಮರರ್ ಕೋವೇ ಆಯರ್ ಕೂಟ್ಟತ್ತಳವನ್ಱಾಲೋ

ಕಂಜನೈಯುನ್ ವಂಜನೈಯಾಲ್ ವಲೈಪ್ಪಡುತ್ತಾಯ್ ಮುಲೈಯುಣಾಯೇ

ಕಂಜನ್=ಕಂಸನು, ತನ್ನಾಲ್=ತನ್ನಿಂದ, ಪುಣಕ್ಕಪ್ಪಟ್ಟ=ಸಿದ್ಧವಾದ, ಕಳ್ಳನ್=ಕೃತ್ರಿಮಕಾರಿಯಾದ ವಗಡು=ಶಕಟನು, ಕಲಕ್ಕೂ=ಕೀಲುಗಳೆಲ್ಲವೂ, ಅೞಿಯ=ನಾಶವಾಗುವ ಹಾಗೆ, ಪಂಜಿ=ಹತ್ತಿಗೆ, ಅನ್ನ=ಸಮನಾದ, ಮೆಲ್=ಮೆತ್ತನೆಯ, ಅಡೀಯಾಲ್=ಪಾದದಿಂದ, ಪಾಯ್ ನ್ದ=ಒದೆದ, ಪೋದು=ಕಾಲದಲ್ಲಿ\(ಸಮಯದಲ್ಲಿ\), ನೊನ್ದಿಡುಂ=ನೋವಾಗುವುದಲ್ಲಾ, ಎನ್ಱು=ಎಂದು, ಅಂಜಿನೇನ್ ಕಾಣ್=ಅಂಜಿದೆನು ಕಾಣೆಯಾ, ಅಮರರ್= ದೇವತೆಗಳ, ಕೋವೇ=ಅಧಿಪತಿಯೇ, ಆಯರ್=ಗೋವಳರ, ಕೂಟ್ಟತ್ತು=ಕೂಟಕ್ಕೆ, ಅಳವು=ಅಳತೆಗೆ, ಅನ್ಱು=ಆಗದ, ಆಲೋ=ವಿಷವಾದ, ಕಂಜನೈ=ಕಂಸನನ್ನು, ಉನ್=ನಿನ್ನ, ವಂಜನೈಯಾಲ್= ವಂಚನೆಯಿಂದ, ವಲೈಪ್ಪಡುತ್ತಾಯ್=ಬಲೆಗೆ ಸಿಕ್ಕಿಸಿಕೊಂಡವನೇ, ಮುಲೈಯುಣಾಯೇ= ಮೊಲೆಯನ್ನು ಉಣ್ಣಲೊಲ್ಲೆಯಾ?

ಕಂಸನಿಂದಲೇ ಸಿದ್ಧವಾದ ಕೃತ್ರಿಮಕಾರಿಯಾದ ಶಕಟನ ಕೀಲುಗಳೆಲ್ಲವೂ ನಾಶವಾಗುವ ಹಾಗೆ ಹತ್ತಿಯಂತೆ ಮೃದುವಾದ ನಿನ್ನ ಪಾದದಿಂದ ಒದೆದಾಗ ಎಷ್ಟು ನೋವಾಯಿತೋ ಎಂದು ಅಂಜಿದೆನು ಕಾಣೆಯಾ? ದೇವಾಧಿದೇವನೇ, ಗೋವಳರ ಕುಲಕ್ಕೆ ಕಡುಶತ್ರುವಾದ ಕಂಸನನ್ನು ವಂಚಿಸಿ ನಿನ್ನ ಬಲೆಗೆ ಸಿಕ್ಕಿಸಿಕೊಂಡವೇ, ಮೊಲೆಯನ್ನು ಉಣ್ಣಲೊಲ್ಲೆಯಾ?\(೪\)

೧೮

ಕಠಿಣವಾದ ವಸ್ತುವನ್ನು ಕಾಲಿನಿಂದ ಒದೆದರೆ ಕಾಲಿಗೆ ಬಹಳ ನೋವಾಗುವುದು. ಇದು ಎಲ್ಲರ ಅನುಭವದಲ್ಲಿರುವ ವಿಷಯ. ಮಗುವಾದ ಕೃಷ್ಣನ ಪಾದಗಳು ಮೃದುವಾದವು. ಅವನನ್ನು ಕೊಲ್ಲಲು ಬಂದ ಶಕಟನು ಬಹಳ ಕಠಿಣ. ಆದರೂ ಶಕಟಾಸುರನ ವಧೆ ಕೃಷ್ಣನಿಂದ ನಡೆಯಿತು. ಆಗ ತಾಯಿಯಾದ ಯಶೋದೆಗೆ ಕೃಷ್ಣನ ವಿಷಯದಲ್ಲಿ ವರ್ಣಿಸಲಾರದಷ್ಟು ಅನುಕಂಪ. ಮಗುವಿಗೆ ಎಷ್ಟು ನೋವಾಯಿತೋ ಎಂದು ಅವಳ ಪರಿತಾಪ. ಆೞ್ವಾರರು ಅದನ್ನು ಸುಂದರವಾಗಿ ವರ್ಣಿಸಿದ್ದಾರೆ.

ಭಗವಂತನ ಪಾದಗಳನ್ನು “ಪದ್ಮಪಾದ”, “ಕೋಮಲಪಾದ”, “ಹೂವಿನಂಥ ಮೃದುವಾದ ಸುಂದರವಾದ ಪಾದ”ಎಂದು ಮುಂತಾಗಿ ವರ್ಣಿಸುತ್ತಾರೆ. “ಹತ್ತಿಯಂಥ ಮೃದುವಾದ ಪಾದ”ಎನ್ನುತ್ತಾರೆ ಆೞ್ವಾರರು. ಎಂಥ ಹಿತವಾದ ಉಪಮಾನ\!

ಕಂಸ ಗೋವಳರ ಕುಲಕ್ಕೆ ಶತ್ರು. ಆ ಕುಲವನ್ನೇ ನಾಶಮಾಡಿಬಿಡಬೇಕೆಂದು ತೊಡಗಿದ್ದವನು ಅವನು. ಅವರಲ್ಲಿಪ್ರಮುಖರನ್ನು ಕೊಂದಾಗಲಿ, ನಿರ್ವೀರ್ಯರನ್ನಾಗಿ ಮಾಡಿ ಆಗಲಿ ಅವರ ಕುಲಕ್ಕೇ ಆಘಾತಮಾಡಬೇಕೆಂದು ಬಗೆದಿದ್ದ. ತನಗೆ ಕಡುಶತ್ರುವಾಗಿ ಅಲ್ಲಿ ಜನಿಸಿದ್ದ ಕೃಷ್ಣನನ್ನು ಕೊಲ್ಲಬೇಕೆಂದು ಅವನು ಮಾಡಿದ ಪ್ರಯತ್ನಗಳಲ್ಲಿ ಒಂದಾದರೂ ಕೈಗೂಡಲಿಲ್ಲ. ಧನುಃಪೂಜೆಯ ನೆಪದಲ್ಲಿ ಅವನನ್ನು ಕೊಲ್ಲಬೇಕೆಂದು ಅವನನ್ನು ಮಧುರೆಗೆ ಕರೆಸಿಕೊಂಡ. ಅವನ ವಂಚನೆಯನ್ನರಿತ ಕೃಷ್ಣನು ಅದನ್ನೇ ತನ್ನ ಚತೌರ್ಯದಿಂದ ತನ್ನ ಬಲೆಯನ್ನಾಗಿ ಮಾಡಿಕೊಂಡ. ಕಂಸನನ್ನು ಆ ಬಲೆಯಲ್ಲಿ ಕೆಡವಿ, ಕೊಂದು, ತನ್ನ ಕುಲಕ್ಕೂ ದೇಶಕ್ಕೂ ಒಳ್ಳೆಯದನ್ನು ಮಾಡಿದ.

೫. ತೀಯಪುನ್ದಿಕ್ಕಂಜನುನ್ ಮೇಲ್ ಶಿನಮುಡೈಯನ್ ಶೋರ್ವುಪಾರ್ತು

ಮಾಯನ್ದನ್ನಾಲ್ ವಲೈಪಡುಕ್ಕಿಲ್ ವಾೞಕಿಲ್ಲೇನ್ ವಾಸುದೇವಾ

ತಾಯರ್ ವಾಯ್ ಚ್ಚೊಲ್ ಕರುಮಙ್ಕಂಡಾಯ್ ಶಾಟ್ರಿಚ್ಚೊನ್ನೇನ್ ಪೋಹವೇಣ್ಡಾ

ಆಯರ್ ಪಾಡಿಕ್ಕಣಿವಿಳಕ್ಕೇ ಅಮರ್ನ್ದು ವನ್ದೆನ್ ಮುಲೈಯುಣಾಯೇ

ತೀಯ=ಕೆಟ್ಟ, ಪುನ್ದಿ=ಬುದ್ಧಿಯವನಾದ, ಕಂಜನ್=ಕಂಸನು, ಉನ್ ಮೇಲ್=ನಿನ್ನ ಮೇಲೆ, ಚಿನಮ್=ಕಡುಕೋಪವನ್ನು, ಉಡೈಯಾನ್=ಉಳ್ಳವನಾಗಿದ್ದಾನೆ, ಶೋರ್ ವು=ಎಚ್ಚರ ತಪ್ಪಿರುವ ಸಮಯವನ್ನು, ಪಾರ್ ತ್ತು= ಕಾದಿದ್ದು ಕಂಡುಕೊಂಡು, ಮಾಯನ್=ವಂಚಕನಾದ, ತನ್ನಾಲ್=ಅವನು\(ನಿನ್ನನ್ನು\), ವಲೈಪಡುಕ್ಕಿಲ್=ಮೋಸಪಡಿಸಿದರೆ, ವಾೞಕಿಲ್ಲೇನ್=ಬದುಕಿರಲಾರೆನು, ವಾಸುದೇವಾ=ವಾಸುದೇವನೇ, ತಾಯರ್=ತಾಯಂದಿರು, ವಾಯ್ ಚ್ಚೊಲ್=ಆಡಿದ ಕೆಟ್ಟ ಮಾತುಗಲ, ಕರುಮಮ್ ಕಣ್ಡಾಯ್

೧೯

ಅನುಭವವನ್ನು ಪಡೆದೆ, ಶಾಟ್ರಿ= ಸಾರಿಸಾರಿ, ಶೊನ್ನೇನ್=ಹೇಳುತ್ತೇನೆ, ಪೋಹವೇಣ್ಡಾ=\(\)ಮನೆಯನ್ನ ಬಿಟ್ಟು\) ಹೋಗಲೇ ಬೇಡ, ಆಯರ್ ಪಾಟಿಕ್ಕೂ=ನಂದಗೋಕುಲಕ್ಕೆ, ಅಣಿ=ಚೆಲುವಾದ\(ಸಾಟಿಯಿಲ್ಲದ\), ವಿಳಕ್ಕೇ=ದೀಪವೇ, ಅಮರ್ನ್ದು=ಆಸಕ್ತಿಯಿಂದ, ವನ್ದು=ಬಂದು, ಎನ್=ನನ್ನ, ಮುಲೈಯುಣಾಯೇ= ಮೊಲೆಯನ್ನು ಉಣ್ಣಲೊಲ್ಲೆಯಾ?

ಕೆಟ್ಟ ಬುದ್ಧಿಯ ಕಂಸನಿಗೆ ನಿನ್ನ ಮೇಲೆ ಕಡುಕೋಪವಿದೆ. ನೀನು ಮೈಮರೆತಿರುವ ಸಮಯವನ್ನು \(ಕಾದಿದ್ದು\)ಕಂಡುಕೊಂಡು ಆವಂಚಕನು ನಿನ್ನನ್ನು ಮೋಸಪಡಿಸಿದರೆ ನಾನು ಬದುಕಿರಲಾರೆ, ವಾಸುದೇವಾ. ತಾಯಂದಿರೆಲ್ಲ ಆಡಿದ ಕೆಟ್ಟ ಮಾತುಗಳ ಕರ್ಮವನ್ನು ಅನುಭವಿಸಿದೆ. ಸಾರಿಸಾರಿ ಹೇಳುತೇನೆ ಮನೆಯನ್ನು ಬಿಟ್ಟು ಹೋಗಲೇಬೇಡ. ನಂದಗೋಕುಲಕ್ಕೆ ಚೆಲುವಾದ\(ಸಾಟಿಯಿಲ್ಲ\) ದೀಪವೇ, ಆಸಕ್ತಿಯಿಂದ ಬಂದು ನನ್ನ ಮೊಲೆಯನ್ನು ಉಣ್ಣಲೊಲ್ಲೆಯಾ?\(೫\)

ಮಕ್ಕಳಿಗೆ ಬುದ್ಧಿ ಹೇಳುವುದು ತಾಯಿಗೆ ಎಂದಿಗೂ ಬೇಸರವಾಗದ ಕಾರ್ಯ.ಅ ದು ಪ್ರೀತಿಯ ಮಗುವಾದರಂತು ತಾಯಿಗೆ ಅದರಲ್ಲಿ ತೃಪ್ತಿ ಕಾಣುವುದಿಲ್ಲ. ಯಶೋದೆಗೆ ಬಾಲಕೃಷ್ಣ ಮುದ್ದಿನಮಗ; ಅಪರೂಪದ ಮಗ;ಅಚ್ಚುಮೆಚ್ಚಿನ ಮಗ. ಅವನಿಗೆ ಎಲ್ಲಿ ತೊಂದರೆಯುಂಟಾಗುವುದೋ, ಅದನ್ನು ಹೇಗೆ ಎದುರಿಸಬೇಕೋ ಹೇಗೆ ನಿವಾರಿಸಬೇಕೋ ಎಂಬುದು ಅವಳ ಮನಸ್ಸಿನಲ್ಲಿ ಸದಾ ತುಂಬಿರುವ ಯೋಚನೆ. ಕಂಸನ ಬುದ್ಧಿಯೂ ನಡತೆಯೂ ಅವಳಿಗೆ ಚೆನ್ನಾಗಿ ಗೊತ್ತು. ಅವನುಕ್ರೂರಿ, ನಿಷ್ಕರುಣಿ. ಕೃಷ್ಣನಮೇಲೆ ಅವನಿಗೆ ಬದ್ಧವೈರ. ಏನಾದರೂಮಾಡಿ ಕೃಷ್ಣನನ್ನು ತೋರಿಸಿಬಿಡಬೇಕು ಎಂಬುದು ಅವನ ನಿರಂತರ ಹವಣಿಕೆ. ಕೃಷ್ಣ ಅವನ ವಂಚನೆಗಳನ್ನೆಲ್ಲಾ ತಪ್ಪಿಸಿಕೊಳ್ಳಬಲ್ಲನೆಂಬ ದೃಢವಿಶ್ವಾಸ ಯಶೋದೆಗೆ ಇದೆ. ಆದರೂ ತಾನು ಅವನ ತಾಯಿಯಲ್ಲವೆ?ಕೃಷ್ಣ ತನ್ನ ಮಗುವಲ್ಲವೇ? ಅವನಿಗೆ ಸಕಾಲದಲ್ಲಿ ಎಚ್ಚರಿಕೆ ಕೊಡುವುದು ತನ್ನ ಕರ್ತವ್ಯವಲ್ಲವೇ? ಅವನಿಗೆ ಹಾಗೆ ಎಚ್ಚರಿಕೆ ಕೊಡುವುದು ತನಗಲ್ಲದೆ ಬೇರೆ ಯಾರಿಗೆ ಬಾಧ್ಯತೆ? ಒಂದು ವೇಳೆ ಇಷ್ಟೆಲ್ಲ ಎಚ್ಚರಿಕೆಗಳಿದ್ದರೂ ಸಹ, ಕಂಸನಿಂದ ಅವನಿಗೆ ಕೆಡಕುಂಟಾದರೆ ತನ್ನ ಗತಿಯೇನು? ತನ್ನ ಮೇಲೆ ಅದರ ಪರಿಣಾಮವೇನು? ಇದನ್ನೆಲ್ಲಾ ಕೃಷ್ಣನಿಗೆ ಅವಳು ಬಿಡಿಸಿ ಹೇಳುತ್ತಾಳೆ. ಹೀಗೆ ಕಂಸನ ಹಿಂಸೆ ಒಂದು ಕಡೆ.

ಕೃಷ್ಣ ಗೋಕುಲದ ತಾಯಂದಿರ ಕೈಯಲ್ಲಿ ದೂರಿಸಿಕೊಂಡಿದ್ದಾನೆ. ಒಂದು ಬಗೆಯ ಕರ್ಮ ಅದು. ಅದನ್ನು ಮಗನ ಹಾಗೆಯೇ ಅವಳೂ ಅನುಭವಿಸಿದ್ದಾಳೆ. ಎಲ್ಲರಿಂದಲೂ ತನ್ನ ಮುದ್ದುಕೃಷ್ಣ ಹೀಗೇಕೆ ಬೈಸಿಕೊಳ್ಳಬೇಕು? ಇಡಿಯ ಗೋಕುಲಕ್ಕೆ ಅವನು ಮಂಗಳದೀಪವಲ್ಲವೆ? ಅವನು ಮನೆಯಿಂದ ಆಚೆಗೆ ಹೋಗುವುದೇ ಬೇಡ. ಮನೆಯ ಒಳಗಡೆಯೇ ಹೇಗಾದರೂ ಇದ್ದುಕೊಳ್ಳಲಿ. ಹೀಗೆಲ್ಲಾ ಯೋಚಿಸಿ ಯಶೋದೆ ಅವನಿಗೆ ಸಾರಿಸಾರಿ ಹೇಳುತ್ತಾಳೆ. ಮನೆಯಿಂದ ಆಚೆಗೆ ಹೋಗಲೇ ಬೇಡ”ಎನ್ನುತ್ತಾಳೆ.

೨೦

ಭಗವಂತ ಸರ್ವಾಂತರ್ಯಾಮಿ, ದಿಟ. ಎಲ್ಲದರ ಒಳಗೆ ಇರುವವನು ಅವನು. ಆದರೆ, ಭಗವಂತ ವಿಸ್ಮಯಕಾರಿ\! ಅವನು ಅದೇ ಕಾಲದಲ್ಲಿ ಎಲ್ಲದರ ಹೊರಗೂ ಆವರಿಸಿಕೊಂಡು ಇರುವವನೇ\! ಒಳಗೂ ಅವನೇ, ಹೊರಗೂ ಅವನೇ, ಎಲ್ಲೆಲ್ಲಿಯೂ ಅವನೇ ಅದ್ದರಿಂದ ಅಡ್ಡಿ ಆತಂಕಗಳು ಅವನಿಗೆ ಎಲ್ಲಿಂದ ಬಂದಾವು?

೬.ಮಿನ್ನನೈಯ ನುಣ್ಣಿಡೈಯಾರ್ ವಿರಿಕುೞಲ್ ಮೇಲ್ ನುಱೈನ್ದವಣ್ಡು

ಇನ್ನಿಶೈಕ್ಕೂಲ್ ವಿಲ್ಲಿಪುತ್ತೂರ್ ಇನಿದಮರ್ ನ್ದಾಯುನ್ನೈಕ್ಕಾಣ್ಡಾರ್

ಎನ್ನನೋಮ್ಬು ನೋಟ್ರಾಳ್ ಕೋಲೋ ಇವನೈಪ್ಪೆಟ್ರ ವಯಿರುಡೈಯಾಳ್

ಎನ್ನುಮ್ ವಾರ್ ತ್ತೈಯೆಯ್ ದುವಿತ್ತ ಇರುಡೀಕೇಶಾ ಮುಲೈಯುಣಾಯೇ

ಇಡೈಯಾರ್=ಗೋವಳರ ಪೆಣ್ಗಳ, ನುಣ್=ನಯವಾದ, ಮಿನ್ ಅನೈಯ=ಮಿಂಚಿಗೆ ಸಮನಾದ \(ಹೊಳೆಹೊಳೆಯುವ\), ವಿರಿಕುೞಲ್ ಮೇಲ್=ಬಿರಿಗೂದಲಿನ ಮೇಲೆ, ನುಱೈನ್ದ=ನುಗ್ಗಿಬರುವ, \(ತೂರಿಕೊಂಡು ಹಾರಾಡುವ\), ವಣ್ಡು=ದುಂಬಿಗಳು, ಇನ್=ಇನಿದಾಗಿ\(ಇಂಪಾಗಿ\), ಇಶೈಕ್ಕುಮ್=ಸದ್ದುಮಾಡುತ್ತಿರುವ, ವಿಲ್ಲಿಪುತ್ತೂರ್=ವಿಲ್ಲಿಪುತ್ತೂರಿನಲ್ಲಿ, ಇನಿದು=ಸೊಗಸಾಗಿ, ಅಮರ್ ನ್ದಾಯ್=ಕೃಪೆಮಾಡಿದ್ದೀಯೆ, ಉನ್ನೈ=ನಿನ್ನನ್ನು, ಕಂಡಾರ್=ನೋಡಿದವರೆಲ್ಲ, ಇವನೈ=ಇವನನ್ನು, ಪೆಟ್ರ=ಹೆತ್ತ, ವಯಿರು=ಹೊಟ್ಟೆಯನ್ನು, ಉಡೈಯಾಳ್=ಉಳ್ಳವಳು, ಎನ್ನ=ಯಾವ, ನೋಮ್ಬು=ವ್ರತವನ್ನು, ನೋಟ್ರಾಳ್ ಕೊಲೋ=ನೋಂತಳೋ, ಎನ್ನುಮ್=ಎನ್ನುವ, ವಾರ್ ತ್ತೈ=ಮಾತನ್ನು, ಎಯ್ ದುವಿತ್ತ=ಪಡೆದುಕೊಟ್ಟ, ಇರುಡೀಕೇಶಾ=ಹೃಷೀಕೇಶನೇ, ಮುಲೈಯುಣಾಯೇ= ಮೊಲೆಯನ್ನು ಉಣ್ಣಲೊಲ್ಲೆಯಾ?

ಗೋವಳರ ಹೆಣ್ಣುಗಳ ನುಣುಪಾದ ಮಿಂಚಿನಂತೆ ಹೊಳೆಯುವ ಬಿರಿಗೂದಲಿನ ಮೇಲೆ ನುಗ್ಗಿ ತೂರಿ ಹಾರಾಡುವ ದುಂಬಿಗಳು ಇನಿದಾದ ಸದ್ದಿನಿಂದ ಕೂಡಿರುವ ವಿಲ್ಲಿಪುತ್ತೂರಿನಲ್ಲಿ ಸೊಗಸಾಗಿ ಕೃಪೆಮಾಡಿ ವಾಸಿಸುವವನೇ, ನಿನ್ನನ್ನು ಕಂದವರೆಲ್ಲರೂ ಇವನನ್ನು ಹೆತ್ತ ಹೊಟ್ಟೆಯುಳ್ಳವಳು ಯಾವ ವ್ರತವನ್ನು ಮಾಡಿದ್ದಳೋ ಕಾಣೆವಲ್ಲಾ ಎಂಬ ಮಾತನ್ನು ಪಡೆದುಕೊಟ್ಟ ಹೃಷೀಕೇಶನೇ, ಮೊಲೆಯನ್ನು ಉಣ್ಣಲೊಲ್ಲೆಯಾ?.\(೬\).

೨೧

ದುಂಬಿಗಳು ಹಾರಾಡುತ್ತಾ ಇನಿದಾಗಿ ಸದ್ದುಮಾಡುತ್ತಾ ಇರುವುದು ಪರಿಮಳಭರಿತವಾದ ಹೂಗಳ ನಡುವೆ. ಅಲ್ಲಿ ಅವುಮಕರಂದವನ್ನು ಪಾನ ಮಾಡುವುದಕ್ಕಾಗಿಯೇ ಅವುಗಳ ಹಾರಾಟ. ಶ್ರೀವಿಲ್ಲಿಪುತ್ತೂರು ಪ್ರಕೃತಿಯನೆಲೆವೀಡು. ಎಲ್ಲೆಲ್ಲಿ ನೋಡಿದರೂ ಅದರ ಸುತ್ತಲೂ ಹೂದೋಟಗಳು. ಆದ್ದರಿಂದ, ಅಲ್ಲಿ ದುಂಬಿಗಳ ಓಡಾಟವೂ ಅವುಗಳ ಇನಿದಾದ ನಾದವೂ ಸಮೃದ್ಧಿಯಾದವು. ಶ್ರೀವಿಲ್ಲಿಪುತ್ತೂರಿನಲ್ಲಿ ನೆಲೆಸಿರುವ ಸ್ವಾಮಿ ವಟಪತ್ರಶಾಯಿ. ಆೞ್ವಾರಿಗೆ ಈ ವಟಪತ್ರಶಾಯಿಯೂ ಕೃಷ್ಣನೂ ಒಂದೇ. ಆದ್ದರಿಂದ ವಿಲ್ಲಿಪುತ್ತೂರು ನಂದಗೋಕುಲದ ಪ್ರತೀಕವೇ.

ಮಗು ಬಹಳ ಚುರುಕಾಗಿದ್ದರೆ, ಅಥವಾ ಪ್ರತಿಭಾವಂತನಾಗಿದ್ದರೆ ಅದರ ತಾಯಿಯನ್ನು ಹೊಗಳುವುದು ಸಹಜ. ಈ ಮಗುವನ್ನು ಪಡೆದ ತಾಯಿ ಎಷ್ಟುಪುಣ್ಯವಂತಳೋ, ಇವಳದು ಯಾವ ಜನ್ಮದ ಸುಕೃತವೋ, ಯಾವ ವ್ರತದ ಫಲಿತಾಂಶವೋ”ಎಂದು ಮುಂತಾಗಿ ಉದ್ಗಾರ ತೆಗೆಯುವುದು ಸಾಮಾನ್ಯ. ಶ್ರೀಕೃಷ್ಣ ತನ್ನ ಲೀಲಾವಿನೋದಗಳಿಂದಲೂ ವಿಸ್ಮಯಕಾರಕ ಅದ್ಭುತಕಾರ್ಯಗಳಿಂದಲೂ ಅದ್ವಿತೀಯನಾದ ಸಮರ್ಥ ಮತ್ತು ಪ್ರತಿಭಾಶಾಲಿ ಎನ್ನಿಸಿಕೊಂಡ. ಹೀಗೆ ಎಲ್ಲ ಬಗೆಯಲ್ಲೂ ತನ್ನ ಶ್ರೇಷ್ಠತೆಯನ್ನು ತೋರ್ಪಡಿಸುತ್ತಾ ತನ್ನ ತಾಯಿ ಯಶೋದೆಗೆ ಬಹು ಉತ್ತಮವಾದ ಹೊಗಳಿಕೆಯನ್ನು ಪಡೆದುಕೊಟ್ಟ.

೭. ಪೆಣ್ಡಿರ್ ವಾೞ್ವಾರ್ ನಿನ್ನೊಪ್ಪಾರೈಪ್ಪೆಱುದು ಮೆನ್ನುಮಾಶೈಯಾಲೇ

ಕಣ್ಡವರ್ಹಳ್ ಪೋಕ್ಕೊೞಿನ್ದಾರ್ ಕಣ್ಣಿಣೈಯಾರ್ ಕಲಕ್ಕ ನೋಕ್ಕಿ

ವಣ್ಡುಲಾಮ್ ಪೂಙ್ಗುೞಲಿನಾರ್ ಉನ್ ವಾಯಮುದ ಮುಣ್ಡವೇಣ್ಡಿ

ಕೊಣ್ಡುಪೊವಾನ್ ವನ್ದು ನಿನ್ಱಾರ್ ಕೋವಿನ್ದಾನೀ ಮುಲೈಯುಣಾಯೇ

ಪೆಣ್ಡಿರ್=ಹೆಂಡತಿಯರಾಗಿ, ವಾೞ್ವಾರ್=ಬಾಳುತ್ತಿರುವವರು, ನಿನ್=ನಿನಗೆ, ಒಪ್ಪಾರೈ=ಸಮನಾಗಿರುವ, ಪೆಱುದುಮ್=\(ಮಗುವನ್ನು\) ಪದೆಯಬೇಕು, ಎನ್ನುಮ್=ಎಂದು, ಆಶೈಯಾಲೇ=ಆಶೆಯಿಂದ, ಕಂದವರ್ಹಳ್=\(ನಿನ್ನನ್ನು\)ನೋಡಿದವರು, ಪೋಕ್ಕೂ=ತಮ್ಮ ದಾರಿಯನ್ನು ಒೞಿನ್ದಾರ್=ತಪ್ಪಿದರು\(ಮರೆತರು\), ವಣ್ಡು=ದುಂಬಿಗಳು, ಉಲಾಮ್=ಮುತ್ತುತ್ತಿರುವ, ಪೂ=ಹೂಗಳನ್ನು ಮುಡಿದಿರುವ, ಕುೞಲಿನಾರ್=ಕೂದಲಿನರು, ಕಣ್=ಕಣ್ಣುಗಳ, ಇಣೈಯಾಲ್=ಜೋಡಣೆಯಿಂದ, ಕಲಕ್ಕ= ತಂತಮ್ಮ ಮನಸ್ಸು

೨೨

ಕಲಕುವಷ್ಟು, ನೋಕ್ಕಿ=ಚೆನ್ನಾಗಿ ನೋಡಿ, ಉನ್=ನಿನ್ನ, ವಾಯ್=ಬಾಯ, ಅಮುದಮ್=ಅಮೃತವನ್ನು, ಉಣ್ಣವೇಣ್ಡಿ=ಉಣ್ಣ ಬಯಸಿ, ವನ್ದು=ಬಂದು, ನಿನ್ಱಾರ್=ನಿಂತಿದ್ದಾರೆ, ಗೋವಿಂದಾ=ಗೋವಿಂದಾ, ನೀ=ನೀನು, ಮುಲೈಯುಣಾಯೇ= ಮೊಲೆಯನ್ನು ಉಣ್ಣಲೊಲ್ಲೆಯಾ?

ಹೆಂಡತಿಯರಾಗಿ ಬಾಳುತ್ತಿರುವವರು ನಿನಗೆ ಸಮನಾಗಿರುವ ಮಗನನ್ನು ಪಡೆಯಬೇಕೆಂಬ ಆಶೆಯಿಂದ ನಿನ್ನನ್ನು ನೋಡಿದವರು ತಮ್ಮ ಸ್ವಭಾವವನೇ ಮರೆತರು, ದುಂಬಿಗಳು ಮುತ್ತುತ್ತಿರುವ ಹೂಗಳನ್ನು ಮುಡಿದ ಕೂದಲಿನವರು ತಮ್ಮ ಎರಡು ಕಣ್ಣುಗಳ ನೋಟದಿಂದ ಮನಸ್ಸು ಕಲಕುವಷ್ಟು ನಿನ್ನನ್ನು ಚೆನಾಗಿ ನೋಡಿ ನಿನ್ನ ಬಾಯ ಅಮೃತವನ್ನು ಉಣ್ಣ ಬಯಸಿ ಬಂದು ನಿಂತಿದ್ದಾರೆ ಗೋವಿನ್ದಾ, ಮೊಲೆಯನ್ನು ಉಣ್ಣಲೊಲ್ಲೆಯಾ?\(೭\)

ಹೊಸದಾಗಿ ಮದುವೆಯಾಗಿ ಗಂಡನ ಮನೆಗೆ ಬಂದಿರುವ ನವಯುವತಿ ಹೆಂಡತಿಯಾಗಿ ಬಾಳಲು ಬಂದಿರುವವಳು. ಮತ್ತು ಬಾಳುತ್ತಿರುವವಳು. ಅವಳ ಮನಸ್ಸಿನಲ್ಲಿ ಆಶೋತ್ತರಗಳು ತುಂಬಿರುತ್ತವೆ. ಮಗುವಾದ ಕೃಷ್ಣನನ್ನು ನೋಡಿದ ಅವಳಿಗೆ ಅವನಂಥ ಸಮರ್ಥನೇ ,ಚತುರಬೇ, ವಿಸ್ಮಯಕಾರಕನೇ,ಸುಂದರನೇ ತನಗೂ ಮಗನಾಗಬೇಕೆಂಬುದು ಅವಳ ಹೆಬ್ಬಯಕೆ. ಕೃಷ್ಣನನ್ನು ಕಣ್ತುಂಬ ನೋಡುತ್ತ ನೋಡುತ್ತ ಅವಳು ತನ್ನನ್ನೂ ತನ್ನ ಸ್ವಭಾವವನ್ನೂಮರೆತುಬಿಡುತ್ತಾಳೆ. ತನ್ನ ಮನಸ್ಸಿಗೆ ನೆಮ್ಮದಿ ಬರುವುದು ಅವಳ ಆಶೆ ಪೂರೈಸಿದಾಗಲೇ. ಇಂಥ ಯುವತಿಯರು ಒಂದು ಬಗೆ.

ಇನ್ನೊಂದು ಬಗೆಯವರೂ ಆಶೆಯುಳ್ಳವರೇ. ಅವರ ಆಶೆ ಕೃಷ್ಣನನ್ನು ಕಣ್ಣು ತುಂಬ ನೋಡುತ್ತಲೇ ಇರಬೇಕು ಎಂಬುದು. ತಲೆಯ ತುಂಬ ಪರಿಮಳಭರಿತವಾದ ಹೂಗಳನ್ನು ಮುಡಿದವರು ಅಲಂಕರಿಸಿಕೊಂಡವರು ಅವರು. ಕೃಷ್ಣನನ್ನು ಎವೆಯಿಕ್ಕದಂತೆ ಎರಡು ಕಣ್ಣುಗಳಿಂದಲೂ ನೋಡಿ ಸಂತೋಷಿಸುವರು. ನೋಡಿದಷ್ಟೂ ಅವರ ಮನಸ್ಸು ಕಲಕಿ ಹೋಗುವುದು. ಅವನನ್ನು ಬಾಚಿ ತಬ್ಬಿಕೊಂಡು, ಅವನನ್ನು ಮುದ್ದಿಸಿ ಚೆಂದುಟಿಗಳನ್ನು ಆಸ್ವಾದಿಸಬೇಕೆಂಬುದು ಅವರ ಹಿರಿಯಾಶೆ.

ಈ ಎರಡು ಬಗೆಯ ಯುವತಿಯರನ್ನು ತಣಿಸುವುದಕ್ಕೆ ಮುಂಚಿತವಾಗಿ ಯಶೋದೆ ತನ್ನನ್ನು ತಣಿಸು ಎನ್ನುತ್ತಾಳೆ. ತೊರೆಯಿಕ್ಕುತ್ತಿರುವ ತನ್ನ ಮೊಲೆಗಳಿಗೆ ಅವನು ತನ್ನ ಚೆಲುವಾದ ಬಾಯಿಹಚ್ಚಿ, ಹೊಟ್ಟೆತುಂಬ ಹಾಲುಕುಡಿದನೆಂದರೆ, ಅವಳಿಗೆ ಸಂತೃಪ್ತಿ.ಅದನ್ನು ನಡಸಿಕೊಡೆಂದು ಕೃಷ್ಣನಿಗೆ ಅಂಗಲಾಚುತ್ತಾಳೆ, ಯಶೋದೆ.

೨೩

೮.ಇರುಮುಲೈ ಪೋಲ್ ಎದಿರ್ ನ್ದ ಮಲ್ಲರ್ ಇರುವರಙ್ಗಮೆರಿ ಶೆಯ್ ದಾಯ್ ಉನ್

ತಿರುಮಲಿನ್ದು ತಿಹೞ್ ಮಾರ್ವು ತೇಕ್ಕವನ್ದೆನ್ನಲುಲೇಱಿ

ಒರು ಮುಲೈಯೈ ವಾಯ್ ಮಡುತ್ತು ಒರುಮುಲೈಯೈ ನೆರುಡಿಕ್ಕೊಂಡು

ಇರು ಮುಲೈಯುಮ್ ಮುಱೈಮುಱೈಯಾ ಏಙ್ಗಿಯೇಙ್ಗಿಯಿರುನ್ದುಣಾಯೇ

ಇರು=ಎರಡು, ಮಲೈಪೋಲ್=ಬೆಟ್ಟಗಳ ಹಾಗೆ, ಎದಿರ್ ನ್ದ=ಎದುರಿಸಿದ, ಮಲ್ಲರ್=ಮಲ್ಲರ, ಅಙ್ಗಮ್=ದೇಹವನ್ನು, ಎರಿ=ಉರಿಯುವಂತೆ, ಶೆಯ್ದಾಯ್=ಮಾಡಿದವನೇ, ತಿರು=ಸಿರಿಯು, ಮಲಿನ್ದು=ತುಂಬಿ, ತಿಹೞ್= ಬೆಳಗುತ್ತಿರುವ, ಉನ್=ನಿನ್ನ, ಮಾರ್ವು=ವಕ್ಷವು, ತೇಕ್ಕ=ತುಂಬಿ ತೇಗುವಂತೆ, ವನ್ದು=ಬಂದು, ಎನ್=ನನ್ನ, ಅಲ್ ಕುಲ್=ಮಡಿಲನ್ನು, ಏಱಿ=ಹತ್ತಿ, ಒರುಮುಲೈಯೈ=ಒಂದು ಮೊಲೆಯನ್ನು, ವಾಯ್=ಬಾಯಿಗೆ, ಮಡುತ್ತು=ಹಚ್ಚಿ,ಒರುಮುಲೈಯೈ=ಇನ್ನೊಂದು ಮೊಲೆಯನ್ನು, ನೆರುಡಿಕ್ಕೊಂಡು= ಕೈಯಿಂದ ಸವರುತ್ತಾ, ಇರುಮುಲೈಯುಮ್=ಎರಡು ಮೊಲೆಗಳನ್ನೂ, ಮುಱೈಯಾ=ಕ್ರಮಕ್ರಮವಾಗಿ, ಏಙ್ಗ ಏಙ್ಗ= ಕುಗ್ಗಿಸುತ್ತಾ ಕುಗ್ಗಿಸುತ್ತಾ, ಇರುನ್ದು=ಇದ್ದು, ಉಣಾಯೇ= ಉಣ್ಣಲೊಲ್ಲೆಯಾ\!

ಎರಡೂ ಬೆಟ್ಟಗಳ ಹಾಗೆ ಎದುರಿಸಿದ ಮಲ್ಲರ ದೇಹಗಳು ಉರಿಯುವಂತೆ ಮಾಡಿದವನೇ, ಸಿರಿಯು ತುಂಬಿ ಬೆಳಗುತ್ತಿರುವ ನಿನ್ನ ವಕ್ಷವು ತುಂಬಿ ತೇಗುವ ಹಾಗೆ ಬಂದು ನನ್ನ ಮಡಿಲನ್ನು ಹತ್ತಿ, ಒಂದು ಮೊಲೆಯನ್ನು ಬಾಯಿಗೆ ಹಚ್ಚಿ, ಇನ್ನೊಂದು ಮೊಲೆಯನ್ನು ಕೈಗಳಿಂದ ಸವರುತ್ತಾ, ಎರಡು ಮೊಲೆಗಳನ್ನೂ ಕ್ರಮಕ್ರಮವಾಗಿ ಕುಗ್ಗಿಸುತ್ತಾ ಕುಗ್ಗಿಸುತ್ತಾ ಉಣ್ಣಲೊಲ್ಲೆಯಾ?\(೮\)

ಬೆಟ್ಟಗಳಿಗೂ ಮುಷ್ಟಿಕ ಚಾಣೂರ ಎಂಬ ಮಲ್ಲರಿಗೂ ಹೋಲಿಕೆ ಬಂದಿದೆ. ಆ ಮಲ್ಲರ ದೇಹವನ್ನು ಜಜ್ಜಿ ಉರಿಯುವಂತೆ ಮಾಡಿದವನು ಕೃಷ್ಣ.

ಹಾಲು ತುಂಬಿ ಉಬ್ಬಿರುವ ಎರಡು ಮೊಲೆಗಳನ್ನೂ ಬಳಸಿಕೊಂಡು ಮಗುಹಾಲನ್ನು ಹೆಚ್ಚುಹೆಚ್ಚಾಗಿ ಹೀರುತ್ತಾ ಬಂದ ಹಾಗೆಲ್ಲಾ ತಾಯಿಗೆ ಅಲ್ಲಿ ಉರಿಯಾಗುವುದು ಸಹಜವಾದದ್ದರಿಂದ ಅವುಗಳನ್ನು ಎರಡು ಬೆಟ್ಟಗಳಿಗೆ ಒಂದು ರೀತಿಯಲ್ಲಿ ಹೋಲಿಸುವುದು ಸಾಧ್ಯವೆನ್ನಬಹುದೇನೋ\!

ತನ್ನ ಮಗು ತನ್ನ ಹಾಲನ್ನು ಕುಡಿದರೆ ಹೇಗೆ ತನಗೆ ಹಿತವಾಗುವುದೆಂದು ತಾಯಿ ಯಶೋದೆ ಇಲ್ಲಿ ಹೇಳುತ್ತಾಳೆ. ಮಗು ಮಡಿಲಲ್ಲಿ ಕುಳಿತುಕೊಳ್ಳಬೇಕು. ಒಂದು ಮೊಲೆಗೆ ತನ್ನ ಬಾಯಿ ಹಚ್ಚಬೇಕು. ಇನ್ನೊಂದನ್ನು ತನ್ನ ಪುಟ್ಟ ಕೈಗಳಿಂದ ಸವರುತ್ತಲೂ, ಬೆರಳುಗಳ ನಡುವೆ ತೊಟ್ಟನ್ನೂ ಸೇರಿಸಿಕೊಂಡು ಅದರೊಡನೆ ಆಡುತ್ತಾ ಹಾಲುಕುಡಿಯಬೇಕು. ಹಾಗೆಯೇ ಇನ್ನೊಂದು ಮೊಲೆಯಿಂದ ಹಾಲನ್ನೂ ಕುಡಿಯಬೇಕು. ಹಾಲನ್ನು ಹೊಟ್ಟೆಯತುಂಬ ಕುಡಿದು ತೇಗುವವರೆಗೆ ಬಿಡಬಾರದು. ಹಾಲು ತನ್ನಲ್ಲಿ ಉಳಿದಿರಬಾರದು. ಇದು ತಾಯಿಯ ಬಯಕೆ.

೨೪

ಆೞ್ವಾರರು ಶುದ್ಧ ಬ್ರಹ್ಮಚಾರುಯಾಗಿದ್ದುಕೊಂಡು ಭಗವಂತನ ಕೈಂಕರ್ಯ ನಡಸುತ್ತಿದ್ದವರು. ಅಂತಹವರಿಗೆ ತಾಯಿಯಲ್ಲಿ ಮಗು ಹಾಲುಕುಡಿಯುವ ಬಗೆ, ತಾಯಿಯ ಬಯಕೆ ಮುಂತಾದುವೆಲ್ಲ ಹೇಗೆ ಮನವರಿಕೆಯಾಗಿರಬಹುದೆಂಬುದು ಸೋಜಿಗದ ಸಂಗತಿ\!

೯. ಅಙ್ಗಮಲಪ್ಪೋದಹತ್ತಿಲ್ ಅಣಿಕೊಳ್ ಮುತ್ತಮ್ ಶಿನ್ದಿನಾಱ್ ಪೋಲ್

ಶೆಙ್ಗಮಲಮುಕಮ್ ವಿಯರ್ ಪ್ಪ ತ್ತೀಮೈಶೆಯ್ ದಿಮ್ಮುಟ್ರತ್ತೋಡೇ

ಅಙ್ಗಮೆಲ್ಲಾಮ್ ಪುೞುದಿಯಾಹ ಅಳೈಯವೇಣ್ಡಾವಮ್ಮಾವಿಮ್ಮಾ

ಅಙ್ಗಮರರ್ ಕ್ಕಮುದಳಿತ್ತ ಅಮರರ್ ಕೋವೇ ಮುಲೈಯುಣಾಯೇ

ಅಮ್=ಅಂದವಾದ, ಕಮಲಮ್=ತಾವರೆಯು, ಬಿರಿಯುವ, ಪೋದು=ಕಾಲದಲ್ಲಿ, ಅಹತ್ತಿಲ್=ಮನೆಯಲ್ಲಿ, ಅಣಿಕೊಳ್=ಅಣಿಗೊಂಡ, ಮುತ್ತಮ್=ಮುತ್ತುಗಳನ್ನು, ಶಿನ್ದಿನಾಲ್ ಪೋಲ್=ಚೆಲ್ಲಿ ಹರಡಿದ ಹಾಗೆ, ಶೆಮ್=ಕೆಂಪಾದ, ಕಮಲ -ಮುಕಮ್=ಕಮಲದ ಹಾಗಿರುವ ಮುಖವು, ತೀಮೈಶೆಯ್ದು=ತಂಟೆಗಳನ್ನು ಮಾಡಿ, ವಿಯರ್ ಪ್ಪ=ಬೆವರುತ್ತಿರಲು, ಇ-ಮ್ಮುಟ್ರತ್ತು= ಈ ಅಂಗಳದ, ಊಡೇ=ನಡುವೆಯೆಲ್ಲಾ, ಅಙ್ಗಮ್=ಮೈ, ಎಲ್ಲಾಮ್=ಎಲ್ಲವೂ, ಪುೞುದಿಯಾಹ=ಧೂಳಾಗುವಂತೆ, ಅಳೈಯವೇಣ್ಡಾ=ಮಣ್ಣಿನ ಆಟವಾಡವೇಡ, ಅಮ್ಮಾ=ರಕ್ಷಕನೇ, ಅಙ್ಗು=ಆಗ, ಅಮರರ್ ಕ್ಕು=ದೇವತೆಗಳಿಗೆ, ಅಮುದು=ಅಮೃತವನ್ನು, ವಿಮ್ಮ=ಹೊಟ್ಟೆ ಬಿರಿಯುವಂತೆ, ಅಳಿತ್ತ=ಅಳೆದುಕೊಟ್ಟ, ಅಮರರ್ ಕೋವೇ= ದೇವತೆಗಳ ಅಧಿಪತಿಯೇ, ಮುಲೈಯುಣಾಯೇ= ಮೊಲೆಯನ್ನು ಉಣ್ಣಲೊಲ್ಲೆಯಾ?

ಅಂದವಾದ ಕಮಲವು ಬಿರಿಯುವ ಕಾಲದಲ್ಲಿ ಮನೆಯಲ್ಲಿ ಅಣಿಗೊಂಡ ಮುತ್ತುಗಳನ್ನು ಚೆಲ್ಲಿ ಹರಡಿದ ಹಾಗೆ, ಕೆಂದಾವರೆಯ ಮುಖವು ಬೆವರುತ್ತಿರಲು ಈ ಅಂಗಳದ ನಡುವೆಯೆಲ್ಲಾ ತಂಟೆಗಳನ್ನು ಮಾಡಿ, ನಿನ್ನ ಮೈಯೆಲ್ಲವೂ ಧೂಳಾಗುವಂತೆ ಮಣ್ಣಿನಲ್ಲಿ ಅಳೆಯುವ ಆಟವಾಡಬೇಡ, ರಕ್ಷಕನೇ, ಆಗ \(ಹಿಂದಿನಕಾಲದಲ್ಲಿ\)ದೇವತೆಗಳಿಗೆ ಅಮೃತವನ್ನು ಹೊಟ್ಟೆ ಬಿರಿಯುವಂತೆ ಅಳೆದುಕೊಟ್ಟ ದೇವತೆಗಳ ಅಧಿಪತಿಯೇ, ಮೊಲೆಯನ್ನು ಉಣ್ಣಲೊಲ್ಲೆಯಾ?\(೯\)

೨೫

ಅರುಣೋದಯದಲ್ಲಿ ಬಿರಿಯುತ್ತಿರುವ ತಾವರೆ ಹೂಗಳ ಮೇಲೆ ಇಬ್ಬನಿಯ ಹನಿಗಳು ಅಲ್ಲಲ್ಲಿ ಶೇಖರವಗುತ್ತವೆ. ಸೂರ್ಯನ ಕಿರಣಗಳು ಅವುಗಳ ಮೇಲೆ ಬಿದ್ದರೆ, ಅವು ವಜ್ರದಂತೆ ಮಿನುಗುತ್ತವೆ.

ಹಾಗೆಯೇ ಹೊತ್ತು ಹುಟ್ಟುವುದಕ್ಕೆ ಮುಂಚೆಯೇ ಬಾಲಕೃಷ್ಣ ಏಳುತ್ತಾನೆ. ಗೋಕುಲದ ಎಲ್ಲ ಕಡೆಯೂ ಸುಳಿದಾಡುತ್ತ ತಂಟೆ ಮಾಡುತ್ತಾನೆ, ಕೆಂದಾವರೆಗೆ ಸಮನಾಗಿರುವುದು ಅವನ ಮುಖ. ಅದರ ಮೇಲೆ ಅಲ್ಲಲ್ಲಿ ಬೆವರಿನ ಹನಿಗಳು ಶೇಖರವಾಗುತ್ತವೆ. ಮನೆಯೆಲ್ಲಾ ಅಣಿಮಾಡಿದ ಅಂದವಾದ ಮುತ್ತುಗಳನ್ನು ಚೆಲ್ಲಿದರೆ ಹೇಗೋ ಹಾಗೆ ಬೆವರಿನ ಹನಿಗಳಿಂದ ಕೂಡಿದ ಕೃಷ್ಣನ ಮುಖ ರಮ್ಯವಾಗಿರುತ್ತದೆ. 

ಅಂಗಳದ ನಡುವೆ ಹುಡಿ ಮಣ್ಣಿದೆ. ಅದನ್ನು ತನ್ನ ಪುಟ್ಟ ಕೈಗಳಲ್ಲಿ ಅಳೆಯುತ್ತಾ, ಚೆಲ್ಲಾಡುತ್ತಾ, ಆಟವಾಡುವುದಕ್ಕೆ ಕೃಷ್ಣನಿಗೆ ಬಹಳ ಇಷ್ಟ. ಮಣ್ಣಿನಲ್ಲಿ ಆಡಿದರೆ, ಮೈಯೆಲ್ಲಾ ಧೂಳು ತುಂಬಿಕೊಳ್ಳುತ್ತದೆ. ತಾಯಿ ಯಶೋದೆ ಅವನಿಗೆ ಹೇಳುತ್ತಾಳೆ ಮಣ್ಣು ಅಳೆಯಲು ಹೋಗಬೇಡ”ಎಂದು

ಕೃಷ್ಣನ ಮಣ್ಣು ಅಳೆಯುವ ಆಟವನ್ನು ನೋಡಿದರೆ, ಹಿಂದೆ ಮೋಹಿನೀ ವೇಷ ತಳೆದು ದೇವತೆಗಳಿಗೆ ಅಮೃತವನ್ನು ಅಳೆದುಕೊಟ್ಟ ವಿಸ್ಮಯಕಾರಕ ಪ್ರಸಂಗ ನೆನಪಿಗೆ ಬರುತ್ತದೆ.

೧೦. ಓಡವೋಡಕ್ಕಿಣ್ ಕಿಣಿಗಳ್ ಒಲಿಕ್ಕುಮೋಶೈಪ್ಪಾಣೀಯಾಲೇ

ಪಾಡಿಪ್ಪಾಡಿ ವರುಹಿನ್ಱಾಯೇ ಪಱ್ಬನಾಭನೆನ್ಱಿರುನ್ದೇನ್

ಆಡಿಯಾಡಿಯಶೈನ್ದಿಟ್ಟು ಅದನುಕ್ಕೇಟ್ರಕೂತ್ತೈಯಾಡಿ

ಓಡಿಯೋಡಿಪ್ಪೋಯ್ ವಿಡಾದೇ ಉತ್ತಮಾ ನೀ ಮುಲೈಯುಣಾಯೇ

ಓಡವೋಡ=ನೀನು ಓಡುತ್ತಾ ಓಡುತ್ತಾ ಇರುವಾಗ, ಕಿಣ್ ಕಿಣಿಗಳ್=ಕಾಲಿನ ಕಿರುಗೆಜ್ಜೆಗಳು, ಒಲಿಕ್ಕುಮ್=ಸದ್ದು ಮಾಡುವ, ಓಶೈ=ಶಬ್ದದ, ಪಾಣಿಯಾಲೇ= ತಾಳಬದ್ಧವಾದ, ಹಾಡಿನಿಂದ, ಪಾಡಿಪ್ಪಾಡಿ=ಹಾಡುತ್ತಾ ಹಾಡುತ್ತಾ, ವರುಹಿನ್ಱಾಯೇ=ಬರುತ್ತಿರುವೆಯಲ್ಲಾ, ನೀನು=ಪಱ್ಬನಾಭನ್=ಪದ್ಮನಾಭನೇ, ಎನ್ಱು=ಎಂದು, ಇರುನ್ದೇನ್=ತಿಳಿದಿದ್ದೆನು, ಆಡಿಯಾಡಿ=ಆಡುತ್ತಾ ಆಡುತ್ತಾ, ಅಶೈನ್ದಿಟ್ಟು=\(ಒಂದು ಕಡೆಯಿಂದ ಮತ್ತೊಂದು ಕಡೆಗೆ\) ತೂಗಾಡುತ್ತಾ=ಅದನುಕ್ಕು=ಅದಕ್ಕೆ, ಏಟ್ರ=ತಕ್ಕಂತೆ, ಕೂತ್ತೈ=ಕುಣಿದಾಟವನ್ನು, ಆಡಿ=ಆಡುತ್ತಾ

೨೬

ಓಡಿಯೋಡಿ= ಓಡಿ ಓಡಿ, ಪೋಯ್ ವಿಡಾದೇ= ಹೋಗಿ ಬಿಡಬೇಡ, ಉತ್ತಮಾ=ಸರ್ವೋತ್ತಮನೇ, ನೀ=ನೀನು, ಮುಲೈಯುಣಾಯೇ= ಮೊಲೆಯನ್ನು ಉಣ್ಣಲೊಲ್ಲೆಯಾ?

ನೀನು ಓಡುತ್ತಾ ಓಡುತ್ತಾ ಇರುವಾಗ, ಕಾಲಿನ ಕಿರುಗೆಜ್ಜೆಗಳು ಮಾಡುವ ಸದ್ದಿನ ತಾಳಬದ್ಧವಾದ ಹಾಡಿನಿಂದ ಹಾಡುತ್ತಾಹಾಡುತ್ತಾ ಬರುತ್ತಿರುವೆಯಲ್ಲಾ ನೀನು ಪದ್ಮನಾಭನೇ ಎಂದು ನಾನು ಬಗೆದಿದ್ದೆನು. ಆಡುತ್ತಾ ಆಡುತ್ತಾ ಒಂದು ಕಡೆಯಿಂದ ಮತ್ತೊಂದು ಕಡೆಗೆ ತೂಗಾಡುತ್ತಾ ತೂಗಾಡುತ್ತಾ ಅದಕ್ಕೆ ತಕ್ಕಂತೆ ಕುಣಿಕುಣಿದಾಡುತ್ತಾ ಓಡಿಓಡಿ ಹೋಗಿ ಬಿಡಬೇಡ. ಸರ್ವೋತ್ತಮನೇ ನೀನು ಮೊಲೆಯನ್ನು ಉಣ್ಣಲೊಲ್ಲೆಯಾ?\(೧೦\)

ಈ ಪಾಶುರದಲ್ಲಿ ದಿವ್ಯಾನಂದವನ್ನು ತರುವ ಮನಮೋಹಕ ವಿವರಣೆಯಿದೆ. ಮನಸ್ಸಿಗೆ ಹಿತವನ್ನು ತರುವುದಕ್ಕೆ ಕಣ್ಣುಕಿವಿಗಳು ಬಹುಮುಖ್ಯವಾದ ಬಾಹ್ಯಸಾಧನಗಳು. ಕಣ್ಣಿನಿಂದ ನೋಡುವ ನೋಟ, ಕಿವಿಯಿಂದ ಕೇಳುವ ನಾದ ಇವೆರಡೂ ಒಟ್ಟಾಗಿ ಹಿತವನ್ನು ತರುತ್ತವೆ. ಇವುಗಳ ಜೊತೆಗೆ ಮನಸ್ಸನ್ನೂ ಕೂಡಿಸಿದರೆ ಬರುವುದು ಆನಂದ. ಬಾಲಕೃಷ್ಣನ ಕಾಲಿನಲ್ಲಿ ಕಿರುಗೆಜ್ಜೆಗಳಿವೆ. ಅವನು ಓಡುತ್ತಾ ಆಡುತ್ತಾ ಇರುವಾಗಲೆಲ್ಲಾ ಈ ಗೆಜ್ಜೆಗಳು ತಾಳಬದ್ಧವಾಗಿ ಸದ್ದು ಮಾಡುತ್ತವೆ. ಇವುಗಳ ಇಂಚರವೇ ಹಾಡು. ಅದಕ್ಕೆ ತಕ್ಕಂತೆ ಬಾಲಕೃಷ್ನನ ಮೈಯ ತೂಗಾಟ, ಓಲಾಟ, ನೆಗೆದಾಟ, ಕುಣಿದಾಟ. ಇವು ಎಲ್ಲವೂ ಒಟ್ಟಾಗಿ ಮನಸ್ಸಿನ ಮೇಲೆ ಉತ್ತಮ ಪರಿಣಾಮವನ್ನುಂಟುಮಾಡುತ್ತವೆ. ದಿವ್ಯಸುಂದರ ಮೂರ್ತಿಯಾದ ಪದ್ಮನಾಭನ ಕಣ್ಮನಗಳನ್ನು ತಣಿಸುವಂಥ ದರ್ಶನ ಲಾಭವನ್ನು ಪಡೆಯುವುದೇ ಭಾಗ್ಯವಲ್ಲವೇ? ಆ ಭಾಗ್ಯ ಯಶೋದೆಗೆ ಬಾಲಕೃಷ್ಣ ಒದಗಿಸಿದ.

೧೧. ವಾರಣಿನ್ದ ಕೊಙ್ಗೈಯಾಚ್ಚಿ ಮಾದವಾವುಣ್ಣೆನ್ಱ ಮಾಟ್ರಮ್

ನೀರಣಿನ್ದ ಕುವಳೈವಾಸಮ್ ನಿಹೞನಾಱುಮ್ ವಿಲ್ಲಿಪುತ್ತೂರ್

ಪಾರಣಿನ್ದ ತೊಲ್ ಪುಹೞಾನ್ ಪಟ್ಟರ್ ಪಿರಾನ್ ಪಾಡಲ್ ವಲ್ಲಾರ್

ಶೀರಣಿನ್ದ ಶೆಙ್ಗಣ್ ಮಾಲ್ ಮೇಲ್ ಶೆನ್ಱ ಚಿನ್ದೈಪೆಱುವಾರ್ ತಾಮೇ

ವಾರ್=ಕುಪ್ಪಸದಿಂದ, ಅಣಿನ್ದ=ಅಲಂಕರಿಸಿದ, ಕೊಙ್ಗೈ=ಸ್ತನಗಳುಳ್ಳ, ಆಚ್ಚಿ=ಗೊಲ್ಲತಿಯಾದ ಯಶೋದೆ, ಮಾದವಾ=ಮಧವಾ, ಉಣ್=ಮೊಲೆಯುಣ್ಣು, ಎನ್ಱ=ಎಂಬುದರ, ಮಾಟ್ರಮ್=ಮಾತನ್ನು ಕುರಿತ, ನೀರ್=ನೀರನು, ಅಣಿನ್ದ=ಅಲಂಕರಿಸಿದ

೨೭

ಕುವಳೈ=ಕನ್ನೈದಿಲೆಯ, ವಾಸಮ್=ಸುವಾಸನೆಯು, ನಿಹೞ=ಯಾವಾಗಲೂ, ನಾಱುಮ್=ಬೀಸುತ್ತಿರುವ, ವಿಲ್ಲಿಪುತ್ತೂರ್=ಶ್ರೀವಿಲ್ಲಿಪುತ್ತೂರಿನಲ್ಲಿರುವ, ಪಾರ್=ಭೂಮಿಯೆಲ್ಲ, ಅಣಿನ್ದ=ಸೊಗಸಾಗಿ ಹರಡಿ ಅಲಂಕರಿಸಿರುವ, ತೊಲ್=ಬಹುಕಾಲದ, ಪುಹೞಾನ್=ಕೀರ್ತಿ ಪಡೆದವನಾದ, ಪಟ್ಟರ್ ಪಿರಾನ್=ಹಿರಿಯಭಟ್ಟರ\(ಶ್ರೀವಿಷ್ಣುಚಿತ್ತರು\), ಪಾಡಲ್=ಹಾಡುಗಳನ್ನು, ವಲ್ಲಾರ್=ಬಲ್ಲವರು, ಶೀರ್=ಗುಣಗಳೆಂಬ ಐಶ್ವರ್ಯದಿಂದ, ಅಣಿನ್ದ=ಅಲಂಕೃತನಾದ, ಶೆಮ್=ಕೆಂಪಗೆ ಸುಂದರವಾದ, ಕಣ್=ಕಣ್ಣುಗಳುಳ್ಳ, ಮಾಲ್ ಮೇಲ್=ಭಗವಂತನ ಸನ್ನಿಧಿಗೆ, ಶೆನ್ಱ=ಹೋಗಿ ಸೇರುವ, ಚಿನ್ತನೈ=ಚಿಂತನೆಯನ್ನು, ಪೆಱುವಾರ್ ತಾಮೇ= ತಾವೇ ಪಡೆಯುವವರಾಗುತ್ತಾರೆ.

ಕುಪ್ಪಸದಿಂದ ಅಲಂಕರಿಸಿದ ಸ್ತನಗಳುಳ್ಳ ಯಶೋದೆಯು ಮಾಧವಾ ಮೊಲೆಯುಣ್ಣು ಎಂಬುದರ ಮಾತನ್ನು ಕುರಿತ, ನೀರನ್ನು ಸುಂದರಗೊಳಿಸಿದ ಕನ್ನೈದಿಲೆಯ ಪರಿಮಳವು ಯಾವಾಗಲೂ ಬೀಸುತ್ತಿರುವ ಶ್ರೀವಿಲ್ಲಿಪುತ್ತೂರಿನಲ್ಲಿ ವಾಸವಾಗಿರುವ ಬಹುಕಾಲದಿಂದಲೂ ಭೂಮಂಡಲವನ್ನೆಲ್ಲಾ ಸೊಗಸಾಗಿ ಹರಡಿ ಅಲಂಕರಿಸಿರುವ ಕೀರ್ತಿವಂತನಾದ ಹಿರಿಯಭಟ್ಟನ ಹಾಡುಗಳನ್ನು ಬಲ್ಲವರು ಗುಣಗಳೆಂಬ ಐಶ್ವರ್ಯದಿಂದ ಅಲಂಕೃತನಾದ ಸುಂದರವಾದ ಕೆಂಗಣ್ಣುಗಳ ಭಗವಂತನ ಸನ್ನಿಧಿಗೆ ಹೋಗಿಸೇರುವ ಚಿಂತನೆಯನ್ನು ತಾವೇ ಪಡೆಯುವವರಾಗುತ್ತಾರೆ.\(೧೧\)

ಇದು ಈ ತಿರುಮೊೞಿಗೆ ಫಲಶ್ರುತಿ. ಪ್ರತಿಫಲಾಪೇಕ್ಷೆಯಿಲ್ಲದೆ ತನ್ನಲ್ಲಿರುವ ಸರ್ವಸ್ವವನ್ನೂ ಭಗವದರ್ಪಣ ಮಾಡುವುದು, ಅತ್ಯಾದರದಿಂದ ಅವನ್ನು ಸ್ವೀಕರಿಸುವಂತೆ ಭಗವಂತನಲ್ಲಿ ಪ್ರಾರ್ಥನೆ ಸಲ್ಲಿಸುವುದು, ಅವನ್ನು ಭಗವಂತನಿಗೆ ನಿವೇದನವಾದದ್ದಕ್ಕೆ ಮನಸಾರ ಆನಂದಿಸುವುದು, ಅವನ್ನು ಭಗವಂತ ಬೇಗಲೇ ಸ್ವೀಕರಿಸಲಿಲ್ಲವಲ್ಲಾ ಎಂದು ಪರಿತಪಿಸುವುದು- ಇವೆಲ್ಲಾ ಭಗವಂತನನ್ನು ಕುರಿತು ಚಿಂತನೆಯನ್ನು ಪ್ರಚೋದಿಸುತ್ತವೆ. ಚಿಂತನೆ ಹೆಚ್ಚಿದರೆ, ಭಗವಂತನ ಸಾನ್ನಿಧ್ಯದ ಸಾಮೀಪ್ಯವುಂಟಾಗುವುದು. ಚಿಂತನೆಯನ್ನು ಬೆಳಸುತ್ತಾ ಬೆಳಸುತ್ತಾ ಭಗವಂತನನ್ನು ಸೇರಿಯೂ ಬಿಡಬಹುದು. ಇದೇ ಭಕ್ತನಿಗೆ ಮಹದೈಶ್ವರ್ಯ. ಇದಕ್ಕಿಂತ ಹೆಚ್ಚಿನದು ಅವನಿಗೆ ಎಲ್ಲಿ ಬಂತು?

ಅಡಿಯ ನಡೆ: ಅರವಣೈ, ವೈತ್ತ, ತನ್ದಮ್, ಕಂಜನ್, ತೀಯ, ಮಿನ್, ಪೆಣ್ಡಿರ್, ಇರುಮಲೈ, ಅಙ್ಗಮಲ, ಓಡ, ವಾರಣಿ, ಪೋಯ್

೨೭

ಶ್ರೀಃ

ಶ್ರಿಯೈ ನಮಃ

ಎರಡನೆಯ ದಶಕ ಮೂರನೆಯ ತಿರುಮೊೞಿ ಪೋಯ್ ಪಾಡು

೧.ಪೋಯ್ ಪಾಡುಡೈಯ ನಿನ್ ತನ್ದೈಯುನ್ ತಾೞ್ ತ್ತಾನ್ ಪೊರುದಿಱಱ್ ಕಂಜನ್ ಕಡಿಯನ್

ಕಾಪ್ಪಾರುಮಿಲ್ಲೈ ಕಡಲ್ ವಣ್ಣಾ ಯುನ್ನೈತ್ತನಿಯೇ ಪೋಯೆಙ್ಗುಮ್ ತಿರಿದಿ

ಪೇಯ್ ಪ್ಪಾಲ್ ಮುಲೈಯುಣ್ಡ ಪಿತ್ತನೇ ಕೇಶವನಮ್ಬೀ ಯುನ್ನೈಕ್ಕಾದುಕುತ್ತ

ಆಯ್ ಪ್ಪಾಲರ್ ಪೆಣ್ಡುಗಳೆಲ್ಲಾರುಮ್ ವನ್ದಾರಡೈಕ್ಕಾಯ್ ತಿರುತ್ತಿ ನಾನ್ ವೈತ್ತೇನ್

ಪಾಡು=ಅನುಭವವನ್ನು, ಉಡೈಯ=ಪಡೆದ, ನಿನ್=ನಿನ್ನ, ತನ್ದೈಯುಮ್=ತಂದೆಯೂ, ಪೋಯ್=ಹೊರಗೆ ಹೋಗಿ, ತಾೞ್ ತ್ತಾನ್= \(ಹಿಂತಿರುಗಿ ಬರುವುದಕ್ಕೆ\) ತಡಮಾಡಿದ್ದಾನೆ, ಪೊರು=ಯುದ್ಧ ಮಾಡುವುದರಲ್ಲಿ, ತಿಱಲ್=ಸಮರ್ಥನಾದ, ಕಂಜನ್=ಕಂಸನು, ಕಡಿಯನ್=ಕ್ರೂರಿಯಾಗಿದ್ದಾನೆ, ಕಡಲ್ ವಣ್ಣಾ=ಕಡಲಿನ ಬಣ್ಣದವನೇ, ಉನ್ನೈ=ನಿನ್ನನ್ನು, ಕಾಪ್ಪಾರುಮ್=ಕಾಪಾಡುವುದಕ್ಕೆ ಯಾರೂ, ಇಲ್ಲೈ=ಇಲ್ಲ, ತನಿಯೇ=ಒಂಟಿಯಾಗಿ, ಪೋಯ್=ಹೋಗಿ, ಎಙ್ಗುಮ್=ಎಲ್ಲೆಂದರಲ್ಲಿ, ತಿರಿದಿ=ತಿರಿಯುತ್ತೀಯೆ, ಪೇಯ್=ರಾಕ್ಷಸಿಯ, ಮುಲೈಪ್ಪಾಲ್=ಮೊಲೆ ಹಾಲನ್ನು, ಉಣ್ಡ=ಉಂಡ, ಪಿತ್ತನೇ=ಮತಿಭ್ರಾಂತಿಯುಳ್ಳವನೇ, ಕೆಶವ=ಕೇಶವನೇ, ನಮ್ಬೀ=ಪರಿಪೂರ್ಣನೇ, ಉನ್ನೈ=ನಿನ್ನ, ಕಾದುಕುತ್ತ=ಕಿವಿಚುಚ್ಚುವುದಕ್ಕಾಗಿ, ಆಯ್ ಪಾಲರ್=ಗೋವಳರ, ಪೆಣ್ಡುಗಳ್=ಹೆಂಡತಿಯರು, ಎಲ್ಲಾರುಮ್=ಎಲ್ಲರೂ, ವನ್ದಾರ್=ಬಂದಿದ್ದಾರೆ, ನಾನ್=ನಾನೂ, ಅಡೈಕ್ಕಾಯ್=ಎಲೆಯಡಿಕೆಗಳನ್ನು\(ತಾಂಬೂಲವನ್ನು\), ತಿರುತ್ತಿ=ಸಿದ್ಧಪಡಿಸಿ, ವೈತ್ತೇನ್=ಇಟ್ಟಿದ್ದೇನೆ.

ಅನುಭವಶಾಲಿಯಾದ ನಿನ್ನ ತಂದೆ ಹೊರಗೆಹೋಗಿ ಹಿಂದಿರುಗಿ ಬರುವುದಕ್ಕೆ ತಡ ಮಾಡಿದ್ದಾನೆ. ಯುದ್ಧಮಾಡುವುದರಲ್ಲಿ ಸಮರ್ಥನಾದ ಕಂಸನು ಕ್ರೂರಿಯಾಗಿದ್ದಾನೆ.

೨೮

ಕಡಲಿನ ಬಣ್ಣದವನೇ ನಿನ್ನನ್ನು ಕಾಪಾಡುವರು ಯಾರೂ ಇಲ್ಲ. ಒಂಟಿಯಾಗಿ ಹೋಗಿ ಎಲ್ಲೆಂದರಲ್ಲಿ ಅಲೆದಾಡುತ್ತೀಯೆ. ಹುಚ್ಚನಂತೆ ರಾಕ್ಷಸಿಯ ಮೊಲೆಹಾಲನ್ನುಂಡೆ. ಕೇಶವನೇ ಪರಿಪೂರ್ಣನೇ, ನಿನ್ನ ಕಿವಿಯನ್ನು ಚುಚ್ಚುವುದಕ್ಕಾಗಿ ಗೋವಳರ ಹೆಂಡತಿಯರು ಎಲ್ಲರೂ ಬಂದಿದ್ದಾರೆ. ನಾನೂ ಎಲೆ ಅಡಿಕೆಯನ್ನು\(ತಾಂಬೂಲವನ್ನು\)ಸಿದ್ಧಪಡಿಸಿ ಇಟ್ಟಿದ್ದೇನೆ.

ಕಂಸನು ಬಹುಕ್ರೂರಿ. ಅವನು ಗೋವಳರ ವಂಶಕ್ಕೇ ಶತ್ರು. ಕೃಷ್ಣನ ಗೋಕುಲದಲ್ಲಿ ಬೆಳೆಯುತ್ತಿರುವುದು ಅವನಿಗೆ ಗೊತ್ತು. ಹೇಗಾದರೂ ಮಾಡಿ ಅವನನ್ನು ತೀರಿಸಿಬಿಡಬೇಕೆಂದು ಅವನ ಹವಣಿಕೆ. ಆದ್ದರಿಂದ, ನಂದಗೋಕುಲದಲ್ಲಿರುವವರೆಲ್ಲರೂ ಕೃಷ್ಣನ ರಕ್ಷಣೆಯ ವಿಷಯದಲ್ಲಿ ತಮ್ಮ ಕೈಯಲ್ಲಾದದ್ದೆಲ್ಲವನ್ನೂ ಮಾಡಲು ಸಿದ್ಧರಾಗಿದ್ದಾರೆ. ಕೃಷ್ಣನನ್ನು ತನ್ನ ಪ್ರಾಣದಂತೆಯೇ ನೋಡಿಕೊಳ್ಳುವವನು ನಂದಗೋಪ. ಆದರೆ ಅವನ ಜೊತೆಯಲ್ಲೆ ಯಾವಾಗಲು ಇದ್ದುಬಿಡಲು ಅವನಿಗೆ ಆಗದು. ಅವನ ಪಾಡು ಅವನಿಗಿದೆ. ಅದಕ್ಕಾಗಿ ಅವನು ಹೊರಗೆ ಹೋಗಲೇಬೇಕು. ಅವನುಹಿಂತಿರುಗಿ ಬರುವವರೆಗೆ ಕೃಷ್ಣನನ್ನು ನೋಡಿಕೊಳ್ಳುವ ಹೊಣೆ ಯಶೋದೆಯದು. ಅವಳಿಗೋ ಕೃಷ್ಣನಲ್ಲಿ ಪರಮ ಪ್ರೇಮ. ಕಟ್ಟಿಗೆ ಒಳಪಡಿಸಿ ಅವನನ್ನು ಹಿಂಸಿಸುವುದು ಅವಳಿಗೆ ಆಗದ ಕೆಲಸ. ಎಷ್ಟಾದರೂ ಅವಳು ಹೆಂಗಸಲ್ಲವೇ\! ಮೃದುಸ್ವಭಾವದವಳಲ್ಲವೇ\! ಒಂದು ವೇಳೆ ಕಟ್ಟು ಮಾಡಿದರೂ, ಕೃಷ್ಣ ಅದಕ್ಕೆ ಒಳಪಡಬೇಕಲ್ಲಾ\! ಅವಳ ಅಂಕೆಯಲ್ಲಿ ಇರಬೇಕಲ್ಲಾ\! ಕೃಷ್ಣನನ್ನು ಮನೆಯಲ್ಲಿಯೇ ಇಟ್ಟುಕೊಂಡಿರಲು ಅವಳಿಗೆ ಇಷ್ಟ. ಆದರೆ, ಅವನು ಹಾಗೆ ಇರತಕ್ಕವನೇ? ಯಾವ ಮಾಯದಲ್ಲಿಯೆ ಅವಳನ್ನುಮರೆಸಿ ಹೊರಕ್ಕೆ ಓಡಿಬಿಡುವನು. ನಂದಗೋಪ ಬರುವವರೆಗೆ ಅವನನ್ನು ಹಿಡಿದು ಇಟ್ಟುಕೊಂಡಿರುವುದಾದರೂ ಹೇಗೆ? ಆದ್ದರಿಂದ ಯಶೋದೆಗೆ ಪರಿತಾಪ. ನಂದಗೋಪ ಅನುಭವಸ್ಥ. ಕಂಸನ ಕಡೆಯವರನ್ನು ಬೇಗಲೇ ಗುರುತಿಸಬಲ್ಲ. ಅವರ ವಿಷಯದಲ್ಲಿ ಎಚ್ಚರಿಕೆ ವಹಿಸಬಲ್ಲ. ಆದರೆ, ಅವನಿಲ್ಲದಾಗ ಕೃಷ್ಣನನ್ನು ಕಾಪಾಡಲೂ ಯಾರೂ ಇಲ್ಲವಲ್ಲಾ ಏನು ಮಾಡುವುದು? ಇತರ ಬಾಲಕರ ನಡುವೆ ಅವನೂ ಇರಲು,ಆಡಿಕೊಳ್ಳಲು, ಬಿಡಬಹುದಲ್ಲಾ ಎಂದರೆ, ಎಲ್ಲರಿಗಿಂತಲೂ ಅವನು ಭಿನ್ನವಾಗಿ ವಿಲಕ್ಷಣ  ಬಣ್ಣದವನಾಗಿ ತೋರಿಬರುತ್ತಾನೆ. ಒಡನೆಯೇ ಅವನನ್ನು ಗುರುತಿಸಿಬಿಡಬಹುದು. ಒಂಟಿಯಾಗಿ ಅವನನ್ನು ಬಿಟ್ಟುಬಿಡಬಹುದೆಂದರೆ, ಆಗ ಅವನು ಹುಚ್ಚನಂತೆ ಮಕ್ಕಳು ಮಾಡಬಾರದ ಕೆಲಸಗಳನ್ನೆಲ್ಲಾ ಮಾಡಿಬಿಡುತ್ತಾನೆ. ರಾಕ್ಷಸಿ ಗೋಕುಲಕ್ಕೆ ಬಂದರೆ ಅವನನ್ನು ಎತ್ತಿಕೊಂಡರೆ ಉನ್ಮತ್ತನಂತೆ ಅವಳ ವಿಷದ ಮೊಲೆಯನ್ನುಂಡು ಬಿಡುವುದೇ\! ಯಾವ ಮುಂಜಾಗ್ರತೆಯನ್ನು ತೆಗೆದುಕೊಳ್ಳುವುದು? ಹೇಗೆ ಅವನನ್ನು ಕಂಸನ ಕಡೆಯವರಿಂದ ರಕ್ಷಿಸುವುದು? ಯಶೋದೆಗೆ ಕೃಷ್ಣನ ರಕ್ಷಣೆಯೇ ಒಂದು ದೊಡ್ಡ ಸಮಸ್ಯೆ\!

ಭಗವಂತನಿಗೆ ರಕ್ಷಣೆಯೇ? ಅವನೇ ಜಗದ್ರಕ್ಷಕ. ಅವನನ್ನು ಕಟ್ಟುಪಾಡಿಗೆ ಗುರಿಪಡಿಸುವುದೇ? ಎಲ್ಲೆಂದರಲ್ಲಿ ಅಲೆಯದಂತೆ ತಡೆಯುವುದೇ? ಅವನು ಸರ್ವತಂತ್ರಸ್ವತಂತ್ರ. ದಿವ್ಯವಾದ,ಸುಂದರವಾದ ಪ್ರಕೃತಿಯನ್ನು ಸೃಷ್ಟಿಸಿರುವವನೂ, ಅದರ ಒಂದೊಂದರಲ್ಲೂ ಅಡಗಿರುವವನೂ ಅವನೇ. ಆದ್ದರಿಂದ ಕಡಲಬಣ್ಣದವನೂ ಅವನೇ, ರವಿತೇಜನೂ ಅವನೇ, ಕೇಶವನೂ ಅವನೇ. ಪರಿಪೂರ್ಣನೂ ಅವನೇ, ಇಂಗಿತವನ್ನು ಅರಿತುಕೊಳ್ಳುವವನು ಅವನು. ವಿಷದ ಹಾಲನ್ನು ಕುಡಿದು ಅರಗಿಸಿಕೊಳ್ಳುವವನು ಅವನು. ಹೀಗೆ ಭಗವಂತ ಸರ್ವಜ್ಞ, ಸರ್ವಶಕ್ತ.

ಮಗುವಿಗೆ “ಕಿವಿಚುಚ್ಚುವುದು ಅದಕ್ಕೆ ನಡಯಬೇಕಾದ ಹದಿನಾರು ಸಂಸ್ಕಾರಗಳಲ್ಲಿ ಒಂದು. ಯಶೋದೆ ತನ್ನ ಮಗನಾದ ಕೃಷ್ಣನಿಗೆ ಕಿವಿಚುಚ್ಚುವುದಕ್ಕೆ ಎಲ್ಲ ಸಿದ್ಧತೆಗಳನ್ನೂ ಮಾಡಿಕೊಂಡಿದ್ದಾಳೆ. ಗೋಕುಲದ ಹೆಂಗಸರು ಎಲ್ಲರೂ ನೆರೆದಿದ್ದಾರೆ. ಅವರಿಗೆ ನೀಡಬೇಕಾದ ತಾಂಬೂಲವೂ ಸಿದ್ಧ. ಇನ್ನು ಕೃಷ್ಣ ಕಿವಿಚುಚ್ಚಿಸಿಕೊಳ್ಳಬೇಕು\! ಪಾಪ, ಅವನಿಗೂ ಈ ಕರ್ಣ -ವೇಧೆಯೇ?

೨೯

೨. ವಣ್ಣಪ್ಪವಳ ಮರುಙ್ಗಿನಿಱ್ ಶಾತ್ತಿ ಮಲರ್ ಪ್ಪಾದಕ್ಕಿಣ್ ಕಿಣಿಯಾರ್ಪ

ನಣ್ಣಿತ್ತೊೞುಮವರ್ ಶಿನ್ದೈಪಿರಿಯಾದ ನಾರಾಯಣಾವಿಙ್ಗೇವಾರಾಯ್

ಎಣ್ಣಱ್ ಕರಿಯ ಪಿರಾನೇ ತಿರಿಯೈಯೆರಿಯಾಮೇ ಕಾದುಕ್ಕಿಡುವನ್

ಕಣ್ಣುಕ್ಕು ನನ್ಱುಮೞಹುಮುಡೈಯ ಕನಕಕ್ಕಡಿಪ್ಪುಮಿವೈಯಾ

ವಣ್ಣಮ್=ಸೊಗಸಾದ ಕೆಂಬಣ್ಣದಿಂದ ಕೂಡಿದ, ಪವಳಮ್=ಹವಳವನ್ನು, ಮರುಙ್ಗಿನಿಲ್=ನಡುವಿನಲ್ಲಿ, ಶಾತ್ತಿ=ಕಟ್ಟಿಕೊಂಡು, ಮಲರ್ ಪಾದಮ್=ಕೆಂದಾವರೆಯಂಥ ಪಾದಗಳಲ್ಲಿ \(ತೊಟ್ಟಿರುವ\), ಕಿಣ್ ಕಿಣಿ=ಕಿರುಗೆಜ್ಜೆಗಳ, ಆರ್ ಪ್ಪ= \(ಇಂಪಾಗಿ\)ಸದ್ದು ಮಾಡುತ್ತಾ, ನಣ್ಣಿ=ಅತ್ಯಂತಸಮೀಪದ ಆಶ್ರಯಮಾಡಿ, ತೊೞುಮ್=ಸೇವೆ ಮಾಡುವ, ಅವರ್=ಭಕ್ತರ, ಶಿನ್ದೈ=ಚಿಂತನೆಯಿಂದ, ಪಿರಿಯಾದ=ದೂರವಾಗದ\(ಅಗಲದ\), ನಾರಾಯಣಾ=ನಾರಾಯಣನೇ, ವಾರಾಯ್=ಬಾರಯ್ಯಾ, ಎಣ್ಣಱ್ಕು=ಎಣಿಕೆಗೆ, ಅರಿಯ=ಅಸಾಧ್ಯವಾದ, ಪಿರಾನೇ=ಒಡೆಯನೇ, ತಿರಿಯೈ=ಹತ್ತಿಯ ದಾರವನ್ನು, ಎರಿಯಾಮೇ=ಉರಿಯಾಗದಂತೆ\(ನೋವಾಗದಂತೆ\), ಕಾದುಕ್ಕು=ಕಿವಿಗೆ, ಇಡುವನ್=ಇಡುತ್ತೇನೆ, ಕಣ್ಣುಕ್ಕು=ಕಣ್ಣಿಗೆ, ನನ್ಱು=ಒಳ್ಳೆಯ, ಅೞಹು=ಅಂದವು, ಉಡೈಯ=ಉಳ್ಳ, ಕನಕಮ್=ಚಿನ್ನದ, ಕಡಿಪ್ಪು=ಕಡಕಗಳು, ಇವೈ=ಇವುಗಳಾವುವು, ಆ=ಆಹಾ, ಎಷ್ಟು ಸೊಗಸು\!

ಸೊಗಸಾದ ಕೆಂಬಣ್ಣದಿಂದ ಕೂಡಿದ ಹವಳವನ್ನು ನಡುವಿನಲ್ಲಿ ಕಟ್ಟಿಕೊಂಡು ಕೆಂದಾವರೆಯ ಪಾದಗಳಲ್ಲಿ ತೊಟ್ಟಿರುವ ಕಿರುಗೆಜ್ಜೆಗಳ ಸದ್ದುಮಾಡುತ್ತಾ ಅತ್ಯಂತ ಸಮೀಪದಲ್ಲಿ ಆಶ್ರಯಮಾಡಿ ಸೇವೆ ಮಾಡುವ ಭಕ್ತರ ಚಿಂತನೆಯಿಂದ ಅಗಲದ ನಾರಾಯಣಾ, ಎಣಿಕೆಗೆ ಅಸಾಧ್ಯವಾದ

೩೦

ಸ್ವಾಮಿಯೇ, ಬಾರಯ್ಯ, ಹತ್ತಿಯ ದಾರವನ್ನು ಉರಿಯಾಗದಂತೆ\(ನೋವಾಗದಂತೆ\) ಕಿವಿಗೆ ಇಡುತ್ತೇನೆ, ಕಣ್ಣಿಗೆ ಒಳ್ಳೆಯ ಅಂದವುಳ್ಳ ಚಿನ್ನದ ಹತ್ತಕಡಕಗಳು ಇವುಗಳಾಗುವುವು, ಆಹಾ ಎಷ್ಟು ಸೊಗಸು\!\(೨\)

ಯಶೋದೆಯ ಕಣ್ಣಿನೆದುರಿಗೆ, ಅವಳ ಮಗನಾಗಿ ಶ್ರೀಕೃಷ್ಣನೆಂಬ ಹೆಸರಿನಿಂದ ಭಗವಂತನೇ ಅವತರಿಸಿದ್ದಾನೆ. ಯಶೋದೆಗೆ ಇದು ಗೊತ್ತು ಎಂದರೂ ಸಹ, ಅವಳು ಸಾಮಾನ್ಯ ಹೆಂಗಸಿನಂತೆ ನಡೆದುಕೊಳ್ಳುತ್ತಾಳೆ. ಭಗವಂತ ಸುಂದರವಾದ ಮಗುವಿನ ರೂಪಗೊಂಡು ಅವನ ನಡುವಿಗೆ ಹವಳದ ಉಡಿದಾರವನ್ನು ಕಟ್ಟಿಕೊಂಡು, ಕಾಲಿಗೆ ಕಿರುಗೆಜ್ಜೆಗಳನ್ನು ತೊಟ್ಟು, ಮೆಲ್ಲಮೆಲ್ಲಗೆ ನಡೆದು ಬರುವಾಗ ಗೆಜ್ಜೆಗಳ ಇನಿದಾದ ಸದ್ದುಮಾಡುತ್ತಾ ಕಣ್ಮನಗಳಿಗೆ ತೃಪ್ತಿಯನ್ನು ತರುತ್ತಾನೆ. ಹೀಗೆ ಭಗವಂತ ಇಂದ್ರಿಯಗೋಚರನಾಗಿ ಸಾಮಾನ್ಯ ಮಾನವನಂತೆ ವರ್ತಿಸುತ್ತಾ, ತನ್ನೊಡನೆ ಇರುವವರನ್ನು ಪರವಶವಾಗುವಂತೆ ಮಾಡುವುದು ಎಂಥ ಮಹದ್ಭಾಗ್ಯ\! ಅವನನ್ನು ಎತ್ತಿ ಆಡಿಸುವುದೂ ಕಿವಿ ಚುಚ್ಚುವುದೂ, ಕಿವಿಗಳಿಗೆ ಹತ್ತಕಡಕಗಳನ್ನು ಜೋಡಿಸುವುದೂ ಎಂಥ ಆನಂದ\!

ಯಶೋದೆ ಕೃಷ್ಣನನ್ನು ಕರೆಯುತ್ತಾಳೆ- ಕಿವಿಚುಚ್ಚಿ ಅದಕ್ಕೆ ಹತ್ತಿದಾರವನ್ನು ಇಡುವ ಕಾರ್ಯವನ್ನು ನೋವಾಗದಂತೆ, ಚುಚ್ಚುವಾಗ ಉರಿಯಾಗದಂತೆ ಮಾಡುತ್ತೇನೆ; ಬಾ ಮಗೂ, ಹತ್ತಿದಾರವನ್ನು ತೆಗೆದಮೇಲೆ ಅದಕ್ಕೆ ಹತ್ತಕಡಕಗಳನ್ನು ಇಡುವುದು. ಚುಚ್ಚುವುದೇ ಇನ್ನೂ ಮುಗಿದಿಲ್ಲ. ಆಗಲೇ ಹೊಳೆಯುವ ಚಿನ್ನದ ಹತ್ತಕಡಕಗಳನ್ನು ಇಟ್ಟಂತೆ ಅದರ ಅಂದವನ್ನು ತಾನು ನೋಡಿ ಆನಂದಿಸುತ್ತಿರುವಂತೆ ಯಶೋದೆ ಹೇಳುತ್ತಿದ್ದಾಳೆ. ದೃಢವಾದ ಸಂಕಲ್ಪವೊಂದಿದ್ದರೆ, ಕೆಲಸ ಮುಗಿದಂತೆಯೇ ಎಂಬುದನ್ನು ಇದು ಸೂಚಿಸುತ್ತದೆ.

ಆದರೆ ಭಗವಂತ ಇಂದ್ರಿಯಾತೀತ. ಅನನ್ಯಭಕ್ತನ ಮನಸ್ಸಿನಲ್ಲಿ, ಅವನ ಚಿಂತನೆಯಲ್ಲಿ ನೆಲೆಸಿರುತ್ತಾನೆ. ಅವನ ಚಿಂತನೆ ಹೇಗೋ ಹಾಗೆಯೇ, ಸರ್ವಕಾಲದಲ್ಲಿಯೂ ಸರ್ವಾವಸ್ಥೆಗಳಲ್ಲಿಯೂ ಭಗವಂತ ಅವನನ್ನು ಎಡೆಬಿಡದೆ ಇರುತ್ತಾನೆ. ಭಕ್ತವತ್ಸಲನೂ ಭಕ್ತಪರಾಧೀನನೂ ಅಲ್ಲವೇ ಭಗವಂತ\! ಹೀಗೆ ಭಗವಂತ ಭಕ್ತನ ಹೃದಯದಲ್ಲಿಯೇ ನೆಲೆಸಿದ್ದರೂ ಅವನ ಗುಣವಿಭೂತಿಗಳನ್ನು ಇಷ್ಟೇ ಎಂದು ನಿಖರವಾಗಿ ಅರಿಯಲು ಆಗದಷ್ಟು ಅರಿದು. ಎಂದರೆ ಯೋಚನೆಗೆ ಎಟುಕದವನು ಭಗವಂತ. ಈ ಎರಡು ದಿವ್ಯವಾದ ವರ್ಣನೆಗಳನ್ನು ಈ ಪಾಶುರದಲ್ಲಿ ಕೊಟ್ಟಿದೆ.

೩೧

೩.ವೈಯಮೆಲ್ಲಾಮ್ ಪೆಱುಮ್ ವಾರ್ ಕಡಲ್ ವಾೞುಮ್ ಮಕರಕ್ಕುೞೈಕೊಣ್ಡುವೈತ್ತೇನ್

ವೈಯ್ಯವೇ ಕಾದಿಲ್ ತಿರಿಯೈಯಿಡುವನ್ ನೀವೇಣ್ಡಿಯದೆಲ್ಲಾನ್ತರುವನ್

ಉಯ್ಯವಿವ್ವಾಯರ್ ಕುಲತ್ತಿನಿಲ್ ತೋನ್ಱಿಯ ಒಣ್ ಶುಡರಾಯರ್ ಕೊ

ಮೈಯನ್ಮೈ ಶೆಯ್ದಿಳವಾಯ್ ಚ್ಚಿಯರುಳ್ಳತ್ತು ಮಾಧವನೇ ಇಙ್ಗೇವಾರಾಯ್

ವೈಯಮ್=ಲೋಕ, ಎಲ್ಲಾಮ್=ಎಲ್ಲವನ್ನೂ, ಪೆಱುಮ್=ತಂದುಕೊಡುವ, ವಾರ್ ಕಡಲ್=ನೀರಿನ ಮಹಾಸಾಗರದಲ್ಲಿ, ವಾೞುಮ್=ಬಾಳುವ, ಮಕರ=ಮಕರದಂತೆ ಇರುವ, ಕುೞೈ=ಕಿವಿಯ ಆಭರಣವನ್ನು, ವೈಯ್ಯವೇ=ಆಶೆಯಿಂದ, ಕೊಣ್ಡು=ತೆಗೆದು, ವೈತ್ತೇನ್=ಇಟ್ಟಿದ್ದೇನೆ, ಕಾದಿಲ್=ಕಿವಿಗೆ, ತಿರಿಯೈ=ದಾರವನ್ನು,ಇಡುವನ್=ಇಡುತ್ತೇನೆ, ನೀ=ನೀನು, ವೇಣ್ಡಿಯದೆಲ್ಲಾಮ್=ಕೇಳಿದ್ದೆಲ್ಲವನ್ನೂ, ತರುವನ್=ಕೊಡುತ್ತೇನೆ, ಉಯ್ಯ=ಉದ್ಧಾರವಾಗುವಂತೆ, ಇ=ಈ, ಆಯರ್=ಗೋವಳರ, ಕುಲತ್ತಿನಿಲ್=ಕುಲದಲ್ಲಿ, ತೋನ್ಱಿಯ=ಅವತರಿಸಿದ, ಒಳ್=ಶ್ರೇಷ್ಠವಾದ, ಶುಡರ್=ತೇಜಸ್ಸುಳ್ಳ, ಆಯರ್=ಗೋವಳರ, ಕೊೞುನ್ದೇ= ಜ್ಯೋತಿಯೇ, ಮೈಯನ್ಮೈ=ವ್ಯಾಮೋಹವನ್ನು, ಶೆಯ್ದು=ಉಂಟುಮಾಡಿ, ಇಳ=ಎಳೆಯವಯಸ್ಸಿನ, \(ಎಳೆಯ ಯೌವ್ವನದ\), ಆಯ್ ಚ್ಚಿಯರ್=ಗೋಪಿಯರ, ಉಳ್ಳತ್ತು=ಹೃದಯದ \(ಹೃದಯದಲ್ಲಿ ಮೆರೆಯುವ\), ಮಾಧವನೇ=ಮಾಧವನೇ, ಇಙ್ಗೇ=ಇಲ್ಲಿ, ವಾರಾಯ್=ಬಾರಯ್ಯಾ\!

ಲೋಕಗಳೆಲ್ಲವನ್ನೂ ಉದ್ಧರಿಸುವ ಮಹಾಸಾಗರದಲ್ಲಿ ಬಾಳುವ ಮಕರದಂತೆ ಇರುವ ಕಿವಿಯ ಆಭರಣವನ್ನು ಆಶೆಯಿಂದ ತೆಗೆದು ಇಟ್ಟಿದ್ದೇನೆ. \(ಈಗ\)ಕಿವಿಗೆ ದಾರವನ್ನು ಇಡುತ್ತೇನೆ. ನೀನು ಕೇಳಿದುದೆಲ್ಲವನ್ನೂ ಕೊಡುತ್ತೇನೆ. ಈ ಗೋವಳರ ವಂಶವೇ ಉದ್ಧಾರವಾಗುವಂತೆ ಅವರ ಕುಲದಲ್ಲಿ ಅವತರಿಸಿರುವ ಪರಮ

೩೨

ತೇಜಸ್ಸುಳ್ಳ ಗೋವಳರ ಜ್ಯೋತಿಯೇ, ವ್ಯಾಮೋಹವನ್ನುಂಟು ಮಾಡಿ ಎಳೆಯ ಯೌವನದ ಗೋಪಿಯರ ಹೃದಯಮಂದಿರದಲ್ಲಿ ಮೆರೆಯುವ ಮಾಧವನೇ ಇಲ್ಲಿ ಬಾರಯ್ಯ\!\(೩\)

“ಮಕರ”- ಭಗವಂತನ ಅವತಾರಗಳಲ್ಲಿ ಒಂದು. ಆ ರೂಪವನ್ನು ತಳೆದು ಜಲಪ್ರಳಯದಲ್ಲಿ ಅಡಗಿ ಹೋಗಿದ್ದ ಬ್ರಹ್ಮಾಂಡವನ್ನು ಉದ್ಧರಿಸಿದವನು ಸ್ವಾಮಿ. ಆದ್ದರಿಂದ ಮಕರರೂಪ ಪವಿತ್ರವಾದದ್ದು. ಮೀನಿನ ರೂಪದಲ್ಲಿ ಒಡವೆಯನ್ನು ಮಾಡಿಸಿ ಅದನ್ನು ಕಿವಿಗೆ ತೊಡಿಸುವುದು ವಾಡಿಕೆ.

ಯಶೋದೆ ತನ್ನ ಮಗುವಾದ ಕೃಷ್ಣನ ಕಿವಿ ಚುಚ್ಚುವುದಕ್ಕೆ ಅಣಿಮಾಡುತ್ತಿರುವ ಹಾಗೆಯೇ ಹತ್ತಿಯದಾರವನ್ನು ಕಿವಿಗೆ ಪೋಣಿಸುತ್ತಿರುವ ಹಾಗೆಯೇ, ಕಿವಿಗೆ ಚಿನ್ನದಿಂದ ಮಕರಾಭರಣವನ್ನು ಮಾಡಿಸಿ ಸಿದ್ಧವಾಗಿ ಇಟ್ಟಿದ್ದಾಳೆ. ಅದನ್ನು ಅವನಿಗೆ ತೊಡಿಸಿ,ನೋಡಿ ಆನಂದಿಸಬೇಕೆಂಬುದು ಅವಳ ಮಹದಾಶೆ.

ಗೋವಳರ ವಂಶದಲ್ಲಿ ಪರಮತೇಜಸ್ವಿಯಾದ ಜ್ಯೋತಿಯ ಕುಡಿಯಾಗಿ ಶ್ರೀಕೃಷ್ಣ ಅವತರಿಸಿದ್ದಾನೆ. ಆ ವಂಶವನ್ನೇ ಉದ್ಧರಿಸುವುದಕ್ಕಾಗಿ, ಗೋಕುಲದಲ್ಲಿ ಯುವತಿಯರಾದ ಗೋಪಿಯರೆಲ್ಲರ ಮನಸ್ಸನ್ನು ತನ್ನ ಕಡೆಗೆ ಆಕರ್ಷಿಸಿಕೊಂಡು ಅವರ ಆರಾಧ್ಯದೈವನಾಗಿ, ಅವರ ಹೃದಯ ಮಂದಿರದಲ್ಲಿ ನೆಲೆಸಿದ್ದಾನೆ.

ಭಗವಂತನನ್ನು “ಮಕರ ಕುಂಡಲಧಾರಿ”ಎಂತಲೂ “ಜ್ಯೋತಿಸ್ವರೂಪಿ”ಎಂತಲೂ ವರ್ಣಿಸುವುದು ವಾಡಿಕೆ.

ಯಶೋದೆ “ನೀನುಕೇಳಿದ್ದೆಲ್ಲವನ್ನೂ ಕೊಡುತ್ತೇನೆ”, “ಬಹಳ ಅಂದವಾಗಿರುವ ಮಕರಾಭರಣವನ್ನು ಕಿವಿಗೆ ತೊಡಿಸುತ್ತೇನೆ”ಎಂದು ಕೃಷ್ಣನನ್ನು ಪುಸಲಾಯಿಸುತ್ತಾಳೆ. ಭಗವಂತನೇ ಕೃಷ್ಣನಾಗಿ ಅವತರಿಸಿದ್ದಾನೆಂದು ಅವಳಿಗೆ ಗೊತ್ತು. ಆದರೆ, ಅವಳು ಎಲ್ಲರಂತೆ “ತಾಯಿ”ಅಲ್ಲವೇ? ತಾಯಿಯ ವಾತ್ಸಲ್ಯ ಅವಳನ್ನು ಬಹುಬೇಗ ಮುಸುಕಿಬಿಡುತ್ತದೆ. ಸಾಮಾನ್ಯ ತಾಯಿಯಂತೆಯೇ ನಡೆದುಕೊಳ್ಳುತ್ತಾಳೆ. ಮಗುವಿಗೆ ಒಳ್ಳೆಯ ಮಾತುಗಳನ್ನು ಹೇಳುತ್ತಾ, ಉಬ್ಬಿಸುವ ಮಾತನಾಡುತ್ತಾ, ತಿನಿಸು ಮುಂತಾದವುಗಳ ಆಶೆ ತೋರಿಸುತ್ತಾ ತಾನು ಮಾಡಬೇಕಾದ ಕೆಲಸವನ್ನು ಮಾಡಿ ಮುಗಿಸಿ ಬಿಡುವುದು ಸಾಮಾನ್ಯ ತಾಯಿಯ ರೀತಿ. ವಾಸ್ತವವಾಗಿ ನೋಡಿದರೆ, ಭಗವಂತನಿಗೆ ಅವನು ಕೇಳಿದ್ದೆಲ್ಲವನ್ನೂ ಕೊಡುವುದು ಎಂದರೇನು? ಅದು ಅರ್ಥವಿಲ್ಲದ ಮಾತಲ್ಲವೇ?

೩೩

“ನೀನುಕೇಳಿದ್ದೆಲವನ್ನೂ ಕೊಡುವೆ”-ಎಂಬುದು ಬಲಿಚಕ್ರವರ್ತಿಯು ವಾಮನ ವಟುವಾದ ಭಗವಂತನಿಗೆ ಹೇಳಿದ ಧ್ವನಿ ಇರಬಹುದೇ? ಭಗವಂತ ಕೇಳಿದ್ದನ್ನು ಕೊಟ್ಟು ಗೆದ್ದವನು ಅವನೊಬ್ಬನೇ\!

೪. ವಣನನ್ಱುಡೈಯ ವಯಿರಕ್ಕಡಿಪ್ಪಿಟ್ಟು ವಾರ್ ಕಾದು ತಾೞಪ್ಪೆರುಕ್ಕಿ

ಗುಣನನ್ಱುಡೈಯರಿಕ್ಕೋಪಾಲ ಪಿಳ್ಳೈಹಳ್ ಗೋವಿಂದಾನೀ ಶೊಲ್ಲುಕ್ಕೊಳ್ಳಾಯ್

ಇಣೈನನ್ಱೞ್ಹಹಿಯ ವಿಕ್ಕಡಿಪ್ಪಿಟ್ಟಾಲ್ ಇನಿಯಪಲಾಪ್ಪೞನ್ ತನ್ದು

ಶುಣನನ್ಱಣಿ ಮುಲೈಯುಣ್ಣತ್ತರುವನ್ ನಾನ್ ಶೋತ್ತಮ್ ಪಿರಾನಿಙ್ಗೇ ವಾರಾಯ್

ವಾರ್=ಉದ್ದನಾದ, ಕಾದುತಾೞ=ಕಿವಿಯ ತಾಳನ್ನು, ಪೆರುಕ್ಕಿ=ಚುಚ್ಚಿಸಿಕೊಂಡು, ನನ್ಱು=ಉತ್ತಮವಾದ, ವಣಮ್=ಬಣ್ಣ, ಉಡೈಯ=ಉಳ್ಳ, ವಯಿರ=ವಕ್ರದ, ಕಡಿಪ್ಪು=ಕಡಕಗಳನ್ನು, ಇಟ್ಟು=ಇಟ್ಟುಕೊಂಡಿರುವ, ಗುಣಮ್=ಗುಣಗಳು, ನನ್ಱು=ಉತ್ತಮವಾದವನ್ನು, ಉಡೈಯರ್=ಹೊಂದಿರುವವರಾದ, ಇ=ಈ, ಕೋಪಾಲ ಪಿಳ್ಳೈಹಳ್=ಗೋವಳರ ಮಕ್ಕಳು\(ಇವರನು ನೋಡು\), ಗೋವಿಂದಾ=ಗೋವಿಂದನೇ, ನೀ=ನೀನು, ಶೊಲ್ಲು=ನಾನು ಹೇಳುವ ಮಾತನ್ನು, ಕೊಳ್ಳಾಯ್=ಕೇಳುವುದಿಲ್ಲವಲ್ಲಾ, ಇಣೈ=ಒಂದರೊಂದಿಗೆ ಒಂದು ಒಪ್ಪುವಂಥ ಜೋಡಿಯಾಗಿರುವ, ನನ್ಱು=ಒಳ್ಳೆಯ, ಅೞಹಿಯ=ಸುಂದರವಾದ, ಇ=ಈ, ಕಡಿಪ್ಪು=ಕಡಕಗಳನ್ನು, ಇಟ್ಟಾಲ್=ಇಟ್ಟುಕೊಂಡೆಯಾದರೆ, ಇನಿಯ=ಮಧುರವಾದ, ಪಲಾಪ್ಪೞಮ್=ಹಲಸಿನ ಹಣ್ಣನ್ನು, ತನ್ದು=ತಂದು ಕೊಡುವೆನಲ್ಲದೆ

೩೪

ಶುಣಮ್=ಹೆಚ್ಚು ಬಿಳುಪಾದ, ನನ್ಱು=ಒಳ್ಳೆಯ ಅಣಿ=ಅಂದವಾದ, ಮುಲೈ=ಮೊಲೆಯನ್ನು, ನಾನ್=ನಾನು, ಉಣ್ಣತ್ತರುವನ್=\(ನಿನಗೆ\) ಉಣ್ಣಲು ಒದಗಿಸುತ್ತೇನೆ, ಶೋತ್ತಮ್=ನಮಸ್ಕಾರ, ಪಿರಾನ್=ಯಜಮಾನನೇ, ಇಙ್ಗೇವಾರಾಯ್= ಇಲ್ಲಿ ಬಾರಯ್ಯಾ.

ಉದ್ದವಾದ ಕಿವಿಯತಾಳನ್ನು ಚುಚ್ಚಿಸಿಕೊಂಡು ಒಳ್ಳೆಯ ಬಣ್ಣಗಳನ್ನುಳ್ಳ ವಜ್ರದ ಕಡಕಗಳನ್ನು ತೊಟ್ಟಿರುವ ಗುಣವಂತರಾದ ಈ ಗೋವಳರ ಮಕ್ಕಳನ್ನು ನೋಡು. ಗೋವಿಂದಾ\(ನೀನು\)ನಾನು ಹೇಳುವ ಮಾತನ್ನು ಕೇಳುವುದಿಲ್ಲವಲ್ಲಾ. ಒಂದರೊಂದಿಗೆ ಒಂದು ಒಪ್ಪುವಂಥ ಜೋಡಿಯಾಗಿರುವ ಒಳ್ಳೆಯ ಸುಂದರವಾದ ಈ ಕಡಕಗಳನ್ನು ಇಟ್ಟುಕೊಂಡೆಯಾದರೆ, ನಿನಗೆ ಮಧುರವಾದ ಹಲಸಿನಹಣ್ಣನ್ನು ಕೊಡುವೆನು. ಅಲ್ಲದೆ ಬಣ್ಣದಲ್ಲಿ ಹೆಚ್ಚು ಬಿಳುಪಾದ ಒಳ್ಳೆಯ ಅಂದವಾದ ಮೊಲೆಯನ್ನು ನಾನು ನಿನಗೆ ಉಣ್ಣಲು ಒದಗಿಸುತ್ತೇನೆ. ಸ್ವಾಮೀ ನಮಸ್ಕಾರ, ಇಲ್ಲಿ ಬಾರಯ್ಯಾ\!\(೪\)

ಸಾಮ,ದಾನ,ಭೇದ,ದಂಡ-ಎಂಬವು ನಾಲ್ಕು ಉಪಾಯಗಳು- ಚತುರೋಪಾಯಗಳು. ಅತಿ ಸರಳವೂ ಯುಕ್ತಿಯುಕ್ತವೂ ಆದ ಉಪಾಯಗಳು ಇವು. ಸಮಯವನ್ನರಿತು, ಸ್ಥಿತಿಯನ್ನರಿತು, ಸಂದರ್ಭಗಳನ್ನರಿತು ಇವುಗಳಲ್ಲಿ ಉಚಿತವಾದದ್ದನ್ನು ಉಪಯೋಗಿಸುವಂಥಾದ್ದು. ಆದ್ದರಿಂದ ಇವು ಚತುರ ಉಪಾಯಗಳು. ಜಾಣ್ಮೆಯಿಂದ ಕೂಡಿದವು; ಜಾಣ್ಮೆಯಿಂದ ಬಳಸತಕ್ಕವು. ಒಂದೊಂದನ್ನೇ ಆಗಲಿ, ಎರಡೂಮೂರರ ಸಂಮಿಶ್ರಣ ವನ್ನಾಗಲಿ ಬಳಸಬಹುದು. ಕಾರ್ಯಸಾಧನೆಯೇ ಇವುಗಳ ಗುರಿ.

ಎಲ್ಲಕ್ಕಿಂತಲೂ ಸರಳವಾದದ್ದು ಸಾಮೋಪಾಯ. ಸುಲಭವಾಗಿ ಬಳಸಲು ಆಗುವಂಥಾದ್ದು. ಹೊಗಳಿಕೆಗೆ ಯಾರು ತಾನೆ ಒಲಿಯುವುದಿಲ್ಲ? ಭಗವಂತನೇ ಸ್ತೋತ್ರಪ್ರಿಯನಲ್ಲವೇ? ಆದ್ದರಿಂದ ಇದೇ ಮೊಟ್ಟ ಮೊದಲನೆಯ ಉಪಾಯ.

ಸಾಮಕ್ಕೆ ಬಗ್ಗದಿದ್ದರೆ ದಾನವನ್ನು ಉಪಯೋಗಿಸುವುದು. ಆಶೆ ಹುಟ್ಟಿಸುವುದು, ಅದರ ಸಹಾಯದಿಂದ ಕಾರ್ಯಸಾಧನೆ ಮಾಡಿಕೊಳ್ಳುವುದು.

ಎರಡರಿಂದಲೂ ಫಲಕಾಣದಿದ್ದರೆ- ಮೂರನೆಯ ಉಪಾಯ, ಎಂದರೆ ಭೇದೋಪಾಯವನ್ನು ಬಳಸುವುದು. ಬೇರೆಯವನನ್ನು ತೋರಿಸಿ, ಅವನ ಗುಣಗಳನ್ನು ಹೊಗಳಿ. ಇವರೂ ಆ ಗುಣಗಳನ್ನು ಪಡೆಯಬೇಕೆಂತಲೂ, ಅವನಿಗಿಂತಲೂ ಗುಣವಂತನಾಗಬೇಕೆಂತಲೂ ಸೂಚಿಸುವುದು-ಈ ಉಪಾಯ. ಮನಸ್ಸಿನ ಆಶೆಯಿಂದ ಫಲ ಸಾಧಿಸಲು ಆಗದಿದ್ದರೆ, ಈರ್ಷೆಯನ್ನು ಉಂಟುಮಾಡಿ ಅದನ್ನು ಸಾಧಿಸಿಕೊಳ್ಳುವುದು.

ಮೊದಲ ಮೂರು ಉಪಾಯಗಳಿಗೆ ಸಗ್ಗದೆ ಇರುವಕಡೆ ಇರುವುದು ಒಂದೇ ಉಪಾಯ-ದಂಡೋಪಾಯ. ಬೆದರಿಕೆ, ಭೀತಿಗಳನ್ನು ಹುಟ್ಟಿಸಿ ಹಾಗಾದರೂ ಮಣಿಯುವಂತೆ ಮಾಡುವುದು.

೩೫

ಮಕ್ಕಳನ್ನು ತಮ್ಮ ಕಡೆಗೆ ಒಲಿಸಿಕೊಳ್ಳುವುದಕ್ಕಾಗಿ, ತಿಳಿದೋ ತಿಳಿಯದೆಯೋ ತಾಯಂದಿರು ಚತುರೋಪಾಯಗಳನ್ನುಬಳಸುವುದು ವಾಡಿಕೆ. ಯಶೋದೆಯ ಮಾತನ್ನು ಕೃಷ್ಣ ಕೇಳಬೇಕು.ಕಿವಿ ಚುಚ್ಚಿಸಿಕೊಳ್ಳಬೇಕು. ಇದಕ್ಕಾಗಿ ಅವನನ್ನು ಒಳ್ಳೆಯ ಮಾತುಗಳಿಂದ ಹೊಗಳುತ್ತಾಳೆ. ಇನಿದಾದ ವಸ್ತುಗಳನ್ನು ಕೊಡುವೆನೆಂದು ಆಶೆ ಹುಟ್ಟಿಸುತ್ತಾಳೆ. ಈ ಎರಡು ಉಪಾಯಗಳೂ ಫಲಕಾರಿಯಾಗಲಿಲ್ಲ. ಆದ್ದರಿಂದ ಈಗ ಮತ್ತೊಂದು ಉಪಾಯವನ್ನು ಬಳಸುತ್ತಾಳೆ. ಅವನ ಸಮವಯಸ್ಸಿನ ಗೋವಳರ ಮಕ್ಕಳನ್ನೆಲ್ಲಾ “ನೋಡು”ಎನ್ನುತ್ತಾಳೆ; ಅವರು ಕಿವಿಗಳನ್ನು ಚುಚ್ಚಿಸಿಕೊಂಡಿದ್ದಾರೆ. ಬಣ್ಣಬಣ್ಣದ ರಶ್ಮಿಗಳನ್ನುಂಟುಮಾಡುವ “ವಜ್ರದ ಹತ್ತಕಡಕಗಳನ್ನು ತೊಡಿಸಿಕೊಂಡಿದ್ದಾರೆ. ಅವರು ತಾಯಿಯ ಮಾತನ್ನು ಕೇಳುವವರು, ಗುಣವಂತರು. ನೀನೋ ನನ್ನ ಮಾತನ್ನು ಲಕ್ಷಿಸುವುದಿಲ್ಲವಲ್ಲಾ\! ಅವರೆಲ್ಲರಿಗೂ ಯಜಮಾನನೆಂದು ನಿನ್ನನ್ನು ಹೇಗೆ ಕರೆಯುವುದು?-ಹೀಗೆ ಇತರ ಮಕ್ಕಳಿಗೂ ಅವನಿಗೂ ಭೇದ ಕಲ್ಪಿಸಿಹೇಳುತ್ತಾಳೆ. ಆದರೆ, ಕೃಷ್ಣನಿಗೆ ಇದರಿಂದ ಕೋಪಬಂದರೆ ಹೇಗೆ? ಮತ್ತೆ ಆಶೆ ತೋರಿಸುತ್ತಾಳೆ. ಬಹುಸುಂದರವಾದ ವಜ್ರದ ಹತ್ತಕಡಕಗಳನ್ನು ತೋರಿಸುತ್ತಾಳೆ. ಮಕ್ಕಳಿಗೆ ಒಡವೆಗಳ ಅಂದವಾಗಲಿ,ಅವುಗಳನ್ನು ಧರಿಸಿದಾಗ ತೋರುವ ಚೆಂದವಾಗಲಿ ಹೇಗೆ ತಿಳಿದೀತು? ಅವರ ನಾಲಗೆಗೆ ರುಚಿತರುವ ತಿನಿಸುಗಳು ಅವರನ್ನು ನಿಜವಾಗಿ ಆಕರ್ಷಿಸುತ್ತವೆ. ಯಶೋದೆ ಎನ್ನುತ್ತಾಳೆ: “ಇಕ್ಕೋ ನೀನು ಕಿವಿ ಚುಚ್ಚಿಸಿಕೊಂಡೆಯಾದರೆ, ನಿನಗೆ ಮಧುರವಾದ ಹಲಸಿನ ಹಣ್ಣನ್ನು ಕೊಡುತ್ತೇನೆ. ಸಾಮಾನ್ಯವಾಗಿ ಮಕ್ಕಳಿಗೆ ಕೊಡುವ ಹಣ್ಣು ಇದಲ್ಲವಾದರೂ,ನಿನಗೆ ಈ ಅಪರೂಪದ ಹಣ್ಣನ್ನು ಕೊಡುತ್ತೇನೆ. ಹಣ್ಣಿನ ಜೊತೆಗೆ ಹಾಲುಬೇಡವೇ? ಕಂಚುಕದಿಂದ ಸದಾ ಮುಚ್ಚಿರುವುದರಿಂದ ಈ ನನ್ನ ಮೊಲೆಗಳು ದೇಹದ ಇತರ ಭಾಗಗಳಿಗಿಂತಲೂ ಹೆಚ್ಚಿನ ಕಾಂತಿಯುಳ್ಳವು. ನಾನು ಎಳೆಯ ಪ್ರಾಯದವಳಾದ್ದರಿಂದ ಅವುಗಳು ಅಂದವಾಗಿ ಆಕರ್ಷಕವಾಗಿರುವುವು. ಅವುಗಳಿಂದ ಹೊಮ್ಮುವ ಹಾಲು ನಿನಗೆ ಬಹಳ ಇಷ್ಟವಾಗಿರುವುದು. ಆದ್ದರಿಂದ ಮಗುವೇ ಕಿವಿ ಚುಚ್ಚಿಸಿಕೋ; ಹಲಸಿನ ಹಣ್ಣಿನ ಜೊತೆಗೆ ನನ್ನ ಮೊಲೆಹಾಲನ್ನೂ ಕೊಡುತ್ತೇನೆ, ಬಾ” ಎಂದು ಬೇಡುತ್ತಾಳೆ. ಕೃಷ್ಣನು ಈ ಉಪಾಯಗಳಿಗೆ ಸಗ್ಗದೆ ಹೋಗುವುದರಿಂದ, “ಸ್ವಾಮೀ ನಮಸ್ಕಾರ”ಎಂದು ಶರಣಾಗುತ್ತಾಳೆ. ಭಗವಂತ ಶರಣಾಗತರಿಗೆ ಒಲಿಯುವನಲ್ಲವೇ?

೩೬

೫.ಚೋತ್ತಮ್ ಪಿರಾನೆನ್ಱಿರನ್ದಾಲುಮ್ ಕೊಳ್ಳಾಯ್ ಶುರಿಕುೞಲಾರೊಡುನೀಪೋಯ್

ಕೋತ್ತುಕ್ಕೂರವೈಪಿಣೈನ್ದಿಙ್ಗು ವನ್ದಾಲ್ ಕುಣಙ್ಕೊಣ್ಡಿಡುವನೋ ನಮ್ಬೀ

ಪೇರ್ ತ್ತುಮ್ ಪೆರಿಯನ ವಪ್ಪನ್ತರುವನ್ ಪಿರಾನೇ ತಿರಿಯಿಡವೊಟ್ಟಿಲ್

ವೇಯ್ ತ್ತಡನ್ದೋಳಾರ್ ವಿರುಮ್ಬು ಕರುಙ್ಗುೞಲ್ ವಿಟ್ಟುವೇ ನೀಯಿಙ್ಗೇವಾರಾಯ್

ಚೋತ್ತಮ್=ನಮಸ್ಕಾರ, ಪಿರಾನ್=ಸ್ವಾಮಿಯೇ, ಎನ್ಱು=ಎಂದು, ಇರನ್ದಾಲುಮ್=ಇದ್ದರೂ ಸಹ, ಕೊಳ್ಳಾಯ್=ಗ್ರಹಿಸುವುದಿಲ್ಲವಲ್ಲಾ\(ಸ್ವೀಕರಿಸುವುದಿಲ್ಲವಲ್ಲ\),ನಮ್ಬೀ=ಪರಿಪೂರ್ಣನೇ, ಶುರಿಕುೞಲಾರೊಡು=ಗುಂಗುರು ಕೂದಲಿನವರೊಡನೆ, ನೀ=ನೀನು, ಪೋಯ್=ಹೋಗಿ, ಕೋತ್ತು=ಕೈಗೆ ಕೈ ಹೆಣೆದು, ಕುರವೈ=ಸಂತೋಷದ\(ಮೈರೆತ\), ಕುಣಿದಾಟದಲ್ಲಿ, ಪಿಣೈನ್ದು=ಒಂದುಗೂಡಿ, ಇಙ್ಗು=\(ಆಮೇಲೆ\)ಇಲ್ಲಿಗೆ, ವನ್ದಾಲ್=ಬಂದರೆ, ಕುಣಮ್=ಗುಣವನ್ನು,ಕೊಣ್ಡಿಡೂವನೋ=ಕೊಂಡಾಡಲಾದೀತೇ?, ಪಿರಾನೇ=ಸ್ವಾಮಿಯೇ, ತಿರಿ=ದಾರವನ್ನು,ಇಡ-ಕಿವಿಗೆ ಇಡಲು, ಒಟ್ಟಿಲ್=ಒಪ್ಪಿದೆಯಾದರೆ, ಪೇರ್ತ್ತುಮ್ ಪೆರಿಯನ=ಬಹಳ ಬಹಳ ದೊಡ್ಡದಾಗಿರುವ, ಅಪ್ಪಮ್=ಅಪ್ಪವನ್ನು,ತರುವನ್=ಕೊಡುತ್ತೇನೆ, ವೇಯ್=ಬಿದಿರಿನಂತೆ, ತಡ=ನಿಡಿದಾದ\(ಉದ್ದವಾದ\),ತೋಳಾರ್=ತೋಳುಗಳುಳ್ಳವರು, ವಿರುಮ್ಬುಮ್=ಆಶೆಪಡುವಂಥ, ಕರುಙ್ಗುೞಲ್=ಕರಿಯ ಕೂದಲನ್ನುಳ್ಳ, ವಿಟ್ಟುವೇ=ವಿಷ್ಣುವೇ, ನೀ=ನೀನು, ಇಙ್ಗೇ=ಇಲ್ಲಿಗೆ, ವಾರಾಯ್=ಬಾರಯ್ಯಾ\!

“ಸ್ವಾಮೀ ನಮಸ್ಕಾರ”ಎಂದು ಕೈಜೋಡಿಸಿ ನಿಂತಿದ್ದರೂ ಸಹ ಗ್ರಹಿಸುವುದಿಲ್ಲವಲ್ಲಾ\! ಪರಿಪೂರ್ಣನೇ, ಗುಂಗುರು ಕೂದಲಿನವರೊಡನೆ ನೀನು ಹೋಗಿ ಕೈಗೆ ಕೈಹೆಣೆದು ಸಂತೋಷದ \(ಮೈಮರೆತ\) ಕುಣಿದಾಟದಲ್ಲಿ ಒಂದುಗೂಡಿ, ಆಮೇಲೆ ಇಲ್ಲಿಗೆ ಬಂದರೆ, ನಿನ್ನ ಗುಣವನ್ನು ಕೊಂಡಾಡಲಾದೀತೇ? ಸ್ವಾಮಿಯೇ, ಕಿವಿಗೆ ದಾರವನ್ನು ಪೋಣಿಸಲು ನೀನು ಒಪ್ಪಿದೆಯಾದರೆ, ಬಹಳ ಬಹಳ ದೊಡ್ಡದಾಗಿರುವ ಅಪ್ಪವನ್ನು ಕೊಡುತ್ತೇನೆ, ಬಿದಿರಿನಂತೆ ಉದ್ದವಾದ ತೋಳುಗಳುಳ್ಳವರು ಆಶೆಪಡುವಂಥ ಕರಿಯ ಕೂದಲನ್ನುಳ್ಳ ವಿಷ್ಣುವೇ, ನೀನು ಇಲ್ಲಿಗೆ ಬಾರಯ್ಯಾ\!\(೫\)

೩೭

“ಸ್ವಾಮೀ ಚೋತ್ತಂ”ಎಂದು ಹೇಳಿಬಿಟ್ಟರೆ ಸಾಕೇ? ಕೈಮುಗಿದು ಅದನ್ನು ತಲೆಯಮೇಲಕ್ಕೆ ಏರಿಸಿದ ಮಾತ್ರಕ್ಕೆ ಆಯಿತೇ? “ನನಗೆ ಬೇರೆ ದಿಕ್ಕಿಲ್ಲ; ನೀನೇ ದಿಕ್ಕು; ನೀನೇ ಗತಿ”ಎಂದು ಭಾವನೆ ಹೃದಯದಲ್ಲಿ ಬೇರೂರಿರಬೇಡವೇ? ಹೃದಯದಲ್ಲಿ ತುಂಬಿ ಅಂಜಲಿಯ ರೂಪದಲ್ಲಿ ಮತ್ತು ಮಾತಿನ ರೂಪದಲ್ಲಿ ಹೃದಯದಿಂದ ಉಕ್ಕಿ ಹರಿಯಬೇಡವೇ? ಆಗಲೇ ಭಗವಂತ ಶರಣಾಗತನನ್ನು ಉದ್ಧರಿಸುವುದು. ಅನನ್ಯ ಭಕ್ತಿಯ ಮೂಲಕ ಬರುವ ಶರಣಾಗತಿಯನ್ನೇ ಭಗವಂತ ಸ್ವೀಕರಿಸುವುದು.

ಭಗವಂತನಿಗೆ “ಪರಿಪೂರ್ಣ”ಎಂಬುದು ಒಂದು ವಿವರಣೆ. ಎಲ್ಲದರಲ್ಲಿಯೂ ಅವನು ಪೂರ್ಣನು. ಗುಣಗಳಲ್ಲೂ ಹಾಗೆಯೇ. ಆದರೆ, ಅವತಾರರೂಪಿಯಾದ ಭಗವಂತ\(ಶ್ರೀಕೃಷ್ಣನು\) ಗೋಕುಲದ ಗುಂಗುರು ಕೂದಲಿನವರಾದ ಹುಡುಗಿಯರೊಂದಿಗೆ ಬೆರೆತು, ಅವರೊಡನೆ ಬಹಳ ಸಲಿಗೆಯಿಂದ ಇದ್ದು, ಅವರೊಡನೆ ಆಡುತ್ತಾ, ಅವರನ್ನುನಗಿಸುತ್ತಾ, ಅಳಿಸುತ್ತಾ, ಅವರ ಮನಸ್ಸನ್ನು ಸೂರೆಗೊಳ್ಳುತ್ತಾನೆ. ಹೆಣ್ಣುಮಕ್ಕಳ ಜೊತೆಯಲ್ಲಿ ಚಲ್ಲಾಟವಾಡುವುದು, ಅವರನ್ನು ಕೀಟಲೆ ಮಾಡುವುದು ಸದ್ಗುಣ ಎನ್ನಿಸುವುದಿಲ್ಲ. ಅದು ಒಂದು ಬಗೆಯಲ್ಲಿ ಅವಗುಣವೇ. ಗುಣಪರಿಪೂರ್ಣನಾದ ಭಗವಂತನಿಗೂ ಅವಗುಣದ ಸೋಂಕನ್ನು ಅಂಟಿಸುವುದೇ\!

ಬಿದಿರಿನಂತೆ,ಸರಳವಾದ,ನಿಡಿದಾದ ತೋಳುಗಳುಳ್ಳವರು ಸ್ತ್ರೀಯರು. ಕೃಷ್ಣನಿಗೆ ಸುಂದರವಾದ ಕಪ್ಪು ತಲೆಗೂದಲು. ಅವನಿಗೆ ಮೋಹಕರೂಪವನ್ನುಂಟು ಮಾಡುವುದರಲ್ಲಿ ಅದೂ ಒಂದು. ಅವನ ಸಂಮೋಹಕ ರೂಪಕ್ಕೆ ಆಶೆಪಡುವವರು ಸ್ತ್ರೀಯರು, ಭಕ್ತರು.

೬. ವಿಣ್ಣೆಲ್ಲಾಙ್ಕೇಟ್ಕವೞುದಿಟ್ಟಾಯ್ ಉನ್ ವಾಯಿಲ್ ವಿರುಮ್ಬಿಯದನೈನಾನ್ ನೋಕ್ಕಿ

ಮಣ್ಣೆಲ್ಲಾಙ್ಕಣ್ಡೇನ್ ಮನತ್ತುಳ್ಳೇಯಂಜಿ ಮಧುಸೂದನೇಯೆನ್ಱಱಿನ್ದೇನ್

ಪುಣ್ಣೇದು ಮಿಲ್ಲೈಯುನ್ ಕಾದುಮಱಿಯುಮ್ ಪೊಱುತ್ತಿಱೈಪ್ಪೋದಿರುನಮ್ಬೀ

ಕಣ್ಣಾ ವೆನ್ ಕಾರ್ ಮುಗಿಲೇ ಕಡಲ್ ವಣ್ಣಾ, ಕಾವಲನೇ ಮುಲೈಯುಣಾಯೇ

ವಿಣ್=ಆಕಾಶ, ಎಲ್ಲಾಮ್=ಎಲ್ಲವೂ, ಕೇಟ್ಕ=ಕೇಳುವ ಹಾಗೆ, ಅೞುದಿಟ್ಟಾಯ್=ಅತ್ತು ಅಬ್ಬರಿಸಿದೆ

೩೮

ವಿರುಮ್ಬಿ=ಆದರದಿಂದ, ನಾನ್=ನಾನು, ಉನ್ ವಾಯಿಲ್=ನಿನ್ನ ಬಾಯಲ್ಲಿ, ಅದನೈ=ಅದನ್ನು\(ಮಣ್ಣನ್ನು\), ನೋಕ್ಕಿ=ಗಮನಿಸಿ, ಮಣ್ಣೆಲ್ಲಾಮ್=ಲೋಕಗಳೆಲ್ಲವನ್ನೂ, ಕಣ್ಡು=ನೋಡಿದ, ಎನ್=ನನ್ನ,ಮನತ್ತುಳ್ಳೇ=ಮನಸ್ಸಿನಲ್ಲಿ, ಅಂಜಿ=ಅಂಜಿದವಳಾಗಿ, ಮಧುಸೂದನೇ=\(ಇವನು\)ಭಗವಂತನೇ, ಎನ್ಱು=ಎಂದು, ಅಱಿನ್ದೇನ್=ಅರಿತುಕೊಂಡೆ, ಪುಣ್=ಹುಣ್ಣು, ಏದುಮ್=ಯಾವುದೂ,ಇಲ್ಲೈ=ಇಲ್ಲ, ಉನ್=ನಿನ್ನ, ಕಾದು=ಕಿವಿಯು, ಮಱಿಯುಮ್=ತೂತಾಗುತ್ತದೆ, ಪೊಱುತ್ತು=ಸೈರಿಸಿಕೊಂಡು, ಇಱೈಪ್ಪೋದು=ಕ್ಷಣಕಾಲ, ಇರು=ಇರು, ನಮ್ಬೀ=ಪವಿತ್ರನೇ, ಕಣ್ಣಾ=ಕೃಷ್ಣಾ, ಎನ್=ನನ್ನ, ಕಾರ್ ಮುಗಿಲೇ= ಕಾರ್ಮುಗಿಲೇ, ಕಡಲ್ ವಣ್ಣಾ=ಕಡಲಿನ ಬಣ್ಣವುಳ್ಳವನೇ, ಕಾವಲನೇ=ರಕ್ಷಣೆಯಲ್ಲಿ ಸಮರ್ಥನೇ, ಮುಲೈಯುಣಾಯೇ=ಮೊಲೆಯನ್ನುಣ್ಣಲೊಲ್ಲೆಯಾ?

ಆಕಾಶವೆಲ್ಲಾ ಕೇಳುವ ಹಾಗೆ ಅತ್ತು ಅಬ್ಬರಿಸಿದೆ. ನಾನು ಆದರದಿಂದ ಅದನ್ನು ನಿನ್ನ ಬಾಯಲ್ಲಿ ಗಮನಿಸಿದಾಗ, ಲೋಕಗಳೆಲ್ಲವನ್ನೂಕಂಡೆ. ಮನಸ್ಸಿನಲ್ಲೇ ಅಂಜಿದೆ. ಮಧುಸೂದನನೇ\(ಭಗವಂತನೇ\) ಇವನೆಂದು ಅರಿತುಕೊಂಡೆ. ಹುಣ್ಣು ಯಾವುದೂ ಇಲ್ಲ. ನಿನ್ನ ಕಿವಿ ತೂತಾಗುತ್ತದೆ. ಸೈರಿಸಿಕೊಂಡು ಕ್ಷಣಕಾಲ ಇರು ಪವಿತ್ರನೇ, ಕೃಷ್ಣಾ ನನ್ನ ಕಾರ್ಮುಗಿಲೇ, ಕಡಲಬಣ್ಣನೇ, ರಕ್ಷಣೆಯಲ್ಲಿ ಸಮರ್ಥನೇ, ಮೊಲೆಯನ್ನುಣ್ಣಲೊಲ್ಲೆಯಾ?\(೬\)

ಕೃಷ್ಣ ಮಣ್ಣು ತಿನ್ನುವನೆಂಬ ದೂರು ಯಶೋದೆಗೆ ಮುಟ್ಟಿತು. ಎಲ್ಲ ತಾಯಿಯರ ಹಾಗೆ ಅವಳು ಅವನ ಮೇಲೆ ಕೋಪಗೊಂಡಳು. ಅವನನ್ನು ಗದ್ದರಿಸಿದಳು. ಹೊಡೆಯ ಹೋದಳೋ ಹೇಗೋ\! ಆಗ, ಅವನಂತು ಅತ್ತುಬಿಟ್ಟ, ಆಕಾಶವೆಲ್ಲ ತುಂಬಿ ಹೋಗುವಷ್ಟು ಗಟ್ಟಿಯಾಗಿ ಅತ್ತು, ಅಬ್ಬರಿಸಿದ. ಯಶೋದೆ ಮರುಗಿದಳು. ಪಾಪ, ಹೆತ್ತ ಕರುಳಲ್ಲವೇ\! ಅವನ ತಲೆಸವರಿ, ಆದರದ ಮಾತನಾಡಿದಳು. “ನಿಜವಾಗಿಯೂ ಕೃಷ್ಣ ಮಣ್ಣು ತಿಂದಿದ್ದಾನೆಯೇ? ಬಾಯಿ ತೆರೆಯಿಸಿ ನೋಡಿದರಾಯಿತು”ಎಂದುಕೊಂಡಳು. ಕೃಷ್ಣನನ್ನು ಕೇಳಿಕೊಂಡಳು ಬಾಯಿತೆರೆದು ತೋರಿಸೆಂದು. ಕೃಷ್ಣ ಬಾಯಿ ತೆರೆದ. ಒಳಗಡೆ ಮಣ್ಣಿನ ಸೂಚನೆಯಾದರೂ ಇರಬಹುದೇನೋ ಎಂದು ಗಮನಿಸಿ ನೋಡಿದಳು. ಆದರೆ, ಅವಳು ಕಂಡದ್ದೇನು? ಆ ಪುಟ್ಟ ಬಾಯಿಯಲ್ಲಿ ಸಮಸ್ತಲೋಕಗಳೂ ಇರುವುದೇ? ಹೆದರಿದಳು. ಕಂಡದ್ದನ್ನೇ ನಂಬದಂತಾದಳು.

೩೯

ಇಂಥ ಅದ್ಭುತವನ್ನು ತೋರಿಸುತ್ತಿರುವವನು ಖಂಡಿತವಾಗಿಯೂ ಭಗವಂತನೇ ಎಂದು ನಿರ್ಧರಿಸಿದಳು.

ಆದರೇನು\! ಯಶೋದೆಯನ್ನು ಮತ್ತೆ ಮಾಯೆ ಮುಸುಕಿತು. ಕೃಷ್ಣನೊಬ್ಬ ಗೋವಳರ ಬಾಲಕ; ನಂದಗೋಪನ ಮಗನೇ. ಅವನಿಗೆ ಕಿವಿ ಚುಚ್ಚಬೇಕು. ಹೀಗೆ ಭಾವಿಸಿಕೊಂಡು ಅದಕ್ಕಾಗಿ ಎಲ್ಲ ಸಿದ್ಧತೆಗಳನ್ನೂ ಮಾಡಿಕೊಂಡಿದ್ದಾಳೆ. ಅದಕ್ಕೆ ಅವನನ್ನು ಒಲಿಸಿಕೊಳ್ಳುವುದೊಂದೇ ಉಳಿದದ್ದು. ಅವಳು ಹೇಳುತ್ತಾಳೆ; “ಕಿವಿ ಚುಚ್ಚಿದರೆ ಹುಣ್ಣಾಗುವುದೇ ಇಲ್ಲ ಮಗೂ. ಚುಚ್ಚಿದ ಕಡೆ ಒಂದು ಸಣ್ಣ ರಂಧ್ರವಾಗುತ್ತದೆ, ಅಷ್ಟೆ. ಚುಚ್ಚುವಷ್ಟು ಕಾಲ ಮಾತ್ರ ಸಹಿಸಿಕೊಂಡುಬಿಡು”-ಎನ್ನುತ್ತಾಳೆ. ಕೃಷ್ಣನನ್ನು ಬಗೆಬಗೆಯಾಗಿ ವರ್ಣಿಸುತ್ತಾಳೆ. ಅವನು ಕೃಷ್ಣನು ಮಾತ್ರವೇ ಅಲ್ಲ. ಅವನು ಪೂರ್ಣ, ಪವಿತ್ರ. ಅವನು ತನ್ನ ಕಾರ್ಮುಗಿಲು;ಕಡಲಿನ ಬಣ್ಣದವನು; ಆಶ್ರಿತರನ್ನು ರಕ್ಷಿಸುವ ಸಮರ್ಥನು, ಕಡೆಗೆ ಯಶೋದೆ ಅವನಿಗೆ ಮೊಲೆಯೂಡಿಸಲು ಯತ್ನಿಸುತ್ತಾಳೆ. ಇದರಿಂದ ಅವನು ತನ್ನಲ್ಲಿ ಸಂಪೂರ್ಣವಾಗಿ ಪ್ರಸನ್ನನಾಗುತ್ತಾನೆಂದು ಅವಳ ನಂಬಿಕೆ.

“ವಿಣ್”ಎಂಬುದಕ್ಕೆ “ಆಕಾಶ, ಸ್ವರ್ಗ, ಮತ್ತು ಮೋಡ”ಎಂದು ಅರ್ಥವಿದೆ. “ಊರ್ಧ್ವಲೋಕಗಳು ಎಂದೂ ಹೇಳಬಹುದು.

೭. ಮುಲೈಯೇದುಮ್ ವೇಣ್ಡೇನೆನ್ಱೋಡಿ ನಿನ್ ಕಾದಿಲ್ ಕಡಿಪ್ಪೈಪ್ಪಱಿತ್ತೆಱಿನ್ದಿಟ್ಟು

ಮಲೈಯೈಯೆಡುತ್ತು ಮಹಿೞ್ ನ್ದು ಕನ್ ಮಾರಿಕಾತ್ತುಪ್ಪಶುನಿರೈಮೇಯ್ ತ್ತಾಯ್

ಶಿಲೈಯೊನ್ಱಿಱುತ್ತಾಯ್ ತಿರಿವಿರಿಕ್ಕಿರಮಾ ತಿರುವಾಯರ್ ಪಾಡಿಪ್ಪಿರಾನೇ

ತಲೈನಿಲಾಪ್ಪೋದೇಯುನ್ ಕಾದೈಪ್ಪೆರುಕ್ಕಾದೇ ವಿಟ್ಟಿಟ್ಟೇನ್ ಕುಟ್ರಮೇಯನ್ಱೇ

ಮುಲೈ=ಮೊಲೆಯುಣ್ಣುವುದಾಗಲಿ, ಏದುಮ್=ಬೇರೆ ಯಾವುದಾಗಲಿ, ವೇಣ್ಡೇನ್=ಬೇಡ, ಎನ್ಱು=ಎಂದು ಹೇಳಿ, ಓಡಿ=ಓಡಿಹೋಗಿ, ನಿನ್=ನಿನ್ನ, ಕಾದಿಲ್=ಕಿವಿಯಲ್ಲಿರುವ, ಕಡಿಪ್ಪೈ=ಕಡಕವನ್ನು, ಪಱಿತ್ತು=ಕಿತ್ತು, ಎಱಿನ್ದಿಟ್ಟು=ಬಿಸುಟು ಬಿಟ್ಟು, ಮಲೈಯೈ=ಪರ್ವತವನ್ನು ಎಡುತ್ತು=ಎತ್ತಿಹಿಡಿದು, ಮಹಿೞ್ ನ್ದು=ಆನಂದಪಟ್ಟು, ಕಲ್=ಕಲ್ಲಿನ, ಮಾರಿ=ಮಳೆಯನ್ನು, ಕಾತ್ತು=ತಡೆದು, ಪಶು=ದನಕರುಗಳನ್ನು, ನಿರೈ= ಚೆನ್ನಾಗಿ\(ಪೂರ್ಣವಾಗಿ\)

೪೦

ಮೇಯ್ ತ್ತಾಯ್=ಮೇಯಿಸಿದೆ, ಶಿಲೈ=ಧನುಸ್ಸು, ಒನ್ಱು=ಒಂದನ್ನು, ಇಱೈತ್ತಾಯ್=ಮುರಿದುಹಾಕಿದೆ, ತಿರಿವಿಕ್ಕಿರಮಾ=ತ್ರಿವಿಕ್ರಮಾ, ತಿರು=ಶ್ರೇಷ್ಠವಾದ ಆಯರ್ ಪಾಟ್ಟು=ಗೋಕುಲದ, ಪಿರಾನೇ=ಯಜಮಾನನೇ, ತಲೈ=\(ನಿನ್ನ\)ತಲೆಯು, ನಿಲಾಪ್ಪೋದೇ=ನಿಲ್ಲದಿರುವ ಕಾಲದಲ್ಲಿಯೇ, ಉನ್=ನಿನ್ನ, ಕಾದೈ=ಕಿವಿಯನ್ನು, ಪೆರುಕ್ಕಾದೇ=ಚುಚ್ಚದೇ, ವಿಟ್ಟಿಟ್ಟೇನ್=ಬಿಟ್ಟುಬಿಟ್ಟೆ, ಕುಟ್ರಮೇ=ತಪ್ಪೇ, ಅನ್ಱೇ=ಅಲ್ಲವೇ?

ಮೊಲೆಯುಣ್ಣುವುದಾಗಲಿ, ಬೇರೆ ಯಾವುದಾಗಲಿ ಬೇಡವೆಂದು ಹೇಳಿ,ನೀನು ಓಡಿಹೋಗಿ ನಿನ್ನ ಕಿವಿಯಲ್ಲಿರುವ ಕಡಕವನ್ನು ಕಿತ್ತೊಗೆದು ಪರ್ವತವನ್ನು ಎತ್ತಿಹಿಡಿದು, ಆನಂದಪಟ್ಟು, ಕಲ್ಲಿನ ಮಳೆಯನ್ನು ತಡೆದು, ದನಕರುಗಳನ್ನು ಪೂರ್ಣವಾಗಿ ಮೇಯಿಸಿದೆ. ಧನುಸ್ಸೊಂದನ್ನು ಮುರಿದುಹಾಕಿದೆ. ತ್ರಿವಿಕ್ರಮನೇ ಗೋಕುಲದ ಯಜಮಾನನೇ, ನಿನ್ನ ತಲೆನಿಲ್ಲದೆ ಇರುವ ಕಾಲದಲ್ಲಿಯೇ ನಿನ್ನ ಕಿವಿಯನ್ನು ಚುಚ್ಚದೆ ಬಿಟ್ಟುಬಿಟ್ಟೆ,\(ನನ್ನದು\)ತಪ್ಪೇ ಅಲ್ಲವೇ?\(೭\)

ಮೊಲೆಯೂಡಿಸುವ ನೆಪದಿಂದ ಯಶೋದೆ ಕೃಷ್ಣನನ್ನು ಒಲಿಸಿಕೊಂಡಳು. ಅವನಿಗೆ ಮೊಲೆಯೂಡಿಸುತ್ತಾ, ಮೆಲ್ಲಗೆ ಅವನ ಕಿವಿಗೆ ಕಡಕವನ್ನು ತೊಡಿಸಿದಳು. ಅದುವರೆಗೆ ಮೊಲೆಯುಣ್ಣುವವನಂತೆ ಕೃಷ್ಣ ಸುಮ್ಮನಿದ್ದ. ಕಿವಿಗೆ ಕಡಕಗಳು ಬಿದ್ದಕೂಡಲೇ ಅವನು ತಟಕ್ಕನೆ ಕೋಪಿಸಿಕೊಂಡು”ನನಗೆ ಮೊಲೆಯೂ ಬೇಡ, ಬೇರೆ ಏನೂ ಬೇಡ”ಎನ್ನುತ್ತಾ ಅವಳ ಮಡಲಿನಿಂದ ಎದ್ದು ಓಡಿಬಿಟ್ಟ. ದೂರದಲ್ಲಿ ನಿಂತು ತನ್ನ ಕಿವಿಯ ಕಡಕಗಳನ್ನು ಕಿತ್ತೊಗೆದು ಬಿಟ್ಟ.

ಭಗವಂತ ಸ್ವಯಂ ಪರಿಪೂರ್ಣ. ಅವನೇ ಸೌಂದರ್ಯನಿಧಿ. ಅಂಥವನಿಗೆ ಸೌಂದರ್ಯವನ್ನು ಹೆಚ್ಚಿಸುವ ಬಾಹ್ಯವಸ್ತುಗಳ ಆವಶ್ಯಕತೆಯೇ ಇಲ್ಲ. ಮನುಷ್ಯನಿಗೆ ಅಂಥ ವಸ್ತುಗಳು ಬೇಕೆನ್ನಬಹುದು. ಯಶೋದೆಗೆ, ಕೃಷ್ಣನಿಗೂ ಇತರ ಮಕ್ಕಳಂತೆ ಅಲಂಕಾರಮಾಡಬೇಕು. ಅದನ್ನು ತಾನು ನೋಡಿ ಸಂತೋಷಿಸಬೇಕು ಎಂಬ ಆಶೆ. ಆದರೆ, ಕೃಷ್ಣ ಮಾಡಿದ್ದನ್ನು ಕಂಡು ಅವಳಿಗೆ ವ್ಯಥೆಯಾಯಿತು.

ಹೇಗಾದರೂ ಮಾಡಿ ಕಡಕಗಳನ್ನು ಅವನ ಕಿವಿಗೆ ತೊಡಿಸಬೇಕು. ಅವನನ್ನು ಒಲಿಸಿಕೊಳ್ಳಬೇಕು. ಈ ಉದ್ದೇಶದಿಂದ ಅವಳು ಕೃಷ್ಣನನ್ನು ಹೊಗಳುತ್ತಾಳೆ. “ತ್ರಿವಿಕ್ರಮಾ”, “ಗೋಕುಲದ ಯಜಮಾನ” ಎನ್ನುತ್ತಾಳೆ. ಕೃಷ್ಣ ನಡಸಿದ ಮೂರು ಅದ್ಭುತಕಾರ್ಯಗಳನ್ನು ಹೇಳುತ್ತಾಳೆ; ಗೋವಳರು ನಡಸುತ್ತಿದ್ದ ಇಂದ್ರಪೂಜೆಗೆ ಬದಲಾಗಿ ಗೋವರ್ಧನ ಗಿರಿಯನ್ನೇ ಪೂಜಿಸುವಂತೆ ಮಾಡಿದ. ಇದರಿಂದ ಇಂದ್ರನಿಗೆ ಕೋಪಬಂತು. ಇಡಿಯ ಗೋಕುಲವನ್ನೇ ನಾಶಮಾಡಿಬಿಡುವುದಾಗಿ ಬಗೆದು ಬಿರುಸಾದ ಕಲ್ಲುಮಳೆಯನ್ನೂ,ಸತತವಾದ ಸುರಿಮಳೆಯನ್ನೂ ಏಳು

೪೧

ದಿನಗಳ ಕಾಲ, ಸುರಿಸಿದ. ಆಗ, ಕೃಷ್ಣ ಗೋವರ್ಧನಗಿರಿಯನ್ನೇ ಮೇಲಕ್ಕೆತ್ತಿ ಹಿಡಿದು.ಅದರಡಿಯಲ್ಲಿ ಗೋಕುಲದವರನ್ನೂ, ದನಕರುಗಳನ್ನೂ ಕಾಪಾಡಿದ. ಅವರಿಗೆಲ್ಲ ಸಮೃದ್ಧಿಯಾಗಿ ಆಹಾರವನ್ನು ಒದಗಿಸಿ ಅವರನ್ನು ಸಲಹಿದ. ಅನಂತರ ಕಂಸ ಪೂಜಿಸಲು ಇಟ್ಟಿದ್ದ ಇಂದ್ರಧನುಸ್ಸನ್ನು ಮುರಿದುಹಾಕಿದ. ಈ ಕಾರ್ಯವೂ ಅದ್ಭುತವೇ.

ಇವುಗಳಿಂದ ಯಶೋದೆಗೆ ಯಾವಫಲವೂ ದೊರಕಲಿಲ್ಲ. ಕೃಷ್ಣ ತನಗೆ ಒಲಿಯಲಿಲ್ಲ. ಅದಕ್ಕೆ ತನ್ನದೇ ತಪ್ಪೆಂದು ತನ್ನನ್ನೇ ಜರೆದುಕೊಳ್ಳುತ್ತಾಳೆ. ಮಗುವಾದಕೃಷ್ಣನ ತಲೆನಿಲ್ಲುವುದಕ್ಕೆ ಮುಂಚೆಯೇ ತಾನು ಅವನ ಕಿವಿಚುಚ್ಚಿಬಿಡಬೇಕಾಗಿತ್ತು. ಹಾಗೆ ಮಾಡದೆ ಬಿಟ್ಟುಬಿಟ್ಟದ್ದು ತನ್ನದೇ ತಪ್ಪು ಎಂದುಕೊಂಡು ಮರುಗುತ್ತಾಳೆ.

೮. ಎನ್ ಕುಟ್ರಮೇಯೆನ್ಱು ಶೊಲ್ಲುವುಮ್ ವೇಣ್ಡಾಕಾಣ್ ಎನ್ನೈನಾನ್ ಮಣ್ಣುಣ್ಡೇನಾಹ

ಅನ್ಬುಟ್ರುನೊಕ್ಕಿಯಡಿತ್ತುಮ್ ಪಿಡಿತ್ತುಮ್ ಅನೈವರ್ ಕ್ಕುಙ್ಗಾಟ್ಟಿಟ್ರಿಲೈಯೇ

ವನ್ಬುಟ್ರರವಿನ್ ಪಹೈಕ್ಕೊಡಿ ವಾಮನ ನಮ್ಬೀಯುನ್ ಕಾದುಹಳ್ ತೂರುಮ್

ತುನ್ಬುಟನವೆಲ್ಲಾನ್ತೀರ್ಪ್ಪಾಯ್ ಪಿರಾನೇ ತಿರಿಯಿಟ್ಟು ಶೊಲ್ಲುಹೇನ್ ಮೆಯ್ಯೇ

ಎನ್=ನನ್ನ, ಕುಟ್ರಮೇ=ತಪ್ಪೇ, ಎನ್ಱು=ಎಂದು, ಶೊಲ್ಲುವುಮ್=ಹೇಳುವುದು, ವೇಣ್ಡಾ=ಬೇಡ, ಕಾಣ್=ಯೋಚಿಸಿನೋಡು, ನಾನ್=ನಾನು, ಮಣ್ ಉಣ್ಡೇನ್=ಮಣ್ಣುತಿಂದೆನೆಂದು, ಆಹ=ಊಹಿಸಿಕೊಂಡು, ಎನ್ನೈ=ನನ್ನನ್ನು, ಪಿಡಿತ್ತುಮ್=\(ನೀನು\)ಹಿಡಿದುಕೊಂಡು ಅಡಿತ್ತುಮ್=ಹೊಡೆದೂ, ಅನ್ಬು=ಪ್ರೀತಿ, ಉಟ್ರು=ಉಂಟಾದವಳಂತೆ, ನೋಕ್ಕಿ=ಗಮನಿಸಿನೋಡಿಯೂ, ಅನೈವರ್ ಕ್ಕುಮ್=ಎಲ್ಲರಿಗೂ, ಕಾಟ್ಟಿಟ್ರಿಲೈಯೇ=ತೋರಿಸಿಬಿಡಲಿಲ್ಲವೇ? ವಲ್=ಬಲವಾದ, ಪುಟ್ರ=ಹುತ್ತದಲ್ಲಿವಾಸಿಸುವ, ಅರವಿನ್=ಹಾವಿನ, ಪಹೈ=ಶತ್ರುವನ್ನು, ಕೊಡಿ=ಧ್ವಜಲಾಂಛನವಾಗಿ ಉಳ್ಳ, ವಾಮನ ನಮ್ಬೀ=ವಾಮನ ಸ್ವಾಮಿಯೇ, ಉನ್=ನಿನ್ನ, ಕಾದುಹಳ್=ಕಿವಿಗಳು, ತೂರುಮ್=ತೂರಿಹೋಗುತ್ತವೆ, ಉಟ್ರನ=ಸಂಭವಿಸುವ, ತುನ್ಬಮ್=ಕಷ್ಟಗಳು, ಎಲ್ಲಾಮ್=ಎಲ್ಲವನ್ನೂ, ತೀರ್ಪಾಯ್=ತೀರಿಸುವ, ಪಿರಾನೇ=ಒಡೆಯನೇ

೪೨

ತಿರಿಯಿಟ್ಟು=\(ನಿನ್ನ ಕಿವಿಗೆ\), ದಾರವನ್ನು ಪೋಣಿಸಿ, ಮೆಯ್ಯೇ=ಸತ್ಯವನ್ನೇ, ಶೊಲ್ಲುಹೇನ್=ಹೇಳುತ್ತೇನೆ.

“ನನ್ನ ತಪ್ಪೇ”ಎಂದು ಹೇಳುವುದುದೂ ಬೇಡ. ಯೋಚಿಸಿನೋಡು. ನಾನು ಮಣ್ಣು ತಿಂದೆನೆಂದು ಊಹಿಸಿಕೊಂಡು, ನನ್ನನ್ನು ಹಿಡಿದುಕೊಂಡೂ, ಹೊಡೆದೂ ಪ್ರೀತಿಯುಳ್ಳವಳಂತೆ \(ಬಾಯೊಳಗೆ\)ಗಮನಿಸಿನೋಡಿಯೂ, ಇತರರಿಗೆಲ್ಲರಿಗೂ ತೋರಿಸಿಬಿಡಲಿಲ್ಲವೇ? ಬಲವಾದ ಹುತ್ತದಲ್ಲಿ ವಾಸಿಸುವ ಹಾವಿನ ಶತ್ರುವನ್ನು ಧ್ವಜಲಾಂಛನವಾಗಿ ಉಳ್ಳ ವಾಮನಸ್ವಾಮಿಯೇ. ನಿನ್ನ ಕಿವಿಗಳು ತೂರಿಹೋಗುತ್ತವೆ. ಸಂಭವಿಸುವ ಸಂಕಟಗಳನ್ನೆಲ್ಲಾ ಪಾರುಮಾಡುವೆ, ಒಡೆಯನೇ \(ನಿನ್ನ ಕಿವಿಗೆ\) ದಾರವನ್ನು ಪೋಣಿಸಿ ಸತ್ಯವನ್ನೇ ಹೇಳುತ್ತೇನೆ.\(೮\)

ಹಿಂದಿನ ಪಾಶುರದಲ್ಲಿ ಯಶೋದೆ ಹೇಳಿದಳು; “ನಿನ್ನ ತಲೆ ನಿಲ್ಲುವುದಕ್ಕೆ ಮುಂಚೆಯೇ ಎಂದರೆ ನಿನಗೆ ಮೂರುತಿಂಗಳು ತುಂಬುವುದಕ್ಕೆ ಮುಂಚೆಯೇ ನಾನು ನಿನ್ನ ಕಿವಿ ಚುಚ್ಚದೇ ಬಿಟ್ಟುಬಿಟ್ಟಿದ್ದು, ನಿನ್ನ ಮೇಲಣ ಅಪರಿಮಿತವಾದ ಪ್ರೀತಿಯಿಂದ. ಹಾಗೆ ಮಾಡಿದ್ದು ನನ್ನ ತಪ್ಪಲ್ಲವೇ?” ಅದಕ್ಕೆ ಉತ್ತರವೆನ್ನುವಂತೆ ಕೃಷ್ಣನ ಮಾತನ್ನು ಕೇಳಿ;” ಹಾಗೋ? ಬೇರೆ ನಿನ್ನ ತಪ್ಪು ಇಲ್ಲವೇ ಇಲ್ಲವೋ? ಯೋಚಿಸಿ ನೋಡು. ನಾನು ಮಣ್ಣುತಿಂದೆ ಎಂದು ಹೇಳಿದವರ ಮಾತು ಕೇಳಿ, ಹಾಗೆಯೇ ಇರಬಹುದೆಂದು ಊಹಿಸಿಕೊಂಡು, ಸತ್ಯವನ್ನು ಗಮನಿಸದೆ ನನ್ನನ್ನು ಹಿಡಿದುಕೊಳ್ಳಲಿಲ್ಲವೇ? ಹೊಡೆಯಲಿಲ್ಲವೇ? ತುಂಬ ಪ್ರೀತಿ ಇರುವವಳಂತೆ ನನ್ನ ಬಾಯಿಬಿಡಿಸಿ ಗಮನಿಸಿನೋಡಲಿಲ್ಲವೇ? ಊರಿನವರೆಲ್ಲರನ್ನೂ ಕರೆದುಕರೆದು ತೋರಿಸಲಿಲ್ಲವೇ? ನನ್ನನ್ನು ಸಂಕಟಪಡಿಸಲಿಲ್ಲವೇ?”ಆಗ ಯಶೋದೆಯೆನ್ನುತ್ತಾಳೆ; “ಗರುಡಧ್ವಜನಾದ ವಾಮನ ಮೂರ್ತಿಯೇ, ನಿನ್ನನ್ನು ಆಶ್ರಯಿಸಿದವರ ಸಂಕಟಗಳನ್ನೆಲ್ಲಾ ತೀರಿಸುವವನು, ಪಾರುಮಾಡುವವನು ನೀನು. ನಿನ್ನ ಭಕ್ತರು ಕೊಡುವ ಕಷ್ಟ ನಿನಗೆಷ್ಟು ಮಾತ್ರದ್ದು? ನಿನ್ನ ಕಿವಿಗಳು ತೂರಿಹೋಗುತ್ತವೆ. ಮೊದಲು ಕಿವಿಗೆ ದಾರವನ್ನು ಪೋಣಿಸಲು ನನಗೆ ಅವಕಾಶಕೊಡು. ಆಮೇಲೆ, ನನ್ನ ಹೃದಯದಲ್ಲಿ ಅಡಗಿರುವ ಸತ್ಯವನ್ನು ಹೇಳಿಬಿಡುತ್ತೇನೆ. ನಾನು ನಿನ್ನನ್ನು ಅನನ್ಯವಾಗಿ ಪ್ರೀತಿಸುವವಳು. ನಿನ್ನನ್ನು ಹೊಡೆಯುವುದೂ ಇಲ್ಲ. ಬೈಯ್ಯುವುದೂ ಇಲ್ಲ, ಸಂಕಟ ಪಡಿಸುವುದೂ ಇಲ್ಲ. ಇದೇ ಸತ್ಯ.

೪೩

೯.ಮೆಯ್ಯೆನ್ಱು ಶೊಲ್ಲುವಾರ್ ಶೊಲ್ಲೈಕ್ಕರುದಿತ್ತೊಡುಪ್ಪುಣ್ಡಾಯ್ ವೆಣ್ಣೆಯೈಯೆನ್ಱು

ಕೈಯೈಪ್ಪಿಡಿತ್ತು ಕ್ಕರೈಯುರಲೋಡೆನ್ನೈಕ್ಕಾಣವೇ ಕಟ್ಟಿತ್ತಿಲೈಯೇ

ಶೆಯ್ದನ ಶೊಲ್ಲಿಚ್ಚಿರಿತ್ತಙ್ಗಿರುಕ್ಕಿಲ್ ಶಿರಿದರಾ ವುನ್ ಕಾದುತೂರುಮ್

ಕೈಯಿಲ್ ತಿರಿಯೈಯಿಡುಕಿಡಾಯ್ ಇನ್ನಿನ್ಱಕಾರಿಕೈಯಾರ್ ಶಿರಿಯಾಮೇ

ಶೊಲ್ಲುವಾರ್=ಹೇಳುವವರ, ಶೊಲ್ಲೈ=ಮಾತನ್ನು, ಮೆಯ್=ಸತ್ಯ, ಎನ್ಱು=ಎಂದು, ಕರುದಿ=ಭಾವಿಸಿ, ವೆಣ್ಣೆಯೈ=ಬೆಣ್ಣೆಯನ್ನು, ತೊಡುಪ್ಪು=ಕಳ್ಳತನದಿಂದ, ಉಣ್ಡಾಯ್=ತಿಂದೆ, ಎನ್ಱು=ಎಂದು, ಕೈಯೈ=ಕೈಯನ್ನು, ಪಿಡಿತ್ತು=ಹಿಡಿದುಕೊಂಡು, ಕರೈ=ಊರ\(ಅಂಗಳದ\), ಹೊರ ಅಂಚಿನಲ್ಲಿರುವ, ಉರಲೋಡು= ಒರಳಿಗೆ, ಎನ್ನೈ=ನನ್ನನ್ನು, ಕಾಣವೇ=ಊರಿನವರೆಲ್ಲರು ನೋಡುವ ಹಾಗೆ. ಕಟ್ಟಿತ್ತಿಲೈಯೇ= ಕಟ್ಟಿರಲಿಲ್ಲವೇ? ಶೆಯ್ದನ=ಮಾಡಿದ್ದನ್ನು, ಶೊಲ್ಲಿ=ಹೇಳಿಕೊಂಡು, ಶಿರಿತ್ತು=ನಗುತ್ತಲೇ, ಅಙ್ಗೇ=ಅಲ್ಲಿಯೇ ದೂರದಲ್ಲಿ , ಇರುಕ್ಕಿಲ್=ಇದ್ದುಬಿಡುವುದಾದರೆ, ಶಿರಿದರಾ=ಶ್ರೀಧರನೇ, ಉನ್=ನಿನ್ನ, ಕಾದು=ಕಿವಿಯು, ತೂರುಮ್=ತೂರಿಹೋಗುತ್ತದೆ, ಇ=ಇಲ್ಲಿ, ನಿನ್ಱ=ನಿಂತಿರುವ, ಕಾರಿಕೈಯಾರ್=ಸುವಾಸಿನಿಯರು, ಶಿರಿಯಾಮೇ=ನಗದೆ ಇರುವಂತೆ, ಕೈಯಿಲ್=ನನ್ನ ಕೈಯಿಂದ, ತಿರಿಯೈ=ದಾರವನ್ನು ಇಡುಕಿಡಾಯ್=ಇಡಿಸಿಕೋ.

ಹೇಳುವವರ ಮಾತನ್ನು ನಿಜವೆಂದು ಭಾವಿಸಿ ಬೆಣ್ಣೆಯನ್ನು ಕದ್ದುತಿಂದೆಯೆಂದು ನನ್ನ ಕೈಗಳನ್ನು ಹಿಡಿದುಕೊಂಡು ಊರಹೊರ ಅಂಚಿನಲ್ಲಿರುವ ಒರಳಿಗೆ ನನ್ನನ್ನು, ಊರಿನವರೆಲ್ಲರೂ ನೋಡುವ ಹಾಗೆ, ಕಟ್ಟಿರಲಿಲ್ಲವೇ? ಶ್ರೀಧರನೇ\! ಮಾಡಿದ್ದನ್ನು ಹೇಳಿಕೊಂಡುನಗುತ್ತಲೇ ದೂರದಲ್ಲಿ ಇದ್ದುಬಿಡುವುದಾದರೆ, ನಿನ್ನ ಕಿವಿ ತೂರಿಹೋಗುತ್ತದೆ. ಇಲ್ಲಿ ನಿಂತಿರುವ ಸುವಾಸಿನಿಯರು ನಗದೆ ಇರುವಂತೆ, ನನ್ನ ಕೈಯಿಂದ ದಾರವನ್ನು ಇಡಿಸಿಕೋ.\(೯\)

ಕೃಷ್ಣನಿಗೂ ಯಶೋದೆಗೂ ಸಂಭಾಷಣೆ ಮುಂದುವರಿಯುತ್ತದೆ. ಕೃಷ್ಣ ಹೇಳುತ್ತಾನೆ: “ನಿನ್ನ ಮಾತನ್ನು ಹೇಗೆ ನಂಬಲಿ? ಹೇಳುವವರದು ಚಾಡಿ ಮಾತು. ಅದನ್ನೇ ನಿಜವೆಂದು ನೀನು ನಂಬಿದೆ. ನಾನು ಬೆಣ್ಣೆಕದ್ದು ತಿಂದೆನೆಂದು, ಅವರ ಚಾಡಿಯನ್ನು ಕೇಳಿ, ನನ್ನ ಕೈಗಳನ್ನು ಹಿಡಿದುಕೊಂಡೆ. ನನ್ನನ್ನು ಊರ ಹೊರಕ್ಕೆ ಎಳೆದುಕೊಂಡು ಹೋದೆ. ಅಲ್ಲಿದ್ದ ಒರಳಿಗೆ ನನ್ನನ್ನು ಕಟ್ಟಿಹಾಕಿದೆ. ನನಗಾದ ಶಿಕ್ಷೆಯನ್ನು

೪೪

ಊರಿನವರೆಲ್ಲರೂ ನೋಡಿ ನಗಲಿ ಎಂದು ಹಾಗೆ ಮಾಡಿದೆ. ಇದು ನಿಜವಲ್ಲವೇ?”

ಅದಕ್ಕೆ ಯಶೋದೆಯೆನ್ನುತ್ತಾಳೆ: “ಶ್ರೀಧರಾ\! ನೀನು ಹೇಳಿದ ಹಾಗೆ ನಾನು ಮಾಡಿದ್ದೆಲ್ಲಾ ನಿಜವೇ. ಅದನ್ನೇ ಹೇಳಿಕೊಂಡು ದೂರದಲ್ಲಿ ನಿಂತು ನಗುತ್ತಾ ಹೊತ್ತು ಕಳೆದೆಯಾದರೆ, ನಿನ್ನ ಕಿವಿ ತೂರಿ ಹೋಗುತ್ತದೆ. ನೋಡು, ಇಲ್ಲಿ ಸುವಾಸಿನಿಯರು ಇದ್ದಾರೆ, ನಿನ್ನನ್ನು ನೋಡುತ್ತಿದ್ದಾರೆ. ನಿನ್ನ ಹಟಮಾರಿತನವನ್ನು ಕಂಡು, ನೀನಾಡುವ ಮಾತುಗಳನ್ನು ಕೇಳಿ ಅವರೆಲ್ಲ ನಕ್ಕುಬಿಡುತ್ತಾರೆ. ನೀನೂ ನಾನೂ ಅಪಹಾಸ್ಯಕ್ಕೆ ಗುರಿಯಾಗಿಬಿಡುತ್ತೇವೆ. ಅದಕ್ಕೆ ಎಡೆಕೊಡಬೇಡ. ನನ್ನ ಕೈಯಿಂದ ದಾರವನ್ನು ಇರಿಸಿಕೋ.

೧೦. ಕಾರಿಕೈಯಾರ್ ಕ್ಕು ಮುನಕ್ಕುಮಿೞುಕ್ಕೂಟ್ರೇನ್? ಕಾದುಹಳ್ ವೀಙ್ಗಿಯೆರಿಯಿಲ್

ತಾರಿಯಾದಾಹಿಲ್ ತಲೈನೊನ್ದಿಡುಮೆನ್ಱು ವಿಟ್ಟಿಟ್ಟೇನ್ ಕುಟ್ರಮೇಯನ್ಱೇ

ಚೇರಿಯಿಱ್ ಪಿಳ್ಳೈಗಳೆಲ್ಲಾರುಙ್ಕಾದುಪೆರುಕ್ಕಿತ್ತಿರಿಯವುಙ್ಕಾಣ್ಡಿ

ಏರ್ ವಿಡೈಶೆಟ್ರಿಳಙ್ಗನ್ಱೆಱಿನ್ದಿಟ್ಟ ಇರುಡೀಕೇಶಾವೆನ್ಱನ್ ಕಣ್ಣೇ

ಕಾದುಹಳ್=ಕಿವಿಗಳು, ವೀಙ್ಗಿ=ಬಾತುಕೊಂಡು, ಎರಿಯಿಲ್=ಉರಿಯುತ್ತಿದ್ದರೆ, ಕಾರಿಕೈಯಾರ್ ಕ್ಕೂಮ್=ಈ ಹೆಂಗಸರಿಗೂ, ಉನಕ್ಕುಮ್=ನಿನಗೂ, ಉಟ್ರ=ಆಗುವ, ಇೞುಕ್ಕು=ತೊಂದರೆ, ಎನ್=ಏನು? ತಾರಿಯಾದು=ಭರಿಸದಿರುವಂತೆ. ಆಹಿಲ್=ಆದರೆ, ತಲೈ=ತಲೆಯು, ನೊನ್ದಿಡುಮ್,=ನೋವಾಗಿಬಿಡುವುದು, ಎನ್ಱು=ಎಂದು \(ಭಾವಿಸಿ\), ವಿಟ್ಟಿಟ್ಟೇನ್=ಬಿಟ್ಟುಬಿಟ್ಟೆ, ಕುಟ್ರಮೇ=ತಪ್ಪೇ, ಅನ್ಱೇ=ಅಲ್ಲವೇ? ಚೇರಿಯಿಲ್=ಕೇರಿಯಲ್ಲಿ, ಪಿಳ್ಳೈಹಳ್=ಮಕ್ಕಳು, ಎಲ್ಲಾರುಮ್=ಎಲ್ಲರೂ, ಕಾದುಪೆರುಕ್ಕಿ=ಕಿವಿಚುಚ್ಚಿಕೊಂಡು, ತಿರಿಯವುಮ್=ಓಡಾಡುತ್ತಿರುವುದನ್ನು, ಕಾಣ್ಡಿ=ನೋಡಿಲ್ಲವೇ? ಏರ್=ಅಂದವಾದ, ವಿಡೈ=ವೃಷಭವನ್ನೂ, ಶೆಟ್ರು=ಸ್ವಲ್ಪ, ಇಳಮ್=ಎಳೆಯ, ಕನ್ಱು=ಕರುವನ್ನೂ, ಎಱಿನ್ದಿಟ್ಟ=ಬಿಸಾಡಿಬಿಟ್ಟ, ಇರುಡೀ ಕೇಶಾ=ಹೃಷೀಕೇಶನೇ. ಎನ್ಱನ್=ನನ್ನದೇ ಆದ, ಕಣ್ಣೇ=ಕಣ್ಣೇ

೪೫

ಕಿವಿಗಳು ಬಾತುಕೊಂಡು ಉರಿಯುತ್ತಿದ್ದರೆ ಈ ಹೆಂಗಸರಿಗೂ ನಿನಗೂ ಆಗುವ ತೊಂದರೆಯೇನು? ಧರಿಸದಿರುವಂತೆ ಆದರೆ ತಲೆ ನೋವಾಗುವುದು ಎಂದು ಭಾವಿಸಿ ಬಿಟ್ಟುಬಿಟ್ಟೆ. ತಪ್ಪೇ ಅಲ್ಲವೇ? ಕೇರಿಯಲ್ಲಿ ಎಲ್ಲಾ ಮಕ್ಕಳೂ ಕಿವಿಚುಚ್ಚಿಕೊಂಡು ಓಡಾಡುವುದನ್ನು ನೀನು ನೋಡಿಲ್ಲವೇ? ಅಂದವಾದ ವೃಷಭವನ್ನೂ ಸ್ವಲ್ಪ ಎಳೆಗರುವನ್ನು ಬಿಸುಟುಬಿಟ್ಟ ಹೃಷೀಕೇಶನೇ, ನನ್ನವೇ ಆದ ಕಣ್ಣೇ\!\(೧೦\)

ಕೃಷ್ಣ ಹೇಳುತ್ತಾನೆ: “ನನ್ನ ಕಿವಿ ಚುಚ್ಚುವುದರಿಂದ ಅದು ಬಾತುಕೊಳ್ಳುತ್ತದೆ. ಉರಿಯುತ್ತದೆ. ನೋವಾಗುತ್ತದೆ. ಅದರಿಂದ ನನಗೆಮಾತ್ರವೇ ಬಾಧೆಯಲ್ಲವೇ? ನಿನಗೂ ಈ ಹೆಂಗಸರಿಗೂ ನನಗೆ ಆಗುವ ತೊಂದರೆಯೇನು ಗೊತ್ತು? ನನ್ನ ಮೇಲಣ ಪ್ರೀತಿಯಿಂದ ಕಿವಿ ಚುಚ್ಚುವೆನೆಂದು ಹೇಳುವುದು ಅಸತ್ಯವಲ್ಲವೇ?\*\*\*\*\*

ಯಶೋದೆ: “ನೀನು ಮೂರುತಿಂಗಳ ಮಗುವಾಗುವುದರೊಳಗೇಯೇ ನಾನು ನಿನ್ನ ಕಿವಿ ಚುಚ್ಚಲಿಲ್ಲ. ಬಿಟ್ಟುಬಿಟ್ಟೆ. ಆಗ ಚುಚ್ಚಿದ್ದರೆ ನಿನಗೆ ಆಗುವ ಯಾತನೆಯನ್ನು ನೀನು ಹೇಳಿಕೊಳ್ಳುವ ಸ್ಥಿತಿಯಲ್ಲಿರಲಿಲ್ಲ. ಚುಚ್ಚುತ್ತಿದ್ದಾಗ, ನಿನಗೆ ಭರಿಸಲಾಗದ ಯಾತನೆ ಆಗಬಹುದೇನೋ, ತಲೆ ನೋವು ಬರಬಹುದೇನೋ,ಎಂದು ಯೋಚಿಸಿಯೇ ಅದನ್ನು ಬಿಟ್ಟುಬಿಟ್ಟೆ, ಅದು ನನ್ನ ತಪ್ಪೇ ಅಲ್ಲವೇ? ಬುದ್ಧಿ ಬಂದ ಮೇಲೆ ಕಿವಿಚುಚ್ಚೋಣವೆಂದು ತಡೆದೆ. ಇದೆಲ್ಲ ನಿನ್ನ ಮೇಲಣ ಪ್ರೀತಿಯಿಂದ ಅಲ್ಲವೇ? ಈ ಗೋಕುಲದ ಮಕ್ಕಳನ್ನೆಲ್ಲಾ ನೋಡು, ಒಬ್ಬೊಬ್ಬನೂ ಕಿವಿ ಚುಚ್ಚಿಕೊಂಡಿರುವವನೇ; ಕಡಕಗಳನ್ನು ಇಟ್ಟುಕೊಂಡಿದ್ದಾನೆ. ಅವರಂತೆ ನೀನೂ ಇರಬೇಡವೇ?ನೀನು ಸಾಮಾನ್ಯನೇನಲ್ಲ. ನಿನ್ನನ್ನು ಕೊಲ್ಲಲು ಯತ್ನಿಸಿದವರು ಎಷ್ಟೋಮಂದಿ. ಅವರಲ್ಲಿ ಅರಿಷ್ಟಾಸುರ, ವತ್ಸಾಸುರ ಎಂಬವರು ಇಬ್ಬರು. ಅರಿಷ್ಟಾಸುರ ಕೊಬ್ಬಿದ ಗೂಳಿಯರೂಪವನ್ನು ತಳೆದು ದನಗಳ ಮಂದೆಯಲ್ಲಿ ಸೇರಿಕೊಂಡ. ಕೃಷ್ಣನನ್ನು ಕೊಲ್ಲಲು ಯತ್ನಿಸಿದ. ಕೃಷ್ಣನಿಗೆ ಇದು ತಿಳಿಯಿತು. ಅರಿಷ್ಟನನ್ನು ಕೊಂದು ಹಾಕಿದ. ವತ್ಸಾಸುರ ಕರುವಿನ ವೇಷ ತಳೆದು ಕರುಗಳೊಡನೆ ಕಲೆತುಕೊಂಡ. ಅವನ ಕಾಲುಗಳನ್ನು ಹಿಡಿದು ಗಿರಗಿರನೆ ತಿರುಗಿಸಿ ಜೋರಾಗಿ ಎಸೆದುಬಿಟ್ಟ. ಆ ದೇಹ ಬೇಲದಮರದ ಮೇಲೆ ಸತ್ತು ಬಿತ್ತು ಹಣ್ಣುಗಳು ಸಮೃದ್ಧಿಯಾಗಿ ಅದರಿಂದ ಉದುರಿದವು. ಹೀಗೆ, ಅವರನ್ನು ಕೊಂದವನು ನೀನು. ಹೃಷೀಕೇಶನೇ ನೀನು. ಇಂದ್ರಿಯಗಳಿಗೆ ಸ್ವಾಮಿ. ನನ್ನ ಕಣ್ಣುಗಳೇ ನೀನು. ಎಲ್ಲ ರೀತಿಯಲ್ಲೂ ನನಗೆ ತಿಳಿವಳಿಕೆ ಕೊಡತಕ್ಕವನು. ನಿನ್ನಲ್ಲಿ ನನಗೆ ಪ್ರೀತಿಯಿಲ್ಲವೇ?

೪೬

೧೧.ಕಣ್ಣೈಕ್ಕೂಳೀರಕ್ಕಲನ್ದೆಙ್ಗುಮ್ ನೋಕ್ಕಿಕಡಿಕಮೞ್ ಪೂಙ್ಗುೞಲಾರ್ಹಳ್

ಎಣ್ಣತ್ತುಳೆನ್ಱಮಿರುನ್ದು ತಿತ್ತಿಕ್ಕುಮ್ ಪೆರುಮಾನೇ ಯೆಙ್ಗಳಮುದೇ

ಉಣ್ಣಕ್ಕನಿಹಳ್ ತರುವನ್ ಕಡಿಪ್ಪೊನ್ಱುಮ್ ನೋವಾಮೇ ಕಾದುಕ್ಕಿಡುವನ್

ಪಣ್ಣೈಕ್ಕಿೞಿಯ ಚ್ಚಕಟಮುದೈತ್ತಿಟ್ಟ ಪಱ್ ಬನಾಬಾಯಿಙ್ಗೇ ವಾರಾಯ್

ಕಣ್ಣೈ= ಕಣ್ಣುಗಳನ್ನು, ಕಲನ್ದು=ಕೂಡಿಸಿ, ಕುಳೀರ=ಮನಸ್ಸು ಸಂತೋಷಗೊಳ್ಳುವಂತೆ, ಎಙ್ಗುಮ್=ಎಲ್ಲದಿಸೆಯಲ್ಲೂ, ನೋಕ್ಕಿ=ನೋಡಿ, ಕಡಿ=ಪರಿಮಳಭರಿತವಾದ, ಕಮೞ್=ಕಮಲದ, ಪೂಙ್ಗುೞಲಾರ್ ಹಳ್=ಹೂವನ್ನು ಮುಡಿದುಕೊಂಡಿರುವವರ, ಎಣ್ಣತ್ತುಳ್=ಮನೋಭಾವನೆಗಳಲ್ಲಿ\(ಚಿಂತನೆಯಲ್ಲಿ\), ಎನ್ಱುಮ್=ಯಾವಾಗಲೂ, ಇರುನ್ದು=ಇದ್ದುಕೊಂಡು, ತಿತಿಕ್ಕೂಮ್=ರುಚಿಸುತ್ತಿರುವ, ಪೆರುಮಾನೇ=ಭಗವಂತನೇ\(ಹಿರಿಮೆಯುಳ್ಳವನೇ\),ಎಙ್ಗಳ್=ನಮ್ಮೆಲ್ಲರ, ಅಮುದೇ=ಅಮೃತವೇ, ಉಣ್ಣ=ಉಣ್ಣಲು, ಕನಿಹಳ್=ಒಳ್ಳೆಯ ಹಣ್ಣುಗಳನ್ನು, ತರುವನ್=ಕೊಡುತ್ತೇನೆ, ಕಡಿಪ್ಪು=ಕಡಕಗಳನ್ನು, ಒನ್ಱುಮ್=ಸ್ವಲ್ಪವೂ, ನೋವಾಮೇ=ನೋವಾಗದಂತೆ, ಕಾದುಕ್ಕೂ=ಕಿವಿಗೆ, ಇಡೂವನ್=ತೊಡಿಸುತ್ತೇನೆ, ಪಣ್ಣೈ=ಕಟ್ಟುಗಳನ್ನೆಲ್ಲಾ, ಕಿೞಿಯ=ಹರಿದುಹೋಗುವಂತೆ, ಶಕಟಮ್=ಶಕಟವನ್ನು, ಉದೈತ್ತಿಟ್ಟ=ಒಡೆದು ಹಾಕಿದ, ಪಱ್ ಬನಾಬಾ=ಪದ್ಮನಾಭನೇ, ಇಙ್ಗೇ=ಇಲ್ಲಿಗೆ, ವಾರಾಯ್=ಬಾರಯ್ಯ.

ಕಣ್ಣುಗಳನ್ನು ಕೂಡಿಸಿ, ಮನಸ್ಸು ಸಂತೋಷಗೊಳ್ಳುವಂತೆ , ಎಲ್ಲ ದಿಸೆಯಲ್ಲೂ ನೋಡಿ, ಪರಿಮಳಭರಿತವಾದ ಕಮಲದ ಹೂಗಳನ್ನು ಮುಡಿದುಕೊಂಡವರ ಚಿನ್ತನೆಯಲ್ಲಿ ಯಾವಾಗಲೂ ಇದ್ದುಕೊಂಡು ರುಚಿಸುತ್ತಿರುವ ಹಿರಿಮೆಯುಳ್ಳವನೇ, ನಮ್ಮೆಲ್ಲರ ಅಮೃತವೇ, ನಿನಗೆ ತಿನ್ನಲು ಒಳ್ಳೆಯ ಹಣ್ಣುಗಳನ್ನು ಕೊಡುತ್ತೇನೆ, ಸ್ವಲ್ಪವೂ ನೋವಾಗದಂತೆ ಕಡಕವನ್ನು ಕಿವಿಗೆ ತೊಡಿಸುತ್ತೇನೆ. ಕಟ್ಟುಗಳೆಲ್ಲವೂ ಹರಿದುಹೋಗುವಂತೆ ಶಕಟವನ್ನು ಒಡೆದು ಹಾಕಿದ ಪದ್ಮನಾಭನೇ, ಇಲ್ಲಿಗೆ ಬಾರಯ್ಯಾ.\(೧೧\)

ಬಾಲಕೃಷ್ಣನ ಮನಮೋಹಕವಾದ ದಿವ್ಯಸುಂದರ ರೂಪವನ್ನು ಕಂಡು ಅವನಲ್ಲಿ ಸಂಪೂರ್ಣವಾಗಿ ಮೋಹಗೊಂಡರು. ಅವರು ಏನನ್ನೇ ನೋಡಲಿ, ಯಾರೊಡನೆಯೇ ಮಾತನಾಡಲಿ, ಏನೇ ಮಾಡಲಿ, ಹೇಗೆಯೇ ಅಲಂಕರಿಸಿಕೊಳ್ಳಲಿ, ಯಾವ ತೆರನಾಗಿ ತಮ್ಮ ಮನಸ್ಸಂತೋಷಪಡಿಸಿಕೊಳ್ಳಲು ಅನುವಾಗಲಿ, ಯತ್ನಿಸಲಿ- ಅವರ ಚಿಂತನೆಯೆಲ್ಲಾ ಸರ್ವದಾ ಸರ್ವಕಾಲದಲ್ಲೂ ಕೃಷ್ಣನನ್ನೇ ಕುರಿತೇಆಗಿತ್ತು. ಅವರ ಹೃದಯ ಮಂದಿರದಲ್ಲಿ ಶಾಶ್ವತವಾಗಿ ನೆಲಸಿದ್ದು ಅವರ ಮನಸ್ಸಿಗೆ ಕುಳಿರನ್ನುಂಟುಮಾಡುವ ಹಿರಿಮೆಯುಳ್ಳವನು ಭಗವಂತ\(ಬಾಲಕೃಷ್ಣ\). ಅದೇ ಅವನ ಹಿರಿಮೆ. ಅನನ್ಯವಾಗಿ ನೆನೆದವರ

೪೭

ಮನದಲ್ಲಿಯೇ ಭಗವಂತ, ಅಲ್ಲವೇ?

ಕಂಸನಿಂದ ನಿಯಮಿತನಾಗಿ ಬಾಲಕೃಷ್ಣನ ಮೇಲೆ ನುಗ್ಗಿ ಹರಿದು ಅವನನ್ನು ಕೊಲ್ಲಲು ಬಂದಾಗ, ತನ್ನ ಪುಟ್ಟಕಾಲಿನಿಂದ ಅವನು ಒದೆದ ಮಾತ್ರಕ್ಕೆ ಅದರ ಕಟ್ಟುಗಳು ಹರಿದು ಮುರಿದು ಬಿದ್ದುಹೋದವು. ಶಕಟನ ವಧೆಯಾಯಿತು. ಮಹಾಮಹಿಮ ಶ್ರೀಕೃಷ್ಣ\!

ಮರಣದಿಂದ ಬಿಡಿಸುವ ದಿವ್ಯ ವಸ್ತು ಅಮೃತ. ಅಮರತ್ವವನ್ನು ಅದು ತರುವುದು. ಯಶೋದೆಯೆನ್ನುತ್ತಾಳೆ. “ನೀನು ನಮ್ಮೆಲ್ಲರ ಅಮೃತ”ಎಂದು. ವಾಸ್ತವವಾಗಿ ಹಾಗೆಯೇ. ಕೃಷ್ಣನನ್ನು ಪೂರ್ಣವಾಗಿ ಆಶ್ರಯಿಸಿದವರಿಗೆ ಮರಣದ ಭಯವೆಲ್ಲಿಂದ ಬಂತು?

೧೨. ವಾವೆನ್ಱು ಶೊಲ್ಲಿಯೆನ್ ಕೈಯೈಪ್ಪಿಡಿತ್ತು ವಲಿಯವೇ ಕಾದಿಱ್ ಕಡಿಪ್ಪೈ

ನೋವತ್ತರಿಕ್ಕಿಲುನಕ್ಕಿಙ್ಗುಕಿೞುಕ್ಕುಟ್ರೆನ್ ಕಾದುಗಳ್ ನೋನ್ದಿಡುಙ್ಗಿಲ್ಲೇನ್

ನಾವಱ್ ಪೞಙ್ಕೊಣ್ಡುವೈತ್ತೇನ್ ಇವೈಕಾಣಾಯ್ ನಮ್ಬೀ, ಮುನ್ ವಂಚಮಹಳೈ

ಚ್ಚಾವ ಪ್ಪಾಲುಣ್ಡು ಚಕಡಿಱಪ್ಪಾಯ್ ನ್ದಿಟ್ಟ ದಾಮೋದರಾ ವಿಙ್ಗೇ ವಾರಾಯ್

ವಾ=ಬಾ, ಎನ್ಱು=ಎಂದು, ಶೊಲ್ಲಿ=ಹೇಳಿ, ಎನ್=ನನ್ನ, ಕೈಯೈ=ಕೈಯನ್ನು, ಪಿಡಿತ್ತು=ಹಿಡಿದುಕೊಂಡು, ವಲಿಯವೇ=ಬಲವಂತವಾಗಿ, ಕಾದಿಲ್=ಕಿವಿಗೆ, ಕಡಿಪ್ಪೈ=ಕಡಕಗಳನ್ನು, ನೋವ=ನನಗೆ ನೋವಾಗುವಂತೆ, ತರಿಕ್ಕಿಲ್=ಧರಿಸಿದರೆ\(ತೊಡಿಸಿದರೆ\), ಉನಕ್ಕು=ನಿನಗೆ, ಇಙ್ಗು=ಇಲ್ಲಿ\(ಈಗ\), ಇೞುಕ್ಕು=ತೊಂದರೆ, ಉಟ್ರ=ಸಂಭವಿಸುವುದು, ಎನ್=ಏನು?ಕಾದುಗಳ್= \(ನನ್ನ\)ಕಿವಿಗಳು, ನೋನ್ದಿಡುಮ್=ನೋವಾಗಿ ಬಿಡುವುವು, ಕಿಲ್ಲೇನ್=ಭರಿಸಲಾರೆ, ನಾವಲ್ ಪೞಮ್=ನೇರಿಳೆ ಹಣ್ಣನ್ನು, ಕೊಣ್ಡುವೈತ್ತೇನ್=ತಂದು ಇಟ್ಟಿದ್ದೇನೆ\(ತಂದು ಇಟ್ಟೆ\), ಇವೈ=ಇವುಗಳನ್ನು, ಕಾಣಾಯ್=ಕಾಣೆ, ನಮ್ಬೀ=ಪರಿಪೂರ್ಣನೇ, ಮುನ್=ಮುಂಚೆ ಒಂದುಕಾಲದಲ್ಲಿ, ವಂಚಮ್=ವಂಚನೆಯ ಮಗಳ್=ಹೆಂಗಸು, ಚಾವ=ಸಾಯುವಂತೆ, ಪಾಲ್=ಹಾಲನ್ನು, ಉಣ್ಡು=ಕುಡಿದು, ಚಗಡು= ಶಕಟವು

೪೮

ಇಱ=ಸಾಯುವಂತೆ, ಪಾಯ್ ನ್ದಿಟ್ಟು=ಒಡೆದು ಹಾಕಿದ, ದಾಮೋದರಾ=ದಾಮೋದರನೇ, ಇಙ್ಗೇ=ಇಲ್ಲಿಗೆ, ವಾರಾಯ್= ಬಾರಯ್ಯಾ.

ಬಾ ಎಂದು ಕರೆದು, ನನ್ನ ಕೈ ಹಿಡಿದುಕೊಂಡು ಬಲವಂತವಾಗಿ ಕಿವಿಗೆ ಕಡಕವನ್ನು ನನಗೆ ನೋವನ್ನುಂಟುಮಾಡಿ ತೊಡಿಸಿದರೆ ಇಲ್ಲಿ ನಿನಗೆ ಆಗುವ ತೊಂದರೆಯೇನು? ನನ್ನ ಕಿವಿಗಳು ನೋಯುತ್ತವೆ, ತಡೆಯಲಾರೆ. ಪರಿಪೂರ್ಣನೇ, ನಿನಗೆ ನೇರಿಳೆಹಣ್ಣನ್ನು ತಂದು ಇಟ್ಟಿದ್ದೇನೆ. ಇವುಗಳನ್ನು ನೀನು ಕಾಣೆ. ಹಿಂದೆ ಒಂದು ಕಾಲದಲ್ಲಿ ನೀನು ವಂಚನೆಯ ಹೆಂಗಸಿನ ಹಾಲನ್ನುಂಡು ಅವಳನ್ನು ಸಾಯಿಸಿದೆ. ಶಕಟವು ಸಾಯುವಂತೆ ಅದನ್ನು ಒಡೆದುಹಾಕಿದ ದಾಮೋದರಾ, ಇಲ್ಲಿಗೆ ಬಾರಯ್ಯಾ.\(೧೨\)

ಕೃಷ್ಣ ಹೇಳುತ್ತಾನೆ: “ಹಿತವಾದ ಮಾತಿನಿಂದ ನನ್ನನ್ನುಮರುಳುಮಾಡಿ, ಹತ್ತಿರಕ್ಕೆ ಕರೆದು ನನ್ನ ಕೈಗಳನ್ನು ಹಿಡಿದುಕೊಂಡು ಬಲವಂತವಾಗಿ ನನ್ನ ಕಿವಿಗೆ ಕಡಕವನ್ನು ತೊಡಿಸಿದರೆ, ನಿನಗೇನಾದರೂ ಅದರಿಂದ ತೊಂದರೆ ತೋರುವುದೇ? ಖಂಡಿತವಾಗಿ ನೋಯುವುದು ನನಗೆ. ಆದ್ದರಿಂದ, ನಾನು ಒಲ್ಲೆ”.

ಯಶೋದೆ: “ಪರಿಪೂರ್ಣನೇ, ನಿನಗಾಗಿ ಅಪರೂಪವಾದ ನೇರಿಳೆಹಣ್ಣುಗಳನ್ನು ತಂದಿಟ್ಟಿದ್ದೇನೆ. ಅದರ ಸವಿಯನ್ನು ನೀನು ಕಾಣೆ. ನಿನಗೆ ತಿಳಿದಿರುವುದೆಲ್ಲಾ ವಂಚನೆಗಾಗಿ ಬಂದಿದ್ದ ಹೆಂಗಸಿನ ಹಾಲನ್ನು ಅವಳು ಸಾಯುವಂತೆ ಹೀರಿ ಉಂಡದ್ದು; ಶಕಟವು ಪುಡಿಪುಡಿಯಾಗುವಂತೆ ಅದನ್ನು ಒಡೆದಿಟ್ಟದ್ದು; ಮತ್ತು ಸೊಂಟಕ್ಕೆ ಹಗ್ಗದಿಂದ ಕಟ್ಟಿಸಿಕೊಂಡದ್ದು. ಆದ್ದರಿಂದ, ಕಿವಿ ಕಡಕಗಳನ್ನು ನಿನಗೆ ನೋವಾಗದಂತೆ ತೊಡಿಸಿ, ತಿನ್ನಲು ರುಚಿಯಾದ ನೇರಿಳೆಹಣ್ಣನ್ನು ಕೊಡುತ್ತೇನೆ, ಬಾರಯ್ಯಾ.”

ಈ ತಿರುಮೊೞಿಯ ಒಂದರಿಂದ ಹನ್ನೆರಡು ಪಾಶುರಗಳಲ್ಲಿ ವಿಷ್ಣುವಿನ ದ್ವಾದಶ ನಾಮಗಳನ್ನು ಒಂದೊಂದರಲ್ಲಿ ಒಂದೊಂದರಂತೆ ಹೇಳಿದೆ. ಈ ಹನ್ನೆರಡು ಹೆಸರುಗಳನ್ನು ಒಂದಲ್ಲ ಒಂದು ಸಲ ದಿನವಹಿ ಉಚ್ಚರಿಸಿ ಹೇಳುವುದು ವಾಡಿಕೆ. ಭಗವಂತನ ಹೆಸರುಗಳೆಲ್ಲವೂ ಪವಿತ್ರ. ಅವುಗಳ ಉಚ್ಚರಣೆಯಿಂದ ಮಾನವನು ಪಾವನನಾಗುತ್ತಾನೆ. ಸರಳವಾದ, ಸುಲಭವಾಗಿ ಉಚ್ಚರಿಸಬಲ್ಲ ಭಗವಂತನ ಹೆಸರುಗಳನ್ನು ಅರ್ಥವತ್ತಾಗಿ ತಿಳಿದು, ಭಕ್ತಿಯಿಂದ ಸದಾ ಭಜಿಸುತ್ತ ಬರುವುದು ಮುಕ್ತಿಗೆ ಮಾರ್ಗವೆಂದು ತಿಳಿದವರು ಹೇಳುತ್ತಾರೆ. ಕೇಶವಾದಿ ನಾಮಗಳನ್ನು ಈ ಕೆಳಗೆ ಕೊಟ್ಟಿದೆ.

೧. ಕೇಶವ: ಸುಂದರವಾದ ಕಪ್ಪು ಕೂದಲುಳ್ಳವನು; ಕೇಶಿ ಎಂಬ ರಾಕ್ಷಸನನ್ನು ಕೊಂದವನು; ಚತುರ್ಮುಖನಿಗೆ ಕಾರಣನು.

೨. ನಾರಾಯಣ: ಜೀವನಿಗೆ ಪ್ರಾಪ್ಯನು, ಪ್ರಾಪಕನು, ಆಧಾರಭೂತನು; ಜಲವನ್ನೇ ಆವಾಸವಾಗಿ ಉಳ್ಳವನು; ಮುಕ್ತಿದಾಯಕನು.

೩. ಮಾಧವ:ಲಕ್ಷ್ಮೀದೇವಿಗೆ ಪತಿಯಾದವನು.

೪೯

೪. ಗೋವಿಂದ: ಸ್ತುತಿರೂಪವಾದ ವಾಕ್ಯಗಳಿಂದ ಹೊಗಳಲ್ಪಡುವವನು;ಬಲಿ ಚಕ್ರವರ್ತಿಯಿಂದ ಭೂಮಿಯನ್ನು ಪಡೆಯುವವನು;

೫. ವಿಷ್ಣು: ಎಲ್ಲ ಕಡೆಯೂ ವ್ಯಾಪಿಸಿರುವವನು.

೬. ಮಧುಸೂದನ: ಮಧು ಎಂಬ ರಾಕ್ಷಸನನ್ನು ಕೊಂದವನು; ಇಂದ್ರಿಯಗಳನ್ನು ತನ್ನಲ್ಲಿ ಅಡಗಿಸಿಕೊಂಡವನು.

೭.ತ್ರಿವಿಕ್ರಮ: ಮೂರು ಲೋಕಗಳಲ್ಲಿಯೂ ವ್ಯಾಪಿಸಿರುವವನು.

೮. ವಾಮನ: ವಾಮನ ರೂಪ ಧರಿಸಿರುವವನು; ತನ್ನನ್ನು ನೋಡಿದವರನ್ನು ತನ್ನ ಕಾಂತಿಯಿಂದ ವಂಚಿಸಿದವನು.

೯. ಶ್ರೀಧರ: ಲಕ್ಷ್ಮೀದೇವಿಯನ್ನು ವಕ್ಷಸ್ಥಳದಲ್ಲಿ ಧರಿಸುವವನು.

೧೦. ಹೃಷೀಕೇಶ: ಇಂದ್ರಿಯಗಳಿಗೆ ಒಡೆಯನು.

೧೧. ಪದ್ಮನಾಭ: ಕಮಲವನ್ನು ನಾಭಿಯಲ್ಲಿ ಉಳ್ಳವನು.

೧೨. ಲೋಕಗಳೆಲ್ಲವನ್ನೂ ಉದರದಲ್ಲಿ ಉಳ್ಳವನು; ಹಗ್ಗದಿಂದ ಕಟ್ಟಿಸಿಕೊಂಡವನು.

೧೩. ವಾರ್ ಕಾದುತಾೞಪ್ಪೆರುಕ್ಕಿಯಮೈತ್ತು ಮಕರಕ್ಕುೞೈಯಿಡವೇಣ್ಡಿ

ಶೀರಾಲಶೋದೈ ತಿರುಮಾಲೈ ಚ್ಚೊನ್ನಶೊಲ್ ಚಿನ್ದೈಯುಳ್ ನಿನ್ಱುತಿಹೞ

ಪಾರಾರ್ ಶೊಲ್ ಪುಹೞಾನ್ ಪುದುವೈಮನ್ನನ್ ಪನ್ನಿರುನಾಮತ್ತಾಱ್ ಶೊನ್ನ

ಆರಾದವನ್ದಾದಿ ಪನ್ನಿರಣ್ಡುಮ್ ವಲ್ಲಾರ್ ಅಚ್ಚುತನುಕ್ಕಡಿಯಾರೇ

ವಾರ್=ವಿಶಾಲವಾದ, ಕಾದು=ಕಿವಿಯ, ತಾೞ=ತಾಳನ್ನು, ಪೆರುಕ್ಕಿ= ಚುಚ್ಚಿ, ಅಮೈತ್ತು= ಜೋಡಿಸಿ, ಮಕರಕ್ಕುೞೈ= ಮಕರಾಭರಣವನ್ನು, ಇಡ=ತೊಡಿಸಲು, ವೇಣ್ಡಿ=ಬೇಡಿ, ಶೀರಾಲ್=ಸಂತೋಷದಿಂದ, ಅಶೋದೈ=ಯಶೋದೆಯು, ತಿರುಮಾಲೈ= ಶ್ರಿಯಃಪತಿಯಾದ ಭಗವಂತನನ್ನು \(ಕೃಷ್ಣನನ್ನು\) ಕುರಿತು, ಶೊನ್ನ=ಹೇಳಿದ

೫೦

ಶೊಲ್=ಮಾತುಗಳ, ಚಿನ್ದೈಯುಳ್=ಚಿಂತನೆಯಲ್ಲಿ, ನಿನ್ಱು= ನಿಂತು,ತಿಹೞ=ಹೊಗಳುವಂತೆ, ಪಾರ್=ಭೂಮಿಯಲ್ಲಿ, ಆರ್=ವಿಶಾಲವಾಗಿ ತುಂಬಿ ಹರಡಿರುವ, ಶೊಲ್=ಪುರಾತನ, ಪುಹೞಾನ್=ಯಶಸ್ಸನ್ನು ಹೊಂದಿರುವ, ಪುದುವೈ=ಶ್ರೀವಿಲ್ಲಿಪುತ್ತೂರಿನ, ಮನ್ನನ್=ನಿರ್ವಾಹಕನಾದ \(ವಿಷ್ಣುಚಿತ್ತರು\), ಪನ್ನಿರು=ಹನ್ನೆರಡು, ನಾಮತ್ತಾಲ್=ನಾಮಗಳಿಂದ, ಶೊನ್ನ=ಹಾಡಿ ವಿವರಿಸಿದ, ಆರಾದ=ತೃಪ್ತಿಯಾಗದಂಥ, ಅನ್ದಾದಿ= ಅನಂತಾದಿಗಳಿಂದ, ಪನ್ನಿರಣ್ಡುಮ್=ಹನ್ನೆರಡನ್ನೂ, ವಲ್ಲಾರ್=ಬಲ್ಲವರು, ಅಚ್ಚುತನಕ್ಕೂ=ಅಚ್ಯುತನಿಗೆ, ಅಡಿಯಾರೇ= ಸೇವಕನೇ\(ಕಿಂಕರರೇ\) ಆಗುತ್ತಾರೆ.

ವಿಶಾಲವಾದ ಕಿವಿಯ ತಾಳನ್ನು ಚುಚ್ಚಿ ದಾರವನ್ನು ಜೋಡಿಸಿ, ಮಕರಾಭರಣವನ್ನು ತೊಡಿಸಲು ಬೇಡಿ, ಯಶೋದೆ ಸಂತೋಷದಿಂದ ಶ್ರಿಯಃಪತಿಯಾದ ಕೃಷ್ಣನನ್ನು ಕುರಿತು ಹೇಳಿದ ಮಾತುಗಳ ಚಿಂತನೆಯಲ್ಲಿ ನಿಂತು ಹೊಗಳುವಂತೆ ಭೂಮಿಯಲ್ಲಿ ವಿಶಾಲವಾಗಿ ತುಂಬಿಹರಡಿರುವ ಪುರಾತನ ಯಶಸ್ಸನ್ನು ಪಡೆದಿರುವ ಶ್ರೀವಿಲ್ಲಿಪುತ್ತೂರಿನ ನಿರ್ವಾಹಕರಾದ ವಿಷ್ಣುಚಿತ್ತರು ಹನ್ನೆರಡು ನಾಮಗಳಿಂದ ಹಾಡಿ ವಿವರಿಸಿದ ಎಂದಿಗೂ ತೃಪ್ತಿಯಾಗದಂಥ ಅನಂತಾದಿಗಳಾದ ಹನ್ನೆರಡನ್ನೂ ಬಲ್ಲವರು ಅಚ್ಯುತನಿಗೆ ಕಿಂಕರರೇ ಆಗುತ್ತಾರೆ.\(೧೩\)

ಈ ತಿರುಮೊೞಿಗೆ ಇದು ಫಲಶ್ರುತಿ. ಭಗವಂತನ ಅವತಾರರೂಪಿಯಾದ ಶ್ರೀಕೃಷ್ಣನಿಗೆ ಕಿವಿಚುಚ್ಚಿ ಆಭರಣವನ್ನು ತೊಡಿಸಲೆಂದು ಬಗೆದು ತಾಯಿಯಾದ ಯಶೋದೆ ಬಾಲಕೃಷ್ಣನನ್ನು ಒಲಿಸಿಕೊಳ್ಳುವುದಕ್ಕಾಗಿ ವಿಧವಿಧವಾಗಿ ಬೇಡಿ, ಹೊಗಳಿ, ಹುರಿದುಂಬಿಸಿ, ಆಡಿದ ಮಾತುಗಳನ್ನು ವಿಷ್ಣುಚಿತ್ತರು ಬಹಳ ಸ್ವಾರಸ್ಯಪೂರ್ಣವಾಗಿ ಹಾಡಿದ್ದಾರೆ. ಭಗವಂತನ ಹನ್ನೆರಡು ನಾಮಗಳನ್ನು ತಮ್ಮ ಹನ್ನೆರಡು ಪಾಶುರಗಳಿಗೆ ಜೋಡಿಸಿದ್ದಾರೆ. ಈ ದಿವ್ಯಪಾಶುರಗಳನ್ನು ಮೊದಲು ಕೊನೆಯಿಲ್ಲದಂತೆ, ಎಲ್ಲವನ್ನೂ ಚೆನ್ನಾಗಿ ಅರ್ಥವತ್ತಾಗಿ ತಿಳಿದುಕೊಂಡರು ನಾಶರಹಿತನಾದ ಅಚ್ಯುತನ ನಿತ್ಯಕಿಂಕರರಾಗುತ್ತಾರೆ.

ಅಡಿಯ ನಡೆ: ಪೋಯ್, ವಣ್ಣ, ವೈಯಮ್, ವಣಮ್, ಶೋತ್ತಮ್, ವಿಣ್, ಮುಲೈ, ಎನ್, ಮೆಯ್, ಕಾರಿಕೈ, ಕಣ್ಣೈ, ವಾ, ವಾರ್ ಕಾದು, ವೆಣ್ಣೆಯ್

೫೧

ಶ್ರೀಃ

ಶ್ರಿಯೈ ನಮಃ

ಎರಡನೆಯ ದಶಕ ನಾಲ್ಕನೆಯ ತಿರುಮೊೞಿ ವೆಣ್ಣೆಯಳೈನ್ದ

೧.ವೆಣ್ಣೆಯಳೈನ್ದ ಕುಣುಙ್ಗಮ್ ವಿಳೈಯಾಡು ಪುೞುದಿಯುಙ್ಗೊಣ್ಡು

ತಿಣ್ಣೆನವೆವ್ವಿರಾವುನ್ನೈತ್ತೇಯ್ ತ್ತುಕ್ಕಿಡಕ್ಕ ನಾನೊಟ್ಟೇನ್

ಎಣ್ಣೆಯ್ ಪುಳಿಪ್ಪೞಙ್ಗೊಣ್ಡು ಇಙ್ಗೈತ್ತನೈಪೋದು ಮಿರುನ್ದೇನ್

ನಣ್ಣಲರಿಯ ಪಿರಾನೇ ನಾರಣಾ ನೀರಾಡವಾರಾಯ್

ವೆಣ್ಣೆಯ್=ಬೆಣ್ಣೆಯನ್ನು, ಅಳೈನ್ದ=ಕಲಸಿ ತಿಂದು, ಮೈಗೆ ಮೆತ್ತಿಕೊಂಡು, ಕುಣಙ್ಗುಮ್=ಭೂತದಂತೆ ವಿಕಾರವಾದ ರೂಪವನ್ನೂ ವಾಸನೆಯನ್ನೂ, ವಿಳೈಯಾಡು=ಆಟದಲ್ಲಿ, ಪುೞುದಿಯುಮ್=ಧೂಳುಮಣ್ಣನ್ನೂ, ಕೊಣ್ಡು=ಹತ್ತಿಸಿಕೊಂಡ, ಉನ್ನೈ=ನಿನ್ನನ್ನು, ತಿಣ್ಣೆನ=ನಿಜವಾಗಿಯೂ, ನಾನ್=ನಾನು, ಇ=ಈ, ಇರಾ=ರಾತ್ರಿ, ತೇಯ್ ತ್ತು=ನನ್ನ ಮೈಗೆಲ್ಲಾ ಹಚ್ಚಿಸಿಕೊಂಡು\(ಬಳಿಸಿಕೊಂಡು\), ಕಿಡಕ್ಕ=ಮಲಗಲು, ಒಟ್ಟೇನ್=ಬಿಡುವುದಿಲ್ಲ, ಎಣ್ಣೆಯ್=ಎಣ್ಣೆಯನ್ನೂ, ಪುಳಿಪ್ಪೞಮ್=ಹುಣಸೇಹಣ್ಣನ್ನೂ, ಕೊಣ್ಡು=ತೆಗೆದಿಟ್ಟುಕೊಂಡು, ಇಙ್ಗೆ=ಇಲ್ಲಿ,, ಎತ್ತನೈಪೋದುಮ್=ಎಷ್ಟೋ ಹೊತ್ತಿನಿಂದ, ಇರುನ್ದೇನ್=ಇದ್ದೇನೆ \(ಗೊತ್ತೇ\), ನಣ್ಣಲ್= \(ನಿನ್ನ\)ಸಾಮೀಪ್ಯ, ಅರಿಯ= ದುಸ್ಸಾಧ್ಯವೆನ್ನಿಸುವ, ಪಿರಾನೇ= ಸ್ವಾಮಿಯೇ, ನಾರಣಾ=ನಾರಾಯಣನೇ, ನೀರಾಡ=ನೀರಾಡಲು\(ಸ್ನಾನಮಾಡಲು\), ವಾರಾಯ್= ಬಾರಯ್ಯ.

ಬೆಣ್ಣೆಯನ್ನು ಕಲಸಿ ತಿಂದು ಮೈಗೆಮೆತ್ತಿಕೊಂಡು ಭೂತದಂತೆ ವಿಕಾರರೂಪವನ್ನೂ ವಾಸನೆಯನ್ನೂ ಆಡುವಾಗ ಧೂಳುಮಣ್ಣನ್ನೂ ಬಳಿದುಕೊಂಡಿರುವ ನಿನ್ನನ್ನು ನಿಜವಗೈಯೂ ನಾನು ಈ ರಾತ್ರಿ ನನ್ನ ಮೈಗೆಲ್ಲಾ ಪೂಸಿಕೊಂಡು ಮಲಗಲು ಬಿಡುವುದಿಲ್ಲ. ಎಷ್ಟೋ ಹೊತ್ತಿನಿಂದಲೂ ಎಣ್ಣೆಯನ್ನೂ ಹುಣಸೇಹಣ್ಣನ್ನೂ ತೆಗೆದಿಟ್ಟುಕೊಂಡು ಇಲ್ಲಿ ಕಾದಿದ್ದೇನೆ. ನಿನ್ನ ಸಾಮೀಪ್ಯಕಷ್ಟಸಾಧ್ಯವೆನ್ನಿಸುವ ಸ್ವಾಮಿಯೇ, ಸ್ನಾನಮಾಡಲು ಬಾರಯ್ಯ.\(೧\)

೫೨

ಗೋಕುಲದಲ್ಲಿ ಎಲ್ಲೆಲ್ಲಿಯೂ ಕೃಷ್ಣನೇ ಯಾರಮನೆಯಲ್ಲಿ ನೋಡಿದರೂ ಅವನೇ. ಬೆಣ್ಣೆಯಿರುವ ಕಡೆಯಲ್ಲೆಲ್ಲಾ ಅವನೇ. ಎಲ್ಲರ ಮನೆಯ ಬೆಣ್ಣೆಯೂ ಅವನ ಪಾಲೇ. ಅದರಂತೆಯೇ ಧೂಳಿನಲ್ಲಿಯೂ ಮಣ್ಣಿನಲ್ಲಿಯೂ ಅವನೇ. ಹೀಗಿದ್ದರೂ ಸಹ ಅವನನ್ನು ಹಿಡಿದುಕೊಳ್ಳುವುದಾಗಲಿ, ಅವನ ಬಾಲಚೇಷ್ಟೆಗಳನ್ನು ತಡೆಯುವುದಾಗಲಿ ಸುಲಭವಲ್ಲ. ಹಾಗೆಯೇ ಭಗವಂತ ಎಲ್ಲೆಲ್ಲೂಇದ್ದಾನೆ. ಎಲ್ಲ ವಸ್ತುಗಳಲ್ಲೂ ಅವನೇ. ಎಲ್ಲರ ಹೃದಯದಲ್ಲೂ ಅವನೇ. ಇಷ್ಟಾ ಅವನನ್ನು ಸಮೀಪಿಸುವುದಾಗಲಿ, ಸೇರುವುದಾಗಲಿ ಸುಲಭವಲ್ಲ. ಭಗವಂತನ ಸಾಮೀಪ್ಯಪಡೆಯಲು ಅವನನ್ನು ಒಲಿಸಿಕೊಳ್ಳಬೇಕು. ಅದು ಕಷ್ಟಸಾಧ್ಯ ಎನ್ನುತ್ತಾರೆ, ಆೞ್ವಾರರು. ಆದರೂ ಭಗವಂತನನ್ನು ಪಡೆಯುವುದು ಅಷ್ಟೆ ಸುಲಭ. ಯಶೋದೆಯಂತೆ ಸತತವಾಗಿ ಅವನ ಚಿಂತನೆಯಲ್ಲಿಯೇ ಕಾಲಕಳೆಯುತ್ತಾ. ಅವನ ಕೈಂಕರ್ಯಕ್ಕೆ ಸದಾ ಹಾತೊರೆಯುತ್ತಾ, ಅದು ಒದಗಿ ಬಂದಾಗಲೆಲ್ಲಾ, ಅದನ್ನು ಮನಸಾರ ನಡಸುತ್ತಾ ಹರ್ಷಿಸುತ್ತಾ ಇರುವುದೇ ಕ್ರಮ.

೨. ಕನ್ಱುಹಳೋಡಚ್ಚೆವಿಯಿಲ್ ಕಟ್ಟೆಱುಮ್ ಬುಪಿಡಿತ್ತಿಟ್ಟಾಲ್

ತೆನ್ಱಿಕ್ಕೆಡುಮಾಹಿಲ್ ವೆಣ್ಣೆಯ್ ತಿರಟ್ಟಿ ವಿೞುಙ್ಗುಮಾ ಕಾಣ್ವನ್

ನಿನ್ಱ ಮರಾಮರಮ್ ಶಾಯ್ ತ್ತಾಯ್ ನೀ ಪಿಱನ್ದ ತಿರುವೋಣಮ್

ಇನ್ಱು ನೀ ನೀರಾಡವೇಣ್ಡುಮ್ ಎಮ್ಬಿರಾನೋಡಾದೇ ವಾರಾಯ್

ಕನ್ಱುಹಳ್=ಕರುಗಳು, ಓಡ=ಓಡುವ ಹಾಗೆ, ಚೆವಿಯಿಲ್=ಅವುಗಳ ಕಿವಿಯಲ್ಲಿ, ಕಟ್ಟೆಱುಮ್ಬು=ಕಟ್ಟಿರುವೆಯನ್ನು, ಪಿಡಿತ್ತು=ಹಿಡಿದು, ಇಟ್ಟಾಲ್=ಇಟ್ಟರೆ, \(ಸೇರಿಸಿದರೆ\), ತೆನ್ಱಿ=ಚೆದರಿ, ಕೆಡುಮ್=ಬುದ್ಧಿಕೆಡುವುದು, ಆಹಿಲ್=ಆದ್ದರಿಂದ, ವೆಣ್ಣೆಯ್=ಬೆಣ್ಣೆಯನ್ನು, ತಿರಟ್ಟಿ=ಕಳವು ಮಾಡಿ, ವಿೞುಙ್ಗುಮ್=ನುಂಗುವುದನ್ನು, ಆ=ಆಹಾ, ಕಾಣ್ ಪನ್=ನೋಡುತ್ತೇನೆ, ನಿನ್ಱ=ಭದ್ರವಾಗಿ ಬೆಳೆದು ನಿಂತಿರುವ, ಮರಾಮರಮ್=ಅರ್ಜುನ ವೃಕ್ಷಗಳನ್ನು, ಶಾಯ್ ತ್ತಾಯ್=ಕೆಡವಿದೆ\(ಬೀಳಿಸಿದೆ\), ನೀ=ನೀನು, ಪಿರನ್ದ=ಹುಟ್ಟಿದ, ತಿರು=ಶ್ರೇಷ್ಠವಾದ \(ಶುಭ\), ಓಣಮ್=ನಕ್ಷತ್ರ, ಇನ್ಱು=ಇಂದು, ನೀ=ನೀನು, ನೀರಾಡವೇಣ್ಡುಮ್=ಮಜ್ಜನ ಮಾಡಬೇಕು, ಎಮ್=ನಮ್ಮ, ಪಿರಾನೇ=ಸ್ವಾಮಿಯೇ, ಓಡಾದೇ=ಓಡಬೇಡ, ವಾರಾಯ್=ಬಾರಯ್ಯ.

ಕರುಗಳ ಕಿವಿಯಲ್ಲಿ ಕಟ್ಟಿರುವೆಯನ್ನು ಬಿಟ್ಟು ಅವು ಓಡಿಹೋಗುವಂತೆ ಮಾಡಿದರೆ ಅವು ಚೆದರಿ ಬೆದರಿ ಬುದ್ಧಿಕೆಟ್ಟು ಓಡುವುವು. ಆದ್ದರಿಂದ, ಬೆಣ್ಣೆಯನ್ನು ಕದ್ದು ತಿನ್ನುವುದನ್ನು

೫೩

ಆಹಾ ನೋಡುತ್ತೇನೆ. ಭದ್ರವಾಗಿ ನಿಂತಿರುವ ಅರ್ಜುನವೃಕ್ಷಗಳನ್ನು ನೀನು ಬೀಳಿಸಿದೆ. ನೀನು ಹುಟ್ಟಿದ ಪವಿತ್ರನಕ್ಷತ್ರ ಇಂದು. ನೀನು ಮಜ್ಜನ ಮಾಡಬೇಕು. ನಮ್ಮ ಸ್ವಾಮಿಯೇ ಓಡಬೇಡ; ಬಾರಯ್ಯಾ.\(೨\)

ಬಾಲಕೃಷ್ಣನ ಚೇಷ್ಟೆಗಳಲ್ಲಿ ಒಂದನ್ನು ನಿದರ್ಶನದಂತೆ ಕೊಟ್ಟಿದೆ: ಕರುಗಳ ಕಿವಿಯಲ್ಲಿ ಕಟ್ಟಿರುವೆ ಬಿಡುವುದರಿಂದ ಅವಕ್ಕೆ ಬುದ್ಧಿಕೆಟ್ಟು ಅವು ಸಿಕ್ಕಾಪಟ್ಟೆ ಓಡಿಹೋಗುತ್ತವೆ. ಇದು ಸಾಮಾನ್ಯರು ಮಾಡುವ ಒಂದು ವಿನೋದದ ಚೇಷ್ಟೆ ಎನ್ನಬಹುದು. ಆದರೆ, ಸುಭದ್ರವಾದ ಅವಳಿ ಅರ್ಜುನವೃಕ್ಷಗಳ ನಡುವೆ ಇರುವ ಸಂದಿನಲ್ಲಿ ತೂರಿ, ಅವುಗಳನ್ನು ಬೀಳಿಸಿಬಿಡುವುದು ಎಂಥ ಅಸಾಮಾನ್ಯ ಕಾರ್ಯ\! ತಾನು ಸಾಮಾನ್ಯನೇನಲ್ಲ ಎಂದು ತೋರಿಸುವುದಕ್ಕೆ ಇದೆಲ್ಲಾ.

ಮಕ್ಕಳಿಗೆ ಸಾಮಾನ್ಯವಾಗಿ ಮಜ್ಜನವೆಂದರೆ ಏನೋ ತೊಂದರೆ ಕಂಡಂತೆ. ಅದಕ್ಕೆ ಒಪ್ಪದೆ ಓಡಿಹೋಗುವುದು, ತಪ್ಪಿಸಿಕೊಳ್ಳಲು ಯತ್ನಿಸುವುದು ಸ್ವಭಾವ. ಆದರೆ ಅವರ ಹುಟ್ಟಿದ ಹಬ್ಬ”ಎಂದು ಹೇಳಿದರೆ, ಅವರಿಗೆ ಒಂದು ಬಗೆಯಲ್ಲಿ ಹಿಗ್ಗು. ಅದನ್ನು ಮುಂದಿಟ್ಟು, ತಾಯಂದಿರು ಮಜ್ಜನ ಮಾಡಿಸಿಬಿಡುತ್ತಾರೆ.

೩. ಪೇಯ್ ಚ್ಚಿ ಮುಲೈಯುಣ್ಡಕ್ಕಣ್ಡು ಪಿನ್ನೈಯುಮ್ ನಿಲಾದೆನ್ ನೆಂಜಮ್

ಆಯ್ ಚ್ಚಿಯರೆಲ್ಲಾಙ್ಕೂಡಿ ಅೞೈಕ್ಕವುಮ್ ನಾನ್ ಮಲೈತನ್ದೇನ್

ಕಾಯ್ ಚ್ಚಿನ ನೀರೊಡುನೆಲ್ಲಿ ಕಡಾರತ್ತಿಱ್ ಪೂರಿತ್ತು ವೈತ್ತೇನ್

ವಾಯ್ ತ್ತ ಪುಹೞ್ ಮಣಿವಣ್ಣಾ ಮಂಜನಮಾಡ ನೀ ವಾರಾಯ್

ಪೇಯ್ ಚ್ಚಿ=ರಾಕ್ಷಸಿಯ, ಮುಲೈ=ಮೊಲೆಯನ್ನು, ಉಣ್ಡ=ಉಣ್ಣುವುದನ್ನು, ಕಣ್ಡು=ನೋಡಿ, ಪಿನ್ನೈಯುಮ್=ಕೂಡಲೇ, ಎನ್=ನನ್ನ, ನೆಂಜಮ್=ಮನಸ್ಸು, ನಿಲ್ಲಾದು=\(ಹೊಯ್ದಾಡುವುದು\) ನಿಲ್ಲದಾಯ್ತು, ಆಯ್ ಚ್ಚಿಯರೆಲ್ಲಾಮ್=ಗೋಕುಲದ ಸ್ತ್ರೀಯರೆಲ್ಲರೂ, ಕೂಡಿ=ಒಟ್ಟಾಗಿ, ಅೞೈಕ್ಕವುಮ್=ಕರೆದು ಕೂಗಾಡಲು, ನಾನ್=ನಾನು, ಮುಲೈ=ಮೊಲೆಯನ್ನು, ತನ್ದೇನ್= ಕೊಟ್ಟೆ\(ಉಣ್ಣಿಸಿದೆ\), ನೆಲ್ಲಿ=ನೆಲ್ಲಿ ಎಲೆ, ಒಡು=ಸಹಿತವಾಗಿ, ಕಾಯ್ ಚ್ಚಿನ=ಕಾಯಿಸಿದ, ನೀರ್=ನೀರನ್ನು, ಕಡಾರತ್ತಿಲ್=ಕಡಾರದಲ್ಲಿ, ಪೂರಿತ್ತು=ತುಂಬಿ, ವೈತ್ತೇನ್=ಇಟ್ಟಿದ್ದೇನೆ, ವಾಯ್ ತ್ತ=ಶಾಶ್ವತವಾದ,ಪುಹೞ್= ಯಶಸ್ಸುಳ್ಳ, ಮಣಿವಣ್ಣಾ=ನೀಲಮಣಿಯ ಬಣ್ಣದವನೇ, ಮಂಜನ ಮಾಡ=ಮಜ್ಜನಮಾಡಲು

೫೪

ನೀ=ನೀನು, ವಾರಾಯ್=ಬಾರಯ್ಯಾ.

ರಾಕ್ಷಸಿಯ ಮೊಲೆಯುಣ್ಣುವುದನ್ನು ಕಂಡಕೂಡಲೇ ನನ್ನ ಮನಸ್ಸಿನ ಹೊಯ್ದಾಟ ನಿಲ್ಲದಾಯ್ತು. ಗೋಕುಲದ ಸ್ತ್ರೀಯರೆಲ್ಲರೂ ಒಟ್ಟಾಗಿ ಕರೆದುಕೂಗಾಡಲು ನಾನು ನಿನಗೆ ಮೊಲೆಯೂಡಿದೆ. ನೆಲ್ಲಿ ಎಲೆಯನ್ನು ಹಾಕಿ ಕಾಯಿಸಿದ ನೀರನ್ನು ಕಡಾರದಲ್ಲಿ ತುಂಬಿ ಇಟ್ಟಿದ್ದೇನೆ. ಶಾಶ್ವತವಾದ ಯಶಸ್ಸುಳ್ಳ ಮಣಿವಣ್ಣಾ ಮಜ್ಜನಮಾಡಲು ನೀನು ಬಾರಯ್ಯಾ.\(೩\)

ಎಳೆಯಮಗುವಾದ ಕೃಷ್ಣನು ರಾಕ್ಷಸಿಯ ಮೊಲೆಯುಣ್ಣುವುದನ್ನು ಕಂಡ ಕೂಡಲೇ ಯಶೋದೆಗೆ ದಿಗ್ಭ್ರಾಂತಿಯಾಯಿತು. “ಏನು ಗತಿ? ಮಗು ಇನ್ನು ಬದುಕುವುದೇ?”ಎಂದು ಮನಸ್ಸು ಹೊಯ್ದಾಡತೊಡಗಿತು. ಅವಳೂ ಎದುರಿಗೆ ಇದ್ದರೂ ಸಹ ಅಲ್ಲಿ ನಡೆದದ್ದೇನು ಎಂಬುದೇ ತಿಳಿಯದಾಗಿತ್ತು. ಅವಳ ಬುದ್ಧಿ ಭ್ರಮಿಸಿತ್ತು. ಗೋಕುಲದ ಸ್ತ್ರೀಯರೆಲ್ಲರೂ ಬಂದು ಕಂಡದ್ದು ಮಹದಾಶ್ಚರ್ಯವೊಂದನ್ನು\! ಮೊಲೆಯೂಡಿ ಕೊಲ್ಲಬೇಕೆಂದಿದ್ದ ರಾಕ್ಷಸಿ ತಾನೇ ಸತ್ತುಬಿದ್ದಿದ್ದಳು. ವಿಷದ ಹಾಲನ್ನು ಕುಡಿದ ಮಗು ಕೃಷ್ಣನು, ಆನಂದವಾಗಿ ಆಡುತ್ತಿದ್ದ. ಗೋಕುಲದ ಸ್ತ್ರೀಯರೆಲ್ಲರೂ ಈ ಅದ್ಭುತವನ್ನು ಕಂಡು ಆನಂದದಿಂದ ಕೂಗಾಡಿದರು. ಯಶೋದೆಯನ್ನು ಕೂಗಿ ಕರೆದು ಅವಳಿಗೂ ತೋರಿಸಿದರು. ಆಗಲೇ, ಯಶೋದೆಗೆ ನೆಮ್ಮದಿ ಬಂದದ್ದು. ಕೃಷ್ಣನ ಮೇಲೆ ಪ್ರೀತಿ ಉಮ್ಮಳಿಸಿತು. ತತ್ಕ್ಷಣ, ಅವಳು ಮಗುವನ್ನು ಬರಸೆಳೆದು ಮಡಿಲಲ್ಲಿಟ್ಟುಕೊಂಡು ಮೊಲೆಯೂಡಿದಳು.

ಯಶೋದೆ ತಾನು ಹಿಂದೆ ನಡಸಿದ ಪ್ರೀತಿಯ ವಿಷಯವನ್ನು ಬಾಲಕೃಷ್ಣನಿಗೆ ಇನಿದಾಗಿ ಹೇಳಿ, ಅವನನ್ನು ಮಜ್ಜನಕ್ಕೆ ಕರೆಯುತ್ತಾಳೆ.

೪. ಕಂಜನ್ ಪುಣರ್ ಪ್ಪಿನಿಲ್ ವನ್ದ ಕಡಿಯ ಶಕಟ ಮುದೈತ್ತು

ವಂಚಕಪ್ಪೇಯ್ ಮಹಳ್ ತುಂಜವಾಯ್ ಮುಲೈವೈತ್ತ ಪಿರಾನೇ

ಮಂಜರುಳುನ್ ಶೆಙ್ಗೞುನೀರಿನ್ ವಾಶಿಕೈಯುಮ್ ನಾಱು ಶಾನ್ದುಮ್

ಅಂಜನಮುಙ್ಕೊಣ್ಡು ವೈತ್ತೇನ್ ಅೞಹನೇ ನೀರಾಡ ವಾರಾಯ್

ಕಂಜನ್=ಕಂಸನ, ಪುಣರ್ಪಿನಿಲ್=ಸಂಚಿನಿಂದ, ವನ್ದ=ಬಂದ, ಕಡಿಯ=ಕ್ರೂರಿಯಾದ, ಶಕಟಮ್=ಶಕಟನನ್ನು\(ಶಕಟಾಸುರನನ್ನು\), ಉದೈತ್ತು=ಒದೆದು, ವಂಚಕ=ಮೋಸಗಾರಳಾದ, ಪೇಯ್ ಮಹಳ್=ರಾಕ್ಷಸಿಯು, ತುಂಜ=ಸಾಯುವಂತೆ, ವಾಯ್=ಬಾಯನ್ನು, ಮುಲೈ=ಮೊಲೆಗೆ, ವೈತ್ತ=ಹಚ್ಚಿದ, ಪಿರಾನೇ=ಸ್ವಾಮಿಯೇ, ಮಂಜಳುಮ್=ಅರಿಸಿನವನ್ನೂ, ಶೆಮ್=ಸೊಗಸಾದ, ಕೞುನೀರುಮ್= ರಕ್ಷೆಯನೀರನ್ನೂ, ವಾಶಿಕೈಯುಮ್=ಪರಿಮಳಭರಿತವಾದ

೫೫

ಹಾರವನ್ನೂ, ನಾಱು=ಸುವಾಸನೆಯ, ಶಾನ್ದುಮ್=ಚಂದನವನ್ನೂ, ಅಂಜನಮುಮ್=ಕಾಡಿಗೆಯನ್ನೂ, ಕೊಣ್ಡು=ಸೇರಿಸಿಕೊಂಡು, ವೈತ್ತೇನ್=ಇಟ್ಟಿದ್ದೇನೆ, ಅೞಹನೇ=ಸುಂದರನೇ, ನೀರಾಡ=ಮಜ್ಜನಕ್ಕೆ, ವಾರಾಯ್=ಬಾರಯ್ಯಾ.

ಕಂಸನ ಸಂಚಿನಿಂದ ಬಂದ ಕ್ರೂರಿಯಾದ ಶಕಟನನ್ನು ಒದೆದು, ಮೋಸಗಾರಳಾದ ರಾಕ್ಷಸಿಯು ಸಾಯುವಂತೆ ಬಾಯನ್ನು ಮೊಲೆಗೆಹಚ್ಚಿದ ಸ್ವಾಮಿಯೇ, ಅರಿಸಿನವನ್ನೂ ಸೊಗಸಾದ ರಕ್ಷೆಯ ನೀರನ್ನೂ, ಪರಿಮಳಭರಿತವಾದ ಹಾರವನ್ನೂ, ಸುವಾಸನೆಯ ಚಂದನವನ್ನೂ, ಕಾಡಿಗೆಯನ್ನೂ ಸೇರಿಸಿಕೊಂಡು ಇಟ್ಟಿದ್ದೇನೆ. ಸುಂದರನೇ ಮಜ್ಜನಕ್ಕೆ ಬಾರಯ್ಯಾ.\(೪\)

ಶಕಟಾಸುರನ ಸಂಹಾರ ಮತ್ತು ಪೂತನಿಯ ವಧೆ ಮೇಲಿಂದ ಮೇಲೆ ಬರುತ್ತವೆ. ಯಾವುದು ಮುಂಚೆ ,ಯಾವುದು ಆಮೇಲೆ ಎಂಬುದರ ಜಿಜ್ಞಾಸೆ ಮುಖ್ಯವಲ್ಲ. ಮಗುವಿನ ಕಾಲಿನ ಒದೆತಕ್ಕೇ ಕ್ರೂರರಾಕ್ಷಸನಾದ ಶಕಟನು ಹತನಾಗುವುದೇ? ಮೊಲೆಗೆ ಬಾಯಿ ಹಚ್ಚಿದ ಮಾತ್ರಕ್ಕೇ ಪೂತನಿ ಸಾಯಬೇಕೇ? ಇವುಗಳ ಒಳತತ್ತ್ವದ ಕಡೆಗೆ ಗಮನಹರಿಸಿ, ಕೃಷ್ಣನ ಮಹಿಮೆಯನ್ನು ಮನವರಿಕೆ ಮಾಡಿಕೊಳ್ಳಬೇಕು-ಇದು ಮುಖ್ಯ.

ಕೃಷ್ಣನ ಮಜ್ಜನಕ್ಕೆ ಯಶೋದೆ ಎಷ್ಟು ಚೆನ್ನಾಗಿ ಅಣಿ ಮಾಡಿದ್ದಾಳೆ\! ಅದರಲ್ಲಿ ಎಷ್ಟುಆಸಕ್ತಿ ಅವಳಿಗೆ\! ಎಣ್ಣೆ, ಅರಿಸಿನ, ಹುಣಸೇಹಣ್ಣು, ನೆಲ್ಲಿಸೊಪ್ಪು ಹಾಕಿ ಕಾಯಿಸಿಟ್ಟ ಕಡಾರದ ನೀರು, ಇತ್ಯಾದಿಗಳು ಸಿದ್ಧವಾಗಿವೆ. ಎಣ್ಣೆ ಅರಿಸಿನಗಳನ್ನು ಚೆನ್ನಾಗಿ ಮೈಗೆ ಲೇಪಿಸಿ ಅದಕ್ಕೆ ಮೃದುತ್ವವನ್ನೂ ಕಾಂತಿಯನ್ನೂ ತರುವುದಕ್ಕೆ ಮೈಗೆ ತಂಪು ಉಂಟುಮಾಡುವುದಕ್ಕೆ ನೆಲ್ಲಿಸೊಪ್ಪಿನ ನೀರು. ಅದು ಆರೋಗ್ಯವನ್ನುಂಟುಮಾಡುವುದು. ಹುಣಸೇಹಣ್ಣು ಮೈಯಲ್ಲಿನ ಕೊಳೆಯನ್ನು ತೆಗೆಯುವುದಕ್ಕೆ. ಇವಿಷ್ಟೂ ನೀರಿ ಎರೆಯುವಾಗ. ಕಡೆಯಲ್ಲಿ “ಸೊಗಸಾದ ರಕ್ಷೆಯ ನೀರು”. ಇಲ್ಲಿಗೆ ಮಜ್ಜನ ಮುಗಿಯುವುದು. ಆಮೇಲೆ, ಮೈಯನ್ನು ಚೆನ್ನಾಗಿ ಒರೆಸಿ ಸುವಾಸನೆಯಗಂಧವನ್ನು ಮೈಗೆಲ್ಲಾ ಪೂಸುವುದು. ಕೊರಳಿಗೆ ಪರಿಮಳಭರಿತವಾದ ಹಾರವನ್ನು ಹಾಕುವುದು. ಕಣ್ಣಿಗೆ ಕಾಡಿಗೆ ಹಚ್ಚುವುದು. ಇದು ಆರೋಗ್ಯಕ್ಕೂ, ಮನಸ್ಸಿನ ಉಲ್ಲಾಸಕ್ಕೂ, ಅಲಂಕಾರಕ್ಕೂ ಅನುಕೂಲವಾದವು.

“ರಕ್ಷೆಯ ನೀರು”- ಮಜ್ಜನದ ಕಡೆಯಲ್ಲಿ ಎರೆಯುವ ಐದಾರು ಚೆಂಬು ನೀರೇ “ರಕ್ಷೆಯ ನೀರು”. ಆಗ ಒಂದೊಂದು ಚೆಂಬು ನೀರನ್ನು ಎರೆಯುವಾಗಲೂ “ಶ್ರೀರಾಮ ರಕ್ಷೆ, ಆರೋಗ್ಯ ಸ್ನಾನ, ಓಡಾಡಿ ಬದುಕು, ನಾರಾಯಣ, ಗೋವಿಂದ”ಎಂಬುದನ್ನು ಒಂದೊಂದಾಗಿ ಹೇಳುತ್ತಾ ನೀಅನ್ನು ಎರೆಯುವುದು. ಇದರ ಅರ್ಥ ಹೀಗಿದೆ: ಮಗುವಿಗೆ ಭಗವಂತನ ರಕ್ಷೆ ಉಂಟಾಗಲಿ.ಮಗುವು ಆಯುಷ್ಯವಂತನಾಗಿ ಆರೋಗ್ಯವಂತನಾಗಿ ದೃಢವಾಗಿ ಓಡಾಡಿಕೊಂಡು ಬದುಕಲಿ ಎಂದು ತಾಯಿಯ ಅಥವಾ ನೀರೆರೆಯುವ ಹಿರಿಯರ ಆಶೀರ್ವಾದ. ಈ ವಿಶಿಷ್ಟ ಸಂಸ್ಕೃತಿಯನ್ನು ಈಗಲೂ ಮನೆಗಳಲ್ಲಿ ಕಾಣಬಹುದು.

೫೬

೫. ಅಪ್ಪಮ್ ಕಲನ್ದ ಶಿಟ್ರುಣ್ಡಿ ಅಕ್ಕಾರಮ್ ಪಾಲಿಲ್ ಕಲನ್ದು

ಶೊಪ್ಪಡನಾನ್ ಶುಟ್ಟೂವೈತ್ತೇನ್ ತಿನ್ನಲುಱುದಿಯೇಲ್ ನಮ್ಬೀ

ಶೆಪ್ಪಿಳಮೆನ್ ಮುಲೈಯಾರ್ಹಳ್ ಶಿಱುಪುಱಮ್ ಪೇಶಿಚ್ಚಿರಿಪ್ಪರ್

ಶೊಪ್ಪಡ ನೀರಾಡವೇಣ್ಡುಮ್ ಚೋತ್ತಮ್ ಪಿರಾನಿಙ್ಗೇವಾರಾಯ್

ಅಪ್ಪಮ್=ಅಪ್ಪವನ್ನು, ಕಲನ್ದ=ಬೆರೆಸಿರುವ\(ಸೇರಿಸಿರುವ\), ಶಿಟ್ರುಣ್ಡು=ಸ್ವಲ್ಪತಿಂಡಿಯನ್ನೂ, ಅಕ್ಕಾರಮ್=ಬೆಲ್ಲವನ್ನು, ಪಾಲಿಲ್=ಹಾಲಿನಲ್ಲಿ, ಕಲನ್ದು=ಕಲಸಿ, ಚೊಪ್ಪಡ=ಚೆನ್ನಾಗಿ, ನಾನ್=ನಾನು, ಶುಟ್ಟುವೈತ್ತೇನ್=ಕಾಯಿಸಿ ಇಟ್ಟಿದ್ದೇನೆ, ತಿನ್ನಲ್=ತಿನ್ನಲು, ಉರುದಿ=ಇಷ್ಟ, ಏಲ್=ಇದ್ದಲ್ಲಿ, ನಮ್ಬೀ=ಪೂರ್ಣನೇ, ಶೊಪ್ಪಡ=ಚೊಕ್ಕಟವಾಗಿ, ನೀರಾಡವೇಣ್ಡುಮ್=ಮಜ್ಜನ ಮಾಡಬೇಕು, ಶೆಪ್ಪು=ಕಳಶದಂತೆ, ಇಳ=ಎಳೆಯ , ಮೇಲ್=ಮೃದುವಾದ, ಮುಲೈಯಾರ್ ಹಳ್=ಮೊಲೆಯವರು, ಶಿಱುಪುಱಮ್=\(ನಿನ್ನ\)ಬೆನ್ನಹಿಂದೆ, ಪೇಶಿ=ಮಾತನಾಡಿಕೊಂಡು, ಶಿರಿಪ್ಪರ್=ನಗುತ್ತಾರೆ, ಚೋತ್ತಮ್=ನಮಸ್ಕಾರ, ಪಿರಾನೇ=ಒಡೆಯನೇ, ಇಙ್ಗೇ=ಇಲ್ಲಿಗೆ, ವಾರಾಯ್=ಬಾರಯ್ಯ.

ಅಪ್ಪವನ್ನು ಬೆರೆಸಿರುವ ಸ್ವಲ್ಪ ತಿಂಡಿಯನ್ನೂ, ಬೆಲ್ಲವನ್ನೂ ಬೆರೆಸಿರುವ ಹಾಲನ್ನೂ ನಾನು ಚೆನ್ನಾಗಿ ಕಾಯಿಸಿ ಇಟ್ಟಿದ್ದೇನೆ. ಪೂರ್ಣನೇ, ನಿನಗೆ ತಿನ್ನಲು ಇಷ್ಟವಿದ್ದರೆ, ಚೊಕ್ಕಟವಾಗಿ ಮಜ್ಜನಮಾಡಬೇಕು. ಕಳಶದಂತೆ ಮಾಟವಾದ ಎಳೆಯ ಮೃದುವಾದ ಮೊಲೆಯವರು \(ಎಳೆಯ ಪ್ರಾಯದವರು\) ನಿನ್ನ ಬೆನ್ನಹಿಂದೆ ನಿನ್ನ ವಿಷಯವಾಗಿ ಮಾತನಾಡಿಕೊಂಡು ಹಾಸ್ಯ ಮಾಡುತ್ತಾರೆ. ನಮಸ್ಕಾರ ಒಡೆಯನೇ, ಇಲ್ಲಿಗೆ ಬಾರಯ್ಯ.\(೫\)

ಒಬ್ಬರ ಬೆನ್ನ ಹಿಂದೆ ಆಡುವ ಮಾತು ನೇರವಾಗಿ ಹೇಳಬಾರದ ಮಾತು. ಅದನ್ನು ಯಾರ ವಿಷಯದಲ್ಲಿ ಆಡುತ್ತಾರೋ ಅವರಿಗೆ ಅಪಮಾನ ಮಾಡುವುದಕ್ಕೆ. ಅದನ್ನು ಆಡಿಕೊಂಡು ನಗುವುದೂ, ಹಾಸ್ಯ ಮಾಡುವುದೂ. ಅವರ ಮನಸ್ಸಿಗೆ ನೋವಾಗಲೆಂದು. ಹೀಗೆ ಮಾತನಾಡುವವರು ಕುಹಕದ ಮನಸ್ಸಿನವರು. ಕೆಟ್ಟಜನ. ಅಪಹಾಸ್ಯದ ಮಾತುಗಳಿಗೆ ಎಲ್ಲರೂ ಹೆದರಬೇಕಾದದ್ದೇ. ಸುಳ್ಳನ್ನು ನಂಬುವಂತೆ ಸುಟಿಯಾಗಿ ಬೆನ್ನಹಿಂದೆ ಆಡಿ ಅಪಹಾಸ್ಯಕ್ಕೆ ಒಬ್ಬನನ್ನು ಈಡು ಮಾಡಿದರೆ, ಅದನ್ನು ಸುಲಭವಾಗಿ ನಂಬುವರು ಬಹಳ ಮಂದಿ. ಅದು ಸುಳ್ಳು ಎಂದು ಸಾಧಿಸಲು ಬಹಳ ಕಷ್ಟ. ಆದ್ದರಿಂದಲೇ ನಿಂದೆಯಮಾತಿಗೆ, ಬೆನ್ನ ಹಿಂದಿನ ಮಾತಿಗೆ ಹೆದರಬೇಕು.

೫೭

೬. ಎಣ್ಣೆಯ್ ಕ್ಕೂಡತ್ತೈಯುರುಟ್ಟಿಯಿಳಮ್ ಪಿಳ್ಳೈಕಿಳ್ಳಿಯೆ ೞುಪ್ಪಿ

ಕಣ್ಣೈಪ್ಪುರಟ್ಟಿ ವಿೞಿತ್ತ ಕೞೈಕಂಡು ಶೆಯ್ಯುಮ್ ಪಿರಾನೇ

ಉಣ್ಣಕ್ಕನಿಗಳ್ ತರುವನ್ ಒಲಿಕಡಲೋದನೀರ್ ಪೋಲೇ

ವಣ್ಣಮೞಹಿಯನಮ್ಬೀ ಮಂಜನಮಾಡ ನೀ ವಾರಾಯ್

ಎಣ್ಣೆಯ್=ಎಣ್ಣೆಯ\(ತುಂಬಿದ\), ಕುಡತ್ತೈ=ಕೊಡವನ್ನು, ಉರುಟ್ಟಿ=ಉರುಡಿಸಿ, ಇಳಮ್=ಎಳೆಯ, ಪಿಳ್ಳೈ=-ಮಕ್ಕಳನ್ನು, ಕಿಳ್ಳಿ=ಜಿಗುಟಿ, ಎೞುಪ್ಪಿ=\(ನಿದ್ದೆಯಿಂದ\)ಎಬ್ಬಿಸಿ, ಕಣ್ಣೈ=ಕಣ್ಣುಗಳನ್ನು, ಪುರಟ್ಟಿ=ಕೆಳಗುಮೇಲು ಮಾಡಿ, ವಿೞಿತ್ತು=ದುರದುರನೆ ನೋಡಿ, ಕೞೈಕಣ್ಡು=ಬೆದರಿಸುವ ಚೇಷ್ಟೆಗಳನ್ನು, ಶೆಯ್ಯುಮ್=ಮಾಡುವ, ಪಿರಾನೇ=ಒಡೆಯನೇ, ಉಣ್ಣ=\(ನೀನು\)ತಿನ್ನಲು, ಕನಿಕಳ್=ಹಣ್ಣುಗಳನ್ನು, ತರುವನ್=ಕೊಡುತ್ತೇನೆ, ಒಲಿ=ಅಬ್ಬರಿಸುವ, ಕಡಲ್=ಕಡಲಿನ, ಓತಮ್=ಅಲೆಗಳ, ನೀರ್=ನೀರಿನ, ಪೋಲೇ=ಹಾಗೆ, ವಣ್ಣಮ್=ಬಣ್ಣದ, ಅೞಹಿಯ=ಸೌಂದರ್ಯವುಳ್ಳ, ನಮ್ಬೀ=ಪವಿತ್ರನೇ, ಮಂಜನ ಮಾಡ=ಮಜ್ಜನ ಮಾಡಲು, ನೀ=ನೀನು, ವಾರಾಯ್=ಬಾರಯ್ಯ.

ಎಣ್ಣೆ ತುಂಬಿದ ಕೊಡವನ್ನು ಉರುಡಿಸಿ, ಎಳೆಯ ಮಕ್ಕಳನ್ನು ಜಿಗುಟೀ ನಿದ್ದೆಯಿಂದ ಎಬ್ಬಿಸಿ, ಕಣ್ಣುಗಳನ್ನು ಕೆಳಗುಮೇಲು ಮಾಡಿ\(ರೆಪ್ಪೆಗಳನ್ನು ಮೇಲಕ್ಕೆ ಮಡಿಸಿ\) ದುರದುರನೆ ನೋಡಿ, ಬೆದರಿಸುವ ಚೇಷ್ಟೆಗಳನ್ನು ಮಾಡುವ ಒಡೆಯನೇ, ನಿನಗೆ ತಿನ್ನಲು ಹಣ್ಣುಗಳನ್ನು ಕೊಡುತ್ತೇನೆ. ಅಬ್ಬರಿಸುವ ಕಡಲಿನ ಅಲೆಗಳ ನೀರಿನ ಹಾಗೆ ಬಣ್ಣದ ಸೌಂದರ್ಯವುಳ್ಳವನೇ, ಪವಿತ್ರನೇ, ಮಜ್ಜನ ಮಾಡಲು ನೀನು ಬಾರಯ್ಯ.\(೬\)

ಮನಸ್ಸಿಗೆ ಬೇಸರ ಬರುವ, ನೋಡುವವರಿಗೆ ಕೋಪಬರುವ, ಶಾಂತಿಗೆ ಭಂಗತರುವ, ಬೆದರಿಸುವ ಚೇಷ್ಟೆಗಳನೆಲ್ಲಾ ಬಾಲಕೃಷ್ಣ ಮಾಡುತ್ತಾ ಬಂದ. ತಾಯಿ ಯಶೋದೆ ಅವನ ಮುಖದ ಆಕರ್ಷಕವಾದ ಚೆಲುವನ್ನೂ ಕಾಂತಿಯನ್ನೂ ನೋಡಿದೊಡನೆಯೇ ಅವನ ಮೇಲೆ ಕೋಪ ಬರುವುದಕ್ಕೆ ಬದಲಾಗಿ ಪ್ರೀತಿ ಹೆಚ್ಚುತ್ತಿತ್ತು.

೫೮

೭. ಕಱನ್ದ ನಱ್ ಪಾಲುನ್ತಯಿರುಮ್ ಕಡೈನ್ದುಱಿಮೇಲ್ ವೈತ್ತ ವೆಣ್ಣೆಯ್

ಪಿಱನ್ದದುವೇ ಮುದಲಾಹ ಪೆಟ್ರಱಿಯೇನೆಮ್ಬಿರಾನೇ

ಶಿಱನ್ದನಟ್ರಾಯಲರ್ ಶೂಟ್ರುಮ್ ಎನ್ ಬದನಾಲ್ ಪಿಱರ್ ಮುನ್ನೇ

ಮಱನ್ದು ಮುಱೈಯಾಡಮಾಟ್ಟೇನ್ ಮಂಜನಮಾಡ ನೀ ವಾರಾಯ್

ಕಱನ್ದ=ಆಯಾ ಕಾಲದಲ್ಲಿ ಕರೆದಿಟ್ಟ, ನಲ್=ಉತ್ತಮವಾದ, ಪಾಲುಮ್=ಹಾಲನ್ನೂ, ತಯಿರುಮ್=ಮೊಸರನ್ನೂ, ಕಡೈನ್ದು=ಕಡೆದು, ಉಱಿಮೇಲ್=ನೆಲುವಿನ ಮೇಲೆ, ವೈತ್ತ=ಕೂಡಿಟ್ಟ, ವೆಣ್ಣೆಯ್=ಬೆಣ್ಣೆಯನ್ನೂ, ಪಿಱನ್ದದುವೇ=ನೀನು ಹುಟ್ಟಿದ್ದೇ, ಮುದಲಾಹ=ಮೊದಲಾಗಿ, ಪೆಟ್ರು=ಇಟ್ಟು\(ಹೊಂದಿ\), ಅಱಿಯೇನ್=ಅರಿಯೆನು, ಎಮ್=ನಮ್ಮ, ಪಿರಾನೇ=ಸ್ವಾಮಿಯೇ, ಶಿಱನ್ದ=ಶ್ರೇಷ್ಠಳಾದ, ನಲ್=ಒಳ್ಳೆಯ, ತಾಯ್=ತಾಯಿಯು, ಅಲರ್=ಸಂತೋಷಗೊಂಡು, ತೂಟ್ರುಮ್=ದೂರುವುದೇ, ಎನ್ ಬದನಾಲ್=ಎನ್ನುವುದರಿಂದ, ಪಿಱರ್=ಇತರರ, ಮುನ್ನೇ=ಮುಂದೆ \(ಎದುರಿಗೆ\), ಮಱನ್ದುಮ್=ಮರೆತಾದರೂ, ಉರೈ=ಕೊರತೆಯ ಮಾತನ್ನೂ, ಆಡಮಾಟ್ಟೇನ್= ಆಡುವುದಿಲ್ಲ, ಮಂಜನಮಾಡ=ಮಜ್ಜನವಾಡಲು, ನೀ=ನೀನು, ವಾರಾಯ್=ಬಾರಯ್ಯ.

ಕಾಲಕಾಲಕ್ಕೆ ಕರೆದ ಉತ್ತಮವಾದ ಹಾಲನ್ನಾಗಲಿ, ಮೊಸರನ್ನಾಗಲಿ, ಕಡೆದು ನೆಲುವಿನ ಮೇಲೆ ಕೂಡಿಟ್ಟ ಬೆಣ್ಣೆಯನ್ನಾಗಲಿ, ನೀನು ಹುಟ್ಟಿದ್ದು ಮೊದಲಾಗಿ ಇಟ್ಟದ್ದು ಅರಿಯೆನು, ನಮ್ಮ ಸ್ವಾಮಿಯೇ “ಶ್ರೇಷ್ಠಳಾದ ಒಳ್ಳೆಯ ತಾಯಿಯು ಸಂತೋಷಗೊಂಡು ದೂರುವುದೇ”ಎಂಬುದರಿಂದ ಇತರರ ಎದುರಿಗೆ ಮರೆತೂ ಸಹ ನಿನ್ನ ಬಗೆಗೆ ಕೊರತೆಯ ಮಾತನ್ನು ಆಡಲಾರೆನು. ಮಜ್ಜನವಾಡಲು ನೀನು ಬಾರಯ್ಯ.\(೭\)

ಭಗವಂತ ಕೃಷ್ಣನಾಗಿ ಗೋಕುಲದಲ್ಲಿ ಅವತರಿಸಿದ. ಗೋಕುಲದವರ ಯೋಗಕ್ಷೇಮವನ್ನು ತಾನು ವಹಿಸಿಕೊಂಡ. ಆದ್ದರಿಂದ, ಗೋಕುಲದಲ್ಲಿ ಕೃಷ್ಣ ಹುಟ್ಟಿದ ದಿನದಿಂದಲೂ ಹಾಲು,ಮೊಸರು, ಬೆಣ್ಣೆ, ತುಪ್ಪಗಳನ್ನು ಕೂಡಿಡುವುದು ಇಲ್ಲವಾಯಿತು., ಯಶೋದೆ ಕೃಷ್ಣನಿಗೆ ಅದನ್ನು ಹೇಳುತ್ತಾಳೆ.

ಕುಲೀನ ವಂಶದ ತಾಯಿ ತನ್ನ ಮಕ್ಕಳಲ್ಲಿ ಕೊರತೆ ಕಾಣುವುದಿಲ್ಲ. ಅವರಲ್ಲಿ

೫೯

ಕೊರತೆ ಬರದಂತೆ ಅವರನ್ನು ಬೆಳಸುವ ಕರ್ತವ್ಯ ಅವಳದು. ಒಂದು ವೇಳೆ ಅವರಲ್ಲಿ ಕೊರತೆಯೇನಾದರೂ ಕಂಡುಬಂದರೆ, ಅವರನ್ನು ತಿದ್ದಿ ಅದನ್ನು ಸರಿಪಡಿಸಲು ಅವಳು ಯತ್ನಿಸುತ್ತಾಳೆ. ಕೊರತೆಯನ್ನು ಬಹಿರಂಗಪಡಿಸುವುದಿಲ್ಲ. ಇತರರೊಡನೆ ಅದನ್ನುಕುರಿತು ಎತ್ತಿ ಆಡುವುದಿಲ್ಲ. ಯಶೋದೆಯೂ ಹಾಗೆಯೇ. ತಾನೆಂದಿಗೂ ಮೈಮರೆತಾದರೂ ಇತರರೊಂದಿಗೆ ಅವನ ಕೊರತೆಯನ್ನು ಹೇಳುವುದಿಲ್ಲ ಎಂದು ಕೃಷ್ಣನಿಗೆ ಹೇಳುತ್ತಾಳೆ.

ಭಗವಂತ ಪರಿಪೂರ್ಣ ನಲ್ಲವೇ? ಅವನಲ್ಲಿ ಕೊರತೆಯುಂಟೇ? ಕೊರತೆ ಎಂಬುದು ಇದ್ದರಲ್ಲವೇ, ಅದನ್ನು ಎತ್ತಿ ಆಡುವುದು?

೮. ಕನ್ಱಿನೈ ವಾಲೋಲೈ ಕಟ್ಟಿಕ್ಕನಿಹಳುದಿರವೆಱಿನ್ದು

ಪಿನ್ ತೊಡರ್ ನ್ದೋಡಿಯೋರ್ ಪಾಮ್ ಚೈಪಿಡಿತ್ತು ಕೊಂಡಾಟ್ಟಿನಾಯ್ ಪೋಲುಮ್

ನಿನ್ ತಿಱತ್ತೇನಲ್ಲೇನ್ ನಮ್ಬೀ ನೀ ಪಿಱನ್ದ ತಿರುನನ್ನಾಳ್

ನನ್ಱು ನೀ ನೀರಾಡ ವೇಣ್ಡುಮ್ ನಾರಾಣಾವೋಡಾದೇ ವಾರಾಯ್

ಕನ್ಱನೈ=ಕರುವಿನ, ವಾಲ್=ಬಾಲಕ್ಕೆ, ಓಲೈ=ತಾಳೆಗರಿಯನ್ನು, ಕಟ್ಟಿ=ಕಟ್ಟಿ, ಕನಿಹಳ್=ಹಣ್ಣುಗಳು, ಉದಿರ=ಉದುರುವಂತೆ, ಎಱಿನ್ದು=\(ಆ ಮರಗಳ ಮೇಲಕ್ಕೆ\), ಎಸೆದು, ಪಿನ್=ಒಡನೆಯೇ, ತೊಡರ್ ನ್ದು=ಹಿಂಬಾಲಿಸಿ, ಓಡಿ=ಓಡಿ, ಓರ್=ಒಂದು, ಪಾಮ್ ಬೈ=ಹಾವನ್ನು, ಪಿಡಿತ್ತುಕೊಂಡು=ಹಿಡಿದುಕೊಂಡು, ಆಟ್ಟಿನಾಯ್ ಪೋಲುಮ್=ಆಡಿಸಿದವನಲ್ಲವೇ ನೀನು, ನಿನ್=ನಿನ್ನ, ತಿಱತ್ತು=ಸ್ವಭಾವವನ್ನು, ಏನ್=ಏಕೆ ನಲ್=ಒಳ್ಳೆಯ, ನಾಳ್=ದಿವಸ, ನಾರಣಾ=ನಾರಾಯಣನೇ, ಓಡಾದೇ-ಓಡಿಹೋಗಬೇಡ, ವಾರಾಯ್=ಬಾರಯ್ಯ.

ಕರುವಿನ ಬಾಲಕ್ಕೆ ತಾಳೆಗರಿಯನ್ನುಕಟ್ಟಿ. ಹಣ್ಣುಗಳು ಉದುರಿ ಬೀಳುವ ಹಾಗೆ ಮರಗಳ ಮೇಲಕ್ಕೆ ಎಸೆದು, ಒಡನೆಯೇ ಒಂದು ಹಾವನ್ನು ಹಿಡಿದುಕೊಂಡು ಆಡಿಸಿದವನಲ್ಲವೇ ನೀನು? ನಿನ್ನ ಸ್ವಭಾವವನ್ನು ಏಕೆ ಅಲ್ಲವೆನ್ನಲಿ? ಪವಿತ್ರನೇ, ನೀನು ಹುಟ್ಟಿದ ಶ್ರೇಷ್ಠವಾದ ಶುಭದಿವಸ ಇದು. ನಾರಾಯಣಾ, ಓಡಿಹೋಗಬೇಡ ಬಾರಯ್ಯ.\(೮\)

ಬಾಲಕೃಷ್ಣನು ನಡಸಿದ ಅನೇಕ ಅದ್ಭುತ ಸಾಹಸಗಳಲ್ಲಿ ಎರಡನ್ನು ಇಲ್ಲಿ ಸೂಚಿಸಲಾಗಿದೆ. ಮೊದಲನೆಯದು ವತ್ಸಾಸುರನ ವಧೆ. ಬಾಲಕೃಷ್ಣ ಇತರ ಗೋವಳರ

೬೦

ಬಾಲಕರ ಸಂಗಡ ದನಕರುಗಳನ್ನು ಮೇಯಿಸಲು ವನಕ್ಕೆ ಹೋಗುತ್ತಿದ್ದ. ಒಂದು ಸಲ ಒಂದು ಬೇಲದ ವನದ ಸಮೀಪದಲ್ಲಿ ಅವರು ಇರುವಾಗ, ಒಂದುಕರುವು ಹೊಸದಾಗಿ ಅವರ ಕರುಗಳ ಮಂದೆಯಲ್ಲಿ ಸೇರಿಕೊಂಡದ್ದನ್ನುಕೃಷ್ಣ ನೋಡಿದ. ಕೂಡಲೇ ಅದನ್ನು ಹಿಡಿದುಕೊಂಡು, ಅದರೊಡನೆ ಆಟವಾಡುವ ನೆಪದಲ್ಲಿ ಅದರ ಬಾಲಕ್ಕೆ ತಾಳೆಗರಿಯನ್ನು ಕಟ್ಟಿದ. ಅನಂತರ ಅದರ ಹಿಂಗಾಲುಗಳನ್ನು ಹಿಡಿದುಕೊಂಡು ಗಿರಗಿರನೆ ವೇಗವಾಗಿ ಸುತ್ತಿಸಿ ಬೇಲದ ಮರಗಳ ಮೇಲಕ್ಕೆ ಎಸೆದುಬಿಟ್ಟ. ಆ ಕರುವೇ ವತ್ಸಾಸುರ. ಕರುಸತ್ತು ಬಿತ್ತು. ಜೊತೆಗೆ ಬೇಲದಹಣ್ಣುಗಳು ಸಮೃದ್ಧಿಯಾಗಿ ಉದುರಿದುವು.

ಎರಡನೆಯ ಅದ್ಭುತಸಾಹಸ ಕಾಳೀಯ ದಮನ. ಕಾಳಿಂದೀ ಮಡುವಿಗೆ ಬಾಲಕೃಷ್ಣನು ಧುಮುಕಿ, ಒಳಗೆ ಅಡಗಿಕೊಂಡಿದ್ದ ಕಾಳೀಯ ಸರ್ಪವನ್ನು ಕೆಣಕಿ, ಅದರೊಂದಿಗೆ ಅದು ದಣಿಯುವವರೆಗೆ ಆಟವಾಡುತ್ತಾ, ಅದರ ಹೆಡೆಯಮೇಲೆ ನರ್ತನ ಮಾಡಿ ನಲಿದನು.

ಈ ಎರಡೂ ವಿಚಿತ್ರ ಸಾಹಸಗಳೇ. ಅದ್ಭುತಕಾರ್ಯಗಳೇ. ಆದ್ದರಿಂದಲೇ ಯಶೋದೆ ಎನ್ನುತ್ತಾಳೆ: “ನಿನ್ನದು ವಿಚಿತ್ರ ಸ್ವಭಾವ. ಸಾಮಾನ್ಯಮಕ್ಕಳ ಸ್ವಭಾವದಂತೆ ಅಲ್ಲ. ಅದನ್ನು “ಅಲ್ಲ” ಎಂದು ಹೇಗೆ ಹೇಳಲಿ? ಕಂಡವರಲ್ಲೆಲ್ಲಾ ಭಯ ವಿಸ್ಮಯ ತರುವವನು ನೀನು”.

ಭಗವಂತ ಯಾರ ಕಟ್ಟುಪಾಡಿಗೂ ಸಿಕ್ಕುವವನಲ್ಲ. ಅವನು ಸರ್ವತಂತ್ರ ಸ್ವತಂತ್ರನು. ಅವನನ್ನು ಬೇಡಿಬೇಡಿ ಒಲಿಸಿಕೊಂಡರೆ ಮಾತ್ರವೇ ಅವನು ಕಟ್ಟು ಬೀಳುವುದು.

೯. ಪೂಣಿತ್ತೊೞುವಿನಿಱ್ ಪುಕ್ಕೂಪ್ಪುೞುದಿಯಳೈನ್ದ ಪೊನ್ ಮೇನಿ

ಕಾಣಪ್ಪೆರಿದು ಮುಹಪ್ಪನ್ ಆಹಿಲುಮ್ ಕಣ್ಡಾರ್ ಪೞಿಪ್ಪರ್

ನಾಣೆತ್ತನೈಯುಮಿಲಾದಾಯ್ ನಪ್ಪಿನ್ನೈಕಾಣೀಱ್ ಶಿರಿಕ್ಕುಮ್

ಮಾಣಿಕ್ಕಮೇಯೆನ್ ಮಣಿಯೇ ಮಂಜನಮಾಡ ನೀ ವಾರಾಯ್

ಪೂಣಿ=ಸ್ವಪ್ರಯತ್ನದಿಂದಲೇ, ತೊೞುವಿನಿಲ್=ದನದ ಕೊಟ್ಟಿಗೆಯಲ್ಲಿ, ಪುಕ್ಕೂ=ನುಗ್ಗಿಹೋಗಿ, ಪುೞುದಿಯಳೈನ್ದ=ರೊಚ್ಚನ್ನು ಮೆತ್ತಿಕೊಂಡ, ಪೊನ್ ಮೇನಿ=ಬಂಗಾರದಂಥ, ಸುಂದರ ದೇಹವನ್ನು, ಕಾಣ=ನೋಡಲು, ಪೆರಿದುಮ್=ಅತಿಶಯವಾಗಿ, ಉಹಪ್ಪನ್=ಆಶೆಪಡುತ್ತೇನೆ\(ಇಚ್ಛಿಸುತ್ತೇನೆ\), ಆಹಿಲುಮ್=ಆದರೂ ಸಹ, ಕಣ್ಡಾರ್=ನೋಡಿದವರೆಲ್ಲ, ಪೞಿಪ್ಪರ್=ಪರಿಹಾಸ್ಯ ಮಾಡುತ್ತಾರೆ, ನಾಣ್=ನಾಚಿಕೆ, ಎತ್ತನೈಯುಮ್=ಸ್ವಲ್ಪವಾದರೂ, ಇಲಾದಾಯ್=ಇಲ್ಲದವನಾಗಿದ್ದೀಯೆ,

೬೧

ನಪ್ಪಿನ್ನೈ=ಸತ್ಯಭಾಮೆಯು\(ನೀಳಾದೇವಿಯು\), ಕಾಣಿಲ್=ಕಂಡದ್ದೇ ಆದರೆ, ಶಿರಿಕ್ಕುಮ್=ನಗುವಳು, ಎನ್=ನನ್ನ, ಮಾಣಿಕ್ಕಮೇ=ಮಾಣಿಕ್ಯವೇ, ಮಣಿಯೇ= ಇಂದ್ರನೀಲಮಣಿಯೇ, ಮಂಜನಮಾಡ=ಮಜ್ಜನವಾಡಲು, ನೀ=ನೀನು, ವಾರಾಯ್=ಬಾರಯ್ಯ.

ತಾನಾಗಿಯೇ ದನದ ಕೊಟ್ಟಿಗೆಗೆ ನುಗ್ಗಿ, ರೊಚ್ಚನ್ನು ಮೆತ್ತಿಕೊಂಡ ಚಿನ್ನದಂಥ ಸುಂದರ ದೇಹವನ್ನು \(ಮುಖವನ್ನು\)ಕಾಣಲು ನಾನು ಬಹಳ ತವಕ ಪಡುತ್ತೇನೆ. ಆದರೂ ಸಹ, ನೋಡಿದವರೆಲ್ಲರೂ ಪರಿಹಾಸ್ಯ ಮಾಡುತ್ತಾರೆ. ಎಳ್ಳಷ್ಟೂ ನಾಚಿಕೆಯಿಲ್ಲದವನಾಗಿದ್ದೀಯೆ. ಅಲ್ಲದೆ, ನೀಳಾದೇವಿಯೇನಾದರೂ ನಿನ್ನನ್ನು ಹೀಗೆ ಕಂಡದ್ದೇ ಆದರೆ ನಕ್ಕುಬಿಡುವಳು. ನನ್ನ ಮಾಣಿಕ್ಯವೇ, ನನ್ನ ಮಣಿಯೇ, ಮಜ್ಜನವಾಡಲು ನೀನು ಬಾರಯ್ಯ.\(೯\)

ತಾಯಿಗೆ ತನ್ನಮಗು ಹೇಗಿದ್ದರೂ ಮುದ್ದೇ. ಅವನು ರೊಚ್ಚಿನಲ್ಲಿ ಉರುಳಾಡಿರಲಿ, ಮುಖಕ್ಕೆ ಮಸಿ ಬಳಿದುಕೊಂಡಿರಲಿ, ಕಲಸುಮಣ್ಣು ಸಗಣಿ ಮುಂತಾದುವಲ್ಲಿ ಆಟವಾಡಿರಲಿ- ಅವನ ಮುಖವನ್ನು ನೋಡಲು ಬಹಳ ತವಕ ಅವಳಿಗೆ. ಯಶೋದೆಗೂ ಹಾಗೆಯೇ. ತನ್ನ ಮಗ ಹೇಗಿದ್ದರೂ ಹಿಗ್ಗೇ. ಬಾಲಕೃಷ್ಣನು ದನದಕೊಟ್ಟಿಗೆಗೆ ತಾನಾಗಿಯೇ ನುಗ್ಗಿ ಅಲ್ಲಿಯ ರೊಚ್ಚನ್ನು ಮೆತ್ತಿಕೊಂಡು ಚಿನ್ನದಂಥ ತನ್ನ ಸುಂದರದೇಹವನ್ನು ಕೊಳಕು ಮಾಡಿಕೊಂಡು ಬಂದ. ಈ ಸ್ಥಿತಿಯಲ್ಲಿ ಅವನನ್ನು ನೋಡಿದವರೆಲ್ಲರೂ ಹಾಸ್ಯಮಾಡಿ ನಕ್ಕರು. ನಕ್ಕರೇನಂತೆ? ಅವರು ಎಷ್ಟಾದರೂ ನಗಲಿ. ಕೃಷ್ಣನ ಮಟ್ಟಿಗೆ ನಿರ್ಲಿಪ್ತ. ಆದರೆ, ಇತರರು ತನ್ನ ಮಗನನ್ನು ನೋಡಿ ನಕ್ಕರೆ ಯಶೋದೆಗೆ ಸಹಿಸದು. ಅದು ಅವಳಿಗೆ ಅಪಮಾನವಾದಂತೆ. “ನಾಚಿಕೆ ಇಲ್ಲದವನೇ”ಎನ್ನುತ್ತಾಳೆ, ಮಗನನ್ನು ಕುರಿತು. ನಾಚಿಕೆಬಿಟ್ಟವನು ಅವನು. ಎಲ್ಲರ ಕಣ್ಣಿಗೆ ಅವನು ಚೆನ್ನಾಗಿ ಕಾಣಬೇಕು. ಚೊಕ್ಕಟವಾಗಿರಬೇಕು. ಅದಕ್ಕಾಗಿ ಅವನು ಮಜ್ಜನ ಮಾಡಲೇಬೇಕು. ಇದು ಯಶೋದೆಯ ಉತ್ಕಟವಾದ ಇಚ್ಛೆ.

೧೦. ಕಾರ್ ಮಲಿಮೇನಿನಿಱತ್ತುಕ್ಕಣ್ಣಪಿರಾನೈಯುಹನ್ದು

ವಾರ್ ಮಲಿ ಕೊಙ್ಗೈಯಶೋದೈ ಮಂಜನಮಾಟ್ರಿಯವಟ್ರೈ

ಪಾರ್ ಮಲಿ ತೊಲ್ ಪುದುವೈಕ್ಕೋನ್ ಪಟ್ಟರ್ ಪಿರಾನ್ ಶೊನಪಾಡಲ್

ಶೀರ್ ಮಲಿ ಶೆನ್ದಮಿೞ್ ವಲ್ಲಾರ್ ತೀವಿನೈಯಾದುಮಿಲರೇ

ಮಲಿ=ದಟ್ಟವಾದ, ಕಾರ್=ಮಳೆಯ ಮೋಡದ, ನಿಱತ್ತು=ಬಣ್ಣವನ್ನು ಹೋಲುವ, ಮೇನಿ=\(ಮುಖ\)ದೇಹಸೌಂದರ್ಯದ, ಕಣ್ಣ=ಕೃಷ್ಣನೆಂಬ

೬೨

ಪಿರಾನೈ=ಸ್ವಾಮಿಯನ್ನು, ಉಹನ್ದು=ಶ್ಲಾಘಿಸಿ, ವಾರ್=ಕುಪ್ಪಸದ ಬಿಗಿತಕ್ಕೆ, ಮಲಿ=ಅಡಗದೆ ಉಬ್ಬಿರುವ, ಕೊಙ್ಗೈ=ಸ್ತನಗಳುಳ್ಳ, ಅಶೋದೈ=ಯಶೋದೆಯು, ಮಂಜನಮ್=ಮಜ್ಜನವನ್ನು, ಆಟ್ರಿಯ=ಮಾಡಿಸಿದ, ಅಟ್ರೈ=\(ರೀತಿಯನ್ನು\)ಹಾಗೆಯೇ, ಪಾರ್=ಭೂಮಿಯಲ್ಲಿ, ಮಲಿ=ಹರಡಿರುವ, ತೊಲ್=ಪುರಾತನವಾದ ಕೀರ್ತಿಯ, ಪುದುವೈ=ಶ್ರೀವಿಲ್ಲಿಪುತ್ತೂರಿನ, ಕೋನ್=ನಿರ್ವಾಹಕನಾದ, ಪಟ್ಟರ್ ಪಿರಾನ್=ಹಿರಿಯಭಟ್ಟರು\(ಪೆರಿಯಾೞ್ವಾರರು\), ಶೊನ್ನ=ಹೇಳಿದ, ಶೀರ್=ಸೊಗಸು, ಮಲಿ=ತುಂಬಿದ, ಶೆನ್ದಮಿೞ್=ಸುಂದರವಾದ ತಮಿಳುಭಾಷೆಯ, ಪಾಡಲ್=ಹಾಡನ್ನು, ವಲ್ಲಾರ್=ತಿಳಿದವರು, ಯಾದುಮ್=ಯಾವ ತೆರನಾದರೂ ಆದ, ತೀವಿನೈ=ಪಾಪವನ್ನು, ಇಲರೇ=ಇಲ್ಲದವರೇ\(ಆಗುತ್ತಾರೆ\).

ದಟ್ಟವಾದ ಮಳೆಯಮೋಡದ ಬಣ್ಣವನ್ನು ಹೋಲುವ\(ಮುಖ\)ದೇಹಸೌಂದರ್ಯದ ಕೃಷ್ಣನೆಂಬ ಸ್ವಾಮಿಯನ್ನು ಶ್ಲಾಘಿಸಿ ಕುಪ್ಪಸದ ಬಿಗಿತಕ್ಕೆ ಅಡಗದಂಥ ಉಬ್ಬಿದ ಸ್ತನಗಳುಳ್ಳ ಯಶೋದೆಯು ಮಜ್ಜನ ಮಾಡಿಸಿದ ರೀತಿಯನ್ನು ಭೂಮಿಯಲ್ಲಿ ಹರಡಿರುವ ಪುರಾತನವಾದ ಕೀರ್ತಿಯ ಶ್ರೀವಿಲ್ಲಿಪುತ್ತೂರಿನ ನಿರ್ವಾಹಕನಾದ ಹಿರಿಯಭಟ್ಟರು\(ಪೆರಿಯಾೞ್ವಾರರು\) ಹೇಳಿದ, ಸೊಗಸುತುಂಬಿದ ಸುಂದರವಾದ ತಮಿಳು ಭಾಷೆಯ ಹಾಡನ್ನು ತಿಳಿದವರು ಯಾವ ರೀತಿಯ ಪಾಪವನ್ನೂಇಲ್ಲದವರೇ ಆಗುತ್ತಾರೆ. \(೧೦\)

ಇದು ಈ ತಿರುಮೊೞಿಗೆ ಫಲಶ್ರುತಿ. ಕಾರ್ಮುಗಿಲ ಬಣ್ಣವನ್ನು ಹೋಲುವವನು ಕೃಷ್ಣ- ಕಾಲಮೇಘಶ್ಯಾಮ. ಅವನ ತಾಯಿ ಯಶೋದೆ ಅವನಿಗೆ ಮಜ್ಜನಮಾಡಿಸುವುದಕ್ಕೆ ಅವನನ್ನು ಒಲಿಸಿಕೊಳ್ಳುವುದಕ್ಕಾಗಿ ನಾನಾರೀತಿಯಲ್ಲಿ ಅವನನ್ನು ಹೊಗಳಿದಳು. ಅದೇ ವಿಷಯವನ್ನು ಅದೇ ರೀತಿಯಲ್ಲಿ ಶ್ರೀಪೆರಿಯಾೞ್ವಾರರು ಸರಳಸುಂದರವಾದ ತಮಿಳುಭಾಷೆಯಲ್ಲಿ ಹಾಡಿದರು. ಭಗವಂತನ ಹಿರಿಮೆಯನ್ನು ಹೊಗಳುವ ಈ ಹಾಡುಗಳನ್ನು ಅರ್ಥವತ್ತಾಗಿ ತಿಳಿದುಕೊಂಡವರು ಎಲ್ಲ ಬಗೆಯ ಪಾಪದಿಂದಲೂ ಬಿಡುಗಡೆ ಹೊಂದುತ್ತಾರೆ. ಎಂದರೆ ಪರಿಶುದ್ಧರಾಗುತ್ತಾರೆ, ಎಂದು ಆೞ್ವಾರರು ಹೇಳುತ್ತಾರೆ. ಭಗವಂತನ ವಿಷಯವಾದ ಯಾವುದಾದರೂ ಮನುಷ್ಯನನ್ನು ಶುದ್ಧನನ್ನಾಗಿ ಪಾಪರಹಿತನನ್ನಾಗಿ ಮಾಡುತ್ತದೆ. ಭಗವಂತನಲ್ಲಿ ನಂಬಿಕೆಯನ್ನೂ ಭಕ್ತಿಯನ್ನೂ ಹೆಚ್ಚಿಸುತ್ತದೆ. ಹೀಗೆ ಅವನು ಮುಮುಕ್ಷುವಾಗುತ್ತಾನೆ.

ಅಡಿಯ ನಡೆ: ವೆಣ್ಣೆಯ್, ಕನ್ಱು, ಪೇಯ್ ಚ್ಚಿ, ಕಂಜನ್, ಅಪ್ಪಮ್, ಎಣ್ಣೆಯ್, ಕಱನ್ದ, ಕನ್ಱನೈ, ಪೂಣಿ, ಕಾರ್, ಪಿನ್ನೈ.

೬೩

ಶ್ರೀಃ

ಶ್ರಿಯೈ ನಮಃ

ಎರಡನೆಯ ದಶಕ ಐದನೆಯ ತಿರುಮೊೞಿ ಪಿನ್ನೈದುಮಣಾಳನೈ

೧. ಪಿನ್ನೈಮಣಾಳನೈಪ್ಪೇರಿಲ್ ಕಿಡನ್ದಾನೈ

ಮುನ್ನೈಯಮರರ್ ಮುದಲ್ ತನಿ ವಿತ್ತಿನೈ

ಎನ್ನೈಯುಮೆಙ್ಗಳ್ ಕುಡಿಮುೞುದಾಟ್ಕೊಣ್ಡ

ಮನ್ನನೈವನ್ದು ಕುೞಲ್ ವಾರಾಯಕ್ಕಾಕ್ಕಾಯ್

ಮಾದವನ್ಱನ್ ಕುಳಲ್ ವಾರಾಯಕ್ಕಾಕ್ಕಾಯ್

ಪಿನ್ನೈ=ನಪ್ಪಿನ್ನೈದೇವಿಗೆ\(ನೀಳಾದೇವಿಗೆ\), ಮಣಾಳನೈ=ಪತಿಯಾದವನಿಗೆ, ಪೇರಿಲ್=ತಿರುಪ್ಪೇರ್ ಎಂಬ ನಗರದಲ್ಲಿ, ಕಿಡನ್ದಾನೈ=ನಿತ್ಯವಾಸಮಾಡುತ್ತಿರುವವನಿಗೆ, ಮುನ್ನೈ=ಆದಿಯಲ್ಲಿ, ಅಮರರ್=ದೇವತೆಗಳು, ಮುದಲ್=ಮೊದಲಾಗಿ, ತನಿ=\(ಪೂರ್ಣನಾಗಿ ಸ್ವತಂತ್ರನಾಗಿ\), ಒಬ್ಬನೇ ಆಗಿರುವ, ವಿತ್ತಿನೈ=ಬೀಜವಾಗಿರುವವನಿಗೆ, ಎನ್ನೈಯುಮ್=ನನ್ನನ್ನೂ\(ಯಶೋದೆಯನ್ನು\),ಎಙ್ಗಳ್=ನಮ್ಮ, ಕುಡಿಮುೞುದು=ವಂಶವನ್ನೆಲ್ಲಾ, ಆಟ್ಕೊಣ್ಡ=ಭಕ್ತರನ್ನಾಗಿ ಸ್ವೀಕರಿಸಿ ಹರಸಿದ, ಮನ್ನನೈ=ಒಡೆಯನಿಗೆ, ಅಕ್ಕಾಕ್ಕಾಯ್=ಓ ಕಾಗೆಯೇ, ವನ್ದು=ಬಂದು, ಕುೞಲ್=ಕೂದಲನ್ನು, ವಾರಾಯ್=ಬಾಚು, ಮಾದವನ್=ಮಾಧವನಾದ, ತನ್=\(ತನಗೆ\)ಇವನಿಗೆ, ಅಕ್ಕಾಕ್ಕಾಯ್=ಓ ಕಾಗೆಯೇ, ಕುೞಲ್ ವಾರಾಯ್=ಕೂದಲನ್ನು \(ತಲೆಯನ್ನು\)ಬಾಚು.

ನೀಳಾದೇವಿಗೆ ಪತಿಯಾದವನಿಗೆ, ತಿರುಪ್ಪೇರ್ ಎಂಬ ನಗರದಲ್ಲಿ ನಿತ್ಯವಾಸ ಮಾಡುವವನಿಗೆ, ಆದಿಯಲ್ಲಿ ದೇವತೆಗಳು ಮೊದಲಾಗಿ\(ಎಲ್ಲರಿಗೂ\) ಒಂದೇ ಬೀಜವಾಗಿರುವವನಿಗೆ, ನನ್ನನ್ನೂ ನಮ್ಮ ವಂಶವನ್ನೂ ಭಕ್ತರನ್ನಾಗಿ ಸ್ವೀಕರಿಸಿ ಹರಸಿದ ಒಡೆಯನಿಗೆ, ಓ ಕಾಗೆಯೇ, ಬಂದು ತಲೆಬಾಚು; ಮಾಧವನಾದ ಇವನಿಗೆ, ಓ ಕಾಗೆಯೇ ತಲೆಬಾಗು.\(೧\)

ಯಶೋದೆ ತನ್ನ ಮುದ್ದಿನ ಮಗನಾದ ಶ್ರೀಕೃಷ್ಣನಿಗೆ ಮಜ್ಜನಮಾಡಿಸಿ ಆಯಿತು. ಅವನ ತಲೆ ಬಾಚಬೇಕು. ಮಕ್ಕಳಿಗೆ ತಲೆಬಾಚಿಕೊಳ್ಳುವುದು ಎಂದರೆ ಸಂಕಟ. ಯಾವುದೋ ಬಂಧನಕ್ಕೆ ಸಿಕ್ಕಿಬಿದ್ದಂತೆ, ಕಷ್ಟವನ್ನು ಅನುಭವಿಸುವಂತೆ ಅವರಿಗೆ ಆಗ ತೋರುವುದು. ಮಕ್ಕಳು ಸ್ವಾತಂತ್ರ್ಯ ಪ್ರೇಮಿಗಳು. ಸ್ವಚ್ಛಂದವಾಗಿ ಕುಣಿದಾಡಿಕೊಂಡು ಎಲ್ಲಂದರೆ ಅಲ್ಲಿ ಓಡಾಡಿಕೊಂಡು ಇರಲು ಆಶೆಪಡತಕ್ಕವರು. ತಲೆ ಬಾಚುವುದಕ್ಕೆ ಸ್ವಲ್ಪಕಾಲ ಅವರು ಸುಮ್ಮನೆ ಕುಳಿತಿರಬೇಕಾಗುತ್ತದೆ. ಹಾಗಿರಲಿ

೬೪

ಅವರು ಒಪ್ಪುವುದಿಲ್ಲ. ಏನಾದರೂ ಮಾಡಿ ಅಲ್ಲಿಂದ ಬಿಡಿಸಿಕೊಂಡು ಹೋಗಲು ಯತ್ನಿಸುತ್ತಾರೆ. ಆದರೆ ತಾಯಂದಿರು ಅವರನ್ನು ತಲೆಬಾಚದೆ ಬಿಟ್ಟುಬಿಡುವುದಕ್ಕಾದೀತೇ? ತಮ್ಮ ಮಕ್ಕಳಿಗೆ ಕತೆಗಳನ್ನು ಹೇಳುತ್ತಾ, ಬೇರೆಬೇರೆ ವಸ್ತುಗಳನ್ನು ತೋರಿಸುತ್ತಾ ತಿಂಡಿ ಆಶೆ ಹುಟ್ಟಿಸುತ್ತಾ ಮಕ್ಕಳ ಮನಸ್ಸನ್ನು ತಮ್ಮ ಕಡೆಗೆ ತಿರುಗಿಸಿಕೊಳ್ಳುತ್ತಾರೆ. ಹೀಗೆ ತಲೆಬಾಚುತ್ತಿರುವುದನ್ನು ಅವರು ಮರೆಯುವಂತೆ ಮಾಡಿಕೊಂಡು, ತಮ್ಮ ಕೆಲಸವನ್ನು ಮಾಡಿ ಮುಗಿಸುತ್ತಾರೆ. ಇಲ್ಲಿ ಯಶೋದೆಗೆ ಕಾಗೆಯೊಂದು ಅನುಕೂಲವಾಗಿ ಸಿಕ್ಕಿದೆ.\*\*\*\* 

ಅದು ಮನೆಯಮುಂದೆ ಕುಳಿತು ಕಾಕಾ ಎನ್ನುತ್ತಿದೆ. ಅದನ್ನೇ ಕರೆದು ಮಾತನಾಡಿಸುತ್ತಾ ಕೃಷ್ಣನಿಗೆ ತಲೆಬಾಚಿ ಮುಗಿಸುತ್ತಾಳೆ

ಭಗವಂತ ಯದುವಂಶದಲ್ಲಿ ಅವತರಿಸಿ, ಆ ವಂಶವನ್ನೇ ಪಾವನಗೊಳಿಸಿದ. ವಂಶದ ಎಲ್ಲರಿಂದಲೂ ವಿಧವಿಧವಾದ ಸೇವೆಯನ್ನು ಸ್ವೀಕರಿಸಿದ. ಅವರಲ್ಲೆಲ್ಲಾ ಯಶೋದೆ ಅತ್ಯಂತ ಪುಣ್ಯವಂತೆ. ಅವಳಿಗೆ ದೊರೆತಷ್ಟು ಸದವಕಾಶ, ಕೃಷ್ಣನ ಸೇವೆ, ಬೇರೆ ಯಾರಿಗೂ ಇಲ್ಲ. ಅದನ್ನು ಯೋಚಿಸಿಕೊಂಡು, ಯಶೋದೆಯ ಹೃದಯದಲ್ಲಿ ಭಗವಂತನಲ್ಲಿ ಭಕ್ತಿಕೃತಜ್ಞತೆಗಳ ಹೊನಲು ಹುಟ್ಟಿ ಹರಿಯುತ್ತದೆ.

ಸೃಷ್ಟಿಯ ಮೂಲಕಾರಣ ಭಗವಂತ. ಬ್ರಹ್ಮನಿಂದ ಹಿಡಿದು ಎಲ್ಲ ಜೀವರಾಶಿಗಳಿಗೂ ಸಕಲ ಚರಾಚರ ವಸ್ತುಗಳಿಗೂ “ಬೀಜ”ಅವನೇ.

ಭಗವಂತನಿಗೆ ಶ್ರೀದೇವಿ, ಭೂದೇವಿ ಗಳಲ್ಲದೆ ನೀಳಾದೇವಿಯೂ ಒಬ್ಬ ಪತ್ನಿ. ಭಗವಂತನ ನಿತ್ಯಸೇವೆಯ್ಅಲ್ಲಿ ನಿರತರಾಗಿದ್ದಾಳೆ. ನೀಳಾದೇವಿಯ ಅಂಶವಾಗಿ ಜನಿಸಿದ ಸತ್ಯೆ ಎಂಬಾಕೆಯನ್ನು ಭಗವಂತನ ಅವತಾರವಾದ ಶ್ರೀಕೃಷ್ಣನು ಮದುವೆಯಾದ. ಸತ್ಯೆಯ ತಂದೆ ಸಾಕುತ್ತಿದ್ದ ಏಳು ವೃಷಭಗಳನ್ನುಜಯಿಸಿ, ಸತ್ಯೆಯನ್ನು ಶ್ರೀಕೃಷ್ಣ ವೀರ್ಯಶುಲ್ಕವಾಗಿ ಗೆದ್ದನು. ಸತ್ಯೆಯನ್ನು “ನಪ್ಪಿನ್ನೈ” ಅಥವಾ “ನೀಳಾದೇವಿ”ಎಮ್ದು ಕರೆಯುವುದು ವಾಡಿಕೆ.

ದಕ್ಷಿಣಭಾರತದ ಪವಿತ್ರಸ್ಥಳಗಳಲ್ಲಿ “ತಿರುಪ್ಪೇರ್”ಎಂಬುದೂ ಒಂದು.

೨. ಪೇಯಿನ್ ಮುಲೈಯುಣ್ಡ ಪಿಳ್ಳೈಯಿವನ್ ಮುನ್ನಮ್

ಮಾಯಚ್ಚಗಡುಮ್ ಮರುದಮಿಱುತ್ತವನ್

ಕಾಯಮಲರ್ ವಣ್ಣನ್ ಕಣ್ಣನ್ ಕರುಙ್ಗುೞಲ್

ಶೂಯ್ದಾಹ ವನ್ದುಕುೞಲ್ ವಾರಾಯಕ್ಕಾಕ್ಕಾಯ್

ತೂಮಣಿ ವಣ್ಣನ್ ಕುೞಲ್ ವಾರಾಯಕ್ಕಾಕ್ಕಾಯ್

ಮುನ್ನಮ್=ಮೊದಲಲ್ಲಿಯೇ, ಇವನ್=ಇವನು, ಪೆಯಿನ್=ರಾಕ್ಷಸಿಯ, ಮುಲೈಯುಣ್ಡ=ಮೊಲೆಯುಂಡ, ಪಿಳ್ಳೈ=ಮಗು, ಮಾಯಮ್=ವಂಚಕನಾದ, ಶಗಡುಮ್=ಶಕಟನನ್ನೂ,ಮರುದುಮ್=ಅರ್ಜುನವೃಕ್ಷಗಳನ್ನೂ ಇಱುತ್ತವನ್=ಮುರಿದವನು, ಕಾಯಾಮಲರ್= ಪಾದರಿಹೂವಿನ, ವಣ್ಣನ್=ಬಣ್ಣದವನ್ಬು, ಕರು=ಅಚ್ಚಕಪ್ಪಗೆ ಇರುವ, ಕುೞಲ್=ಕೂದಲುಳ್ಳ, ಕಣ್ಣನ್=ಕೃಷ್ಣನು

೬೫

ಅಕ್ಕಾಕ್ಕಾಯ್=ಓ ಕಾಗೆಯೇ, ವನ್ದು=ಬಂದು, ತೂಯ್ ದಾಹ=ಚೆನ್ನಾಗಿರುವಂತೆ, ಕುೞಲ್=ಕೂದಲನ್ನು, ವಾರಾಯ್=ಬಾಚು, ತೂ=ಪರಿಶುದ್ಧವಾದ, ಮಣಿ=ಇಂದ್ರನೀಲಮಣಿಯ, ವಣ್ಣನ್=ಬಣ್ಣದವನ, ಕುೞಲ್ ವಾರಾಯ್=ತಲೆಬಾಚು, ಅಕ್ಕಾಕ್ಕಾಯ್=ಓ ಕಾಗೆಯೇ.

ಮೊದಲಲ್ಲಿಯೇ ಇವನು ರಾಕ್ಷಸಿಯ ಮೊಲೆಯುಂಡವನು. ವಂಚಕನಾದ ಶಕಟನನ್ನೂ ಅರ್ಜುನವೃಕ್ಷಗಳನ್ನೂಮುರಿದವನು. ಪಾದರಿ ಹೂವಿನ ಬಣ್ಣದವನು, ಅಚ್ಚಕಪ್ಪು ಕೂದಲಿನವನು. ಕೃಷ್ಣನು. ಓ ಕಾಗೆ, ಬಂದು ಕೂದಲನ್ನು ಚೆನ್ನಾಗಿರುವಂತೆ ಬಾಚು. ಪರಿಶುದ್ಧವಾದ ಇಂದ್ರನೀಲಮಣಿಯ ಬಣ್ಣದವನ ತಲೆಗೂದಲನ್ನು ಬಾಚು, ಓ ಕಾಗೆ.\(೨\)

೩. ತಿಣ್ಣಕ್ಕಲತ್ತುತ್ತಿರೈಯುಱಿಮೋಲ್ ವೈತ್ತ

ವೆಣ್ಣೆಯ್ ವಿೞುಙ್ಗಿ ವಿರೈಯುವುಱಙ್ಗಿಡುಮ್

ಅಣ್ಣಲಮರರ್ ಪೆರುಮಾನೈಯಾಯರ್ ತಮ್

ಕಣ್ಣನೈವನ್ದು ಕುೞಲ್ ವಾರಾಯಕ್ಕಾಕ್ಕಾಯ್

ಕಾರ್ ಮುಗಿಲ್ ವಣ್ಣನ್ ಕುೞಲ್ ವಾರಾಯಕ್ಕಾಕ್ಕಾಯ್

ತಿರೈ=ಬತ್ತದ ಹುಲ್ಲಿನಿಂದ ಹುರಿಮಾಡಿ ಸಿದ್ಧಮಾಡಿದ, ಉಱಿಮೇಲ್=ನೆಲುವಿನ ಮೇಲೆ, ವೈತ್ತ=ಇಟ್ಟಿದ್ದ, ತಿಣ್ಣಮ್=ದೃಢವಾದ, ಕಲತ್ತು=ಪಾತ್ರೆಯಲ್ಲಿದ್ದ, ವೆಣ್ಣೆಯ್=ಬೆಣ್ಣೆಯನ್ನು, ವಿೞುಙ್ಗಿ= ನುಂಗಿ, ವಿರೈಯ=ಬೇಗ ಉಱಙ್ಗಿಡುಮ್=ನಿದ್ದೆ ಮಾಡಿಬಿಡುವ, ಅಣ್ಣಲ್=ಮಹಾಮಹಿಮನನ್ನು, ಅಮರರ್=ದೇವತೆಗಳು, ಪೆರುಮಾನೈ=ದೇವನ, ಆಯರ್ ತಮ್=ಗೋವಳರ, ಕಣ್ಣನೈ=ಕಣ್ಣಿನಂತಿರುವ, ಕೃಷ್ಣನ, ಕುೞಲ್=ತಲೆಕೂದಲನ್ನು, ವನ್ದು=ಬಂದು, ವಾರಾಯ್= ಬಾಚು, ಅಕ್ಕಾಕ್ಕಾಯ್=ಓ ಕಾಗೆಯೇ, ಕಾರ್ ಮುಗಿಲ್ ವಣ್ಣನ್=ಕಾರ್ಮುಗಿಲಿನ ಬಣ್ಣದವನ, ಕುೞಲ್=ತಲೆಕೂದಲನ್ನು, ವಾರಾಯ್=ಬಾಚು, ಅಕ್ಕಾಕ್ಕಾಯ್=ಓ ಕಾಗೆಯೇ

ಬತ್ತದ ಹುಲ್ಲಿನಿಂದ ಹುರಿಮಾಡಿ ಸಿದ್ಧಪಡಿಸಿ ನೆಲುವಿನ ಮೇಲೆ ಇಟ್ಟಿದ್ದ ದೃಢವಾದ ಪಾತ್ರೆಯಲ್ಲಿದ್ದ ಬೆಣ್ಣೆಯನ್ನು ನುಂಗಿ, ಬೇಗ ಓಡಿಬಂದು ನಿದ್ದೆಮಾಡಿಬಿಡ್ಯ್ವ ಮಹಾಮಹಿಮನ ದೇವತೆಗಳ ದೇವನ, ಗೋವಳರ ಕಣ್ಣಿನಂತಿರುವ ಕೃಷ್ಣನ ತಲೆಗೂದಲನ್ನು ಬಂದು ಬಾಚು, ಓ ಕಾಗೆಯೇ, ಕಾರ್ಮುಗಿಲಿನ ಬಣ್ಣದವನ ತಲೆಕೂದಲನ್ನು ಬಂದು ಬಾಚು, ಓ ಕಾಗೆಯೇ.\(೩\)

೬೬

ಪಳ್ಳತ್ತಿಲ್ ಮೇಯುಮ್ ಪಱವೈಯುರುಕ್ಕೊಣ್ಡು

ಕಳ್ಳವಶುರನ್ ವರುವಾನೈತ್ತಾನ್ ಕಣ್ಡು

ಪುಳ್ಳಿದುವೆನ್ಱು ಪೊದುಕ್ಕೋವಾಯ್ ಕೀಣ್ಡಿಟ್ಟ

ಪಿಳ್ಳೈಯೈವನ್ದು ಕುೞಲ್ ವಾರಾಯಕ್ಕಾಕ್ಕಾಯ್

ಪೇಯ್ ಮುಲೈಯುಣ್ಡಾನ್ ಕುೞಲ್ ವಾರಾಯಕ್ಕಾಕ್ಕಾಯ್

ಪಳ್ಳತ್ತಿಲ್=ಹಳ್ಳದಲ್ಲಿ \(ನೀರಿನಲ್ಲಿ\) ಮೇಯುಮ್=ಜೀವಿಸುವ, ಪಱವೈ=ಪಕ್ಷಿಯ, ಉರುಕೊಣ್ಡು=ರೂಪವನ್ನು ತಳೆದು, ಕಳ್ಳನ್=ವಂಚಕನಾದ, ಅಶುರನ್=ಅಸುರನು, ವರುವಾನೈ=ಬರುತ್ತಿರುವುದನ್ನು, ತಾನ್=ತಾನೇ \(ಸ್ವತಃ\), ಕಣ್ಡು=ನೋಡಿ, ಪುಳ್ಳೀ=ಪಕ್ಷಿ, ಇದು=ಇದು, ಎನ್ಱು=ಎನ್ನುತ್ತಾ, ಪೊದುಕ್ಕೋ=ಚೆನ್ನಾಗಿ\(ಪರಿಷ್ಕಾರವಾಗಿ\), ವಾಯ್=ಬಾಯನ್ನು, ಕೀಣ್ಡಿಟ್ಟ=ಸೀಳಿಹಾಕಿದ, ಪಿಳ್ಳೈಯೈ=ಬಾಲಕನ, ಕುೞಲ್=ತಲೆಕೂದಲನ್ನು, ವನ್ದು=ಬಂದು, ವಾರಾಯ್=ಬಾಚು, ಅಕ್ಕಾಕ್ಕಾಯ್ =ಓ ಕಾಗೆಯೇ, ಪೇಯ್ ಮುಲೈಯುಣ್ಡಾನ್=ರಾಕ್ಷಸಿಯ ಮೊಲೆಯನ್ನುಂಡವನ, ಕುೞಲ್=ತಲೆಕೂದಲನ್ನು, ವಾರಾಯ್=ಬಾಚು, ಅಕ್ಕಾಕ್ಕಾಯ್ =ಓ ಕಾಗೆಯೇ.

ಹಳ್ಳದ ನೀರಿನಲ್ಲಿ ಜೀಇಸುವ ಪಕ್ಷಿಯ ರೂಪವನ್ನು ತಳೆದು ವಂಚಕನಾದ ಅಸುರನು ಬರುತ್ತಿರುವುದನ್ನು ತಾನೇ ಸ್ವತಃ ನೋಡಿ\(ಗುರುತ್ಿಸ್ಿ ಇದು ಪಕ್ಷಿಯೇ ಎನ್ನುತ್ತಾ ಪರಿಷ್ಕಾರವಾಗಿ \(ಚೆನ್ನಾಗಿ\) ಅದರ ಕೊಕ್ಕನ್ನು ಹಿಡಿದು ಸೀಳಿಹಾಕಿದ ಬಾಲಕನ ತಲೆಕೂದಲನ್ನು ಬಂದು ಬಾಚು ಓ ಕಾಗೇ; ರಾಕ್ಷಸಿಯ ಮೊಲೆಯುಣ್ಡವನ ತಲೆಕೂದಲನ್ನು ಬಾಚು ಓ ಕಾಗೆ.\(೪\)

ಬಾಲಕೃಷ್ಣನು ಗೋವಳ ಬಾಲಕರೊಡನೆ ದನಕರುಗಳನ್ನು ಮೇಯಿಸಲು ಯಮುನಾ ನದಿತೀರದ ವನಗಳಿಗೆ ಹೋಗುತ್ತಿದ್ದರು. ಒಂದು ಸಲ ಗೋವಳರಿಗೆ ಬಹಳ ಬಾಯಾರಿಕೆಯಾದದ್ದರಿಂದ, ಅವರೆಲ್ಲರೂ ಯಮುನಾನದಿಯಲ್ಲಿ ಇಳಿದು ತಮ್ಮ ತೃಷೆಯನ್ನು ತಣಿಸಿಕೊಂಡರು. ಅನಂತರ, ಅವರು ನದಿಯ ದಡದಲ್ಲಿಯೇ ಸತ್ತಂತೆ ಬಿದ್ದಿದ್ದ ಒಂದು ದೊಡ್ಡ ಬಕಪಕ್ಷಿಯನ್ನು ಕಂಡು ಆಶ್ಚರ್ಯಗೊಂಡರು. ಕೃಷ್ಣನು ಅಲ್ಲಿಗೆ ಬಂದ ಕೂಡಲೇ ಆ ಬಕಪಕ್ಷಿ ತಟಕ್ಕನೆ ಎದ್ದು ಕೃಷ್ಣನನ್ನು ನುಂಗಿಬಿಟ್ಟಿತು.

೬೭

ಆದರೆ, ಕೃಷ್ಣನನ್ನು ಗಂಟಲಿನಲ್ಲಿ ಅದು ಇಳಿಸಲು ಸಾಧ್ಯವಾಗಲೇ ಇಲ್ಲ. ಒಳಗಡೆ ಬೆಂಕಿಯಂತೆ ಸುಡುತ್ತಾ ಬಂದದ್ದರಿಂದ, ಆ ಬಕಪಕ್ಷು ಅವನನ್ನು ನುಂಗಲುಸಾಧ್ಯವಿಲ್ಲದೆ ಹೊರಕ್ಕೆ ಕಕ್ಕಿಬಿಟ್ಟಿತು. ಆ ಕೂಡಲೇ ಕೃಷ್ಣನು ಬಕಪಕ್ಷಿಯ ಕೊಕ್ಕುಗಳನ್ನು ಎರಡು ಕೈಗಳಲ್ಲಿ ಬಿಡಿಸಿ ಹಿಡಿದುಕೊಂಡು, ಆ ಪಕ್ಷಿಯನ್ನು ಸೀಳಿಹಾಕಿಬಿಟ್ಟರು. ಕಂಸನಿಂದ ಪ್ರೇರಿತನಾದ ರಾಕ್ಷಸನೊಬ್ಬ ಬಕಪಕ್ಷಿಯ ರೂಪವನ್ನು ತಳೆದು ಕೃಷ್ಣನನ್ನು ಕೊಲ್ಲುವುದಕ್ಕೆ ಬಂದಿದ್ದನೆಂದೂ, ಕೃಷ್ಣ ಅವನನ್ನುಕೊಂದುಹಾಕಿದನೆಂದೂ ತಿಳಿದು ಗೋವಳರೂ, ಗೋಕುಲದ ಎಲ್ಲ ಜನರೂ ಅಮಿತಾನಂದಪಟ್ಟರು. ಹೀಗೆ ಸತ್ತರಾಕ್ಷಸನೇ ಬಕಾಸುರ.

೫. ಕಟ್ರಿನಮ್ ಮೇಯ್ ತ್ತ ಕ್ಕನಿಕ್ಕೊರು ಕನ್ಱಿನೈ

ಪಟ್ರಿಯೆಱಿನ್ದ ಪರಮನ್ ತಿರುಮುಡಿ

ಉಟ್ರನ ಪೇಶಿ ನೀಯೋಡಿತ್ತಿರಿಯಾದೇ

ಅಟ್ರೈಕ್ಕೂಮ್ ವನ್ದು ಕುೞಲ್ ವಾರಾಯಕ್ಕಾಕ್ಕಾಯ್

ಆೞಿಯಾನ್ ಱನ್ ಕುೞಲ್ ವಾರಾಯಕ್ಕಾಕ್ಕಾಯ್

ಕನ್ಱು=ಕರುಗಳ, ಇನಮ್=ಮಂದೆಯನ್ನು, ಮೇಯ್ ತ್ತು=ಮೇಯಿಸುತ್ತಾ ಇರುವಾಗ, ಒರು ಕನ್ಱಿನೈ=ಒಂದು ಕರುವನ್ನು, ಪಟ್ರಿ=ಬಲವಾಗಿ ಹಿಡಿದುಕೊಂಡು, ಕನಿಕ್ಕೂ=ಹಣ್ಣಿಗೆ, ಎಱಿನ್ದ=ಎಸೆದ, ಪರಮನ್=ಪರಮಪುರುಷನ, ತಿರುಮುಡಿ=ಪವಿತ್ರವಾದ ತಲೆಗೂದಲನ್ನು, ಅಟ್ರೈಕ್ಕೂಮ್=ಆಯಾದಿನವೂ\(ಒಂದೊಂದು ದಿನವೂ\), ವನ್ದು=ಬಂದು, ಕುೞಲ್=ಕೂದಲನ್ನು, ವಾರಾಯ್=ಬಾಚು, ಅಕ್ಕಾಕ್ಕಾಯ್ =ಓ ಕಾಗೆಯೇ, ನೀ=ನೀನು, ಉಟ್ರನ=ನಡೆದದ್ದು ನಡೆದ ಹಾಗೆ, ಪೇಶಿ=ಹೇಳುತ್ತಾ, ಓಡಿ=ಒಂದು ಕಡೆಯಿಂದ ಇನ್ನೊಂದು ಕಡೆಗೆ ಓಡುತ್ತಾ, ತಿರಿಯಾದೇ=ಅಲೆದಾಡಬೇಡ, ಆೞಿಯಾನ್ ತನ್=ಚಕ್ರಧಾರಿಯಾದವನ, ಕುೞಲ್=ತಲೆಕೂದಲನ್ನು, ವಾರಾಯ್=ಬಾಚು, ಅಕ್ಕಾಕ್ಕಾಯ್ =ಓ ಕಾಗೆಯೇ.

ಕರುಗಳ ಮಂದೆಯನ್ನು ಮೇಯಿಸುತ್ತಾ ಇರುವಾಗ ಒಂದು ಕರುವನ್ನು ಬಲವಾಗಿ ಹಿಡಿದುಕೊಂಡು ಹಣ್ಣಿನಮರಕ್ಕೆ ಎಸೆದ ಪರಮಪುರುಷನ ಪವಿತ್ರವಾದ ತಲೆಕೂದಲನ್ನು ಒಂದೊಂದು ದಿನವೂ ಬಂದು\(ಕೂದಲನ್ನು\)ಬಾಚು, ಕಾಗೆಯೇ, ನೀನು ನಡೆದದ್ದೂ ನಡೆದ ಹಾಗೆ ಹೇಳುತ್ತಾ ಒಂದು ಕಡೆಯಿಂದ ಇನ್ನೊಂದುಕ್ ಅಡೆಗೆ ಓಡುತ್ತಾ ಅಲೆದಾಡಬೇಡ. ಚಕ್ರಧಾರಿಯಾದವನ ತಲೆಗೂದಲನ್ನು ಬಾಚು ಓಕಾಗೆಯೇ.\(೫\)

೬೮

ಇಲ್ಲಿ ವತ್ಸಾಸುರನ ವೃತ್ತಾಂತವನ್ನು ಸೂಕ್ಷ್ಮವಾಗಿ ಸೂಚಿಸಲಾಗಿದೆ. ಕಂಸನಿಂದ ಪ್ರೇರಿತನಾದ ವತ್ಸಾಸುರನು ಕರುವಿನ ರೂಪವನ್ನು ತಳೆದು ಕರುಗಳ ಮಂದೆಯಲ್ಲಿ ಸೇರಿಕೊಂಡದ್ದನ್ನು ಕೃಷ್ಣನು ಕಂಡುಕೊಂಡು, ಅದನ್ನು ಹಿಂಗಾಲುಗಳಿಂದ ಹಿಡಿದು, ಗಿರಗಿರನೆ ತಿರುಗಿಸಿ, ಬೀಸಿ ಎಸೆದನು. ಅದು ಹತ್ತಿರದಲ್ಲಿದ್ದ ಬೇಲದ ಮರಕ್ಕೆ ಬಲವಾಗಿ ಬಡಿಯಿತು. ಅದರಿಂದ ಹಣ್ಣುಗಳು ಸಮೃದ್ಧಿಯಾಗಿ ಉದುರಿದ್ದಲ್ಲದೆ, ವತ್ಸಾಸುರನು ಹತನಾಗಿ ಅವನ ಶವವೂ ಕೆಳಕ್ಕೆ ಬಿತ್ತು.

ಕಾಗೆ ಸಾಮಾನ್ಯವಾಗಿ ಮನೆಗಳ ಮುಂದೆ ಕಾಕಾ ಎಂದು ಕೂಗುತ್ತಿರುವುದನ್ನು ಅದು ಸುದ್ದಿಹೇಳುವುದು ಎನ್ನುತ್ತಾರೆ. ಅದು ಏನನ್ನು ಹೇಳೂತ್ತದೆ, ಹೇಗೆ ಅದನ್ನು ವಿವರಿಸುತ್ತದೆ ಎಂಬುದನ್ನು ಬಿಡಿಸಿ ಹೇಳುವುದು ಸಾಧ್ಯವಿಲ್ಲ. “ಕಾಕಾ”ಎನ್ನುವುದಂತು ನಿಶ್ಚಯ. ತನ್ನ ಗುಂಪನ್ನು ಕರೆದು ಸೇರಿಸಿಕೊಳ್ಳೂವುದೂ ನಿಶ್ಚಯ. ಆದರೆ ಆೞ್ವಾರರು ಹೇಳುತ್ತಾರೆ: “ ನಡೆದದ್ದು ನಡೆದಂತೆಯೇ ಹೇಳುವುದು, ಒಂದು ಕಡೆಯಿಂದ ಮತ್ತೊಂದು ಕಡೆಗೆ ಓಡುತ್ತಿರುವುದು, ಯಾವಾಗಲೂ ಅಲೆದಾಡುವುದು- ಕಾಗೆಯ ಸ್ವಭಾವ.

\(ಸೀತೆಯಂತೆ ಕರುಣಾಸ್ವರೂಪಿ ಯಾರು? ರಾಮನಂತೆ ಪರಾಕ್ರಮಿಯಾರು? ಎಂಬರ್ಥದಲ್ಲಿ ಕಾಕಾ ಎಂದು ಕೂಗುತ್ತದೆಯೆನ್ನುವರು.

೬. ಕಿೞಕ್ಕಿಱ್ ಕುಡಿಮನ್ನರ್ ಕೇಡಿಲಾದಾರೈ

ಅೞಿಪ್ಪಾನ್ ನಿಲೈನ್ದಿಟ್ಟು ಅವ್ವಾೞಿಯದನಾಲ್

ವಿೞಿಕ್ಕೂಮಳವಿಲೇ ವೇರಱುತ್ತಾನೈ

ಕುಳಱ್ ಕಣಿಯಾಹಕ್ಕೂೞಲ್ ವಾರಾಯಕ್ಕಾಕ್ಕಾಯ್

ಗೋವಿನ್ದನ್ಱನ್ ಕುೞಲ್ ವಾರಾಯಕ್ಕಾಕ್ಕಾಯ್

ಕೇಡು=ಯಾವ ವಿಧವಾದ ಕೆಡಕೂ\(ಮರಣವೂ ಸಹ\), ಇಲಾದಾರ್=ಇಲ್ಲದವರಾದ, ಕಿೞಕ್ಕಲ್=ಪೂರ್ವದಿಕ್ಕಿನಲ್ಲಿ, ಕುಡಿ=ವಾಸಮಾಡುತ್ತಿದ್ದ, ಮನ್ನರೈ=ರಾಜರನ್ನು, ಅೞಿಪ್ಪಾನ್=ಅಳಿದುಹೋಗುವಂತೆ, ನಿಲೈನ್ದಿಟ್ಟು=ನಿರ್ಧರಿಸಿಬಿಟ್ಟು, ಅ ಆೞಿ ಅದನಾಲ್=ಆ ಚಕ್ರಾಯುಧದಿಂದ, ವಿೞಿಕ್ಕೂಮ್=ಕಣ್ಣು ಮಿಟುಕಿಸುವ, ಅಳವಿಲೇ=ಕಾಲದಲ್ಲಿ, ವೇರು=ಬೇರುಸಹಿತ, ಅಱುತ್ತಾನೈ=ಕತ್ತರಿಸಿ ಹಾಕಿದವನ, ಕುೞಱ್ ಕು= ಕೂದಲಿಗೆ, ಅಣಿ=ಸೌಂದರ್ಯ, ಆಹ=ಉಂತಾಗುವಂತೆ, ಕುೞಲ್ ವಾರಾಯ್=ಕೂದಲನ್ನು ಬಾಚು, ಅಕ್ಕಾಕ್ಕಾಯ್ =ಓ ಕಾಗೆಯೇ, ಗೋವಿನ್ದನ್ ತನ್=ಗೋವಿಂದನಾದ ಇವನ, ಕುೞಲ್ ವಾರಾಯ್=ಕೂದಲನ್ನು ಬಾಚು, ಅಕ್ಕಾಕ್ಕಾಯ್ =ಓ ಕಾಗೆಯೇ.

ಪೂರ್ವ ದಿಕ್ಕಿನಲ್ಲಿ ವಾಸಿಸುತ್ತಿದ್ದ, ತಮಗೆ ಯಾವ ವಿಧವಾದ ಕೆಡಕೂ ಇಲ್ಲದವರಾಗಿ ತಿಳಿದಿದ್ದ ರಾಜರನ್ನು ಅಳಿಯುವಂತೆ ನಿರ್ಧರಿಸಿ, ಅವರು ಕಣ್ಣು ಮಿಟುಕಿಸುವುದರೊಳಗಾಗಿ ಅವರೆಲ್ಲರನ್ನೂ ಬೇರಿಸಹಿತವಾಗಿ ಚಕ್ರಾಯುಧದಿಂದ ಕತ್ತರಿಸಿ ಹಾಕಿದವನ ಕೂದಲಿಗೆ ಅಂದವುಹೆಚ್ಚುವಂತೆ ತಲೆಬಾಚು ಓ ಕಾಗೆ, ಗೋವಿಂದನಾದ ಇವನ ತಲೆಬಾಚು ಓ ಕಾಗೇ.\(೬\)

ಈ ಪಾಶುರದಲ್ಲಿ ಸೂಚಿತವಾಗಿರುವ ರಾಜರು ನರಕಾಸುರನೂ

೬೯



ಅವನ ಅನುಯಾಯಿಗಳೂ, ಸಾಕ್ಷಾತ್ ಪರಶಿವನನ್ನೇ ಭಕ್ತಿಯಿಂದ ಒಲಿಸಿಕೊಂಡು ತನ್ನ ನಗರರಕ್ಷಣೆಗೆ ಇಟ್ಟುಕೊಂಡಿದ್ದವನು ನರಕಾಸುರ. ಅವನಿಗೆ ಯಾರ ಭಯ? ಯಮನ ಭಯವಾದರೂ ಉಂಟೇ? ಆದರೆ ಅವನು ನಡೆದ ದಾರಿ ನೀತಿರಹಿತವಾಗಿದ್ದದ್ದರಿಂದ ಕಂಟಕವಾಗಿದ್ದದ್ದರಿಂದ ಕೃಷ್ಣನು ಅವನ ವಂಶವನ್ನೇ ನಾಶಪಡಿಸಿದನು ಎಂದು ಸ್ವಲ್ಪ ಉತ್ಪ್ರೇಕ್ಷೆಯಿಂದ ಇಲ್ಲಿ ವಿವರಿಸಲಾಗಿದೆ. ವಾಸ್ತವವಾಗಿ ಅವನನ್ನು ಶಿಕ್ಷಿಸಿ ಅವನ ವಂಶವನ್ನು ಪಾವನಗೊಳಿಸಿದವನು ಸ್ವಾಮಿ. ಈ ಕತೆಯನ್ನು ಹಿಂದೆಯೇ ವಿಸ್ತಾರವಾಗಿ ಹೇಳಿದೆ.

೭. ಪಿಣ್ಡತ್ತಿರಳೈಯುಮ್ ಪೇಯ್ ಕ್ಕಿಟ್ಟನೀರ್ ಚ್ಚೋಱುಮ್

ಉಣ್ಡಱ್ಕು ವೇಣ್ಡಿ ನೀಯೋಡಿತ್ತಿರಿಯಾದೇ

ಅಣ್ಡತ್ತಮರರ್ ಪೆರುಮಾನೞಹಮರ್

ವಣ್ಡೊತ್ತಿರುಣ್ಡ ಕುೞಲ್ ವಾರಾಯಕ್ಕಾಕ್ಕಾಯ್

ಮಾಯವನ್ಱನ್ ಕುೞಲ್ ವಾರಾಯಕ್ಕಾಕ್ಕಾಯ್

ಪಿಣ್ಡಮ್=ಪಿಂಡದ, ತಿರಳೈಯುಮ್=ತೆರಳೆಯನ್ನೂ\(ಉಂಡೆಯನ್ನೂ\), ಪೇಯ್ ಕ್ಕೂ=ಭೂತಪ್ರೇತಗಳಿಗೆ, ಇಟ್ಟ=ಬಡಿಸಿಟ್ಟಿರುವ, ನೀರ್=ನೀರನ್ನೂ, ಚೋಱುಮ್=ಅನ್ನವನ್ನೂ, ಉಣ್ಡಱ್ಕು=ತಿನ್ನುವುದಕ್ಕೆಮ್ದು, ವೇಣ್ಡಿ=ಬೇಡುತ್ತಾ\(ಹುಡುಕುತ್ತಾ\), ನೀ=ನೀನು, ಓಡಿ=ಓಡುತ್ತಾ, ತಿರಿಯಾದೇ=ಅಲೆದಾಡಬೇಡ, ಅಣ್ಡತ್ತು=ಸ್ವರ್ಗಲೋಕದ, ಅಮರರ್=ದೇವತೆಗಳ, ಪೆರುಮಾನ್=ದೇವನಾದ\(ಇವನ\), ಅೞಹು=ಅಂದಕ್ಕೆ, ಅಮರ್=ಒಪ್ಪುವ, ವಣ್ಡು=ದುಂಬಿಗಳ, ಒತ್ತು=ಹಾಗೆ, ಇರುಣ್ಡ=ಕಪ್ಪಾಗಿರುವ, ಕುೞಲ್ ವಾರಾಯ್=ಕೂದಲನ್ನು ಬಾಚು, ಅಕ್ಕಾಕ್ಕಾಯ್ =ಓ ಕಾಗೆಯೇ, ಮಾಯವನ್ ತನ್=ಅದ್ಭುತಕಾರಿಯಾದ ಇವನ, ಕುೞಲ್ ವಾರಾಯ್= ಕೂದಲನ್ನು ಬಾಚು, ಅಕ್ಕಾಕ್ಕಾಯ್ =ಓ ಕಾಗೆಯೇ

ಪಿಂಡದ ತೆರಳೆಯನ್ನೂ, ಭೂತಪ್ರೇತಗಳಿಗೆ ಬಡಿಸಿಟ್ಟಿರುವ ನೀಅನ್ನೂ ಅನ್ನವನ್ನೂ ತಿನ್ನುವುದಕ್ಕೆಂದು ಬೇಡುತ್ತಾ ಹುಡುಕುತ್ತಾ ನೀನು ಓಡಿ ಅಲೆದಾಡಬೇಡ. ಸ್ವರ್ಗಲೋಕದಲ್ಲಿರುವ ದೇವತೆಗಳ ಕೂದಲನ್ನು ಬಾಚು, ಓ ಕಾಗೇ, ಅದ್ಭುತಕಾರಿಯಾದ ಇವನ ಕೂದಲನ್ನು ಬಾಚು, ಓ ಕಾಗೇ.\(೭\)

ಈ ಪಾಶುರದಲ್ಲಿ ಆೞ್ವಾರರು ಕಾಗೆಯ ಮತ್ತೊಂದು ಸ್ವಭಾವವನ್ನು ಹೇಳುತ್ತಾರೆ. ಜನ ಶ್ರದ್ಧಾದಿಗಳನ್ನು ನಡಸಿ, ಪಿತೃದೇವತೆಗಳಿಗೆ ತೃಪ್ತಿಯಾಗಲೆಂದು ಅವರನ್ನು ಉದ್ದೇಶಿಸಿ ಅನ್ನದ ಉಂಡೆಗಳನ್ನು ಇಡುತ್ತಾರೆ. ಇವಕ್ಕೆ “ಪಿಂಡ”ವೆಂದು ಹೆಸರು. ಪಿಂಡವನ್ನು ಕಾಗೆಯರೂಪದಲ್ಲಿ ಪಿತೃದೇವತೆಗಳು ಬಂದು ಸ್ವೀಕರಿಸುತ್ತಾರೆ ಎಂಬುದು ಒಂದು ನಂಬಿಕೆ. ಅದು ಹೇಗೇ ಇರಲಿ, ಕಾಗೆಗಳು ಹೊರಗೆ ಒಡ್ಡಿರುವ ಪಿಂಡದ ಉಂಡೆಗಳನ್ನು ಸ್ವಚ್ಛಂದವಾಗಿ ಉಣ್ಣುತ್ತದೆ. ಅಲ್ಲದೆ,

೭೦

ಭೂತಪ್ರೇತಗಳ ತೃಪ್ತಿಗಾಗಿ ಮಾಂತ್ರಿಕರು ಬಣ್ಣದ ಅನ್ನಗಳನ್ನೂ ನೀರನ್ನೂ ಒಡ್ಡುವುದುಂಟು. ಇದನ್ನೂ ಆಶೆಯಿಂದ ಕಾಗೆಗಳು ತಿಂದು ಹಾಕುತ್ತವೆ. ಅವು ಗುಂಪುಕಟ್ಟಿಕೊಂಡು ಈ ತೆರದ ಅನ್ನ ಪಾನಾದಿಗಳನ್ನು ಹುಡುಕಿಕೊಂಡು ಅಲೆದಾಡುವುದೂ ಸಹಜ. ಆೞ್ವಾರರೆನ್ನುತ್ತಾರೆ: ಕಾಗೇ ಇಂಥ ಕ್ಷುಲ್ಲಕ ಕಾರ್ಯಗಳಲ್ಲಿ ತೊಡಗಿ, ಹೊಟ್ಟೆ ಹೊರೆಯುವುದಕ್ಕಾಗಿ ಮಾತ್ರ ನಿನ್ನ ಜೀವನವನ್ನು ಮೀಸಲು ಮಾಡಿಕೊಳ್ಳಬೇಡ. ದೇವದೇವನ ಸೇವೆಗೆ ಅವಕಾಶ ದೊರೆತಿರುವಾಗ ಬಂದು ಆಸಕ್ತಿಯಿಂದ ಆ ಸೇವೆಯನ್ನು ನಡಸು. ನಿನಗೆ ಅದರಿಂದ ಸದ್ಗತಿ ದೊರಕುವುದು. ಬಾ, ಭಗವಂತನ ತಲೆಬಾಚು ಒತ್ತಾಸೆ ಕೊಡು.

೮. ಉನ್ದಿಯೆೞುನ್ದ ಉರುವಮಲರ್ ತನ್ನಿಲ್

ಚನ್ದಚ್ಚದುಮುಹನ್ ಱನ್ನೈ ಪ್ಪಡೈತ್ತವನ್

ಕೊನ್ದಕ್ಕೂೞಲೈ ಕ್ಕೂಱನ್ದು ಪುಳಿಯಟ್ಟಿ

ತನ್ದತ್ತಿನ್ ಚೀಪ್ಪಾಲ್ ಕುೞಲ್ ವಾರಾಯಕ್ಕಾಕ್ಕಾಯ್

ದಾಮೋದರನ್ ಱನ್ ಕುೞಲ್ ವಾರಾಯಕ್ಕಾಕ್ಕಾಯ್

ಉನ್ದಿ=ಪವಿತ್ರವಾದ ನಾಭಿಯಲ್ಲಿ, ಎೞುನ್ದು=ಎದ್ದು\(ಉದಿಸಿದ\), ಉರುವಮ್=ಸುಂದರರೂಪದ, ,ಮಲರ್ ತನ್ನಿಲ್=ಕಮಲ ಪುಷ್ಪದಲ್ಲಿ, ಚನ್ದಮ್=ವೇದಮುಖನಾದ, ಚದುಮುಹನ್ ತನ್ನೈ=ಚತುರ್ಮುಖನನ್ನು, ಪಡೈತ್ತವನ್=ಸೃಷ್ಟಿಸಿದವನ, ಕೊನ್ದಮ್=ಬಿಸಿ ಹೆಚ್ಚಿರುವ, ಕುೞಲೈ=ತಲೆಗೂದಲನ್ನು, ಕುಱನ್ದು=ಚಿಕ್ಕೂ ಬಿಡಿಸಿ, ಪುಳಿ=ಹುಣಸೇಹಣ್ಣನ್ನು, ಅಟ್ಟಿ=ಹಚ್ಚಿ, ಸವರಿ, ಶುದ್ಧಮಾಡಿ, ತನ್ದತ್ತಿನ್=ದಂತದ, ಚೀಪಾಲ್=ಬಾಚಣಿಗೆಯಿಂದ, ಕುೞಲ್ ವಾರಾಯ್= ಕೂದಲನ್ನು ಬಾಚು, ಅಕ್ಕಾಕ್ಕಾಯ್ =ಓ ಕಾಗೆಯೇ, ದಾಮೋದರನ್ ತನ್=ದಾಮೋದರನಾದ ಇವನ, ಕುೞಲ್ ವಾರಾಯ್= ಕೂದಲನ್ನು ಬಾಚು, ಅಕ್ಕಾಕ್ಕಾಯ್ =ಓ ಕಾಗೆಯೇ

ಪವಿತ್ರವಾದ ನಾಬಿಯಲ್ಲಿ ಉದಿಸಿದ ಸುಂದರರೂಪದ ಕಮಲಪುಷ್ಪದಲ್ಲಿ ವೇದಮುಖನಾದ ಚತುರ್ಮುಖನನ್ನು ಪಡೆದವನ ವಿಸಿಯಾಗಿರುವ ತಲೆಗೂದಲನ್ನು ಚಿಕ್ಕೂ ಬಿಡಿಸಿ, ಹುಣಸೇಹಣ್ಣನು ಹಚ್ಚಿ ಶುದ್ಧಮಾಡಿ, ದಂತದ ಬಾಚಣಿಗೆಯಿಂದ ತಲೆ ಬಾಚು ಓ ಕಾಗೆಯೇ. ದಾಮೋದರನಾದ ಇವನ ತಲೆವಾಚು , ಓ ಕಾಗೆಯೇ.\(೮\)

ಭಗವಂತನಿಗೆ”ಪದ್ಮನಾಭ” ಎಂದು ಹೆಸರಿದೆ. ಅವನ ಪವಿತ್ರನಾಭಿಯಿಂದ ದಿವ್ಯವಾದ ಕಮಲಪುಷ್ಪ ಉದ್ಭವಿಸಿತು. ಆ ಕಮಲದಲ್ಲಿ ಹುಟ್ಟಿದವನು ಸ್ವಯಂಭೂ ಎಂದರೆ ಬ್ರಹ್ಮ. ಬ್ರಹ್ಮ್ನಿಗೆ ನಾಲ್ಕು ಮುಖಗಳು. ಒಂದೊಂದು ಮುಖದಿಂದ ಒಂದೊಂದು ವೇದ ಹೊರಹೊಮ್ಮಿತು. ಆದ್ದರಿಂದ, ಚತುರ್ಮುಖನನ್ನು ವೇದಮುಖ

೭೧

ಎನ್ನುತ್ತಾರೆ.

೯. ಮನ್ನನ್ಱನ್ ದೇವಿಮಾರ್ ಕಣ್ಡು ಮಹಿೞ್ ವೆಯ್ದ

ಉನ್ನಿವ್ವುಲಹಿನೈ ಮುಟ್ರಮಳನ್ದವನ್

ಪೊನ್ನಿನ್ ಮುಡಿಯಿನೈ ಪ್ಪೂವಣೈಮೇಲ್ ವೈತ್ತು

ಪಿನ್ನೇಯಿರುನ್ದು ಕುೞಲ್ ವಾರಾಯಕ್ಕಾಕ್ಕಾಯ್

ಪೇರಾಯಿರತ್ತಾ ಕುೞಲ್ ವಾರಾಯಕ್ಕಾಕ್ಕಾಯ್

ಮನ್ನನ್ ತನ್=ರಾಜನಾದ ಅವನ\(ಬಲಿ ಚಕ್ರವರ್ತಿ\) ದೇವಿಮಾರ್= ಪತ್ನಿಯರು, ಕಣ್ಡು=\(ನಿನ್ನ ಸುಂದರವಾದ ವಟುರೂಪವನ್ನು\)ನೋಡಿ, ಮಹಿೞ್ ವು=ಸಂತೋಷವನ್ನು, ಎಯ್ದ=ಹೊಂದುವ ಹಾಗೆ, ಮುನ್=ವಾಮನಾವತಾರದ ಆ ಕಾಲದಲ್ಲಿ, ಇ ಉಲಹಿನೈ=ಈಲೋಕವನ್ನು, ಮುಟ್ರಮ್=ಪೂರ್ತಿಯಾಗಿ, ಅಳನ್ದವನ್=ಅಳೆದವನ, ಪೊನ್ನಿನ್=ಚಿನ್ನದಂಥ, ಮುಡಿಯಿನೈ=ತಲೆಯನ್ನು ಪೂ=ಹೂವಿನಿಂದಾದ, ಅಣೈ=ಹಾಸಿಗೆಯ, ಮೇಲ್=ಮೇಲೆ, ವೈತ್ತು=ಇರಿಸಿ, ಪಿನ್ನೇ=ತಲೆಯ ಹಿಂದುಗಡೆಯೇ, ಇರುನ್ದು=ಇದ್ದುಕೊಂಡು, ಕುೞಲ್ ವಾರಾಯ್= ಕೂದಲನ್ನು ಬಾಚು, ಅಕ್ಕಾಕ್ಕಾಯ್ =ಓ ಕಾಗೆಯೇ, ಪೇ=ಹೆಸರುಗಳು, ಆಯಿರತ್ತಾನ್=ಸಾವಿರವಿರುವವನ, ಕುೞಲ್ ವಾರಾಯ್= ಕೂದಲನ್ನು ಬಾಚು, ಅಕ್ಕಾಕ್ಕಾಯ್ =ಓ ಕಾಗೆಯೇ.

ರಾಜನಾದ ಅವನ \(ಬಲಿಚಕ್ರವರ್ತಿಯ\) ಪತ್ನಿಯರು \(ನಿನ್ನ ಸುಂದರವಟು ರೂಪವನ್ನು\)ಕಂಡು ಸಂತೋಷಿಸುವ ಹಾಗೆ, ಆ ಕಾಲದಲ್ಲಿ\(ವಾಮನಾವತಾರದ ಕಾಲದಲ್ಲಿ\) ಈ ಲೋಕವನ್ನು ಪೂರ್ತಿಯಾಗಿ ಅಳೆದವನ ಚಿನ್ನದಂಥ ತಲೆಯನ್ನು ಹೂವಿನಿಂದಾದ ಹಾಸಿಗೆಯ ಮೇಲಿಟ್ಟು ಹಿಂದುಗಡೆಯೇ ಇದ್ದುಕೊಂಡು ಕೂದಲನ್ನು ಬಾಚು ಓ ಕಾಗೆಯೇ, ಸಾವಿರ ಹೆಸರುಗಳುಳ್ಳವನ ತಲೆಯನ್ನು ಬಾಚು, ಓ ಕಾಗೆಯೇ.\(೯\)

ವಾಮನನಾಗಿ ಭಗವಂತ ಬಲಿಚಕ್ರವರ್ತಿಯ ಯಜ್ಞಶಾಲೆ ಬಂದದ್ದು ಪುಟ್ಟಸುಂದರ ವಟುವಾಗಿ. ಅಲ್ಲಿ ಅವನು ಬೇಡಿದ್ದು ತನ ಹೆಜ್ಜೆಯಲ್ಲಿ ಮೂರಡಿ ನೆಲವನು.ಆ ದಿವ್ಯರೂಪವನ್ನು ಕಂಡು ಬಲಿಚಕ್ರವರ್ತಿಯ ಪತ್ನಿಯರು ಪಡೆದ ಸಂತೋಷ ಅಷ್ಟಿಷ್ಟಲ್ಲ. ಅನಂತರ, ಭಗವಂತ ನಡಸಿದ್ದು ಅದ್ಭುತ ಪವಾಡ. ತಾನು ತ್ರಿವಿಕ್ರಮನಾದ. ಈ ಲೋಕವನ್ನೆಲ್ಲವನ್ನೂ ಒಂದೇ ಹೆಜ್ಜೆಯಿಂದ ಅಳೆದುಬಿಟ್ಟ.

ಅಂಥ ವಿಸ್ಮಯಕಾರಿ ಕೃಷ್ಣನನ್ನು ಹೂವಿನ ಹಾಸಿಗೆಯ ಮೇಲೆ ಮಲಗಿಸಿ

೭೨

ಅವನ ತಲೆಗೂದಲನ್ನು ಸ್ವಲ್ಪವೂ ಅವನಿಗೆ ನೋವಾಗದಂತೆ ಬಾಚು, ಕಾಗೇ; ಈ ಮಗುವಿಗೆ ಸಾವಿರಾರು ಹೆಸರುಗಳಿವೆ. ಎಂದರೆ, ಅವನಿಗೆ ಹೆಸರುಗಳಿಗೆ ಮಿತಿಯಿಲ್ಲ. ಯಾವ ಹೆಸರಿನಿಂದ ಕರೆದರೂ, ಭಕ್ತಿಯಿಂದ ಕರೆದರೆ, ಅದು ಅವನಿಗೇ ಸೇರುತ್ತದೆ. ಅಂಥ ಭಗವಂತನ ತಲೆಬಾಚುವ ಸೇವೆ ಸಲ್ಲಿಸುವ ಕಾಗೇ-ಎನ್ನುತ್ತಾರೆ ಆೞ್ವಾರರು.

೧೦. ಕಣ್ಡಾರ್ ಪೞಿಯಾಮೇ ಅಕ್ಕಾಕ್ಕಾಯ್, ಕಾರ್ ವಣ್ಣನ್

ವಣ್ಡಾರ್ ಕುೞಲ್ ವಾರ ವಾವೆನ್ಱವಾಯ್ ಚ್ಚಿಶೊಲ್

ವಿಣ್ಡೋಯ್ ಮದಿಳ್ ವಿಲ್ಲಿಪುತ್ತೂರ್ ಕ್ಕೋನ್ ಪಟ್ಟನ್ ಶೊಲ್

ಕೊಣ್ಡಾಡಿಪ್ಪಾಡಕ್ಕೂಱಹಾವಿನೈತಾಮೇ

ಅಕ್ಕಾಕ್ಕಾಯ್=ಓ ಕಾಗೆಯೇ, ಕಣ್ಡಾರ್=ಕಂಡವರನ್ನು, ಪೞಿಯಾಮೇ=ದೂಷಿಸದೆ, ಕಾರ್ ವಣ್ಣನ್=ಕಾರ್ಮುಗಿಲಬಣ್ಣದವನ, ವಣ್ಡು=ದುಂಬಿಯಂತೆ, ಆರ್=ಸುಂದರವಾದ, ಕುೞಲ್=\(ಕರಿಯ\)ತಲೆಗೂದಲನ್ನು, ವಾರ=ಬಾಚಲು, ವಾ=ಬಾ, ಎನ್ಱ=ಎಂಬ, ಆಯ್ ಚ್ಚಿ=ಗೊಲ್ಲತಿಯಾದ ಯಶೋದೆಯ, ಶೊಲ್=ಮಾತನ್ನು, ವಿಣ್=ಆಕಾಶವನ್ನು, ತೋಯ್=ಮುಟ್ಟುವ, ಮದಿಳ್=ಕೋಟೆ\(ಗೋಡೆ\)ಯುಳ್ಳ, ವಿಲ್ಲಿಪುತ್ತೂರ್=ಶ್ರೀವಿಲ್ಲಿಪುತ್ತೂರಿನ, ಕೋನ್=ನಿರ್ವಾಹಕನಾದ, ಪಟ್ಟನ್=ಭಟ್ಟನ\(ವಿಷ್ಣುಚಿತ್ತರು\), ಶೊಲ್=ಮಾತನ್ನು, ಕೊಣ್ಡಾಡಿ=ಶ್ಲಾಘಿಸಿ\(ಹೊಗಳಿ\), ಪಾಡ=ಹಾಡುವುದು, ಕುಱುಹಾ=ನೇರವಾದ\(ಅತಿ ಹತ್ತಿರದ\),ವಿನೈ=ಪರಿಹಾರ ಮಾರ್ಗ, ತಾಮೇ=ಅವೇ.

ಓ ಕಾಗೆಯೇ, ಕಂಡವರನ್ನೆಲ್ಲಾ ದೂಷಿಸುವುದನ್ನು ಬಿಟ್ಟುಕಾರ್ಮುಗಿಲ ಬಣ್ಣದವನ ದುಂಬಿಯಂತೆ ಸುಂದರವಾದ ಕರಿಯ ತಲೆಗೂದಲನ್ನು ಬಾಚು ಬಾ ಎಂಬ ಯಶೋದೆಯ ಮಾತನ್ನು ಆಕಾಶವನ್ನು ಮುಟ್ಟುವ ಕೋಟೆಗೋಡೆಯುಳ್ಳ ಶ್ರೀವಿಲ್ಲಿಪುತ್ತೂರಿನ ನಿರ್ವಾಹಕನಾದ ಭಟ್ಟ\(ವಿಷ್ಣುಚಿತ್ತ\)ನ ಮಾತನ್ನು ಕೊಂಡಾಡಿ ಹಾಡುವುದು ಅತಿ ಹತ್ತಿರದ ಪರಿಹಾರ ಮಾರ್ಗವೇ.\(೧೦\)

ಈ ತಿರುಮೊೞಿಗೆ ಇದು ಫಲಶ್ರುತಿ. ಕಾಗೆಯಂತೆ “ಕಾಕಾ”ಎನ್ನುತ್ತಾ, ಎಲ್ಲೆಲ್ಲೂ ಅಲೆದಾಡುತ್ತಾ ಕಾಲಯಾಪನೆ ಮಾಡುವುದು, ಮಾನವನ ಒಂದು ಕೆಟ್ಟಚಾಳಿಯನ್ನು ಸೂಚಿಸುತ್ತದೆ. ಕಂಡವರನ್ನು ದೂಷಿಸುತ್ತಾ ಹೊತ್ತು ಕಳೆಯುವುದು ಅದು. ತನ್ನಲ್ಲಿ ತಪ್ಪುಗಳು ಎಷ್ಟೇ ಇದ್ದರೂ ಅವುಗಳ ಕಡೆಗೆ ಎಳ್ಳಷ್ಟೂ ಗಮನ ಹರಿಸದೆ

೭೩

ತನ್ನನ್ನು ತಾನು ಅರಿತುಕೊಳ್ಳದೆ, ತನ್ನನು ತಿದ್ದಿಕೊಳ್ಳಲು ಯತ್ನಿಸದೆ. ಇತರರ ಹುಳುಕನ್ನೇ ಹುಡುಕಿ ಹುಡುಕಿ ಎತ್ತಿ ಆಡುವುದು ಮಾನವನ ದುಸ್ಸ್ವಭಾವ. ಆೞ್ವಾರರು ಕಾಗೆಗೆ ಹೇಳುವಂತೆ ಅವನಿಗೆ ಹೇಳುತ್ತಾರೆ: “ನಿನ್ನ ಕೆಟ್ಟ ಚಾಳಿಯನ್ನು ಬಿಡು”ಎನ್ನುತ್ತಾರೆ.

ಈ ಕೆಟ್ಟ ಚಾಳಿಯನ್ನು ಇನ್ನೂ ಇತರ ಚಾಳಿಗಳನ್ನೂ ಬಿಡುವುದಕ್ಕೆ ಅವರು ನೇರವಾದ ಒಂದು ಪರಿಹಾರವನ್ನು ಸೂಚಿಸುತ್ತಾರೆ. ಭಗವಂತನ ಸೇವೆಯಲ್ಲಿ ತೊಡಗುವುದೇ ಅದು. ಅದಕ್ಕೆ ಪೂರ್ವಭಾವಿಯಾಗಿ ಭಗವಂತನ ಗುಣಕಥನ ಮಾಡಿರುವ ಮಹನೀಯರ ಮಾತುಗಳನ್ನು ಓದಿ, ತಿಳಿದು, ಅರಿತುಕೊಂಡು ಕೊಂಡಾಡುವುದು. ಹೀಗೆ ಮಾಡುವುದರಿಂದ, ಮನುಷ್ಯನು ತನ್ನ ಹಳೆಯ ಕೆಟ್ಟದಾರಿಯಲ್ಲಿ ಮನಸ್ಸನ್ನು ಓಡಿಸುವುದು ಕಡಮೆಯಾಗುತ್ತದೆ. ಭಗವಂತನತ್ತ ಅವನ ಸೇವೆಯತ್ತ ಮನಸ್ಸು ಹರಿಯುತ್ತದೆ. ಕ್ರಮೇಣ ಭಗವಂತನ ಸೇವೆಯಲ್ಲಿ ಅವನೇ ತೊಡಗುತ್ತಾನೆ. ಆಸಕ್ತಿಯಿಂದ ಸೇವೆ ಸಲ್ಲಿಸುತ್ತಾನೆ. ಇದು ಭಗವಂತನಲ್ಲಿ ಭಕ್ತಿಯನ್ನು ಹೆಚ್ಚಿಸಿ ಅದು ಅನನ್ಯವಾಗುವುದರಲ್ಲಿ ಪರ್ಯವಸಾನವಾಗುತ್ತದೆ. ಇದೇ ಮಾರ್ಗ.ಆೞ್ವಾರರು ಸೂಚಿಸುವ ನೇರವಾದ ಮಾರ್ಗ. ಭಗವಂತನನ್ನು ಪಡೆಯುವುದಕ್ಕೆ ಅತಿ ಹತ್ತಿರದ ಮಾರ್ಗ.

ಅಡಿಯ ನಡೆ: ಪಿನ್ನೈ, ಪೇಯ್, ತಿಣ್ಣ, ಪಳತ್ತಿಲ್, ಕಟ್ರಿನಮ್, ಕಿೞಕ್ಕಿಲ್, ಪಿಣ್ಡಮ್, ಉನ್ದಿ, ಮನ್ನನ್, ಕಣ್ಡಾರ್, ವೇಲಿ.

೭೪

ಶ್ರೀಃ

ಶ್ರಿಯೈ ನಮಃ

ಎರಡನೆಯ ದಶಕ ಆರನೆಯ ತಿರುಮೊೞಿ ವೇಲಿಕ್ಕೋಲ್ ವೆಟ್ಟಿ

೧. ವೇಲಿಕ್ಕೋಲ್ ವೆಟ್ಟಿ ವಿಳೈಯಾಡು ವಿಲ್ಲೇಟ್ರಿ

ತಾಲಿಕ್ಕೊೞುನ್ದೈತ್ತಡಙ್ಕೞುತ್ತಿಱ್ ಪೊಣ್ಡು

ಪೀಲಿತ್ತೞೈಯೈ ಪ್ಪಿಣೈತ್ತುಪ್ಪಿಱಹಿಟ್ಟು

ಕಾಲಿಪ್ಪಿನ್ ಪೋವಾಱ್ ಕೋರ್ ಕೋಲ್ ಕೊಣ್ಡುವಾ

ಕಡಲ್ ನಿಱವಣ್ಣಱ್ ಕೋರ್ ಕೋಲ್ ಕೊಣ್ಡುವಾ

ವೇಲಿಕ್ಕೋಲ್=ಬೇಲಿಯೈಡದ ಉದ್ದನಾದ ಸರಳವಾದ ರೆಂಬೆಯನ್ನು, ವೆಟ್ಟಿ=ಕತ್ತರಿಸಿಕೊಂಡು ಬಂದು, ವಿಳೈಯಾಡು=ಆಟದ, ವಿಲ್=ಬಿಲ್ಲನ್ನು ಮಾಡಿ, ಏಟ್ರಿ=ಅದಕ್ಕೆ ಹೆದೆಯ ಹುರಿಯನ್ನು ಕಟ್ಟಿ\(ಹೆದೆಯೇರಿಸಿ\), ತಾಲಿ=ರಕ್ಷೆಯಬಟ್ಟನ್ನು, ಕೊೞುನ್ದೈ=\(ಮಗುವಿನ\) ಎಳೆಯ, ತಡಮ್=ವಿಶಾಲವಾದ, ಕೞುತ್ತಿಲ್=ಕತ್ತಿನಲ್ಲಿ, ಪೂಣ್ಡು=ಕಟ್ಟಿ, ಪೀಲಿತ್ತೞೈಯೈ=ನವಿಲುಗರಿಯನ್ನು, ಪಿಣೈತ್ತು=ಒಟ್ಟಿಗೆ ಕೂಡಿಸಿಕಟ್ಟಿ, ಪಿಱವು=ಹಿಂದುಗಡೆ, ಇಟ್ಟು=ಕಟ್ಟಿ, ಕಾಲಿ=ದನದ ಮಂದೆಯ, ಪಿನ್=ಹಿಂದುಗಡೆ, ಪೋವಾಱ್ ಕೂ=ಹೋಗುವವನಿಗೆ, ಓರ್=ಒಂದು, ಕೋಲ್=ಕೋಲನ್ನು, ಕೊಣ್ಡುವಾ=ತೆಗೆದುಕೊಂಡು ಬಾ, ಕಡಲ್ ನಿಱಮ್=ಕಡಲಿನ ಬಣ್ಣದಂತೆ, ವಣ್ಣಱ್ ಕೂ=ಬಣ್ಣದವನಿಗೆ, ಓರ್=ಒಂದು, ಕೋಲ್=ಕೋಲನ್ನು ಕೊಣ್ಡುವಾ= ತೆಗೆದುಕೊಂಡು ಬಾ.

ಬೇಲಿಗಿಡದ ಉದ್ದನಾದ ಸರಳವಾದ ರೆಂಬೆಯನ್ನು ಕತ್ತರಿಸಿ ತಂದು, ಆಟದ ಬಿಲ್ಲನ್ನು ಮಾಡಿ, ಅದಕ್ಕ್ ಎಹೆದೆಯೇರಿಸಿ, ಮಗುವಿನ ಎಳೆಯ ವಿಶಾಲವಾದ ಕತ್ತಿನಲ್ಲಿ ರಕ್ಷೆಯಬಟ್ಟನ್ನು ಕಟ್ಟಿ, ನವಿಲುಗರಿಯನ್ನು ಕೂಡಿಸಿ ಕಟ್ಟಿ ಅದನ್ನು ಹಿಂದುಗಡೆ \(ಜುಟ್ಟಿಗೆ\)ಕಟ್ಟಿ, ದನದ ಮಂದೆಯನ್ನು ಹಿಂಬಾಲಿಸಿ ಹೋಗುವವನಿಗೆ ಒಂದು ಕೋಲನ್ನು ತೆಗೆದುಕೊಂಡು ಬಾ, ಕಡಲಿನ ಬಣ್ಣವಿರುವವನಿಗೆ ಒಂದು ಕೋಲನ್ನು ತೆಗೆದುಕೊಂಡು ಬಾ.\(೧\)

ಚಿಕ್ಕಮಕ್ಕಳಿಗೆ ಮನೆಯಲ್ಲಿ ಅವರ ಹಿರಿಯರು ಕೆಲಸ ಕಾರ್ಯಗಳಿಗೆ ಹೊರಗೆ ಹೋಗುವಾಗ ಸಿದ್ಧತೆಗಳನ್ನು ಉಡುಗೆತೊಡುಗೆಗಳನ್ನು ಹಾಕಿಕೊಳ್ಳುವ ಹಾಗೆಯೇ ಅಲಂಕಾರ ಮಾಡಿ, ಅವರನ್ನು ಮನೆಯಲ್ಲಿಯೇ ಅತ್ತಿತ್ತ ಓಡಾಡಿಸುವುದಾಗಲಿ, ತಮ್ಮ ಮನೆಯಿಂದ ಅಕ್ಕಪಕ್ಕದ ಮನೆಗಳಿಗೆ ಕರೆದುಕೊಂಡು ಹೋಗಿ ಬರುವುದಾಗಲಿ, ಹಾಗೆ ಅವರನ್ನು ಆ ವೇಷದಲ್ಲಿ ಮೆರೆಸುವುದು ಆಗಲಿ ಒಂದು ವಿನೋದ. ಬಾಲಕೃಷ್ಣನಿಗೆ ಗೋವಳ ಬಾಲಕನ ವೇಷ ತೊಡಿಸಿ, ಅವನು ಓಡಾಡುವುದನ್ನು ನೋಡಿ ಆನಂದಿಸುವುದು

೭೫

ಯಶೋದೆಯ ಆಶೆ. ಅದಕ್ಕಾಗಿ ಕೆಲವು ಪೂರ್ವಸಿದ್ಧತೆಗಳನ್ನು ಮಾಡಿಕೊಳ್ಳುತ್ತಾಳೆ. ಬೇಲಿಯ ಗಿಡದಿಂದ ಉದ್ದನಾದ ಸರಳವಾದ ರೆಂಬೆಯನ್ನು ತರಿಸಿ ಅದನ್ನು ಆಟದ ಬಿಲ್ಲನ್ನಾಗಿ ತಯಾರಿಸಲಾಗಿದೆ. ಅದಕ್ಕೆ ಹೆದೆಯನ್ನೂ ಏರಿಸಿ ಸಿದ್ಧಪಡಿಸಿದೆ. ಅವನ ಕತ್ತಿನಲ್ಲಿ ಕಟ್ಟುವುದಕ್ಕಾಗಿ ಒಂದು ರಕ್ಷೆ ಸಿದ್ಧವಾಗಿದೆ. ನವಿಲುಗರಿಯ ಕುಚ್ಚನ್ನು ಅವನ ಬೆನ್ನಿಗೆ ಕಟ್ಟಲು\(ಅಥವಾ ತಲೆಯ ಹಿಂಭಾಗಕ್ಕೆ ಕಟ್ಟಲು\) ಸಿದ್ಧಮಾಡಿದೆ. ಇನ್ನು ಗೋವಳರು ದನದ ಮಂದೆಯನ್ನು ಹಿಂಬಾಲಿಸುವಾಗ ಹಿಡಿದುಕೊಂಡು ಹೋಗುವ ಉದ್ದನಾದ ದೃಡ್ಅವಾದ ಕೋಲೂ ಸಿದ್ಧ. ಇವೆಲ್ಲವನ್ನೂ ಉತ್ತಮವಾಗಿ ಅಣಿಗೊಳಿಸಿ ಬಾಲಕೃಷ್ಣನನ್ನು ಗೋವಳ ಬಾಲಕನನ್ನಾಗಿ ಅಲಂಕರಿಸಿದ್ದಾಳೆ ಯಶೋದೆ. ಹಾಗೆ, ತನ್ನ ಮುದ್ದು ಮಗನು ಓಡಾಡುವುದನ್ನು ನೋಡಲು ಯಶೋದೆಗೆ ಏನು ಹಿಗ್ಗೋ ಕಾಣೆ\!

೨. ಕೊಙ್ಗುಙ್ಕುಡನ್ದೈಯುಮ್ ಕೋಟ್ಟಿಯೂರುಮ್ ಪೇರುಮ್

ಎಙ್ಗುನ್ತಿರಿನ್ದು ವಿಳೈಯಾಡುಮೆನ್ ಮಹನ್

ಶಙ್ಗಮ್ ಪಿಡಿಕ್ಕೂಮ್ ತಡಕ್ಕೈಕ್ಕೂತ್ತಕ್ಕ, ನಲ್

ಅಙ್ಗಮುಡೈಯದೋರ್ ಕೋಲ್ ಕೊಣ್ಡು ವಾ

ಅರಕ್ಕೂವೞಿತ್ತದೋರ್ ಕೋಲ್ ಕೊಣ್ಡುವಾ

ಕೊಙ್ಗು=ಪರಿಮಳಭರಿತವಾದ, ಕುಡನ್ದೈಯುಮ್=ಕುಂಭಕೋಣವೂ, ಕೋಟ್ಟಿಯೂರುಮ್=ತಿರುಕ್ಕೋಟ್ಟಿಯೂರು, ಪೇರುಮ್=ತಿರುಪ್ಪೇರ್ ನಗರವೂ, ಎಙ್ಗುಮ್=ಎಲ್ಲೆಲ್ಲಿಯೂ, ತಿರಿನ್ದು=ಸಂಚರಿಸುತ್ತಾ, ವಿಳೈಯಾಡುಮ್=ಆಟವಾಡುವ, ಎನ್=ನನ್ನ, ಮಹನ್=ಮಗನ, ಶಙ್ಗಮ್=ಶಂಖವನ್ನು, ಪಿಡಿಕ್ಕೂಮ್=ಹಿಡಿಯುವ, ತಡ=ವಿಶಾಲವಾದ, ಕೈಕ್ಕೂ=ಕೈಗೆ, ತಕ್ಕ=ಯೋಗ್ಯವಾಗಿರುವ, ನಲ್=ಉತ್ತಮವಾದ, ಅಙ್ಗಮ್=ರೂಪವನ್ನು, ಉಡೈಯದು=ಹೊಂದಿರುವ\(ಉಳ್ಳ\), ಓರ್=ಒಂದು, ಕೋಲ್=ಕೋಲನ್ನು ಕೊಣ್ಡುವಾ= ತೆಗೆದುಕೊಂಡು ಬಾ, ಅರಕ್ಕೂ =ಅರಗನ್ನು\(ಬಣ್ಣವನ್ನು\), ವ್ಚೞಿತ್ತದು=ಬಳಿದಿರುವ, ಓರ್ ಕೋಲ್=ಒಂದು ಕೋಲನ್ನು, ಕೊಣ್ಡುವಾ=ತೆಗೆದುಕೊಂಡು ಬಾ.

ಪರಿಮಳಭರಿತವಾದ ಕುಂಭಕೋಣ, ತಿರುಕ್ಕೋಟ್ಟಿಯೂರು, ತಿರುಪ್ಪೇರೂರು ಮುಂತಾದ ಅನೇಕ ಪವಿತ್ರಕ್ಷೇತ್ರಗಳಲ್ಲೆಲ್ಲಾ ಸಂಚರಿಸುತ್ತಾ ಆಟವಾಡುತ್ತಿರುವ ನನ್ನ ಮಗನ ಶಂಖವನ್ನು ಹಿಡಿಯುವ ವಿಶಾಲವಾದ ಕೈಗೆ ಯೋಗ್ಯವಾಗಿರುವ ಉತ್ತಮವಾದ ರೂಪವನ್ನುಳ್ಳ

೭೬

ಒಂದು ಕೋಲನ್ನು ತೆಗೆದುಕೊಂಡು ಬಾ, ಅರಗನ್ನು\(ಬಣ್ಣವನ್ನು\) ಬಳಿದಿರುವ ಒಂದುಕೋಲನ್ನು ತೆಗೆದುಕೊಂಡು ಬಾ.\(೨\)

ಕುಂಭಕೋಣ, ತಿರುಕ್ಕೋಟ್ಟಿಯೂರು, ತಿರುಪ್ಪೇರೂರು-ಇವು ಪವಿತ್ರವಾದ ಪುಣ್ಯಕ್ಷೇತ್ರಗಳಾದ, ಪ್ರಸಿದ್ಧವಾದ, ಯಾತ್ರಾಸ್ಥಳಗಳು. ಭಾರತದೇಶದಲ್ಲಿ ಇಂಥವು “ನೂರ ಎಂಟು” ಸುಪ್ರಸಿದ್ಧ ಪುಣ್ಯಕ್ಷೇತ್ರಗಳು ಅಥವಾ “ತಿರುಪತಿ”ಗಳು ಎಂದು ಪರಿಗಣಿಸಲಾಗಿದೆ. ಭಗವಂತನು ಎಲ್ಲಾ ತಿರುಪತಿಗಳಲ್ಲಿಯೂ ನೆಲೆಸಿದ್ದನೆ. ಅಲ್ಲದೆ, ಅವನು ಎಲ್ಲೆಲ್ಲಿಯೂ ಸಂಚರಿಸುತ್ತಾ ತನ್ನ ಲೀಲೆಯನ್ನು ತೋರಿಸುತ್ತಾ ಇದ್ದಾನೆ. ಅವನ ಕೈಗಳು ವಿಶಾಲವಾದವು. ದಿವ್ಯಾಯುಧಗಳನ್ನು ಧರಿಸಿರತಕ್ಕವು. ಭಗವಂತನ ಅಂಥ ಕೈಗಳಿಗೆ ಯೋಗ್ಯವಾಗಿರುವ ಉತ್ತಮವಾದ ರೂಪವನ್ನು ಬಣ್ಣವನ್ನೂ ಪಡೆದಿರುವ ಕೋಲೊಂದನ್ನು ಅವನ ಕೃಷ್ಣಾವತಾರದ ಲೀಲೆಗೆಂದು ತಂದುಕೊಡು ಎಂದು ಕರೆಕೊಡುತ್ತಾಳೆ ಯಶೋದೆ ತಾಯಿ.

೩. ಕಱುತ್ತಿಟ್ಟೆದಿರ್ ನಿನ್ಱ ಕಂಜನೈಕ್ಕೊನ್ಱಾನ್

ಪೊಱುತ್ತಿಟ್ಟೆದಿರ್ ವನ್ದ ಪುಳ್ಳಿನ್ ವಾಯ್ ಕೀಣ್ಡಾನ್

ನೆಱಿತ್ತಕುೞಲ್ ಹಳೈ ನೀಙ್ಗ ಮುನ್ನೋಡಿ

ಶಿಱುಕ್ಕನ್ಱು ಮೇಯ್ ಪ್ಪಾಱ್ ಕೋರ್ ಕೋಲ್ ಕೊಣ್ಡು ವಾ

ದೇವಪಿರಾನುಕ್ಕೋರ್ ಕೋಲ್ ಕೊಣ್ಡುವಾ

ಕಱುತ್ತಿಟ್ಟು=ಆಳವಾದ ಹಗೆತನದಿಂದಿದ್ದು, ಎದಿರ್=ಎದುರಿಗೆ, ನಿನ್ಱ=ನಿಂತ, ಕಂಜನೈ=ಕಂಸನನ್ನು, ಕೊನ್ಱಾನ್=ಕೊಂದವನೂ, ಎದಿರ್=ಎದುರಿಗೆ, ವನ್ದ=ಬಂದ, ಪುಳ್ಳಿನ್=ಪಕ್ಷಿಯ\(ಬಕಪಕ್ಷಿ\), ವಾಯ್=ಬಾಯನ್ನು, ಪೊಱುತ್ತಿಟ್ಟು=ಸಹಿಸಿಕೊಂಡಿದ್ದು, ಕೀಣ್ಡಾನ್=ಸೀಳಿದವನೂ, ನೆಱಿತ್ತ=ಸುರುಳಿಸುತ್ತಿರುವ, ಕುೞಲ್ ಹಳೈ=ಕುರುಳುಗಳನ್ನು, ನೀಙ್ಗ=ಹಿಂದೆ ಬೀಳಿಸಲು,\(ಸೋಲಿಸಲು\), ಮುನ್=ಮುಂದುಮುಂದಕ್ಕೆ, ಓಡಿ=ಓಡುತ್ತಾ, ಶಿಱು=ಎಳೆಯ, ಕನ್ಱು=ಕರುಗಳನ್ನು, ಮೇಯ್ ಪ್ಪಾಱ್ ಕ್ಕೂ=ಮೇಯಿಸುವವನಿಗೆ, ಓರ್ ಕೋಲ್=ಒಂದುಕೋಲನ್ನು, ಕೊಣ್ಡುವಾ=ತೆಗೆದುಕೊಂಡು ಬಾ, ದೇವಪಿರಾನುಕ್ಕೂ=ದೇವತೆಯ ಒಡೆಯನಿಗೆ, ಓರ್ ಕೋಲ್=ಒಂದುಕೋಲನ್ನು, ಕೊಣ್ಡುವಾ=ತೆಗೆದುಕೊಂಡು ಬಾ.

ಹಗೆತನವನ್ನು ಗಾಢವಾಗಿ ಬೆಳಸಿ ಎದುರಲ್ಲಿ ನಿಂತ ಕಂಸನನ್ನು ಕೊಂದವನೂ, ಎದುರಿಗೆ ಬಂದ ಬಕಪಕ್ಷಿಯ ಬಾಯನ್ನು ಸಹಿಸಿಕೊಂಡಿದ್ದು ಅನಂತರ

೭೭ಅದನ್ನು ಸೀಳಿ ಹಾಕಿದವನೂ, ಸುರುಳಿ ಸುತ್ತಿಕೊಂಡಿರುವ ಕುರುಳುಗಳನ್ನು ಹಿಂದೆ ಬೀಳಿಸಲೆಂದು ಮುಂದುಮುಂದಕ್ಕೆ ಓಡುತ್ತಾ ಎಳೆಗರುಗಳನ್ನು ಮೇಯಿಸುವವನೂ ಆದವನಿಗೆ ಒಂದು ಕೋಲನ್ನು ತಂದುಕೊಡು. ದೇವತೆಗಳ ದೇವನಿಗೆ ಒಂದುಕೋಲನ್ನು ತಂದುಕೊಡು.\(೩\)

ಕಂಸವಧೆ ಮತ್ತು ಬಕಾಸುರನ ಸಂಹಾರ- ಇವನ್ನು ಹಿಂದೆಯೇ ವಿವರಿಸಲಾಗಿದೆ.ಎಳೆಕರುಗಳನ್ನು ಮೇಯಿಸಲು ವನಕ್ಕೆ ಅವುಗಳನ್ನು ಹೊಡೆದುಕೊಂಡು ಹೋದಾಗ, ಅವುಗಳ ಓಟವನ್ನು ತಡೆಯುವುದಕ್ಕಾಗಿ ಕೃಷ್ಣನು\(ತಾನು\)ಅವುಗಳಿಗಿಂತಲೂ ವೇಗವಾಗಿ ಓಡಬೇಕಾಗಿತ್ತು. ಆಗ, ಅವನ ಮುಂಗುರುಳುಗಳು ಮುಂದಕ್ಕೆ ವಾಲಿ ಅಲುಗುತ್ತಿರಲು, ಕೃಷ್ಣನು ಅವುಗಳನ್ನು ಹಿಂದೆ ಬೀಳಿಸಬೇಕೆಂಬಂತೆ ವೇಗವಾಗಿ ಮುಂದುಮುಂದಕ್ಕೆ ಓಡುತ್ತಿದ್ದ. ಆೞ್ವಾರರ ಈ ವಿವರಣೆ ಬಹಳ ಸ್ವಾರಸ್ಯವಾಗಿದೆ.

೪. ಒನ್ಱೇ ಯುರೈಪ್ಪಾ ನೊರುಶೊಲ್ಲೇ ಶೊಲ್ಲುವಾನ್

ತುನ್ಱು ಮುಡಿಯಾನ್ ತುರಿಯೋತನನ್ ಪಕ್ಕಲ್

ಶೆನ್ಱಙ್ಗು ಪ್ಪಾರದಙ್ಗೈಯೆಱಿನ್ದಾನುಕ್ಕೂ

ಕನ್ಱು ಹಳ್ ಮೇಯ್ ಪ್ಪದೋರ್ ಕೋಲ್ ಕೊಣ್ಡು ವಾ

ಕಡಲ್ ನಿಱವಣ್ಣಱ್ ಕೋರ್ ಕೋಲ್ ಕೊಣ್ಡುವಾ

ಒನ್ಱೇ= ಒಂದೇ ವಿಷಯವನ್ನೇ, ಉರೈಪ್ಪಾರ್=ಹೇಳುವವನಾದೆಅ, ಒರು ಶೊಲ್ಲೇ=ಒಂದೇ ಮಾತನ್ನೇ, ಶೊಲ್ಲುವಾನ್=ಆಡುವವನಾದ, ತುನ್ಱು=\(ನವರತ್ನಾದಿಗಳನ್ನೂ\)ಒತ್ತಾಗಿ ಹುದುಗಿ ಮಾಡಿರುವ ಕಿರೀಟವನ್ನು, ಮುಡಿಯಾನ್=ತಲೆಯಲ್ಲಿ ಧರಿಸಿದವನಾದ, ತುರಿಯೋತನನ್= ದುರ್ಯೋಧನನ, ಪಕ್ಕಲ್=ಸಮೀಪಕ್ಕೆ, ಶೆನ್ಱು=ಹೋಗಿ, ಅಙ್ಗು=ಅಲ್ಲಿ., ಪಾರದಮ್=ಭಾರತ ಯುದ್ಧವನ್ನು, ಕೈಯೆಱಿನ್ದಾನುಕ್ಕೂ=ತೊಡಗಿಸಿದವನಿಗೆ, ಕನ್ಱುಹಳ್=ಕರುಗಳನ್ನು, ಮೇಯ್ ಪ್ಪದು=ಮೇಯಿಸುವುದಕ್ಕೆ ಒದಗುವ, ಓರ್ ಕೋಲ್=ಒಂದುಕೋಲನ್ನು, ಕೊಣ್ಡುವಾ=ತೆಗೆದುಕೊಂಡು ಬಾ, ಕಡಲ್ ನಿಱವಣ್ಣಱ್ಕ್ಕು= ಕಡಲಿನ ಬಣ್ಣದಂಥ ಬಣ್ಣದವನಿಗೆ, ಓರ್ ಕೋಲ್=ಒಂದುಕೋಲನ್ನು, ಕೊಣ್ಡುವಾ=ತೆಗೆದುಕೊಂಡು ಬಾ.

ಒಂದು ವಿಷಯವನ್ನೇ ಹೇಳುವವನಾದ, ಒಂದುಮಾತನ್ನೇ ಆಡುವವನಾದ ನವರತ್ನಗಳನ್ನು ಒತ್ತಾಗಿ ಹುದುಗಿ ಮಾಡಿರುವ ಕಿರೀಟವನ್ನು ತಲೆಯಲ್ಲಿ ಧರಿಸಿದವನಾದ ದುರ್ಯೋಧನನು ಸಮೀಪಕ್ಕೆ ಹೋಗಿಅಲ್ಲಿ ಭಾರತ ಯುದ್ಧವನ್ನು ತೊಡಗಿಸಿದವನಿಗೆ ಕರುಗಳನ್ನುಮೇಯಿಸಲು ಯೋಗ್ಯವಾದ ಒಂದುಕೋಲನ್ನು ತಂದುಕೊಡು. ಕಡಲಿನ ಬಣ್ಣದಂಥ ಬಣ್ಣದವನಿಗೆ ಒಂದು ಕೋಲನ್ನು ತಂದುಕೊಡು.\(೪\)

೭೮

ಕೌರವರೊಡನೆ ಜೂಜಾಡಿ ಸೋತುದರ ಫಲವಾಗಿ ಪಾಂಡವರು ಹನ್ನೆರಡು ವರ್ಷಗಳ ವನವಾಸವನ್ನು ಒಂದು ವರ್ಷದ ಅಜ್ಞಾತವಾಸವನ್ನೂ ಮುಗಿಸಿದರು. ಆ ಕಾಲದಲ್ಲಿ ಅವರು ದುರ್ಯೋಧನನ ಕಡೆಯವರಿಂದ ಕಷ್ಟಗಳನ್ನು ಕಿರುಕುಳಗಳನ್ನೂ ಅನುಭವಿಸಿದರು. ಆಮೇಲೆ, ಶ್ರೀಕೃಷ್ಣನು ಸಂಧಿ ನಡಸಲು ದುರ್ಯೋಧನನಲ್ಲಿಗೆ ಹೋದನು. ನವರತ್ನಗಳಿಂದ ಉತ್ಕೃಷ್ಟರೀತಿಯಲ್ಲಿ ತಯಾರಿಸಿದ ಕಿರೀಟವನ್ನು ಧರಿಸಿ ಸಾಮ್ರಾಟನೆನ್ನಿಸಿಕೊಂಡವನು ದುರ್ಯೋಧನ. ಪಾಂಡವರ ರಾಯಭಾರಿಯಾಗಿ ಕೃಷ್ಣನು ಅವನಿಗೆ ಹಿತದ ಮಾತನ್ನು ಹೇಳಿದನು: “ಪಾಂಡವರೊಡನೆ ಸಂಧಿ ಮಾಡಿಕೊಳ್ಳಿ. ಅಣ್ಣತಮ್ಮಂದಿರು ನೀವು. ಸಹಬಾಳ್ವೆ ನಡಸಿ. ಚೆನ್ನಾಗಿ ಬಾಳಿ ಸುಖವಾಗಿರಿ”. ಇದಕ್ಕೆ ಪ್ರತಿಯಾಗಿ ದುರ್ಯೋಧನ ಹೇಳಿದ್ದು ಒಂದೇ ವಿಷಯ: “ಸಂಧಿಯ ಮಾತನ್ನೇ ಎತ್ತಬೇಡ. ಅವರ ಜೊತೆಗೂಡಿ ಇರುವುದು ಸಾಧ್ಯವಿಲ್ಲದ ಮಾತು”. ಅವನು ಆಡಿದ ಖಡಾಖಂಡಿತವಾದ ಮಾತೂ ಒಂದೇ:” ಯಾರು ಏನು ಹೇಳಿದರೂ, ಪಾಂಡವರಿಗೆ ರಾಜ್ಯವನ್ನು ಬಿಟ್ಟುಕೊಡುವುದಿಲ್ಲ. ಒಂದು ಸೂಜಿಮೊನೆಯಷ್ಟು ನೆಲವನ್ನೂ ಬಿಟ್ಟುಕೊಡುವುದಿಲ್ಲ. ದಿಟ್ಟತನವಿದ್ದರೆ, ಶೂರರಾದರೆ, ಅವರು ನಮ್ಮನ್ನುಗೆದ್ದು ನೆಲವನ್ನು ಪಡೆಯಲಿ. ಭೂಮಿ ವೀರರಿಗೇ ಸೇರಿದ್ದು”. ದುರ್ಯೋಧನನ ಒರಟುತನದಿಂದ ಸಂಧಿಮುರಿದುಬಿತ್ತು. ಯುದ್ಧವೇ ಗತಿಯಾಯಿತು. ಹೀಗೆ ಮಹಾಭಾರತ ಯುದ್ಧಕ್ಕೆ ತಳಹದಿ ಹಾಕಿದವನು ಕೃಷ್ಣ.

೫. ಶೀರೊನ್ಱು ತೂದಾಯ್ ತ್ತುರಿಯೋದನನ್ ಪಕ್ಕಲ್

ಊರೊನ್ಱು ವೇಣ್ಡಿಪ್ಪೆಱಾದ ವುರೋಡತ್ತಾಲ್

ಪಾರೊನ್ಱಿ ಪ್ಪಾರತಙ್ಕೈಶೆಯ್ದು ಪಾರ್ ತ್ತಱ್ ಕು

ತೇರೊನ್ಱೈಯೂರ್ ನ್ದಾಱ್ ಕೋರ್ ಕೋಲ್ ಕೊಣ್ಡು ವಾ

ದೇವಪಿರಾನುಕ್ಕೋರ್ ಕೋಲ್ ಕೊಣ್ಡುವಾ

ಶೀರ್=ಸಮತ್ವವೇ, ಒನ್ಱು=ಒಂದು, ತೂದಾಯ್=ದೂತನಾಗಿ, ತುರಿಯೋದನನ್=ದುರ್ಯೋಧನನ, ಪಕ್ಕಲ್=ಸಮೀಪದಲ್ಲಿ\(ಹತ್ತಿರ\), ಊರೊನ್ಱು=ಒಂದು ಊರನ್ನು ವೇಣ್ಡಿ=ಬೇಡಿ, ಪೆಱಾದ=\(ಅದನ್ನು\)ಕೊಡದೆ ಇರುವ, ಉರೋಡತ್ತಾಲ್=ರೊಷದಿಂದ, ಪಾರ್=ಭೂಮಿಯಲ್ಲಿ, ಒನ್ಱಿ=ಎಣೆಯಿಲ್ಲದ, ಪಾರದಮ್=ಭಾರತಯುದ್ಧವನ್ನು, ಕೈಶೆಯ್ದು=ತೊಡಗಿಸಿ, ಪಾರ್ ತ್ತಱ್ ಕು=ಪಾರ್ಥನಿಗೆ, ತೇರೊನ್ಱು=ರಥವೊಂದನ್ನು, ಊರ್ ನ್ದಾಱ್ ಕು=ನಡಸಿದವನಿಗೆ, ಓರ್ ಕೋಲ್=ಒಂದುಕೋಲನ್ನು, ಕೊಣ್ಡುವಾ=ತೆಗೆದುಕೊಂಡು ಬಾ, ದೇವಪಿರಾನುಕ್ಕೂ=ದೇವದೇವನಿಗೆ, ಓರ್ ಕೋಲ್=ಒಂದುಕೋಲನ್ನು, ಕೊಣ್ಡುವಾ=ತೆಗೆದುಕೊಂಡು ಬಾ.

ಸಮತ್ವವೇ ದೂತನಾಗಿ ಹೋಗಿ, ದುರ್ಯೋಧನನ ಹತ್ತಿರ \(ಪಾಂಡವರಿಗಾಗಿ\) ಒಂದು ಊರನ್ನು ಬೇಡಿ, \(ಅವನು ಅದನ್ನು\) ಕೊಡದೆ ಇರುವ ರೋಷದಿಂದ ಭೂಮಿಯಲ್ಲಿ ಎಣೆಯಿಲ್ಲದಂಥ ಭಾರತಯುದ್ಧವನ್ನು ತೊಡಗಿಸಿ, ಪಾರ್ಥನಿಗೆ ರಥವೊಂದನ್ನು ನಡಸಿದವನಿಗೆ ಒಂದು ಕೋಲನ್ನು ತಂದುಕೊಡು. ದೇವದೇವನಿಗೆ ಒಂದುಕೋಲನ್ನು ತಂದುಕೊಡು.\(೫\)

೭೯

ಸಮತ್ವವೇ ಮೂರ್ತಿವೆತ್ತವನು ಶ್ರೀಕೃಷ್ಣ. ಅವನು ಪಾಂಡವರ ದೂತನಾಗಿ ದುರ್ಯೋಧನನ ಬಳೀ ಸಾರಿದ. ಪಾಂಡವರಿಗೆ ಒಂದೇ ಒಂದು ಊರನ್ನಾದರೂ ಬಿಟ್ಟುಕೊಡೆಂದು ಬೇಡಿದ. ಅದನ್ನು ದುರ್ಯೋಧನ ನಿರಾಕರಿಸಿದ. ಕೃಷ್ಣ ಆಗ ರೋಷಗೊಂಡ ಜಗತ್ತಿನಲ್ಲೇ ಅದಕ್ಕೆ ಎಣೆಯಿಲ್ಲಬೆಂಬಂಥ ಮಹಾಭಾರತಯುದ್ಧವನ್ನು ತೊಡಗಿಸಿದ. ಯುದ್ಧದಲ್ಲಿ ಪಾರ್ಥನಿಗೆ ಸಾರಥಿಯಾಗಿ ತಾನು ನಿಂತ. ಅವನ ರಥವನ್ನು ನಡಸಿ, ಪಾಂಡವರಿಗೆ ಜಯಗಳಿಸಿ ಕೊಟ್ಟ. ಅಂಥ ದೇವದೇವನೇ ಶ್ರೀಕೃಷ್ಣ.

೬. ಆಲತ್ತಿಲೈಯಾನ್ ಅರವಿನಣೈಮೇಲಾನ್

ನೀಲಕ್ಕಡಲುಳ್ ನೆರುಙ್ಗಾಲಙ್ಕಣ್ ವಳರ್ ನ್ದಾನ್

ಪಾಲಪ್ಪಿರಾಯತ್ತೇ ಪಾರ್ ತ್ತಱ್ಕರುಳ್ ಶೆಯ್ದ

ಕೋಲಪ್ಪಿರಾನುಕ್ಕೋರ್ ಕೋಲ್ ಕೊಣ್ಡು ವಾ

ಕುಡನ್ದೈಕ್ಕಿಡನ್ದಾಱ್ ಕೋರ್ ಕೋಲ್ ಕೊಣ್ಡುವಾ

ಆಲತ್ತು=ಆಲದ, ಇಲೈಯಾನ್=ಎಲೆಯ ಮೇಲೆ ವಾಸವಾಗಿರುವವನು, ಅರವಿನ್=ಆದಿಶೇಷನ, ಅಣೈ=ಹಾಸಿಗೆಯ, ಮೇಲಾನ್=ಮೇಲಿರುವವನು, ನೀಲಮ್=ನೀಲವರ್ಣದ , ಕಡಲುಳ್=ಕಡಲಿನಲ್ಲಿ, ನೆರುಙ್ಗಾಲಮ್= ಬಹುಕಾಲ, ಕಣ್ ವಳರ್ ನ್ದಾನ್=ಯೋಗನಿದ್ದೆ ಮಾಡುವವನು, ಪಾಲಪ್ಪಿರಾಯತ್ತೇ=ಎಳೆಯ ಪ್ರಾಯವನ್ನೇ, ಪಾರ್ ತ್ತಱ್ ಕು=ಪಾರ್ಥನಿಗೆ, ಅರುಳ್ ಶೆಯ್ದ=ಕೃಪೆಮಾಡಿದ \(ಕರುಣಿಸಿದ\), ಕೋಲಮ್=ಸುಂದರನಾದ, ಪಿರಾನುಕ್ಕೂ=ಸ್ವಾಮಿಗೆ, ಓರ್ ಕೋಲ್=ಒಂದುಕೋಲನ್ನು, ಕೊಣ್ಡುವಾ=ತೆಗೆದುಕೊಂಡು ಬಾ, ಕುಡನ್ದೈ=ಕುಂಭಕೋಣದಲ್ಲಿ, ಕಿಡನ್ದಾಱ್ ಕು=ವಾಸಿಸುವವನಿಗೆ, ಓರ್ ಕೋಲ್=ಒಂದುಕೋಲನ್ನು, ಕೊಣ್ಡುವಾ=ತೆಗೆದುಕೊಂಡು ಬಾ.

ಆಲದ ಎಲೆಯ ಮೇಲೆ ಇರುವವನು, ಆದಿಶೇಷನ ಹಾಸಿಗೆಯ ಮೇಲೆ ಇರುವವನು, ನೀಲವರ್ಣದ ಕಡಲಿನಲ್ಲಿ ಬಹುಕಾಲ ಯೋಗನಿದ್ದೆಯಲ್ಲಿರುವವನು, ಎಳೆಯ ಪ್ರಾಯವನ್ನೇ ಪಾರ್ಥನಿಗೆ ಕರುಣಿಸಿದವನು, ಸುಂದರನು ಆದ ಸ್ವಾಮಿಗೆ ಒಂದು ಕೋಲನ್ನು ತಂದುಕೊಡು. ಕುಂಭಕೋಣದಲ್ಲಿ ನಿತ್ಯವಾಸ ಮಾಡುವವನಿಗೆ ಒಂದು ಕೋಲನ್ನು ತಂದುಕೊಡು.\(೬\)

ಮಹಾಪ್ರಳಯದಲ್ಲಿ ಇಡಿಯ ಬ್ರಹ್ಮಾಂಡವನ್ನೆಲ್ಲಾ ತನ್ನಲ್ಲಿ ಅಡಗಿಸಿಕೊಂಡು ಮುಗ್ಧ ಶಿಶುವಿನರೂಪದಲ್ಲಿ, ಕ್ಷೀರಸಾಗರದಲ್ಲಿ, ಆಲದ ಎಲೆಯ ಮೇಲೆ

೮೦

ಮಲಗಿರುವವನು ಮಹಾವಿಷ್ಣು.

ಸದಾಕಾಲವೂ ಕ್ಷೀರಸಾಗರದಲ್ಲಿ ಆದಿಶೇಷನನ್ನು ಹಾಸಿಗೆಯಾಗಿ ಮಾಡಿಕೊಂಡು ಅದರ ಮೇಲೆ ಪವಡಿಸಿ ಶ್ರೀದೇವಿಯಿಂದ ಸೇವೆಯನ್ನು ಸ್ವೀಕರಿಸುತ್ತಿರುವವನು ಮಹವಿಷ್ಣು.

ಪ್ರಳಯದ ತರುವಾಯ ನೀಲಕಡಲಿನಲ್ಲಿ ಯೋಗನಿದ್ರೆಮಾಡುತ್ತಾ ಸಹಸ್ರಾರು ವರ್ಷಗಳ ಕಾಲ ಪವಡಿಸಿರುವವನು ಮಹಾವಿಷ್ಣು.

ಪಂಚಾಮೄತ- ಎಂದರೆ ಹಾಲು,ಮೊಸರು,ತುಪ್ಪ, ಜೇನುತುಪ್ಪ, ಸಕ್ಕರೆಗಳ ಮಿಶ್ರಣ. ಇವುಗಳಲ್ಲಿ ಒಂದೊಂದೂ ಸ್ವಾದುವಾದದ್ದು. ಪುಷ್ಟಿಕರ, ಆರೋಗ್ಯಕರ ಪಂಚಾಮೃತಕ್ಕಿಂತಲೂ ಶ್ರೇಷ್ಠವಾದ ಯೋಗ್ಯವಾದ, ಎಂದಿಗೂ ನಾಶವಿಲ್ಲದ ಅಮೃತತ್ವವನ್ನು ಎಂದರೆ ಮರಣವಿಲ್ಲದ ಸ್ಥಿತಿಯನ್ನು, ಅಮರತ್ವವನ್ನು ಕೊಡತಕ್ಕವನು ಭಗವಂತ. ಆದ್ದರಿಂದಲೇ, ಭಗವಂತನಿಗೆ “ಆರಾವಮದು” ಅಥವಾ “ಆರನೆಯ ಅಮೃತ” ಎಂದು ಹೆಸರು. ದಕ್ಷಿಣ ಭಾರತದ ತಿರುಪತಿಗಳಲ್ಲೊಂದಾದ ಕುಂಭಕೋಣದಲ್ಲಿ ನೆಲೆಸಿರುವ ಸ್ವಾಮಿ ಈಶನೇ- ಆರಾವಮದು.

೭. ಪೊಟ್ರಿಹೞ್ ಚಿತ್ತಿರಕೂಟಪ್ಪೊರುಪ್ಪಿನಿಲ್

ಉಟ್ರವಡಿವಿಲ್ ಒರುಕಣ್ಣುಮ್ ಕೊಣ್ಡ, ಅ

ಕ್ಕಟ್ರೈಕ್ಕೂೞಲನ್ ಕಡಿಯನ್ ವಿರೈನ್ದುನ್ನೈ

ಮಟ್ರೈಕ್ಕಣ್ ಕೊಳ್ಳಾಮೇ ಕೋಲ್ ಕೊಣ್ಡುವಾ

ಮಣಿವಣ್ಣನಮ್ಬಿಕ್ಕೋರ್ ಕೋಲ್ ಕೊಣ್ಡು ವಾ

ಪೊನ್=ಬಂಗಾದರ, ತಿಹೞ್=ಪ್ರಕಾಶವನ್ನುಳ್ಳ, ಚಿತ್ತಿರಕೂಟ=ಚಿತ್ರಕೂಟ ಪರ್ವತದ, ಪೊರುಪ್ಪಿನಿಲ್=ಆಶ್ರಯದಲ್ಲಿ, ಉಟ್ರ=ನಡೆದಂಥ, ವಡಿವಿಲ್=ಸತ್ಯಸಂಗತಿಯಲ್ಲಿ, ಒರು ಕಣ್ಣುಮ್=ಒಂದು ಕಣ್ಣನ್ನು, ಕೊಣ್ಡ=ನಷ್ಟಮಾಡಿದ, ಅ=ಆ, ಕಟ್ರೈ=ಕುಚ್ಚಿನಂತೆ ಕೂಡಿರುವ, ಕುೞಲನ್=ಕೂದಲುಳ್ಳವನು, ಕಡಿಯನ್=ಕ್ರೂರಿಯಾದವನು, ಉನ್ನೈ=ನಿನ್ನ, ಮಟ್ರೈ=ಇನ್ನೊಂದು, ಕಣ್=ಕಣ್ಣನ್ನೂ, ಕೊಳ್ಳಾಮೇ=ತೆಗೆದುಕೊಳ್ಳದೆ ಇರಲಿ\(ಹಾಳುಮಾದದೆ ಇರಲಿ\), ವಿರೈನ್ದು=ಬೇಗ, ಕೋಲ್=ಕೋಲನ್ನು, ಕೊಣ್ಡುವಾ= ತೆಗೆದುಕೊಂಡು ಬಾ, ಮಣಿವಣ್ಣನ್=ನೀಲಮಣಿಯ ಬಣ್ಣದವನಾದ, ನಮ್ಬಿಕ್ಕೂ=ಸ್ವಾಮಿಗೆ, ಓರ್ ಕೋಲ್=ಒಂದುಕೋಲನ್ನು, ಕೊಣ್ಡುವಾ=ತೆಗೆದುಕೊಂಡು ಬಾ.

೮೧

ಚಿನ್ನದ ಪ್ರಕಾಶವನ್ನುಳ್ಲ ಚಿತ್ರಕೂಟ ಪರ್ವತದ ಆಶ್ರಯದಲ್ಲಿ ನಡೆದಂಥ ಸತ್ಯಸಂಗತಿಯಲ್ಲಿ, ನಿನ್ನ\(ಕಾಗೆ\)ಒಂದು ಕಣ್ಣನ್ನು ನಷ್ಟಮಾಡಿದ ಆ ಕುಚ್ಚಿನಂತೆ ಕೂಡಿರುವ ಕೂದಲುಳ್ಳವನು ಕ್ರೂರಿಯಾದವನು, ನಿನ್ನ ಇನ್ನೊಂದು ಕಣ್ಣನ್ನೂ ಕಿತ್ತುಕೊಳ್ಳದೆ ಇರಲಿ. ಬೇಗ ಕೋಲನ್ನು ತೆಗೆದುಕೊಂಡು ಬಾ. ನೀಲಮಣಿ ಬಣ್ಣದವನಾದ ಸ್ವಾಮಿಗೆ ಒಂದು ಕೋಲನ್ನು ತೆಗೆದುಕೊಂಡು ಬಾ.\(೭\)

ಈ ಪಾಶುರದಲ್ಲಿ ಕಾಗೆಯನ್ನು ಕುರಿತು ನೇರವಾದ ಸಂಬೋಧನೆಯಿರುವುದರಿಂದ ಈ ತಿರುಮೊೞಿಯಲ್ಲೂ ಸಹ ಮೊದಲಿನಿಂದಲೂ ಕಾಗೆಯನ್ನು ಕುರಿತೇ ಮಾತನ್ನಾಡಿರಬಹುದೇನೋ ಎನ್ನಿಸುತ್ತದೆ.

ಚಿತ್ರಕೂಟಪರ್ವತದ ಆಶ್ರಯದಲ್ಲಿ ನಡೆದಂಥಾದ್ದು ಶ್ರೀರಾಮಾವತಾರದ ಸಂಗತಿ. ತಂದೆಯ ಮಾತನ್ನು ಉಳಿಸುವುದಕ್ಕಾಗಿ ಶ್ರೀರಾಮನು ಸೀತಾಲಕ್ಷ್ಮಣರೊಡನೆ ವನವಾಸ ನಡಸಿದನು. ಒಂದು ದಿನ, ಚಿತ್ರಕೂಟದ ಆಶ್ರಮದ ಮುಂದೆ ನೆರಳಿನಲ್ಲಿ ಸೀತೆಯೆ ತೊಡೆಯ ಮೇಲೆ ತಲೆಯಿಟ್ಟು ಶ್ರೀರಾಮನು ನಿದ್ರಿಸುತ್ತಿದ್ದನು. ಲಕ್ಷ್ಮಣನು ತನ್ನ ಕೆಲಸದಲ್ಲಿ ತೊಡಗಿದ್ದನು. ಕಾಕಾಸುರನೆಂಬವನು ಸೀತೆಯ ದಿವ್ಯ ಸೌಂದರ್ಯವನ್ನು ಕಂಡನು. ಅವನ ಮನಸ್ಸು ಚಪಲಗೊಂಡಿತು. ಹುಚ್ಚು ಸಾಹಸಮಾಡಿ ಸೀತೆಯನ್ನು ಹಿಂಸಿಸಲು ಯತ್ನಿಸಿದನು. ತಟಕ್ಕನೆ ಎಚ್ಚೆತ್ತ ಶ್ರೀರಾಮನು ಮಗ್ಗುಲಲ್ಲೇ ಇದ್ದ ದರ್ಭೆಯೊಂದನ್ನು ಅಸ್ತ್ರವನ್ನಾಗಿ ಅಭಿಮಂತ್ರಿಸಿ ಕಾಕಾಸುರನ ಮೇಲೆ ಪ್ರಯೋಗಿಸಿದನು. ಅದು ಕಾಕಾಸುರನನ್ನು ಬೆನ್ನಟ್ಟಿತು. ಎಲ್ಲಿ ಹೋದರೂ ಅವನನ್ನು ಅದು ಬಿಡಲಿಲ್ಲ. ಗತ್ಯಂತರವಿಲ್ಲದೆ ಅವನು ಶ್ರೀರಾಮನಲ್ಲಿಗೆ ಬಂದು ಅವನನ್ನೇ ಶರಣು ಹೋದನು. ಆಗ ಕಾಕಾಸುರನ ಒಂದುಕಣ್ಣನ್ನು ಮಾತ್ರ ಕಳೆದು ತನ್ನ ಅಸ್ತ್ರವನ್ನು ರಾಮನು ಉಪಸಂಹಾರ ಮಾಡಿದನು. ಇದು “ಸತ್ಯದ ಸಂಗತಿ”.

ಕುಚ್ಚಿನಂತೆ ಒಟ್ಟುಕೂಡಿರುವ ಕೂದಲುಳ್ಳವನು ಜಟಾಧಾರಿಯಾದ ಶ್ರೀರಾಮನೇ. “ಅವನು ಕ್ರೂರಿ” ಎಂದು ವಿವರಿಸಲಾಗಿದೆ. ಇದು ನಿಂದಾಸ್ತುತಿ. ನಿಂದೆ ಮಾಡುವ ನೆಪದಲ್ಲಿ ಭಗವಂತನನ್ನು ಸ್ತುತಿಸುವುದು ಒಂದು ಬಗೆಯ ಪ್ರಾರ್ಥನೆ. ಭಗವಂತ ಎಂದಿಗೂ ಕ್ರೂರಿಯಲ್ಲ. ಕಾರುಣಿಕ, ಶರಣಾಗತವತ್ಸಲ. ಅವನು ಕ್ರೂರಿಯೇ ಆಗಿದ್ದ ಪಕ್ಷದಲ್ಲಿ ಕಾಕಾಸುರನನ್ನು ನಿರ್ಮೂಲಮಾಡಬಹುದಾಗಿತ್ತು. ಆದರೆ, ಶರಣಾಗತನು ಯಾರೇ ಆಗಿರಲಿ, ಕಡುಶತ್ರುವಾಗಿದ್ದರೂ ಸಹ, ಅವನನ್ನು ರಕ್ಷಿಸುವುದಾಗಿ ಶ್ರೀರಾಮನ ಆಶ್ವಾಸನೆ.

ಕೋಪ ಬಂದಾಗ, ಶ್ರೀರಾಮನು ಕ್ರೂರಿಯೇ. ಸಮುದ್ರವು ತನಗೆ ದಾರಿ ಕೊಡಲಿಲ್ಲವೆಂದು ಕುಪಿತನಾಗಿ, ಅದನ್ನು ಪೂರ್ತಿಯಾಗಿ ಶೋಷಿಸಿ ಬಿಡುವೆನೆಂದು ಬಾಣತೊಟ್ಟು ನಿಂತವನಲ್ಲವೇ? ಈಗಲೂ ಸಹ, “ಅವನು\(ಭಗವಂತನು\)ಕೋಪಿಸಿಕೊಂಡರೆ, ನಿನ್ನ ಇನ್ನೊಂದು ಕಣ್ಣನ್ನೂ ಕಳೆದುಬಿಡುತ್ತಾನೆ, ಜೋಕೆ”ಎಂದು ಎಚ್ಚರಿಕೆಯ ಮಾತು ಇಲ್ಲಿ ಬಂದಿದೆ. ಭಗವತ್ಕಾರ್ಯವನ್ನು ಸ್ವೇಚ್ಛೆಯಿಂದ ಸಂತೋಷವಾಗಿ ಮಾಡಲು ಇಷ್ಟವಿಲ್ಲದಿದ್ದಾಗ, ಅದನ್ನು ಬಲವಂತದಿಂದಲೋ ಬೆದರಿಕೆಯಿಂದಲೋ ಮಾಡಿದರೆ, ಅದರಲ್ಲಿ ಅಭ್ಯಾಸವುಂಟಾಗುವುದು; ಆ ನಿಟ್ಟಿನಲ್ಲಿ ಮನವೊಲಿಯುವುದು ಎಂಬುದನ್ನು ಈ ಮಾತುಗಳಲ್ಲಿ ಕಾಣಬಹುದು.

೮೨

೮.

ಮಿನ್ನಿಡೈ ಚ್ಚೀತೈಪೊರುಟ್ಟಾ ಇಲಙ್ಗೈಯರ್

ಮನ್ನನ್ ಮಣೀಮುಡಿ ಪತ್ತುಮುಡನ್ ವೀೞ

ತನ್ನಿಹ ರೊನ್ ಱಿಲ್ಲಾ ಚ್ಚಿಲೈಕಾಲ್ ವಳೈತ್ತಿಟ್ಟ,

ಮಿನ್ನು ಮುಡಿಯಱ್ ಕೋರ್ ಕೋಲ್ ಕೊಣ್ಡುವಾ

ವೇಲೈಯಡೈತ್ತಾಱ್ ಕೋರ್ ಕೋಲ್ ಕೊಣ್ಡು ವಾ.

ಮಿನ್=ಸೂಕ್ಷ್ಮವಾದ\(ಅತ್ಯಂತ ಸಣ್ಣದಾದ\), ಇಡೈ=ನಡುವಿನವಳಾದ, ಸೀತೈ=ಸೀತೆಯ, ಪೊರುಟ್ಟಾ=ನಿಮಿತ್ತವಾಗಿ., ಇಲಙ್ಗೈಯರ್=ಲಂಕಾಪಟ್ಟಣದವರ, ಮನ್ನನ್=ರಾಜನಾದ ರಾವಣನ, ಮಣಿಮುಡಿ=ರತ್ನಖಚಿತವಾದ ಕಿರೀಟಗಳು, ಪತ್ತುಮ್=ಹತ್ತೂ, ಉಡನ್=ಒಡನೆಯೇ, ವೀೞ=ಬೀಳುವಂತೆ, ತನ್=ತನಗೆ, ನಿಕರ್=ಸಮನಾದ, ಒನ್ಱು=ಬೇರೊಂದು, ಇಲ್ಲಾ=ಇಲ್ಲದ, ಶಿಲೈ=ಬಿಲ್ಲಿನ, ಕಾಲ್=ಹಿಡಿಯನ್ನು, ವಳೈತ್ತಿಟ್ಟ=ಬಗ್ಗಿಸಿ ಹಿಡಿದಿಟ್ಟ, ಮಿನ್ನುಮ್=ಹೊಳೆಯುವ, ಮುಡಿಯಱುಕು=ಕಿರೀಟವನ್ನು ಧರಿಸಿರುವವನಿಗೆ, ಓರ್ ಕೋಲ್=ಒಂದುಕೋಲನ್ನು, ಕೊಣ್ಡುವಾ=ತೆಗೆದುಕೊಂಡು ಬಾ, ವೇಲೈ=ಸೇತುವೆಯನ್ನು\(ಸಮುದ್ರಕ್ಕೆ\), ಅಡೈತ್ತಾಱ್ ಕು=ಕಟ್ಟಿದವನಿಗೆ\(ಪಡೆದವನಿಗೆ\), ಓರ್ ಕೋಲ್=ಒಂದುಕೋಲನ್ನು, ಕೊಣ್ಡುವಾ=ತೆಗೆದುಕೊಂಡು ಬಾ.

ಬಹಳ ಸಣ್ಣ ನಡುವಿನವಳಾದ ಸೀತೆಯ ನಿಮಿತ್ತವಾಗಿ ಲಂಕಾಪಟ್ಟಣದವರ ರಾಜನಾದ ರಾವಣನ ರತ್ನಖಚಿತವಾದ ಕಿರೀಟಗಳು ಹತ್ತೂ ಒಡನೆಯೇ ಬೀಳುವಂತೆ, ತನಗೆ ಸಮನಾದ ಬೇರೆ ಯಾವುದೂ ಇಲ್ಲದ ಬಿಲ್ಲಿನ ಹಿಡಿಯನ್ನು ಬಗ್ಗಿಸಿ ಹಿಡಿದ ಥಳಥಳಿಸುವ ಕಿರೀಟವನ್ನು ಧರಿಸಿರುವವನಿಗೆ ಒಂದು ಕೋಲನ್ನು ತೆಗೆದುಕೊಂಡು ಬಾ. ಸಮುದ್ರಕ್ಕೆ ಸೇತುವೆ ಕಟ್ಟಿದವನಿಗೆ ಒಂದು ಕೋಲನ್ನು ತೆಗೆದುಕೊಂಡು ಬಾ.\(೮\)

“ಸಣ್ಣ ನಡು” ಸ್ತ್ರೀಸೌಂದರ್ಯದ ಕುರುಹು. ಸೀತೆ ಪರಮಸುಂದರಿ. ಆದ್ದರಿಂದಲೇ ಲಂಕಾಧೀಶನಾದ ರಾವಣನು ಅವಳನ್ನು ಕಳ್ಳತನದಿಂದ\(ಕಪಟದಿಂದ\) ಲಂಕೆಗೆ ಎತ್ತಿಕೊಂಡು ಹೋದದ್ದು. ಸೀತೆಯನ್ನು ಕಳೆದುಕೊಂಡ ರಾಮನು ಅವಳನ್ನು ಹುಡುಕುತ್ತಾ ಬಂದ. ಲಂಕೆಯಲ್ಲಿ ಸೀತೆ ಇರುವುದನ್ನು ತಿಳಿದು, ಲಂಕೆಗೆ ಹೋಗುವುದಕ್ಕೆ ಅಡ್ಡಿಯಾಗಿದ್ದ ಸಮುದ್ರಕ್ಕೆ ಸೇತುವೆಯನ್ನು ಕಟ್ಟಿದ. ಅನಂತರ ತನ್ನ ಸೈನ್ಯದೊಂದಿಗೆ ಲಂಕೆಗೆ ಮುತ್ತಿಗೆ ಹಾಕಿದ. ಸಾಟಿಯಿಲ್ಲದ ತನ್ನ ಧನುಸ್ಸಿಗೆ ಹೆದೆಯೇರಿಸಿ ಅದನ್ನು ಹಿಡಿದು ನಿಂತು, ರಾವಣನೊಡನೆ ಯುದ್ಧಮಾಡಿ, ಅವನ ರತ್ನಖಚಿತವಾದ ಕಿರೀಟಗಳು ಹತ್ತೂ ಒಮ್ಮೆಲೆ ನೆಲಕ್ಕೆ ಉರುಳಿ ಬೀಳುವಂತೆ ಹೋರಾಡಿದ ಶೂರಸಾಹಸಿ ಶ್ರೀರಾಮ.

೮೩

ತೆನ್ನಿಲಙ್ಗೈಮನ್ನನ್ ಶಿರನ್ದೋಳ್ ತುಣಿಶೆಯ್ದು

ಮಿನ್ನಿಲಙ್ಗುಪೂಣ್ ವಿಬೀಡಣ ನಮ್ಬಿಕ್ಕೂ

ಎನ್ನಿಲಙ್ಗು ನಾಮತ್ತಳವುಮ್ ಅರಶೆನ್ಱ

ಮಿನ್ನಿಲಙ್ಕಾರರ್ಚ್ ಕ್ಕೋರ್ ಕೋಲ್ ಕೊಣ್ಡುವಾ

ವೇಙ್ಗಟವಾಣಱ್ ಕೋರ್ ಕೊಣ್ಡುವಾ

ತೆನ್=ಸುಂದರವಾದ, ಇಲಙ್ಗೈ=ಲಂಕೆಯ, ಮನ್ನನ್=ರಾಜನಾದ ರಾವಣನು, ಶಿರಮ್=ತಲೆಗಳನ್ನೂ, ತೋಳ್=ತೋಳುಗಳನ್ನೂ, ತುಣಿ=ತುಂಡರಿಸಿ, ಶೆಯ್ದು=ಹಾಕಿ, ಮಿನ್=ತೇಜೋಮಯವಾದ, ಇಲಙ್ಗು=ಆಭರಣಗಳನ್ನು, ಪೂಣ್=ಧರಿಸಿದ, ವಿಬೀಡಣನ್=ವಿಭೀಷಣನೆಂಬ, ನಮ್ಬಿಕ್ಕೂ=ಖ್ಯಾತಿವಂತನಿಗೆ, ಎನ್=ನನ್ನ\(ರಾಮನ\), ನಾಮತ್ತು=ಹೆಸರು, ಇಲಙ್ಗು=ಪ್ರಕಾಶಿಸುವಷ್ಟು, ಅಳವುಮ್=ಕಾಲದವರೆಗೂ, ಅರಸು=ರಾಜನು, ಎನ್ಱ=ಎಂಬ ಕೃಪೆ ತೋರಿದ, ಮಿನ್=ಮಿಂಚಿನಂತೆ., ಇಲಙ್ಗು=ಹೊಳೆಯುವ, ಆರಱ್ ಕು=ಹಾರವುಳ್ಳವನಿಗೆ, ಓರ್ ಕೋಲ್=ಒಂದುಕೋಲನ್ನು, ಕೊಣ್ಡುವಾ=ತೆಗೆದುಕೊಂಡು ಬಾ, ವೇಙ್ಗಟಮ್=ತಿರುಮಲೆಯಲ್ಲಿ, ವಾಣ ಱ್ಕು=ವಾಸಮಾಡುವವನಿಗೆ, ಓರ್ ಕೋಲ್=ಒಂದುಕೋಲನ್ನು, ಕೊಣ್ಡುವಾ=ತೆಗೆದುಕೊಂಡು ಬಾ.

ಸುಂದರವಾದ ಲಂಕೆಯ ರಾಜನಾದ ರಾವಣನ ತಲೆಗಳನ್ನೂ ತೋಳುಗಳನ್ನೂ ತುಂಡರಿಸಿ ಹಾಕಿ, ಹೊಳೆಯುವ ಆಭರಣಗಳನ್ನು ಧರಿಸಿದ ವಿಭೀಷಣನೆಂದು ಖ್ಯಾತಿಪಡೆದನ್ವನಿಗೆ ರಾಮನ ಹೆಸರು ಪ್ರಕಾಶಿಸುವಷ್ಟು ಕಾಲವೂ\(ಲಂಕೆಯ\)ಅರಸೆಂದು ಕೃಪೆ ದೋರಿದ ಮಿಂಚಿನಂತೆ ಹೊಳೆಯುವ ಹಾರವುಳ್ಳವನಿಗೆ ಒಂದು ಕೋಲನ್ನು ತೆಗೆದುಕೊಂಡು ಬಾ. ತಿರುಮಲೆಯಲ್ಲಿ ವಾಸಮಾಡುವವನಿಗೆ ಒಂದು ಕೋಲನ್ನು ತೆಗೆದುಕೊಂಡು ಬಾ.\(೯\)

ದುಷ್ಟನಾದ ರಾವಣನ ತಲೆಗಳನ್ನೂ ತೋಳುಗಳನ್ನೂ ತುಂಡರಿಸಿ ಹಾಕಿದ ತರುವಾಯ, ಶ್ರೀರಾಮನು ಲಂಕಾರಾಜ್ಯದ ಪಟ್ಟವನ್ನು, ಅವನ ತಮ್ಮನೂ ಸದ್ಗುಣಿ ಎಂದು ಖ್ಯಾತಿಗೊಂಡ ವಿಭೀಷಣನಿಗೆ ಕಟ್ಟಿದನು. ಅಲ್ಲದೆ, “ನನ್ನ ಹೆಸರು ಧರೆಯಲ್ಲಿ ಬೆಳಗುತ್ತಿರುವಷ್ಟು ಕಾಲ ನೀನು ಲಂಕಾಧಿಪತಿಯಾಗಿರು”ಎಂದು ಹರಸಿ ಕೃಪೆ ಮಾಡಿದನು.

“ತಿರುಮಲೆಯಲ್ಲಿ ವಾಸಿಸುವವನು” ಎಂದು ಹೇಳುವಾಗ ಆೞ್ವಾರರು, ವೇಂಕಟೇಶ್ವರನೂ< ಶ್ರೀರಾಮನೂ, ಶ್ರೀಕೃಷ್ಣನೂ ಒಂದೇ ಎಂಬುದನ್ನು ಸೂಚಿಸುತ್ತಾರೆ.

೮೪

೧೦.ಅಕ್ಕಾಕ್ಕಾಯ್ ನಮ್ಬಿಕ್ಕೂ ಕ್ಕೋಲ್ ಕೊಣ್ಡೂವಾವೆನ್ಱು

ಮಿಕಾಳುರೈತ್ತ ಶೊಲ್ ವಿಲ್ಲಿಪುತ್ತೂರ್ ಪಟ್ಟನ್

ಒಕ್ಕವುರೈತ್ತ ತಮಿೞ್ ಪತ್ತುಮ್ ವಲ್ಲವರ್

ಮಕ್ಕಳೈಪ್ಪೆಟ್ರು ಮಹಿೞ್ ವರಿವ್ವೈಯತ್ತೇ

ಅಕ್ಕಾಕ್ಕಾಯ್=ಕಾಗೆಯೇ, ನಮ್ಬಿಕ್ಕು=ಪರಿಪೂರ್ಣನಿಗೆ, ಕೋಲ್=ಕೋಲನ್ನು, ಕೊಣ್ಡುವಾ=ತೆಗೆದುಕೊಂಡು ಬಾ, ಎನ್ಱು=ಎಂದು, ಮಿಕ್ಕಾಳ್=ಶ್ರೇಷ್ಟಳಾದವಳು\(ಯಶೋದೆ\), ಉರೈತ್ತ=ವಿವರಿಸಿ ಹೇಳಿದ, ಶೊಲ್=ಮಾತನ್ನು, ವಿಲ್ಲಿಪುತ್ತೂರ್ ಪಟ್ಟನ್=ಶ್ರೀವಿಲ್ಲಿಪುತ್ತೂರಿನ ಭಟ್ಟನು\(ವಿಷ್ಣುಚಿತ್ತನು\),, ಒಕ್ಕ=ಅದೇ ರೀತಿಯಲ್ಲಿ, ಉರೈತ್ತ=ಹೇಳಿದ, ತಮಿೞ್=ತಮಿಳಿನ, ಪತ್ತುಮ್=ಹತ್ತನ್ನೂ\(ಹತ್ತು ಪಾಶುರಗಳನ್ನೂ\), ವಲ್ಲವರ್=ಚೆನ್ನಾಗಿ ತಿಳಿದವರು, ಮಕ್ಕಳೈ=ಮಕ್ಕಳನ್ನು, ಪೆಟ್ರು=ಪಡೆದು, ಇ=ಈ, ವೈಯತ್ತೇ=ಲೋಕದಲ್ಲಿ, ಮಹಿೞ್ ವರ್=ಸಂತೋಷಪಡುತ್ತಾರೆ.

ಕಾಗೆಯೇ, ಪರಿಪೂರ್ಣನಿಗೆ ಒಂದು ಕೋಲನ್ನು ತಂದುಕೊಡು ಎಂದು ಶ್ರೇಷ್ಠಳಾದವಳು \(ಯಶೋದೆ\) ವಿವರಿಸಿ ಹೇಳಿದ ಮಾತನ್ನು ವಿಲ್ಲಿಪುತ್ತೂರಿನ ಭಟ್ಟನಾದ ವಿಷ್ಣುಚಿತ್ತನು ಅದೇ ರೀತಿಯಲ್ಲಿಯೇ ಹೇಳಿದ ತಮಿಳಿನ ಹತ್ತು ಪಾಶುರಗಳನ್ನು ಬಲ್ಲವರು ಮಕ್ಕಳನ್ನು ಪಡೆದು ಈಲೋಕದಲ್ಲಿ ಸಂತೋಷಪಡುತ್ತಾರೆ.\(೧೦\)

ಈ ತಿರುಮೊೞಿಗೆ ಇದು ಫಲಶ್ರುತಿ. ತಮ್ಮ ಪಾಶುರಗಳನ್ನು ತಿಳಿದವರು ಪಾಪರಹಿತರಾಗುತ್ತಾರೆ, ವೈಕುಂಠವಾಸಿಗಳಾಗುತ್ತಾರೆ. ಭಗವಂತನಲ್ಲಿ ಒಂದಾಗುತ್ತಾರೆ-ಎಂದು ಹೇಳುವುದು ಅವರ ಪಲ್ಲವಿಯಂತೆ ಇರುವ ವಿಷಯ. ಆದರೆ, ಈ ತಿರುಮೊೞಿಯಲ್ಲಿ ಇನ್ನೊಂದು ವೈಶಿಷ್ಟ್ಯವಿದೆ. ಅದು ಇಹಲೋಕ ಜೀವನಕ್ಕೆ ಸಂಬಂಧಿಸಿದ್ದು. ಪಾಪವಿಲ್ಲದರಾದ್ದರಿಂದ ಅವರು ಪರಿಶುದ್ಧರಾಗಿ ಈ ಲೋಕದಲ್ಲಿ ಸುಖಸಂತೋಷಗಳನ್ನು ಸೂರೆಗೊಂಡು ಶಾಂತಜೀವನ ನಡಸುತ್ತಾರೆ. ಅಲ್ಲದೆ, ಅವರು ಸತ್ಪುತ್ರರನ್ನು ಪಡೆಯುತ್ತಾರೆ. ಹೀಗೆ ಭಕ್ತರ ಪೀಳಿಗೆ ಬೆಳೆಯುತ್ತದೆ. ಭಕ್ತಿಲೋಕದಲ್ಲಿ ತುಂಬಿ ಹರಡುತ್ತದೆ. ಶ್ರೀವಿಷ್ಣುಚಿತ್ತರ ಪಾಶುರಗಳಿಂದ ಫಲ ಹೀಗೂ ಬರುವುದು.

ಅಡಿಯ ನಡೆ: ವೇಲಿ, ಕೊಙ್ಗು, ಕಱುತ್ತು, ಒನ್ಱೇ, ಶೀರ್, ಆಲ, ಪೊನ್, ಮಿನ್, ತೆನ್ನಿಲಙ್ಗೈ, ಅಕ್ಕಾಕ್ಕಾಯ್, ಆನಿರೈ.

೮೫

ಶ್ರೀಃ

ಶ್ರಿಯೈ ನಮಃ

ಎರಡನೆಯ ದಶಕ ಏಳನೆಯ ತಿರುಮೊೞಿ ಆನಿರೈಮೇಯ್ ಕ್ಕ

೧. ಆನಿರೈಮೇಯ್ ಕ್ಕನೀಪೋದಿ ಅರುಮರುನ್ ತಾವದಱಿಯಾಯ್

ಕಾನಕಮೆಲ್ಲಾನ್ತಿರಿನ್ದು ಉನ್ ಕರಿಯ ತಿರುಮೇನಿವಾಡ

ಪಾನೈಯಿಱ್ ಪಾಲೈಪ್ಪರುಹಿಪ್ಪಟಾದಾರೆಲ್ಲಾಂ ಶಿರಿಪ್ಪ

ತೇನಿಲಿನನಿಯ ಪಿರಾನೇ ಶೆಣ್ ಬಕಪ್ಪೂಚ್ಚೂಟ್ಟವಾರಾಯ್

ಆ=ಪಶುಗಳ, ನಿರೈ=ಮಂದೆಯನ್ನು, ಮೇಯ್ ಕ್ಕ=ಮೇಯಿಸಲು, ನೀ=ನೀನು, ಪೋದಿ=ಹೋಗುವೆ, ಅರು=ಮಾಯವಾಗುವ, ಮರುನ್ದು=ಔಷಧಿಯನ್ನು, ಆವದು=ಆದರೂ, ಅಱಿಯಾಯ್=ತಿಳಿದವನಲ್ಲ, ಉನ್=ನಿನ್ನ, ಕರಿಯ=ಕರಿಯ, ತಿರುಮೇನಿ=\(ಪವಿತ್ರ\)ಮುಖವು, ವಾಡ=ಬಾಡುವ ಹಾಗೆ, ಕಾನಕಂ=ಕಾಡನ್ನು, ಎಲ್ಲಾಮ್=ಎಲ್ಲವನ್ನೂ, ತಿರಿನ್ದು=ಅಲೆದಾಡಿ, ಪಾನೈಯಿಲ್= ಬಾನೆಗಳಲ್ಲಿರುವ, ಪಾಲೈ=ಹಾಲನ್ನೆಲ್ಲಾ, ಪರುಹಿ=ಕುಡಿದು, ಪಟ್ರಾದಾರ್=ಶತ್ರುಗಳು, ಎಲ್ಲಾಮ್=ಎಲ್ಲರೂ, ಶಿರಿಪ್ಪ=ನಗುವ ಹಾಗೆ\(ಇರುವ\), ತೇನಿಲ್=ಜೇನುತುಪ್ಪದಲ್ಲಿ, ಇನಿಯ=ಮಧುರವಾದ, ಪಿರಾನೇ=ಸ್ವಾಮಿಯೇ, ಶೆಣ್ ಬಕಪ್ಪೂ=ಸಂಪಿಗೆ ಹೂವನ್ನು, ಚೂಟ್ಟ=ಮುಡಿಸಲು, ವಾರಾಯ್=ಬಾರಯ್ಯಾ.

ಹಸುಗಳ ಮಂದೆಯನ್ನು ಮೇಯಿಸಲು ನೀನು ಹೋಗುವೆ. ಮಾಯವಾಗುವ ಔಷಧಿಯಾದರೂ ನಿನಗೆ ತಿಳಿಯದು. ನಿನ್ನ ಕರಿಯ ಮುಖ ಬಾಡುವ ಹಾಗೆ ಕಾಡನ್ನು ಎಲ್ಲೆಲ್ಲಿಯೂ ಅಲೆದಾಡಿ, ಬಾನೆಗಳಲ್ಲಿರುವ ಹಾಲನ್ನೆಲ್ಲಾ ಕುಡಿದು ನಿನ್ನ ಶತ್ರುಗಳು ಎಲ್ಲರೂ ನಗುವ ಹಾಗೆ ಇರುವ ಜೇನುತುಪ್ಪದಲ್ಲಿ ಮಧುರವಾದ ಸ್ವಾಮಿಯೇ ಸಂಪಿಗೆ ಹೂವನ್ನು ಮುಡಿಸಲು ಬಾರಯ್ಯಾ.\(೧\)

ಬಾಲಕೃಷ್ಣನು ತನ್ನ ಕುಲಾಚಾರಕ್ಕೆ ತಕ್ಕಂತೆ ದನಗಳನ್ನು ಮೇಯಿಸಲು ಅವುಗಳ ಹಿಂದೆ ಗೋವಳರ ಜೊತೆಯಲ್ಲಿ ಹೋಗುತ್ತಾನೆ. ಹಾಗೆ ಅವನು ಹೋಗಬೇಕು. ಕಾಡಿನಲ್ಲಿ ಬಿಸಿಲು,ಮಳೆ, ಗಾಳಿ ಎನ್ನದೆ ಎಲ್ಲೆಲ್ಲಿಯೂ ಅಲೆದಾಡಬೇಕಾದದ್ದು ಸಹಜವೇ. ಮೊದಲೇ ಅವನುಕರಿಯ. ಅಲೆದು ಅಲೆದು ಅವನ ಕರಿಯ ಮುಖ ಬಾಡುತ್ತದೆ. ತಾಯಿ ಯಶೋದೆಗೆ ಈ ವಿಷಯದಲ್ಲಿ ಬಹಳ ಅನುಕಂಪ. ತನ್ನ ಮಗನು ಕಾಡಿನಲ್ಲಿ ಅಲೆದಾಡುತ್ತಾನಲ್ಲಾ, ಅವನ ಮುಖ ಬಾಡೂತ್ತದೆಯಲ್ಲಾ ಎಂಬ ಕನಿಕರ. ಹಾಗೆ ಆಗದಂತೆ ಇರಬಾರದೇ? ಅದಕ್ಕೆ ಪರಿಹಾರವನ್ನು ತಾನೇ ಯೋಚಿಸುತ್ತಾಳೆ. ಅವನಿಗೆ ಒಂದು ವಿಚಿತ್ರಶಕ್ತಿ ಇದ್ದಿದ್ದರೆ? ಯಾವಾಗ ಬೇಕೆಂದರೆ ಆಗ ತಾನು ಮಾಯವಾಗಿ ಬಿಡುವ ಆಮರ್ಥ್ಯವಿದ್ದಿದ್ದರೆ? ಆದರೆ, ಅಂಥ ಶಕ್ತಿ ಅವನಿಗಿಲ್ಲವಲ್ಲಾ\! ಅಂಥ ಔಷಧಿಯಾದರೂ ಅವನಿಗೆ

೮೬

ತಿಳಿಯಿತಲ್ಲಾ\! ಅವಳಿಗೆ ಇದೊಂದು ಯೋಚನೆ.

ಕಾಡಿನಲ್ಲಿ ಅವನು ಅಲೆದಾಡುವಾಗ ಶತ್ರುಗಳಿಗೆ ಬಹಳ ಸರಾಗ. ಅವನಿಗೆ ಯಾವ ಘಳಿಗೆಯಲ್ಲಾದರೂ ಅವರು ಕೆಡಕು ಮಾಡಿಬಿಡಬಹುದಲ್ಲಾ\! ಶತ್ರುಗಳಿಂದ ಅವನನ್ನು ರಕ್ಷಿಸುವವರು ಯಾರು? ಇದು ಅವಳ ಇನ್ನೊಂದು ಯೋಚನೆ.

ತನ್ನ ಅಲೆದಾಟವನ್ನು ಮುಗಿಸಿಕೊಂಡು ಕೃಷ್ಣನು ಮನೆಗೆ ಬರುತ್ತಾನೆ. ಕೂಡಲೇ ದೊಡ್ಡದೊಡ್ಡ ಗಡಿಗೆಗಳಲ್ಲಿ ತುಂಬಿಟ್ಟಿರುವ ಹಾಲನ್ನೆಲ್ಲಾ ಕುಡಿದು ಬಿಡುತ್ತಾನೆ. ತನ್ನ ಅಲೆದಾಟದ ಆಯಾಸವನ್ನು ಹರಿಸಿಕೊಳ್ಳುವುದಕ್ಕೆ. ಹೀಗೆ ಯಾರಾದರೂ ಮಾಡುವರೇ? ಇದು ವಿಚಿತ್ರವರ್ತನೆಯಲ್ಲವೇ? ಅವನ ಈ ಹೊಟ್ಟೆಬಾಕತನವನ್ನು ಶತ್ರುಗಳು ತಿಳಿದು ನಗುತ್ತಾರಲ್ಲಾ\! ಇಂಥ ನಗೆ ಪಾಟಲಿಗೆ ಕೃಷ್ಣನು ಈಡಾಗಬಹುದೇ?

ಮಧುರ ವಸ್ತುವಿನಲ್ಲಿರುವ ಮಾಧುರ್ಯವೇ ಭಗವಂತ. ಜೇನುತುಪ್ಪದ ಸಿಹಿಯೂ ಅವನೇ. ಜೇನುತುಪ್ಪಕ್ಕಿಂತಲೂ ಸಿಹಿ ಅವನೇ. ಮಾಯೆಯನ್ನು ಸೃಷ್ಟಿಸಿರುವ ಭಗವಂತನಿಗೆ ತಾನು ಬೇಕೆಂದಾಗ ಮಾಯವಾಗುವ ಮದ್ದು ತಿಳಿಯದಲ್ಲವೇ? ಜಗದ್ರಕ್ಷಕನಾದ ಅವನಿಗೆ ಅನ್ಯರಕ್ಷಕರ ಆವಶ್ಯಕತೆ ಇದೆಯಲ್ಲವೇ? ತನ್ನ ವಿಚಿತ್ರಾದ್ಭುತ ವರ್ತನೆಯಿಂದಲೇ ತನ್ನ ಅರಿವನ್ನು ಇತರರಿಗೆ ಕೊಡತಕ್ಕವನು ಅವನು. ಅದನ್ನು ಕಂಡುನಗುವವರಿಗೇನು ಗೊತ್ತು ಅವನ ಮಹಿಮೆ?

೨.ಕರುವುಡೈ ಮೇಗಙ್ಗಳ್ ಕಣ್ಡಾಲ್ ಉನ್ನೈಕ್ಕಣ್ಡಾಲೊಕ್ಕೂಙ್ಗಣ್ ಕಳ್

ಉರುವುಡೈಯಾಯುಲಹೇೞುಮ್ ಉಣ್ ಡಾಹವನ್ದು ಪಿಱನ್ದಾಯ್

ತಿರುವುಡೈಯಾಳ್ ಮಣವಾಳಾ ತಿರುವರಙ್ಗತ್ತೇ ಕಿಡನ್ದಾಯ್

ಮರುವಿ ಮಣಙ್ಗಮೞ್ ಕಿನ್ಱ ಮಲ್ಲಿಕೈಪ್ಪೂಚ್ಚೂಟ್ಟವಾರಾಯ್

ಕಣ್ ಗಳ್=ಕಣ್ಣುಗಳು, ಕರುವುಡೈ=ನೀರು ತುಂಬಿದ\(ಮಳೆಗಾಲದ\), ಮೇಗಙ್ಗಳ್=ಮೇಘಗಳನ್ನು, ಕಣ್ಡಾಲ್=ನೋಡಿದಾಗ, ಉನ್ನೈ=ನಿನ್ನನ್ನು, ಕಣ್ಡಾಲ್=ಕಂಡಾಗ ಆಗುವಂಥ, ಒಕ್ಕೂಮ್=ಭ್ರಮಿಸುವ \(ಒಪ್ಪುವ\), ಉರು=ರೂಪವನ್ನು, ಉಡೈಯಾಯ್=ಉಳ್ಳವನಾಗಿದ್ದೀಯೆ, ಉಲಹು=ಲೋಕಗಳು, ಏೞುಮ್=ಏಳನ್ನೂ, ಉಣ್ಡು=ನುಂಗಿ ಹಾಕಿ, ಆಹ=ಒಟ್ಟುಗೂಡಿ\(ಒಂದೇ ರೂಪವಾಗಿ\), ವನ್ದು=ಬಂದು, ಪಿಱನ್ದಾಯ್=ಅವತರಿಸಿದ್ದೀಯೆ, ತಿರು=ಐಶ್ವರ್ಯ, ಉಡೈಯಾಳ್=ಹೊಂದಿದವಳ\(ಶ್ರೀದೇವಿಯ\), ಮಣವಾಳಾ=ಪತಿಯಾಗಿರುವವನೇ, ತಿರು=ಪವಿತ್ರವಾದ, ಅರಙ್ಗತ್ತೇ=ದೇವಸ್ಥಾನದಲ್ಲಿ, ಕಿಡನ್ದಾನೇ=ವಾಸವಾಗಿರುವವನೇ, ಮಣಮ್=ಪರಿಮಳವು, ಮರುವಿ=ತುಂಬಿಕೊಂಡು, ಕಮೞ್ ಹಿನ್ಱ= ಘಮಘಮಿಸುತ್ತಿರುವ, ಮಲ್ಲಿಕೈಪ್ಪೂ=ಮಲ್ಲಿಗೆ ಹೂವನ್ನು, ಚೂಟ್ಟ= ಮುಡಿಸಲು, ವಾರಾಯ್=ಬಾರಯ್ಯಾ.

೮೭

ಮಳೆಗಾಲದ ನೀರು ತುಂಬಿದ ಮೋಡಗಳನ್ನು ಕಣ್ಣುಗಳು ಕಂಡಾಗ ನಿನ್ನನ್ನು ಕಂಡಾಗ ಅಗುವಂಥ ಭ್ರಮಿಸುವ ರೂಪವನ್ನುಳ್ಳವನೇ, ಏಳುಲೋಕಗಳನ್ನೂ ನುಂಗಿಹಾಕಿ, ಒಟ್ಟುಗೂಡಿ ಒಂದೇ ರೂಪವಾಗಿ ಬಂದು ಅವತರಿಸಿದವನೇ, ಶ್ರೀದೇವಿಗೆ ಪತಿಯಾಗಿರುವವನೇ, ಪವಿತ್ರವಾದ ದೇವಮಂದಿರದಲ್ಲಿ ವಾಸಿಸುವನಏ, ಪರಿಮಳವು ತುಂಬಿ ಘಮಘಮಿಸುತ್ತಿರುವ ಮಲ್ಲಿಗೆ ಹೂ ಮುಡಿಸಲು ಬಾರಯ್ಯಾ.\(೨\)

ಕಾರ್ಮುಗಿಲನ್ನು ನೋಡಿದ ಕೂಡಲೇ ಕೃಷ್ಣನನ್ನು ನೋಡಿದಂತೆಯೇ ಭ್ರಾಂತು ತರುವ ಸುಂದರಾಕರ್ಷಕ ರೂಪವುಳ್ಳವನು ಭಗವಂತ. ಕಾರ್ಮುಗಿಲಿನ ರೂಪವೂ ಅವನೇ, ಬಣ್ಣವೂ ಅವನೇ; ಅದರಂತೆಯೇ ಕೃಪಾಪೂರ್ಣ, ಆರ್ದ್ರ ಪೂರ್ಣ.

ಕಾರ್ಮುಗಿಲನ್ನು ಕಂಡಕೂಡಲೇ ಗೋಪಿಯರಿಗೆ ಕೃಷ್ಣನನ್ನು ನೋಡಿದಂತೆ ಭ್ರಾಂತಿ ಬರುತ್ತಿತ್ತಂತೆ. ಕೃಷ್ಣನಲ್ಲಿ ಅವರಿಗಿದ್ದ ಪ್ರೇಮಾತಿಶಯದ ಪರಿಣಾಮ ಅಂಥಾದ್ದು. ಅವರು ಹಾಗೆಯೇ ಮೈಮೆರೆಯುತ್ತಿದ್ದರಂತೆ. ಭಕ್ತಿಯ ಪಾರಮ್ಯ ಅವರಲ್ಲಿ ಕಾಣುತ್ತಿದ್ದುದು ಹೀಗೆ. ಭಗವಂತನು ಸೃಷ್ಟಿಸಿರುವ ಸುಂದರ ಪ್ರಕೃತಿಯಲ್ಲಿ ಭಗವಂತನನ್ನೇ ಕಾಣುವುದು ಭಕ್ತನಿಗೆ ಸಾಮಾನ್ಯ.

ಮಹಾಪ್ರಳಯದಲ್ಲಿ ಇಡಿಯ ಬ್ರಹ್ಮಾಂಡವನ್ನೇ ತನ್ನಲ್ಲಿ ಅಡಗಿಸಿಟ್ಟುಕೊಳ್ಳುವವನು ಭಗವಂತ. ಎಲ್ಲವನ್ನೂ ಒಟ್ಟಾಗಿ ಬೀಜರೂಪದಲ್ಲಿ ಸೇರಿಸಿಟ್ಟುಕೊಂಡು, ಮುಗ್ಧ ಶಿಶುವಿನ ರೂಪತಳೆದು ಆಲದೆಲೆಯ ಮೇಲೆ ಕಲ್ಪಗಳ ಪರ್ಯಂತ ಯೋಗನಿದ್ದೆಮಾಡುವವನು ಅವನು. ಆ ವಟಪತ್ರಶಾಯಿಯೇ ಅರ್ಚಾವತಾರನಾಗಿ ದೇವಮಂದಿರಗಳಲ್ಲಿನೆಲಸಿ, ಭಕ್ತರಿಗೆ ಆಶ್ರಯನಾಗಿ ಉದ್ಧಾರಕನಾಗಿ ಇರುವವನು.

೩. ಮಚ್ಚೊಡು ಮಾಳಿಹೈಯೇಱಿ ಮಾದರ್ಹಳ್ ತಮ್ಮೀಡಮ್ ಪುಕ್ಕೂ

ಕಚ್ಚೊಡು ಪಟ್ಟೈಕ್ಕಿೞಿತ್ತು ಕ್ಕಾಮ್ಬುತುಹಿಲವೈ ಕೀಱಿ

ನಿಚ್ಚಲುಮ್ ತೀಮೈಹಳ್ ಶೆಯ್ ವಾಯ್ ನೀಳ್ ತಿರುವೇಙ್ಗಡತ್ತೆನ್ದಾಯ್

ಪಚ್ಚೈತ್ತಮನಕತ್ತೋಡು ಪಾದಿರಿಪ್ಪೂಚ್ಚೂಟ್ಟ ವಾರಾಯ್

ಮಚ್ಚೊಡು=ಬಿಸಿಲು ಮಚ್ಚಿನ ಮೂಲಕ, ಮಾಳಿಹೈ=ಮಾಳಿಗೆಯನ್ನು\(ಮಹಡಿಯನ್ನು\), ಏರಿ=ಹತ್ತಿಹೋಗಿ, ಮಾದರ್ಹಳ್ ತಮ್=ತಾಯಂದಿರುಗಳ, ಇಡಮ್=ಸ್ಥಳವನ್ನು, ಪುಕ್ಕೂ=ಹೊಕ್ಕೂ, ಕಚ್ಚೊಡು=ಕುಪ್ಪಸಗಳೊಂದಿಗೆ, ಪಟ್ಟೈ=ಪಟ್ಟೆಯನ್ನೂ, ಕಿೞಿತ್ತು=ಹರಿದುಹಾಕಿ, ಕಾಮ್ಬು=ಸೀರೆಯ ಅಂಚನ್ನೂ, ತುಹಿಲ್=ರೇಷ್ಮೆಯ ಸೀರೆಯನ್ನೂ, ಕೀಱಿ=ಹರಿದು ಹಾಕಿ, ನಿಚ್ಚಲುಮ್=ಪ್ರತಿದಿನವೂ, ತೀಮೈಹಳ್=ಚೇಷ್ಟೆಗಳನ್ನು, ಶೆಯ್ ವಾಯ್=ಮಾಡುತ್ತೀಯೆ, ನೀಳ್=ಎತ್ತರವಾದ, ತಿರುವೇಙ್ಗಡತ್ತು=ತಿರುಮಲೆಯ, ಎನ್ದಾಯ್=ಸ್ವಾಮಿಯೇ, ಪಚ್ಚೈ=ಹಚ್ಚಹಸುರಿನ, ತಮನಕತ್ತೋಡು= ದವನದೊಂದಿಗೆ ಸೇರಿಸಿದ

೮೮

ಪಾದಿರಿಊಊ=ಪಾದರಿ ಹೂವನ್ನು, ಚೂಟ್ಟ=ಮುಡಿಸಲು, ವಾರಾಯ್=ಬಾರಯ್ಯಾ.

ಬಿಸಿಲು ಮಚ್ಚಿನ ಮೂಲಕ ಮಾಳಿಗೆಯನ್ನು\(ಮಹಡಿಯನ್ನು\) ಹತ್ತಿಹೋಗಿ ತಾಯಂದಿರುಗಳು ಇರುವ ಸ್ಥಳವನ್ನು ಹೊಕ್ಕೂ ಅವರ ಕುಪ್ಪಸಗಳನ್ನೂ ಪಟ್ಟೆಗಳನ್ನೂ ಹರಿದುಹಾಕಿ, ಸೀರೆಗಳ ಅಂಚುಗಳನ್ನೂ ರೇಷ್ಮೆಯಸೀರೆಗಳನ್ನೂ ಹರಿದುಹಾಕಿ, ಪ್ರತಿದಿನವೂ ಚೇಷ್ಟೆಗಳನ್ನೂ ಮಾಡುತ್ತೀಯೆ. ಉನ್ನತವಾದ ತಿರುಮಲೆಯ ಸ್ವಾಮಿಯೇ, ಹಚ್ಚ ಹಸುರಾದ ದವನದೊಂದಿಗೆ ಸೇರಿಸಿಕಟ್ಟಿದ ಪಾದರಿಹೂವನ್ನು ಮುಡಿಯಲು ಬಾರಯ್ಯ.\(೩\)

೪. ತೆರುವಿನ್ ಕಣಿನ್ಱಿಳವಾಯ್ ಚ್ಚಿಮಾರ್ಹಳೈ ತೀಮೈಶೆಯ್ಯಾದೇ

ಮರುವುನ್ದಮನಕಮುನ್ ಚೀರ್ ಮಾಲೈಮಣಙ್ಕಮೞ್ ಕಿನ್ಱ

ಪುರುವಙ್ಕರುಙ್ಗುೞಲ್ ನೆಟ್ರಿ ಪೊಲಿನ್ದ ಮುಹಿೞ್ ಕನ್ಱು ಪೋಲೇ

ಉರುವಮೞಹಿಯ ನಮ್ಬೀ ಉಹನ್ದಿವೈಚೂಟ್ಟ ನೀ ವಾರಾಯ್

ತೆರುವಿನ್ ಕಣ್=ನಡುಬೀದಿಯಲ್ಲಿ, ಇಳ=ಎಳೆಯ, ಆಯ್ ಚ್ಚಿ ಮಾರ್ಹಳೈ=ಗೋವಳ ಹುಡುಗಿಯರನ್ನು\(ಗೋಪಿಕೆಯರನ್ನು\)ತೀಮೈ=ಕೀಟಲೆ, ಶೆಯ್ಯಾದೇ=ಮಾಡಬೇಡ, ಪುರುವಮ್=ಹುಬ್ಬುಗಳಿಗೂ, ಕರು=ದಟ್ಟವಾದ ಕರಿಯ, ಕುೞಲ್=ಮುಂಗುರುಳುಗಳಿಗೂ\(ನಡುವೆ ಇರುವ\), ನೆಟ್ರಿ=ಹಣೆಯು, ಪೊಲಿನ್ದ=ಹೊಳೆಯುತ್ತಿರುವ, ಮುಹಿೞ್=ಮುಗಿಲಿನ, ಕನ್ಱು=ಮರಿಯ, ಪೋಲೇ=ಹಾಗೆಯೇ, ಉರುವಮ್=ರೂಪದ, ಅೞಹಿಯ=ಸೌಂದರ್ಯವುಳ್ಳ, ನಮ್ಬೀ=ಪರಿಪೂರ್ಣನೇ, ಮರುವುಮ್=ಮರುಗವನ್ನು, ತಮನಕಮುಮ್=ದವನವನ್ನೂ, ಶೀರ್=ಸೊಗಸಾದ, ಮಣಮ್=ಪರಿಮಳವನ್ನು, ಕಮೞ್ ಕಿನ್ಱ= ಬೀಸಿ ಹರಡುತ್ತಿರುವ, ಮಾಲೈ=ಮಾಲೆಗಳು, ಇವೈ=ಇವುಗಳನ್ನು, ಉಹನ್ದು=ಆಸಕ್ತಿಯಿಂದ, ಚೂಟ್ಟ=ಮುಡಿಸಲು, ನೀ=ನೀನು, ವಾರಾಯ್=ಬಾರಯ್ಯಾ.

ನಡುಬೀದಿಯಲ್ಲಿ ಎಳೆಯಗೊಲ್ಲಹುಡುಗಿಯರನ್ನು ಕೀಟಲೆ ಮಾಡಬೇಡ. ಹುಬ್ಬುಗಳೀಗೂ ಮುಂಗುರುಳುಗಳಿಗೂ ನಡುವೆ ಇರುವ ಹಣೆಯು ಹೊಳೆಯುತ್ತಿರುವ ಮುಗಿಲಿನ ಮರಿಯ ಹಾಗೆಯೇ ರೂಪಸೌಂದರ್ಯವುಳ್ಳ ಪರಿಪೂರ್ಣನೇ, ಮರುಗವನ್ನೂ ದವನವನ್ನೂ ಕೂಡಿಸಿ ಸೊಗಸಾದ ಪರಿಮಳವನ್ನು ಬೀರುತ್ತಿರುವ ಈ ಮಾಲೆಗಳನ್ನು ಆಶೆಯಿಂದ ಮುಡಿಸಲು ನೀಗು ಬಾರಯ್ಯಾ.\(೪\)

೮೯

೫. ಪುಳ್ಳಿನೈವಾಯ್ ಒಳನ್ದಿಟ್ಟಾಯ್ ಪೊರು ಕರಿಯಿನ್ ಕೊಮ್ಬೊಶಿತ್ತಾಯ್

ಕಳ್ಳವರಕ್ಕಿಯೈ ಮೂಕ್ಕೊಡು ಕಾವಲನೈತ್ತಲೈಕೊಣ್ಡಾಯ್

ಅಳ್ಳಿ ನೀ ವೆಣ್ಣೆಯ್ ವಿೞುಙ್ಗ ಅಂಜಾದಡಿಯೇ ನಡಿತ್ತೇನ್

ತೆಳ್ಳಿಯ ನೀರಿಲೆೞುನ್ದ ಶೆಙ್ಗೞು ನೀರ್ ಚೂಟ್ಟ ವಾರಾಯ್

ಪುಳ್ಳಿನೈ=ಬಕಾಸುರನ, ವಾಯ್=ಬಾಯನ್ನು, ಪಿಳನ್ದಟ್ಟಾಯ್=ಸೀಳಿಹಾಕಿದೆ, ಪೊರು=ಹೋರಾಡುವ, ಕರಿಯಿನ್=\(ಕುವಲಯಾಪೀಡನೆಂಬ\), ಆನೆಯ, ಕೊಮ್ಬು=ಕೊಂಬುಗಳನ್ನು, ಒಶಿತ್ತಾಯ್=ಮುರಿದುಹಾಕಿದೆ, ಕಳ್ಳಮ್=ಮೋಸಗಾರಳಾದ, ಅರಕ್ಕಿಯೈ=ರಾಕ್ಷಸಿಯ\(ಶೂರ್ಪನಖಿಯ\), ಮೂಕ್ಕೊಡು=ಮೂಗಿನೊಡನೆ, ಕಾವಲನೈ=-ಅವಳ ರಕ್ಷಕನ\(ಎಂದರೆ ರಾವಣಾಸುರನ\), ತಲೈ=ತಲೆಗಳನ್ನೂ, ಕೊಣ್ಡಾಯ್=ಕಿತ್ತು ಹಾಕಿದೆ, ವೆಣ್ಣೆಯ್=ಬೆಣ್ಣೆಯನ್ನು, ನೀ=ನೀನು, ಅಳ್ಳಿ=ಕೈತುಂಬ ಬಾಚಿತುಂಬಿಕೊಂಡು, ವಿೞುಙ್ಗ=ನುಂಗಿದಾಗ, ಅಂಜಾದು=ಸ್ವಲ್ಪವೂ ಅಂಜದಂತೆ, ಅಡಿಯೇನ್=\(ಸೇವಕಳಾದ\)ನಾನು, ಅಡಿತ್ತೇನೆ=ಹೊಡೆದೆನು, ತೆಳ್ಳಿಯ=ತಿಳಿಯಾಗಿರುವ, ನೀರಿಲ್=ನೀರಿನಲ್ಲಿ, ಎೞುನ್ದ=ಹುಟ್ಟಿರುವ\(ಬೆಳೆದಿರುವ\), ಶೆಙ್ಗೞುನೀರ್=ಕೆಂದಾವರೆಹೂವನ್ನು, ಚೂಟ್ಟ=ಮುಡಿಸಲು, ವಾರಾಯ್=ಬಾರಯ್ಯಾ.

ಬಕಪಕ್ಷಿಯ\(ಬಕಾಸುರನ\) ಬಾಯನ್ನು ಸೀಳಿಹಾಕಿದೆ. ಹೋರಾಡುವ ಆನೆಯನ್ನು \(ಕುವಲಯಾಪೀಡನ\) ಕೊಂಬುಗಳನ್ನು ಮುರಿದುಹಾಕಿದೆ. ಮೋಸಗಾರಳಾದ ರಾಕ್ಷಸಿಯ \(ಶೂರ್ಪನಖಿಯ\) ಮೂಗಿನೊಡನೆ, ಅವಳ ರಕ್ಷಕನ\(ರಾವಣನ\) ತಲೆಗಳನ್ನೂ ತರಿದು ಹಾಕಿದೆ. ನೀನು ಬೆಣ್ಣೆಯನ್ನು ಬಾಚಿ ನುಂಗಿದಾಗ ಸ್ವಲ್ಪವೂ ಅಂಜದಂತೆ ನಾನು ನಿನ್ನನ್ನು ಹೊಡೆದೆ. ತಿಳಿಯಾದ ನೀರಿನಲ್ಲಿ ಬೆಳೆದಿರುವ ಕೆಂದಾವರೆ ಹೂವನ್ನು ಮುಡಿಸಲು ಬಾರಯ್ಯಾ.\(೫\)

೬. ಎರುದುಹಳೋಡುಪೊರುದಿ ಏದುಮುಲೋಪಾಯ್ ಕಾಣ್ ನಮ್ಬಿ

ಕರುದಿಯ ತೀಮೈಗಳ್ ಶೆಯ್ದು ಕಂಜನೈಕ್ಕಾಲ್ ಕೊಡು ಪಾಯ್ ನ್ದಾಯ್

ತೆರುವಿನ್ ಕಣ್ ತೀಮೈಗಳ್ ಶೆಯ್ದು ಶಿಕ್ಕೆನ ಮಲ್ಲರ್ ಹಳೋಡು

ಪೊರುದು ವರುಹಿನ್ಱ ಪೊನ್ನೇ ಪುನ್ನೈಪ್ಪೂಚ್ಚೂಟ್ಟ ವಾರಾಯ್

೯೦

ಎರುದುಹಳೋಡು=ವೃಷಭಗಳೊಡನೆ, ಪೊರುದು=ಸೆಣಸಿ, ಏದುಮ್=ಯಾವವಿಧದಲ್ಲೂ, ಉಲೋಫಾಯ್=ಲೋಪವಿಲ್ಲದವನೆನ್ನಿಸಿದೆ, ಕಾಣ್=ಅಲ್ಲವೇ, ನಮ್ಬಿ=ಪವಿತ್ರನೇ, ಕರುದಿಯ=ಉದ್ದೇಶಿಸಿದ, ತೀಮೈಹಳ್=ಕೆಡಕುಗಳನ್ನು, ಶೆಯ್ದು=ಮಾಡಿ, ಕಂಜನೈ= ಕಂಸನ, ಕಾಲ್ ಕೊಡು= ಕಾಲನ್ನು ಹಿಡಿದು, ಪಾಯ್ ನ್ದಾಯ್=\(ಅವನ\)ಮೇಲೆ ಬಿದ್ದೆ, ತೆರುವಿನ್ ಕಣ್=ದಾರಿಯ ನಡುವೆ, ತೀಮೈ ಶೆಯ್ದು= ತಂಟೆಗಳನ್ನು ಮಾಡಿ, ಚಿಕ್ಕೆನ=ಕಷ್ಟಸಾಧ್ಯರಾದ, ಮಲ್ಲರ್ ಹಳೋಡು=ಮಲ್ಲರುಗಳೊಡನೆ, ಪೊರುದು=ಹೋರಾಡಿ, ವರುಹಿನ್ಱ=\(ಜಯಶಾಲಿಯಾಗಿ\)ಬರುವ, ಪೊನ್ನೇ=ಚಿನ್ನವೇ, ಪುನ್ನೈ ಪ್ಪೂ=ಪುನ್ನಾಗ ಪುಷ್ಪವನ್ನು\(ಹೊನ್ನೆ ಹೂವನ್ನು\), ಚೂಟ್ಟ=ಮುಡಿಸಲು, ವಾರಾಯ್=ಬಾರಯ್ಯಾ.

ವೃಷಭಗಳೊಡನೆ ಸೆಣಸಿ ಯಾವ ರೀತಿಯಲ್ಲೂ ಲೋಪವಿಲ್ಲದವನು ಎನ್ನಿಸಿಕೊಂಡೆ, ಅಲ್ಲವೇ ಪವಿತ್ರನೇ\! ಉದ್ದೇಶಿಸಿದ ಕೆಡಕುಗಳನ್ನು ಮಾಡಿ ಕಂಸನ ಕಾಲುಗಳನ್ನು ಹಿಡಿದು ಅವನ ಮೇಲೆ ಬಿದ್ದೆ. ದಾರಿಯಲ್ಲಿ ತಂಟೆಗಳನ್ನು ಮಾಡಿ ಕಷ್ಟಸಾಧ್ಯರೆನಿಸಿದ ಮಲ್ಲರುಗಳೊಡನೆ ಹೋರಾಡಿ ಗೆದ್ದುಬರುವ ಚಿನ್ನವೇ, ಹೊನ್ನೆ ಹೂವನ್ನು ಮುಡಿಸಲು ಬಾರಯ್ಯಾ.\(೬\)

ಏಳು ವೃಷಭಗಳೊಡನೆ ಏಕಾಂಗಿಯಾಗಿ ಸೆಣಸಿ ಅವುಗಳನ್ನು ಗೆದ್ದರೆ “ಸತ್ಯೆ”ಎಂಬ ತನ್ನ ಮಗಳನ್ನು ಕೊಟ್ಟು ಮದುವೆ ಮಾಡುವೆನೆಂಬ ಫಣವನ್ನು ಯಾವ ಕುಂದುಕೊರತೆಯೂ ಇಲ್ಲದೆ ಗೆದ್ದು ಅವಳನ್ನು ಮದುವೆಯಾದ. ಭಗವಂತನಿಗೆ ಲೋಪವೆಲ್ಲಿಂದ ಬಂತು? ಅವನು ಗುಣಪರಿಪೂರ್ಣನು. ಪರಮಪವಿತ್ರನು.

ಕೃಷ್ಣನೇ ತನ್ಮಗೆ ಪರಮಶತ್ರುವೆಂದು ಅರಿತ ಕಂಸನು ಅವನನ್ನು ಹೇಗಾದರೂ ಮಾಡಿ ಕೊಂದು ಬಿಡಬೇಕೆಂದು ಯೋಚಿಸಿದನು. ಅದಕ್ಕಾಗಿ ಅವನು ಮೊದಮೊದಲೇ ಮಾಡಿದ ಹಲವಾರು ಪ್ರಯತ್ನಗಳು ವ್ಯರ್ಥವಾದವು. ಆದ್ದರಿಂದ, ಧನುರ್ಯಾಗವೆಂಬ ನೆಪಹೂಡಿ ಅಕ್ರೂರನನ್ನು ನಂದಗೋಕುಲಕ್ಕೆ ಕಳುಹಿಸಿ ಅವನ ಮೂಲಕ ಕಂಸನು ಕೃಷ್ಣನನ್ನು ಮಧುರೆಗೆ ಬರಮಾಡಿಕೊಂಡನು. ಆ ಸಮಯದಲ್ಲಿ ಕೆಲವು ಕೆಡಕುಗಳನ್ನು ಒಡ್ಡಿ, ಒಂದರಿಂದ ಅಲ್ಲದಿದ್ದರೆ ಮತ್ತೊಂದರಿಂದಲಾದರೂ ಅವನನ್ನು ಸಾಯಿಸಿಬಿಡಬೇಕೆಂದು ಕಂಸನು ಉದ್ದೇಶಿಸಿದ್ದನು. ಅವುಗಳಲ್ಲಿ ಕುವಲಯಾಪೀಡವೆಂಬ ಆನೆಯಿಂದ ಅವನನ್ನು ಮಧುರೆಯ ಹೆಬ್ಬಾಗಿಲಲ್ಲೇ ತುಳಿಸಿ ಕೊಲ್ಲಿಸಿಬಿಡುವುದು ಒಂದು.ಮುಷ್ಟಿಕ ಚಾಣೂರರೆಂಬ ಪಳಗಿದ ಮಲ್ಲರ ಸಂಗಡ ಮಲ್ಲಯುದ್ಧಮಾಡುವ ನೆಪದಲ್ಲಿ ಅವನನ್ನು ಕೊಲ್ಲಿಸುವುದು ಮತ್ತೊಂದು. ಇಂಥ ಉದ್ದೇಶಿತವಾದ ಕಂಸನ ಕೆಡಕುಗಳನ್ನೆಲ್ಲಾ ಕೃಷ್ಣನು ಎದುರಿಸಿ ಅವುಗಳನ್ನು ಕಂಸನಿಗೆ ಕೆಡಕಾಗುವಂತೆಯೇ ಮಾಡಿದ. ಕಡೆಯಲ್ಲಿ ಕೃಷ್ಣನು ಸಿಂಹಾಸನದ ಮೇಲೆ ಕುಳಿತಿದ್ದ ದುಷ್ಟ ಕಂಸನ ಕಾಲನ್ನು ಹಿಡಿದು ಕೆಳಕ್ಕೆ ಉರುಳಿಸಿ, ಅವನ ಮೇಲೆ ಬಿದ್ದು ಅವನನ್ನು ಕೊಂದು ಹಾಕಿದನು.

೯೧

೭.ಕುಡಙ್ಗಳೆಡುತ್ತೇಱವಿಟ್ಟು ಕ್ಕೂತ್ತಾಡವಲ್ಲವೆಙ್ಗೋವೇ

ಮಡಙ್ಗೊಳ್ ಮದಿಮುಹತ್ತಾರೈ ಮಾಲ್ ಶೆಯ್ಯವಲ್ಲವೆನ್ ಮೈನ್ದಾ

ಇಡನ್ದಿಟ್ಟಿರಣಿಯನೆಂಜೈಯಿರುಪಿಳವಾಹ ಮುನ್ ಕೀಣ್ಡಾಯ್

ಕುಡನ್ದೈಕ್ಕಿಡನ್ದವೆಙ್ಗೋವೇ ಕುರುಕ್ಕತ್ತಿಪ್ಪೂಚ್ಚೂಟ್ಟ ವಾರಾಯ್

ಕುಡಙ್ಗಳ್=ಕೊಡಗಳನ್ನು. ಎಡುತ್ತು=ಎತ್ತಿಕೊಂಡು, ಏಱವಿಟ್ಟು=ತಲೆಯ ಮೇಲೆಯೂ ಭುಜಗಳ ಮೇಲೆಯೂ ಏರಿಸಿಕೊಂಡು, ಕೂತ್ತಾಡವಲ್ಲ=ನರ್ತನ ಮಾಡಲು ಸಮರ್ಥನಾದ, ಎನ್=ನನ್ನ, ಕೋವೇ=ಒಡೆಯನೇ, ಮಡಮ್=ಮುಗ್ಧತೆಯನ್ನು, ಕೊಳ್=ಹೊಂದಿರುವ, ಮದಿಮುಹತ್ತಾರೈ=ಚಂದ್ರಮುಖಿಯರನ್ನು, ಮಾಲ್=ಭ್ರಮಿಸುವಂತೆ, ಶೆಯ್ಯವಲ್ಲ=ಮಾಡಬಲ್ಲ, ಎನ್-ನನ್ನ, ಮೈನ್ದಾ=ಮಗನೇ, ಮುನ್=ಹಿಂದಿನಕಾಲದಲ್ಲಿ, ಇರಣಿಯನ್=ಹಿರಣ್ಯಕಶಿಪುವಿನ, ನೆಂಜೈ=ಮನಸ್ಸನ್ನು, ಇಡನ್ದಿಟ್ಟು=ಕಲಕಿಬಿಟ್ಟು ಇರು=ಎರಡು, ಪಿಳವು=ಭಾಗಗಳು, ಆಹ=ಆಗಿ\(ಆಗುವಂತೆ\), ಕೀಣ್ಡಾಯ್=ಸೀಳಿದೆ, ಕುಡನ್ದೈ=ಕುಂಭಕೋಣದಲ್ಲಿ, ಕಿಡನ್ದ=ವಾಸಿಸುವ, ಎನ್=ನನ್ನ, ಕೋವೇ=ಸ್ವಾಮಿಯೇ, ಕುರುಕ್ಕತ್ತಿಪ್ಪೂ=ಕುರುವಕದ ಹೂವನ್ನು, ಚೂಟ್ಟ=ಮುಡಿಸಲು, ವಾರಾಯ್=ಬಾರಯ್ಯ.

ಕೊಡಗಳನ್ನು ಎತ್ತಿ ತಲೆಭುಜಗಳ ಮೇಲೆ ಏರಿಸಿಕೊಂಡು ನರ್ತನಮಾಡಲು ಸಮರ್ಥನಾದ ನನ್ನ ಒಡೆಯನೇ, ಮುಗ್ಧರಾದ ಚಂದ್ರಮುಖಿಯರು ಭ್ರಮಿಸುವಂತೆ ಮಾಡಬಲ್ಲ ನನ್ನ ಕುಮಾರನೇ, ಹಿಂದೆ ಹಿರಣ್ಯಕಶಿಪುವಿನ ಮನಸ್ಸನ್ನು ಕಲಕಿಬಿಟ್ಟು\(ಅವನನ್ನು\) ಎರಡು ಭಾಗಗಳಾಗಿ ಸೀಳಿದವನೇ ಕುಂಭಕೋಣದಲ್ಲಿ ನೆಲಸಿರುವ ನನ್ನ ಸ್ವಾಮಿಯೇ, ಕುರವಕದ ಹೂವನ್ನು ಮುಡಿಸಲು ಬಾರಯ್ಯ.\(೭\)

ನೀರು ತುಂಬಿದ ಕೊಡಗಳನ್ನು ಒಂದರ ಮೇಲೆ ಒಂದರಂತೆ ನಾಲ್ಕೈದನ್ನು ಬರಿಯ ತಲೆಯಮೇಲೆ ಸಿಂಬಿ ಮುಂತಾದ ಯಾವುದರ ಆಸರೆಯೂಇಲ್ಲದಂತೆ ಏರಿಸಿಕೊಂಡು, ಅಂಗವಿನ್ಯಾಸಗಳನ್ನು ಮಾಡುತ್ತಾ, ತಾಳಕ್ಕ್ಕೆ ತಕ್ಕಂತೆ ಕಾಲು\(ಹೆಜ್ಜೆ\) ಹಾಕುತ್ತಾ, ಹಾಗೆಯೇ ಒಂದೊಂದು ಬಿಂದಿಗೆಯನ್ನು ಇಳಿಸುತ್ತಾ, ಒಂದು ತೊಟ್ಟು ನೀರುಚೆಲ್ಲದಂತೆ ಬಹಳ ಚತುರತೆಯಿಂದ ನರ್ತನ ಮಾಡುವುದು ಇದು-ಕೊಡದ ಕುಣಿತ: “ಕೂಡಕ್ಕೂತ್ತು”, ಬಿಂದಿಗೆಗಳನ್ನು ತಲೆಯಮೇಲೆ ಏರಿಸಿಕೊಂಡಂತೆಯೇ, ನರ್ತಿಸುತ್ತಿರುವ ಹಾಗೆಯೇ ಭುಜಗಳ ಮೇಲೆಯೂ ಅವುಗಳನ್ನು ಏರಿಸಿಕೊಳ್ಳುವುದು, ಇಳಿಸುವುದು ಸಹ ನಡೆಯುತ್ತದೆ. ಇದಕ್ಕೆ ಚಾತುರ್ಯವೂ, ಸಾಧನೆಯೂ ತಾಳ್ಮೆಯೂ ಬಹಳ ಆವಶ್ಯಕ. ಕೃಷ್ಣನು ಈ ಗಂಗಾನರ್ತನವನ್ನು ನಡಸಿ ಎಲ್ಲರನ್ನೂ ಮೆಚ್ಚಿಸುತ್ತಿದ್ದನಂತೆ.

ಹಿಂದೆ, ನರಸಿಂಹಾವತಾರ ಕಾಲದಲ್ಲಿ, ತನಗೆ ಚೆನ್ನಾಗಿ ಗೊತ್ತಿರುವ ಕಂಬದಿಂದಲೇ ಹರಿಯು ಅಲ್ಲಿಲ್ಲವೆಂದು ಕೊಂಡಿದ್ದ ಸ್ಥಳದಿಂದಲೇ ನರಹರಿಯು ಉದ್ಭವಿಸಿ ಹಿರಣ್ಯಕಶಿಪುವಿನ ಮನಸ್ಸನ್ನು ಕಲಕಿ ಬಿಟ್ಟನು. ಅವನಿಗೆ

೯೨

ದಿಗ್ಭ್ರಾಂತಿಯನ್ನು ತಂದನು. ಆಮೇಲೆ, ತನ್ನ ಸದ್ಭಕ್ತನಾದ ಪ್ರಹ್ಲಾದನನ್ನು ಕಾಪಾಡುವುದಕ್ಕಾಗಿ ಅವನನ್ನು ತನ್ನ ಉಗುರುಗಳಿಂದಲೇ ಸೀಳಿ ಕೊಂದು ಹಾಕಿದನು.

೮. ಶೀಮಾಲಿಕನವನೋಡು ತೋೞಮೈಕ್ಕೊಳ್ಳವುಮ್ ವಲ್ಲಾಯ್

ಶಾಮಾಱವನೈ ನೀ ಯೆಣ್ಣಿಚ್ಚಕ್ಕರತ್ತಾಲ್ ತಲೈ ಕೊಣ್ಡಾಯ್

ಆಮಾಟ್ರಿಯುಮ್ ಪಿರಾನೇ ಅಣಿಯರಙ್ಗತ್ತ್ ಕಿಡನ್ದಾಯ್

ಏಮಾಟ್ರಮೆನ್ನೈತ್ತವಿರ್ ತ್ತಾಯ್ ಇರುವಾಟ್ಟಿಪ್ಪೂಚ್ಚೂಟ್ಟವಾರಾಯ್

ಶೀ=ಶ್ರೀಮಂತನಾದ, ಮಾಲಿಕನ್=ಮಾಲಿಕ ಎನ್ನುವನು ಅವನು, ಅವನೋಡು=ಅವನೊಡನೆ, ತೋೞಮೈಕ್ಕೊಳ್ಳವುಮ್=ಸ್ನೇಹಬೆಳಸುವುದನ್ನೂ, ವಲ್ಲಾಯ್=ಬಲ್ಲವನಾಗಿದ್ದೀಯೆ, ಅವನೈ=ಅವನು, ಶಾಮ್=ಸಾಯುಜ, ಆಱ=ಉಪಾಯವನ್ನು, ನೀ=ನೀನು, ಎಣ್ಣಿ=ಯೋಚಿಸಿ, ಚಕ್ಕರತ್ತಾಲ್=ಚಕ್ರಾಯುಧದಿಂದ, ತಲೈ=ತಲೆಯನ್ನು, ಕೊಣ್ಡಾಯ್=ತೆಗೆದುಕೊಂಡೆ, ಆಮ್=ಆಗಬೇಕಾದ್ದರ, ಆಱು=ರೀತಿಯನ್ನು, ಅಱಿಯುಮ್=ಅರಿಯುವ, ಪಿರಾನೇ=ಸ್ವಾಮಿಯೇ, ಅಣಿ=ಸುಂದರವಾದ, ಅರಙ್ಗತ್ತೇ=ದೇವಾಲಯದಲ್ಲಿ, ಕಿಡನ್ದಾಯ್=ನೆಲಸಿರುವವನೇ, ಎನ್ನೈ=ನನ್ನನ್ನು, ಏಮಾಟ್ರಿ=ಸಂಕಯವಂಚನೆಗಳಿಂದ, ತವಿರ್ ತ್ತಾಯ್= ತಪ್ಪಿಸಿದೆ, ಇರುವಾಟ್ಚಿಪ್ಪೂ=ಇರುವಂತಿಗೆ ಹೂವನ್ನು ಚೂಟ್ಟ=ಮುಡಿಸಲು, ವಾರಾಯ್=ಬಾರಯ್ಯಾ,

ಶ್ರೀಂಆಲಿಕ ಎಂಬವನೊಡನೆ ಸ್ನೇಹಬೆಳಸುವುದನ್ನೂ ಬಲ್ಲೆ. ಅವನು ಸಾಯುವ ಉಪಾಯವನ್ನು ನೀನು ಯೋಚಿಸಿ ಚಕ್ರಾಯುಧದಿಂದ ಅವನ ತಲೆಯನ್ನು ತೆಗೆದುಕೊಂಡೆ. ಆಗಬೇಕಾದ್ದರ ರೀತಿಯನ್ನು ಅರಿಯುವ ಸ್ವಾಮಿಯೇ, ಸುಂದರವಾದ ದೇವಾಲಯದಲ್ಲಿ ನೆಲಸಿರುವವನೇ, ನನ್ನನ್ನು ಸಂಕಟ ವಂಚನೆಗಳಿಂದ ತಪ್ಪಿಸಿರುವವನೇ ನಿನಗೆ ಇರುವಂತಿಗೆ ಹೂವನ್ನು ಮುಡಿಸಲು ಬಾರಯ್ಯ.\(೮\)

ಮಾಲಿಕನ ಕತೆ ಬಹಳ ವಿಚಿತ್ರವಾಗಿದೆ. ಅವನು ಕೃಷ್ಣನೊಡನೆ ನಿಕಟವಾದ ಸ್ನೇಹವನ್ನು ಬೆಳಸಿದನು. ಕೃಷ್ಣನಿಂದ ಎಲ್ಲಬಗೆಯ ಆಯುಧಗಳ ಉಪಯೋಗವನ್ನೆಲ್ಲಾ ವಿಧಿವತ್ತಾಗಿ ಕಲಿತನು. ಇದರಿಂದ ಅವನ ಅಹಂಕಾರ ಮಿತಿಮೀರಿತು. ಚಕ್ರಾಯುಧದ ಉಪಯೋಗವೊಂದನ್ನು ತಿಳಿದರೆ ತಾನು ಕೃಷ್ಣನಿಗೆ ಸಮಾನನಾಗುವೆನೆಂದು ಬಗೆದು, ಅದರ ಪ್ರಯೋಗವನ್ನು ಕಲಿಸೆಂದು ಕೃಷ್ಣನನ್ನು ಬಲವಂತಪಡಿಸಿದನು. ಬೇಡ: ಅದರತಂಟೆ ಬೇಡ. ಅದರಿಂದ ನಿನಗೆ ತೊಂದರೆ”ಎಂದು ಎಷ್ಟು ಬಗೆಯಲ್ಲಿ ಹೇಳಿದರೂ ಸಹ ಮಾಲಿಕನು ಕೇಳದೆ ಹೋದ. ಹಟಹಿಡಿದ. ಅವನ ಮರಣಕಾಲ ಸಮೀಪಿಸಿತೆಂದು ಬಗೆದು, ಕೃಷ್ಣನು ಚಕ್ರಾಯುಧದ ಪ್ರಯೋಗವನ್ನು ಉಪಸಂಹಾರವನ್ನೂ ತೋರಿಸಿದನು. ಅದೇನು ಮಹಾ\! ಎನ್ನುತ್ತಾ ಮಾಲಿಕನು ಹಾಗೆಯೇ ಹಿಡಿದು ಪ್ರಯೋಗಿಸಿದನು. ಆದರೆ, ಅದನ್ನು ಉಪಸಂಹಾರ ಮಾಡಲು ಆಗದೆ ಹೋದದ್ದರಿಂದ ಅದು ಮಾಲಿಕನ ತಲೆಯನ್ನೇ ತರಿದುಹಾಕಿತು.

೯೩

೯.ಅಣ್ಡತ್ತಮರರ್ಹಳ್ ಶೂೞ ಅತ್ತಾಣಿಯುಳ್ಳಙ್ಗಿರುನ್ದಾಯ್

ತೊಣ್ಡರ್ ಹಳ್ ನೆಂಜಿಲುಱೈವಾಯ್ ತೂಮಲರಾಳ್ ಮಣವಾಳಾ

ಉಣ್ಡಿಟ್ಟುಲಹಿನೈಯೇೞುಮ್ ಒರಾಲಿಲೈಯಿಟ್ರುಯಿಲ್ ಕೊಣ್ಡಾಯ್

ಕಣ್ಡುನಾನುನ್ನೈಯುಹಲ್ಲಲ್ಲತುಮುಹೈಪ್ಪೂಚ್ಚೂಟ್ಟ ವಾರಾಯ್

ಅಂಡತ್ತು=ಸ್ವರ್ಗಲೋಕದ ಅಮರರ್ಹಳ್=ದೇವತೆಗಳು, ಶೂೞ=ಸುತ್ತಿಕೊಂಡಿರುವ, ಅಙ್ಗು=ಆ, ಅತ್ತಾಣಿಯುಳ್=ಆಸ್ಥಾನದಲ್ಲಿ, ಇರುನ್ದಾಯ್=ಇರುವವನೇ, ತೊಣ್ಡರ್ ಹಳ್=ದಾಸರ\(ಭಕ್ತರ\)ನೆಂಜಿಲ್=ಮನಸ್ಸಿನಲ್ಲಿ, ಉಱೈವಾಯ್=ನೆಲಸಿರುವವನೇ, ತೂ=ಪರಿಶುದ್ಧವಾದ, ಮಲರಾಳ್=ಕಮಲದ ಹೂವಿನಲ್ಲಿ ಹುಟ್ಟಿದವಳಾದ ಶ್ರೀದೇವಿಯ, ಮಣವಾಳಾ=ಪತಿಯಾಗಿರುವವನೇ, ಉಲಹಿನೈ=ಲೋಕಗಳು, ಏೞುಮ್=ಏಳನ್ನೂ, ಉಣ್ಡಿಟ್ಟು=ನುಂಗಿಬಿಟ್ಟು, ಓರ್=ಒಂದು, ಆಲ್ ಇಲೈಯಿಲ್=ಆಲದ ಎಲೆಯಲ್ಲಿ, ತುಯಿಲ್=ಯೋಗನಿದ್ರೆ, ಕೊಣ್ಡಾಯ್=ಮಾಡಿದವನೇ, ನಾನ್=ನಾನು, ಉನ್ನೈ=ನಿನ್ನನ್ನು, ಕಣ್ಡು=ನೋಡಿ, ಉಹಕ್ಕ=ಸಂತೋಷಿಸುವ ಹಾಗೆ, ಕರುಮುಹೈಪ್ಪೂ=ಇರುವಂತಿಗೆ ಹೂವನ್ನು, ಶೂಟ್ಟ=ಮುಡಿಸಲು, ವಾರಾಯ್=ಬಾರಯ್ಯಾ.

ಸ್ವರ್ಗಲೋಕದ ದೇವತೆಗಳು ಆವರಿಸಿರುವ ಆ ಆಸ್ಥಾನದಲ್ಲಿ ಇರುವವನೇ, ಭಕ್ತರ ಮನಸ್ಸಿನಲ್ಲಿ ನೆಲಸಿರುವವನೇ ಪರಿಶುದ್ಧವಾದ ತಾವರೆಹೂವಿನಲ್ಲಿ ಹುಟ್ಟೀದ ಲಕ್ಷ್ಮೀದೇವಿಗೆ ಪತಿಯಾಗಿರುವವನೇ, ಏಳುಲೋಕಗಳನ್ನೂ ನುಂಗಿಬಿಟ್ಟು ಒಂದು ಆಲದ ಎಲೆಯಲ್ಲಿ ಮಲಗಿ ಯೋಗನಿದ್ರೆಮಾಡುವವನೇ, ನಾನು ನಿನ್ನನ್ನು ನೋಡಿ ಸಂತೋಷಿಸುವ ಹಾಗೆ ಇರುವಂತಿಗೆ ಹೂವನ್ನು ಮುಡಿಸಲು ಬಾರಯ್ಯಾ.\(೯\)

೧೦. ಶೆಣ್ಬಹಮಲ್ಲಿಹೈಯೋಡು ಶೆಙ್ಗೞುನೀರಿರುವಾಟ್ಟಿ

ಎಣ್ಬಹರ್ ಪೂವುಙ್ಕೊಣರ್ ನ್ದೇನ್ ಇನ್ಱಿವೈಚೂಟ್ಟವಾವೆನ್ಱು

ಮಣ್ಬಹರ್ ಕೊಣ್ಡಾನೈ ಆಯ್ ಚ್ಚಿಮಹಿೞ್ ನ್ದುರೈ ಶೆಯ್ದವಿಮ್ಮಾಲೈ

ಪಣ್ಬಹರ್ ವಿಲ್ಲಿಪುತ್ತೂರ್ ಕ್ಕೋನ್ ಪಟ್ಟರ್ ಪಿರಾನ್ ಶೊನ್ನಪತ್ತೇ

ಶೆಣ್ಬಹ=ಸಂಪಿಗೆಹೂ, ಮಲ್ಲಿಹೈಯೋಡು=ಮಲ್ಲಿಗೆಯೊಂದಿಗೆ, ಶೆಙ್ಗೞುನೀರ್=ಕೆಂದಾವರೆ, ಇರುವಾಟ್ಟಿ=ಇರುವಂತಿಗೆ

೯೪

ಎಣ್ ಪಹರ್=ಆರಿಸಿ ಹೇಳಿರುವ, ಪೂವುಮ್=ಹೂಗಳನ್ನು, ಕೊಣರ್ ನ್ದೇನ್=ತೆಗೆದುಕೊಂಡು ಬಂದಿದ್ದೇನೆ, ಇನ್ಱು=ಈ ದಿನ, ಇವೈ=ಇವುಗಳನ್ನು, ಚೂಟ್ಟ=ಮುಡಿಸಲು, ವಾ=ಬಾ, ಎನ್ಱು=ಎಂದು, ಮಣ್=ನೆಲವನ್ನು, ಪಹರ್=ಕೇಳಿ, ಕೊಣ್ಡಾನೈ=ಪಡೆದುಕೊಂಡವನನ್ನು, ಆಯ್ ಚ್ಚಿ=ಗೊಲ್ಲತಿಯಾದ ಯಶೋದೆಯು, ಮಹಿೞ್ ನ್ದು=ಸಂತೋಷದಿಂದ, ಉರೈ ಶೆಯ್ದ= ವಿವರಿಸಿ ಹೇಳಿದ, ಇಮಾಲೈ=ಈ ಹಾರವನ್ನು \(ಪಾಶುರಗಳ ಮಾಲೆಯನ್ನು\), ಪಣ್=ರಾಗವಾಗಿಯೇ, ಪಹರ್=ಹೇಳುವ\(ಹಾಡುವ\), ವಿಲ್ಲಿಪುತ್ತೂರ್=ಶ್ರೀವಿಲ್ಲಿಪುತ್ತೂರಿನ, ಕೋನ್=ನಿರ್ವಾಹಕನಾದ, ಪಟ್ಟರ್ ಪಿರಾನ್=ಹಿರಿಯಭಟ್ಟರು\(ವಿಷ್ಣುಚಿತ್ತರು\), ಶೊನ್ನ=ಹೇಳಿದ, ಪತ್ತೇ=ಹತ್ತು ಪಾಶುರಗಳು ಮಾತ್ರವೇ.

ಸಂಫಿಗೆ, ಮಲ್ಲಿಗೆ,ಕೆಂದಾವರೆ, ಇರುವಂತಿಗೆ ಮುಂತಾದ ಆರಿಸಿ ಹೇಳಿರುವ ಹೂಗಳನ್ನು ತೆಗೆದುಕೊಂಡುಬಂದಿದ್ದೇನೆ. ಈದಿನ ಇವುಗಳನ್ನು ಮುಡಿಸಲು ಬಾ ಎಂದು ನೆಲವನ್ನು ಕೇಳಿಪಡೆದುಕೊಂಡವನನ್ನು ಗೊಲ್ಲತಿಯಾದ ಯಶೋದೆಯು ಸಂತೋಷದಿಂದ ವಿವರಿಸಿ ಹೇಳಿದ ಈ \(ಪಾಶುರಗಳು\)ಮಾಲೆಯನ್ನು ರಾಗವಾಗಿಯೇ ಹಾಡುವ ಶ್ರೀವಿಲ್ಲಿಪುತ್ತೂರಿನ ನಿರ್ವಾಹಕನಾದ ಪೆರಿಯಾೞ್ವಾರರು ಹೇಳಿದ ಹತ್ತೇ ಪಾಶುರಗಳು ಮಾತ್ರವೇ.

ಇದು ಈ ತಿರುಮೊೞಿಗೆ ಫಲಶ್ರುತಿ. ವಾಮನನಾಗಿ ಮೂರಡಿನೆಲವನ್ನು ಕೇಳಿ ಪಡೆದುಕೊಂಡವನನ್ನು ಬಾಲಕೃಷ್ಣನ ರೂಪದಲ್ಲಿ ಗೊಲ್ಲತಿಯಾದ ಯಶೋದೆಯು ಸಂತೋಷದಿಂದ ವಿವರಿಸಿ ಹೇಳಿದ. ಈ ಮಾತುಗಳನ್ನೆಲ್ಲಾ ಶ್ರೀವಿಲ್ಲಿಪುತ್ತೂರಿನ ನಿರ್ವಾಹಕನಾದ ವಿಷ್ಣುಚಿತ್ತರು ರಾಗವಾಗಿ ಹಾಡಲು ಅನುಕೂಲವಾಗಿ ಹೇಳಿರುವುದೂ ಹತ್ತೇ ಹತ್ತು ಪಾಶುರಗಳು.

ಇಲ್ಲಿ ಇತರ ಫಲಶ್ರುತಿಗಳಂತೆ ಅಲ್ಲದೆ, ಇದರಲ್ಲಿ ಒಂದು ಪ್ರಾಪಂಚಿಕ ವೈಶಿಷ್ಟ್ಯವಿದೆ. ಈ ಹತ್ತು ಪಾಶುರಗಳನ್ನು ಚೆನ್ನಾಗಿ ಬಲ್ಲವರು ಈ ಲೋಕದಲ್ಲಿ ಒಳ್ಳೆಯ ಮಕ್ಕಳನ್ನು ಪಡೆದು ಸುಖಪಡುತ್ತಾರೆ; ಸಂತೋಷದಿಂದಿರುತ್ತಾರೆ. ಇತರ ಫಲಶ್ರುತಿಗಳಲ್ಲಿ-ತಮ್ಮ ಪಾಶುರಗಳನ್ನು ತಿಳಿದವರು ಪಾಪರಹಿತರಾಗುತ್ತಾರೆ, ವೈಕುಂಠವನ್ನು ಸೇರುತ್ತಾರೆ ಎಂದು ಹೇಳಿರುವುದು-ಆೞ್ವಾರರ ಪಲ್ಲವಿಯಂತೆ. ಈಗ, ಅವೆರಡರ ನಡುವಣ ಸ್ಥಿತಿಯಾದ ಈ ಲೋಕದ ವಾಸದ ವಿಷಯವನ್ನು ಹೇಳುವುದು. ಪಾಪರಹಿತವಾದ ಕಾರಣ ಅವರಿಗೆ ಈ ಲೋಕದಲ್ಲಿ ಸಂತೋಷ, ಸುಖ, ಶಾಂತಿಗಳು ದೊರೆಯುತ್ತವೆ. ಜೊತೆಗೆ ಈ ಲೋಕದವರಂತೆ ಸತ್ಪುತ್ರರನ್ನೂ ಪಡೆಯುತ್ತಾರೆ. ಭಕ್ತರ ಪೀಳಿಗೆಯನ್ನು ಅವರು ಬೆಳೆಸುವವರಾಗುತ್ತಾರೆ. ಎಂದರೆ ಈ ಲೋಕದಲ್ಲಿ ಭಕ್ತಿಯನ್ನು ತುಂಬಿ ಹರಡುವುದಕ್ಕೆ ಈ ಪಾಶುರಗಳು.

ಹೀಗೆ ಸಹಾಯಕ ಎಂದು ಹೇಳಿದಂತೆ.

ಅಡಿಯ ನಡೆ: ಆನಿರೈ, ಕರು, ಮಚ್ಚು, ತೆರುರಾ, ಪುಳ್, ಎರುದು, ಕುಡಮ್, ಶೀಮಲಿಹನ್, ಅಣ್ಡಮ್, ಶೆಣ್ಬಹಮ್, ಇನ್ದಿರನ್.





೯೫

ಶ್ರೀಃ

ಶ್ರಿಯೈ ನಮಃ

ಎರಡನೆಯ ದಶಕ ಎಂಟನೆಯ ತಿರುಮೊೞಿ ಇನ್ದಿರನೋಡು ಪಿರಮನ್

೧. ಇನ್ದಿರನೋಡು ಪಿರಮನ್ ಈಶನಿಮೈಯವರೆಲ್ಲಾಮ್

ಮನ್ದಿರಮಾಮಲರ್ ಕೊಣ್ಡು ಮಱೈನ್ದವರಾಯ್ ವನ್ದುನಿನ್ಱಾರ್

ಚನ್ದಿರನ್ ಮಾಳಿಹೈಶೇರುಮ್ ಚತುರರ್ ಹಳ್ ವೆಳ್ಳಱೈನಿಱಾಯ್

ಅನ್ದಿಯಮ್ ಪೋದಿದುವಾಹುಮ್ ಅೞಹನೇ ಕಪ್ಪಿಡವಾರಾಯ್

ಇನ್ದಿರನೋಡು=ದೇವೇಂದ್ರನೊಡನೆ, ಪಿರಮನ್=ಬ್ರಹ್ಮನೂ, ಈಶನ್=ಈಶನೂ, ಇಮೈಯವರ್=ದೇವತೆಗಳು, ಎಲ್ಲಾಮ್=ಎಲ್ಲರೂ, ಮಂದಿರಮಾಮಲರ್=ದೇವರ ಪೂಜೆಗೆಂದು ಉತ್ತಮವಾದ ಹೂಗಳನ್ನು, ಕೊಣ್ಡು=ತೆಗೆದುಕೊಂಡು, ಮಱೈನ್ದು=ಮರೆಯಾಗಿ\(ಕಣ್ಣಿಗೆ ಕಾಣದಂತೆ\), ಉವರ್ ಆಯ್=ಹತ್ತಿರದಲ್ಲಿಯೇ, ನಿನ್ ಱಾರ್=ಸಿದ್ಧವಾಗಿ ನಿಂತಿದ್ದಾರೆ, ಚನ್ದಿರನ್=ಚಂದ್ರನು, ಮಾಳಿಹೈ=ಮಾಳಿಗೆಯನ್ನು, ಶೇರುಮ್=ಸೇರಿಕೊಳ್ಳುವಂಥ, ಚತುರರ್ ಹಳ್=ಚಾತುರ್ಯವುಳ್ಳವರು ವಾಸಿಸುವ, ವೆಳ್ಳಱೈ=ತಿರುವೆಳ್ಳಱೈ ಕ್ಷೇತ್ರದಲ್ಲಿ, ನಿನ್ಱಾಯ್=ನೆಲಸಿದ್ದೀಯೆ, ಅನ್ದಿಯಮ್ ಪೋದು=ಸಾಯಂಕಾಲದ ಸಮಯ, ಇದು ಆಹುಮ್= ಇದು ಆಗಿದೆ, ಅೞಹನೇ=ಸುಂದರನೇ, ಕಾಪ್ಪಿಡ=ರಕ್ಷೆಯ ಬೊಟ್ಟನ್ನು ಇಡಲು, ವಾರಾಯ್=ಬಾರಯ್ಯಾ.

ದೇವೇಂದ್ರನೊಡನೆ ಬ್ರಹ್ಮನೂ ಈಶ್ವರನೂ ಉಳಿದ ಎಲ್ಲಾ ದೇವತೆಗಳೂ ದೇವರ ಪೂಜೆಗೆಂದು ಉತ್ತಮವಾದ ಹೂಗಳನ್ನು ತೆಗೆದುಕೊಂಡು ಕಣ್ಣಿಗೆ ಕಾಣಿಸದಂತೆ ಹತ್ತಿರದಲ್ಲಿಯೇ ಸಿದ್ಧರಾಗಿ ನಿಂತಿದ್ದಾರೆ. ಚಂದ್ರನನ್ನು ಮಾಳಿಗೆ ಸೇರಿಸುವಂಥ ಸಮರ್ಥರಿರುವ ತಿರುವೆಳ್ಳಱೈ ಕ್ಷೇತ್ರದಲ್ಲಿ ನೀನು ನೆಲಸಿದ್ದೀಯೇ. ಇದು ಸಾಯಂಕಾಲದ ಸಮಯ. ನಿನಗೆ ರಕ್ಷೆಯ ಬೊಟ್ಟನ್ನು ಇಡಲು ಬಾರಯ್ಯಾ.\(೧\)

ಭಗವಂತನಾದ ಶ್ರೀಮನ್ನಾರಾಯಣನು ತನ್ನ ಶಾಶ್ವತನಿವಾಸವಾದ ಶ್ರೀವೈಕುಂಟ್ಃಅದಿಂದ ತಿರುವಳ್ಳಱೈಕ್ಷೇತ್ರದಲ್ಲಿ ಬಂದು ನೆಲಸಿದ್ದಾನೆ. ಶ್ರೀರಂಗ ಕ್ಷೇತ್ರಕ್ಕೆ ಎಂಟು ಮೈಲಿ ದೂರದಲ್ಲಿರುವ ಸುಪ್ರಸಿದ್ಧ ಕ್ಷೇತ್ರವಿದು. ಆದ್ದರಿಂದ, ಬ್ರಹ್ಮನೂ, ಈಶನೂ, ದೇವೇಂದ್ರನೂ, ಮತ್ತು ಎಲ್ಲ ದೇವತೆಗಳೂ ತಿರುವುಳ್ಳಱೈಗೇ ಭಗವಂತನ ದರ್ಶನಕ್ಕಾಗಿ ಬಂದಿದ್ದಾರೆ. ಅವರೆಲ್ಲ ತಮ್ಮ ಅಂಜಲಿಗಳಲ್ಲಿ ಅತಿಶ್ರೇಷ್ಠವಾದ,ಅಪರೂಪವಾದ ಹೂಗಳನ್ನು ಹಿಡಿದು ಭಗವಂತನ ಪೂಜೆಗಾಗಿ ಕಾದಿದ್ದಾರೆ. ಅವರು ಜನರ ನಡುವೆ\(ತಿರುವುಳ್ಳಱೈಯ ಭಕ್ತರ ನಡುವೆ\) ನಿಂತಿರದೆ, ಸ್ವಲ್ಪ ದೂರದಲ್ಲಿ ಕಣ್ಮರೆಯಾಗಿ ನಿಂತಿದ್ದಾರೆ. ಈ ತಿರುವುಳ್ಳಱೈ ಕ್ಷೇತ್ರದ ಜನ ಜ್ಞಾನದಲ್ಲಿ, ಭಕ್ತಿಯಲ್ಲಿ ಮತ್ತು ಪೂಜೆ ಮುಂತಾದ ಸೇವೆಗಳಲ್ಲಿ ಸಮರ್ಥರು. ಶಾಂತತೆಯಲ್ಲಿ ಸತ್ವಗುಣದಲ್ಲಿ ಪರಿಶುದ್ಧತೆಯಲ್ಲಿ ಅವರು ಚಂದ್ರನನ್ನೇ ಸೋಲಿಸತಕ್ಕವರು. ಅಂಥ ಸದ್ಭಕ್ತರಿಗೆ ಆಶ್ರಯವಾಗಿ ಭಗವಂತ ಅಲ್ಲಿ ನೆಲಸಿದ್ದಾನೆ.

೯೬

ಭಗವಂತ ಪರಮಸುಂದರ ಮೂರ್ತಿ. ಸೌಂದರ್ಯವೇ ರೂಪವೆತ್ತಂತೆ. ಭಗವಂತನನ್ನು ಸಾಮಾನ್ಯವಾದ ಕಣ್ಣುಗಳಿಂದ ನೋಡುವವರಲ್ಲಿ ಕೆಲವರಿಗೆ ಅದು ಹರ್ಷತರುವ ಬದಲು ಈರ್ಷೆಯುಂಟಾಗಬಹುದು. ಇದರಿಂದ, ಭಗವಂತನಿಗೆ ದೃಷ್ಟಿ ತಾಕಬಹುದು. ಸಂಜೆಯ ಸಮಯದಲ್ಲಿ ದೃಷ್ಟಿತಾಕುವುದು ಸಾಮಾನ್ಯ. ಆದ್ದರಿಂದಲೇ ಯಶೋದೆ ಅವನಿಗೆ ದೃಷ್ಟಿಯ ಚುಕ್ಕೆಯನ್ನು ಇಡುವುದಾಗಿ ಅವನನ್ನು ಕರೆಯುತ್ತಿದ್ದಾಳೆ.

“ಮಂದಿರಮಾಮಲರ್” –ದೇವಾಲಯದಲ್ಲಿ ಪೂಜೆಯಸಮಯದಲ್ಲಿ ಭಕ್ತರೆಲ್ಲ ತಮ್ಮ ಅಂಜಲಿಗಳಲ್ಲಿ ಹೂಗಳನ್ನು ಮಂತ್ರಪುಷ್ಪಾದಿಗಳನ್ನು ನಡಸುವಷ್ಟು ನಿಂತಿರುವುದು ವಾಡಿಕೆ. ಹೀಗೆ, ಅಂಜಲಿಯಲ್ಲಿರುವ ಹೂವನ್ನು”ಮಂದಿರಮಾಮಲರ್” ಎನ್ನುತ್ತಾರೆ.

೨. ಕನ್ಱುಹಳಿಲ್ಲಮ್ ಪುಹುನ್ದು ಕದಱುಕಿನ್ಱ ಪಶುವೆಲ್ಲಾಮ್

ನಿನ್ಱೊೞಿನ್ದೇನುನ್ನೈಕ್ಕೂವಿ ನೇಶಮೇಲೊನ್ಱು ಮಿಲಾದಾಯ್

ಮನ್ಱಿಲ್ ನಿಲ್ಲೇ;ಅನ್ದಿಪ್ಪೋದು ಮದಿಟ್ಟಿರುವೆಳ್ಳಱೈನಿನ್ಱಾಯ್

ನನ್ಱುಕಣ್ಡಾಯೆನ್ಱನ್ ಶೊಲ್ಲು ನಾನುನ್ನೈಕಾಪ್ಪಿಡವಾರಾಯ್

ಕನ್ಱುಹಳ್=ಕರುಗಳ, ಇಲ್ಲಮ್=ಮನೆಯನ್ನು, ಪುಹುನ್ದು=ಹೊಕ್ಕೂ, ಕದಱುಕಿನ್ಱ=ಗಟ್ಟಿಯಾಗಿ ಕೂಗುತ್ತಿರುವ, ಪಶು=ಹಸುಗಳು, ಎಲ್ಲಾಮ್=ಎಲ್ಲವನ್ನೂ, ಹಾಗೆಯೇ ಬಿಟ್ಟು, ಉನ್ನೈ=ನಿನ್ನನ್ನು, ಕೂವಿ=ಕರೆದುಕೂಗುತ್ತಾ, ನಿನ್ಱು=ನಿಂತು, ಒೞಿನ್ದೇನ್=ಕಾದಿದ್ದೇನೆ, ನೇಶಮ್=ಕನಿಕರ, ಒನ್ಱುಮ್=ಸ್ವಲ್ಪವೂ, ಇಲಾದಾಯ್=ಇಲ್ಲದವನಾಗಿದ್ದೀಯೆ, ಮನ್ಱಿಲ್= ಚೌಕಗಳಲ್ಲಿ, ಅನ್ದಿಪೋದು=ಮುಚ್ಚಂಜೆಯಲ್ಲಿ, ನಿಲ್ಲೇಲ್=ನಿಂತಿರಬೇಡ, ಮದಿೞ್=ಕೋಟೆಯಿಂದ ಕೂಡಿರುವ, ತಿರುವೆಳ್ಳಱೈ=ತಿರುವೆಳ್ಳಱೈ ಕ್ಷೇತ್ರದಲ್ಲಿ, ನಿನ್ಱಾಯ್=ನಿಂತಿದ್ದೀಯೆ\(ನೆಲಸಿದ್ದೀಯೆ\), ನನ್ಱು=ಒಳೆಯದು, ಕಂಡಾಯ್=ಕಡೆಯಾ, ಎನ್ ತನ್=ನನ್ನ, ಶೊಲ್ಲು=ಮಾತು, ನಾನ್=ನಾನು, ಉನ್ನೈ=ನಿನ್ನನ್ನು, ಕಾಪ್ಪು=ರಕ್ಷೆಯನ್ನು, ಇಡ=ಇಡಲು, ವಾರಾಯ್=ಬಾರಯ್ಯಾ.

ಕರುಗಳಿರುವ ಮನೆ\(ಕೊಟ್ಟಿಗೆ\)ಯನ್ನು ಹೊಕ್ಕೂ ಗಟ್ಟಿಯಾಗಿ ಕೂಗುತ್ತಿರುವ ಹಸುಗಳನ್ನು ಎಲ್ಲವನ್ನೂ ಹಾಗೆಯೇ ಬಿಟ್ಟು, ನಿನ್ನನ್ನು ಕರೆದು ಕೂಗುತ್ತಾ ಕಾದು ನಿಂತಿದ್ದೇನೆ. ಸ್ವಲ್ಪವೂ ಕನಿಕರವಿಲ್ಲದವನಾಗಿದ್ದೀಯೆ. ಮುಚ್ಚಂಜೆಗಳಲ್ಲಿ ಚೌಕಗಳಲ್ಲಿ ನಿಂತಿರಬೇಡ. ಕೋಟಿಯಿಂದ ಕೂಡಿರುವ ತಿರುವೆಳ್ಳಱೈ ಕ್ಷೇತ್ರದಲ್ಲಿ ನೆಲಸಿದ್ದೀಯೆ. ನನ್ನ ಮಾತು ಒಳ್ಳೆಯದು ಕಂಡೆಯಾ. ನಾನು ನಿನಗೆ ರಕ್ಷೆಯನ್ನು ಇಡಲು ಬಾರಯ್ಯಾ.\(೨\)

೯೭

ಹಗಲೆಲ್ಲಾ ವನದಲ್ಲಿ ಮೇಯುತ್ತಿರುವ ಹಸುಗಳು. ತಮ್ಮ ಕರುಗಳನ್ನು ಮರೆತು, ತಮ್ಮ ಹೊಟ್ಟೆಯನ್ನು ತುಂಬಿಕೊಳ್ಳುತ್ತವೆ. ಸಂಜೆ ಆದ ಕೂಡಲೇ ಕರುಗಳು ನೆನಪಿಗೆ ಬರುತ್ತವೆ. ಆಗ ಅವಕ್ಕೆ ಮನೆಗೆ ಬರಲು ಎಲ್ಲೂ ಇಲ್ಲದ ಆತುರ. ಕೊಟ್ಟಿಗೆಗಳಲ್ಲಿ ತಮ್ಮ ಕರುಗಳನ್ನು ಕಾಣುವ ಆತುರ. ತಾವು ತುಂಬಿಕೊಂಡು ಬಂದಿರು ಕೆಚ್ಚಲು ಹಾಲನ್ನೂ ಅವಕ್ಕೆ ಊಡಲು ಆತುರ. ಬೇಗ ಒಳಕ್ಕೆ ನುಗ್ಗಬೇಕು. ತಡಮಾಡಲೇಬಾರದು. ತಮ್ಮ ಕೆಚ್ಚಲು ಬಿಗಿಯುತ್ತಿವೆ. ಹಾಲು ಸಿದ್ಧವಾಗಿದೆ. ಸಮೃದ್ಧಿಯಾಗಿದೆ,. ಆದರೆ, ಕರುಗಳನ್ನು ಕಟ್ಟಿರುವ ಕೊಟ್ಟಿಗೆ ಚಿಕ್ಕದು. ಅಲ್ಲಿ ಒಳಕ್ಕೆ ಹೋಗಲು ಆಗುವುದಿಲ್ಲ. ಆದ್ದರಿಂದ, ಹಸುಗಳು ಕೊಟ್ಟಿಗೆಯ ಬಾಗಿಲಲ್ಲಿ ನಿಂತು “ಅಂಬಾ ಅಂಬಾ”ಎಂದು ಘಟ್ಟಿಯಾಗಿ ಅಬ್ಬರಿಸುತ್ತವೆ. ತಮ್ಮನ್ನು ನೋಡಿಕೊಳ್ಳುವ ಗೋವಳರಿಗೆ ಗೊಲ್ಲತಿಯರಿಗೆ ಈ ಎಚ್ಚರಿಕೆ. “ಬೇಗ ಬನ್ನಿ; ತಡವಾಗುತ್ತಾ ಇದೆ. ನಮ್ಮ ಕರುಗಳೊಂದಿಗೆ ನಮ್ಮನ್ನು ಸೇರಿಸಿ. ಅವುಗಳಿಗೆ ಹಾಲೂಡಬೇಕು” ಎನ್ನುವಂತೆ ಆ ಕೂಗು.

ಸಂಜೆಯ ತನಕ ವನದಲ್ಲಿ ಮೇದುಬರುವ ದನಗಳನ್ನೆಲ್ಲಾ, ಅವು ಹಿಂತಿರುಗಿ ಬಂದಕೂಡಲೇ, ಅವುಗಳ ಕೊಟ್ಟಿಗೆಗಳಲ್ಲಿ ಕಟ್ಟಿಹಾಕುವುದು, ಅವುಗಳ ಕರುಗಳನ್ನು ಅವುಗಳ ಹತ್ತಿರಕ್ಕೆ ಬಿಡುವುದು. ಅವಕ್ಕೆ ಹಾಲು ಕುಡಿಸುವುದು, ತಾನೂ ಹಾಲು ಕರೆಯುವುದು-ಇವೆಲ್ಲ ಯಶೋದೆಯ ಸಂಜೆಯ ಕೆಲಸ. ಆದರೆ, ಅವಳು ತನ್ನ ಈ ಕೆಲಸವನ್ನು ಮಾಡಲು ಆಗಿಲ್ಲ. ಅವಳ ಲಕ್ಷ್ಯ ಪೂರ್ತಿಯಾಗಿ ಬಾಲಕೃಷ್ಣನ ಮೇಲೆ. ಅವನೋ ಹೇಳಿದ ಮಾತುಕೇಳಿವುದಿಲ್ಲ. ಮುಚ್ಚಂಜೆಯಲ್ಲಿ ಗೋಕುಲದ ಚೌಕದಲ್ಲಿ ಅಲೆದಾಡುತ್ತಾನೆ. ಅವಳಿಗೆ ಭಯ. ತನ್ನ ,ಮುದ್ದು ಮಗನಿಗೆ ಎಲ್ಲಿ ದೃಷ್ಟಿ ತಾಕುವುದೋ? ಯಾರ ದೃಷ್ಟಿ ತಾಕುವುದೋ? ಎಂಬ ಭಯ. ಅವನಿಗೆ ಮೊದಲು ರಕ್ಷೆತೆಗೆಯಬೇಕು. ಅದಕ್ಕಾಗಿ, ಇತರ ಎಲ್ಲ ಕೆಲಸಗಳನ್ನು ಬದಿಗಿಟ್ಟು, ಅವನನ್ನು ಕೂಗಿ ಕರೆಯುತ್ತಿದ್ದಾಳೆ.

ಕಾಡಿನಿಂದ ಮನೆಗೆ ಬಂದು ಅತಿಶಯವಾದ ಪ್ರೇಮದಿಂದ ತಮ್ಮ ಕರುಗಳನ್ನು ಕೂಗಿ ಕರೆಯುವ, ತವಕಗೊಳ್ಳುತ್ತಿರುವ ಹಸುಗಳಿಗೂ, ಮನೆಗೆಲಸದಿಂದ ಹೊರಗೆ ಬಂದುಕೃಷ್ಣನಿಗಾಗಿ ಅಂಗಲಾಚುತ್ತಿರುವ ತಾಯಿ ಯಶೋದೆಗೂ ಎಂಥ ಸುಂದರವಾದ ಹೋಲಿಕೆ\! ಹೋಲಿಕೆಯನ್ನುಮನಸ್ಸಿನಲ್ಲಿ ಯೋಜಿಚ್ಚಿ ಹರಡಿಕೊಂಡು, ಸಾಮ್ಯ ತಾರತಮ್ಯಗಳನ್ನು ಜೊತೆಗೂಡಿಸುತ್ತಾ ಬಂದರೆ, ಆನಂದದಿಂದ ಮೈಮರೆಯಬಹುದೋ ಎನ್ನಿಸುತ್ತದೆ ಅಲ್ಲವೆ?

ಯಶೋದೆ ಕೃಷ್ಣನನ್ನು “ಕನಿಕರ ವಿಲ್ಲದವನೇ” ಎನ್ನುತ್ತಾಳೆ. ಯಾರ ಬಗೆಗೆ ಈ ಕನಿಕರ? ಕರುಗಳನ್ನುಕುರಿತೇ, ಹಸುಗಳನ್ನು ಕುರಿತೇ, ತನ್ನ ತಾಯಿ ಯಶೋದೆಯನ್ನುಕುರಿತೇ? ಹೇಗೆ ಹೇಳುವುದು? ವಾಸ್ತವವಾಗಿ ಭಗವಂತ ಕೃಪಾಪೂರ್ಣನಲ್ಲವೇ?

“ಮುಚ್ಚಂಜೆಗಳಲ್ಲಿ ಚೌಕಗಳಲ್ಲಿ ಇರಬೇಡ”, “ನನ್ನ ಮಾತು ಒಳ್ಳೆಯದ, ಕಂಡೆಯಾ\!” ಎನ್ನುತ್ತಾಳೆ ಯಶೋದೆ.ತನ್ನ ಮಗನಾದ ಕೃಷ್ಣನಿಗೆ ಯಾರಿಂದಲೂ ಎಂದಿಗೂ ಕೆಡಕು ಬರಬಾರದು. ಹಾಗೆ ಎಚ್ಚರಿಕೆ ಮಹಿಸುವುದೇ, ನೋಡಿಕೊಳ್ಳುವುದೇ ತನ್ನ ಕೆಲಸ. ತಾನು ಅವನಿಗೆ ಒಳ್ಳೆಯ ಮಾತು

೯೮

ಹೇಳಬೇಕು. ಒಳ್ಳೆಯ ಬುದ್ಧಿ ಕಲಿಸಬೇಕು. ಇದು ತಾಯಿಯಾದ ತನ್ನ ಕರ್ತವ್ಯವಲ್ಲವೇ? ಎಂಥ ಉತ್ಕಟವಾದ ಸ್ವಾರ್ಥತೆ\! ಎಂಥ ಸೇವೆ\!\!

೩. ಶೆಪ್ಪೋದು ಮೆನ್ ಮುಲೈಯಾರ್ಹಳ್ ಶಿಱುಶೋಱುಮಿಲ್ಲುಂ ಶಿದೈತ್ತಿಟ್ಟು

ಅಪ್ಪೋದು ನಾನುರಪ್ಪಪೋಯ್ ಅಡಿಶಿಲುಮುಣ್ಡಿಲೈಯಾಳ್ ವಾಯ್

ಮುಪ್ಪೋದು ಮವಾನವರೇತ್ತುಮ್ ಮುನಿವರ್ ಹಳ್ ವೆಳ್ಳಱೈನಿನ್ಱಾಯ್

ಇಪ್ಪೋದು ನಾನೊಱುಂ ಶೆಯ್ಯೇನ್ ಎಮ್ಬಿರಾನ್ ಕಾಪ್ಪಿಡವಾರಾಯ್.

ಶೆಪ್ಪು=ಬಂಗಾರವನ್ನು,ಓದು=ಹೋಲುವ, ಮೆಲ್=ಸಣ್ಣದಾದ, ಮುಲೈಯಾರ್ಹಳ್=ಮೊಲೆಯುಳ್ಳವನು\(ಎಂದರೆ ಚಿಕ್ಕಹುಡುಗಿಯರು\), ಶಿಱು=ಅಲ್ಪವಾದ, ಶೋಱುಮ್=ಅನ್ನವನ್ನೂ, ಇಲ್ಲುಮ್=ಮನೆಯನ್ನೂ, ಶಿದೈತ್ತಿಟ್ಟು=ಮುರಿದು\(ಹಾಳುಮಾಡಿ\), ಅಪ್ಪೋದು=ಆ ಸಮಯದಲ್ಲಿ, ನಾನ್=ನಾನು, ಉರೈಪ್ಪ=\(ಬುದ್ಧಿ\)ಹೇಳಲು, ಪೋಯ್=ಹೋಗಿ, ಅಡಿಶಿಲುಮ್=ಅನ್ನವನ್ನೂ, ಉಣ್ಡಿಲೈ=ಉಂಡೆಯಲ್ಲಾ, ಆಳ್ ವಾಯ್=ಆಳುವವನೇ, ಮುಪ್ಪೋದುಂ=ಮೂರು ಹೊತ್ತಿನಲ್ಲೂ\(ಎಲ್ಲಾ ಕಾಲದಲ್ಲೂ\), ವಾನವರ್=ದೇವತೆಗಳೂ, ಮುನಿವರ್ಹಳ್=ಮುನಿವರರೂ, ಏತ್ತುಮ್=ಸ್ತುತಿಸುತ್ತಿರುವಂತೆ, ವೆಳ್ಳಱೈನಿನ್ ಱಾಯ್=ತಿರುವೆಳ್ಳಱೈಯಲ್ಲಿ ನೆಲಸಿದ್ದೀಯೆ. ಇಪ್ಪೋದು=ಈಗ, ನಾನ್=ನಾನು, ಒನ್ಱುಮ್=ಏನೊಂದನ್ನು, ಶೆಯ್ಯೇನ್=ಮಾಡುವುದಿಲ್ಲ, ಎಮ್ ಪಿರಾನ್=ನಮ್ಮ ಸ್ವಾಮಿಯೇ, ಕಾಪ್ಪು=ರಕ್ಷೆಯನ್ನು, ಇಡ=ಇಡಲು, ವಾರಾಯ್=ಬಾರಯ್ಯಾ.

ಚಿನ್ನದಂತೆ ಇರುವ ಮೊಲೆಗಳುಳ್ಳ ಚಿಕ್ಕ ಹುಡುಗಿಯರು ಮಾಡಿದ ಅಲ್ಪವಾದ ಅನ್ನವನ್ನೂ ಮನೆಯನ್ನೂ ಮುರಿದುಹಾಕಿದೆ. ಆ ಸಮಯದಲ್ಲಿ ನಾನು ಬುದ್ಧಿಹೇಳಲು, ನೀನು ಹೋಗಿ ಅನ್ನವನ್ನು ಉಂಡೆಯಲ್ಲಾ, ಆಳುವವನೇ. ಎಲ್ಲ ಕಾಲದಲ್ಲೂ \(ಮೂರು ಹೊತ್ತೂ\) ದೇವತೆಗಳೂ ಮುನಿವರರೂ ಸ್ತುತಿಸುತ್ತಿರುವಂತೆ ತಿರುವೆಳ್ಳಱೈಯಲ್ಲಿ ನೆಲಸಿದ್ದೀಯೆ. ಈಗ ನಾನು ಏನೊಂದನ್ನೂ ಮಾಡುವುದಿಲ್ಲ. ನಮ್ಮ ಸ್ವಾಮಿಯೇ, ನಿನಗೆ ರಕ್ಷೆ ಇಡಲು ಬಾರಯ್ಯ.\(೩\)

ಗೋಕುಲದ ಚಿಕ್ಕ ಹುಡುಗಿಯರು ಮರಳಿನಲ್ಲಿ ಮನೆಕಟ್ಟುವುದು. ಕಲ್ಲು ಮಣ್ಣು ಪುಟ್ಟ ಹಲಗೆ ಮರದ ತುಂಡುಗಳಿಂದ ಮನೆಕಟ್ಟುವುದು. ಚಿಕ್ಕಗುರಿಗೆಗಳಲ್ಲಿ ಅನ್ನ ಮಾಡುವುದು, ಮುಂತಾದುವುಗಳನ್ನು ಸಿದ್ಧಮಾಡಿಕೊಂಡು ಆಟ ಆಡುತ್ತಿದ್ದರು. ಅವರ ಆಟಗಳ ನಡುವೆ ಕೃಷ್ಣನು

೯೯

ಅಲ್ಲಿಗೆ ನುಗ್ಗಿ, ಅವರ ಆಟದ ಮನೆಗಳನ್ನು ಹಾಳುಮಾಡಿ, ಅವರನ್ನು ಗೋಳಾಡಿಸುತ್ತಿದ್ದ. ಅವರು ತಾಯಿ ಯಶೋದೆಯ ಬಳಿ ಅವನನ್ನು ದೂರುತ್ತಿದ್ದರು. ಯಶೋದೆ “ಮಗೂ, ಹೆಣ್ಣು ಮಕ್ಕಳ ತಂಟೆಗೆ ಹೋಗಬಾರದು. ಅವರನ್ನು ಕೀಟಲೆ ಮಾಡಬಾರದು. ಅವರ ಆಟಗಳನ್ನು ಕೆಡಿಸಬಾರದು” ಎಂದು ಬುದ್ಧಿಹೇಳಿದರೆ, ಅವನು ಹಟಮಾಡಿ ಅವರು ಮಾಡಿದ್ದ ಅನ್ನವನ್ನೆಲ್ಲಾ ತಿಂದುಬಿಡುತ್ತಿದ್ದ. ಸಹಜವಾಗಿ, ಅವನ ಚೇಷ್ಟೆಯಿಂದ ತಾಯಿಗೆ ಕೋಪಬಂದು ಅವನನ್ನು ಹೊಡೆದಿರಬಹುದು. ಈಗ ಸಂಜೆಯ ಹೊತ್ತು. ಕೃಷ್ಣನಿಗೆ ರಕ್ಷೆಕೊಡಿಸಬೇಕು. ಅದಕ್ಕಾಗಿ ಯಶೋದೆ “ನಾನು ನಿನ್ನನ್ನು ಏನೂ ಮಾಡುವುದಿಲ್ಲ, ಬಾ”ಎನ್ನುತ್ತಾಳೆ.

೪.ಕಣ್ಣಿಲ್ ಮಣಱ್ ಕೊಡುತೂವಿಕ್ಕಾಲಿನಾಱ್ ಪಾಯ್ ನ್ದನೈಯನ್ಱೆನ್ಱು

ಎಣ್ಣರುಮ್ ಪಿಳೈಹಳ್ ವನ್ದಿಟ್ಟು ಇವರಾಲ್ ಮುಱೈಪ್ಪಡುಹಿನ್ಱಾರ್

ಕಣ್ಣನೇ ವೆಳ್ಳಱೈನಿನ್ಱಾಯ್ ಕಣ್ಡಾರೋಡೇ ತೀಮೈಶೆಯ್ ವಾಯ್

ವಣ್ಣಮೇ ವೇಲೈಯದೊಪ್ಪಾಯ್ ವಳ್ಳಲೇ ಕಾಪ್ಪಿಡ ವಾರಾಯ್

ಕಣ್ಣಿಲ್=ಕಣ್ಣುಗಳಲ್ಲಿ, ಮಣಲ್=ಮರಳನ್ನು, ಕೊಡು=ತಂದು, ತೂವಿ=ತೂರಿ, ಕಾಲಿನಾಲ್=ಕಾಲಿನಿಂದ, ಪಾಯ್ ನ್ದನೈ=ಒದೆದವನು, ಎನ್ಱು ಎನ್ಱು=ಎಂದು ಮುಂತಾಗಿ, ಎಣ್=ಎಣಿಕೆಗೆ, ಅರು=ಅಂದವೆನ್ನಿಸಿದ, ಪಿಳ್ಳೈಹಳ್=ಹುಡುಗಿಯರು, ವನ್ದಿಟ್ಟು=ಬಂದುನಿಂತು, ಇವರಾಲ್=ಇವರಿಂದ, ಮುಱೈಪ್ಪಡುಹಿನ್ಱಾಯ್=ಮೊರೆಯಿಡಲ್ಪಡುವವನಾಗಿದ್ದೀಯೆ, ಕಣ್ಣನೇ=ಕಣ್ಣನೇ\(ಕೃಷ್ಣನೇ\), ವೆಳ್ಳಱೈನಿನ್ಱಾಯ್=ತಿರುವೆಳ್ಳಱೈಯಲ್ಲಿ ನೆಲಸಿರುವವನೇ, ಕಣ್ಡಾರೋಡು=ಕಂಡವರೊದನೆಯೆಲ್ಲಾ, ತೀಮೈ=ತಂಟೆಗಳನ್ನು, ಶೆಯ್ ವಾಯ್=ಮಾಡುವೆ\(ಮಾಡುವವನೇ\), ವಣ್ಣಮೇ=ನಿನ್ನ ಮೈಬಣ್ಣವೇ, ವೇಲೈ=ಕಡಲಿನ, ಅದು=ಬಣ್ಣದೊಡನೆ, ಒಪ್ಪಾಯ್=ಒಪ್ಪುವಂತೆ ಇರುವವನೇ, ವಳ್ಳಲೇ=ಪವಿತ್ರವಾದ ಉದ್ದೇಶಗಳುಳ್ಳವನೇ, ಕಾಪ್ಪು=ರಕ್ಷೆಯನ್ನು, ಇಡ=ಇಡಲು, ವಾರಾಯ್=ಬಾರಯ್ಯಾ.

“ಮರಳನ್ನು ತಂದು ಕಣ್ಣುಗಳಲ್ಲಿ ತೂರಿಬಿಟ್ಟ”, “ಕಾಲಿನಿಂದ ಒದೆದ” ಎಂದು ಮುಂತಾಗಿ-ಎಣಿಕೆಗೆ ಮೀರಿದ ಸುಂದರಿಯರಾದ ಹುಡುಗಿಯರು ಬಂದು ನಿಂತಿರುವ ಇವರಿಂದ ಮೊರೆಯಿಡಲ್ಪಡುವವನಾಗಿದ್ದೀಯೆ. ಕೃಷ್ಣನೇ ತಿರುವೆಳ್ಳಱೈಯಲ್ಲಿ ನೆಲಸಿರುವವನೇ ಕಂಡವರೊಡನೆಯೆಲ್ಲಾ ತಂಟೆಯನ್ನು ಮಾಡುತ್ತೀಯೆ. ಮೈಬಣ್ಣದಲ್ಲಿ ಕಡಲಿನ ಬಣ್ಣದಂತೆ ಇರುವವನೇ, ಪವಿತ್ರವಾದ ಉದ್ದೇಶಗಳುಳ್ಳವನೇ, ರಕ್ಷೆಯನ್ನು ಇಡಲು ಬಾರಯ್ಯ.\(೪\)

೧೦೦

೫.ಪಲ್ಲಾಯಿರವರಿಚ್ಚೂರಿಱ್ ಪಿಳ್ಳೈಹಳ್ ತೀಮೈಹಳ್ ಶೆಯ್ ವಾರ್

ಎಲ್ಲಾಮುನ್ ಮೇಲನ್ಱಿಪ್ಪೋಹಾದು ಎಮ್ಬಿರಾನ್ ನೀಯಿಙ್ಗೇವಾರಾಯ್

ನಲ್ಲಾರ್ ಹಳ್ ವೆಳ್ಳಱೈನಿನ್ಱಾಯ್ ಞ್ಜಾನಚ್ಚುಡರೇಯುನ್ ಮೇನಿ

ಶೊಲ್ಲಾರವಾೞ್ ತ್ತಿನಿನ್ಱೇತ್ತಿಚ್ಚೊಪ್ಪಡಕಾಪ್ಪಿಡ ವಾರಾಯ್

ಇವ್ವೂರಿಲ್=ಈ ಊರಿನಲ್ಲಿ, ಪಲ್ಲಾಯಿರವರ್=ಹಲವು ಸಾವಿರ ಸಂಖ್ಯೆಯ, ಪಿಳ್ಳೈಹಳ್=ಮಕ್ಕಳು, ತೀಮೈಹಳ್=ತಂಟೆಗಳನ್ನು, ಶೆಯ್ ವಾರ್=ಮಾಡುತ್ತಾರೆ, ಎಲ್ಲಾಮ್=ಆ ಎಲ್ಲವನ್ನೂ, ಉನ್ ಮೇಲ್=ನಿನ್ನಮೇಲೆ, ಅನ್ಱಿ=ಅಲ್ಲದೆ, ಪೋಹಾದು=ಹೋಗುವುದಿಲ್ಲ, ಎಮ್ಬಿರಾನ್=ನನ್ನ ಸ್ವಾಮಿಯೇ, ನೀ=ನೀನು, ಇಙ್ಗೇ=ಇಲ್ಲಿಗೇ, ವಾರಾಯ್=ಬಾರಯ್ಯ, ನಲ್ಲಾರ್ ಹಳ್=ಒಳ್ಳೆಯವರು\(ಸಜ್ಜನರು\), ವಾಸಮಾಡುವ, ವೆಳ್ಳಱೈನಿನ್ಱಾಯ್=ತಿರುವೆಳ್ಳರೈಯಲ್ಲಿ ನೆಲಸಿರುವೆ, ಞ್ಜಾನಚ್ಚುಡರೇ=ಜ್ಞಾನಜ್ಯೋತಿಯೇ, ಉನ್=ನಿನ್ನ, ಮೇನಿ=ದೇಹವನ್ನು\(ಮುಖವನ್ನು\),ಶೊಲ್=ಮಾತು,ಆರ=ತುಂಬಿದ, ವಾೞ್ ತ್ತಿ=ಮಂಗಳವನ್ನು\(ಮಂಗಳಾಶಾಸನವನ್ನು\), ನಿನ್ಱು=ನಿಂತು, ಏತ್ತಿ=ಸ್ತೋತ್ರಮಾಡುತ್ತಾ, ಚೊಪ್ಪಡ=ಚೆನ್ನಾಗಿ\(ಸೊಗಸಾಗಿ\), ಕಾಪ್ಪು=ರಕ್ಷೆಯನ್ನು, ಇಡ=ಇಡಲು, ವಾರಾಯ್=ಬಾರಯ್ಯಾ.

ಈ ಊರಿನಲ್ಲಿ ಹಲವು ಸಾವಿರಸಂಖ್ಯೆಯಲ್ಲಿ ಮಕ್ಕಳು ತಂಟೆ ಮಾಡುತ್ತಾರೆ. ಆ ಎಲ್ಲವೂ ನಿನ್ನಮೇಲೆ ಅಲ್ಲದೆ ಹೋಗುವುದಿಲ್ಲ. ನನ್ನ ಸ್ವಾಮಿಯೇ, ನೀನು ಇಲ್ಲಿಗೇ ಬಾರಯ್ಯಾ. ಸಜ್ಜನರು ವಾಸಮಾಡುವ ತಿರುವೆಳ್ಳಱೈಯಲ್ಲಿ ನೆಲಸಿರುವೆ. ಜ್ಞಾನಜ್ಯೋತಿಯೇ, ನಿನ್ನ ದಿವ್ಯಮುಖವನ್ನು ತುಂಬುಮಾತಿನ ಮಂಗಳಾಶಾಸನದಿಂದ ನಿಂತು ಸ್ತುತಿಸುತ್ತಾ, ಸೊಗಸಾಗಿ ರಕ್ಷೆಯನ್ನು ಇಡಲು ಬಾರಯ್ಯ.\(೫\)

ಬಹಳ ಚುರುಕಾದ ಹುಡುಗನು ಮಾಡುವುದೆಲ್ಲ ಚೇಷ್ಟೆಯಲ್ಲ. ಅಪರೂಪವಾಗಿ ಒಂದೆರಡು ಚೇಷ್ಟೆಗಳನ್ನು ಹುಡುಗನ ಸ್ವಭಾವಕ್ಕೆ ತಕ್ಕಂತೆ ಮಾಡಿದರೂ ಸಹ ಅದನ್ನು ದೊಡ್ಡದು ಮಾಡುವುದು ಜನರ ಸ್ವಭಾವ. ಅವನ ಚಟುವಟಿಕೆಯೇ ಬುದ್ಧಿಯ, ಸ್ಫೂರ್ತಿಯ ಕಾರ್ಯಗಳನ್ನೆಲ್ಲಾ “ಚೇಷ್ಟೆ”ಎಂದುಬಿಡುತ್ತಾರೆ. ಅದೇ ಊರಿನಲ್ಲಿ ಸಾವಿರಾರು ಸಂಖ್ಯೆಯಲ್ಲಿ ಹುಡುಗರು ತಂಟೆಗಳನ್ನು ಮಾಡುತ್ತಿರಬಹುದು. ಆ ತಂಟೆಗಳನ್ನೆಲ್ಲಾ ಈ ಒಬ್ಬ ಹುಡುಗನ ಮೇಲೆಯೇ ಹೊರಿಸಿಬಿಡುವುದು ಸಾಮಾನ್ಯ, ಯಶೋದೆಗೆ ಇದು ಗೊತ್ತು. ತನ್ನ ಮಗನಾದ ಕೃಷ್ಣನಿಗೆ ಕೆಟ್ಟಹೆಸರು ಬರಬಾರದು ಎಂದೂ ಅದಕ್ಕಾಗಿ ತಾನು ಅವನನ್ನ್ ಹೇಗೆ ತನ್ನ ಕಡೆಗೆ ಆಕರ್ಷಿಸಿಕೊಳ್ಳಬೇಕೆಂದು ಯೋಚನೆ. ಯಶೋದೆ ಹೇಳುತ್ತಾಳೆ: “ನನ್ನ ಸ್ವಾಮಿಯೇ, ನನ್ನ ಹತ್ತಿರಕ್ಕೆ ಬಂದುಬಿಡು. ಇದರಿಂದ ನಿನ್ನಮೇಲಿನ ದೂರು ತಪ್ಪುವುದು. ನೀನು ತಂಟೆ ಮಾಡಿದವನಲ್ಲನೆಂಬುದಕ್ಕೆ ನಾನು ಸಾಕ್ಷಿಯಾಗುತ್ತೇನೆ. ನೀನು ಸಜ್ಜನರ ನಡುವೆಯೇ ಇರು. ಇದರಿಂದ ನಿನ್ನಮೇಲೆ ದೂರು ಬರುವುದಿಲ್ಲ. ಅದನ್ನು ಹೊರಿಸುವುದಕ್ಕೂ ಸಾಧ್ಯವಾಗುವುದಿಲ್ಲ. ನೀನು ಜ್ಞಾನಜ್ಯೋತಿ. ಪರಿಪೂರ್ಣವಾದ ಜ್ಞಾನವುಳ್ಳವನು. ಇತರರಿಗೆ ಜ್ಞಾನವನ್ನೂ ದಾರಿಯನ್ನೂ

೧೦೧

ಸರಿಯಾಗಿತೋರಿಸತಕ್ಕವನು. ಜ್ಞಾನ ಜ್ಯೋತಿಯಾದ್ದರಿಂದ ನೀನುತಪ್ಪು ಮಾಡುವುದಿಲ್ಲ. ಯಾವುದು ಸರಿ, ಯಾವುದು ತಪ್ಪು ಎಂಬ ಪರಿಜ್ಞಾನ ನಿನಗೆ ಸಂಪೂರ್ಣವಾಗಿ ಇದೆ. ಆದ್ದರಿಂದ ನಿನ್ನ ಮೇಲೆ ಇತರರು ತಪ್ಪು ಹೊರಿಸಲಾರರು. ನೀನು ದಿವ್ಯಸುಂದರ ಮೂರ್ತಿ. ನಿನ್ನ ಮುಖವನ್ನು ನೋಡುತ್ತಿದ್ದರೆ,ಮಾತುಗಳು ಹೃದಯದಿಂದ ಉಕ್ಕಿ ಹರಿಯುತ್ತವೆ. ತಡೆಯಿಲ್ಲದೆ ಹಾಗೆ ಹೊರಡುವ ಮಾತುಗಳಿಂದ ನಿನ್ನನ್ನು ಸೊಗಸಾಗಿ ಹೊಗಳಿ ಹಾಡಬಹುದು. ಯಾವ ರೀತಿಯಲ್ಲೂ ನಿನಗೆ ತೊಂದರೆ ಆಗದಂತೆ ನಿನಗೆ ರಕ್ಷೆ ಇಡಲು, ತಾಯಿಯಾಗಿ ನಿನಗೆ ಆಶೀರ್ವಾದ ಮಾಡಲು ಅನುಕೂಲವಾಗುವಂತೆ ಇಲ್ಲಿಗೆ ಬಾರಯ್ಯ.

೬. ಕಂಜನ್ ಕಱುಕ್ಕೊಣ್ಡು ನಿನ್ ಮೇಲ್ ಕರುನಿಱಚ್ಚೆಮ್ಮಾಯಿರ್ ಪ್ಪೇಯೈ

ವಂಜಿಪ್ಪದಱ್ ಕು ವಿಡುತ್ತಾನ್ ಎನ್ಬದೋರ್ ವಾರ್ ತ್ತೈಯುಮುಣ್ಡು

ಮಂಜುತವಳ್ ಮಣಿಮಾಡ ಮದಿಳ್ ತಿರುವೆಳ್ಳಱೈನಿನ್ಱಾಯ್

ಅಂಜುವನ್ ನೀಯಙ್ಗುನಿಱ್ ಕ ಅೞಹನೇ ಕಾಪ್ಪಿಡವಾರಾಯ್

ಕಂಜನ್=ಕಂಸನು, ಕಱುಕ್ಕೊಣ್ಡು=ಕಡುಶತ್ರುತ್ವದಿಂದ, ನಿನ್ ಮೇಲ್=ನಿನ್ನ ಮೇಲೆ, ಕರುನಿಱಮ್=ಕಪ್ಪುಬಣ್ಣದ, ಚೆಮ್ಮಾಯಿರ್=ಕೆಂಗೂದಲಿನ, ಪೇಯೈ=ರಾಕ್ಷಸಿಯನ್ನು, ವಂಚಿಪ್ಪದಱ್ ಕು=\(ನಿನ್ನನ್ನು\) ಮೋಸಗೊಳಿಸುವುದಕ್ಕಾಗಿ, ವಿಡುತ್ತಾನ್=ಬಿಟ್ಟನು, ಎನ್ಬದು=ಎಂಬುದು, ಓರ್=ಒಂದು, ವಾರ್ ತ್ತೈಯುಮ್=ಸುದ್ದಿಯೂ, ಉಣ್ಡು=ಇದೆ, ಮಂಜು=ಮೋಡಗಳತ್ತ, ತವೞ್=ಹರಡಿರುವ, ಮಣಿ=ರತ್ನಮಯವಾದ, ಮಾಡಮ್=ಮಹಡಿಮನೆಗಳೂ, ಮದಿಳ್=ಕೋಟೆಯೂ ಇರುವ, ತಿರುವೆಳ್ಳಱೈ=ತಿರುವೆಳ್ಳಱೈ ಕ್ಷೇತ್ರದಲ್ಲಿ, ನಿನ್ಱಾಯ್=ನೆಲಸಿದ್ದೀಯೆ, ನೀ=ನೀನು, ಅಙ್ಗು=ಅಲ್ಲಿ,\(ಬೀದಿಯಲ್ಲಿ, ಚೌಕದಲ್ಲಿ\), ನಿಱ್ ಕ=ನಿಂತಿದ್ದರೆ, ಅಂಜುವನ್=ಅಂಜುತ್ತೇನೆ, ಅೞಹನೇ=ಸುಂದರನೇ, ಕಾಪ್ಪು=ರಕ್ಷೆಯನ್ನು, ಇಡ=ಇಡಲು, ವಾರಾಯ್=ಬಾರಯ್ಯ.

ಕಂಸನು ನಿನ್ನ ಮೇಲೆ ಕಡು ಶತ್ರುತ್ವದಿಂದ ಕಪ್ಪುಬಣ್ಣದ ಕೆಂಗೂದಲಿನ ರಾಕ್ಷಸಿಯನ್ನು ನಿನ್ನನ್ನು ವಂಚಿಸುವುದಕ್ಕೆಂದು ಬಿಟ್ಟಿದ್ದಾನೆ ಎಂಬುದು ಒಂದು ಸುದ್ದಿಯೂಇದೆ. ಮೋಡಗಳತ್ತ ಹರಡಿರುವ ರತ್ನಮಯವಾದ ಮಹಡಿಮನೆಗಳೂ ಕೋಟೆಯೂ ಇರುವ ತಿರುವೆಳ್ಳಱೈ ಕ್ಷೇತ್ರದಲ್ಲಿ ನೆಲಸಿದ್ದೀಯೆ. ನೀನು ಅಲ್ಲಿ ಬೀದಿಯಲ್ಲಿ ಚೌಕದಲ್ಲಿ ನಿಂತಿದ್ದರೆ, ನನಗೆ ಅಂಜಿಕೆಯಾಗುತ್ತದೆ. ಸುಂದರನೇ, ರಕ್ಷೆ ಧರಿಸಲು ಬಾರಯ್ಯಾ.\(೬\)

ಕೃಷ್ನನ ಮೇಲನ ಕಡುಶತ್ರುತ್ವದಿಂದ ಕಂಸನು ಕಳುಹಿಸಿಕೊಟ್ಟ ಕ್ರೂರರಾಕ್ಷಸಿಯಾದ ಪೂತನಿಯ ಓಡಾಟವೂ, ಅವಳ ಮೋಸದ ಮೊಲೆಯೂಡುವಿಕೆಯೂ, ಎಳೆಮಕ್ಕಳನ್ನು ಕೊಲ್ಲುವಿಕೆಯೂ ಹಿಂದೆಯೇ ನಡೆದುಹೋದ ವಿಷಯ. ಅವಳ ಮೊಲೆಯುಣ್ಣುವ ನೆಪದಲ್ಲಿ ಕೃಷ್ಣನು ಅವಳ ಪ್ರಾಣವನ್ನೇ ಹೀರಿಕೊಂದದ್ದು ಯಶೋದೆಗೂ ಗೊತ್ತು

೧೦೨

ಇಡಿಯ ಗೋಕುಲಕ್ಕೇ ಗೊತ್ತು. ಕೃಷ್ಣ ಈಗ ಬೆಳೆದಿದ್ದಾನೆ. ಗೋಕುಲದಲ್ಲೆಲ್ಲಾ ಓಡಾಡುತ್ತಾ ಹುಡುಗಿಯರನ್ನೂ, ಮಾತೆಯರನ್ನೂ ಕೀಟಲೆ ಮಾಡುತ್ತಾ, ತಂಟೆ ಮಾಡುತ್ತಾ ಗೋಳುಹೊಯ್ದುಕೊಳ್ಳುತ್ತಾ, ಅವರು ಅವನ ಮೇಲೆ ದೂರುವಂತೆ ಮಾಡಿದ್ದಾನೆ. ಅವನೀಗ ಅಪರೂಪ ಸುಂದರ. ಯಶೋದೆಗೆ ಅವನಿಗೆ ಎಲ್ಲಿ ದೃಷ್ಟಿತಾಕುವುದೋ ಎಂಬ ಭಯ. ಸಂಜೆಯ ಹೊತ್ತಿನಲ್ಲಿ ಬೀದಿಗಳಲ್ಲಿ ಚೌಕಗಳಲ್ಲಿ ಅಲೆದಾಡುತ್ತಿರಬಹುದೇ? ರಕ್ಷೆ ಧರಿಸಬೇಡವೇ? ಮನೆಗೆ ಕಾಲಕ್ಕೆ ಸರಿಯಾಗಿ ಬರಬೇಡವೇ? ಬರದಿದ್ದರೆ, ಯಶೋದೆಗೆ ಅಂಜಿಕೆ. ಅವಳಿಗೆ ಕಂಸನ ಕಡೆಯವರಿಂದ ಮೋಸವಾಗಬಹುದೆಂಬ ಭಯ.

ಭಗವಂತನ ಬಗೆಗೆ ಅವನ ಅನನ್ಯಭಕ್ತನಿಗೆ ಅಂಜಿಕೆ ಇರಬೇಕು ಅಲ್ಲವೇ? ಯಾರು ಯಾರನ್ನು ರಕ್ಷಿಸುವವರು? ಅದು ಹೇಗೋ?

೭. ಕಳ್ಳಚ್ಚಕಟು ಮರುತುಙ್ಗಲಕ್ಕೞಿಯುವುದೈಶೆಯ್ದ

ಪಿಳ್ಳೈಯರಶೇ ನೀ ಪೇಯೈಪ್ಪಿಡಿತ್ತು ಮುಲೈಯುಣ್ಡಪಿನ್ನೈ

ಉಳ್ಳವಾಱೊನ್ಱು ಮಱಿಯೇನ್ ಒಳಿಯುಡೈವೆಳ್ಳಱೈನಿನ್ಱಾಯ್

ಪಳ್ಳಿಕೊಳ್ ಪೋದಿದುವಾಹುಮ್ ಪರಮನೇ ಕಾಪ್ಪಿಡವಾರಾಯ್

ಕಳ್ಳಮ್=ಮೋಸಗಾರನಾದ, ಶಕಟುಮ್=ಶಕಟನನ್ನೂ, ಮರುತುಮ್=ಅವಳಿ ಮತ್ತಿಮರಗಳನ್ನೂ, ಕಲಕ್ಕ=ಕಟ್ಟುಗಳೆಲ್ಲವೂ ಮುರಿದುಹೋಗಿ, ಅೞಿಯ=ಸಾಯುವಂತೆ, ಉದೈಶೆಯ್ದ=ಒದೆದು ಹಾಕಿದ, ಪಿಳ್ಳೈ=ಮಗುವಾದ, ಅರಶೇ=ಸ್ವಾಮಿಯೇ\(ಒಡೆಯನೇ\), ನೀ=ನೀನು, ಪೇಯೈ=ರಾಕ್ಷಸಿಯನ್ನು, ಪಿಡಿತ್ತು=ಹಿಡಿದುಕೊಂಡು, ಮುಲೈಯುಣ್ಡ=ಮೊಲೆಯನ್ನು ಉಂಡ, ಪಿನ್ನೈ=ತರುವಾಯ, ಉಳ್ಳ=ಇರುವುದು\(ಸತ್ಯಾಂಶ\), ಆಱು=ಇರುವ ಹಾಗೆಮ್ ಒನ್ಱುಮ್=ಒಂದನ್ನೂ, ಅಱಿಯೇನ್=ಅರಿಯೆನು, ಒಳಿಯುಡೈ=ದಿವ್ಯತೇಜಸ್ಸಿನಿಂದ ಕೂಡಿ, ವೆಳ್ಳಱೈ ನಿನ್ಱಾಯ್=ತಿರುವೆಳ್ಳಱೈಯಲ್ಲಿ, ನೆಲಸಿದ್ದೀಯೆ, ಇದು=ಇದು, ಪಳ್ಳಿಕೊಳ್=ಮಲಗುವ \(ನಿದ್ರಿಸುವ\), ಪೋದು= ಸಮಯ, ಆಹುಮ್=ಆಗುತ್ತದೆ, ಪರಮನೇ=ಪರಿಪೂರ್ಣನೇ, ಕಾಪ್ಪು=ರಕ್ಷೆಯನ್ನು, ಇಡ=ಇಡಲು, ವಾರಾಯ್=ಬಾರಯ್ಯ.

ಮೋಸಗಾರನಾದ ಶಕಟನನ್ನು ಅವಳಿ ಮತ್ತೀಮರಗಳನ್ನೂ ಅವುಗಳ ಕಟ್ಟುಗಳೆಲ್ಲ ಮುರಿದು ಅಳಿಯುವಂತೆ ಒದೆದುಹಾಕಿದ ಮಗುವಾದ ಸ್ವಾಮಿಯೇ, ನೀನು ರಾಕ್ಷಸಿಯನ್ನು ಹಿಡಿದುಕೊಂಡು ಅವಳ ಮೊಲೆಯನ್ನುಂಡ ತರುವಾಯ ಇರುವುದು ಇರುವ ಹಾಗೆ ಒಂದನ್ನೂ ತಿಳಿಯದಾದೆನು. ದಿವ್ಯತೇಜಸ್ಸಿನಿಂದ ಕೂಡಿ ತಿರುವೆಳ್ಳಱೈ ಕ್ಷೇತ್ರದಲ್ಲಿ ನೀನು ನೆಲಸಿರುವೆ. ಇದು ಮಲಗಿ ನಿದ್ರಿಸುವ ಸಮಯ. ಪರಿಪೂರ್ಣನೇ ರಕ್ಷೆ ಧರಿಸಲು ಬಾರಯ್ಯಾ.\(೭\)

೧೦೩

ಕೆಲವೇ ದಿನಗಳ ಹಸುಗೂಸಾಗಿದ್ದಾಗಲೇಕೃಷ್ಣನು ಪೂತನಿಯನ್ನು ಕೊಮ್ದದ್ದು. ಅವಳೋ ಸುರಸುಂದರಿಯಂತೆ ವೇಷತಳೆದು ಮುಗ್ಧಹೆಂಗಸಿನಂತೆ, ಹುಟ್ಟಿದ ಒಂದು ತಿಂಗಳೊಳಗಿನ ಮಕ್ಕಳಿಗೆಲ್ಲಾ ತನ್ನ ಹಾಲನ್ನೂಡುತ್ತಾ ಬಂದದ್ದು, ಅವಳ ನಗೆಮುಖವೂ, ಎಳೆಯ ವಯಸ್ಸೂ, ಮೃದುವಾದ ಮಾತುಗಳೂ ಎಲ್ಲರನ್ನೂ ಭ್ರಮಿಸುವಂತಿತ್ತು. ಕಂಡಕಂಡ ಹಸುಗೂಸುಗಳನ್ನೆಲ್ಲಾ ಅವುಗಳ ತಾಯಂದಿರ ಅಪ್ಪಣೆಪಡೆದೋ ಅಥವಾ ಬಲವಂತವಾಗಿಯೋ ಎತ್ತಿಕೊಳ್ಳುವುದು, ಮುದ್ದಾಡುವುದು, ಮೊಲೆಯೂಡಿಸುವುದು ಅವಳ ಕೆಲಸವಾಗಿತ್ತು. ಅವಳು ಕೃಷ್ಣನ ಬಳಿ ಸಾರಿ ಮಾಡಿದ್ದೂ ಹಾಗೆಯೇ. ಇತರ ಎಳೆಯ ಕಂದಗಳನ್ನು ಕೊಂದಹಾಗೆ ಕೃಷ್ಣನನ್ನು ಕೊಲ್ಲಬೇಕೆಂದು ಅವಳ ಉದ್ದೇಶವಾಗಿತ್ತು. ಆದರೆ ಅಲ್ಲಿ ನಡೆದದ್ದು ಅದ್ಭುತ ವಿಷಯ.. ಯಾರೂ ನಂಬಂದಂಥಾದ್ದು. ಹಸುಗೂಸಾದ ಕೃಷ್ಣನು ಅವಳನ್ನು ಹಿಡಿದುಕೊಂಡು ಅವಳ ಮೊಲೆಯುಣ್ಣುವ ನೆಪದಲ್ಲಿ ಅವಳ ಪ್ರಾಣಗಳನ್ನೇ ಹೀರಿಬಿಟ್ಟ. ಅವಳು ತನ್ನ ನಿಜಸ್ವರೂಪದಲ್ಲಿ ಶವವಾಗಿ ಬಿದ್ದಿದ್ದನ್ನು ಕಂಡರು ಗೋಕುಲದ ತಾಯಂದಿತು. ಅವರಿಗೆ ಭಯವಾಯಿತು;ಆಶ್ಚರ್ಯವಾಯಿತು;ಆನಂದವೂ ಆಯಿತು “ಹೀಗೂ ಉಂಟೇ?”, “ಇದನ್ನು ನಂಬುವುದೇ?”,”ಮಗು ಆಡಿಕೊಂಡು ಇದ್ದಾನಲ್ಲಾ~”, “ಅವನಿಗೆ ಯಾವ ಕೆಡಕೂ ಆಗಿಲ್ಲವಲ್ಲಾ\!”, “ರಾಕ್ಷಸಿ ಎಂಥ ಕಪಟಿ\!”, “ಅವಳು ಸತ್ತು ಬಿದ್ದಿದ್ದಾಳಲ್ಲಾ”, ’ಅವಳೇ ಸತ್ತಳೇ?”-ಹೀಗೆಲ್ಲಾ ಅವರಿಗೆ ಬಂದ ಯೋಚನೆಯ ಧಾಟಿ. ತಾಯಿಯಶೋದೆಯೂ ನೋಡಿದಳು. ಅವಳಿಗೂ ಏನೂ ತಿಳಿಯದಾಯಿತು. ಅವಳಿಗೆ ದಿಗ್ಭ್ರಮೆ. ಅಂದಿನಿಂದ, ಅವಳು ಇದ್ದದ್ದನ್ನು ಇದ್ದ ಹಾಗೆಯೇ, ಕಂಡದ್ದನ್ನು ಕಂಡ ಹಾಗೆಯೇ ನಂಬದಾದಳು. ಅದಕ್ಕೆ ತಕ್ಕಾಂತೆಯೇ ನಡದದ್ದೂ ಹಾಗೆಯೇ.

ಆಮೇಲೆ ಬಂದದ್ದು ಒಂದು ಬಂಡಿ. ಅದು ತಾನಾಗಿಯೇ ಚಲಿಸುವುದೇ? ಅದಕ್ಕೆ ಎತ್ತುಗಳೂ ಬೇಡವೇ? ಓಡಿಸುವವನು ಬೇಡವೇ ಆದರೆ ಆ ಬಂಡಿಗೆ ಏನೂ ಇಲ್ಲ\! ತಾನೇ ತಾನಾಗಿ ಸರಿದು ಸರಿದು ಮುಂದೆಬರುತ್ತಾ, ಅಂಗಳದಲ್ಲಿ ಮಲಗಿರುವ ಮಗುವಾದ ಕೃಷ್ಣನ ಮೇಲೆ ಹರಿದುಹೋಗಿಬಿಡಬೇಕೆಂದು ಅದರ ಚಲನೆ. ಎಳೆಯ ಮಕ್ಕಳು ಕೈಕಾಲುಗಳನ್ನು ಆಡಿಸುತ್ತಾ ಇರುವುದು ಸ್ವಾಭಾವಿಕ. ಹಾಗೆಯೇ, ಕೃಷ್ಣನೂ ಕಾಲು ಝಾಡಿಸಿದ. ಅದು ಅವನ ಮೇಲೆ ಝರಿದು ಬರುವ ಬಂಡಿಗೆ ತಾಕಿತು..ಅಷ್ಟರಿಂದಲೇ ಬಂಡಿಯ ಕಟ್ಟುಗಳೆಲ್ಲಾ ಮುರಿದು ಪುಡಿಪುಡಿಯಾಯಿತು\! ಮಗ್ಗುಲಲ್ಲೇ ರಾಕ್ಷಸನ ಶವ\! ಕೃಷ್ಣನನ್ನು ಕಪಟದಿಂದ ಕೊಲ್ಲಲು ಬಂದಿದ್ದ ಬಂಡಿಯರೂಪದ ಶಕಟಾಸುರ ಸತ್ತದ್ದು ಹಾಗೆ. ಎಂಥ ಚೋದ್ಯ\! ಇದರ ಸತ್ಯಾಂಶವನ್ನು ತಿಳಿಯಲು ಯಾರಿಗೆ ಸಾಧ್ಯ\!

ಮತ್ತೆ ಸ್ವಲ್ಪದಿನಗಳ ಬಳಿಕ ನಡೆದದ್ದು ಇನ್ನೂ ಅದ್ಭುತ ಪ್ರಸಂಗ. ಕೃಷ್ಣನ ತಂಟೆಗಳನ್ನು ಸಹಿಸದೆ ಅವನಿಗೆ ಶಿಕ್ಷೆಮಾಡುತ್ತೇನೆಂದು ಬಗೆದಳು ಯಶೋದೆ. ಊರ ಹೊರಗಿನ ದೊಡ್ಡ ಒರಳೊಂದಕ್ಕೆ ಅವನನ್ನು ಹಗ್ಗದಿಂದ ಬಿಗಿದು ತನ್ನ ಮನಗೆಲೆಸಕ್ಕೆಂದು ಹೋದಳು. ಸ್ವಲ್ಪ ಹೊತ್ತಿನಲ್ಲೇ ಭಯಂಕರವಾದ ಸದ್ದು ಕೇಲಿಬಂತು\! ಇಡಿಯ ಗೋಕುಲವೇ ಹೊರಕ್ಕೆ ಬಂದು ನೋಡಿತು. ಕಂದದ್ದೇನು? ಎತ್ತರವಾದ ಪುಷ್ತವಾದ ಎರಡು ಅವಳಿ ಮತ್ತಿ ಮರಗಳು ಮುರಿದು, ಎರಡು ಕಡೆಗಳಲ್ಲಿ, ಬಿದ್ದಿದ್ದವು. ಕೃಷ್ಣ ತನ್ನ ಒರಳಿನೊದನೆ ನಿರ್ಲಿಪ್ತನಂತೆ ಆಡುತ್ತಿದ್ದ\! ಏನನ್ನು ನಂಬುವುದು? ಹೇಗೆ ನಂಬುವುದು? ಕೃಷ್ಣ ಇಷ್ಟು ದೊಡ್ಡ ಮರಗಳನ್ನು ಮುರಿದನೇ? ಅದು ಸಾಧ್ಯವೇ? ಯಾವುದು ಸತ್ಯವೋ?

ಹೀಗೆ, ಯಶೋದೆಗೆ ಕೃಷ್ಣನುಬಂದು “ಬಿಡಿಸಲಾರದ ಸಮಸ್ಯೆ”. ಆದರೇನು? ಅವನು ತನ್ನ ಮಗನೇಅಲ್ಲವೇ? ತಾಯಿಯಾಗಿ ತನ್ನ ಕರ್ತವ್ಯವನ್ನು ನಡಸಬೇಡವೇ? ಅವನನ್ನು ಸ್ವೇಚ್ಛೆಯಾಗಿ ಹೋಗಗೊಡುವುದೇ? ಯಾವ ಘಳಿಗೆಯಲ್ಲಿ ಅವನಿಗೆ ಎಂಥ ವಿಪತ್ತು ಸಂಭವಿಸುವುದೋ\! ಅವನು ಪರಿಪೂರ್ನನೆಂಬುದೇನೋ ದಿಟ. ಆದರೂ

೧೦೪

ಅವನನ್ನು ಮುಚ್ಚಂಜೆಯಲ್ಲಿ ಸ್ವೇಚ್ಛೆಯಾಗಿ ಅಲೆಯಗೊಡುವುದೇ? ಅವನು ರಕ್ಷೆಯನ್ನಾದರೂ ಧರಿಸಿರಬೇಡವೇ?

ತಾಯಿ ಎಂದಿದ್ದರೂ ತಾಯಿಯೇ. ತನ್ನ ಮಗ ಎಂಥ ಸಾಹಸಿಯಾದರೇನು? ಧೈರ್ಯಶಾಲಿಯಾದರೇನು? ಸಮರ್ಥನಾದರೇನು? ಅವಳಿಗೆ ಅವನು “ಮಗು”ವೇ ಯಾವಾಗಲೂ. ಈ ವಾತ್ಸಲ್ಯ, ಈ ಭ್ರಾಂತಿ ಎಮ್ದಿಗೆ ಅವಳಿಂದ ದೂರವಾದೀತು?

೮. ಇನ್ಬಮದನೈಯುಯರ್ ತ್ತಾಯ್ ಇಮೈಯವರ್ ಕ್ಕೆನ್ಱಿಮರಿಯಾಯ್

ಕುಮ್ಬಕ್ಕಳಿಱಟ್ಟಕೋವೇ ಕೊಡುಂಕಂಜನ್ ನೆಂಜಿನಿಱ್ ಕೂಟ್ರೇ

ಶೆಮ್ಬಾನ್ ಮದಿಳ್ ವೆಳ್ಳಱೈಯಾಯ್ ಶೆಲ್ವತ್ತಿನಾಲ್ ವಳರ್ ಪಿಳ್ಳಾಯ್

ಕಮ್ಬಕ್ಕಪಾಲಿಕಾಣಙ್ಗುಕ್ಕಡಿಪೋಡಿ ಕಾಪ್ಪಿಡವಾರಾಯ್

ಇನ್ಬಮ್=ಆನಂದವೆಂಬ, ಅದನೈ=ಅದನ್ನು, ಉಯರ್ ತ್ತಾಯ್=ವೃದ್ಧಿಮಾಡಿದೆ\(ಬೆಳೆಸಿದೆ\), ಇಮೈಯವರ್ ಕ್ಕು=ದೇವತೆಗಳಿಗೆ, ಎನ್ಱುಮ್=ಯಾವಕಾಲಕ್ಕೂ, ಅರಿಯಾಯ್=ಅಪರೂಪನೆನಿಸಿದೆ, ಕುಮ್ಬಮ್=ಕುಂಭವನ್ನುಳ್ಳ, ಕಳಿಱು=ಆನೆಯನ್ನು, ಅಟ್ಟ=ಅಡಗಿಸಿದ, ಕೋವೇ=ಸ್ವಾಮಿಯೇ, ಕೊಡು=ಕ್ರೂರಿಯಾದ, ಕಂಜನ್=ಕಂಸನ, ನೆಂಜಿನಿಲ್=ಮನಸ್ಸಿನಲ್ಲಿ, ಕೂಟ್ರೇ=ಯಮಸ್ವರೂಪನೇ, ಶೆಮ್=ಸುಂದರವಾದ, ಪೊನ್=ಚಿನ್ನದ, ಮದಿಳ್=ಕೋಟೆಯ, ವೆಳ್ಳಱೈಯಾಯ್=ತಿರುವೆಳ್ಳಱೈಯಾಗಿ\(ಸ್ವಾಮಿಯಾಗಿ\), ಶೆಲ್ವತ್ತಿನಾಲ್=ಅಷ್ಟೈಶ್ವರ್ಯಗಳಿಂದ, ವಳರ್=ಬೆಳೆಯುತ್ತಿರುವ, ಪಿಳ್ಳಾಯ್=ಮಗುವೇ, ಕಮ್ಬಮ್=ನಡುಕವನ್ನು ತರುವ\(ಕಂಪಿಸುವಂತೆ ಮಾಡುವ\), ಕಪಾಲಿ=ಕಪಾಲಿಯು, ಕಾಣ್=ನೋಡು, ಅಙ್ಗು=ಅಲ್ಲಿ, ಕಡಿದು=ಬೇಗ, ಓಡಿ=ಓಡುತ್ತಾ, ಕಾಪ್ಪು=ರಕ್ಷೆಯನ್ನು, ಇಡ=ಇಡಲು, ವಾರಾಯ್=ಬಾರಯ್ಯ.

ಆನಂದವೆಂಬುದನ್ನು ಹೆಚ್ಚಿಸಿ ಬೆಳಸಿದೆ. ದೇವತೆಗಳಿಗೆ ಎಲ್ಲ ಕಾಲಕ್ಕೂ ಅಪರೂಪನೆನಿಸಿದೆ. ಕುಂಭವುಳ್ಳ ಆನೆಯನ್ನು ಅಡಗಿಸಿದ ಸ್ವಾಮಿಯೇ, ಕ್ರೂರಿಯಾದ ಕಂಸನ ಮನಸ್ಸಿನಲ್ಲಿ ಯಮಸ್ವರೂಪನೇ, ಸುಂದರವಾದ ಚಿನ್ನದ ಕೋಟೆಯ ತಿರುವೆಳ್ಳಱೈಯ ಸ್ವಾಮಿಯಾಗಿ ಅಷ್ಟೈಶ್ವರ್ಯ ಸಹಿತನಾಗಿ ಬೆಳೆಯುತ್ತಿರುವ ಮಗುವೇ, ಅಲ್ಲಿ ನಡುಕವನ್ನು ತರುವ ಕಾಪಾಲಿಯಿದ್ದಾನೆ ಕಾಣೆಯಾ? ರಕ್ಷೆ ಧರಿಸಲು ಬೇಗ ಓಡಿ ಬಾರಯ್ಯಾ.\(೮\)

ಆನಂದವೇ ಭಗವಂತ. ಅದು ಶ್ರೀಕೃಷ್ಣನಾಗಿ ರೂಪತಳೆದು ಭೂಮಿಗೆ ಬಂದರೆ, ಅವನಿರುವ ಕಡೆಗಳಲ್ಲೆಲ್ಲಾ, ಓಡಾಡುವೆಡೆಗಳಲ್ಲೆಲ್ಲಾ, ಕಟಾಕ್ಷಿಸುವೆಡೆಗಳಲ್ಲೆಲ್ಲಾ

೧೦೫

ಆನಂದ ತಾನಾಗಿ ಹರಡುವುದು. ಎಲ್ಲವನ್ನೂ ಆನಂದಮಯವನ್ನಾಗಿ ಮಾಡುವುದು ಅವನ ಕೆಲಸ. ಅಷ್ಟೇ ಅಲ್ಲ, ಆನಂದವನ್ನು ಹೆಚ್ಚಿಸಿ,ಬೆಳಸಿ ಅದನ್ನು ಬ್ರಹ್ಮಾನಂದದತ್ತ ಒಯ್ಯುವುದೇ ಅವನ ಕೆಲಸ.

ದೇವತೆಗಳು ಸುಖ ಪ್ರವೃತ್ತಿಯವರು. ಅದು ಅವರಿಗೆ ಭಗವಂತನ ಅನುಗ್ರಹ. ಅವರಿಗೂ ಕಷ್ಟ ಸಂಕಟಗಳು ಒದಗುವುದುಂಟು. ಕಷ್ಟಬಂದಾಗ ಅವರು ಭಗವಂತನನ್ನು ಮರೆಹೋಗುವರು. ಮಿಕ್ಕ ಸಂದರ್ಭಗಳಲ್ಲಿ, ಸ್ವಾಭಾಇಕವಾಗಿ ಭಗವಂತನ ಆವಶ್ಯಕತೆ ಅವರಿಗೇಕೆ? ಆದ್ದರಿಂದಲೇ ಅವರಿಗೆ ಭಗವಣ್ತ್ ಅಪರೂಪನೇ, ದುರ್ಲಭನೇ.

ಕೃಷ್ಣನನ್ನು ಕೊಲ್ಲುವುದಕ್ಕೆಂದು ಕಂಸ ಕಳುಹಿಸಿದ ಮದ್ದಾನೆ ಕುವಲಯಾಪೀಡ ಎಂಬುದು, ಅದನ್ನು ಕೃಷ್ಣ ಅಡಗಿಸಿಬಿಟ್ಟ.

ಕಂಸನು ಕಡುಕ್ರೂರಿ,ಸ್ವಾರ್ಥಿ, ತನ್ನ ತಂದೆಯನ್ನೂ ತಂಗಿ ಭಾವಂದಿರನ್ನೂ ಸೆರೆಯಲ್ಲಿಸಿದ. ಧರ್ಮಬಾಹಿರನಾಗಿ ವರ್ತಿಸುತ್ತಿದ್ದದ್ದರಿಂದ ಮನಸ್ಸಿನಲ್ಲಿ ಅಶಾಂತಿಯೂ ದಿಗಿಲೂ ತುಂಬಿಕೊಂಡಿತ್ತು. ಕೃಷ್ಣನ ನೆನಪು ಬಂದಾಗಲೆಲ್ಲಾ ಅವನಿಗೆ ತನ್ನ ಪಾಲಿನ ಯಮನ ನೆನಪೇ ಆಗುತ್ತಿತ್ತು. ಕಡೆಗೆ ಅದು ನಡೆದದ್ದೂ ಹಾಗೆಯೇ.

ಕಪಾಲವನ್ನು ಧರಿಸಿದವನು ಕಾಪಾಲಿ. ಬ್ರಹ್ಮಕಪಾಲವನ್ನು ಧರಿಸಿದವನಾದ್ದರಿಂದ ಈಶ್ವರನೂ ಕಾಪಾಲಿಯೇ. ಅವನೇ ಪ್ರಳಯ ರುದ್ರ. ರುದ್ರನನ್ನು ಕಂಡರೆ ಯಾರಿಗೆ ಭಯವಿರದು? ಯಾರಿಗೆ ನಡುಕವುಂಟಾಗದು? ಮೂರೂ ಮುಚ್ಚಂಜೆಗಳಲ್ಲಿ ಊರಿನ ಬಿದಿಗಳಲ್ಲಿ ಚೌಕಗಳಲ್ಲಿ ಅಲೆದಾಡುತ್ತಿರುವ ಬಾಲಕೃಷ್ಣನಿಗೂ ಆ ಕಾಪಾಲಿಯ ಹೆದರಿಕೆ ಹೊತ್ತಿನಲ್ಲಿ ತನ್ನ ಮುದ್ದು ಮಗನ ಅಲೆದಾಟವನ್ನು ಅಡ್ಡಿ ಮಾಡುವುದಕ್ಕಾಗಿ, ತನ್ನ ಮಾತನ್ನು ಕೇಳುವಂತೆ ಮಾಡುವುದಕ್ಕಾಗಿ, ಕತ್ತಲೆಯ ಹೊತ್ತಿನಲ್ಲಿ ಬೀದಿಗಳಲ್ಲಿ ಚೌಕಗಳಲ್ಲಿ ಕಪಾಲಿಯಿದ್ದಾನೆಂದು ಹೇಳಿ ಕೃಷ್ಣನನ್ನೂ ಅಂಜಿಸುತ್ತಾಳೆ.

“ಕಾಪಾಲಿ”ಎಂಬವರು ಒಂದು ಬಗೆಯ ಜನ. ಮೈಗೆಲ್ಲಾ ಭಸ್ಮ ಧರಿಸಿ, ಜಟಾಧಾರಿಗಳಾಗಿ, ಕತ್ತಿನಲ್ಲಿ ತಲೆಬುರುಡೆ \(ಕಪಾಲ\)ಗಳ ಮಾಲೆಯನ್ನು ಧರಿಸಿ ಸಂಚರಿಸುವ ವೈರಾಗಿಗಳು ಇವರು. ಸಾಮಾನ್ಯ ಜನರಂತೆ ಇವರು ಇಲ್ಲವಾದ್ದರಿಂದ ಇವರನ್ನು ಮಕ್ಕಳು ಕಂಡು ಹೆದರುವುದು ಸಹಜವೇ. ಇಂಥ “ಕಾಪಾಲಿ” ಚೌಕದಲ್ಲಿದ್ದಾನೆಂದು ಯಶೋದೆ ಕೃಷ್ಣನನ್ನು ಹೆದರಿಸಿರಬಹುದೇ?

೯. ಇರುಕ್ಕೊಡುನೀರ್ ಶಙ್ಗಿಱ್ ಕೊಣ್ಡಿಟ್ಟು ಎೞಿಲ್ ಮಱೈಯೋರ್ ವನ್ದು ನಿನ್ಱಾರ್

ತರುಕ್ಕೇಲ್ ನಮ್ಬಿ ಶನ್ದಿನಿನ್ಱು ತಾಯ್ ಶೊಲ್ಲುಕ್ಕೊಳ್ಳಾಯ್ ಶಿಲನಾಳ್

ತಿರುಕ್ಕಾಪ್ಪು ನಾನುನ್ನೈಚ್ಚಾತ್ತತ್ತೇಶುಡೈ ವೆಳ್ಳಱೈ ನಿನ್ಱಾಯ್

ಉರುಕ್ಕಾಟ್ಟುಮ್ ಅನ್ದಿವಿಳಕ್ಕೂ ಇನ್ಱೊಳಿಕೊಳ್ಳವೇಟ್ರುಹೇನ್ ವಾರಾಯ್

೧೦೬

ಇರುಕ್ಕೊಡು=ವೇದಮಂತ್ರಗಳೊಡನೆ \(ಋಕ್ಕುಗಳೊಡನೆ\) ನೀರ್=ತೀರ್ಥವನ್ನು, ಶಙ್ಗಿಲ್=ಶಂಖದಲ್ಲಿ, ಕೊಣ್ಡಿಟ್ಟು=ತಂದಿಟ್ಟುಕೊಂಡು, ಎಲಿಲ್=ವಿಲಕ್ಷಣವಾದ, ಮಱೈಯೋರ್=ವೇದಪಂಡಿತರು, ವನ್ದು ನಿನ್ಱಾರ್=ಬಂದು ನಿಂತಿದ್ದಾರೆ, ನಮ್ಬಿ=ಪರಿಪೂರ್ಣನೇ, ಚನ್ದಿ=ಚೌಕಗಳಲ್ಲಿ, ನಿನ್ಱು=ನಿಂತುಕೊಂಡು, ತರುಕ್ಕೇಲ್=ಠೀವಿಯಿಂದ ತಿರುಗಾಡಬಾರದು, ಶಿಲನಾಳ್=ಕೆಲವು ಕಾಲ, ತಾಯ್ ಶೊಲ್ಲು=ತಾಯಿಯ ಮಾತನ್ನು, ಕೊಳ್ಳಾಯ್=ಕೇಳು=, ತೇಶು=ತೇಜಸ್ಸು, ಉಡೈ=ಉಳ್ಳ, ವೆಳ್ಳಱೈ=ತಿರುವೆಳ್ಳಱೈ ಕ್ಷೇತ್ರದಲ್ಲಿ, ನಿನ್ಱಾಯ್=ನಿಂತಿದ್ದೀಯೆ, ಇನ್ಱು=ಇಂದು ನಾನು, ನಾನು,ತಿರುಕ್ಕಾಪ್ಪು=ಸೊಗಸಾದ ರಕ್ಷೆಯನ್ನು, ಉನ್ನೈ=ನಿನಗೆ, ಶಾತ್ತ=ಇಡುವುದಕ್ಕಾಗಿ, ಉರು=\(ನಿನ್ನ\)ದಿವ್ಯಸ್ವರೂಪವನ್ನು, ಕಾಟ್ಟುಮ್=ತ್ಫ್ರಿಸುವ, ಅನ್ದಿವಿಳಕ್ಕೂ=ಸಂಧ್ಯಾದೀಪವನ್ನು, ಒಳಿಕ್ಕೊಳ್ಳ=ಬೆಳಗುವಂತೆ ಏಟ್ರುಕೇನ್=ಹೊತ್ತಿಸಿದ್ದೇನೆ, ವಾರಾಯ್=ಬಾರಯ್ಯಾ.

ವೇದಮಂತ್ರಗಳೊಡನೆ\(ಋಕ್ಕುಗಳೊಡನೆ\) ತೀರ್ಥವನ್ನು ಶಮ್ಖದಲ್ಲಿ ತಂದಿಟ್ಟುಕೊಂಡು ವಿಲಕ್ಷಣವಾದ ವೇದಪಂಡಿತರು ಬಂದು ನಿಂತಿದ್ದಾರೆ. ಪರಿಪೂರ್ಣನೇ, ಸಂದಿ ಚೌಕಗಳಲ್ಲಿ\(ಸಂದುಗೊಂದುಗಳಲ್ಲಿ\)ನಿಂತು, ಠೀವಿಯಿಂದ ತಿರುಗಾಡಬಾರದು. ಕೆಲ ಕಾಲ ತಾಯಮಾತನ್ನು ಕೇಳು. ತೇಜಸ್ಸಿನಿಂದ ಕೂಡಿದ ತಿರುವೆಳ್ಳಱೈ ಕ್ಷೇತ್ರದಲ್ಲಿ ನೆಲಸಿದ್ದೀಯೆ. ಇಂದು ನಾನು ನಿನಗೆ ಸೊಗಸಾದ ರಕ್ಷೆಯನ್ನು ಇಡುವುದಕ್ಕಾಗಿ ನಿನ್ನ ದಿವ್ಯಸ್ವರೂಪವನ್ನು ತೋರಿಸುವ ಸಂಧ್ಯಾದೀಪವನ್ನು ಬೆಳಗುವಂತೆ ಹೊತ್ತಿಸಿದ್ದೇನೆ, ಬಾರಯ್ಯಾ.\(೯\)

೧೦. ಪೋದಮರ್ ಶೆಲ್ವಕ್ಕೊೞುನ್ದು ಪುಣರ್ ತಿರುವಳ್ಳಱೈಯಾನೈ

ಮಾದರ್ ಕ್ಕೂಯರ್ ನ್ದವಶೋದೈ ಮಹನ್ಱನ್ನೈಕ್ಕಾಪ್ಪಿಟ್ಟ ಮಾಟ್ರಮ್

ವೇದಪ್ಪಯನ್ ಕೊಳ್ಳವಲ್ಲ ವಿಟ್ಟುಚಿತ್ತನ್ ಶೊನ್ನಮಾಲೈ

ಪಾದಪ್ಪಯನ್ ಕೊಳ್ಳವಲ್ಲ ಪತ್ತರುಳ್ಳಾರ್ ವಿನೈಪೋಮೇ

೧೦೭

ಪೋದು=ಆಗ ತಾನೆ ಬಿರಿಯುತ್ತಿರುವ\(ಅರಳುತ್ತಿರುವ\) ಪುಷ್ಪಗಳಲ್ಲಿ ಅಮರ್=ಅಣಿಯಾಗಿರುವ, ಶೆಲ್ವಮ್= ಸೌಂದರ್ಯವನ್ನು, ಕೊೞುನ್ದು=ಕೋಮಲತೆಯನ್ನು, ಪುಣರ್=ಜೊತೆಗೂಡಿಸಿರುವ\(ಒಂದುಗೂಡಿಸಿರುವ\), ತಿರುವೆಳ್ಳಱೈಯಾನೈ=ತಿರುವೆಳ್ಳಱೈಯಲ್ಲಿ ನೆಲಸಿರುವ ಸ್ವಾಮಿಯನ್ನು ಕುರಿತು, ಮಾದರ್ ಕ್ಕೂ=ತಾಯಂದಿರಲ್ಲೆಲ್ಲಾ, ಉಯರ್ ನ್ದ=ಶ್ರೇಷ್ಠಳೆನಿಸಿದ, ಅಶೋದೈ=ಯಶೋದೆಯು, ಮಗನ್ ತನ್ನೈ=ಮಗನಿಗೆ, ಕಾಪ್ಪು=ರಕ್ಷೆಯನ್ನು,ಇಡ=ಇಡುವುದರ, ಮಾಟ್ರಮ್=ಮಾತ್ರವನ್ನೇ, ವೇದಮ್=ವೇದವನ್ನು, ಪಯನ್ ಕೊಳ್ಳವಲ್ಲ=ಅರ್ಥಮಾಡಿಕೊಳ್ಳಬಲ್ಲ, ವಿಟ್ಟುಚಿತ್ತನ್=ವಿಷ್ಣುಚಿತ್ತನು, ಶೊನ್ನ=ಹೇಳಿದ, ಮಾಲೈ=ಗೀತಮಾಲಿಕೆಯ, ಪಾದಮ್=ಒಂದು ಸಾಲನ್ನು\(ಪಾದವನ್ನು\)ಮಾತ್ರವೇ, ಪಯನ್ ಕೊಳ್ಳವಲ್ಲ=\(ಅರ್ಥವತ್ತಾಗಿ\)ಅರಿತುಕೊಳ್ಳಬಲ್ಲ, ಪತ್ತರ್=ಭಕ್ತರಾಗಿ, ಉಳ್ಳಾರ್=ಉಳ್ಳವರ, ವಿನೈ=ಪಾಪಗಳೆಲ್ಲವೂ, ಪೋಮೇ=ನೀಗುವುವು\(ತೊಲಗಿ ಹೋಗುವುವು\).

ಆಗತಾನೆ ಅರಳುತ್ತಿರುವ ಪುಷ್ಪಗಳಲ್ಲಿ ಅಣಿಯಾಗಿರುವ ಸೌಂದರ್ಯವನ್ನೂ ಕೋಮಲತೆಯನ್ನೂ ಒಂದುಗೂಡಿಸಿರುವ ತಿರುವೆಳ್ಳಱೈಯ ಸ್ವಾಮಿಯನ್ನುಕುರಿತು ತಾಯಂದಿರಿಗೆಲ್ಲಾ ಶ್ರೇಷ್ಠಳೆನಿಸಿದ ಯಶೋದೆಯು ತನ್ನ ಮಗನಿಗೆ ರಕ್ಷೆ ಇಡುವುದರ ಮಾತ್ರವನ್ನೇ ವೇದವನ್ನು ಅರ್ಥಮಾಡಿಕೊಳ್ಳಬಲ್ಲ ವಿಷ್ಣುಚಿತ್ತನು ಹೇಳಿದ ಗೀತಮಾಲಿಕೆಯ ಒಂದು ಸಾಲನ್ನು ಮಾತ್ರವೇ ಅರಿತುಕೊಳ್ಳಬಲ್ಲ ಭಕ್ತರಾದವರ ಪಾಪಗಳೆಲ್ಲವೂ ಕಳೆದುಹೋಗುವುವು.\(೧೦\)

ಇದು ಈ ತಿರುಮೊೞಿಗೆ ಫಲಶ್ರುತಿ. ಪ್ರಕೃತಿಯನ್ನು ಮನವಿಟ್ಟು ಗಮನಿಸುತ್ತಾ ಬಂದರೆ, ಅದನ್ನು ಸೃಷ್ಟಿಸಿದ ಕೈವಾಡದ ದಿವ್ಯಸಾಮರ್ಥ್ಯದ ಅರಿವು ತೋರಿಬರುತ್ತದೆ. ವಸಂತ ಕಾಲದಲ್ಲಿ ಚಿಗುರೊಡೆಯುತ್ತಿರುವ ಮರಗಳನ್ನು ಗಮನಿಸಿ. ಚಿಗುರೆಲೆಗಳ ಮಾಟ, ಬಣ್ಣ, ಕೋಮಲತೆ ಹೊಳಪು-ಇವುಗಳು ಬಿಡಿಬಿಡಿಯಾಗಿಯೂ ಒಟ್ಟುಗೂಡಿಯೂ ಮರಮರ ಸೌಂದರ್ಯವನ್ನು ಹೆಚ್ಚಿಸುವುದು. ಹೊತ್ತಿಗೆ ಸರಿಯಾಗಿ ಬಿರಿಯುವ ಮೊಗ್ಗುಗಳಲ್ಲಿ ಅಣಿಯಾಗಿರುವ ಪರಿಮಳವೂ, ದಳಗಳ ಮಾಟವೂ ಬಣ್ಣವೂ, ಕೋಮಲತೆಯೂ ಕಣ್ಮನಗಳನ್ನು ಆಕರ್ಷಿಸದೆ ಬಿಡದು. ಹಾಗೆಯೇ, ಸೃಷ್ಟಿಯ ಪ್ರತಿಯೊಂದು ವಸ್ತುವಿನ ವಿಕಾಸವೂ ಚಿಕ್ಕದಾಗಲಿ, ದೊಡ್ಡದಾಗಲು ಒಂದೊಂದೂ ತನ್ನ ಸೃಷ್ಟಿಗೆ ತನ್ನ ಸೌಂದರ್ಯಕ್ಕೆ ತನ್ನ ವಿಕಾಸಕ್ಕೆ, ತನ್ನ ನಿರ್ದಿಷ್ಟ ಜೀವನಕ್ಕೆ ತಕ್ಕಂತೆ ತನ್ನ ಹಿನ್ನೆಲೆಯ ಮಹಾಸಮರ್ಥ ಕೌಶಲ್ಯದ ಹಿರಿಮೆಯನ್ನು ಕ್ಷಣಕ್ಷಣಕ್ಕೂ ಎತ್ತಿತೋರಿಸುತ್ತದೆ. ಪ್ರಕೃತಿಯ ನಡುವೆ ನಡಮಾಡಿ, ಪ್ರಕೃತಿಯಲ್ಲಿ

೧೦೮

ಸತತವಾಗಿ ಸೂಕ್ಷ್ಮಸೂಕ್ಷ್ಮ ಮಾರ್ಪಾಡುಗಳನ್ನು ಗಮನಿಸುತ್ತಾ, ಅವುಗಳ ಬಗೆಗೆ ಚಿಂತನ ನಡಸುತ್ತಾ, ಸೃಷ್ಟಿಯ ಹಿನ್ನೆಲೆಯ ಮಹಾಶಕ್ತಿಯ ದರ್ಶನ ಪಡೆಯುವ ಮನುಷ್ಯನು ಧನ್ಯ. ಅವನು ಜ್ಞನೈಯೂ ಹೌದು, ಭಕ್ತನೂ ಹೌದು. ಭಗವಂತನ ಸಾಕ್ಷಾತ್ಕಾರ ಪಡೆದವನು ಅವನು. ಅವನ ಜನ್ಮಸಾರ್ಥಕ. ಅದು ಪವಿತ್ರವಾದದ್ದು. ಅಲ್ಲಿ ಪಾಪಗಳಿಗೆ ಎಡೆಯೆಲ್ಲಿ? ಆದದ್ದರಿಂದಲೇ, ಅವರು ಪಾಪವಿಮುಕ್ತರು ಎನ್ನುತ್ತಾರೆ ಆೞ್ವಾರರು. ಅವನೇ, ನಿಜವಾಗಿ ವೇದಪಾರಂಗತ.

ಭಗವಂತನ ಕಲ್ಯಾಣಗುಣಗಳು ಅನಂತ. ಎಲ್ಲವನ್ನೂ ಮಾನಸಿಕವಾಗಿಯಾದರೂ ದರ್ಶನಮಾಡಿಕೊಳ್ಳುವುದು ಸಾಧ್ಯವಲ್ಲದ್ದು.ಒಂದೊಂದು ಗುಣವನ್ನಾದರೂ ಅರಿತುಕೊಳ್ಳಲೆತ್ನಿಸಿ. ಅದರ ಲಾಭವನ್ನು ಪಡೆದನೆಂದರೆ, ಅವನಿಗೆ ಅದೇ ಒಂದು ಮಹದೈಶ್ವರ್ಯ. ಮಾತಾಯಿ ಯಶೋದೆ ತನಗೆ ಮಗನಗೈ ಅವತರಿಸಿದ ಕೃಷ್ಣನಿಗೆ ದೃಷ್ಟಿತಾಕೀತೆಂಬ ಶಂಕೆಯಿಂದ, ಕಾತರಗೊಂಡು ಅವನನ್ನು ತನ್ನಲ್ಲಿಗೆ ಬರಹೇಳುತ್ತಿರುವುದು ಈ ಹತ್ತುಪಾಶುರಗಳ ತಿರುಮೊೞಿಯ ವಿಷಯ. ವಿಷಯವನ್ನು ಅರ್ಥವತ್ತಾಗಿ ತಿಳಿಯಬೇಕಾದರೆ ವೇದಪಾರಂಗತನಾಗಬೇಕು ಎನ್ನುತ್ತಾರೆ ಆೞ್ವಾರರು. ಅಂಥಸತ್ವ ತುಂಬಿದ ತಿರುಮೊಲಿ ಇದು. ಈ ಪಾಶುರಗಳಲ್ಲಿ ಒಂದರ ಒಂದು ಸಾಲನ್ನಾದರೂ ಚೆನ್ನಾಗಿ ಅರಿತವನ ಪಾಪಗಳೆಲ್ಲವೂ ಕಳೆದುಹೋಗುತ್ತವೆ ಎಂದು ಹೇಳುವುದರಲ್ಲಿ ಅವನು ಭಕ್ತನೂ ಜ್ಞಾನಿಯೂ ಆಗುತ್ತಾನೆ ಎಂದೂ, ಅವನ ಮನಸ್ಸು ಶುದ್ಧಗೊಂಡು ಭಗವಂತನಲ್ಲಿ ತಲ್ಲೀನತೆಹೊಂದುತ್ತದೆ ಎಂದೂ ಆಗುತ್ತದೆ. ಅಂತು, ಈ ತಿರುಮೊೞಿ ಬಹಳ ಗಹನವಾದದ್ದು ಎನ್ನುತ್ತಾರೆ ತಿಳಿದವರು.

ಅಡಿಯನಡೆ: ಇನ್ದಿರನ್, ಕನ್ಱು, ಶೆಪ್ಪು, ಕಣ್ಣಿಲ್, ಪಲ್ಲಾಯಿರಮ್, ಕಂಜನ್, ಕಳ್ಳ, ಇನ್ಬಮ್, ಇರುಕ್ಕು, ಪೋದಮರ್, ವೆಣ್ಣೆಯ್.

೧೦೯

ಶ್ರೀಃ

ಶ್ರಿಯೈ ನಮಃ

ಎರಡನೆಯ ದಶಕ ಒಂಬತ್ತನೆಯ ತಿರುಮೊೞಿ ವೆಣ್ಣೆಯ್ ವಿೞುಙ್ಗಿ

೧. ವೆಣ್ಣೆಯ್ ವಿೞುಙ್ಗಿ ವೆಱುಙ್ಗಲತ್ತೈ ವೆಱ್ ಪಿಡೈಯಿಟ್ಟು ಅದನೋಝೈಕೇಟ್ಕುಮ್

ಕಣ್ಣಪಿರಾನ್ ಕಟ್ರಕಲ್ವಿತನ್ನೈ ಕಾಕ್ಕಹಿಲ್ಲೋಮುನ್ ಮಗನೈಕ್ಕಾವಾಯ್

ಪುಣ್ಣೀಱ್ ಪುಳಿಪ್ಪೆಯ್ದಾಲೊಕ್ಕೂನ್ ತೀಮೈಪುರೈಯಾಲಿವೈ ಶೆಯ್ಯವಲ್ಲ

ಅಣ್ಣಱ್ ಕಣ್ಣಾನೋರ್ ಮಹನೈಪ್ಪೆಟ್ರ ಅಶೋದೈ ನಙ್ಗಾಯುನ್ ಮಹನೈಕ್ಕೂವಾಯ್

ವೆಣ್ಣೆಯ್=ಬೆಣ್ಣೆಯನ್ನು, ವಿೞು~ಘ್ಗಿ= ನುಂಗಿಹಾಕಿ, ವೆರುಮ್=ಬರಿಯ, ಕಲತ್ತೈ=ಪಾತ್ರೆಯನ್ನು, ವೆಱು ಪು=ಬೆಟ್ಟದ, ಇಡೈ=ತಪ್ಪಲಿಗೆ, ಇಟ್ಟು=ಬಿಸುಟು, ಅದನ್=ಅದರ, ಓಜೈ=ಸದ್ದನ್ನು, ಕೇಟ್ಕುಮ್=ಕೇಳುವ, ಕಣ್ಣಪಿರಾನ್=ಕೃಷ್ಣನೆಂಬ ಪ್ರಭವು, ಕಟ್ರ=ಕಲಿತಿರುವ, ಕಲ್ವಿ=ವಿದ್ಯೆಯನ್ನು, ಕಾಕ್ಕಹಿಲ್ಲೋಮ್=ಕಾಯುತ್ತ ಇರಲಾರೆವು, ಉನ್=ನಿನ್ನ, ಮಗನೈ=ಮಗನನ್ನು, ಕಾವಾಯ್=ತಡೆದು ಹಿಡಿಯಮ್ಮಾ, ಪುಣ್ಣಿಲ್=ಹುಣ್ಣಿಗೆ, ಪುಳಿ=ಹುಳಿಯನ್ನು, ಪೇಯ್ ದಾಲ್=ಸುರಿದರೆ, ಒಕ್ಕೂಮ್=ಸಮನಾಗುವಂತ, ತೀಮೈ=ತಂಟೆಗಳು, ಪುರೈಪುರೈಯಾಲ್=ಮನೆಮನೆಯಲ್ಲಿಯೂ, ಇವೈ=ಇವುಗಳನ್ನು, ಶೆಯ್ಯವಲ್ಲ=ಮಾಡಬಲ್ಲ, ಅಣ್ಣಲ್=ಮಹಿಮೆಯನ್ನುಳ್ಳ, ಕಣ್ಣಾನ್=ಕಣ್ಣುಗಳುಳ್ಳ, ಓರ್=ಒಬ್ಬ, ಮಹನೈ=ಮಗನನ್ನು, ಪೆಟ್ರ=ಹಡೆದ, ಅಶೋದೈನಙ್ಗಾಯ್=ಯಶೋದೆ ತಾಯಿಯೇ\(ಶ್ರೀಂಅತಿಯಶೋದೆ\), ಉನ್=ನಿನ್ನ, ಮಹನೈ=ಮಗನನ್ನು, ಕೂವಾಯ್=ಕರೆಯಮ್ಮಾ.

ಬೆಣ್ಣೆಯನ್ನೆಲ್ಲಾ ನುಂಗಿ ಹಾಕಿ ಆಮೇಲೆ ಬರಿಯ ಪಾತ್ರೆಯನ್ನು ಬೆಟ್ಟದ ತಪ್ಪಲಿಗೆ ಬಿಸುಟು\(ಅದು ಕೆಳಕ್ಕೆ ಇಳಿದು ಬರುತ್ತಿರುವಾಗ\)ಅದರ ಸದ್ದನ್ನು ಕೇಳಿ ಆನಂದಿಸುವ ಕೃಷ್ಣನೆಂಬ ಪ್ರಭುವು ಕಲಿತಿರುವ ವಿದ್ಯೆಯನ್ನು ಕಾಯುತ್ತ ಇರಲಾರೆವು. ನಿನ್ನ ಮಗನನ್ನು ತಡೆದು ಹಿಡಿಯಮ್ಮಾ. ಹುಣ್ಣಿಗೆ ಹುಳಿಯನ್ನು ಸುರಿದರೆ ಹೇಗೋಹಾಗೆ ತಂಟೆಗಳನ್ನು ಮಾಡಬಲ್ಲ ಮಹಿಮೆಯ

೧೧೦

ಕಣ್ಣುಗಳುಳ್ಳ ಒಬ್ಬ ಮಗನನ್ನು ಹಡೆದಿರುವ ಯಶೋದೆ ತಾಯಿಯೇ ನಿನ್ನ ಮಗನನ್ನು ಕರೆಯಮ್ಮಾ.\(೧\)

ಒಬ್ಬ ಗೊಲ್ಲತಿ ಯಶೋದೆಯ ಬಳಿಗೆ ಬರುತ್ತಾಳೆ. ಬಾಲಕೃಷ್ಣನ ತಂಟೆಗಳ ಬಗೆಗೆ ಚಾಡಿ ಹೇಳುತ್ತಾಳೆ. ಕೃಷ್ಣನ ಜಾಣಚೇಷ್ಟೆಗಳನ್ನು ಹೇಗೆ ಸಹಿಸಿಕೊಂಡಿರಬೇಕೋ, ಅವುಗಳನ್ನು ಅವನು ಮಾಡದಂತೆ ಹೇಗೆ ತಡೆದಿಡಬೇಕೋ ಅವಳಿಗೆ ತಿಳಿಯದಾಗಿದೆ. ಅವಳು ಕಷ್ಟಪಟ್ಟು ಹಲವಾರು ದಿನಗಳು ಕೂಡಿಟ್ಟೀದ್ದ ಬೆಣ್ಣೆಯನ್ನೆಲ್ಲಾ ನುಂಗಿದ್ದೂ ಅಲ್ಲದೆ, ಬರಿಯ ಪಾತ್ರೆಯನ್ನು ಬೆಟ್ಟದ ತಪ್ಪಲಿಗೆ ಎಸೆದುಬಿಡುವೇ? ಆ ಪಾತ್ರೆಕೆಳಕ್ಕೆ ಉರುಳಿ ಬರುತ್ತಾ ಮಾಡುವ ಸದ್ದನ್ನು ತನ್ಮಯನಾಗಿ ಕೇಳಿ ಆನಂದಿಸುವುದೇ? ಅವನ ಚೇಷ್ಟೆಗಳನ್ನೆಲ್ಲಾ ವರ್ಣಿಸಿ ಹೇಳಲೂ ಅವಳಿಗೆ ಬಾರದು. ಅವನು ಕಲಿತಿರುವ ವಿದ್ಯೆ “ಅಷ್ಟು ವಿಚಿತ್ರವಾದದ್ದು. ಒಂದುಮಾತಿನಲ್ಲಿ ಅದನ್ನುವರ್ಣಿಸುವದಕ್ಕೆ ಒಂದು ಸೊಗಸಾದ ಉಪಮಾನವನ್ನು ಕೊಡುತ್ತಾಳೆ: “ಹುಣ್ಣಿನ ಮೇಲೆ ಹುಳಿ ಹಿಂಡಿದ್ದಕ್ಕೆ ಸಮನಾದ ಚೇಷ್ಟೆಗಳು ಅವನವು”ಎನ್ನುತ್ತಾಳೆ, ಮೊದಲೇ ಅದು ಹುಣ್ಣು, ನವೆ, ಉರಿ, ನೋವುಗಳನ್ನುಳ್ಳದ್ದು. ಅವನ್ನು ಸಹಿಸುವುದೇ ಕಷ್ಟ ಎನ್ನುತ್ತಿರುವಾಗ, ಅದರ ಮೇಲೆ ಹುಳಿರಸವನ್ನು ಹಿಂಡುವುದೇ? ಪರಿಣಾಮವಾಗಿ ಅದು ಇನ್ನೆಷ್ಟು ಯಾತನೆಯನ್ನುಂಟು ಮಾಡುತ್ತದೆ? ಸಹಿಸುವುದು ಹೇಗೆ? ಹೀಘಿದೆ ತಾಯಿ, ನಿನ್ನ ಮಗನ ಜಾಣಚೇಷ್ಟೆಗಳು. ನೀನೇ ನಿನ್ನ ಮಗನನ್ನು ಕರೆದು, ಅವನಿಗೆ ಬುದ್ಧಿ ಹೇಳಮ್ಮಾ” ಎನ್ನುತ್ತಾಳೆ.

೨. ವರುಹವರುಹವರುಹವಿ~ಘ್ಗೇ ವಾಮನ ನಮ್ಬೀ ವರುಹವಿಙ್ಗೇ

ಕರಿಯಕುೞಱ್ ಶೆಯ್ಯವಾಯ್ ಮುಹತ್ತು ಕ್ಕಾಕುತ್ತನಮೀ ವರುಹವಿ~ಘ್ಗೇ

ಅರಿಯನಿವನೆನಕ್ಕಿನ್ಱುನಙ್ಗಾತ್ ಅಂಜನವಣ್ಣಾವ ಶಲಹತ್ತಾರ್

ಪರಿಬವಮ್ ಪೇಶತ್ತರಿಕ್ಕಿಲ್ಲೇನ್ ಪಾವಿಯೇನುಕ್ಕಿಙ್ಗೇಪೋದರಾಯೇ

ಇಙ್ಗೇ=ಇಲ್ಲಿಗೆ\(ನನ್ನ ಬಳಿಗೆ\), ವರುಹವರುಹ ವರುಹ=ಬೇಗ ಬಾ, ವಾಮನ ನಮ್ಬೀ=ವಾಮನ ಪ್ರಭೂ, ಇಙ್ಗೇ ವರುಹ=ಇಲ್ಲಿಗೆ ಬಾ, ಕರಿಯ ಕುೞಲ್=ಕರಿಯ\(ಅಚ್ಚಕಪ್ಪನೆಯ\) ತಲೆಗೂದಲಿನಿಂದ ಕೂಡಿ, ಶೆಯ್ಯ=ಸುಂದರವಾದ, ವಾಯ್=ಬಾಯಿ, ಮುಹತ್ತು=ಮುಖವುಳ್ಳ, ಕಾಕುತ್ತನಮ್ಬೀ=ಕಾಕುತ್ಥ್ಸಪ್ರಭುವಾದ, ಶ್ರೀರಾಮನೇ, ಇಙ್ಗೇ ವರುಹ=ಇಲ್ಲಿಗೆ ಬಾ, ನಙ್ಗಾಯ್=ಗುಣವತಿಯೇ, ಇನ್ಱು=ಇಂದು, ಎನಕ್ಕೂ=ನನಗೆ, ಇವನ್=ಇವನು, ಅರಿಯನ್=ಅಸಾಧ್ಯನು, ಅಂಜನವಣ್ಣಾ=ಕಾಡಿಗೆಯ ಬಣ್ಣದವನೇ, ಅಶಲ್=ಅಶುದ್ಧವಾದ, ಅಹತ್ತಾರ್=ಮನೆಯವರ, ಪರಿಬವಮ್=ಅಪಮಾನದ, ಪೇಶ= ಮಾತನ್ನು,ತರಿಕ್ಕಿಲ್ಲೇನ್=ಸಹಿಸಿಕೊಳ್ಳೆನು

೧೧೧

ಪಾವಿಯೇನುಕ್ಕು=ಪಾಪಿಯಾದ ನನಗೆ\(ಇದು ಒದಗಿದೆ\), ಇಙ್ಗೇ ಪೋದರಾಯ್=ಇಲ್ಲಿಗೆ ಬಂದುಬಿಡಪ್ಪ.

ವಾಮನ ಪ್ರಭೂ ನನ್ನ ಬಳಿಗೆ ಬೇಗ ಬಾ. ಅಚ್ಚಕಪ್ಪನೆಯ ತಲೆಗೂದಲು ಅಂದವಾದ ಬಾಯಿ ಮುಖಗಳನ್ನುಳ್ಳ ಕಾಕುತ್ಥ್ಸ ಪ್ರಭುವಾದ ಶ್ರೀರಾಮಚಂದ್ರನೇ ಇಲ್ಲಿಗೆ ಬಾ. ಗುಣವತಿಯೇ, ಇಂದು ನನಗೆ ಇವನು ಅಸಾಧ್ಯವಾಗಿದ್ದಾನೆ. ಕಾಡಿಗೆಯ ಬಣ್ಣದವನೇ, ನಮ್ಮ ಮೂಲದ ಮನೆಯವರ ಅಪಮಾನದ ಮಾತುಗಳನ್ನು ಸಹಿಸಲಾರೆನು. ಪಾಪಿಯಾದ ನನಗೆ ಇದು ಒದಗಿದೆ. ಇಲ್ಲಿಗೆ ಬಂದುಬಿಡಪ್ಪ.\(೨\)

ಗೊಲ್ಲತಿಯ ಮಾತನ್ನು ಕೇಳಿ ಯಶೋದೆ ಉದ್ವೇಗಗೊಂಡಳು. ತನಗೆ ಅಸಾಧ್ಯವಾದ, ಸಹಿಸಲಾರದಂಥ ಅಪಮಾನವಾಯಿತೆಂದುಕೊಂಡಳು. ಆದರೂ, ಚಾಡಿಹೊತ್ತುತಂದ ಗೊಲ್ಲತಿಯನ್ನು “ಗುಣವತಿಯೇ”ಎಂದು ಸಂಬೋಧಿಸಿದಳು. ಚಾಡಿ ಆಡುವವಳು ಎಂಥ ಗುಣವತಿ? ಮಗುವಿನ ಚೇಷ್ಟೆಗಳು ಯಾವ ಮಗುವಿಗೆ ತಾನೆ ಸಾಮಾನ್ಯವಲ್ಲ? ಒಂದು ವೇಳೆ, ಆ ಚೇಷ್ಟೆ ಸ್ವಲ್ಪ ಹದ್ದು ಮೀರಿನಡೆದಿದ್ದರೂ ಸಹ, ಆಕೆ ಗುಣವತಿಯೇ ಆಗಿದ್ದರೆ, ಅದನ್ನು ಲೆಕ್ಕಿಸದೆ ಶಾಂತವಾಗಿರಬಹುದಾಗಿತ್ತು. ಅವಳಿಗೆ ಯಶೋದೆ ಹೇಳೂತ್ತಾಳೆ: “ಗುಣವತಿಯೇ, ಇಂದು ಏಕೋ ನನ್ನ ಮಗ ಸ್ವಲ್ಪ ದಾರಿಬಿಟ್ಟು ಅಸಾಧ್ಯನೆನಿಸಿದ್ದಾನೆ”. ಇದು ಒಂದು ರೀತಿಯಲ್ಲಿ ಅವಳನ್ನು ಕ್ಷಮಿಸೆಂದು ಬೇಡಿಕೊಂಡಂತೆಯೇ. ತಾನೋ ಗೋಕುಲಕ್ಕೆ ಯಜಮಾನನಾದ ನಂದಗೋಪನ ಪಟ್ಟದರಸಿ. ತನಗೆಸಲ್ಲಬೇಕಾದ ಗೌರವ ಎಂಥಾದ್ದಿರಬೇಕು? ಆದರೆ, ತನ್ನ ಮುದ್ದುಮಗನಾದ ಕೃಷ್ಣನಿಂದ ತನಗೆ ಅಪಕೀರ್ತಿ ಬಂದಿತಲ್ಲಾ. ಈ ಅಪಮಾನವನ್ನು ಸಹಿಸಲಾರೆನಲ್ಲಾ. ಕಡುಪಾಪಿಯಲ್ಲವೇ ನಾನು?

ಮನನೊಂದು ಯಶೋದೆ ತನ್ನ ಮಗನನ್ನು ಕೂಗಿ ಕರೆಯುತ್ತಾಳೆ: “ವಾಮನ ಮೂರ್ತಿ, ರಾಮಚಂದ್ರಪ್ರಭು, ಬಾರಪ್ಪ, ಬೇಗ ನನ್ನಲ್ಲಿಗೆ ಬಂದುಬಿಡು ಅರ್ಥಪೂರ್ಣವಾಗಿ ಇವುಗಳನ್ನು ಆಡಿದಂತೆ ಕಾಣುತ್ತದೆ, ಬಾಲಕೃಷ್ಣನಂತೆಯೇ ವಾಮನ ಮೂರ್ತಿಯಾಗಿ ಕೇಳಿದ್ದು ಅಲ್ಪ; ಆದರೆ ಮಾಡಿದ್ದು ಅಗಾಧ. ಆದರೆ, ದಿವ್ಯಸುಂದರ ಮೂರ್ತಿಯಾಗಿ ಶ್ರೀರಾಮಚಂದ್ರನಂತೆಯೇ ಇರುವೆ. ರಾಮಚಂದ್ರನು ತನ್ನ ಬಾಳ್ವೆಯನ್ನೆಲ್ಲಾ ಸತ್ಯಕ್ಕಾಗಿ, ತಂದೆಕೊಟ್ಟ ಮಾತನ್ನು ಉಳಿಸಿಕೊಡುವುದಕ್ಕಾಗಿ ಮೀಸಲು ಮಾಡಿದ. ಮಗನಾದರೆ ಹಾಗೆ ರಾಮಚಂದ್ರನಂತೆ ಇರಬೇಡವೇ? ಬಂದು ಬಿಡು, ಮಗು. ನಿನ್ನ ಚೇಷ್ಟೆಗಳಿಂದ ನನಗಾದ ಅಪಮಾನವನ್ನು ಸಹಿಸಲಾರೆ. ನಾನು ಕಡುಪಾಪಿ”. ಹೀಗೆ, ಹಲುಬಿದಳು ಯಶೋದೆ.

ಭಗವಂತನನ್ನು ಮಗನನ್ನಾಗಿ ಪಡೆದ ತಾಯಿ ಯಶೋದೆ “ಪಾಪಿ”ಯಾದಾಳೇ?

೧೧೨

೩.ತಿರುವುಡೈಪ್ಪಿಳ್ಳೈತಾನ್ ತೀಯವಾಱು ತೇಕ್ಕಮೊನ್ಱುಮಿಲನ್ ತೇಶುಡೈಯನ್

ಉರುಹವೈತ್ತಕುಡತ್ತೋಡು ವೆಣ್ಣೆಯ್ ಉಱಿಂಜಿಯುಡೈತ್ತಿಟ್ಟುಪ್ಪೋನ್ದು ನಿನ್ಱಾನ್

ಅರುಹಿನ್ದಾರ್ ತಮ್ಮೈ ಅನಿಯಾಯಮ್ ಶೆಯ್ವದು ತಾನ್ ವೞಕ್ಕೋವಶೋದಾಯ್

ವರುಹವೆನ್ಱುನ್ ಮಹನ್ ಱನ್ನೈಕ್ಕೂವಾಯ್ ವಾೞವೊಟ್ಟಾನ್ ಮದುಸೂದನನೇ

ತಿರು=ಚೆಲುವನ್ನು, ಉಡೈ=ಹೊಂದಿರುವ, ಪಿಳ್ಳೈ ತಾನ್=ಮಗುವಾದ ಇವನ, ತೀಯ=ಜಾಣಚೇಷ್ಟೆಯ, ಆಱು=ರೀತಿಯು\(ದಾರಿಯು\), ಒನ್ಱುಮ್=ಸ್ವಲ್ಪವಾದರೂ, ತೇಕ್ಕಮ್=ಮನೋಯಾತನೆ, ಇಲನ್=ಇಲ್ಲದ್ದು, ತೇಶು=ವೇಗದ ಚಟುವಟಿಕೆಯಿಂದ, ಉಡೈಯನ್=ಉಳ್ಳದ್ದು, ಉರುಹ=ಕರಗುವುದಕ್ಕಾಗಿ, ವೈತ್ತ=ಇಟ್ಟಿರುವ, ವೆಣ್ಣೆಯ್=ಬೆಣ್ಣೆಯನ್ನು, ಕುಡತ್ತೋಡು=ಕೊಡದಿಂದಲೇ, ಉಱಿಂಜಿ=ಸೀಪಿಕುಡಿದು, ಉಡೈತ್ತಿಟ್ಟು=ಪಾತ್ರೆಯನ್ನು ಒಡೆದುಹಾಕಿ, ಪೋನ್ದು=ಇಲ್ಲಿಗೆ ಬಂದು, ನಿನ್ಱಾನ್=ನಿಂತುಬಿಡುತ್ತಾನೆ, ಅರುಹು=ಅಕ್ಕಪಕ್ಕಗಳಲ್ಲಿ\(ಸಮೀಪದಲ್ಲಿ\), ಇರುನ್ದಾರ್ ತಮ್ಮೈ=ಇದ್ದವರಿಗೆ \(ಇರುವವರಿಗೆ\), ಅನಿಯಾಯಮ್ ಶೆಯ್ವದು=ಅನ್ಯಾಯವನ್ನು ಮಾಡುವುದು, ವೞಕ್ಕೋ ತಾನ್=ನ್ಯಾಯನೀತಿಯೆನ್ನಿಸುವುದೇ? ಅಶೋದಾಯ್=ಯಶೋದೆಯೇ ವರುಹವೆನ್ಱು=ಬಾ ಎಂದು, ಉನ್=ನಿನ್ನ, ಮಹನ್ ತನ್ನೈ=ಮಗನನ್ನು, ಕೂವಾಯ್=ಕೂಗಿ ಕರೆಯಮ್ಮ, ಮದುಸೂದನನೇ=ಮಧುಸೂದನನಾದ ಶ್ರೀಕೃಷ್ಣನು, ವಾೞ=\(ಶಾಂತಿಯಿಂದ\) ಬಾಳಲು, ಒಟ್ಟಾನ್=ಬಿಡುವುದಿಲ್ಲ.

ಚೆಲುವನಾದ ಮಗುವಾದ ಇವನ ಜಾಣಚೇಷ್ಟೆಯ ರೀತಿಯು ಸ್ವಲ್ಪವಾದರೂ ಮನೋಯಾತನೆ ಇಲ್ಲದ್ದು. ವೇಗದ ಚಟೂವಟಿಕೆಯಿಂದ ಕೂಡಿದ್ದು. ಕರಗುವುದಕ್ಕಾಗಿ ಇಟ್ಟಿರುವ ಬೆಣ್ಣೆಯನ್ನು ಕೊಡದಿಂದಲೇ ಸೀಪಿಕುಡಿದು, ಪಾತ್ರೆಯನ್ನು ಒಡೆದುಹಾಕಿ ಏನೂ ಅರಿಯದವನಂತೆ ಇಲ್ಲಿಗೆ ಬಂದು ನಿಂತುಬಿಡುತ್ತಾನೆ. ಅಕ್ಕಪಕ್ಕದ ಮನೆಯವರಿಗೆ\(ನೆರೆಹೊರೆಯವರಿಗೆ\) ಹೀಗೆ ಅನ್ಯಾಯಮಾಡುವುದು ನ್ಯಾಯನೀಯಿಯೆನ್ನಿಸುವುದೇ? ಯಶೋದೆ, ನಿನ್ನ ಮಗನನ್ನು ಬಾ ಎಂದು ಕೂಗಿಕರೆಯಮ್ಮಾ. ಮಧುಸೂದನನಾದ ಕೃಷ್ಣನು ನಮ್ಮನ್ನು ಶಾಂತಿಯಿಂದ ಬಾಳಲು ಬಿಡುವುದಿಲ್ಲ.\(೩\)

೧೧೩

ಒಬ್ಬ ಗೊಲ್ಲತಿ ಯಶೋದೆಯ ನೆರೆಯವಳು. ಅವಳು ಹೇಳುತ್ತಾಳೆ: “ಯಶೋದೆ, ನಿನ್ನ ಮಗನೋ ಚೆಲುವ. ಮುದ್ದು ತರುವಂಥವನು. ಅವನ ಚೇಷ್ಟೆಯೂ ಅಷ್ಟೇ ಸುಂದರ. ಜಾಣಚೇಷ್ಟೆ. ಬಹುಚುರುಕಾದ ಚಟೂವಟಿಕೆಯಿಂದ ಕೂಡಿದ್ದು. ಯಾರಮನಸ್ಸಿಗೂ ಎಳ್ಳಷ್ಟೂ ನೋವು ತರುವುದಿಲ್ಲ. ಒಂದು ಉದಾಹರಣೆ ಕೇಳು: ಬೆಣ್ಣೆಯನ್ನು ಕರಗಿಸಲು ಕೊಡದಂಥ ದೊಡ್ಡಪಾತ್ರೆಯಲ್ಲಿ ತುಂಬ ಬೆಣ್ಣೆಯನ್ನು ಇಟ್ಟಿದ್ದೆ. ಇಡೂಯ ಪಾತ್ರೆಯನ್ನೇ ಎತ್ತಿ, ಅದರಲ್ಲಿದ್ದ ಬೆಣ್ಣೆಯನ್ನೆಲ್ಲಾ ಸೀಫಿಕುಡಿದುಬಿಟ್ಟು, ಬಳಿಕ ಆ ಪಾತ್ರೆಯನ್ನೂ ಒಡೆದುಹಾಕಿ, ಏನೂ ಅರಿಯದವನಂತೆ ಇಲ್ಲಿ ಬಂದು ನಿಂತು ಬಿಡುತ್ತಾನೆ. ನೆರೆಹೊರೆಯವರಿಗೆ ಹೀಗೆಲ್ಲಾ ಆಗುವುದು ನ್ಯಾಯವೇನಮ್ಮಾ? ಈ ಮಧುಸೂದನ ನಮ್ಮನ್ನು ಸುಮ್ಮನೆ ಬಿಡುವುದಿಲ್ಲ. ಶಾಂತಿಯಿಂದ ಬಾಳಗೊಡುವುದಿಲ್ಲ. ನಿನ್ನ ಮಗನನ್ನು ನಿನ್ನ ಬಳಿಗೆ ಕೂಗಿ ಕರೆಯಮ್ಮಾ”.

ಚಾಡಿಯಮಾತು ಎಷ್ಟು ಇಂಪಾಗಿ,ಎಷ್ಟು ಮೃದುವಾಗಿ ಇದ್ದರೆ ತಾನೆ ಏನು? ಅದು ಚಾಡಿಯಲ್ಲವೇ? ಮನಸ್ಸನ್ನು ಚುಚ್ಚುವುದಿಲ್ಲವೇ? ಯಶೋದೆ ಅದು ಹೇಗೆ ಎನ್ನಿಸಿರಬಹುದು?

೪. ಕೊಣ್ಡಲ್ ವಣ್ಣಾ ವಿಙ್ಗೇ ಪೋದರಾಯೇ ಕೋಯಿಱ್ ಪಿಳ್ಳಾಯಿಙ್ಗೇಪೋದರಾಯೇ

ತೆಣ್ಡಿರೈ ಶೂೞ್ ತಿರುಪ್ಪೇರ್ಕಿಡನ್ದ ತಿರುನಾರಣಾವಿಙ್ಗೇಪೋದರಾಯೇ

ಉಣ್ಡುವನ್ದೇನಮ್ಮಾಮೆನ್ಱು ಶೊಲ್ಲಿ ಓಡಿಯಹಮ್ ಪುಹವಾಯ್ ಚ್ಚಿತಾನುಮ್

ಕಣ್ಡೆದಿರೇಶೆನ್ಱಿಡುತ್ತುಕ್ಕೊಳ್ಳ ಕಣ್ಣಪಿರಾನ್ ಕಟ್ರಕಲ್ವಿತಾನೇ

ಕೊಣ್ಡನ್=ಕಾರ್ಮುಗಿಲಿನ, ವಣ್ಣಾ=ಬಣ್ಣದವನೇ, ಇಙ್ಗೇ=ಇಲ್ಲಿಯೇ, ಪೋದರಾಯ್=ಬಾರಯ್ಯಾ, ಕೋಯಿಲ್=ದೇವಾಲಯದಲ್ಲಿ ನೆಲಸಿರುವ, ಪಿಳ್ಳಾಯ್=ಮಗುವೇ\(ಮೂರ್ತಿಯೇ\), ಇಙ್ಗೇ=ಇಲ್ಲಿಯೇ, ಪೋದರಾಯ್=ಬಾರಯ್ಯ, ತೆಳ್=ತಿಳಿಯಾದ, ತಿರೈ=ಅಲೆಗಳಿಂದ, ಶೂೞ್=ಆವರಿಸಲ್ಪಟ್ಟಿರುವ, ತಿರುಪ್ಪೇರ್=ತಿರುಪ್ಪೇರ್ ಕ್ಷೇತ್ರದಲ್ಲಿ, ಕಿಡನ್ದ=ನೆಲಸಿರುವ, ತಿರುನಾರಣಾ=ತಿರುನಾರಾಯಣನೇ, ಇಙ್ಗೇ=ಇಲ್ಲಿಗೆ, ಪೋದರಾಯ್=ಬಾರಯ್ಯ. ಅಮ್ಮಮ್=ಊಟವನ್ನು\(ತಿನಿಸನ್ನು\), ಉಣ್ಡು=ಉಂಡು, ವನ್ದೇನ್=ಬಂದೆ, ಎನ್ಱು=ಎಂದು, ಶೊಲ್ಲಿ=ಹೇಳುತ್ತಾ, ಓಡಿ=ಓಡಿ, ಅಹಮ್=ಮನೆಯನ್ನು, ಪುಹ=ಹೋಗಲು, ಆಯ್ ಚ್ಚಿತಾನುಮ್=ತಾಯಿಯಾದ ಯಶೋದೆಯು

೧೧೪

ಕಣ್ಡು=ನೋಡಿದವಳಾಗಿ, ಎದಿರೇ=ಅವನ, ಇದಿರಾಗಿ, ತಾನುಮ್=ತಾನೂ, ಶೆನ್ಱು=ಹೋಗಿ, ಎಡುತ್ತುಕ್ಕೊಳ್ಳ=ಅವನನ್ನು ಎತ್ತಿಕೊಂಡು ಬಿಡುವುದು, ಕಣ್ಣಪಿರಾನ್=ಕೃಷ್ಣಪ್ರಭುವು, ಕಟ್ರ=ಕಲಿತಿರುವ, ಕಲ್ವಿತಾನೇ=\(ಸಂಮೋಹನ\) ವಿದ್ಯೆಯೇ ಅಲ್ಲವೇ?

ಕಾರ್ಮುಗಿಲ ಬಣ್ಣದವನೇ, ದೇವಾಲಯದಲ್ಲಿ ನೆಲಸಿರುವ ಮೂರ್ತಿಯೇ, ತಿಳಿಯಾದ ಅಲೆಗಳಿಂದ ಆವೃತವಾಗಿರುವ ತಿರುಪ್ಪೇರ್ ಕ್ಷೇತ್ರದಲ್ಲಿ ವಾಸವಾಗಿರುವ ತಿರುನಾರಾಯಣನೇ, ಬಾರಯ್ಯಾ \(ಎಂದು ಯಶೋದೆ ಕರೆಯಲು\)ಕೃಷ್ಣನು ಊಟವನ್ನು ಉಂಡು ಬಂದೆನಮ್ಮ ಎನ್ನುತ್ತಾ ಓಡಿ ಮನೆಯನ್ನು ಸೇರಲು, ತಾಯಿಯಾದ ಯಶೋದೆ ಅವನನ್ನು ನೋಡಿದವಳಾಗಿ, ತಾನೂ ಅವನನ್ನು ಎದ್ರ್ಗೊಂಡು ಎತ್ತಿಕೊಳ್ಳುವಂತೆ ಮಾಡಿ ಬಿಡುವುದು ಕೃಷ್ಣಪ್ರಭುವು ಕಲಿತಿರುವ ವಿದ್ಯೆ ಅಲ್ಲವೇ?\(೪\)

ಹಿಂದಿನ ಪಾಶುರದಲ್ಲಿ ಗೋಪಿಯೊಬ್ಬಳು ಬಾಲಕೃಷ್ಣನ ಮಾಳ್ಕೆಯನ್ನು ವಿವರಿಸುತ್ತಾ “ನೆರೆಯವರಿಗೆ ಹೀಗೆಲಾ ಮಾಡುವುದ್ ಸರಿಯೇ?”ಎಂದು ಪ್ರಶ್ನಿಸಿದ್ದಳಲ್ಲವೇ?’ ನಿನ್ನ ಮಗನನ್ನು ಕರೆದುಕೊಳ್ಳಮ್ಮಾ”ಎಂದು ಹೇಳೀದ್ದಳಲ್ಲವೇ?ಈ ಮಾತುಗಳಿಂದ ಯಶೋದೆ ನೊಂದಳು. ಕೃಷ್ಣನನ್ನು ದಂಡಿಸುವುದಕ್ಕೆ ಅವಳಿಗೆ ಮನಸ್ಸು ಬಾರದು. ಕಠಿಣವಾದ ಮಾತುಗಳೇ ಬಾಯಿಂದ ಹೊರಡವು. ಆದ್ದರಿಂದ, ತನ್ನ ಮುದ್ದು ಕಂದನನ್ನು ಬಗೆಬಗೆಯ ಪ್ರೀತಿಯ ಹೆಸರುಗಳಿಂದ ಇನಿದಾಗಿ ಕೂಗಿ ಕರೆದಳು. ಅವಳ ಕೂಗು ಕೇಳಿಸಿತೋ ಇಲ್ಲವೋ ಕಾಣೆ. ಅಂತು ಅಮ್ಮಾ ಊಟವನ್ನು ಉಣ್ಣಲು ಬಂದೆ ಎನ್ನುತ್ತಾ ಕೃಷ್ಣನು ಮನೆಯ ಕಡೆಗೆ ಓಡಿ ಬರುತ್ತಿರುವುದನ್ನು ಯಶೋದೆ ಕಂಡಳು. ತನ್ನ ಕಡೆಗೆ ಬರುತ್ತಿರುವ ಅವನ ಮುಖದ ಭಂಗಿ, ನೋಟ, ಓಡುವ ಓಟ, ಮುದ್ದಿನ ಮಾತು-ಇವೆಲ್ಲವೂ ಅವಳನ್ನು ಒಮ್ಮೆಲೆ ಮುಗ್ಧಗೊಳಿಸಿದವು. ಅವಳ ಮನದಲ್ಲಿ ಅಡಗಿದ್ದ ನೋವು ಎಲ್ಲಿ ಹೋಯಿತೋ\! ಹರ್ಷದಿಂದ, ತಾನೂ ಅವನತ್ತ ಓಡಿದಳು. ಅವನನ್ನು ಇದಿರ್ಗೊಂಡಳು. ಎತ್ತಿಕೊಂಡಳು. ಮುದ್ದಾಡಿದಳು. ಅವನೊಡನೆ ಮನೆಯೊಳಕ್ಕೆ ಹೋದಳು.

ಹೀಗೆಲ್ಲಾ ಆದದ್ದು ಪುಟ್ಟಕೃಷ್ಣನು ತಾನೇ ಕಲಿತು ಪ್ರಯೋಗಿಸಿದ ಸಮ್ಮೋಹಕ ವಿದ್ಯೆಯಿಂದ ಅಲ್ಲವೇ-ಎನ್ನುತಾರೆ ಆೞ್ವಾರರು.

ಭಗವಂತನ ಮಂದಹಾಸವೂ ಕರುಣಾಕಟಾಕ್ಷವೂ ಭಕ್ತನ ಮೇಲೆ ಬೀಳುವುದೊಂದೇ ತಡ. ಆಮೇಲೆ ಭಕ್ತನಿಗೆ ಕಷ್ಟವೂ ಇಲ್ಲ. ಎಲ್ಲವೂ ನಿಶ್ಶೇಷವಾಗಿ ಮಾಯವಾಗಿ ಬಿಡುವುವು. ಅಖಂಡವಾದ ಶಾಂತಿಯೂ ಸುಖವೂ ನೆಲೆಸುವುದು. ಅನನ್ಯ ಚಿಂತನದಿಂದಲೂ ಭಗವತ್ಸೇವೆಯಿಂದಲೂ ಭಗವಂತನನ್ನು ಒಲಿಸಿಕೊಳ್ಳುವುದಕ್ಕೆ ಭಕ್ತನು ಸತತ ಪ್ರಯತ್ನವನ್ನು ಮಾಡಬೇಕು. ತನ್ನ ಜನ್ಮವನ್ನು ಸಾರ್ಥಕಗೊಳಿಸಿಕೊಳ್ಳಬೇಕು.

೧೧೫

೫.ಪಾಲೈಕ್ಕಱನ್ದುಡುಪ್ಪೇಱವೈತ್ತು ಪ್ಪಲ್ ವಳೈಯಾಳೆನ್ ಮಕ್ಕಳಿರುಪ್ಪ

ಮೇಲೈಯಹತ್ತೇ ನೆರುಪ್ಪುವೇಣ್ಡಿಚ್ಚೆನ್ಱು ಇಱೈಪ್ಪೊೞುದಙ್ಗೇ ಪೇಶಿನಿನ್ಱೇನ್

ಶಾಲಕ್ಕಿರಾಮಮುಡೈಯ ನಮ್ಬಿ ಶಾಯ್ ತ್ತು ಪ್ಪರುಹಿಟ್ಟುಪ್ಪೋನ್ದು ನಿನ್ಱಾನ್

ಆಲೈಕ್ಕರುಮ್ಬಿನ್ ಮೊೞಿಯನೈಯ ಅಶೋದೈನಙ್ಗಾಯ್ ಉನ್ಮಹನೈಕ್ಕೂವಾಯ್

ಪಾಲೈ=ಹಾಲನ್ನು, ಕಱನ್ದು=ಕರೆದು, ಅಡುಪ್ಪು=ಒಲೆಯ ಮೇಲೆ, ಏಱವೈತ್ತು=ಏರಿಸಿಟ್ಟು, ಪಲ್ ವಳೈಯಾಳ್=ಹಲವಾರು ಬಳೆಗಳನ್ನು ತೊಟ್ಟಿರುವ, ಎನ್=ನನ್ನ, ಮಹಳ್=ಮಗಳು, ಇರುಪ್ಪ=ಇರಲಾಗಿ, ಮೇಲೈ=ಮೇಲುಗಡೆ ಇರುವ, ಅಹತ್ತೇ=ಮನೆಯನ್ನು, ಶೆನ್ಱು=ಹೋಗಿ ಸೇರಿ, ನೆರುಪ್ಪೇ=ಬೆಂಕಿಯನ್ನು, ವೇಣ್ಡಿ=ಬೇಡಿ, ಇಱೈಪೋದು=ಸ್ವಲ್ಪಹೊತ್ತು, ಅಙ್ಗೇ=ಅಲ್ಲಿಯೇ, ಪೇಶಿ=ಮಾತನಾಡುತ್ತಾ, ನಿನ್ಱೇನ್=ನಿಂತುಕೊಂಡಿದ್ದೆ, ಶಾಲಕ್ಕಿರಾಮಮ್=ತಿರುಸಾಲಗ್ರಾಮಕ್ಷೇತ್ರದಲ್ಲಿ, ಉಡೈಯ=ಇರುವ, ನಮ್ಬಿ=ಪವಿತ್ರನಾದ ಪ್ರಭುವು, ಶಾಯ್ ತ್ತು=\(ಆ ಹಾಲಿನ ಪಾತ್ರೆಯನ್ನು\) ಬಗ್ಗಿಸಿಕೊಂಡು, ಪರುಹಿಟ್ಟು=\(ಆಹಲನ್ನೆಲ್ಲಾ\)ಕುಡಿದುಬಿಟ್ಟು, ಪೋನ್ದು=ಬಂದು, ನಿನ್ಱಾನ್=ನಿಲ್ಲುತ್ತಾನೆ\(ನಿಂತಿದ್ದಾನೆ\), ಆಲೈ=ಆಲೆಗೆ ಸಿದ್ಧವಾಗಿರುವ, ಕರುಮ್ಬು=ಕಬ್ಬಿಗೆ, ಅನೈಯ=ಸಮಾನವಾದ, ಇನ್=ಇನಿದಾಗಿ\(ಮಧುರವಾಗಿ\)ಮೊೞಿ=ಮಾತನಾಡುವ, ಅಶೋದೈನಙ್ಗಾಯ್=ಗುಣವತಿಯಾದ ಯಶೋದೆ, ಉನ್=ನಿನ್ನ, ಮಹನೈ=ಮಗನನ್ನು, ಕೂವಾಯ್=ಕೂಗಿ ಕರೆಯಮ್ಮಾ.

ಹಾಲನ್ನು ಕರೆದು, ಅದನ್ನು ಒಲೆಯ ಮೇಲೆ ಏರಿಸಿಟ್ಟು, ಬಳೆಗಳನ್ನು ತೊಟ್ಟಿರುವ ನನ್ನ ಮಗಳು ಅಲ್ಲಿರಲಾಗಿ, ಮೇಲಣ ಮನೆಗೆ ಹೋಗಿ ಬೆಂಕಿಯನ್ನು ಬೇಡಿಕ್ಷಣಕಾಲ ಅಲ್ಲಿಯೇ ಮಾತನಾಡುತ್ತಾ ನಿಂತುಕೊಂಡಿದ್ದೆ. ಆಗ ತಿರುಸಾಲಗ್ರಾಮಕ್ಷೇತ್ರದಲ್ಲಿರುವ ಪವಿತ್ರನಾದ ಪ್ರಭುವು ಆ ಹಾಲಿನ ಪಾತ್ರೆಯನ್ನು ಬಗ್ಗಿಸಿಕೊಂಡು ಹಾಲನ್ನೆಲ್ಲಾ ಕುಡಿಉದ್ಬಿಟ್ಟು ಇಲ್ಲಿಗೆ ನಂದುನಿಂತಿದ್ದಾನೆ. ಆಲೆಗೆ ಸಿದ್ಧವಾಗಿರುವ ಕಬ್ಬಿಗೆ ಸಮಾನವಾದ ಇನಿಯ ಮಾತನಾಡುವ ಗುಣವತಿಯಾದ ಯಶೋದೆ, ನಿನ್ನ ಮಗನನ್ನು ಕೂಗಿ ಕರೆಯಮ್ಮಾ.\(೫\)

೧೧೬

ಇನ್ನೊಬ್ಬ ಗೊಲ್ಲತಿ ಯಶೋದೆಯ ಬಳಿಗೆ ಬರುತ್ತಾಳೆ. ಅವಳೂ ಕೃಷ್ಣನ ಮೇಲೆ ದೂರು ಹೊತ್ತವಳೆ. ಅವಳೆನ್ನುತ್ತಾಳೆ:” ಮೃದು ಮಧುರಭಾಷಿಣಿ, ಗುಣವತಿ ಯಶೋದೆ, ನಾನು ಹಾಲನ್ನು ಕರೆದೆ. ಅದನ್ನು ಕಾಯಿಸುವುದಕ್ಕೆಂದು ಒಲೆಯ ಮೇಲೆ ಪಾತ್ರೆಯಲ್ಲಿ ಇರಿಸಿದೆ. ಬಳೆಗಳನ್ನು ತೊಟ್ಟಿರುವ ನನ್ನ ಮಗಳನ್ನು ಅಲ್ಲಿರಿಸಿದೆ. ಆಮೇಲೆ, ಮೇಗಳ ಮನೆಯಿಂದ ಬೆಂಕಿಯನ್ನು ತರುವುದಕ್ಕೆಂದು ಅಲ್ಲಿಗೆ ಹೋದೆ. ಬೆಂಕಿಯನ್ನು ಕೇಳಿದೆ. ಅದು ಬರುವಷ್ಟರೊಳಗೆ, ಕ್ಷಣಕಲ, ಅಲ್ಲಿ ನಿಂತು ಮಾತನಾಡುತ್ತಿದ್ದೆ. ಅಷ್ಟರಲ್ಲೇ ನಿನ್ನ ಮುದ್ದುಮಗ ನಮ್ಮ ಮನೆಯನ್ನು ಹೊಕ್ಕು, ಹಾಲಿನ ಪಾತ್ರೆಯನ್ನು ಬಗ್ಗಿಸಿಕೊಂಡು, ಅದರಲ್ಲಿರುವ ಹಾಲನ್ನೆಲ್ಲಾ ಕುಡಿದುಬಿಟ್ಟು ಏನೂ ಅರಿಯದವನಂತೆ ಹೊರಗೆ ಬಂದು ನಿಂತಿದ್ದಾನೆ, ನೋಡಮ್ಮಾ. ನಿನ್ನ ಮಾತು ಕಬ್ಬಿನ ಹಾಲಿನಷ್ಟು ಮಧುರ. ನಿನ್ನ ಮಗನನ್ನು ಕೂಗಿ ಕರೆಯಮ್ಮಾ.

ಈ ಗೋಪಿ ವಿಷಯವನ್ನು ತಿಳಿಸಿದಳು. ಬೇಜಾರು ಮಾತನ್ನಾಡಲಿಲ್ಲ. ಯಶೋದೆಯನ್ನು ಬಾಯಿ ತುಂಬ ಹೊಗಳಿದಳು. ಆದರೂ, ಅವಳ ಮಾತಿನಲ್ಲಿ ಒಳಗುದಿಯೇನಾದರೂ ಇದ್ದಿರಬಹುದೇ? ಅಥವಾ, ಕೃಷ್ಣನ ಮೇಲಣ ಮಮತೆಯಿಂದ ಕೂಡಿದ ದೂರು ಇದಿರಬಹುದೇ?

ಸಾಮಾನ್ಯವಾದ ಸ್ತ್ರೀಸಹಜ ಲಕ್ಷಣವೊಂದನ್ನು ಇಲ್ಲಿ ತಿಳಿಸಲಾಗಿದೆ. ಒಂದು ಮನೆಗೆ ಒಂದು ಕೆಲಸಕ್ಕೆಂದು ಹೋದರೆ, ಅದನ್ನು ಮುಗಿಸಿಕೊಂಡು ಬೇಗಲೆ ತನ್ನ ಮನೆಗೆ ಹಿಂತಿರುಗಬೇಕು. ಹೀಗೆ ಮಾಡದೆ, ಮನೆಗೆಲಸದಿಂದ ಬಿಡಿವು ಸಿಕ್ಕಿದ ಒಂದು ಕ್ಷಣದಲ್ಲೇ, ಬೇರೆ ಮಾತುಗಳಲ್ಲಿ ಹೊತ್ತು ಕಳೆಯುವುದಕ್ಕೆ ಅವರಿಗೆ ಆಶೆ. ಮನೆಕೆಲಸ ಮುಖ್ಯವೋ ಮಾತು ಮುಖ್ಯವೋ ಸ್ತ್ರೀಯರೇ ಹೇಳಬೇಕು.

ಮೇಲಿನ ಮನೆ-ಇದು ವಾಡಿಕೆಯ ಮಾತು. ತನ್ನ ಮನೆಯ ಸಾಲಿನಲ್ಲಿಯೇ ಒಂದು ದಿಕ್ಕಿನಲ್ಲಿರುವ ಮನೆಗಳನ್ನು ಮೇಲಿನ ಮನೆಗಳು ಎಂದೂ ಅದಕ್ಕೆ ಎದುರುದಿಕ್ಕಿನಮನೆಗಳನ್ನು ಕೆಳಗಿನ ಮನೆಗಳು ಎಂದೂ ಹೇಳುವುದು ವಾಡಿಕೆ. ಇದು ಬರಿಯ ಬಳಕೆಯಿಂದ ಬಂದದ್ದು ಎನ್ನಬಹುದು ನಿಯಮವನ್ನೇನೂ ಕಾಣುವುದಿಲ್ಲ. ಉದಾಹರಣೆಗೆ ತನ್ನ ಮನೆಗೆ ಪೂರ್ವಕ್ಕೋ ಉತ್ತರಕ್ಕೋ ಇರುವ ಮನೆಯನ್ನು ಮೇಲಣಮನೆ ಎಂದರೆ, ದಕ್ಷಿಣಕ್ಕೋ ಪಶ್ಚಿಮಕ್ಕೋ ಇರುವುದು ಕೆಳಗಿನ ಮನೆ.ಮಹಡಿ ಮನೆ, ನೆಲಮಾಳಿಗೆ ಮನೆ ಎಂದು ಅರ್ಥವಲ್ಲ.

ಹಳ್ಳಿಗಳಲ್ಲಿ ಈಗಲೂ ರೂಢಿಯಲ್ಲಿರುವ ಮತ್ತೊಂದು ವಿಷಯ ಇಲ್ಲಿ ಬಂದಿದೆ. ಒಮ್ದು ಮನೆಯಲ್ಲಿ ಬೆಂಕಿಯನ್ನು ಅಲ್ಲಿಗೆ ಬಂದು ಬೇರೆಮನೆಗಳಿಗೆ ತೆಗೆದುಕೊಂಡು ಹೋಗುವ ಪದ್ಧತಿ. ಇದೇ ರೀತಿಯಲ್ಲಿ ಸಂಜೆದೀಪವನ್ನು ಹೊತ್ತಿಸಿಕೊಂಡು ಸೆರಗಿನಿಂದ ಮರೆಮಾಡಿ ಆರದಂತೆ ಹಿಡಿದುಕೊಂಡು ಮನೆಗಳಿಗೆ ತೆಗೆದುಕೊಂಡು ಹೋಗುತ್ತಿದ್ದದ್ದೂ ಉಂಟು. ಈ ಪದ್ಧತಿಗಳಿಗೆ ಗೂಢಾರ್ಥವೂ ಇದೆ.

೧೧೭

೬.

ಪೋದರ್ ಕಣ್ಡಾಯಿಙ್ಗೇ ಪೋದರ್ ಕಣ್ಡಾಯ್ ಪೋದರೇನೆನ್ನಾದೇ ಪೋದರ್ ಕಣ್ಡಾಯ್

ಏದೇನುಂಜೊಲ್ಲಿಯಚಲಹತ್ತಾರ್ ಏದೇನುಮ್ ಪೇಶನಾನ್ ಕೇಟ್ಕಮಾಟ್ಟೇನ್

ಕೋದುಕಲಮುಡೈಕ್ಕೂಟ್ಟನೇಯೋ ಕುನ್ಱಿಡುತ್ತಾಯ್ ಕುಡಮಾಡುಕೂತ್ತಾ

ವೇದಪ್ಪೊರುಳೇ ಎನ್ ವೇಙ್ಗಡವಾ ವಿತ್ತಹನೇಯಿಙ್ಗೇ ಪೋದರಾಯೇ

ಪೋದರ್ ಕಣ್ಡಾಯ್=ಬಾ ಕಂಡೆಯಾ, ಇಙ್ಗೇ=ಇಲ್ಲಿಗೆ, ಪೋದರ್ ಕಣ್ಡಾಯ್= ಬಾ ಕಂಡೆಯಾ, ಪೋತರೇನ್ ಎನ್ನಾದೇ=ಬರುವುದಿಲ್ಲ ಎನ್ನಬೇಡ, ಪೋದರ್ ಕಣ್ಡಾಯ್= ಬಾ ಕಂಡೆಯಾ, ಅಚಲ=ಬೇರೆಯೆ\(ನೆರೆಯ\), ಅಹತ್ತಾರ್=ಮನೆಯವರು, ಏದೇನುಮ್=ಏನಾದರೊಂದನ್ನು, ಶೊಲ್ಲಿ=ಹೇಳುತ್ತಾ, ಏದೇನುಮ್=ಏನಾದರೂ, ಪೇಶ=ಮಾತನಾಡುವುದನ್ನು, ನಾನ್=ನಾನು, ಕೇಟ್ಕಮಾಟ್ಟೇನ್=ಕೇಳಲಾರೆ, ಕೋದು=ಹರ್ಷವನ್ನುಂಟುಮಾಡುವ, ಕಲಮ್=ಆಯುಧವನ್ನು, ಉಡೈ=ಉಳ್ಳ, ಓ ಕುಟ್ಟನೇ=ಓ ಮಗುವೇ, ಕುನ್ಱು=ಪರ್ವತವನ್ನು, ಎಡೂತ್ತಾಯ್=ಎತ್ತಿದವನೇ, ಕುಡಮಾಡುಕೂತ್ತಾ=ಕೊಡದ ಕುಣಿತವನ್ನಾಡಿದವನೇ, ವೇದಪ್ಪೊರುಳೇ=ವೇದಕ್ಕೆ ಮೂಲವಸ್ತುವೇ, ಎನ್=ನನ್ನ, ವೇಙ್ಗಡವಾ=ತಿರುಮಲೆಯಲ್ಲಿ ವಾಸವಾಗಿರುವವನೇ, ವಿತ್ತಹನೇ=\(ಸೃಷ್ಟಿಗೆ ಕಾರಣರೂಪನಾದವನೇ, ಇ~ಘ್ಗೇ=ಇಲ್ಲಿಗೆ, ಪೋದರಾಯೇ=ಬಾರಪ್ಪಾ.

ಬಂದುಬಿಡು, ಬಂದುಬಿಡು; ಇಲ್ಲಿಗೆ ಬೇಗಬಂದು ಬಿಡು. ಬರಲಾರೆ ಎನ್ನಬೇಡ ಕಂಡೆಯಾ. ನೆರೆಯ ಮನೆಯವರು ನಿನ್ನ ಮೇಲೆ ಏನೇನನ್ನೋ ಹೇಳುವುದನ್ನೂ ಹೇಗೆಂದರೆ ಹಾಗೆ ಮಾತನಾಡುವುದನ್ನು ನಾನು ಕೇಳಲಾರೆ. ಹರ್ಷದಾಯಕವಾದ ಆಯುಧವನ್ನುಳ್ಳ ಮಗುವೇ. ಪರ್ವತವನ್ನು ಎತ್ತಿದವನೇ, ಕೊಡದ ಕುಣಿತವನ್ನಾಡಿದವನೇ, ವೇದದ ಮೂಲವಸ್ತುವೇ, ನನ್ನ ತಿರುಮಲೆವಾಸನೇ, \(ಸೃಷ್ಟಿಗೆ\)ಕಾರಣರೂಪನೇ ಇಲ್ಲಿಗೆ ಬಂದು ಬಿಡಪ್ಪಾ.\(೬\)

ನೆರೆಹೊರೆಯ ಗೊಲ್ಲತಿಯರು ಒಬ್ಬೊಬ್ಬರಾಗಿ ಯಶೋದೆಯ ಬಳಿಗೆ ಬಂದು ಒಂದಲ್ಲ ಒಂದು ವಿಷಯವನ್ನು ಹೇಳಿ ಕೃಷ್ಣನನ್ನು ದೂರುತ್ತಾ, ಏನೇನೋ ಮಾತುಗಳನ್ನು ಆಡುತ್ತಾ ಇರುವುದನ್ನು ಕೇಳಿಕೇಳೀ ಯಶೋದೆ ಕಡುನೊಂದಳು. ಸಾಮಾನ್ಯ ಮಾನವಳಾದ ತಾಯಿಗೆ ತನ್ನ ಮಗನ ಮೇಲಣ ದೂರನ್ನು ಕೇಳಿ ಆದಂತೆ. ತನ್ನ ಮುದ್ದುಮಗನಾದ ಕೃಷ್ಣನ ದಿವ್ಯಾದ್ಭುತಗಳು ಎಂಥವು ಎಂಬುದು

೧೧೮

ಅವಳಿಗೆ ಚೆನ್ನಾಗಿಗೊತ್ತು. ಆದರೆ, ಇಷ್ಟಬಂದಂತೆ ಜನ ಅವನನ್ನು ಕುರಿತು ಆಡುವುದೇ? ಕೆಲಸಕ್ಕೆ ಬಾರದ ಆಪಾದನೆಗಳನ್ನೆಲ್ಲಾ ಅವನ್ ಮೇಲೆ ಹೊರಿಸುವುದೇ? ಅವರ ನಡುವೆ ತನ್ನ ಮಗನನ್ನು ಬಿಡದಂತೆ ತನ್ನ ಬಳಿಯಲ್ಲೇ ಅವನನ್ನು ಇರಿಸಿಕೊಳ್ಳುವುದು ಒಳಿತಲ್ಲವೇ” ಎನ್ನಿಸಿತು. ಆದ್ದರಿಂದ, ಯಶೋದೆ ತನ್ನ ಮಗನನ್ನು ಪ್ರೀತಿಯಿಂದ ಕೂಗಿ ಕರೆದಳು: “ನನ್ನ ಅಭಿಮಾನದ ಮಗುವೇ, ನೆರೆಯವರು ಆಡುವ ಮಾತುಗಳನ್ನು ಹೇಳುವ ಕತೆಗಳನ್ನೂ ಕೇಳಲಾರೆ. ಕೃಷ್ಣಾ ಇಲ್ಲಿಗೆ ಬಂದು ಬಿಡಪ್ಪಾ. ಅಜ್ಞಾನಿಗಳು ನಿನ್ನನ್ನು ಅರಿಯರು. ನಿನ್ನ ಮೇಲೆ ಇಲ್ಲದಸಲ್ಲದ ದೋಷಗಳನ್ನು ಹೊರಿಸುತ್ತಾರೆ. ನೀನೇನು ಸಾಮಾನ್ಯನೇ? ದಿವ್ಯವಾದ ಒಂದು ಆಯುಧವನ್ನು ಧರಿಸಿರುವೆ. ಅದನ್ನು ನೀನು ನುಡಿಸಿದೆಯೆಂದರೆ ಎಲ್ಲ ಪ್ರಾಣಿಗಳ ಮನದಲ್ಲೂ ಹರ್ಷವನ್ನು ಉಕ್ಕಿಸಿಹರಿಸುವೆ. ಕಿರುಬೆರಳಿನ ಮೇಲೆ ಗೋವರ್ಧನ ಗಿರಿಯನ್ನು ಎತ್ತಿಹಿಡಿದು. ಏಳುದಿನಗಳ ಕಾಲ ಸತತವಾದ ಸುರಿಮಳೆಯಿಂದ ಇಡಿಯ ಗೋಕುಲದವನ್ನೂ ದನಕರುಗಳನ್ನೂ ಸಂರಕ್ಷಿಸಿದೆ. ಅಂಥ ಅದ್ಭುತ ರಕ್ಷಕ ನೀನು. ಎಲ್ಲರ ಕಣ್ಮನಗಳನ್ನು ತಣಿಸುವ ಗಂಗಾನರ್ತನವನ್ನು-ಎಂದರೆ ಕೊಡದ ಕುಣಿತವನ್ನು ಆಡಿ ತೋರಿಸಿದೆ. ಅಂಥ ವಿಸ್ಮಯಕಾರಿ ನೀನು. ವೇದಗಳೆಲ್ಲವೂ ಹೇಳುವುದು ನಿನ್ನನ್ನುಕುರಿತು. ಹೊಗಳುವುದು ನಿನ್ನನ್ನು. ಬೇಡುವುದು ನಿನ್ನನ್ನು. ಅಂಥ ಮೂಲವಸ್ತು ನೀನು. ತಿರುಮಲೆವಾಸನೇ ನೀನು. ಎಲ್ಲಕ್ಕೂಕಾರಣನಾದ ಪರಮಾತ್ಮನೇ ನೀನು. ಮಹಾಮಹಿಮನಾದ ನಿನ್ನನ್ನು ತಿಳಿಯದ ಜನ ದೂರುತ್ತಾರೆ. ಆದ್ದರಿಂದ ಇಲ್ಲಿಗೆ ಬಂದುಬಿಡಪ್ಪಾ.”

೭. ಶೆನ್ನೆಲರಿಶಿ ಶಿಱುಪ್ಪರುಪ್ಪುಚ್ಚೆಯ್ದವಕ್ಕಾರಮ್ ನಱುನೆಯ್ ಪಾಲಾಲ್

ಪನ್ನಿರಣ್ಡು ತಿರುವೋಣಮಟ್ಟೇನ್ ಪಣ್ಡುಮಿಪ್ಪಿಳ್ಳೈ ಪರಿಶಱಿವನ್

ಇನ್ನಮುಹಪ್ಪಾನೆನ್ಱು ಶೊಲ್ಲಿಯೆಲ್ಲಾಮ್ ವಿೞುಂಗಿಟ್ಟು ಪೋನ್ದು ನಿನ್ಱಾನ್

ಉನ್ ಮಹನ್ಱನ್ನೈಯಶೋದೆನಙ್ಗಾಯ್ ಕೂವಿಕ್ಕೊಳ್ಳಾಯಿವೈಯುಂಶಿಲವೇ

ಶೆನ್=ಕೆಂಪನೆಯ, ನೆಲ್=ಬತ್ತದ, ಅರಿಶಿ=ಅಕ್ಕಿಯನ್ನೂ, ಶಿಱು=ಉತ್ಕೃಷ್ಟವಾದ. ಹೆಸರುಬೇಳೆ, ಪರುಪ್ಪು=ಬೇಳೆಯನ್ನೂ, ಶೆಯ್ದ=ಚೆನ್ನಾಗಿ ಬೇಯಿಸಿ ಮಾಡಿದ, ಅಕ್ಕಾರಮ್=ಪಾಯಸವನ್ನೂ, ನಱು=ಸುವಾಸನೆಯಿಂದ ಕೂಡಿದ, ನೆಯ್=ತುಪ್ಪ ಮತ್ತು, ಪಾಲಾಲ್=ಹಾಲಿನಿಂದ, ಪನ್ನಿರಣ್ಡು=ಹನ್ನೆರಡು, ತಿರುವೋಣಮ್=ಜನ್ಮನಕ್ಷತ್ರಗಳಿಗೆ ಶಾಂತಿತರುವಂತೆ ವ್ರತಗಳಿಗೆ ತಕ್ಕ ಭಕ್ಷ್ಯಗಳನ್ನು, ಅಟ್ಟೇನ್=ಅಡಿಗೆ ಮಾಡಿದ್ದೇನೆ, ಪಣ್ಡುಮ್=ಹಿಂದೆಯೂ, ಇ ಪ್ಪಿಳ್ಳೈ=ಈ ಹುಡುಗನ

೧೧೯

ಪರಿಶು=ಸ್ವಭಾವವನ್ನು, ಅಱಿವನ್=ಅರಿತಿದ್ದೇನೆ, ಎಲ್ಲಾಮ್=ಎಲ್ಲವನ್ನೂ\(ಮಾಡಿದ್ದೆಲವನ್ನೂ\), ವಿೞುಂಗಿಟ್ಟು=ನುಂಗಿಬಿಟ್ಟು, ಇನ್ನಮ್=ಇನ್ನೂ ಹೆಚ್ಚಾಗಿ, ಉಹಪ್ಪಾನ್=ಇಚ್ಛಿಸುತ್ತೇನೆ, ಎನ್ಱು=ಎಂದು, ಶೊಲ್ಲಿ=ಹೇಳಿ, ಪೋಈನ್ದು=ಹೊರಗೆಬಂದು, ನಿನ್ಱಾನ್=ನಿಲ್ಲುತ್ತಾನೆ, ಉನ್=ನಿನ್ನ, ಮಹನ್ ತನ್ನೈ=ಮಗನನ್ನು, ಅಶೋದೈನಙ್ಗಾಯ್=ಗುಣವಂತಳಾದ ಯಶೋದೆ, ಕೂವಿಕ್ಕೊಳ್ಳಾಯ್=ಕರೆದುಕೊಳ್ಳಮ್ಮಾ, ಇವೈಯುಂ=ಇವುಗಳೂ ಸಹ, ಶಿಲವೇ=ಕೆಲವೇ.

ಕೆಂಬತ್ತದ ಅಕ್ಕುಯನ್ನೂ ಉತ್ಕೃಷ್ಟವಾದ ಬೇಳೆಯನ್ನೂ ಚೆನ್ನಾಗಿ ಬೇಯಿಸಿ ಪಾಯಸವನ್ನೂ, ಘಮಘಮಿಸುವ ತುಪ್ಪವನ್ನೂ ಹಾಲನ್ನೂ ಸೇರಿಸಿ ಹನ್ನೆರಡು ಜನ್ಮನಕ್ಷತ್ರಗಳಿಗೆ ಶಾಂತಿ ತರುವಂತೆ ವ್ರತಗಳಿಗೆ ತಕ್ಕ ಭಕ್ಷ್ಯಗಳನ್ನು ಅಡಿಗೆ ಮಾಡಿದ್ದೇನೆ. ಈ ಹುಡುಗನ ಸ್ವಭಾವವನ್ನು ಹಿಂದಿನಿಂದಲೂ ಅರಿತಿದ್ದೇನೆ.ಮಾಡಿಟ್ಟ ಎಲ್ಲವನ್ನೂ ನುಂಗಿಬಿಟ್ಟು ನನಗೆ ಇನ್ನೂ ಬೇಕು”ಎಂದು ಹೇಳುತ್ತಾ ಹೊರಗೆ ಬಂದುನಿಲ್ಲುತ್ತಾನೆ. ಗುಣವಂತಳಾದ ಯಶೋದೆ, ನಿನ್ನ ಮಗನನ್ನು ಕರೆದುಕೊಳ್ಳಮ್ಮ, ಇವೂ ಸಹ ಕೆಲವೇ.\(೭\)

ನೆರೆಯ ಗೊಲ್ಲತಿ ಇನ್ನೊಬ್ಬಳು ಯಶೋದೆಯ ಬಳಿಗೆ ಬಂದು ಹೇಳೂತ್ತಾಳೆ: “ಗುಣವಂತೆ ,ಯಶೋದೆ, ನಮ್ಮ ಮನೆಯಲ್ಲಿ ಹನ್ನೆರಡು ಜನ್ಮನಕ್ಷತ್ರ ಶಾಂತಿ ಮಾಡಿಸಬೇಕಾಯಿತು. ಅದಕ್ಕಾಗಿ ಹನ್ನೆರಡು ಬಗೆಯ ಭಕ್ಷ್ಯಗಳನ್ನು ಒಳ್ಳೆಯ ಹಾಲನ್ನೂ ತುಪ್ಪವನ್ನೂ ಬಳಸಿಕೊಂಡು ತಯಾರಿಸಿದೆ. ಉತ್ತಮವಾದ ಕೆಂಬತ್ತದ ಅಕ್ಕಿಯನ್ನು ಬೇಳೆಯನ್ನೂ ಉಪಯೋಗಿಸಿ ಪಾಯಸವನ್ನು ತಯಾರಿಸಿದೆ. ನೋಡು, ಯಾವ ಮಾಯದಲ್ಲಿ ನಿನ್ನ ಮಗ ಅಲ್ಲಿಗೆ ಬಂದನೋ ತಿಳಿಯದು. ಅವನು ಅದನ್ನೆಲ್ಲಾ ತಿಂದುಬಿಡುವುದೇ? ಎಷ್ಟು ಅಶಿಕ್ಷಿತ ಅವನು? ಈಗ ನಾನು ಹೇಳಿದ್ದು ಮೊದಲನೆಯದೇನಲ್ಲ. ಇಂಥವು ಎಷ್ಟೋ ನಡೆದಿವೆ. ಅವನ ಸ್ವಭಾವ ಹಿಂದಿನಿಂದ ನನಗೆ ಗೊತ್ತು. ಹೇಳಬೇಕೆಂದರೆ ಬಹಳ ಇದೆ. ಈಗ ಹೇಳಿದ್ದೂ ಸ್ವಲ್ಪವೇ. ನಿನ್ನ ಮಗನನ್ನು ಕರೆದುಕೊಳ್ಳಮ್ಮಾ”.

೧೨೦

೮.ಕೇಶವನೇಯಿಙ್ಗೇ ಪೋದರಾಯೇ ಕಿಲ್ಲೇ ನೆನ್ನಾದಿಙ್ಗೇ ಪೋದರಾಯೇ

ನೇಶಮಿಲಾದಾರಹತ್ತಿರುನ್ದು ನೀವಿಳೈಯಾಡಾದೇ ಪೋದರಾಯೇ

ಶೂಶನಂಜೊಲ್ಲುನ್ದೊೞುತ್ತೈಮಾರುನ್ತೊಂಡರುಮ್ ನಿನ್ಱವಿಡತ್ತಿನಿನ್ಱಾ

ತಾಯ್ ಶೊಲ್ಲುಕ್ಕೊಳ್ವದು ತನ್ಮಙ್ಕಣ್ಡಾಯ್ ದಾಮೋದರಾವಿಙ್ಗೇ ಪೋದರಾಯೇ

ಕೇಶವನೇ=ಸುಂದರವಾದ ಕೂದಲುಳ್ಳವನೇ, ಇಙ್ಗೇ=ಇಲ್ಲಿಗೆ, ಪೋದರಾಯೇ=ಬಾರಪ್ಪಾ, ಕಿಲ್ಲೇನ್=ಇಲ್ಲ\(ಬರುವುದಿಲ್ಲ\)ಎಂದು, ಎನ್ನಾದು=ಎನ್ನದೆ\(ಹೇಳದೆ\), ಇಙ್ಗೇ=ಇಲ್ಲಿಗೇ, ಪೋದರಾಯೇ=ಬಾರಪ್ಪ, ನೇಶಮ್=ಪ್ರೀತಿ, ಇಲಾದಾರ್=ಇಲ್ಲದವರ, ಅಹತ್ತು=ಮನೆಗಳಲ್ಲಿ, ಇರುನ್ದು=ಇದ್ದುಕೊಂಡು, ನೀ=ನೀನು, ವಿಳೈಯಾಡಾದೇ=ಆಟವಾಡಬೇಡ, ಪೋದರಾಯೇ=ಬಾರಪ್ಪಾ, ತೂಶನಮ್=ದೂಷಣೆಯನ್ನು, ಶೊಲ್ಲುವ=ಹೇಳುವ\(ಆಡುವ\), ತೊೞುತ್ತೈಮಾರುಮ್=ಭಕ್ತರೂ\(ಸೇವಕರೂ\) ನಿನ್ಱು=ನಿಂತಿರುವ, ಇಡತ್ತಿಲ್=ಸ್ಥಳದಲ್ಲಿ, ನಿನ್ಱು=ನಿಂತುಕೊಂಡು, ಪೋದರಾಯ್=ಬಾರಪ್ಪಾ, ತಾಯ್ ಶೊಲ್ಲು=ರಾಯಿಯ ಮಾತನ್ನು, ಕೊಳ್ವದು=ಕೇಳುವುದು, ತನ್ ಮಮ್=ಧರ್ಮ, ಕಣ್ಡಾಯ್=ಕಾಣೆಯಾ, ದಾಮೋದರಾ=ದಾಮೋದರನೇ, ಇಙ್ಗೇ=ಇಲ್ಲಿಗೇ, ಪೋದರಾಯೇ=ಬಾರಪ್ಪಾ.

ಸುಂದರವಾದ ಕುರುಳುಳ್ಳವನೇ ಇಲ್ಲಿಗೆ ಬಂದುಬಿಡಪ್ಪ. “ಇಲ್ಲ”ಎಂದು ಹೇಳದೆ ಇಲ್ಲಿ ಬಾರಪ್ಪ. ಪ್ರೀತಿಯಿಲ್ಲದವರ ಮನೆಗಳಲ್ಲಿದ್ದುಕೊಂಡು ನೀನು ಆಟವಾಡಬೇಡ, ಬಾರಪ್ಪ. ದುಷಣೆ ಮಾಡುವ ಗೊಲ್ಲತಿಯರ ತೊತ್ತುಗಳೂ ಭಕ್ತರೂ\(ಸೇವಕರೂ\) ನಿಂತಿರುವ ಕಡೆ ನಿಂತುಬಾರಪ್ಪ. ತಾಯಿಯ ಮಾತನ್ನುಕೇಳುವುದು ಧರ್ಮ ಕಂಡೆಯಾ. ದಾಮೋದರಾ ಇಲ್ಲಿಗೆ ಬಾರಪ್ಪಾ.\(೮\)

ಮಕ್ಕಳ ಆಕರ್ಷಣೆಗೆ ಅವರ ಕುರುಳು. ಕಣ್ಣುಗಳು, ಭಂಗಿ, ಚಟುವಟಿಕೆ, ಮತ್ತು ಅವರ ಮುತ್ತಿನಂಥ ಮಾತು.ಒಂದೊಂದು ಮುದ್ದು ತರುವಂಥಾದ್ದು. ಎಲ್ಲವೂ ಒಟ್ಟುಕೂಡಿದರೆ ಆ ಮಗು ಇನ್ನೆಷ್ಟು ಮುದ್ದಿನ ಮಗು ಆಗುತ್ತಾನೋ\! “ಕೃಷ್ಣ ಎಲ್ಲರಿಗೂ ಬೇಕು?”ಎನ್ನುವುದು ಈ ಕಾರಣದಿಂದಲೇ.

ಪ್ರೀತಿ ಇರುವ ಕಡೆ ಮಕ್ಕಳಿದ್ದರೆಂದರೆ, ಅವರು ಏನೇ ಮಾಡಲಿ ಅದನ್ನು ತಪ್ಪಾಗಿ ತಿಳಿಯುವುದಿಲ್ಲ. ಮಕ್ಕಳನ್ನು ಅಲ್ಲಿ ಆದರದಿಂದ ಕಾಣುತ್ತಾರೆ. ನಕ್ಕುನಲಿಯುತ್ತಾರೆ. ಆದರೆ, ಪ್ರೀತಿ ಇಲ್ಲದ ಮನೆಗಳಲ್ಲಿ ಮಕ್ಕಳಿಗೆ ಯಾವ ಪುರಸ್ಕಾರವೂ ಇಲ್ಲ. ಅಸಡ್ಡೆಯೊಂದೇ ಅಲ್ಲಿ ಕಂಡುಬರುವುದು. ಅವರ ಆಟಪಾಟಗಳು ಎಷ್ಟೇ ಚೆನ್ನಾಗಿರಲಿ, ಅವೆಲ್ಲ ತಡೆಯಲಾರದ ಚೇಷ್ಟೆಗಳೇ; ಎಷ್ಟೇ ಸುಂದರವಾಗಿ

೧೨೧

ಮಾತನಾಡಲಿ ಅದು ಸಂತಸ ತರುವುದಿಲ್ಲ. ಅದಕ್ಕಾಗಿಯೇ ಯಶೋದೆಯೆನ್ನುತ್ತಾಳೆ: “ಪ್ರೇಮವಿಲ್ಲದ ಕಡೆಗೆ ಹೋಗಿ ಆಟವಾಡ ಬೇಡಪ್ಪಾ?

ದೂಷಣೆ ಮಾಡುವವರೆಲ್ಲ ಕೀಳುಜನ-ಸೇವಕರು, ಶೊತ್ತುಗಳು. ಅವರ ಕಸುಬೇ ಪರದೂಷಣೆ. ಅವರಿರುವ ಕಡೆ ನಿಲ್ಲಬೇಕು. ಅವರ ನಡುವೆ ಇರಬೇಕು. ಓಡಿಹೋಗಬಾರದು. ಆಗಲೇ ಅವರ ಸ್ವಭಾವವನ್ನು ಅರಿತುಕೊಳ್ಳಲು ಸಾಧ್ಯ. ಯಶೋದೆ ಎನ್ನುತ್ತಾಳೆ: “ಅವರ ನಡುವೆ ಇದ್ದು, ಅವರ ಮಾತುಗಳನ್ನು ಕಿವಿಗೆ ಹಾಕಿಕೊಂಡು, ಶಾಂತವಾಗಿ ಬಾರಪ್ಪ.”

ತಾಯಿ ಧರ್ಮದೇವತೆ, ಮಕ್ಕಳನ್ನು ಧರ್ಮಮಾರ್ಗದಲ್ಲಿ ಒಯ್ಯುವವಳು. ಇದರಿಂದ ತಾಯಿಗೆ ಉಚ್ಚಸ್ಥಾನ ದೊರೆತಿದೆ. ತಾಯಿಯನ್ನು ದೇವರೆಂದೇ ತಿಳಿ” ಎಂಬುದರ ತತ್ತ್ವ ಅದೇ. ತಾಯಿಯ ಮಾತನ್ನು ಅಲಕ್ಷಿಸಬಾರದು. ಅದರಂತೆ ನಡೆದುಕೊಳ್ಳುವುದು ಧರ್ಮ. ಯಶೋದೆ ಕೃಷ್ಣನಿಗೂ ಈ ವಿಷಯವನ್ನು ತಿಳಿಯಹೇಳುತ್ತಾಳೆ.

ಮಗುವನ್ನು ತಾಯಿ ಶಿಕ್ಷಿಸಲಿ, ಮುದ್ದಿಸಲಿ-ಅವಳ ವಾತ್ಸಲ್ಯ ಹಿರಿದು. ಅದಕ್ಕೆ ಎಂದಿಗೂ ಚ್ಯುತಿ ಇಲ್ಲ. ಕೃಷ್ಣನು ತಪ್ಪು ಮಾಡಿದನೆಂದು ಯಶೋದೆ ಅವನನ್ನು ಹಗ್ಗದಿಂದ ಒರಳುಕಲ್ಲಿಗೆ ಬಿಗಿದಿದ್ದಳು. ಆದ್ದರಿಂದ, ಅವನು “ದಾಮೋದರ”ನಾದ. ತಪ್ಪು ಮಾಡಿದರೆ ಶಿಕ್ಷೆ ತಪ್ಪದು ಎಂಬುದನ್ನು ಸೂಚಿಸುವಂತೆ ಇರಬಹುದೇ”ದಾಮೋದರ”ಎಂಬ ಸಂಬೊಧನೆ?

೯. ಕನ್ನಲಿಲಟ್ಟುವತ್ತೋಡು ಶೀಡೈಕಾರೆಳ್ಳಿನುಣ್ಡೈಕಲತ್ತಿಲಿಟ್ಟು

ಎನ್ನಹಮೆನ್ಱುನಾನ್ ವೈತ್ತುಪ್ಪೋನ್ದೇಮ್ ಇವಮ್ ಪುಕ್ಕುವಟ್ರೈಪ್ಪೆರಿತ್ತಿಪ್ಪೋನ್ದಾನ್

ಪಿಇನುಮಹಮ್ ಪುಕ್ಕೂಱಿಯೈನೋಕ್ಕಿಪ್ಪಿಱಙ್ಗೊಳಿವೆಣ್ಣೆಯುಂಶೋದಿಕ್ಕಿನ್ಱಾನ್

ಉನ್ ಮಹನ್ಱನ್ನೈಯಶೋದೈನಙ್ಗಾಯ್ ಕೂವಿಕ್ಕೊಳ್ಳಾಯಿವೈಯುಂಶಿಲವೇ

ಕನ್ನಲ್=ಬೆಲ್ಲದ, ಇಲವಟ್ಟುವತ್ತೋಡು=ಉಂಡೆಗಳೊಂದಿಗೆ, ಶೀಡೈ=ಸಿಹಿ ತಿನಿಸಿನ ಚಿಕ್ಕ ಉಂಡೆಗಳನ್ನೂ, ಕಾರೆಳ್ಳಿನುಣ್ಡೈ=ಸುಗ್ಗಿಯ ಎಳ್ಳಿನ ಉಂಡೆಗಳನ್ನೂ\(ಮಾಡಿ\), ಕಲತ್ತಿಲ್=ಪಾತ್ರೆಗಳಲ್ಲಿ, ಇಟ್ಟು=ಭದ್ರವಾಗಿ ಮುಚ್ಚಿಟ್ಟು, ಎನ್ ಅಹಮ್=ನನ್ನ ಮನೆ\(ಅಲ್ಲವೇ ಇದು\), ಎನ್ಱು=ಎಂದು\(ಬಗೆದು\), ವೈತ್ತು=ಬಚ್ಚಿಟ್ಟು, ನಾನ್=ನಾನು, ಪೋನ್ದೇನ್=ಹೊರಗೆ ಬಂದೆ, ಇವನ್=ಇವನು

೧೨೨

ಪುಕ್ಕೂ=ನನ್ನ ಮನೆಯನ್ನು ಹೊಕ್ಕೂ, ಅವಟ್ರೈ=ಅವುಗಳನ್ನೆಲ್ಲಾ, ಪೆಱುತ್ತಿ=ಎಲ್ಲರಿಗೂ ಸಿಗುವಂತೆ ಹೊರಕ್ಕೆ ಎಳೆದು, ಪೋನ್ದಾನ್=ಬಂದಿದ್ದಾನೆ, ಪಿನ್ನುಮ್=ಮತ್ತೆಯೂ, ಅಹಮ್=ಮನೆಯನ್ನು, ಪುಕ್ಕೂ=ಹೊಕ್ಕೂ, ಉಱಿಯೈ=ನೆಲುವನ್ನು, ನೋಕ್ಕಿ=ಕಂಡುಹಿಡಿದು, ಪಿಱಙ್ಗು=ಬಲು, ಒಳಿ=ಉತ್ತಮವಾದ, ವೆಣ್ಣೆಯುಮ್=ವಬೆಣ್ಣೆಯನ್ನೂ, ಶೋದಿಕ್ಕಿನ್ಱಾನ್=ಹುಡುಕಿ ಹಾಕಿದ್ದಾನೆ, ಯಶೋದೈನಙ್ಗಾಯ್=ಗುಣವಂತಳಾದ ಯಶೋದೆ. ಉನ್=ನಿನ್ನ, ಮಗನ್ ತನ್ನೈ=ಮಗನಾದ ಇವನನ್ನು, ಕೂವಿಕೊಳ್ಳಾಯ್=ಕೂಗಿ ಕರೆದುಕೊಳ್ಳಮ್ಮಾ, ಇವೈಯುಮ್=ಇವುಗಳೆಲ್ಲ, ಶಿಲವೇ=ಕೆಲವೇ.

ಬೆಲ್ಲದ ಉಂಡೆಗಳನ್ನು ಸಿಹಿ ತಿನಿಸಿನ ಚಿಕ್ಕ ಉಂಡೆಗಳನ್ನೂ ಸುಗ್ಗಿ ಎಳ್ಳಿನ ಉಂಡೆಗಳನ್ನೂ ಪಾತ್ರೆಗಳಲ್ಲಿ ಭದ್ರವಾಗಿ ಮುಚ್ಚಿಟ್ಟು, “ಇದು ನನ್ನ ಮನೆ ಅಲ್ಲವೇ\!”ಎಂದು ಯೋಚಿಸಿ ಬಚ್ಚಿಟ್ಟು ಬಂದೆ. ಇವನು ಮನೆಯನ್ನು ಹೊಕ್ಕೂ ಅವುಗಳನ್ನೆಲ್ಲಾ ಎಲ್ಲರ ಕೈಗೂ ಸಿಕ್ಕುವಂತೆ ಹೊರಕ್ಕೆಳೆದು ಹಾಕಿ ಬಂದಿದ್ದಾನೆ. ಮತ್ತೆ, ಮನೆಹೊಕ್ಕೂ ನೆಲುವನ್ನು ಹುಡುಕಿ ಕಂಡುಕೊಂಡು ಅದರ ಮೇಲೆ ಸೇರಿಸಿಟ್ಟಿದ್ದ ಬಲು ಉತ್ತಮವಾದ ಬೆಣ್ಣೆಯನ್ನೂ ಹುಡುಕಿ ಹಾಕಿದ್ದಾನೆ. ಗುಣವಂತಳಾದ ಯಶೋದೆ, ನಿನ್ನ ಮಗನಾದ ಇವನನ್ನು ಕೂಗಿಕರೆದುಕೊಳ್ಳಮ್ಮಾ.\(ನಾನು ಈಗ ಹೇಳಿದ\) ಇವುಗಳೆಲ್ಲ ಕೆಲವೇ \(ದೂರುಗಳು\)

“ಇಲಟ್ಟು”ಎಂಬುದಕ್ಕೆ “ಲಡ್ಡು”ಎಂದೂ “ಉಂಡೆ”ಎಂದೂ ಅರ್ಥವಾಗುತ್ತದೆ. ಆದ್ದರಿಂದ “ಕನ್ನಲ್ ಇಲಟ್ಟು”-ಎಂಬುದಕ್ಕೆ ಬೆಲ್ಲದ ಉಂಡೆ ಎಂದಾಗಲಿ, ಬೆಲ್ಲದಿಂದ ಮಾಡಿದ ಲಡ್ಡು ಉಂಡೆ ಎಂದಾಗಲಿ ಅರ್ಥಮಾಡಬಹುದು. ಎರಡೂ ಮಕ್ಕಳಿಗೆ ಇಷ್ಟವಾದ ತಿನಿಸು. “ಶೀಡೈ” ಎಂದರೆ ಸುತ್ತಿನುಂಡೆ. ಇದೂ ಸಿಹಿತಿನಿಸು. ಕಾಯಿ ಹೂರಣವನ್ನು ಹುದುಗಿ ಉಂಡೆಯಂತೆ ಕರಿದು ಮಾಡುವ ಸಿಹಿತಿಂಡಿ.ಎಳ್ಳುಂಡೆಯಂತೂ ಬಹಳ ಇಷ್ಟವಾದ ತಿನಿಸು.

೧೨೩

೧೦.ಶೊಲ್ಲಿಲರಶಿಪ್ಪಡುದಿನಙ್ಗಾಯ್ ಶೂೞಲುಡೈಯನುನ್ ಪಿಳ್ಳೈ ತಾನೇ

ಇಲ್ಲಮ್ ಪುಹುನ್ದೆನ್ ಮಹಳೈಕ್ಕೂವಿಕ್ಕೈಯಿಲ್ ವಳೈಯೈಕ್ಕೞಟ್ರಿಕ್ಕೊಣ್ಡು

ಕೊಲ್ಲೈಯಿನಿನ್ಱುಙ್ಗೊಣರ್ ನ್ದು ವಿಟ್ರ ಅಙ್ಗೊರುತ್ತಿಕ್ಕವ್ವಳೈಕೊಡುತ್ತು

ನಲ್ಲನ ನಾವಱ್ ಪೞಙ್ಗಳ್ ಕೊಣ್ಡು ನಾನಲ್ಲೇನೆನ್ಱು ಶಿರಿಕ್ಕಿನ್ಱಾನೇ

ನಙ್ಗಾಯ್=ಗುಣವಂತಳೇ, ಶೊಲ್ಲಿಲ್=\(ನಮ್ಮಾ\)ಮಾತಿನಿಂದ, ಅರಶಿಪ್ಪಡುದಿ=ಕೋಪಗೊಳ್ಳದೆ ಇದ್ದೀಯೆ, ಶೂೞಲ್=ತಂತ್ರಗಳನ್ನು\(ಚಮತ್ಕಾರಗಳನ್ನು\), ಉಡೈಯನ್=ಉಳ್ಳವನು, ಉನ್=ನಿನ್ನ, ಪಿಳ್ಳೈತಾನೇ=ಮಗನೇ ಅಲ್ಲವೇ?, ಇಲ್ಲಮ್=ಮನೆಯನ್ನು, ಪುಹುನ್ದು=ಹೊಕ್ಕೂ, ಎನ್=ನನ್ನ, ಮಹಳೈ=ಮಗಳನ್ನು, ಕೂವಿ=ಕೂಗಿ, ಕೈಯಿಲ್=ಅವಳ ಕೈಯಿಂದ, ವಳೈಯೈ=ಬಳೆಯನ್ನು, ಕೞಟ್ರಿಕ್ಕೊಣ್ಡು=ಕಳಚಿಕೊಂಡು, ಕೊಲ್ಲೈಯಿನಿನ್ಱುಮ್=ಹೊಲಗಳಿಂದ, ಕೊಣರ್ ನ್ದು=ತಂದು, ವಿಟ್ರ=ಮಾರುವ, ಅಙ್ಗು=ಅಲ್ಲಿ, ಒರುತ್ತಿಕ್ಕೂ=ಒಬ್ಬಳಿಗೆ, ಅವ್ವಳೈ=ಆ ಬಳೆಯನ್ನು, ಕೊಡುತ್ತು=ಕೊಟ್ಟು, ನಲ್ಲನ=ಉತ್ಕೃಷ್ಟವಾದ, ನಾವಱ್ ಪೞಙ್ಗಳ್=ನೇರಿಳೆಹಣ್ಣುಗಳನ್ನು, ಕೊಣ್ಡು=ತೆಗೆದುಕೊಂಡು\(ಕೊಂಡು\), ನಾನಲ್ಲೇನ್=ನಾನು ಅಲ್ಲ, ಎನ್ಱು=ಎಂದು, ಶಿರಿಕ್ಕಿನ್ಱಾನೇ=ನಗುತ್ತಾನಲ್ಲಾ\!

ಗುಣವಂತಳೇ, ನಮ್ಮ ಮಾತಿನಿಂದ ಕೋಪಗೊಳ್ಳದೆ ಇದ್ದೀಯ. ಚಮತ್ಕಾರವಾದ ತಂತ್ರಗಳನ್ನುಳ್ಳವನು ನಿನ್ನಮಗನೇ ಅಲ್ಲವೇ? ನಮ್ಮ ಮನೆಯನ್ನು ಹೊಕ್ಕೂ ನನ್ನ ಮಗಳನ್ನು ಕರೆದು, ಅವಳ ಕೈಯಿಂದ ಬಳೆಯನ್ನು ಕಳಚಿಕೊಂಡು ಹೊಲಗಳಿಂದ ತಂದು ಮಾರುವ ಅಲ್ಲಿ ಒಬ್ಬಳಿಗೆ ಆ ಬಳೆಯನ್ನು ಕೊಟ್ಟು ಉತ್ಕೃಷ್ಟವಾದ ನೇರಿಳೆಹಣ್ಣುಗಳನ್ನು ಕೊಂಡು, “ನಾನಲ್ಲ”ಎನ್ನುತ್ತಾ ನಗುತ್ತಾನಲ್ಲಾ\!

ಇನ್ನೊಬ್ಬ ಗೊಲ್ಲತಿ ಯಶೋದೆಯ ಬಳಿಗೆ ಬರುತ್ತಾಳೆ:”ಯಶೋದೆ ಬಹಳ ತಂತ್ರಗಾರನಾಗಿ ಚಮತ್ಕಾರಗಳನ್ನು ನಡಸಿ ತೋರಿಸುವವನು ನಿನ್ನ ಮಗನೇ ಅಲ್ಲವೇ? ಇವನು, ನಮ್ಮ ಮನೆ ಹೊಕ್ಕೂ, ನನ್ನ ಮಗಳನ್ನೂಕರೆದು, ಅವಳ ಕೈಯಿಂದ ಬಳೆಯನ್ನು ಕಳಚಿಕೊಂಡು ಹೋದ. ಆಮೇಲಾದರೂ, ಅದನ್ನು ಅವಳಿಗೆ ಕೊಟ್ಟು ಬಿಡಬೇಡವೇ? ಯಾರೋ ಒಬ್ಬಳು ಅಲ್ಲಿ ನೇರಿಳೆಹಣ್ಣು ಮಾರುತ್ತಿದ್ದಳು. ಅವಳಿಗೆ ಆ ಬಳೆಯನ್ನು ಕೊಟ್ಟುಬಿಟ್ಟು, ಅವಳಿಂದ ಒಳ್ಳೆಯ ನೇರಿಳೆಯಹಣ್ಣುಗಳನ್ನು ಕೊಂಡುಬಿಡುವುದೇ? ಇದು ಯಾವ ನ್ಯಾಯ?

೧೨೪

ಅವನನ್ನು ಹಿಡಿದುಕೊಂಡು “ಹೀಗೇಕೆ ಮಾಡಿದೆ? ಎಂದು ಕೇಳಿದರೆ, “ನಾನಲ್ಲ ಮಾಡಿದ್ದು”ಎಂದು ಸುಳ್ಳು ಹೇಳುತ್ತಾನಲ್ಲಾ\! ಇದು ಸರಿಯೇ? ನಗುತ್ತಾ ನಿಂತಿದ್ದಾನಲ್ಲಾ\! ತಾನು ಮಾಡಿದ ತಪ್ಪಿಗಾಗಿ ಆಡಿದ ಸುಳ್ಳಿಗಾಗಿ ನಾಚಿಕೆ ಬೇಡವೇ?

ಮಗನ ಮೇಲೆ ದೂರು ತಂದರೆ, ಯಾವ ತಾಯಿಗೆ ತಾನೇ ಕೋಪಬರುವುದಿಲ್ಲ? ಪರಿತಾಪಗೊಳ್ಳುವುದಿಲ್ಲ? ಆ ತಾಯಿ, ಯಶೋದೆ, ಏನು ಸಾಮಾನ್ಯಳೇ? ಗೋಕುಲಕ್ಕೇ “ಅರಿಸಿ” ಅವಳು. ಅವಳ ಮುದ್ದು ಮಗನ ಮೇಲೆಯೇ ಆದೂರು. ಆದರೂ, ದೂರಿನ ಮಾತನ್ನು ಕೇಳಿ ಅವಳು ಕೋಪಗೊಳ್ಲಲಿಲ್ಲ. “ಗುಣವಂತೆ” ಎಂಬ ಸಂಬೋಧನೆ ಅವಳಿಗೆ ಎಷ್ಟು ಚೆನ್ನಾಗಿ ಒಪ್ಪುತ್ತದೆ.

ಪಾಪ, ಗುಣವತಿಯಾದ ಯಶೋದೆಗೆ ಈ ಮಾತುಗಳು ಹೇಗಿರಬೇಕು\! “ನಿನ್ನ ಮಗನೇ ಅಲ್ಲವೇ? ಎಂಬ ಮೂದಲಿಕೆಯ ಮಾತೂ, “ನಗುತ್ತಾ ನಿಂತಿದ್ದಾನಲ್ಲಾ” ಎಂಬ ನಾಚಿಕೆಗೇಡಿನ ಮಾತೂ, “ನಾನಲ್ಲಾ”ಎಂಬ ಸುಳ್ಳು ಮಾತೂ ಅವಳಿಗೆ ಎಷ್ಟು ನೋವು ತಂದಿರಬೇಕು\!

೧೧. ವಣ್ಡುಕಳಿತ್ತಿರೈಕ್ಕೂಮ್ ಪೊೞಿಲ್ ಶೂೞ್ ವರುಪುನಱ್ ಕಾವಿರಿತ್ತೆನ್ನರಙ್ಗನ್

ಪಣ್ಡವನ್ ಶೆಯ್ದ ಕಿರೀಡೈಯೆಲ್ಲಾಮ್ ಪಟ್ಟರ್ ಪಿರಾನ್ ವಿಟ್ಟುಚಿತ್ತನ್ ಪಾಡಲ್,

ಕೊಣ್ಡಿವೈಪ್ಪಾಡಿಕ್ಕೂನಿಕ್ಕವಲ್ಲಾರ್ ಕೋವಿನ್ದನ್ ಱನ್ನಡಿಯಾರ್ ಹಳಾಹಿ,

ಎಣ್ಡಿಶೈಕ್ಕೂಮ್ ವಿಳಕ್ಕಾಹಿ ನಿಱ್ ಪಾರ್ ಇಣೈಯಡಿಯೆನ್ಱಲೈ ಮೇಲನವೇ

ವಣ್ಡು=ದುಂಬಿಗಳು, ಕಳಿತ್ತು=ಜೇನನ್ನು ತೃಪ್ತಿಯಾಗಿ ಕುಡಿದು ಮತ್ತಿನಿಂದ, ಇರೈಕ್ಕೂಮ್=ಝೇಂಕರಿಸುವ ಮನೋಹರ ಸದ್ದಿನಿಂದ ತುಂಬಿದ, ಪೊೞಿಲ್=ಹೂದೋಟಗಳಿಂದ, ಶೂೞ್=ಸುತ್ತುವರಿದಿರುವ, ವರು=ಸತತವಾಗಿ ಹರಿಯುತ್ತಿರುವ, ಪುನಲ್=ನೀರಿನ ಪ್ರವಾಹದಿಂದ ಕೂಡಿದ, ಕಾವಿರಿ=ಕಾವೇರಿನದಿಯಿಂದ, ತೆನ್=ಸುಂದರವಾದ, ಅರಙ್ಗನ್=ದೇವಾಲಯದಲ್ಲಿ ನೆಲಸಿರುವ, ಅವನ್=ಭಗವಂತನು, ಪಣ್ಡು=ಪುರಾತನ ಕಾಲದಲ್ಲಿ, ಶೆಯ್ದ=ನಡಸಿದ, ಕಿರೀಡೈಯೆಲ್ಲಾಮ್=ಕ್ರೀಡೆಗಳನ್ನೆಲ್ಲಾ ?\(ಒಳಗೊಂಡ\), 

೧೨೫

ಪಟ್ಟರ್ ಪಿರಾನ್=ಹಿರಿಯಭಟ್ಟರಾದ, ವಿಟ್ಟುಚಿತ್ತನ್=ವಿಷ್ಣುಚಿತ್ತನು\(ರ\) ಪಾಡಲ್=ಹಾಡುಗಳನ್ನು\(ಪಾಶುರಗಳನ್ನು\), ಕೊಣ್ಡು=ಮನಸ್ಸಿಗೆ ತಂದುಕೊಂಡು, ಇವೈ=ಇವುಗಳನ್ನು, ಪಾಡಿ=ಹಾಡಿ, ಕುನಿಕ್ಕವಲ್ಲಾರ್=ಭಕ್ತಿನಮ್ರತೆಗಳಿಂದ ತಲೆಬಾಗಿಸಬಲ್ಲವರು, ಕೋವಿನ್ದನ್ ತನ್=ಗೋವಿಂದನ, ಅಡಿಯಾರ್ಹಳ್=ಪಾದಸೇವಕರು, \(ಭಕ್ತರು, ಕಿಂಕರರು\), ಆಹಿ=ಆಗಿ, ಎಣ್=ಎಂಟು, ದಿಶೈಕ್ಕೂಮ್=ದಿಕ್ಕುಗಳಿಗೂ, ವಿಳಕ್ಕೂ=\(ಮಾರ್ಗದರ್ಶಕ\)ದೀಪ, ಆಹಿ=ಆಗಿ, ನಿಱ್ ಪಾರ್=ನಿಲ್ಲುವವರ, ಇಣೈ ಅಡಿ=ಎರಡು ಪಾದಗಳು, ಎನ್=ನನ್ನ, ತಲೈ=ತಲೆಯ, ಮೇಲನವೇ=ಮೇಲೆ ಇರುವವೇ.

ದುಂಬಿಗಳು ಜೇನನ್ನು ತೃಪ್ತಿಯಾಗಿ ಕುಡಿದು ಮತ್ತಿನಿಂದ ಝೇಂಕರಿಸುವ ಮನೋಹರವಾದ ನಾದದಿಂದ ತುಂಬಿದ ಹೂದೋಟಗಳಿಂದ ಮತ್ತು ಸತತವಾಗಿ ಕರಿಯುತ್ತಿರುವ ನೀರಿನ ಪ್ರವಾಹದಿಂದ ಕೂಡಿದ ಕಾವೇರಿನದಿತಿಂದ ಸುತ್ತುವರಿದಿರುವ ಸುಂದರವಾದ ದೇವಾಲಯದಲ್ಲಿ ನೆಲಸಿರುವ ಭಗವಂತನು ಪುರಾತನ ಕಾಲದಲ್ಲಿ ನಡಸಿದ ಕ್ರೀಡೆಗಳನ್ನೆಲ್ಲಾ ಒಳಗೊಂಡ, ಹಿರಿಯಭಟ್ಟನಾದ ವಿಷ್ಣುಚಿತ್ತನ, ಪಾಶುರಗಳನ್ನು ಮನಸ್ಸಿಗೆ ತಂದುಕೊಂಡು ಇವುಗಳನ್ನು ಹಾಡಿ ಭಯಭಕ್ತಿಗಳಿಂದ ತಲೆಬಾಗಿಸ ಬಲ್ಲವರು ಗೋವಿಂದನ ಪಾದಸೇವಕರಾಗಿ ಎಂಟುದಿಕ್ಕುಗಳಿಗೂ ಮಾರ್ಗದರ್ಶಕದೀಪವಾಗಿ ನಿಲ್ಲುವರು; ಅವರ ಎರಡು ಪಾದಗಳು ನನ್ನ ತಲೆಯಮೇಲೆಯೇ ಇರುತ್ತವೆ.\(೧೧\)

ಇದು ಈ ತಿರುಮೊೞಿಗೆ ಫಲಶ್ರುತಿ. ಇತರ ಫಲಶ್ರುತಿಗಳಿಗಿಂತಲೂ ಇದು ವಿಷಯದಲ್ಲಿ ಭಿನ್ನವಾದದ್ದು.

ನಿರಂತರವಾಗಿ ಬಿಡದೆ ಹರಿಯುವ ತನ್ನ ನೀರಿನ ಪ್ರವಾಹದಿಂದ ಸಹಜರೀತಿಯಲ್ಲಿ ಇನಿದಾದ ನಾದವನ್ನುಂಟುಮಾಡುತ್ತಿರುವ ಕಾವೇರಿನದಿಯಿಂದಲೂ ಅದರ ದಡದಲ್ಲಿ ಹೂವಿನಿಂದ ಹೂವಿಗೆ ಎರಗಿ ಮಧುಪಾನಮಾಡುತ್ತಾ ಮದಿಸಿ ಮನೋಹರವಾದ ಝೇಂಕಾರ ನಿನಾದವನ್ನುಂಟುಮಾಡುವ ದುಂಬಿಗಳ ಹಿಂಡುಗಳನ್ನುಳ್ಳ ಪರಿಮಳಭಕ್ರಿತವಾದ ಹೂದೋಟಗಳಿಂದ್ಲೂ ಕೂಡಿದ ಪ್ರಕೃತಿಯ ದಿವ್ಯ ಸೊಬಗಿನ ನಡುವೆ ಭಗವಂತನು ನಿತ್ಯವಾಸ ಮಾಡುತ್ತಾನೆ. ತಾನೇ ಸೃಷ್ಟಿಸಿರುವ ಈ ಭವ್ಯಪ್ರಕೃತಿಯ ಸೊಬಗನ್ನು ಅಂದಗೊಳಿಸಿ ಬೆಳಗಿಸುತ್ತಾನೆ.

ಅನಾದಿಯಾದ ಭಗವಂತನು ಹಿಂದೆ ಒಂದು ಕಾಲದಲ್ಲಿ ಕೃಷ್ಣಾವತಾರವನ್ನು ತಳೆದು, ಆಗ ಅವನು ನಡಸಿದ ದಿವ್ಯಾದ್ಭುತ ಕ್ರೀಡೆಗಳು ಮನಮೋಹಕವಾದವು.

೧೨೬

ಶ್ರೀವಿಲ್ಲಿಪುತ್ತೂರಿನ ಹಿರಿಯ ಭಟ್ಟರೆನ್ನಿಸಿಕೊಂಡ ವಿಷ್ಣುಚಿತ್ತನು ಭಗವಂತನ ಈ ಲೀಲಾವಿನೋದಗಳನ್ನು ಸೊಗಸಾದ ಪಾಶುರಗಳಲ್ಲಿ ಹಾಡಿ ನಲಿದಿದ್ದಾರೆ. ಈ ಪಾಶುರಗಳನ್ನು ಅರ್ಥವತ್ತಾಗಿ ತಿಳಿದುಕೊಂಡವರಲ್ಲಿ ಸಹಜವಾಗಿ ಭಯಭಕ್ತಿ ತುಂಬಿರುತ್ತದೆ. ಭಗವಂತನನ್ನು ನೆನೆದುಕೊಂಡಾಗಲೆಲ್ಲಾ ಅವರ ತಲೆ ನಮ್ರವಾಗಿ ಬಾಗುತ್ತದೆ. ಅವರು ಆ ಪಾಶುರಗಳನ್ನು ಹಾಡಿ ತನ್ಮಯತೆಯನ್ನು ಹೊಂದುವ ಮನಃಪರಿಪಾಕವುಳ್ಳವರು. ಭಗವಂತನ ಪಾದ ಸೇವೆಯನ್ನು ನಡಸುತ್ತಾ ತಮ್ಮ ಜೀವನವನ್ನು ಸಾಗಿಸುತ್ತಿರುವವರು ಅವರು. ಹೀಗೆ, ಅಜ್ಞಾನಾಂಧಕಾರದಲ್ಲಿ ಮುಳುಗಿರುವ ಜನಸಾಮಾನ್ಯಕ್ಕೆ ಅವರು ದಾರಿದೀಪವಾಗಿ ಎಣ್ದೆಸೆಗಳಲ್ಲೂ ಬೆಳಗುತ್ತಾ ಮಾರ್ಗದರ್ಶನ ಮಾಡುತ್ತಾರೆ. ಅಂಥ ಸದ್ಭಕ್ತರ ದಿವ್ಯವಾದ ಎರಡು ಪಾದಗಳನ್ನು ತಮ್ಮ ತಲೆಯ ಮೇಲೆ ಏರಿಸಿಕೊಳ್ಳುತ್ತೇನೆ ಎನ್ನುತ್ತಾರೆ ಆೞ್ವಾರರು. ಭಕ್ತರ ಆಶೀರ್ವಾದದಿಂದ, ಅವರ ಪಾದಧೂಳಿಯ ಪ್ರಸಾದದಿಂದ ಭಗವಂತನ ಕೈಂಕರ್ಯದಲ್ಲಿ ತಾವು ನಿರತರಾಗುವುದಾಗಿ ಆಶಿಸುತ್ತಾರೆ. ಎಂದರೆ, ಈ ಮಾರ್ಗವನ್ನು ಹಿಡಿದವರೆಲ್ಲರಿಗೂ ಇದು ತಪ್ಪದೆ ಲಭಿಸುವುದೆಂದು ಅವರ ದೃಢ ನಿಶ್ಚಯ.

“ಎರಡು ಪಾದಗಳು ನನ್ನ ತಲೆಯ ಮೇಲೆಯೇ”- ಎಂಬುದು ಶಠಾರಿ ಸೇವೆಯನ್ನು ಸೂಚಿಸುವುದಲ್ಲವೇ?

ಅಡಿಯ ನಡೆ: ವೆಣ್ಣೆಯ್, ವರುಹ, ತಿರು, ಕೊಣ್ಡಲ್, ಪಾಲೈ, ಪೋದರ್, ಶೆನ್ನೆಲ್, ಕೇಶವನೇ, ಕನ್ನಲ್, ಶೊಲ್ಲಿಲ್, ವಣ್ಡು, ಆಟ್ರಿಲ್

೧೨೭

ಶ್ರೀಃ

ಶ್ರಿಯೈ ನಮಃ

ಎರಡನೆಯ ದಶಕ ಹತ್ತನೆಯ ತಿರುಮೊೞಿ ಆಟ್ರಿಲಿರುನ್ದು

೧. ಆಟ್ರಿಲಿರುನ್ದು ವಿಳೈಯಾಡುವೋಙ್ಗಳೈ

ಶೇಟ್ರಾಲೆರಿನ್ದು ವಳೈತುಹಿಱ್ ಕೈಕ್ಕೊಣ್ಡು

ಕಾಟ್ರಿಱ್ ಕಡಿಯನಾಯ್ ಓಡಿಯಹಮ್ ಪುಕ್ಕೂ

ಮಾಟ್ರಮುನ್ತಾರಾನಾಲಿನ್ಱು ಮುಟ್ರಮ್

ವಳೈತ್ತಿಱಮ್ ಪೇಶಾನಾಲಿನ್ಱು ಮುಟ್ರಮ್

ಆಟ್ರಿಲ್=ನದಿಯಲ್ಲಿ, ಇರುನ್ದು=ಇದ್ದುಕೊಂಡು, ವಿಳೈಯಾಡುವೋಙ್ಗಳೈ=ಆಟವಾಡುತ್ತಿರುವ ನಮ್ಮ ಮೇಲೆ, ಶೇಟ್ರಾಲ್=ಕೆಸರನ್ನು, ಎರಿನ್ದು=ಎಸೆದು, ವಳೈ=\(ನಮ್ಮ\)ಬಳೆಗಳನ್ನು, ತುಹಿಲ್=ಬಟ್ಟೆಗಳನ್ನೂ, ಕೈಕ್ಕೊಣ್ಡು=ಕೈಗಳಲ್ಲಿ ಎತ್ತಿಕೊಂಡು, ಕಾಟ್ರಲ್=ಗಾಳಿಗಿಂತಲೂ, ಕಡಿಯನಾಯ್=ಕ್ರೂರಿಯಾಗಿ, ಓಡಿ=ಓಡುತ್ತಾ, ಅಹಮ್=ಮನೆಯನ್ನು, ಪುಕ್ಕೂ=ಹೊಕ್ಕೂ, ಮಾಟ್ರಮುಮ್=ಇಲ್ಲವೆಂಬುದನ್ನೂ, ತಾರಾನಾಲ್=ಹೇಳದಂತೆ ಇರುವವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು, ವಳೈ=ಬಳೆಯ, ತಿಱಮ್=ವಿಷಯವನ್ನು, ಪೇಶಾನಾಲ್=ಹೇಳದವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು.

ನದಿಯಲ್ಲಿ ಇದ್ದುಕೊಂಡು ನೀರಾಟವಾಡುತ್ತಿರುವ ನಮ್ಮ ಮೇಲೆ ಕೆಸರನ್ನು ಎರಚಿ, ನಮ್ಮ ಬಳೆಗಳನ್ನೂ, ಬಟ್ಟೆಗಳನ್ನೂ ಕೈಗಳಲ್ಲಿ\(ಬಾಚಿ\)ಎತ್ತಿಕೊಂಡು ಗಾಳಿಗಿಂತಲೂ ಕ್ರೂರಿಯಾಗಿ\(ವೇಗವಾಗಿ\) ಓಡುತ್ತಾ ಮನೆಯನ್ನು ಹೊಕ್ಕೂ, “ಇಲ್ಲ”ವೆಂದೂ ಹೇಳದವನಿಂದ\(ಕಿರುಕುಳವನ್ನು\) ಇಂದು ಕೊನೆಗಾಣೆವು. ಬಳೆಯ ವಿಷಯವನ್ನೂ ಹೇಳದವನಿಂದ ಇಂದು ಕೊನೆಗಾಣೆವು.\(೧\)

ಗೋಕುಲದ ಹುಡುಗಿಯರು ಯಶೋದೆಯ ಬಳಿಗೆ ತಂದಿರುವ ದೂರು ಇಲ್ಲಿದೆ. ಆ ಹುಡುಗಿಯರು ಯಮುನಾನದಿಯ ಮರಳದಂಡೆಯ ಮೇಲೆ ತಮ್ಮ ವಸ್ತ್ರಗಳನ್ನೂ ಭೂಷಣಗಳನ್ನೂ ತೆಗೆದಿರಿಸಿ, ನೀರಿನಲ್ಲಿಳಿದು ನೀರಾಟವಾಡುತ್ತಿದ್ದರು. ಅಲ್ಲಿ ತಮಗೆ ಯಾವ ಅಡ್ಡಿಯೂ ಇಲ್ಲವೆಂದು ಬಗೆದು ಸ್ವೇಚ್ಛೆಯಿಂದ ಸಂತೋಷದಿಂದ ನೀರಾಟವಾಡುತ್ತಿದ್ದರು. ಯಾವ ಮಾಯದಲ್ಲೋ ಕೃಷ್ಣ ಅಲ್ಲಿಗೆ ಬಂದ. ಕೆಸರನ್ನುಅವರ ಮೇಲೆ ಎರೆಚಾಡಿದ. ಅವರನ್ನೆಲ್ಲಾ ಅನ್ಯಮನಸ್ಕರಾಗುವಂತೆ

೧೨೮

ಮಾಡಿದ. ಆಮೇಲೆ, ಅವರ ಬಟ್ಟೆಬರೆಗಳನ್ನೂ, ಒಡವೆ ವಸ್ತುಗಳನ್ನೂ ಗಬರಿಕೊಂಡು ಗಾಳಿಗಿಂತಲೂ ವೇಗವಾಗಿ ಓಡಿ ಮನೆಯನ್ನು ಸೇರಿಬಿಟ್ಟ. ಗತ್ಯಂತರವಿಲ್ಲದೆ ಹುಡುಗಿಯರು ತಮ್ಮ ಮನೆಗಳನ್ನು ಸೇರಿ, ಬೇರೆ ಬಟ್ಟೆಗಳನ್ನು ಧರಿಸಿ, ಯಶೋದೆಯ ಬಳಿಗೆ ಬಂದರು. ಅಲ್ಲಿ ಕೃಷ್ಣನಿದ್ದಾನೆ\! ಅವರಬಟ್ಟೆಗಳೂ ಇಲ್ಲ; ಬಳೆ ಮೊದಲಾದ ಒಡವೆಗಳೂ ಇಲ್ಲ\! ಏನೂ ಅರಿಯವದನಂತೆ ಮೌನವಾಗಿ ನಿಂತಿದ್ದಾನೆ\! ಬಳೆ, ಬಟ್ಟೆ ಮುಂತಾದುವೆಲ್ಲಿ ಎಂಬುದನ್ನು ಹೇಳಲೊಲ್ಲ. ಹೀಗೆಲ್ಲಾ ಹುಡುಗಿಯರಲ್ಲಿ ಹುಡುಗಾಟವಾಡುವುದು ಸರಿಯೇ? ನ್ಯಾಯವೇ? ಕೃಷ್ಣನ ಇಂಥ ಕಿರುಕುಳವನ್ನು ಅವರು ತಡೆದುಕೊಳ್ಳುವುದು ಹೇಗೆ? ಇದೇ ದೂರು.

೨. ಕುಣ್ಡಲನ್ತಾೞ ಕ್ಕೂೞಲ್ ತಾೞ ನಾಣ್ ತಾೞ

ಎಣ್ಡಿ ಶೈಯೋರುಮ್ ಇಱೈಂಜಿತ್ತೊೞುದೇತ್ತ

ವಣ್ಡಮರ್ ಪೂಙ್ಗುೞಲಾರ್ ತುಹಿಲ್ ಕೈಕ್ಕೊಣ್ಡು

ವಿಣ್ಡೋಯ್ ಮರತ್ತಾನಾಲಿನ್ಱು ಮುಟ್ರುಮ್

ವೇಣ್ಡಿವುನ್ತಾರಾನಾಲಿನ್ಱು ಮುಟ್ರುಮ್

ಕುಣ್ಡಲಮ್=ಕಿವಿಯ ಭೂಷಣಗಳಾದ ಕುಂಡಲಗಳು, ತಾೞ=ಅಲುಗಾಡುತ್ತಿರಲು, ಕುೞಲ್=ಮುಂಗುರುಳುಗಳು\(ತಲೆಗೂದಲು\), ತಾೞ=ಅಲುಗಾಡುತ್ತಿರಲು, ನಾಣ್=ಹಾರವು, ತಾೞ=ಅಲುಗಾಡುತ್ತಿರಲು, ಎಣ್=ಎಂಟು, ದಿಶೈಯೋರುಮ್=ದಿಕ್ಕುಗಳವರೂ\(ಅಷ್ಟದಿಕ್ಪಾಲಕರೂ\) ಇಱೈಂಜಿ=ಸಾಷ್ಟಾಂಗ ನಮಸ್ಕಾರ ಮಾಡಿ, ತೊೞುದು=ಪೂಜಿಸಿ, ಏತ್ತ=ಸ್ತೋತ್ರಮಾಡುತ್ತಿರಲು, ವಣ್ಡು=ದುಂಬಿಗಳು, ಅಮರ್=ಮುತ್ತುತ್ತಿರುವ, ಪೂಙ್ಗುಳಲಾರ್=ಹೂವನ್ನು ಮುಡಿದಿರುವ ತಲೆಗೂದಲುಳ್ಳವರ, ತುಹಿಲ್=ವಸ್ತ್ರಗಳನ್ನು, ಕೈಕ್ಕೊಣ್ಡು=ಬಾಚಿ ತೆಗೆದಿಟ್ಟುಕೊಂಡು, ವಿಣ್=ಆಕಾಶವನ್ನು, ತೋಯ್=ಮುಟ್ಟುತ್ತಿರುವ, ಮರತ್ತಾನಾಲ್=ಮರದವನಿಂದ\(ಮರಹತ್ತಿ ಕುಳಿತಿರುವ ಕೃಷ್ಣನಿಂದ\), ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು, ವೇಣ್ಡವುಮ್=ಬೇಡಿದರೂ, ತಾರಾನಾಲ್=ಕೊಡದೆ ಇರುವವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು.

ಕಿವಿಯ ಭೂಷಣಗಳಾದ ಕುಂಡಲಗಳೂ, ಕುರುಳುಗಳೂ, ಹಾರವು

೧೨೯

ಸೊಗಸಾಗಿ ಅಲುಗಾಡುತ್ತಿರಲು, \(ಅದನ್ನು ನೋಡುತ್ತಾ\) ಅಷ್ತದಿಕ್ಪಾಲಕರೂ ಸಾಷ್ಟಾಂಗ ಪ್ರಣಾಮಗಳೊಡನೆ ಪೂಜಿಸಿ ಸ್ತೋತ್ರಮಾಡುತ್ತಿರಲು ದುಂಬಿಗಳು ಮುತ್ತುತ್ತಿರುವ ಹೂಗಳನ್ನು ಮುಡಿದಿರುವ ತಲೆಗೂದಲುಳ್ಳವರ ವಸ್ತ್ರಗಳನ್ನು ಬಾಚಿ ತೆಗೆದಿಟ್ಟುಕೊಂಡು ಆಕಾಶವನ್ನು ಮುಟ್ಟುತ್ತಿರುವ ಮರವನ್ನೇರಿ ಕುಳಿತಿರುವವನಿಂದ ಇಂದು ನಾವು ಕೊನೆಗಾಣೆವು. ಬೇಡಿದರೂ ಕೊಡದೆ ಇರುವವನಿಂದ ಇಂದು ಕೊನೆಗಾಣೆವು.\(೨\)

ಹುಡುಗಿಯರ ದೂರು ಮುಮ್ದುವರಿಯುತ್ತದೆ: “ಆಕಾಶಕ್ಕೆ ಬೆಳೆದಿರುವ ಮರವನ್ನು ಹತ್ತಿ ಶ್ರೀಕೃಷ್ಣ ಕುಳಿತುಬಿಟ್ಟಿದ್ದಾನೆ. ನಮ್ಮ ಬಟ್ಟೆಗಳನ್ನೆಲ್ಲಾ ಜೊತೆಯಲ್ಲೇ ಇಟ್ಟುಕೊಂಡಿದ್ದಾನೆ. ಬೇಡಿಕೊಂಡರೂ ಕೊಡುವುದಿಲ್ಲ. ನಮ್ಮ ಗತಿ ಏನು? ಅವನ ಕಿರುಕುಳಕ್ಕೆ ಕೊನೆಯೇ ಇಲ್ಲವಲ್ಲಾ\! ನೀನಾದರೂ ತಪ್ಪಿಸುವೆಯಾ? ನಿನ್ನನ್ನು ಬೇಡಲು ಬಂದಿದ್ದೇವೆ”.

ಆಕಾಶವನ್ನು ಮುಟ್ಟುವ ಮರದ ಮೇಲೆ ಕುಳಿತಿರುವ ಕೃಷ್ಣನ ಸೊಬಗು ಹೇಳತೀರದಷ್ಟು. ಅದನ್ನು ನೋಡಿಯೇ ಅನುಭವಿಸಬೇಕಾದದ್ದು. ಅವನು ಧರಿಸಿರುವ ಕರ್ಣಕುಂಡಲಗಳು ಅಲುಗುತ್ತಿವೆ. ಕುರುಳು ಅಲುಗುತ್ತಿದೆ. ಕತ್ತಿನ ಸರವೂ ಅಲುಗಾಡುತ್ತಿದೆ. ಒಂದನ್ನೊಂದು ಸೋಲಿಸುವುದೋ ಎನ್ನುವಂತೆ. ಅವುಗಳಿಂದ ಅವನ ಸೌಂದರ್ಯವು ಹೆಚ್ಚುತ್ತದೆ. ಇದನ್ನು ನೋಡಿ ಅಷ್ಟದಿಕ್ಪಾಲಕರು ಹರ್ಷಿಸಿದ್ದಾರೆ. ಸಾಷ್ಟಾಂಗ ಪ್ರಣಾಮ ಮಾಡುತ್ತಿದ್ದಾರೆ. ಪೂಜಿಸುತ್ತಿದ್ದಾರೆ. ಸ್ತುತಿಸುತ್ತಿದ್ದಾರೆ. ಈ ದೃಶ್ಯ ಒಂದುಕಡೆ. ಇನ್ನೊಂದು ಕಡೆ, ನೀರಾಟದಲ್ಲಿ ತೊಡಗಿರುವ ಹುಡುಗಿಯರು ಪರಿಮಳಭರಿತವಾದ ಹೂವನ್ನು ಮುಡಿದಿದ್ದಾರೆ. ಅದರ ಸುಗಂಧವನ್ನು ಹಿಂಬಾಲಿಸಿ ದುಂಬಿಗಳು ಅದನ್ನುಮುತ್ತುತ್ತಿವೆ. ಇದೊಂದು ಬಗೆಯಸೊಬಗು. ಇದನ್ನೂ ನೋಡಿಯೇ ಅರಿಯಬೇಕಾದದ್ದು. ಒಂದನ್ನೊಂದು ಹಳಿಯುವಂಥಾದ್ದೇ?

೩. ತಡಮ್ಬಡು ತಾಮರೈ ಪ್ಪೊಯ್ ಕೈಕ್ಕಲಕ್ಕಿ

ವಿಡಮ್ಬಡು ನಾಕತ್ತೈ ವಾಲ್ ಪಟ್ರಿಯೀರ್ ತ್ತು

ಪಡಮ್ಬಡು ಪೈನ್ದಲೈ ಮೇಲೆೞಪ್ಪಾಯ್ ನ್ದಿಟ್ಟು

ಉಡಮ್ಬೈಯಶೈತ್ತಾನಾಲಿನ್ಱು ಮುಟ್ರುಮ್

ಉಚ್ಚಿಯಿಲ್ಮ್ ನಿನ್ಱಾನಾಲಿನ್ಱು ಮುಟ್ರಮ್

ತಡಮ್ ಪಡು=ಬಹಳ ವಿಸ್ತಾರವಾದ, ತಾಮರೈ= ತಾವರೆ ಹೂಗಳು ತುಂಬಿರುವ, ಪೊಯ್ ಕೈ=ಸರೋವರವನ್ನು, ಕಲಕ್ಕಿ=ಕಲಕಿಬಿಟ್ಟು, ವಿಡಮ್ ಪಡು=ವಿಷವನ್ನುಕಕ್ಕುವ, ನಾಕತ್ತೈ=ನಾಗವನ್ನು\(ಸರ್ಪವನ್ನು\), ವಾಲ್=ಬಾಲವನ್ನು, ಪಟ್ರಿ=ಹಿಡಿದುಕೊಂಡು, ಈರ್ ತ್ತು=ಹೊರಕ್ಕೆ ಎಳೆದು, ಪಡಮ್=ರೋಷದಿಂದ ಹೆಡೆಯೆತ್ತುವ, ಪೈ=ಮೆತ್ತನೆಯ, ತಲೈ=ತಲೆಯ, ಮೇಲ್=ಮೇಲೆ, ಎೞ=ಮನೋಹರವಾಗಿ, ಪಾಯ್ ನ್ದಿಟ್ಟು=ಕುಣಿದಾಡಿ, ಉಡಮ್ಬೈ=ದೇಹವನ್ನು, ಅಶೈತ್ತಾನಾಲ್=ಆಡಿಸಿದವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು, ಉಚ್ಚಿಯಿಲ್=ಹೆಡೆಯ ಶಿಖರದಲ್ಲಿ, ನಿನ್ಱಾನಾಲ್=ನಿಂತವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು.

ಬಹಳ ವಿಸ್ತಾರವಾದ ತಾವರೆ ಹೂಗಳು ತುಂಬಿರುವ ಮಡುವನ್ನು ಕಲಕಿಬಿಟ್ಟು, ವಿಷವನ್ನುಕಕ್ಕುವ ಸರ್ಪದ ಬಾಲವನ್ನು ಹಿಡಿದು ಹೊರಕ್ಕೆಳೆದು ರೋಷದಿಂದ ಹೆಡೆಯೆತ್ತುವ ಅದರ ಮೆತ್ತನೆಯ ಹೆಡೆಗಳ ಮೇಲೆ ಮನೋಹರವಾಗಿ ಕುಣಿದಾಡುತ್ತಾ ದೇಹವನ್ನು ಆಡಿಸಿದವನಿಂದ ಇಂದು ಕೊನೆಗಾಣೆವು. ಹೆಡೆಯ ಶಿಖರವನ್ನೇರಿ ನಿಂತಿರುವವನಿಂದ ಇಂದು ಕೊನೆಗಾಣೆವು.\(೩\)

ಗೋಪಿಯರ ದೂರು ಮುಂದುವರಿಯುತ್ತದೆ: “ಕೃಷ್ಣನೇನು ಸಾಮಾನ್ಯನೇ? ದುಷ್ಟರನ್ನು ಶಿಕ್ಷಿಸುವುದರಲ್ಲಿ ಅವನದು ಮೇಲುಗೈ. ಕಾಳಿಂದಿ ಮಡುವು ಬಹಳ ವಿಶಾಲವಾದದ್ದು. ಅದರಲ್ಲಿ ಅತಿ ಮನೋಹರವಾದ ತಾವರೆಹೂಗಳು. ಆದರೆ, ಅದರ ಹತ್ತಿರಕ್ಕೆ ಹೋಗಗೊಡದಂತೆ ಅಲ್ಲಿ ಕಾಳೀಯಸರ್ಪದ ಕಾವಲು. ಕೃಷ್ಣನಿಗೆ ಇದು ತಿಳಿಯಿತು. ಕಾಳೀಯನ್ನು ಅಲ್ಲಿಂದ ಓಡಿಸಬೇಕು ಎಂದು ಬಗೆದ. ಎತ್ತರವಾದ ಮರವನ್ನೇರಿ ಅಲ್ಲಿಂದ ಮಡುವಿನೊಳಕ್ಕೆ ಧುಮುಕಿದ. ಮಡುವನ್ನು ಕಲಕಿಬಿಟ್ಟ. ವಿಷ ಕಕ್ಕುವ ಕಾಳೀಯನಿಗೆ ರೋಷ ಬರುವಂತೆ ಮಾಡಿದ. ಅದರ ಬಾಲವನ್ನು ಹಿಡಿದು ಎಳೆದು, ಅದರ ರೋಷ ಹೆಚ್ಚುವಂತೆ ಮಾಡಿದ.ಸರ್ಪವು ತನ್ನ  ಹೆಡೆಗಳನ್ನು ಬಿಚ್ಚಲು, ಸರಾಗವಾಗಿ ಅದರ ಮೇಲೆ ಹಾರಿಕೊಂಡು ಅಲ್ಲಿ ಆನಂದದಿಂದ ಕುಣಿಕುಣಿದಾಡಿದ. ಆಗ ಕಾಳೀಯನು ಕ್ಷಮಿಸೆಂದು ಬೇಡಿಕೊಳ್ಳಲು, ಅವನನ್ನು ಮನ್ನಿಸಿ, ಸಮುದ್ರಕ್ಕೆ ಕಳುಹಿಸಿ, ಮಡುವನ್ನು ಸುರಕ್ಷಿತಗೊಳಿಸಿದ. ಇಂಥ ಕೃಷ್ಣ ಏನೂ ಅರಿಯದ ಅಬಲೆಯರಾದ ನಮಗೆ ಕಿರುಕುಳ ಕೊಡುವುದೇ\! ಅವನ ಕೀಟಲೆಗೆ ಇಂದು ಕೊನೆಯೇ ಇಲ್ಲವಲ್ಲಾ\!

೪.ದೇನುಕನಾವಿಶೆಹುತ್ತುಪ್ಪನಙ್ಗನಿ

ತಾನೆಱಿನ್ದಿಟ್ಟ ತಡಮ್ ಪೆರುನ್ದೋಳಿನಾಲ್

ವಾನವರ್ ಕೋನ್ ವಿಡವನ್ದ ಮಱೈಶಡುತ್ತು

ಆನಿರೈಕಾತ್ತಾನಾಲಿನ್ಱು ಮುತ್ರುಮ್

ಅವೈಯುಯ್ಯಕೊಣ್ಡಾನಾಲಿನ್ಱು ಮುಟ್ರುಮ್

೧೩೧

ತೇನುಕನ್=ಧೇನುಕಾಸುರನ, ಆವಿ=ಉಸಿರನ್ನು\(ಪ್ರಾಣವನ್ನು\), ಶೆಹುತ್ತು=ಕಡೆಮಾಡಲು ಯೋಚಿಸಿ, ಪನಙ್ಗನಿ=ತಾಳೆಯ ಹಣ್ಣಿನ ಮೇಲೆ, ತಾನ್=ತಾನೇ, ಎಱಿನ್ದಿಟ್ಟ=\(ಅವನನ್ನು\)ಬಿಸುಟ, ತಡಮ್=ಹಿರಿಮೆಯುಳ್ಳ, ಪೆರು=ದೊಡ್ಡದಾದ, ತೋಳಿನಾಲ್=ತೋಳಿನಿಂದ, ವಾನವರ್=ದೇವತೆಗಳ, ಕೋನ್=ಅಧಿಪತಿಯು, ವಿಡ=ಬಿಡುವುದರಿಂದ, ವನ್ದ=ಬಂದ, ಮಱೈ=ಸುರಿಮಳೆಯನ್ನು, ತಡುತ್ತು=ತಡೆದಿಟ್ಟು, ಆ=ಆಕಳುಗಳ\(ದನಗಳ\) ನಿರೈ=ಮಂದೆಯನ್ನು, ಕಾತ್ತಾನಾಲ್=ಕಾಪಾಡಿದವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು, ಉಯ್ಯಕ್ಕೊಣ್ಡಾನಾಲ್=ದುಃಖದಿಂದ ಬಿಡುಗಡೆ ಮಾಡಿದವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು.

ಧೇನುಕಾಸುರನ ಪ್ರಾಣವನ್ನು ಕೊಳ್ಳಲು ಯೋಚಿಸಿ ಅವನನ್ನು ತಾಳೆಯಹಣ್ಣಿನ\(ಮರದ\)ಮೇಲೆ ಬಿಸುಟವನೂ, ಹಿರಿಮೆಯುಳ್ಳ ದೊಡ್ಡದಾದ ತೋಳಿನಿಂದ ದೇವೇಂದ್ರನು ಬಿಟ್ಟ ಸುರಿಮಳೆಯನ್ನು ತಡೆಹಿಡಿದು ದನಗಳ ಮಂದೆಯನ್ನು ಕಾಪಾಡಿದವನೂ ಆದವನಿಂದ ಇಂದು ನಾವು ಕೊನೆಗಾಣೆವು;ದುಃಖದಿಂದ ಪಾರು ಮಾಡಿದವನಿಂದ ಇಂಉದ್ ಕೊನೆಗಾಣೆವು.\(೪\)

ಗೋಪಿಯರು ತಮ್ಮ ದೂರನ್ನು ಮುಂದುವರಿಸುವರು:”ಹಿಂದೆ ಧೇನುಕಾಸುರನು ಕತ್ತೆಯ ರೂಪದಲ್ಲಿ ತಾಳೆಯವನದಲ್ಲಿ ಕಾವಲಿದ್ದನು. ಅಲ್ಲಿ ಒಳ್ಳೆಯ ತಾಳೆಯಹಣ್ಣುಗಳು ಯಥೇಚ್ಛವಾಗಿವಾಗಿದ್ದವು. ಕೃಷ್ಣನ ಸಂಗಡಿಗರಾದ ಗೋವಳರು ಆ ಹಣ್ಣುಗಳನ್ನು ತಿನ್ನಲು ಆಶೆಪಟ್ಟರು. ಅವರೆಲ್ಲ ಕೃಷ್ಣನ ಜೊತೆಯಲ್ಲಿ ತಾಳೆಯವನವನ್ನು ಪ್ರವೇಶಿಸಿದರು. ಧೇನುಕನಿಗೆ ಕೋಪಬಂತು. ಅವನು ಕೃಷ್ಣನನ್ನು ತನ್ನ ಹಿಂಗಾಲುಗಳಿಂದ ಒದೆದು ಕೊಲ್ಲಲು ಅನುವಾದನು. ಆಗ ಕೃಷ್ಣನು ಅವನ ಹಿಂಗಾಲುಗಳನ್ನೇ ಹಿಡಿದುಕೊಂಡು ಗಿರಗಿರನೆ ಸುತ್ತಿಸಿ, ಅವನ ದೇಹವನ್ನು ತಾಳೆಯಮರಗಳ ಮೇಲೆ ಬೀಳುವಂತೆ ಬಲವಾಗಿ ಬೀಸಿ ಎಸೆದನು. ಇದರಿಂದ, ಧೇನುಕನ ಸಂಹಾರವಾದದ್ದಲ್ಲದೆ, ಉದುರಿದ ತಾಳೆಯಹಣ್ಣುಗಳನ್ನು ಗೋವಳರು ತಿಂದು ತೃಪ್ತರಾದರು.

ದೇವೇಂದ್ರನಿಗೆ ಗೋವಳರು ಮಾಡುತ್ತಿದ್ದ ಪೂಜೆಯನ್ನು ಕೃಷ್ಣ ತಪ್ಪಿಸಿದ್ದಕ್ಕಾಗಿ, ಅವನಿಗೆ ಕೋಪಬಂತು. ಇಡಿಯ ಗೋಕುಲವನ್ನೇ ನಾಶಮಾಡಿಬಿಡುವೆನೆಂದು ಬಗೆದು ಗಡುಸುಮಳೆಯನ್ನು ಸತತವಾಗಿ ಏಳುದಿನಗಳ ಕಾಲ ಗೋಕುಲದ ಮೇಲೆ ಸುರಿಸಿದನು.ಆದರೆ ಕೃಷ್ಣನು ಗೋವರ್ಧನಪರ್ವತವನ್ನೇ ಕೊಡೆಯಂತೆ ಎತ್ತಿಹಿಡಿದು, ಅದರಡಿಯಲ್ಲಿ ಗೋಪಾಲರನ್ನೂ ದನಕರುಗಳೆಲ್ಲವನ್ನೂ ಕಾಪಾಡಿದ.

೧೩೨

ಕೆಟ್ಟವರನ್ನು ಶಿಕ್ಷಿಸಿ ಅವರಿಗೆ ಬುದ್ಧಿಕಲಿಸುವುದರಲ್ಲೂ, ಒಳ್ಳೆಯವರನ್ನು ಕಾಪಾಡಿ ಅವರು ಸಂತೋಷಪಡುವಂತೆ ಮಾಡುವುದರಲ್ಲೂ ಕಷ್ಟಸಂಕಟಗಳಿಂದ ಅವರನ್ನು ಪಾರುಮಾಡುವುದರಲ್ಲೂ ನಿರತನಾಗಿರುವವನು ಭಗವಂತ. ಅಂಥ ಕಾರುಣಿಕನಾದವನ ಕಿರುಕುಳ ಇಂದು ನಮೇಕೋ? ಅದರಿಂದ ಇಂದು ಕೊನೆಗಾಣೆವಲ್ಲಾ\!”

೫. ಆಯ್ ಚ್ಚಿಯರ್ ಶೇರಿ ಅಳೈತಯಿರ್ ಪಾಲುಣ್ಡು

ಪೇರ್ ತ್ತವರ್ ಕಣ್ಡುಪಿಡಿಕ್ಕ ಪ್ಪಿಡಿಯುಣ್ಡು

ವೇಯ್ ತ್ತಡನ್ದೋಳಿನಾರ್ ವೆಣ್ಣೆಯ್ ಕೊಳ್ ಮಾಟ್ಟಾದು, ಅಙ್ಗೂ

ಪ್ಪುಣ್ಡಿರುನ್ದಾನಾಲಿನ್ಱು ಮುಟ್ರುಮ್

ಅಡಿಯುಣ್ಡೞುದಾನಾಲಿನ್ಱು ಮಟ್ರುಮ್

ಆಯ್ ಚ್ಚಿಯರ್=ಗೊಲ್ಲತಿಯರ, ಶೇರಿ=ಕೇರಿಯಲ್ಲಿ, ಅಳೈ=ಕಡೆದ, ತಯಿರ್=ಮೊಸರನ್ನೂ, ಪಾಲ್=ಹಾಲನ್ನೂ, ಉಣ್ಡು=ತೃಪ್ತಿಯಾಗಿ ಉಂಡು, ಪೇರ್ ತ್ತು=\(ಉಳಿದಿದ್ದನ್ನು\)ಉರುಡಿಸಿ ಚೆಲ್ಲಿ, ಅವರ್=ಅವರು, ಕಣ್ಡು=ಇದನ್ನು ನೋಡಿ, ಪಿಡಿಕ್ಕು=ಹಿಡಿಯಲು, ಪಿಡಿಯುಣ್ಡು=ಅವರ ಹಿಡಿತಕ್ಕೆ ಸಿಕ್ಕಿಬಿದ್ದು, ವೇಯ್=ಬಿದಿರಿನಂತೆ, ತಡಮ್=ಉದ್ದನಾದ, ತೋಳಿನಾರ್=ತೋಳುಗಳುಳ್ಳವರ, ವೆಣ್ಣೆಯ್=ಬೆಣ್ಣೆಯನ್ನು, ಕೊಳ್ ಮಾಟ್ಟಾದು=ತೆಗೆದುಕೊಳ್ಳದಂತೆ, ಅಙ್ಗು=ಅಲ್ಲಿ, ಆ ಪ್ಪುಣ್ಡು=ಕಟ್ಟಿಹಾಕಿಸಿಕೊಂಡು, ಇರುನ್ದಾನಾಲ್=ಇದ್ದವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು;ಅಡಿಯುಣ್ಡು=ಏಟುಗಳನ್ನು ತಿಂದು, ಅೞುದಾನಾಲ್=ಅತ್ತವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು.

ಗೊಲ್ಲತಿಯರ ಕೇರಿಯಲ್ಲಿ ಕಡೆದಿರುವ ಮೊಸರನ್ನೂ ಹಾಲನ್ನೂ ತೃಪ್ತಿಯಾಗುವಷ್ಟು ಕುಡಿದು, ಉಳಿದಿದ್ದನ್ನು ಉರುಡಿಸಿ ಚೆಲ್ಲಿದಾಗ ಅವರು ಇದನ್ನು ನೋಡಿ ಹಿಡಿಯಲು ಬಂದಾಗ ಅವರ ಹಿಡಿತಕ್ಕೆ ಸಿಕ್ಕಿಬಿದ್ದು, ಬಿದಿರಿನಂತೆ ಸರಳವಾದ ಬಾಹುಗಳುಳ್ಳವರ ಬೆಣ್ಣೆಯನ್ನು ತೆಗೆದುಕೊಳ್ಳಲಾಗದಂತೆ, ಅಲ್ಲಿ ಅವರಿಂದ ಕಟ್ಟಿಹಾಕಿಸಿಕೊಂಡು ಇದ್ದವನಿಂದ ಇಂದು ಕೊನೆಗಾಣೆವು;ಏಟುಗಳನ್ನು ತಿಂದು ಅತ್ತವನಿಂದ ಇಂದು ಕೊನೆಗಾಣೆವು.\(೫\)

೧೩೩

೬.ತಳ್ಳಿತ್ತಡರ್ ನಡೈಯಿಟ್ಟು ಇಳಮ್ ಪ್ಪಿಳ್ಳೈಯಾಯ್

ಉಳ್ಳತ್ತಿನುಳ್ಳೇ ಅವಳೈಯುಱನೋಕ್ಕಿ

ಕಳ್ಳತ್ತಿನಾಲ್ ವನ್ದ ಪೇಯ್ ಚ್ಚಿ ಮುಲೈಯುಯಿರ್

ತುಳ್ಳಚ್ಚುವೈತ್ತಾನಾಲಿನ್ಱು ಮುಟ್ರುಮ್

ತುವಕ್ಕಱವುಣ್ಡಾನಾಲಿನ್ಱು ಮುಟ್ರಮ್

ತಳ್ಳಿ=ಕಷ್ಟದಿಂದ, ತಳರ್ ನಡೈ=ತಟ್ಟಾಡುತ್ತಾ ನಡಗೆಯನ್ನು, ಇಟ್ಟು=ಇಡುತ್ತಾ, ಇಳಮ್=ಎಳೆಯ, ಪಿಳ್ಳೆಯಾಯ್=ಮಗುವಾಗಿರುವಾಗಲೇ, ಕಳ್ಳತ್ತಿನಾಲ್=ಕಳ್ಳತನದಿಂದ, ವನ್ದ=ಬಂದ,ಪೇಯ್ ಚ್ಚಿ= ರಾಕ್ಷಸಿಯಾದ, ಅವಳೈ=ಅವಳನ್ನು, ಉಳ್ಳತ್ತಿನ್=ಮನಸ್ಸಿನಲ್ಲಿ, ಉಳ್ಳೇ=ಗೂಢವಾಗಿಯೇ, ಉಱನೋಕ್ಕಿ=ಅಳೆದುನೋಡಿ, ಉಯಿರ್=ಪ್ರಾಣವು, ತುಳ್ಳ=ಹೋಗುವಂತೆ, ಮುಲೈ=ಮೊಲೆಯನ್ನು, ಶುವೈತ್ತನಾಲ್=ರುಚಿನೋಡಿದವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು, ತುವಕ್ಕೂ=ಆಶಾಪಾಶವನ್ನು, ಅಱ=ಪೂರ್ತಿಯಾಗಿ, ಉಣ್ಡಾನಾಲ್=ಉಂಡುಬಿಟ್ಟವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು.

ಪ್ರಯಾಸದಿಂದ ತಟ್ಟಾಟದ ನಡಗೆ ನಡೆಯದ ಎಳೆಯ ಮಗುವಾಗಿರುವಾಗಲೇ ಕಳ್ಳತನದಿಂದ ಬಂದ ರಾಕ್ಷಸಿಯಾದ ಅವಳನ್ನು ಮನಸ್ಸಿನಲ್ಲಿಯೇ ಗೂಢವಾಗಿ ಅಳೆದುನೋಡಿ, ಅವಳ ಪ್ರಾಣವು ಹಾರಿಹೋಗುವಂತೆ ಅವಳ ಮೊಲೆಯನ್ನು ರುಚಿನೋಡಿದವನಿಂದ ಇಂದು ಕೊನೆಗಾಣೆವು;\(ಅವಳ\) ಆಶೋತ್ತರಗಳನ್ನು ಪೂರ್ತಿಯಾಗಿ ಉಂಡುಬಿಟ್ಟವನಿಂದ\(ಕಡಿದುಹಾಕಿದವನಿಂದ\) ಇಂದು ಕೊನೆಗಾಣೆವು.\(೬\)

ಕೃಷ್ಣನು ಬಹಳ ಎಳೆಯ ಮಗು. ಆಗ, ಕಂಸನಿಂದ ಪ್ರೇರಿತಳಾದ ಪೂತನಿ ಕಳ್ಳತನದಿಂದ ಅವನನ್ನು ಕೊಲ್ಲಲು ಬಂದಳು. ಕೃಷ್ಣನು ಅವಳನ್ನು ತನ್ನ ಮನಸ್ಸಿನಲ್ಲಿಯೇ ಅಳೆದುನೋಡಿದ. ಅವಳ ವಂಚನೆಯ ಮನಸ್ಸನ್ನು ಅರಿತುಕೊಂಡ. ಅವಳು ಅವನಿಗೆ ಮೊಲೆಯೂಡಿಸಲು ಬಂದಾಗ, ಅದನ್ನು ಆಶೆಯಿಂದ ರುಚಿನೋಡುವ ನೆಪದಲ್ಲಿ ಅವಳ ಪ್ರಾಣವನ್ನೇ ಹೀರಿಬಿಟ್ಟ. ಅಲ್ಲದೆ, ಅವಳ ಈ ಜೀವನದಲ್ಲಿದ್ದ ಆಶೋತ್ತರಗಳನ್ನೆಲ್ಲಾ ಸಂಪೂರ್ಣವಾಗಿ ಉಂಡುಬಿಟ್ಟ. ಅಂಥವನಿಂದ ನಮಗೆ ಇಂದು ಕಿರುಕುಳವೇ?

ಭಕ್ತರ ಮನಸ್ಸನ್ನು ಅರಿತು ಅದನ್ನು ನಡಸಿಕೊಡಲು ಕಾತರನಲ್ಲವೇ ಸ್ವಾಮಿ\! ಗೋಪಿಯರ ಮನಸ್ಸು ಅವನಿಗೆ ತಿಳೀಯದೇ?

೧೩೪

೭.ಮಾವಲಿ ವೇಳ್ವಿಯಿಲ್ ಮಾಣುರವಾಯ್ ಚ್ಚೆನ್ಱು

ಮೂವಡಿ ತಾವೆನ್ಱು ಇರನ್ದವಿಮ್ಮಾಣ್ಣಿನೈ

ಓರಡಿಯಿಟ್ಟು ಇರಣ್ಡಾಮಡಿತನ್ನಿಲೇ

ತಾವಡಿಯಿಟ್ಟಾನಾಲಿನ್ಱು ಮುಟ್ರುಮ್

ತರಣಿಯಳನ್ದಾನಾಲಿನ್ಱು ಮುಟ್ರುಮ್

ಮಾವಲಿ=ಮಹಾಬಲಿಯ, ವೇಳ್ವಿಯಿಲ್=ಯಜ್ಞದಲ್ಲಿ, ಮಾಣ್=ಬ್ರಹ್ಮಚಾರಿಯ, ಉರುವಾಯ್=ರೂಪತಳೆದು, ಶೆನ್ಱು=ಹೋಗಿ, ಮೂ=ಮೂರು, ಅಡಿ=ಹೆಜ್ಜೆಗಳನೆಲವನ್ನು, ತಾ=ಕೊಡು, ಎನ್ಱು=ಎಂದು ಬೇಡಿ, ಇರನ್ದ=ಇರುವ, ಇ-ಮಣ್ಣಿನೈ=ಈ ಭೂಮಿಯನ್ನು, ಓರ್=ಒಂದು, ಅಡಿಯಿಟ್ಟು ಹೆಜ್ಜೆಯಿಂದ ಅಳೆದು, ಇರಣ್ಡಾಮ್=ಎರಡನೆಯ, ಅಡಿ=ಹೆಜ್ಜೆಯನ್ನು, ತನ್ನಿಲೇ=ತನ್ನಲ್ಲಿಯೇ \(ತಾನೇ\), ತಾವಿ=ವಿಸ್ತಾರಗೊಂಡು\(ಬೆಳೆದು\),ಅಡಿ ಇಟ್ಟಾನಾಲ್=ಹೆಜ್ಜೆಯನ್ನಿಟ್ಟು ಮೇಲಣ ಲೋಕಗಳನ್ನೆಲ್ಲಾ ಅಳೆದವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು, ತರಣಿ=ಧರಣಿಯನ್ನು, ಅಳನ್ದಾನಾಲ್=ಅಳೆದವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು.

ಮಹಾಬಲಿಯ ಯಜ್ಞದಲ್ಲಿ ಬ್ರಹ್ಮಚಾರಿಯ ರೂಪವನ್ನು ತಳೆದು, ಹೋಗಿ ಮೂರು ಹೆಜ್ಜೆಗಳ ನೆಲವನ್ನು ದಾನಮಾಡು”ಎಂದು ಬೇಡಿ, ಇರುವ ಈ ಭೂಮಿಯನ್ನೆಲ್ಲಾ ಒಂದು ಹೆಜ್ಜೆಯಿಂದ ಅಳೆದು, ಎರಡನೆಯ ಹೆಜ್ಜೆಯನ್ನು ತಾನೇ ಬೆಳೆದು ಹೆಜ್ಜೆಯಿಟ್ಟು ಮೇಲಣ ಲೋಕಗಳನ್ನೆಲ್ಲಾ ಅಳೆದುಬಿಟ್ಟವನಿಂದ ಇಂದು ಕೊನೆಗಾಣೆವು; ಧರಣಿಯನ್ನು ಅಳೆದವನಿಂದ ಇಂದು ಕೊನೆಗಾಣೆವು.\(೭\)

ಬಲಿಚಕ್ರವರ್ತಿಯ ಯಜ್ಞಶಾಲೆಗೆ ಭಗವಂತ ಹೋದದ್ದು ವಾಮನವವಟೂವಾಗಿ. ಅಲ್ಲಿ ಬೇಡಿದ್ದು ತನ್ನ ಪುಟ್ಟಹೆಜ್ಜೆಗಳಲ್ಲಿ ಮೂರು ಹೆಜ್ಜೆಗಳಷ್ಟು ನೆಲವನ್ನು ಮಾತ್ರವೇ. ಆದರೆ, ಅದನ್ನು ಅಳೆದುಕೊಂಡದ್ದು, ಅಗಾಧವಾಗಿ ಅಳತೆಗೆ ನಿಲುಕದವನಾಗಿ ಬೆಳೆದ ತ್ರಿವಿಕ್ರಮನಾಗಿ. ಒಂದೇ ಒಂದು ಹೆಜ್ಜೆಯಿಂದ ಈ ಭೂಮಂದಲವನ್ನೆಲ್ಲಾ ಅಳೆದುಬಿಟ್ಟ. ಎರಡನೆಯ ಹೆಜ್ಜೆಯಿಂದ ಮೇಲಣ ಲೋಕಗಳೆಲ್ಲವನ್ನೂ ಅಳೆದುಕೊಂಡ. ಎಂದರೆ, “ಭಗವಂತನ ಸಾಮರ್ಥ್ಯ ಅಪರಿಮಿತ. ಅದು ಅಳತೆಗೆ ಮೀರಿದ್ದು”

೧೩೫

ಎಂಬುದನ್ನು ವ್ಯಕ್ತಪಡಿಸಲೋ ಎಂಬಂತೆ ನಡೆದದ್ದು ಈ ಮಹಾವತಾರದಲ್ಲಿ.ಗೋಪಿಯರು ಇದನ್ನು ನೆನೆಯುತ್ತಾ ಹೇಳುತ್ತಾರೆ: “ಅಂಥ ಪರಮಾತ್ಮನಿಂದ ನಮಗೆ ಕಿರುಕುಳ ಬರಬೇಕೇ? ಏತಕ್ಕಾಗಿ? ಅದಕ್ಕೆ ಕೊನೆಯೇ ಇಲ್ಲವೇ?”

೮. ತಾೞೈತಣ್ಣಾಮ್ಬಲ್ ತಡಮ್ ಪೆರುಮ್ ಪೊಯ್ ಹೈವಾಯ್

ವಾೞು ಮುದಲೈ ವಲೈಪ್ಪಟ್ಟುವಾದಿಪ್ಪುಣ್

ವೇೞನ್ತುಯರ್ ಕೆಡ ವಿಣ್ಣೋರ್ ಪೆರುಮಾನಾಯ್

ಆೞಿಪಣಿಕೊಣ್ಡಾನಾಲಿನ್ಱು ಮುಟ್ರುಮ್

ಅದಱ್ ಕರುಳ್ ಶೆಯ್ದಾನಾಲಿನ್ಱು ಮುಟ್ರುಮ್

ತಾೞೈ=\(ಪುಷ್ಟವಾದ\) ತಾಳೆಯಮರಗಳಿಂದಲೂ, ತಣ್=ತಂಪಾದ, ಆಮ್ ಬಲ್=\(ಸುಂದರವಾದ\) ಬಿಳಿದಾವರೆ ಹೂಗಳಿಂದಲೂ, ತಡಮ್ ಪೆರುಮ್=ಬಹುದೊಡ್ಡದಾದ, ಪೊಯ್ ಹೈವಾಯ್=ಮಡುವಿನಲ್ಲಿ, ವಾೞುಮ್=ಜೀವಿಸುತ್ತಿರುವ, ಮುದಲೈ=ಮೊಸಳೆಯ, ವಲೈಪ್ಪಟ್ಟು=ಬಲೆಗೆಬಿದ್ದು, ವಾದಿಪ್ಪು=ಸೆಣಸಾಟವನ್ನು, ಉಣ್=ಅನುಭವಿಸುತ್ತಿರುವ, ವೇೞಮ್=ಆನೆಯ, ತುಯರ್=ಸಂಕಟವನ್ನು, ಕೆಡ=ನೀಗಿಸಲು, ವಿಣ್ಣೋರ್=ಅಮರರ, ಪೆರುಮಾನ್ ಆಯ್=ದೇವನಗೈ ಶ್ರೀಮನ್ನಾರಾಯಣನು, ಆೞಿ=ಚಕ್ರಾಯುಧವನ್ನು, ಉಪಯೋಗಿಸಿ, ಪಣಿ=\(ಗಜೇಂದ್ರನ\) ಸೇವೆಯನ್ನು ಕೊಣ್ಡಾನಾಲ್=ಪಡೆದವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು, ಅದಱ್ಕು=ಅದಕ್ಕೆ\(ಗಜೇಂದ್ರನಿಗೆ\), ಅರುಳ್ ಶೆಯ್ದಾನಾಲ್=ಕೃಪೆಮಾಡಿದವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು.

ದಡದಲ್ಲಿ ಸೊಂಪಾಗಿ ಬೆಳೆದಿರುವ ತಾಳೆಮರಗಳಿಂದಲೂ ನೀರಿನಲ್ಲಿ ತಂಪಾದ ಸುಂದರವಾದ ಬಿಳಿದಾವರೆ ಹೂಗಳಿಂದಲೂ ಕೂಡಿದ ಬಹುದೊಡ್ಡದಾದ ಮಡುವಿನಲ್ಲಿ ಜೀವಿಸುತ್ತಿರುವ ಮೊಸಳೆಯ ಬಲೆಗೆಬಿದ್ದು ಸೆಣಸಾಟವನ್ನು ಅನುಭವಿಸುತ್ತಿರುವ ಆನೆಯ \(ಗಜೇಂದ್ರನ\) ಸಂಕಟವನ್ನು ನೀಗಿಸಲು ಅಮರರ ದೇವನಾದ ಶ್ರೀಮನ್ನಾರಾಯಣನಾಗಿ ಚಕ್ರಾಯುಧವನ್ನು ಪ್ರಯೋಗಿಸಿ ಗಜೇಂದ್ರನ ಸೇವೆಯನ್ನು ಪಡೆದವನಿಂದ ಇಂದು ಕಿರುಕುಳವನ್ನು ಕೊನೆಗಾಣೆವು. ಗಜೇಂದ್ರನಿಗೆ ಕೃಪೆಮಾಡಿದವನಿಂದ ಇಂದು ಕೊನೆಗಾಣೆವು. \(೮\)

ಮಡುವು ವಿಸ್ತಾರವಾಗಿ, ಆಳವಾಗಿ ಸುಂದರವಾದ ಬಿಳಿದಾವರೆಗಳಿಂದ ತುಂಬಿತ್ತು. ದಡದಲ್ಲಿ ಸುತ್ತಲೂ ತಾಳೆಯ ಮರಗಳು ಬಹಳ ಸೊಂಪಾಗಿ ಬೆಳೆದು

೧೩೬

ಆ ಮಡುವನ್ನು ತಂಪಾಗಿ ಇರಿಸಿದ್ದವು. ಆನೆಯೊಂದನ್ನು ಆ ಮಡು ಆಕರ್ಷಿಸಿತು. ಮಡುವಿನಲ್ಲಿ ಮೊಸಳೆಯಿರುವುದೆಂದು ಅದಕ್ಕೆ ತಿಳಿಯದು. ಆನೆ ನೀರಿನಲ್ಲಿ ಸ್ವೇಚ್ಛೆಯಿಂದ ವಿಹರಿಸಲೆಂದು ಮಡುವಿನೊಳಕ್ಕೆ ಇಳಿಯಿತು. ಆಗಲೇ ಬಂದು ಅದಕ್ಕೆ ಸಂಕಟ\! ಅದಕ್ಕಾಗೊಯೇ ಕಾದುಕೊಂಡಿತ್ತೋ ಎನ್ನುವಂತೆ ಮೊಸಳೆ ಆನೆಯಕಾಲನ್ನು ಸರಕ್ಕನೆ ಹಿಡಿಯಿತು. ಅದನ್ನು ತನ್ನತ್ತ ನೀರಿನೊಳಕ್ಕೆ ಸೆಳೆದುಕೊಳ್ಳಲು ಮೊದಲುಮಾಡಿತು. ಆನೆಯೂ ಬಲದಲ್ಲಿ ಕಡಮೆಯೇನಲ್ಲ. ತನ್ನನ್ನು ಮೊಸಳೆಯಿಂದ ಕೊಸರಿಕೊಂಡುಬಿಡಲು ಅದು ಯತ್ನಿಸಿತು. ಹೀಗೆ ಮೊದಲಾಯಿತು ಅವುಗಳ ನಡುವಣ ಸೆಣಸಾಟ. ನೀರಿನಲ್ಲಿ ಮೊಸಳೆಗೆ ಬಲಹೆಚ್ಚು ಆದ್ದರಿಂದ ಅದು ಆನೆಯಕಾಲನ್ನು ಬಲವಾಗಿ ಎಳೆಯುತ್ತಾ ಎಳೆಯುತ್ತಾ ಇತ್ತು. ಅದು ಆನೆಯ ಬಲವನ್ನು ಕುಂದಿಸುತ್ತಾ ಬಂತು. ತನ್ನ ಜಗ್ಗಾಟದಲ್ಲಿ ತನಗೆ ಜಯ ದೊರಕದೆಂದೂ, ತಾನು ಸೋತುಹೋಗುವುದು ನಿಶ್ಚಯವೆಂದೂ, ತನಗೆ ಸಾವು ಸಿದ್ಧವೆಂದೂ ಆನೆಗೆ ತೋರಿತು. ತನಗೆ ಭಗವಂತನೊಬ್ಬನೇ ಗತಿ., ಅವನಲ್ಲಿಯೇ ತಾನು ಮೊರೆಯಿಡಬೇಕೆಂದು ಯೋಚಿಸಿತು. ಕೂಡಲೇ, ಮಡುವಿನಲ್ಲಿ ಬೆಳೆದಿರುವ ಬಿಳಿದಾವರೆಯೊಂದನ್ನು ತನ್ನ ಸೊಂಡಲಿನಿಂದ ಕಿತ್ತಿತು. ಅದನ್ನು ಮೇಲಕ್ಕೆತ್ತಿ ಹಿಡಿದು ನಮಸ್ಕಾರಮಾಡುತ್ತಾ ಭಗವಂತನನ್ನು “ನಾರಾಯಣಾ” ಎಂದು ದೀನಸ್ವರದಿಂದ ಕೂಗಿಕರೆಯಿತು. ಜೀವನ ಆರ್ತಿಯನ್ನು ನಿವಾರಣೆ ಮಾಡುವವನಲ್ಲವೇ ಭಗವಂತ? ಒಡನೆಯೇ, ಶ್ರೀಮನ್ನಾರಾಯಣನು ಗರುಡಾರುಢನಾಗಿ ಅಲ್ಲಿಗೆ ಧಾವಿಸಿಬಂದನು. ತನ್ನ ಚಕ್ರಾಯುಧದಿಂದ ಮೊಸಳೆಯನ್ನು ಸಂಹರಿಸಿ, ಆನೆಯನ್ನು ಸಂಕಟದಿಂದ ಪಾರುಮಾಡಿದನು. ಶರಣಾಗತನಾದ ಗಜೇಂದ್ರನಿಗೆ ಭಗವಂತನು ಮೋಕ್ಷವನ್ನು ಅನುಗ್ರಹಿಸಿದನು. ಅಂಥ ಕರುಣಾಮೂರ್ತಿಯಾದ ಆರ್ತತ್ರಾಣಪರಾಯಣನೆನಿಸಿದ ಇವನಿಂದ ನಮಗೆ ಇಂದು ಕಿರುಕುಳವೊದಗಬೇಕೇ? ಇದಕ್ಕೆ ಕೊನೆಗಾಣೆವಲ್ಲಾ\! ಎನ್ನುತ್ತಾರೆ ಗೋಪಿಯರು

೯.ವಾನತ್ತೆೞುನ್ದ ಮೞೈಮುಹಿಲ್ ಪೋಲ್, ಎಙ್ಗುಮ್

ಕಾನತ್ತುಮೇಯ್ ನ್ದು ಕಳಿತ್ತು ವಿಳೈಯಾಡಿ

ಏನತ್ತುರುವಾಯ್ ಇಡನ್ದ ವಿಮ್ಮಣ್ಣಿನೈ

ಶಾನತ್ತೇವೈತ್ತಾನಾಲಿನ್ಱು ಮುಟ್ರುಮ್

ತರಣೀಯಿಡನ್ದಾನಾಲಿನ್ಱು ಮುಟ್ರುಮ್

ವಾನತ್ತು=ಆಕಾಶದಲ್ಲಿ, ಎಳುನ್ದ=ಮೂಡಿದ, ಮಳೈ ಮುಹಿಲ್ ಪೋಲ್=ಭಯಂಕರವಾದ ಮಳೆಯ ಮುಗಿಲಿನ ಹಾಗೆ,

೧೩೭

ಏನತ್ತು=ಹಂದಿಯ,ಉರು=ರೂಪವನ್ನು, ಆಹಿ=ತಳೆದು, ಕಾನತ್ತು=ಕಾಡಿನಲ್ಲಿ, ಎಙ್ಗುಮ್=ಎಲ್ಲಕಡೆಯಲ್ಲೂ ಸ್ವೇಚ್ಛೆಯಿಂದ, ಮೇಯ್ ನ್ದು=ಮೇಯುತ್ತಾ, ಕಳಿತ್ತು=ಬಲಿತು, ವಿಳೈಯಾಡಿ=ಆಟವಾಡುತ್ತಾ, ಇಡನ್ದ=ವಿಶಾಲವಾದ, ಇ-ಮಣ್ಣೀನೈ=ಈ ಭೂಮಿಯನ್ನು, ತಾನತ್ತೇ=ಅದರ ಸ್ಥಾನದಲ್ಲಿ, ವೈತ್ತಾನಾಲ್=ಇಟ್ಟವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು, ತರಣಿ=ಭೂಮಿಯನ್ನು, ಇಡನ್ದಾನಾಲ್=ಸ್ವಸ್ಥಾನದಲ್ಲಿಟ್ಟವನಿಂದ, ಇನ್ಱು=ಇಂದು, ಮುಟ್ರುಮ್=ಕೊನೆಗಾಣೆವು.

ಗಗನದಲ್ಲಿ ಉದಯಿಸಿದ ಮಳೆಮುಗಿಲಿನಂತೆ ಭಯಂಕರವಾದ ಹಂದಿಯ ರೂಪವನ್ನು ತಳೆದು, ಕಾಡಿನಲ್ಲಿ ಎಲ್ಲೆಲ್ಲೂ ಮೇಯುತ್ತಾ ಬಲಿತು ಆಟವಾಡುತ್ತಾ ವಿಶಾಲವಾದ ಈ ಭೂಮಿಯನ್ನು ಅದರ ಸ್ಥಾನದಲ್ಲಿ ತಂದು ನಿಲ್ಲಿಸಿದವನಿಂದ ಇಂದು ಕೊನೆಗಾಣೆವು; ಭೂಮಿಯನ್ನು ಅದರ ಸ್ಥಾನದಲ್ಲಿರಿಸಿದವನಿಂದ ಇಂದು ಕೊನೆಗಾಣೆವು.\(೯\)

ಒಂದು ಜಲಪ್ರಳಯ ಬಂತು. ಆಗ ಎಲ್ಲೆಲ್ಲೂ ನೀರೇ. ಭೂಮಿಯೂ ನೀರಿನಲ್ಲಿ ಪೂರ್ತಿಯಾಗಿ ಗುರುತು ಕಾಣದಂತೆ ಮುಳುಗಿ ಹೋಯಿತು. ಆಗ ಭಗವಂತನು ವರಾಹರೂಪವನ್ನು ತಳೆದು, ನೀರಿನಲ್ಲಿ ಮುಳುಗಿಹೋಗಿದ್ದ ಭೂಮಿಯನ್ನು ತನ್ನ ಕೋರೆದಾಡೆಗಳಿಂದ ಎತ್ತಿ, ಅದನ್ನು ಅದರ ಸ್ಥಾನದಲ್ಲಿ ಇರಿಸಿದನು. ಅಂಥ ಕರುಣಾಳುವಿನಿಂದ ಇಂದು ನಮಗೆ ಕಿರುಕುಳವೇ? ಅದು ಕೊನೆಗಾಣಲಿಲ್ಲವಲ್ಲಾ\!

೧೦. ಅಙ್ಗಮಲಕ್ಕಣ್ಣನ್ಱನ್ನೈ ಅಶೋದೈಕ್ಕೂ

ಮಙ್ಗೈನಲ್ಲಾರ್ ಹಳ್ ತಾಮ್ ವನ್ದು ಮುಱೈಪ್ಪಟ್ಟ

ಅಙ್ಗವರ್ ಶೊಲ್ಲೈಪ್ಪುದುವೈಕ್ಕೋನ್ ಪಟ್ಟನ್ ಶೊಲ್

ಇಙ್ಗಿವೈವಲ್ಲಾರ್ ಕ್ಕೂ ಏದಮೊನ್ಱಿಲ್ಲೈಯೇ

ಅಮ್=ಅಂದವಾದ, ಕಮಲಮ್=ಕಮಲದಂತೆ, ಕಣ್ಣನ್ ತನ್ನೈ=ಕಣ್ಣುಗಳುಳ್ಳವನನ್ನುಕುರಿತು, ಅಶೋದೈಕ್ಕು=ಯಶೋದೆಗೆ, ಮಙ್ಗೈ=\(ಗೋಕುಲದ\) ಹೆಣ್ಣುಗಳು, ನಲ್ಲಾರ್ ಹಳ್=ಒಳ್ಳೆಯವರೆನ್ನಿಸಿದವರು, ತಾಮ್=ಅವರು, ವನ್ದು=ಬಂದು, ಮುಱೈಪ್ಪಟ್ಟ=ಮೊರೆಯಿಟ್ಟ

೧೩೮

ಅಙ್ಗು=ಅಲ್ಲಿ\(ಗೋಕುಲದಲ್ಲಿ\), ಅವರ್=ಅವರ, ಶೊಲ್ಲೈ=ಮಾತನ್ನು, ಪುದುವೈ=ಶ್ರೀವಿಲ್ಲಿಪುತ್ತೂರಿನ, ಕೋನ್-ನಿರ್ವಾಹಕನಾದ, ಪಟ್ಟನ್=ಭಟ್ಟನು\(ವಿಷ್ಣುಚಿತ್ತನು\), ಶೊಲ್=ಮಾತನ್ನು, ಇವೈ=ಇವುಗಳನ್ನು, ಇಙ್ಗು=ಇಲ್ಲಿ, ವಲ್ಲಾರ್ ಕ್ಕು=ಬಲ್ಲವರಿಗೆ, ಏತಮ್=ಕೇಡು, ಒನ್ಱು=ಸ್ವಲ್ಪವೂ, ಇಲ್ಲೈ=ಇಲ್ಲ.

ಅಂದವಾದ ಕಮಲದಂತೆ ಕಣ್ಣುಗಳುಳ್ಳವನನ್ನು ಕುರಿತು ಸದ್ಗುಣವತಿಯರಾದ ಗೋಕುಲದ ಹೆಣ್ಣುಗಳು ಯಶೋದೆಯ ಬಳಿಗೆಬಂದು ಮೊರೆಯಿಟ್ಟ ಅವರ ಅಲ್ಲಿಯ ಮಾತನ್ನು ಶ್ರೀವಿಲ್ಲಿಪುತ್ತೂಇನ ನಿರ್ವಾಹಕನಾದ ಭಟ್ಟನ\(ವಿಷ್ಣುಚಿತ್ತನ\) ಇಲ್ಲಿನ ಈ ಮಾತುಗಳನ್ನು ಬಲ್ಲವರಿಗೆ ಏನೊಂದು ಕೇಡೂ ಇಲ್ಲ.\(೧೦\)

ಇದು ಈ ತಿರುಮೊೞಿಗೆ ಫಲಶ್ರುತಿ. ಭಗವಂತನನ್ನು “ಕಮಲಾಕ್ಶ್ಜ”. “ಕಮಲ ಪತ್ರಾಕ್ಷ”, “ ಕಮಲದಳಾಕ್ಷ”, “ಕಮಲದಳಾಯತಾಕ್ಷ”ಎಂದು ಮುಂತಾಗಿ ವರ್ಣಿಸುತ್ತಾರೆ. ಕಮಲದಳಗಳು ಅಂದವಾಗಿ ವಿಶಾಲವಾಗಿ ಇರುತ್ತವೆ. ಹಾಗೆಯೇ ಮಾಟವಾದ ವಿಶಾಲವಾದ ಕಣ್ಣುಗಳಿಗೆ ಅವುಗಳನ್ನು ಹೋಲಿಸುವುದು ವಾಡಿಕೆ. ಭಗವಂತನ ಅವತಾರರೂಪವಾದ ಶ್ರೀಕೃಷ್ಣನಿಗೂ ಕಮಲದಂಥ ಕಣ್ಣುಗಳು. ಅವು ರಮಣೀಯವಾಗಿ ಆಕರ್ಷಣೀಯವಾದವು.\(ಕೃಷ್ಣಂ ಕಮಲಪತ್ರಾಕ್ಷಂ\)

ಗೋಕುಲದ ಹೆಣ್ಣುಗಳು ಒಳ್ಳೆಯವರು, ಸದ್ಗುಣವತಿಯರು. ಅವರ ನೀತಿ,ನಡತೆ ಇತರರಿಗೆ ಮೇಲ್ಪಂಕ್ತಿಯಂತೆ. ಆದರೂ, ಅವರು ಯಶೋದೆಯಲ್ಲಿ ಮೊರೆಯಿಡುವಂತೆಕೃಷ್ಣ ಅವರಿಗೆ ಕಾಟ ಕೊಟ್ಟ. ಅವನು ಹಾಗೆ ಮಾಡಬಹುದೇ? ಮನುಷ್ಯರಾಗಿ, ಜಗತ್ತಿನ ರೀತಿಯಲ್ಲಿ ಅವರು ಸದ್ಗುಣವತಿಯರಾದ್ದರಿಂದ ಜಗತ್ತು ಅವರ ನೀತಿನಡತೆಯನ್ನು ಮೆಚ್ಚಬಹುದು. ಕೊಂಡಾಡಬಹುದು. ಅವರ ಇಹಲೋಕದ ಜೀವನ ಶ್ರೇಷ್ಠವೆನ್ನಿಸಬಹುದು. ಆದರೆ, ಮಾನವ ಜೀವನದ ಗುರಿ ತಮ್ಮನ್ನು ಉದ್ಧರಿಸಿಕೊಳ್ಳುವುದು, ಪವಿತ್ರಗೊಳಿಸಿಕೊಳ್ಳುವುದು, ಪೂರ್ಣಗೊಳಿಸಿಕೊಳ್ಳುವುದು. ಅದಕ್ಕೆ ಅವರ ತನುಮನಗಳನ್ನು ಭಗವಂತನತ್ತ ಹರಿಸಬೇಕು. ಸೇವೆಯಲ್ಲಿಯೂ ಧ್ಯಾನ ಮುಂತಾದವುಗಳ ಮೂಲಕ ಭಗವಂತನಲ್ಲಿ ಭಕ್ತಿಮಾಡಬೇಕು. ಗೋಕುಲದ ಹೆಣ್ಣುಗಳನ್ನು ತನ್ನತ್ತ ಆಕರ್ಷಿಸುವ ಉದ್ದೇಶದಿಂದಲೇ ಭಗವಂತ ಅವರಿಗೆ ಕಾಟಕೊಟ್ಟದ್ದು. ಪ್ರೇಮ ಮಾರ್ಗದಿಂದಲೋ ಭಯದಿಂದಲೋ ಹೇಗೋ ತನ್ನನ್ನು ಸ್ಮರಿಸುತ್ತಾ, ತನ್ನ ಕಡೆಗೆ ಮನಸ್ಸನ್ನು ಓಡಿಸುತ್ತಾ ಇರಲಿ ಎಂಬುದಕ್ಕಾಗಿ.

ಆ ಹೆಣ್ಣುಗಳು ಮೊರೆಯಿಟ್ಟದ್ದು “ಅಲ್ಲಿ”- ಗೋಕುಲದಲ್ಲಿ; ಕೃಷ್ಣಾವತಾರದ ಕಾಲದಲ್ಲಿ. ಅದೇ ಮೊರೆಯನ್ನು ವಿಷ್ಣುಚಿತ್ತರು “ಇಲ್ಲಿ”- ಶ್ರೀವಿಲ್ಲಿಪುತ್ತೂರಿನಲ್ಲಿ, ತಮ್ಮ ಪಾಶುರಗಳ ರೂಪದಲ್ಲಿ ಹಾಡಿದರು. ಈ ಪಾಶುರಗಳನ್ನು ಅರ್ಥಪೂರ್ಣವಾಗಿ ಅರಿತವನಿಗೆ ಯಾವ ಕೇಡೂ ಇಲ್ಲ ಎನ್ನುತ್ತಾರೆ ಆೞ್ವಾರರು.

೧೩೯

ಎಂದರೆ, ಆಗ ಗೋಪಿಯರಿಗೆ ಆದಂತೆ, ಈಗ ಈ ಜನರ ಮನಸ್ಸು ಪಕ್ವಗೊಳ್ಳುತ್ತದೆ. ಶುದ್ಧಗೊಳ್ಳುತ್ತದೆ. ಪೂರ್ಣಗೊಳ್ಳುತ್ತದೆ. ಭಗವಂತನಲ್ಲಿ ಇವರಿಗೆ ಅನನ್ಯಭಕ್ತಿಯುಂಟಾಗುತ್ತದೆ. ಮೋಕ್ಷಲಭಿಸುತ್ತದೆ.

ಅಡಿಯ ನಡೆ: ಆಟ್ರಿಲ್, ಕುಣ್ಡಲಮ್, ತಡಮ್, ತೇನುಕಿನ್, ಆಯ್ ಚ್ಚಿ, ಮಾವಲಿ, ತಾಱೈ, ವಾನತ್ತು, ಅಙ್ಗಮಲಮ್, ತನ್ನೇರ್.



