ಓಂ ನಮೋ ನಾರಾಯಣಾಯ ನಮಃ



**ಪುಸ್ತಕದ ಸಂಖ್ಯೆ – ೨೭**

**ಶ್ರೀ:**



**ದಿವ್ಯಪ್ರಬಂಧಮ್ – ಮೂರನೆಯಸಾವಿರ – ನಾನ್ಮೂಹನ್ತಿರುವನ್ದಾದಿ**

ತನಿ:



೧. ನಾರಾಯಣನ್ ಪಡೈತ್ತಾನ್ ನಾನ್ಮೂಹನೈ ನಾನ್ಮುಹನು

ಕ್ಕೇರಾರ್ ಶಿವನ್ ಪಿಱನ್ದಾ ನೆನ್ನುಂಜೊಲ್ – ಶೀರಾರ್

ಮೊೞಿಶೆಪ್ಪಿ ವಾೞಲಾಮ್ ನೆಂಜಮೇ\! ಮೊಯ್ ಪೂ

ಮೞಿಶೈ ಪ್ಪರನಡಿಯೇ ವಾಱ್ ತ್ತು.



ನಾರಾಯಣನ್ = ನಾರಾಯಣನು, ಪಡೈತ್ತಾನ್ = ಪಡೆದನು, ನಾನ್ಮೂಹನೈ = ನಾಲ್ಮುಖನನ್ನು, ನಾನ್ಮೂಹನಕ್ಕೂ = ನಾಲ್ಮುಖನಿಗೆ, ಏರ್ ಆರ್ = ಸೊಬಗು \(ವಿಭೂತಿಗಳು\) ತುಂಬಿರುವ, ಶಿವನ್ ಶಿವನು, ಪಿಱನ್ದಾನ್ = ಹುಟ್ಟಿದನು, ಎನ್ನುಮ್ ಶೊಲ್ = ಎಂಬ ಮಾತುಗಳನ್ನು, ಶೀರ್ ಆರ್ ಮೊೞಿ = ಶ್ರೇಷ್ಠತೆ \(ಹಿರಿಮೆ\) ತುಂಬಿರುವ ಪಾಶುರಗಳಲ್ಲಿ, ಶೆಪ್ಪಿ= ಹೇಳಿ, ವಾೞಲಾಮ್ = ಉಜ್ಜೀವನಗೊಳ್ಳಬಹುದು, ನೆಂಜಮೇ = ಮನಸ್ಸೇ, ಮೊಯ್ = ದಟ್ಟವಾದ, ಪೂ = ಹೂಗಳಿಂದ, \(ತುಂಬಿದ\) ಮೞಿಶೈ = ತಿರುಮಳಿಶೈ ಆಳ್ವಾರರೆಂಬ, ಪರನ್ = ಭಕ್ತನ \(ಭಕ್ತಿಸಾರರ\), ಅಡಿಯೇ = ತಿರುವಡಿಗಳನ್ನೇ, ವಾೞ್ ತ್ತು = ಕೀರ್ತಿಸು.



ನಾರಾಯಣನು ನಾಲ್ಮುಖನನ್ನು ಪಡೆದನು. ನಾಲ್ಮುಖನಿಗೆ ವಿಭೂತಿಗಳಿಂದ ತುಂಬಿದ ಶಿವನು ಹುಟ್ಟಿದನು ಎಂಬ ಮಾತುಗಳನ್ನು ಹಿರಿಮೆ ತುಂಬಿದ ಪಾಶುರಗಳಲ್ಲಿ ಹೇಳಿ ಉಜ್ಜೀವನಗೊಳ್ಳಬಹುದು. ಮನಸ್ಸೇ, ಒತ್ತಾದ ಹೂಗಳಿಂದ ತುಂಬಿದ ತಿರುಮಳಿಶೈ ಆಳ್ವಾರರೆಂಬ ಭಕ್ತನ \(ಭಕ್ತಿಸಾರನ\) ತಿರುವಡಿಗಳನ್ನೇ ಕೀರ್ತಿಸು.



ಇದು ’ಭಕ್ತಿಸಾರ” ಎಂದು ಹೆಸರಾಂತ ತಿರುಮಳಿಶೈ ಆಳ್ವಾರರನ್ನು ಕುರಿತದ್ದು. ಈ ಆಳ್ವಾರರ ಹುಟ್ಟು ಒಂದು ರಹಸ್ಯ. ಭಾರ್ಗವ ಋಷಿಗಳಿಗೂ ’ಕನಕಾಂಗಿ’ ಎಂಬ ಅಪ್ಸರ ಕನ್ಯೆಗೂ ಇವರು ಹುಟ್ಟಿದವರೆಂದು ಹೇಳಲಾಗಿದೆ. ಜನನವಾದ ಬಳಿಕ ಶಿಶುವನ್ನು ’ಮಹಿಸಾರಪುರಿ” ಎಂಬುದರ ಬಳಿಯ ಕಾಡಿನಲ್ಲಿ, ತಂದೆ ತಾಯಿಗಳು ಬಿಟ್ಟು ಹೊರಟುಹೋದರಂತೆ. ಮಕ್ಕಳಿಲ್ಲದ ಗೋವಳನೊಬ್ಬನು ಅದನ್ನು ಕಂಡು, ಆನಂದದಿಂದ ಮನೆಗೆ ತೆಗೆದುಕೊಂಡು ಹೋಗಿ ಬೆಳೆಸತೊಡಗಿದನು. ಹುಟ್ಟಿದ ದಿನದಿಂದಲೂ ಅದು ಹಾಲನ್ನು ಕುಡಿಯಲಿಲ್ಲ. ಅಂಥಾದ್ದನ್ನು ಬೆಳೆಸುವುದಾದರೂ ಹೇಗೆ? ಗೋವಳನಿಗೆ ಸಮಸ್ಯೆಯಾಯಿತು. ಅವನೊಬ್ಬ ಶೂದ್ರಸಾಧುವನ್ನು ಕೇಳಿದನು. ಸಾಧುವಿಗೆ ತಿಳಿಯಿತು ಮಗುವು ಮಹಾಪುರುಷನೆಂದು. ಕೂಡಲೇ, ಅದರ ಬಳಿಯಲ್ಲಿ ನಮ್ರತೆಯಿಂದ ಹಾಲನ್ನು ಕುಡಿಯಬೇಕೆಂದು ಪ್ರಾರ್ಥಿಸಿದನು. ಅದು ಕುಡಿದು ಮಿಕ್ಕ ಹಾಲನ್ನು ಸಾಕು ತಾಯಿ ಕುಡಿದಳು. ಇದರಿಂದ, ಅವಳು ಗರ್ಭಿಣಿಯಾಗಿ ಗಂಡು ಮಗುವನ್ನು ಹಡೆದಳು. ’ಕಣಿಕಣ್ಣ’ನೆಂದು ಅದಕ್ಕೆ ಹೆಸರಿಟ್ಟರು. ಕಣಿಕಣ್ಣನು ಭಕ್ತಿಸಾರನೊಡಗೂಡಿಯೇ ತನ್ನ ಜೀವನವೆಲ್ಲವನ್ನೂ ಕಳೆದನು. 



ಏಳು ವರ್ಷಗಳ ಕಾಲ ಭಕ್ತಿಸಾರನು ಆಹಾರವನ್ನೇ ಸೇವಿಸಲಿಲ್ಲ. ಬಳಿಕ, ಮನೆಯನ್ನು ಬಿಟ್ಟು ತೀರ್ಥಯಾತ್ರೆಗೆಂದು ಹೊರಟನು. ತನ್ನ ಈ ಪ್ರವಾಸಕಾಲದಲ್ಲಿ ಎಲ್ಲ ಬಗೆಯ ವೇದಾಂತಿಗಳನ್ನೂ ಸಂದರ್ಶಿಸಿದನು. ಅನೇಕ ವರ್ಷಗಳ ಸಾಧನೆಯ ನಂತರ ಭಕ್ತಿಸಾರನು ’ಸಿದ್ಧ’ನಾದನು ಮತ್ತು ಶಿವಾರಾಧಕನಾದನು. ಶೈವ ವೇದಾಂತವನ್ನು ಅತ್ಯುತ್ತಮವಾಗಿ ಬರೆದಿದ್ದಾನೆ ಎನ್ನಲಾಗಿದೆ. ಕಡೆಗೆ ಭಕ್ತಿಸಾರನು ಮೌನ ವ್ರತವನ್ನು ಆಚರಿಸತೊಡಗಿದನು.



ಭಕ್ತಿಸಾರನ ವಿಷಯ ಪೇಯಾಳ್ವಾರರಿಗೆ ತಿಳಿಯಿತು. ಆತನ ಮೌನವನ್ನು ಮುರಿಯುವುದಕ್ಕಾಗಿ ಒಂದು ತಂತ್ರಹೂಡಿದರು. ಆತನ ಕಣ್ಣೆದುರಲ್ಲಿಯೇ ಪಾತಿಗಳನ್ನು ಮಾಡಿ, ತಲೆಕೆಳಗಾಗಿ ಗಿಡಗಳನ್ನು ನೆಟ್ಟರು. ಅನೇಕ ರಂಧ್ರಗಳುಳ್ಳ ಮಡಕೆಯಲ್ಲಿ ನೀರನ್ನು ತುಂಬಿ ಅವುಗಳಿಗೆ ಹಾಕುತ್ತಾ ಬಂದರು. ಹೀಗೆ ವ್ಯರ್ಥಕಾಲಹರಣ ಮಾಡುವ ಆಳ್ವಾರರನ್ನು ಕಂಡು ಭಕ್ತಿಸಾರರು “ಎಂಥ ಹುಚ್ಚ”\! ಎಂದು ಉದ್ಗರಿಸಿದರು. ಅದನ್ನೇ ನೆಪಮಾಡಿಕೊಂಡು ಪೇಯಾಳ್ವಾರರು ’ಯಾರು ಹುಚ್ಚ? ಸರ್ವೇಶ್ವರನನ್ನು ಬಿಟ್ಟು ಅವನ ಮೊಮ್ಮಗನನ್ನು ಪೂಜಿಸುವವನು ಹುಚ್ಚನೋ ನಾನೋ?” ಎಂದು, ಭಕ್ತಿಸಾರರನ್ನು ವಾಗ್ವಾದಕ್ಕೆ ಇಳಿಸಿ, ಆತನನ್ನು ಪರಿಪೂರ್ಣವಾಗಿ ವಿಷ್ಣುಭಕ್ತರನ್ನಾಗಿಸಿದರು. ಅಲ್ಲಿಂದ ಮುಂದಕ್ಕೆ ಭಕ್ತಿಸಾರರು ಶ್ರೀವೈಷ್ಣವ ವೇದಾಂತವನ್ನು ಪ್ರತಿಪಾದಿಸತೊಡಗಿದರು.





ಸರ್ವೇಶ್ವರನಾದ ಶ್ರೀಮನ್ನಾರಾಯಣನ ಪಾರಮ್ಯವನ್ನೂ, ಶಕ್ತಿ ಸಾಮರ್ಥ್ಯಗಳನ್ನೂ, ಸರ್ವರಕ್ಷಕತ್ವವನ್ನೂ ಕುರಿತು ಭಕ್ತಿಸಾರರು ಚೆನ್ನಾಗಿ ಅರಿತುಕೊಂಡು, ಅಷ್ಟೇ ಚೆನ್ನಾಗಿ ತಮ್ಮ ಕವಿತೆಗಳ ಮೂಲಕ ಹೊಗಳಿ ಹಾಡಿದ್ದಾರೆ. ಅವರು ಬರೆದದ್ದು ಎರಡೇ: ’ನಾನ್ ಮುಹನ್ ತಿರುವನ್ದಾದಿ’ ಮತ್ತು ’ತಿರುಚ್ಚಂದ ವಿರುತ್ತಮ್’ . 



ನಾಥಮುನಿಗಳ ಎಣಿಕೆಯಂತೆ ’ತಿರುಚ್ಚಂದ ವಿರುತ್ತ’ವನ್ನು ಮೊದಲ ಸಾವಿರದಲ್ಲಿ ತೆಗೆದುಕೊಳ್ಳಲಾಗಿದೆ. ’ನಾನ್ಮುಹನ್ ತಿರುವನ್ದಾದಿ’ಯನ್ನು ಮೂರನೆಯ ಸಾವಿರದಲ್ಲಿ ತೆಗೆದುಕೊಳ್ಳಲಾಗಿದೆ.



ಮೊದಲ ಮೂರು ತಿರುವನ್ದಾದಿಗಳಂತೆಯೇ ನಾನ್ಮುಹನ್ ತಿರುವಂದಾದಿಯನ್ನು ಅದೇ ಛಂದಸ್ಸಿನಲ್ಲಿ ಬರೆಯಲಾಗಿದೆ. ಇದನ್ನು ’ನಾಲ್ಕನೆಯ ತಿರುವಂದಾದಿ’ ಎಂದೂ ’ನಾನ್ಮುಹನ್ ತಿರುವಂದಾದಿ’ ಎಂದೂ ಹೇಳಲಾಗಿದೆ. ತಿರುವಂದಾದಿಯ ಮೊದಲ ಪಂಕ್ತಿಯನ್ನು ಗಣನೆಗೆ ತೆಗೆದುಕೊಂಡು ಇದಕ್ಕೆ ನಾನ್ಮೂಹನ್ ತಿರುವನ್ದಾದಿ ಎಂದು ಹೆಸರಿಡಲಾಗಿದೆ. 



ತನಿ ಹೇಳುತ್ತದೆ: “ಮನಸ್ಸೇ, ಶ್ರೀಮನ್ನಾರಾಯಣನ ಪಾರಮ್ಯವನ್ನು ತಿಳಿ. ನಾರಾಯಣನಿಂದ ಚತುರ್ಮುಖ ಬ್ರಹ್ಮ. ಆ ಬ್ರಹ್ಮನಿಂದ ಶಿವ ಮತ್ತು ಇತರ ಎಲ್ಲಾ ವಸ್ತುಗಳೂ. ಈ ವಿಷಯವನು ಪರಿಷ್ಕಾರವಾಗಿ ವಿವರಿಸಿರುವ ತಿರುಮಳಿಶೈ ಆಳ್ವಾರರ ತಿರುವಡಿಗಳನ್ನಾಶ್ರಯಿಸಿ, ನೀನು ಉಜ್ಜೀವನಗೊಳ್ಳು”. 



\*\*\*\*\*\*\*\*\*\*\*\*\*



ದಿವ್ಯಪ್ರಬಂಧಮ್ – ಮೂರನೆಯಸಾವಿರ – ನಾನ್ಮೂಹನ್ತಿರುವನ್ದಾದಿ





೧\) ನಾನ್ ಮುಹನೈನಾರಾಯಣನ್ ಪಡೈತ್ತಾನ್, ನಾನ್ ಮುಹನುಮ್

ತಾ ಮುಹಮಾಯ್ ಶ್ಶಙ್ಕರನೈತ್ತಾನ್ ಪಡೈತ್ತಾನ್ – ಯಾನ್ ಮುಹಮಾಯ್

ಅನ್ದಾದಿ ಮೇಲಿಟ್ಟು ಅಱಿವಿತ್ತೇ ನಾೞ್ ಪೊರುಳೈ

ಶಿನ್ದಾಮಲ್ ಕೊಣ್ ಮಿನೀರ್ ತೇರ್ ನ್ದು. 



ನಾನ್ ಮುಹನೈ = ನಾಲ್ಮುಖನನ್ನು, ನಾರಾಯಣನ್= ಶ್ರೀಮನ್ನಾರಾಯಣನು, ಪಡೈತ್ತಾನ್ = ಪಡೆದನು. ನಾನ್ಮುಹನುಮ್ =ಆ ನಾಲ್ಮುಖನೂ, ತಾನ್ಮುಹನಾಯ್ = ತಾನೇ ಮುಖ್ಯವಾಗಿ \(ತನ್ನ ಮೂಲಕವಾಗಿ\), ಶಙ್ಕರನೈ = ಶಂಕರನನ್ನು, ತಾನ್ = ತಾನು, ಪಡೈತ್ತಾನ್ = ಪಡೆದನು, ಯಾನ್ = ನಾನು, ಮುಹಮ್ ಆಯ್ = ಮುಖ್ಯವಾಗಿ, ಅನ್ದಾದಿ ಮೇಲ್ ಇಟ್ಟು = ಈ ತಿರುವನ್ದಾದಿಯ ಮೂಲಕ, ಅಱಿವಿತ್ತೇನ್ = ತಿಳಿವಳಿಕೆ ಕೊಟ್ಟಿದ್ದೇನೆ, ಆೞ್ ಪೊರುಳೈ = ಗೂಡಾರ್ಥವನ್ನು, ನೀರ್ = ನೀವು, ಶಿನ್ದಾಮಲ್ =ಚೆಲ್ಲಿಹಾಕದಂತೆ, ಕೊಣ್ಮಿನ್ = ಸ್ವೀಕರಿಸಿರಿ, ಶೇರ್ ನ್ದು = ವಿಮರ್ಶಿಸಿ. 



ಶ್ರೀಮನ್ನಾರಾಯಣನು ನಾಲ್ಮುಖನನ್ನು ಪಡೆದನು. ಆ ನಾಲ್ಮುಖನೂ ತನ್ನ ಮೂಲಕವಾಗಿ \(ತಾನೇ ಮುಖ್ಯವಾಗಿ\) ಶಂಕರನನ್ನು ಪಡೆದನು. ನಾನು ಈ ತಿರುವನ್ದಾದಿಯ ಮೂಲಕ ಗೂಢಾರ್ಥವನ್ನು ತಿಳಿವಳಿಕೆ ಕೊಟ್ಟಿದ್ದೇನೆ. ನೀವು ಇದನ್ನು ತಿರಸ್ಕರಿಸದೆ, ವಿಮರ್ಶನೆ ಮಾಡಿ, ಸ್ವೀಕರಿಸಿ. 



ಸ್ವತಃ ಶೈವವೇದಾಂತಿಯಾಗಿದ್ದ ಈ ಭಕ್ತಿಸಾರರು \(ತಿರುಮಳಿಶೈ ಆಳ್ವಾರರು\) ಪೇಯಾಳ್ವಾರರ ಪ್ರಭಾವದಿಂದ, ಅವರೊಡನೆ ತಾವೇ ನಡೆಸಿದ ವಾಗ್ವಾದದ ಫಲವಾಗಿ ವೈಷ್ಣವರಾದರಷ್ಟೆ. ಭಕ್ತಿಸಾರರ ಕಾಲದಲ್ಲಿ ಬೇರೆಬೇರೆ ಆಧ್ಯಾತ್ಮಿಕ ಪಂಥಗಳನ್ನು ಅನುಸರಿಸುತ್ತಿದ್ದವರು ಅನೇಕರು: ಜೈನರು, ಬೌದ್ಧರು, ಶೈವರು, ನಾಸ್ತಿಕರು ಮತ್ತು ವೈಷ್ಣವರು. ವೈಷ್ಣವರಲ್ಲದ ಇತರ ಪಂಥಗಳವರಿಗೆ ಭಕ್ತಿಸಾರರು ನೇರವಾದ ಸವಾಲನ್ನು ಇಲ್ಲಿ ಹಾಕಿದ್ದಾರೆ ಎನ್ನಬಹುದು. ಯಾವ ಪಂಥದವರೇ ಆಗಿರಲಿ, ಅವರು ಈ ತಿರುವನ್ದಾದಿಯನ್ನು ಚೆನ್ನಾಗಿ ವಿಮರ್ಶಿಸಬೇಕು. ಅದರ ಗೂಢಾರ್ಥವನ್ನು ಅರಿತುಕೊಳ್ಳಬೇಕು. ತಮ್ಮ ಮನಸ್ಸಿಗೆ ಅದು ವಿಹಿತವೆಂದು ಕಂಡು ಬಂದರೆ, ಅದನ್ನು ಸ್ವೀಕರಿಸಿ, ಆ ಪಂಥವನ್ನು ಅನುಸರಿಸಬೇಕು. ಮಾತಿನಲ್ಲಿ ಹುರುಳಿಲ್ಲವೆಂದು ಅದನ್ನು ಅಲಕ್ಷಿಸಬಾರದು. ವಾದವನ್ನು ತಳ್ಳಿಹಾಕಬಾರದು- ಎನ್ನುತ್ತಾರೆ ಆಳ್ವಾರರು.



ಭಕ್ತಿಸಾರರು ತಮ್ಮ ವಾದವನ್ನು ಮೊದಲು ಮಾಡಿದ್ದೂ ಹಾಗೆಯೇ. ನಾರಾಯಣನೇ ಎಲ್ಲಕ್ಕೂ ಮೂಲ, ಅವನೇ ಜಗತ್ಕಾರಣ. ಅವನ ಸಂಕಲ್ಪ ಮಾತ್ರದಿಂದಲೇ ನಾಲ್ಮುಖನನ್ನು ಸೃಷ್ಟಿಸಿದನು. ನಾಲ್ಮುಖನಿಗೆ ಸೃಷ್ಟಿಯ ಕಾರ್ಯವನ್ನು ವಹಿಸಿಕೊಟ್ಟನು. ಅಲ್ಲದೆ, ಅವನಿಗೆ ನಾಲ್ಕು ವೇದಗಳನ್ನು ಪಠಿಸುತ್ತಾ, ಸೃಷ್ಟಿಕರ್ತನಾಗಿ, ಶಂಕರನನ್ನು ನಾಲ್ಮುಖನು ಪಡೆದದ್ದು, ಇದು ಗಂಭೀರವಾದ ವಿಷಯ. ಇದರ ಅಂತರಾರ್ಥವೇನೆಂಬುದನ್ನು ಆಳ್ವಾರರು ಈ ತಿರುವನ್ದಾದಿಯ ಮೂಲಕ ವಿವರಿಸುತ್ತಾರೆ. 



೨. ಶೇರುಙ್ಗೂಲ್ ತೇವನ್ ಒರುವನೇ ಯೆನ್ ಱುರೈಪ್ಪಾರ್,

ಆರುಮಱಿಯಾ ರವನ್ ಪೆರುಮೈ, - ಓರುಮ್

ಪೊರುಳ್ ಮುಡಿವುಮಿತ್ತನೈಯೇ ಎತ್ತವಂಜೆಯ್ ದಾರ್ ಕ್ಕೂಮ್,

ಅರುಳ್ ಮುಡಿವ ದಾಱಿಯಾನ್ ಪಾಲ್. 



ತೇರುಙ್ಗುಲ್ = ವಿಮರ್ಶಿಸುವುದಾದರೆ, ತೇವನ್ ಒರುವನೇ ಎನ್ ಱು= ದೇವರು \(ಶ್ರೀಮನ್ನಾರಾಯಣನು\) ಒಬ್ಬನೇ ಎಂದು, ಉಱೈಪ್ಪಾರ್ = ಹೇಳುತ್ತಾರೆ, ಆರುಮ್ ಅಱೆಯಾರ್ = ಯಾರೂ ಅರಿಯಲಾರರು, ಅವನ್ = ಅವನ, ಪೆರುಮೈ = ಹಿರಿಮೆಯನ್ನು, ಓರುಮ್ = ಚಿಂತನೆಗೆ ಯೋಗ್ಯನಾದ, ಪೊರುಳ್ = ವಸ್ತುವಿನ, ಮುಡಿವುಮ್ = ತೀರ್ಮಾನವೂ, ಅತ್ತನೈಯೇ= ಹಾಗೆಯೇ \(ಅಷ್ಟೇ\), ಎತ್ತವಮ್ ಶೆಯ್ ದಾರ್ ಕ್ಕೂಮ್ = ಎಷ್ಟೇ ತಪಸ್ಸು \(ಎಂಥ ತಪಸ್ಸು\) ಮಾಡಿದವರಿಗೂ, ಅರುಳ್ = ಕೃಪೆ, ಮುಡಿವದು = ಪೂರ್ಣಗೊಳ್ಳುವುದು, ಆಱಿಯಾನ್ ಪಾಲ್ = ಚಕ್ರಾಯುಧಧಾರಿಗೆ ಸೇರಿದ್ದು. 



ವಿಮರ್ಶಿಸುವುದಾದರೆ ದೇವರು \(ಶ್ರೀಮನ್ನಾರಾಯಣನು\) ಒಬ್ಬನೇ ಎನ್ನುತ್ತಾರೆ. ಅವನ ಹಿರಿಮೆಯನ್ನು ಯಾರೂ ಅರಿತುಕೊಳ್ಳಲಾರರು. ಚಿಂತನೆಗೆ ಯೋಗ್ಯನಾದ ವಸ್ತುವಿನ ತೀರ್ಮಾನವೂ ಅಷ್ಟೇ. ಎಂಥಾ ತಪಸ್ಸು ಮಾಡಿದವರಿಗೂ ಕೃಪೆ ಪೂರ್ಣಗೊಳ್ಳುವುದು ಚಕ್ರಾಯುಧಧಾರಿಗೆ ಸೇರಿದ್ದು. 



ಮೊದಲ ಪಾಶುರದಲ್ಲಿ ಎತ್ತಿಕೊಂಡ ವಿಷಯವನ್ನೇ ಇಲ್ಲಿ ಮುಂದುವರಿಸಲಾಗುತ್ತದೆ. “ದೇವರ ಹಿರಿಮೆಯನ್ನು” ವಿಮರ್ಶಿಸಿ ನೋಡಿದರೆ ಶ್ರೀಮನ್ನಾರಾಯಣನೊಬ್ಬನಿಗೇ ಅತ್ಯುನ್ನತ ಸ್ಥಾನ ದೊರೆಯುತ್ತದೆ ಎಂತಲೂ ಅವನ ಕೃಪೆಗೆ ಪಾತ್ರರಾಗುವುದೂ ಸಹ ಅವನಿಗೇ ಸೇರಿದ್ದು ಎಂದು ಇಲ್ಲಿ ಹೇಳಲಾಗುತ್ತದೆ. 



“ದೇವರು ಒಬ್ಬನೇ”, “ಅವನ ಆಡಳಿತಕ್ಕೆ ಎಲ್ಲವೂ ಒಳಪಟ್ಟಿವೆ” – ಎಂಬೀ ಅಂಶಗಳು ಎಲ್ಲ ಆಧ್ಯಾತ್ಮಿಕ ಪಂಥಗಳವರೂ ಒಪ್ಪುತ್ತಾರೆ, ಆದರೆ, ಆ ಒಬ್ಬ ದೇವನನ್ನು ತಮ್ಮತಮ್ಮ ಪಂಥಕ್ಕೆ ಅನುಗುಣವಾಗಿ ಗುರುತಿಸಿಕೊಂಡು ಹೇಳುತ್ತಾರೆ. ಭಗವಂತನ ಈ ಪಾರಮ್ಯ ಶ್ರೀಮನ್ನಾರಾಯಣನಿಗೆ ಮಾತ್ರವೇ ಸಲ್ಲುತ್ತದೆ ಎಂದು ಜ್ಞಾನಿಗಳಾದ ವ್ಯಾಸಾದಿ ಮಹರ್ಷಿಗಳಿಂದ ವಿಮರ್ಶೆಗೊಂಡು, ತೀರ್ಮಾನಿಸಲಾಗಿದೆ. ಭಗವಂತನ ಕಲ್ಯಾಣಗುಣಗಳು ಅಸಂಖ್ಯಾತವಾಗಿವೆ. ಅವುಗಳನ್ನೂ ಯಾರೂ ಸಂಪೂರ್ಣವಾಗಿ ಅರಿಯಲಾರರು. ಎಷ್ಟೇ ದೀರ್ಘಕಾಲ, ಎಂಥ ಕಠಿಣವಾದ ತಪಸ್ಸನ್ನಾಚರಿಸಿದರೂ, ಯಾವ ಬಗೆಯ ಅನುಷ್ಠಾನ ನಡೆಸಿದರೂ, ಆ ಸರ್ವೇಶ್ವರನ ಕಟಾಕ್ಷವನ್ನು ಪಡೆಯುವುದಕ್ಕೆ ಮಾತ್ರವೇ. ಆ ತಪಸ್ಸಿಗೂ, ಕರ್ಮಾನುಷ್ಠಾನಕ್ಕೂ ತಕ್ಕ ಫಲ ದೊರೆಯುವುದೂ ಸಹ ಅವನ ಕರುಣಾ ಕಟಾಕ್ಷದಿಂದಲೇ. 



೩. ಪಾಲಿಱ್ ಕಿಡನ್ದದುವುಮ್ ಪಣ್ಡರಙ್ಗಮ್ ಮೇಯದುವುಮ್,

ಆಲಿಲ್ ತುಯಿನ್ ಱದುವು ಮಾರಱಿವಾರ್? – ಞೂಲ

ತ್ತೊರು ಪೊರುಳೈ ವಾನವರ್ ಶಮ್ ಮೆಯ್ ಪ್ಪೊರುಳೈ, ಅಪ್ಪಿ

ಲರು ಪೊರುಳೈ ಯಾನಱಿನ್ದವಾಱು.



ಪಾಲಿಲ್ = ಪಾಲ್ಗಡಲಲ್ಲಿ, ಕಿಡನ್ದದುವುಮ್ = ಪವಡಿಸಿರುವುದನ್ನೂ, ಪಣ್ಡು = ಹಿಂದೆ, ಅರಙ್ಗ್ಜುಮ್ = ಶ್ರೀರಂಗದಲ್ಲಿ, ಮೇಯದುವುಮ್ = ನೆಲಸಿರುವುದನ್ನೂ, ಆಲಿಲ್ = ಆಲದೆಲೆಯ ಮೇಲೆ, ತುಯಿನ್ ಱುದುವುಮ್ = ಯೋಗನಿದ್ದೆಮಾಡುವುದನ್ನೂ, ಆರ್ ಅಱೆವಾರ್ = ಅರಿತುಕೊಳ್ಳುವವರು ಯಾರು? ಞೂಲತ್ತು = ಜಗತ್ತಿನಲ್ಲಿ, ಒರು ಪೊರುಳೈ = ಸಾಟಿಯಿಲ್ಲದ ವಸ್ತುವನ್ನು, ವಾನವರ್ ತಮ್ = ನಿತ್ಯಸೂರಿಗಳ, ಮೆಯ್ ಪೊರುಳೈ = ನಿಜವಸ್ತುವನ್ನು, ಅಪ್ಪಿಲ್ = ಜಲತತ್ತ್ವದಲ್ಲಿನ, ಅರು ಪೊರುಳೈ = ಅಪರೂಪವಾದ ವಸ್ತುವನ್ನು, ಯಾನ್ = ನಾನು, ಅಱಿನ್ದ = ಅರಿತುಕೊಂಡ ರೀತಿಯಲ್ಲಿ. 



ಹಿಂದೆ ಪಾಲ್ಗಡಲಲ್ಲಿ ಪವಡಿಸಿರುವುದನ್ನು, ಶ್ರೀರಂಗದಲ್ಲಿ ನೆಲಸಿರುವುದನ್ನು ಆಲದೆಲೆಯ ಮೇಲೆ ಯೋಗನಿದ್ದೆ ಮಾಡುವುದನ್ನು ಅರಿತುಕೊಳ್ಳುವವರು ಯಾರು? ಜಗತ್ತಿನಲ್ಲಿ ಸಾಟಿಯಿಲ್ಲದ ವಸ್ತುವನ್ನು, ನಿತ್ಯಸೂರಿಗಳ ನಿಜವಸ್ತುವನ್ನು, ಜಲತತ್ತ್ವದಲ್ಲಿನ ಅಪರೂಪವಾದ ವಸ್ತುವನ್ನುನಾನು ಅರಿತುಕೊಂಡರೀತಿಯಲ್ಲಿ? 



ಹಿಂದಿನ ಪಾಶುರದಲ್ಲಿ “ಅವನ ಹಿರಿಮೆಯನ್ನು ಯಾರೂ ಅರಿಯಲಾರರು” ಎಂದು ಹೇಳಲಾಗಿತ್ತು. ಆ ಹಿರಿಮೆಯ ಸ್ವರೂಪವೇನೆಂಬುದನ್ನು ಇಲ್ಲಿ ಸ್ವಲ್ಪ ಸೂಚಿಸಲಾಗಿದೆ. 



ಒಬ್ಬನೇ ಆಗಿರುವ ಭಗವಂತನು ಬೇರೆಬೇರೆ ರೂಪಗಳಲ್ಲಿ ಸೃಷ್ಟಿ. ಸ್ಥಿತಿ, ಲಯ ಕಾರ್ಯಗಳನ್ನು ನಡೆಸುತ್ತಾನೆ. ಪಾಲ್ಗಡಲಲ್ಲಿ ಶೇಷಶಯನನಾಗಿ ಪವಡಿಸಿ, ಬ್ರಹ್ಮಾದಿ ದೇವತೆಗಳಿಗೆ ಸೇವೆಸಲ್ಲಿಸಲು ಅನುಕೂಲವಾಗಿ, ಅವರ ಕಷ್ಟಗಳನ್ನು ನಿವೇದಿಸಿಕೊಳ್ಳಲು ಅನುಕೂಲವಾಗಿ ಇರುತ್ತಾನೆ. ಮೇಲಣಲೋಕಗಳವರಿಗೆ ಅನುಕೂಲಗಳನ್ನು ಕಲ್ಪಿಸಿಕೊಟ್ಟಂತೆಯೇ ಭೂಲೋಕವಾಸಿಗಳು ಅಂಥಾದ್ದೇ ಸೌಕರ್ಯವನ್ನು ಒದಗಿಸಿದ್ದಾನೆ. ಭೂಲೋಕ ವೈಕುಂಠವೆಂಬ ಹೆಸರಿನಿಂದ ಪ್ರಸಿದ್ಧವಾಗಿರುವ ಶ್ರೀರಂಗಕ್ಷೇತ್ರದಲ್ಲಿ ಸ್ವಾಮಿಯು ಅರ್ಚಾವತಾರಿಯಾಗಿ ನೆಲಸಿದ್ದಾನೆ. ಪ್ರಳಯಕಾಲ ಒದಗಿ ಬಂದಾಗ, ತಾನು ಸೃಷ್ಟಿಸಿದ ಜಗತ್ತನ್ನು ಒಂದೇ ಗುಕ್ಕಿಗೆ ಕಬಳಿಸಿ, ಆದಷ್ಟನ್ನೂ ತನ್ನ ಹೊಟ್ಟೆಯಲ್ಲಿ ಅಡಗಿಸಿಟ್ಟುಕೊಂಡು ರಕ್ಷಿಸುತ್ತಾ ಮರುಸೃಷ್ಟಿಯ ಕಾಲದವರೆಗೆ, ಆ ಪ್ರಳಯಜಲದಲ್ಲಿ ಪುಟ್ಟ ಶಿಶುವಾಗಿ ಆಲದೆಲೆಯಮೇಲೆ ಮಲಗಿ ಯೋಗ ನಿದ್ದೆಯಲ್ಲಿರುತ್ತಾನೆ. ಪರಮಪದವಾಸಿಗಳಾದ ನಿತ್ಯಸೂರಿಗಳಿಗೆ, ಅವರ ಸೇವೆಗೆ ಅವಕಾಶಕೊಟ್ಟು, ಸದಾ ದಿವ್ಯಮಂಗಳವಿಗ್ರಹವಾಗಿ ಅವರೆದುರಲ್ಲಿ ಕಂಗೊಳಿಸುತ್ತಾನೆ. ಅವನಂಥ ಶಾಶ್ವತವಾದ ನಿಜ ವಸ್ತು ಬೇರೊಂದಿಲ್ಲ. ಅವನೊಡನೆ ಹೋಲಿಸತಕ್ಕ ಬೇರೊಂದು ವಸ್ತುವಿಲ್ಲ. ಅಂಥ ಅಪರೂಪ ವಸ್ತು ಅವನು. ಎಲ್ಲೆಲ್ಲೂ ಜಲಮಯವಾಗಿ ಇರುವ ಸಮಯದಲ್ಲಿಯೂ ಅವನು ಆ ಜಲತತ್ತ್ವದ ಅಂತರ್ಯಾಮಿಯಾಗಿ ಅಡಗಿರತಕ್ಕವನು. 



ಆಳ್ವಾರರು ಹೇಳುತ್ತಾರೆ; ಪರ, ವಿಭವ, ವ್ಯೂಹ, ಅರ್ಚಾ, ಅಂತರ್ಯಾಮಿ ಸ್ವರೂಪನಾಗಿ, ಬೇರೆಬೇರೆ ರೂಪಗಳಲ್ಲಿ ಕಂಗೊಳಿಸುವ ಭಗವಂತನನ್ನು ಅರಿತುಕೊಳ್ಳುವವರು ಯಾರು? ಅವನ ಕೃಪೆಯಿಂದಲೇ ನಾನು ಅರಿತುಕೊಳ್ಳಲು ಸಾಧ್ಯವಾಯಿತು. 



೪. ಆಱುಶಡೈಕ್ಕರನ್ದಾನ್ ಅಣ್ಡರ್ ಕೋನ್ ತನ್ನೋಡುಮ್

ಕೂಱುರೈಯ ನೆನ್ಬದುವುಮ್ ಕೊಳ್ ಹೈತ್ತೇ – ವೇರೊಱುವ

ರಿಲ್ಲಾಮೈ ನಿನ್ ಱೂನೈ ಎಮ್ಮಾನೈ, ಎಪ್ಪೊರುಟ್ಕುಮ್

ಶೊಲ್ಲಾನೈ ಶೊನ್ನೇನ್ ಶೊಹುತ್ತು.



ಆಱು = ಗಂಗಾನದಿಯನ್ನು \(ದೇವಗಂಗೆಯನ್ನು\), ಶಡೈ = ಜಡೆಯಲ್ಲಿ, ಕರನ್ದಾನ್ = ಅಡಗಿಸಿಟ್ಟುಕೊಂಡವನು, ಅಣ್ಡರ್ ಕೋನ್ = ದೇವಾದಿದೇವನು, ತನ್ನೋಡುಮ್ = ಅವನೊಡನೆ, ಕೂಱು = ಭಾಗ, ಉಡೈಯನ್ = ಉಳ್ಳವನು, ಎನ್ಬದುವುಮ್ = ಎನ್ನುವುದು, ಕೊಳ್ ಹೈತ್ತೋ = ಅಂಗೀಕರಿಸಲು ಯೋಗ್ಯವೋ? ವೇಱು = ಬೇರೆ, ಒರುವನ್ = ಒಬ್ಬನೂ, ಇಲ್ಲಾಮೈ = ಇಲ್ಲದಂತೆ, ನಿನ್ ಱೂನೈ = ಇರುವವನನ್ನು, ಎಮ್ಮಾನೈ = ನಮ್ಮ ಸ್ವಾಮಿಯನ್ನು, ಎಪ್ಪೊರುಟ್ಕೂಮ್ = ಎಲ್ಲಾ ವಸ್ತುಗಳಿಗೂ, ಶೊಲ್ಲಾನೈ = ಹೆಸರಾದವನನ್ನು, ತೊಹುತ್ತು = ಸಂಗ್ರಹವಾಗಿ, ಶೊನ್ನೇನ್ = ಹೇಳಿದೆನು. 



ದೇವಗಂಗೆಯನ್ನು ಜಡೆಯಲ್ಲಿ ಅಡಗಿಸಿಟ್ಟುಕೊಂಡವನು ದೇವಾದಿದೇವನೊಡನೆ ಭಾಗವುಳ್ಳವನೆನ್ನುವುದು ಅಂಗೀಕರಿಸಲು ಯೋಗ್ಯವೋ? ಬೇರೊಬ್ಬನೂ ಇಲ್ಲದಂತೆ ಇರುವವನನ್ನು, ನಮ್ಮ ಸ್ವಾಮಿಯನ್ನು, ಎಲ್ಲಾ ವಸ್ತುಗಳಿಗೂ ಹೆಸರಾಗಿರುವವನನ್ನು ಸಂಗ್ರಹವಾಗಿ ಹೇಳಿದ್ದೇನೆ.



“ಆಱುಶಡೈಕರನ್ದಾನ್” – ತ್ರಿವಿಕ್ರಮಾವತಾರದಲ್ಲಿ ಬ್ರಹ್ಮಲೋಕವನ್ನೂ ಮುಟ್ಟಿ ಅಳೆದುಕೊಂಡ ಭಗವಂತನ ತಿರುವಡಿಯನ್ನು ಬ್ರಹ್ಮನು ತನ್ನ ಕಮಂಡಲು ಜಲದಿಂದ ತೊಳೆದದ್ದರ ಫಲವಾಗಿ ಹರಿಯ ತೊಡಗಿತು. ದೇವಗಂಗೆ. ಅನಂತರ ಭಗೀರಥನು ಮಾಡಿದ ತಪಸ್ಸಿನಿಂದ ಆ ದೇವಗಂಗೆಯು ಭೂಲೋಕಕ್ಕೆ ಇಳಿದು ಬಂತು. ಬ್ರಹ್ಮಲೋಕದಿಂದ ಅದು ಭೂಲೋಕಕ್ಕೆ ಬೀಳುವ ರಭಸವನ್ನು ತಡೆಯುವುದಕ್ಕಾಗಿ, ಭಗೀರಥನು ಶಂಕರನನ್ನು ಕುರಿತು ತಪಸ್ಸು ಮಾಡಿದನು. ಆ ಕಾರ್ಯಕ್ಕೆ ಅವನನ್ನು ಒಪ್ಪಿಸಿಕೊಂಡನು. ಶಂಕರನು ತನ್ನ ಜಡೆಯನ್ನು ಬಿಚ್ಚಿ ನಿಂತನು. ದೇವಗಂಗೆ ಭೋರ್ಗರೆಯುತ್ತ ಅದರ ಮೇಲಕ್ಕೆ ಇಳಿಯಿತು. ಕೂಡಲೇ ಅದನ್ನು ತನ್ನ ಜಡೆಯಲ್ಲೇ ಕಟ್ಟಿಹಾಕಿ, ಅದನ್ನಡಗಿಸಿ ಬಿಟ್ಟನು. ಆದ್ದರಿಂದ, ’ದೇವಗಂಗೆಯನ್ನು ಜಡೆಯಲ್ಲಿ ಅಡಗಿಸಿದವನು’ ಎಂದರೆ ಶಂಕರನು. 



’ಅಣ್ಡರ್ ಕೋನ್’ – ಬ್ರಹ್ಮಾದಿ ದೇವತೆಗಳಿಗೆಲ್ಲ ಒಡೆಯನೆಂದರೆ ಶ್ರೀಮನ್ನಾರಾಯಣನು.



ಆಳ್ವಾರರು ಹೇಳುತ್ತಾರೆ: ದೇವಗಂಗೆಯನ್ನು ತನ್ನ ಜಡೆಯಲ್ಲಿ ಅಡಗಿಸಿ ಮರೆಮಾಡಿದವನು ಶಂಕರನು. ಸಮರ್ಥನಾದರೂ ಅವನನ್ನು ದೇವಾದಿದೇವನಾದ ಶ್ರೀಮನ್ನಾರಾಯಣನೊಡನೆ ಹೋಲಿಸುವುದು ಸರಿಯೇ? ಅವನನ್ನು ಸರ್ವೇಶ್ವರನೆನ್ನುವುದು ಸರಿಯೇ? ಶ್ರೀಮನ್ನಾರಾಯಣನ ಪಾದೋದಕವಾದ ಗಂಗೆಯನ್ನು ತನ್ನ ತಲೆಯಲ್ಲಿ ಧರಿಸಿದವನಲ್ಲವೇ ಶಂಕರ? ಆದ್ದರಿಂದ, ಶ್ರೀಮನ್ನಾರಾಯಣನಿಗೆ ಯಾರೂ ಸರಿಯೂ ಇಲ್ಲ, ಸಾಟಿಯೂ ಇಲ್ಲ. ದೇವತೆಗಳಿಗೆ ಹೇಗೋ ಹಾಗೆ ಅವನು ಎಲ್ಲ ಚರಾಚರ ವಸ್ತುಗಳಿಗೂ ಒಡೆಯನು. ಜಗತ್ತಿನಲ್ಲಿರುವ ಎಲ್ಲಾ ವಸ್ತುಗಳ ಹೆಸರೂ ಅವನಾಗಿದ್ದಾನೆ. ಅವನನ್ನು ಕುರಿತು ಹ್ರಸ್ವವಾಗಿ ಹೇಳಿದ್ದೇನೆ. 



೫. ತೊಹುತ್ತ ಪರತ್ತನಾಯ್ ತ್ತೋಲಾದಾನ್ ಮಾರ್ ವಮ,

ವಹಿರ್ ತ್ತ ವಳೈಯುಹಿರ್ ತ್ತೋಳ್ ಮಾಲೇ\! – ಉಹತ್ತಿಲ್

ಒರುನಾನ್ ಱು ನೀಯುಯರ್ ತ್ತಿಉಳ್ ವಾಙ್ಗಿ ನೀಯೇ,

ಅರುನಾನ್ ಹು ಮಾನಾಯಱಿ.



ತೊಹುತ್ತ = ಒಟ್ಟಾಗಿ ಸಂಪಾದಿಸಿಕೊಂಡ, ವರತ್ತನ್ ಆಯ್ = ವರಗಳವನಾಗಿ, ತೋಲಾದಾನ್ = ಸೋಲುಪಡೇಯದಂಥ, ಮಾರ್ ವಮ್ = ಎದೆಯನ್ನು, ವಹಿರ್ ತ್ತ = ಸೀಳಿನಾಶಪಡಿಸಿದ, ವಳೈ = ಬೆಳೆದ, ಉಹಿರ್ = ಉಗುರುಗಳನ್ನೂ, ತೋಳ್ = ತೋಳುಗಳನ್ನೂ ಉಳ್ಳ, ಮಾಲೇ = ಸರ್ವೇಶ್ವರನೇ, ಉಹತ್ತಿಲ್ = ಕಲ್ಪಾಂತರಗಳಲ್ಲಿ \(ಯುಗಗಳಲ್ಲಿ\), ಒರು ನಾನ್ ಱು = ಒಂದು ಸಮಯದಲ್ಲಿ, ನೀ = ನೀನು, ಉಯರ್ ತ್ತಿ = ಸೃಷ್ಟಿಸಿ, ಉಳ್ ವಾಙ್ಗಿ = ಒಳಕ್ಕೆ ಎಳೆದುಕೊಂಡು, ನೀಯೇ = ನೀನೇ, ಅರುನಾನ್ ಹುಮ್ = ಅಗೋಚರನೂ, ನಾಲ್ಕುರೂಪಗಳವನೂ, ಅನಾಯ್ = ಆದೆಯಲ್ಲ, ಅಱಿ = ನಿರ್ಧಾರವಾಗಿ.



ಒಟ್ಟಾಗಿ ಸಂಪಾದಿಸಿಕೊಂಡ ವರಗಳವನಾಗಿ, ಸೋಲುಪಡೆಯದಂಥ ಎದೆಯನ್ನು ಸೀಳಿನಾಶಪಡಿಸಿದ ಬೆಳೆದ ಉಗುರುಗಳನ್ನೂ ತೋಳುಗಳನ್ನೂ ಉಳ್ಳ ಸರ್ವೇಶ್ವರನೇ, ಕಲ್ಪಾಂತರಗಳಲ್ಲಿ ಒಂದು ಸಮಯದಲ್ಲಿ, ನೀನು ಸೃಷ್ಟಿಸಿ, ಒಳಕ್ಕೆ ಎಳೆದುಕೊಂಡು, ನೀನೇ ಅಗೋಚರನೂ, ನಾಲ್ಕು ರೂಪಗಳವನೂ ನಿರ್ಧಾರವಾಗಿ ಆದೆಯಲ್ಲ. 



ಹಿಂದಿನ ಪಾಶುರದಲ್ಲಿ ಹೇಳಿದ “ವೇಱೊರುವರು ಮಿಲ್ಲಾಮೈನಿನ್ ಱೂನ್’” ಮತ್ತು ’ಎಪ್ಪೊರುಟ್ಕುಮ್ ಶೊಲ್ಲಾನೈ” – ಎಂಬವುಗಳನ್ನು ಇಲ್ಲಿ ವಿಸ್ತರಿಸಿ ಹೇಳಲಾಗಿದೆ. 



ಭಗವಂತನಿಗೆ ಸರಿಯೂ ಇಲ್ಲ ಸಾಟಿಯೂ ಇಲ್ಲ – ಅವನೊಬ್ಬನೇ ಎಲ್ಲಕ್ಕಿಂತಲೂ ಭಿನ್ನ – ಎಂಬುದಕ್ಕೆ ಒಂದು ನಿದರ್ಶನವಾಗಿ ಹಿರಣ್ಯಕಶಿಪುವಿನ ಕತೆಯನ್ನು ಇಲ್ಲಿ ಹೇಳಲಾಗಿದೆ. ಹಿರಣ್ಯಕಶಿಪು ಘೋರತಪಸ್ಸುಮಾಡಿ, ನಾನಾವರಗಳನ್ನು ಪಡೆದುಕೊಂಡನು. ತನಗೆ ದೇವತೆಗಳಿಂದಲೂ, ಮಾನವರಿಂದಲೂ, ಜಂತುಗಳಿಂದಲೂ ಮರಣವಾಗಕೂಡದು. ಹಗಲಲ್ಲಿಯಾಗಲಿ, ರಾತ್ರಿಯಲ್ಲಾಗಲಿ ಸಾವು ಕೂಡದು. ಅಂತರಿಕ್ಷದಲ್ಲಾಗಲಿ, ಭೂಮಿಯ ಮೇಲಾಗಲಿ ಸಾವು ಕೂಡದು. ಯಾವ ಅಸ್ತ್ರದಿಂದಲೂ ಸಾವು ಕೂಡದು. ರಸವಸ್ತುವಿನಿಂದಲೂ, ನೀರಸವಸ್ತುವಿನಿಂದಲೂ ಸಾವು ಕೂಡದು. ಹೀಗೆ ಪಡೆದ ನಾನಾವರಗಳ ಫಲವಾಗಿ ತನಗೆ ಮರಣವೇ ಇಲ್ಲವೆಂದು ಬೀಗುತ್ತಿದ್ದವನು ಹಿರಣ್ಯಕಶಿಪು. ಸರ್ವೇಶ್ವರನಾದ ಹರಿಯನ್ನು ದ್ವೇಷಿಸುತ್ತಾ, ಹರಿಭಕ್ತನಾದ ತನ್ನ ಮಗ ಪ್ರಹ್ಲಾದನನ್ನು ಚಿತ್ರಹಿಂಸೆಗೆಗುರಿಮಾಡಿ, ಆಶ್ರಿತವಿರೋಧಿಯೆನಿಸಿದ್ದನು. ಅವನು ಪಡೆದುಕೊಂಡ ಯಾವ ವರವೂ ವ್ಯರ್ಥವಾಗದ ರೀತಿಯಲ್ಲಿ ಸರ್ವೇಶ್ವರನು ನಡೆದುಕೊಂಡನು. ಹಿರಣ್ಯಕಶಿಪು ಕೋಪವರ್ಗವಗಳಿಂದ ಮದಾಂಧನಾಗಿ ಕಾಲಿನಿಂದ ಒದೆದ ಉಕ್ಕಿನ ಕಂಬದಿಂದಲೇ ಮನುಷ್ಯನೂ ಅಲ್ಲದ ಮೃಗವೂ ಅಲ್ಲದ ಅತಿ ವಿಚಿತ್ರವಾದ ’ನರಹರಿ’ ರೂಪದಿಂದ ಹೊರಬಂದನು ಸ್ವಾಮಿ. ಹಾಗೆ ಉದ್ಭವಿಸಿದ್ದು ಹಗಲೂ ಅಲ್ಲದ ರಾತ್ರಿಯೂ ಅಲ್ಲದ ಮುಚ್ಚಂಜೆಸಮಯದಲ್ಲಿ. ಆಕಾಶವೂ ಅಲ್ಲದ ಭೂಮಿಯೂ ಅಲ್ಲದ ಹೊಸಲಿನಮೇಲೆ ಕುಳಿತು, ತನ್ನ ತೊಡೆಯಮೇಲೆಯೇ ಆ ಹಿರಣ್ಯಕಶಿಪುವನ್ನು ಹಾಕಿಕೊಂಡನು. ವಜ್ರಕ್ಕೆ ಸಮನಾದ ತನ್ನ ಕೈಉಗುರುಗಳಿಂದಲೇ ಅವನ ಕೊಬ್ಬಿದ ಎದೆಯನ್ನು ಬಗೆದು, ದೇಹವನ್ನು ಸೀಳಿಹಾಕಿದನು. ಬೇರೊಬ್ಬರಿಂದಲೂ ಆಗದ ಈ ಕೆಲಸ ಸರ್ವೇಶ್ವರನಿಂದ ಸಾಧ್ಯವಾಯಿತು. ಅವನಿಗೆ ಸರಿಯೂ ಇಲ್ಲ. ಸಾಟಿಯೂ ಇಲ್ಲ ಎಂಬುದಕ್ಕೆ ನಿದರ್ಶನ ಬಂತು. 



ಆಳ್ವಾರರು ಹೇಳುತ್ತಾರೆ: ಸರ್ವೇಶ್ವರನಿಗೆ ಸರಿಯೂ ಇಲ್ಲ ಸಾಟಿಯೂ ಇಲ್ಲ. ಯಾವ ಗಂಧರ್ವಕ್ಕೆ ಯಾವ ರೂಪಬೇಕೋ ಯಾವುದನ್ನು ಸಾಧಿಸಬೇಕೋ ಅದನ್ನು ಆ ರೂಪದಿಂದ ಸಾಧಿಸಿಕೊಳ್ಳತಕ್ಕ ಸಮರ್ಥನು. ಯುಗಯುಗದಲ್ಲೂ ಜಗತ್ತನ್ನು ಸೃಷ್ಟಿಮಾಡುತ್ತಾನೆ. ಲಯಕಾಲ ಬಂದಾಗ ಅದನ್ನು ತನ್ನೊಳಗೆ ಅಡಗಿಸಿಟ್ಟುಕೊಳ್ಳುತ್ತಾನೆ. ಸೃಷ್ಟಿಯ ನಾಲ್ಕು ರೂಪಗಳಾದ ದೇವ, ಮಾನವ, ತಿರ್ಯಕ್ \(ಪ್ರಾಣಿ\), ಸ್ಥಾವರ \(ಅಚರ\) ವಸ್ತುಗಳಾಗಿರುವವನೂ ಅವುಗಳ ಅಂತರ್ಯಾಮಿಯಾಗಿ ಅವುಗಳನ್ನು ರಕ್ಷಿಸುವ ಸಾಕ್ಷೀಭೂತನೂ ಅವನೇ. 



೬. ಅಱಿಯಾರ್ ಶಮಣ ರಯರ್ ತ್ತಾರ್ ಪವುತ್ತರ್,

ಶಿಱಿಯಾರ್ ಶಿವಪ್ಪಟ್ಟಾರ್ ಶೆಪ್ಪಿಲ್, - ವೆಱಿಯಾಯ

ಮಾಯವನೈ ಮಾಲವನೈ ಮಾದವನೈ ಯೇತ್ತಾದಾರ್,

ಈನವರೇ ಯಾದಲಾ ಲಿನ್ ಱು.



ಅಱಿಯಾರ್ = ತಿಳಿಯಲಾರರು, ಶಮಣರ್ = ಜೈನರು, ಅಯರ್ ತ್ತಾರ್ = ಮರೆತಿದ್ದಾರೆ \(ಭ್ರಾಂತಿಗೊಂಡಿದ್ದಾರೆ\), ಪವುತ್ತರ್ = ಬೌದ್ಧರು, ಶಿಱಿಯಾರ್ = ಅಲ್ಪರಾಗಿದ್ದಾರೆ, ಶಿವಪ್ಪಟ್ಟರ್ = ಶಿವಮಶಸ್ಥರು \(ಶೈವರು\), ಶೆಪ್ಪಿಲ್ = ಹೇಳುವುದಾದರೆ, ವೆಱಿ ಆಯ = ದೈವವಾಗಿರುವ, ಮಾಯವನೈ = ಆಶ್ಚರ್ಯಕಾರಕ ಗುಣಸ್ವಭಾವದವನನ್ನು, ಮಾಲ್ ಅವನೈ = ಸರ್ವೇಶ್ವರನಾದ ಅವನನ್ನು, ಮಾದವನೈ = ಲಕ್ಷ್ಮೀನಾಥನಾಗಿರುವವನನ್ನು, ಏತ್ತಾದಾರ್ = ಸ್ತುತಿಸದವರು \(ಪೂಜಿಸದವರು\), ಆದ ಲಾಲ್ = ಆದ್ದರಿಂದ, ಈನವರೇ = ಹೀನರಾದವರೇ, ಇನ್ ಱು = ಈಗ.



ಹೇಳುವುದಾದರೆ, ದೈವವಾಗಿರುವ ಆಶ್ಚರ್ಯಕಾರಕ ಗುಣಸ್ವಭಾವುಳ್ಳವನನ್ನು, ಸರ್ವೇಶ್ವರನಾದ ಶ್ರೀಪತಿಯನ್ನು ಜೈನರು ಅರಿಯಲಾರರು; ಬೌದ್ಧರು ಭ್ರಮಿಸಿ ಮರೆತಿದ್ದಾರೆ; ಶೈವರು ಅಲ್ಪರಾಗಿದ್ದಾರೆ. ಆದ್ದರಿಂದ, ಅವನನ್ನು ಸ್ತುತಿಸಿ ಪೂಜಿಸದವರು ಈಗ ಹೀನರಾಗಿದ್ದಾರೆ. 



ಜೈನರು, ಬೌದ್ಧರು, ಶೈವರು ಸರ್ವೇಶ್ವರನನ್ನು ಸರಿಯಾಗಿ, ಸಹಜವಾಗಿ ಅರಿತುಕೊಳ್ಳದೆ, ಭ್ರಮಿಸಿ, ಮರೆತಿದ್ದಾರಲ್ಲ. ಅಲ್ಪರೀತಿಯಲ್ಲಿ ಅವನ ಬಗೆಗೆ ವರ್ತಿಸುತ್ತಾರಲ್ಲ, ಅವನ ಹಿರಿಮೆಯನ್ನು ಅಲ್ಪವಾಗಿ ಕಾಣುತ್ತಾರಲ್ಲ ಎಂದು ಆಳ್ವಾರರಿಗೆ ವ್ಯಥೆ.



ಅಳ್ವಾರರು ಹೇಳುತ್ತಾರೆ: ಜೈನರು, ಬೌದ್ಧರು ವೇದವನ್ನು ನಂಬುವುದಿಲ್ಲ. ವೇದಗಳಲ್ಲಿ ಪ್ರತಿಪಾದಿತವಾದದ್ದು ಶ್ರೀಮನ್ನಾರಾಯಣನು. ಆದ್ದರಿಂದ ಜೈನರು ಬೌದ್ಧರು ಅವನ ಕಲ್ಯಾಣಗುಣಗಳನ್ನು ಅರಿತುಕೊಳ್ಳಲಾರರು. ಅವರು ಬೇರೆ ಮಾರ್ಗವನ್ನು ಅನುಸರಿಸುತ್ತಾ ಸರ್ವೇಶ್ವರನನ್ನೇ ಅವರು ಮರೆತಿದ್ದಾರೆ. ಶೈವರಾದರೋ ಸರ್ವೇಶ್ವರನನ್ನೇ ಅಲ್ಪಗೊಳಿಸಿ, ಅವನ ಮೊಮ್ಮಗನನ್ನು ಸರ್ವೇಶ್ವರನೆಂದು ಪೂಜಿಸುತ್ತಾರೆ. ಶ್ರೀದೇವಿಯ ಪತಿಯಾಗಿ, ಆಶ್ಚರ್ಯಕಾರಕ ಗುಣಸ್ವಭಾವಗಳುಳ್ಳವನಾಗಿ ಇರುವ ಸರ್ವೇಶ್ವರನನ್ನು ತಿಳಿಯದವರು, ಅವನನ್ನು ಮರೆಯುವವರು, ಅವನ ಹಿರಿಮೆಯನ್ನು ಅಲ್ಪಗೊಳಿಸುವರು – ಇವರೆಲ್ಲರೂ ಅಲ್ಪಬುದ್ಧಿಯವರು, ಹೀನರು, ಭಗವಂತನನ್ನರಿಯದ ಅಲ್ಪರು.



೭. ಇನ್ ಱಾಹ ನಾಳೈಯೇಯಾಹ, ಇನಿಚ್ಚಿಱಿದು

ನಿನ್ ಱಾಹ ನಿನ್ನರುಳೆನ್ ಪಾಲದೇ, - ನನ್ ಱಾಹ

ನಾನುನ್ನೈ ಯನ್ ಱಿಲೇನ್ ಕಣ್ಡಾಯ್, ನಾರಣನೇ

ನೀಯೆನ್ನೈ ಯನ್ ಱಿ ಯಿಲೈ.



ಇನ್ ಱು ಆಹ = ಇಂದೇ ಆಗಲಿ, ನಾಳೈಯೇ ಆಹ = ನಾಳೆಯಾ ಆಗಲಿ, ಇನಿ ಶಿಱಿದು = ಇನ್ನು ಸ್ವಲ್ಪ, ನಿನ್ ಱು ಆಹ = ಕಾಲದಲ್ಲೇ ಆಗಲಿ, ನಿನ್ ಅರುಳ್ = ನಿನ್ನ ಕೃಪೆಯು, ಎನ್ ಪಾಲದೇ = ನನ್ನ ವಿಷಯವಾದದ್ದೇ \(ನನ್ನನ್ನು ಕುರಿತದ್ದೇ\), ನನ್ ಱು = ನಿಜವಾಗಿಯೂ, ನಾನ್ = ನಾನು, ಉನ್ನೈಅನ್ಱಿ = ನಿನ್ನನ್ನಲ್ಲದೆ, ಇಲೇನ್ ಕಣ್ಡಾಯ್ = ಬೇರೆ ಆಶ್ರಯವಿಲ್ಲದವನು ಕಂಡೆಯಾ, ನಾರಣನೇ = ನಾರಾಯಣನೇ, ನೀ = ನೀನು, ಎನ್ನೈ ಅನ್ ಱಿ = ನನ್ನ ಹೊರತು, ಇಲೈ = \(ರಕ್ಷಿಸಲು\) ಬೇರೆ ಇಲ್ಲ. 



ನಾರಾಯಣನೇ, ಇಂದೇ ಆಗಲಿ, ನಾಳೆಯೇ ಆಗಲಿ, ಇನ್ನು ಸ್ವಲ್ಪ ಕಾಲದಲ್ಲೇ ಆಗಲಿ ನಿನ್ನ ಕೃಪೆಯು ನನ್ನನ್ನು ಕುರಿತದ್ದೇ. ನಿಜವಾಗಿಯೂ ನಾನು ನಿನ್ನನ್ನಲ್ಲದೆ ಬೇರೆ ಆಶ್ರಯವಿಲ್ಲದವನು ಕಂಡೆಯಾ, ನಿನಗೂ ನನ್ನ ಹೊರತು ರಕ್ಷಿಸಲು ಬೇರೆ ಇಲ್ಲ. 



ಶರಣಾಗತಿಯ ’ಆಶ್ರಯ – ರಕ್ಷಣೆ’ ಎಂಬ ವಿಷಯವನ್ನು ಇಲ್ಲಿ ಆಳ್ವಾರರು ನೆನಪಿಗೆ ತರುತ್ತಾರೆ. ’ನಾನು ಭಗವಂತನನ್ನು ಪರಿಪೂರ್ಣವಾಗಿ ಆಶ್ರಯಿಸಿದರೆ, ಭಗವಂತನು ನನ್ನನ್ನು ಕೈಬಿಡದೆ ತನ್ನ ರಕ್ಷಣೆಗ ಒಳಪಡಿಸಿಕೊಳ್ಳುತ್ತಾನೆ’ ಎಂಬ ವಿಷಯ.



ಭಗವಂತನನ್ನು ಮರೆತು, ಬೇರೆ ಏನನ್ನೋ ಭ್ರಮಿಸಿ, ನಡೆದುಕೊಳ್ಳುವವರು ಭಗವತ್ಕೃಪೆಗೆ ಹೇಗೆ ಪಾತ್ರರಾದರು? ಅವನನ್ನು ಪರಿಪೂರ್ಣವಾಗಿ ಆಶ್ರಯಿಸಿದರಲ್ಲವೇ ಅವನ ಕೃಪೆ ಒದಗಿ ಬರುವುದು? 



ಆಳ್ವಾರರು ಹೇಳುತ್ತಾರೆ: ಸಾಮೀ ಸರ್ವೇಶ್ವರನಾದ ನಾರಾಯಣನೇ, ನಿನ್ನ ಕೃಪೆಗೆ ಪಾತ್ರನಾಗತಕ್ಕವನು ನಾನೇ. ಅದು ಇಂದೇಯೇ ಆಗಲಿ, ನಾಳೆಯೋ ಆಗಲಿ, ಮುಂದೆ ಎಂದೇಯೋ ಆಗಲೊಲ್ಲದೇಕೆ? ನಿಶ್ಚಯವಾಗಿಯೂ, ನಿನಗೆ ತಿಳಿದಿರುವ ಹಾಗೆ, ನಿನ್ನ ಹೊರತು ನನಗೆ ಬೇರೆ ಆಶ್ರಯವಿಲ್ಲ. ನಿನ್ನನ್ನೇ ನಾನು ಎಡೆಬಿಡದಂತೆ ಆಶ್ರಯಿಸಿದ್ದೇನೆ. ನೀನೂ ಹಾಗೆಯೇ ನನ್ನನ್ನು ನಿನ್ನ ರಕ್ಷಣೆಗೆ ಒಳಪಡಿಸಿಕೊಳ್ಳಲೇಬೇಕು. 



೮. ಇಲೈತುಣೈ ಮಟ್ರೆನ್ ನೆಂಜೇ ಈಶನೈವೆನ್ ಱ,

ಶಿಲೈಕೊಣ್ಡ ಶೆಙ್ಗಣ್ ಮಾಲ್ ಶೇರಾ, - ಕುಲೈಕೊಣ್ಡ

ಈರೈನ್ದಲೈಯಾನಿಲಙ್ಕೈಯೈ ಯೀಡಱೆತ್ತ,

ಕೂರಮ್ಬನಲ್ಲಾಲ್ ಕುಱೈ. 



ಎನ್ ನೆಂಜವೇ = ನನ್ನ ಮನಸ್ಸೇ, ಈಶನೈ ವೆನ್ ಱ = ಶಿವನನ್ನು ಜಯಿಸಿದ, ಶಿಲೈಕೊಣ್ಡ = ಬಿಲ್ಲನ್ನು ತೆಗೆದುಕೊಂಡ, ಶಿಎಮ್ಕಣ್ಮಾಲ್ = ಕೆಂದಾವರೆಯಂತೆ ಕಣ್ಣುಳ್ಳ ಸ್ವಾಮಿಯನ್ನು, ಶೇರಾ = ಆಶ್ರಯಿಸಿ ಪೂಜಿಸಿದ ಕುಲೈ ಕೊಣ್ಡ = ಗೊನೆಯಂತಿರುವ \(ಗೊಂಚಲಾಗಿರುವ\), ಈರೈನ್ದಲೈಯಾನ್ = ಹತ್ತುತಲೆಯವನ, ಇಲಙ್ಕೈಯೈ = ಲಂಕೆಯನ್ನು, ಈಡು ಅಱಿತ್ತ = ಸರ್ವನಾಶಮಾಡಿದ, ಕೂರ್ ಅಮ್ಬನ್ ಅಲ್ಲಾಲ್ = ತೀಕ್ಷ್ಣವಾದ ಬಾಣಗಳವನನ್ನು ಬಿಟ್ಟು, ಕುಱೈ = ಆಶ್ರಯಿಸಬಹುದಾದ, ಮಟ್ರು = ಬೇರೆ, ತುಣೈ = ರಕ್ಷಕರು, ಇಲೈ = ಇಲ್ಲ. 



ಇಲ್ಲಿ ಆಳ್ವಾರರು ಸರ್ವೇಶ್ವರನಾದ ಸ್ವಾಮಿಯನ್ನು ಆಶ್ರಯಿಸಬೇಕೆಂದು ತಮ್ಮ ಮನಸ್ಸಿಗೆ ಹಿತನುಡಿಯುತ್ತಿದ್ದಾರೆ.



“ಈಶನೈ ವೆನ್ ಱು..........” – ವಿಶ್ವಾಮಿತ್ರಋಷಿಯು ರಾಮಲಕ್ಷ್ಮಣರನ್ನು ಮಿಥಿಲಾನಗರಕ್ಕೆ ಕರೆದೊಯ್ದನು. ಆಗ ಸೀತಾಸ್ವಯಂವರಕ್ಕೆ ಏರ್ಪಾಡಾಗಿತ್ತು. ಜನಕಮಹಾರಾಜನ ಧನುಶ್ಶಾಲೆಯಲ್ಲಿದ್ದ ಶಿವಧನುಸ್ಸನ್ನು ಶ್ರೀರಾಮನಿಗೆ ತೋರಿಸಲಾಯಿತು. ಅದಕ್ಕೆ ಹೆದೆಯೇರಿಸುವುದಕ್ಕಾಗಿ ಬಗ್ಗಿಸಿದಾಗ ಅದು ಎರಡು ತುಂಡಾಗಿ ಬಿತ್ತು. ಶಿವಧನುಸ್ಸಿಗೆ ಹೆದೆಯೇರಿಸಿದವರಿಗೆ ತನ್ನ ಮಗಳಾದ ಸೀತೆಯನ್ನು ಕೊಟ್ಟು ಮದುವೆಮಾಡುವುದಾಗಿ ಜನಕನು ಪ್ರತಿಜ್ಞೆಮಾಡಿದ್ದನು. ಅದರಂತೆ ಶ್ರೀರಾಮನಿಗೆ ಸೀತೆಯೊಡನೆ ಮದುವೆಯಾಯಿತು.



ಆಳ್ವಾರರು ಹೇಳುತ್ತಾರೆ: ನನ್ನ ಮನಸ್ಸೇ, ಪರಾಕ್ರಮದಲ್ಲಿ ಶಿವನನ್ನು ಮೀರಿಸಿದವನೂ, ಅಜೇಯವೆನಿಸಿದ ಶಿವಧನುಸ್ಸನ್ನೇ ಮುರಿದವನೂ, ಭೂವನ ಮೋಹನ ಸುಂದರನೂ, ಅಪ್ರತಿಮಕೋದಂಡವನ್ನು ಹಿಡಿದವನೂ, ರಾವಣನನ್ನೂ, ಅವನ ಲಂಕೆಯನ್ನೂ ತನ್ನ ಬಿಲ್ಲಿನಿಂದ ಧ್ವಂಸಮಾಡಿದವನೂ ಆದ ಸ್ವಾಮಿಗೆ ಬೇರೆ ಯಾರೂ ಸಾಟಿಯಿಲ್ಲ. ಅವನನ್ನೇ ದೃಢವಾಗಿ ಆಶ್ರಯಿಸು. 



೯. ಕುಱೈಕೊಣ್ಡು ನಾನ್ ಮುಹನ್ ಕುಣ್ಡಿಕೈನೀರ್ ಪೆಯ್ದು,

ಮಱೈಕೊಣ್ಡ ಮನ್ತಿರತ್ತಾಲ್ ವಾಱ್ ತ್ತಿ, - ಕಱೈಕೊಣ್ಡ

ಕಣ್ಡತ್ತಾನ್ ಶೆನ್ನಿಮೇಲೇಱ ಕ್ಕಮಿವಿನಾನ್,

ಅಣ್ಡತ್ತಾನ್ ಶೇವಡಿಯೈಯಾಙ್ಗು.



ಕುಱೈ ಕೊಣ್ಡು = ತನ್ನನ್ನು ಕುರಿತು ಅಲ್ಪತನವನ್ನು ಸೂಚಿಸುತ್ತಾ, ನಾನ್ ಮುಹನ್ = ನಾಲ್ಮುಖನು, ಕುಣ್ಡಿಕೈನೀರ್ = ವೇದಗಳಲ್ಲಿರುವ, ಮನ್ತಿರತ್ತಾಲ್ = ಮಂತ್ರಗಳಿಂದ, ವಾಱ್ ತ್ತಿ = ಸ್ತುತಿಸಿ, ಕಱೈಕೊಣ್ಡ = ಗುರುತುಬಿದ್ದಿರುವ \(ಗುರುತಾದ\) ಕಣ್ಡತ್ತಾನ್ = ಕಂಠವನ್ನುಳ್ಳವನ, ಶೆನ್ನಿ ಮೇಲ್ \+ ನೆತ್ತಿಯ ಮೇಲೆ, ಏಱ = ಏರುವಂತೆ, ಅಣ್ಡತ್ತಾನ್ = ಸರ್ವೇಶ್ವರನ, ಶೇಅಡಿಯೈ = ಕೋಮಲವಾದ ತಿರುವಡಿಯನ್ನು, ಆ‘ಗ್ಗು = ಅಲ್ಲಿ, ಕೞುವಿನಾನ್ = ತೊಳೆದನು. 



ತನ್ನನ್ನು ಕುರಿತು ಅಲ್ಪನೆಂದು ಹೇಳಿಕೊಳ್ಳುತ್ತಾ \(ಭಯಭಕ್ತಿಯಿಂದ\) ನಾಲ್ಮುಖನು ತನ್ನ ಕಮಂಡಲು ನೀರನ್ನು ಸುರಿದು, ವೇದಗಳಲ್ಲಿರುವ ಮಂತ್ರಗಳಿಂದ ಸ್ತುತಿಸುತ್ತಾ, ಗುರುತಾದ ಕಂಠವನ್ನುಳ್ಳವನ ನೆತ್ತಿಯ ಮೇಲೆ ಏರುವಂತೆ, ಸರ್ವೇಶ್ವರನ ಕೋಮಲವಾದ ತಿರುವಡಿಯನ್ನು ಅಲ್ಲಿ ತೊಳೆದನು. 



ಹಿಂದಿನ ಪಾಶುರದ ವಿಷಯವನ್ನು ಮುಂದುವರಿಸುತ್ತಾ, ಸರ್ವೇಶ್ವರನಾದ ಭಗವಂತನಿಗೆ ಬ್ರಹ್ಮನಾಗಲಿ, ರುದ್ರನಾಗಲಿ ಸಾಟಿಯಿಲ್ಲವೆಂದು ಇಲ್ಲಿ ಸೂಚಿಸಲಾಗಿದೆ. 



ಆಳ್ವಾರರು ಹೇಳುತ್ತಾರೆ: ಸರ್ವೇಶ್ವರನು ತ್ರಿವಿಕ್ರಮನಾಗಿ ಬೆಳೆದಾಗ ಅವನ ಒಂದು ತಿರುವಡಿಯು ಮೇಲಣ ಎಲ್ಲಾ ಲೋಕಗಳನ್ನೂ ಆವರಿಸಿಕೊಂಡು, ಬ್ರಹ್ಮಲೋಕವನ್ನೂ ಮುಟ್ಟಿತಷ್ಟೆ. ಆ ಕೋಮಲವಾದ ತಿರುವಡಿಯನ್ನು ಬ್ರಹ್ಮನು ತನ್ನ ಕಮಂಡಲು ನೀರಿನಿಂದ ತೊಳಿದು ಪೂಜಿಸಿದನು. ಆ ಪಾದೋದಕವು ಶಿವನ ಮುಡಿಯನ್ನು ಸೇರಿತು. ಶಿವನು ಅದನ್ನು ಶಿರಸಾ ಧರಿಸಿದನು. 



“ಕಱೈಕೊಣ್ಡ ಕಣ್ಡತ್ತಾನ್” – ಎಂದರೆ, ವಿಷದ ಗುರುತನ್ನ ಕಂಠದಲ್ಲಿ ಉಳ್ಳವನು – ಶಿವ. 



೧೦. ಆಞ್ಗಾರವಾರ ಮದುಕೇಟ್ಟು, ಅೞಲುಮಿೞುಮ್

ಪೂಙ್ಗಾರರವಣೈಯಾನ್ ಪೊನ್ ಮೇನಿ, - ಯಾಙ್ಗಣ

ವಲ್ಲಮೇಯಲ್ಲಮೇ? ಮಾಮಲರಾನ್ವಾರ್ ಶಡೈಯಾನ್,

ವಲ್ಲರೇ ಯಲ್ಲರೇ ವಾಱ್ ತ್ತು.



ಆಙ್ಗು =ಅಲ್ಲಿ, ಆರವಾರಮ್ = ಗದ್ದಲವಾದ, ಅದು = ಅದನ್ನು, ಕೇಟ್ಟು = ಕೇಳಿ, ಅೞಲ್ = ಕೆಂಡವನ್ನು, ಉಮಿೞುಮ್ = ಉಗುಳುವ, ಪೂ = ತೀಕ್ಷ್ಣವಾದ, ಕಾರ್ = ದ್ವೇಷವನ್ನುಳ್ಳ, ಅರವು ಅಣೈಯಾನ್ = ಹಾವಿನಹಾಸುಗೆಯವನ, ಪೊನ್ ಮೇನಿ = ಸುಂದರವಾದ ರೂಪವನ್ನು, ಯಾಮ್ = ನಾವು, ಕಾಣವಲ್ಲಮೇ ಅಲ್ಲವೇ= ಕಾಣಬಲ್ಲೆವು ಅಲ್ಲವೇ? ಮಾ ಮಲರಾನ್= ಸೊಗಸಾದ ಹೂವಿನವನೂ, ವಾರ್ = ದೀರ್ಘವಾದ, ಶಡೈಯಾನ್ = ಜಡೆಯವನೂ, ವಾಱ್ ತ್ತು = ಸ್ತೋತ್ರದಿಂದ, ವಲ್ಲರೇ ಅಲ್ಲರೇ = ಅದನ್ನು ಪಡೆಯಬಲ್ಲರೇ ಪಡೆಯಲಾರರೇ? 



ಅಲ್ಲಿ ಆದ ಗದ್ದಲವನ್ನು ಕೇಳಿ, ಕೆಂಡವನ್ನುಗುಳುವ ತೀಕ್ಷ್ಣವಾದ ದ್ವೇಷಕೋಪಗಳನ್ನುಳ್ಳ ಹಾವಿನ ಹಾಸುಗೆಯವನ ಸುಂದರವಾದ ರೂಪವನ್ನು ನಾವು ಕಾಣಬಲ್ಲೆವು ಅಲ್ಲವೇ? ಸೊಗಸಾದ ಹೂವಿನವನೂ, ದೀರ್ಘವಾದ ಜಡೆಯವನೂ ಸ್ತೋತ್ರಮಾಡಿ ಅದನ್ನು ಪಡೆಯಬಲ್ಲರೇ ಪಡೆಯಲಾರರೇ? 



ಪಾಲ್ಗಡಲಲ್ಲಿ ವೈಭವದಿಂದ ಶೇಷಶಯನನ್ನಾಗಿ ಪವಡಿಸಿರುವ, ಬ್ರಹ್ಮರುದ್ರಾದಿಗಳಿಗೂ ಸುಲಭಸಾಧ್ಯವಲ್ಲದ ಭಗವಂತನ ದಿವ್ಯಸ್ವರೂಪವನ್ನು ಸಾಮಾನ್ಯಮಾನವರಾದ ನಾವು ಸುಲಭವಾಗಿಯೇ ಕಾಣಬಹುದು ಎಂಬುದು ಇಲ್ಲಿಯ ವಿಷಯ. 



ಪಾಲ್ಗಡಲಲ್ಲಿ ಆಗಾಗ್ಗೆ ಗದ್ದಲ ಮಾಡುವವರು ರಾಕ್ಷಸರು. ಅವರ ಗದ್ದಲವನ್ನು ಕೇಳಿದ ಕೂಡಲೇ ಭಗವಂತನಿಗೆ ಹಾಸುಗೆಯಾಗಿರುವ ಶೇಷನಿಗೆ ಮಹಾಕೋಪವುಂಟಾಗುತ್ತದೆಯಂತೆ. ಅವನು ಕೆಂಡವನ್ನುಗುಳುವ ಕಣ್ನುಗಳಿಂದ ಅವರನ್ನು ನೋಡುತ್ತಾ, ರೋಷವನ್ನು ಹೊಮ್ಮಿಸುವ ಬುಸುಗುಟ್ಟುವಿಕೆಗಳಿಂದ ಅವರನ್ನು ಸ್ವಾಗತಿಸುತ್ತಾನಂತೆ. ಬ್ರಹ್ಮರುದ್ರಾದಿಗಳು ಅಲ್ಲಿಗೆ ಹೋಗಿ ಸ್ತುತಿಸುವುದರಿಂದ ಭಗವಂತನ ದರ್ಶನಲಾಭವುಂಟಾಗಬಹುದು, ಆಗದೆಯೂ ಹೋಗಬಹುದು. ಆದರೆ ಸಾಮಾನ್ಯಮಾನವರು ಅಲ್ಲಿಗೆ ಹೋಗಿ ದರ್ಶನಲಾಭವನ್ನು ಪಡೆಯಬಹುದು. ಭಗವಂತನ ದಿವ್ಯಸುಂದರರೂಪವನ್ನು ಖಂಡಿತವಾಗಿಯೂ ಕಾಣಲು ಸಾಧ್ಯ. ಅದಕ್ಕೆ ಪರಿಪೂರ್ಣ ಶರಣಾಗತಿಯೊಂದೇ ಉಪಾಯ. 



ಆಳ್ವಾರರು ಹೇಳುತ್ತಾರೆ: ಆಶ್ರಿತ ವಿರೋಧಿಗಳಿಗೆ ಭಾಗವದ್ವೇಷಿಗಳಿಗೆ ಭಗವಂತನ ದರ್ಶನಲಾಭವೆಂಬುದೇ ಇಲ್ಲ. ಬ್ರಹ್ಮಾದಿ ದೇವರಿಗೂ ಅವನು ಸುಲಭಸಾಧ್ಯನಲ್ಲ. ಆದರೆ, ಪೂರ್ಣವಾಗಿ ಆಶ್ರಿತರಾದವರಿಗೆ ಅವನ ದರ್ಶನ ಎಂದೆಂದಿಗೂ ಸುಲಭಸಾಧ್ಯವೇ. 



೧೧. ವಾೞ್ ತ್ತುಹವಾಯ್ ಕಾಣ್ಹಕಣ್ ಕೇಟ್ಕಶೆವಿ, ಮಹುಡಮ್

ತಾೞ್ ತ್ತಿ ವಣಙ್ಗುಮಿನ್ ಹಳ್ ಕಣ್ ಮಲರಾಲ್, - ಶೂೞ್ ತ್ತ

ತುೞಾಯ್ ಮನ್ನು ನೀಣ್ ಮುಡಿಯೆನ್ ತೊಲ್ಲೈಮಾಲ್ ತನ್ನೈ

ವೞಾ ವಣ್ ಹೈ ಕೂಪ್ಪಿ ಮದಿತ್ತು. 



ವಾೞ್ ತ್ತುಹ ವಾಯ್ = ಬಾಯಿ ಸ್ತುತಿಸಲಿ, ಕಾಣ್ಹಕಣ್ = ಕಣ್ಣುಗಳು ನೋಡಲಿ, ಕೇಟ್ಕ ಶೆಲಿ = ಕಿವಿಗಳು ಕೇಳಲಿ, ಮಹುಡಮ್ = ತಲೆಯು, \(ನೆತ್ತಿಯು\), ತಾೞ್ ತ್ತಿ = ಬಗ್ಗಿಸಿ, ವಣಙ್ಗುಮಿನ್ಹಳ್ = ನಮಸ್ತರಿಸಿರಿ, ತಣ್ಮಲರಾಲ್ = ತಂಪಾದ ಹೂಗಳಿಂದ, ಶೂೞ್ ತ್ತ = ಸುತ್ತಿಕೊಂಡಿರುವ, ತುೞಾಯ್ = ತುಲಸಿಯಿಂದಲೂ, ಮನ್ನು = ಹೊಂದಿಕೊಂಡಿರುವ \(ಅಲಂಕೃತವಾಗಿರುವ\), ನೀಣ್ ಮುಡಿ = ಉನ್ನತವಾದ ಕಿರೀಟದ, ಎನ್ = ನನ್ನ, ತೊಲ್ಲೈ = ಅನಾದಿಕಾಲದ, ಮಾಲ್ತನ್ನೈ = ಸರ್ವೇಶ್ವರನನ್ನು, ವೞಾ = ಎಡೆಬಿಡದಂತೆ, ವಣ್ ಕೈ ಕೂಪ್ಪಿ = ಪವಿತ್ರವಾದ \(ಶುದ್ಧವಾದ\) ಕೈಗಳನ್ನು ಮುಗಿದು, ಮದಿತ್ತು = ಆಶೆಯಿಂದ.



ತುಲಸಿಯ ಹಾರದಿಂದ ಸುತ್ತಿ \(ಅಲಂಕೃತವಾಗಿರುವ ಉನ್ನತ ಕಿರೀಟದ ನನ್ನ ಅನಾದಿಕಾಲದ ಸರ್ವೇಶ್ವರನನ್ನು ಎಡೆಬಿಡದಂತೆ ಶುದ್ಧವಾದ ಕೈಗಳನ್ನು ಆಶೆಯಿಂದ ಮುಗಿದು, ಬಾಯಿ ಸ್ತುತಿಸಲಿ, ಕಣ್ಣುಗಳು ನೋಡಲಿ, ಕಿವಿಗಳು ಕೇಳಲಿ, ನೆತ್ತಿಯನ್ನು ಬಗ್ಗಿಸಿ ತಂಪಾದ ಹೂಗಳಿಂದ \(ಅರ್ಚಿಸಿ\) ಪೂಜಿಸಿ ನಮಸ್ಕರಿಸಿರಿ. 



ಈ ಪಾಶುರದಲ್ಲಿ ಭಗವಂತನು ಕೊಟ್ಟಿರುವ ಕೈ, ಬಾಯಿ, ಕಣ್ಣು, ಕಿವಿ, ಮುಂತಾದ ಅಂಗಗಳೂ ಭಗವದ್ವಿಷಯವಾಗಿಯೇ ಉಪಯೋಗಿಸಬೇಕೆಂದು ತಿಳಿಯ ಹೇಳಲಾಗುತ್ತದೆ. 



ನಮಗೆ ಭಗವಂತನು ಒದಘಿಸಿರುವ ಬಾಯಿಭಗವಂತನನ್ನು ಸ್ತುತಿಸುವುದಕ್ಕೆ, ಭಗವನ್ನಾಮವನ್ನು ಎಡೆಬಿಡದೆ ಉಚ್ಚರಿಸುತ್ತಿರುವುದಕ್ಕೆ. ಕೈಗಳು ಭಕ್ತಿಪೂರ್ವಕವಾಗಿ ಭಗವಂತನ ದಿವ್ಯಮಂಗಳ ವಿಗ್ರಹವನ್ನು ಪೂಜಿಸುವುದಕ್ಕೆ. ಕಣ್ಣುಗಳು ಭಗವಂತನ ಸೊಬಗನ್ನು ನೋಡಿ ನಲಿಯುವುದಕ್ಕೆ. ಕಿವಿಗಳು ಭಗವದ್ವಿಷಯವನ್ನು ಕೇಳಿ ಆನಂದಿಸುವುದಕ್ಕೆ. ಭಗವಂತನ ತಿರುವಡಿಗಳಿಗೆ ಪರಿಮಳ ತುಲಸಿ ಪುಷ್ಪಗಳಿಂದ ಅರ್ಚಿಸಿ, ಆ ತಿರುವಡಿಗಳ ಮೇಲೆ ನೆತ್ತಿಯನ್ನಿರಿಸಿ, ನಮಸ್ಕರಿಸಿ, ಭಗವಂತನಲ್ಲಿ ಶರಣುಹೋಗುವುದಕ್ಕೆ. ಹೀಗೆ ಅಂಗಾಂಗಗಳನ್ನೆಲ್ಲಾ ಭಗವಂತನಿಗಾಗಿ ನಾವು ಬಳಸುತ್ತ ಬಂದರೆ, ಭಗವಂತನ ರಕ್ಷಣೆಗೆ ನಾವು ಒಳಗಾದಂತೆಯೇ. 



೧೨. ಮದಿತ್ತಾಯ್ ಪೋಯ್ ನಾನ್ ಹಿನ್ ಮದಿಯಾರ್ ಪೋಯ್ ವೀೞ,

ಮದಿತ್ತಾಯ್ ಮದಿಕೋಳ್ ವಿಡುತ್ತಾಯ್, ಮದಿತ್ತಾಯ್

ಮಡುಕ್ಕಿಡನ್ದ ಮಾಮುದಲೈಕೋಳ್ ವಿಡುಪ್ಪಾನ್, ಆಱಿ

ವಿಡಱ್ ಕಿರಣ್ಡುಮ್ ಪೋಯಿರಣ್ಡಿನ್ ವೀಡು 



ಪೋಯ್ = ಹೋಗಿ, ನಾನ್ ಹಿನ್ = ನಾಲ್ಕುವೇದಗಳನ್ನು, ಮದಿಯಾರ್ = ಆಶಿಸದವರು \(ಲೆಕ್ಕಿಸದವರು\), ಪೋಯ್ ವೀೞ = ಹೋಗಿ ಬೀಳುವಂತೆ \(ಮತ್ತೆ ಮತ್ತೆ ಜನ್ಮಗಳನ್ನೆತ್ತುವಂತೆ\), ಮದಿತ್ತಾಯ್ = ಯೋಚಿಸಿದೆಯಲ್ಲವೆ, ಮದಿತ್ತಾಯ್ = ಚಿಂತಿಸಿ, ಮದಿ ಕೋಳ್ = ಚಂದ್ರನಗೋಳನ್ನು, ವಿಡುತ್ತಾಯ್ = ಬಿಡಿಸಿದೆ, ಮಡು ಕಿಡನ್ದ =ಮಡುವಿನಲ್ಲಿ ವಾಸಿಸುತ್ತಿದ್ದ, ಮಾ ಮುದಲೈ = ದೊಡ್ಡ ಮೊಸಳೆಯ, ಕೋಳ್ = ಗೋಳನ್ನು, ವಿಡುಪ್ಪಾನ್ = ಬಿಡಿಸಲು, ಚಕ್ರಾಯುಧವನ್ನು, ವಿಡಱ್ ಕು = ಪ್ರಯೋಗಿಸುವುದಕ್ಕೆ, ಇರಣ್ಡುಮ್ = ಎರಡೂ, ಪೋಯ್ = ಹೋಗಿ, ಇರಣ್ಡಿನ್ = ಎರಡರ, ವೀಡು =ಬಿಡುಗಡೆಯಾಗುವಂತೆ, ಮದಿತ್ತಾಯ್ = ಚಿಂತಿಸಿದೆ. 



ಹೋಗಿ ನಾಲ್ಕು ವೇದಗಳನ್ನು ಆಶಿಸದವರು \(ಚಿಂತಿಸದವರು\) ಹೋಗಿ ಬೀಳುವಂತೆ ಯೋಚಿಸಿದೆ. ಚಂದ್ರನ ಗೋಳನ್ನು ಬಿಡಿಸಿದೆ. ಮಡುವಿನಲ್ಲಿ ವಾಸಿಸುತ್ತಿದ್ದ ದೊಡ್ಡ ಮೊಸಳೆಯ ಗೋಳನ್ನು ಬಿಡಿಸುವುದಕ್ಕಾಗಿ ಚಕ್ರಾಯುಧವನ್ನು ಪ್ರಯೋಗಿಸಿ ಎರಡೂ ಹೋಗಿ ಆ ಎರಡರ ಬಿಡುಗಡೆಯಾಗುವಂತೆ ಚಿಂತಿಸಿದೆ. 



ಇಲ್ಲಿ ಆಳ್ವಾರರು ಭಗವಂತನನ್ನು ಕುರಿತು ಹೊಗಳುತ್ತಾರೆ.



“ನಾನ್ ಹಿನ್ ಮದಿಯಾರ್” – ನಾಲ್ಕು ವೇದಗಳನ್ನು ಒಪ್ಪಿ ಪಠಿಸದವರು ವೇದಬಾಹಿರರು- ಜೈನ, ಬೌದ್ಧರು.



“ಮದಿಕೋಳ್ ವಿಡುತ್ತಾಯ್” – ಚಂದ್ರನಿಗೆ ಬಂದ ಶಾಪದ ಫಲವಾಗಿ ಉಂಟಾದ ಕ್ಷಯರೋಗದಿಂದ ಅವನನ್ನು ಬಿಡಿಸಿದನು ಸ್ವಾಮಿ. 



“ಇರಣ್ಡುಮ್ ಪೋಯ್ ಇರಣ್ಡಿನ್ ವೀಡು ಮದಿತ್ತಾಯ್” – ಇಲ್ಲಿ ’ಎರಡು’ ಎಂದರೆ ’ಮೊಸಳೆ’ ಮತ್ತು ’ಆನೆ’ 



ಹೂಹೂ ಎಂಬ ಗಂಧರ್ವ. ಅವನು ಗರ್ವಿಷ್ಠನಾಗಿ ಒಂದು ದಿನ ನದಿಯಲ್ಲಿ ನಿಂತು ಜಪಮಾಡುತ್ತಿದ್ದ ಋಷಿಯ ಕಾಲನ್ನು ಹಿಡಿದು ಎಳೆದನು. ಋಷಿಗೆ ಕೋಪ ಬಂದು ಅವನನ್ನು ಮೊಸಳೆಯಾಗಿ ಜೀವಿಸೆಂದು ಶಪಿಸಿದನು. ಕಾಡಿನಲ್ಲಿದ್ದ ಮಡುವಿನಲ್ಲಿ ಅವನು ಮೊಸಳೆಯಾಗಿ ಜೀವಿಸುತ್ತಿದ್ದನು. 



ಇಂದ್ರದ್ಯುಮ್ನನೆಂಬ ರಾಜನು ಮಹಾವಿಷ್ಣುಭಕ್ತನಾಗಿದ್ದನು. ಒಂದು ದಿನ ಅವನು ದೇವರಪೂಜೆಯಲ್ಲಿ ತೊಡಗಿದ್ದಾಗ ದೂರ್ವಸ ಮಹರ್ಷಿಗಳು ಅಲ್ಲಿಗೆ ಬಂದರು. ಅವನು ಪೂಜೆ ಮುಗಿಯುವವರೆಗೂ ಏಳಲಿಲ್ಲ. ಅವರನ್ನು ಸತ್ಕರಿಸಲಿಲ್ಲ. ದೂರ್ವಾಸರು ಕೋಪಗೊಂಡು ಅವನನ್ನು ಆನೆಯಾಗೆಂದು ಶಪಿಸಿದರು. ಆನೆಯಾಗಿ ಅವನು ಆ ಮೊಸಳೆಯಿದ್ದ ಕಾಡಿನಲ್ಲೇ ವಾಸವಾಗಿದ್ದನು. ಆದರೆ, ತನ ಜನ್ಮಸಂಸ್ಕಾರದಿಂದ ವಿಷ್ಣುಪೂಜೆಯನ್ನು ಬಿಡದೆ, ದಿನದಿನವೂ ಸಾವಿರಕಮಲದ ಹೂಗಳನ್ನು ಭಗವಂತನಿಗೆ ಅರ್ಪಿಸಿ ಪೂಜಿಸುತ್ತಿದ್ದನು. ಒಂದು ದಿನ, ಮೊಸಳೆಯಿದ್ದ ಮಡುವಿಗೆ ಬಂದನು. ಅಲ್ಲಿ ಬೆಳೆದಿದ್ದ ಸುಂದರವಾದ ಕಮಲದ ಹೂವನ್ನು ಕಿತ್ತು ಭಗವಂತನಿಗೆ ಅರ್ಪಿಸಬೇಕೆಂದು ಮಡುವಿನ ನೀರಿನಲ್ಲಿಳಿದನು. ಕೂಡಲೇ ಮೊಸಳೆ ಅವನ \(ಆ ಗಜರಾಜನ\) ಕಾಲನ್ನು ಹಿಡಿಯಿತು. ಸರಿ, ಸೆಣಸಾಟ ನಡೆಯಿತು. ಕಡೆಗೆ, ತನ್ನ ಶಕ್ತಿ ಕುಂದಿದ ಬಳಿಕ, ಗತ್ಯಂತರವಿಲ್ಲದೆ, “ಆದಿಮೂಲಾ” ಎಂದು ಸೊಂಡಿಲನ್ನೆತ್ತಿ ಭಗವಂತನನ್ನು ಕೂಗಿ ಕರೆಯಿತು. ಕೂಡಲೇ ಭಗವಂತನು ಗರುಡಾರೂಢನಾಗಿ ಅಲ್ಲಿಗೆ ಧಾವಿಸಿ ಬಂದು, ತನ್ನ ಚಕ್ರಾಯುಧವನ್ನು ಪ್ರಯೋಗಿಸಿ, ಮೊಸಳೆಯನ್ನು ತುಂಡರಿಸಿದನು. ಅದರಿಂದ \(ಆ ಚಕ್ರಾಯುಧದ ಸ್ಪರ್ಶದಿಂದ\) ಆನೆ, ಮೊಸಳೆಗಳಿಗೆ ಮೋಕ್ಷ ದೊರೆಯಿತು. 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ಭೂಲೋಕದಲ್ಲಿ ಮನುಷ್ಯನಾಗಿ ಜನ್ಮಿಸಿ, ನಾಲ್ಕು ವೇದಗಳನ್ನು ಆಶಿಸಿ ಚಿಂತಿಸಿದವರು ಮತ್ತೆಮತ್ತೆ ಜನ್ಮವೆತ್ತುವಂತೆ ಮಾಡಿದ್ದೀ. ಚಂದ್ರನಿಗೆ ಬಂದ ಕ್ಷಯರೋಗವನ್ನು ನಿವಾರಿಸಿದೆ. ಮೊಸಳೆಯನ್ನು ಸಂಹರಿಸಲು ಚಕ್ರಾಯುಧವನ್ನು ಪ್ರಯೋಗಿಸಿ, ಆ ಮೊಸಳೆಗೂ, ಅದು ಹಿಡಿದಿದ್ದ ಆನೆಗೂ ಬಿಡುಗಡೆಯನ್ನುಂಟು ಮಾಡಿದೆ. 





೧೩. ವೀಡಾಕ್ಕೂಮ್ ಪೆಟ್ರಿಯಱಿಯಾದು, ಮೆಯ್ ವರುತ್ತಿ

ಕ್ಕೂಡಾಕ್ಕಿ ನಿನ್ ಱುಣ್ಡು ಕೊಣ್ಡುೞಲ್ ವೀರ್\! – ವೀಡಾಕ್ಕೂಮ್

ಮೆಯ್ ಪ್ಪೊರುಳ್ ತಾನ್ ವೇದ ಮುದಱ್ ಪೊರುಳ್ ತಾನ್, ವಿಣ್ಣವರ್ ಕ್ಕೂ

ನಱ್ ಪೊರುಳ್ ತಾನ್ ನಾರಾಯಣನ್. 



ವೀಡು = ಬಿಡುಗಡೆಯನ್ನು, ಆಕ್ಕೂಮ್ = ಆಗಿಸುವ, ಪೆಟ್ರಿ = ವಿಧವನ್ನು, ಅಱಿಯಾದು = ತಿಳಿಯದೆಯೇ, ಮೆಯ್ = ದೇಹವನ್ನು, ವರುತ್ತಿ = ದಂಡಿಸಿ, ಕೂಡು ಆಕ್ಕಿ = ಎಲುಬಿನ ಗೂಡನ್ನು ಮಾಡಿ, ನಿನ್ ಱು = ಇರುತ್ತಾ \(ನಿಂತು\) ಉಣ್ಡುಕೊಣ್ಡು = ಉಣ್ಣುತ್ತಾ, ಉೞಲ್ ವೀರ್ = ತಿರಿಯುವವರೇ, ವೀಡು ಆಕ್ಕೂಮ್ = ಮೋಕ್ಷವನ್ನು \(ಬಿಡುಗಡೆಯನ್ನು\) ಆಗಿಸುವ, ಮೆಯ್ ಪೊರುಳ್ ತಾನ್ = ಸತ್ಯವಸ್ತುವಾಗಿರುವವನೂ, ವೇದಮ್ = ವೇದಗಳಿಗೆ, ಮುದಲ್ಪೊರುಳ್ ತಾನ್ = ಮೂಲವಸ್ತುವೂ, ವಿಣ್ಣವರ್ ಕ್ಕೂ = ನಿತ್ಯಸೂರಿಗಳಿಗೆ \(ದೇವತೆಗಳಿಗೆ\), ನಲ್ ಪೊರುಳ್ ತಾನ್ = ಉತ್ತಮವಸ್ತುವಾಗಿರುವವನೂ, ನಾರಾಯಣನ್ = ನಾರಾಯಣನೇ.



ಬಿಡುಗಡೆ ಹೊಂದುವ ವಿಧವನ್ನು ತಿಳಿಯದೆಯೇ ದೇಹವನ್ನು ದಂಡಿಸಿ, \(ಅದನ್ನು\) ಎಲುಬಿನ ಗೂಡನ್ನು ಮಾಡಿ, ತಪಸ್ಸುಮಾಡುತ್ತಾ, ಉಂಡುಕೊಂಡು ತಿರಿಯುವವರೇ \(ತಿರುಗಾಡುವವರೇ\) ಬಿಡುಗಡೆಯನ್ನು ಆಗಿಸುವ ಸತ್ಯವಸ್ತುವಾಗಿರುವವನೂ, ನಿತ್ಯಸೂರಿಗಳಿಗೆ \(ದೇವತೆಗಳಿಗೆ\) ಉತ್ತಮ ವಸ್ತುವಾಗಿರುವವನೂ ನಾರಾಯಣನೇ. 



ಆಳ್ವಾರರು ಹೇಳುತ್ತಾರೆ: ಸಂಸಾರಚಕ್ರದಿಂದ ಪೂರ್ಣವಾಗಿ ಬಿಡುಗಡೆ ಹೊಂದುವುದಕ್ಕಾಗಿ, ಯಜ್ಞ, ದಾನ, ತಪಸ್ಸು, ಉಪವಾಸಾದಿ ವ್ರತಗಳು, ದೇಹದಂಡನೆ ಮುಂತಾದುವುಗಳನ್ನು ನಡೆಸುತ್ತಾರೆ. ವೇದಗಳಲ್ಲಿ ಅವುಗಳು ಹೇಳಿದ್ದರೂ ಅವುಗಳಿಂದ ಮೋಕ್ಷ ಲಭಿಸುವುದಿಲ್ಲ. ಹೀಗೆ ಮಾಡುವುದೆಲ್ಲವೂ ವ್ಯರ್ಥವೇ. ಬಿಡುಗಡೆಗೆ ಉಪಾಯವೂ, ಅದನ್ನು ಕೊಡತಕ್ಕವನೂ ಸರ್ವೇಶ್ವರನಾದ ನಾರಾಯಣನು. ಅವನೇ ಸತ್ಯವಸ್ತು. ಅವನೇ ವೇದಗಳಿಗೆ ಮೂಲ. ವೇದಗಳಿಂದ ಪ್ರತಿಪಾದಿತನಾಗುವವನೂ ಅವನೇ. ಅವನೇ ಬ್ರಹ್ಮಾದಿ ದೇವತೆಗಳಿಗೂ ನಿತ್ಯಸೂರಿಗಳಿಗೂ ಉತ್ತಮವಾದ ಆಶ್ರಯವಸ್ತು. ಅವನನ್ನು ಬಿಡದೆ ಆಶ್ರಯಿಸಿ ಬಿಡುಗಡೆಯನ್ನು ಪಡೆಯಬೇಕು. 



೧೪. ನಾರಾಯಣನೆನ್ನೈಯಾಳಿ, ನರಹತ್ತು

ಚ್ಚೇರಾಮಲ್ ಕಾಕ್ಕೂಮ್ ತಿರುಮಾಲ್ ತನ್, - ಪೇರಾನ

ಪೇಶಪ್ಪೆಱಾದ ಪಿಣಚ್ಚಮಯರ್ ಪೇಶಕ್ಕೇಟ್ಟು,

ಆಶೈಪ್ಪಟ್ಟಾೞ್ ವಾರ್ ಪಲರ್.



ನಾರಾಯಣನ್ = ’ನಾರಾಯಣ’ನೆಂಬ ಹೆಸರಿನ, ಎನ್ನೈ = ನನ್ನನ್ನು, ಆಳಿ= ಆಳುತ್ತಾ, ನರಹತ್ತು = ನರಕವನ್ನು, ಶೇರಾಮಲ್ = ಸೇರದಂತೆ, ಕಾಕ್ಕೂಮ್ = \(ನನ್ನನ್ನು\) ರಕ್ಷಿಸುವ, ತಿರುಮಾಲ್ ತನ್ = ಸರ್ವೇಶ್ವರನ, ಪೇರ್ ಆನ = ಪ್ರಸಿದ್ಧವಾದ, ಪೇಶ = ನಾಮಸ್ಮರಣೆಯನ್ನು ಮಾಡುವ, ಪೆಱಾದ = ಭಾಗ್ಯವನ್ನುಪಡೆಯದ, ಪಿಣ = ಹೆಣದ, ಚಮಯರ್ = ಮತದವರು, ಪೇಶ =ಮಾತನಾಡುವುದನ್ನು, ಕೇಟ್ಟು = ಕೇಳಿ, ಆಶೈಪ್ಪಟ್ಟು = ಆಶಿಸಿ, ಆೞ್ ವಾರ್ = ಅಧೋಗತಿ ಹೊಂದುವವರು, ಪಲರ್ = ಹಲವರು \(ಅನೇಕರು\).



 ನಾರಾಯಣನೆಂಬ ಹೆಸರಿನ, ನನ್ನನ್ನು ಆಳುತ್ತಾ, ನರಕದಿಂದ ನನ್ನನ್ನು ರಕ್ಷಿಸುವ, ಸರ್ವೇಶ್ವರನ ಪ್ರಸಿದ್ಧವಾದ ಹೆಸರನ್ನು ಹೇಳುವ ಭಾಗ್ಯವನ್ನು ಪಡೆಯದ ಹೆಣದ ಮತದವರು ಮಾತನಾಡುವುದನ್ನು ಕೇಳಿ, ಆಶಿಸಿ, ಅಧೋಗತಿ ಹೊಂದುವರು ಹಲವರು. 



ಹಿಂದಿನ ಪಾಶುರದಲ್ಲಿ ಸರ್ವೇಶ್ವರನಾದ ನಾರಾಯಣನೇ ಮೋಕ್ಷಕ್ಕೆ ಉಪಾಯ ಎಂಬುದನ್ನು ಹೇಳಿ, ಅವನನ್ನೇ ಆಶ್ರಯಿಸಬೇಕೆಂದು ಉಪದೇಶ ಮಾಡಿದ ಆಳ್ವಾರರು, ಇಲ್ಲಿ ಆ ಸ್ವಾಮಿಯನ್ನಾಶ್ರಯಿಸದೆ ನಾಶವಾಗುವ ಅನೇಕರ ಬಗೆಗೆ ತಮ್ಮ ಪರಿತಾಪವನ್ನು ಸೂಚಿಸುತ್ತಾರೆ.



“ಪಿಣಚ್ಚಮಯರ್” – ದೇಹದಂಡನೆ ಮಾಡುತ್ತಾ ಹೆಣದಂತೆ, ಜೀವಚ್ಛವಗಳಾಗಿ ಬಾಳುವ ಅನ್ಯಮತದವರು- ನಾರಾಯಣನನ್ನು ಆಶ್ರಯಿಸಿದವರು ಅವರು. 



ಆಳ್ವಾರರು ಹೇಳುತ್ತಾರೆ: ನನ್ನ ರಕ್ಷಕನಾಗಿ, ನನ್ನನ್ನು ನರಕಭಾಜನನಾಗದಂತೆ ಉದ್ಧರಿಸುವ ಸರ್ವೇಶ್ವರನಾದ ಶ್ರೀಮನ್ನಾರಾಯಣನ ನಾಮಸ್ಮರಣೆಯನ್ನು ಮಾಡದೆ, ಅವನ ಹಿರಿಮೆಯನ್ನು ಕೀರ್ತಿಸದೆ ಇರುವ ಇತರ ಮತದವರು ಆಡುವ ಮಾತನ್ನು ಮಾತನ್ನು ಕೇಳಿ, ಅದರಲ್ಲಿ ಆಶೆಪಟ್ಟು, ಅದರಂತೆ ನಡೆದು, ಅನೇಕರು ಅಧೋಗತಿಗೆ ಹೋಗುತ್ತಾರಲ್ಲ\!



೧೫. ಪಲದೇವರೇತ್ತಪ್ಪಡಿ ಕಡನ್ದಾನ್ ಪಾದಮ್,

ಮಲರೇಱ ವಿಟ್ಟಿಱೈಂಜಿ ವಾಱ್ ತ್ತ – ವಲರಾಹಿಲ್,

ಮಾಱ್ ಕಣ್ಡಾನ್ ಕಣ್ಡ ವಹೈಯೇ ವರುಙ್ಗಣ್ಡೀರ್,

ನೀಱ್ ಕಣ್ಡನ್ ಕಣ್ಡನಿಲೈ.



ಪಲದೇವರ್ = ಹಲವಾರು ದೇವರುಗಳು, ಏತ್ತ = ಸ್ತುತಿಸುವಂತೆ, ಪಡಿ = ಭೂಮಿಯನ್ನು, ಕಡನ್ದಾನ್ = ಅಳೆದುಕೊಂಡವನ, ಪಾದಮ್ = ತಿರುವಡಿಗಳನ್ನು, ಮಲರ್ = ಹೂಗಳಿಂದ, ಏಱವಿಟ್ಟು = ತುಂಬಿಸಿ, ಇಱೈಂಜಿ = ನಮಸ್ಕರಿಸಿ, ವಾೞ್ ತ್ತವಲರ್ = ಸ್ತುತಿಸಬಲ್ಲವರು. ಆಹಿಲ್= ಆದರೆ, ಮಾಱ್ ಕಣ್ಡನ್ = ಮಾರ್ಕಾಂಡೇಯನು, ಕಣ್ಡ = ಕಂಡುಕೊಂಡ, ವಹೈಯೇ = ರೀತಿಯೇ, ವರುಮ್ ಕಣ್ಡೀರ್ = ಬರುವುದು ಕಂಡಿರಾ, ನೀಱ್ ಕಣ್ಡನ್ = ನೀಲಕಂಠನು, ಕಣ್ಡ = ಕಂಡುಕೊಂಡ, ನಿಲೈ = ನೆಲೆಯು. 



ಹಲವಾರು ದೇವರುಗಳು ಸ್ತುತಿಸುವ ಹಾಗೆ ಭೂಮಿಯನ್ನು ಅಳೆದುಕೊಂಡವನ ತಿರುವಡಿಗಳನ್ನು ಹೂಗಳಿಂದ ತುಂಬಿಸಿ, ನಮಸ್ಕರಿಸಿ, ಸ್ತುತಿಸಬಲ್ಲವರಾದರೆ, ನೀಲಕಂಠನು ಕಂಡುಕೊಂಡ ನೆಲೆಯಾದ ಮಾರ್ಕಾಂಡೇಯನು ಕಂಡುಕೊಂಡ ಬಗೆಯೇ ಬರುವುದು ಕಂಡಿರಾ. 



ಹಿಂದಿನ ಪಾಶುರದ ವಿಷಯವನ್ನು ಇಲ್ಲಿ ಮುಂದುವರಿಸಲಾಗಿದೆ. ಶ್ರೀಮನ್ನಾರಾಯಣನಲ್ಲದೆ ಅನ್ಯದೇವರುಗಳನ್ನು ಆಶ್ರಯಿಸುವವರ ಗತಿ ಮಾರ್ಕಾಂಡೇಯನು ಕಂಡುಕೊಂಡದ್ದೇ ಆಗುತ್ತದೆ ಎಂದು ನಿದರ್ಶನ ಪೂರ್ವಕವಾಗಿ ಹೇಳಲಾಗುತ್ತದೆ. 



ಮೃಕಂಡು ಮಹರ್ಷಿಗಳ ಮಗ ಮಾರ್ಕಾಂಡೇಯ. ಅವನ ಹದಿನಾರನೆಯ ವಯಸ್ಸಿನಲ್ಲೇ ಅವನಿಗೆ ಮರಣ ಪ್ರಾಪ್ತಿಯೆಂದು ತಿಳಿಯಿತು. ಮಾರ್ಕಾಂಡೆಯನು ಮೃತ್ಯುವಿನಿಂದ ತಪ್ಪಿಸಿಕೊಳ್ಳುವುದಕ್ಕಾಗಿ ’ಮಹಾದೇವ’ನಾದ ರುದ್ರನನ್ನು ಪೂರ್ಣವಾಗಿ ಆಶ್ರಯಿಸಿ, ಪೂಜಿಸತೊಡಗಿದನು. ಅವನ ಮರಣಕಾಲವೂ ಬಂತು. ಮೃತ್ಯುವೂ ಅವನಿಗೆ ಪಾಶವನ್ನು ಹಾಕಿದನು. ತನ್ನನ್ನಾಶ್ರಯಿಸಿದ ಭಕ್ತನನ್ನು ರುದ್ರನು ಯಮನಿಂದ ತಪ್ಪಿಸಿ ರಕ್ಷಿಸಿದನು. ಅದಕ್ಕಿಂತಲೂ ಹೆಚ್ಚಾದ ಪರಮಪದ ಪ್ರಾಪ್ತಿಗೆ ಶ್ರೀಮನ್ನಾರಾಯಣನನ್ನು ಆಶ್ರಯಿಸಲೇಬೇಕೆಂದು ರುದ್ರನೇ ಕಂಡುಕೊಂಡಿದ್ದನು. ಅದನ್ನು ಮಾರ್ಕಾಂಡೇಯನಿಗೆ ರುದ್ರನು ಬೋಧಿಸಿದನು, ಎಂಬುದು ಕತೆ. 



ಆಳ್ವಾರರು ಹೇಳುತ್ತಾರೆ: ಅನ್ಯದೇವತೆಗಳನ್ನು ಪೂಜಿಸುವವರೇ, ಎಲ್ಲಾ ದೇವತೆಗಳೂ ಸ್ತುತಿಸುವಂತೆ, ಸರ್ವೇಶ್ವರನಾದ ಶ್ರೀಮನ್ನಾರಾಯಣನು ತ್ರಿವಿಕ್ರಮನಾಗಿ ಬೆಳೆದು, ತನ್ನ ಒಂದೇ ಹೆಜ್ಜೆಯನ್ನು ಪ್ರಸರಿಸಿ, ಇಡೀ ಭೂಮಂಡಲವನ್ನು ಆ ಒಂದು ಹೆಜ್ಜೆಯಿಂದ ಅಳೆದುಕೊಂಡನಷ್ಟೆ. ಆಸ್ವಾಮಿಯ ತಿರುವಡಿಗಳನ್ನಾಶ್ರಯಿಸಿ, ಎರಗಿ, ಪೂಜಿಸದಿದ್ದರೆ, ನಿಮಗೆ ನೀಲಕಂಠನು ಸ್ವತಃ ಕಂಡುಕೊಂಡನೆಲೆಯೂ, ಅವನನ್ನಾಶ್ರಯಿಸಿ ಪೂಜಿಸಿದ ಮಾರ್ಕಾಂಡೇಯನು ಕಂಡುಕೊಂಡ ಬಗೆಯೂ ಪ್ರಾಪ್ತವಾಗುವುದು. 



ಯಾವ ಯಾವ ದೇವರನ್ನುಪೂಜಿಸಿದರೂ, ಅದು ಕಡೆಯಲ್ಲಿ, ಶ್ರೀಮನ್ನಾರಾಯಣನ ಪೂಜೆಯೇ ಆಗಿ ಪರಿಣಾಮಗೊಳ್ಳುತ್ತದೆ. 



೧೬. ನಿಲೈಮನ್ನುಮೆನ್ನೆಂಜ ಮನ್ನಾನ್ ಱು, ತೇವರ್

ತಲೈಮನ್ನರ್ ತಾಮೇ ಮಾಟ್ರ್‍ಆಹ, - ಪಲಮನ್ನರ್

ಪೋರ್ ಮಾಳ ವೆಙ್ಗದಿರೋನ್ ಮಾಯಪ್ಪೊೞಿಲ್ ಮಱೈಯ,

ತೇರಾೞಿಯಾಲ್ ಮಱೈತ್ತಾರಾಲ್.



ನಿಲೈ ಮನ್ನುಮ್ = ಸ್ಥಿರವಾಗಿರುವುದು, ಎನ್ ನೆಂಜಮ್ = ನನ್ನ ಮನಸ್ಸು, ಅನ್ನಾನ್ ಱು = ಅಂದಿನ ಕಾಲದಲ್ಲಿ, ತೇವರ್ ತಲೈ ಮನ್ನರ್ = ದೇವತೆಗಳಿಗೆಲ್ಲ ಒಡೆಯನಾದ ಸರ್ವೇಶ್ವರನು, ತಾಮೇ = ತಾನೇ, ಮಾಟ್ರಾಹ = ಶತ್ರುವಿನ ಹಾಗೆ, ಪಲಮನ್ನರ್ = ಅನೇಕರು ರಾಜರುಗಳ, ಪೋರ್ = ಯುದ್ಧವು \(ಹೋರಾಟವು\), ಮಾಳ = ನಾಶವಾಗುವಂತೆ, ವೆಙ್ಗದಿರೋನ್= ಸೂರ್ಯನು, ಮಾಯ = ಮುಳುಗುವ ಹಾಗೆ, ಪೊಱಿಲ್ = ಭೂಮಿಯು ಮಱೈಯ = ಕತ್ತಲೆ ಕವಿಯುವಂತೆ, ತೇರ್ ಆೞಿಯಾಲ್ = ರಥಚಕ್ರದಿಂದ \(ಚಕ್ರಾಯುಧದಿಂದ\), ಮಱೈತ್ತಾರಾಲ್ = ಮರೆಮಾಡಿದರಾದ್ದರಿಂದ. 



ನನ್ನ ಮನಸ್ಸು ಸ್ಥಿರವಾಗಿರುವುದು. ಅಂದಿನ ಕಾಲದಲ್ಲಿ, ದೇವತೆಗಳಿಗೆಲ್ಲ ಒಡೆಯನಾದ ಸರ್ವೇಶ್ವರನು ತಾನೇ ಶತ್ರುವಿನಂತಾಗಿ, ಹಲವಾರು ರಾಜರುಗಳ ಹೋರಾಟವು ನಾಶವಾಗುವಂತೆ, ಸೂರ್ಯನು ಮುಳುಗುವಂತೆ, ಭೂಮಿಯಲ್ಲಿ ಕತ್ತಲೆ ಕವಿಯುವಂತೆ, ರಥಚಕ್ರದಿಂದ \(ಚಕ್ರಾಯುಧದಿಂದ\) ಮರೆಮಾಡಿದನಾದ್ದರಿಂದ.



ಸರ್ವೇಶ್ವರನಾದ ಶ್ರೀಮನ್ನಾರಾಯಣನೇ ಆಶ್ರಿತರಕ್ಷಕನೆಂದೂ, ಆಶ್ರಿತರ ಶತ್ರುಗಳನ್ನು ತನ್ನ ಶತ್ರುವೆಂದೇ ಭಾವಿಸುತ್ತಾನೆಂದೂ, ಆಶ್ರಿತರ ಪ್ರತಿಜ್ಞೆಯನ್ನು ಪೂರ್ಣಗೊಳಿಸುತ್ತಾನೆಂದೂ ತೋರಿಸುವ ಪಾಶುರ ಇದು.



ಹಿಂದೆ, ಕೌರವ ಪಾಂಡವರ ನಡುವೆ ಯುದ್ಧವು ಅನಿವಾರ್ಯವಾದಾಗ, ಪಾಂಡವರ ಕಡೆಯ ರಾಜದೂತನಾಗಿ ಶ್ರೀಕೃಷ್ಣನು ದುರ್ಯೋಧನನ ಬಳಿಗೆ ಸಂಧಿಗಾಗಿ ಹೋದನು. ಆಗ ದುರ್ಯೋಧನನ ಮನೆಯಲ್ಲಿ ಆತಿಥ್ಯ ನಡಸಲಿಲ್ಲ. ಸಂಧಿದೂತನಾಗಿ ಬಂದವನು ಶತ್ರುವಿನ ಭೋಜನವನ್ನು ಸ್ವೀಕರಿಸಬಾರದು ಎಂಬ ಕಾರಣದಿಂದ.



ಕೌರವ ಪಾಂಡವರ ನಡುವೆ ಮಹಾಭಾರತ ಯುದ್ಧವು ತೊಡಗಿತು. ಅದು ಕೆಲವು ದಿನಗಳು ಮುಂದುವರಿಯಿತು. ಒಂದು ದಿನ ದುರ್ಯೋಧನನು ಬೇರೊಂದು ಕಡೆಗೆಯುದ್ಧಕ್ಕೆ ಹೋಗಬೇಕಾಯಿತು. ಅಂದು ಕೌರವರು ಚಕ್ರವ್ಯೂಹವನ್ನು ರಚಿಸಿದರು. ಅದನ್ನು ಭೇದಿಸುವುದು ಅಭಿಮನ್ಯುವಿಗೆ ತಿಳಿದಿತ್ತು. ಅವನು ವ್ಯೂಹವನ್ನೊಡೆದು ಒಳನುಗ್ಗಿ, ಬಹಳ ಚುರುಕಿನಿಂದ ಯುದ್ಧಮಾಡಿದನು. ಅವನಿಗೆ ಅದರಿಂದ ಹೊರಕ್ಕೆ ಬರಲಾಗದಂತೆ ವ್ಯೂಹದ ಬಾಗಿಲಿಗೆ ಜಯದ್ರಥನನ್ನು ನಿಲ್ಲಿಸಿದ್ದರು. ಅವನಿಗೆ ಅದರ ಅರಿವಾಗದ್ದರಿಂದ, ಅಲ್ಲಿಯೇ ಹೋರಾಡುತ್ತಾ, ಜಯದ್ರಥನಿಂದ ಮಡಿದನು. ಈ ವಿಷಯ ಅಭಿಮನ್ಯುವಿನ ತಂದೆಯಾದ ಅರ್ಜುನನಿಗೆ ತಿಳಿಯಿತು. ಜಯದ್ರಥನನ್ನು ಮರುದಿನ ಸೂರ್ಯಾಸ್ತದೊಳಗೆ ಕೊಲ್ಲುವುದಾಗಿ ಅವನು ಶಪಥಮಾಡಿದನು. ಮರುದಿನ ಕೌರವರು ಜಯದ್ರಥನನ್ನು ಬಚ್ಚಿಟ್ಟರು. ಯುದ್ಧ ನಡೆಯಿತು. ಅನೇಕ ರಾಜರು ಮಡಿದರು. ಸಂಜೆಯಾಘುತ್ತ ಬಂತು. ಜಯದ್ರಥನನ್ನು ಅರ್ಜುನನು ಕಾಣಲೇ ಇಲ್ಲ. ತನ್ನ ಪ್ರತಿಜ್ಞೆಗೆ ಭಂಗ ಬಂದರೆ ತಾನು ಅಗ್ನಿಪ್ರವೇಶ ಮಾಡಬೇಕಾಗಿತ್ತು. ಆಗ ಶ್ರೀಕೃಷ್ಣನು ರಥದ ಗಾಲಿಯೊಂದನ್ನು ಸೂರ್ಯನಿಗೆ ಮರೆಯಾಗಿ ಜೋಡಿಸಿದನು. ಕೂಡಲೇ ಸೂರ್ಯನು ಮುಳುಗಿದಂತೆಯೂ, ಭೂಮಿಯ ಮೇಲೆ ಕತ್ತಲೆ ಕವಿದಂತೆಯೂ ಕಂಡು ಬಂತು. ಜಯದ್ರಥನು ನಗುನಗುತ್ತ ಅವನ ಮುಂದೆ ಬಂದು ನಿಂತನು. ಶ್ರೀಕೃಷ್ಣನು ಕೂಡಲೇ ಅವನನ್ನು ಕೊಲ್ಲುವಂತೆ ಆಜ್ಞಾಪಿಸುತ್ತಾ, ಮರೆಮಾಡಿದ್ದ ಚಕ್ರವನ್ನು ಹಿಂದಕ್ಕೆ ತೆಗೆದುಕೊಂಡನು. ಅರ್ಜುನನು ಜಯದ್ರಥವನ್ನು ಕೊಂದನು. ಅವನ ಪ್ರತಿಜ್ಞೆ ನೆರವೇರಿತು. 



ಆಳ್ವಾರರು ಹೇಳುತ್ತಾರೆ: ಆಶ್ರಿತನಾದ ಅರ್ಜುನನ ಪ್ರತಿಜ್ಞೆಯು ಫಲಿಸುವಂತೆ ಹಗಲನ್ನು ರಾತ್ರಿಯಾಗಿಸಿದ ಮಾಯಕಾರನಾದ ಸರ್ವೇಶ್ವರನ ಸಾಮರ್ಥ್ಯವನ್ನೂ ರಕ್ಷಣೆಯನ್ನೂ ಅರಿತು, ನನ್ನ ಮನಸ್ಸು ಅವನಲ್ಲಿಯೇ ನೆಲೆಗೊಂಡಿದೆ. 



೧೭. ಆಲನಿೞಱ್ ಕೀೞಱನೆಱಿಯೈ, ನಾಲ್ ವರ್ ಕ್ಕೂ

ಮೇಲೈಯುಹತ್ತುರೈತ್ತಾನ್ ಮೆಯ್ ತ್ತವತ್ತೋನ್, - ಞೂಲ

ಮಳನ್ದಾನೈ ಯಾಱಿಕ್ಕಿಡನ್ದಾನೈ, ಆಲ್ ಮೇಲ್

ವಳರ್ ನ್ದಾನೈತ್ತಾನ್ ವಣಙ್ಗು ಮಾಱು.



ಆಲ ನಿೞಲ್ ಕೀೞ್ = ಆಲದಮರದ ನೆರಳಿನಲ್ಲಿ, \(ಆಲದಮರದ ಕೆಳಗೆ\), ಅಱನೆಱಿಯೈ = ಪೂರ್ಣಮಾರ್‍ಗವನ್ನು \(ಶ್ರೇಷ್ಠಧರ್ಮವನ್ನು\), ನಾಲ್ ವರ್ ಕ್ಕೂ = ನಾಲ್ವರಿಗೆ, ಮೇಲೈಯುಹತ್ತು = ಹಿಂದಿನ ಯುಗದಲ್ಲಿ, ಉರೈತ್ತಾನ್ = ಉಪದೇಶಮಾಡಿದನು, ಮೆಯ್ ತವತ್ತೋನ್ = ನಿಜವಾಗಿ \(ಸತ್ಯವಸ್ತುವನ್ನು ಕುರಿತು\) ತಪಸ್ಸು ಮಾಡಿದವನು, ಞೂಲಮ್ ಅಳನ್ದಾನೈ = ಭೂಮಿಯನ್ನು ಅಳೆದುಕೊಂಡವನನ್ನು, ಆಱಿಕಿಡನ್ದಾನೈ = ಕಡಲಲ್ಲಿ ಪವಡಿಸಿದವನನ್ನು, ಆಲ್ ಮೇಲ್ = ಆಲದೆಲೆಯ ಮೇಲೆ, ವಳರ್ ನ್ದಾನೈ = ಬೆಳೆದವನನ್ನು \(ಯೋಗನಿದ್ದೆ ಮಾಡಿದವನನ್ನು\), ತಾನ್ = ತಾನು, ವಣಙ್ಗುಮ್ ಆಱು = ಪೂಜಿಸುವ ರೀತಿಯಲ್ಲಿ. 



ಸತ್ಯವಸ್ತುವನ್ನು ಕುರಿತು \(ನಿಜವಾದ\) ತಪಸ್ಸು ಮಾಡುವವನು ಭೂಮಿಯನ್ನು ಅಳೆದುಕೊಂಡವನನ್ನು, ಕಡಲಲ್ಲಿ ಪವಡಿಸಿದವನನ್ನು, ಆಲದೆಲೆಯ ಮೇಲೆ ಯೋಗನಿದ್ದೆಯಲ್ಲಿದ್ದವನನ್ನು ತಾನು ಪೂಜಿಸುವ ರೀತಿಯಲ್ಲಿ ಪೂರ್ಣಮಾರ್‍ಗವನ್ನು \(ಶ್ರೇಷ್ಠಧರ್ಮವನ್ನು\), ಹಿಂದಿನ ಯುಗದಲ್ಲಿ ನಾಲ್ವರಿಗೆ ಆಲದ ಮರದಡಿಯಲ್ಲಿ ಉಪದೇಶಮಾಡಿದನು.



“ಮೆಯ್ ತವತ್ತೋನ್’ – ಎಂದರೆ, ಶಿವದೇವನು. ಆತನು ರಾಮತಾರಕ ಮಂತ್ರವನ್ನು ಸದಾ ಜಪಿಸುತ್ತಾ ಕಲಕಳೆಯುವವನಲ್ಲವೇ? 



ಶಿವದೇವನು ಹಿಂದೆ ಒಂದು ಕಾಲದಲ್ಲಿ ತನ್ನ ನಾಲ್ವರು ಪ್ರಮುಖ ಶಿಷ್ಯರಾದಾಗಸ್ತ್ಯ, ಪುಲಸ್ತ್ಯ, ದಕ್ಷ, ಮತ್ತು ಮಾರ್ಕಾಂಡೇಯ ಇವರಿಗೆ ಸರ್ವೇಶ್ವರನಾದ ಶ್ರೀಮನ್ನಾರಾಯಣನೇ ಪರದೈವವೆಂದೂ, ಅವನೊಬ್ಬನನ್ನೇ ಆಶ್ರಯಿಸಿ ಎಲ್ಲರೂ ಮುಕ್ತರಾಗಬೇಕೆಂದೂ ಉಪದೇಶ ಮಾಡಿದನು. ತಾನೇ ಸ್ವತಃ ಹಾಗೆ ಮಾಡುತ್ತಿರುವುದಾಗಿಯೂ ಅವರಿಗೆ ನಿದರ್ಶನವಾಗಿ ತನ್ನನ್ನೇ ತೋರಿಸಿಕೊಂಡನು. 



ಆಳ್ವಾರರು ಹೇಳುತ್ತಾರೆ: ಸರ್ವೇಶ್ವರನಾದ ಶ್ರೀಮನ್ನಾರಾಯಣನ ಶ್ರೇಷ್ಠತೆಯನ್ನೂ, ಅವನನ್ನೇ ಪೂರ್ಣವಾಗಿ ಆಶ್ರಯಿಸಿ ಮುಕ್ತರಾಗಬೇಕೆಂಬ ವಿಷಯವನ್ನೂ ಸರ್ವಜ್ಞನಾದ ಶಿವದೇವನೇ ತನ್ನ ಪಟ್ಟ ಶಿಷ್ಯರಿಗೆ ಉಪದೇಶಮಾಡಿದನು. 



೧೮. ಮಾಱಾಯದಾನವನೈ ವಳ್ಳುಹಿರಾ, ಮಾರ್ ವಿರಣ್ಡು

ಕೂಱಾಹಕ್ಕೀಱಿಯ ಕೋಳರಿಯೈ, - ವೇಱಾಹ

ಏತ್ತಿಯಿರುಪ್ಪಾರೈ ವೆಲ್ಲುಮೇ, ಮಟ್ರವರೈ

ಶ್ಶಾತ್ತಿಯಿರುಪ್ಪಾರ್ ತವಮ್.



ಮಾಱು ಆಯ = ವಿರೋಧಿಯಾದ, ದಾನವನೈ = ದಾನವನನ್ನು \(ರಾಕ್ಷಸನನ್ನು\), ವಳ್ ಉಹಿರಾಲ್ = ಚೂಪಾದ ಉಗುರುಗಳಿಂದಲೇ, ಮಾರ್ = ಎದೆಯನ್ನು, ಇರಣ್ಡುಕೂಱು ಆಹ = ಎರಡು ಭಾಗವಾಗಿ, ಕೀಱಿಯ = ಸೀಳಿಹಾಕಿದ, ಕೋಳ್ ಅರಿಯೈ = ಪರಮಸಮರ್ಥನಾದ ನರಹರಿಯನ್ನು, ವೇಱು ಆಹ = ವಿಶಿಷ್ಟರೀತಿಯಲ್ಲಿ, ಏತ್ತಿ = ಸ್ತುತಿಸುತ್ತಾ, ಇರುಪ್ಪಾರೈ = ಇರುವವರನ್ನು, ವೆಲ್ಲುಮೇ = ತಪ್ಪದೆ ಗೆಲ್ಲುವುದು, ಮಟ್ರು ಅವರೈ = ಮತ್ತೆ ಅವರನ್ನು, ಶಾತ್ತಿ = ಆಶ್ರಯಿಸಿ, ಇರುಪ್ಪಾರ್ = ಇರುವವರ, ತವಮ್ = ತಪಸ್ಸು \(ನಿಷ್ಠೆಯು\).



ವಿರೋಧಿಯಾದ ರಾಕ್ಷಸನನ್ನು ಮೊನಚಾದ ಉಗುರುಗಳಿಂದಲೇ ಎದೆಯನ್ನು ಎರಡು ಭಾಗವಾಗಿ ಸೀಳಿ ಹಾಕಿದ ಪರಮಸಮರ್ಥನಾದ ನರಹರಿಯನ್ನು ವಿಶಿಷ್ಟರೀತಿಯಲ್ಲಿ ಸ್ತುತಿಸುತ್ತಾ ಇರುವವರನ್ನು, ಮತ್ತೆ ಅವರನ್ನು ಆಶ್ರಯಿಸಿ ಇರುವವರ ತಪೋನಿಷ್ಠೆಗಳು ತಪ್ಪದೆ ಗೆಲ್ಲುತ್ತದೆ. 



ಈ ಪಾಶುರದಲ್ಲಿ ಎರಡು ಬಗೆಯ ನಿಷ್ಠೆಯನ್ನು ಹೇಳುತ್ತದೆ. ಅವುಗಳಲ್ಲಿ ಯಾವುದು ಹೆಚ್ಚು – ಭಗವದ್ಭಕ್ತಿಯೇ, ಅಥವಾ ಭಾಗವತಭಕ್ತಿಯೇ ಎಂಬುದನ್ನು ತಿಳಿಸುತ್ತದೆ. 



ಆಳ್ವಾರರು ಹೇಳುತ್ತಾರೆ: ಭಗವದ್ವಿರೋಧಿಯಾದ ಹಿರಣ್ಯಕಶಿಪುವಿನ ಎದೆಯನ್ನು ತನ್ನ ಕೈ ಉಗುರುಗಳಿಂದಲೇ ಎರಡು ಹೋಳಾಗಿ ಸೀಳಿ ಹಾಕಿದ ನರಹರಿಯನ್ನು ವಿಶಿಷ್ಠರೀತಿಯಲ್ಲಿ ಭಜಿಸಿ ಪೂಜಿಸುವವರು ಭಗವದ್ಭಕ್ತರು. ಅವರ ನಿಷ್ಠೆ ಶ್ರೇಷ್ಠವಾದದ್ದು. ಅವರನ್ನು ಭಾಗವತರು ಎನ್ನುತ್ತಾರೆ. ಭಾಗವತರನ್ನಾಶ್ರಯಿಸಿ, ಅವರಿಗೆ ಸಲ್ಲಿಸುವ ಸೇವೆ ಇನ್ನೊಂದು ಬಗೆಯ ನಿಷ್ಠೆ. ಭಗವದ್ಭಕ್ತರ ನಿಷ್ಠೆಗಿಂತಲೂ ಭಾಗವತರ ನಿಷ್ಠೆಯು ಹೆಚ್ಚು ಎನ್ನಲಾಗುತ್ತದೆ. 



೧೯. ತವಮ್ ಶೆಯ್ದು ನಾನ್ ಮುಹನಾಲ್ ಪೆಟ್ರ ವರತ್ತೈ,

ಅವಮ್ ಶೆಯ್ದ ವಾಱಿಯಾ ಯನ್ ಱೇ, - ಉವನ್ದೆಮ್ಮೈ

ಕ್ಕಾಪ್ಪಾಯ್ ನೀ ಕಾಪ್ಪದನೈಯಾವಾಯ್ ನೀ, ವೈಹುನ್ದ

ಮೀಪ್ಪಾಯು ಮೆವುಯರ್ ಕ್ಕೂಮ್ ನೀ. 



ತವಮ್ ಶೆಯ್ದು = ತಪಸ್ಸುಮಾಡಿ, ನಾನ್ ಮುಹನಾಲ್ = ನಾಲ್ಮುಖನಿಂದ, ಪೆಟ್ರ = ಪಡೆದ, ವರತ್ತೈ = ವರವನ್ನು, ಅವಮ್ ಶೆಯ್ದ = ನಿಷ್ಫಲಗೊಳಿಸಿದ, ಆೞಿಯಾನ್ ಅನ್ ಱೇ = ಚಕ್ರಧಾರಿ ಅಲ್ಲವೇ, ಉವನ್ದು = ಆಶೆಯಿಂದ, ಎಮ್ಮೈ = ನಮ್ಮನ್ನು, ಕಾಪ್ಪಾಯ್ ನೀ = ನೀನು ರಕ್ಷಿಸುವೆ, ಕಾಪ್ಪಾದನೈ ಆವಾಯ್ ನೀ = ಕಾಪಾಡುವಿಕೆಯೇ ನೀನು ಆಗುವೆ, ವೈಹುನ್ದಮ್ = ವೈಕುಂಠವನ್ನು, ಈಪ್ಪಾಯುಮ್ = ಕೊಡುವವನೂ, ಎವ್ವಯರ್ ಕ್ಕೂಮ್ = ಎಲ್ಲಾ ಜೀವರಿಗೂ ನೀ = ನೀನು. 



ತಪಸ್ಸು ಮಾಡಿ ನಾಲ್ಮುಖನಿಂದ ಪಡೆದ ವರವನ್ನು ನಿಷ್ಪಲಗೊಳಿಸಿದ ಚಕ್ರಧಾರಿಯಲ್ಲವೇ ನೀನು? ಆಶೆಯಿಂದ ನಮ್ಮನ್ನು ನೀನು ರಕ್ಷಿಸುಎ ರಕ್ಷಣೆಯೇ ನೀನಾಗುವೆ. ಎಲ್ಲಾ ಜೀವರಿಗೂ ವೈಕುಂಠವನ್ನೀಯುವೆ ನೀನು. 



ತಪಸ್ಸು ಮಾಡಿ ನಾಲ್ಮುಖನನ್ನು ಮೆಚ್ಚಿಸಿಕೊಂಡವನು ಹಿರಣ್ಯಕಶಿಪು. ತನಗೆ ಸಾವೇ ಬರಬಾರದೆಂಬಂತೆ ಯೋಚಿಸಿ ಚಿತ್ರವಿಚಿತ್ರವಾದ ವರಗಳನ್ನು ಅವನಿಂದ ಪಡೆದುಕೊಂಡಿದ್ದನು. ಆದರೇನಾಯಿತು? ಅವನ ಚಿತ್ರಹಿಂಸೆಗೆ ಗುರಿಯಾಗಿದ್ದ ಅವನ ಮಗನೇ ಆದ ಹರಿಭಕ್ತನಾದ ಪ್ರಹ್ಲಾದನನ್ನು ರಕ್ಷಿಸುವುದಕ್ಕಾಗಿ ಭಗವಂತನು ಉಕ್ಕಿನ ಕಂಬದಿಂದ ಅತಿವಿಲಕ್ಷಣವಾದ ನರಹರಿ ರೂಪದಿಂದ ಹೊರಬಂದು, ತನ್ನ ಕೈ ಉಗುರುಗಳಿಂದಲೇ ಹಿರಣ್ಯಕಶಿಪುವನ್ನು ಸೀಳಿಕೊಂಡು ಹಾಕಿದನು. 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ನೀನು ಸಂಕಲ್ಪಿಸಿದಂತೆಯೇ ನಡೆಸುತ್ತೀ. ನಿನ್ನ ಆಶ್ರಿತರ ವಿರೋಧಿಯಾದ ಹಿರಣ್ಯಕಶಿಪುವು ನಾಲ್ಮುಖನಿಂದ ತಾನು ಪಡೆದುಕೊಂಡಿದ್ದ ವರಗಳನ್ನೆಲ್ಲಾ ನಿಷ್ಫಲಗೊಳಿಸಿ, ಅವನನ್ನು ಕೊಂದು ಹಾಕಿದೆ. ನಮ್ಮ ಆತ್ಮೀಯ ರಕ್ಷಕನಾಗಿ, ರಕ್ಷಣೆಯ ಹೊರೆಯನ್ನು ಹೊತ್ತವನಾಗಿ, ಎಲ್ಲ ಜೀವರಿಗೂ ಮೋಕ್ಷವನ್ನು ನೀಡುವವನಾಗಿ ನೀನಿದ್ದೀ. 



೨೦. ನೀಯೇ ಯುಲಹೆಲ್ಲಾಮ್ ನಿನ್ನರುಳೇ ನಿಱ್ ಪನವುಮ್,

ನೀಯೇ ತವತ್ತೇವ ತೇವನುಮ್, - ನೀಯೇ

ಎರಿಶುಡರುಮ್ ಮಾಲ್ ವರೈಯು ಮೆಣ್ಡಿಶೈಯುಮ್, ಅಣ್ಡ

ತ್ತಿರಿಶುಡರು ಮಾಯ ವಿವೈ. 



ನೀಯೋ ಉಲಹು ಎಲ್ಲಾಮ್ = ನೀನೇ ಎಲ್ಲಾ ಲೋಕಗಳೂ, ನಿನ್ ಅರುಳೇ = ನಿನ್ನ ಕೃಪೆಯೇ, ನಿಱ್ ಪನವುಮ್ = ಅವುಗಳೆಲ್ಲವೂ ನಿಂತಿರುವುದು, ನೀಯೇ = ನೀನೇ, ತವಮ್ ದೇವರ್ ದೇವನುಮ್ = ತಪಸ್ಸು ಮಾಡುವ ದೇವರ ಒಡೆಯನು, ನೀಯೇ ಎರಿಶುಡರುಮ್ = ನೀನೇ ಉರಿಯುವ ಬೆಂಕಿಯೂ, ಮಾಲ್ವರೈಯುಮ್ = ದೊಡ್ಡ ಪರ್ವತಗಳೂ, ಎಣ್ ದಿಶೈಯುಮ್ = ಎಂಟು ದಿಕ್ಕುಗಳೂ, ಅಣ್ಡತ್ತು = ಬ್ರಹ್ಮಾಂಡದ, ಇರು ಶುಡರುಮ್ = ಎರಡು ಜ್ಯೋತಿಗಳೂ, ಆಯ ಇವೈ = ಮುಂತಾದ ಇವುಗಳೆಲ್ಲವೂ \(ನೀನೇ\).



ನೀನೇ ಎಲ್ಲಾ ಲೋಕಗಳೂ, ನಿನ್ನ ಕೃಪೆಯೇ ಅವುಗಳೆಲ್ಲ ನಿಂತಿರುವುದು. ತಪಸ್ಸು ಮಾಡುವ ದೇವರ ದೇವನೂ ನೀನೇ. ಉರಿಯುವ ಬೆಂಕಿಯೂ ನೀನೇ. ದೊಡ್ದ ಪರ್ವತಗಳು ನೀನೇ. ಎಂಟು ದಿಕ್ಕುಗಳು ನೀನೇ. ಎಂಟು ದಿಕ್ಕುಗಳೂ ನೀನೇ. ಬ್ರಹ್ಮಾಂಡದ ಎರಡು ಜ್ಯೋತಿಗಳೂ ಆದವೆಲ್ಲವೂ ನೀನೇ. 



“ತವದ್ದೇವದೇವನುಮ್’ – ತಪಸ್ಸು ಮಾಡುವ ಬ್ರಹ್ಮರುದ್ರಾದಿಗಳು.



’ಅಣ್ಡತ್ತು ಇರುಶುಡರುಮ್’ – ಬ್ರಹ್ಮಾಂಡದಲ್ಲಿ ಸಂಚರಿಸುತ್ತಾ ಬೆಳಗಿಸುವ ಸೂರ್ಯಚಂದ್ರಾದಿಗಳು.



“ಮಾಲ್ ವರೈಹಳ್” – ಕುಲಪರ್ವತಗಳು.



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ಎಲ್ಲಾ ಲೋಕಗಳೂ ಅವುಗಳಲ್ಲಿರುವ ಚರಾಚರ ವಸ್ತುಗಳೂ, ಬ್ರಹ್ಮಾದಿ ಎಲ್ಲಾ ದೇವತೆಗಳೂ, ಪಂಚಭೂತಗಳು ಕುಲಪರ್ವತಗಳೂ, ಸೂರ್ಯಚಂದ್ರರೂ, ಎಲ್ಲಾ ದಿಕ್ಕುಗಳೂ ನೀನೇ ಆಗಿದ್ದೀ. ನೀನು ಸರ್ವವ್ಯಾಪಿಯಾಗಿ, ಸರ್ವನಿರ್ವಾಹಕನಾಗಿದ್ದೀಯೆ.



೨೧. ಇವೈಯಾ ಪಿಲವಾಯ್ ತಿಱನ್ದೆರಿಕಾನ್ ಱ,

ಇವೈಯಾ ವೆರಿವಟ್ಟಕ್ಕಣ್ ಹಳ್, - ಇವೈಯಾ

ವೆರಿಪೊಙ್ಜಿ ಕ್ಕಾಟ್ಟು ಮಿಮೈಯೋರ್ ಪೆರುಮಾನ್,

ಅರಿಪೊಙ್ಗಿ ಕ್ಕಾಟ್ಟು ಮೞಹು. 



ತಿಱನ್ದು = ತೆರೆದು, ಎರಿ ಕಾನ್ ಱ = ಜ್ವಾಲೆಯನ್ನುಗುಳುವ, ಪಿಲಮ್ ವಾಯ್ = ಬಿಲದಂತಿರುವ ಬಾಯಿ, ಇವೈಯಾ = ಇದೇಯೇ\! ಎರಿ = ಜ್ವಲಿಸುವ, ವಟ್ಟಮ್ = ದುಂಡನೆಯ, ಕಣ್ ಹಳ್ = ಕಣ್ಣುಗಳು, ಇವೈಯಾ = ಇದೇಯೇ\! ಎರಿ = ಅಗ್ನಿಯು, ಪೊಙ್ಗಿ = ಉಕ್ಕಿ, ಕಾಟ್ಟುಮ್ = ತೋರುವ, ಇಮೈಯೋರ್ = ನಿತ್ಯಸೂರಿಗಳ, ಪೆರುಮಾನ್ = ಸ್ವಾಮಿಯು, ಅರಿ = ನರಹರಿಯಾಗಿ, ಪೊಙ್ಗಿ = ಕೆರಳಿ, ಕಾಟ್ಟುಮ್ = ತೋರುವ, ಅೞಹು = ಸೊಬಗು, ಇವೈಯಾ = ಇದೇಯೇ\! 



ತೆರೆದುಜಾಲೆಯನ್ನುಗುಳುವ ಬಲದಂತಿರುವ ಬಾಯಿ ಇದೇಯೇ\! ದುಂಡಗೆ ಜ್ವಲಿಸುವ ಕಣ್ಣುಗಳು ಇದೇಯೋ\! ಅಗ್ನಿಯು ಉಕ್ಕಿ ತೋರುವ ನಿತ್ಯಸೂರಿಗಳ ಸರ್ವೇಶ್ವರನು ನರಹರಿಯಾಗಿ ಕೆರಳಿ ತೋರುವ ಸೊಬಗೂ ಇದೇಯೇ\! 



ಇಲ್ಲಿ ಆಳ್ವಾರರಿಗೆ ಉಗ್ರನಾರಸಿಂಹ ಸ್ವಾಮಿಯ ಸ್ವರೂಪವು ಕಣ್ಣಿಗೆ ಕಟ್ಟಿದಂತೆ ತೋರಿತೇನೋ, ಅದನ್ನು ಅವರು ಪ್ರತ್ಯಕ್ಷವಾಗಿ ಅನುಭವಿಸುತ್ತಾ ಇದ್ದಾರೇನೋ ಎಂಬಂತಿದೆ ವಿವರಣೆ.



ಉಗ್ರನಾರಸಿಂಹನ ಬಾಯಿ ತೆರೆದಿದೆ. ಬಲದಂತೆ ದೊಡ್ಡದಾಗಿದೆ. ಅಲ್ಲಿಂದ ಜ್ವಾಲೆಯು ಭಯಂಕರವಾಗಿ ಹೊರಕ್ಕೆ ಬರುತ್ತಿದೆ. ದುಂಡನೆಯ ಕಣ್ಣುಗಳು ಕೆರಳಿ ಕೆಂಡದಂತೆ ಕಾಣುತ್ತವೆ. ನಿತ್ಯಯೌವನನಾಗಿ, ದಿವ್ಯಸುಂದರನಾಗಿ, ಅತ್ಯಕರ್ಷಕನಾಗಿ, ಕಣ್ಮನಗಳಿಗೆ ಸದಾ ಇನಿದಾಗಿರುವ ನಿತ್ಯಸೂರಿಗಳ ಸರ್ವೇಶ್ವರನು ಈಗ ನರಸಿಂಹನಾಗಿ ಅವತರಿಸಿ, ಹಿರಣ್ಯಕಶಿಪುವಿನ ಮೇಲೆ ಕೆರಳಿ ಕೋಪಾಗ್ನಿಯನ್ನು ಸುರಿಸುತ್ತಾ ತೋರುವಾಗ ಅದೂ ಒಂದು ವಿಲಕ್ಷಣ ಸೊಬಗೇ ಅಲ್ಲವೇ? ಎನ್ನುತ್ತಾರೆ ಆಳ್ವಾರರು. 



೨೨. ಅೞಹಿಯಾನ್ ತಾನೇ ಯರಿಯುರುವನ್ ತಾನೇ,

ಪೞಹಿಯಾನ್ ತಾನೇ ಪಣಿಮಿನ್, - ಕುೞವಿಯಾಯ್

ತ್ತಾನೇ ಮಿಲಹುಕ್ಕೂಮ್ ತನ್ಮೈಕ್ಕೂಮ್ ತನ್ಮೈಯನೇ,

ಮೀನಾಯುಯಿರಳಿಕ್ಕೂಮ್ ವಿತ್ತು. 



ಅೞಹಿಯಾನ್ = ಸೊಬಗಿಗೆ ಆಕರನು, ತಾನೇ = ಅವನೇ, ಅರಿ ಉರುವನ್ ತಾನೇ = ನರಸಿಂಹ ರೂಪಿಯೂ ಅವನೇ, ಪೞಹಿಯಾನ್ ತಾನೇ = ಪುರಾತನನೂ \(ಪುರಾಣಪುರುಷನೂ\) ಅವನೇ, ಪಣಿಮಿನ್ = ನಮಸ್ಕರಿಸಿ, ಕುೞವಿಯಾಯ್ = ಹಸುಗೂಸಾಗಿ, ತಾನ್ = ಅವನು, ಏೞು ಉಲಹುಕ್ಕೂಂ = ಏಳು ಲೋಕಗಳಿಗೂ, ತನ್ಮೈಕ್ಕೂಮ್ = \(ಅದರ ವಸ್ತುಗಳ\) ಗುಣಸ್ವಭಾವಗಳಿಗೂ, ತನ್ಮೈಯನೇ = ಸತ್ಯವಸ್ತುವಾಗಿ, \(ಗುಣಸ್ವಭಾವವಾಗಿ\), ಮೀನಾಯ್ = ಮೀನಾಗಿ, ಉಯಿರುಕ್ಕೂಮ್ = ಎಲ್ಲಾ ಜೀವಗಳಿಗೂ, ವಿತ್ತು = ಬೀಜವಾಗಿ \(ಕಾರಣವಾಗಿ\) ಇರುವವನೂ ಅವನೇ. 



ಅವನೇ ಸೊಬಗಿಗೆ ಆಕರನು. ನರಸಿಂಹರೂಪಿಯೂ ಅವನೇ. ಪುರಾಣ ಪುರುಷನೂ ಅವನೇ. ಹಸುಗೂಸಾಗಿ ಆಲದೆಲೆಯ ಮೇಲೆ ಪವಡಿಸುವವನೂ ಅವನೇ. ಏಳು ಲೋಕಗಳಿಗೂ, ಅವುಗಳ ವಸ್ತುಗಳಿಗೂ, ಅವುಗಳ ಗುಣಸ್ವಭಾವಗಳಿಗೂ ಅವನೇ, ಮೀನಾಗಿ ಎಲ್ಲಾ ಜೀವರಿಗೂ ಬೀಜವಾಗಿರುವವನೂ ಅವನೇ. 



ಆಳ್ವಾರರು ಹೇಳುತ್ತಾರೆ: ಭಗವಂತನು ಅನುಪಮಸುಂದರ. ಉಗ್ರರೂಪಿಯಾದ ನರಸಿಂಹನೂ ಅವನೇ. ಅನಾದಿಕಾಲದಿಂದಲೂ ಅವನಿದ್ದಾನೆ. ಎಲ್ಲಾ ಸೃಷ್ಟಿಗೂ ಕಾರಣನಾದವನು. ಅವನಿಂದ ಏಳುಲೋಕಗಳೂ, ಆ ಲೋಕಗಳಲ್ಲಿರುವ ವಸ್ತುಗಳೂ, ಅವುಗಳಿಗೆ ಹೊಂದಿಕೊಂಡಿರುವ ಗುಣಗಳೂ ಸೃಷ್ಟಿಯಾಗಿವೆ. ಅವನು ಎಲ್ಲಾ ಜೀವರಿಗೂ ಬೀಜರೂಪವಾಗಿ, ಅವುಗಳನ್ನೆಲ್ಲಾ ರಕ್ಷಿಸುತ್ತಾ, ಎಲ್ಲಕ್ಕೂ ಕಾರಣಪುರುಷನಾಗಿ, ಇರುವವನೂ ಅವನೇ. ಸಾಮಾನ್ಯಪ್ರಳಯದಲ್ಲಿ ಅವನು ಮತ್ಸ್ಯರೂಪದಿಂದ ಎಲ್ಲಾ ಜೀವರ ಬೀಜರೂಪವಾಗಿ, ಅವುಗಳನ್ನು ರಕ್ಷಿಸುತ್ತಾನೆ. ಮಹಾಪ್ರಳಯಕಾಲದಲ್ಲಿ ಅಪಾರವಾದ ಜಲರಾಶಿಯಲ್ಲಿ ಎಳೆಯಶಿಶುರೂಪದಲ್ಲಿ ಆಲದೆಲೆಯ ಮೇಲೆ ಮರುಸೃಷ್ಟಿಯವರೆಗೂ ಪವಡಿಸಿ ಯೋಗ ನಿದ್ದೆಯಲ್ಲಿರುತ್ತಾನೆ.



೨೩. ವಿತ್ತುಮಿಡ ವೇಣ್ಡುಙ್ಕೊಲೋ ವಿಡೈಯಡರ್ ತ್ತ,

ಪತ್ತಿಯುೞವನ್ ಪೞಮ್ ಪುನತ್ತು, - ಮೊಯ್ ತ್ತೆೞುನ್ದ

ಕಾರ್ ಮೇಹ ಮನ್ನ ಕರುಮಾಲ್ ತಿರುಮೇನಿ,

ನೀರ್ ವಣ್ನಮ್ ಕಾಟ್ಟುಮ್ ನಿಹೞ್ ನ್ದು.



ವಿಡೈ = ವೃಷಭಗಳನ್ನು \(ಗೂಳಿಗಳನ್ನು\) ಅಡಗಿಸಿದವನೂ, ಪತ್ತಿ = ಭಕ್ತಿಯನ್ನು, ಉೞವನ್ = ಬೆಳೆಸುವವನೂ ಆದ, ಪೞಮ್ = ರಾತನ, ಪುನತ್ತು = ಕ್ಷೇತ್ರದಲ್ಲಿ, ವಿತ್ತುಮ್ = ಬೀಜವನ್ನು, ಇಡವೇಣ್ಡುಮ್ ಕೊಲೋ = ಬಿತ್ತಬೇಕಾಗುವುದೋ? ಮೊಯ್ ತ್ತು = ದಟ್ಟವಾಗಿ, ಎಱುನ್ದ = ಏಳುವ, ಕಾರ್ ಮೇಹಮ್ = ಕಾರ್ ಮೇಘದ, ಅನ್ನ = ಹಾಗೆ, ಕರುಮಾಲ್ = ಕಪ್ಪಾದ ಸ್ವಾಮಿಯ ತಿರುಮೇನಿ = ದಿವ್ಯರೂಪವನ್ನು, ನೀರ್ ವಾನಮ್ = ನೀರು ತುಂಬಿರುವ ಮೇಘವು, ನಿಹೞ್ ನ್ದು = ಪ್ರತ್ಯಕ್ಷವಾಗಿ, ಕಟ್ಟುಮ್ = ತೋರಿಸುವುದು.



ಗೂಳಿಗಳನ್ನು ಅಡಗಿಸಿದವನೂ, ಭಕ್ತಿಯನ್ನು ಬೆಳೆಸುವವನೂ, ಪುರಾತನವಾದ ಕ್ಷೇತ್ರದಲ್ಲಿ ಬೀಜವನ್ನು ಬಿತ್ತಬೇಕಾಗುವುದೋ? ದಟ್ಟವಾಗಿ ಏಳುವ ಕಾರ್ಮುಗಿಲಿನ ಹಾಗೆ ಕಪ್ಪಗಿರುವ ಸ್ವಾಮಿಯ ದಿವ್ಯರೂಪವನ್ನು ನೀರುತುಂಬಿರುವ ಮೇಘವು ಪ್ರತ್ಯಕ್ಷವಾಗಿ ತೋರಿಸುವುದು. 



ಈ ಪಾಶುರದಲ್ಲಿ ಚೇತನರ ವಿಷಯದಲ್ಲಿ ಭಗವಂತನ ಅಪಾರ ವಾತ್ಸಲ್ಯವನ್ನು ಹೇಳಲಾಗುತ್ತದೆ. ತಾನೇ ಸೃಷ್ಟಿಸಿದ ಚೇತನರ ಉಜ್ಜೀವನದ ಬಗೆಗೆ ಭಗವಂತನು ಗಮನಿಸದೆ ಇರುವನೇ? ಅದನ್ನು ಅವನು ಕಡೆಗಣಿಸಲಾಗುತ್ತದೆಯೇ? – ಎಂಬುದೇ ಇಲ್ಲಿಯ ವಿಷಯ.



’ವಿಡೈ ಅಡರ್ ತ್ತ” – ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿ, ಸತ್ಯೆ ಎಂಬವಳನ್ನು ಮದುವೆಯಾಗುವುದಕ್ಕಾಗಿ, ಆಕೆಯ ತಂದೆ ಬೆಳೆಸಿದ್ದ ಏಳು ಬಲಿಷ್ಠ ಗೂಳಿಗಳನ್ನು ಅವನೊಬ್ಬನೇ ಅಡಗಿಸಿಕಟ್ಟಿಹಾಕಿದ ಅದ್ಭುತಸಮರ್ಥನು ಎಂಬುದನ್ನು ಎಲ್ಲ ಆಳ್ವಾರರುಗಳೂ ಮೇಲಿಂದ ಮೇಲೆ ವಿವರಿಸಿ ಆನಂದಿಸಿದ್ದಾರೆ. 



“ಪತ್ತಿಯುಳವನ್” – ಭಗವಂತನು ಚೇತನರಲ್ಲಿ ತನ್ನ ಬಗೆಗೆ ಭಕ್ತಿಯನ್ನುಂಟುಮಾಡುವವನಲ್ಲದೆ, ಅವರಲ್ಲಿ ಅದು ಬೆಳೆಯುವುದಕ್ಕೆ, ಸ್ಥಿರಗೊಳ್ಳುವುದಕ್ಕೆ ಸರ್ವಥಾ ಯತ್ನಿಸುತ್ತಿರುವನು. ಭಗವಂತನ ಅಪಾರ ವಾತ್ಸಲ್ಯವೇ ಕಾರಣವಲ್ಲವೇ? 



“ಪೞಮ್ ಪುನತ್ತು ವಿತ್ತುಮಿಡವೇಣ್ಡುಮ್ ಕೊಲೋ” – ಪುರಾತನ ಕ್ಷೇತ್ರವೆಂದರೆ ಭಗವಂತನು ಸೃಷ್ಟಿಸಿರುವ ಪ್ರಕೃತಿ. ಅದೇ ಚೇತನನ ದೇಹ \(ಶರೀರ\). ಹೊಲಗದ್ದೆಗಳನ್ನು ಹದಮಾದಿ ಸಿದ್ಧಪಡಿಸಿದ ಬಳಿಕ, ರೈತನು ಅಲ್ಲಿ ಬೀಜವನ್ನು ಬಿತ್ತಿ, ಕಾಲಕಾಲಕ್ಕೆ ಅದನ್ನು ಎಚ್ಚರಿಕೆಯಿಂದ ನೋಡಿಕೊಳ್ಳುತ್ತಾ, ಬೆಳೆಬೆಳೆಯುವಂತೆಯೇ, ಭಗವಂತನೂ ಸಹ ತನ್ನ ’ಕ್ಷೇತ್ರ’ ವನ್ನು ಹದಗೊಳಿಸಿ, ಅಲ್ಲಿ ಬೀಜವನ್ನು ಬಿತ್ತಬೇಕಾಗುತ್ತದೆಯೇ? ಅಂಥ ಪ್ರಮೇಯವುಂಟೋ? – ಎನ್ನುತ್ತಾರೆ ಆಳ್ವಾರರು. ಸುಂದರವಾದ ರೂಪಕವಿದು. 



ಕಾರ್ಮುಗಿಲು ಆಕಾಶದಲ್ಲಿ ಕಂಡಕೂಡಲೇ ಅದು ಭಗವಂತನ ದಿವ್ಯಾಕರ್ಷಕವಾದ ಸೌಂದರ್ಯದ ನೆನಪನ್ನು ತಂದು ಕೊಡುತ್ತದೆ. ಅದೊಂದು ಪ್ರತ್ಯಕ್ಷನಿದರ್ಶನ ಎನ್ನುತ್ತಾರೆ ಆಳ್ವಾರರು. 



೨೪. ನಿಹೞ್ ನ್ದಾಯ್ ಪಾಲ್ ಪೊನ್ ಪಶುಪ್ಪು ಕ್ಕಾರ್ ವಣ್ಣಮ್ ನಾನ್ ಹುಮ್,

ಇಹೞ್ ನ್ದಾಯಿರುವರೈಯುಮ್ ವೀಯ, ಪುಹೞ್ ನ್ದಾಯ್

ಶಿನಪ್ಪೋರ್ ಶ್ಶುವೇದನೈ ಶ್ಶೆನಾದಿಪತಿಯಾಯ್

ಮನಪ್ಪೋರ್ ಮುಡಿಕ್ಕುಮ್ ವಹೈ.



ಪಾಲ್ = ಬಿಳಿ, ಪೊನ್ = ಹೊಂಬಣ್ಣ, ಪಶುಪ್ಪು = ಹಳದಿ, ಮತ್ತು ಕಾರ್ ವಣ್ಣಮ್ = ಮಳೆ ಮೋಡದ ಬಣ್ನ, ಈ, ನಾನ್ ಹುಮ್ = ನಾಲ್ಕುಬಣ್ನಗಳಾಗಿ, ನಿಹೞ್ ನ್ದಾಯ್ = ಆದೆ \(ಅವತರಿಸಿದೆ\), ಇರುವರೈಯುಮ್ = ಇಬ್ಬರನ್ನೂ, ವೀಯ = ನಾಶವಾಗುವಂತೆ, ಇಹೞ್ ನ್ದಾಯ್ = ಅಪಮಾನಗೊಳಿಸಿದೆ, ಶಿನಮ್ ಪೋರ್ = ಕ್ರೂರವಾದ ಯುದ್ಧದಲ್ಲಿ, ಶುವೇದನೈ = ಅರ್ಜುನನನ್ನು, ಶೇನಾಧಿಪತಿ ಆಯ್ = ಅವನ ಸೇನಾಧಿಪತಿಯಾಗಿ, \(ಸಾರಥಿಯಾಗಿ\), ಮನಮ್ = ಮನಸಾರ, ಪೋರ್ = ಯುದ್ಧವನ್ನು, ಮುಡಿಕ್ಕೂಮ್ = ಮುಗಿಸುವ, ವಹೈ = ಬಗೆಯನ್ನು, ಪುಹೞ್ ನ್ದಾಯ್ = ಶ್ಲಾಘಿಸಿದೆ. 



ಬಿಳಿದು, ಹೊಂಬಣ್ಣ, ಹಳದಿ, ಮತ್ತು ಕಾರ್ಮುಗಿಲಿನ ಬಣ್ಣ – ಈ ನಾಲ್ಕೂ ಬಣ್ಣಗಳಾಗಿ ಅವತರಿಸಿದೆ. ಇಬ್ಬರನ್ನೂ \(ಅವರು\) ನಾಶವಾಗುವಂತೆ ಅಪಮಾನಗೊಳಿಸಿದೆ. ಕ್ರೂರವಾದ ಯುದ್ಧದಲ್ಲಿ ಅರ್ಜುನನನ್ನು ಅವನ ಸಾರಥಿಯಾಗಿ, ಮನಸಾರ ಯುದ್ಧವನ್ನು ಮುಗಿಸುವ ಬಗೆಯನ್ನು ಶ್ಲಾಘಿಸಿದೆ. 



ಈ ಪಾಶುರದಲ್ಲಿ ಆಳ್ವಾರರು ಭಗವಂತನ ಹಿರಿಮೆಯನ್ನು ಹೊಗಳುತ್ತಾರೆ.



ಕೃತ, ತ್ರೇತ, ದ್ವಾಪರ, ಕಲಿಯುಗಗಳಲ್ಲಿ ಅವುಗಳ ಸಹಜ ಸ್ವಭಾವಕ್ಕೆ ತಕ್ಕಹಾಗೆ, ಅವುಗಳನ್ನು ಪ್ರತಿಬಿಂಬಿಸುವ ಹಾಗೆ, ಭಗವಂತನು, ಶುದ್ಧವಿಳುಪು \(ಕೃತಯುಗದಲ್ಲಿ\), ಹೊಂಬಣ್ನ \(ತ್ರೇತಾಯುಗದಲ್ಲಿ\), ಹಳದಿ \(ದ್ವಾಪರದಲ್ಲಿ\) ಮತ್ತು ಕಾರ್ಮುಗಿಲ ಬಣ್ಣ \(ಕಲಿಯುಗದಲ್ಲಿ\) – ಇವುಗಳನ್ನು ಅಳವಡಿಸಿಕೊಂಡು ಅವತರಿಸಿದ್ದಾನೆ – ಎನ್ನುತ್ತಾರೆ ಆಳ್ವಾರರು. 



ಮಹಾಭಾರತಯುದ್ಧವನ್ನು ಕೌರವ ಪಾಂಡವರ ನಡುವೆ ನಡೆಯುವಂತೆ ಮಾಡಿದವನೂ, ಅವರವರ ಕಡೆಯು ಸೇನೆಗಳೆಲ್ಲವೂ ನಾಶವಾಗುವಂತೆಯೂ, ಅರ್ಜುನನಿಗೆ ಸಾರಥಿಯಾಗಿ, ಪಾಂಡವರ ಪಕ್ಷಪಾತಿಯಾಗಿ ನಿಂತು ಯುದ್ಧವನ್ನು ನಡೆಸುತ್ತಾ, ಅರ್ಜುನನ ಯುದ್ಧನೈಪುಣ್ಯವನ್ನು ಶ್ಲಾಘಿಸುತ್ತಾ, ತನ್ನ ಮನವೊಪ್ಪುವಂತೆ ಅದನ್ನು ಮುಗಿಸಿದವನೂ ಭಗವಂತನೇ. ಎಂದರೆ, ತಾನೇ ಎಲ್ಲಕ್ಕೂ ಕರ್ತೃವಾಗಿದ್ದರೂ, ತನ್ನ ನೆಚ್ಚಿನ ಶಿಷ್ಯವಾದ ಅರ್ಜುನನನ್ನು ನಿಮಿತ್ತವಾಗಿ ಮಾಡಿಕೊಂಡು, ಅವನಿಗೆ ಯಶಸ್ಸನ್ನು ತಂದುಕೊಟ್ಟು ಹರ್ಷಿಸಿದವನೂ ಭಗವಂತನೇ. 



೨೫. ವಹೈಯಾಲ್ ಮದಿಯಾದು ಮಣ್ ಕೊಣ್ಡಾಯ್, ಮಟ್ರುಮ್

ವಹೈಯಾಲ್ ವರುವದೊನ್ ಱುಣ್ಡೇ, - ವಹೈಯಾಲ್

ವಯಿರಮ್ ಕುೞೈತ್ತುಣ್ಣುಮ್ ಮಾವಲಿ ತಾನೆನ್ ಱುಮ್,

ವಯಿರವವಿಕ್ಕೊೞಿತ್ತಾಯ್ ಮಟ್ರು. 



ವಹೈಯಾಲ್ = ತನ್ನ ರೀತಿಯಿಂದ, ಮದಿಯಾದು = ಲೆಕ್ಕಿಸದೆ, ಮಣ್ ಕೊಣ್ಡಾಯ್ = ಭೂಮಿಯನ್ನು ಪಡೆದುಕೊಂಡೆ, ಮಟ್ರುಮ್ = ಮತ್ತು \(ಬೇರೆ\), ವಹೈಯಾಲ್ = ಉಪಾಯದಿಂದ, ವರುದು ಒನ್ ಱು ಉಣ್ಡೇ = ಬರುವುದು ಒಂದಾದರೂ ಇದೆಯೇ? ವಹೈಯಾಲ್ = ಯುಕ್ತಿಯಿಂದ, ವಯಿರಮ್ = ವಜ್ರವನ್ನು, ಕುೞೈತ್ತು = ಕರಗಿಸಿ, ಉಣ್ಣುಮ್ = ಉಣ್ಣುವ, ಮಾವಲಿ = ಮಹಾಬಲಿಯು, ತಾನ್ ಎನ್ ಱುಮ್ = ತಾನು ಎನ್ನುವ, ವಯಿರಮ್ ವೞಕ್ಕೂ = ಕಠಿಣ\(ವಜ್ರದ\) ರೀತಿಯನ್ನು, ಮಟ್ರು = ಬಳಿಕ, ಒೞೆತ್ತಾಯ್ = ನಾಶಪಡಿಸಿದೆ. 



ತನ್ನ\(ನಿನ್ನ\) ರೀತಿಯನ್ನು ಲೆಕ್ಕಿಸದೆ ಭೂಮಿಯನ್ನು ಪಡೆದುಕೊಂಡೆ. ಮತ್ತು ಬೇರೆ ಉಪಾಯದಿಂದ ಬರುವುದು ಒಂದಾದರೂ ಉಂಟೇ? ಯುಕ್ತಿಯಿಂದ ವಜ್ರವನ್ನು ಕರಗಿಸಿ ಉಣ್ಣುವಂಥ ಮಹಾಬಲಿಯು ತಾನು ಎನ್ನುವ ವಜ್ರದರೀತಿಯನ್ನು, ಬಳಿಕ, ನಾಶಪಡಿಸಿದೆ. 



ತನ್ನ ಆಶ್ರಿತರ ರಕ್ಷಣೆಯೆಂಬುದನ್ನೇ ಭಗವಂತನು ತನ್ನ ಸ್ವಭಾವವನ್ನಾಗಿ ಮಾಡಿಕೊಂಡಿದ್ದಾನೆ. ಈ ವಿಷಯವನ್ನು ಸಮರ್ಥಿಸುವುದಕ್ಕೆ ಪಾಂಡವರ ನಿದರ್ಶನವನ್ನು ಹಿಂದಿನ ಪಾಶುರದಲ್ಲಿ ಕೊಡಲಾಯಿತು. ಈ ಪಾಶುರದಲ್ಲಿ ಆ ವಿಷಯವನ್ನೇ ಮುಂದುವರಿಸುತ್ತಾ ಬಲಿಚಕ್ರವರ್ತಿಯ ನಿದರ್ಶನವನ್ನು ಎತ್ತಿಕೊಳ್ಳಲಾಗಿದೆ. 



“ವಹೈಯಾಲ್ ಮದಿಯಾದು ಮಣ್ ಕೊಣ್ಡಾಯ್” – ಯಾವ ಮಾರ್ಗವನ್ನನುಸರಿಸಿದರೆ, ಬಲಿಚಕ್ರವರ್ತಿಯನ್ನು ನಿಗ್ರಹಿಸಲು ಸಾಧ್ಯ? ತನಗೆ ಯಾವ ವಿಧದಲ್ಲೂ ಸಾಟಿಯಿಲ್ಲದ ಅಣುಪ್ರಾಯನಾದ ಬಲಿಯ ಮುಂದೆ ವಾಮನವಟುವಾಗಿ ನಿಲ್ಲುವುದೇ? ಅವನನ್ನು ಮೂರು ಹೆಜ್ಜೆಗಳಷ್ಟು ನೆಲವನ್ನು ಕೊಡೆಂದು ಯಾಚಿಸುವುದೇ? ಇದು ತನ್ನ ಘನತೆಗೆ ತಕ್ಕದ್ದೇ? ಇದನ್ನೆಲ್ಲಾ ಚೆನ್ನಾಗಿ ಯೋಚಿಸಿಯೇ, ಮಥಿಸಿಯೇ, ಭಗವಂತನು ವಾಮನ ವಟುವಾಗಿಯೇ ಬಲಿಯ ಬಳಿಗೆ ಬಂದನು. ತಾನು ಯಾಚಕನಾಗುವನೆಂಬುದನ್ನೂ ಲೆಕ್ಕಿಸಲಿಲ್ಲ. ತಾನು ಯಾಚಿಸಿದ್ದನ್ನು ಅವನಿಂದ ಪಡೆದುಕೊಂಡ. 



“ಮಟ್ರುಮ್ ವಹೈಯಾಲ್ ವರುವದೊನ್ ಱುಣ್ಡೇ? – ಭಗವಂತ ಹೀಗೆ ಮಾಡಿದನಲ್ಲ\! ಇದರಿಂದ ಸ್ವಾಮಿಗೆ ಬಂದದ್ದಾದರೂ ಏನು? ಆದರೂ, ಏತಕ್ಕಾಗಿ ಸ್ವಾಮಿಯು ಹೀಗೆ ಮಾಡಿದ್ದು? ತನ್ನ ಆಶ್ರಿತನಾದ ದೇವೇಂದ್ರನನ್ನು ರಕ್ಷಿಸುವುದಕ್ಕಾಗಿಯೇ ಅಲ್ಲವೇ? 



“ವಯಿರಮ್ ಕುಱೈತು ....................ವೞಿಕ್ಕೊೞಿತ್ತಾಯ್” – ಬಲಿಚಕ್ರವರ್ತಿ ಎಂಥವನು? ಅತ್ಯಂತ ಕಠಿಣವಾದ ವಜ್ರವನ್ನೇ ಕರಗಿಸಿ ಕುಡಿದು ಅರಗಿಸಿಕೊಳ್ಳಬಲ್ಲ ಅಪ್ರತಿಮಸಾಹಸಿ ಅವನು. ಅಂಥವನ ಕಠಿಣಸ್ವಭಾವವನ್ನು ಭಗವಂತನು ನಾಶಪಡಿಸಿದನು. ತ್ರಿವಿಕ್ರಮನಾಗಿ ಬೆಳೆದು, ತನ್ನ ತಿರುವಡಿಯನ್ನು ಅವನ ತಲೆಯ ಮೇಲಿರಿಸಿ, ಅವನನ್ನು ತನ್ನ ಆಶ್ರಿತನನ್ನಾಗಿ ಮಾಡಿಕೊಂಡನಷ್ಟೆ. 



ಆಳ್ವಾರರು ಹೇಳುತ್ತಾರೆ. ಭಗವಂತ, ನೀನು ಯಾವ ಮಾರ್ಗವನ್ನು ಅನುಸರಿಸಿ ನಿನ್ನ ಆಶ್ರಿತರನ್ನು ರಕ್ಷಿಸುತ್ತೀ ಎಂಬುದೇ ಒಂದು ಅತಿಶಯ. ನಿನ್ನ ಆ ಬಗೆಯ ನಡತೆಯಿಂದ ನಿನಗೆ ಬರುವುದಾದರೂ ಏನು? ನೀನು ಬಲಿಯಮುಂದೆ ಯಾಚಕನಾಗಿ ನಿಂತೆ. ಹಾಗೆಮಾಡಿದೆನಲ್ಲ ಎಂಬ ಅಳುಕು ಸಹ ನಿನಗಿಲ್ಲವಾಯಿತು. ಅತ್ಯಂತ ಕಠಿಣಸ್ವಭಾವದ ಬಲಿಚಕ್ರವರ್ತಿಯನು ಪಳಗಿಸಿ, ನಿನ್ನ ಆಶ್ರಿತನನ್ನಾಗಿ ಮಾಡಿಕೊಂಡೆ. 



೨೬. ಮಟ್ರುತ್ತೊೞುನಾರೊರುವರೈಯುಮ್ ಯಾನಿನ್ ಮೈ,

ಕಟ್ರೈಶ್ಶಡೈಯಾನ್ ಕರಿಕ್ಕಣ್ಡಾಯ್, - ಎಟ್ರೈಕ್ಕುಮ್

ಕಣ್ಡುಕೊಳ್ ಕಣ್ಡಾಯ್ ಕಡಲ್ ವಣ್ಣ, ಯಾನುನ್ನೈ

ಕ್ಕಣ್ಡುಕೊಳ್ ಹಿೞ್ ಕು ಮಾಱು. 



ಮಟ್ರು = ಬೇರೆ, ತೊೞುವಾರ್ = ಸೇವಿಸತಕ್ಕವರು, \(ದೈವ\) ಒರುವರೈಯುಮ್ = ಒಬ್ಬರನ್ನೂ, ಯಾನ್ =ನಾನು, ಇನ್ ಮೈ = ಹೊಂದದಿರುವುದು, ಕಟ್ರೈ ಶಡೈಯಾನ್ = ದಟ್ಟವಾದ ಜಡೆಯುಳ್ಳವನೇ, ಕರಿ = ಸಾಕ್ಷಿ, ಕಣ್ಡಾಯ್ = ಕಂಡೆಯಾ, ಎಟ್ರೈಕ್ಕೂಮ್ = ಎಲ್ಲ ಕಾಲಕ್ಕೂ, ಕಣ್ಡುಕೊಳ್ ಕಣ್ಡಾಯ್ = ಕಂಡುಕೋ ಕಂಡೆಯಾ, ಕಡಲ್ ವಣ್ಣಾ = ಕಡಲ್ ವಣ್ನನೇ, ಯಾನ್ = ನಾನು, ಉನ್ನೈ = ನಿನ್ನನ್ನು ಕಣ್ಡುಕೊಳ್ ಹಱ್ ಕುಮ್ ಆಱು = ಅರಿತುಕೊಂಡಿರುವ \(ಕಂಡುಕೊಂಡಿರುವ\) ರೀತಿಯನ್ನು, 



ಕಡಲ್ ವಣ್ಣಾ, ಎಲ್ಲ ಕಾಲಕ್ಕೂ ನಾನು ನಿನ್ನನ್ನು ಕಂಡುಕೊಂಡಿರುವ ಹಾಗೆ, ಬೇರೆ ಯಾವ ದೈವವನ್ನೂ ಹೊಂದಿಲ್ಲವೆಂಬುದಕ್ಕೆ ದಟ್ಟವಾದ ಜಡೆಯುಳ್ಳವನೇ ಸಾಕ್ಷಿ, ಕಂಡೆಯಾ. 



“ಕಟ್ರೈಶಡೈಯಾನ್ ಕರಿ” – ಈ ವಿಷಯವನ್ನು ಕುರಿತ ಕಥೆಯೊಂದಿದೆ: ಒಂದು ದಿನ ಶಿವಪಾರ್ವತಿಯರು ನಂದಿವಾಹನರಾಗಿ ಆಕಾಶದಲ್ಲಿ ಪ್ರಯಾಣ ಮಾಡುತ್ತಿದ್ದರಂತೆ. ತಿರುಮಳಿಶೈ ಆಳ್ವಾರರ ಆಶ್ರಮದ ಬಳಿಗೆ ಬಂದಾಗ, “ಇವರು ಯಾರು? ಇವರ ಹಿರಿಮೆಯೇನು” ಎಂದು ಪರಶಿವನನ್ನು ಕೇಳಿದಳಂತೆ. ಅದಕ್ಕೆ ಶಿವನು – “ಈತ ವಿಷ್ಣುಭಕ್ತ, ಮಹನೀಯ” ಎಂದಿನಂತೆ. ಪಾರ್ವತಿ: “ಹಾಗಾದರೆ, ನಾವೂ ಸಹ ಈಶನನ್ನು ಕಂಡು, ಏನಾದರೊಂದು ವರವನ್ನು ಕೊಟ್ಟು, ಹರಸಿ ಹೋಗಬಾರದೇಕೆ?” ಎಂದಳಂತೆ. ಶಿವನು ಸಮ್ಮತಿಸಿದ.



ಶಿವಪಾರ್ವತಿಯರು ತಿರುಮಳಿಶೈ ಆಳ್ವಾರರ ಆಶ್ರಮಕ್ಕೆ ನೇರವಾಗಿ ಬಂದರು. ಆಗ ಆಳ್ವಾರರು ತಮ್ಮ ಹರುಕು ಬಂತೆಯನ್ನು ಹೊಲಿಯುತ್ತಿದ್ದರು. ಬಂದವರಾರೆಂದು ತಿಳಿದರೂ ಸಹ ಅವರು ತಮ್ಮ ಕಾರ್ಯದಲ್ಲೇ ಮಗ್ನರಾಗಿದ್ದರು.



ಪರಶಿವ: ನಾವು ಯಾರೆಂದು ತಿಳಿಯದೇ? ನಾವು ಬಂದರೂ ನಿಮಗೆ ಅಸಡ್ಡೆಯೇ? 

ಆಳ್ವಾರರು: ನನ್ನ ಭಕ್ತಿ ಹೇಗೋ ಹಾಗೆಯೇ ನನ್ನ ಕೆಲಸ. ನೀವು ಮಹಾಮಹಿಮರೇ ಸರಿ. ಅದರಿಂದ ನನಗೇನು ಫಲ? 



ಪರಶಿವ: ಆಳ್ವಾರರೇ ನಾನು ಪರಶಿವನು. ಪಾರ್ವತೀಸಹಿತ ನಿಮ್ಮಲ್ಲಿಗೆ ಬಂದಿದ್ದೇನೆ. ನಮ್ಮ ದರ್ಶನ ವ್ಯರ್ಥವಾಗಬಾರದು. ನೀವು ನಿಮಗೆ ಬೇಕಾದ ವರವನ್ನು ಕೋರಿಕೊಳ್ಳಿ.



ಆಳ್ವಾರರು: ಸ್ವಾಮಿ, ನನಗೆ ಪರಮಪದ ಪ್ರಾಪ್ತವಾಗಬೇಕು. ಅದನ್ನು ನೀಡಬಲ್ಲಿರಾ? 



ಪರಶಿವ: ಅದು ಸರ್ವೇಶ್ವರನಾದ ಶ್ರೀಮನ್ನಾರಾಯಣನ ಕೈಯಲ್ಲಿದೆ. ನನಗೆ ಸಾಧ್ಯವಿಲ್ಲ. 



ಆಳ್ವಾರರು: ಹಾಗಾದರೆ, ಅದನ್ನು ಪಡೆದುಕೊಳ್ಳುವುದಕ್ಕೆ ಅನುಕೂಲವಾಗುವವರೆಗೂ ನನ್ನ ಆಯುಸ್ಸನ್ನು ಹೆಚ್ಚಿಸುವಿರಾ? 



ಪರಶಿವ: ಕರ್ಮಾನುಸಾರವಾದದ್ದು ಆಯುಸ್ಸು. ಅದು ನನ್ನಿಂದಾಗದು. 



ಆಳ್ವಾರರು: ಹಾಗಾದರೆ, ಈ ಸೂಜಿಯ ಹಿಂದೆಯೇ ದಾರ ಬರುಅಂತೆ ತಾವು ಅನುಗ್ರಹಿಸಬಲ್ಲಿರಾ? 



ಆಳ್ವಾರರ ಹಾಸ್ಯದಿಂದ ಪಾಶಿವನಿಗೆ ಕೋಪ ಬಂತು. ಮನ್ಮಥನನ್ನು ಭಸ್ಮಮಾಡಿದಂತೆ ಆಳ್ವಾರರನ್ನೂ ಸುಟ್ಟುಬಿಡುವುದಾಗಿ ಸಂಕಲ್ಪಿಸಿ, ತನ್ನ ಹಣೆಗಣ್ಣನ್ನು ತೆರೆದನು. ಅದರಿಂದ ಅಗ್ನಿಜ್ವಾಲೆಯು ಭಯಂಕರವಾಗಿ ನುಗ್ಗಿ ಬಂತು. ಆಳ್ವಾರರು ತಮ್ಮ ಎಡಗಾಲ ಹೆಬ್ಬೆಟ್ಟನ್ನು ಮುಂದಕ್ಕೆ ಚಾಚಿಟ್ಟು, ತಮ್ಮ ಕೆಲಸದಲ್ಲಿ ಮಗ್ನರಾದರು. ಶಿವನ ನೇತ್ರಾಗ್ನಿ ಹಾಗೆಯೇ ನಂದಿ ಹೋಯಿತು. ಇದನ್ನು ಕಂಡು ಪಾರ್ವತಿ ಆನಂದಿಸಿದಳು. ಆಗ ಪರಶಿವನು “ಆಳ್ವಾರರೇ ನಿಮ್ಮ ಅನನ್ಯಭಕ್ತಿಯೆಷ್ಟೆಂಬುದನ್ನು ಪಾರ್ವತಿಗೆ ತೋರಿಸಲು ಇಲ್ಲಿಗೆ ಆಕೆಯನ್ನು ಕರೆತಂದೆ. ಭಕ್ತಿಯಸಾರವೇ ನೀವಾಗಿದ್ದೀರಿ. ಇಂದಿನಿಂದ ನಿಮ್ಮನ್ನು ಜನ “ಭಕ್ತಿಸಾರ” ಎಂದು ಕರೆಯಲಿ. ಹೀಗೆಂದು, ಪರಶಿವನು ಆಶೀರ್ವದಿಸಿ, ಶಿವಪಾರ್ವತಿಯರು ಅಂತರ್ಧಾನರಾದರು. 



ಆಳ್ವಾರರು ಹೇಳುತ್ತಾರೆ: ಕಡಲ್ ವಣ್ಣಾ, ನಿನ್ನ ಹೊರತು ನನಗೆ ಅನ್ಯದೇವತೆಗಳಲ್ಲಿ ಭಕ್ತಿಯಿಲ್ಲವೆಂದು ಹೇಳುವುದಕ್ಕೆ \(ಸ್ಥಿರಪಡಿಸುವುದಕ್ಕೆ\) ಪರಶಿವನೇ ಸಾಕ್ಷಿ. ನಿನ್ನಲ್ಲಿರುವ ನನ್ನ ಅಚಲಭಕ್ತಿಯನ್ನು ಗುರುತಿಸಿ, ನನ್ನನ್ನು ಅನುಗ್ರಹಿಸು. 



೨೭. ಮಾಱಾನ್ ಪುಹುನ್ದ ಮಡನೆಂಜಮ್, ಮಟ್ರದುವುಮ್

ಪೇಱಾಹ ಕ್ಕೊಳ್ ವನೋ ಪೇದೈಹಾಳ್,-ನೀಱಾಡಿ

ತಾನ್ ಕಾಣ ಮಾಟ್ಟಾದ ತಾರಹಲ ಶೇವಡಿಯೈ,

ಯಾನ್ ಕಾಣವಲ್ಲೇಱ್ ಕಿದು. 



ಪೇದೈಹಾಳ್ = ಮೂಢರೇ \(ಅಜ್ಞಾನಿಗಳೇ\), ಮಡನೆಂಜಮ್ = ವಿಧೇಯವಾದ ಮನಸ್ಸನ್ನು, ಪುಹುನ್ದ = ಪ್ರವೇಶಿಸಿದ \(ಭಗವಂತನು\), ಮಾಱಾನ್ = ವ್ಯತ್ಯಾಸಗೊಳ್ಳುವುದಿಲ್ಲ, ಮಟ್ರದುವುಮ್ = ಬೇರೆಯದನ್ನು, ಪೇಱು ಆಹ = ಪುರುಷಾರ್ಥವಾಗಿ, ಕೊಳವನೋ = ಸ್ವೀಕರಿಸುವೆನೋ? ನೀಱ್ = ವಿಭೂತಿಯನ್ನು, ಆಡಿ = ಬಳಿದುಕೊಂಡು, ತಾನ್ ಕಾಣಮಾಟ್ಟಾದ = ತಾನು ನೋಡಲಾರದ, \(ರುದ್ರನು\) ತಾರ್ = ಹೂಗಳಿಂದ ಅಲಂಕೃತವಾದ, ಅಹಲಮ್ = ವಿಸ್ತಾರವಾದ, ಶೇ ಅಡಿಯೈ = ಕೋಮಲವಾದ ತಿರುವಡಿಗಳನ್ನು, ಯಾನ್ = ನಾನು, ಕಾಣವಲ್ಲೇಱ್ ಕು = ಕಾಣಬಲ್ಲವನಿಗೆ, ಇದು = ಇದು ಒದಗಿ ಬಂತು. 



ಅಜ್ಞಾನಿಗಳೇ, ವಿಧೇಯವಾದ ಮನಸ್ಸನ್ನು ಪ್ರವೇಶಿಸಿದ ಭಗವಂತನು ಅಲ್ಲಿಂದ ಬೇರ್ಪಡುವುದಿಲ್ಲ \(ವ್ಯತ್ಯಾಸಗೊಳ್ಳುವುದಿಲ್ಲ\). ನಾನು ಬೇರೆ ಯಾವುದನ್ನಾದರೂ ಪುರುಷಾರ್ಥವಾಗಿ ಸ್ವೀಕರಿಸುವೆನೇ? ವಿಭೂತಿಯನ್ನು ಬಳಿದುಕೊಂಡು ತಾನು ಕಾಣಲಾರದ ರುದ್ರನು ಹೂಗಳಿಂದ ಅಲಂಕೃತವಾದ ವಿಸ್ತಾರವಾದ ತಿರುವಡಿಗಳನ್ನು ನನಗೆ ಕಾಣಬಲ್ಲ ಸುಯೋಗ ಒದಗಿಬಂತು. 



ಇಲ್ಲಿ ಆಳ್ವಾರರು ತಮಗೆ ಒದಗಿ ಬಂದಿರುವ ಮಹದೈಶ್ವರ್ಯವೇನೆಂಬುದನ್ನು ವಿವರಿಸಿ ಸಂತಸಗೊಳ್ಳುತ್ತಾರೆ. ಭಗವಂತನೇ ಅಕ್ಕರೆಯಿಂದ ಬಂದು ತಮ್ಮ ನಿರ್ಮಲವಾದ ವಿನೀತವಾದ ಮನಸ್ಸನ್ನು ಪ್ರವೇಶಿಸಿದ್ದಾನೆ. ಅಲ್ಲಿಂದ ಅವನು ಕದಲಿಹೋಗುವುದಿಲ್ಲ. ಹೀಗಾಗಿ, ಕೋಮಲವೂ, ದಿವ್ಯಕುಸುಮಗಳಿಂದ ಪೂಜಿತವಾದದ್ದೂ, ಆಶ್ರಯಿಸುವುದಕ್ಕೆ ವಿಸ್ತಾರವಾದದ್ದೂ, ಮೋಕ್ಷಪ್ರದವಾದದ್ದೂ ಆದ ಭಗವಂತನ ತಿರುವಡಿಗಳ ಆಶ್ರಯವನ್ನೇ ಅವರು ಪಡೆದುಕೊಳ್ಳುವಂತಾಗಿದೆ. ಇತರ ದೈವಗಳನ್ನು ಆಶ್ರಯಿಸಿ, ಅವರಿಂದ ಬೇರೆಬೇರೆ ಪುರುಷಾರ್ಥಗಳನ್ನು ಪಡೆದುಕೊಳ್ಳುವವರು ಅಜ್ಞಾನಿಗಳು. ಅವರಿಗೇಕೆ ಆ ಆಶೆ? 



೨೮. ಇದು ವಿಲಙ್ಗೈ ಯೀಡೞಿಯಕ್ಕಟ್ಟಿಯಶೇತು,

ಇದು ವಿಲಙ್ಗು ವಾಲಿಯೈ ವೀಱ್ ತ್ತದು, - ಇದು ವಿಲಙ್ಗೈ

ತಾನೊಡುಙ್ಗ ವಿಲ್ ನುಡಾಙ್ಗತ್ತಣ್ಡಾರಿರಾವಣನೈ,

ಊನೊಡುಙ್ಗ ವೆಯ್ ದಾನುಹಪ್ಪು.



ಇದು = ಈ ಸಾಕ್ಷ್ಯ \(ಕಣ್ಣ ಮುಂದಿರುವ ಇದು\), ಇಲಙ್ಗೈ = ಲಂಕೆಯನ್ನು, ಈಡು = ಮಹತ್ವವು, ಅೞಿಯ = ನಾಶಗೊಳಿಸಲು, ಕಟ್ಟಿಯ = ಕಟ್ಟಲಾದ, ಶೇತು = ಸೇತುವೆ, ಇದು = ಇನ್ನೊಂದು ಸಾಕ್ಷ್ಯ, ವಿಲಙ್ಗು = ಮೃಗವಾದ \(ವಾನರನಾದ\), ವಾಲಿಯೈ =ವಾಲಿಯನ್ನು, ವೀೞ್ ತ್ತದು = ಬೀಳಿಸಿದ್ದು, ಇದು = ಈ ಸಾಕ್ಷ್ಯ, ಇಲಙ್ಗೈತಾನ್ = ಇಡಿಯ ಲಂಕೆಯೇ, ಒಡುಙ್ಗ = ನಾಶವಾಗುವ ಹಾಗೆ, ವಿಲ್ = ಬಿಲ್ಲನ್ನು, ನುಡಙ್ಗ = ಬಗ್ಗಿಸಿದ ಹಾಗೆಯೇ, ತಣ್ ತಾರ್ = ತಂಪಾದ ಹೂವಿನ ಹಾರವನ್ನು ಧರಿಸಿದ, ಇರಾವಣನೈ = ರಾವಣನನ್ನು, ಊನ್ ಒಡುಙ್ಗ = \(ಅವನ\) ದೇಹವು ಛಿದ್ರವಾಗುವಂತೆಯೂ, ಎಯ್ ದಾನ್ = ಬಾಣಪ್ರಯೋಗಮಾಡಿದವನ, ಉಹಪ್ಪು = ವಿಶಿಷ್ಟವಾದ ಲೀಲೆ. 



ಲಂಕೆಯ ಮಹತ್ವವನ್ನು ನಾಶಗೊಳಿಸಲು ಕಟ್ಟಿದ ಸೇತುವೆ ಇದು. ವಾನರನಾದ ವಾಲಿಯನ್ನು ಬೀಳಿಸಿದ್ದು ಇದು. ಇಡಿಯ ಲಂಕೆಯೇ ನಾಶವಾಗುವಂತೆ, ಬಿಲ್ಲನ್ನು ಬಗ್ಗಿಸಿ, ತಂಪಾದ ಹಾರವನ್ನು ಧರಿಸಿದ ರಾವಣನ ದೇಹವನ್ನು ಛಿದ್ರಗೊಳಿಸಲು ಬಾಣಪ್ರಯೋಗ ಮಾಡಿದವನ ವಿಶಿಷ್ಟವಾದ ಲೀಲೆ ಇದು. 



ಈ ಪಾಶುರದಲ್ಲಿ ಆಳ್ವಾರರು ಭಗವಂತನ ಶ್ರೀರಾಮಾವತಾರದ ಅತಿಶಯಗಳನ್ನು ಕುರಿತು ಮೂರು ನಿದರ್ಶನವನ್ನು ಕೊಟ್ಟಿದ್ದಾರೆ. 



ಮೊದಲನೆಯದು ಲಂಕೆಯ ಮಹತ್ವವನ್ನು ನಾಶಗೊಳಿಸಿದ್ದು. ಲಂಕೆಯು ಸಮುದ್ರದನಡುವೆ, ತ್ರಿಕೂಟಪರ್ವತದ ಶಿಖರದಲ್ಲಿ, ದುರ್ಭೇದ್ಯವಾದ ಕೋಟೆಯಿಂದ ಸುಭದ್ರವಾದ ಸುಂದರನಗರ. ಶ್ರೀರಾಮನನು ವಾನರಸೇನೆ. ಅದು ಲಂಕೆಯನ್ನು ಸೇರುವುದಾದರೂ ಹೇಗೆ? ಸುಲಭವೇ? ಸಾಧ್ಯವೇ? ಶ್ರೀರಾಮನು ಸಮುದ್ರಕ್ಕೇ ಸೇತುವೆಯನ್ನು ಆ ವಾನರರಿಂದಲೇ ಕಟ್ಟಿಸಿದನು. ಸಮುದ್ರವನ್ನು ದಾಟಿ ಸೇನೆಯು ಲಂಕೆಗೆ ಮುತ್ತಿಗೆ ಹಾಕುವಂತಾಯಿತು. 



ಎರಡನೆಯದು ವಾಲಿಯವಧೆ: ಯಾರೊಡನೆ ವಾಲಿಯುದ್ಧಕ್ಕೆ ನಿಂತರೂ, ಎದುರಾಳಿಯ ಬಲದಲ್ಲಿ ಅರ್ಧಬಲ ಅವನಿಗೆ ಬಂದು ಬಿಡುತ್ತಿದ್ದ ಕಾರಣ ಎದುರಾಳಿಗೆ ಸೋಲೇ ಖಂಡಿತವಾಗಿತ್ತು. ಸುಗ್ರೀವನಿಗೆ ಅನ್ಯಾಯಮಾಡಿ, ಅವನಿಂದ ರಾಜ್ಯವನ್ನು ಕಸಿದುಕೊಂಡು, ಅವನನ್ನು ಅಲ್ಲಿಂದ ಓಡಿಸಿದ್ದವಾಲಿ. ಸುಗ್ರೀವನೊಡನೆ ಶ್ರೀರಾಮನ ಸಖ್ಯವಾದ ಬಳಿಕ, ಅವನಿಗೆ ನ್ಯಾಯದೊರಕಿಸಲು ವಾಲಿಯನ್ನು ಕೊಲ್ಲಲೇ ಬೇಕು. ಅದಕ್ಕಾಗಿ, ವಾಲಿ ಸುಗ್ರೀವರಿಗೆ ಯುದ್ಧತೊಡಗಿಸಿ, ಮರದಮರೆಯಲ್ಲಿ ನಿಂತು ಶ್ರೀರಾಮನು ಬಾಣ ಪ್ರಯೋಗಮಾಡಿ ವಾಲಿಯನ್ನು ಸಂಹರಿಸಿದನು.



ಮೂರನೆಯದು ಲಂಕಾಧೀಶ್ವರನೂ ಅಪ್ರತಿಮವೀರನೂ ಆದ ರಾವಣನನ್ನು ಯುದ್ಧದಲ್ಲಿ ಎದುರಿಸಿ, ಅವನನ್ನೂ ಅವನ ರಾಕ್ಷಸಕುಲವನ್ನೂ ನಾಶಪಡಿಸಿದ್ದು ಬಾಣಪ್ರಯೋಗದಿಂದಲೇ. ಅದು ಭಗವಂತನ ಒಂದು ಲೀಲೆ. 



೨೯. ಉಹಪ್ಪುರುವನ್ ತಾನೇ ಯೊಳಿಯುರುವನ್ ತಾನೇ,

ಮಹಪ್ಪುರುವನ್ ತಾನೇ ಮದಿಕ್ಕಿಲ್, - ಮಿಹಪ್ಪುರುವಮ್

ಒನ್ ಱುಕ್ಕೊನ್ ಱೋಶನೈಯಾನ್ ವೀೞ, ಒರುಕಣೈಯಾಲ್

ಅನ್ ಱಿಕ್ಕೊಣ್ ಡೆಯ್ ದಾನವನ್.



ಉಹಪ್ಪು = ಮನೋಹರವಾದ \(ಆನಂದವನ್ನುಂಟುಮಾಡುವ\), ಉರುವನ್ ತಾನೇ = ರೂಪವುಳ್ಳವನು ಅವನೇ, ಒಳಿ ಉರುವನ್ ತಾನೇ = ತೇಜೋಮಯರೂಪವುಳ್ಲವನೂ ಅವನೇ, ಮಹಪ್ಪು = ಅತ್ಯಂತ ಹಿರಿಮೆಯುಳ್ಳ ಉರುವನ್ನ ತಾನೇ = ರೂಪವುಳ್ಳವನೂ ಅವನೇ, ಮದಿಕ್ಕಿಲ್= ಯೋಚಿಸಿದರೆ, ಮಿಹಪ್ಪು = ಬಲುದೊಡ್ಡ, ಉರುವಮ್ = ದೇಹವು, ಒನ್ ಱುಕ್ಕೂ ಒನ್ ಱು = ಒಂದಕ್ಕೊಂದು, ಓಶನೈಯಾನ್ = ಸೇರಿಕೊಂಡಿರುವವನನ್ನು, ವೀೞ = ನಾಶವಾಗುವಂತೆ, ಒರುಕಣೈಯಾಲ್ = ಒಂದು ಬಾಣದಿಂದ, ಅನ್ ಱಿಕೊಣ್ಡು = ಕೋಪಗೊಂಡು, ಎಯ್ ದಾನ್ ಅವನ್ = ಬಾಣಬಿಟ್ಟವನೂ ಅವನೇ. 



ಆನಂದವನ್ನುಂಟುಮಾಡುವ \(ಮನೋಹರವಾದ\) ರೂಪವುಳ್ಳವನೂ ಅವನೇ. ತೇಜೋಮಯರೂಪವುಳ್ಳವನೂ ಅವನೇ. ಅತ್ಯಂತ ಹಿರಿಮೆಯ ರೂಪವುಳ್ಳವನೂ ಅವನೇ, ಯೋಚಿಸಿ ನೋಡಿದರೆ. ಬಲುದೊಡ್ಡ ದೇಹವು ಒಂದಕ್ಕೊಂದು ಅಂಟಿಕೊಂಡಿರುವವನ್ನು ಮಡಿದುಬೀಳುವಂತೆ, ಕೋಪಗೊಂಡು ಬಾಣಪ್ರಯೋಗಮಾಡಿದವನೂ ಅವನೇ. 



ಆನಂದವನ್ನುಂಟುಮಾಡುವ \(ಮನೋಹರವಾದ\) ರೂಪವುಳ್ಳವನೂ ಅವನೇ. ತೇಜೋಮಯರೂಪವುಳ್ಳವನೂ ಅವನೇ. ಅತ್ಯಂತ ಹಿರಿಮೆಯರೂಪವುಳ್ಳವನೂ ಅವನೇ, ಯೋಚಿಸಿ ನೋಡಿದರೆ, ಬಲುದೊಡ್ಡ ದೇಹವು ಒಂದಕ್ಕೊಂದು ಅಂಟಿಕೊಂಡಿರುವವನ್ನು ಮಡಿದು ಬೀಳುವಂತೆ, ಕೋಪಗೊಂಡು ಬಾಣಪ್ರಯೋಗಮಾಡಿದವನೂ ಅವನೇ. 



ಆಳ್ವಾರರು ಹೇಳುತ್ತಾರೆ: ಭಗವಂತನು ದಿವ್ಯಮನೋಹರ ಸ್ವರೂಪನು. ಅವನನ್ನು ಕಣ್ಣಾರ ನೋಡಿದರೆ ಅಪರಿಮಿತವಾದ ಆನಂದವುಂಟಾಗುವುದು. ಅಂಥ ಸಾಕಾರಸ್ವರೂಪನೂ ಅವನೇ. ನೋಡುವುದಕ್ಕೆ ಸಾಧ್ಯವೇ ಇಲ್ಲದಂಥ ತೇಜೋಮಯ ಸ್ವರೂಪನೂ ಅವನೇ. ಆ ತೇಜೋ ರೂಪದಲ್ಲಿ ಅವನನ್ನು ಚಿಂತಿಸಬಹುದೇ ವಿನಾ ನೋಡಲು ಸಾಧ್ಯವಿಲ್ಲದ ನಿರಾಕಾರ ಸ್ವರೂಪನೂ ಅವನೇ ಆಗಿದ್ದಾನೆ. ಚಿಂತಿಸಲೂ ಸಹ ಆಗದಂಥ ಅತ್ಯಾಶ್ಚರ್ಯಕರವಾದ ಕಾರ್ಯಗಳನ್ನು ನಡೆಸಿದ ಅಪ್ರತಿಮ ಹಿರಿಮೆಯ ಸ್ವರೂಪವುಳ್ಳವನೂ ಅವನೇ ಆಗಿದ್ದಾನೆ. ಅದಕ್ಕೆ ನಿದರ್ಶನವಾಗಿ ಬೆಟ್ಟದಂತೆ ಮಹತ್ತರವಾದ ದೇಹವನ್ನುಳ್ಳ ಕುಂಭಕರ್ಣನು ಚೀರುತ್ತಾ ಮಡಿದು ಬೀಳುವಂತೆ ಬಾಣಪ್ರಯೋಗ ಮಾಡಿದ ದಿವ್ಯಮನೋಹರರೂಪದ ಶ್ರೀರಾಮಚಂದ್ರನೂ ಅವನೇ. 



೩೦. ಅವನನ್ನೈಯಾಳಿಯರಙ್ಗತ್ತು, ಅರಙ್ಗಿಲ್

ಅವನೆನ್ನೈ ಯೆಯ್ ದಾಮಲ್ ಕಾಪ್ಪಾನ್, - ಅವನೆನ್ನ

ದುಳ್ಳತ್ತು ನಿನ್ ಱಾ ನಿರುನ್ದಾನ್ ಕಿಡಕ್ಕುಮೇ,

ವೆಳ್ಳತ್ತರವಣೈಯಿನ್ ಮೇಲ್.



ಅವನ್ = ಅವನು, ಎನ್ನೈ = ನನ್ನನ್ನು, ಆಳಿ = ಒಡೆತನ ಮಾಡುತ್ತಾ, ಅರಙ್ಗತ್ತು = ಶ್ರೀರಂಗದಲ್ಲಿರುವವನು, ಅರಙ್ಗಿ = ಜೀವನ ನಾಟಕದಲ್ಲಿ, ಅವನ್ =ಅವನು, ಎನ್ನೈ = ನನ್ನನ್ನು, ಎಯ್ ದಾಮಲ್ =ಬೀಳದಂತೆ, ಕಾಪ್ಪಾನ್ = ರಕ್ಷಿಸುತ್ತಾನೆ, ಅವನ್ = ಅವನು, ಎನ್ನದು = ನನ್ನ, ಉಳ್ಳತ್ತು = ಮನದಲ್ಲಿ \(ಅಂತರಂಗದಲ್ಲಿ\), ನಿನ್ ಱಾನ್ = ನೆಲಸಿದ್ದಾನೆ, ಮತ್ತು, ಇರುನ್ದಾನ್ = ಸ್ಥಿರವಾಗಿದ್ದಾನೆ, ವೆಳ್ಲತ್ತು = ಪಾಲ್ಗಡಲಲ್ಲಿ, ಅರವು ಅಣೆಯಿನ್ ಮೇಲ್ = ಶೇಷನ ಹಾಸುಗೆಯ ಮೇಲೆ, ಕಿಡಕ್ಕೂಮೇ= ಪವಡಿಸಿರುವನಲ್ಲ, \(ಅವನ್ = ಅವನು\) 



ಪಾಲ್ಗಡಲಲ್ಲಿಶೇಷನ ಹಾಸುಗೆಯಲ್ಲಿ ಪವಡಿಸಿರುವ ಸ್ವಾಮಿಯೇ, ನನ್ನನ್ನು ಆಳುತ್ತಾನೆ. ಜೀವನರಂಗದಲ್ಲಿ ಬೀಳದಂತೆ ನನ್ನನ್ನು ಕಾಪಾಡುತ್ತಾನೆ. ನನ್ನ ಮನದಲ್ಲೇ ಸ್ಥಿರವಾಗಿ ನೆಲಸಿದ್ದಾನೆ.



ಆಳ್ವಾರರು ಹೇಳುತ್ತಾರೆ: ನನ್ನ ಅಂತರಂಗದಲ್ಲಿ ಬಂದು ನೆಲಸಿರುವವನು ಪಾಲ್ಗಡಲಲ್ಲಿ ಶೇಷಶಯನನಾಗಿ ಪವಡಿಸಿರುವ ಶ್ರೀಮನ್ನಾರಾಯಣನು. ಅವನೇ ನನ್ನ ಒಡೆಯ. \(ನಾನವನ ಪಾದಸೇವಕ\). ಈ ಸಂಸಾರವೆಂಬ ನಾಟಕದಲ್ಲಿ ನಾನು ಬಿದ್ದು ತೊಳಲಾಡದಂತೆ ಅವನು ನನ್ನನ್ನು ಕಾಪಾಡುತ್ತಾನೆ ಎಂಬುದು ನನ್ನ ದೃಢವಾದ ನಂಬಿಕೆ. 



ಭಗವಂತನಲ್ಲಿ ಎಂಥ ನಂಬಿಕೆಯಿಟ್ಟಿರಬೇಕು, ಹೇಗೆ ಅವನ ಸೇವೆ ನಡೆಸಬೇಕು, ಅದರಿಂದ ಯಾವ ಫಲವುಂಟಾಗುತ್ತದೆ ಎಂಬುದನ್ನು ಈ ಪಾಶುರ ಹೇಳುತ್ತದೆ. 



೩೧. ಮೇಲ್ ನಾನ್ಮುಹ ನರನೈಯಿಟ್ಟ ವಿಡುಶಾಪಮ್,

ತಾನ್ ನಾರ್‍ಅಣನೊಱಿತ್ತಾನ್ ತಾರಹೈಯುಳ್, - ವಾನೋರ್

ಪೆರುಮಾನೈ ಯೇತ್ತಾದ ಪೇಯ ಹಾಳ್, ಪಿಱಕ್ಕೂಮ್

ಕರುಮಾಯಮ್ಪೇಶಿಲ್ ಕದೈ. 



ಮೇಲ್ = ಹಿಂದೆ ಒಂದು ಕಾಲದಲ್ಲಿ, ನಾನ್ಮೂಹನ್ = ನಾಲ್ಮುಖನು, ಅರನೈ = ಹರನಿಗೆ, ಇಟ್ಟ = ಕೊಟ್ಟಂಥ, ವಿಡುಶಾಪಮ್ = ಕ್ರೂರವಾದ ಶಾಪವನ್ನು, ತಾನ್ ನಾರಣನ್ = ನಾರಾಯಣನೇ ಸ್ವತಃ ಒಱಿತ್ತಾನ್ = ಪರಿಹರಿಸಿದನು, ತಾರಹೈಯುಳ್ = ಜಗತ್ತಿನಲ್ಲಿ, ವಾನೋರ್ = ನಿತ್ಯಸೂರಿಗಳ, ಪೆರುಮಾನೈ = ನಾಯಕನಾದ ಶ್ರೀಮನ್ನಾರಾಯಣನನ್ನು, ಏತ್ತಾದ = ಸ್ತುತಿಪದ \(ಭಜಿಸದ\), ಪೇಯ್ ಹಾಳ್ = ತಿಳಿವಳಿಕೆಯಿಲ್ಲದವರೇ, ಪಿಱಕ್ಕುಮ್ = ಹುಟ್ಟು ಎಂಬುದರ, ಕರು = ಕ್ರೂರವಾದ, ಮಾಯಮ್ = ವಂಚನೆಯನ್ನು, ಪೇಶಿಲ್ = ಹೇಳುವುದಾದರೆ, ಕದೈ = ಅದೊಂದು ಕಥೆಯೇ. 



ಹಿಂದೆ ಒಂದು ಕಾಲದಲ್ಲಿ ನಾಲ್ಮುಖನು ಹರನಿಗೆ ಕೊಟ್ಟ ಕಡುಶಾಪವನ್ನು ಜಗತ್ತಿನಲ್ಲಿ ನಾರಾಯಣನೇ ಸ್ವತಃ ಪರಿಹರಿಸಿದನು. ನಿತ್ಯಸೂರಿಗಳ ನಾಯಕನನ್ನು ಭಜಿಸದ ತಿಳಿವಳಿಕೆಯಿಲ್ಲದವರೇ, ಹುಟ್ಟು ಎಂಬುದರ ಕ್ರೂರ ವಂಚನೆಯನ್ನು ಹೇಳುವುದಾದರೆ, ಅದೊಂದು ಕಥೆಯೇ. 



“ನಾನ್ಮೂಹ ನರನೈಯಿಟ್ಟ ವಿಡುಶಾಪಮ್” – ಹಿಂದೆ, ಚತುರ್ಮುಖ ಬ್ರಹ್ಮನಿಗೂ, ಪರಶಿವನಿಗೂ ಐದೈದು ತಲೆಗಳಿದ್ದವಂತೆ. ಪರಶಿವನು ಆ ಬಗೆಗೆ ಯೋಚಿಸಿದನಂತೆ. ತಮ್ಮಿಬ್ಬರಲ್ಲಿ ಯಾರು ಯಾರೆಂದು ಸಂದೇಹ ಬರಬಾರದೆಂದು, ಬಗೆದು, ಬ್ರಹ್ಮನ ಒಂದು ತಲೆಯನ್ನು ಚಿವುಟಿ ಹಾಕಿದನಂತೆ. ಅದು ಅವನ ಕೈಗೇ ಅಂಟಿಕೊಳ್ಳುವಂತೆ ಶಾಪವನ್ನಿಟ್ಟನಂತೆ. ಅದಕ್ಕೆ ಶಿವನು ತನ್ನ ತಪ್ಪನ್ನು ಮನ್ನಿಸಬೇಕೆಂದೂ ಈ ಶಾಪವನ್ನು ಹೇಗೆ ನಿವಾರಿಸಿಕೊಳ್ಳಬೇಕೆಂದೂ ಬ್ರಹ್ಮನನ್ನು ಅಂಗಲಾಚಿದನಂತೆ. “ನೀನು ಭಸ್ಮಧಾರಿಯಾಗಿ, ಈ ಕಪಾಲವನ್ನೇ ಹಿಡಿದು ಯಾಚಿಸಬೇಕೆಂದೂ, ಎಂದಿಗೆ ಕಪಾಲವು ತುಂಬುವುದೋ ಆ ಕೂಡಲೇ ಅದು ಕೈಯಿಂದ ಕಳಚಿ ಬೀಳುವುದು” – ಎಂದು ಬ್ರಹ್ಮನು ಹೇಳಿದನಂತೆ. ಅದರಂತೆಯೇ, ಶಿವನು ಜಗತ್ತಿನಲ್ಲಿ ಎಲ್ಲೆಲ್ಲೂ ಭಿಕ್ಷಾಟನೆ ಮಾಡಿದನಂತೆ. ಎಲ್ಲಿ ಎಷ್ಟು ಮಾಡಿದರೂ ಕಪಾಲವು ತುಂಬಲೇ ಇಲ್ಲವಂತೆ. ಕಡೆಗೆ, ಶಿವನುಶ್ರೀಮನ್ನಾರಾಯಣನಲ್ಲಿ ಯಾಚಿಸಿದನಂತೆ. ನಾರಾಯಣನು ಶಿವನಲ್ಲಿ ಕನಿಕರಗೊಂಡು, ತನ್ನ ಕೈಯಿಂದ ರಕ್ತವನ್ನು ಹರಿಸುತ್ತಾ ’ಅಕ್ಷಯಂ’ ಎಂದನಂತೆ. ಇದರಿಂದ ಕಪಾಲವು ತುಂಬಿ, ಕೈಯಿಂದ ಕಳಚಿಬಿತ್ತಂತೆ. ಇದು ಕತೆ. 



ಪಿಱಕ್ಕೂಮ್ ಕರುಮಾಯಮ್ ಪೇಶಿಲ್ ಕದೈ” – ’ಹುಟ್ಟು’ ಬಲುಸೊಗಸೆಂದೂ, ಬೆಳವಣಿಗೆ ಆನಂದವನ್ನು ತರುವುದೆಂದೂ ಯೋಚಿಸುವವರು ತಿಳಿವಳಿಕೆ ಇಲ್ಲದ ಮೂಢರು. ಹುಟ್ಟಿನೊಡನೆ ಬಾಲ್ಯ, ಕೌಮಾರ, ಯೌವನ, ಮುಪ್ಪು ಎಂಬ ಅವಸ್ಥೆಗಳು, ವ್ಯಾಧಿಯೂ ಮೃತ್ಯುವೂ ಅಂಟಿಕೊಂಡೇ ಬರುತ್ತವೆ ಎಂಬುದನ್ನು ಅವರು ಮರೆಯುತ್ತಾರೆ. ಅವುಗಳನ್ನೆಲ್ಲಾ ಹೇಗಾದರೂ ಸಹಿಸಿಕೊಂಡು ಮುಗಿಸಿಬಿಡುವುದೆಂದರೆ, ಅದು ಅಲ್ಲಿಗೇ ಕೊನೆಗಾಣುವುದಿಲ್ಲ. ಮತ್ತೆ ಹುಟ್ಟುಬರುವುದು; ಮತ್ತೆ ಅದನ್ನು ಹಿಂಬಾಲಿಸುವ ಅವಸ್ಥೆಗಳೂ ಮರಣವೂ ಬರುವುದು. ಹೀಗೆ, ಹುಟ್ಟು ಸಾವುಗಳು ವಿಷಚಕ್ರದಂತೆ ಸುಲಭವಾಗಿ ಮುಗಿಯದ ಕತೆಯಾಗುತ್ತದೆ. ಇದೇ ’ಹುಟ್ಟು’ ಎಂಬುದರ ಕ್ರೂರ ವಂಚನೆ. 



೩೨. ಕದೈಪ್ಪೊರುಳ್ ತಾನ್ ಕಣ್ಣನ್ ತಿರುವಯಿಟ್ರಿನುಳ್ಳ,

ಉದೈಪ್ಪಳವು ಪೋದು ಪೋಕ್ಕಿನ್ ಱಿ, - ವದೈಪೊರುಳ ತಾನ್

ವಾಯ್ ನ್ದ ಕುಣತ್ತು ಪ್ಪಡಾದದಡೈಮಿನೋ,

ಆಯ್ ನ್ದ ಕುಣತ್ತಾನಡಿ. 



ಕದೈ = ಜಗತ್ತಿನ \(ಬ್ರಹ್ಮಾಂಡದ\) ಸೃಷ್ಟಿಸ್ಥಿತಿ ಲಯಗಳಿಗೆ, ಪೊರುಳ್ = ಮೂಲವಸ್ತುವೇ, ತಾನ್ = ಅವನು, ಕಣ್ಣನ್ = ಭಗವಂತನ \(ಆಕರ್ಷಕನ\), ತಿರುವಯಿಟ್ರಿನ್ = ಪವಿತ್ರವಾದ ಹೊಟ್ಟೆಯಲ್ಲಿ, ಉಳ್ಲ = ಇರುವ, ಉದೈಪ್ಪು ಅಳವು = ಕ್ಷಣಕಾಲವೂ ಪೋದುಪೋಕ್ಕಿನ್ = \(ವ್ಯರ್ಥವಾಗಿ\) ಕಾಲಕಳೆಯದಂತೆ, ವದೈಪೊರುಳ್ ತಾನ್ = ಸಂಕಟಪಡುವಸ್ತುತಾನೆಂದು, ವಾಯ್ ನ್ದ = ಗೋಳಾಡುವ \(ಒದರತಕ್ಕ\) ಗುಣತ್ತು = ಗುಣಗಳಲ್ಲಿ, ಪಡಾದ ಅದು = ಸೇರದೆ ಇರುವ ಅದನ್ನು, ಅಡೈಮಿನೋ = ಪಡೆಯಿರಿ, ಆಯ್ ನ್ದ ಕುಣತ್ತಾನ್ ಅಡಿ = ದಿವ್ಯಕಲ್ಯಾಣಗುಣಗಳುಳ್ಳವನ ತಿರುವಡಿಯನ್ನು. 



ಜಗತ್ತಿನ \(ಬ್ರಹ್ಮಾಂಡದ\) ಸೃಷ್ಟಿ ಸ್ಥಿತಿ ಲಯಗಳಿಗೆ ಮೂಲವಸ್ತುವಾದ ಆಕರ್ಷಕನಾದ ಭಗವಂತನ ಪವಿತ್ರವಾದ ಹೊಟ್ಟೆಯಲ್ಲಿರುವ ಕ್ಷಣಕಾಲವೂ ವ್ಯರ್ಥವಾಗಿ ಕಾಲಕಳೆಯದಂತೆ \(ಪೋಲಾಗದಂತೆ\) ಸಂಕಟಪಡುವ ವಸ್ತು ತಾನೆಂದು ಗೋಳಾಡುವ ಗುಣಗಳಿಗೆ ಈಡಾಗದಂತೆ, ದಿವ್ಯಕಲ್ಯಾಣಗುಣಗಳುಳ್ಳವನ ತಿರುವಡಿಯನ್ನು ಪಡೆದುಕೊಳ್ಳಿರಿ. 



ಆಳ್ವಾರರು ಹೇಳುತ್ತಾರೆ: ತಿಳಿವಳಿಕೆಯಿಲ್ಲದ ಜನರೇ, ಭಗವಂತನೇ ಎಲ್ಲಕ್ಕೂ ಮೂಲ, ಸೃಷ್ಟಿ, ಸ್ಥಿತಿ, ಲಯ ಕಾರ್ಯಗಳೆಲ್ಲ ಅವನ ಸಂಕಲ್ಪದಿಂದಲೇ ನಡೆಯುವುದು. ಅವನು ಸಕಲಸದ್ಗುಣಸಂಪನ್ನನು. ಅವನ ಕರುಣೆಯೂ ವಾತ್ಸಲ್ಯವೂ ಅಪಾರ. ಲಯಕಾಲಬಂದಾಗ, ತಾನು ಸೃಷ್ಟಿಸಿದ ಚರಾಚರವಸ್ತುಗಳೆಲ್ಲವನ್ನೂ ಅವನು ತನ್ನ ಹೊಟ್ಟೆಯಲ್ಲಿ ಅಡಗಿಸಿಟ್ಟುಕೊಂಡು ಮರುಸೃಷ್ಟಿಯವರೆಗೆ ಸಂರಕ್ಷಿಸುವನು. ಅಂಥ ಸ್ವಾಮಿಯನ್ನು ಎಡೆಬಿಡದಂತೆ ಆಶ್ರಯಿಸಿ ಭಜಿಸುತ್ತಲೇ ಇರಿ. ’ಹುಟ್ಟಿ’ ನ ಸಂಕಟಕ್ಕೆ ಒಳಗಾಗುವ ವಸ್ತು ತಾನೆಂದು ಗೋಳಾಡದಂತೆ, ಆ ಸಂಕಟದಿಂದ ಬಿಡಿಸಿಕೊಳ್ಳುವುದಕ್ಕೆ ತಕ್ಕ ದಾರಿ ಎಂದರೆ ಭಗವಂತನ ತಿರುವಡಿಗಳನ್ನಾಶ್ರಯಿಸಿ ಬಿಡದೆ ಭಜಿಸುವುದು. ಇದನ್ನರಿತುಕೊಂಡು ಸಕಲಕಲ್ಯಾಣಗುಣನಿಧಿಯೆನಿಸಿದ ಸ್ವಾಮಿಯ ದ್ವಿಯತಿರುವಡಿಗಳನ್ನು ಭಜಿಸಿ, ಪಡೆದುಕೊಳ್ಳಿರಿ. 



೩೩. ಅಡಿಚ್ಚಹಡಮ್ ಶಾಡಿ ಯರವಾಟ್ಟಿ, ಯಾನೈ

ಪಿಡಿತ್ತೊಶಿತ್ತು ಪ್ಪೇಯ್ ಮುಲೈನಂಜುಂಡು, - ವಡಿಪ್ಪವಳ

ವಾಯ್ ಪ್ಪಿನ್ನೈ ತೋಳಿಕ್ಕಾವಲ್ಲೇ ಟ್ರೆರುತ್ತಿಱುತ್ತು,

ಕೋಪ್ಪಿನ್ನು ಮಾನಾನ್ ಕುಱಿಪ್ಪು.



ಅಡಿ = ತಿರುವಡಿಯಿಂದ, ಶಹಡಮ್ = ಶಕಟನನ್ನು, \(ಬಂಡಿಯನ್ನು\), ಶಾಡಿ = ಝಾಡಿಸಿ, ಅರವು = ಸರ್ಪವನ್ನು, ಆಟ್ಟಿ = ಆಡಿಸಿ, ಯಾನೈ = ಆನೆಯನ್ನು, ಪಿಡಿತ್ತು = ಹಿಡಿದು, ಒಶಿತ್ತು = ನಾಶಪಡಿಸಿ, ಪೇಯ್ = ರಾಕ್ಷಸಿಯ, ಮುಲೈ = ಮೊಲೆಯನ್ನು, ನಂಜು ಉಣ್ಡು = ವಿಷವನ್ನು ಉಂಡು, ವಡಿ = ಸೊಬಗಿನ, ಪವಳಮ್ = ಹವಳದ ತುಟಿಯುಳ್ಳ, ಪಿನ್ನೈ = ನಪ್ಪಿನ್ನೈದೇವಿಯ, ತೋಳಿಕ್ಕಾ = ಕೈಹಿಡಿಯುವುದಕ್ಕಾಗಿ, ವಲ್ = ಬಲಿಷ್ಠವಾದ, ಏಱು = ಎತ್ತುಗಳ \(ಗೂಳಿಗಳ\), ಎರುತ್ತು = ಹೆಗಲನ್ನು \(ಕುತ್ತಿಗೆಯನ್ನು\), ಇಱುತ್ತು = ಮುರಿದು, ಕೋ = ಸರ್ವರಕ್ಷಕನಾಗಿ, ಪಿನ್ನುಮ್ = ಮತ್ತೆಯೂ, ಆನಾನ್ = ಆದವನ, ಕುಱಿಪ್ಪು = ಲಕ್ಷಣ ಕಾರ್ಯಗಳು.



ಸರ್ವರಕ್ಷಕನಾದ ಸ್ವಾಮಿಯ ವಿಲಕ್ಷಣಕಾರ್ಯಗಳು \(ಗುರುತುಗಳು\) ಎಂದರೆ, ತಿರುವಡಿಯಿಂದ ಬಂಡಿಯನ್ನು ಝಾಡಿಸಿದ್ದು, ಸರ್ಪವನ್ನು ಆಡಿಸಿದ್ದು, ಆನೆಯನ್ನು ಹಿಡಿದು ನಾಶಪಡಿಸಿದ್ದು, ರಾಕ್ಷಸಿಯ ಮೊಲೆಯ ವಿಷವನ್ನುಂಡದ್ದು, ಸೊಬಗಿನ್ ಹವಳದ ತುಟಿಯವಳಾದ ನಪ್ಪಿನ್ನೈದೇವಿಯ ಕೈಹಿಡಿಯುವುದಕ್ಕಾಗಿ ಬಲವಾದ ಗೂಳಿಗಳ ಹೆಗಲನ್ನು ಮುರಿದದ್ದು. 



ಈ ಪಾಶುರದಲ್ಲಿ ಭಗವಂತನ ಶ್ರೀಕೃಷ್ಣಾವತಾರದ ಕೆಲವು ವಿಲಕ್ಷಣ ಕಾರ್ಯಗಳನ್ನು ಉದ್ಧರಿಸಿ ಹೇಳಲಾಗಿದೆ. ಭಗವಂತನು ತನ್ನ ಆಶ್ರಿತರನ್ನು ಎಲ್ಲ ವಿಧದಲ್ಲೂ ರಕ್ಷಿಸುರನೆಂಬುದಕ್ಕೆ ಇವು ನಿದರ್ಶನಗಳೆಂದು ತೋರಿಸುವ ಕಾರಣದಿಂದ. 



“ಅಡಿಚ್ಚಹಡಮ್ ಶಾಡಿ” – ಇದು ಶಕಟಾಸುರ ಸಂಹಾರದ ಸಂಗತಿ. ಶ್ರೀಕೃಷ್ಣನು ತೊಟ್ಟಿಲ ಮಗುವಾಗಿರುವ ಕಾಲದಲ್ಲಿ, ಅವನ ಮಾವನಾದ ಕಂಸಾಸುರನು ಅವನನ್ನು ಕೊಲ್ಲಿಸಲು ನಾನಾ ಯತ್ನಗಳನ್ನು ನಡೆಸಿದನು. ಅವುಗಳಲ್ಲಿ ಬಂಡಿಯ ರೂಪದಲ್ಲಿ ಬಂದು, ಮಲಗಿದ್ದ ಮಗುವಿನ ಮೇಲೆ ಹರಿದು, ಅವನನ್ನು ಕೊಲ್ಲಿಸುವುದು ಒಂದು. ಶಕಟಾಸುರನು ಹಾಗೆ ಬಂಡಿಯ ರೂಪದಲ್ಲಿ ಬಂಡ. ವೇಗವಾಗಿ ಮಗುವಿನ ಮೇಲೆ ನುಗ್ಗಿ ಬಂದ. ಆ ಪುಟ್ಟ ಶಿಶುವು ತನ್ನ ಪುಟ್ಟಕಾಲನ್ನು, ಆಟವಾಡುವಂತೆ, ಝಾಡಿಸಿ, ಆ ಬಂಡಿಯನ್ನು ಪುಡಿಪುಡಿಮಾಡಿತು. 



“ಅರವು ಆಟ್ಟಿ” – ಯಮುನಾನದಿಯ ಕಾಳಿಂದ ಮಡುವಿನಲ್ಲಿ ಕಾಳಿಯನೆಂಬ ವಿಷ ಸರ್ಪದ ಕಾಟವಿತ್ತು. ದನಕರುಗಳಿಗೆ ಅಲ್ಲಿ ನೀರು ಕುಡಿಯಲು ಸಹ ಆಗದಂತೆ ನೀರೆಲ್ಲ ವಿಷಮಯವಾಗಿತ್ತು. ಬಾಲಕೃಷ್ಣನು ನಂದಗೋಕುಲದಲ್ಲಿ ಬೆಳೆಯುತ್ತಾ, ಗೋವಲಬಾಲಕರೊಡನೆ ದನಕರುಗಳನ್ನು ಮೇಯಿಸಲು ಕಾಡಿಗೆ ಹೋಗುತ್ತಿದ್ದನಷ್ಟೆ. ದನಕರುಗಳಿಗೆ ಮಡುವಿನ ನೀರನ್ನು ಕುಡಿಯುವಂತೆ ಮಾಡುವುದಕ್ಕಾಗಿ, ಒಂದು ದಿನ, ಅವನು, ಆ ಮಡುವಿನಲ್ಲಿ ಧುಮುಕಿದನು. ಕಾಳೀಯನನ್ನು ಕೆಣಕಿದನು. ಅದರೊಡನೆ ಸೆಣಸಿದನು. ಅದನ್ನು ಹಣ್ಣು ಮಾಡಲು, ಅದರ ಹೆಡೆಯು ಮೇಲೇರಿ ನಿಂತು, ಆನಂದದಿಂದ ಕುಣಿಕುಣಿದಾಡಿದನು. ಕಾಳೀಯನನ್ನು ಆಡಿಸಿದ್ದು ಹೀಗೆ. 



“ಯಾನೈಪಿಡಿತ್ತೊಶಿತ್ತು” – ಬಾಲಕೃಷ್ಣನನ್ನು ಮಧುರೆಗೆ ಬರಮಾಡಿಕೊಂಡು, ಅದರ ಹೆಬ್ಬಾಗಿಲಲ್ಲೇ ಆನೆಯಿಂದ ತುಳಿಸಿಕೊಳ್ಳಿಸಬೇಕೆಂಬ ಹವಣಿಕೆಯಿತ್ತು. ಕುವಲಯಾಪೀಡವೆಂಬ ಮದ್ದಾನೆ ಬಾಲಕೃಷ್ಣನಿಗಾಗಿ ಬಾಗಿಲಲ್ಲಿ ಕಾದಿತ್ತು. ಕೃಷ್ಣನಾದರೋ ಅದನ್ನೆದುರಿಸಿದನು. ಅದರ ದಂತವನ್ನು ಮುರಿದುಕೊಂಡನು. ಅದನ್ನೇ ತನ್ನ ಆಯುಧವನ್ನಾಗಿ ಮಾಡಿಕೊಂಡು ಅದರಿಂದಲೇ ಅದನ್ನು ನಾಶಪಡಿಸಿದನು.



“ಪೇಯ್ ಮುಲೈ ನಂಜುಂಡು”- ಪೂತನಿಯೆಂಬ ರಾಕ್ಷಸಿ, ಕಂಸನಿಂದ ಪ್ರೇರಿತಳಾಗಿ, ಶಿಶುವಾದ ಕೃಷ್ಣನನ್ನು ಕೊಲ್ಲಲು ನಂದಗೋಕುಲಕ್ಕೆ ಬಂದಳು. ಯಾರೂ ಮಗುವಿನ ಬಳಿ ಇಲ್ಲದ ಸಮಯದಲ್ಲಿ, ಅವಳು ಯಶೋದೆಯಂತೆಯೇ ಮಾರುವೇಷಗೊಂಡು, ಕೃಷ್ಣನನ್ನೆತ್ತಿಕೊಂಡು ತನ್ನ ವಿಷದ ಮೊಲೆಯೂಡಿಸತೊಡಗಿದಳು. ಕೃಷ್ಣನು ಅದನ್ನು ಚಪ್ಪರಿಸುತ್ತಾ ಉಂಡು, ಅದರೊಡನೆ ಅವಳ ಪ್ರಾಣವನ್ನೂ ಹೀರಿ ಹಾಕಿದನು. 



“ವಡಿಪ್ಪವಳವಾಯ್ ಪಿನ್ನೈತೋಳಿಕ್ಕಾ ...............” – ಸತ್ಯೆ ಎಂಬವಳ ತಂದೆ ಏಳುಗೂಳಿಗಳನ್ನು ಕೊಬ್ಬಿಸಿ ಬೆಳೆಸಿದ್ದ. ಆ ಏಳುಗೂಳಿಗಳನ್ನು ಯಾರೊಬ್ಬನೇ ಹಿಡಿದು ಕಟ್ಟಿಹಾಕುವನೋ ಅವನಿಗೆ ತನ್ನ ಮಗಳಾದ ಸತ್ಯೆಯನ್ನು ಕೊಟ್ಟು ಮದುವೆ ಮಾಡುವುದಾಗಿ ಸಾರಿಸಿದನು. ಶ್ರೀಕೃಷ್ಣನು ಈ ಸಾಹಸ ಕಾರ್ಯವನ್ನು ನಡೆಸಿ, ಆ ಸುಮ್ದರಿಯನ್ನು ಮದುವೆಯಾದನು.



ಆಳ್ವಾರರು ಹೇಳುತ್ತಾರೆ: ಚಿಕ್ಕಂದಿನಿಂದಲೂ ದುಷ್ಟಜನರನ್ನು ನಾನಾರೀತಿಯಲ್ಲಿ ಲೀಲಾಜಾಲವಾಗಿ ಸದೆಬಡಿದದ್ದು ಭಗವಂತನು ತನ್ನ ಆಶ್ರಿತರನ್ನು ಸದಾ ರಕ್ಷಿಸುವನೆಂಬುದಕ್ಕೆ ನಿದರ್ಶನವಲ್ಲವೇ? 



೩೪. ಕುಱಿಪೆನಕ್ಕೂ ಕ್ಕೋಟ್ಟಿಯೂರ್ ಮೇಯಾನೈಯೇತ್ತ,

ಕುಱಿಪ್ಪೆನಕ್ಕೂ ನನ್ ಮೈ ಪಯಕ್ಕ, - ವೆಱುಪ್ಪಓ

ವೇಙ್ಗಡತ್ತು ಮೇಯಾನೈ ಮೆಯ್ ವಿನೈ ನೋಯೆಯ್ ದಾಮಲ್,

ತಾನ್ಕಡತ್ತುಮ್ ತನ್ಮೈಯಾನ್ ತಾನ್. 



ಕುಱಿಪ್ಪು = ಲಕ್ಷ್ಯವೂ, ಎನಕ್ಕೂ = ನನಗೆ, ಕೋಟ್ಟಿಯೂರ್ ಮೇಯಾನೈ = ತಿರುಕ್ಕೋಟ್ಟಿಯೂರಲ್ಲಿ ನೆಲಸಿರುವವನನ್ನು, ಭಜಿಸಬೇಕೆಂಬುದು. ಕುಱಿಪ್ಪು = ಉದ್ದೇಶವು, ಎನಕ್ಕು = ನನಗೆ, ನನ್ಮೈಪಯಕ್ಕ = ಭಗವಂತನನ್ನು ಎಡೆಬಿಡದೆ ಚಿಂತಿಸುವ ಒಳ್ಳೆಯತನವನ್ನು ಪಡೆದುಕೊಳ್ಳುವುದಕ್ಕ, ವೆಱುಪ್ಪನೋ ತಾನ್ = ಅವನು ಬೇಸರಗೊಳ್ಳುವನೋ, ವೇಙ್ಗಡತ್ತು ಮೇಯಾನೈ = ತಿರುವೆಂಕಟಗಿರಿಯಲ್ಲಿ ನೆಲಸಿರುವವನು, ಮೆಯ್ ವಿನೈ = ದೇಹದ ದುಃಖಗಳು, ನೋಯ್ = ರೋಗಗಳು, ಎಯ್ ದಾಮಲ್ = ಪಡೆಯದಂತೆ, ತಾನಾ = ಅವನು, ಕಡತ್ತುಮ್ = ದಾಟಿಸುವ, ತನ್ಮೈಯಾನ್ = ಸ್ವಭಾವವುಳ್ಳವನ, ತಾಳ್ = ತಿರುವಡಿಗಳು



ನನಗೆ ತಿರುಕ್ಕೋಟ್ಟಿಯೂರಲ್ಲಿ ನೆಲಸಿರುವವನನ್ನು ಭಜಿಸಬೇಕೆಂಬುದು ಲಕ್ಷ್ಯ. ಭಗವಂತನನ್ನು ಎಡೆಬಿಡದೆ ಚಿಂತಿಸುವ ಒಳ್ಳೆಯತನವನ್ನು ಪಡೆದುಕೊಳ್ಳುವುದು ನನ್ನ ಉದ್ದೇಶ. ತಿರುವೆಂಕಟಗಿರಿಯಲ್ಲಿ ನೆಲಸಿರುವವನು ನನಗೆ ದೇಹದ ಸಂಕಟಗಳು, ರೋಗಗಳು ಪಡೆಯದಂತೆ ಅವನು ನನ್ನನ್ನುದಾಟಿಸುವ ಸ್ವಭಾವದವನ ತಿರುವಡಿಗಳು.



ಈ ಪಾಶುರದಲ್ಲಿ ಭಗವಂತನನ್ನು ಏಕೆ ಭಜಿಸಬೇಕು? ಹೇಗೆ ಅವನನ್ನು ಭಜಿಸಬೇಕು? ಹೀಗೆ ಮಾಡುವುದರಿಂದ ನಮಗೆ ಬರುವುದಾದರೂ ಏನು? – ಇದನ್ನು ಆಳ್ವಾರರು ಹೇಳುತ್ತಾರೆ. 



ಆಳ್ವಾರರು ಹೇಳುತ್ತಾರೆ: ನನಗೆ ತಿರುಕ್ಕೋಟಿಯೂರಲ್ಲಿ, ತಿರುವೆಂಕಟಗಿರಿಯಲ್ಲಿ ನೆಲಸಿರುವವನನ್ನು ಆರಾಧಿಸಬೇಕೆಂಬುದು ಲಕ್ಷ್ಯ. ಅವನನ್ನು ಎಡೆಬಿಡದಂತೆ ಚಿಂತಿಸುತ್ತಿರುವ ಸತ್ ಸ್ವಭಾವವನ್ನು \(ಒಳ್ಳೆಯತನವನ್ನು\) ಪಡೆದುಕೊಳ್ಳುವುದು ಇದರ ಉದ್ದೇಶ. ಅವನು ನನಗೆ ದೇಹದ ದುಃಖ ಸಂಕಟಗಳು, ರೋಗರುಜಿನಗಳು, ಬರದಂತೆ ನನ್ನನ್ನು ಅಮರತ್ವಕ್ಕೆ ದಾಟಿಸುವ ಸ್ವಭಾವವುಳ್ಳ ಅವನ ತಿರುವಡಿಗಳು. 



೩೫. ತಾಳಾಉಲಹ ಮಳನ ವಶವೇ ಕೊಲ್,

ವಾಳಾ ಕಿಡನ್ದರುಳುಮ್ ವಾಯ್ ತಿಱಿವಾನ್, - ನೀಳೋತಾಮ್

ವನ್ದಲೈಕ್ಕುಮ್ ಮಾಮಯಿಲೈ ಮಾವಲ್ಲಿಕ್ಕೇಣಿಯಾನ್,

ಐನ್ದಲೈ ವಾಯ್ ನಾಹತ್ತಣೈ. 



ತಾಳಾಲ್ = ಕಾಲುಗಳಲ್ಲಿ, ಉಲಹಮ್ = ಲೋಕಗಳನ್ನು, ಅಳನ್ದ = ಅಳೆದುಕೊಂಡ, ಅಶವೇ ಕೊಲ್ = ಆಯಾಸವೋ ಕಾಣೆ, ವಾಳಾ = ಸುಮ್ಮನೆ \(ಮಾತಿಲ್ಲದೆ\), ಕಿಡನ್ದು = ಮಲಗಿ, ಅರುಳುಮ್ = ಕೃಪೆಮಾಡುತ್ತಾನೆ, ವಾಯ್ = ಬಾಯನ್ನು, ತಿಱವಾನ್ = ತೆರೆಯನಲ್ಲ, ನೀಳ್ ಓದಮ್ = ವಿಸ್ತಾರವಾದ ಕಡಲು, ವನ್ದು = ಚಲಿಸುತ್ತಾ, ಅಲೈಕ್ಕುಮ್ = ಅಲೆಗಳು ಬಡಿಯುತ್ತಿರುವ, ಮಾಮಯಿಲೈ = ಪ್ರಸಿದ್ಧವಾದ ಮಯಿಲಾಪುರದ \(ಬಳಿಯ\), ಮಾವಲ್ಲಿಕ್ಕೇಣಿಯಾನ್ = ತಿರುವಲ್ಲಿಕ್ಕೇಣಿಯಲ್ಲಿ ನೆಲಸಿರುವವನು, ಐತಲೈವಾಯ್ = ಐದು ಹೆಡೆಗಳನ್ನೂ ಬಾಯನ್ನೂ ಉಳ್ಳ, ನಾಹತ್ತು = ನಾಗನ \(ಸರ್ಪದ\), ಅಣೈ = ಹಾಸುಗೆಯಲ್ಲಿ. 



ವಿಸ್ತಾರವಾದ ಕಡಲು ಬಂದು ಅಲೆಗಳಾಗಿ ಸೇರುವ ಪ್ರಸಿದ್ಧವಾದ ಮಯಿಲಾಪುರದ ತಿರುವಲ್ಲಿಕ್ಕೇಣಿಯಲ್ಲಿ ನೆಲಸಿರುವವನು ಐದು ಹೆಡೆಗಳನ್ನೂ ಬಾಯನ್ನೂ ಉಳ್ಳ ಶೇಷನ ಹಾಸುಗೆಯಲ್ಲಿ ಸುಮ್ಮನೆ ಪವಡಿಸಿ ಕೃಪೆಮಾಡುತ್ತನಲ್ಲ\! ಬಾಯನ್ನು ತೆರೆಯನಲ್ಲ\! ಲೋಕಗಳನ್ನೆಲ್ಲಾ ತನ್ನ ಕಾಲುಗಳಲ್ಲಿ ಅಳೆದುಕೊಂಡ ಆಯಾಸದಿಂದಲೋ ಕಾಣೆ. 



ಈ ಪಾಶುರದಲ್ಲಿ ಮದರಾಸಿನ ತಿರುವಲ್ಲಿಕ್ಕೇಣಿ ಕ್ಷೇತ್ರದಲ್ಲಿ ನೆಲಸಿರುವ ಅರ್ಚಾವತಾರಿಯಾದ ಭಗವಂತನನ್ನು ಆಳ್ವಾರರು ಕೊಂಡಾಡುವ ಬಗೆಯನ್ನು ಕಾಣಬಹುದು. 



ಆಳ್ವಾರರು ಹೇಳುತ್ತಾರೆ: ವಿಸ್ತಾರವಾದ ಕಡಲ ಕರೆಯಲ್ಲಿ, ಅದರ ಅಲೆಗಳಿಂದ ಬಡಿಸಿಕೊಳ್ಳುತ್ತಿರುವ ಪ್ರಸಿದ್ಧವಾದ ಮಯಿಲಾಪುರದ ಮಗ್ಗುಲ ತಿರುವಲ್ಲಿಕ್ಕೇಣಿ ಕ್ಷೇತ್ರದಲ್ಲಿ ಭಗವಂತನು ಐದು ಹೆಡೆಗಳ ಶೇಷನ ಮೇಲೆ ಪವಡಿಸಿದ್ದಾನೆ. ಕಣ್ಣು ಮುಚ್ಚಿದ ಹಾಗೆಯೇ ಭಜಿಸಲು ಬಂದ ಭಕ್ತಾದಿಗಳನ್ನು ಅನುಗ್ರಹಿಸುತ್ತಾನೆ. ಹಿಂದೆ ತ್ರಿವಿಕ್ರಮನಾಗಿ ಅವತರಿಸಿದಾಗ ಸ್ವಾಮಿಯು ಲೋಕಗಳನ್ನೆಲ್ಲಾ ತನ್ನೆರಡು ಕಾಲುಗಳಿಂದ ಅಳೆದುಕೊಂಡದ್ದು ಅವನಿಗೆ ತುಂಬ ಆಯಾಸವಾಗಿರಬೇಕಲ್ಲವೇ? ಅದೇ ಕಾರಣದಿಂದ ಅವನು ಹಾಗಿದ್ದನಷ್ಟೆ\! 



೩೬. ನಾಹತ್ತಣೈಕ್ಕುಡನ್ದೈ ವೆಹ್ ಕಾ ತಿರುವೆವ್ವುಳ್,

ನಾಹತ್ತಣೈ ಯರಙ್ಗಮ್ ಪೇರನ್ಬಿಲ್, - ನಾಹ

ತ್ತಣೈ ಪ್ಪಾಱ್ ಕಡಲ್ ಕಿಡಕ್ಕೂಮ್ ಮಾದಿ ನೆಡುಮಾಲ್,

ಅಣೈಪ್ಪಾರ್ ಕರುತ್ತನಾವಾನ್. 



ನಾಹತ್ತು = ಸರ್ಪದ, ಅಣೈ = ಹಾಸುಗೆಯಲ್ಲಿ, ಕುಡನ್ದೈ = ತಿರುಕ್ಕೂಡನ್ದೈ \(ಕುಂಭಕೋಣ\), ವೆಹ್ ಕಾ = ತಿರುವೆಹ್ ಕಾ, ತಿರು = ಪವಿತ್ರವಾದ, ಎವ್ವುಳ್ = ಎವ್ವುಳ್, ಕ್ಷೇತ್ರಗಳಲ್ಲೂ, ನಾಹತ್ತು ಅಣೈ = ಸರ್ಪದ ಹಾಸುಗೆಯಲ್ಲಿ, ಅರಙ್ಗಮ್ = ತಿರುವರಂಗದಲ್ಲೂ \(ಶ್ರೀರಂಗದಲ್ಲೂ\), ಪೇರ್ = ತಿರುಪ್ಪೇರೂರಲ್ಲಿಯೂ, ಈ, ಅನ್ ಬು ಇಲ್ = ಇಷ್ಟವಾದ \(ಭಕ್ತಿಪೂರ್ಣವಾದ\) ಕ್ಷೇತ್ರಗಳಲ್ಲೂ, ನಾಹತ್ತು ಅಣೈ = ಶೇಷಶಯನದಲ್ಲಿ, ಪಾಲ್ ಕಡಲ್ = ತಿರುಪ್ಪಾರ್ ಕಡಲ್ \(ಪಾಲ್ಗಡಲಲ್ಲಿಯೂ\), ಕಿಡಕ್ಕೂಮ್ = ಪವಡಿಸಿರುವ, ಆದಿ, ನೆಡುಮಾಲ್ = ಆದಿಕಾರಣನಾದ ಸರ್ವೇಶ್ವರನು, ಅಣೈಪ್ಪಾರ್ = ಆಶ್ರಿಸುವವರ, ಕರುತ್ತನ್ ಆವಾನ್ = ಅಂತರಂಗದಲ್ಲಿರುವವನೂ ಆಗುತ್ತಾನೆ. 



ಆದಿ ಕಾರಣಾ ಸರ್ವೇಶ್ವರನು ಶೇಷಶಯನನಾಗಿ ಕುಂಭಕೋಣ, ತಿರುವೆಹ್ ಕಾ, ಎವ್ವೂರು, ಶ್ರೀರಂಗ, ತಿರುಪ್ಪೇರೂರು, ಮುಂತಾದ ಭಕ್ತಿಯುಕ್ತ ಕ್ಷೇತ್ರಗಳಲ್ಲೂ, ಪಾಲ್ಗಡಲಲ್ಲೂ, ಅವನನ್ನಾಶ್ರಯಿಸುವವರ ಅಂತರಂಗದಲ್ಲೂ ಇರುತ್ತಾನೆ. 



ಆಳ್ವಾರರು ಹೇಳುತ್ತಾರೆ: ಆದಿಕಾರಣನಾದ ಸರ್ವೇಶ್ವರನು ತಾನೇ ಆಶಿಸಿ ನೆಲಸಿರುವ ಸ್ಥಳಗಳು ಎಂದರೆ, ಕುಂಭಕೋಣ, ವೆಹ್, ಎವ್ವೂರ್, ಶ್ರೀರಂಗ, ಪೇರೂರ್ ಮುಂತಾದ ಪವಿತ್ರ ಕ್ಷೇತ್ರಗಳಲ್ಲಿ ಶೇಷಶಯನನಾಗಿ ಪವಡಿಸಿದ್ದಾನೆ. ಹಾಗೆಯೇ, ತನಗೆ ಇಷ್ಟವಾದ ಪಾಲ್ಗಡಲಲ್ಲಿಯೂ ಶೇಷಶಯನನಾಗಿದ್ದಾನೆ. ಅವನನ್ನು ಯಾರು ಆಶ್ರಯಿಸುವರೋ ಅಂಥಭಕ್ತರ ಅಂತರಂಗದಲ್ಲೂ ನೆಲಸಿದ್ದಾನೆ. 



ಭಗವಂತನ ವೈಭವವನ್ನು ಕಣ್ಣಾರ ಕಾಣುವ ಕ್ಷೇತ್ರಗಳು ಕೆಲವು, ಎಲ್ಲರಿಗೂ ಅತೀತನಾಗಿ, ’ಪರ’ನಾಗಿ, ಇರುವ ಕ್ಷೇತ್ರವೊಂದು. ಹೀಗಿದ್ದರೂ ಸಹ ಅವನನ್ನು ನಂಬಿ ಭಜಿಸುವವರ ಹೃದಯ ಮಧ್ಯದಲ್ಲಿಯೇ ಬಂದು ನೆಲಸಿರುವುದು ಅವನ ಪರಮಸೌಲಭ್ಯವಲ್ಲವೇ\! 



೩೭. ವಾನಲವು ತೀವಳಿ ಮಾಕಡಲ್ ಮಾ ಪೊರುಪ್ಪು,

ತಾನುಲವು ವೆಯ್ ಕದಿರುಮ್ ತಣ್ ಮದಿಯುಮ್, - ಮೇನಿಲವು

ಕೊಣ್ಡಲ್ ಪೆಯರುಮ್ ತಿಶೈಯೆಟ್ಟುಮ್ ಶೂೞ್ ಚ್ಚಿಯುಮ್,

ಅಣ್ಡನ್ತಿರುಮಾಲಹೈಪ್ಪು.



ಉಲವು = \(ಎಲ್ಲೆಲ್ಲೂ\) ಹರಡಿರುವ, ವಾನ್ = ಆಕಾಶ, ತೀ = ಅಗ್ನಿ, ವಳಿ = ವಾಯು, ಮಾ ಕಡಲ್ = ವಿಸ್ತಾರವಾದ ಕಡಲುಗಳು, ಮಾಪೊರುಪ್ಪು = ಕುಲಪರ್ವತಗಳು, ತಾನ್ ಉಲವು = ತಾನಾಗಿ ಸಂಚರಿಸುವ, ವೆಮ್ ಕದಿರುಮ್ = ಶಾಪದ ಸೂರ್ಯನೂ, ತಣ್ ಮದಿಯುಮ್ = ತಂಪಾದ ಚಂದ್ರನೂ, ಮೇಲ್ ನಿಲವು = ಮೇಲೆ ಸಂಚರಿಸುತ್ತಿರುವ, ಕೊಣ್ಡಲ್ = ಮೇಘಗಳೂ, ಪೆಯರುಮ್ = ಚೇತನಗಳೂ \(ವಸ್ತುಗಳೂ\), ತಿಶೈ ಎಟ್ಟುಮ್ = ಎಂಟು ದಿಕ್ಕುಗಳೂ, ಶೂೞ್ ಚ್ಚಿಯುಮ್ = ಆವರಣಗಳೂ, ಅಣ್ಡಮ್ = ಬ್ರಹ್ಮಾಂಡವೂ, ತಿರುಮಾಲ್ = ಸರ್ವೇಶ್ವರನ, ಅಹೈಪ್ಪು = ಸೃಷ್ಟಿಸಂಕಲ್ಪವು.



ಎಲ್ಲೆಲ್ಲೂ ಹರಡಿರುವ ಆಕಾಶ, ಅಗ್ನಿ, ವಾಯು, ವಿಸ್ತಾರವಾದ ಕಡಲುಗಳು, ಕುಲಪರ್ವತಗಳು, ತಾನಾಗಿ ಸಂಚರಿಸುವ ತಾಪದ ಸೂರ್ಯನೂ, ತಂಪಾದ ಚಂದ್ರನೂ, ಮೇಲೆ ಅಲೆದಾಡುವ ಮೇಘಗಳೂ, ಚೇತನಗಳೂ, ಎಂಟು ದಿಕ್ಕುಗಳೂ, ಆವರಣಗಳೂ, ಬ್ರಹ್ಮಾಂಡವೂ, ಸರ್ವೇಶ್ವರನ ಸೃಷ್ಟಿಸಂಕಲ್ಪವು. 



ಆಳ್ವಾರರು ಹೇಳುತ್ತಾರೆ: ಪಂಚಭೂತಗಳೂ, ಕುಲಪರ್ವತಗಳೂ ಮಹಾಕಡಲುಗಳೂ, ಸೂರ್ಯಚಂದ್ರರೂ, ಮೇಘಗಳು, ಚೇತನಾಚೇತನವಸ್ತುಗಳೂ, ಎಂಟು ದಿಕ್ಕುಗಳೂ, ವಿವಿಧ ಆವರಣಗಳು, ಇವುಗಳನ್ನೆಲ್ಲಾ ಕೂಡಿಕೊಂಡಿರುವ ಬ್ರಹ್ಮಾಂಡವೂ – ಇವೆಲ್ಲವೂ ಸರ್ವೇಶ್ವರನಾದ ಭಗವಂತನ ಸಂಕಲ್ಪವೇ. 



೩೮. ಅಹೈಪ್ಪಿಲ್ ಮನಿಶರೈ ಯಾಱು ಶಮಯಮ್

ಪುಹೈತ್ತಾನ್, ಪೊರುಕಡಲ್ ನೀರ್ ವಣ್ನನ್, - ಉಹೈಕ್ಕುಮೇಲ್

ಎತ್ತೇವರ್ ವಾಲಾಟ್ಟು ಮೆವ್ವಾಱು ಶೆಯ್ ಹೈಯುಮ್,

ಅಪ್ಪೋ ದೊಱಿಯು ಮಱೈಪ್ಪು. 



ಅಹೈಪ್ಪು ಇಲ್ = \(ಉಜ್ಜೀವನಗೊಳ್ಳಬೇಕೆಂಬ ಪೂರ್ಣ\) ಸಂಕಲ್ಪವಿಲ್ಲದ, ಮನಿಶರೈ = ಮನುಷ್ಯರನ್ನು, ಆಱುಶಮಯಮ್ = ಆರು ಮತಗಳಲ್ಲಿ, ಪುಹೈತ್ತಾನ್ = ಹೊಗಿಸಿದನು, ಪೊರುಕಡಲ್ ನೀರ್ ವಣ್ಣನ್ = ಅಲೆಗಳಿಂದ ತುಂಬಿದ ಕಡಲ ನೀರಿನ ಬಣ್ಣದವನು \(ಭಗವಂತನು\), ಉಹೈಕ್ಕೂಮ್ = \(ಒಂದು ವೇಳೆ ಹೀಗೆ\) ಉಪೇಕ್ಷಿಸುವ ಪಕ್ಷದಲ್ಲಿ, ಎತ್ತೇವರ್ \+ ಯಾವ \(ಅನ್ಯ\)ದೇವರ, ವಾಲಾಟ್ಟುಮ್ = ಅಹಂಕಾರದ ಕಾರ್ಯಗಳು, ಎವ್ವಾಱು = ಎಂಥ, ಶೆಯ್ ಹೈಯುಮ್ = ಕರ್ಮಗಳು, ಅಪ್ಪೋದೇ = ಆ ಕ್ಷಣದಲ್ಲೇ, ಒಱಿಯುಮ್ = ನಾಶವಾಗುವುದು, ಅಱೈಪ್ಪು = ಆಹ್ವಾನವೆಂಬುದು.



ಸಂಕಲ್ಪವಿಲ್ಲದ ಮನುಷ್ಯರನ್ನು ಅಲೆಗಳಿಂದ ತುಂಬಿದ ಕಡಲ ಬಣ್ಣದ ಸ್ವಾಮಿಯು ಆರು ಮತಗಳಲ್ಲಿ ಹೋಗಿಸುವನು. ಹೀಗೆ ಒಂದು ವೇಳೆ ಉಪೇಕ್ಷಿಸಿದ ಪಕ್ಷದಲ್ಲಿ, ಯಾವ ಅನ್ಯದೇವರ ಅಹಂಕಾರದ ಕಾರ್ಯಗಳು, ಎಂಥ ಕರ್ಮಗಳು ಆ ಕ್ಷಣದಲ್ಲೇ, ಆ ಆಹ್ವಾನವೆಂಬುದ್ ನಾಶವಾಗುವುದು. 



ಭಗವತ್ಸಂಕಲ್ಪವು ಜಗತ್ಸೃಷ್ಟಿಕಾರಣವಾದ್ದರಿಂದ, ಅದನ್ನು ರಕ್ಷಿಸುವ ಹೊಣೆಯೂ ಅವನೇ ಭರಿಸಬೇಕಷ್ಟೆ. ಇದು ಒಂದು ಕಡೆ. ಸೃಷ್ಟಿಸಲ್ಪಟ್ಟ ಮನುಷ್ಯನು ತನ್ನ ಉಜ್ಜೀವನದ ಬಗೆಯನ್ನು ಅರಿತುಕೊಳ್ಳಬೇಡವೇ? ಅದನ್ನರಿಯದೆ ನಡೆಯುವವನ ಗತಿ ಏನು ಎಂಬುದನ್ನು ಇಲ್ಲಿ ಹೇಳಲಾಗುತ್ತದೆ. 



“ಅಹೈಪ್ಪಿಲ್ ಮನುಶರೈ ಆಱು ಶಮಯಮ್ ಪುಹುತ್ತಾನ್” – ಸರ್ವೇಶ್ವರನಾದ ಶ್ರೀಮನ್ನಾರಾಯಣನನ್ನು ಆಶ್ರಯಿಸಿ ತನ್ನ ಉಜ್ಜೀವನವನ್ನು ಕಂಡುಕೊಳ್ಳದ ಮನುಷ್ಯರ ವಿಷಯದಲ್ಲಿಯೂ ಭಗವಂತನು ಉಪೇಕ್ಷೆ ತೋರಿಸುವುದಿಲ್ಲ. ಯಾರು ಯಾರಿಗೆ ಯಾವ ಯಾವ ದೈವದ ವಿಷಯದಲ್ಲಿ ಆಶೆಯಿದೆಯೋ, ಆ ದೈವಗಳನ್ನೇ ಅವರು ಭಜಿಸಿ ಪೂಜಿಸಲು ಭಗವಂತನು ಪ್ರೇರಿಸುತ್ತಾನೆ. ಮತ್ತು, ತಾನೇ ಆ ದೈವಗಳ ಮೂಲಕ ಅವರಿಗೆ ಸತ್ಫಲವನ್ನು ದೊರಕಿಸಿಕೊಡುತ್ತಾನೆ. 



ಆರು ಮತಗಳು:- ಶಾಕ್ಯ, ಉಲೂಕ್ಯ, ಅಕ್ಷಪಾದ, ಕ್ಷಪಣ, ಕಪಿಲ, ಮತ್ತು ಪತಂಜಲಿ – ಈ ಆ ಆರ್ವರು ಮಹನೀಯರು ಆರು ಬಗೆಯ ಧರ್ಮ \(ಉಜ್ಜೀವನ ಮಾರ್ಗ\)ಗಳನ್ನು ಬೋಧಿಸಿದರು. 



“ಉಹೈಕ್ಕೂಮ್ ಏಲ್, ಎತ್ತೇವರ್ ವಾಲಾಟ್ಟು, ಎವ್ವಾಱು ಶೆಯ್ ಹೈ” – ಒಂದು ವೇಳೆ, ಅನ್ಯದೇವರುಗಳನ್ನು ಪೂಜಿಸುವವರಲ್ಲಿ ಭಗವಂತನು ಉಪೇಕ್ಷೆಗೊಂಡರೆ ಏನಾಗುತ್ತದೆ? ಯಾವಯಾವ ದೈವದ \(ತಾನೇ ಮಹಾಶಕ್ತಿಪರನೆಂಬ\) ಅಹಂಕಾರದ ಕಾರ್ಯಗಳಾದರೂ, ಎಂಥ ಮಹತ್ವದ ಯಜ್ಞಯಾಗಾದಿ ಕರ್ಮಗಳಾದರೂ, ಸರ್ವೇಶ್ವರನ ಆಹ್ವಾನವಿಲ್ಲದ ಇತರ ಎಂಥ ಕಾರ್ಯಗಳಾದರೂ ಎಲ್ಲವೂ ವ್ಯರ್ಥವೇ ಆಗುತ್ತವೆ. 



ಆಳ್ವಾರರು ಹೇಳುತ್ತಾರೆ: ಸರ್ವೇಶ್ವರನಾದ ಭಗವಂತನನ್ನು ನೇರವಾಗಿ ಪೂಜಿಸದೆ ಅನ್ಯದೇವತೆಗಳನ್ನಾಶ್ರಯಿಸಿ ಭಜಿಸುವವರ ವಿಷಯದಲ್ಲೂ ಭಗವಂತನು ಕೃಪೆಗೊಳ್ಳುತ್ತಾನೆ. ಆಯಾ ದೈವದಮೂಲಕವೇ ಅವರ ಅಭೀಷ್ಟಗಳನ್ನು ನೆರವೇರಿಸುತ್ತಾನೆ. ಅಷ್ಟು ಕರುಣಾಳು ಸ್ವಾಮಿ. ಭಗವಂತನಿಗೆ ಅರ್ಪಿಸದಯಾವ ಕಾರ್ಯವಾದರೂ, ಭಗವಂತನು ಏನಾದರೂ ಉಪೇಕ್ಷಿಸಿದನೆಂದ್ರೆ, ವ್ಯರ್ಥವೆ ಆಗಿ ಹೋಗುವುದು. 



೩೯. ಅೞೈಪ್ಪನ್ ತಿರುವೇಙ್ಗಡತ್ತಾನೈಕ್ಕಾಣ

ಇೞೈಪ್ಪನ್ ತಿರುಕ್ಕೂಡಲ್ಕೂಡ, - ಮುಱೈಪ್ಪೇ

ರರುವಿ ಮಣಿವರನ್ ಱಿ ವನ್ದಿೞಿಯ, ಯಾನೈ

ವೆರುವಿಯರವೊಡುಙ್ಗುಮ್ ವೆಱ್ ಪು. 



ಅೞೈಪ್ಪನ್ = ಕೂಗಿಕೊಳ್ಳುತ್ತೇನೆ, ತಿರುವೇಙ್ಗಡತ್ತಾನೈಕಾಣ = ತಿರುವೆಂಕಟಗಿರಿಯ ಸ್ವಾಮಿಯನ್ನು ಕಾಣಬೇಕೆಂದು, ಇೞೈಪ್ಪನ್ = ನಿಶ್ಚಯಿಸುತ್ತೇನೆ, ತಿರುಕೂಡಲ್ = ಲಕ್ಷ್ಮೀದೇವಿಯ ಸೇರಿಕೆಯು, ಕೂಡ = ನೆರವೇರಬೇಕೆಂದು, ಮೞೈ = ಮಳೆಯಿಂದ, ಪೇರ್ ಅರುವಿ = ದೊಡ್ಡ ಬೆಟ್ಟದ ಝರಿಯು, ಮಣಿ = ರತ್ನಗಳನ್ನು, ವರನ್ ಱಿ = ಹೊರಳಿಸಿಕೊಂಡು, ವನ್ದು ಇೞಿಯ = ಬಂದು ಬೀಳುತ್ತಿರುವಾಗ, ಯಾನೈ = ಆನೆಗಳು, ವೆರುವಿ = ಹೆದರುವಂಥ, ಅರವು = ಸರ್ಪಗಳು, ಒಡುಙ್ಗುಮ್ = ಅವಿತುಕೊಳ್ಳುವಂಥ, ವೆಱ್ ಪು= ಬೆಟ್ಟ. 



ತಿರುವೆಂಕಟಗಿರಿಯಸ್ವಾಮಿಯನ್ನು ಕಾಣಬೇಕೆಂದು ಕೂಗಿಕೊಳ್ಳುತ್ತೇನೆ. ಲಕ್ಷ್ಮೀದೇವಿಯ ಕೂಡಿಕೆಯು ನೆರವೇರಬೇಕೆಂದು ನಿಶ್ಚಯಿಸುತ್ತೇನೆ. ಮಳೆಯ ದೆಶೆಯಿಂದ ದೊಡ್ಡ ಬೆಟ್ಟದ ಝರಿಗಳು ರತ್ನಗಳನ್ನು ಹೊರಳಿಸಿಕೊಂಡು ಬಂದು ಕೆಳಕ್ಕೆ ಹರಿದು ಬೀಳುತ್ತಿರುವಾಗ, ಆನೆಗಳು ಹೆದರುವಂಥ ಸರ್ಪಗಳು ಅವಿತುಕೊಳ್ಳುವ್ಂಥ ಬೆಟ್ಟ \(ಅದು\). 



ಆಳ್ವಾರರು ಹೇಳುತ್ತಾರೆ: ನನಗೆ ತಿರುಮಲೆಯ ಸ್ವಾಮಿಯನ್ನು ಕಾಣಬೇಕೆಂದು ಬಹಳ ಆಶೆ. ಕೂಗಿ ಕರೆಯುವುದರಿಂದ ಅದನ್ನು ತೋರ್ಪಡಿಸುತ್ತೇನೆ. ಆ ಬೆಟ್ಟದ ಸ್ವಾಮಿಯೊಡನೆ ಅಲಮೇಲ ಮಂಗೈದೇವಿಯ \(ಲಕ್ಷ್ಮೀದೇವಿಯ\) ಕೂಡಿಕೆಯು ನಡೆಯಲೇಬೇಕೆಂಬುದು ನನಗೆ ಆಶೆ. ಅದು ನೆರವೇರಲೇಬೇಕೆಂದು ನಿಶ್ಚಯಿಸುತ್ತೇನೆ. ತಿರುಮಲೈಬೆಟ್ಟದ ಸೊಬಗನ್ನು ಹೇಳತೀರದು. ಹೆಚ್ಚು ಮಳೆಯ ದೆಶೆಯಿಂದ ದೊಡ್ಡದೊಡ್ಡ ಬೆಟ್ಟದ ಝರಿಗಳು ವೇಗವಾಗಿ ಹರಿಯುತ್ತಾ, ರತ್ನಗಳನ್ನು ತಳ್ಳಿಕೊಂಡು ಕೆಳಕ್ಕೆ ಬೀಳುತ್ತವೆ \(ಇಳಿಯುತ್ತವೆ\). ಆ ರತ್ನಗಳ ಹೊಳಪನ್ನು ಕಂಡು, ಬೆಂಕಿಯೆಂದು ಭ್ರಮಿಸಿ, ಆನೆಗಳು ಹೆದರಿ ಓಡುತ್ತದೆ: ಬೆಟ್ಟದ ಹಾವುಗಳು ಅಂಜಿ ಅವಿತುಕೊಳ್ಳುತ್ತವೆ. 



೪೦. ವೆ ಱ್ ಪೆನ್ ಱು ವೇಙ್ಗಡಮ್ ಪಾಡಿನೇನೆ, ವೀಡಾಕ್ಕಿ

ನಿಱ್ ಕಿನ್ಱೇನ್ ನಿನ್ ಱು ನಿಲೈಕ್ಕಿನ್ಱೇನ್, - ಕಱ್ ಕಿನ್ ಱ

ನೂಲ್ ವಲೈಯಿಲ್ ಪಟ್ಟಿರುನ್ದ ನೂಲಾಟ್ಟಿಕೇಳುವನಾರ್,

ಕಾಲ್ ವಲೈಯಿಲ್ ಪಟ್ಟಿರುನ್ದೇನ್ ಕಾಣ್. 



ವೆಱ್ ಪು ಎನ್ ೞು = ಬೆಟ್ಟ ಎಂದು, ವೇಙ್ಗಡಮ್ = ತಿರುವೆಂಕಟಗಿರಿಯನ್ನು, ಪಾಡಿನೇನ್ = ಕೊಂಡಾಡಿದ್ದೇನೆ, ವೀಡು ಆಕ್ಕಿ = ಅದನ್ನೇ ಮನೆಯಾಗಿ ಮಾಡಿಕೊಂಡು, ನಿಱ್ ಕಿನ್ ಱೇನ್ = ಇದ್ದೇನೆ, ನಿನ್ಱು = ಹಾಗಿದ್ದುಕೊಂಡು, ನಿಲೈಕ್ಕಿನ್ ಱೇನ್ = ಅದನ್ನು ನನ್ನ ನೆಲೆಯಾಗಿ ಮಾಡಿಕೊಂಡಿದ್ದೇನೆ, ಕಱ್ ಕಿನ್ ಱ = ಕಲಿಯುವ, \(ಕಲಿಯುತ್ತಿರುವ\), ನೂಲ್ = ಶಾಸ್ತ್ರಗಳ, ವಲೈಯಿಲ್ = ಬಲೆಯಲ್ಲಿ, ಪಟ್ಟಿರುನ್ದ = ಸಿಕ್ಕಿಕೊಂಡಿರುವ, ನೂಲಾಟ್ಟಿ ಕೇಳ್ ವನಾರ್ = ಶಾಸ್ತ್ರಗಳ ಮೂಲವಸ್ತುವಾದ \(ಶಾಸ್ತ್ರಗಳಲ್ಲಿ ಪ್ರತಿಪಾದ್ಯನಾದ\) ಸರ್ವೇಶ್ವರನ, ಕಾಲ್ ವಲೈಯಿಲ್ = ತಿರುವಡಿಗಳೆಂಬ ಆಕರ್ಷಣದಲ್ಲಿ, ಪಟ್ಟಿರುನ್ದೇನ್ ಕಾಣ್ = ಸಿಕ್ಕಿ ಬಿದ್ದಿದ್ದೇನೆ ಕಂಡೆಯಾ. 



’ಬೆಟ್ಟ’ ಎಂದು ತಿರುವೆಂಕಟಗಿರಿಯನ್ನು ಕೊಂಡಾಡುತ್ತೇನೆ. ಅದನ್ನೇ ನನ್ನ ವಾಸಸ್ಥಳವನ್ನಾಗಿ ಮಾಡಿಕೊಂಡಿದ್ದೇನೆ. ಹಾಗಿದ್ದುಕೊಂಡು ಅದನ್ನು ನನ್ನ ನೆಲೆಯಾಗಿ ಮಾಡಿಕೊಂಡಿದ್ದೇನೆ. ಕಲಿಯತಕ್ಕ ಶಾಸ್ತ್ರಗಳ ಬಲೆಯಲ್ಲಿ ಸಿಕ್ಕಿಕೊಂಡ ಶಾಸ್ತ್ರಗಳಲ್ಲಿ ಪ್ರತಿಪಾದ್ಯನಾದ ಸರ್ವೇಶ್ವರನ ತಿರುವಡಿಗಳೆಂಬ ಆಕರ್ಷಣೆಯಲ್ಲಿ ನಾನು ಸಿಕ್ಕಿಬಿದ್ದಿದ್ದೇನೆ ಕಂಡೆಯಾ\!



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ದೇಶದಲ್ಲಿ ಎಷ್ಟೆಷ್ಟೋ ಬೆಟ್ಟಗಳಿವೆ. ಅವು ಬರಿಯ ಬೆಟ್ಟಗಳು ಮಾತ್ರವೇ. ಅವುಗಳಲ್ಲಿ ಯಾವ ಬಗೆಯ ಆಕರ್ಷಕವಾದ ವೈಶಿಷ್ಟ್ಯವೂ ಇಲ್ಲ. ಆದರೆ, ತಿರುವೆಂಕಟಗಿರಿ ಅಂಥಾದ್ದಲ್ಲ. ಸರ್ವೇಶ್ವರನಾದ ಭಗವಂತನೇ ಆಶೆಯಿಂದ ಅಲ್ಲಿ ಬಂದು ನೆಲಸಿದ್ದಾನೆ. ಕಲಿಯುಗ ವೈಕುಂಠವೇ ಅದು ಎಂದು ಸುಪ್ರಸಿದ್ಧವಾದದ್ದು ಅದು. ಆದ್ದರಿಂದ ’ಬೆಟ್ಟ’ ಎಂದರೆ ’ತಿರುಮಲೆಯೇ’ ಎಂದು ನಾನು ಅದನ್ನು ಕೊಂಡಾಡಿದ್ದೇನೆ. 



ಭಗವಂತನ ಪ್ರೀತಿಯ ನೆಲೆಯನ್ನು ನಾನು ಸಂದರ್ಶಿಸಿದೆ. ಅಲ್ಲಿಯ ಆಕರ್ಷಣೆಗೆ ಒಳಗಾದೆ. ಅದನ್ನೇ ನನ್ನ ಸ್ಥಿರವಾದ ನೆಲೆಯನ್ನಾಗಿ ಮಾಡಿಕೊಂಡಿದ್ದೇನೆ. 



ಇದಕ್ಕೆ ಕಾರಣವೇನೆಂದರೆ, ಎಲ್ಲಾ ವೇದಶಾಸ್ತ್ರಗಳಲ್ಲಿ ಪ್ರತಿಪಾದ್ಯನಾಗಿರುವ, ಅವುಗಳ ಚಾಲಕನಾಗಿರುವ, ಸರ್ವೇಶ್ವರನು ದಿವ್ಯಸುಂದರನಾಗಿ ನೆಲೆಗೊಂಡಿದ್ದಾನೆ. ಅವನ ದಿವ್ಯತಿರುವಡಿಗಳ ಆಕರ್ಷಣೆಗೆ ಒಳಗಾಗಿ ನಾನು ಅವುಗಳ ಆಶ್ರಯವನ್ನೇ ಬಲವಾಗಿ \(ಪಟ್ಟಾಗಿ\) ಹಿಡಿದಿದ್ದೇನೆ. 



೪೧. ಕಾಣಲುಱುಹಿನ್ ಱೇನ್ ಕಲ್ಲರುವಿ ಮುತ್ತುದಿರ್,

ಓಣ ವಿೞವಿಲೊಲಿಯದಿರ, - ಪೇಣಿ

ವರು ವೇಙ್ಗಡವಾ ನೆನ್ನುಳ್ಳಮ್ ಪುಹುನ್ದಾಯ್,

ತಿರುವೇಙ್ಗಡ ಮದನೈ ಚ್ಚೆನ್ ಱು.



ಕಾಣಲ್ = \(ನಿನ್ನನ್ನು\) ಕಾಣಲು, ಉಱುಹಿನ್ ಱೇನ್ = ಕಾತರಪಡುತ್ತೇನೆ. ಕಲ್ ಅರುವಿ = ಝಳಝಳವೆಂದು ಸದ್ದುಮಾಡುವ ಬೆಟ್ಟದ ಝರಿಗಳಿಂದ, ಮುತ್ತು ಉದಿರ = \(ಅವುಗಳ ಮೂಲಕ\) ಉದುರುತ್ತಿರುವ ಮುತ್ತುಗಳು – \(ಬಿದಿರುಮೆಳೆಗಳಿಂದ ಮುತ್ತುಗಳು ಉದುರುವುದರಿಂದಲೂ\) – ಓಣಮ್ = ಶ್ರವಣನಕ್ಷತ್ರದಂದು, ನಡೆಯುವ, ವಿೞವಿಲ್ = ಉತ್ಸವದಲ್ಲಿ, ಒಲಿ = ವೇದಘೋಷ, ಮಂಗಳವಾದ್ಯ, ಮೊದಲಾದಸದ್ದಿನಿಂದ, ಅದಿರ = ಕಂಪನಗಳಿಂದಲೂ, ಪೇಣಿ = ಆಶೆ ಆದರಗಳಿಂದ, ವರು = ತುಂಬಿರುವ \(ತುಂಬಿ ಬರುವ\), ವೇಙ್ಗಡವಾ = ತಿರುವೆಂಕಟಗಿರಿಯ ಸ್ವಾಮಿಯೇ, ಎನ್ ಉಳ್ಳಮ್ = ನನ್ನ ಅಂತರಂಗವನ್ನು, ಪುಹುನ್ದಾಯ್ = ಪ್ರವೇಶಿಸಿರುವವನೇ, ತಿರುವೇಙ್ಗಡಮ್ = ತಿರುವೆಂಕಟಗಿರಿಯೆಂಬ, ಅದನೈ = ಅದನ್ನು, ಶೆನ್ ಱು = ಪ್ರವೇಶಿಸಿ \(ಹೋಗಿ ಸೇರಿ\).



ಬೆಟ್ಟದ ಝರಿಗಳ ಸದ್ದಿನಿಂದಲೂ, ಬಿದಿರುಮೆಳೆಗಳಿಂದ ಉದುರುವ ಮುತ್ತುಗಳಿಂದಲೂ, ಶ್ರವಣನಕ್ಷತ್ರದಂದು ನಡೆಯುವ ಉತ್ಸವದಲ್ಲಿ ವೇದಘೋಷ, ಮಂಗಳವಾದ್ಯ ಮುಂತಾದವುಗಳ ಕಂಪನಗಳಿಂದಲೂ, ಆಶೆ ಆದರಗಳಿಂದ ಬರುವ ಭಕ್ತಾದಿಗಳ ಗದ್ದಲದಿಂದಲೂ ತುಂಬಿರುವ ತಿರುವೆಂಕಟಗಿರಿಯಸ್ವಾಮಿಯೇ ನೀನು ನನ್ನ ಅಂತರಂಗವನ್ನು ಪ್ರವೇಶಿಸಿ ನೆಲಸಿರುವವನೇ, ತಿರುವೆಂಕಟಗಿರಿಗೇ ಬಂದು ನಿನ್ನನ್ನು ಕಣ್ಣಾರ ಕಾಣಬೇಕೆಂದು ಕಾತರಪಡುತ್ತೇನೆ.



ತಿರುಮಲೆ ಎಂಬುದರ ವೈಶಿಷ್ಟ್ಯವೇನು, ಅದರ ವೈಭವ ಎಂಥಾದ್ದು, ಭಕ್ತರನ್ನು ಅದು ಆಕರ್ಷಿಸುವುದು ಹೇಗೆ ಎಂಬುದನ್ನು ಇಲ್ಲಿ ಸುಂದರವಾಗಿ ವಿವರಿಸಲಾಗಿದೆ. ತಿರುಮಲೆ ಪ್ರಕೃತಿಯ ನೆಲೆವೀಡು. ಅಲ್ಲಿಂದ ಹರಿದುನೆಲಕ್ಕೆ ಇಳಿಯುವ ಬೆಟ್ಟದ ಝರಿಗಳ ಕಲಕಲ ನಿನಾದದಿಂದ ಅದು ತುಂಬಿ ಹೋಗಿದೆ. ಬೆಟ್ಟದ ತಪ್ಪಲಿನಲ್ಲಿ ಎಲ್ಲೆಲ್ಲೂ ಬಿದಿರಿನ ಮೆಳೆಗಳು ಬೆಳೆದಿವೆ. ಅವುಗಳು ಸಿಡಿಯುವ ಸದ್ದೂ, ಅವುಗಳಿಂದ ಉದುರುವ ಮುತ್ತುಗಳ ಸದ್ದೂ ಸರ್ವಸಾಮಾನ್ಯ. ಶ್ರವಣ ಮುಂತಾದ ಶುಭನಕ್ಷತ್ರಗಳಲ್ಲಿ ಭಗವಂತನಿಗೆ ಉತ್ಸವಗಳು ತಪ್ಪುವುದಿಲ್ಲ. ಆ ವಿಜೃಂಭಣೆಯಲ್ಲಿ ವೇದಘೋಷವೇನು, ಮಂಗಳವಾದ್ಯಗಳ ಸದ್ದೇನು, ಇವೆಲ್ಲವೂ ಭಕ್ತಿಯನ್ನು ಉಮ್ಮಳಿಸುತ್ತವೆ. ತಿರುಮಲೆ ಬೆಟ್ಟವನ್ನು ಹತ್ತಿಬರುವ ಭಕ್ತಾದಿಗಳ ಗದ್ದಲವಂತು ಸದಾ ಇರತಕ್ಕದ್ದೇ. ಹೀಗೆ, ನಾನಾಬಗೆಯ ಶಬ್ದಗಳು ಒಟ್ಟಿಗೆ ಕಲೆತುಕೊಂಡು ಎಲ್ಲೆಲ್ಲೂ ಕಂಪಿಸುತ್ತಾ, ತಿರುಮಲೆಯನ್ನು ಅತ್ಯಾಕರ್ಷಕವಾಗಿ ಮಾಡಿದೆ.



ಇಲ್ಲಿ ಆಳ್ವಾರರ ಮನದಾಶೆಯೇನು ಎಂಬುದನ್ನು ಕಂಡುಕೊಳ್ಳಬಹುದಾಗಿದೆ. 



ಜ್ಞಾನಮಾರ್ಗದಿಂದ ಭಗವಂತನನ್ನು ಒಲಿಸಿಕೊಂಡು, ಸ್ವಾಮಿಯು ತನ್ನ ಅಂತರಂಗದಲ್ಲಿ ನೆಲಸಿರುವುದನ್ನು ಅರಿತುಕೊಂಡಿದ್ದರೂ ಸಹ, ಭೂಮಿಯ ಮೇಲೆ ಅರ್ಚಾವತಾರಿಯಾಗಿ ನೆಲಸಿರುವ ದಿವ್ಯಮಂಗಳ ವಿಗ್ರಹವಾದ ಸ್ವಾಮಿಯನ್ನು ನೋಡಲು ಹುಡುಕಿಕೊಂಡು ಪವಿತ್ರಸ್ಥಳಗಳಿಗೆ ಹೋಗಬೇಕೆಂಬುದು ಭಕ್ತನ ಉತ್ತಮ ಲಕ್ಷಣ. ಅಂತರಂಗದಲ್ಲಿಟ್ಟುಕೊಂಡು ಆನಂದಿಸುವುದೆಂದರೆ, ಮಾನಸಿಕವಾದ ಆನಂದಾನುಭವ ಮಾತ್ರವೇ. ಆದರೆ ಪವಿತ್ರ ಸ್ಥಳಗಳಲ್ಲಿ ನೆಲಸಿರುವ ಅರ್ಚಾಮೂರ್ತಿಯನ್ನು ಸಂದರ್ಶಿಸುವುದು ಕಣ್ಮನಗಳೆರಡರಿಂದಲೂ ಅನುಭವವನ್ನು ತುಂಬಿಕೊಂಡು, ಭಕ್ತಿಯಿಂದ ಉಬ್ಬಿಹೋಗುವುದೇ.



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ನೀನು ಕೃಪೆಮಾಡಿ ನನ್ನ ಅಂತರಂಗದಲ್ಲಿ ನೆಲಸಿ ನನಗೆ ಆನಂದವನ್ನು ಕೊಡುತ್ತಿದ್ದರೂ ತಿರುಮಲೆ ಕ್ಷೇತ್ರದಲ್ಲಿ, ನಿನ್ನ ದಿವ್ಯಮಂಗಳ ವಿಗ್ರಹವನ್ನು ಕಣ್ತುಂಬ ಕಂಡು ಆನಂದಿಸಬೇಕೆಂಬಕಾತರ ನನ್ನನ್ನು ಬಾಧಿಸುತ್ತಿದೆ. 



೪೨. ಶೆನ್ಱು ವಣಙ್ಗುಮಿನೋ ಶೇಣುಯರ್ ವೇಙ್ಗಡತ್ತೈ,

ನಿನ್ ಱುವಿನೈಕೆಡುಕ್ಕೂಮ್ನೀರ್ ಮೈಯಾಲ್, - ಎನ್ ಱುಮ್

ಕಡಿಕ್ಕಮಲ ನಾನ್ಮೂಹನುಮ್ ಕಣ್ ಮೂನ್ ಱತ್ತಾನುಮ್,

ಅಡಿಕ್ಕಮಲ ಮಿಟ್ಟೇತ್ತು ಮಙ್ಗು. 



ಶೆನ್ ಱು = ಹೋಗಿ, ವಣಙ್ಗುಮಿನೋ = \(ಸ್ವಾಮಿಯ ತಿರುವಡಿಗಳಿಗೆ\) ನಮಸ್ಕರಿಸಿರಿ, ಶೇಣ್ ಉಯರ್ = ಆಕಾಶದ ಎತ್ತರವಿರುವ, ವೇಙ್ಗಡತ್ತೈ = ತಿರುವೆಂಕಟಗಿರಿಯ\(ಸ್ವಾಮಿಯ\)ನ್ನು ನಿನ್ ಱು = \(ಶಿಖರದಲ್ಲಿ\) ನಿಂತು, ವಿನೈ = ಪಾಪಗಳನ್ನು, ಕೆಡುಕ್ಕೂಮ್ = ನಾಶಪಡಿಸುತ್ತಾನೆ, ನೀರ್ ಮೈಯಾಲ್ = \(ಅವನ\) ಒಳ್ಳೆಯ ಸ್ವಭಾವದಿಮ್ದ, ಎನ್ ಱುಮ್ = ಎಲ್ಲಾ ಕಾಲದಲ್ಲೂ, ಕಡಿ ಕಮಲಮ್ = ಪರಿಮಳ ತುಂಬಿರುವ ಕಮಲದವನಾದ, ನಾನ್ ಮುಹನುಮ್ = ಚತುರ್ಮುಖ ಬ್ರಹ್ಮನೂ, ಕಣ್ ಮೂನ್ ಱಿತ್ತಾನುಮ್ = ಮುಕ್ಕಣ್ಣನಾದ ಶಿವನೂ, ಅಡಿ = ತಿರುವಡಿಗಳಿಗೆ, ಕಮಲಮ್ ಇಟ್ಟು = ಕಮಲವನ್ನು ಸಮರ್ಪಿಸಿ, ಏತ್ತುಮ್ = ಭಜಿಸುತ್ತಾರೆ, ಅಙ್ಗು = ಅಲ್ಲಿ 



ಆಕಾಶದ ಎತ್ತರವಿರುವ ತಿರುವೆಂಕಟಗಿರಿಗೆ ಹೋಗಿ, ಸ್ವಾಮಿಯನ್ನು ನಮಸ್ಕರಿಸಿರಿ. ಅದರ ಶಿಖರದಲ್ಲಿ ನಿಂತು ಸ್ವಾಮಿಯು ತನ್ನ ಒಳ್ಳೆಯ ಸ್ವಭಾವದಿಂದ ಪಾಪಗಳನ್ನೆಲ್ಲಾ ನಾಶಪಡಿಸುವನು. ಅಲ್ಲಿ, ಪರಿಮಳತುಂಬಿದ ಕಮಲದವನಾದ ನಾನ್ಮುಖನೂ, ಮುಕ್ಕಣ್ಣನಾದ ಶಿವನೂ ಸ್ವಾಮಿಯ ತಿರುವಡಿಗಳಿಗೆ ಕಮಲವನ್ನಿಟ್ಟು ಭಜಿಸುತ್ತಾರೆ. 



ತಿರುಮಲೆಯ ವೈಶಿಷ್ಟ್ಯಕ್ಕೆ ಇನ್ನೊಂದು ಕಾರಣವನ್ನು ಕೊಟ್ಟು ಭಕ್ತರನ್ನು ಆಳ್ವಾರರು ಅಲ್ಲಿಗೆ ಆಹ್ವಾನಿಸುತ್ತಾರೆ. 



ಆಳ್ವಾರರು ಹೇಳುತ್ತಾರೆ: ಭಕ್ತಜನರೇ, ಅತ್ಯುನ್ನತ ಶಿಖರದಲ್ಲಿ ಭಗವಂತನು ನಿಂತಿದ್ದಾನೆ. ಅಲ್ಲಿಗೆ ಹೋಗಿ ಅವನ ತಿರುವಡಿಗಳನ್ನುಪೂಜಿಸುವವರ ಪಾಪಗಳನ್ನು ಪರಿಹರಿಸುವ ಒಳ್ಳೆಯ ಸ್ವಭಾವ ಅವನದು. ಅವನ ತಿರುವಡಿಗಳನ್ನು ಪ್ರತಿನಿತ್ಯವೂ ನಾಲ್ಮುಖನೂ, ಮುಕ್ಕಣನೂ ಕಮಲದ ಹೂಗಳಿಂದ ಅರ್ಚಿಸಿ, ಪೂಜಿಸುತ್ತಾರೆ. 



೪೩. ಮಙ್ಗುಲ್ ತೋಯ್ ಶೆನ್ನಿ ವಡವೇಙ್ಗಡತ್ತಾನೈ,

ಕಙ್ಗುಲ್ ಪುಹುನ್ದಾರ್ ಹಳ್ ಕಾಪ್ಪಣಿವಾನ್, - ತಿಙ್ಗಳ್

ಶಡೈಯೇಱವೈತ್ತಾನುಮ್ ತಾಮರೈಮೇಲಾನುಮ್,

ಕುಡೈಯೋಱತ್ತಾಮ್ ಕುವಿತ್ತುಕ್ಕೊಣ್ಡು. 



ಮಙ್ಗುಲ್ ತೋಯ್ = ಮೋಡಗಳಿಂದ ಮುಚ್ಚಿರುವ, ಶೆನ್ನಿ = ಶಿಖರದ, ವಡವೇಙ್ಗಡತ್ತಾನೈ = ಉತ್ತರದಿಕ್ಕಿನ ವೆಂಕಟಾಚಲಪತಿಯನ್ನು, ಕಙ್ಗುಲ್ = ಸಂಧ್ಯಾಕಾಲದಲ್ಲಿ, ಪುಹುನ್ದಾರ್ ಹಳ್ = ಸೇರುತ್ತಾರೆ, ಕಾಪು ಅಣಿವಾನ್ = ಕಾವಲು ಇರುವುದಕ್ಕಾಗಿ, ತಿಙ್ಗಳ್ = ಚಂದ್ರನನ್ನು, ಶಡೈ ಏಱವೈತ್ತಾನುಮ್ = ಜಡೆಯಮೇಲೆ ಏರಿಸಿಕೊಂಡವನೂ, ತಾಮರೈಮೇಲಾನುಮ್ = ತಾವರೆಯ ಮೇಲಿರುವವನೂ, ತಾಮ್ = ತಾವು, ಕುಡೈ ಏಱ = ಮೇಲ್ಕಟ್ಟನ್ನು ಏರಿಸುವುದಕ್ಕಾಗಿ, ಕುೞತ್ತುಕ್ಕೊಣ್ಡು = ಸಲಕರಣೆಗಳನ್ನು ಕೂಡಿಟ್ಟುಕೊಂಡು. 



ಸಂಜೆಯಲ್ಲಿ, ಕಾವಲು ಇರುವುದಕ್ಕಾಗಿ, ಚಂದ್ರನನ್ನು ಜಡೆಯ ಮೇಲೆ ಏರಿಸಿಕೊಂಡವನೂ, ಕಮಲದ ಮೇಲಿರುವವನೂ, ಮೋಡಗಳಿಂದ ಮುಚ್ಚಿರುವ ಶಿಖರದಲ್ಲಿರುವ ತಿರುವೆಂಕಟಾಚಲಪತಿಗೆ ಕೊಡೆಯನ್ನು ಹಿಡಿಯುವುದಕ್ಕಾಗಿ \(ಮೇಲ್ಕಟ್ಟನ್ನು ಏರಿಸುವುದಕ್ಕಾಗಿ\), ಸಲಕರಣೆಗಳನ್ನು ಕೂಡಿಟ್ಟುಕೊಂಡು ಹೋಗುತ್ತಾರೆ. 



“ತಿಙ್ಗಳ್ ಶಡೈ ಏಱವೈತ್ತಾನುಮ್” – ಚಂದ್ರನನ್ನು ಜಡೆಯಮೇಲೆ ಏರಿಸಿಕೊಂಡವನು – ಶಿವನು.



“ತಾಮರೈಮೇಲಾನುಮ್” – ತಾವರೆಯ ಮೇಲಿರುವವನು ನಾಲ್ಮುಖನು. 



ಭಗವಂತನ ಊಳಿಗ ನಡೆಸಲು ಹೇಗೆ ಬ್ರಹ್ಮನೂ ಶಿವನೂ ಸಿದ್ಧವಾಗಿದ್ದಾರೆ ಎಂಬುದನ್ನು ಇಲ್ಲಿ ಸುಂದರವಾಗಿ ಹೇಳಲಾಗಿದೆ. 



ಭಗವಂತನು ಮುಗಿಲಿನಿಂದ ಮುಚ್ಚಿರುವ ಶಿಖರದ ಮೇಲೆ ನಿಂತಿದ್ದಾನಂತೆ. ಅವನಿಗೆ ರಕ್ಷಣೆ ಕೊಡಬೇಡವೇ? ಯಾರಿಂದ ಆ ರಕ್ಷಣೆ? ಏಕೆ? ಸ್ವಾಮಿಗೆ ಮಳೆ, ಚಳಿ, ಬಿಸಿಲು ಮುಂತಾದವುಗಳ ಬಾಧೆ ಇರದಂತೆ ಸುಂದರವಾದ ಕೊಡೆ ಹಿಡಿಯಬೇಕಂತೆ. ರಾತ್ರಿಗಳಲ್ಲಿ ಸ್ವಾಮಿ ಒಂಟಿಯಾಗಿ ಇರಲು ಬಿಡುವುದೇ? ಅವನಿಗೆ ಬೆಂಗಾವಲು ಬೇಡವೇ? ಈ ಎರಡು ಕೆಲಸಗಳನ್ನು ಮಾಡಲು ಶಿವನೂ, ಚತುರ್ಮುಖನೂ ಪ್ರತಿಸಂಜೆಯೂ ಅಲ್ಲಿ ಸಿದ್ಧವಾಗಿರುತ್ತಾರಂತೆ. 



ಭಗವಂತನೇ ಸರ್ವರಕ್ಷಕನಾಗಿರುವಾಗ ಅವನಿಗೆ ಕಾವಲೇ? ಎಂಥ ವಿಚಿತ್ರ\!



೪೪. ಕೊಣ್ಡು ಕುಡಙ್ಗಾಲ್ ಮೇಲ್ ವೈತ್ತ ಕುೞವಿಯಾಯ್,

ತಣ್ಡ ವರಕ್ಕನ್ ತಲೈ ತಾಳಾಲ್, - ಪಣ್ಡೆಣ್ಣಿ,

ಪೋಮ್ ಕುಮರನ್ ನಿಱ್ ಕುಮ್ ಪೊಱಿಲ್ ವೇಙ್ಗಡಮಲೈಕ್ಕೇ,

ಪೋಮ್ ಕುಮರರುಳ್ಳೀರ್ ಪುರಿನ್ದು. 



ಕುಡ ಗ್ಗಾಲ್ ಮೇಲ್ = ಮಡಿಲಲ್ಲಿ, ಕೊಣ್ಡು ವೈತ್ತ = ಇಟ್ಟುಕೊಂಡ ಶಿಶುವಾಗಿ, ತಣ್ಡಮ್ = ದಂಡನೆಗೆ ಅರ್ಹನಾದ, ಅರಕ್ಕನ್ = ರಾಕ್ಷಸನ, ತಲೈ = ತಲೆಯನ್ನು, ತಾಳಾಲ್ = ಕಾಲಿನಿಂದ, ಪಣ್ಡು = ಹಿಂದೆ, ಎಣ್ಣಿ = ಎಣಿಸಿ, ಪೋಮ್ = ಹೋಗುವ, ಕುಮರನ್ = ನಿತ್ಯಯೌವನನು, ನಿಱ್ ಕುಮ್ = ನಿಂತಿರುವ, ಪೊೞಿಲ್ = ಉಪವನಗಳಿಂದ ತುಂಬಿರುವ, ವೇಙ್ಗಡಮಲೈಕ್ಕೇ = ತಿರುಮಲೈಬೆಟ್ಟಕ್ಕೇ, ಪೋಮ್ = ಹೋಗಿರಿ, ಕುಮರರುಳ್ಳೀರ್ = ಗೃಹಸ್ಥರೇ\(ಮಕ್ಕಳುಳ್ಳವರೇ\), ಪುರಿನ್ದು = ಆಶೆಯಿಂದ. 



ಮಡಿಲಲ್ಲಿಟ್ಟುಕೊಂಡ ಶಿಶುವಾಗಿ, ದಂಡನೆಗೆ ಅರ್ಹನಾದ ರಾಕ್ಷಸನ ತಲೆಯನ್ನು ಕಾಲಿಂದ ಹಿಂದೆ ಎಣಿಸಿಕೊಂಡ ನಿತ್ಯಯೌವನನು ನೆಲಸಿರುವ \(ನಿಂತಿರುವ\) ಉಪವನಗಳ ತಿರುವೆಂಕಟಗಿರಿಗೆ, ಗೃಹಸ್ಥರೇ ಆಶೆಯಿಂದ ಹೋಗಿರಿ.



ಇಲ್ಲಿ ಭಗವಂತನ ಶ್ರೀರಾಮಾವತಾರವನ್ನು ಅಥವಾ ವಾಮನ – ತ್ರಿವಿಕ್ರಮಾವತಾರವನ್ನು ಸ್ಮರಿಸಿಕೊಳ್ಳಲಾಗಿದೆ ಎನ್ನಬಹುದು. ಮಡಿಲಲ್ಲಿಟ್ಟುಕೊಂಡು ಬೆಳಸುವ ಮಗುವಾಗಿ ಅವತರಿಸಿದ್ದು ಶ್ರೀರಾಮನಾಗಿ ಮತ್ತು ವಾಮನನಾಗಿ. ಅನಂತರ ನಿತ್ಯಸುಂದರ ಯುವಕನಾಗಿ, ತನ್ನ ಸತಿ ಸೀತೆಗಾಗಿ ಲಂಕೆಯನ್ನು ಪ್ರವೇಶಿಸಿ, ರಾವಣನ ತಲೆಗಳನ್ನು ಚೆಲ್ಲಾಡಿದವನು ಶ್ರೀರಾಮ. ಅಂತೆಯೇ, ಅತ್ಯಾಕರ್ಷಕ ತೇಜಸ್ವಿಯಾದ ವಟುವಾಗಿ ಬಂದು, ಬಲಿಚಕ್ರವರ್ತಿಯಲ್ಲಿ ಯಾಚಿಸಿ, ಪಡೆದುಕೊಂಡ ಮೂರಡಿನೆಲಕ್ಕಾಗಿ, ತ್ರಿವಿಕ್ರಮನಾಗಿ ಬೆಳೆದು, ತನ್ನ ಎರಡೇ ಹೆಜ್ಜೆಗಳಿಂದ ಬ್ರಹ್ಮಾಂಡವನ್ನೆಲ್ಲಾ ವ್ಯಾಪಿಸಿ ಅಳೆದುಕೊಂಡು, ಮೂರನೆಯ ಹೆಜ್ಜೆಗೆ ಸ್ಥಳವಿಲ್ಲದೆ, ಬಲಿಚಕ್ರವರ್ತಿಯ ಮೇಲೆಯೇ ಇರಿಸಿ, ಅವನನ್ನುದ್ಧರಿಸಿದ ಸ್ವಾಮಿಯೇ ತ್ರಿವಿಕ್ರಮರೂಪಿ. 



ಆಳ್ವಾರರು ಹೇಳುತ್ತಾರೆ: ಮಕ್ಕಳುಳ್ಳವರೇ, ಹಿಂದೆ ಶ್ರೀರಾಮನಾಗಿಯೂ, ವಾಮನ-ತ್ರಿವಿಕ್ರಮನಾಗಿಯೂ ಅವತರಿಸಿ, ರಾಕ್ಷಸನನ್ನು ದಂಡಿಸಿ, ವಿಜೃಂಭಿಸಿದ ಸ್ವಾಮಿಯೇ ಈಗ ತಿರುಮಲೈ ಶಿಖರದಲ್ಲಿ ನಿಂತು ನೆಲಸಿದ್ದಾನೆ. ಅವನ ಸನ್ನಿಧಿಗೆ ನೀವೆಲ್ಲರೂ ಆಶೆಯಿಂದ ಹೋಗಿ, ಅವನ ತಿರುವಡಿಗಳನ್ನಾಶ್ರಯಿಸಿ, ಮುಕ್ತರಾಗಿರಿ.



೪೫. ಪುರಿನ್ದು ಮಲರಿಟ್ಟ ಪ್ಪುಣ್ಡರೀಕ ಪ್ಪಾದಮ್,

ಪರಿನ್ದು ಪಡು ಕಾಡುನಿಱ್ ಪ, - ತೆರಿನ್ದೆಙ್ಗುಮ್

ತಾನೋಙ್ಗಿ ನಿಱ್ ಕಿನ್ ಱಾನ್ ತಣ್ಣರುವಿ ವೇಙ್ಗಡಮೇ,

ವಾನೋರ್ ಕ್ಕೂಮ್ ಮಣ್ಣೊರ್ ಕ್ಕೂಮ್ ವೈಪ್ಪು.



ಪುರಿನ್ದು = ಆಶೆ ಆದರಗಳಿಂದ, ಮಲರ್ ಇಟ್ಟ = ಹೂಗಳಿಂದ ಅರ್ಚಿಸಿದ, ಪುಣ್ಡರೀಕ ಪಾದಮ್ = ಕೆಂದಾವರೆಯಂತೆ ಕೋಮಲವಾದ ಪಾದಗಳಿಗೆ, ಪರಿನ್ದು = ಮಂಗಳವನ್ನು ಹಾಡಿ, ಪಡು = ಬೀಳುವ, ಕಾಡು = ಕಾಡು ಮರಗಳ ನಡುವೆ, ನಿಱ್ ಪ = ನಿಂತಿರುವ, ತೆರಿನ್ದು = ಎಲ್ಲರಿಗೂ ತಿಳಿಯುವಂತೆ ಬೆಳಗುತ್ತಾ, ಎಙ್ಗುಮ್ = ಎಲ್ಲೆಲ್ಲೂ, ತಾನ್ = ತಾನು, ಓಙ್ಗಿ = ಉನ್ನತವಾಗಿ ಬೆಳೆದು, ನಿಱ್ ಕಿನ್ ಱಾನ್ = ನಿಂತಿರುವವನ, ಕಣ್ ಅರುವಿ = ತಂಪಾದ ಬೆಟ್ಟದ ಝರಿಗಳ, ವೇಙ್ಗಡಮೇ = ತಿರುವೆಂಕಟಗಿರಿಯೇ, ವಾನೋರ್ ಕ್ಕೂಮ್ = ನಿತ್ಯಸೂರಿಗಳಿಗೂ, ಮಣ್ಣೋರ್ ಕ್ಕೂಮ್ = ಭೂಮಿಯ ಮೇಲೆ ವಾಸಿಸುವ ಜನಕ್ಕೂ, ವೈಪು = ನಿಧಿಯಾಗಿದೆ.



ಆಶೆ ಆದರಗಳಿಂದ ಕೂಡಿ ಹೂಗಳಿಂದರ್ಚಿಸಿದ ಕೆಂದಾವರೆಯಂತೆ ಕೋಮಲವಾದ ಪಾದಗಳಿಗೆ ಮಂಗಳವನ್ನು ಹಾಡಿ, ಬೀಳುವ, ಕಾಡುಮರಗಳ ನಡುವೆ \(ಕಾಡುಮರಗಳ ತೋಪಿನಲ್ಲಿ\) ನಿಂತು, ಎಲ್ಲರಿಗೂ ತಿಳಿಯುವಂತೆ ಬೆಳಗುತ್ತಾ, ಎಲ್ಲೆಲ್ಲೂ ತಾನು ಉನ್ನತವಾಗಿ ಬೆಳೆದು ನಿಂತಿರುವವನ ತಂಪಾದ ಬೆಟ್ಟದ ಝರಿಗಳ ತಿರುವೆಂಕಟಗಿರಿಯೇ ನಿತ್ಯಸೂರಿಗಳಿಗೂ, ಭೂವಾಸಿಗಳಿಗೂ ನಿಧಿಯಾಗಿದೆ. 



ಆಳ್ವಾರರು ಹೇಳುತ್ತಾರೆ: ಸರ್ವವ್ಯಾಪಿಯಾದ ಭಗವಂತನು, ಭೂಲೋಕವಾಸಿಗಳಿಗೂ ಕೃಪೆಮಾಡಿ, ತಿರುವೆಂಕಟಗಿರಿಯ ಶಿಖರದಲ್ಲಿ ಬಂದು ಎಲ್ಲರಿಗೂ ತಿಳಿಯುವಂತೆ ನೆಲಸಿದ್ದಾನೆ. ಪ್ರಕೃತಿರಮ್ಯವೂ, ಬೆಟ್ಟದಝರಿಗಳಿಂದ ತುಂಬಿದ್ದೂ ಆದ ತಿರುವೆಂಕಟಗಿರಿಯು, ಈ ಕಾರಣದಿಂದ, ದೇವಾದಿದೇವತೆಗಳಿಗೂ ನಿತ್ಯಸೂರಿಗಳಿಗೂ, ಭೂಲೋಕವಾಸಿಗಳಿಗೂ ಸುಖಶಾಂತಿಯನ್ನು ನೀಡುವ ನಿಧಿಯಾಗಿದೆ.



೪೬. ವೈಪ್ಪನ್ ಮಣಿವಿಳಕ್ಕಾ ಮಾಮದಿಯೈ, ಮಾಲುಕ್ಕೆನ್

ಱೆಪ್ಪೊೞುದುಮ್ ಕೈನೀಟ್ಟುಮ್ ಯಾನೈಯೈ, - ಎಪ್ಪಾಡುಮ್

ವೇಡುವಳೈಕ್ಕ ಕ್ಕುಱವರ್ ವಿಲ್ಲೆಡುಕ್ಕೂಮ್ ವೇಙ್ಗಡಮೇ,

ನಾಡುವಳೈತ್ತಾಡುದು ಮೇಲ್ ನನ್ ಱು.



ಮಾಲುಕ್ಕೂ = ಸರ್ವೇಶ್ವರನಿಗೆ, ಮಾಮದಿಯೈ = ಪೂರ್ಣಚಂದ್ರನನ್ನು, ಮಣಿವಿಳಕ್ಕೂ = ಮಂಗಳದೀಪವಾಗಿ, ವೈಪ್ಪನ್ = ಇರಿಸುವುದಕ್ಕಾಗಿ, ಎಪ್ಪೊೞುದುಮ್ = ಎಲ್ಲ ಕಾಲಗಳಲ್ಲೂ, ಕೈನೀಟ್ಟುಮ್ = ಕೈಚಾಚುವ, ಯಾನೈಯೈ = ಆನೆಯನ್ನು, ಎಪ್ಪಾಡುಮ್ =ಎಲ್ಲ ಕಡೆಗಳಿಂದಲೂ, ವೇಡು = ಬೇಟೆಯಾಡಲು, ವಳೈಕ್ಕ = ಸುತ್ತುಕಟ್ಟಿರುವ, ಕುಱವರ್ = ಕುರವರು \(ಬೇಡರು\), ವಿಲ್ ಎಡುಕ್ಕೂಮ್ = ಬಿಲ್ಲನ್ನು ಎತ್ತಿ ಹಿಡಿಯುವಂಥ, ವೇಙ್ಗಡಮೇ = ತಿರುಮಲೆಯೇ, ನಾಡು = ನಾಡೆಲ್ಲವೂ, ವಳೈತ್ತು = ಸುತ್ತುವರಿದು, ಆಡುದುಮ್ ಏಲ್ = ಸಂತೋಷಪಡುವುದಾದರೆ, ನನ್ ಱು = ಒಳ್ಳೆಯದು.



ಸರ್ವೇಶ್ವರನಿಗೆ ಪೂರ್ಣಚಂದ್ರನನ್ನು ಮಂಗಳದೀಪವಾಗಿ ಇರಿಸುವುದಕ್ಕಾಗಿ ಎಲ್ಲ ಕಾಲಗಳಲ್ಲೂ ಕೈಚಾಚುವ ಆನೆಯನ್ನು ಬೇಡರು ಎಲ್ಲ ಕಡೆಗಳಿಂದಲೂ ಸುತ್ತುಕಟ್ಟಿ ಬಿಲ್ಲನ್ನು ಎತ್ತಿರುವಂಥ ತಿರುಮಲೆಯನ್ನೇ ನಾಡೆಲ್ಲವೂ ಸುತ್ತುವರಿದು ಸಂತಸಿಸುವುದು ಒಳ್ಳೆಯದು. 



ಆಳ್ವಾರರು ಹೇಳುತ್ತಾರೆ: ಆನೆಯಂಥ ಪ್ರಾಣಿಗಳೂ ಸಹ ಭಗವಂತನಲ್ಲಿ ಭಕ್ತಿಯಿಟ್ಟು, ಪೂರ್ಣಚಂದ್ರನನ್ನೇ ಅಲ್ಲಿ ಸದಾ ಬೆಳಗುವ ಮಂಗಳದೀಪವನ್ನಾಗಿ ಮಾಡಿಬಿಡಬೇಕೆಂದು ಆಶಿಸುವಂತೆ. ಚಂದ್ರನನ್ನು ಹಿಡಿದು ನಿಲ್ಲಿಸಲು ಯತ್ನಿಸುವವಂತೆ. ಅಂಥ ಶ್ರೇಷ್ಠವಾದ ತಿರುಮಲೆಯನ್ನು ಪ್ರದಕ್ಷಿಣೆಮಾಡುವುದು ನಾಡಿನ ಜನಕ್ಕೆಲ್ಲ ಪರಮ ಶ್ರೇಯಸ್ಕರ. 



೪೭. ನನ್ಮಣಿವಣ್ಣನೂರ್ ಆಳಿಯುಮ್ ಕೋಳರಿಯುಮ್,

ಪೊನ್ ಮಣಿಯುಮ್ ಮುತ್ತುಮ್ ಪೂಮರಮುಮ್, - ಪನ್ ಮಣಿ ನೀ

ರೋಡು ಪೊರುದುರುಳುಮ್ ಕಾನಮುಮ್ ವಾನರಮುಮ್,

ವೇಡುಮುಡೈ ವೇಙ್ಗಡಮ್



ನಲ್ = ಶ್ರೇಷ್ಠವಾದ, ಮಣಿವಣ್ನನ್ = ರತ್ನಗಳ ಬಣ್ಣದವನ \(ನೀಲಮಣಿವಣ್ಣನ\), ಊರ್ = ವಾಸಸ್ಥಾನವೆಂಬುದು, ಆಳಿಯುಮ್ = ಶರಭ ಮೃಗವೂ, ಕೋಳರಿಯುಮ್, ಕ್ರೂರವಾದ ಸಿಂಹವೂ, ಪೊನ್ = ಚಿನ್ನವೂ, ಮಣಿಯುಮ್ = ರತ್ನಗಳೂ, ಮುತ್ತುಮ್ = ಮುತ್ತುಗಳೂ, ಪೂಮರ್ ಮುಮ್ = ಹೂವಿನಮರಗಳೂ, ಪಲ್ = ಹಲವಾರು, ಮಣಿ = ರತ್ನಗಳು, ನೀರೋಡು = ನೀತಿನೊಡನೆ, ಪೊರುದು = ಕೂಡಿಕೊಂಡು, ಉರುಳುಮ್ = ಉರುಳುವ, ಕಾನಮುಮ್ = ಕಾಡುಗಳೂ, ವಾನರಮುಮ್ = ಕೋತಿಗಳೂ, ವೇಡುಮ್ = ಬೇಟೆಯೂ, ಉಡೈ = ಉಳ್ಳ, ವೇಙ್ಗಡಮ್ = ತಿರುವೆಂಕಟಗಿರಿಯೇ. 



ಉತ್ತಮನಾದ ನೀಲಮಣಿವಣ್ಣನ ವಾಸಸ್ಥಾನವೆಂಬುದು, ಶರಭ ಮೃಗವೂ, ಕ್ರೂರಸಿಂಹವೂ, ಚಿನ್ನವೂ, ರತ್ನಗಳೂ, ಮುತ್ತುಗಳೂ, ಹೂವಿನಮರಗಳೂ, ಹಲವಾರು ರತ್ನಗಳು ನೀರಿನೊಡನೆ ಕಲೆತು ಉರುಳುತ್ತಿರುವ ಕಾಡುಗಳೂ, ಕೋತಿಗಳೂ, ಬೇಟೆಯೂ ಉಳ್ಳ ತಿರುವೆಂಕಟಗಿರಿಯೇ. 



ದಟ್ಟವಾದ ಕಾಡಿನಿಂದಲೂ, ಶರಭ, ಸಿಂಹ, ಮುಂತಾದ ಕಾಡುಮೃಗಗಳಿಂದಲೂ, ಚಿನ್ನ, ಮುತ್ತು, ರತ್ನಗಳಿಂದಲೂ, ಹೂವಿನ ಮರಗಳಿಂದಲೂ, ಬಗೆಬಗೆಯ ರತ್ನಗಳನ್ನು ತಳ್ಳಿಕೊಂಡು ಹರಿಯುವ ಬೆಟ್ಟದ ಝರಿಗಳಿಂದಲೂ, ಕೋತಿ, ಜಿಂಕೆ, ಮೊಲ ಮುಂತಾದ ಬೇಟೆಗಳಿಂದಲೂ ತುಂಬಿರುವ ತಿರುವೆಂಕಟಗಿರಿಯ ಶಿಖರದಲ್ಲಿ ಸರ್ವೇಶ್ವರನಾದ ಭಗವಂತನ ವಾಸಸ್ಥಾನ. 



ಸ್ಜರಭ- ಎಂಬುದು ಪುರಾತನಕಾಲದ ಒಂದು ಮೃಗ. ಅದಕ್ಕೆ ಸಿಂಹದ ತಲೆ, ಆನೆಯ ಮೈ ಎಂದು ವರ್ಣನೆ ಇದೆ. ಶಾರ್ದೂಲ ಎಂಬ ಮತ್ತೊಂದು ಪುರಾತನ ಮೃಗಕ್ಕೆ ಆನೆತಲೆ, ಸಿಂಹದ ಮೈ ಎಂದು ವರ್ಣನೆ. ಇವೆರಡೂ ಈಗ ಇಲ್ಲ. 



ತಿರುಮಲೈ ಎಷ್ಟು ಪುರಾತನವಾದದ್ದು ಎಂದು ತೋರಿಸುವುದಕ್ಕೆ ಇದೊಂದು ಸಾಕ್ಷಿ ಇದ್ದಂತೆ. 



೪೮. ವೇಙ್ಗಡಮೇ ವಿಣ್ಣೋರ್ತೊೞುವದುವುಮ್, ಮೆಯ್ ಮ್ಮೈಯಾಲ್

ವೇಙ್ಗಡಮೇ ಮೆಯ್ ವಿನೈ ನೋಯ್ ತೀರ್ ಪ್ಪದುವುಮ್, - ವೇಙ್ಗಡಮೇ

ತಾನವರೈ ವೀಳತ್ತನ್ನಾೞಿಪ್ಪಡೈತ್ತೊಟ್ಟು,

ವಾನವರೈ ಕ್ಕಾಪ್ಪಾನ್ ಮಲೈ. 



ವೇಙ್ಗಡಮೇ = ತಿರುಮಲೆಯಾ, ವಿಣ್ಣೋರ್ = ನಿತ್ಯಸೂರಿಗಳು, ಮೆಯ್ ಮ್ಮೈಯಾಲ್ ಸತ್ಯವಾದ ಸಹಜ ಸ್ವಭಾವದಿಂದ, ತೊೞುವದುವುಮ್ = ಭಜಿಸಿ ಪೂಜಿಸುವುದೂ, ವೇಙ್ಗಡಮೇ = ತಿರುಮಲೆಯೇ, ಮೆಯ್ ವಿನೈ = ದೇಹೇಂದ್ರಿಯಗಳಿಂದ ಉಂಟಾದ ಪಾಪಗಳನ್ನೂ, ನೋಯ್ = ದುಃಖಸಂಕಟಗಳನ್ನೂ, ತೀರ್ಪದುವುಮ್ = ತೀರಿಸುವಂಥಾದ್ದೂ, ವೇಙ್ಗಡಮೇ = ತಿರುಮಲೈಯೇ, ತಾನವರೈ = ದಾನವರನ್ನು, ವೀೞ = ನಾಶಪಡಿಸಲು, ತನ್ ಆೞಿ ಪಡೈ = ತನ್ನ ಚಕ್ರಾಯುಧವನ್ನು, ತೊಟ್ಟು = ಹಿಡಿದು \(ತೊಟ್ಟು\), ವಾನವರೈ = ದೇವತೆಗಳನ್ನು, ಕಾಪ್ಪಾನ್ = ರಕ್ಷಿಸಿದವನ, ಮಲೈ = ಪರ್ವತ. 



ನಿತ್ಯಸೂರಿಗಳು ಸತ್ಯವಾದ ತಮ್ಮ ಸಹಜಸ್ವಭಾವದಿಂದ ಭಜಿಸಿ ಪೂಜಿಸುವುದೂ ತಿರುಮಲೈಯೇ. ದೇಹೇಂದ್ರಿಯಗಳು ಮಾಡಿದ ಪಾಪಗಳನ್ನೂ ರೋಗರುಜಿನಾದಿ ದುಃಖಸಂಕಟಗಳನ್ನೂ ತೀರಿಸುವುದೂ ತಿರುಮಲೆಯೇ. ದಾನವರನ್ನ್ ನಾಶಪಡಿಸಲು ತನ್ನ ಚಕ್ರಾಯುಧವನ್ನು ತೊಟ್ಟು ದೇವತೆಗಳನ್ನು ರಕ್ಷಿಸಿದವನ ಪರ್ವತವೂ ತಿರುಮಲೆಯೇ. 



೪೯. ಮಲೈಯಾಮೈ ಮೇಲ್ ವೈತ್ತು ವಾಶುಕಿಯೈಚ್ಚುಟ್ರಿ,

ತಲೈಯಾಮೈ ತಾನೊರುಕೈ ಪಟ್ರಿ, - ಅಲೈಯಾಮಲ್

ಪಿಱಕ್ಕಡೈನ್ದ ಪೆರುಮಾನ್ ತಿರುನಾಮಮ್,

ಕೂಱುವದೇ ಯಾವರ್ ಕ್ಕೂಮ್ ಕೂಟ್ರು. 



ಮಲೈ = ಬೆಟ್ಟವನ್ನು, ಆಮೈಮೇಲ್ ವೈತ್ತು = ಆಮೆಯ ಮೇಲೆ ಇಟ್ಟು, ವಾಶುಕಿಯೈಚ್ಚುಟ್ರಿ = \(ಬೆಟ್ಟಕ್ಕೆ\) ವಾಸುಕಿಯನ್ನು ಸುತ್ತಿ, ತಲೈ = ಬೆಟ್ಟದ ಶಿಖರವನ್ನು, ಆಮೈತಾನ್ = ಆಮೆಯಾದ ತಾನೇ, ಒರುಕೈ ಪಟ್ರಿ = ಒಂದು ಕೈಯಿಂದ ಹಿಡಿದುಕೊಂಡು, ಅಲೈಯಾ ಮಲ್ = ಅತ್ತಿತ್ತಾಲುಗಾಡದಂತೆ, ಪಿಱ = \(ಅಮೃತವನ್ನು\) ಪಡೆಯುವುದಕ್ಕೆ, ಕಡೈನ್ದ = ಸಮುದ್ರವನ್ನು ಕಡೆದ, ಪೆರುಮಾನ್ = ಸರ್ವೇಶ್ವರನ, ತಿರುನಾಮಮ್ = ಪವಿತ್ರವಾದ ನಾಮವನ್ನು, ಕೂಱುವದೇ = ಕೀರ್ತಿಸುವುದೇ, ಯಾವರ್ ಕ್ಕೂಮ್ = ಎಲ್ಲರಿಗೂ, ಕೂಟ್ರು = ಆಡುವ ಮಾತು. 



ಬೆಟ್ಟವನ್ನು ಆಮೆಯ ಮೇಲಿಟ್ಟು, ವಾಸುಕಿಯನ್ನು ಸುತ್ತಿ, ಬೆಟ್ಟದ ಶಿಖರವನ್ನು ತನ್ನ ಕೈಯಿಂದ ಅದು ಅತ್ತಿತ್ತ ಅಲುಗದಂತೆ ಹಿಡಿದು, ಅಮೃತವನ್ನು ಪಡೆಯುವುದಕ್ಕೆ ಕಡಲನ್ನು ಕಡೆದ ಸರ್ವೇಶ್ವರನ ಪವಿತ್ರವಾದ ನಾಮವನ್ನು ಕೀರ್ತಿಸುವುದೇ ಎಲ್ಲರಿಗೂ ತಕ್ಕಮಾತು. 



ಹಿಂದಿನ ಪಾಶುರದಲ್ಲಿ ಭಗವಂತನು ದೇವತೆಗಳನ್ನು ದಾನವರಿಂದ ರಕ್ಷಿಸಿದನು ಎಂದು ಹೇಳಲಾಯಿತು. ಈಗ ಅದಕ್ಕೆ ಒಂದು ನಿದರ್ಶನ ಕೊಡಲಾಗುತ್ತದೆ. 



ದೇವದಾನವರ ನಡುವೆ ಪದೇಪದೇ ಯುದ್ಧನಡೆಯುತ್ತಲೇ ಇತ್ತು. ದಾನವರ ಕಿರುಕುಳದಿಂದ ದೇವತೆಗಳನ್ನು ತಪ್ಪಿಸಲು, ದೇವತೆಗಳನ್ನು ಅಮರರನ್ನಾಗಿಸಲು ಭಗವಂತನು ಅವರಿಬ್ಬರನ್ನೂ ಪಾಲ್ಗಡಲನ್ನು ಮಥಿಸಿ ಅಮೃತವನ್ನು ಪಡೆಯುವುದಕ್ಕೆ ಒಪ್ಪಿಸಿದನು. ಅನಂತರ ಮೇರು ಪರ್ವತವನ್ನೇ ಕಡಗೋಲಾಗಿಯೂ, ವಾಸುಕಿಯನ್ನು ಅದಕ್ಕೆ ಹಗ್ಗವಾಗಿಯೂ ಮಾಡಲಾಯಿತು. ಕಡಲಲ್ಲಿ ಪರ್ವತವು ಮುಳುಗಿ ಹೋಗದಂತೆ ಮಾಡುವುದಕ್ಕಾಗಿ ಭಗವಂತನೇ ಮಹಾಕೂರ್ಮನಾಗಿ ಅವತರಿಸಿ ಅದರ ತಳದಲ್ಲಿ ನಿಂತು ಅದನ್ನು ಎತ್ತಿ ಹಿಡಿದನು. ಪರ್ವತದ ತುದಿ ಅತ್ತಿತ್ತ ಅಲುಗದಂತೆ, ಅದನ್ನು ತನ್ನ ಕೈಯೊಂದರಿಂದ ಹಿಡಿದನು. ಪಾಲ್ಗಡಲನ್ನು ದೇವದಾನವರಿಂದ ಕಡೆಯಿಸಿದನು. ಅದರಿಂದ ಪಡೆದ ಅಮೃತವನ್ನು ದಾನವರಿಗೆ ವಂಚಿಸಿ ದೇವತೆಗಳಿಗೆ ಮಾತ್ರವೇ ಹಂಚಿ, ಅವರನ್ನು ಅಮರರನ್ನಾಗಿಸಿದನು. ಒಬ್ಬ ರಾಕ್ಷಸನು ದೇವತೆಗಳ ವೇಷದಲ್ಲಿ ಅಮೃತವನ್ನು ಪಾಲುಗೊಂಡನೆಂದು ತಿಳಿದಕೂಡಲೇ ತನ್ನ ಚಕ್ರಾಯುಧದಿಂದ ಅವನ ತಲೆಯನ್ನು ದೇಹದಿಂದ ತುಂಡರಿಸಿದನು. 



ಆಳ್ವಾರರು ಹೇಳುತ್ತಾರೆ: ಪಾಲ್ಗಡಲನ್ನು ಕಡೆಯುವ ದುಸ್ಸಾಹಸಕಾರ್ಯವನ್ನು ಮಾಡಿ, ಅಮೃತವನ್ನು ಪಡೆದು, ದೇವತೆಗಳಿಗೆ ಹಂಚಿ, ದಾನವರಿಂದ ಅವರನ್ನು ರಕ್ಷಿಸಿದವನ ತಿರುನಾಮಗಳನ್ನು ಕೀರ್ತಿಸುತ್ತಿರುವುದೇ ಎಲ್ಲರ ನಾಲಗೆಗೂ ತಕ್ಕ ಮಾತು. 



೫೦. ಕೂಟ್ರಮುಮ್ ಶಾರಾ ಕೊಡು ವಿನೈಯುಮ್ ಶಾರಾ, ಶೀ

ಮಾಟ್ರಮು ಶಾರಾವಹೈಯಱಿನ್ದೇನ್, - ಆಟ್ರಮ್

ಕರೈ ಕಿಡಾಕ್ಕೂಮ್ ಕಣ್ಣನ್ ಕಡಲ್ ಕಿಡಕ್ಕೂಮ್, ಮಾಯನ್

ಉರೈ ಕಿಡಕ್ಕೂ ಮುಳ್ಳತ್ತೆನಕ್ಕೂ.



ಕೂಟ್ರಮುಮ್ ಶಾರಾ = ಯಮಸದನವನ್ನೂ ಸೇರದಂತೆ, ಕೊಡು ವಿನೈಯುಮ್ ಶಾರಾ = ಕ್ರೂರಪಾಪಗಳ ಬಾಧೆಯನ್ನೂ ಸೇರದಂತೆ, ತೀಮಾಟ್ರಮುಮ್ ಶಾರಾ = ಕೆಟ್ಟ ವಿಷಯಗಳ ಮಾತನ್ನೂ ಸೇರದಂತೆ, ಅರಿತುಕೊಂಡಿದ್ದೇನೆ, ಆಟ್ರಮ್ ಕರೈಕಿಡಕ್ಕೂಮ್ = ನದಿಯ ದಡದಲ್ಲಿ ನೆಲಸಿರುವ \(ಪವಡಿಸಿರುವ\), ಕಣ್ಣನ್ = ಶ್ರೀಕೃಷ್ಣನೆಂಬ, ಕಡಲ್ = ಪಾಲ್ಗಡಲಲ್ಲಿ ಪವಡಿಸಿರುವ, ಮಾಯನ್ = ಮಾಯನ \(ಆಶ್ಚರ್ಯಕಾರಿಯಾದ ಶ್ರೀಮನ್ನಾರಾಯಣನು\), ಉರೈ = ಉಪದೇಶವು, ಕಿಡಕ್ಕೂಮ್ = ಸ್ಥಿರವಾಗಿ ನೆಲಸಿದೆ, ಉಳ್ಳತ್ತು ಎನಕ್ಕೂ = ನನ್ನ ಅಂತರಂಗದಲ್ಲಿ. 



ಯಮಸದನವನ್ನೂ ಸೇರದಂಥ, ಕ್ರೂರಪಾಪಗಳ ಬಾಧೆಯನ್ನೂ ಪಡದಂಥ, ಕೆಟ್ಟ ವಿಷಯಗಳ ಮಾತನ್ನೂ ಆಡದಂಥಮಾರ್ಗವನ್ನು ನಾನು ಅರಿತುಕೊಂಡಿದ್ದೇನೆ. ನದಿಯ ದಡದಲ್ಲಿ ಪವಡಿಸಿರುವ ಶ್ರೀಕೃಷ್ಣನೆಂಬ ಪಾಲ್ಗಡದಲ್ಲಿ ಪವಡಿಸಿರುವ ಶ್ರೀಕೃಷ್ಣನೆಂಬ ಪಾಲ್ಗಡದಲ್ಲಿ ಪವಡಿಸಿರುವ ಮಾಯನ ಉಪದೇಶ ನನ್ನ ಅಂತರಂಗದಲ್ಲಿ ಸ್ಥಿರವಾಗಿ ನೆಲಸಿದೆ. 



ಹಿಂದಿನ ಪಾಶುರದಲ್ಲ್ ನಾಲಿಗೆಯ ನಿಜವಾದ ಕೆಲಸವೇನೆಂಬುದನ್ನು ಹೇಳಲಾಯಿತು. ಈ ಪಾಶುರದಲ್ಲಿ ಎರಡು ಮುಖ್ಯವಾದ ವಿಷಯಗಳನ್ನು ಹೇಳಲಾಗುತ್ತದೆ. ಮೊದಲನೆಯ ’ತಿರುಮಂತ್ರ’ದ ಎಡೆಬಿಡದ ಉಚ್ಚಾರಣೆ. ಎರಡನೆಯದು, ಭಗವಂತನೇ ಸ್ವತಃ ಉಪದೇಶಿಸಿದ ’ಚರಮಶ್ಲೋಕ’ದ ರೀತಿಯಲ್ಲಿ ನಡೆದುಕೊಳ್ಳುವುದು.



’ತಿರುಮಂತ್ರ’ ಎಂದರೆ –’ಓಂ ನಮೋ ನಾರಾಯಣಾಯ” ಎಂಬ ಅಷ್ಟಾಕ್ಷರೀ ಮಂತ್ರ. ಇದನ್ನು ಎಡೆಬಿಡದೆ ಜಪಿಸುತ್ತಾ ಬರುವುದರಿಂದ, ನಾಲ್ಕು ಮುಖ್ಯವಾದ ಫಲಪ್ರಾಪ್ತವಾಗುತ್ತದೆ. ಅವನಿಗೆ ಯಮಸದನದ ಪ್ರವೇಶವಿರುವುದಿಲ್ಲ, ನರಕ ಬಾಧೆಯಿಲ್ಲ ಮತ್ತು ಹುಟ್ಟು – ಸಾವುಗಳ ಸಂಕೋಲೆಯಿಲ್ಲ. ಅದಕ್ಕೆ ಬದಲಾಗಿ, ಪುನರ್ಜನ್ಮವಿಲ್ಲದ ಪರಮಪದವೇ ಪ್ರಾಪ್ತವಾಗುತ್ತದೆ. 



’ಚರಮಶ್ಲೋಕ’ – ಇದು, ಭಗವದ್ಗೀತೆಯಲ್ಲಿ ಶ್ರೀಕೃಷ್ಣನು ಅರ್ಜುನನಿಗೆ ಸ್ವತಃ ಬೋಧಿಸಿದ ಉಪದೇಶ ಸಂಗ್ರಹವಾದ ಒಂದು ಶ್ಲೋಕ. “ಎಲ್ಲಾ ಧರ್ಮಗಳನ್ನೂ ಪರಿತ್ಯಜಿಸಿ, ಭಗವಂತನನ್ನೇ ಅನನ್ಯವಾಗಿ ಶರಣು ಹೋಗುವುದರಿಂದ, ಅಂಥವನ ಪಾಪಗಳೆಲ್ಲವನ್ನೂ ನೀಗಿಸಿ, ಸ್ವಾಮಿಯೇ ಅವನಿಗೆ ಮುಕ್ತಿಯನ್ನು ನೀಡುತ್ತಾನೆ”.



ಸಂಪೂರ್ಣ ಶರಣಾಗತಿ ಮತ್ತು ಅಷ್ಟಾಕ್ಷರೀ ಜಪ – ಇವು ಮನುಷ್ಯನನ್ನು ಮುಕ್ತಿಗೆ ಒಯ್ಯುವ ಅತಿ ಸರಳ ಸಾಧನಗಳು. ಹೀಗೆ ಆಳ್ವಾರರುಗಳ ನಂಬುತ್ತಾರೆ. ಇದನ್ನೇ ಶ್ರೀರಾಮಾನುಜರು ತಮ್ಮ ವಿಶಿಷ್ಟಾದ್ವೈತ ಸಂಪ್ರದಾಯಕ್ಕೆ ಅಳವಡಿಸಿಕೊಂಡಿರುವುದು. 



ಕೆಟ್ಟ ವಿಷಯಗಳನ್ನು ಕುರಿತು ಆಡುವುದರಿಂದ ಮನಸ್ಸನ್ನು ಇಂದ್ರಿಯಗಳಿಗೆ ವಶಮಾಡುವುದು ಮತ್ತು ಪಾಪಕರ್ಮಗಳನ್ನು ಮಾಡುವುದು. ಇದು ಮೃತ್ಯುವಿಗೂ ನರಕಕ್ಕೂ ಕಾರಣವಾಗುವುದು. ಇವಿಷ್ಟನ್ನೂ ತಡೆಯುವುದೇ ಎಡೆಬಿಡದಂತೆ ಮಾಡುವುದು ತಿರುಮಂತ್ರಜಪ. 



ಭಗವಂತನ ಪ್ರತಿಜ್ಞೆಯನ್ನು \(“ನಾನು ನಿನ್ನನ್ನು ಮೋಕ್ಷಕ್ಕೆ ಒಯ್ಯುತ್ತೇನೆ, ದುಃಖಿಸಬೇಡ”\) ನಂಬಿ, ಅವನ ತಿರುವಡಿಗಳನ್ನೇ ಸಂಪೂರ್ಣವಾಗಿ ಆಶ್ರಯಿಸುವುದು – ಶರಣಾಗತಿ. 



ಆಳ್ವಾರರು ಹೇಳುತ್ತಾರೆ: ಭಗವಂತನಲ್ಲಿ ಸಂಪೂರ್ಣವಾಗಿ ಶರಣು ಹೊಕ್ಕು, ಅವನ ತಿರುಮಂತ್ರವನ್ನು ಸದಾ ಜಪಿಸುತ್ತಿರುವುದರಿಂದ, ವಿಷಯ ವಾಸನೆಯನ್ನು ಕಳೆದುಕೊಂಡು, ಪಾಪಗಳಿಂದ ಪರಿಶುದ್ಧನಾಗಿ, ಪುನರ್ಜನ್ಮಕ್ಕೆ ಎಡೆಕೊಡದಂತೆ ಮುಕ್ತಿಯನ್ನು ಪಡೆಯುವುದೇ ನಾನು ಕಂಡುಕೊಂಡಿರುವ ಸುಲಭವಾದ ಮಾರ್ಗ. 



೫೧. ಎನಕ್ಕಾವಾರಾರೊರುವರೇ, ಎಮ್ಬೆರುಮಾನ್

ತನಕ್ಕಾವಾನ್ ತಾನೇ ಮಟ್ರಲ್ಲಾಲ್, - ಪುನಕ್ಕಾಯಾ

ವಣ್ಣನೇ ಯುನ್ನೈಪ್ಪಿಱರೞಿಯಾರ್, ಎನ್ ಮದಿಕ್ಕೂ

ವಿಣ್ಣೆಲ್ಲಾ ಮುಣ್ಡೋ ವಿಲೈ.



ಎನಕ್ಕು = ನನಗೆ, ಆವಾರ್ ಆರ್ = ಒದಗತಕ್ಕವರು ಯಾರು? ಒರುವರೇ = ಒಬ್ಬನೇ, ಎಮ್ ಪೆರುಮಾನ್ = ನನ್ನ ಸ್ವಾಮಿಯು, ತನಕ್ಕೂಆವಾನ್ ತಾನೇ = ತಾನೇ ತಾನಾಗಿಯೇ ಕೃಪೆದೋರುತ್ತಾನೆ \(ಸಹಾಯಕ್ಕೆ ಒದಗಿ ಬರುತ್ತಾನೆ, ಮಟೃ ಅಲ್ಲಾಲ್ = ಬೇರೆ ಯಾರೂ ಅಲ್ಲದಿದ್ದರೂ, ಪುನಮ್ = ಹೊಲದ, ಕಾಯಾವಣ್ಣನೇ = ಅಗಸೆಹೂವಿನ ಬಣ್ಣದವನೇ, ಉನ್ನೈ = ನಿನ್ನನ್ನು, ಪಿಱರ್ = ಇತರರು ಅೞಿಯಾರ್ = ಅರಿತುಕೊಂಡಿಲ್ಲ \(ಅರಿತುಕೊಳ್ಳಲಾರರು\), ಎನ್ ಮದಿಕ್ಕೂ = ನನ್ನ ಮನಸ್ಸಿಗೆ, ವಿಣ್ ಎಲ್ಲಾಮ್ = ಪರಮಪದವೆಲ್ಲಾ, ಉಣ್ಡೋ ವಿಲೈ = \(ತಕ್ಕ\) ಬೆಲೆಯುಂಟೋ?  



ತನ್ನ ಹೊಲದಲ್ಲಿ ಬೆಳೆದ ಅಗಸೆ ಹೂವಿನಬಣ್ಣದವನೇ, ನನಗೆ ಒದಗಿ ಬರತಕ್ಕವರು ಯಾರು? ನೀನೊಬ್ಬನೇ\! ನನ್ನ ಸಾಮಿಯಾಗಿ ನೀನೇ ನೀನಾಗಿಯೇ ನನಗೆ ಕೃಪೆದೋರುತ್ತೀ. ನಿನ್ನನ್ನು ಇತರರು ಅರಿತುಕೊಳ್ಳಲಾರರು. ನನ್ನ ಮನಸ್ಸಿಗೆ ಬೆಲೆ ಪರಮಪದಸಮವೇ?



ಆಳ್ವಾರರು ಭಗವಂತನಲ್ಲಿ ಶರಣಾಗತಿ ಮಾಡಿದ್ದರ ಫಲವೇನು ಎಂದು ಇಲ್ಲಿ ಹೇಳುತ್ತಿದ್ದಾರೆ. 



ಭಗವಂತನ ಕೃಪೆಗೆ ಸಾಟಿಯಿಲ್ಲ. ಅವನನ್ನು ಶರಣುಹೊಕ್ಕವರಲ್ಲಿ ಅವನಿಗೆ ಆಪಾರವಾದ ಕನಿಕರ. ಶರಣಾದವನ ಬಾಳಿನ ಹೊಣೆಯೆಲ್ಲವನ್ನೂ ಸ್ವಾಮಿಯೇ ಹೊತ್ತುಕೊಳ್ಳುತ್ತಾನೆ. ಅವನನ್ನು ಉದ್ಧರಿಸುತ್ತಾನೆ. ಪರಮಪದವನ್ನೂತನ್ನ ನಿರಂತರ ದಾಸ್ಯವನ್ನೂ ನೀಡುತ್ತಾನೆ.



ಆಳ್ವಾರರು ಹೇಳುತ್ತಾರೆ: ಅಪರೂಪಸೌಂದರ್ಯವುಳ್ಳ ಅಗಸೆ ಹೂವಿನ ಬಣ್ಣದ ಸ್ವಾಮಿಯೇ, ನನ್ನ ಉದ್ಧಾರಕ್ಕೆ ನೀನಲ್ಲದೆ ಬೇರೆ ಯಾರನ್ನೂ ಕಾಣೆನೆಂದು ಅರಿತು ನಿನ್ನಲ್ಲಿ ಶರಣಾಗಿದ್ದೇನೆ. ನಿನ್ನ ಕೃಪೆ ನನ್ನ ಮೇಲೆ ಅಪಾರವಾಗಿದೆ. ನೀನೇ ನೀನಾಗಿಯೇ ನನಗೆ ಕರುಣಿಸಿ, ನನ್ನ ಅಂತರಂಗವನ್ನು ಸೂರೆಗೊಂಡಿದ್ದೀ. ಪರಮಪದವೂ ಸಹ ನನ್ನ ಅಂತರಂಗದ ಬೆಲೆಗೆ ಸರಿಸಮನಿಲ್ಲ. ನಾನೆಷ್ಟು ಭಾಗ್ಯವಂತ ಕಂಡೆಯಾ\!



೫೨. ವಿಲೈಕ್ಕಾಟ್ಟಡುವರ್ ವಿಶಾದಿಯೇಟೃಣ್ಬರ್,

ತಲೈಕ್ಕಾಟ್ಟಲಿತಿರಿವರ್ ತಕ್ಕೋರ್, - ಮುಲೈಕ್ಕಾಲ್

ವಿಡಮುಣ್ಡ ವೇನ್ದನೈಯೇ ವೇಱಾವೇತ್ತಾದಾರ್

ಕಡಮುಣ್ಡಾರ್ ಕಲ್ಲಾ ತವರ್. 



ವಿಲೈಕ್ಕು = ಬದುಕಿಗಾಗಿ, ಆಳ್ ಪಡುವರ್ = ದುಡಿಯುವವರೂ, ವಿಶಾದಿ = ವ್ಯಾಧಿಗಳನ್ನು, ಏಟ್ರು = ಪಡೆದುಕೊಂಡು, ಉಣ್ಬರ್ = ಅನುಭವಿಸುವವರೂ, ತಲೈಕ್ಕೂ = ಒಬ್ಬನ ತಲೆಗಾಗಿ, ಆಳ್ = ಮನುಷ್ಯನನ್ನು \(ಬೇರೊಬ್ಬನನ್ನು\), ಬಲಿ ತಿರಿವರ್ = ಬಲಿಕೊಡುತ್ತಾ ಅಲೆದಾಡುವವರೂ, ತಕ್ಕೋರ್ = ಸ್ವಾಭಿಮಾನಿಗಳು \(ತಕ್ಕವರು\), ಮುಲೈಕ್ಕಾಲ್ = ಮೊಲೆಯಿಂದ, ವಿಡಮ್ = ವಿಷವನ್ನು, ಉಣ್ಡ = ಉಂಡಂಥ, ವೇನ್ದನೈಯೇ = ಸ್ವಾಮಿಯನ್ನೇ, ವೇಱುಆ = ಪ್ರತ್ಯೇಕವಾಗಿ, ಏತ್ತಾದಾರ್ = ಸ್ತುತಿಸದವರು, ಕಡಮ್ ಉಣ್ಡಾರ್ = ಕರ್ಮದ ಸಾಲವನ್ನು ಅನುಭವಿಸುವರು, ಕಲ್ಲಾಶವರ್ = ಕಲ್ಲಾದರವರು ಆಗುತ್ತಾರೆ. 



ಬದುಕಿಗಾಗಿ ದುಡಿಯುವವರೂ, ವ್ಯಾಧಿಗಳನ್ನು ಪಡೆದುಕೊಂಡು ಅನುಭವಿಸುವವರೂ, ಒಬ್ಬನ ತಲೆಗಾಗಿ ಮತ್ತೊಬ್ಬನ ತಲೆಯನ್ನು ಬಲಿಕೊಡುತ್ತಾ ಅಲೆದಾಡುವವರೂ ತಕ್ಕವರು. ಮೊಲೆಯಿಂದ ವಿಷವನ್ನುಂಡ ಸ್ವಾಮಿಯನ್ನೇ ಪ್ರತ್ಯೇಕವಾಗಿ ಸ್ತುತಿಸದವರು ಕರ್ಮದ ಸಾಲವನ್ನು ಅನುಭವಿಸುವವರೂ ಕಲ್ಲಾದವರೂ ಆಗುತ್ತಾರೆ. 



ಈ ಪಾಶುರದಲ್ಲಿ ಅಜ್ಞಾನಿಗಳಾದ ಸಾಮಾನ್ಯ ಜನರನ್ನು, ಅವರವರ ಜೀವನದ ಪರಿಯನ್ನು ಹೇಳಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಜಗತ್ತಿನಲ್ಲಿ ಕೆಲವರು ಕೇವಲ ತಮ್ಮ ಹೊಟ್ಟೆಗಾಗಿಯೇ ದುಡಿದು, ತಮ್ಮ ಜೀವನವನ್ನೆಲ್ಲಾ ಸವೆಸುತ್ತಾರೆ. ಮತ್ತೆ ಕೆಲವರು, ವಿಷಯ ಸುಖದ ವ್ಯಾಮೋಹಕ್ಕೆ ಸಿಲುಕಿ, ಕೆಟ್ಟ ಚಾಳಿಗೆ ಬಿದ್ದು, ಬಗೆಬಗೆಯ ರೋಗಗಳಿಂದ ನರಳುತ್ತಾರೆ. ಇದೇ ಅವರ ಜೀವನ. ಇನ್ನೂ ಕೆಲವರು ಒಬ್ಬನನ್ನು ಯಾವುದೋ ಒಂದು ಕುತ್ತದಿಂದ ಪಾರುಮಾಡುವುದಕ್ಕಾಗಿ ಮತ್ತೊಬ್ಬನ ತಲೆಯನ್ನು ಕತ್ತರಿಸಿ, ನರಬಲಿಯಿಂದ ಜೀವಿಸುತ್ತಾರೆ. ಇಂಥವರೆಲ್ಲರೂ ಭಗವನ್ನಾಮಸ್ಮರಣೆಯ ಗೋಜಿಗೇ ಹೋಗುವುದಿಲ್ಲ. ತಾವು ಮಾಡಿದ ಪಾಪಕರ್ಮಗಳಿಗೆ ತಕ್ಕ ಹಾಗೆ ಪಾಪದ ಕಡವನ್ನು ಹೊತ್ತು, ಅದನ್ನು ನಾನಾಬಗೆಯ ದುಃಖಸಂಕಟಗಳಿಂದ ತೀರಿಸುತ್ತಾ ಕಲ್ಲಿನಂಥ ಅಜ್ಞಾನದ ಜೀವನ ನಡೆಸತಕ್ಕವರು ಅವರು. 



೫೩. ಕಲ್ಲಾದವರಿಲಙ್ಗೈ ಕಟ್ಟಳಿತ್ತ, ಕಾಕುತ್ತ

ನಲ್ಲಾ ಲೊರುದೆಯ್ ವಮ್ ಯಾನಿಲೇನ್, - ಪೊಲ್ಲಾದ

ತೇವರೈತ್ತ್ವರಲ್ಲಾರೈ. ತಿರುವಿಲ್ಲಾ

ತ್ತೇವರೈತ್ತೇಱೇಲ್ ಮಿನ್ ತೇವು. 



ಕಲ್ಲಾದವರ್ = \(ಅಜ್ಞಾನಿಗಳಾಗಿ\) ಕಠಿಣಹೃದಯರಾಗಿರುವವರ, ಇಲಙ್ಗೈ = ಲಂಕೆಯ, ಕಟ್ಟು ಆಳಿತ್ತ = ಕೋಟೆಕೊತ್ತಲಗಳನ್ನು ನಾಶಪಡಿಸಿದ, ಕಾಕುತ್ತನ್ = ಕಾಕುತ್ ಸ್ಥನಾದ ಶ್ರೀರಾಮನು, ಅಲ್ಲಾಲ್ = ಹೊರತು, ಒರು = ಬೇರೊಬ್ಬ, ದೆಯ್ ವಮ್ = ದೈವವನ್ನು, ಯಾನ್ = ನಾನು, ಇಲೇನ್ = ಆಶ್ರಯಿಸಿಲ್ಲ, ಪೊಲ್ಲಾದ ತೇವರೈ = ಕೆಟ್ಟದೇವರನ್ನು, ತೇವರಲ್ಲಾರೈ = ದೇವರೇ ಅಲ್ಲದವರನ್ನ್, ತಿರು ಇಲ್ಲಾದ ದೇವರೈ = ಲಕ್ಷ್ಮೀದೇವಿಯೇ ಇಲ್ಲದ ದೇವರನ್ನು, ತೇವು = ದೇವರೆಂದು, ತೇಱೇಲ್ ಮಿನ್ = ನೆನೆಯಬೇಡಿರಿ. 



ಕಠಿಣಹೃದಯರಾದ \(ರಾಕ್ಷಸರ\) ಲಂಕೆಯ ಕೋಟೆಕೊತ್ತಲಗಳನ್ನು ನಾಶಪಡಿಸಿದ ಕಾಕುತ್ ಸ್ಥನಾದ ಶ್ರೀರಾಮನ ಹೊರತು ಬೇರೊಬ್ಬ ದೈವವನ್ನು ನಾನು ಆಶ್ರಯಿಸಿಲ್ಲ. ಕೆಟ್ಟದೇವರನ್ನು, ದೇವರೇ ಅಲ್ಲದವರನ್ನು, ಲಕ್ಷ್ಮೀದೇವಿಯಿಲ್ಲದ ದೇವರನ್ನು ದೇವರೆಂದು ನೆನೆಯಬೇಡಿರಿ. 



ಪುರುಷಕಾರಳಾದ ಶ್ರೀದೇವಿಯ ಅನುಗ್ರಹವನ್ನು ಪಡೆಯದೆ, ಆಕೆಯ ಸಹಾಯವಿಲ್ಲದೆಯೇ ಯಾರೂ ಭಗವಂತನ ಕೃಪೆಗೆ ಪಾತ್ರರಾಗುವುದಿಲ್ಲ ಎಂಬುದನ್ನು ಇಲ್ಲಿ ಒತ್ತಿ ಹೇಳಲಾಗುತ್ತಿದೆ. 



ಆಳ್ವಾರರು ಹೇಳುತ್ತಾರೆ: ಕಠಿಣ ಹೃದಯರೂ ಕೆಟ್ಟಸ್ವಭಾವದವರೂ ಆದ ರಾಕ್ಷಸರಿಗೆ ಸುಭದ್ರವಾದ್ ಆಶ್ರಯವೆನಿಸಿಕೊಂಡಿದ್ದ ಲಂಕಾಪಟ್ಟಣದ ಕೋಟೆ ಕೊತ್ತಲಗಳನ್ನು ನಾಶಪಡಿಸಿದ ಅತುಳ ಪರಾಕ್ರಮಿಯಾದ ಕಾಕುತ್ ಸ್ಥನಾದ ಶ್ರೀರಾಮಚಂದ್ರನಹೊರತು ನಾನು ಬೇರೆ ಯಾವದೇವರನ್ನೂ ಆಶ್ರಯಿಸಿಲ್ಲ. ಜನರೇ, ನೀವೂ ಸಹ ಲಕ್ಷ್ಮೀನಾಥನಾದ ಶ್ರೀಮನ್ನಾರಾಯಣನನ್ನೇ ಆಶ್ರಯಿಸಿ. ಶ್ರೀದೇವಿಯ ಸಹಿತನಲ್ಲದ ಬೇರೆ ಯಾವ ದೈವವನ್ನೂ, ದೈವತ್ವವೇ ಇಲ್ಲದವರನ್ನೂ ನೀವು ದೇವರೆಂದು ಭಜಿಸಲೇ ಬೇಡಿರಿ. 



೫೪. ತೇವರಾಯ್ ನಿಱ್ ಕುಮತ್ತೇವುಮ್, ಅತ್ತೇವರಿಲ್

ಮೂವರಾಯ್ ನಿಱ್ ಕುಮ್ ಮುದುಪುಣರ್ ಪ್ಪುಮ್, - ಯಾವ ರಾಯ್

ನಿಱ್ ಕಿನ್ ಱದೆಲ್ಲಾಮ್ ನೆಡುಮಾಲೆನ್ ಱೋರಾದಾರ್

ಕಱ್ ಕಿನ್ ಱದೆಲ್ಲಾಮ್ ಕಡೈ. 



ತೇವರ್ = ದೇವತೆಗಳು, ಆಯ್ = ಆಗಿ, ನಿಱ್ ಕುಮ್ = ಇರುವ, ಅತ್ತೇವುಮ್ = ಆ ದೇವತೆಗಳೂ, ಅತ್ತೇವರಿಲ್ = ಆ ದೇವತೆಗಳಲ್ಲಿ, ಮೂವರ್ ಆಯ್ = ತ್ರಿಮೂರ್ತಿಗಳಾಗಿ, ನಿಱ್ ಕುಮ್ = ಇರುವ, ಮುದು = ಅನಾದಿಯಾದ, ಪುಣರ್ ಪ್ಪುಮ್ = ನೆಲೆಯೂ, \(ಸ್ಥಿತಿಯೂ\), ಯಾವರ್ ಆಯ್ = ಎಲ್ಲ ಚರಾಚರವಸ್ತುಗಳೂ ಆಗಿ, ನಿಱ್ ಕಿನ್ ಱದು = ಇರುವುದು, ಎಲ್ಲಾಮ್ = ಎಲ್ಲವೂ, ನೆಡುಮಾಲ್ = ಸರ್ವೇಶ್ವರನೇ \(ಅವನ ರೀತಿಯೇ\), ಎನ್ ಱು = ಎಂದು. ಓರಾದಾರ್ = ಯೋಚಿಸಿದವರು \(ಅರಿತುಕೊಳ್ಳದವರು\), ಕಱ್ ಕಿನ್ ಱದು = ಕಲಿತಿರುವುದು, ಎಲ್ಲಾಮ್ = ಎಲ್ಲವೂ, ಕಡೈ = ಪ್ರಯೋಜನವಿಲ್ಲದ್ದು. 



ದೇವತೆಗಳಾಗಿರುವವರೂ, ಆ ದೇವತೆಗಳಲ್ಲಿ ತ್ರಿಮೂರ್ತಿಗಳಾಗಿರುವವರೂ ಅನಾದಿಯಾದ ಹೊಂದಿಕೆಯ ಸ್ಥಿತಿಯೂ, ಮತ್ತು ಎಲ್ಲಾ ಚರಾಚರವಸ್ತುಗಳು ಆಗಿ ಇರುವುದೆಲ್ಲವೂ ಸರ್ವೇಶ್ವರನೇ \(ಅವನ ರೀತಿಯೇ\) ಎಂದು ಯೋಚಿಸದ, ಅರಿತುಕೊಳ್ಳದವರು ಕಲಿತಿರುವುದೆಲ್ಲ ಪ್ರಯೋಜನವಿಲ್ಲದ್ದು. 



ಹಿಂದಿನ ಪಾಶುರದಲ್ಲಿ ಸರ್ವೇಶ್ವರನಾದ ಭಗವಂತನೊಬ್ಬನನ್ನೇ ಆಶ್ರಯಿಸಿ ಪೂಜಿಸಬೇಕೆಂದಾಯಿತು. ಮತ್ತು ಸರ್ವೇಶ್ವರನ ಹೊರತು ಇತರ ಕೆಳಮಟ್ಟದ ದೇವತೆಗಳನ್ನು ಪೂಜಿಸಬೇಡಿರಿ ಎಂದು ನಿರ್ದಿಷ್ಟವಾಗಿ ಹೇಳಲಾಯಿತು. ಈಗ ಅದಕ್ಕೆ ಯುಕ್ತವಾದ ವಿವರಣೆ ಬರುತ್ತದೆ. 



ಆಳ್ವಾರರು ಹೇಳುತ್ತಾರೆ: ’ದೇವತೆ’ ಎಂಬ ಹೆಸರನ್ನು ಹೊತ್ತವರೆಲ್ಲರೂ ಸರ್ವೇಶ್ವರನ ಅಂಶಗಳೇ. ಅವರಲ್ಲಿ ಬ್ರಹ್ಮ, ವಿಷ್ಣು, ಮಹೇಶ್ವರ ಎಂದು ಅನಾದಿಕಾಲದಿಂದ ಕಲ್ಪಿತವಾಗಿ ನಡೆದು ಬರುತ್ತಿರುವ ಸ್ಥಿತಿಯೂ, ಸರ್ವೇಶ್ವರನ ರೂಪನಿಯಮಗಳೇ. ಮತ್ತು ಸಕಲ ಚರಾಚರ ವಸ್ತುಗಳೆಲ್ಲವೂ ಸರ್ವೇಶ್ವರನ ಅಂಶಗಳೇ \(ವಿವಿಧರೂಪಗಳೇ\) ಎಂದು ತಿಳಿದುಕೊಳ್ಳದವರು ಎಷ್ಟು ಕಲಿತಿದ್ದರೇನು? ಅವಾ ಕಲಿಕೆಯೆಲ್ಲಾ ವ್ಯರ್ಥ\! 



ಸರ್ವೇಶ್ವರನ ಪಾರಮ್ಯವನ್ನೂ, ಅವನಿಂದ ಮಿಕ್ಕೆಲ್ಲ ಬಗೆಯ ಸೃಷ್ಟಿ ವೈವಿಧ್ಯವೆಂದೂ ಇಲ್ಲಿ ಒತ್ತಿ ಹೇಳಲಾಗುತ್ತಿದೆ. 



೫೫. ಕಡೈನಿನ್ ಱ ಮರರ್ ಕೞಲ್ ತೊೞುದು, ನಾಳುಮ್

ಇಡೈ ನಿನ್ ಱ ವಿನ್ ಬತ್ತರಾವರ್, - ಪುಡೈನಿನ್ ಱ

ನೀರೋದ ಮೇನಿ ನೆಡುಮಾಲೇ, ನಿನ್ನಡಿಯೈ

ಯಾರೋದ ವಲ್ಲಾರವರ್.



ಅಮರರ್ = \(ಇತರ\) ದೇವತೆಗಳ, ಕಡೈ = ಬಾಗಿಲಲ್ಲಿ, ನಿನ್ ಱು = ನಿಂತು, ಕೞಲ್ = ಅವರ ಪಾದಗಳನ್ನು, ತೊೞುದು = ಪೂಜಿಸಿ, ನಾಳುಮ್ = ಬಹುಕಾಲ, ಇಡೈ = ನಡುವೆ, ನಿನ್ ಱ = ಇರುವ, ಇನ್ ಬತ್ತಾರ್ = ಸುಖಸಂತೋಷಗಳನ್ನು ಪಡೆಯುವವರು, ಆವರ್ = ಆಗುತ್ತಾರೆ, ಪುಡೈ ನಿನ್ ಱ = ಸರ್ವವ್ಯಾಪಿಯಾಗಿರುವ, ನೀರೋದಮ್ = ಕಡಲಿನ, \(ಹಾಗೆ\), ಮೇನಿ = ದೇಹಕಾಂತಿಯನ್ನುಳ್ಳ, ನೆಡುಮಾಲೇ = ಸರ್ವೇಶ್ವರನೇ, ನಿನ್ ಅಡಿಯೈ = ನಿನ್ನ ತಿರುವಡಿಗಳನ್ನು, ಓದವಲ್ಲಾರ್ = ಅರಿತುಕೊಳ್ಳಬಲ್ಲವರು, ಅವರ್ ಆರ್ = ತಿಳಿವಳಿಕೆಯುಳ್ಳವರು ಯಾರು? 



\(ಇತರ\) ದೇವತೆಗಳ ಬಾಗಿಲಲ್ಲಿ ನಿಂತು ಅವರ ಪಾದಗಳನ್ನು ಬಹುಕಾಲ ಪೂಜಿಸಿ, ನಡುವಣ ಸುಖಸಂತೋಷಗಳನ್ನು ಪಡೆಯುವವರಾಗುತ್ತಾರೆ. ಸರ್ವವ್ಯಾಪಿಯಾಗಿರುವ ಕಡಲಿನ ಹಾಗೆ ದೇಹಕಾಂತಿಯುಳ್ಳ ಸರ್ವೇಶ್ವರನೇ, ನಿನ್ನ ತಿರುವಡಿಗಳನ್ನು ಅರಿತುಕೊಳ್ಳಬಲ್ಲವರು, ತಿಳಿವಳಿಕೆಯುಳ್ಳವರು ಯಾರು? 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ಸರ್ವೇಶ್ವರನೇ, ನಿನ್ನ ತಿರುವಡಿಗಳನ್ನು ಆಶ್ರಯಿಸುವುದಕ್ಕೆ ಬದಲಾಗಿ ಇತರ ದೇವತೆಗಳನ್ನು ಅನೇಕರು ಆಶ್ರಯಿಸಿ ಪೂಜಿಸುತ್ತಾರೆ. ಆ ದೇವತೆಗಳು ತಮ್ಮ ತಮ್ಮ ಶಕ್ತಿಗೆ ತಕ್ಕಂತೆ ಫಲಗಳನ್ನು ನೀಡುತ್ತಾರೆ. ಅವು ಅಲ್ಪಫಲಗಳು ಮಾತ್ರವೇ. ಆ ಫಲಗಳನ್ನು ಪಡೆದುಕೊಂಡು, ಸ್ವರ್ಗಾದಿ ಭೋಗಗಳನ್ನು ಅನುಭವಿಸಿ, ಮತ್ತೆ ಭೂಲೋಕಕ್ಕೆ ಅವರು ಮರಳಲೇಬೇಕಾಗುತ್ತದೆ. ಇಂಥ ತಾತ್ಕಾಲಿಕ ಫಲಗಳೇ ಅವು. ನಿನ್ನನ್ನೇ ನೇರವಾಗಿ ಆಶ್ರಯಿಸಿ ಭಜಿಸುವುದರಿಂದ, ನೀನು ಪುನರ್ಜನ್ಮರಹಿತವೂ ಪೂರ್ಣಾನಂದ ಮಯವೂ ಆದ ಪರಮಪದವನ್ನೇ ನೀಡುವೆ. ಈ ನಿನ್ನ ತಿರುವಡಿಗಳ ಹಿರಿಮೆಯನ್ನಾಗಲಿ, ಮಹಿಮೆಯನ್ನಾಗಲಿ ತಿಳಿದುಕೊಳ್ಳುವ ಭಾಗ್ಯ ನಿನ್ನ ಅನನ್ಯ ಭಕ್ತನಿಗಲ್ಲದೆ ಬೇರೆ ಯಾರಿಗೆ ತಾನೇ ಅರ್ಥವಾಗುವುದು? 



೫೬. ಅವರಿವರೆನ್ ಱಿಲ್ಲೈಯನಙ್ಗವೇಳ್ತಾದೈಕ್ಕೂ,

ಎವರು ಮೆದಿರಿಲ್ಲೈ ಕಣ್ಡೀರ್, - ಲುವರಿ

ಕ್ಕಡಲ್ ನೆಂಜು ಮುಣ್ಡಾನ್ ಕಡನೆನ್ ಱು ವಾಣಱ್

ಕುಡನಿನ್ ಱು ತೋಟ್ರಾನೊರುಙ್ಗು.



ಅವರ್ ಇವರ್ ಎನ್ ಱು = ಅವರು ಇವರು ಎಂದು, ಇಲ್ಲೈ = ಭೇದವೇ ಇಲ್ಲ. ಅನಙ್ಗವೇಳ್ ತಾದೈಕ್ಕೂ = ಮನ್ಮಥನ ತಂದೆಯಾದವನಿಗೆ, ಎವರುಮ್ = ಯಾರೂ ಸಹ, ಎದಿರ್ ಇಲ್ಲೈ = ವಿರೋಧಿಗಳು \(ಎದುರುನಿಲ್ಲತಕ್ಕವರು\) ಇಲ್ಲ, ಕಣ್ಡೀರ್ = ಕಂಡಿರಾ, ಉವರಿ ಕಡಲ್ = ಉಪ್ಪುನೀರಿನ \(ಕಡಲ ಮೇಲಣ\) ನಂಜು ಉಣ್ಡಾನ್ = ವಿಷವನ್ನು ಉಂಡವನು, \(ತನ್ನ\) ಕಡನ್ ಎನ್ ಱು = ತನ್ನ ಕಡ ಎಂದು \(ತನ್ನ ಕರ್ತವ್ಯ ಎಂದು\), ವಾಣಱ್ ಕು = ಬಾಣಾಸುರನಿಗೆ, ಉಡನ್ = ಸಹಾಯಕನಾಗಿ, ನಿನ್ ಱು = ಇದ್ದುಕೊಂಡು, ಒರುಙ್ಗು ತೋಟ್ರ್‍ಆನ್ = ಒಟ್ಟಿಗೆ \(ಪರಿಪೂರ್ಣವಾಗಿ\) ಸೋತನು. 



ಮನ್ಮಥನ ತಂದೆಗೆ ಅವರು ಇವರು ಎಂಬ ಭೇದವೇ ಇಲ್ಲ. ಅವನನ್ನು ಎದುರಿಸಿ ನಿಲ್ಲುವವರೂ ಯಾರೂ ಇಲ್ಲ, ಕಂಡಿರಾ, ಕಡಲಮೇಲಣ ವಿಷವನ್ನುಂಡವನು ತನ್ನ ಕರ್ತವ್ಯ ಎಂದು ಬಾಣಾಸುರನಿಗೆ ಸಹಾಯಕನಾಗಿ ಇದ್ದುಕೊಂಡು ಒಟ್ಟಿಗೆ \(ಪರಿಪೂರ್ಣವಾಗಿ\) ಸೋತುಹೋದನು. 



“ಅನಙ್ಗವೇಳ್ ತಾದೈ” – ತಪಸ್ಸಿನಲ್ಲಿದ್ದ ಶಿವನ ತಪೋಭಂಗವನ್ನುಂಟುಮಾಡಿದ್ದಕ್ಕಾಗಿ, ಮನ್ಮಥನು ಶಿವನ ಮುಕ್ಕಣ್ಣಜ್ವಾಲೆಗೆ ಸಿಲುಕಿಭಸ್ಮವಾಗಿ ಹೋದ. ಆಗ ಮನ್ಮಥನ ಮಡದಿಯಾದ ರತೀದೇವಿಯ ಬೇಡಿಕೆಯಂಎ ಅವನು ಮತ್ತೆ ’ಅನಂಗ’ ನಾಗಿ \(ಶರೀರವಿಲ್ಲದವನಾಗಿ\) ಜೀವಿಸಿತೊಡಗಿದ. ಬಳಿಕ, ಶ್ರೀಕೃಷ್ಣ-ರುಕ್ಮಿಣಿಯಂತೆ ಅವನು ಪ್ರದ್ಯುಮ್ನ ಎಂಬ ಮಗನಾಗಿ ಹುಟ್ಟಿದ. ಆದ್ದರಿಂದ ಇಲ್ಲಿ ’ಅನಂಗತಾದೈ’ ಎಂದರೆ ಶ್ರೀಕೃಷ್ಣಾವತಾರದ ಭಗವಂತ. 



“ಉವರಿ ಕಡಲ್ ನಂಜುಉಣ್ಡಾನ್” – ಪಾಲ್ಗಡಲನ್ನು ಅಮೃತವನ್ನು ಪಡೆಯುವುದಕ್ಕಾಗಿ ದೇವಾಸುರರು ಕಡೆದಾಗ, ಮೊಟ್ಟಮೊದಲಲ್ಲಿ ಹುಟ್ಟಿದ್ದು ಹಾಲಾಹಲವೆಂಬ ವಿಷ. ಅದು ಎಲ್ಲೆಲ್ಲೂ ಆವರಿಸಿ ಬಂದಾಗ, ಶಿವನು ಅದನ್ನು ಒಟ್ಟಿಗೆ ಸೆಳೆದು ಆಪೋಶನವಾಗಿ ತೆಗೆದುಕೊಂಡನು. ಮತ್ತು, ಅದು ತನ್ನ ಹೊಟ್ಟೆಯನ್ನು ಹೊಕ್ಕು ತೊಂದರೆಪಡಿಸದಂತೆ ಅದನ್ನು ತನ್ನ ಕಂಠದಲ್ಲೇ ನಿಲ್ಲಿಸಿಕೊಂಡು “ವಿಷಕಂಠ”, “ನೀಲಕಂಠ” ನಾದನು. 



ವಾಣಱ್ ಕುಡನ್ ನಿನ್ ೞು ತೋಟ್ರಾನ್ ಒರುಙ್ಗು” – ಇದು ಬಾಣಾಸುರನ ವೃತ್ತಾಂತ. ಬಾಣಾಸುರನು ಮಹಾಬಲಿಷ್ಠನಾದ ರಾಕ್ಷಸ. ತಪಸ್ಸಿನಿಂದ ಅವನು ಈಶ್ವರನನ್ನು ಮೆಚ್ಚಿಸಿಕೊಂಡು, ತನ್ನ ನಗರವಾದ ಪ್ರಾಗ್ಜೋತಿಷಪುರದ ರಕ್ಷಕನನ್ನಾಗಿ ಈಶ್ವರನನ್ನುತನ್ನ ಪರಿವಾರ ಸಮೇತನಾಗಿ ನಿಯಮಿಸಿಕೊಂಡಿದ್ದನು. ಹೀಗೆ ಬಾಣಾಸುರದ ನಗರವು ಅಬೇಡ್ಯವಾಗಿತ್ತು. ಹೀಗಿದ್ದರೂ ಸಹ ಬಾಣನ ಮಗಳಾದ ಉಷೆಗೆ ಶ್ರೀಕೃಷ್ಣನ ಮಗನಾದ ಪ್ರದ್ಯುಮ್ನನ ಮಗನಾದ ಅನಿರುದ್ಧನು ಕನಸಿನಲ್ಲಿ ಕಂಡಾಗ, ಅವನಲ್ಲಿ ಅವಳಿಗೆ ಅತೀವ ವ್ಯಾಮೋಹವುಂಟಾಯಿತು. ತನ್ನ ಮಾಯಾಶಕ್ತಿಯಿಂದ ಅನಿರುದ್ಧನನ್ನು ತನ್ನ ಅಂತಃಪುರಕ್ಕೆ ಬರಮಾಡಿಕೊಂಡಳು. ಆನಂದದಿಂದ ದಂಪತಿಗಳು ಕಾಲಕಳೆಯುತ್ತಿದ್ದರು. ಈ ವಿಷಯವು ಬಾಣನಿಗೆ ತಿಳಿಯಲಾಗಿ, ಅವನ್ ಅನಿರುದ್ಧನನ್ನು ಸೆರೆಯಲ್ಲಿರಿಸಿದನು. ಸಂಗತಿ ಶ್ರೀಕೃಷ್ಣನಿಗೆ ತಿಳಿಯಿತು. ಕೂಡಲೇ ಕೃಷ್ಣನು ಸ್ವತಃ ಬಾಣನ ಮೇಲೆ ಯುದ್ಧ ಹೂಡಿದನು. ಯುದ್ಧದಲ್ಲಿ, ಕೃಷ್ಣನನ್ನು ಎದುರಿಸಲಾರದೆ, ಈಶ್ವರನೂ ಅವನ ಪರಿಪಾರವು, ಸೋತು ಪಲಾಯನ ಮಾಡಿದರು. ಆಗ ಬಾಣನೇ ಯುದ್ಧಕ್ಕೆ ನಿಲ್ಲಬೇಕಾಯಿತು. ಶ್ರೀಕೃಷ್ಣನಿಂದ ಅವನು ಸಾಯುವುದನ್ನು ತಪ್ಪಿಸೆಂದು, ಅವನನ್ನು ರಕ್ಷಿಸೆಂದು ಈಶ್ವರನ ಬೇಡಿಕೆಯಾಯಿತು. ಅದನ್ನು ಮನ್ನಿಸಿ ಬಾಣನಿಗೆ ಕೃಷ್ಣನು ಪ್ರಾಣದಾನ ಮಾಡಿದನು. ಇದರ ಕುರುಹಾಗಿ ಬಾಣನು ತನ್ನ ಮಗಳನ್ನು ಅನಿರುದ್ಧನಿಗೆ ಕೊಟ್ಟು ಮದುವೆ ಮಾಡಿಕೊಟ್ಟು, ಶ್ರೀಕೃಷ್ಣನನ್ನು ಆದರದಿಂದ ಬೀಳ್ಕೊಟ್ಟನು. 



ಆಳ್ವಾರರು ಹೇಳುತ್ತಾರೆ. ಮನ್ಮಥನ ತಂದೆಯಾದ ಶ್ರೀಕೃಷ್ಣಾವತಾರಿಗೆ ಎಲ್ಲ ಜೀವ ಕೋಟಿಯ ವಿಷಯದಲ್ಲೂ ಒಂದೇ ಸಮನಾದ ವಾತ್ಸಲ್ಯವಿದೆ. ಅವನಿಗೆ ಇವನು, ಅವನು ಎಂಬ ಭೇದಭಾವವಿಲ್ಲ. ಅವನು ಸರ್ವಶಕ್ತಿ. ಅವನ ಎದುರಾಗಿ ಯಾರೂ ನಿಲ್ಲಲಾರರು. ಬಾಣನಿಗೆ ರಕ್ಷಕನಾಗಿರುವುದಾಗಿ ವಾಗ್ದಾನಮಾಡಿದ ಈಶ್ವರನೂ ಸಹ ಅವನನ್ನೆದುರಿಸಲಾರದೆ ಸೋತುಹೋಗಬೇಕಾಯಿತಲ್ಲ\! 



೫೭. ಒರುಙ್ಗಿರುನ್ದನಲ್ ವಿನೈಯುಮ್ ತೀವಿನೈಯು ಮಾವಾನ್,

ಪೆರುಙ್ಗಿರುನ್ದಂಜಾಯ್ ತ್ತವನೇ ಪೇಶಿಲ್, - ಮರುಙ್ಗಿರುನ್ದ

ವಾನವರ್ ತಾಮ್ ತಾನವರ್ ತಾಮ್ ತಾರಹೈತಾನ್, ಎನ್ನೆಂಜಮ್

ಆನವರ್ ತಾಮಲ್ಲಾದದೆನ್.



ಒರುಙ್ಗು ಇರುನ್ದ = ಒಡನೆಯೇ ಇರುವ \(ಮನಸ್ಸಿನಲ್ಲೇ ಇರುವ\), ನಲ್ ವಿನೈಯುಮ್ = ಪುಣ್ಯವೂ, \(ಒಳ್ಲೆಯ ಕೆಲಸಗಳೂ\) ತೀವಿನೈಯುಮ್ = ಪಾಪವೂ \(ಕೆಟ್ಟ ಕೆಲಸಗಳೂ\), ಆವಾನ್ = ಆಗುವವನು, ಪೆರುಕುರುನ್ದಮ್ = ದೊಡ್ಡ ಕುರುಂದಮರವನ್ನು, ಶಾಯ್ ತ್ತವನೇ = ನಾಶಪಡಿಸಿದವನೇ, ಪೇಶಿಲ್ = ಹೇಳುವುದಾದರೆ, ಮರುಙ್ಗು ಇರುನ್ದ = ಮಗ್ಗುಲಲ್ಲ್ ಇರುವ, ವಾನವರ್ ತಾಮ್ = ದೇವತೆಗಳೂ, ತಾನವರ್ ತಾಮ್ = ದಾನವರೂ, ತಾರಹೈ ತಾನ್ = ತಾರೆಯೂ \(ಭೂಮಿಯೂ\), ಎನ್ ನೆಂಜಮ್ ಆನವರ್ ತಾಮ್ = ನನ್ನ ಅಂತರಂಗವೂ ಆದವನು, ತಾಮ್ = ತಾನೇ \(ಸ್ವಾಮಿಯೇ\), ಅಲ್ಲಾದದು = ಅವನಲ್ಲದ್ದು, ಎನ್ = ಯಾವುದಿದೆ.



\(ಭಗವಂತನನ್ನು ಕುರಿತು\) ಹೇಳುವುದಾದರೆ, \(ಚೇತನನ\) ಒಡನೆಯೇ ಇರುವ ಒಳ್ಳೆಯ ಕೆಲಸಗಳೂ \(ಪುಣ್ಯವೂ\), ಕೆಟ್ಟಕೆಲಸಗಳೂ \(ಪಾಪವೂ\) ಆಗುವವನು ದೊಡ್ಡ ಕುರಂದ ಮರವನ್ನು ನಾಶಪಡಿಸಿದವನೇ\! ಮಗ್ಗುಲಲ್ಲೇ ಇರುವ ದೇವತೆಗಳೂ ದಾನವರೂ ನಕ್ಷತ್ರಾದಿಲೋಕಗಳೂ, ನನ್ನ ಅಂತರಂಗವೂ ಆದವನು ಸರ್ವೇಶ್ವರನೇ. ಅವನಲ್ಲದ್ದು ಯಾವುದಿದೆ? 



“ಪೆರುಕುರನ್ದಮ್ ಶಾಯ್ತ್ತವನೇ” – ಇದು ಭಗವಂತನ ಶ್ರೀಕೃಷ್ಣಾವತಾರದ ಪ್ರಸಂಗ. ತನಗೆ ಕಡುವೈರಿಯಾದ ಕೃಷ್ಣನನ್ನು ಕೊಲ್ಲುವುದಕ್ಕಾಗಿ, ಕಂಸನು ಮಾಡಿದ ನಾನಾಹವಣಿಕೆಗಳಲ್ಲಿ ಇದೂ ಒಂದು. ಸುಂದರವೂ ಪರಿಮಳಭರಿತವೂ ಆದ ಹೂಗಳಿಂದ ಜಗಿಯುವಂತೆ ಒಂದುಕುರಂದ ಮರದ ರೂಪದಲ್ಲಿ ಕಂಸನಿಂದ ಪ್ರೇರಿತನಾದ ರಾಕ್ಷಸನೊಬ್ಬನು ಬೆಳೆದು ನಿಂತು, ಕೃಷ್ಣನನ್ನು ಆಕರ್ಷಿಸಿದನು. ಅವನು ಮರವನ್ನು ಹತ್ತಿ ಹೂಗಳನ್ನು ಬಿಡಿಸುತ್ತಿರುವಾಗ, ಅವನನ್ನು ಮರದಿಂದ ಬೀಳಿಸಿ ಕೊಲ್ಲುವುದೇ ಈ ಹವಣಿಕೆ. ಸರ್ವಜ್ಞನಾದ ಕೃಷ್ಣನಿಗೆ ಇದು ತಿಳಿಯದೇ? ಅವನು ಆ ಮರವನ್ನೇ ಮುರಿದು ನಾಶಪಡಿಸಿದನು. ಇದು ಕತೆ.



ಚೇತನನು ಬದುಕಿರುವಾಗ ನಾನಾ ಕೆಲಸಗಳನ್ನು ಮಾಡುತ್ತಾನೆ. ಅವುಗಳಲ್ಲಿ ಒಳ್ಳೆಯವೂ ಕೆಟ್ಟವೂ ಕೂಡಿಕೊಂಡೇ ಇರುತ್ತವೆ. ಭಗವಂತನು ಚೇತನನ ಅಂತರಂಗದಲ್ಲಿದ್ದುಕೊಂಡು ಅವನು ಮಾಡುವ ಪುಣ್ಯ ಪಾಪಗಳಿಗೆ ಸಾಕ್ಷಿಯಾಗಿರುತ್ತಾನೆ. ಬದುಕಿರುವಾಗ ಚೇತನನು ಸಂಸಾರಿಯಾಗಿ ಗಳಿಸುವ ಯಶಸ್ಸು, ಐಶ್ವರ್ಯ, ಭೋಗ ಭಾಗ್ಯಗಳು ಯಾವುವು, ಅವನು ಮರಣಹೊಂದಿದಾಗ ಅವನಹಿಂದೆ ಬರುವುದಿಲ್ಲ. ಅವನನ್ನು ಹಿಂಬಾಲಿಸುವುವು ಅವನ ಪಾಪಪುಣ್ಯಗಳು ಮಾತ್ರವೇ. ಹಾಗೆ ಹಿಂಬಾಲಿಸುತ್ತಾ ಅವಕ್ಕೆ ಸಾಕ್ಷಿಯಾಗಿರುವವನೂ ಭಗವಂತನೇ ಎನ್ನುತ್ತಾರೆ. ದೇವತೆಗಳ ದೇವತ್ವವೂ, ದಾನವರ ಕ್ರೌರ್ಯಕಾಠಿಣ್ಯಗಳು ಅವನೇ. ಸೃಷ್ಟಿಯ ಎಲ್ಲಾ ಗ್ರಹಗಳೂ, ತಾರಕೆಗಳು ಅವನೇ. ಚೇತನನ ಅಂತರಂಗವೂ ಅದರ ನಿರ್ವಾಹಕನೂ ಅವನೇ ಆಗಿರುವಾಗ, ಅವನಿಲ್ಲದ್ದು ಸೃಷ್ಟಿಯಲ್ಲಿ ಯಾವುದೂ ಇಲ್ಲವೇ ಇಲ್ಲ ಎನ್ನುತ್ತಾರೆ ಆಳ್ವಾರರು.



೫೮. ಎನ್ನೆಂಜಮೇಯಾನಿರುಳ್ ನೀಕ್ಕಿಯೆಮ್ಬಿರಾನ್,

ಮನ್ನಂಜ ಮುನ್ನೊರುನಾಳ್ ಮಣ್ಣಳನ್ದಾನ್, - ಎನ್ನೆಂಜ

ಮೇಯನೈಯಿಲ್ಲಾ ವಿಡೈಯೇಟ್ರ್‍ಆನ್, ವೆವ್ವಿನೈತೀರ್

ತ್ತಾಯಾನುಕ್ಕಾಕ್ಕಿನೇ ನನ್ಬು. 



ಎನ್ ನೆಂಜಮ್ = ನನ್ನ ಅಂತರಂಗದಲ್ಲಿ, ಮೇಯಾನ್ = ನೆಲಸಿರುವವನು, ಇರುಳ್ = ಕತ್ತಲೆಯನ್ನು \(ಅದರ ಅಜ್ಞಾನವನ್ನು\), ನೀಕ್ಕಿ = ನೀಗಿಸಿ, ಎಮ್ ಪಿರಾನ್ = ನನ್ನ ಸ್ವಾಮಿಯು, ಮನ್= ಚಕ್ರವರ್ತಿಯು, ಅಂಜ = ಅಂಜುವಂತೆ, ಮುನ್ ಒರುನಾಳ್ = ಹಿಂದೆ ಒಂದು ಕಾಲದಲ್ಲಿ, ಮಣ್ ಅಳನ್ದಾನ್ = ಭೂಮಿಯನ್ನು \(ಮೂರಡಿ ನೆಲವನ್ನು\) ಅಳೆದುಕೊಂಡನು, ಎನ್ನೆಂಜಮ್ ಮೇಯಾನೈ = ನನ್ನ ಅಂತರಂಗವಾಸಿಯನ್ನು, ಇಲ್ಲಾ = ಇಲ್ಲದಿದ್ದರೆ, \(ಇಲ್ಲದೆಯೇ\), ವಿಡೈ ಏಟ್ರಾನ್ = ವೃಷಭವಾಹನ, ವೆಮ್ ವಿನೈ = ಕ್ರೂರಪಾಪವನ್ನು ತೀರ್ ತ್ತ = ನೀಗಿಸಿದ, ಆಯಾನುಕ್ಕೂ = ಭಗವಂತನಿಗೆ\) ರಕ್ಷಕನಿಗೆ, ಆಕ್ಕಿನೇನ್ ಅನ್ಬು= ನನ್ನ ಪ್ರೇಮಭಕ್ತಿಗಳನ್ನು ನಾನು ಸಲ್ಲಿಸುತ್ತೇನೆ.



ಹಿಂದಿನ ಪಾಶುರದಲ್ಲಿ ಭಗವಂತನು ಇಲ್ಲದಿರುವ ಸ್ಥಳವೇ ಇಲ್ಲವೆನ್ನಲಾಯಿತು. ಇಲ್ಲಿ ಹಾಗೆ ಸರ್ವವ್ಯಾಪಿಯಾಗಿರುವ ಸ್ವಾಮಿಯಿಂದ ಆಗುವ ಪ್ರಯೋಜನವನ್ನು ಹೇಳಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಭಗವಂತನು ನನ್ನ ಅಂತರಂಗದಲ್ಲಿ ಬಂದು ಸ್ಥಿರವಾಗಿ ನೆಲಸಿದ್ದಾನೆ. ಆದ್ದರಿಂದಲೇ ಅಲ್ಲಿದ್ದ ನನ್ನ ಅಜ್ಞಾನವೆಂಬ ಕತ್ತಲೆತೊಲಗಿತು. ನನ್ನ ಸ್ವಾಮಿಯು ಅಲ್ಲಿ ಇಲ್ಲವೆನ್ನುವುದಾದರೂ ಹೇಗಾದೀತು? ಹಿಂದೆ ಒಂದು ಕಾಲದಲ್ಲಿ ವಾಮನವಟುವಾಗಿ ಬಲಿಚಕ್ರವರ್ತಿಯಿಂದ ಮೂರು ಹೆಜ್ಜೆಗಳ ನೆಲವನ್ನು ಯಾಚಿಸಿ ಪಡೆದ ಬಳಿಕ, ಅದನ್ನಳೆದುಕೊಂಡ ಬಗೆಯನ್ನು ಕಂಡು ಆ ಚಕ್ರವರ್ತಿಯೇ ಅಂಜಿದನು. ಅಂಥ ಅದ್ಭುತಕಾರಿ ಆ ಸ್ವಾಮಿ. ವೃಷಭವಾಹನನಾದ ರುದ್ರನ ಬ್ರಹ್ಮಹತ್ಯಾದೋಷವಾದ ಕ್ರೂರಪಾಪವನ್ನು ನೀಗಿಸಿದವನೂ ನನ್ನ ಸ್ವಾಮಿಯೇ. ಅವನೇ ನನ್ನ ರಕ್ಷಕನೆಂದು ನಂಬಿ, ಅವನಲ್ಲಿ ನನ್ನ ಪ್ರೇಮಭಕ್ತಿಗಳನ್ನು ನಾನು ಸಲ್ಲಿಸುತ್ತೇನೆ.



೫೯. ಅನ್ಬಾವಾಯಾರ ಮುದಮಾವಾಯ್, ಅಡಿಯೇನು

ಕ್ಕಿನ್ಬಾವಾಯೆಲ್ಲಾಮುಮ್ ನೀಯಾವಾಯ್, - ಪೊನ್ ಪಾವೈ

ಕ್ಕೇಳ್ವಾ ಕಿಳರೊಳಿಯೆನ್ ಕೇಶವನೇ, ಕೇಡಿನ್ ಱಿ

ಆಳ್ವಾಯ್ ಕ್ಕಡಿಯೇನಾನಾಳ್. 



ಅನ್ಬು ಆವಾಯ್ = ಪ್ರೇಮಸ್ವರೂಪನೇ, ಆರ್ = ತುಂಬಿದ \(ಪರಿಪೂರ್ಣವಾದ\), ಅಮುದಮ್ = ಅಮೃತವೇ, ಆಪಾಯ್ = ಆಗಿರುವವನೇ, ಅಡಿಯೇನುಕ್ಕು = ಪಾದಸೇವಕನಿಗೆ, ಇನ್ಬು ಆವಾಯ್ = ಹಿತಕರನಾಗಿರುವವನೇ, ಎಲ್ಲಾಮುಮ್ ನೀ ಆವಾಯ್ = ನೀನೇ ಎಲ್ಲವೂ ಆಗಿರುವವನೇ, ಪೊನ್ ಪಾವೈಕ್ಕೂ = ಲಕ್ಷ್ಮೀದೇವಿಗೆ, ಕೇಳ್ವಾ = ಪತಿಯಾಗಿರುವವನೇ, ಕಿಳರ್ ಒಳಿ = ಪ್ರಜ್ವಲಿಸುವ ತೇಜಸ್ವಿಯಾದ \(ಕಾಂತಿಯುಳ್ಳ\), ಎನ್ ಕೇಶವನೇ = ನನ್ನ ಕೇಶವನೇ, ಕೇಡು ಇನ್ ಱ್. =ಯಾವ ಕೊರತೆಯೂ ಇಲ್ಲದೆ, ಆಳ್ವಾಯ್ ಕ್ಕು = ರಕ್ಷಿಸುವವನಿಗೆ, \(ಆಳುವವನಿಗೆ\), ಅಡಿಯೇನ್ = ಪಾದಸೇವಕನಾದ, ನಾನ್ = ನಾನು, ಆಳ್ = ಆಳಾಗಿದ್ದೇನೆ. \(ದಾಸನಾಗಿದ್ದೇನೆ\). 



ಪ್ರೇಮಸ್ವರೂಪನೇ, ಪರಿಪೂರ್ಣವಾದ ಅಮೃತವೇ, ಪಾದಸೇವಕನಿಗೆ ಹಿತಕರನೇ, ಎಲ್ಲವೂ ನೀನೇ ಆಗಿರುವವನೇ, ಲಕ್ಷ್ಮೀದೇವಿಗೆ ಪತಿಯಾಗಿರುವಾನೇ, ಪ್ರಜ್ವಲಿಸುವ ಕಾಂತಿಯುಳ್ಳ ನನ್ನ ಕೇಶವನೇ, ಯಾವ ಕೊರತೆಯೂ ಇಲ್ಲದೆ ಆಳುವ \(ರಕ್ಷಕನಾಗಿರುವ\) ಸ್ವಾಮಿಗೆ\(ನಿನಗೆ\) ಪಾದಸೇವಕನಾದ ನಾನು ದಾಸನಾಗಿದ್ದೇನೆ. 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ಪ್ರೇಮವೇ ಮೂರ್ತಿಭವಿಸಿದವನು ನೀನು. ನಿನ್ನನ್ನು ಆಶ್ರಯಿಸಿಯೇ ಪ್ರೇಮವೆಂಬುದನ್ನು ಅರಿತುಕೊಳ್ಳಬೇಕು. ನಿನ್ನ ಅರ್ಚನೆ, ಭಜನೆ, ಕೀರ್ತನೆಗಳು ಅಮೃತಕ್ಕೆ ಸಮಾನ. ಆ ಮೂಲಕ ಅಮರತ್ವವನ್ನು ಪಡೆಯಬಹುದು. ಇತರ ಎಲ್ಲ ದೈವಗಳಿಗೂ ದೈವವಾಗಿರುವ ನೀನೇ ನನಗೆ ತುಂಬ ಹಿತಕರನು. ಲಕ್ಷ್ಮೀದೇವಿಗೆ ಪತಿಯಾಗಿರುವುದರಿಂದ ಸಕಲಸೌಭಾಗ್ಯಗಳಿಗೂ ನೀನು ಒಡೆಯನೆ. ದಿವ್ಯಸುಂದರವಾದ ಪ್ರಜ್ವಲಿಸುವ ದೇಹಕಾಂತಿಯಿಂದಲೂ ಆಕರ್ಷಕವಾದ ಕೇಶರಾಶಿಯಿಂದಲೂ ಬೆಳಗುತ್ತಿರುವವನು ನೀನು. ಎಲ್ಲವೂ ನೀನೇ ಆಗಿ, ಎಲ್ಲವನ್ನೂ ರಕ್ಷಿಸುವವನೂ ಆಗಿರುವ ನಿನ್ನ ತಿರುವಡಿಗಳನ್ನು ಬಿಡದೆ ನಂಬಿ, ನಿನಗೆ ದಾಸನಾಗಿದ್ದೇನೆ. 



೬೦. ಆಳ್ ಪಾರ್ ತ್ತುೞಿತರುವಾಯ್ ಕಣ್ಡುಕೊಳೆನ್ ಱುಮ್, ನಿನ್

ತಾಳ್ ಪಾರ್ ತ್ತುೞಿತರುವೇನ್ ತನ್ಮೈಯೈ, - ಕೇಟ್ಟಾರ್

ಕ್ಕರುಮ್ಬೊರುಳಾಯ್ ನಿನ್ ಱ ವರಙ್ಗನೇ, ಉನ್ನೈ

ವಿರುಮ್ಬುವದೇ ವಿಳ್ಳೇನ್ ಮನಮ್.



ಆಳ್ ಪಾರ್ ತ್ತು = ಮನುಷ್ಯನನ್ನು ನೋಡಿ, ಉಱಿತರುವಾಯ್ = ಸ್ಥಳವನ್ನು \(ಸಮಯವನ್ನು\) ಕೊಡುವವನೇ, ಕಣ್ಡುಕೊಳ್ = ತಿಳಿದುಕೋ \(ಕಂಡುಕೋ\), ಎನ್ ಱುಮ್ = ಎಲ್ಲ ಕಾಲದಲ್ಲೂ, ನಿನ್ ತಾಳ್ ಪಾರ್ ತ್ತು = ನಿನ್ನ ತಿರುವಡಿಗಳನ್ನು ನೋಡಿ, ಉೞಿತರುವೇನ್ = \(ಸೇವೆಗಾಗಿ\) ಸಮಯವನ್ನು ಕಾಯುತ್ತಿರುವ\(ನನ್ನ\), ತನ್ಮೈಯೈ = ಸ್ವಭಾವವನ್ನು, ಕೇಟ್ಟಾರ್ಕ್ಕೂ = ಕೇಳಿ ತಿಳಿಯುವವರಿಗೆ, ಅರು ಪೊರುಳಾಯ್ = ಅಪರೂಪವಾದ ವಸ್ತುವಾಗಿ, ನಿನ್ ಱು = ಇರುವ, ಅರಙ್ಗನೇ = ಶ್ರೀರಂಗನಾಥನೇ, ಉನ್ನೈ = ನಿನ್ನನ್ನು, ವಿರುಮ್ಬುವದೇ = ಆಶಿಸುವುದನ್ನೇ, ಮನಮ್ = ಮನದಲ್ಲಿ, ವಿಳ್ಳೇನ್ = ಬಿಡಲಾರೆನು. 



ಮನುಷ್ಯನನ್ನು ನೋಡಿ ಸ್ಥಳವನ್ನು \(ಸಮಯವನ್ನು\) ಕೊಡುವವನೇ, ಕೇಳಿ ತಿಳಿಯುವವರಿಗೆ ಅಪರೂಪದ ವಸ್ತುವಾಗಿರುವ ಶ್ರೀರಂಗನಾಥನೇ ಎಲ್ಲಾ ಕಾಲಕ್ಕೂ ನಿನ್ನ ತಿರುವಡಿಗಳ ಸೇವೆಗಾಗಿ ಸಮಯವನ್ನು ಕಾಯುತ್ತಿರುವ ನನ್ನ ಸ್ವಭಾವವಾದ ನನ್ನ ಅಂತರಂಗದಲ್ಲಿ ನಿನ್ನನ್ನು ಆಶಿಸುವುದನ್ನೇ ನಾನು ಬಿಡಲಾರದವನಾಗಿದ್ದೇನೆ ಎಂಬುದನ್ನು ಕಂಡುಕೋ. 



“ಆಳ್ ಪಾರ್ ತ್ತು ಉೞಿ ತರುವಾಯ್” – ಭಗವಂತನು ಸರ್ವಸಮನಾಗಿ, ಸರ್ವರಕ್ಷಕನಾಗಿ, ಇರುವವನಾದರೂ ತನ್ನ ಬಳಿಗೆ ಬರುವುದಕ್ಕೂ, ತನ್ನ ಸೇವೆ ಮಾಡುವುದಕ್ಕೂ ಯಾರು ಆಹನು ಎಂದು ಕಂಡುಕೊಂಡು ಅಂಥವನಿಗೆ ತಕ್ಕ ಸಮಯದಲ್ಲಿ ತನ್ನಲ್ಲಿ ಸ್ಥಳ ಕೊಡುತ್ತಾನೆ.



“ನಿನ್ ತಾಳ್ ಪಾರ್ ತ್ತು ಉೞಿ ತರುವೇನ್ ತನ್ಮೈ” – ನನಗೆ ಯಾವ ಸಮಯದಲ್ಲಿ ನಿನ್ನ ತಿರುವಡಿಗಳ ಸೇವೆ ಲಭಿಸಿತು, ಎಲ್ಲಿ ಲಭಿಸೀತು ಎಂಬುದನ್ನು ಎಡೆಬಿಡದಂತೆ ಯೋಚಿಸುವುದೇ ನನ್ನ ಸ್ವಭಾವವಾಗಿದೆ. 



“ಕೇಟ್ಟಾರ್ ಕ್ಕೂ ಅರುಮ್ ಪೊರುಳಾಯ್ – ನಿನ್ನ ಬಗೆಗೆ ಇತರರಿಂದ ಕೇಳುತ್ತಲಿದ್ದರೂ, ಸ್ವಪ್ರಯತ್ನದಿಂದ ನಿನ್ನನ್ನು ತಿಳಿದುಕೊಳ್ಳಲು ಯತ್ನಿಸಿದರೂ ಫಲಕಾರಿಯಾಗುವುದಿಲ್ಲ. ನಿನ್ನ ಗುಣಸ್ವಭಾವಗಳು ಅಂಥವರ ಅರಿವಿಗೆ ಬರುವುದಿಲ್ಲ. ನೀನು ಬಲು ಅಪರೂಪವಾದ ನಿಜವಸ್ತುವಾಗಿದ್ದೀಯೆ. 



“ಉನ್ನೈವಿರುಂಬುವುದೇ ವಿಳ್ಳೇನ್ ಮನಮ್” – ನನ್ನ ಅಂತರಂಗದಲ್ಲಿರುವ ಎಡೆಬಿಡದ ನಿನ್ನ ಆಶೆಯನ್ನು ನಾನು ಬಿಟ್ಟುಕೊಡುವುದು ಅಸಾಧ್ಯ.



ಆಳ್ವಾರರು ಹೇಳುತ್ತಾರೆ: ಭಗವಂತ, ನಿನ್ನ ಸೇವೆಗೆ ತಕ್ಕವನೆಂದು ಚೇತನನನ್ನು ಗುರುತಿಸುವುದು. ಯಾವ ಕಾಲಕ್ಕೆ ಅವನನ್ನು ಅದಕ್ಕೆ ತೊಡಗಿಸುವುದು ಎಂಬುದನ್ನು ನಿರ್ಧರಿಸುವುದು ನಿನ್ನ ಸ್ವಭಾವ. ನನಗಾದರೋ ಎಡೆಬಿಡದಂತೆ ನನ್ನ ಅಂತರಂಗದಲ್ಲಿ ನಿನ್ನನ್ನು ಪಡೆದುಕೊಳ್ಳಬೇಕೆಂದು ಆಶಿಸುವುದೂ, ಎಂದಿಗೆ ನಿನ್ನ ತಿರುವಡಿಗಳ ಸೇವೆ ಲಭಿಸೀತು ಎಂದು ಕಾಯುತ್ತಾ ಇರುವುದು ಸ್ವಭಾವವಾಗಿದೆ. ಸ್ವತಃ ಕೇಳಿ, ಅರಿತು, ನಿನ್ನನ್ನು ತಿಳಿದುಕೊಳ್ಳುವವರಿಗೆ ನೀನು ನಿಜವಾಗಿಯೂ ಅಪರೂಪವಾದ ವಸ್ತುವಾಗಿದ್ದೀ. ಆದ್ದರಿಂದ ನಿನ್ನನ್ನು ಎಡೆಬಿಡದೆ ಆಶಿಸುವ ನನ್ನ ಸ್ವಭಾವವನ್ನರಿತುಕೊಂಡು, ನನಗೆ ನಿನ್ನಲ್ಲಿ ಎಡೆಕೊಡು. 



೬೧. ಮನಕ್ಕೇದಮ್ ಶಾರಾ ಮದುಶೂದನ್ ಱನ್ನೈ,

ತನಕ್ಕೇ ತಾನ್ ಕಂಜಮಾಕ್ಕೊಳ್ಳಾಲ್, - ಎನಕ್ಕೇತಾನ್

ಇನ್ ಱೊನ್ ೞಿ ನಿನ್ ೞುಲಹೈಯೇವಾಣೈಯೋಟ್ಟಿನಾನ್,

ಶೆನ್ ಱೊನ್ ೞಿ ನಿನ್ ಱ ತಿರು.



ಮನಕ್ಕೇದಮ್ = ಮನಸ್ಸಿನಲ್ಲಿ ದುಃಖವೆಂಉದು, ಶಾರಾ = ಸೇರುವುದಿಲ್ಲ, ಮದುಶೂದನ್ ತನ್ನೈ = ಮಧುಸೂದನನ್ನು \(ಭಗವಂತನನ್ನು\), ತನಕ್ಕೇ = ತನಗೇಯೇ, ತಂಜಮ್ = ರಕ್ಷಕನು\(ಎಂದು\), ತಾನ್ = ತಾನು \(ಭಕ್ತನಾದವನು\), ಕೊಳ್ಳಿಲ್ = ಭಾವಿಸಿಕೊಂಡರೆ, ಎನಕ್ಕೇತಾನ್ = ನನಗೇಯೇ ಇನ್ ಱು = ಈಗ, ಒನ್ ಱಿ = ಸ್ಥಿರವಾಗಿ, ನಿನ್ ಱ = ನೆಲಸಿರುವ, ಉಲಹೈಏವ್ = ಏಳು ಲೋಕಗಳನ್ನೂ, ಆಣೈ ಓಟ್ಟಿನಾನ್= ತನ್ನ ಆಜ್ಞೆಯಂತೆ ನಡೆಸುವವನಾದ ಸ್ವಾಮಿಯು, ಶೆನ್ ಱಿ = ಬಂದು, ಒನ್ ಱಿ = ಸ್ಥಿರವಾಗಿ, ನಿನ್ ಱ = ನೆಲಸಿರುವ, ತಿರು = ಸಂಪತ್ತು. 



ಮಧುಸೂದನನಾದ ಭಗವಂತನನ್ನು ತನಗೇಯೇ ರಕ್ಷಕನೆಂದು ಭಕ್ತನಾದವನು ಭಾವಿಸಿಕೊಂಡರೆ, \(ಅವನ\) ಮನಸ್ಸಿನಲ್ಲಿ ಖೇದವೆಂಬುದೇ ಇರುವುದಿಲ್ಲ. ಸ್ಥಿರವಾಗಿ ನೆಲಸಿರುವ ಏಳು ಲೋಕಗಳನ್ನೂ ತನ್ನ ಆಜ್ಞೆಯಂತೆ ನಡೆಸುವವನಾದ ಸ್ವಾಮಿಯು ಬಂದು \(ನನ್ನಲ್ಲಿ\) ಸ್ಥಿರವಾಗಿ ನೆಲಸಿರುವ ಸಂಪತ್ತು ಈಗ ನನಗೇಯೇ \(ಲಭಿಸಿದೆ\). 



ಆಳ್ವಾರರು ಹೇಳುತ್ತಾರೆ: ಮಧು ಎಂಬ ದುಷ್ಟರಾಕ್ಷಸನನ್ನು ಸದೆಬಡಿದ ಸರ್ವಶಕ್ತನಾದ ಭಗವಂತನನ್ನು ಜಗದ್ರಕ್ಷಕನೆಂದೂ, ತನ್ನನ್ನೂ ಅವನೇ ರಕ್ಷಿಸುವನೆಂದೂ ನಂಬುವ ಭಕ್ತನಿಗೆ ಯಾವ ಬಗೆಯ ಮನಃಕ್ಲೇಶವೂ ಬರುವುದಿಲ್ಲ. ಜಗತ್ತನ್ನೇ ತನ್ನ ಆಜ್ಞೆಗೆ ಒಳಪಡಿಸಿಕೊಂಡು, ರಕ್ಷಿಸುತ್ತಿರುವ ಸ್ವಾಮಿಯು ಈಗ ನನ್ನ ಅಂತರಂಗದಲ್ಲಿ ಬಂದು ಸ್ಥಿರವಾಗಿ ನೆಲಸಿದ್ದಾನಲ್ಲ\! ಈ ಭಾಗ್ಯ ನನಗೇಯೇ ಲಭಿಸಿದೆಯಲ್ಲ\! 



೬೨. ತಿರುನಿನ್ ಱ ಪಕ್ಕಮ್ ತಿರವಿದೆನ್ ಱೋರಾರ್,

ಕರುನಿನ್ ಱ ಕಲ್ಲಾರ್ ಕ್ಕೂರೈಪ್ಪರ್, - ತಿರುವಿರುನ್ದ

ಮಾರ್ ವನ್ ಶಿರಿತರನ್ ಱನ್ ವಣ್ಡುಲವು ತಣ್ಡುವಾಯ್,

ತಾರ್ತನ್ನೈಶ್ಶೂಡಿತ್ತರಿತ್ತು. 



ತಿರು ನಿನ್ ಱ = ಶ್ರೀದೇವಿ ಇರುವ, ಪಕ್ಕಮ್ = ಸ್ಥಳವೇ \(ವಸ್ತುವೇ\), ತಿಱವಿದು = ಮುಕ್ತಿದಾಯಕ, ಎನ್ ಱು = ಎಂದು, ಓರಾರ್ = ಅರಿತುಕೊಳ್ಳದವರು, ಕರು ನಿನ್ ಱ = ಗರ್ಭವಾಸಮಾಡುವ, ಕಲ್ಲಾರ್ ಕ್ಕು = ಅಜ್ಞಾನಿಗಳನ್ನು, ಉರೈಪ್ಪರ್ = ಹೊಗಳಿ ಹೇಳುತ್ತಾರೆ, ತಿರು ಇರುನ್ದ ಮಾರ್ ವನ್ = ಶ್ರೀದೇವಿಯನ್ನು ವಕ್ಷದಲ್ಲಿರಿಸಿಕೊಂಡವನಾದ, ಶಿರಿತರನ್ ತನ್ = ಶ್ರೀಧರನ, ವಣ್ಡು ಉಲವು = ದುಂಬಿಗಳು ಸಂಚರಿಸುವ, ತಣ್ ತುೞಾಯ್ = ತಂಪಾದ ತುಲಸಿಯ, ತಾರ್ ತನ್ನೈ = ಮಾಲೆಯನ್ನು, ಶೂಡಿ = ಮುಡಿದು, ತರಿತ್ತು = ಧರಿಸಿಕೊಂಡು. 



ಶ್ರೀದೇವಿಯನ್ನು ವಕ್ಷದಲ್ಲಿರಿಸಿಕೊಂಡವನಾದ ಶ್ರೀಧರನ ದುಂಬಿಗಳು ಸುಳಿದಾಡುವ ತಂಪಾದ ತುಲಸಿಯ ಹಾರವನ್ನು ಮುಡಿದು ಧರಿಸಿಕೊಂಡ ಶ್ರೀದೇವಿ ಇರುವ \(ಸಕಲೈಶ್ವರ್ಯದಿಂದ ತುಂಬಿದ\) ವಸ್ತುವೇ ಮುಕ್ತಿದಾಯಕನೆಂದು ಅರಿತುಕೊಳ್ಳದವರು ಗರ್ಭವಾಸವನ್ನನುಭವಿಸುವ ಅಜ್ಞಾನಿಗಳನ್ನು ಹೊಗಳಿ ಹೇಳುತ್ತಾರೆ. 



ತಿರುನಿನ್ ಱ ಪಕ್ಕಮ್ ತಿಱವು” – ಶ್ರೀದೇವಿ ನಿತ್ಯವಾಸ ಮಾಡುವ ಶ್ರೀಧರನೇ ಸರ್ವೇಶ್ವರ. ಅವನೇ ಬಿಡುಗಡೆಗೆ ವಸ್ತು. ಮುಕ್ತಿದಾಯಕನಾದವನು. 



“ಕರುನಿನ್ ಱ ಕಲ್ಲಾರ್ ಕ್ಕೂ ಉರೈಪ್ಪರ್” – ಸರ್ವೇಶ್ವರನನ್ನು ಬಿಟ್ಟರೆ, ಚತುರ್ಮುಖ ಬ್ರಹ್ಮನಿಂದ ಹಿಡಿದು ಮಿಕ್ಕಲ್ಲರೂ ಗರ್ಭವಾಸವನ್ನು ಅನುಭವಿಸಿ ಹುಟ್ಟಿದವರೇ. ಅಂಥವರನ್ನು ಯಾರು ’ಭಗವಂತ’ನೆಂದು ಬಗೆದು, ಹೊಗಳಿ ಹಾಡುತ್ತಾರೋ ಅವರು ಮೂಢರೇ ಸರಿ. 



ಆಳ್ವಾರರು ಹೇಳುತ್ತಾರೆ: ಸರ್ವೇಶ್ವರ ಎಂದರೆ ಶ್ರೀದೇವಿಯನ್ನು ತನ್ನ ವಕ್ಷಸ್ಥಲವಾಸಿನಿಯನ್ನಾಗಿ ಮಾಡಿಕೊಂಡಿರುವ ಶ್ರೀಧರನೇ. ಅವನು ಧರಿಸಿದ ತಂಪಾದ ಮತ್ತು ಪರಿಮಳಭರಿತವಾದ ತುಲಸಿಯ ಹಾರವನ್ನು ಆಕೆ ತನ್ನ ತಲೆಯಲ್ಲಿ ಮುಡಿಯುತ್ತಾಳೆ. ಆಕೆಯ ಮೂಲಕ ಸಾಮಿಯು ಮುಕ್ತಿಯನ್ನು ಕೊಡುತ್ತಾನೆ. ಅವನೊಬ್ಬನಿಗೇ ಹುಟ್ಟೂ ಇಲ್ಲ. ಸಾವೂ ಇಲ್ಲ. ಚತುರ್ಮುಖನಿಂದ ಹಿಡಿದು ಮಿಕ್ಕೆಲ್ಲರೂ ಗರ್ಭವಾಸವನ್ನು ಅನುಭವಿಸುವವರೇ. ಆದ್ದರಿಂದ, ಇತರ ಕೆಳಮಟ್ಟದ ದೇವತೆಗಳನ್ನು ಭಜಿಸಿ ಪೂಜಿಸದೆ, ಸರ್ವೇಶ್ವರನಾದ ಶ್ರೀಧರನೊಬ್ಬನನ್ನಾಶ್ರಯಿಸಿ ಬಿಡುಗಡೆ ಪಡೆಯಬೇಕು. 



೬೩. ತರಿತ್ತುರುನ್ದೇ ನಾಹವೇ ತಾರಾಕಣಪ್ಪೋರ್,

ವಿರಿತ್ತುರೈತ್ತ ವೆನ್ನಾಹತ್ತುನ್ನೈ, - ತೆರಿತ್ತೆೞುದಿ

ವಾಶಿತ್ತುಞ್ಕೇತ್ತುಮ್ ವಣಙ್ಗಿ ವೞಿಪಟ್ಟುಮ್,

ಪೂಶಿತ್ತುಮ್ ಪೋಕ್ಕಿನೇನ್ ಪೋದು.



ತರಿತ್ತು ಇರುನ್ದೇನ್ = ನೆನಪಿನಲ್ಲಿಟ್ಟಿರುತ್ತೇನೆ, ಆಹವೇ = ಆದ್ದರಿಂದಲೇ, ತಾರಾಕಣಮ್ = ನಕ್ಷತ್ರಸಮೂಹದ, ಪೋರ್ = ಪಂದ್ಯವನ್ನು, ವಿರಿತ್ತು = ವಿವರಿಸಿ, ಉರೈತ್ತ = ಹೇಳಿದ, ವೆಮ್ ನಾಹತ್ತು = ಕ್ರೂರಸರ್ಪದ, ಉನ್ನೈ = ನಿನ್ನನ್ನು, ತೆರಿತ್ತು = ತಿಳಿದುಕೊಂಡು, ಎೞುದಿ = ಬರೆದು, ವಾಶಿತ್ತು = ಓಡಿ, ಕೇಟ್ಟು = ಕೇಳಿ, ವಣಙ್ಗಿ = ನಮಸ್ಕರಿಸಿ, ವೞಿಪಟ್ಟು = ಉಪಚಾರಗಳನ್ನು ಮಾಡಿ, ಪೂಜಿತ್ತು = ಪೂಜಿಸಿ, ಪೋಕ್ಕಿನೇನ್ ಪೋದು = ಕಾಲವನ್ನು ಕಳೆಯುತ್ತೇನೆ. 



ನೆನಪಿನಲ್ಲಿಟ್ಟುಕೊಂಡಿರುವುದರಿಂದಲೇ, ನಕ್ಷತ್ರಸಮೂಹದ ಪಂದ್ಯವನ್ನು \(ಆಟಗಳನ್ನು – ಸಂಚಾರಗಳನ್ನು\) ವಿವರಿಸಿ ಹೇಳಿದ ಕ್ರೂರ ಸರ್ಪದ ನಿನ್ನನ್ನು ತಿಳಿದುಕೊಂಡು, ಬರೆದು, ಓದಿ, ಕೇಳಿ, ನಮಸ್ಕರಿಸಿ, ಉಪಚಾರಗಳನ್ನು ಮಾಡಿ, ಪೂಜಿಸುತ್ತಾ ಕಾಲವನ್ನು ಕಳೆಯುತ್ತೇನೆ. 



ಹಿಂದಿನ ಪಾಶುರದಲ್ಲಿ ಸರ್ವೇಶ್ವರನಾದ ಶ್ರೀಮನ್ನಾರಾಯಣನೊಬ್ಬನೇ ಮುಕ್ತಿದಾಯಕನು ಎಂಬುದನ್ನು ಹೇಳಲಾಯಿತು. ಅದನ್ನೇ ಇಲ್ಲಿ ಒತ್ತಿ ಹೇಳುತ್ತಾ, ಅವನ ಕೃಪಾಕಟಾಕ್ಷವನ್ನು ಪಡೆದುಕೊಳ್ಳುವ ಬಗೆಯೇನು ಎಂಬುದನ್ನು ಹೇಳಲಾಗುತ್ತದೆ.



“ತಾರಾಕಣಮ್ ಪೋರ್ ವಿರಿತ್ತು ಉರೈತ್ತವೆನ್ನಾಹತ್ತು ಉನ್ನೈ” – ನಕ್ಷತ್ರಸಮೂಹಗಳ ಪೈಪೋಟಿಯನ್ನು ವಿವರಿಸಿ ಹೇಳಿದವನು ಆದಿಶೇಷನು. ಅವನಿಂದ ಬಂದದ್ದು ಜ್ಯೋತಿಷ್ಯಶಾಸ್ತ್ರ. ಅಂಥ ಶೇಷನನ್ನು ಹಾಸುಗೆಯಾಗಿ ಉಳ್ಳವನು ಶ್ರೀಮನ್ನಾರಾಯಣನು. 



ಆಳ್ವಾರರು ಹೇಳುತ್ತಾರೆ: ಸರ್ವೇಶ್ವರನಾದ ಶ್ರೀಮನ್ನಾರಾಯಣನ ಪಾರಮ್ಯವನ್ನು ನಾನು ನೆನಪಿನಲ್ಲಿಟ್ಟುಕೊಂಡಿರುವುದರಿಂದಲೇ, ನಾನು ಸ್ವಾಮಿಯನ್ನು ಕುರಿತು ಚೆನ್ನಾಗಿ ತಿಳಿದುಕೊಂಡಿದ್ದೇನ. ಅವನ ತಿರುನಾಮಗಳನ್ನು ಬಿಡದೆ ಬರೆಯುತ್ತೇನೆ. ಅವನನ್ನು ಕುರಿತು ಹೇಳುವ ವೇದ, ಶಾಸ್ತ್ರ, ಇತಿಹಾಸ, ಪುರಾಣಾದಿಗಳನ್ನು ಓದುತ್ತೇನೆ. ಅವನ ಗುಣಸ್ವಭಾವಗಳನ್ನು ವರ್ಣಿಸಿ ಹೇಳುವುದನ್ನು ಆಸಕ್ತಿಯಿಂದ ಕೇಳುತ್ತೇನೆ. ಅವನ ಅರ್ಚಾಮೂರ್ತಿಗೆ ನಮಸ್ಕರಿಸುತ್ತೇನೆ. ಅವನಿಗೆ ನಾನಾಬಗೆಯ ಉಪಚಾರಗಳನ್ನು ಸಲ್ಲಿಸುತ್ತೇನೆ. ಅವನನ್ನು ಮನಸಾರ ಪೂಜಿಸುತ್ತೇನೆ. ಹೀಗೆ ದಿನದಿನವೂ ನನ್ನ ಕಾಲವನ್ನು ಕಳೆಯುತ್ತೇನೆ. 



೬೪. ಪೋದಾನವಿಟ್ಟಿರೈಂಜಿ ಯೇತ್ತುಮಿನೋ, ಪೊನ್ ಮಕರ

ಕ್ಕಾದಾನೈ ಯಾದಿಪ್ಪೆರುಮಾನೈ, - ನಾದಾನೈ

ನಲ್ಲಾನೈ ನಾರಣನೈ ನಮ್ಮೇೞ್ ಪಿಱಪ್ಪಱುಕ್ಕುಮ್

ಶೊಲ್ಲಾನೈ, ಶೊಲ್ಲುವದೇ ಶೂದು. 



ಪೋದು ಆನ = ಹೂವನ್ನಾದರೂ, ಇಟ್ಟು = ಸಮರ್ಪಿಸಿ, ಇರೈಂಜಿ = ನಮಸ್ಕರಿಸಿ, ಏತ್ತುಮಿನೋ = ಸ್ತುತಿಸಿರಿ. ಪೊನ್ = ಆಕರ್ಷಕವಾದ \(ಸುಂದರವಾದ\), ಮಕರಮ್ ಕಾದಾನೈ = ಮಕರಕುಂಡಲಗಳನ್ನು ಧರಿಸಿರುವವನಾದ, ಆದಿ = ಜಗತಿಗೇ ಆದಿಕಾರಣನಾದ, ಪೆರುಮಾನೈ = ಹಿರಿಮೆಯುಳ್ಳವನಾದ, ನಾದಾನೈ = ಸರ್ವರಕ್ಷಕನಾದ \(ಎಲ್ಲರಿಗೂ ನಾಥನಾದ\), ನಲ್ಲಾನೈ = ವಾತ್ಸಲ್ಯಾದಿ ಒಳ್ಳೆಯ ಗುಣಗಳುಳ್ಳ, ನಾರಾಣನೈ = ಶ್ರೀಮನ್ನಾರಾಯಣನೆನ್ನುವ, ನಮ್ = ನಮ್ಮ, ಏೞ್ ಪಿಱಪ್ಪು = ಏಳು ಜನ್ಮಗಳನ್ನು, ಅಱುಕ್ಕೂಮ್ = ಕತ್ತರಿಸಿ ಹಾಕುವ, ಶೊಲ್ಲಾನೈ = ದಿವ್ಯನಾಮವನ್ನುಳ್ಳವನ, ಶೊಲ್ಲುವದೇ = ತಿರುನಾಮಗಳನ್ನು ಹೇಳುತ್ತಿರುವುದೇ \(ಉಚ್ಚರಿಸುವುದೇ\), ಶೂದು = ಉಪಾಯ. 



ಆಕರ್ಷಕ ಸುಂದರವಾದ ಮಕರ ಕುಂಡಲಗಳನ್ನು ಧರಿಸಿರುವವನಾದ, ಜಗದಾದಿಕಾರಣನಾದ, ಹಿರಿಮೆಯುಳ್ಳವನಾದ, ಎಲ್ಲರಿಗೂ ನಾಥನಾದ, ವಾತ್ಸಲ್ಯಾದಿ ಸದ್ಗುಣಗಳುಳ್ಳ, ಶ್ರೀಮನ್ನಾರಾಯಣನೆಂಬ, ನಮ್ಮ ಏಳುಜನ್ಮಗಳನ್ನು ಕತ್ತರಿಸಿ ಹಾಕುವ ದಿವ್ಯನಾಮಗಳನ್ನುಳ್ಳವನ ತಿರುನಾಮಗಳನ್ನು \(ಸದಾ\) ಉಚ್ಚರಿಸುತ್ತಿರುವುದೇ ಉಪಾಯ. ಆದ್ದರಿಂದ ಹೂವನ್ನಾದರೂ ಸಮರ್ಪಿಸಿ, ನಮಸ್ಕರಿಸಿ, ಸ್ತುತಿಸಿರಿ. 



ಹಿಂದಿನ ಪಾಶುರದಲ್ಲಿ ಆಳ್ವಾರರು ತಮ್ಮ ದೈನಿಕ ಕಾಲಕ್ಷೇಪವೇನು ಎಂಬುದನ್ನು ತಿಳಿಯಪಡಿಸಿದರಷ್ಟೆ. ಇಲ್ಲಿ, ಏಳೇಳು ಜನ್ಮಗಳ ಕಷ್ಟಕೋಟಲೆಗಳನ್ನು ನೀಗಿಸಿಕೊಳ್ಳತಕ್ಕ ಅತ್ಯಂತ ಸುಲಭವಾದ ಉಪಾಯವೊಂದನ್ನು ಅವರು ಜನಕೋಟಿಯ ಮುಂದೆ ಇರಿಸಿದ್ದಾರೆ. 



ಆಳ್ವಾರರು ಹೇಳುತ್ತಾರೆ: ಜನರೇ, ಸರ್ವೇಶ್ವರನು ಅತ್ಯಾಕರ್ಷಕ ಸುಂದರನು. ಜಗತ್ತಿಗೆ ಆದಿಕಾರಣನು ಅವನೇ. ಅತ್ಯಂತ ಹಿರಿಮೆಯುಳ್ಳವನು. ಎಲ್ಲರಿಗೂ ಒಡೆಯನು. ಎಲ್ಲರನ್ನೂ ರಕ್ಷಿಸುವ ಹೊಣೆಯನ್ನು ಹೊತ್ತಿರುವವನು. ವಾತ್ಸಲ್ಯಾದಿ ಸಕಲಸದ್ಗುಣ ಸಂಪನ್ನನು. ನಾರಾಯಣ ಎಂಬ ಹೆಸರುಳ್ಳ ಆ ಸ್ವಾಮಿಯ ದಿವ್ಯನಾಮಗಳನ್ನು ಎಡೆಬಿಡದಂತೆ ಉಚ್ಚರಿಸುತ್ತಿರುವುದೇ ನಮ್ಮ ಜನ್ಮಜನ್ಮಾಂತರಗಳ ಪಾಪರಾಶಿಯನ್ನು ತೊಡೆದು ಹಾಕುವುದಕ್ಕೂ ಪರಮಪದಪ್ರಾಪ್ತಿಗೂ ಅತಿ ಸುಲಭವಾದ ಉಪಾಯ. ಆದ್ದರಿಂದ, ಹೂವನ್ನಾದರೂ ಅವನ ತಿರುವಡಿಗಳಿಗೆ ಸಮರ್ಪಿಸಿ, ಎರಗಿ, ಸ್ತುತಿಸಿ, ಮುಕ್ತರಾಗಿ. 



೬೫. ಶೂದಾವದೆನ್ನೆಂಜತ್ತೆಣ್ಣಿನೇನ್, ಶೊನ್ ಮಾಲೈ

ಮಾದಾಯ ಮಾಲವನೈ ಮಾದವನೈ, - ಯಾದಾನುಮ್

ವಲ್ಲವಾ ಶಿನ್ದಿತ್ತಿರುಪ್ಪೇಱ್ ಕು, ವೈಹುನ್ದ

ತ್ತಿಲ್ಲೈಯೋ ಶೊಲ್ಲೀ ರಿಡಮ್. 



ಶೂದು ಆವದು = ಉಪಾಯವು ಫಲಕಾರಿಯಾಗುವುದು, ಎಂದು, ಎನ್ ನೆಂಜತ್ತು = ನನ್ನ ಮನದಲ್ಲಿ, ಎಣ್ಣಿನೇನ್ = ಭಾವಿಸಿಕೊಂಡೆನು, ಮಾದು ಆಯ = ಪರಮಸುಂದರನಾದವನ \(ಸೌಂದರ್ಯವೇ ರೂಪುಗೊಂಡವನ\), ಮಾಲವನೈ = \(ತನ್ನ ಆಶ್ರಿತರಲ್ಲಿ\) ವ್ಯಾಮೋಹಗೊಂಡವನಾದ, ಮಾದವನೈ = ಲಕ್ಷ್ಮೀನಾಥನ, ಶೊಲ್ ಮಾಲೈ = ದಿವ್ಯನಾಮಗಳ ಜಪವು, ಯಾದಾನುಮ್ = ಯಾವುದಾದರೂ, ವಲ್ಲಆ = ಶಕ್ತಿಯುಳ್ಳಷ್ಟು, ಶಿನ್ದಿತ್ತು ಇರುಪ್ಪೇ ಱ್ಕು = \(ಅದನ್ನು\) ಚಿಂತಿಸುತ್ತಾ ಇರುವ ನನಗೆ, ವೈಹುನ್ದತ್ತು = ವೈಕುಂಠದಲ್ಲಿ, ಇಡಮ್ = ಅವಕಾಶವು \(ಸ್ಥಳವು\), ಇಲ್ಲೈಯೋ ಇಲ್ಲವೋ, ಶೊಲ್ಲೀರ್ = ಹೇಳಿರಿ. 



ಸೌಂದರ್ಯವೇ ರೂಪುಗೊಂಡವನೂ, ಆಶ್ರಿತರಲ್ಲಿ ವ್ಯಾಮೋಹಗೊಂಡವನೂ ಆದ ಲಕ್ಷ್ಮೀಪತಿಯ ದಿವ್ಯನಾಮಗಳ ಜಪವೆಂಬ ಉಪಾಯವು ಫಲಕಾರಿಯಾಗುವುದು ಎಂದು ಭಾವಿಸಿಕೊಂಡೆನು. ನನಗೆ ಶಕ್ತಿಯಿರುವಷ್ಟು ಅದನ್ನು ಚಿಂತಿಸುತ್ತಾ ಇರುವ ನನಗೆ ವೈಕುಂಠದಲ್ಲಿ ಅವಕಾಶವಿದೆಯೋ ಇಲ್ಲವೋ ಹೇಳಿರಿ.



ಭಗವಂತನನ್ನು ಒಲಿಸಿಕೊಳ್ಳಲು ಎಡೆಬಿಡದ ಭಗವನ್ನಾಮಜಪ, ಕೀರ್ತನ, ಚಿಂತನೆಯೆಂಬುದೇ ಅತ್ಯಂತ ಸುಲಭವಾದ ಉಪಾಯ ಎಂದು ಹಿಂದಿನ ಪಾಶುರದಲ್ಲಿ ಹೇಳಲಾಯಿತು. 



ಆದರೆ, ಭಗವಂತನನ್ನು ಸೇರಲು ಭಕ್ತಿ, ಜ್ಞಾನ, ಕರ್ಮ, ಯೋಗ, ಸಾಂಖ್ಯ ಮುಂತಾದ ನಾನಾ ಮಾರ್ಗಗಳನ್ನು ವೇದ, ಶಾಸ್ತ್ರಾದಿಗಳು ಸಾರಿ ಹೇಳುತ್ತಿರುವಾಗ – ಅವುಗಳಿಗಿಂತ ಸುಲಭವಾದ ನಾಮಜಪ ಚಿಂತನೆಗಳಿಂದ ಆ ಇತರ ಮಾರ್ಗಗಳು ಹೇಳಿದ್ದನ್ನು ಸಾಧಿಸಲು ಸಾಧ್ಯವಾಗುವುದೇ? 



ಈ ಪಾಶುರದಲ್ಲಿ ಇತರ ಮಾರ್ಗಗಳನ್ನು ಅನುಸರಿಸುವವರಿಗೆ ಆಳ್ವಾರರು ಸವಾಲು ಹಾಕಿದ್ದಾರೆ. 



ಜನಕೋಟಿಯೇ ಅತಿಸುಲಭವಾಗಿ ಅರಿತುಕೊಂಡು ನಡೆಸಬಹುದಾದ ಈ ಸರಳ ಮಾರ್ಗದಿಂದಲೇ ಭಗವತ್ಸಾನ್ನಿಧ್ಯವಾದ ಪರಮಪದವನ್ನು ಪಡೆದುಕೊಳ್ಳಬಹುದಾಗಿರುವಾಗ, ಮಿಕ್ಕೆಲ್ಲ ಮಾರ್ಗಗಳನ್ನನುಸರಿಸುವ ಕಷ್ಟವಾದರೂ ಏತಕ್ಕೆ? – ಎಂಬುದು ಇಲ್ಲಿಯ ವಿಷಯ.



ಆಳ್ವಾರರು ಹೇಳುತ್ತಾರೆ: ಸೌಂದರ್ಯವೇ ರೂಪುಗೊಂಡಿರುವಂತೆ ಚಿತ್ತಾಕರ್ಷಕನಾದ ಆಶ್ರಿತವತ್ಸಲನಾದ ಸರ್ವೇಶ್ವರನ ನಾಮಚಿಂತನೆಯಿಂದಲೇ ನನಗೆ ಮುಕ್ತಿ ದೊರೆಯುವುದೆಂದು ಭಾವಿಸಿ, ನಾನು ಅದರಲ್ಲಿ ನನ್ನ ಶಕ್ತಿಗೆ ತಕ್ಕಂತೆ ತೊಡಗಿದ್ದೇನೆ. ಈ ವಿಷಯದಲ್ಲಿ ಬೇರೆ ಮಾರ್ಗಗಳನ್ನು ಅನುಸರಿಸುವವರೇ, ನೀವು ಹೇಳಿ, ನನ್ನ ಈ ಮಾರ್ಗದಿಂದ ನನಗೆ ಪರಮಪದದಲ್ಲಿ ಅವಕಾಶವುಂಟೇ? 



೬೬. ಇಡಮಾವದೆನ್ನೆಂಜಮಿನ್ ಱೆಲ್ಲಾಮ್, ಪಣ್ಡು

ಪಡನಾಹಣೈ ನೆಡಿಯಮಾಱ್ ಕು, - ತಿಟಮಾಹ

ವೈಯೇನ್ ಮದಿಶೂಡಿ ತನ್ನೋಡು ಅಯನೈನಾನ್

ವೈಯೋನಾಟ್ಶೆಯ್ಯೇನ್ ವಲಮ್. 



ಇಡಮ್ ಆವದು = ಸ್ಥಳವಾಗುತ್ತದೆ, ಎನ್ ನೆಂಜಮ್ = ನನ್ನ ಹೃದಯವು \(ಅಂತರಂಗವು\), ಇನ್ ಱು ಎಲ್ಲಾಮ್ = ಇಲ್ಲಿಂದ ಮುಂದ್ ಎಲ್ಲಾ ಕಾಲಕ್ಕೂ, ಪಣ್ಡು = ಹಿಂದೆ, ಪಡಮ್ ನಾಹ = ಹೆಡೆಗಳುಳ್ಳ ಶೇಷನ, ಅಣೈ = ಹಾಸುಗೆಯಲ್ಲಿ, ನೆಡಿಯ ಮಾಱ್ ಕು = ಪವಡಿಸಿರುವವನಿಗೆ, ತಿಡಮಾ ಆದ = ಸತ್ಯವಾಗಿ, ವೈಯೇನ್ = ಚಿಂತಿಸೆನು. ಮದಿಶೂಡಿ ತನ್ನೋಡು = ಚಂದ್ರಶೇಖರನನ್ನೂ, ಅಯನೈ ತಾನ್ = ಅಜನನ್ನೂ, ವೈಯೇನ್ = ಚಿಂತಿಸೆನು, ಆಳ್ ಶೆಯ್ಯೇನ್ = ದಾಸ್ಯವನ್ನು ನಡೆಸೆನು. ವಲಮ್ = ಪ್ರದಕ್ಷಿಣೆಯನ್ನೂ \(ಮಾಡೆನು\). 



ಹಿಂದೆ, ಹೆಡೆಗಳುಳ್ಲ ಶೇಷನ ಹಾಸುಗೆಯಲ್ಲಿ ಪವಡಿಸಿರುವವನಿಗೆ ಇಂದಿನಿಂದ ಮುಂದೆ ಎಲ್ಲ ಕಾಲಕ್ಕೂ ನನ್ನ ಹೃದಯವು ವಾಸಸ್ಥಳವಾಗಿರುತ್ತದೆ. ಸತ್ಯವಾಗಿ ಚಂದ್ರಶೇಖರನನ್ನೂ ಚಿಂತಿಸೆನು. ಅವನೊಡನೆ ಅಜನನ್ನೂ ಚಿಂತಿಸೆನು. ದಾಸ್ಯವನ್ನು ನಡೆಸೆನು. ಪ್ರದಕ್ಷಿಣೆಯನ್ನೂ ಮಾಡೆನು. 



ಹಿಂದಿನ ಪಾಶುರದಲ್ಲಿ, “ಇತರ ಮಾರ್ಗಗಳನ್ನು” ಅನುಸರಿಸುವವರನ್ನು ಆಳ್ವಾರರು “ನಿಮ್ಮ ಮಾರ್ಗವನ್ನು ಬಿಟ್ಟು ಬೇರೊಂದು ಮಾರ್ಗವನ್ನು ಅನುಸರಿಸುವ ನನಗೆ ವೈಕುಂಠದೊರಕದೇ?” ಎಂದು ಪ್ರಶ್ನಿಸಿದರಷ್ಟೆ. ಅವರ ಪ್ರಶ್ನೆ ಇತರ ದೇವತೆಗಳನ್ನು ಭಜಿಸುವವರಿಗೆ ಈ ಪ್ರಶ್ನೆಯಾಗಿತ್ತು ಎಂದು ಈ ಪಾಶುರ ಖಚಿತಗೊಳಿಸುತ್ತದೆ.



ಆಳ್ವಾರರು ಹೇಳುತ್ತಾರೆ: ಇದುವರೆಗೆ ಸರ್ವೇಶ್ವರನಿಗೆ ಹೆಡೆಗಳುಳ್ಳ ಶೇಷನ ಹಾಸುಗೆಯು ಪವಡಿಸುವ ಸ್ಥಳವಾಗಿತ್ತು. ಇಂದಿನಿಂದ ಮುಂದೆ ಎಲ್ಲ ಕಾಲಕ್ಕೂ ಆ ಸ್ವಾಮಿಗೆ ನನ್ನ ಹೃದಯಾಂತರಾಳವೇ ವಾಸಸ್ಥಳವಾಗಿದೆ. ಇನ್ನು ನಾನು ಚಂದ್ರಶೇಖರನನ್ನಾಗಲಿ, ಚತುರ್ಮುಖನನ್ನಾಗಲಿ ಚಿಂತಿಸುವುದೂ ಇಲ್ಲ, ಭಜಿಸುವುದೂ ಇಲ್ಲ, ಪ್ರದಕ್ಷಿಣೆ ಮಾಡುವುದೂ ಇಲ್ಲ. 



ಪರಮಪದ ಪ್ರಾಪ್ತಿಗೆ ಸರ್ವೇಶ್ವರನನ್ನೇ ಭಜಿಸಬೇಕು. ಅದನ್ನು ನೀಡಲಾರದ ಇತರ ದೇವತೆಗಳ ಗೊಡವೆಗೆ ಹೋಗಲೇಬಾರದು. ಅವರನ್ನು ಪೂಜಿಸುವುದರಿಂದ ಪೂರ್ಣಫಲವಾದ ಪರಮಪದ ದೊರಕದು ಎಂಬುದು ಇಲ್ಲಿಯ ಅಭಿಪ್ರಾಯ. 



೬೭. ವಲಮಾಹ ಮಾಟ್ಟಾಮೈತಾನಾಹ, ವೈಹಲ್

ಕುಲಮಾಹ ಕುಟ್ರನ್ ತಾನಾಹ, - ನಲಮಾಹ

ನಾರಣನೈ ನಾಪದಿಯೈ ಞೂನಪ್ಪೆರುಮಾನೈ,

ಶೀರಣ ನೈ ಯೇತ್ತುಮ್ ತಿಱಮ್. 



ವಲಮ್ = \(ಪರಮಪದ ಪ್ರಾಪ್ತಿಯಲ್ಲಿ\) ಜಯವುಂಟಾಗಲಿ, ಮಾಟ್ಟಾಮೈತಾನ್ ಆಹ = ಅದು ಆಗದೆ ಹೋಗಲಿ, ವೈಹಲ್ = ಯಾವಾಗಲೂ \(ದಿನದಿನವೂ\) ಒಳ್ಳೆಯದು ಆಗಲಿ, ಕುಟ್ರಮ್ ತಾನ್ = ಅದು ಕೆಟ್ಟದ್ದೇ ಆಗಲಿ, ನಲಮ್ ಆಹ = ದಿವ್ಯಾನಂದ ಸ್ವರೂಪನಾದ, ನಾರಣನೈ = ನಾರಾಯಣನನ್ನು, ನಾಪದಿಯೈ = ನನ್ನ ನಾಲಗೆಗೆ ಒಡೆಯನನ್ನು, ಞೂನಮ್ ಪೆರುಮಾನೈ = ಸರ್ವಜ್ಞನಾದವನನ್ನು \(ಜ್ಞಾನಕ್ಕೆ ಹಿರಿಮೆ ಪಡೆದವನನ್ನು\), ಶೀರ್ ಅಣನೈ = ಶ್ರೇಷ್ಠಗುಣಗಳನ್ನು ಪಡೆದಿರುವವನನ್ನು, ಏತ್ತುಮ್ = ಸ್ತುತಿಸುವ, ತಿಱುಮ್ = ಮಾರ್‍ಗ\(ಸ್ವಭಾವ\).



ದಿವ್ಯಾನಂದ ಸ್ವರೂಪನಾದ ನಾರಾಯಣನನ್ನು, ನನ್ನ ನಾಲಗೆಗೆ ಒಡೆಯನನ್ನು, ಜ್ಞಾನದ ಹಿರಿಮೆ ಪಡೆದವನನ್ನು \(ಸರ್ವಜ್ಞನನ್ನು\), ಶ್ರೇಷ್ಠವಾದ ಗುಣಗಳುಳ್ಳವನನ್ನು ಸ್ತುತಿಸುವ \(ನನ್ನ\) ಮಾರ್ಗವು \(ಸ್ವಭಾವವು\), \(ಪರಮಪದ ಪ್ರಾಪ್ತಿಯಲ್ಲಿ\) ಜಯವನ್ನುಂಟುಮಾಡಲಿ, ಅದು ಆಗದೆ ಹೋಗಲಿ, ದಿನದಿನವೂ ಒಳ್ಳೆಯದಾಗಲಿ, ಕೆಟ್ಟದ್ದೇ ಆಗಲಿ. 



ಸರ್ವೇಶ್ವರನಾದ ಶ್ರೀಮನ್ನಾರಾಯಣನನ್ನೇ ಅನನ್ಯವಾಗಿ ಭಜಿಸಿ, ಪರಮಪದವನ್ನು ಗಳಿಸಿಕೊಳ್ಳಬೇಕೆಂಬುದು ಹಿಂದಿನ ಪಾಶುರ. ಈ ಪಾಶುರ ಆಳ್ವಾರರ ದೃಢನಿಷ್ಠೆಯ ಮೇಲ್ಪಂಕ್ತಿಯನ್ನು ವಿವರಿಸುತ್ತದೆ. 



ಆಳ್ವಾರರು ಹೇಳುತ್ತಾರೆ: ಸರ್ವೇಶ್ವರನಾದ ಶ್ರೀಮನ್ನಾರಾಯಣನು ದಿವ್ಯಸುಂದರನಾಗಿ ದಿವ್ಯಾನಂದವನ್ನು ತರುವವನು. ಅವನು ನನ್ನ ನಾಲಿಗೆಗೆ ಒಡೆಯನಾಗಿ, ಅವನ ತಿರುನಾಮಗಳನ್ನು ನನ್ನ ನಾಲಗೆಯಿಂದ ಹೇಳಿಸುವವನು. ಅವನು ಸರ್ವಜ್ಞಮೂರ್ತಿ. ಸಕಲಸದ್ಗುಣಸಂಪನ್ನನು. ಆದ್ದರಿಂದ ಅವನನ್ನೇ ಸ್ತುತಿಸುವ ಸ್ವಭಾವವನ್ನು ನಾನು ಬೆಳೆಸಿಕೊಂಡಿದ್ದೇನೆ. ಇದರಿಂದ ನನಗೆ ಇಹದಲ್ಲಿ ಒಳ್ಳೆಯದೇ ಆಗಲಿ, ಕೆಟ್ಟದ್ದೇ ಆಗಲಿ; ಆ ಬಳಿಕ ನನಗೆ ಪರಮಪದ ದೊರಕಲಿ, ಹೋಗಲಿ ನನಗೆ ಬರಬಹುದಾದ ಫಲವನ್ನು ನಾನು ಲೆಕ್ಕಿಸುವುದಿಲ್ಲ.



ಭಗವಂತನಲ್ಲಿ ಇಂಥ ನಂಬಿಕೆ, ನಿಷ್ಠೆ, ಅನುಷ್ಠಾನಗಳು ಮುಖ್ಯವೆಂದು ಆಳ್ವಾರರು ನಮಗೆ ಮಾರ್ಗದರ್ಶನ ಮಾಡುತ್ತಿದ್ದಾರೆ. 



೬೮. ತಿಱುಮ್ ಪೇನ್ ಮಿನ್ ಕಣ್ಡೀರ್ ತಿರುವಡಿತನ್ ನಾಮಮ್,

ಮಱನ್ದುಮ್ ಪುಱನ್ದೊಮೀಮಾನ್ದರ್, - ಇಱೈಂಜಿಯುಮ್

ಶಾದುವರಾಯ್ ಪ್ಪೋದು ಮಿನ್ ಹಳೆನ್ ಮೀನ್, ನಮನ್ತನ್

ತೂದುವರೈ ಕ್ಕೂವಿ ಶ್ಶೆವಿಕ್ಕು. 



ತಿಱಮ್ = \(ನನ್ನ\) ಆಜ್ಞೆಯನ್ನು, ಪೇಲ್ ಮಿನ್ = ಮರೆಯದಿರಿ, ಕಣ್ಡೀರ್ = ಕಂಡಿರಾ, ತಿರುವಡಿತನ್ = ಸರ್ವೇಶ್ವರನ, ನಾಮಮ್ = ನಾಮಜಪವನ್ನು, ಮಱನ್ದುಮ್ = ಮರೆತಿದ್ದರೂ, ಪುಱಮ್ = ಹೊರಗಿನವರನ್ನು \(ಇತರ ದೈವಗಳನ್ನು\), ತೊೞಾ = ಪೂಜಿಸದ, ಮಾನ್ದರ್ = ಮನುಷ್ಯರನ್ನು, ಇಱೈಂಜಿಯುಮ್ = \(ವಿನೀತ ಭಾವದಿಂದ\) ನಮಸ್ಕರಿಸಿಯೂ, ಶಾದುವರಾಯ್ = ಸಾಧುಸ್ವಭಾವದವರಾಗಿ, ಪೋದುಮಿನ್ ಹಳ್ = ಹೋಗಿರಿ, ಎನ್ ಱಾನ್ = ಎನ್ನುತ್ತಾನೆ, ನಮನ್ = ಯಮನು, ತನ್ ತೂದುವರೈ = ತನ್ನ ದೂತರನ್ನು, ಕೂವಿ = ಕರೆದು, ಶೆವಿಕ್ಕೂ = ಅವರ ಕಿವಿಯಲ್ಲಿ. 



ನನ್ನ ಆಙ್ಜೆಯನ್ನು ಮರೆಯದಿರಿ ಕಂಡಿರಾ – ಸರ್ವೇಶ್ವರನ ನಾಮಜಪವನ್ನು ಮರೆತಿದ್ದರೂ, ಇತರ ದೈವಗಳನ್ನು ಪೂಜಿಸದ ಮನುಷ್ಯರನ್ನು ವಿನೀತರಾಗಿ ನಮಸ್ಕರಿಸಿಯೂ ಸಾಧುಸ್ವಭಾವದವರಾಗಿ ಹೋಗಿರಿ ಎಂದು ಯಮನು ತನ್ನ ದೂತರನ್ನು ಕರೆದು ಅವರ ಕಿವಿಯಲ್ಲಿ ಹೇಳುತ್ತಾನೆ. 



ಈ ಪಾಶುರದಲ್ಲಿ ಭಾಗವತರ ಬಗೆಗೆ ಯಮನಿಗೂ ಗೌರವವಿದೆ ಎಂಬುದನ್ನು ಹೇಳಲಾಗುತ್ತದೆ. 



ಭಗವಂತನನ್ನು ನಂಬಿ ಅವನನ್ನೇ ಎಡೆಬಿಡದೆ ಭಜಿಸಿ, ಪೂಜಿಸಿ, ಅವನ ನಾಮಜಪ ಮಾಡುವವರು ಭಾಗವತರು ಭಗವದ್ಭಕ್ತರು. 



ಆಳ್ವಾರರು ಹೇಳುತ್ತಾರೆ: ಜನರೇ, ಮನುಷ್ಯನು ಸರ್ವೇಶ್ವರನನ್ನು ಅನನ್ಯಭಾವದಿಂದ ನಂಬಿ, ಅವನ ನಾಮಗಳನ್ನು ಸದಾ ಚಿಂತಿಸುತ್ತಾ ಭಜಿಸುತ್ತಾ ಉದ್ಧಾರಗೊಳ್ಳಬೇಕೆಂಬುದು ಸುಲಭವಾದ ಉಪಾಯವೆಂದು ಹೇಳಲಾಯಿತಷ್ಟೆ. ಕಾರಣಾಂತರಗಳಿಂದ ಒಂದು ವೇಳೆ ಅಂಥ ಮನುಷ್ಯನು ನಾಮಜಪವನ್ನು ಮರೆತನೆನ್ನೋಣ. ಅವನು ಭಗವಂತನನ್ನುಳಿದು ಅನ್ಯದೈವಗಳನ್ನು ಉಪಾಸಿಸದೆ ಇದ್ದರೆ, ಅವನನ್ನೂ ನಿಜವಾದ ಭಾಗವತನೆಂದೇ ಪರಿಗಣಿಸಲಾಗುವುದು. ಅವನನ್ನು ಯಮಭಟರು ಕಂಡಾಗ, ಅವರೂ ಸಹ ನಮ್ರತೆಯಿಂದ ನಡೆದುಕೊಳ್ಳಬೇಕೆಂದೂ, ಅವನಿಗೆ ನಮಸ್ಕರಿಸಬೇಕೆಂದೂ ಯಮರಾಜನ ಕಟ್ಟಾಜ್ಞೆ. 



ಇಲ್ಲಿ ತಕ್ಕ ನಿದರ್ಶನವಾಗಿ ಅಜಾಮಿಳನ ಕತೆಯನ್ನು ನೆನಪಿಗೆ ತಂದುಕೊಳ್ಳಬಹುದು ಎನಿಸುತ್ತದೆ. 



೬೯. ಶಿವಿಕ್ಕಿನ್ಬಮಾವದುವುಮ್ ಶೆಙ್ಗಣ್ ಮಾಲ್ ನಾಮಮ್,

ಪುವಿಕ್ಕೂಮ್ ಪುವಿಯದುವೇ ಕಣ್ಡೀರ್, - ಕವಿಕ್ಕೂ

ನಿಱೈಪೊರುಳಾಯ್ ನಿನ್ ರ್ಸಾನೈನೇರ್ ಪ್ಪಟ್ಟೇನ್, ಪಾರ್ ಕ್ಕಿಲ್

ಮಱೈಪೊರುಳು ಮತ್ತನೈಯೇ ತಾನ್. 



ಶೆವಿಕ್ಕೂ = ಕಿವಿಗೆ, ಇನ್ಬಮ್ = ಪ್ರಿಯಕರವಾದದ್ದು \(ಹಿತವಾದದ್ದು\), ಆವದುಮ್ = ಆಗುವುದೂ ಸಹ, ಶೆಙ್ಗಣ್ ಮಾಲ್ = ಕೆಂದಾವರೆಯಂತೆ ಕಣ್ಣುಳ್ಳಸ್ವಾಮಿಯ, ನಾಮಮ್ = ನಾಮವೆಂಬುದು, ಪುವಿಕ್ಕೂಮ್ = ಭೂಲೋಕವಾಶಿಗಳಿಗೂ \(ಭೂಲೋಕಕ್ಕೂ\), ಪುವಿ ಅದುವೇ = ಅದೇ ಆಧಾರ, ಕಣ್ಡೀರ್ = ಕಂಡಿರಾ, ಕವಿಕ್ಕು = ಕವಿಎ, ನಿಱೈಪೊರುಳಾಯ್ = ಪರಿಪೂರ್ಣವಸ್ತುವಾಗಿ, ನಿನ್ ಱಾನೈ = ಇರುವವನನ್ನು, ನೇರ್ ಪ್ಪಟ್ಟೇನ್ = ಕಣ್ಣೆದುರಲ್ಲಿಯೇ ಕಂಡೆ, ಪಾರ್ ಕ್ಕಿಲ್ = ಯೋಚಿಸಿ ನೋಡಿದರೆ, ಮಱೈಪ್ಪೊರುಳುಮ್ = ವೇದಗಳ ವಸ್ತುವೂ \(ವೇದಪ್ರತಿಪಾದ್ಯನೂ\), ಅತ್ತನೈಯೇ ತಾನ್ = ಅಷ್ಟೆ ಅಲ್ಲವೇ? 



ಹಿಂದಿನ ಪಾಶುರದಲ್ಲಿ ಭಗವನ್ನಾಮದ ಹಿರಿಮೆಯನ್ನು ಹೇಳಲಾಯಿತು. ಅದು ಯಮನನ್ನೇ ದೂರಮಾಡತಕ್ಕ ಸಾಮರ್ಥ್ಯವುಳ್ಳದ್ದೆನ್ನಲಾಯಿತು. ಭಾಗವತನನ್ನು ಕಂಡಾಗ ಯಮಭಟರೂ ಸಹ ಹೇಗೆ ನಮ್ರತೆಯಿಂದ ಗೌರವಿಸುತ್ತಾರೆಂದು ಹೇಳಲಾಯಿತು. ಈ ಪಾಶುರದಲ್ಲೂ ಭಗವನ್ನಾಮದ ಹಿರಿಮೆಯನ್ನು ಇನ್ನಷ್ಟು ಸ್ವಾರಸ್ಯವಾಗಿ ಹೇಳಲಾಗುತ್ತದೆ. 



“ಶೆಙ್ಗಣ್ ಮಾಲ್ ನಾಮಮ್” – ಆ ಸ್ವಾಮಿಯ ಕಣ್ಣುಗಳು ಕೆಂದಾವರೆಯ ಎಸಳಿನಂತೆ ವಿಶಾಲವೂ, ಸುಂದರವೂ, ಆಕರ್ಶಕವೂ ಆಗಿವೆ. “ಪುಂಡರೀಕಾಕ್ಷ” – ಎಂಬ ಹೆಸರುಳ್ಳ ಆ ಸ್ವಾಮಿಯ ದಿವ್ಯನಾಮಗಳೂ ಹಾಗೆಯೇ. 



“ಶೆವಿಕ್ಕೂ ಇನ್ಬಮಾವದುಮ್ ಅದುವೇ”- ಬಾಯಿಂದ ಉಚ್ಚರಿಸುವುದನ್ನು ಕಿವಿ ಕೇಳಿಸಿಕೊಳ್ಳುತ್ತದೆ. ಅದನ್ನು ಮನಸ್ಸಿಗೆ ಒದಗಿಸುತ್ತದೆ. ಮನಸ್ಸು ಅದರ ಒಳಗುಟ್ಟನ್ನು ಅರಿತುಕೊಳ್ಳುತ್ತದೆ. ಹೀಗೆ ಉಂಟಾಗುವುದು ಇನಿದಾದ ಆನಂದ. ಎಲ್ಲಾ ಮಾತುಗಳಿಗಿಂತಲೂ ಭಗವಂತನನ್ನು ಕುರಿತು ಹೇಳುವ ಮಾತುಗಳು, ಸ್ವಾಮಿಯ ಗುಣ, ಸ್ವಭಾವ, ಸ್ವರೂಪಗಳ ವೈಶಿಷ್ಟ್ಯವನ್ನು ಹೇಳತಕ್ಕವು. ಆದ್ದರಿಂದ ಅವೇ ಬಹಳ ಇಂಪಾದವು. 



“ಪುವಿಕ್ಕೂಮ್ ಪುವಿಯಾದದದುವೇ” – ಭೂಮಿಗೇ ಆಧಾರವಾಗಿರುವ ಭಗವನ್ನಾಮ ಭೂಮಿಯ ಮೇಲೆ ವಾಸಿಸುವವರೆಲ್ಲರಿಗೂ ಆಧಾರವಾಗದೇ? ಎಲ್ಲಾ ಲೋಕಗಳಿಗೂ ಆಧಾರವಾಗಿರುವವನೇ ಭಗವಂತ. ಅವನು ಭೂಮಿಗೂ ಆಶ್ರಯದಾತನೇ.



“ಕವಿಕ್ಕೂ ನಿಱೈ ಪ್ಪೊರುಳಾಯ್ ನಿನ್ ಱಾನೈನೇರ್ ಪ್ಪಟ್ಟೇನ್” – 

ಕಣ್ಣಿಗೆ ಕಾಣದ್ದನ್ನು ಊಹಿಸಿ, ಬಗೆಬಗೆಯಾಗಿ ಕಂಡುಕೊಳ್ಳತಕ್ಕ ಬುದ್ಧಿಶಕ್ತಿಯುಳ್ಳವನು ’ಕವಿ’. ಎಲ್ಲೆಲ್ಲೂ ಆವರಿಸಿ, ಎಲ್ಲ ವಸ್ತುಗಳು ತಾನಾಗಿ, ತನ್ನ ಸೃಷ್ಟಿವರ್ಗಕ್ಕೇ ಉಪಕಾರಮಾಡುತ್ತಾ, ಎಲ್ಲಕ್ಕೂ ಅಂತರಾತ್ಮನಾಗಿ ನಿರ್ವಾಹಕನಾಗಿ ಶೋಭಿಸುವ ಪರಿಪೂರ್ಣವಸ್ತುವೇ “ನಿಱೈಪೊರುಳ್”- ಭಗವಂತ. ಮನಸ್ಸಿನ ಊಹಾ ಶಕ್ತಿಯಿಂದಲೂ, ವಿವೇಕ ವಿಚಾರಗಳಿಂದಲೂ, ವಿವೇಚನೆಯಿಂದಲೂ ಕವಿ ಕಾಣುವ ಹಾಗೆ ಆಳ್ವಾರರೂ ಭಗವಂತನನ್ನು ಎದುರೆದುರಿಗೇ ಕಂಡುಕೊಂಡದ್ದು. ಹಾಗೆಯೇ ಅವರ ಪಾಶುರಗಳ ಮೂಲಕ ಹೊಗಳಿ ಹಾಡಿದ್ದು.



“ಮಱೈಪ್ಪೊರುಳುಮ್ ಅತ್ತನೈಯೇ” – ಸರ್ವೇಶ್ವರನನ್ನು ವೇದಗಳೂ ಸಹ ಹಾಗೆಯೇ ಅಲ್ಲವೇ ಬುದ್ದಿಕೂರ್ಮೆಯಿಂದ ಕಂಡುಕೊಂಡು, ಹೊಗಳಿ, ಹಾಡಿರುವುದು.



ಆಳ್ವಾರರು ಹೇಳುತ್ತಾರೆ: ಭಗವನ್ನಾಮವೆಂಬುದು ನಾಲಗೆಗೆ ಎಷ್ಟು ಸಿಹಿಯೋ ಅಷ್ಟೆ ಇಂಪು ಕಿವಿಗೆ. ಭೂಲೋಕಕ್ಕೇ ಅದು ಆಧಾರವಾದದ್ದು. ವೇದಗಳಲ್ಲಿ ಹೇಳಿರುವ ಆ ಪರಿಪೂರ್ಣವಸ್ತುವನ್ನೇ ಕವಿಯಾಗಿ ನಾನು ನನ್ನ ಕಣ್ಣೆದುರಲ್ಲೇ ಇಟ್ಟುಕೊಂಡು ಆನಂದಿಸುತ್ತೇನೆ.



೭೦. ತಾನೊರುವನಾಹಿತ್ತರಣಿ ಯಿಡನ್ದೆಡುತ್ತು

ಏನೊರುವನಾಯೆಯಿಟ್ರಿಲ್ ತಾಙ್ಗಿಯ ದುಮ್, - ಯಾ ನೊರುವನ್

ಇನ್ ಱಾ ವರಿಹಿನ್ ಱೇನಲ್ಲೇನ್, ಇರುನಿಲತ್ತೈ

ಶ್ಶೆನ್ ಱಾ ಙ್ಗಡಿಪಡುತ್ತ ಶೇಯ್. 



ತಾನ್ ಒರುವನ್ ಆಹಿ = ತಾನೊಬ್ಬನೇ ಆಗಿ, ತರಣಿ = ಭೂಮಿಯನ್ನು, ಇಡನ್ದು = ಹಿಡಿದು, ಎಡುತ್ತು = ಎತ್ತಿ, ಏನ್ ಒರುವನ್ ಆಯ್ = ಅಪರೂಪವಾದ ವರಾಹನಾಗಿ, ಎಯಿಟ್ರಿಲ್ = ಕೋರೆಹಲ್ಲಿನಿಂದ, ತಾಙ್ಗೆಯದುವುಮ್ = \(ಅದಕ್ಕೆ\) ಆಧಾರವಾದದ್ದನ್ನು, ಯಾನ್ ಒರುವನ್ = ನಾನೊಬ್ಬನು, ಇನ್ ಱಾ = ಇಂದು ಮಾತ್ರ, ಅರಿಹಿನ್ ಱೇನ್ ಅಲ್ಲೇನ್ = ತಿಳಿದಿರುವೆನು ಎಂದಲ್ಲ, ಇರುನಿಲತ್ತೈ = ವಿಸ್ತಾರವಾದ ಭೂಮಿಯನ್ನು, ಶೆನ್ ಱು = ಹೋಗಿ, ಆಙ್ಗು = ಅಲ್ಲಿ, ಅಡಿಪಡುತ್ತ = ಸ್ವಾಧೀನಪಡಿಸಿಕೊಂಡ, ಶೇಯ್ = ಹಿರಿಮೆಯನ್ನು. 



ತಾನೊಬ್ಬನೇ ಮಹಾವರಾಹನಾಗಿ, ಭೂಮಿಯನ್ನು ಹಿಡಿದು, ಎತ್ತಿ, ತನ್ನ ಕೋರೆಹಲ್ಲಿನ ಮೇಲೆ ಆಧಾರಮಾಡಿದ್ದನ್ನೂ, ಹೋಗಿ ವಿಸ್ತಾರವಾದ ಭೂಮಿಯನ್ನು, ಅಲ್ಲಿ ಸ್ವಾಧೀನಪಡಿಸಿಕೊಂಡ ಹಿರಿಮೆಯನ್ನೂ ನಾನೊಬ್ಬನೇ,ಇಂದು ಮಾತ್ರವೇ, ತಿಳಿದಿರುವೆನು ಎಂದಲ್ಲ. 



ಈ ಪಾಶುರದಲ್ಲಿ ಭಗವಂತನ ಎರಡು ಅವತಾರಗಳ ಹಿರಿಮೆಯನ್ನೂ, ಅವುಗಳಲ್ಲಿ ಕಳೆದುಹೋದ ಭೂಮಿಯನ್ನು ಉದ್ಧರಿಸಿದ ಬಗೆಯನ್ನೂ ಹೇಳಲಾಗುತ್ತದೆ. 



ಮೊದಲನೆಯದು ಮಹಾವರಾಹಾವತಾರದ ವಿಷಯ: ದುಷ್ಟನಾದ ಹಿರಣ್ಯಾಕ್ಷನು ಭೂಮಿಯನ್ನು ಅಪಹರಿಸಿ, ಕಡಲಲ್ಲಿ ಎಲ್ಲಿಯೋ ಬಚ್ಚಿಟ್ಟು ಅಡಗಿಕೊಂಡಾಗ, ಭಗವಂತನು ಮಹಾವರಾಹನಾಗಿ ಅವತರಿಸಿ, ಘುಡಿಘುಡಿಸುತ್ತಾ ಕಡಲನ್ನು ಹೊಕ್ಕೂ, ದುಷ್ಟನಾದ ಆ ಅಸುರನನ್ನು ಕೊಂದು, ತನ್ನ ಒಂದು ಕೋರೆಯಿಂದಲೇ ಭೂಮಿಯನ್ನು ಹಿಡಿದು, ಎತ್ತಿ, ಅದರ ಮೇಲೆ ಆಧಾರವಾಗಿ ನಿಲ್ಲಿಸಿದನು. 



ಮತ್ತೊಂದು ವಾಮನ-ತ್ರಿವಿಕ್ರಮಾವತಾರದ ವಿಷಯ: ಬಲಿಚಕ್ರವರ್ತಿಯು ಮೂರುಲೋಕಗಳಿಗೂ ಒಡೆಯನಾಗತಕ್ಕ ಸಾಮರ್ಥ್ಯವನ್ನು ಪಡೆದುಕೊಳ್ಳುವುದಕ್ಕಾಗಿ ಒಂದಾಗುತಲೊಂದು ಯಾಗವನ್ನು ನಡೆಸುತ್ತಿದ್ದಾಗ, ದೇವಾದಿದೇವತೆಗಳು ಅಂಜಿ ಭಗವಂತನಲ್ಲಿ ಮೊರೆಯಿಡಲು, ಸ್ವಾಮಿಯು ಪುಟ್ಟ ಬ್ರಾಹ್ಮಣ ವಟುವಾಗಿ ಅವತರಿಸಿ, ಬಲಿಚಕ್ರವರ್ತಿಯ ಬಳಿಗೆ ಹೋಗಿ, ಅವನನ್ನು ಯಾಚಿಸಿ, ಮೂರು ಹೆಜ್ಜೆಗಳ ನೆಲವನ್ನು ಪಡೆದುಕೊಂಡನು. ಆ ಕೂಡಲೇ ಅವನು ತ್ರಿವಿಕ್ರಮನಾಗಿ ಬೆಳೆದು, ತನ್ನ ಒಂದು ಹೆಜ್ಜೆಯನ್ನು ಭೂಮಂಡಲವನ್ನೆಲ್ಲಾ ಹರಡಿ, ಅದನ್ನಳೆದು, ತನ್ನ ವಶಮಾಡಿಕೊಂಡನು. ಮತ್ತೊಂದು ಹೆಜ್ಜೆಯನ್ನು ಮೇಲಣ ಲೋಕಗಳಲ್ಲಿ ಹರಡಿ, ಅವುಗಳನ್ನೆಲ್ಲಾ ಒಂದೇ ಹೆಜ್ಜೆಯಿಂದ ಅಳೆದುಕೊಂಡನು. ಮೂರನೆಯ ಹೆಜ್ಜೆಗೆ ಎಡೆಯೇ ಇಲ್ಲವಾದಾಗ, ಅದನ್ನು ಬಲಿಚಕ್ರವರ್ತಿಯ ತಲೆಯ ಮೇಲಿಟ್ಟು ಅವನನ್ನುದ್ಧರಿಸಿದನು. 



ಆಳ್ವಾರರು ಹೇಳುತ್ತಾರೆ: ಭಗವಂತನ ಹಿರಿಮೆಯೆಷ್ಟೆಂಬುದನ್ನು ನಾನೊಬ್ಬನೇ ಕಂಡುಕೊಂಡಿದ್ದೇನೆಂದಲ್ಲ. ಅದು ಪುರಾತನ ಕಾಲದಿಂದಲೂ ಸುಪ್ರಸಿದ್ಧವಾದದ್ದು. ಎರಡುಬಾರಿ ಕಳೆದುಹೋದ ಭೂಮಿಯನ್ನು ಸ್ವಾಮಿಯು ಹೇಗೆ ಉದ್ಧರಿಸಿದನೆಂಬ ವಿಷಯ ಎಲ್ಲರೂ ಬಲ್ಲರು. 



೭೧. ಶೇಯನಣಿಯನ್ ಶಿಱಿಯನ್ ಮಿಹಪ್ಪೆರಿಯನ್,

ಆಯನ್ ತುವರೈಕ್ಕೋನಾಯ್ ನಿನ್ ಱ – ಮಾಯನ್, ಅನ್

ಱೋದಿಯ ವಾಕ್ಕದನೈಕ್ಕಲ್ಲಾರ್, ಉಲಹತ್ತಿಲ್

ಎದಿಲರಾಮ್ ಮೆಯ್ ಞ್ ಞಾನ ಮಿಲ್. 



ಶೇಯನ್ = ಕೈಗೆ ಎಟುಕದವನೂ, ಅಣಿಯನ್ = ಅತಿ ಸಮೀಪದಲ್ಲಿರುವವನೂ, ಶಿಱಿಯನ್ = ಅತಿ ಸಣ್ಣವನೂ, ಮಿಹ ಪೆರಿಯನ್ = ಬಲುದೊಡ್ಡವನೂ, ಅಯನ್ = ಗೋವಳನೂ, ತುವರೈಕೋನ್ = ದ್ವಾರಕೆಗೆ ಒಡೆಯನೂ, ಆಯ್ ನಿನ್ ಱ = ಆಗಿರುವ, ಮಾಯನ್ = ಆಶ್ಚರ್ಯಕಾರಿಯು, ಅನ್ ಱು = ಅಂದು, ಓದಿಯ = ಹೇಳಿದ, ವಾಕ್ಕೂ ಅದನೈ = ಆ ಮಾತನ್ನು, ಕಲ್ಲಾರ್ = ಕಲಿಯದವರು, ಉಲಹತ್ತಿಲ್ = ಲೋಕದಲ್ಲಿ, ಏದಿಲರ್ ಆಮ್ = ವಿರೋಧಗಳೇ ಆಗುವರು, ಮೆಯ್ ಞಾನಮ್ = ನಿಜವಾದ ಜ್ಞಾನ, ಇಲ್ = ಇಲ್ಲದವರು.



ಕೈಗೆ ನಿಲುಕಲಾರದಷ್ಟು ದೂರದಲ್ಲಿರುವವನೂ, ಅತಿಸಮೀಪದಲ್ಲಿರುವವನೂ, ಅತಿ ಸಣ್ಣವನೂ, ಬಲುದೊಡ್ಡವನೂ, ಗೋವಳನೂ, ದ್ವಾರಕೆಗೆ ಒಡೆಯನೂ ಆಗಿರುವ ಆಶ್ಚರ್ಯಕಾರಕನು, ಅಂದು, ಹೇಳಿದ ಆ ಮಾತನ್ನು ಕಲಿಯದವರು ಲೋಕದಲ್ಲಿ ವಿರೋಧಿಗಳೇ ಆಗುವರು. ನಿಜವಾದ ಜ್ಞಾನವಿಲ್ಲದವರು. 



ಈ ಪಾಶುರದಲ್ಲಿ ಭಗವಂತನ ಗುಣಸ್ವಭಾವವನ್ನು ಸ್ವಾರಸ್ಯಪೂರ್ಣವಾಗಿ ಹೇಳಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಯೋಚಿಸಿ ನೋಡಿದರೆ, ಭಗವಂತನು ಪರಸ್ಪರ ವಿರೋಧಗುಣಗಳುಳ್ಳವನಂತೆ ಕಂಡು ಬರುತ್ತಾನೆ. ಅತ್ಯಂತ ಸುಲಭನಾಗಿ ಎಲ್ಲರೊಡನೆ ಕೂಡಿ ಕಲೆತು ಇರುವವನೂ ಅವನೆ. ಎಷ್ಟೇ ಜ್ಞಾನನಿಷ್ಠೆಗಳಿದ್ದರೂ ಅವನಿಗೆ ನಿಲುಕಲಾರದಷ್ಟು ದೂರದಲ್ಲಿ ’ಪರ’ನಾಗಿರುವವನೂ ಅವನೇ. ಅಣುವಿನಲ್ಲಿ ಅಣುವಾಗಿಯೂ ಮಹತ್ತಿನಲ್ಲಿ ಮಹತ್ತಾಗಿಯೂಇರುವವನೂ ಅವನೇ. ಗೊಲ್ಲರಕುಲದಲ್ಲಿ ಹುಟ್ಟಿ ದನ ಕಾಯುವವನೂ, ಗೋವಳರಿಗೆಲ್ಲಾ ಅಧೀಶನಾಗಿ, ದ್ವಾರಕಾಧೀಶನೆನಿಸಿಕೊಂಡವನೂ ಅವನೇ. ಶ್ರೀಕೃಷ್ಣನಾಗಿ ಅವತರಿಸಿ, ಜಗತ್ತನ್ನೇ ಚಕಿತಗೊಳಿಸುವ ಅತ್ಯಾಶ್ಚರ್ಯಕರವಾದ ಕೆಲಸಗಳನ್ನು ನಡೆಸಿ ಪ್ರಸಿದ್ಧನಾಅವನೂ ಅವನೇ. ಕೌರವಪಾಂಡವರನ್ನು ಮಹಾಭಾರತಯುದ್ಧದಲ್ಲಿ ತೊಡಗಿಸಿದವನೂ ಅವನೇ. ಯುದ್ಧಮಧ್ಯದಲ್ಲಿ ಯುದ್ಧಮಾಡೆನೆಂದು ಶಸ್ತ್ರಸನ್ಯಾಸ ನಡೆಸಿದ ಅರ್ಜುನನಿಗೆ ಭಗವದ್ಗೀತೆಯನ್ನು ಬೋಧಿಸಿ, ಅವನನ್ನು ಹುರಿದುಂಬಿಸಿ ಯುದ್ಧದಲ್ಲಿ ತೊಡಗಿಸಿದವನೂ ಅವನೇ. ಶರಣಾಘತಿಯನ್ನು ಬೋಧಿಸಿದವನೂ ಅವನೇ. ಅಂಥ ಸರ್ವೇಶ್ವರನನ್ನು ನಂಬಿ ಆಶ್ರಯಿಸದವರು ಸತ್ಯವನ್ನರಿಯದವರು. ಅವರು ಭಗವದ್ವಿರೋಧಿಗಳೇ. 



“ಮಾಯನ್, ಅನ್ ಱು ಓದಿಯ ವಾಕ್ಕು” – ಎಂಬುದು ಶರಣಾಗತಿಯನ್ನು ತಿಳಿಸುವ ’ಚರಮಶ್ಲೋಕ’ “ಎಲ್ಲಾ ಧರ್ಮಗಳನ್ನೂ ತ್ಯಜಿಸಿ, ನನ್ನಲ್ಲಿ ಶರಣುಬಾ. ನಿನ್ನ ಎಲ್ಲ ಪಾಪಗಳನ್ನೂ ಕಳೆಯುತ್ತೇನೆ. ಮೋಕ್ಷವನ್ನೂ ತರುತ್ತೇನೆ”- ಎಂಬ ಭಗವಂತನ ಆಶ್ವಾಸನೆ. 



ಇಲ್ಲಿ ಆಳ್ವಾರರು ಜನಕೋಟಿಗೆ ನೆನಪುಮಾಡಲಿರುವುದೂ ಅದನ್ನೇ. 



೭೨. ಇಲ್ಲಱ ಮಿಲ್ಲೇಲ್ ತುಱ ವಱ ಮಿಲ್ಲೆನ್ನುಮ್,

ಶೊಲ್ಲಱ ಮಲ್ಲನವುಮ್ ಶೊಲ್ಲಲ್ಲ, - ನಲ್ಲಱ

ಮಾವನವುಮ್ ನಾಲ್ ವೇದ ಮಾತ್ತವಮುಮ್, ನಾರಣನೇ

ಯಾವ ತೀದನ್ ಱೆನ್ ಬಾ ರಾರ್. 



ಇಲ್ ಅಱಮ್ = ಗೃಹಸ್ಥಧರ್ಮವು, ಇಲ್ಲೇಲ್ = ಇಲ್ಲವಾದರೆ, ತುಱವಱಮ್ = ವಿರಕ್ತಧರ್ಮವು \(ಸನ್ಯಾಸತ್ವವು\), ಇಲ್ಲೆ = ಇಲ್ಲ,ಎನ್ನುಮ್ = ಎಂಬ, ಶೊಲ್ = ಮಾತೂ, ಅಱಮ್ ಅಲ್ಲನವುಮ್ = ಮುಂತಾದವು ಧರ್ಮವಲ್ಲ ಎಂಬುದೂ, ಶೊಲಲ್ಲ = ವಾಸ್ತವವಾದ ಮಾತೇ ಅಲ್ಲ, ನಲ್ ಅಱಮ್ ಅಆವನವುಮ್ = ಉತ್ತಮವಾದ ಧರ್ಮವಾಗುವುದೂ, ನಾಲ್ ವೇದಮ್ = ನಾಲ್ಕು ವೇದಗಳೂ, ಮಾತವಮುಮ್ = ಘೋರತಪಸ್ಸೂ, ಸಹ, ನಾರಣನೇ ಆವದು = ನಾರಾಯಣನೇ \(ನಾರಾಯಣ ಎಂಬ ನಾಮಜಪವೇ\) ಆಗುವುದು,ಈದು = ಇದನ್ನು, ಅನ್ ಱು ಎನ್ ಬಾರ್ ಆರ್ = ಅಲ್ಲ ಎನ್ನುವವರು ಯಾರು? 



ಗೃಹಸ್ಥ ಧರ್ಮವು ಇಲ್ಲವಾದರೆ ವಿರಕ್ತಧರ್ಮವಿಲ್ಲ ಎಂಬ ಮಾತೂ, ಮತ ನೀತಿ ನಿಯಮ ಮುಂತಾದವು ಧರ್ಮವೇ ಅಲ್ಲಎಂಬುದೂ ಕಟ್ಟಳೆಯಲ್ಲ \(ವಾಸ್ತವವಾದ ಮಾತೇ ಅಲ್ಲ\). ಉತ್ತಮವಾದ ಧರ್ಮವೆನ್ನುವುದೂ, ನಾಲ್ಕುವೇದಗಳೂ, ಘೋರತಪಸ್ಸೂ ಎಲ್ಲವೂ ನಾರಾಯಣನೇ \(ನಾರಾಯಣ ಎಂಬ ನಾಮಜಪವೇ\). ಇದನ್ನು ಅಲ್ಲ ಎನ್ನುವವರು ಯಾರು? 



ಇದು ಬಹಳ ಸ್ವಾರಸ್ಯವಾದ ಪಾಶುರ. ಇದರಲ್ಲಿ ಅನೇಕ ವಿಷಯಗಳನ್ನು ಸಂಗ್ರಹವಾಗಿ ಅಡಗಿಸಿಬಿಡಲಾಗಿದೆ. 



ಭಿನ್ನಭಿನ್ನಮತಗಳು, ಅವಕ್ಕೆ ಸಂಬಂಧಿಸಿದ ನೀತಿ ನಿಯಮಗಳು ಮತ್ತು ಎಲ್ಲಾ ಮತಗಳ ಜನಸಾಮಾನ್ಯಕ್ಕೆ ಸಂಬಂಧಿಸಿದ ನೀತಿನಿಯಮಗಳು \(ಮಾನವಧರ್ಮ\)- ಇವುಗಳನ್ನು ಪಾಲಿಸಿಕೊಂಡು ಹೋಗುವುದು ಧರ್ಮ ಎಂಬುದು ಒಂದು ಕಡೆಯಾದರೆ, ನಾಲ್ಕು ಆಶ್ರಮಗಳಲ್ಲಿ ಗೃಹಸ್ಥಾಶ್ರಮವನ್ನು ಚೆನ್ನಾಗಿ ನಡೆಸದೆ, ಅದರ ಕಷ್ಟಕೋಟಲೆಗಳನ್ನು, ದುಃಖಸಂಕಟಗಳನ್ನು, ಸುಖ ಎಂಬುದನ್ನು ಅನುಭವಿಸದೆ ಹೋದರೆ ನಿಜವಾದ ವಿರಕ್ತಿ ಬರುವುದಿಲ್ಲ. ಆದ್ದರಿಂದ, ಗೃಹಸ್ಥಧರ್ಮವನ್ನು ಪಾಲಿಸದವನು ಸನ್ಯಾಸತ್ವಕ್ಕೆ ಅರ್ಹನಾಗುವುದಿಲ್ಲ ಎಂಬುದು ಮತ್ತೊಂದು ಕಡೆ. ಈ ಎರಡು ವಿಷಯಗಳೂ ಕಟ್ಟಳೆಯಾಗುವುದಿಲ್ಲ. ಇವುಗಳನ್ನು ಕಟ್ಟಪ್ಪಣೆ ಎಂದು ಪಾಲಿಸಬೇಕಾದದ್ದಿಲ್ಲ. ಏಕೆಂದರೆ, ಇವುಗಳನ್ನು ಬಿಟ್ಟು ನಡೆದುಕೊಂಡವರೂ ಉಜ್ಜೀವನಗೊಂಡಿರುವ ನಿದರ್ಶನಗಳಿವೆ. ಯಾರಿಗೆ ಯಾವ ಮಾರ್ಗ ಹಿತವೋ ಯಾವುದರಿಂದ ಪರಮಪುರುಷಾರ್ಥವನ್ನು ಪಡೆದುಕೊಳ್ಳಬಹುದೋ, ಅದನ್ನೇ ಅವರು ಅನುಸರಿಸಲು ಸ್ವಾತಂತ್ರ್ಯವಿದೆ. ವಾಸ್ತವವಾಗಿ, ಅದೇ ಅವರ ಉತ್ತಮ ಧರ್ಮವಾಗುತ್ತದೆ. ಭಗವನ್ನಾಮಜಪವು ಅವುಗಳೆಲ್ಲಕ್ಕಿಂತಲೂ ಸುಲಭವೂ ಶ್ರೇಷ್ಠರೂ ಆದ ಧರ್ಮವೇ\! 



ಆಳ್ವಾರರು ಹೇಳುತ್ತಾರೆ: ಗೃಹಸ್ಥ ಧರ್ಮದಲ್ಲಿ ಆ ಧರ್ಮಕ್ಕೆ ವಿದಿತವಾದ ಕರ್ಮಗಳನ್ನು ಮನುಷ್ಯನು ಮಾಡಲೇಬೇಕು, ದಿಟ. ಆದರೆ, ಅವುಗಳ ಪೂರ್ಣಾನುಭವವನ್ನುಪಡೆದುಕೊಳ್ಳದೆಯೇ, ಕರ್ಮವನ್ನು ತ್ಯಜಿಸುವ ಸನ್ಯಾಸವನ್ನುಸ್ವೀಕರಿಸುವುದು ಸರಿಯಲ್ಲ ಎಂಬ ಮಾತನ್ನು ಕಟ್ಟಳೆ ಎನ್ನಲಾಗದು. ಮತ, ನೀತಿ, ನಿಯಮ – ಇವುಗಳನ್ನು ಧರ್ಮವೆನ್ನಬೇಕಾದ್ದೇ ಇಲ್ಲ ಎಂಬ ಮಾತೂ ಒಪ್ಪತಕ್ಕದ್ದಲ್ಲ. ಅದು ಕಟ್ಟಳೆಯೂ ಅಲ್ಲ. ಯಾರಿಗೆ ಯಾವುದು ಹಿತವೋ, ತರವೋ, ಅದನ್ನು ಅವರು ಅನುಸರಿಸಲು ಸ್ವತಂತ್ರರು. ಆದ್ದರಿಂದಲೇ, ಎಲ್ಲಾ ಧರ್ಮಗಳಿಗಿಂತಲೂ ಆಶ್ರಮಗಳಿಗಿಂತಲೂ ಅತ್ಯುತ್ತಮ ಧರ್ಮವೆಂದರೆ “ನಾರಾಯಣ’ ಎಂಬ ನಾಮಜಪವೇ. ನಾಲ್ಕುವೇದಗಳ ಪೂರ್ಣಜ್ಞಾನವೂ, ಘೋರತಪಸ್ಸಿನ ಪೂರ್ಣಫಲವೂ ಅದರಿಂದಲೇ ಲಭಿಸುವುದು. ಇದನ್ನು ಅಲ್ಲಗಳೆಯುವವರೂ ಇಲ್ಲ. 



ಬಲ್ಲವರ ಮಾತಿನಲ್ಲಿ ಈ ಪಾಶುರದ ಅರ್ಥ ಕೆಳಕಂಡಂತೆ ಆಗುತ್ತದೆ: “ಗೃಹಸ್ಥಧರ್ಮವನ್ನು ಕರ್ಮಯೋಗವೆಂದು ಶಾಸ್ತ್ರಗಳು ಪ್ರಮಾಣಿಸಿವೆಯೆಂದು ಹೇಳುವ ಮಾತೂ, ಸನ್ಯಾಸಧರ್ಮವನ್ನು ಹಾಗೆಯೇ ಜ್ಞಾನಯೋಗವೆಂದು ಶಾಸ್ತ್ರಪ್ರಮಾಣವೆಂದು ಹೇಳುವ ಮಾತೂ, ಅವುಗಳಲ್ಲದ ಧರ್ಮವು ಎಂದರೆ ಭಕ್ತಿಯೋಗವು ಶಾಸ್ತ್ರಪ್ರಮಾಣವೆಂದು ಹೇಳುವ ಮಾತೂ – ಪ್ರಮಾಣವೇ ಅಲ್ಲ, ಉತ್ತಮ ಧರ್ಮವಾಗಿರುವ ಭಗವನ್ನಾಮಸಂಕೀರ್ತನೆ ಮುಂತಾದವೂ, ನಾಲ್ಕು ವೇದಗಳಲ್ಲಿ ವಿವರಿಸಿರುವ ಮಹತ್ಕರ್ಮಗಳೂ – ಎಲ್ಲವೂ, ಶ್ರೀಮನ್ನಾರಾಯಣನ ಅನುಗ್ರಹದಿಂದಲೇ ಆದವು. ಈ ತಿಳಿವಳಿಕೆಯನ್ನು ಅಲ್ಲವೆನ್ನುವವರು ಯಾರು? 



೭೩. ಆರೇ ಯಱಿವಾರನೈತ್ತುಲಹ ಮುಣ್ಡುಮಿೞ್ ನ್ದ, 

ಪೇರಾೞೆಯಾನ್ ತನ್ ಪೆರುಮೈಯೈ, - ಕಾರ್ ಶೆಱಿನ್ದ

ಕಣ್ಡತ್ತಾ ನೆಣ್ಕಣ್ಣಾನ್ ಕಾಣಾನ್, ಅವನ್ ವೈತ್ತ

ಪಣ್ಡೈತ್ತಾನತ್ತಿನ್ ಪದಿ. 



ಆರೇ ಅಱಿವಾರ್ = ಯಾರು ಅರಿಯಬಲ್ಲರು. ಅನೈತ್ತು ಉಲಹಮ್ = ಎಲ್ಲಾ ಲೋಕಗಳನ್ನೂ, ಉಣ್ಡು = ಉಣ್ಡವನೂ, ಉಮಿ ೞ್ ನ್ದ = ಉಗುಳಿದ \(ಹೊರಕೆಡಹಿದ\), ಪೇರ್ = ಹಿರಿದಾದ \(ದೊಡ್ಡ\) ಆಱಿಯಾನ್ ತನ್ = ಚಕ್ರಾಯುಧಧಾರಿಯ, ಪೆರುಮೈಯೈ = ಹಿರಿಮೆಯನ್ನು, ಕಾರ್ = ಕಾರ್ ಕಪ್ಪು, ಶೆಱಿನ್ದ = ಕೂಡಿಕೊಂಡಿರುವ, ಕಣ್ಡತ್ತಾನ್ = ಗಂಡಸ್ಥಳವುಳ್ಳವನೂ, ಎಣ್ ಕಣ್ಣಾನ್ = ಎಂಟುಕಣ್ಣುಳ್ಳವನೂ, ಕಾಣಾನ್ = ಕಾಣರು, \(ಅರಿಯರು\), ಅವನ್ ವೈತ್ತ = ಅವನು ಹಾಕಿಟ್ಟ, ಪಣ್ಡೈತಾನತ್ತಿನ್ = ಪುರಾತನಸ್ಥಾನದ, ಪದಿ = ಮಾರ್ಗವನ್ನು. 



ಎಲ್ಲಾ ಲೋಕಗಳನ್ನೂ ಉಂಡು ಉಗುಳಿದವನಾದ ಬಲು ದೊಡ್ಡ ಚಕ್ರಾಯುಧವುಳ್ಳವನ ಹಿರಿಮೆಯನ್ನು ಕಾರ್ಗಪ್ಪುಕೂಡಿಕೊಂಡ ಗಂಡಸ್ಥಳದವನೂ ಎಂಟು ಕಣ್ಣುಗಳುಳ್ಳವನೂ ಅರಿಯರು. ಅವನು ಹಾಕಿಟ್ಟ ಪುರಾತನಸ್ಥಾನದ ಮಾರ್ಗವನ್ನು ಬೇರೆ ಯಾರು ಅರಿಯಬಲ್ಲರು? 



“ಕಾರ್ ಶೆಱೆನ್ದ ಕಣ್ಡತ್ತಾನ್” – ಕಾರ್ಗಪ್ಪಿನ ರೂಪದಲ್ಲಿ ಆವರಿಸಿದ ಹಾಲಾಹಲವೆಂಬ ವಿಷವನ್ನು, ಸಮುದ್ರಮಥನದ ಸಮಯದಲ್ಲಿ, ಶಿವನು ಮುಂದೆ ಬಂದು, ಕುಡಿದನು ಅದನ್ನು ಕಂಠದಿಂದ ಕೆಳಕ್ಕೆ ಇಳಿಯದಂತೆ ನಿಲ್ಲಿಸಿಕೊಂಡನು. ಆದ್ದರಿಂದ, ಇದಕ್ಕೆ ನೀಲಕಂಠ, ವಿಷಕಂಠ ಎಂದರ್ಥ. 



“ಎಣ್ ಕಣ್ಣಾನ್” – ಎಂಟು ಕಣ್ಣುಗಳುಳ್ಳವನು, ಚತುರ್ಮುಖ ಬ್ರಹ್ಮ. 



ಈ ಪಾಶುರದಲ್ಲಿ ಮತ್ತೆ ಚರಮಶ್ಲೋಕದ ನೆನಪನ್ನು ತರಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಪರಮಪದವನ್ನು ಸೇರುವ ಮಾರ್ಗವನ್ನು ಭಗವಂತನು ಹಿಂದೆಯೇ \(ಬಹುಕಾಲದ ಹಿಂದೆಯೇ\) ಹೇಳಿಬಿಟ್ಟಿದ್ದಾನೆ. ಅವನು ಪ್ರಳಯಕಾಲ ಬಂದಾಗ, ತನ್ನ ಸೃಷ್ಟಿ ನಾಶವಾಗದಿರಲೆಂದು ಇಡಿಯ ಜಗತ್ತನ್ನೇ ಕಬಳಿಸಿ, ತನ್ನ ಹೊಟ್ಟೆಯಲ್ಲಿಟ್ಟು ರಕ್ಷಿಸುತ್ತಾನೆ. ಸೃಷ್ಟಿಸಮಯ ಬಂದಾಗ ಮತ್ತೆ ಅದನ್ನು ಹೊರಹಾಕುತ್ತಾನೆ. ಪ್ರಬಲವಾದ ಚಕ್ರಾಯುಧವನ್ನು ಹಿಡಿದವನ ಹಿರಿಮೆಯೇನೆಂಬುದನ್ನು \(ಸಾಮರ್ಥ್ಯವೇನೆಂಬುದನ್ನು\) ನೀಲಕಂಠನಾದ ಶಿವನಾಗಲಿ, ಚತುರ್ಮುಖ ಬ್ರಹ್ಮನಾಗಲಿ ಅರಿಯಲಾರರು. ಅದೇ ಸ್ವಾಮಿಯ ಹಿರಿಮೆ. 



ಎಡೆಬಿಡದ ಭಗವನ್ನಾಮ ಜಪವೂ, ಪೂರ್ಣಶರಣಾಗತಿಯೂ ಪರಮಪದಕ್ಕೆ ಅತಿ ಸುಲಭವಾದ ಮಾರ್ಗವೆಂದು ಭಗವಂತನೇ ಹೇಳಿಕೊಟ್ಟಿದ್ದಾನೆ. ಮಿಕ್ಕೆಲ್ಲ ರೀತಿಯ ಯೋಗಗಳಾಗಲಿ, ವೇದಪಠನವಾಗಲಿ, ಮಹಾತಪಸ್ಸಾಗಲಿ ಅದಕ್ಕೆ ಎಣೆಯಾಗುವುದಿಲ್ಲ. 



೭೪. ಪದಿಪಹೈಞಱ್ ಕಾಟ್ರಾದು ಪಾಯ್ ತಿರೈನೀರ್ ಪ್ಪಾಱಿ,

ಮದಿತ್ತಡೈನ್ದ ವಾಳರವನ್ ತನ್ನೈ, - ಮದಿತ್ತವನ್ ಱನ್

ವಲ್ಲಾಹತ್ತೇಟ್ರಿಯ ಮಾಮೇನಿ ಮಾಯವನೈ,

ಅಲ್ಲಾದೊನ್ಱೇತ್ತದೆನ್ ನಾ. 



ಪದಿ = ಗಾಢವಾದ, ಅಹೈ = ಶತ್ರುವಿಗೆ, ಆಟ್ರಾದು = ಅವಕಾಶವಿಲ್ಲದಂತೆ, ಪಾಯ್ ತಿರೈನೀರ್ = ಹರಿಯುವ ಅಲೆಗಳ ನೀರುಳ್ಳ, ಪಾೞಿ= ವಾಸಸ್ಥಳವನ್ನು, ಮದಿತ್ತು = ಆಶೆಯಿಂದ, ಅಡೈನ್ದ = ಸೇರಿದ, ವಾಳ್ ಅರವನ್ ತನ್ನೈ = ಹೊಳೆಯುವ ಶೇಷನನ್ನು, ಮದಿತ್ತು = ಆದರಿಸಿ, ಅವನ್ ತನ್ = ಅವನ \(ಆ ಹಗೆಯಾದವನ\), ವಲ್ = ಬಲವಾದ, ಆಹತ್ತು = ದೇಹವನ್ನು, ಏಟ್ರಿಯ = ಏರಿಸಿದವನಾದ, ಮಾ ಮೇನಿ = ಮಹಾದಿವ್ಯರೂಪವುಳ್ಳ, ಮಾಯವನೈ = ಆಶ್ಚರ್ಯಕಾರಿಯನ್ನು, ಅಲ್ಲಾದು = ಹೊರತು, \(ಬಿಟ್ಟು, ಅಲ್ಲದೆ\), ಒನ್ ಱು = ಬೇರೊಂದನ್ನೂ, ಏತ್ತದು = ಸ್ತುತಿಸದು, ಎನ್ ನಾ = ನನ್ನ ನಾಲಗೆ. 



ಗಾಢವಾದ ಶತ್ರುವಿಗೆ ಅವಕಾಶವಿಲ್ಲದಂತೆ, ಹರಿಯುವ ಅಲೆಗಳ ನೀರುಳ್ಳ ವಾಸಸ್ಥಳವನ್ನು ಆಶೆಯಿಂದ ಸೇರಿದ ಹೊಳೆಯುವ ಶೇಷನನ್ನು ಆದರಿಸಿ, ಅವನ \(ಹಗೆಯಾದ ಅವನ\) ಬಲವಾದ ದೇಹವನ್ನೇರಿಸಿದವನಾದ, ಮಹಾದಿವ್ಯರೂಪವುಳ್ಳಆಶ್ಚರ್ಯಕಾರಿಯನ್ನಲ್ಲದೆ ಬೇರೊಂದನ್ನೂ ನನ್ನ ನಾಲಗೆ ಸ್ತುತಿಸದು.



ಈ ಪಾಶುರ ಭಗವಂತನ ಆಶ್ರಿತ ರಕ್ಷಣೆಗೆ ಒಂದು ನಿದರ್ಶನವನ್ನು ಕೊಡುತ್ತದೆ. 



ಗರುಡನಿಗೂ ಸರ್ಪಕ್ಕೂ ಗಾಢವಾದ ವೈರ. ಸರ್ಪವನ್ನು ಕಂಡಕೂಡಲೇ ಅದರಮೇಲೆರಗಿ ಅದನ್ನು ತುಂಡರಿಸಿ ತಿಂದು ಹಾಕುವುದು ಸಹಜವಾದದ್ದು. ಅಂಥ ಕಡುವೈರಿಗಳ ನಡುವೆ ಮೈತ್ರಿಯನ್ನುಂಟುಮಾಡಿದ ಪ್ರಸಂಗ ಇಲ್ಲಿ ಬರುತ್ತದೆ. 



ದೇವೇಂದ್ರನಿಗೆ ಆಪ್ತನೂ ಸಾರಥಿಯೂ ಆದವನು ಮಾತಲಿ. ಅವನಿಗೆ ಸುಂದರಿಯೂ ಗುಣವತಿಯೂ ಆದ ಮಗಳು ಗುಣಕೇಶಿ. ಅವಳಿಗೆ ತಕ್ಕ ವರನನ್ನು ಹುಡುಕುವುದಕ್ಕಾಗಿ ನಾರದನೊಡನೆ ಮಾತಲಿ ಮೂರು ಲೋಕಗಳನ್ನೂ ಸುತ್ತಾಡಿದನು. ಪಾತಾಳಲೋಕದಲ್ಲಿ ಆದಿಶೇಷನ ಮೊಮ್ಮಗನಾದ ಸುಮುಖನೆಂಬ ಶೇಷನ ಗುಣರೂಪಗಳನ್ನು ಮೆಚ್ಚಿ, ಅವನಿಗೆ ತನ್ನ ಮಗಳನ್ನು ಕೊಟ್ಟು ವಿವಾಹವೆಸಗುವುದಾಗಿ ಆದಿಶೇಷನಲ್ಲಿ ಮಾತಲಿ ಪ್ರಸ್ತಾಪಮಾಡಿದನು. ಆದಿಶೇಷನು, ತನ್ನ ಜನಕ್ಕೂ ಗರುಡನಿಗೂ ಇರುವ ಕಡುವೈರವನ್ನು ಹೇಳುತ್ತಾ, ಸುಮುಖನ ತಂದೆಯನ್ನೇ ಕೊಂದು ತಿಂದ ಆ ಗರುಡನು ಸುಮುಖನನ್ನು ಬಾಳಬಿಟ್ಟಾನೇ? ಎಂದು ತನ್ನ ಆತಂಕವನ್ನು ವ್ಯಕ್ತಪಡಿಸಿದನು. ಮಾತಲಿ ಹೇಗೋ ಅವನನ್ನು ಒಪ್ಪಿಸಿ, ಸುಮುಖನನ್ನು ದೇವೇಂದ್ರನ ಬಳಿಗೆ ಕರೆದೊಯ್ದನು. ದೇವೇಂದ್ರನು ಸುಮುಖನೊಡನೆ ಉಪೇಂದ್ರರೂಪಿಯಾದ ಮಹಾವಿಷ್ಣುವಿನಲ್ಲಿ ಮರೆಹೋಗಲು, ಭಗವಂತನು ಸುಮುಖನಿಗೆ ಅಮೃತವನ್ನು ಕುಡಿಸಿದ್ದಲ್ಲದೆ, ಅವನಿಗೂ ಗರುಡನಿಗೂ ಇರುವ ವೈರತ್ವವನ್ನು ಕಳೆದು, ಇನ್ನು ಮುಂದೆ ಸುಮುಖನನ್ನು ರಕ್ಷಿಸುವ ಹೊಣೆಯನ್ನು ಗರುಡನಿಗೇ ವಹಿಸಿಕೊಟ್ಟನು. ಅಂದಿನಿಂದ, ಗರುಡಸುಮುಖರು ಪರಮಮಿತ್ರರಾದರು. ಇದು ಮಹಾಭಾರತದ ಕತೆ. 



’ಪಾಯ್ ತಿರೈ ನೀರ್ ಪಾಱಿ” – ಎಂದರೆ ಪಾಲ್ಗಡಲು. ಭಗವಂತನ ವಾಸಸ್ಥಾನ. ಶೇಷನ ಹಾಸುಗೆಯಲ್ಲಿ ಪವಡಿಸಿರುವ ಸ್ಥಳ. 



ಆಳ್ವಾರರು ಹೇಳುತ್ತಾರೆ: ಆಶ್ರಿತ ರಕ್ಷಣೆಯೇ ತನ್ನ ಧರ್ಮವಾಗಿ ಮಾಡಿಕೊಂಡಿರುವ, ಕಡುವೈರಿಗಳಾದ ಗರುಡ ಶೇಷರ ನಡುವೆ ಮೈತ್ರಿಯನ್ನು ತಂದು, ಶೇಷನ ರಕ್ಷಣೆಯನ್ನು ಗರುಡನಿಗೆ ವಹಿಸಿಕೊಟ್ಟ ಶ್ರೀಮನ್ನಾರಾಯಣನೊಬ್ಬನ ಹೊರತು ಬೇರೆ ಯಾರನ್ನೂ ನನ್ನ ನಾಲಗೆ ಹೊಗಳದು. 



೭೫. ನಾಕ್ಕೊಣ್ಡು ಮಾನಿಡಮ್ ಪಡೇನ್, ನಲಮಾಹ

ತ್ತೀಕ್ಕೊಣ್ಡ ಶೆಂಜಡೈಯಾನ್ ಶೆನ್ ಱು, ಎನ್ ಱುಮ್ ಪೂಕ್ಕೊಣ್ಡು

ವಲ್ಲವಾ ಱೇತ್ತ ಮಹಿ ೞ್ ನ್ದ, ವೈಹುನ್ದ

ಶ್ಶೆಲ್ ವ ನಾರ್ ಶೇವಡಿ ಮೇಲ್ ಪಾಟ್ಟು. 



ನಾಕೊಣ್ಡು = ನಾಲಗೆಯಿಂದ, ಮಾನಿಡಮ್ = ಮನುಷ್ಯನನ್ನು, ಪಾಡೇನ್ = ಹಾಡೆನು. ನಲಮ್ ಆಹ = ಸೊಗಸಾಗಿ \(ಚೆನ್ನಾಗಿ\), ತೀಕ್ಕೊಣ್ಡ = ಕೆಂಡದಂತಿರುವ, ಶೆಮ್ ಶಡೈಯಾನ್ = ಕೆಂಜಡೆಯವನು, ಶೆನ್ ಱು = ಹೋಗಿ, ಎನ್ ಱುಮ್ = ಯಾವಾಗಲೂ, ಪೂಕ್ಕೊಣ್ಡು = ಹೂಗಳಿಂದ, ವಲ್ಲ ಆಱು = ತನ್ನ ಶಕ್ತಿಗೆ ತಕ್ಕಂತೆ, ಏತ್ತ = ಸ್ತುತಿಸಲು, ಮಹಿೞ್ ನ್ದ = ಹರ್ಷಿಸಿದ \(ತೃಪ್ತನಾದ\), ವೈಹುನ್ದಮ್ ಶೆಲ್ವನಾರ್ =ಶ್ರೀವೈಕುಂಠನಾಥನ, ಶೇ ಅಡಿಮೇಲ್ = ಕೋಮಲವಾದ ತಿರುವಡಿಗಳನ್ನು ಕುರಿತು, ಪಾಟ್ಟು = ಹಾಡುಗಳನ್ನೇ \(ಹಾಡುವೆನು\).



ಸೊಗಸಾದ ಕೆಂಡದಂತಿರುವ ಕೆಂಜಡೆಯವನು ಹೋಗಿ, ಎಲ್ಲ ಕಾಲದಲ್ಲೂ \(ಎಡೆಬಿಡದೆ\) ಹೂಗಳಿಂದ ತನ್ನ ಶಕ್ತಿಗೆ ತಕ್ಕಂತೆ ಸ್ತುತಿಸಲು ತೃಪ್ತನಾದ \(ಹರ್ಷಿಸಿದ\) ಶ್ರೀವೈಕುಂಠನಾಥನ ಕೋಮಲವಾದ ತಿರುವಡಿಗಳನ್ನು ಕುರಿತು \(ಹಾಡುಗಳನ್ನು\) ಹಾಡುವ ನನ್ನ ನಾಲಗೆಯಿಂದ ಮನುಷ್ಯನನ್ನು ಹಾಡೆನು. 



ಈ ಪಾಶುರದಲ್ಲಿ ಆಳ್ವಾರರ ನಿಷ್ಠೆಯನ್ನು ಹೇಳಲಾಗುತ್ತದೆ. ಕವಿಯಾದವನು, ತನ್ನ ನಾಡಿನ ರಾಜನನ್ನು ಹೊಗಳಿ, ಕವಿತೆಗಳನ್ನು ರಚಿಸಿ, ಅವನಿಂದ ಮರ್ಯಾದೆ ಮಾಡಿಸಿಕೊಳ್ಳುವುದು ಸಹಜಸಾಮಾನ್ಯ. ಅದಕ್ಕೆ ಮಣಿಯದವರು ಆಳ್ವಾರರು. 



ಆಳ್ವಾರರು ಹೇಳುತ್ತಾರೆ: ನನ್ನ ನಾಲಗೆಯನ್ನು ಮನುಷ್ಯರನ್ನು ಹೊಗಳುವುದಕ್ಕೆ ಬಳಸುವುದಿಲ್ಲ. ಸುಂದರವಾದ ಕೆಂಜಡೆಯ ರುದ್ರನೇ ಸ್ವತಃ ಹೋಗಿ, ತಿರುವಡಿಗಳನ್ನು ಎಡೆಬಿಡದಂತೆ ಅರ್ಚಿಸಿ, ಸ್ತುತಿಸಿ ಸಂತೋಷಗೊಳಿಸಿದ ಶ್ರೀವೈಕುಂಠನಾಥನನ್ನು ಕುರಿತೇ ನಾನು ಹಾಡುವುದು, 



೭೬. ಪಾಟ್ಟುಮ್ ಮುಱೈಯುಮ್ ಪಡುಕದೈಯುಮ್ ಪಲ್ ಪೊರುಳುಮ್,

ಈಟ್ಟಿಯ ತೀಯು ಮಿರುವಿಶುಮ್ಬುಮ್, - ಕೇಟ್ಟ

ಮನುವುಮ್ ಶುರುದಿ ಮಱೈನಾನ್ ಹುಮ್, ಮಾಯನ್

ತನ ಮಾಯೈಯಿಲ್ ಪಟ್ಟ ತಱ್ ಪು.



ಪಾಟ್ಟುಮ್ = ಕವಿತೆಯೂ, ಮುಱೈಯುಮ್ = ನಿಯಮವೂ, ಪಡುಕದೈಯುಮ್ = ವಿಸ್ತಾರವಾದ ಚರಿತ್ರೆಯೂ \(ಇತಿಹಾಸವೂ\), ಪೆಲ್ ಪೊರುಳುಮ್ = ಹಲವಾರು ವಿವರಣೆಗಳೂ, \(ಪುರಾಣಗಳೂ\), ಈಟ್ಟಿಯ = ಪಡೆದುಕೊಂಡ, ತೀಯುಮ್ = ಅಗ್ನಿಯೂ, ಇರುವಿಶುಮ್ಬುಮ್ = ವಿಶಾಲವಾದ ಆಕಾಶವೂ, ಕೇಟ್ಟ = ಪ್ರಸಿದ್ಧನಾದ, ಮನುವುಮ್ = ಮನುವೂ, ಶುರುದಿ = \(ಕಿವಿಗೆ\) ಹಿತವಾದ, ಮಱೈನಾನ್ ಹು = ಆಶ್ಚರ್ಯಕಾರಕನು, ತನ ಮಾಯೈಯಿಲ್ = ತನ್ನ ಸಂಕಲ್ಪದಲ್ಲಿ, ಪಟ್ಟ = ಉಂಟುಮಾಡದ ತಱ್ ಪು = ತತ್ತ್ವಗಳು.



ಕವಿತೆಯೂ, ನಿಯಮವೂ, ಇತಿಹಾಸವೂ, ಪುರಾಣಗಳೂ, ಪಡೆದುಕೊಂಡ ಅಗ್ನಿಯೂ, ವಿಶಾಲವಾದ ಆಕಾಶವೂ, ಪ್ರಸಿದ್ಧವಾದ ಮನುಶಾಸ್ತ್ರವೂ, ಕಿವಿಗೆ ಹಿತವಾದ ನಾಲ್ಕುವೇದಗಳೂ, ಆಶ್ಚರ್ಯಕಾರನು ಉಂಟುಮಾಡಿದ ತತ್ತ್ವಗಳು \(ಕೀರ್ತಿ\). 



ಹಿಂದಿನ ಪಾಶುರದಲ್ಲಿ ಆಳ್ವಾರರು ತಮಗೆ ಒದಗಿ ಬಂದ ಕವಿತಾಶಕ್ತಿಯನ್ನು ಸರ್ವೇಶ್ವರನನ್ನು ಕೀರ್ತಿಸಲು ಮಾತ್ರವೇ ಬಳಸುವುದಾಗಿ ಹೇಳಿದರಷ್ಟೆ. ಇಲ್ಲಿ ಭಗವಂತನ ಸಂಕಲ್ಪಶಕ್ತಿ ಎಂಥಾದ್ದು ಎಂಬುದನ್ನು ಸಂಗ್ರಹವಾಗಿ ಕೀರ್ತಿಸುತ್ತಾರೆ. 



ಆಳ್ವಾರರು ಹೇಳುತ್ತಾರೆ: ಮನುಷ್ಯನಲ್ಲಿ ಒದಗಿ ಬರುವ ಕವಿತಾ ಸಾಮರ್ಥ್ಯವೂ, ಅದಕ್ಕೆ ತಕ್ಕ ನಿಯಮಗಳೂ, ಪುರಾತನ ಕಾಲದಿಂದಲೂ ವಿವರವಾಗಿ ಹೇಳಲಾಗುವ ಇತಿಹಾಸಗಳೂ, ಅವುಗಳ ಬಗೆಬಗೆ ವಿವರಣೆಯ ರೂಪದ ಪುರಾಣಗಳೂ, ಅಗ್ನಿ, ಆಕಾಶ ಮುಂತಾದ ಪಂಚಭೂತಗಳೂ ಮತ್ತು ಅವುಗಳ ಮೂಲಕ ಆದ ಇಡಿಯ ಸೃಷ್ಟಿಯೂ, ಸುಪ್ರಸಿದ್ಧವಾದ ಮನುಧರ್ಮಶಾಸ್ತ್ರವೂ, ಗಾನಯೋಗ್ಯವೂ ಅರ್ಥಪೂರ್ಣವೂ ಆದ ನಾಲ್ಕು ವೇದಗಳೂ – ಇವೆಲ್ಲವೂ ಭಗವಂತನ ಸಂಕಲ್ಪಮಾತ್ರದಿಂದಲೇ ಉಂಟಾದವು. ಅದು ಅವನ ಕೀರ್ತಿ. 



೭೭. ತಱ್ ಪೆನ್ನೈತ್ತಾನ ಱೆಯಾನೇಲುಮ್, ತಡಙ್ಗಡಲೈ

ಕ್ಕಱ್ ಕೊಣ್ಡು ಶೂರ್ ತ್ತಕಡಲ್ ವಣ್ಣನ್, - ಎಱ್ ಕೊಣ್ಡ

ವೆವ್ವಿನೈಯುಮ್ ನೀಙ್ಗ ವಿಲಙ್ಗೂ ಮನಮ್ ವೈತ್ತಾನ್,

ಎವ್ವಿನೈಯುಮ್ ಮಾಯುಮಾಲ್ ಕಣ್ಡು. 



ತಱ್ ಪು = ಸತ್ಯವಾಗಿ \(ಯಥಾವತ್ತಾಗಿ\), ಎನ್ನೈ= ನನ್ನನ್ನು, ಅಱಿಯಾನ್ ಏಲುಮ್ = ತಿಳಿಯದವನಾದರೂ, ತಡಕಡಲೈ = ವಿಸ್ತಾರವಾದ ಕಡಲನ್ನು, ಕಲ್ ಕೊಣ್ಡು = ಕಲ್ಲನ್ನು ಎತ್ತಿಕೊಂಡು, ತೂರ್ ತ್ತ = \(ಸೇತುವೆಯನ್ನು\) ಕಟ್ಟಿದ, ಕಡಲ್ ವಣ್ಣನ್ = ಕಡಲಿನ ಬಣ್ಣದವನು, ಎಱ್ ಕೊಣ್ಡ = ನನ್ನನ್ನು ಹಿಡಿದಿರುವ, ವೆಮ್ ವಿನೈಯುಮ್ = ಕಡುಪಾಪಗಳೂ, ನೀಙ್ಗ = ನೀಗುವಂತೆಯೂ, ಮನಮ್ = ಮನಸ್ಸು, ವಿಲಙ್ಗಾ = ಅಗಲಿಹೋಗದಂತೆಯೂ, ಎವ್ವಿನೈಯುಮ್ = ಎಂಥ ಪಾಪವೂ, ಮಾಯುಮಾಲ್ = ಕಳೆದುಹೋಗುವಂತೆ, ಕಣ್ಡು = \(ನನ್ನನ್ನು\) ಕಟಾಕ್ಷಿಸಿ. 



ಯಥಾವತ್ತಾಗಿ ನನ್ನನ್ನು ತಿಳಿಯದವನಾದರೂ, ವಿಸ್ತಾರವಾದ ಕಡಲಿಗೆ ಕಲ್ಲಿನ ಸೇತುವೆ ಕಟ್ಟಿದ ಕಡಲಿನ ಬಣ್ಣದವನು, ನನ್ನನ್ನು ಹಿಡಿದಿರುವ ಕಡುಪಾಪಗಳೆಲ್ಲವೂ ನೀಗುವಂತೆಯೂ, ನನ್ನ ಮನಸ್ಸು ತನ್ನಿಂದ ಅಗಲಿಹೋಗದಂತೆಯೂ, ಯಾವ ಬಗೆಯ ಪಾಪವೂ ಅಂಟದಂತೆಯೂ ನನ್ನನ್ನು ಕಟಾಕ್ಷಿಸಿದ್ದಾನೆ.



ಈ ಪಾಶುರದಲ್ಲಿ ಭಗವಂತನ ವಾತ್ಸಲ್ಯವನ್ನು ಎತ್ತಿ ತೋರಿಸಲಾಗುತ್ತದೆ. 



“ತಡಙ್ಗಡಲೈ ಕಱ್ ಕೊಣ್ಡು ತೂರ್ ತ್ತ ಕಡಲ್ ವಣ್ಣನ್” – ಶ್ರೀರಾಮವಾತಾರಿಯಾಗಿ ಸಮುದ್ರಕ್ಕೆ ಸೇತುವೆ ಕಟ್ಟಿ ಲಂಕೆಯನ್ನು ಧ್ವಂಸ ಮಾಡಿದ ಭಗವಂತನ ವರ್ಣನೆ ಇದು.



ಆಳ್ವಾರರು ಹೇಳುತ್ತಾರೆ: ನಾನು ಕಡುಪಾಪಿ. ನಾನು ಭಗವಂತನಲ್ಲಿ ಶರಣುಹೊಕ್ಕೆನೆಂದು ನನ್ನಲ್ಲಿ ಕೃಪೆತೋರಿದನು. ಕೆಟ್ಟವನಾದ ನನ್ನನ್ನು ಯಥವತ್ತಾಗಿ ತಿಳಿದುಕೊಳ್ಳಲು ಯತ್ನಿಸದೆಯೇ, ನನ್ನ ಕ್ರೂರ ಪಾಪಗಳೆಲ್ಲವೂ ನೀಗುವಂತೆಯೂ, ನನ್ನ ಮನಸ್ಸು ಅವನಿಂದ ಚಲಿಸಿಹೋಗದಂತೆ ನಿಶ್ಚಲವಾಗಿರುವಂತೆಯೂ, ನನ್ನಮನಸ್ಸನ್ನು ಶುದ್ಧಪಡಿಸಿದ್ದಾನೆ. 



೭೮. ಕಣ್ಡು ವಣಙ್ಗಿನಾರ್ ಕ್ಕೆನ್ನಾಙ್ಗೊಲ್, ಕಾಮನುಡಲ್

ಕೊಣ್ಡ ತವತ್ತಾಱ್ ಕುಮೈಯುಣರ್ ತ್ತ, - ವಣ್ಡಲಮ್ಬುಮ್

ತಾರಲಙ್ಗಲ್ ನೀಣ್ಮುಡಿಯಾನ್ ಱಿನ್ ಪೆಯರೇ ಕೇಟ್ಟಿರುನ್ದು, ಅ

ಙ್ಗಾರಲಙ್ಗಲಾನ ಮೈಯಾಲಾಯ್ ನ್ದು.



ಕಣ್ಡು = ಪ್ರತ್ಯಕ್ಷವಾಗಿ ಕಂಡು, ವಣಙ್ಗಿನಾರ್ ಕ್ಕೂ = ನಮಸ್ಕರಿಸುವವರಿಗೆ, ಎನ್ ಆಮ್ ಕೊಲ್ = ಏನಾಗುವುದೋ \(ಎಷ್ಟು ಆನಂದಕರವಾಗಿರುವುದೋ\) ಕಾಣೆ, ಕಾಮನ್ ಉಡಲ್ = ಕಾಮನ ಒಡಲನ್ನು, ಕೊಣ್ಡ = ನಾಶಪಡಿಸಿದ, ತವತ್ತಾಱ್ ಕು = ತಪಸ್ವಿಗೆ, ಉಮೈ = ಉಮೆಯು \(ಪಾರ್ವತಿಯು\), ಉಣರ್ ತ್ತ = ತಿಳಿಸಿದ, ವಣ್ಡು ಅಲಮ್ಬುಮ್ = ದುಂಬಿಗಳು ಸುಳಿದಾಡುವ \(ಝೇಂಕರಿಸುವ\), ತಾರ್ ಅಲಙ್ಗಲ್ = ಹೂಮಾಲೆಯ, ನೀಣ್ಮುಡಿಯಾನ್ ತನ್ = ಉನ್ನತಕಿರೀಟವುಳ್ಳವನ, ಪೆಯರೇ = ಹೆಸರನ್ನೇ, ಕೇಟ್ಟು ಇರುನ್ದು = ಕೇಳಿದ್ದು, ಅಙ್ಗು = ಅಲ್ಲಿಯೇ \(ಆಗಲೇ\) ಆರ್ ಅಲಙ್ಗಲ್ = ಪೂರ್ತಿಯಾದ ಪ್ರಭೆಯು, ಆನಮೈಯಾಲ್ = ಉಂಟಾದ ಕಾರಣದಿಂದ, ಆಯ್ ನ್ದು = ಸುಂದರವಾಗಿತ್ತು. 



ಕಾಮನ ಒಡಲನ್ನು ನಾಶಪಡಿಸಿದ ತಪಸ್ವಿಗೆ ಉಮೆಯು ಬೋಧಿಸಿದ, ದುಂಬಿಗಳು ಝೇಂಕರಿಸುವ ಹೂಮಾಲೆಯ ಉನ್ನತ ಕಿರೀಟದವನ ಹೆಸರನ್ನೇ ಕೇಳಿದ್ದಾಗಲೇ ಪೂರ್ಣಪ್ರಭೆಯು ಸುಂದರವಾಗಿ ಕಂಡಾಗ, ಪ್ರತ್ಯಕ್ಷವಾಗಿ \(ಸ್ವಾಮಿಯನ್ನು\) ಕಂಡು ನಮಸ್ಕರಿಸುವವರಿಗೆ ಎಷ್ಟು ಆನಂದವಾಗುವುದೋ? 



ಈ ಪಾಶುರದಲ್ಲಿ ಭಗವನ್ನಾಮದ ಪ್ರಭಾವವನ್ನು ನಿದರ್ಶನದ ಮೂಲಕ ಹೇಳಲಾಗುತ್ತದೆ. 



“ಕಾಮನುಡಲ್ ಕೊಣ್ಡ ತವತ್ತಾನ್”- ಎಂದರೆ ಶಿವನು. ಅವನು ಘೋರವಾಗಿ ತಪಸ್ಸನ್ನಾಚರಿಸುತ್ತಿದ್ದಾಗ, ಅವನ ತಪಸ್ಸನ್ನು ಭಂಗಪಡಿಸಲು ದೇವೆಂದ್ರನು ಕಳುಹಿಸಿದ ಮನ್ಮಥವನ್ನು ಶಿವನು ತನ್ನ ಹಣೆಗಣ್ಣಿನಿಂದ ಸುಟ್ಟು ಭಸ್ಮಮಾಡಿದನು. ಅಂದಿನಿಂದ ಕಾಮನು ದೇಹವಿಲ್ಲದವನಾದನು – ’ಅನಂಗ’ ನೆನಿಸಿಕೊಂಡನು. 



“ಉಮೈಯಾಳ್ ಉಣರ್ ತ್ತ ಪೆಯರ್” – ಶಿವನನ್ನೇ ತಾನು ಮದುವೆಯಾಗಬೇಕೆಂದು ಸರ್ವೇಶ್ವರನನ್ನು ಕುರಿತು ಉಮೆಯೂ ತಪಸ್ಸನ್ನಾಚರಿಸಿದಳು. ಅದು ಸಿದ್ಧಿಸಿತು. ಶಿವನನ್ನು ಕೈಹಿಡಿದ ಉಮೆಯು ತನ್ನ ಗೆಲುವಿನ ಗುಟ್ಟು “ನಾರಾಯಣ” ಎಂಬ ಹೆಸರು ಎಂದು ತನ್ನ ಪತಿಗೆ ಹೇಳಿದಳು. ಆ ಹೆಸರನ್ನು ಕೇಳುತ್ತಿದ್ದ ಕ್ಷಣದಲ್ಲೇ ಅತ್ಯಂತ ಪ್ರಖರವಾದ ಪ್ರಭೆಯು ಶಿವನಿಗೆ ಕಂಡು ಬಂತು. ಮೈಪುಳಕಿತವಾಯಿತು. ಅವನು ಆನಂದವನ್ನು ಅನುಭವಿಸಿದನು. 



ಆಳ್ವಾರರು ಹೇಳುತ್ತಾರೆ: ಕಾಮನ ಒಡಲನ್ನು ಸುಟ್ಟು ಭಸ್ಮ ಮಾಡಿದ ಶಿವನು, ಉಮೆಯ ತಪಸ್ಸಿನ ಫಲವಾಗಿ, ಆಕೆಯ ಕೈಹಿಡಿಯುವಂತಾಯಿತು. ತನಗೆ ಜಯವನ್ನು ಸಿದ್ಧಿಸಿದವನ ಹೆಸರನ್ನು ಉಮೆಯು ಶಿವನಿಗೆ ಹೇಳುತ್ತಿದ್ದಾಗಲೇ ಅವನಿಗೆ ಮಹದಾನಂದವಾಯಿತು. ದಿವ್ಯಪ್ರಭೆಯನ್ನು ಕಂಡನು. ಹೀಗಿರುವಲ್ಲಿ ಭಗವಂತನನ್ನು ಪ್ರತ್ಯಕ್ಷವಾಗಿ ಕಂಡು ಅವನ ತಿರುವಡಿಗಳಿಗೆ ಎರಗಿದವರಿಗೆ ಇನ್ನೆಷ್ಟು ಆನಂದವಾಗುವುದೋ ಕಾಣೆನಲ್ಲ\! 



೭೯. ಆಯ್ ನ್ದು ಕೊಣ್ಡಾದಿ ಪ್ಪೆರುಮಾನೈ, ಅನ್ಬಿನಾಲ್

ವಾಯ್ ನ್ದ ಮನತ್ತಿರುತ್ತ ವಲ್ಲಾರ್ ಹಳ್, - ಏಯ್ ನ್ದದಮ್

ಮೆಯ್ ಹುನ್ದ ಮಾಹ ವಿರುಮ್ಬುವದೇ, ತಾಮುಮ್ ತಮ್

ವೈಹುನ್ದಮ್ ಕಾಣ್ಬಾರ್ ವಿರೈನ್ದು. 



ಆಯ್ ನ್ದು ಕೊಣ್ಡು = ಆರಿಸಿಕೊಂಡು, ಆದಿ = ಎಲ್ಲಕ್ಕೂ ಆದಿಯಾದ, ಪೆರುಮಾನೈ = \(ಹಿರಿಮೆಯುಳ್ಳವನನ್ನು\) ಸರ್ವೇಶ್ವರನನ್ನು, ಅನ್ಬಿನಾಲ್ = ಪ್ರೀತಿಪೂರ್ವಕವಾದ, ವಾಯ್ ನ್ದ = ಅನುಕೂಲವಾದ, ಮನತ್ತು = ಮನದಲ್ಲಿ, ಇರುತ್ತವಲ್ಲಾರ್ ಹಳ್ = ನಿಲ್ಲಿಸಿಕೊಳ್ಳಬಲ್ಲವರು, ಏಯ್ ನ್ದ = ಹೊಂದಿಕೊಂಡಿರುವ, ತಮ್ = ತಮ್ಮಾ, ಮೆಯ್ = ದೇಹವನ್ನು, ಕುನ್ದಮ್ = ಸಂಕಟಪ್ರದವಾದದ್ದೆಂದು, ವಿರುಮ್ಬುವದೇ = ಎಣಿಸುವುದೇ, \(ಎಣಿಸುವುದರಿಂದ\), ತಾಮುಮ್ = ತಾವೇ, \(ತಾವಾಗಿಯೇ\) ತಮ್ ವೈಹುನ್ದಮ್ = ತಮ್ಮ \(ಇಷ್ಟವಾದ\) ವೈಕುಂಠವನ್ನು, ಕಾಣ್ಬರ್ = ಕಾಣುತ್ತಾರೆ, ವಿರೈನ್ದು = ಬೇಗಲೆ.



ಎಲ್ಲಕ್ಕೂ ಆದಿಯೆಂದು ಹಿರಿಮೆಯುಳ್ಳ ಸರ್ವೇಶ್ವರನನ್ನು ಪ್ರೀತಿಯಿಂದ ಆರಿಸಿಕೊಂಡು ಅನುಕೂಲವಾದ ಮನದಲ್ಲಿ ಅವನನ್ನು ನಿಲ್ಲಿಸಿಕೊಳ್ಳಬಲ್ಲವರು ತಮಗೆ ಹೊಂದಿಕೊಂಡಿರುವ ತಮ್ಮ ದೇಹವನ್ನು ಸಂಕಟಪ್ರದವಾದದ್ದೆಂದು \(ಕುಂದಕವೆಂದು\) ಎಣಿಸುವುದರಿಂದ, ತಾವಾಗಿಯೇ ತಮಗೆ ಇಷ್ಟವಾದ ವೈಕುಂಠವನ್ನು ಬೇಗಲೆ ಕಾಣುತ್ತಾರೆ.



ಭಗಾಂತನಲ್ಲಿ ನಿಶ್ಚಲವಾದ ಭಕ್ತಿಯನ್ನಿಡುವುದರ ಫಲವೇನೆಂಬುದನ್ನು ಇಲ್ಲಿ ಹೇಳಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಸರ್ವೇಶ್ವರನೇ ಎಲ್ಲಕ್ಕೂ ಆದಿ ಮತ್ತು ಕಾರ್‍ಅಣನು ಎಂದು ತಿಳಿದು, ಅವನನ್ನು ಭಕ್ತ್ಯಾದರಗಳಿಂದ ತಮ್ಮ ಅಂತರಂಗದಲ್ಲಿ ನೆಲೆಗೊಳಿಸಿಕೊಂಡು, ಎಡೆಬಿಡದಂತೆ ಪೂಜಿಸುವವರು, ತಮಗೆ ಅಂಟಿಕೊಂಡಿರುವ \(ತಮ್ಮ\) ದೇಹವನ್ನೇ ಒಂದು ಭರಿಸಲಾರದ ವ್ಯಾಧಿ, ಕುಂದಕ, ಎಂದು ಭಾವಿಸುತ್ತಾರೆ. ಅವರು ದೇಹಪೋಷಣೆಯ ಕಡೆಗೆ ಮನಸ್ಸನ್ನು ಹರಿಯಗೊಡುವುದಿಲ್ಲ. ಭಕ್ತಿಪೋಷಣೆಗೂ ಆತ್ಮದ ಉಜ್ಜೀವನದ ಕಡೆಗೂ ಎಡೆಬಿಡದೆ ಯತ್ನಿಸುತ್ತಾರೆ. ಅಂಥವರಿಗೆ ಬೇಗಲೆ ವೈಕುಂಠವು ದೊರಕುವುದು. 



೮೦. ವಿರನ್ದಡೈಮಿನ್ ಮೇಲೊರುನಾಳ್ ವೆಳ್ಳಮ್ ಪರಕ್ಕ,

ಕರನ್ದುಲಹಮ್ ಕಾತ್ತಳಿತ್ತ ಕಣ್ಣನ್, - ಪೆರನ್ದುಲಹಮ್

ಪಾಡಿನ ಆಡಿನ ಕೇಟ್ಟು, ಪಡುನರಹಮ್

ವೀಡಿನ ವಾಶಱ್ ಕದವು. 



ವಿರೈನ್ದು = ಬೇಗ, ಅಡೈಮಿನ್ = ಸೇರಿರಿ, ಮೇಲ್ ಒರುನಾಳ್ = ಹಿಂದೆ ಒಂದು ಕಾಲದಲ್ಲಿ, ವೆಳ್ಳಮ್ = ಪ್ರವಾಹವು, ಪರಕ್ಕ = ಹರಡಿಕೊಂಡಾಗ, ಕರನ್ದು = ಮರೆಮಾಡಿ \(ಕಬಳಿಸಿ\), ಉಲಹಮ್ = ಲೋಕಗಳನ್ನು, ಕಾತ್ತು = ಕಾಪಾಡಿ ಅಳಿತ್ತ = ರಕ್ಷಿಸಿದ, ಕಣ್ಣನ್ = ಆಕರ್ಷಕನ ಲೀಲೆಗಳನ್ನು ಪರನ್ದು = ವಿಸ್ತಾರವಾದ, ಉಲಹಮ್ = ಲೋಕದಲ್ಲಿ \(ಜನರು\) ಪಾಡಿನ = ಹಾಡಿ ಹೊಗಳಿದ್ದನ್ನು, ಆಡಿನ = ಕುಣಿದಾಡಿ, ನಲಿದಾಡಿದ್ದನ್ನು, ಕೇಟ್ಟು = ಕೇಳಿದವರಾಗಿ, ಪಡುನರಹಮ್ = ಕ್ರೂರವಾದ ನರಕವನ್ನು, ವೀಡಿನ = ನಾಶಗೊಳಿಸಿದ, ವಾಶಲ್ = ರಾಜಸಭೆಯ \(ಭಗವಂತನ ಒಡ್ಡೋಲಗದ\) ಕದವು = ಬಾಗಿಲನ್ನು. 



ಹಿಂದೆ, ಒಂದು ಕಾಲದಲ್ಲಿ, ಪ್ರಳಯದ ಪ್ರವಾಹವು ಹರಡಿಕೊಂಡಾಗ, ಲೋಕಗಳನ್ನು ಮರೆಮಾಡಿ \(ಕಬಳಿಸಿ\), ಕಾಪಾಡಿ, ರಕ್ಷಿಸಿದ ಆಕರ್ಷಕನ ಲೀಲೆಗಳನ್ನು ವಿಸ್ತಾರವಾದ ಲೋಕದಲ್ಲಿ \(ಜನರು\) ಹಾಡಿ ಹೊಗಳಿದ್ದನ್ನೂ \(ಕೊಂಡಾಡಿದ್ದನ್ನೂ\), ಕುಣಿದು ನಲಿದಾಡಿದ್ದನ್ನೂ ಕೇಳಿದವರಾಗಿ, ಕ್ರೂರವಾದ ನರಕವನ್ನು ನಾಶಗೊಳಿಸಿದ ಭಗವಂತನ ಒಡ್ಡೋಲಗದ ಬಾಗಿಲನ್ನು ಬೇಗ ಸೇರಿರಿ. 



ಈ ಪಾಶುರದಲ್ಲಿ, ಭಗವಂತನು ಒಡ್ಡೋಲಗ ನಡೆಸುವ ಪರಮಪದವನ್ನು ಎಲ್ಲರೂ ಸೇರಲೇಬೇಕೆಂಬ ಆದರದ ನುಡಿಯನ್ನು ಆಳ್ವಾರರು ಜನರಿಗೆ ಉಪದೇಶಿಸುತ್ತಿದ್ದಾರೆ. 



ಆಳ್ವಾರರು ಹೇಳುತ್ತಾರೆ: ಹಿಂದೆ, ಒಂದು ಕಾಲದಲ್ಲಿ, ಪ್ರಳಯ ಜಲವು ಎಲ್ಲೆಲ್ಲೂ ಹರಡಿಕೊಂಡಾಗ, ಸೃಷ್ಟಿಯೆಲ್ಲವೂ ನಾಶವಾಗದಂತೆ ಭಗವಂತನು ಇಡಿಯ ಬ್ರಹ್ಮಾಂಡವನ್ನೇ ಕಬಳಿಸಿ, ತನ್ನ ಹೊಟ್ಟೆಯಲ್ಲಿ ಸೂಕ್ಷ್ಮರೂಪದಲ್ಲಿ ಇಟ್ಟುಕೊಂಡು, ಮರುಸೃಷ್ಟಿಯವರೆಗೆ ಅದನ್ನು ರಕ್ಷಿಸಿದನು. ಆಶ್ಚರ್ಯಕಾರಕನಾದ ಆ ಸರ್ವೇಶ್ವರನು ಶ್ರೀಕೃಷ್ಣನಾಗಿ ಅವತರಿಸಿ, ಭೂಲೋಕದಲ್ಲಿ ಜನರು ಬಾಯ್ತುಂಬ ಕೊಂಡಾಡುತ್ತಾರೆ. ಅವುಗಳನ್ನು ನೆನೆನೆನೆದು ಕುಣಿದು ನಲಿಯುತ್ತಾರೆ. ಜನರೇ, ನೀವೂ ಸಹ, ಭಗವಂತನ ದಿವ್ಯಾದ್ಭುತ ಲೀಲೆಗಳನ್ನು ಮನಸಾರಕೇಳಿ ಹರ್ಷಿಸಿ. ಇದರಿಂದ ನಿಮಗೆ ಘೋರವಾದ ನರಕಬಾಧೆ ತಪ್ಪುವುದು. ಮತ್ತು, ಭಗವಂತನ ಒಡ್ಡೋಲಗದ ಬಾಗಿಲು ತೆರೆಯುವುದು. ಬೇಗಲೆ, ನೀವು ಅದನ್ನು ಪಡೆದುಕೊಳ್ಳುವವರಾಗಿ. 



೮೧. ಕದವು ಮನಮೆನ್ ಱುಮ್ ಕಾಣಲಾಮೆನ್ ಱುಮ್,

ಕುದೈಯುಮ್ ವಿನೈಯಾವಿ ತೀರ್ ನ್ದೇನ್, - ವಿದೈಯಾಹ

ನಟ್ರಮಿ ಱೈ ವಿತ್ತಿ ಎನ್ನುಳ್ಳತ್ತೈ ನೀವಿಳೈತ್ತಾಯ್,

ಕಟ್ರಮೊಱಿ ಯಾಹಿ ಕಲನ್ದು.



ಮನಮ್ = ಮನಸ್ಸು, ಕದವು = ಬಾಗಿಲು, ಎನ್ ಱುಮ್ = ಎಂತಲೂ, ಕಾಣಲಾಮ್ = \(ನಿನ್ನನ್ನು\) ನೋಡಬಹುದು, ಎನ್ ಱುಮ್ = ಎಂತಲೂ, ಕುದೈಯುಮ್ = ಹಸಿವನ್ನೂ \(ಪ್ರಯತ್ನವನ್ನೂ\), ವಿನೈ ಆವಿ = ಕರ್ಮಗಳ ಜೀವನವನ್ನೂ, ತೀರ್ ನ್ದೇನ್ = ಮುಗಿಸಿದ್ದೇನೆ, ವಿದೈ ಆಹ = ಬೀಜರೂಪದಲ್ಲಿ, ನಲ್ ತಮಿಱೈ = ಒಳ್ಳೆಯ ತಮಿಳನ್ನು, ವಿತ್ತಿ =ಬಿತ್ತಿ, ಎನ್ನುಳ್ಳತ್ತೈ = ನನ್ನ ಮನಸ್ಸನ್ನು, ನೀ = ನೀನು, ವಿಳೈತ್ತಾಯ್ = ಬೆಳೆಸಿದ್ದೀಯೆ, ಕಟ್ರಮೊಱಿ ಆಹಿ = ಕಲಿಯುವ ಭಾಷೆಯಾಗಿ, ಕಲನ್ದು = ಕೂಡಿಕೊಂಡು.



ಮನಸ್ಸನ್ನು ಬಾಗಿಲು ಎಂತಲೂ, \(ಅದರ ಸಹಾಯದಿಂದ ನಿನ್ನನ್ನು\) ನೋಡಬಹುದು ಎಂತಲೂ, ಪ್ರಯತ್ನವನ್ನೂ, ಕರ್ಮಗಳ ಜೀವನವನ್ನೂ \(ಉಸಿರನ್ನೂ\) ಮುಗಿಸಿದ್ದೇನೆ. ಒಳ್ಳೆಯ ತಮಿಳನ್ನು ಬೀಜವಾಗಿ ಬಿತ್ತಿ ನನ್ನ ಮನಸ್ಸನ್ನು ಬೆಳೆಸಿದ್ದೀ. ಕಲಿಯುವ ಭಾಷೆಯಾಗಿ ಕೂಡಿಕೊಂಡಿದ್ದೀ. 



ಹಿಂದಿನ ಪಾಶುರದಲ್ಲಿ ಭಗವಂತನ ದಿವ್ಯಾದ್ಭುತ ಲೀಲಾವಿನೋದಗಳನ್ನು ಕೇಳಿ ಹರ್ಷಿಸುವ ಮನವುಳ್ಳವರಾಗಬೇಕೆಂದು ಆಳ್ವಾರರು ಸಾಮಾನ್ಯಜನ ಸಮುದಾಯಕ್ಕೆ ಉಪದೇಶಮಾಡಿರಷ್ಟೆ. ಇಲ್ಲಿ, ಅದಕ್ಕೆ ತಮ್ಮ ನೆರವೇನು ಎಂಬುದನ್ನು ಹೇಳುತ್ತಿದ್ದಾರೆ. 



ಆಳ್ವಾರರು ಹೇಳುತ್ತಾರೆ: ಭಗವಂತ, ಮನಸ್ಸು ಎಂಬುದು ಒಂದು ಬಾಗಿಲಿನಂತೆ. ನಿನ್ನನ್ನು ಕಾಣಲು ಅದು ಸಹಾಯಮಾಡುತ್ತದೆ ಎಂತಲೂ, ಖಂಡಿತವಾಗಿ ಅಡ್ಡಿಯಾಗುವುದಿಲ್ಲ ಎಂತಲೂ ನಾನು ಬಗೆದು, ನನ್ನಮನಸ್ಸನ್ನು ನಿನ್ನ ಕಡೆಗೆ ಕೀಲಿಸುವುದಕ್ಕೆ ನನಗೆ ಸಾಧ್ಯವಾದಷ್ಟು ಪ್ರಯತ್ನಗಳನ್ನು ನಡೆಸಿದೆ. ಮತ್ತು ತಕ್ಕ ಕರ್ಮಗಳನ್ನೆಲ್ಲಾ ನಡೆಸಿದೆ. ಅವುಗಳೆಲ್ಲವೂ ಮುಗಿದವು. ನೀನು ನನ್ನಲ್ಲಿ ಕರುಣಿಸಿದೆ. ಒಳ್ಳೆಯ ತಮಿಳಿನ ಜ್ಞಾನವನ್ನು \(ಜ್ಞಾನದ ಬೀಜವನ್ನು\) ನನ್ನ ಹೃದಯದಲ್ಲಿ ಬಿತ್ತಿದೆ. ಎಲ್ಲರೂ ಕಲಿಯಬಹುದಾದ ಮತ್ತು ತಿಳಿದುಕೊಳ್ಳಬಹುದಾದ ಭಾಷೆಯರೂಪದಲ್ಲಿ ನೀನೇ ಅದರೊಡನೆ ಕಲೆತುಕೊಂಡೆ. ಅದರಿಂದಲೇ ನಾನು ನಿನ್ನನ್ನು ಮನಸಾರ ಹೊಗಳಿ ಹಾಡುವಂತಾಗಿದೆ. \(ನನ್ನ ಮೇಲೆ ಇನ್ನ ವಾತ್ಸಲ್ಯವೆಷ್ಟು ಎನ್ನಲಿ\!\)



೮೨. ಕಲನ್ದಾನೆನ್ನುಳ್ಳತ್ತು ಕ್ಕಾಮವೇಳ್ ತಾದೈ,

ನಲದ್ನಾನು ಮೀದೊಪ್ಪದುಣ್ಡೋ, - ಅಲನ್ದಲರ್ ಹಳ್

ಇಟ್ಟೇತ್ತು ಮೀಶನುಮ್ ನಾನ್ಮುಹನು ಮೆನ್ ಱೆವರ್ ಹಳ್,

ವಿಟ್ಟೇತ್ತ ಮಾಟ್ಟಾದ ವೇನ್ದು. 



ಕಲನ್ದಾನ್ = ಕೂಡಿಕೊಂಡನು, ಎನ್ ಉಳ್ಳತ್ತು = ನನ್ನ ಅಂತರಂಗದಲ್ಲಿ, ಕಾಮವೇಳ್ ತಾದೈ = ಕಾಮನ ತಂದೆಯಾದ ಭಗವಂತನು, ನಲಮ್ = ವಾತ್ಸಲ್ಯವೆಂಬುದು, ಈದು = ಇದಕ್ಕೆ, ಇಪ್ಪದು = ಸಮನಾದದ್ದು, ಉಣ್ಡೋ = ಉಂಟೇ? ಅಲರ್ ನ್ದ = ಅರಳಿದ, ಅಲರ್ ಹಳ್ = ಹೂಗಳನ್ನು, ಇಟ್ಟು = ತಿರುವಡಿಗಳ ಮೇಲಿಟ್ಟು \(ಸಮರ್ಪಿಸಿ\), ಏತ್ತುಮ್ = ಸ್ತುತಿಸುವ, ಈಶನುಮ್ = ಈಶನೂ, ನಾನ್ಮುಹನುಮ್ = ನಾಲ್ಮುಖನೂ, ಎನ್ ಱು = ಎಂಬ, ಇವರ್ ಹಳ್ = ಇವರುಗಳು, ವಿಟ್ಟು = ವಿವರವಾಗಿ, ಏತ್ತಮಾಟ್ಟಾದ = ಸ್ತುತಿಸಲಾರದ, ವೇನ್ದು = ಸರ್ವೇಶ್ವರನು. 



ಕಾಮನ ತಂದೆಯಾದ ಭಗವಂತನು ನನ್ನ ಅಂತರಂಗದಲ್ಲಿ ಕೂಡಿಕೊಂಡಿದ್ದಾನೆ. ವಾತ್ಸಲ್ಯವೆಂಬುದು ಇದಕ್ಕೆ ಸಮನಾದದ್ದು ಉಂಟೇ? ಈತ, ನಾಲ್ಮುಖ ಎಂಬ ಇವರುಗಳು ಅರಳಿದ ಹೂಗಳನ್ನು ತಿರುವಡಿಗಳ ಮೇಲಿಟ್ಟು \(ತಿರುವಡಿಗಳಿಗೆ ಸಮರ್ಪಿಸಿ\) ಸ್ತುತಿಸುವವರು. \(ಇಷ್ಟು\) ವಿವರವಾಗಿ ಸ್ತುತಿಸಲಾರದ ಸರ್ವೇಶ್ವರನು. 



ಹಿಂದಿನ ಪಾಶುರದ ವಿಷಯವನ್ನು ಇಲ್ಲಿಯೂ ಮುಂದುವರಿಸಲಾಗಿದೆ.



ಆಳ್ವಾರರು ಹೇಳುತ್ತಾರೆ: ಈಶ್ವರನೂ, ಚತುರ್ಮುಖನೂ ಭಗವಂತನ ತಿರುವಡಿಗಳನ್ನು ಉತ್ತಮವಾದ ಹೂಗಳಿಂದ ಅರ್ಚಿಸಿ, ಪೂಜಿಸುತ್ತಾರೆ. ಆಗ ಭಗವಂತನನ್ನು ಸ್ತುತಿಸುತ್ತಾರೆ, ದಿಟ. ಸ್ವಾಮಿಯ ಗುಣ ಸ್ವಭಾವಗಳನ್ನು ಸ್ತುತಿಸುವುದಕ್ಕೆ ಅವರಿಗೂ ಸಾಧ್ಯವಾಗುತ್ತಿಲ್ಲ. ಅವರ ಸ್ತುತಿಗೆ ಎಟುಕದಂಥ ಭಗವಂತನು ನನ್ನ ಅಂತರಂಗದಲ್ಲಿ ಬಂದು ಸೇರಿ, ನನ್ನ ಮನಸ್ಸಿನೊಡನೆ ಕಲೆತುಕೊಂಡಿದ್ದಾನಲ್ಲ\! ಅವನನ್ನು ಮನಸಾರ ನಾನು ಹೊಗಳುವಂತೆ ಅನುಕೂಲವನ್ನುಂಟುಮಾಡಿದ್ದಾನಲ್ಲ\! ಭಗವಂತನ ಈ ಒಳ್ಳೆಯತನ್ನಕೆ, ಈ ವಾತ್ಸಲ್ಯಕ್ಕೆ ಈ ಸೌಲಭ್ಯಕ್ಕೆ ಎಣೆಯಾಗುವುದು ಬೇರೆ ಯಾವುದಾದರೂ ಇದೆಯೇ? \(ಇದಕ್ಕೆ ಸಮನಾದದ್ದು ಬೇರೆ ಏನೇನೂ ಇಲ್ಲ\). 



“ಕಾಮವೇಲ್ ಶಾದೈ” – ಶ್ರೀಕೃಷ್ಣಾವತಾರಿಯಾದ ಭಗವಂತ. ಕಾಮನು ಈಶ್ವರನ ಹಣೆಗಣ್ಣಿನಿಂದ ಭಸ್ಮವಾಗಿ ’ಅನಂಗ’ನಾದ ಬಳಿಕ, ಅವನ ಪತ್ನಿಯಾದ ರತೀದೇವಿಯ ಬೇಡಿಕೆಯನ್ನು ಪೂರ್ಣಗೊಳಿಸಲು, ’ಶ್ರೀಕೃಷ್ಣ-ರುಕ್ಮಿಣಿಯರಿಗೆ’ ಪ್ರದ್ಯುಮ್ನ’ನಾಗಿ ಕಾಮನು ಜನಿಸಿದನು. 



ಇನ್ನೊಂದು ರೀತಿಯಲ್ಲಿ – ಸದಾ ಕಾಮಿಸುವಂಥಾದ್ದು ಮನಸ್ಸು. ಆ ’ಕಾಮ’ಕ್ಕೆ ಎಂದರೆ, ’ಆಶೆ’ಗೆ ತಂದೆಯಾದವನು ಭಗವಂತ. ಅವನು ಎಲ್ಲಾ ಬಗೆಯ ಕೋರಿಕೆಗಳನ್ನೂ ಈಡೇರಿಸುವವನು. ಅತ್ಯಂತ ಶ್ರೇಷ್ಠವಾದ ಶಾಶ್ವತವಾದ ಆಶೆಯಾದ ’ಪರಮಪದ’ವನ್ನೇ ಅವನು ದಯೆನೀಡುತ್ತಾನೆ. 



೮೩. ವೇನ್ದರಾಯ ವಿಣ್ಣವರಾಯ್ ವಿಣ್ಣಾಹಿತ್ತಣ್ಣಲಿಯಾಯ್,

ಮಾನ್ದರಾಯ್ ಮಾದಾಯ್ ಮಟ್ರೆಲ್ಲಾ ಮಾಯ್, -ಶಾರ್ ನ್ದವರ್ ಕ್ಕೂ

ತ್ತನ್ನಟ್ರಾನ್ ನೇಮಿಯಾನ್ ಮಾಲ್ ವಣ್ಣನ್ ತಾನ್ ಕೊಡುಕ್ಕೂಮ್,

ಪಿನ್ನಾಲ್ ತಾನ್ ಶೆಯ್ಯುಮ್ ಪಿದಿರ್.



ವೇನ್ದರಾಯ್ = ಒಡೆಯನಾಗಿ, ವಿಣ್ಣವರ್ ಆಯ್ = ದೇವತಗಳಾಗಿ, ವಿಣ್ = ಸ್ವರ್ಗವಾಗಿ, ತಣ್ಣಳಿ ಆಯ್ = ಉತ್ತಮಹಿತಕಾರಿಯಾಗಿ \(ಕೃಪಾಮೂರ್ತಿಯಾಗಿ\), ಮಾನ್ದರ್ ಆಯ್ = ಮಾನವನಾಗಿ, ಮಾದು = ತಾಯಿ ಆಗಿ, ಮಟ್ರು ಎಲ್ಲಾಮ್ ಆಯ್ = ಮತ್ತೆಲ್ಲವೂ ಆಗಿ, ಶಾರ್ ನ್ದವರ್ ಕ್ಕೂ ತನ್ = ತನ್ನನ್ನು ಆಶ್ರಯಿಸಿದವರಿಗೆ \(ಅವರ ವಿಷಯದಲ್ಲಿ\), ಆಟ್ರಾನ್ = ಶೋಕನಿವಾರಕನಾಗಿ, ನೇಮಿಯಾನ್ = ಚಕ್ರಾಯುಧಧಾರಿಯಾಗಿ, ಮಾಲ್ ವಣ್ಣನ್ = ವ್ಯಾಮೋಹಗೊಳಿಸುವ ದೇಹಕಾಂತಿಯುಳ್ಳ ಸರ್ವೇಶ್ವರನು, ತಾನ್ = ತಾನು, ಕೊಡುಕ್ಕೂಮ್ = ನೀಡುವ, ಪಿನ್ನಾಲ್ = ಒಡನೆಯೇ, ಶೆಯ್ಯುಮ್ = ಮಾಡುವ ಪಿದಿರ್ = ವಿಸ್ಮಯಾತಿಶಯಗಳು \(ಒಗಟುಗಳು\).



ಒಡೆಯನಾಗಿ, ದೇವತೆಗಳಾಗಿ, ಸ್ವರ್ಗವಾಗಿ, ಉತ್ತಮ ಹಿತಕಾರಿಯಾಗಿ, ಮಾನವನಾಗಿ, ತಾಯಿಯಾಗಿ, ಮತ್ತೆಲ್ಲವೂ ಆಗಿ, ತನ್ನನ್ನು ಆಶ್ರಯಿಸಿದವರಿಗೆ ಶೋಕನಿವಾರಕನಾಗಿ, ಚಕ್ರಾಯುಧಧಾರಿಯಾಗಿ, ವ್ಯಾಮೋಹಗೊಳಿಸುವ ದೇಹಕಾಂತಿಯುಳ್ಳ ಸರ್ವೇಶ್ವರನು, ತಾನು ನೀಡುವ ಅದರೊಡನೆ ತಾನು ಮಾಡುವ ವಿಸ್ಮಯಾತಿಶಯಗಳು \(ಸಮಸ್ಯೆಗಳು\). 



ಭಗವಂತನಿಗೆ ತನ್ನ ಆಶ್ರಿತರ ವಿಷಯದಲ್ಲಿ ಎಷ್ಟು ವಾತ್ಸಲ್ಯ ಎಂಬುದನ್ನು ಇನ್ನಷ್ಟು ವಿವರವಾಗಿ ಇಲ್ಲಿ ಹೇಳಲಾಗುತ್ತದೆ. 



ಸ್ವಾಮಿಯು ತನ್ನ ಆಶ್ರಿತರಿಗೆ ಎಷ್ಟೆಷ್ಟು ರೀತಿಯಲ್ಲಿ ಕೃಪೆದೋರಿದರೂ, ಅವರಿಗೆ ಸಹಾಯವೊದಗಿಸಿದರೂ, ಅವರ ಶತ್ರುಗಳನ್ನು ನಾಶಪಡಿಸಿದರೂ, ಅವರ ವಿವಿಧ ಸಂಕಟಗಳನ್ನು ನಿವಾರಿಸಿದರೂ, ಅವರಿಗೆ ಸ್ವರ್ಗಸುಖವನ್ನು ದೊರಕಿಸಿಕೊಟ್ಟರೂ, ಅದಕ್ಕಿಂತಲೂ ಮಿಗಿಲಾದ ನಿತ್ಯಾನಂದವನ್ನುಂಟುಮಾಡಿದರೂ, ಸ್ವಾಮಿಗೆ ತೃಪ್ತಿಯಾಗುವುದಿಲ್ಲ. ಅವರಿಗೆ ಬೇಕಾದದ್ದನ್ನು ಸ್ವಾಮಿಯು ನೀಡುವುದರ ಜೊತೆಗೆ ತಾನೇ ಅವರಿಗೆ ಸಹಾಯಕನಾಗಿ ನಿಂತು ಅವರನ್ನುದ್ಧರಿಸುತ್ತಾನೆ.



ಆಳ್ವಾರರು ಹೇಳುತ್ತಾರೆ: ಭಗವಂತನು ತನ್ನ ಆಶ್ರಿತನ ಸಂಕಟಗಳನ್ನು ಹರಿಸಲು, ಸಂತೋಷವನ್ನು ತರಲು ಯಾವ ಯಾವ ರೀತಿಯಲ್ಲಿ ಸಾಧ್ಯವೋ ಅದೆಲ್ಲವನ್ನೂ ಮಾಡುತ್ತಾನೆ. ಅವನ ಒಡೆಯನಾಗುತ್ತಾನೆ, ದೇವತೆಯಾಗುತ್ತಾನೆ, ಮಾನವನಾಗುತ್ತಾನೆ, ತಾಯಿಯಾಗುತ್ತಾನೆ. ಇನ್ನೂ ಎಲ್ಲವೂ ಆಗುತ್ತಾನೆ. ಆಯಾ ರೂಪದಲ್ಲಿ ಅವನಿಗೆ ಉಪಕಾರ ಮಾಡುತ್ತಾನೆ. ಉತ್ತಮವಾದ ಹಿತಕಾರಿಯಾಗುತ್ತಾನೆ. ಅಲ್ಲದೆ, ಚಕ್ರಧಾರಿಯಾಗಿ ನಿಂತು ಅವನ ಕಷ್ಟಗಳನ್ನು ನಿವಾರಿಸುತ್ತಾನೆ. ಸ್ವಾಮಿಯು ಅವನಿಗೆ ಕೃಪೆಮಾಡುವ ರೀತಿಯೂ, ತಾನೇ ಸ್ವತಃ ಉಪಕಾರ ಮಾಡುವ ರೀತಿಯೂ, ಎಲ್ಲವೂ ವಿಸ್ಮಯವನ್ನುಂಟು ಮಾಡುವಂಥಾದ್ದೇ. ಅವನ ರೀತಿಯೋ ಬಿಡಿಸಲಾರದ ಸಮಸ್ಯೆ\! 



೮೪. ಪಿದಿರು ಮನಮಿಲೇನ್ ಪಿಞ್ಞಹನ್ ಱನ್ನೋಡು,

ಎದಿರ್ ಏನವ ನೆನಕ್ಕೂ ನೇರಾನ್, - ಅದಿರುಮ್

ಕೞಱ್ ಕಾಲ ಮನ್ನನೈಯೇ ಕಣ್ಣನೈಯೇ, ನಾಳುಮ್

ತೊವಿಕ್ಕಾದಲ್ ಪೂಣ್ಡೀನ್ ತೊೞಿಲ್.



ಪಿದಿರುಮ್ = ಚಂಚಲವಾದ \(ಸಮಸ್ಯಾಪೂರ್ಣವಾದ\), ಮನಮ್ = ಮನಸ್ಸು, ಇಲೇನ್ = \(ನಾನು\) ಹೊಂದಿಲ್ಲ. ಪಿಞ್ಞಹನ್ ತನ್ನೋಡು = ಶಿವನೊಡನೆ, \(ಶಿವನನ್ನು\) ಎದಿರ್ ವನ್ = ಎದುರಿಸಿದ್ದೇನೆ, ಅವನ್ = ಅವನು, ಎನಕ್ಕೂ = ನನಗೆ, ನೇರಾನ್ = ಸಮನಲ್ಲ, ಅದಿರುಮ್ = ಸದ್ದುಮಾಡುವ, ಕೞಲ್ ಕಾಲ = ಕಡಗದ ಕಾಲುಳ್ಳ, ಮನ್ನನೈಯೇ = ಸರ್ವೇಶ್ವರನನ್ನೇ, ಕಣ್ಣನೈಯೇ = ತ್ಯಾಕರ್ಷಕನನ್ನೇ, ನಾಳುಮ್ = ಯಾವಾಗಲೂ \(ಅನುದಿನವೂ\), ತೊೞ = ಪೂಜಿಸುವುದಕ್ಕೆ, ಕಾದಲ್ = ಆಶೆಪಡುವುದನ್ನೇ, ಪೂಣ್ಡೇನ್ = ಪ್ರಯತ್ನಿಸುತ್ತಿರುವೆನು, ತೊೞಿಲ್ = ಕೆಲಸವಾಗಿ \(ನಿತ್ಯಕರ್ಮವಾಗಿ\).



ಸಮಸ್ಯಾಪೂರ್ಣವಾದ \(ಚಂಚಲವಾದ\) ಮನಸ್ಸನ್ನು ನಾನು ಹೊಂದಿಲ್ಲ. ಶಿವನೊಡನೆ \(ವಾದದಲ್ಲಿ\) ಎದುರಿಸಿದ್ದೇನೆ. ಅವನು ನನಗೆ ಸಮನಲ್ಲ. ಸದ್ದು ಮಾಡುವ ಕಡಗದ ಕಾಲುಳ್ಳ ಸರ್ವೇಶ್ವರನನ್ನೇ, ಅತ್ಯಾಕರ್ಷಕನನ್ನೇ ಅನುದಿನವೂ ಪೂಜಿಸುವುದಕ್ಕೆ ಆಶಿಸುವುದನ್ನೇ ನಿತ್ಯಕರ್ಮವಾಗಿ ಮಾಡಿಕೊಂಡಿದ್ದೇನೆ.\(ಮಾಡಿಕೊಳ್ಳಲು ಯತ್ನಿಸುತ್ತೇನೆ\). 



ಈ ಪಾಶುರದಲ್ಲಿ ಆಳ್ವಾರರು ತಮ್ಮ ನಿಶ್ಚಲವಾದ ಭಗವನ್ನಿಷ್ಠೆಯನ್ನು ಪ್ರಕಟಗೊಳಿಸಿದ್ದಾಳೆ. 



ಆಳ್ವಾರರು ಹೇಳುತ್ತಾರೆ: ನನಗೆ ಚಂಚಲ ಮನಸ್ಸಿಲ್ಲ. ಶಿವನನ್ನು ಪೂಜಿಸಲೇ, ಶ್ರೀಮನ್ನಾರಾಯಣನನ್ನು ಪೂಜಿಸಲೇ ಎಂಬ ಸಮಸ್ಯೆಯೇ ಇಲ್ಲ. ಜ್ಞಾನಮೂರ್ತಿಯಾದ ಶಿವನನ್ನು ನಾನು ಎದುರಿಸಿದ್ದೇನೆ. ಅವನೊಡನೆ ವಾಗ್ವಾದ ನಡೆಸಿದ್ದೇನೆ. ನನ್ನ ಪ್ರಶ್ನೆಗಳಿಗೆ ಅವನು ಉತ್ತರ ಕೊಡಲಾರದೆಹೋದ. ನನ್ನ ಬೇಡಿಕೆಯನ್ನು ಸಲ್ಲಿಸಲಾರದವನಾದ. ಆದ್ದರಿಂದಲೇ ಅವನು ನನಗೆ ಸಮನಲ್ಲ \(ಪೂಜಾರ್ಹನಲ್ಲ\). ಸದ್ದುಮಾಡುವ ವೀರಕಾಲ್ಗಡಗಳನ್ನು ಧರಿಸಿರುವ ಸರ್ವೇಶ್ವರನ ತಿರುವಡಿಗಳನ್ನೇ ನಾನು ಅನುದಿನವೂ ಆಶೆಯಿಂದ ಪೂಜಿಸುವುದನ್ನೇ ನನ್ನ ನಿತ್ಯಾನುಷ್ಠಾನವಾಗಿ ಮಾಡಿಕೊಂಡಿದ್ದೇನೆ. 



೮೫. ತೊೞಿಲೆನಕ್ಕೂ ತ್ತೊಲ್ಲೈಮಾಲ್ ತನ್ನಾಮಮೇತ್ತ,

ಪೊಳುದೆನಕ್ಕೂ ಮಟ್ರದುವೇ ಪೋದುಮ್, - ಕೞಿಶಿನತ್ತ

ವಲ್ಲಾಳನ್ ವಾನರಕ್ಕೋನ್ ವಾಲಿ ಮದನೞಿತ್ತ,

ವಿಲ್ಲಾಳನ್ ನೆಂಜತ್ತುಳನ್. 



ತೊೞಿಲ್ = ನಿತ್ಯಕರ್ಮ, ಎನಕ್ಕು = ನನಗೆ, ತೊಲ್ಲೈ = ಪುರಾಣ ಪುರುಷನಾದ, ಮಾಲ್ ತನ್ = ಸರ್ವೇಶ್ವರನ, ನಾಮಮ್ = ನಾಮವನ್ನು, ಏತ್ತ = ಸ್ತುತಿಸುವುದು, ಪೊೞುದು = ಹೊತ್ತು, ಎನಕ್ಕೂ = ನನಗೆ, ಮಟ್ರು = ಮತ್ತು, ಅದುವೇ = ಆ ನಾಮಜಪವೇ, ಪೋದುಮ್ = ಸಾಕಾಗುತ್ತದೆ, ಕಳಿಶಿನತ್ತ = ಕಡುಕೋಪದ, ವಲ್ಲಾಳನ್ = ಬಲುಶಕ್ತಿಶಾಲಿಯಾದ, ವಾನರರ್ ಕೋನ್ = ವಾನರರ ರಾಜನೂ ಆದ, ವಾಲಿ = ವಾಲಿಯ, ಮದಮ್ = ಮದವನ್ನು, ಅೞೆತ್ತ = ನಾಶಪಡಿಸಿದ, ಎಲ್ಲಾಳನ್ = ಬಿಲ್ಲುಗಾರನು, ನೆಂಜತ್ತು = ನನ್ನ ಅಂತರಂಗದಲ್ಲಿ, ಉಳನ್ = ಇದ್ದಾನೆ \(ನೆಲಸಿದ್ದಾನೆ\). 



ಪುರಾಣಪುರುಷನಾದ ಸರ್ವೇಶ್ವರನ ನಾಮವನ್ನು ಸ್ತುತಿಸುವುದು ನನಗೆ ನಿತ್ಯಕರ್ಮ. ಆ ನಾಮಜಪವೇ ನನಗೆ ದಿನವೆಲ್ಲ ಸಾಕಾಗುತ್ತದೆ. ಕಡುಕೋಪದವನೂ, ಬಲುಶಕ್ತಿಶಾಲಿಯೂ, ವಾನರರ ರಾಜನೂ ಆದ ವಾಲಿಯ ಮದವನ್ನು ಅಡಗಿಸಿದ \(ನಾಶಪಡಿಸಿದ\) ಬಿಲ್ಲುಗಾರನು ನನ್ನ ಅಂತರಂಗದಲ್ಲಿ ನೆಲಸಿದ್ದಾನೆ. 



ಸರ್ವೇಶ್ವರನನ್ನು ಪೂಜಿಸುವುದನ್ನು ನನ್ನ ನಿತ್ಯಕರ್ಮವಾಗಿ ಮಾಡಿಕೊಂಡಿದ್ದೇನೆ” ಎಂದು ಹಿಂದಿನ ಪಾಶುರದಲ್ಲಿ ಆಳ್ವಾರರು ಹೇಳಿದರಷ್ಟೆ. ತಮ್ಮ ಆ ಪೂಜೆ ಯಾವ ರೀತಿಯದು ಎಂಬುದನ್ನು ಇಲ್ಲಿ ವಿಶದಪಡಿಸುತ್ತಿದ್ದಾರೆ. 



“ಕೞಿ ಶಿನತ್ತ ವಲ್ಲಾಳನ್ ವಾನರರ್ ಕೋನ್ ವಾಲಿ ಮದನಳಿತ್ತ ವಿಲ್ಲಾಳನ್” – ಭಗವಂತನು ಶ್ರೀರಾಮನಾಗಿ ಅವತರಿಸಿ ವಾಲಿಯನ್ನು ಸಂಹಾರಮಾಡಿದ ಪ್ರಸಂಗ ಇದು. 



ವಾನರರಿಗೆ ರಾಜನಾಗಿ, ಕಿಷ್ಕಿಂಧೆಯನ್ನು ಆಳುತ್ತಿದ್ದ ವಾಲಿ ಸ್ವತಃ ವಾನರನಾದರೂ ಅತ್ಯಂತ ಬಲಶಾಲಿಯಾಗಿದ್ದನು. ಅದೇ ಕಾಲದಲ್ಲಿ ರಾಕ್ಷಸರಾಜನಾದ ರಾವಣನು ಅತುಳ ಪರಾಕ್ರಮಿ ಎನಿಸಿಕೊಂಡು ಮೆರೆಯುತ್ತಿದ್ದನು. ಆ ರಾವಣನನ್ನು ತನ್ನ ಬಾಲದಲ್ಲಿ ಸುತ್ತಿಟ್ಟುಕೊಂಡು ನಾಲ್ಕು ಸಮುದ್ರಗಳಲ್ಲಿ ಅವನನ್ನು ಅದ್ದಿ ಅವನಿಗೆ ಪಾಠಕಲಿಸಿದ್ದವನು. ಆ ಬಳಿಕ ವಾಲಿಗೂ ರಾವಣನಿಗೂ ಅಗ್ನಿಸಾಕ್ಷಿಯಾಗಿ ಸ್ನೇಹವಾಯಿತು. ಪರಾಕ್ರಮಿಯಾದ ವಾಲಿ ತನ್ನ ತಮ್ಮನಾದ ಸುಗ್ರೀವನನ್ನು ಕಿಷ್ಕಿಂಧೆಯಿಂದ ಹೊರಗಟ್ಟಿ ಅವನ ಪತ್ನಿಯನ್ನು ತಾನೇ ಸ್ವೀಕರಿಸಿ ಕೆಟ್ಟವನಾಗಿದ್ದ. ಶ್ರೀರಾಮನು ಸೀತೆಯನ್ನು ಕಳೆದುಕೊಂಡು ಆಕೆಯನ್ನು ಹುಡುಕುತ್ತಾ ಕಿಷ್ಕಿಂಧೆಯ ಬಳಿಗೆ ಬಂದಾಗ, ಸುಗ್ರೀವನು ತನ್ನ ಕತೆಯನ್ನು ಶ್ರೀರಾಮನಿಗೆ ಹೇಳಿಕೊಂಡ. ಸೀತೆಯನ್ನು ಹುಡುಕುವುದರಲ್ಲಿ ತಾನು ನೆರವಾಗುವೆನೆಂದ ಸುಗ್ರೀವನಿಗೂ ಶ್ರೀರಾಮನಿಗೂ ಸಖ್ಯವಾಯಿತು. ಸುಗ್ರೀವನಿಗೆ ಅವನ ರಾಜ್ಯವನ್ನು ಕೊಡಿಸುವುದಕ್ಕಾಗಿ, ವಾಲಿಸುಗ್ರೀವರಿಗೆ ಯುದ್ಧಮಾಡಿಸಿ, ಆ ನೆಪದಲ್ಲಿ ವಾಲಿಯನ್ನು ಶ್ರೀರಾಮನುತನ್ನ ಅಂಬಿನಿಂದ ಕೊಂದು ಹಾಕಿದನು. ಇದು ಕತೆ. 



ಶರಣಾಗತರನ್ನು ರಕ್ಷಿಸುವುದೇ ತನ್ನ ಧರ್ಮವಾಗಿ ಉಳ್ಳವನು ಭಗವಂತ. 



ಆಳ್ವಾರರು ಹೇಳುತ್ತಾರೆ: ದುಷ್ಟದಮನನೂ ಶರಣಾಗತವತ್ಸಲನೂ ಆದ ಶ್ರೀರಾಮಾವತಾರಿಯಾದ ಸರ್ವೇಶ್ವರನೇ ನನ್ನ ಅಂತರಂಗದಲ್ಲಿ ನೆಲಸಿದ್ದಾನೆ. ಆ ಸರ್ವೇಶ್ವರನ ನಾಮವನ್ನು ಜಪಿಸುವುದು ನನ್ನ ನಿತ್ಯಕರ್ಮವಾಗಿದೆ. ಆದರಲ್ಲಿಯೇ ನಾನು ದಿನಗಳನ್ನು ಕಳೆಯುತ್ತೇನೆ. 



ನಾಮಜಪವೇ ಅತ್ಯಂತ ಸರಳವೂ ಸುಲಭವೂ ಆದ ಪೂಜೆ ಎಂದಂತೆ. 



೮೬. ಉಳನ್ ಕಣ್ಡಾಯ್ ನನ್ನೆಂಜೇ ಯುತ್ತಮ ನೆನ್ ಱುಮ್

ಉಳನ್ ಕಣ್ಡಾಯ್, ಉಳ್ಳುವಾರುಳ್ಳ – ತ್ತುಳನ್ ಕಣ್ಡಾಯ್,

ತನ್ನೊಪ್ಪಾನ್ ತಾನಾಯುಳನ್ ಕಾಣ್ ತಮಿಯೇಱ್ ಕುಮ್,

ಎನ್ನೊಪ್ಪಾರ್ ಕ್ಕೀಶ ನಿಮೈ. 



ಉಳನ್ = ಎಲ್ಲೆಲ್ಲಿಯೂ ಇದ್ದಾನೆ, ಕಣ್ಡಾಯ್ = ಕಂಡೆಯಾ, ನಲ್ ನೆಂಜೇ = ಒಳ್ಳೆಯ ಮನಸ್ಸೇ, ಉತ್ತಮನ್ = ಪುರುಷೋತ್ತಮನಾದ ಸರ್ವೇಶ್ವರನು, ಎನ್ ಱುಮ್ = ಎಲ್ಲಕಾಲದಲ್ಲೂ, ಉಳನ್ ಕಣ್ಡಾಯ್ = ಇದ್ದಾನೆ ಕಂಡೆಯಾ, ಉಳ್ಳುವಾರ್ = ಚಿಂತಿಸುವವರ, ಉಳ್ಳತ್ತು = ಅಂತರಂಗದಲ್ಲಿ, ಉಳನ್ ಕಣ್ಡಾಯ್ = ಇದ್ದಾನೆ ಕಂಡೆಯಾ, ತನ್ ಒಪ್ಪಾನ್ = ತನಗೆ ಸರಿಸಾಟಿಯಾದವನು, ತಾನ್ ಆಯ್ = ತಾನೇ ಆಗಿ, ಉಳನ್ ಕಾಣ್ = ಇದ್ದಾನೆ ನೋಡು, ತಮಿಯೇಱ್ ಕುಮ್ = ಗತಿಯಿಲ್ಲದವರಿಗೂ, ಎನ್ ಒಪ್ಪಾರ್ಕ್ಕೂ = ನನ್ನಂಥವರಿಗೂ, ಈಶನ್ = ರಕ್ಷಕನಾಗಿ \(ಇದ್ದಾನೆ\), ಇಮೈ = ಇದನ್ನು ತಿಳಿ. 



ಒಳ್ಳೆಯ ಮನಸ್ಸೇ, ಪುರುಷೋತ್ತಮನಾದ ಸರ್ವೇಶ್ವರನು ಎಲ್ಲೆಲ್ಲಿಯೂ ಇದ್ದಾನೆ. ಎಲ್ಲ ಕಾಲದಲ್ಲೂ ಇದ್ದಾನೆ. ಚಿಂತಿಸುವವರ ಅಂತರಂಗದಲ್ಲಿದ್ದಾನೆ. ಅವನಿಗೆ ಅವನೇ ಸರಿಸಾಟಿ. ಬೇರೆ ಯಾರೂ ಇಲ್ಲ. ಗತಿಯಿಲ್ಲದವರಿಗೂ, ನನ್ನಂಥವರಿಗೂ ರಕ್ಷಕನಾಗಿ \(ಒಡೆಯನಾಗಿ\) ಇದ್ದಾನೆ – ಇದನ್ನು ತಿಳಿ. 



ಆಳ್ವಾರರು ಹೇಳುತ್ತಾರೆ: ನನ್ನ ಒಳ್ಳೆಯ \(ವಿಧೇಯರಾದ\) ಮನಸ್ಸೇ, ಸರ್ವೇಶ್ವರನನ್ನು ಕುರಿತು ಈ ಮುಖ್ಯಾಂಶಗಳನ್ನು ಅರಿತುಕೋ. ಅವನು ಪುರುಷೋತ್ತಮನು. ಎಲ್ಲೆಲ್ಲಿಯೂ ವ್ಯಾಪಿಸಿರತಕ್ಕವನು. ಎಲ್ಲ ಕಾಲದಲ್ಲೂ ಇರತಕ್ಕವನು. ಯಾರು ಅವನನ್ನು ಕುರಿತು ಚಿಂತಿಸುವರೋ ಅವರ ಅಂತರಂಗದಲ್ಲೇ ಅವನು ನೆಲಸಿದ್ದಾನೆ. ಅವನಿಗೆ ಸಮನಾದವರು ಯಾರೂ ಇಲ್ಲ. ಅವನೊಡನೆ ಹೋಲಿಸತಕ್ಕವರೂ ಬೇರೆ ಇಲ್ಲ. ಗತಿ ಇಲ್ಲದವರಿಗೂ, ನಿಸ್ಸಹಾಯಕರಿಗೂ, ಒಂಟಿಗರಿಗೂ, ಅವನನ್ನೇ ನಂಬಿ ಅವನಲ್ಲಿ ಶರಣುಹೊಕ್ಕಿರುವವರಿಗೂ ಅವನೇ ಒಡೆಯ, ಅವನೇ ರಕ್ಷಕ.



೮೭. ಇಮಯಪ್ಪೆರುಮಲೈಪೋಲಿನ್ದಿರನಾರ್ ಕ್ಕಿಟ್ಟ,

ಶಮಯ ವಿರುನ್ದುಣ್ಡಾರ್ ಕಾಪ್ಪಾರ್, - ಶಮಯಙ್ಗಳ್

ಕಣ್ಡಾ ನವೈಕಾಪ್ಪಾನ್ ಕಾರ್ ಕಣ್ಡನ್ ನಾನ್ಮುಹನೋಡು,

ಉಣ್ಡಾ ನುಲಹೋಡುಯಿರ್. 



ಇಮಯಮ್ = ಹಿಮಾಲಯ ಎಂಬ, ಪೆರುಮಲೈಪೋಲ್ = ದೊಡ್ಡ ಬೆಟ್ಟದ ಹಾಗೆ, ಇನ್ದಿರನಾರ್ ಕ್ಕೂ = ದೇವೇಂದ್ರನಿಗೆ, ಇಟ್ಟ = \(ಎಡೆಯಾಗಿ\) ಬಡಿಸಿದ, ಶಮಯಮ್ = ಸಮಯದಲ್ಲಿ, ವಿರುನ್ದು = ಆ ಔತನದ ಎಡೆಯನ್ನು, ಉಣ್ಡು = ಉಂಡು, ಆರ್ ಕಾಪ್ಪಾರ್ = ಯಾರು ರಕ್ಷಿಸಿದವರು? ಶಮಯಙ್ಗಳ್ = ಮತಗಳನ್ನು, ಕಣ್ಡಾನ್ = ಉಂಟುಮಾಡಿದವರು, ಅವೈ = ಅವುಗಳನ್ನು ಕಾಪ್ಪಾನ್ = ರಕ್ಷಿಸುವವರು, ಕಾರ್ ಕಣ್ಡನ್ = ನೀಲಕಂಠನನ್ನು, ನಾನ್ಮೂಹನೋಡು = ಚತುರ್ಮುಖನನ್ನು ಉಲಹೋಡು = ಲೋಕಗಳನ್ನು, ಉಯಿರ್ =ಜೀವರಾಶಿಯನ್ನು, ಉಣ್ಡಾನ್ = ಉಂಡವನು, \(ಆರ್ = ಯಾರು?\)



ದೊಡ್ಡ ಬೆಟ್ಟವಾದ ಹಿಮಾಲಯದಷ್ಟು ದೇವೇಂದ್ರನಿಗಾಗಿ ಬಡಿಸಿದ ಸಮಯದಲ್ಲಿ ಆ ಔತನದ ಎಡೆಯನ್ನುಂಟು ರಕ್ಷಿಸಿದವರು ಯಾರು? ವೈದಿಕಮತಗಳನ್ನು ಉಂಟುಮಾಡಿದವರು ಯಾರು? ಅವುಗಳನ್ನು ರಕ್ಷಿಸುವವರು ಯಾರು? ನೀಲಕಂಠನನ್ನು ಚತುರ್ಮುಖನನ್ನು ರಕ್ಷಿಸುವವರು ಯಾರು? ಲೋಕಗಳನ್ನು ಜೀವರಾಶಿಯನ್ನು ಉಂಡವರು ಯಾರು? 



“ಇಮಯ ಪ್ಪೆರುಮಲೈ ಪೋಲಿನ್ದಿರನಾರ್ ಕ್ಕಿಟ್ಟ ಸಮಯ ವಿರುನ್ದುಣ್ಡಾರ್, ಕಾಪ್ಪಾರ್” – ಇದು ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿದಾಗ ನಡೆಸಿದ ಮಹತ್ಪ್ರಸಂಗಗಳ ನಿದರ್ಶನ.



ಇಂದ್ರನೇ ಮಳೆಕೊಡುವ ದೈವವೆಂದೂ, ಅವನ್ನಾರಾಧಿಸುವುದರಿಂದ ತಮಗೆ ಮಳೆ ಬೆಳೆ ಸಮೃದ್ಧಿಯಾಗುವುದೆಂದೂ ಗೋವಳರಲ್ಲಿ ನಂಬಿಕೆ ಇತ್ತು. ಅದಕ್ಕಾಗಿ ಗೋವಳರು ವರ್ಷಕ್ಕೊಮ್ಮೆ ದೇವೇಂದ್ರಪೂಜೆ ನಡೆಸಿ, ಅವನಿಗೆ ಔತಣದ ಎಡೆಮಾಡುತ್ತಿದ್ದರು. ನಂದಗೋಕುಲದಲ್ಲಿ ಬಾಲಕೃಷ್ಣನು ಬೆಳೆಯುತ್ತಿದ್ದಾಗ, ಒಂದು ವರ್ಷ, ಹಿರಿಯರನ್ನು ಕೂಡಿಸಿ ಅವರಿಗೆ ಹೇಳಿದನು. ತಮಗೆಲ್ಲ ಮಳೆ ತರುವುದು ಗೋವರ್ಧನಗಿರಿಯೇ ಎಂದೂ, ಅದಕ್ಕೇ ತಾವು ಪೂಜೆ ಸಲ್ಲಿಸಿ, ಎಡೆಮಾಡಬೇಕೆಂದೂ, ಇನ್ನು ಮುಂದೆ ದೇವೇಂದ್ರಪೂಜೆ ನಡೆಸಬೇಕಾದ್ದಿಲ್ಲವೆಂದೂ ಹೇಳಿದನು. ಆ ವರ್ಶ, ಬಾಲಕೃಷ್ಣನ ಮಾತಿನಂತೆಯೇ ಇಂದ್ರಪೂಜೆಗೆ ಬದಲಾಗಿ, ಗೋವರ್ಧನ ಗಿರಿಯ ಪೂಜೆಮಾಡಿ, ಗೋವಳರು ಅದರ ಮುಂದೆ ಎಡೆಯ ರಾಶಿಯನ್ನು ಹಾಕಿದರು. ಅವರು ನೋಡುತ್ತಿರುವ ಹಾಗೆಯೇ, ಗೋವರ್ಧನಗಿರಿಯಿಂದ ಬೇರೊಂದು ರೂಪದಿಂದ ಶ್ರೀಕೃಷ್ಣನು ಹೊರಬಂದು, ಅಲ್ಲಿ ಬಡಿಸಿದ್ದ ಎಡೆಯನ್ನು ಉಂಡು, ಗೋವಳರನ್ನು ಹರಸಿ ಮಾಯವಾದನು. 



ಈ ವಿಷಯವನ್ನು ತಿಳಿದ ದೇವೇಂದ್ರನಿಗೆ ಕಡುಕೋಪ ಬಂತು. ಇಡಿಯ ನಂದಗೋಕುಲವನ್ನೇ ನಾಶಮಾಡಿಬಿಡುವುದಾಗಿ, ಗೋಕುಲದ ಮೇಲೆ ಏಳು ದಿನಗಳ ಕಾಲ ಸತತವಾಗಿ ಬಿರುಸು ಮಳೆಯನ್ನು ಸುರಿಸತೊಡಗಿದನು. ಆಗ ಕೃಷ್ಣನು ಗೋವರ್ಧನ ಗಿರಿಯನ್ನೇ ಎತ್ತ್, ತನ್ನ ಕಿರಿಬೆರಳಮೇಲೆ ಕೊಡೆಯಂತೆ ಹಿಡಿದು, ಅದರಡಿಯಲ್ಲಿ ಗೋವುಗಳ ತಂಡವನ್ನೂ ಗೋವಳರನ್ನೂ ಯಾವ ಬಾಧೆಯೂ ಇಲ್ಲದಂತೆ ಸಂರಕ್ಷಿಸಿದನು. 



“ಕಾರ್ ಕಣ್ಡನ್ ನಾನ್ಮೂಹನೋಡು ಕಾಪ್ಪಾನ್” – ಶಿವನಿಗೆ ಬ್ರಹ್ಮಹತ್ಯಾದೋಷವೊದಗಿದಾಗ, ಮೂರು ಲೋಕಗಳಲ್ಲಿ ಯಾರೂ ಅದನ್ನು ನಿವಾರಿಸದೆ ಹೋದಾಗ, ಭಗವಂತನು ತನ್ನ ಕೈಯಿಂದ ರಕ್ತವನ್ನು ಹರಿಸಿ, ಅಕ್ಷಯಗೊಳಿಸಿ, ಶಿವನ ಕೈಗೆ ಅಂಟಿಕೊಂಡಿದ್ದ ಕಪಾಲವನ್ನು ತುಂಬಿಸಿ ದೋಷವನ್ನು ನೀಗಿಸಿದನು. 



ಚತುರ್ಮುಖನಿಗೆ ವೇದಗಳನ್ನುಪದೇಶಿಸಿದನು. ಆ ಬಳಿಕ, ಆಗಿಂದಾಗ್ಗೆ ವೇದಗಳನ್ನು ಕದು ಮರೆಯಾಗುತ್ತಿದ್ದ ರಾಕ್ಷಸರನ್ನು ಸ್ವಾಮಿಯು ಸದೆ ಬಡಿದು, ಅವುಗಳನ್ನು ಬ್ರಹ್ಮನಿಗೆ ಹಿಂತಿರುಗಿಸಿ, ಸೃಷ್ಟಿಗೆ ಅನುಕೂಲಮಾಡಿ ಕೊಟ್ಟನು. 



“ಉಣ್ಡಾನುಲಹೋಡುಯಿರ್” – ಲಯಕಾಲಬಂದಾಗ, ಎಲ್ಲಾ ಲೋಕಗಳನ್ನೂ ಅವುಗಳಲ್ಲಿ ನೆರೆದ ಜೀವರಾಶಿಯನ್ನೂ ಭಗವಂತನು ಕಬಳಿಸಿ, ತನ್ನ ಹೊಟ್ಟೆಯಲ್ಲಿಟ್ಟುಕೊಂಡು, ಮರುಸೃಷ್ಟಿಯವರೆಗೆ ಅದನ್ನು ರಕ್ಷಿಸಿದನು. 



ಆಳ್ವಾರರು ಹೇಳುತ್ತಾರೆ: ಕಷ್ಟಕಾಲ ಬಂದಾಗ ಭಗವಂತನು ಆ ಕಷ್ಟವನ್ನು ನಿವಾರಿಸಿ, ತನ್ನ ಆಶ್ರಿತರನ್ನು ತಪ್ಪದೆ ರಕ್ಷಿಸುತ್ತಾನೆ. ದೇವೇಂದ್ರನ ಕಡುಕೋಪ ಬಿರುಸುಮಳೆಯಿಂದ ಗೋಕುಲದ ಗೋವುಗಳನ್ನೂ ಗೋವಳರನ್ನೂ ಗೋವರ್ಧನಗಿರಿಯನ್ನೇ ಎತ್ತಿಕೊಡೆಯಂತೆ ಹಿಡಿದು ರಕ್ಷಿಸಿದನು. ವೇದಗಳು ಕಳವಾಗಿ ಹೋದಾಗ ಅವುಗಳನ್ನು ಬ್ರಹ್ಮನಿಗೆ ಮತ್ತೆ ತಂದೊದಗಿಸಿದನು. ಶಿವನಿಗೆ ಅಂಟಿಕೊಂಡಿದ್ದ ಬ್ರಹ್ಮಹತ್ಯಾದೋಷವನ್ನು ನೀಗಿಸಿದನು. ಲಯ ಕಾಲ ಬಂದಾಗ, ಇಡಿಯ ಬ್ರಹ್ಮಾಂಡವನ್ನೇ ತನ್ನ ಹೊಟ್ಟೆಯಲ್ಲಿಟ್ಟುಕೊಂಡು, ಅದರ ಜೀವರಾಶಿಯನ್ನು ಮರುಸೃಷ್ಟಿಯವರೆಗೆ ರಕ್ಷಿಸಿದನು. ಹೀಗೆ ಸರ್ವಕಾಲದಲ್ಲೂ ಭಗವಂತನು ಸರ್ವರಕ್ಷಕನಾಗಿರುತ್ತಾನೆ.



೮೮. ಉಯಿರ್ ಕೊಣ್ಡುಡಲೊೞೆಯ ವೋಡುಮ್ ಪೋದೋಡಿ,

ಅಯರ್ ವೆನ್ ಱ ಶೀರ್ ಪ್ಪಾನ್ ಪೇರ್ ವಾಡಿ, - ಶೆಯಲ್ ತೀರ

ಚ್ಚಿನ್ದಿತ್ತು ವಾೞ್ ವಾರೇ ವಾಱ್ ವಾರ್, ಶಿಱುಶಮಯ

ಪ್ಪನ್ದನೈಯಾರ್ ವಾೞ್ ವೇಲ್ ಪಳುದು.



ಉಯಿರ್ ಕೊನ್ಡು =ಜೀವವನ್ನು\(ಸೆಳೆದು\)ಕೊಂಡು, ಉಡಲ್ ಒೞಿಯ = ದೇಹವು ನಾಶವಾಗುವಂತೆ, ಓಡುಮ್ ಪೋದು = ಓಡಿಹೋಗುವ ಸಮಯದಲ್ಲಿ, ಓಡಿ = ತಾನೇ ಓಡಿ, ಅಯರ್ ವು ಎನ್ ಱ = ಎಲ್ಲಾ ಬಗೆಯ ಕರ್ಮಕಷ್ಟಗಳನ್ನೂ, ತೀರ್ ಪ್ಪಾನ್ = ತೀರಿಸುವವನ, ಪೇರ್ = ತಿರುನಾಮಗಳನ್ನು, ಪಾಡಿ = ಕೀರ್ತಿಸಿ, ಶೆಯಲ್ ಕರ್ಮಗಳು, ತೀರ = ತೀರುವುದಕ್ಕಾಗಿ \(ತೀರುವಂತೆ\), ಚಿನ್ದಿತ್ತು = ಚಿಂತಿಸುತ್ತಾ, ವಾಳ್ ವಾರೇ = ಬಾಳುವವರೇ, ವಾಳ್ ವಾರ್ = \(ನಿಜವಾಗಿಯೂ\) ಬಾಳುವವರು, ಶಿಱು = ಅಲ್ಪವೆನಿಸ್ದ, ಶಮಯಮ್ = ಮತಕರ್ಮಗಳ, ಪನ್ದನೈಯಾರ್ = ಬಂಧನವುಳ್ಳವರು, ವಾೞ್ ವೇಲ್ = ಬಾಳುವುದಾದರೆ, ಪೞುದು = ಉಪಯೋಗವಿಲ್ಲದ್ದು \(ವ್ಯರ್ಥವಾದದ್ದು\). 



ಜೀವವನ್ನು ಸೆಳೆದುಕೊಂಡು, ದೇಹವು ನಾಶವಾಗುವಂತೆ ಓಡುವ ಸಮಯದಲ್ಲಿ, ತಾನೇ ಓಡಿ, ಎಲ್ಲಾ ಬಗೆಯ ಕರ್ಮಕಷ್ಟಗಳನ್ನೂ ತೀರಿಸುವವನ ತಿರುನಾಮಗಳನ್ನು ಕೀರ್ತಿಸಿ, ತಮ್ಮ ಕರ್ಮಬಂಧನವು ತೀರುವುದಕ್ಕಾಗಿ ಚಿಂತಿಸುತ್ತಾ ಬಾಳುವವರೇ \(ನಿಜವಾಗಿ\) ಬಾಳುವವರು. ಅಲ್ಪವೆನಿಸಿದ ಮತಕರ್ಮಗಳ ಬಂಧನವುಳ್ಳವರ ಬಾಳು ನಿರರ್ಥಕವಾದದ್ದು. 



ಈ ಪಾಶುರದಲ್ಲಿ ಕರ್ಮಬಂಧನದಿಂದ ಶಾಶ್ವತವಾಗಿ ತಪ್ಪಿಸಿಕೊಳ್ಳುವುದಕ್ಕೆ ಬಾಳ್ವೆಯನ್ನು ಹೇಗೆ ನಡೆಸಬೇಕು ಎಂಬುದನ್ನು ಸ್ವಾರಸ್ಯವಾಗಿ ಹೇಳಲಾಗುತ್ತದೆ.



“ಉಯಿರ್ ಕೊಣ್ಡು ಒಡಲೊಳಿಯ ಓಡುಮ್ ಪೋದು” – ಎಂದರೆ, ಮರಣದ ಸಮಯ: ಯಮಭಟರು ಬಂದು, ದೇಹವನ್ನು ಹಾಳಾಗುವುದಕ್ಕೆ ಬಿಟ್ಟು, ಜೀವನನ್ನು ಮಾತ್ರ ಸೆಳೆದುಕೊಂಡು ಯಮಸದನಕ್ಕೆ, ನರಕಯಾತನೆಗೆ ತಳ್ಳುವ ಸಮಯ. 



“ಅಯರ್ ವು ಎನ್ ಱ ತೀರ್ ಪ್ಪಾನ್” – ಮರೆವು, ದುಃಖ, ಸಂಕಟ ಮುಂತಾದ್ದವೆಲ್ಲವನ್ನೂ ನೀಗಿಸುವವನೂ, ಶಾಶ್ವತವಾದ ಆನಂದವನ್ನು ದಯೆನೀಡುವವನೂ ಭಗವಂತ. 



ಆಳ್ವಾರರು ಹೇಳುತ್ತಾರೆ: ಯಮಭಟರು ಬಂದು, ಪಾಶವನ್ನು ಬೀಸಿ, ದೇಹವನ್ನು ಹಾಳಾಗಲು ಬಿಟ್ಟು, ಜೀವನನ್ನು ತಮ್ಮೊಡನೆ ಸೆಳೆದುಕೊಂಡು ಯಮಸದನಕ್ಕೆ ಬೇಗ ಕೊಂಡೊಯ್ಯುವುದು ಹುಟ್ಟಿದ ಎಲ್ಲರಿಗೂ ತಪ್ಪದೆಂದು ಅರಿತುಕೊಂಡ ಮನುಷ್ಯನು, ತನ್ನ ದೇಹದಲ್ಲಿ ಬಲ ಆರೋಗ್ಯಗಳು ಇರುವಾಗಲೇ, ಎಲ್ಲಾ ಬಗೆಯ ದುಃಖಸಂಕಟಗಳನ್ನೂ ನೀಗಿಸಿ ಶಾಶ್ವತಾನಂದವನ್ನು ದಯೆ ನೀಡುವ ಭಗವಂತನನ್ನು ನಿಶ್ಚಲವಾಗಿ ಆಶ್ರಯಿಸಬೇಕು. ಅವನು ತನ್ನ ಕರ್ಮಬಂಧವನ್ನು ತೀರಿಸೆಂದು ಭಗವಂತನಲ್ಲಿ ಪ್ರಾರ್ಥಿಸುತ್ತಾ, ಭಗವನ್ನಾಮ ಸಂಕೀರ್ತನೆಯಲ್ಲಿಯೇ ಕಾಲ ಕಳೆಯಬೇಕು. ಹೀಗೆ ಬಾಳುವವನೇ, ನಿಜವಾಗಿಯೂ ಇಹ ಪರಗಳೆರಡಲ್ಲೂ ಬಾಳುವವನು. ಮತಾಚಾರಕ್ಕೆ ಅಂಟಿಕೊಂಡಿರುವ ಅಲ್ಪಕರ್ಮಗಳ ಬಂಧನಕ್ಕೆ ಸಿಕ್ಕಿಕೊಂಡು ಬಾಳುವವನ ಬಾಳು ನಿರರ್ಥಕವಾದದ್ದು. 



೮೯. ಪೞುದಾಹಾದೊನ್ ಱಳಿನ್ದೇನ್ ಪಾಱ್ ಕಡಲಾನ್ ಪಾದಮ್,

ವೞುಪಾ ವಹೈ ನಿನೈನ್ದು ವೈಹಲ್ – ತೊಳುವಾರೈ,,

ಕಣ್ಡಿಱೈಂಜಿ ವಾಳ್ ವಾರ್ ಕಲನ್ದ ವಿನೈಕೆಡುನ್ದು,

ವಿಣ್ಡಿಱನ್ದು ವೀಟ್ರಿರುಪ್ಪಾರ್ ಮಿಕ್ಕೂ. 



ಪೞುದು = ಆಹಾದು = ನಿರರ್ಥಕವಾಗದೆ ಇರುವಂಥ, ಒನ್ ಱು = ಒಂದು ಉಪಾಯವನ್ನು, ಅಱಿನ್ದೇನ್ = ಅರಿತುಕೊಂಡಿದ್ದೇನೆ, ಪಾಲ್ ಕಡಲಾನ್ = ಪಾಲ್ಗಡಲವನಾದ ಸರ್ವೇಶ್ವರನ, ಪಾದಮ್ = ತಿರುವಡಿಗಳನ್ನು, ವೞುವಾವಹೈ = ತಪ್ಪದ ರೀತಿಯಲ್ಲಿ, ನಿನೈನ್ದು = ಸ್ಮರಿಸುತ್ತಾ \(ನೆನೆಯುತ್ತಾ, ಚಿಂತಿಸುತ್ತಾ\), ವೈಹಲ್ = ಯಾವಾಗಲೂ, ತೊಳುವಾರೈ = ಪೂಜಿಸುವವರನ್ನು, ಕಂಡು = ಕಂಡು, ಇಱೈಂಜಿ = ನಮಸ್ಕರಿಸಿ, ವಾೞ್ ವಾರ್ = ಬಾಳುವವರು ಕಲನ್ದ = ಕೂಡಿ ಬಂದ, ವಿನೈ = ಪಾಪಗಳನ್ನು, ಕೆಡುತ್ತು = ತೊಲಗಿಸಿಕೊಂಡು, ವಿಣ್ ತಿಱನ್ದು = ಪರಮಪದದ ಬಾಗಿಲನ್ನು ತೆರೆದು, ವೀಟ್ರಿರುಪ್ಪಾರ್ = \(ಅಲ್ಲಿ\) ವಾಸಿಸುತ್ತಾರೆ, ಮಿಕ್ಕು = ಅತಿಶಯದಿಂದ \(ಅತಿಶಯಾನಂದದಿಂದ\). 



ನಿರರ್ಥಕವಾಗದೆ ಇರುವಂಥ ಒಂದನ್ನು ಅರಿತುಕೊಂಡಿದ್ದೇನೆ. ಪಾಲ್ಗಡಲ ಸರ್ವೇಶ್ವರನ ತಿರುವಡಿಗಳನ್ನು ತಪ್ಪದ ರೀತಿಯಲ್ಲಿ ಸ್ಮರಿಸುತ್ತಾ \(ನೆನೆಯುತ್ತಾ, ಚಿಂತಿಸುತ್ತಾ\) ಯಾವಾಗಲೂ ಪೂಜಿಸುವವರನ್ನು ಕಂಡು, ನಮಸ್ಕರಿಸಿ, ಬಾಳುವವರು, \(ತಾವು\) ಕೂಡಿಸಿಕೊಂಡು ಬಂದ ಪಾಪಗಳನ್ನು ತೊಲಗಿಸಿಕೊಂಡು, ಪರಮಪದದ ಬಾಗಿಲನ್ನು ತೆರೆದು, ಅಲ್ಲಿ ಅತಿಶಯಾನಂದದಿಂದ ಬಾಳುತ್ತಾರೆ. 



ಹಿಂದಿನ ಪಾಶುರದಲ್ಲಿ ಎಂಥ ಬಾಳ್ವೆ ಸಾರ್ಥಕವಾದದ್ದು. ಎಂಥಾದ್ದು ನಿರರ್ಥಕ ಎಂದು ಹೇಳಲಾಯಿತಷ್ಟೆ. ಅಲ್ಲಿ ಭಗವಂತನ ತಿರುವಡಿಗಳನ್ನು ಆಶ್ರಯಿಸಿ, ಎಡೆಬಿಡದಂತೆ ಅವನ ತಿರುನಾಮಗಳನ್ನು ಕೀರ್ತಿಸುತ್ತಾ ಬಾಳುವವರು ಇಹ ಪರಗಳೆರಡನ್ನೂ ಸರಿಯಾದ ರೀತಿಯಲ್ಲಿ ಸಾಧಿಸಿಕೊಳ್ಳತಕ್ಕವರು ಎಂದು ಹೇಳಲಾಯಿತು. 



ಈ ಪಾಶುರದಲ್ಲಿ, ಇನ್ನೊಂದು ಹೆಜ್ಜೆಯನ್ನು ಇಡಲಾಗಿದೆ. ಪರಮಪದವನ್ನು ಗಳಿಸಿಕೊಳ್ಳುವುದಕ್ಕೆ ಇಲ್ಲಿ ಹೇಳುವುದು ಇನ್ನೂ ಸುಲಭವಾದ ಉಪಾಯ ಎನ್ನಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಭಗವಂತನನ್ನೇ ನೇರವಾಗಿ ಆಶ್ರಯಿಸಿ, ಅವನ ತಿರುವಡಿಗಳನ್ನು ಭಜಿಸಿ, ಪೂಜಿಸಿ, ಅವನ ತಿರುನಾಮಗಳನ್ನು ಕೀರ್ತಿಸುವುದಕ್ಕೆ ಆಗದವರಿಗೆ ಇನ್ನೊಂದು ಸುಲಭವಾದ ಮಾರ್ಗವನ್ನು ನಾನು ಕಂಡುಕೊಂಡಿದ್ದೇನೆ. ಅದೂ ಸಹ ಪರಮಪದವನ್ನು ತಪ್ಪದೆ ದೊರಕಿಸಿಕೊಡುತ್ತದೆ. ಭಗವಂತನನ್ನು ಆಶ್ರಯಿಸಿ ಭಜಿಸುವ ಅವನ ಅನನ್ಯ ಭಕ್ತರನ್ನು \(ಭಾಗವತರನ್ನು\) ಕಂಡು, ಭಕ್ತಿಯಿಂದ ಅವರ ತಿರುವಡಿಗಳಿಗೆರಗುವವರೂ ಸಹ, ತಮ್ಮೆಲ್ಲ ಪಾಪಗಳನ್ನೂ ನೀಗಿ, ಪರಮಪದದಲ್ಲಿ ನಿತ್ಯಾನಂದ ಸುಖವನ್ನು ಅನುಭವಿಸುತ್ತಾ ಬಾಳುತ್ತಾರೆ. 



ಭಾಗವತ ಸೇವೆಯು ಭಗವಂತನ ನೇರವಾದಿ ಸೇವೆಯಷ್ಟೇ ಫಲಪ್ರದವಾದದ್ದು ಎಂದಂತೆ. 



೯೦. ವೀಟ್ರಿರುನ್ದು ವಿಣ್ಣಾಳ ವೇಣ್ದುವಾರ್, ವೇಙ್ಗಡತ್ತಾನ್

ಪಾಲ್ ತಿರುನ್ದ ವೈತ್ತಾರೇ ಪನ್ ಮಲರ್ ಹಳ್, - ಮೇಲ್ ತಿರುನ್ದ

ವಾೞ್ ವಾರ್ ವರುಮದಿಪಾರ್ ತ್ತನ್ಬಿನರಾಯ್, ಮಟ್ರವರ್ ಕ್ಕೇ

ತಾೞ್ ವಾ ಯಿರುಪ್ಪಾರ್ ತಮರ್. 



ವೀಟ್ರಿರುನ್ದು = ವಾಸಿಸುತ್ತಾ, ವಿಣ್ = ಪರಮಪದವನ್ನು, ಆಳ = ನಿರ್ವಹಿಸಬೇಕೆಂದು \(ಕೈಂಕರ್ಯಮಾಡಬೇಕೆಂದು\), ವೇಣ್ಡುವಾರ್ = ಇಚ್ಛಿಸುವವರು, ವೇಙ್ಗಡತ್ತಾನ್ = ವೆಂಕಟಪತಿಯ, ಪಾಲ್ = ಬಳಿಯಲ್ಲಿ, ತಿರುನ್ದ = ಚೆನ್ನಾಗಿ, ಪಲ್ ಮಲರ್ ಹಳ್ = ನಾನಾ\(ಬಗೆಯ\) ಹೂಗಳನ್ನು, ವೈತ್ತಾರೇ = ಬಾಳುವವರು, ವೀಟ್ರಿರುನ್ದು = ವಾಸಿಸುತ್ತಾ, ವಿಣ್ = ಪರಮಪದವನ್ನು, ಆಳ = ನಿರ್ವಹಿಸಬೇಕೆಂದು \(ಕೈಂಕರ್ಯಮಾಡಬೇಕೆಂದು\), ವೇಣ್ಡುವಾರ್ = ಇಚ್ಛಿಸುವವರು, ವೇಙ್ಗಡತ್ತಾನ್ = ವೆಂಕಟಪತಿಯ, ಪಾಲ್ = ಬಳಿಯಲ್ಲಿ, ತಿರುನ್ದ = ಚೆನ್ನಾಗಿ, ಪಲ್ ಮಲರ್ ಹಳ್ = ನಾನಾ\(ಬಗೆಯ\) ಹೂಗಳನ್ನು, ವೈತ್ತಾರೇ = ಸಮರ್ಪಿಸಿ \(ಸ್ವಾಮಿಯನ್ನು ಪೂಜಿಸಿ\)ದವರೇ, ಮೇಲ್ ತಿರುನ್ದ ಇನ್ನೂ ಚೆನ್ನಾಗಿ೮, ವಾೞ್ ವಾರ್ = ಬಾಳುವವರು, ವರುಮ್ ಮದಿ ಪಾರ್ ತ್ತು = ಭಗವಂತನ ಚಿತ್ತದಲ್ಲಿನದನ್ನು ಕಂಡುಕೊಂಡು, ಅನಿಬಿನರಾಯ್ = ಭಕ್ತಿಯುಳ್ಳವರಾಗಿ, ಮಟ್ರು ಅವರ್ ಕ್ಕೇ = ಆ ಸ್ವಾಮಿಗೆಯೇ ತಾೞ್ ವು ಆಯ್ = ಕಿಂಕರರಾಗಿ, ಇರುಪ್ಪಾರ್ = ಇರುವವರು, ತಮರ್ = ಅವರು \(ಆ ಆದಸೇವಕರು\). 



ಶ್ರೀವೆಂಕಟಪತಿಯ ಬಳಿಯಲ್ಲಿದ್ದು, ಆ ತಿರುವಡಿಗಳಿಗೆ ನಾನಾಬಗೆಯ ಹೂಗಳನ್ನು ಸಮರ್ಪಿಸಿ ಪೂಜಿಸಿದವರೇ ಪರಮಪದದಲ್ಲಿ ವಾಸವಾಗಿದ್ದುಕೊಂಡು ಪರಮಪದವನ್ನೇ ಆಳುವವರಾಗುತ್ತಾರೆ. ಭಗವಂತನ ಚಿತ್ತದಲ್ಲಿರುವುದನ್ನು ಕಂಡುಕೊಂಡು, ಭಕ್ತಿಯುಳ್ಳವರಾಗಿ, ಆ ಸರ್ವೇಶ್ವರನಿಗೇ ತಾವು ಕಿಂಕರರಾಗಿ ನಡೆದುಕೊಳ್ಳುವವರು ಇನ್ನೂ ಮೇಲಾಗಿ ಬಾಳುವವರು.



ಈ ಪಾಶುರದಲ್ಲಿ ಪರಮಪದವನ್ನು ಪಡೆದುಕೊಂಡವರಲ್ಲಿ, ಯಾರದು ಉತ್ತಮವಾದ ಬಾಳ್ವೆ ಎಂಬುದನ್ನು ಹೇಳಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಶ್ರೀತಿರುವೆಂಕಟಪತಿಯಂಥ ಭಗವಂತನ ಅರ್ಚಾಮೂರ್ತಿಯನ್ನು ಭೂಲೋಕದಲ್ಲಿ ಆಶ್ರಯಿಸಿ, ಅವನ ತಿರುವಡಿಗಳನ್ನು ಒಳ್ಳೆಯ ಹೂಗಳಿಂದ ಪೂಜಿಸಿ, ಅವನ ತಿರುನಾಮಗಳನ್ನು ಎಡೆಬಿಡದೆ ಕೀರ್ತಿಸುವವರೆಲ್ಲರೂ ಪರಮಪದವಾಸಿಗಳಾಗುತ್ತಾರೆ. ಅಲ್ಲಿ ಅವರಿಗೆ ಪರಮಪದವನ್ನೇ ನಿರ್ವಹಿಸತಕ್ಕ, ಆಳತಕ್ಕ, ದಕ್ಷತೆ ಬರುತ್ತದೆ \(ಅಧಿಕಾರ ಬರುತ್ತದೆ\). ಆ ಪದವಿ, ಅಧಿಕಾರಗಳನ್ನು ಬದಿಗಿಟ್ಟು, ಭಗವಂತನ ಬಳಿಯಲ್ಲಿದ್ದುಕೊಂಡು, ಅವನ ಇಂಗಿತವನ್ನರಿತು, ಅದರಂತೆ, ಭಕ್ತಿಯಿಂದ ಅವನಿಗೆ ದಾಸ್ಯವನ್ನು ನಡೆಸುವವರ ಬಾಳ್ವೆಯೇ ಎಲ್ಲಕ್ಕೂ ಮೇಲಾದ ಬಾಳ್ವೆ. 



ಭಕ್ತನಾದವನು ಪರಮಪದವನ್ನು ಗಳಿಸಿಕೊಂದರೂ ಸಹ ಭಗವಂತನಿಗೆ ನಿತ್ಯ ಕಿಂಕರನಾಗಿಯೇ ಬಾಳಬೇಕೆಂಬುದು ಇಲ್ಲಿಯ ಧ್ವನಿ. 



೯೧. ತಮರಾವಾರ್ ಯಾವರ್ ಕ್ಕೂಮ್ ತಾಮರೈಮೇಲಾಱ್ ಕುಮ್,

ಅಮರರ್ ಕ್ಕೂಮ್ ಆಡರವಾರ್ ತ್ತಾಱ್ಕುಮ್, - ಅಮರರ್ ಹಳ್

ತಾಳ್ ತಾಮರೈ ಮಲರ್ ಹಳಿಟ್ಟಿಱೈಂಜಿ, ಮಾಲ್ ವಣ್ಣನ್

ತಾಳ್ ತಾಮರೈ ಯಡೈವೀ ಮೆನ್ ಱು. 



ತಮರ್ ಆವಾರ್ = ನಿತ್ಯಕಿಂಕರರಾಗುವವರು, ಯಾವರ್ ಕ್ಕೂಮ್ = ಎಲ್ಲರಿಗಿಂತಲೂ, ತಾಮರೈಮೇಲಾಱ್ ಕುಮ್ = ತಾವರೆಯ ಮೇಲಿರುವವನಿಗೂ \(ಚತುರ್ಮುಖನಿಗು\), ಅಮರ್ ರಕ್ಕೂಮ್ = ನಿತ್ಯಸೂರಿಗಳಿಗೂ, ಆಡುಅರವು ಆರ್ ತ್ತಾಏಕ್ಕೂಮ್ = ಆಡುತ್ತಿರುವ ಸರ್ಪಗಳನ್ನು ಭೂಷಣವಾಗಿ ಉಳ್ಳವನಿಗೂ, ಅವರರ್ ಹಳ್ = ಶ್ರೇಷ್ಠರಾದ ನಿತ್ಯಸೂರಿಗಳು, ತಾಳ್ = ತಿರುವಡಿಗಳಿಗೆ, ತಾಮರೈ ಮಲರ್ ಹಳ್ ಇಟ್ಟು = ತಾವರೆ ಹೂಗಳನ್ನು ಸಮರ್ಪಿಸಿ, ಇಱೈಂಜಿ = ಪೂಜಿಸಿ, ಮಾಲ್ ವಣ್ಣನ್ = ವ್ಯಾಮೋಹಕಾರಕವಾದ ಬಣ್ಣವುಳ್ಳವನ, ತಾಳ್ ತಾಮರೈ = ಪಾದಕಮಲಗಳನ್ನು, ಅಡೈವೋಮ್ ಎನ್ ಱು = ಪಡೆದುಕೊಳ್ಳುತ್ತೇನೆ ಎಂಬು. 



ವ್ಯಾಮೋಹಕಾರಿಯಾದ ಬಣ್ಣವುಳ್ಳ ಭಾಗವಂತ ಪಾದಕಮಲಗಳನ್ನು ಪಡೆದುಕೊಳ್ಳುತ್ತೇವೆಂದು \(ಅರ್ಚಾವತಾರಿಯಾದ\) ಭಗವಂತನ ತಿರುವಡಿಗಳಿಗೆ ತಾವರೆ ಹೂಗಳನ್ನು ಸಮರ್ಪಿಸಿ, ಎರಗಿ, ಪೂಜಿಸಿ, ನಿತ್ಯಕಿಂಕರರಾಗುವವರು ತಾವರೆಯ ಹೂವಿನ ಮೇಲಿರುವವನಿಗೂ, ಆಡುವ ಸರ್ಪಗಳನ್ನು ಭೂಷಣವಾಗಿ ಉಳ್ಳವನಿಗೂ, ನಿತ್ಯಸೂರಿಗಳಿಗೂ, ಎಲ್ಲರಿಗಿಂತಲೂ ಶ್ರೇಷ್ಠರಾದ ನಿತ್ಯಸೂರಿಗಳಾಗುತ್ತಾರೆ. 



ಹಿಂದಿನ ಪಾಶುರದ ವಿಷಯವನ್ನೇ ಇಲ್ಲಿ ಮುಂದುವರಿಯಲಾಗಿದೆ. 



ಆಳ್ವಾರರು ಹೇಳುತ್ತಾರೆ: ಅತ್ಯಾಕರ್ಷಕನಾದ ಭಗವಂತನ ಪಾದಕಮಲಗಳನ್ನು ಪಡೆದುಕೊಳ್ಳುವ ಉದ್ದೇಶದಿಂದ ಭೂಮಿಯಲ್ಲಿ ಅರ್ಚಾವತಾರಿಯಾದ ಭಗವಂತನ ತಿರುವಡಿಗಳಿಗೆ ತಾವರೆ ಹೂಗಳನ್ನು ಭಕ್ತಿಯಿಂದ ಸಮರ್ಪಿಸಿ ಪೂಜಿಸುವವರು ಪರಮಪದವನ್ನು ಗಳಿಸಿಕೊಳ್ಳುತ್ತಾರೆ. ಅಲ್ಲಿಯೂ ಸಹ, ಸಾಕ್ಷಾತ್ತಾಗಿ ಭಗವಂತನ ತಾವರೆಯಂತೆ ಕೋಮಲವಾದ ತಿರುವಡಿಗಳಿಗೆ ಸೇವೆಯನ್ನು ಸಲ್ಲಿಸುವ ನಿತ್ಯಸೂರಿಗಳು ಭಗವಂತನ ನಾಭಿಕಮಲದಲ್ಲಿ ಹುಟ್ಟಿ ಆ ಕಮಲದಲ್ಲಿಯೇ ವಾಸಿಸುವ ಚತುರ್ಮುಖ ಬ್ರಹ್ಮನಿಗಿಂತಲೂ, ಸರ್ಪಭೂಷಣನಾದ ಶಿವಿನಿಗಿಂತಲೂ, ಪರಮಪದವಾಸಿಗಳಾದ ನಿತ್ಯಸೂರಿಗಳಿಗಿಂತಲೂ – ಎಲ್ಲರಿಗಿಂತಲೂ ಶ್ರೇಷ್ಠರಾದ ನಿತ್ಯಸೂರಿಗಳು. 



೯೨. ಎನ್ ಱು ಮಱನ್ದಱಿ ಯೇನ್ ಎನ್ ನೆಂಜತ್ತೇ ವೈತ್ತು,

ನಿನ್ ಱು ಮಿರುನ್ದುಮ್ ನೆಡುಮಾಲೈ, - ಎನ್ ಱುಮ್

ತಿರುವಿರುನ್ದ ಮಾರ್ ವನ್ ಶಿರೀತರನುಕ್ಕಾಳಾಯ್, 

ಕರುವಿರುನ್ದ ನಾಳ್ ಮುದಲಾ ಕ್ಕಾಪ್ಪು. 



ಎನ್ ಱುಮ್ = ಎಂದಿಗೂ, ಮಱನ್ದು = ಮರೆಯುವುದನ್ನು, ಅಱಿಯೇನ್ = ಅರಿಯೆನು, ಎನ್ ನೆಂಜತ್ತು = ನನ್ನ ಅಂತರಂಗದಲ್ಲಿ, ವೈತ್ತು = ಇಟ್ಟು, ನಿನ್ ಱುಮ್ = ನಿಂತೂ, ಇರುನ್ದುಮ್ = ನೆಲಸಿರುವ, ನೆಡುಮಾಲೈ = ಸರ್ವೇಶ್ವರನನ್ನು, ಎನ್ ಱುಮ್ = ಎಲ್ಲ ಕಾಲಕ್ಕೂ, ತಿರು ಇರುನ್ದ = ಶ್ರೀದೇವಿ ಇರುವ, ಮಾರ್ ವನ್ = ವಕ್ಷವುಳ್ಳವನಾದ ಶಿರೀತರನುಕ್ಕೂ = ಶ್ರೀಧರನಿಗೆ, ಆಳ್ ಆಯ್ = ದಾಸನಾಗಿ, ಕರು ಇರುನ್ದ = ಗರ್ಭದಲ್ಲಿದ್ದ, ನಾಳ್ = ಕಾಲದ, ಮುದಲಾ = ಮೊದಲಿನಿಂದ, ಕಾಪ್ಪು= ರಕ್ಷಿಸಲ್ಪಟ್ಟವನಾಗಿ. 



ಶ್ರೀದೇವಿ ಇರುವ ವಕ್ಷವುಳ್ಳವನಾದ ಶ್ರೀಧರನಿಗೆ ದಾಸನಾಗಿ, ನಾನು ಗರ್ಭದಲ್ಲಿದ್ದ ಕಾಲದಿಂದಲೂ ರಕ್ಷಿಸಲ್ಪಟ್ಟವನಾಗಿ, ನನ್ನ ಅಂತರಂಗದಲ್ಲಿಟ್ಟುಕೊಂಡು, ಅಲ್ಲಿ ನೆಲೆನಿಂತಿರುವ ಸರ್ವೇಶ್ವರನನ್ನು ನಾನೇದೆಂದಿಗೂ ಮರೆತು ಅರಿಯೆನು. 



ಈ ಪಾಶುರದಲ್ಲಿ ಆಳ್ವಾರರು ತಮ್ಮ ನಿಶ್ಚಲವಾದ ಭಕ್ತಿಯನ್ನು ಕುರಿತು ಹೇಳುತ್ತಾರೆ:



ಆಳ್ವಾರರು ಹೇಳುತ್ತಾರೆ: ಸಕಲೈಶ್ವರ್ಯವನ್ನು ನೀಡುವ ಶ್ರೀದೇವಿಯೇ ಯಾರ ವಕ್ಷಸ್ಥಲದಲ್ಲಿ ನಿತ್ಯವಾಸಮಾಡುವಳೋ, ಆ ಶ್ರೀಧರನೇ ನನ್ನನ್ನು ಕನಿಕರಿಸಿ, ನನ್ನ ಅಂತರಂಗದಲ್ಲಿ ಬಂದು ಎಲಸಿದ್ದಾನೆ. ನಾನು ಗರ್ಭವಾಸಕ್ಕೆ ತೊಡಗಿದ ದಿನದಿಂದಲೂ ಅವನು ನನ್ನನ್ನು ರಕ್ಷಿಸುತ್ತಿದ್ದಾನೆ. ಆ ಸರ್ವೇಶ್ವರನನ್ನು ನಾನೆಂದೆಂದಿಗೂ ಮರೆಯೆನು. ಹಾಗೆ ಮರೆಯುವುದನ್ನೂ ನಾನರಿಯೆನು. 



೯೩. ಕಾಪ್ಪುಮಱನ್ದ ಱಿಯೇನ್ ಕಣ್ಣನೇ ಯೆನ್ ಱೆರುಪ್ಪನ್,

ಆಪ್ಪಙ್ಗೊ ಳಿಯವುಮ್ ಪಲ್ಲುಯಿರ್ ಕ್ಕೂಮ್, - ಆಕ್ಕೈ

ಕೊಡುತ್ತಳಿತ್ತ ಕೋನೇ ಕುಣಪ್ಪರನೇ, ಉನ್ನೈ

ವಿಡತ್ತುಣಿಯಾರ್ ಮೆಯ್ ತೆಳಿನ್ದಾರ್ ತಾಮ್. 



ಕಾಪ್ಪು = \(ನಿನ್ನ\) ರಕ್ಷಣೆನನ್ನು, ಮಱನ್ದು ಅಱಿಯೇನ್ = \(ಎಂದೆಂದೂ\) ಮರೆತದ್ದನ್ನು ಅರಿಯೆನು, ಕಣ್ಣನೇ = ಆಕರ್ಷಕನೇ \(ಕೃಷ್ಣಾ\!\) ಎನ್ ಱು = ಎಂದು ಹೇಳುತ್ತಲೇ \(ನಾಮಜಪಮಾಡುತ್ತಲೇ\), ಇರುಪ್ಪನ್ = ಇರುತ್ತೇನೆ, ಆಪ್ಪು = ದೇಹವು, ಅಙ್ಗು = ಆಗ, ಒಬಿಯವುಮ್ = ನಾಶವಾಗಲು, ಪಲ್ ಉಯಿರ್ ಕ್ಕೂಮ್ = ಎಲ್ಲಾ ಜೀವಿಗಳಿಗೂ, ಆಕ್ಕೈ = \(ಮತ್ತೆ\) ದೇಹಗಳನ್ನ್, ಕೊಡುತ್ತು = ಕೊಟ್ಟು, ಅಳಿತ್ತ = ಕೃಪೆಮಾಡಿದ, ಕೋನೇ = ಒಡೆಯನೇ, ಕುಣಮ್ ಪರನೇ = ಸಕಲಸದ್ಗುಣಸಂಪನ್ನನಾದ ಸ್ವಾಮಿಯೇ, ಉನ್ನೈ = ನಿನ್ನನ್ನು, ಮೆಯ್ = ಸತ್ಯವಾಗಿ \(ನಿಜವಾಗಿ\), ತೆಳಿನ್ದಾರ್ ತಾಮ್ = ಅರಿತುಕೊಂಡವರು, ವಿಡ ತುಣಿಯಾರ್ = ಬಿಡಲು ಯತ್ನಿಸುವುದಿಲ್ಲ. 



\(ನಿನ್ನ\) ರಕ್ಷಣೆಯನ್ನು \(ನಾನು ಎಂದೆಂದೂ\) ಮರೆತದ್ದನ್ನು ಅರಿಯೆನು. ಆಕರ್ಷಕನೇ \(ಕೃಷ್ಣಾ\!\) ಎಂದು ಹೇಳುತ್ತಲೇ ಇರುತ್ತೇನೆ. ಆಗ, ಎಲ್ಲಾ ಜೀವಗಳಿಗೂ ದೇಹಗಳು ನಾಶವಾದಾಗ, \(ಮತ್ತೆ ಅವಕ್ಕೆ\) ದೇಹಗಳನ್ನು ಕೊಟ್ಟು ಕೃಪೆ ಮಾಡಿದ ಒಡೆಯನೇ, ಸಕಲಸದ್ಗುಣ ಸಂಪನ್ನನಾದ ಸ್ವಾಮೀ ನಿನ್ನನ್ನು ನಿಜವಾಗಿ ಅರಿತುಕೊಂಡವರು ಬಿಡಲು ಯತ್ನಿಸುವುದಿಲ್ಲ. 



ಹಿಂದಿನ ಪಾಶುರದ ವಿಷಯವನ್ನು ಇಲ್ಲಿ ಮುಂದುವರಿಸಲಾಗಿದೆ.



“ಆಪ್ಪಙ್ಗೊೞಿಯವುಮ್ ಪಲ್ಲುಯಿರ್ ಕ್ಕುಮ್ ಆಕ್ಕೈಕೊಡುತ್ತಳಿತ್ತ ಕೋನೇ” – ಪ್ರಳಯಕಾಲಬಂದಾಗ, ಎಲ್ಲಾ ಜೀವಗಳ ದೇಹಗಳು ಅಳಿದು ಹೋಗುತ್ತವೆ. ಆ ಜೀವಗಳನ್ನು ಜೋಪಾನವಾಗಿ ರಕ್ಷಿಸುತ್ತಾ ಮರು ಸೃಷ್ಟಿಸಮಯಬಂದಾಗ, ಅವುಗಳಿಗೆ ಮತ್ತೆ ದೇಹಗಳನ್ನು ಕೃಪಮಾದುವ ಒಡೆಯನೇ ಸರ್ವೇಶ್ವರ. 



“ಉನ್ನೈ ವಿಡತುಣಿಯಾರ್ ಮೆಯ್ ತೆಳಿನ್ದಾರ್ ತಾಮ್” – ಭಗವಂತ, ನೀನು ಅತ್ಯಂತ ಸುಲಭನು, ಕರುಣಾಳು, ಕೃಪಾಳು, ಆಶ್ರಿತ ವತ್ಸಲ, ಪರಮಸಮರ್ಥ, ಜಗದ್ರಕ್ಷಕ. ನಿನ್ನ ಗುಣಸ್ವಭಾವಗಳನ್ನು ನಿಜವಾಗಿ ತಿಳಿದುಕೊಂಡವರೂ ಯಾರೂ ನಿನ್ನ ಆಶ್ರಯವನ್ನು ತೊರೆಯದು. ನಿನ್ನಿಂದ ದೂರ ಸರಿಯರು.



ಆಳ್ವಾರರು ಹೇಳುತ್ತಾರೆ: ಸಕಲಸದ್ಗುಣಸಂಪನ್ನನಾದ ಒಡೆಯನೇ, ಜೀವಗಳ ಮೇಲೆ ನಿನ್ನ ಕೃಪೆ ಅಪಾರವಾದದ್ದು. ಪ್ರಳಯಕಾಲದಲ್ಲಿ ಎಲ್ಲಾ ಜೀವಗಳು ಕಳೆದುಕೊಳ್ಳುವ ದೇಹಗಳನ್ನು, ಸೃಷ್ಟಿಸಮಯದಲ್ಲಿ ಮತ್ತೆ ಅವಕ್ಕೆ ಒದಗಿಸಿ ಕೃಪಮಾಡುತ್ತೀ. ನಿನ್ನ ಸೌಲಭ್ಯ, ಸೌಶೀಲ್ಯ, ಕಾರುಣ್ಯಾದಿ ಸದ್ಗುಣಗಳನ್ನು, ನಿನ್ನ ಸಹಜ ಸ್ವಭಾವವನ್ನು, ಅರಿತುಕೊಂಡವರು ಯಾರೂ ನಿನ್ನ ಆಶ್ರಯದಿಂದ ದೂರ ಸರಿಯಲಾರರು. ನಾನೂ ಸಹ, ನಿನ್ನ ರಕ್ಷಣೆಯನ್ನು ಎಂದೆಂದಿಗೂ ಮರೆಯುವುದಿಲ್ಲ. ನಿನ್ನ ನಾಮಜಪವನ್ನು \(ಕೃಷ್ಣಾ, ಕೃಷ್ಣಾ ಎಂದು\) ಎಡೆಬಿಡದಂತೆ ಮಾಡುತ್ತಿರುತ್ತೇನೆ.



ಇತರರಿಗೆ ಉಪದೇಶ ಮಾಡಲಿಚ್ಛಿಸುವವರು ತಾವೇ ಹಾಗೆ ನಡೆದು ಮಾರ್ಗದರ್ಶಕರಾಗಬೇಕಷ್ಟೆ\! ಆಳ್ವಾರರು ಅದಕ್ಕೆ ನಿದರ್ಶನವಾಗುತ್ತಾರೆ.



೯೪. ಮೆಯ್ ತೆಳಿನ್ದಾರೆನ್ ಶೆಯ್ಯಾರ್ ವೇಱಾನಾರ್ ನೀಱಾಹ,

ಕೈ ತೆಳಿನ್ದು ಕಾಟ್ಟಿಕ್ಕಳಪ್ಪಡುತ್ತು, - ಪೈ ತೆಳಿನ್ದ

ಪಾಮ್ಬಿನಣೈಯಾ ಯರುಳಾ ಯಡಿಯೇಱ್ ಕು,



ಮೆಯ್ ತೆಳಿನ್ದಾರ್ = ಸತ್ಯವನ್ನು ತಿಳಿದ್ವರು, ಎನ್ ಶೆಯ್ಯಾರ್ = ಏನು ಮಾಡಲಾರರು? ವೇಱು ಆನಾರ್ = ವಿರೋಧಿಗಳಾದವರು, ನೀಱು ಆಹ = ಭಸ್ಮವಾಗುವಂತೆ, ತೆಳಿನ್ದು = ನಂಬಿ, ಕೈಕಾಟ್ಟಿ = ಬೇಕಾದ ಸಹಾಯವನ್ನೊದಗಿಸಿ, ಕಳಮ್ = ಯುದ್ಧವನ್ನು, ಪಡುತ್ತು = ಹೂಡಿ, ಪೈ = ಹೆಡೆಗಳ, ತೆಳಿನ್ದ = ಬೆಳಗುವ, ಪಾಮ್ಬಿನ = ಶೇಷನ, ಅಣೈಯಾಯ್ = ಹಾಸುಗೆಯುಳ್ಳವನೇ, ಅರುಳಾಯ್ = ಕೃಪೆದೋರು, ಅಡಿಯೇ ಱ್ಕು = ಪಾದಸೇವಕನಿಗೆ, ಏನ್ ಱು = ಆದರಿಸಿ, ವೇಮ್ಬು = ಬೇವು, ಕಱಿ ಆಹುಮ್ = ಕಚ್ಚಿ ತಿನ್ನಬಹುದು.



ಸತ್ಯವನ್ನು ತಿಳಿದವರು ಏನು ಮಾಡಲಾರರು? ವಿರೋಧಿಗಳು ಭಸ್ಮವಾಗುವಂತೆ ನಂಬಿ, \(ತಿಳಿದು\) ಬೇಕಾದ ಸಹಾಯವನ್ನೊದಗಿಸಿ, ಯುದ್ಧವನ್ನು ಹೂಡಿದ ಬೆಳಗುವ ಹೆಡೆಗಳ ಶೇಷನ ಹಾಸುಗೆಯುಳ್ಳವನೇ, ಪಾದಸೇವಕನಿಗೆ ಆದರದಿಂದ ಕೃಪೆದೋರು. ಬೇವನ್ನೂ ಕಚ್ಚಿ ತಿನ್ನಬಹುದು \(ಆದರದಿಂದ\). 



“ಮೆಯ್ ತೆಳಿನ್ದಾರ್ ಎನ್ ಶೆಯ್ಯಾರ್” – ಸತ್ಯವನ್ನು ಅರಿತುಕೊಂಡವರು ಸತ್ಯದ ಕಡೆಗೇ ಜಯವಾಗುವಂತೆ ನಡೆದುಕೊಳ್ಳುತ್ತಾರೆ. ಆ ಕಾರ್ಯದಲ್ಲಿ ಆ ಸಮಯದಲ್ಲಿ, ಎಷ್ಟೆ ಕಷ್ಟಬಂದರೂ ಅದನ್ನು ಅವರು ಸಹಿಸಿಕೊಳ್ಳುತ್ತಾರೆ.



“ವೇಱಾನಾರ್ ನೀಱಾಹ, ಕೈ ತೆಳಿನ್ದು ಕಾಟ್ಟಿಕ್ಕಳಪ್ಪಡುತ್ತು” –ಇದು ಮೇಲೆ ಹೇಳಿದ ಸತ್ಯದ ಬಗೆಯ ವಾಕ್ಯಕ್ಕೆ ಒಂದು ನಿದರ್ಶನವಿದ್ದಂತೆ. ಕೌರವರು ಪಾಂಡವರ ವಿರೋಧಿಗಳಾಗಿ ನಿಂತರು. ಪಾಂಡವರಿಗೆ ನಾನಾ ರೀತಿಯಲ್ಲಿ ಕಷ್ಟಕೊಟ್ಟರು. ರಾಜ್ಯವನ್ನು ಕಿತ್ತುಕೊಂಡರು. ಕಾಡಿಗಟ್ಟಿದರು. ಅಲ್ಲೂ ಸಹ ಕಿರುಕೊಳ ಕಡಿಮೆ ಮಾಡಲಿಲ್ಲ. ಅಪಮಾನಗೊಳಿಸಿದರು. ಸತ್ಯವು ಅವರದು ಎಂದರಿತಿದ್ದ ಪಾಂಅವರು ಕೌರವರು ಕೊಟ್ಟ ಎಲ್ಲ ಬಗೆಯ ಕಷ್ಟವನ್ನೂ ಸಹಿಸಿಕೊಂಡರು. ಹಾಗೆಯೇ, ಸತ್ಯಯಾರದೆಂದು ತಿಳಿದವನು ಶ್ರೀಕೃಷ್ಣ ಸ್ವರೂಪಿಯಾದಭಗಾಂತ. ಆದ್ದರಿಂದ, ಪಾಂಡವರ ಕಷ್ಟ ಸಮಯದಲ್ಲೆಲ್ಲಾ ಅವರಿಗೆ ನೆರವಾಗಿ ನಿಂತನು. ಸತ್ಯಕ್ಕೇ ಜಯವೆಂದು ಅವರಿಗೆ ನಂಬಿಕೆ ಹುಟ್ಟಿಸಿದನು. ಕೌರವ ಪಾಂಡವರ ನಡುವೆ ಮಹಾಭಾರತಯುದ್ಧವನ್ನು ತೊಡಗಿಸಿದನು. ಅಲ್ಲಿ, ದುಷ್ಟರಾದ ಕೌರವರ ವಂಶವನ್ನೇ ನಿರ್ನಾಮಗೊಳಿಸಿದನು. 



“ವೇಮ್ಬುಙ್ಗಱಿಯಾಹುಮೇನ್ ಱು” – ಸತ್ಯವನ್ನುಕಂಡುಕೊಂಡವರು ಏನು ಬೇಕಾದರೂ ಮಾಡಬಹುದು ಎಂಬುದಕ್ಕೆ ಮತ್ತೊಂದು ನಿದರ್ಶನ ಇದು. ಬೇವುಕಹಿ ಎಂಬುದು ಸತ್ಯ. ಆದರೆ ಅದನ್ನು ಆದರದಿಂದ ಕಚ್ಚಿ ತಿನ್ನುವುದಿಲ್ಲವೇ? ಬೇವಿನ ಕಹಿ ಅದಕ್ಕೆ ಅಡ್ಡಿಬರುತ್ತದೆಯೇ? 



ಆಳ್ವಾರರು ಹೇಳುತ್ತಾರೆ: ಶೇಷಶಯನನಾದ ಶ್ರೀಮನ್ನಾರಾಯಣನೇ, ನೀನು ನನ್ನ ಬಗೆಗೆ ಸತ್ಯವನ್ನು ಅರಿತವನು. ನಾನು ಆ ಕಿಂಚನನು. ಪಾಪಪೂರ್ಣನು. ಇದು ನಿನಗೆ ಗೊತ್ತು. ಬೇವುಕಹಿಯೆಂದು ಅದನ್ನು ತ್ಯಜಿಸುತ್ತಾರೆಯೇ? ಅದರ ಕಹಿಯನ್ನು ಸಹಿಸಿಕೊಂಡು ಆದರದಿಂದ ತಿನ್ನುವುದಿಲ್ಲವೇ? ಹಾಗೆಯೇ, ನನ್ನ ಮೇಲೆ ನೀನು ಕೃಪೆದೋರಿ, ವಾತ್ಸಲ್ಯದಿಂದ ಕೈಹಿಡಿದು, ಉದ್ಧರಿಸಿ, ನಿನ್ನವನನ್ನಾಗಿ ಮಾಡಿಕೋ. 



೯೫. ಏನ್ ಱೇ ನಡಿಮೈ ಯಿಱಿನ್ದೇನ್ ಪಿಱಪ್ಪಿಡು ಮ್ಬೈ,

ಏನ್ ಱೇ ನಮರರ್ ಕ್ಕಮರಾಮೈ, - ಏನ್ ಱೇನ್

ಕಡನಾಡುವ ಮಣ್ಣಾಡು ಙ್ಗೈವಿಟ್ಟು, ಮೇಲೈ

ಯಿಡನಾಡು ಕಾಣವಿನಿ. 



ಎನ್ ಱೇನ್ = ಒಪ್ಪಿಕೊಳ್ಳುತ್ತೇನೆ, ಅಡಿಮೈ = ದಾಸ್ಯವನ್ನು, ಇಱಿನ್ದೇನ್ = ಹೊರಬಂದಿದ್ದೇನೆ, ಪಿಱಪ್ಪು = ಹುಟ್ಟು ಎಂಬುದರ, ಇಡುಮಬೈ = ಸಂಕಟವನ್ನು, ಆನ್ ಱೇನ್ = ಜ್ಞಾನವಂತನಾಗಿದ್ದೇನೆ \(ಅರಿತಿದ್ದೇನೆ\), ಅಮರರ್ ಕ್ಕು = ದೇವತೆಗಳಿಗೂ, ಅಮರಾಮೈ = ಸಿಕ್ಕದಹಾಗೆ, ಆನ್ ಱೇನ್ = ಇಷ್ಟಪಡುತ್ತೆನೆ, ಕಡನಾಡುಮ್ = ವಿಸ್ತಾರವಾದ \(ಇತರ\) ಲೋಕಗಳನ್ನೂ, ಮಣ್ ನಾಡುಮ್ = ಭೂಲೋಕವನ್ನೂ, ಕೈವಿಟ್ಟು = ಕೈಬಿಟ್ಟು, ಮೇಲೈ = ಎಲ್ಲಕ್ಕೂ ಮೇಲಿರುವ, ಇಡನಾಡು = ಸಿವ್ಹಾಲವಾದ ಲೋಕವನ್ನು, ಕಾಣ = ಕಾಣಬೇಕೆಂದು, ಇನಿ= ಇನ್ನು. 



ದಾಸ್ಯವನ್ನು ಒಪ್ಪಿಕೊಳ್ಳುತ್ತೇನೆ. ಹುಟ್ಟು ಎಂಬುದರ ಸಂಕಟದಿಂದ ಹೊರಬಂದಿದ್ದೇನೆ. ಜ್ಞಾನವಂತನಾಗಿದ್ದೇನೆ. ದೇವತೆಗಳಿಗೂ ಸಿಕ್ಕದಂಥ \(ಸ್ಥಳಕ್ಕಾಗಿ\) ಇಷ್ಟಪಡುತ್ತೆನೆ. ವಿಸ್ತಾರವಾದ \(ಸ್ವರ್ಗಾದಿ\) ಲೋಕಗಳನ್ನೂ, ಭೂಲೋಕವನ್ನೂ ಕೈಬಿಟ್ಟು, ಎಲ್ಲಕ್ಕೂ ಮೇಲಿರುವ ವಿಶಾಲವಾದ ಲೋಕವನ್ನು ಇನ್ನು ಕಾಣಲು ಇಷ್ಟಪಡುತ್ತೇನೆ. 



ಹಿಂದಿನ ಪಾಶುರದಂತೆ ಇಲ್ಲಿಯೂ ಭಗವಂತನಲ್ಲಿ ಆಳ್ವಾರರದು ದೈನ್ಯಪ್ರಾರ್ಥನೆ ಇದೆ. 



“ಏನ್ ಱೇನ್ ಅಡಿಮೈ” – ನಿತ್ಯಸೂರಿಯಾಗಿ ಪರಮಪದವನ್ನು ಆಳುವುದಕ್ಕಿಂತಲೂ ಶ್ರೇಷ್ಠವಾದದ್ದು ಭಗವಂತನ ಸನ್ನಿಧಿಯಲ್ಲಿ ಅವನಿಗೆ ದಾಸ್ಯವನ್ನು ನಡೆಸುವುದು ಎಂಬ ವಿಷಯವನ್ನು ಆಳ್ವಾರರು ಈ ಮೊದಲೇ ವಿವರವಾಗಿ ಹೇಳಿದ್ದಾರಷ್ಟೆ. ತಮಗೆ ಕಿಂಕರತ್ವವನ್ನೇ ನೀಡಬೇಕೆಂದು ಇಲ್ಲಿ ಆಳ್ವಾರರು ಪ್ರಾರ್ಥಿಸುತ್ತಾರೆ. 



“ಇೞಿನ್ದೇನ್ ಪಿಱಪ್ಪಿಡುಮ್ಬೈ” – ಭೂಲೋಕದಲ್ಲಿ ಅಜ್ಞಾನಿಯಾಗಿ, ಪ್ರಾಪಂಚಿಕ ಸುಖವೇ ಮುಖ್ಯವೆಂದು ತಿಳಿದು, ಬದುಕಿರುವಷ್ಟು ಕಾಲವೂ ಹುಟ್ಟು-ಸಾವು ಎಂಬುದರ ಸಂಕಟ ತಪ್ಪುವುದಿಲ್ಲ. ಈ ಸಂಕಟದಿಂದ ತಪ್ಪಿಸಿಕೊಳ್ಳುವ ಮಾರ್ಗವನ್ನು ಅರಿತುಕೊಂಡು ಹಾಗೆಯೇ ನಡೆಯುವವನು ಜ್ಞಾನಿ. ಆಳ್ವಾರರಂತೆ, ಭಗದ್ವಿಷಯವನ್ನೂ ಅವನ ಕೃಪೆಗೆ ಪಾತ್ರವಾಗುವ ಮಾರ್ಗವನ್ನೂ ಅರಿತುಕೊಂಡು, ಭಗವಂತನಲ್ಲಿ ಶರಣಾಗಿ, ಅನನ್ಯಭಕ್ಟಿಯಿಂದ ಎಡೆಬಿಡದೆ ಅವನ ತಿರುನಾಮಸ್ಮರಣೆಯಿಂದ ಅತಿ ಸುಲಭವಾಗಿ ಭೂಲೋಕದ ಸಂಕಾತವನ್ನು ಕಳೆದುಕೊಳ್ಳಲು ಸಾಧ್ಯವಾಗುತ್ತದೆ. 



“ಆನ್ ಱೇ ಅಮರರ್ ಕ್ಕೂ ಅಮರಾಮೈ” – ಬ್ರಹ್ಮಾದಿದೇವತೆಗಳಿಗೂ ಲಭ್ಯವಲ್ಲದ ಕೈಂಕರ್ಯದಿಂದ ನಿತ್ಯಾನಂದವನ್ನು ಪಡೆಯಲು ಇಷ್ಟಪಡುತ್ತೇನೆ.



“ಆನ್ ಱೇನ್ ಕಡನಾಡುಮ್ ಮಣ್ಣಾದುಮ್ ಕೈವಿಟ್ಟು ಮೇಲೈ ಇಡನಾಡು ಕಾಣ ವಿನಿ” – ನನಗೆ ಇನ್ನು ಭೂಲೋಕವಾಸವು ಬೇಡ. ಸ್ವರ್ಗಾದಿ ಮೇಲಣ ಲೋಕಗಳ ಜೀವನವೂ \(ಸುಖವೂ\) ಬೇಡ. ಅವೆಲ್ಲ ಕ್ಷಣಿಕವಾದವು. ಅವುಗಳೆಲ್ಲಕ್ಕೂ ಮೇಲಿರುವ ವಿಶಾಲವಾದ ನಾಡಾದ ಪರಮಪದವನ್ನು ಕಾಣಲು ನಾನು ತೀವ್ರಾಸಕ್ತನಾಗಿದ್ದೇನೆ. 



ಆಳ್ವಾರರು ಹೇಳುತ್ತಾರೆ: ಭಗವಂತ, ನಾನು ಹುಟ್ಟಿನ ಸಂಕಟದಿಂದ ದೂರವಾಗ ಬಯಸಿದ್ದೇನೆ. ನನಗೆ ಸ್ವರ್ಗವೂ ಬೇಡ. ಬೇರೆ ಲೋಕಗಳೂ ಬೇಡ. ಎಲ್ಲಕ್ಕಿಂತಲೂ ಮಿಗಿಲಾದ ನಿತ್ಯಾನಂದದಾಯಕವಾದ ಪರಾಪದವನ್ನು ಪಡೆದುಕೊಳ್ಳುವುದರಲ್ಲಿ ನನಗೆ ಆಸಕ್ತಿ. ಅಲ್ಲಿ ನಿನ್ನ ದಾಸ್ಯವನ್ನು ಮಾತ್ರವೇ ನಾನು ಬೇಡುವುದು. 



೯೬. ಇನಿಯಱೆನ್ದೇ ನೀಶಱ್ ಕುಮ್ ನಾನ್ ಮುಹಱ್ ಕುನ್ದೆಯ್ ವಮ್,

ಇನಿಯಱೆನ್ದೇನೆಮ್ಬೆರುಮಾನುನ್ನೈ, - ಇನಿಯಱೆನ್ದೇನ್

ಕಾರಣನ್ ನೀ ಕಟ್ರವೈನೀ ಕಱ್ ಪವೈನೀ, ನಱ್ ಕಿರಿಶೈ

ನಾರಣನ್ ನೀ ನನ್ ಹಱಿನ್ದೇನ್ ನಾನ್. 



ಇನಿ = ಇನ್ನು \(ಈಗ\), ಅಱೆನ್ದೇನ್ = ಅರಿತುಕೊಂಡಿದ್ದೇನೆ. \(ಶಱ್ ಕುಮ್ = ಈಶನಿನೂ, ನಾನ್ ಮುಹಱ್ ಕುಮ್ = ನಾಲ್ಮುಖನಿಗೂ, ದೆಯ್ ವಮ್ = ದೈವವಾಗಿ \(ನಿನ್ನನ್ನು\), ಇನಿ ಅಱೆನ್ದೇನ್ = ಈಗ ಅರಿತುಕೊಂಡೆ, ಎಮ್ಬೆರುಮಾನ್ = ನನ್ನ ಸ್ವಾಮಿಯೇ, ಉನ್ನೈ = ನಿನ್ನನ್ನು, ಇನಿ ಅಱೆನ್ದೇನ್ = ಈಗ ಅರಿತುಕೊಂಡೆ, ಕಾರಣನ್ ನೀ = ಎಲ್ಲಕ್ಕೂಆದಿಕಾರಣನು ನೀನು, ಕಟ್ರವೈ ನೀ – \(ಇದುವರೆಗೆ\) ತಿಳಿದ ವಸ್ತುಗಳೆಲ್ಲವೂ ನೀನು, ಕಱ್ ಪವೈನೀ – \(ಇನ್ನು ಮುಂದೆ\) ತಿಳಿಯತಕ್ಕವಸ್ತುಗಳೆಲ್ಲವೂ ನೀನು, ನಲ್ ಕಿರಿಶೈ = ಉತ್ತಮವಾದ ಕೆಲಸಗಳನ್ನು ಮಾಡುವ, ನಾರಣನ್ = ಶ್ರೀಮನ್ನಾರಾಯಣನು, ನೀ = ನೀನು, ಎಂಬುದನ್ನು, ನನ್ ಹು = ಚೆನ್ನಾಗಿ, ಅಱಿನ್ದೇನ್ ನಾನ್ = ನಾನು ಅರಿತುಕೊಂಡೆ. 



ಈಶನಿಗೂ ನಾಮ್ನುಖನಿಗೂ ದೈವ ನೀನೆಂದು ಈಗ ಅರಿತುಕೊಂಡಿದ್ದೇನೆ. ನನ್ನ ಸ್ವಾಮಿಯೇ ನಿನ್ನನ್ನು ಈಗ ಅರಿತುಕೊಂಡಿದ್ದೇನೆ. ಎಲ್ಲಕ್ಕೂ ಆದಿಕಾರಣನು ನೀನು, ಇದುವರೆಗೆ ತಿಳಿದಿರುವ ಅಸ್ತುಗಳೆಲ್ಲವೂ ನೀನು, ಇನ್ನು ಮುಂದೆ ತಿಳಿಯಬಹುದಾದ ವಸ್ತುಗಳೆಲ್ಲವೂ ನೀನು, ಉತ್ತಮವಾದ \(ಒಳ್ಳೆಯ\) ಕೆಲಸಗಳನ್ನು ಮಾಡುವ ಶ್ರೀಮನ್ನಾರಾಯಣನೇ ನೀನು ಎಂಬುದನ್ನು ನಾನು ಚೆನ್ನಾಗಿ ಅರಿತುಕೊಂಡಿದ್ದೇನೆ. 



ಹಿಂದಿನ ಎರಡು ಪಾಶುರಗಳಲ್ಲಿ ಆಳ್ವಾರರು ತಮ್ಮ ದೀನತೆಯನ್ನು ಬಗೆಬಗೆಯಾಗಿ ತೋಡಿಕೊಂಡರು. ತಮ್ಮನ್ನು ಪಾಪಿ ಎಂತಲೂ, ಅಕಿಂಚನ ಎಂತಲೂ, ಹುಟ್ಟು ಎಂಬುದರ ಸಂಕಟದಿಂದ ತೊಳಲುವವನು ಎಂತಲೂ, ಹೇಳಿ \(ಹಳಿದು\) ಕೊಂಡರು. ತಮಗೆ ಭಗವಂತನನ್ನು ಆಶ್ರಯಿಸುವುದರಲ್ಲಿ ಸ್ವರ್ಗಾದಿ ಭೋಗಗಳಿಗಾಗಲಿ, ಪರಮಪದದ ನಿರ್ವಾಹಕತ್ವವಾಗಲಿ ಆಶಿಸುತ್ತಿಲ್ಲವೆಂದರು. ತಮಗೆ ಬೇಕಾದದ್ದು ಭಗವಂತನಲ್ಲಿ ಎಡೆಬಿಡದ ದಾಸ್ಯ ಮಾತ್ರವೇ ಎಂದು ಅರಿಕೆಮಾಡಿಕೊಂಡರು. 



ಈ ಪಾಶುರದಲ್ಲಿ ತಾವು ಕಂಡುಕೊಂಡಿರುವ ಹಾಗೆ ಭಗವಂತನ ಹಿರಿಮೆಯೇನೆಂಬುದನ್ನು ಅರಿಕೆ ಮಾಡಿಕೊಳ್ಳುತ್ತಿದ್ದಾರೆ. 



ಆಳ್ವಾರರು ಹೇಳುತ್ತಾರೆ: ಭಗವಂತ, ನೀನು ಈಶನಿಗೂ ಚತುರ್ಮುಖನಿಗೂ ದೈವ. ಎಲ್ಲಕ್ಕೂ ಆದಿಯೂ ಕಾರಣನೂ ನೀನು. ಇದುವರೆಗೆ ತಿಳಿದಿರುವ, ಇನ್ನು ಮುಂದೆ ತಿಳಿಯಬಹುದಾದ, ವಸ್ತು ವಿಷಯಗಳೂ ನೀನೆ. ನೀನು ಸಕಲಗುಣಸಂಪನ್ನ, ನಿನ್ನ ಆಶ್ರಿತರ ವಿಷಯದಲ್ಲಿ ನಿನಗೆ ಯಾವಾಗಲೂ ಕನಿಕರ. ಅವರಿಗೆ ಬೆಂಬಲಿಗನಾಗಿ ಒಳ್ಳೆಯದು ಮಾಡುವುದೇ ನಿನ್ನ ಕೆಲಸ, ಆಶ್ರಿತವತ್ಸಲನೂ, ಸರ್ವೇಶ್ವರನೂ ಶ್ರೀಮನ್ನಾರಾಯಣನೂ ಆಗ ನಿನ್ನನ್ನು ನಾನುಆಶ್ರಯಿಸಿದ್ದೇನೆ. ನನ್ನ ಕೋರಿಕೆಗಳನ್ನು ಈಡೇರಿಸು. ನನ್ನನ್ನು ನಿನ್ನ ನಿತ್ಯಕಿಂಕರನನ್ನಾಗಿ ಮಾಡಿಕೋ. ನನ್ನಲ್ಲಿ ಕೃಪೆದೋರು. 



\*\*\*\*\*\*\*\*\*\*\*\*\*\*\*\*\*\*







೧. ನಾನ್ ಶೇರುಙ್ಗೂಲ್ ಪಾಲಿಲಾತ಼್ಉಶಡೈ, ತೊಹುತ್ತ

ವಱಿಯಾ ರಿನ್ ಱಾ ವಿಲೈತುಣೈ, ಕುಱೈಕೊಣ್

ಡಾಙ್ಗಾರವಾರ ವಾೞ್ ತ್ತುಹವಾಯ್. 



೨. ವಾಳ್ ತ್ತುಹ ಮದಿತ್ತಾಯ್ ವೀಡಾಕ್ಕೂ ನಾರಾಯಣನ್,

ಪಲದೇವರ್ ನಿಲೈ ಮನ್ ಱು ಮಾಲನಿವಿಲ ಮಱಾಯ,

ತವನಾನ್ಮೂಹನಾಲ್ ನೀಯೋ ಇವೈಯಾ. 



೩. ಇವೈಯಾ ಅೞಹಿಯಾನ್ ವಿತ್ತುಮ್ ನಿಹೞ್ ನ್ದಾಯ್,

ವಹೈಯಾಲ್ ಮದಿಯಾದು ಮಟೃತ್ತೊೞು ಮಾಲ್ ತಾನ್,

ಇದು ವಿಲಙ್ಗುಹಪ್ಪುರು ಅವನೆನ್ನೈಮೇಲ್ನಾನ್. 



೪. ಮೇಲ್ ನಾನ್ ಕದೈಪ್ಪೊರು ಳಡಿಶ್ಶಹಡಮ್ ಕುಱಿಪ್ಪೆನ,

ತಾಳುಲಹ ನಾಹತ್ತು ವಾನುಲ ವಹೈಪ್ಪಿಲ್,

ಅೞೈಪ್ಪಾನ್ ತಿರುವೇಮ್ ವೆಱ್ಪೆನ್ ಱೇನ್ ಕಾಣಲ್. 



೫. ಕಾಣಲುಱು ಶೆನ್ ಱು ವಣ ಮಙ್ಗಲ್ ತೋಯ್ ಕೊಣ್ಡುಕುಡಮ್,

ಪುರಿನ್ದುಮಲರ್ ವೈಪ್ಪನ್ ನನ್ ಮಣಿ ವೇಙ್ಗಡಮೇ,

ಮಲೈಯಾಮೈ ಕೂಟ್ರಮುಮ್ ಎನಕ್ಕಾವಾರ್ ವಣ್ಣನೇ.



೬. ಎನಕ್ಕು ವಿಲೈಕ್ಕಾಟ್ ಕಲ್ಲಾದ ತೇವರಾಯ್,

ಕಡೈನಿನ್ ಱ ವರಿವರ್ ಒರುಙ್ಗಿರುನ್ದೆನ್ ನೆಂಜಿರುಳ್,

ಅನ್ ಬಾವಾ ಯಾಳ್ ಪಾರ್ ತ್ತುೞಿಮನಕ್ಕೇದಮ್



೭. ಮನತ್ತಿರು ನಿನ್ ಱ ತರಿತ್ತಿರುನ್ದೇನ್ ಪೋದಾನ,

ಶೂದಿಡಮಾವದು ವಲಮಾಹತ್ತಿಱಮ್ ಬೇಲ್, ಶೆವಿಕ್ಕಿನ್ಬಮ್

ತಾನೊರುವ ನಾಹಿಚ್ಚೇಯನ್.



೮. ಶೇಯನಿಲ್ಲಱ ಮಾರೇಯಱಿವಾರ್,

ಪದಿಪ್ಪಹೈ ನಾಕ್ಕೊಣ್ಡು ಪಾಟ್ಟುಮ್ ತಱಪೆನ್ನೈ,

ಕಣ್ಡು ವಣಙ್ಗಾಯ್ ನ್ದುಕೊಂಡು ವಿರೈನದಡೈಮಿನ್ ಕದವು ಮನಮ್. 



೯. ಕದವು ಕಲನ್ದಾನ್ ವೇನ್ದರಾಯ್ ಪಿದಿರುಮ್,

ತೊೞಿಲೆನಕ್ಕೂಳನ್ ತನ್ ಇಮಯ ಉಯಿರ್ ಕೊಣ್ಡು,

ಪೞಿದಾಹಾದೆನ್ ಱು ವೀಟ್ರ್‍ಇರುನ್ದುತಮರಾವಾರ್. 



೧೦. ತಮರೆನ್ ಱು ಮಱನ್ದೞಿ ಕಾಪ್ಪುಮಱನ್ದಱಿ,

ಮೆಯ್ ಶೆಳಿನ್ದೇನ್ಱೇ ನಿನಿಯೞೆ ನಾನ್ ಮುಹನ್. 



\*\*\*\*\*\*\*\*\*\*\*\*\*\*\*\*



