**ಪುಸ್ತಕದ ಸಂಖ್ಯೆ - ೩೫**

**ಶ್ರೀಃ**



**ಶ್ರೀಯೈ ನಮಃ**



**ನಾಲಾಯಿರ ದಿವ್ಯಪ್ರಬನ್ದಮ್**

**\(ನಾಲ್ಕನೆಯ ಸಾವಿರ\)**



**ತಿರುವಾಯ್ ಮೊೞಿ**

**\(ತಿರುಕ್ಕುರುಹೂರಿನ ಶಠಗೋಪನ್ \(ನಮ್ಮಾಳ್ವಾರರ ವಿರಚಿತ\)**



**\(ನಾಲ್ಕನೆಯ ಶತಕ\)**



**\(ತಮಿಳಿನಲ್ಲಿ ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ ಮತ್ತು ವಿವರಣೆಯೊಡನೆ ಕೂಡಿದ ’ಸರಳಸೋಪಾನ’\)**



**ಸಂಪುಟ : ೧೬**



**ಭಾಗ : ೪**

















**ವಿಷಯಸೂಚಿ**



**ಸಂ.******** ವಿಷಯ**** **** **** **** **** ಪಾಶುರ**** **** ಪುಟ**** **



೧. ಒರುನಾಯಹನ್  ೧೧ 

೨. ಪಾಲನಾಯ್   ೧೧

೩. ಕೋವೈವಾಯಾಳ್  ೧೧   

೪. ಮಣ್ಣೈಯಿರುನ್ದುೞಾವಿ    ೧೧

೫.  ವೀಟ್ರರುನ್ದೇಮಿಲಹುಮ್  ೧೧

೬. ತೀರ್ ಪ್ಪಾರೈಯಾಮಿನಿ  ೧೧

೭. ಶೀಲಮಿಲ್ಲಾಚ್ಚಿಱಿಯನ್    ೧೧

೮. ಏೞಾಳುಮಿಱೈಯೋನುಮ್  ೧೧

೯. ನಣ್ಣಾದಾರ್ ಮುಱುವಲಿಪ್ಪ  ೧೧

೧೦. ಒನ್ ಱುನ್ದೇವು ಮುಲಹುಮ್  ೧೧

 ಒಟ್ಟು ಪಾಶುರಗಳು  ೧೧೦





























ತಿರುವಾಯ್ ಮೊೞಿ ನಾಲ್ಕನೆಯ ಶತಕ ಮೊದಲ ತಿರುವಾಯ್ಮೊೞಿ



೧. ಒರುನಾಯಹನ್



ಒರುನಾಯಹಮಾಯ್ ಓಡವುಲಹುಡನಾಣ್ಡವರ್,

ಕರುನಾಯ್ ಕವರ್ ನ್ದ ಕಾಲರ್ ಶಿದೈಹಿಯ ಪಾನೈಯರ್,

ಪೆರುನಾಡು ಕಾಣ ಇಮ್ಮೈಯಿಲೇ ಪಿಚ್ಚೈ ತಾಮ್ಕೊಳ್ವರ್,

ತಿರುನಾರಣನ್ ತಾಳ್ ಕಾಲಮ್ ಪೆಱಚ್ಚಿನ್ದಿತ್ತುಯ್ ಮಿನೋ.



ಒರುನಾಯಹಮ್ ಆಯ್ = ಸಾಟಿಯಿಲ್ಲದ ಪ್ರಭುವಾಗಿ, ಓಡ = ಓಡುತ್ತಿರುವ, ಉಲಹು ಉಡನ್ = ಲೋಕಗಳನ್ನು ಒಟ್ಟಾಗಿ, ಆಣ್ಡವರ್ = ಆಳಿದವರು, ಕರುಲೋಕಗಳನ್ನು ಒಟ್ಟಾಗಿ, ಆಣ್ಡವರ್ = ಆಳಿದವರು, ಕರುನಾಯ್ = ಕರಿಯ ನಾಯಿಗಳಿಂದ, ಕವರ್ ನ್ದ = ಕಚ್ಚಲ್ಪಟ್ಟ \(ಹಿಡಿಯಲ್ಪಟ್ಟ\), ಕಾಲರ್ = ಕಾಲುಗಳುಳ್ಳವರಾಗಿ, ಶಿದೈ ಕಚ್ಚಲ್ಪಟ್ಟ \(ಹಿಡಿಯಲ್ಪಟ್ಟ\), ಕಾಲರ್ = ಕಾಲುಗಳುಳ್ಳವರಾಗಿ, ಶಿದೈ ಹಿಯ = ಒಡೆದುಹೋದ \(ಸೀಳಿದ\), ಪಾನೈಯರ್ = ಬಿಕ್ಷಾಪಾತ್ರೆಯನ್ನುಳ್ಳವರಾಗಿ, ಪೆರುನಾಡು ಕಾಣ = ವಿಸ್ತಾರವಾದ ದೇಶದವರೆಲ್ಲರೂ ಕಾಣುವಂತೆ, ಇಮ್ಮೈಯಿಲೇ = ಈ ಲೋಕದಲ್ಲಿಯೇ, ಪಿಚ್ಚೈ = ಭಿಕ್ಷೆಯನ್ನು, ತಾಮ್ = ತಾವು, ಕೊಳ್ವರ್ = ಎತ್ತುತ್ತಾರೆ, ತಿರುನಾರಣನ್ ತಾಳ್ = ಶ್ರೀಮನ್ನಾರಾಯಣನ ತಿರುವಡಿಗಳನ್ನು, ಕಾಲಮ್ = ಸಕಾಲದಲ್ಲಿ, ಪೆಱ = ಪಡೆದುಕೊಳ್ಳುವುದಕ್ಕಾಗಿ, ಶಿನ್ದಿತ್ತು = ಚಿಂತಿಸುತ್ತಾ, ಉಯ್ ಮ್ಮಿನೋ = ಉಜ್ಜೀವನಗೊಳ್ಳಿರಿ. 



ಸಾಟಿಯಿಲ್ಲದ ಪ್ರಭುವಾಗಿ, ಓಡುತ್ತಿರುವ ಲೋಕವನ್ನು ಒಟ್ಟಾಗಿ ಆಳಿದವರು ಕರಿಯ ನಾಯಿಗಳಿಂದ ಹಿಡಿಯಲ್ಪಟ್ಟ ಕಾಲುಗಳುಳ್ಳವರಾಗಿ, ಸೀಳಿದ ಭಿಕ್ಷಾಪಾತ್ರೆಯನ್ನು ಹಿಡಿದು, ವಿಸ್ತಾರವಾದ ದೇಶದವರೆಲ್ಲರೂ ಕಾಣುವಹಾಗಿ, ಈ ಲೋಕದಲ್ಲಿಯೇ ತಾವು ಭಿಕ್ಷವನ್ನೆತ್ತುತ್ತಾರೆ. ಶ್ರೀಮನ್ನಾರಾಯಣನ ತಿರುವಡಿಗಳನ್ನು ಸಕಾಲದಲ್ಲಿ ಪಡೆದುಕೊಳ್ಳುವುದಕ್ಕಾಗಿ ಚಿಂತಿಸುತ್ತಾ ಉದ್ಧಾರಗೊಳ್ಳಿರಿ. ಯಾವುದು ಹಿತಕರ? ಈ ಲೋಕದಲ್ಲಿ ಅಸ್ಥಿರವೂ ಅಶಾಶ್ವತವೂ ಆಗಿರುವ ಸಂಪತ್ತು ದರ್ಪಗಳಿಂದ ಕೂಡಿದ ಪ್ರಭುತ್ವವೇ? ಶಾಶ್ವತವಾದ ಭಗವಂತನ ಸಾನ್ನಿಧ್ಯಸುಖವೇ? ಈ ವಿಷಯವನ್ನು ಕುರಿತು ಇಲ್ಲಿ ಜನಸಾಮಾನ್ಯಕ್ಕೆ ಹಿತವಚನವನ್ನು ನುಡಿಯಲಾಗುತ್ತಿದೆ. ಇದಕ್ಕಾಗಿ ಒಂದು ಸೊಗಸಾದ ನಿದರ್ಶನವನ್ನು ಎತ್ತಿಕೊಳ್ಳಲಾಗಿದೆ. ಇದಕ್ಕಾಗಿ ಒಂದು ಸೊಗಸಾದ ನಿದರ್ಶನವನ್ನು ಎತ್ತಿಕೊಳ್ಳಲಾಗಿದೆ. ಪ್ರಪಂಚದ ಭೋಗಗಳ ನಾನಾರೂಪಗಳನ್ನು, ಎಂದರೆ, ಯೌವನ, ಸಂಪತ್ತು, ಪ್ರಭುತ್ತ, ಅವಿವೇಕದಿಂದ ಕೂಡಿದ ಅಟ್ಟಹಾಸ ಇವುಗಳನ್ನು ಎತ್ತಿಕೊಳ್ಳಲಾಗಿದೆ. ಇವುಗಳೆಲ್ಲವನ್ನೂ ಪಡೆದುಕೊಂಡ ಚಕ್ರವರ್ತಿ ಸಾರ್ವಭೌಮನದರೂ ಸಹ, ಅವುಗಳನ್ನೆಲ್ಲಾ ಅವನು ಎಷ್ಟು ಕಾಲವಾದರೂ ಉಳಿಸಿಕೊಂಡು ಬರಲು ಸಾಧ್ಯವಾದೀತೇ? ಹಾಗಾದರೆ, ಏನು ಮಾಡಬೇಕು? 



ಆಳ್ವಾರರು ಹೇಳುತ್ತಾರೆ: ವಿಸ್ತಾರವಾದ ಈ ಲೋಕದ ಏಕಚ್ಛತ್ರಾದಿಪತ್ಯವನ್ನಾಗಿ ಮಾಡಿಕೊಂಡು, ಅಟ್ಟಹಾಸದಿಂದ ಮೆರೆಯುವ ಸಾರ್ವಭೌಮನನ್ನು ನೋಡಿ. ಕಾಲಕ್ರಮದಲ್ಲಿ ಅವನು ಎಲ್ಲವನ್ನೂ ಕಳೆದುಕೊಂಡು ತಿರುಕನಾಗುತ್ತಾನೆ. ಆಗ ಅವನು ಒಂಟಿಯಾಗಿ, ಚಿಂದಿಯನ್ನು ಧರಿಸಿ, ಸೀಳಿದ ಪಾತ್ರೆಯನ್ನು ಹಿಡಿದು, ತಾನು ಈ ಮುಂಚೆ ಆಳುತ್ತಿದ್ದ ದೇಶದ ಜನರ ಕಣ್ಣ ಮುಂದೆಯೇ, ಕರಿಯ ನಾಯಿಯಿಂದ ಕಚ್ಚಿಸಿಕೊಂಡರೂ ಬಿಡದೆ ತಿರಿದು ತಿನ್ನುತ್ತಾ ಹೊಟ್ಟೆ ಹೊರೆಯುವ ಸ್ಥಿತಿ\(ಗತಿ\) ಅವನಿಗೆ ಬರುವುದನ್ನು ಜನರೇ, ನೀವು ಕಂಡಿಲ್ಲವೇ? ಎಲ್ಲಾ ಲೋಕಗಳಿಗೂ ಸಾರ್ವಭೌಮನಾದ ಶ್ರೀಮನ್ನಾರಾಯಣನ ತಿರುವಡಿಗಳನ್ನು ಆಶ್ರಯಿಸಿ. ಇದರಿಂದ ನಿಮಗೆ ಶಾಶ್ವತವಾದಸುಖವು ಎಲ್ಲ ಕಾಲಕ್ಕೂ ಬರುವುದು. 



೨. ಉಯ್ ಮ್ಮಿನ್ ತಿಱೈಕೊಣರ್ ನ್ದು ಎನ್ನಱುಲಹಾಣ್ಡವರ್, ಇಮ್ಮೈಯೇ

ತಮ್ಮಿನ್ ಶುವೈ ಮಡವಾರೈಪ್ಪಿಱರ್ ಕೊಳ್ಳತ್ತಾಮ್ ವಿಟ್ಟು,

ವೆಮ್ಮಿನೊಳಿ ವೆಯಿಲ್ ಕಾನಹಮ್ ಪೊಯ್ ಕ್ಕು ಮೈದಿನ್ಬರ್ ಹಳ್,

ಶೆಮ್ಮಿನ್ ಮುಡಿತ್ತಿರುಮಾಲೈ ವಿರೈನ್ದಡಿಶೇರ್ ಮಿನೋ. 



ಉಯ್ ಮ್ಮಿನ್ = ಉದ್ಧಾರಗೊಳ್ಳಿರಿ, ಶಿಱೈ ಕೊಣಾರ್ ನ್ದು = ಕಪ್ಪಗಳನ್ನು ತಂದು, ಎನ್ ಱು= ಎಂದು, ಉಲಹು ಆಣ್ಡವರ್ = ಲೋಕವನ್ನು ಆಳಿದವರು, ಇಮ್ಮೈಯೇ = ಈ ಜನ್ಮದಲ್ಲಿಯೇ, ತಮ್ = ತಮ್ಮ, ಇನ್ ಶುವೈ = ಬಹುರುಚಿಕರವಾದ, ಮಡವಾರಿ = ಸ್ತ್ರೀಯರನ್ನು, ಪಿಱರ್ ಕೊಳ್ಳ = ಇತರರಿಗೆ \(ಉಪಯೋಗಕ್ಕೆ\) ತಾಮ್ ವಿಟ್ಟು = ತಾವು ಬಿಟ್ಟುಕೊಟ್ಟು, ವೆಮ್ಮಿನ್ ಒಳಿ = ಸುಡುವ ಕಾಂತಿಯ ವೆಯಿಲ್ = ಬಿಸಿಲು, ಉಳ್ಳ, ಕಾನಹಮ್ ಪೋಯ್= ಕಾಡಿಗೆ ಹೋಗಿ, ಕುಮೈ ತಿನ್ಬರ್ ಹಳ್ = ತಿಂಡಾಟಪಡುವವರು, ಶೆಮ್ ಇನ್ = ಸುಂದರವೂ ಇನಿದೂಆದ, ಮುಡಿ = ಕಿರೀಟವನ್ನು ಧರಿಸಿರುವ, ತಿರುಮಾಲೈ = ಶ್ರಿಯಃಪತಿಯನ್ನು \(ಲಕ್ಷ್ಮೀದೇವಿಯ ಗಂಡನನ್ನು\), ವಿರೈನ್ದು = ಬೇಗ \(ಆತುರದಿಂದ\), ಅಡಿ ಶೇರ್ ಮಿನೋ = ಆಶ್ರಯಿಸಿರಿ. 



ಕಪ್ಪಗಳನ್ನು ಪಡೆದು ಉದ್ಧಾರಗೊಳ್ಳುವುದೆಂದು ಲೋಕವನ್ನು ಆಳಿದವರು \(ತಮ್ಮ\) ಈ ಜನ್ಮದಲ್ಲಿಯೇ ತಮ್ಮ ಬಹುರುಚಿಕರವಾದ ಸ್ತ್ರೀಯರನ್ನು ಇತರರ ಉಪಯೋಗಕ್ಕೆ ಬಿಟ್ಟುಕೊಟ್ಟು ಉರಿಬಿಸಿಲಲ್ಲಿ ಕಾಡಿಗೆ ಹೋಗಿ ತಿಂಡಾಡುತ್ತಾರೆ. ಸುಂದರವೂ ಇನಿದೂ ಆಗಿರುವ ಕಿರೀಟವನ್ನು ಧರಿಸಿರುವ ಶ್ರೀದೇವಿಯ ಗಂಡನನ್ನು ಬೇಗಲೆ ಆಶ್ರಯಿಸಿರಿ. 



ಇಲ್ಲಿ ಚಕ್ರವರ್ತಿಗಳ ಮತ್ತೊಂದು ದುಃಸ್ಥಿತಿಯನ್ನು ವಿವರಿಸಲಾಗುತ್ತದೆ. 



ಲೋಕದಲ್ಲಿ ಮಹಾಬಲಿಷ್ಠರಾಗಿ, ರಾಜ್ಯಗಳನ್ನು ಗೆದ್ದು, ಎಲ್ಲವನ್ನೂ ತಮ್ಮ ಸ್ವಾಧೀನಪಡಿಸಿಕೊಂಡು, ಅವರೆಲ್ಲರಿಂದ ಕಪ್ಪಕಾಣಿಕೆಗಳನ್ನು ಪಡೆದುಕೊಳ್ಳುವುದರಲ್ಲಿಯೇ ಸರ್ವಪ್ರಯತ್ನ ನಡೆಸುವ ರಾಜಾಧಿರಾಜರೂ ಸಹ ಒಂದಲ್ಲ ಒಂದು ಕಾಲದಲ್ಲಿ ತಮ್ಮ ಸರ್ವಸ್ವವನ್ನೂ ಬಿಟ್ಟು ಕೇಟ್ಟು, ತಲೆ ಮರೆಸಿಕೊಂಡು ಕಾಡಿಗೆ ಹೋಗಿ ಕಡುಕಷ್ಟಪಡುತ್ತಾರೆ. ಅವರ ಗತಿಯೇ ಹೀಗಾದ ಪಕ್ಷಕ್ಕೆ ಇತರರ ಗತಿಯೇನು? ಆದ್ದರಿಂದ ಅವರ ಗತಿಯೇ ಹೀಗಾದ ಪಕ್ಷಕ್ಕೆ ಇತರರ ಗತಿಯೇನು? ಆದ್ದರಿಂದ ಎಲ್ಲರೂ ಯಾವ ರೀತಿಯ ಮುನ್ನೆಚ್ಚರಿಕೆಯನ್ನು ತೆಗೆದುಕೊಳ್ಳಬೇಕು?



ಆಳ್ವಾರರು ಹೇಳುತ್ತಾರೆ, ತಮ್ಮ ಸಾಮಂತರಾಜರಿಂದ ಕಪ್ಪಕಾಣಿಕೆಗಳನ್ನು ಪಡೆದುಕೊಂಡು, ಅಟ್ಟಹಾಸದಿಂದ ಸಾರ್ವಭೌಮತ್ವವನ್ನು ನಡೆಸುವ ಚಕ್ರವರ್ತಿಗಳು ಸಹ, ಒಂದು ದಿನ, ತಮ್ಮೆಲ್ಲ ಸುಖಗಳನ್ನೂ ಬಿಟ್ಟುಕೊಟ್ಟು, ತಮ್ಮ ರುಚಿಕರವಾದ \(ಭೋಗ್ಯವಾದ\) ರಾಣವಾಸವನ್ನು ತಮ್ಮ ಶತ್ರುಗಳ ಭೋಗಕ್ಕೆ ಬಿಟ್ಟುಕೊಟ್ಟು, ಕಾಡಿಗೆ ಓಡಿ, ಅಲ್ಲಿ ಬಿಸಿಲು, ಮಳೆ, ಚಳಿ, ಗಾಳಿ ಎನ್ನದೆ ಕಡುಕಷ್ಟಕ್ಕೆ ಈಡಾಗಬೇಕಾಗುತ್ತದೆ. ಇಂಥ ದುಃಖಸಂಕಟಗಳಿಗೆ ಅವಕಾಶಕೊಡದಂತೆ, ಜನರೇ, ನಿಮ್ಮನ್ನು ಉಜ್ಜೀವನಗೊಳಿಸುವ ಸರ್ವೇಶ್ವರನಾದ ಶ್ರೀಮನ್ನಾರಾಯಣನನ್ನು ಆದಷ್ಟು ಬೇಗಲೆ ಆಶ್ರಯಿಸಿ. 



೩. ಅಡಿಶೇರ್ ಮುಡಿಯಿನರಾಹಿ ಅರಶರ್ ಹಳ್ ತಾಮ್ ತೊೞ,

ಇಡಿಶೇರ್ ಮುರಶಙ್ಗಳ್ ಮುಟ್ರತ್ತಿಯಮ್ಬವಿರುನ್ದವರ್,

ಪೊಡಿಶೇರ್ ತುಹಳಾಯ್ ಪ್ಪೋವರ್ಹಳ್ ಆದಲಿನ್ ಸೊಕ್ಕೆನ,

ಕಡಿಶೇರ್ ತುೞಾಯ್ ಮುಡಿಕ್ಕಣ್ಣನ್ ಕೞಲ್ ಹಳ್ ನಿನೈಮಿನೋ. 



ಅಡಿಶೇರ್ = \(ತಮ್ಮ\) ಪಾದಗಳ ಮೇಲೆ ಬೀಳುವ \(ಬಿದ್ದ\), ಮುಡಿಯಿನರ್ = ಕಿರೀಟಗಳುಳ್ಲವರಾಗಿ, ಅರಶರ್ ಹಳ್ ತಾಮ್ = ರಾಜಾಧಿರಾಜರು, ತೊೞಿ = ನಮಸ್ಕರಿಸುವಂತೆಯೂ, ಇಡಿ ಶೇರ್ = ಸಿಡಿಲಿನಂತೆ ಸದ್ದು ಮಾಡುವ, ಮುರಶಙ್ಗಳ್ = ಭೇರಿಗಳು, ಮುಟ್ರತ್ತು = ಅಂಗಳದಲ್ಲಿ \(ಮುಂದಿನ ಕೈಸಾಲೆಯಲ್ಲಿ\), ಇಯಮ್ಬ = ಮೊಳಗುಅಂತೆ, ಇರುನ್ದವರ್ = ಬಾಳುತ್ತಿದ್ದವರು, ಪೊಡಿಶೇರ್ = ಧೂಳಿನಲ್ಲಿ ಸೇರುವ, ತಹಳ್ ಆಯ್ = ಧೂಳಾಗಿ, ಪೋವರ್ ಹಳ್ = ಹೋಗುತ್ತಾರೆ, ಆದಲಿನ್ = ಆದ್ದರಿಂದ, ನೊಕ್ಕೆನ = ಬೇಗಲೆ, ಕಡಿ ಶೇರ್ = ಪರಿಮಳ ತುಂಬಿರುವ, ತುೞಾಯ್ ಮುಡಿ = ತುಲಸಿಯ ಕಿರೀಟವನ್ನುಳ್ಳ, ಕಣ್ಣನ್ = ಅತ್ಯಾಕರ್ಷಕನ \(ಶ್ರೀಕೃಷ್ಣನ\), ಕೞಲ್ = ತಿರುವಡಿಗಳನ್ನು, ನಿನೈಱು ನೋ = ನೆನೆಯಿರಿ. 



ತಮ್ಮ ಪಾದಗಳ ಮೇಲೆ ಬೀಳುವ ಕಿರೀಟಗಳುಳ್ಳವರಾಗಿ, ರಾಜಾಧಿರಾಜರುಗಳು ನಮಸ್ಕರಿಸುವಂತೆಯೂ, ಸಿಡಿಲಿನಂತೆ ಸದ್ದುಮಾಡುವ ಭೇರಿಗಳು ಕೈಸಾಲೆಯಲ್ಲಿ ಮೊಳಗುವಂತೆ ಬಾಳುತ್ತಿದ್ದವರು. ಧೂಳಿನಲ್ಲಿ ಸೇರುವ ಧೂಳಾಗಿ ಹೋಗುತ್ತಾರೆ. ಆದ್ದರಿಂದ, ಬೇಗಲೆ ಪರಿಮಳ ತುಂಬಿದ ತುಲಸಿಯ ಕಿರೀಟವನ್ನುಳ್ಳ ಅತ್ಯಾಕರ್ಷಕನ \(ಶ್ರೀಕೃಷ್ಣಾವತಾರಿಯು\) ತಿರುವಡಿಗಳನ್ನು ಸ್ಮರಿಸಿ.



ಆಳ್ವಾರರು ಹೇಳುತ್ತಾರೆ: ಎಂಥೆಂಥ ರಾಜಾಧಿರಾಜರೋ, ಎಷ್ಟೆಷ್ಟೋ ದರ್ಪದಿಂದ ಆಳುತ್ತಿದ್ದವರೋ, ಅವರಿಂದ ಅಸಡ್ಡೆಯನ್ನೂ ತಿರಸ್ಕಾರವನ್ನೂ ಪಡೆಯುತ್ತಾ ಬಾಳುವುದಕ್ಕಿಂತ, ಪರಿಮಳ ತುಂಬಿದ ತುಲಸಿಯ ಹಾರವನ್ನು ಕಿರೀಟವಾಗಿ ಮುಡಿದಿರುವ ಅತ್ಯಾಕರ್ಷಕ ಸುಂದರನಾದ ಶ್ರೀಕೃಷ್ಣಸ್ವರೂಪಿಯನ್ನು ಸ್ಮರಿಸುತ್ತ ಉಜ್ಜೀವನಗೊಳ್ಳಿರಿ. 



೪. ನಿನೈಪ್ಪಾನ್ ಪುಹಿಲ್ ಕಡಲೆಕ್ಕಲಿಲ್ ನುಣ್ ಮಣಲಿಱ್ ಪಲರ್,

ಎನೈತ್ತೋರುಹಙ್ಗಳುಮ್ ಇವ್ವುಲಹಾಣ್ಡು ಕೞಿನ್ದವರ್,

ಮನೈಪ್ಪಾಲ್ ಮರುಙ್ಗಱ ಮಾಯ್ ತಲಲ್ಲಾಲ್ ಮಟ್ರುಕ್ಕಣ್ಡಿಲಮ್,

ಪನೈತ್ತಾಳ್ ಮದಕಳಿಱಟ್ಟವನ್ ಪಾದಮ್ ಪಣಿಮಿನೋ, 



ನಿನೈಪ್ಪಾನ್ = ಚಿಂತಿಸುವುದಕ್ಕೆ, ಪುಹಿಲ್ = ಯತ್ನಿಸಿದರೆ, \(ಆಲೋಚಿಸಿ ನೋಡಿದರೆ\), ಕಡಲ್ = ಸಮುದ್ರದ, ಎಕ್ಕಲಿಲ್ = ಮರಳ ದಂಡೆಯಲ್ಲಿ, ನುಣ್ ಮಣಲಿಲ್ = ನುಣುಪಾದ ಮರಳಿನ ಹರಳುಗಳಲ್ಲಿ, ಪಲರ್ = ಹಲವರು, ಎನೈ ತ್ತೋರ್ = ಎಷ್ಟೊಂದೋ, ಉಹಙ್ಗಳುಮ್ = ಯುಗಗಳಲ್ಲೂ, ಇ ಉಲಹು = ಈಲೋಕವನ್ನು, ಆಣ್ಡು = ಆಳಿ, ಕೞಿನ್ದವರ್ = ಕಳೆದುಹೋದವರು \(ಗತಿಸಿದವರು\), ಮನೈಪ್ಪಾಲ್ = \(ಅವರು\) ವಾಸಿಸಿದ ಮನೆಯೂ, \(ಸ್ಥಳವೂ\) ಮರುಙ್ಗು = ಆರ ಮಗ್ಗುಲವೂ, ಅ = ಪರಿ ಪೂರ್ಣವಾಗಿ, ಮಾಯ್ ತಲ್ ಅಲ್ಲಾಲ್ = ನಾಶವೇ ಹೊರತು, ಅಲ್ಲಾಲ್ = ನಾಶವೇ ಹೊರತು, ಮಟೃ = ಬೇರೇನನ್ನೂ, ಕಣ್ಡಿಲಮ್ = \(ನಾವು\) ಕಂಡಿಲ್ಲ, ಪನೈ ತಾಳ್ = ತಾಳೆಯ ಮರದ ಹಾಗೆ ದೃಢವಾದ ಕಾಲುಗಳುಳ್ಳ, ಮದಕಳಿಱು = ಮದಗಜವನ್ನು, ಅಟ್ಟವನ್ = ಕೊಂಡವನ, ಪಾದಮ್ = ತಿರುವಡಿಗಳನ್ನು, ಪಣಿಮಿನೋ = ನಮಸ್ಕರಿಸಿ \(ಆಶ್ರಯಿಸಿ\). 



ಆಲೋಚಿಸಿ ನೋಡಿದರೆ, ಸಮುದ್ರದ ಮರಳದಂಡೆಯ ನುಣ್ನನೆಯ ಮರಳಹರಳುಗಳ ಹಾಗೆ, ಹಲವರು ಎಷ್ಟೊಂದೋ ಯುಗಗಳಿಂದಲೂ ಈ ಲೋಕವನ್ನಾಳಿ ಗತಿಸಿದವರು. ಅವರು ವಾಸಮಾಡಿದ ಸ್ಥಳವೂ ಅದರ ಸುತ್ತಮುತ್ತಲೂ ಪರಿಪೂರ್ಣವಾಗಿ ನಾಶವಾಯಿತೇ ಹೊರತು ನಾವು ಬೇರೇನನ್ನೂ ಕಂಡಿಲ್ಲ. ತಾಳೆಯ ಮರದ ಹಾಗೆ ದೃಢವಾದ ಕಾಲುಗಳುಳ್ಲ ಮದಗಜವನ್ನು ಕೊಂದವನ ತಿರುವಡಿಗಳನ್ನು ಆಶ್ರಯಿಸಿ ನಮಸ್ಕರಿಸಿ. 



“ಕಡಲೆಕ್ಕಲಿಲ್ ನುಣ್ ಮಣಲಿಲ್ ಪಲರ್ ಎನೈತ್ತೋರು ಹಙ್ಗಳುಮ್ ಇವ್ವುಲಹಾಣ್ಡು ಕೞನ್ದವರ್” – ಇದೊಂದು ಕಣ್ಣಿಗೆ ಕಟ್ಟುವಂಥ ಉಪಮಾನ. ಕಡಲಿನ ಮರಳು ದಡದಲ್ಲಿ ನುಣ್ನನೆಯ ಮರಳು ಕಣ್ಣಿಗೆ ಕಾಣುವಷ್ಟು ದೂರಕ್ಕೂ ಹರಡಿರುತ್ತದೆಯಷ್ಟೆ. ಅವುಗಳಲ್ಲಿ ಒಂದೊಂದು ಹರಳನ್ನೂ ಆರಿಸುವುದು ಹೇಗೆ ಕಷ್ಟವಾಗುವುದೋ \(ಅಸಾಧ್ಯವಾಗುವುದೋ\) ಹಾಗೆಯೇ ಈ ಭೂಮಂಡಲದಲ್ಲಿ ಎಷ್ಟೊಂದು ಲೆಕ್ಕವಿಲ್ಲದಶ್ಟು ಯುಗಗಳಿಂದಲೂ ಆಳಿ ಧರಿಸಿದ ರಾಜರು ಹಲವರು. ಅಂದಿನಿಂದ ಮರಣಿಸಿದವರ ಸಂಖ್ಯೆ ಅಪಾರವಾದದ್ದು. ಅವರಲ್ಲಿ ಗತಿಸಿದ ರಾಜರ ಸಂಖ್ಯೆ ಅಲ್ಪವೇ. 



“ಮನೈಪ್ಪಾಲ್ ಮರುಙ್ಗಱ ಮಾಯ್ ತದಲ್ಲಾಲ್ ಮಟ್ರು ಕಣ್ಡಿಲಮ್” – ಆ ರಾಜರು ಬಾಳಿ ಬದುಕಿದ ಸ್ಥಳಗಳೂ ಅವುಗಳ ಸುತ್ತಮುತ್ತಲ ಸ್ಥಳಗಳೂ ಎಲ್ಲವೂ ಸುಳಿವಿಲ್ಲದಂತೆಯೇ ನಾಶವಾದವು. 



“ಪನ್ನೈತ್ತಾಳ್ ಮದಕಳಿಱಟ್ಟವನ್” – ಇದು ಭಗವಂತನ ಶ್ರೀಕೃಷ್ಣಾವತಾರದ ಒಂದು ಪ್ರಸಂಗ. ಕಂಸನು ಶ್ರೀಕೃಷ್ಣನನ್ನು ಕೊಲ್ಲಿಸುವುದಕ್ಕಾಗಿ ನಾನಾಪ್ರಯತ್ನಗಳನ್ನು ನಡೆಸಿದನಷ್ಟೆ. ಅವುಗಳಿಂದಲೆಲ್ಲ ಅವನು ವಿಫಲಗೊಂಡನು. ಆದ್ದರಿಂದ, ಧನುಃಪೂಜೆಯ ನೆಪದಲ್ಲಿ ಅವನನ್ನು ಮಧುರೆಗೆ ಕರೆಸಿಕೊಂಡು, ಅಲ್ಲಿ ಅವನನ್ನು ಮುಗಿಸಿಬಿಡಬೇಕೆಂದು ಹವಣಿಸಿದನು. ಮಧುರೆಯ ಹೆಬ್ಬಾಗಿಲಲ್ಲೇ ಕುವಲಯಾಪೀಡವೆಂಬ ಮದ್ದಾನೆಯನ್ನು ನಿಲ್ಲಿಸಿ, ಅದನ್ನು ಅಲ್ಲಿಗೆ ಬರುವ ಶ್ರೀಕೃಷ್ಣನ ಮೇಲೆ ನುಗ್ಗಿಸಿ ಅವನನ್ನು ಕೊಂದುಬಿಡಬೇಕೆಂಬುದು ಮೊದಲನೆಯದು. ಶ್ರೀಕೃಷ್ಣನು ಅದನ್ನು ನಿರಾಯಾಸವಾಗಿ ಎದುರಿಸಿ, ಕೊಂದು ಹಾಕಿದನು. 



ಆಳ್ವಾರರು ಹೇಳುತ್ತಾರೆ:- ನಾವು ಯೋಚಿಸಿ ನೋಡಿದರೆ, ಎಷ್ಟೋ ಯುಗಗಳಿಂದಲೂ, ಎಷ್ಟೋ ಜನ ರಾಜರು ಈ ಲೋಕವನ್ನಾಳಿ ಮರಣಿಸಿದರಷ್ಟೆ. ಸಮುದ್ರದ ಮರಳ ದಂಡೆಯ ನುಣ್ಣನೆಯ ಮರಳಿನಲ್ಲಿ ಕೆಲವು ಹರಳುಗಳನ್ನು ಆರಿಸಿಕೊಂಡಂತೆ ಅವರ ಸಂಖ್ಯೆ. ಅವರು ಬದುಕಿ ಬಾಳಿದ ಸ್ಥಳಗಳೂ ಅವುಗಳ ಸುತ್ತುಮುತ್ತಲ ಸ್ಥಳಗಳೂ ಎಲ್ಲವೂ ಪರಿಪೂರ್ಣವಾಗಿ, ಹೆಸರಿಲ್ಲದಂತೆ, ನಾಶವಾದವು. ಅಸ್ಥಿರವಾದ ಅಂಥವರನ್ನು ಆಶ್ರಯಿಸುವುದಕ್ಕೆ ಬದಲಾಗಿ, ಸರ್ವಶಕ್ತನಾದ ಭಗವಂತನ ತಿರುವಡಿಗಳನ್ನಾಶ್ರಯಿಸಿ. 



೫. ಪಣಿಮಿನ್ ತಿರುವರುಳೆನ್ನುಮ್ ಅಂಜೀದಪ್ಪೈಮ್ ಪೂಮ್ ಬಳ್ಳಿ,

ಅಣಿಮೆನ್ ಹು ೞಾಲಾರ್ ಇನ್ಬಕ್ಕಲವಿಯಮುದುಣ್ಡಾರ್,

ತುಣಿಮುನ್ಬುನಾಲಪ್ಪಲ್ಲೇೞೈಯರ್ ತಾಮಿಖ಼್ಇಪ್ಪಚ್ಚೆಲ್ ವರ್,

ಮಣಿಮಿನ್ನು ಮೇನಿ ನಮ್ಮಾಯವನ್ ಪೇರ್ ಶೊಲ್ಲಿ ವಾೞ್ ಮಿನೋ.



ಪಣಿಮಿನ್ = ವಿಧಿಸಿ, ತಿರು ಅರುಳ್ = ಭಾಗ್ಯವ ಕೃಪೆಯನ್ನು, ಎನ್ನುಮ್ = ಎನ್ನುತ್ತಾ, ಅಮ್ = ಸುಂದರನಾದ, ಶೀದಮ್ = ತಂಪಾದ\(ಹಿತವಾದ\), ಪೈ = ವಿಶಾಲವಾದ, ಪೂ = ಹೂವಿನ, ಪಳ್ಳಿ = ಹಾಸುಗೆಯಲ್ಲಿ, ಅಣಿ = ಅಲಂಕರಿಸಿದ, ಮೆಲ್ = ಮೃದುವಾದ, ಕುೞಲಾರ್ = ಕೂದಲುಳ್ಳವರ, ಇನ್ಬಮ್ = ಪ್ರೀತಿಯ, ಕಲವಿ = ಕೂಡಿಕೆಯೆಂಬ, ಅಮುದು = ಅಮೃತವನ್ನು, ಉಣ್ಡಾರ್ = ಉಂಡವರು, ತುಣಿಮುನ್ಬುನಾಲ = ಮುಂಭಾಗದಲ್ಲಿ ಬಟ್ಟೆಯು ಇಳಿಯಬಿದ್ದಿರಲು, ಪಲ್ = ಹಲವಾರು, ಏೞೈಯರ್ ತಾಮ್ = ಸುಂದರಿಯರು, ಇೞೈಪ್ಪ = ಪರಿಹಾಸ್ಯಮಾಡುತ್ತಿರಲು, ಶೆಲ್ ವರ್ = ನಡೆದುಹೋಗುತ್ತಾರೆ. ಮಣಿಮಿನ್ನು = ನೀಲರತ್ನವು ಹೊಳೆಯುವಂಥ, ಮೇನಿ = ದೇಹಕಾಂತಿಯ, ನಮ್ ಆಯವನ್ = ನಮ್ಮ ಗೋವಳನ, ಪೇರ್ ಶೊಲ್ಲಿ = ಹೆಸರನ್ನು ಹೇಳುತ್ತಾ, ವಾೞ್ ಮಿನೋ = ಬಾಳಿರಿ \(ಉಜ್ಜೀವನಗೊಳ್ಳಿರಿ\). 



’ವಿಧಿಸಿ, ಭಾಗ್ಯದ ಕೃಪೆಯನ್ನು’ ಎನ್ನುತ್ತಾ, ಸುಂದರವೂ ಹಿತಕರವೂ ವಿಶಾಲವೂ ಆದ ಹೂವಿನ ಹಾಸುಗೆಯಲ್ಲಿ, ಅಲಂಕರಿಸಿದ ಮೃದುವಾದ ತಲೆಗೂದಲುಳ್ಳವರ ಪ್ರೀತಿಯ ಕೂಡಿಕೆಯಂಬ ಅಮೃತವನ್ನುಂಡವರು, ಮುಂಭಾಗದಲ್ಲಿ ಬಟ್ಟೆಯನ್ನು ಇಳಿಯಬಿದ್ದಿರಲು, ಹಲವಾರು ಸ್ತ್ರೀಯರು \(ಸುಂದರಿಯರು\) ಪರಿಹಾಸ್ಯಮಾಡುತ್ತಿರಲು, ನಡೆದುಹೋಗುತ್ತಾರೆ. ನೀಲರತ್ನದ ಹೊಳಪುಳ್ಳ ದೇಹಕಾಂತಿಯ ನಮ್ಮ ಗೋವಳನ ಹೆಸರನ್ನು ಹೇಳುತ್ತಾ ಉಜ್ಜೀವನಗೊಳ್ಳಿರಿ. 



ಇದುವರೆಗೆ ಬಲದರ್ಪಗಳಿಂದ ಕೂಡಿದ ಪ್ರಭುತ್ವದ ಅಟ್ಟಹಾಸದಿಂದ ಬೀಗುತ್ತಿದ್ದ ರಾಜರ ಪಾಡನ್ನು ಹೇಳಲಾಯಿತು. ಈಗ ಯೌವನ ಮದದಿಂದ ಮೆರೆಯುವವರ ಪಾಡನ್ನು ಹೇಳಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಯೌವನದಿಂದ ಮೆರೆಯುವವರು \(ರಾಜರು\) ಸುಂದರಿಯರಾದ ಸ್ತ್ರೀಯರ ಬಳಿಯಲ್ಲಿನಿಂತು “ನಿಮ್ಮ ದೇಹಸಂಗದ ಭಾಗ್ಯವನ್ನು ಕರುಣಿಸಿ” ಎಂದು ಅಂಗಲಾಚಿ ಬೇಡುತ್ತಾ, ವಿಶಾಲವೂ ಹಿತಕರವೂ ಸುಂದರವೂ ಆದ ಹಾಸುಗೆಯಲ್ಲಿ ಅವರ ಕೂಡಿಕೆಯ ಅಮೃತವನ್ನು ಪಾನಮಾಡುತ್ತಾ ಸುಖವನ್ನು ಅನುಭವಿಸುತ್ತಾರೆ. ಹೀಗೆ ಅವರ ಯೌವನ ಇಳಿಯುವ ತನಕ ಅವರು ಮೈಮರೆತು ಮೆರೆಯುತ್ತಾರೆ. ಆ ಬಳಿಕ, ಅವರಿಗೆ ಮುದಿತನ ಬಂದಾಗ, ದೇಹಶಕ್ತಿಕುಗ್ಗಿದಾಗ, ಯಾವ ಬಗೆಯ ಒತ್ತಾಸೆಯೂ ಇಲ್ಲದೆ ಹೋದಾಗ, ಅವರೊಡನೆ ಬೆರೆಯುತ್ತಿದ್ದ ಸ್ತ್ರೀಯರನೇಕರು ಅವರನ್ನು ಬಗೆಬಗೆಯಾಗಿ ಹಾಸ್ಯಮಾಡುತ್ತಿರಲು, ಅವರ ಕಣ್ಣಮುಂದೆಯೇ ತಮ್ಮ ಮಾನವನ್ನು ಪೂರ್ತಿಯಾಗಿ ಮುಚ್ಚಿಕೊಳ್ಳಲು ಸಾಧ್ಯವಿಲ್ಲದ ದುಃಸ್ಥಿತಿಯಲ್ಲಿ ಹೊಟ್ಟೆಗಾಗಿ ಯಾಚಿಸಬೇಕಾಗುತ್ತದೆ. ಆದ್ದರಿಂದ, ಇಂಥ ಅಪಹಾಸ್ಯದ ಸ್ಥಿತಿಗೆ ಇಳಿದು ನರಳುವವರ ಬದಲಾಗಿ, ಶ್ರೀಕೃಷ್ಣವತಾರಿಯಾದ ಭಗವಂತನ ನಾಮೋಚ್ಚಾರಣೆ ಮಾಡುತ್ತಾ, ಉದ್ಧಾರಗೊಳ್ಳಿರಿ. 



೬. ವಾಳ್ ನ್ದಾರ್ ಹಳ್ ವಾೞ್ ನ್ದದು ಮಾಮಪೈಮೊಕ್ಕುಳಿನ್ ಮಾಯ್ ನ್ದು ಮಾಯ್ ನ್ದು,

ಆೞ್ ನ್ದಾರೆನ್ ಱಲ್ಲಾಲ್ ಅನ್ ಱು ಮುದಲಿನ್ ಱಱುದಿಯಾ,

ವಾಳ್ ನ್ದಾರ್ ಹಳ್ ವಾೞ್ ನ್ದೇ ನಿಱ್ ಪರ್ ಎನ್ಬದಿಲ್ಲೈ, ನಿಱ್ ಕುಱಿಲ್,

ಆೞ್ ನ್ದಾರ್ ಕಡಱ್ ಪಳ್ಳಿ ಅಣ್ಣಲಡಿಯವರಾಮಿನೋ. 



ವಾೞ್ ನ್ದಾರ್ ಹಳ್ = ಬದುಕಿಬಾಳಿದವರು, ವಾೞ್ ನ್ದದು = ಬಾಳಿದ ರೀತಿಯು, ಮಾಮೞೈ = ಬಲವಾದ ಮಳೆಯ, ಮೊಕ್ಕಳಿನ್ = ಮೊಗ್ಗುಗಳ ಹಾಗೆ \(ನೀರಗುಳ್ಳೆಗಳ ಹಾಗೆ\), ಮಾಯ್ ನ್ದದು ಮಾಯ್ ನ್ದದು = ಅಳಿದಳಿದು ಹೋಯಿತು, ಆೞ್ ನ್ದಾರ್ = ಅಧೋಗತಿಯನ್ನು ಪಡೆದರು \(ಕರಗಿ ಹೋದರೂ\), ಎನ್ ಱು = ಎಂದು, ಅಲ್ಲಾಲ್ = ಅಲ್ಲದೆ, ಅನ್ ಱು ಮುದಲಿನ್ = ಸೃಷ್ಟಿಕಾಲದಿಂದಲೂ, ಇನ್ ಱು ಅಱುದಿ ಆ = ಇಲ್ಲಿಯ \(ಇಂದಿನ\)ವರೆಗೂ, ವಾೞ್ ನ್ದಾರ್ ಹಳ್ = ಬದುಕಿ ಬಾಳಿದವರು, ವಾೞ್ ನ್ದೇನಿಱ್ ಪರ್ = ಬದುಕಿಯೇ ಸ್ಥಿರವಾಗಿದ್ದಾರೆ, ಎನ್ಬದು ಇಲ್ಲೈ = ಎಂಬುದು ಇಲ್ಲವೇ ಇಲ್ಲ. ನಿಱ್ ಕ ಉಱಿಲ್ = ಹಾಗೆ ಬದುಕಿರಲೇಬೇಕೆಂಬುದಾದರೆ, ಆೞ್ ನ್ದಾರ್ = ಬಲು ಆಳವಾದ \(ಗಂಭೀರವಾದ\), ಕಡಲ್ = ಪಾಲ್ಗಡಲಲ್ಲಿ, ಪಳ್ಳಿ = ಪವಡಿಸಿರುವ, ಅಣ್ಣಲ್ = ಸರ್ವೇಶ್ವರನ, ಅಡಿಯವರ್ ಆಮಿನೋ = ಪಾದಸೇವಕರು \(ಭಕ್ತರು\) ಆಗಿರಿ. 



ಬದುಕಿಬಾಳಿದವರು ಎನ್ನುವವರು ಬಾಳಿದ ರೀತಿಯು ಬಲವಾದ ಮಳೆಯ ಮೊಗ್ಗುಗಳ ಹಾಗೆ \(ನೀರಗುಳ್ಳೆಗಳ ಹಾಗೆ\) ಅಳಿದಳಿದು ಹೋಯಿತು. \(ಅವರು\) ಅಧೋಗತಿಯನ್ನು ಪಡೆದರು \(ಮುಳುಗಿ ಹೋದರು\) ಎಂದಲ್ಲದೆ ಬೇರೆ ಇಲ್ಲ. ಸೃಷ್ಟಿಕಾಲದಿಂದಲೂ ಇಂದಿನವರೆಗೂ ಬದುಕಿಬಾಳಿದವರು ಸ್ಥಿರವಾಗಿ ಬದುಕಿಯೇ ಇದ್ದಾರೆ ಎಂಬುದು ಇಲ್ಲವೇ ಇಲ್ಲ. ಹಾಗೆ \(ಸ್ಥಿರವಾಗಿ\) ಬದುಕಿರಲೇಬೇಕೆಂಬುದಾದರೆ, ಗಂಭೀರವಾದ \(ಬಹಳ ಆಳವಾದ\) ಪಾಲ್ಗಡಲಲ್ಲಿ ಪವಡಿಸಿರುವ ಸರ್ವೇಶ್ವರನ ಪಾದಸೇವಕರಾಗಿರಿ. 



ಇಲ್ಲಿ ಎರಡು ಬಗೆಯ ಬಾಳ್ವಿಕೆಯನ್ನು ಕುರಿತು ಹೇಳಲಾಗುತ್ತದೆ. ಒಂದು ಇಹಲೋಕದಲ್ಲಿ ನಡೆಸುವ ಬಾಳ್ವೆ, ಮತ್ತೊಂದು ನಿಜವಾದ ಶಾಶ್ವತವಾದ ಬಾಳ್ವೆ ಇಹಲೋಕದ ಬಾಳ್ವೆಯನ್ನು ನೀರ್ ಮೇಲಣ ಗುಳ್ಳೆಗೆ ಹೋಲಿಸಲಾಗಿದೆ. ಗುಳ್ಳೆ ಎಷ್ಟು ಕ್ಷಣಿಕವಾದದ್ದೋ ಅಷ್ಟೆ ಕ್ಷಣಿಕ ಈಲೋಕದ ಬಾಳ್ವೆ. ನೀರ್ ಮೇಲಣ ಗುಳ್ಳೆ ಒಡೆದ ಬಳಿಕ ಅದರ ಸುಳಿವು ಕೂಡಿ ಅಲ್ಲಿರುವುದಿಲ್ಲ. ಈ ಲೋಕದ ಬಾಳ್ವೆಯೂ ಅಂಥಾದ್ದೋ ಆದರೆ ಶಾಶ್ವತವಾದ ನಿಜವಾದ ಬದುಕು ಎಂಬುದಕ್ಕೆ ಯಾವೊಂದು ಕುಂದುಕೊರತೆಯೂ ಇಲ್ಲ. ಆ ಶಾಶ್ವತವಾದ ಅಮರವಾದ ಪರಿಶುದ್ಧವಾದ ಬದುಕನ್ನು ಪಡೆಯುವುದಾದರೂ ಹೇಗೆ? ಯಾವ ಬಗೆಯ ಬದುಕನ್ನು ನೆಚ್ಚಿ ನಡೆಯಬೇಕು? ಇದನ್ನು ಇಲ್ಲಿ ಒತ್ತಿಹೇಳಲಾಗುತ್ತಿದೆ. 



ಆಳ್ವಾರರು ಹೇಳುತ್ತಾರೆ: ಈ ಲೋಕದಲ್ಲಿ ಚೆನ್ನಾಗಿ ಬದುಕಿ ಹೆಸರು ವಾಸಿಯಾಗಿ ಬಾಳಿದವರು ಎಂಬವರ ಬದುಕಿನ ರೀತಿಯನ್ನು ಗಮನಿಸಿ ನೋಡಿ. ಬಿರುಸು ಮಳೆಯ ನೀರಿನ ಮೇಲೆ ಗುಳ್ಳೆಗಳ ಹಾಗೆ ಅವರ ಬದುಕು. ನೀರ್ ಮೇಲಣ ಗುಳ್ಳೆ ಎಷ್ಟು ಕ್ಷಣಭಂಗುರ\! ಹಾಗೆಯೇ ಇಹಲೋಕದವರ ಬದುಕೂ ಸಹ. ಈ ಬದುಕಿನಲ್ಲಿ ಸ್ಥಿರವಾದದ್ದು ಯಾವುದಿದೆ? ಸೃಷ್ಟಿಯ ಕಾಲದಿಂದಲೂ ಇಂದಿನವರೆಗೂ ಎಷ್ಟೆಷ್ಟೋ ಜನ ಹುಟ್ಟಿದರು, ಬಾಳಿದರು, ಕಡೆಗೆ ಹೆಸರಿಲ್ಲದೆ ಹೋದರು. ಈ ಲೋಕದ ಜೀವನದಲ್ಲಿ ಇದೊಂದೇ ಸತ್ಯ. ಯಾವುದೂ ಸ್ಥಿರವಲ್ಲ. ಎಲ್ಲವೂ ಕ್ಷಣಿಕ. ಜನರೇ, ನಿಮಗೆ ನಿಜವಾಗಿಯೂ ಶಾಶ್ವತವಾದ ಜೀವನವನ್ನು ಪಡೆದುಕೊಳ್ಳುವ ಆಶೆ ಇದೆಯೇ? ಹಾಗಾದರೆ, ಗಂಭೀರವಾದ ಪಾಲ್ಗಡಲಲ್ಲಿ ಪವಡಿಸಿರುವ ಸರ್ವೇಶ್ವರನಲ್ಲಿ ಭಕ್ತಿಮಾಡಿ, ಅವನಲ್ಲಿ ಶಾಶ್ವತವಾದ ದಾಸ್ಯವನ್ನು ಪಡೆದುಕೊಳ್ಳಿರಿ. 



೭. ಆಮಿನ್ ಶುವೈಯವೈ ಆಱೋಡಡಿಶಿಲುಣ್ಡಾರ್ ನ್ದ ಪಿನ್,

ತೂಮೆನ್ ಮೊೞಿ ಮಡವಾರಿರಕ್ಕಪ್ಪಿನ್ನುಮ್ ತುಟ್ರುವಾರ್,

ಈಮಿನೆಮಕ್ಕೊರು ತುಟ್ರ್‍ಇನ್ ಱು ಇಡಱು ವರಾದಲಿನ್,

ಕೋಮಿನ್ ತುೞಾಯ್ ಮುಡಿ ಆದಿಯಂಜೋದಿಗುಣಙ್ಗಳೇ. 



ಆಮ್ ಇನ್ ಶುವೈ ಅವೈ= ವಾಸ್ತವವಾಗಿ ಬಹಳ ರುಚಿಕರವಾದ ಅವು, ಆಱೋಡು = ಆರು ರಸಗಳಿಂದ ಕೂಡಿದ, ಅಡಿಶಲ್ ಉಣ್ಡು = ಅನ್ನವನ್ನುಂಡು, ಆರ್ ನ್ದ ಪಿನ್ = ತೃಪ್ತಿಪಡೆದ ಬಳಿಕ, ತೂ = ಪರಿಶುದ್ಧವಾದ, ಮೆಲ್ಮೊೞಿ = ಮೃದುವಾಗಿ, ಮಾತನಾಡುವ, ಮಡವಾರ್ = ಸ್ತ್ರೀಯರು, ಇರಕ್ಕ = ಬೇಡಿಕೊಳ್ಳಲು, ಪಿನ್ನುಮ್ = ಆಮೇಲೂ, ಈಮಿನ್ = ಕೊಡಿರಿ, ಎನಕ್ಕು = ನನಗೆ, ಒರು ತುಟ್ರು ಎನ್ ಱು = ಒಂದು ತುತ್ತು ಎಂದು, ಇಡಱು ವರ್ = ದುಡುಕುವರು, \(ಎಡವುತ್ತಾರೆ\), ಆದಲಿನ್ = ಆದ್ದರಿಂದ, ಕೋಮಿನ್ = ಅನುಭವಿಸಿರಿ, ತುೞಾಯ್ = ತುಲಸಿಯ ಹಾರವನ್ನು ಕಿರೀಟವಾಗಿ ಧರಿಸಿರುವ, ಆದಿ = ಎಲ್ಲಕ್ಕೂ ಆದಿಕಾರಣನಾದ, ಅಮ್ = ಸುಂದರವಾದ, ಶೋದಿ = ಜ್ಯೋತಿಸ್ವರೂಪಿಯ, ಗುಣಙ್ಗಳೇ = ಕಲ್ಯಾಣಗುಣಗಳನ್ನೇ. 



ವಾಸ್ತವವಾಗಿ ಬಹಳ ರುಚಿಕರವಾದ ಆರು ರಸಗಳಿಂದ ಕೂಡಿದ ಅನ್ನವನ್ನುಂಡು ತೃಪ್ತಿಪಡೆದ ಬಳಿಕಲೂ, ಪರಿಶುದ್ಧವಾದ ಮತ್ತುಮೃದುವಾಗಿ ಮಾತನಾಡುವ ಸ್ತ್ರೀಯರು ಬೇಡಿಕೊಳ್ಲಲು, ಆಮೇಲೂ, ನನಗೆ ಒಂದು ತುತ್ತುಕೊಡಿ ಎನ್ನುತ್ತಾ ದುಡುಕುತ್ತಾರೆ. ಆದ್ದರಿಂದ ತುಲಸಿಯಹಾರವನ್ನು ಕಿರೀಟವಾಗಿ ಧರಿಸಿರುವ ಎಲ್ಲಕ್ಕೂ ಆದಿಕಾರಣನಾದ, ಪರಮಸುಂದರವಾದ ಜ್ಯೋತಿಸ್ವರೂಪಿಯ ಕಲ್ಯಾಣಗುಣಗಳನ್ನೇ ಉಂಡು ಅನುಭವಿಸಿ. 



ಯಾವುದು ಉತ್ತಮ; ದೇಹ ಪೋಷಣೆಯೇ, ಆತ್ಮಪೋಷಣೆಯೇ? ಎಂಬುದು ಈ ಪಾಶುರದ ವಿಷಯ. 



ದೇಹಪೋಷಣೆಗೆ ಆಹಾರಬೇಕು \(ಅವಶ್ಯಕ\). ಆಹಾರವನ್ನು ಮಿತವಾಗಿಯೇ ಸ್ವೀಕರಿಸಬೇಕು. ನಾಲಗೆಯ ಚಪಲಕ್ಕೆ ಒಳಗಾಗಬಾರದು. ಇತರರ ಮಾತಿಗೆ ಮರುಳಾಗಬಾರದು. ವಿಶ್ವಾಸದಿಂದ ಮಾತನಾಡುವವರ ದಾಕ್ಷಿಣ್ಯಕ್ಕೆ ಒಳಪಟ್ಟು ಮಿತಿಮೀರಿ ಉಣ್ಣಬಾರದು. ಮಿತಿತಪ್ಪಿದರೆ ರೋಗ, ನರಳುವಿಕೆ ತಪ್ಪುವುದಿಲ್ಲ. 



ಆತ್ಮಪೋಷಣೆ ಇದಕ್ಕೆ ವಿರುದ್ಧ. ಇದಕ್ಕೆ ಮಿತಿ ಎಂಬುದೇ ಇಲ್ಲ. ಆತ್ಮಪೋಷಣೆಗೆ ಬೇಕಾದ ಆಹಾರ ಭಗವದ್ವಿಷಯ. ಭಗವಂತನ ಗುಣಾನುಭವ, ಅವನ ಅದ್ಭುತಾಶ್ಚರ್ಯಕರವಾದ ಲೀಲಾವಿನೋದಗಳನ್ನು, ಅತಿಮಾನುಷಚೇಷ್ಟಿಗಳನ್ನು ಹೇಳಿ, ಕೇಳಿ, ಹಾಡಿ, ಕುಣಿದಾಡಿ, ಆನಂದಿಸುವುದು. ಇವುಗಳನ್ನು ಎಷ್ಟೆಷ್ಟು ಅನುಭವಿಸಿದರೂ ತೃಪ್ತಿಯುಂಟಾಗದು ಇನ್ನೂ ಸ್ವಲ್ಪ ಅನುಭವಿಸಬೇಕೆನ್ನಿಸುವುದು. ಎಡೆಬಿಡದಂತೆ ಈ ಅನುಭವವನ್ನು ಪಡೆದು ಆನಂದಿಸುವುದರಿಂದ ಆತ್ಮೋದ್ಧಾರವಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಷಡ್ರಸಭರಿತವಾದ ಒಳ್ಳೆಯ ಆಹಾರವನ್ನು ಹೊಟ್ಟೆಯ ತುಂಬ ತಿಂದು ತೃಪ್ತಿಪಡೆದಿದ್ದರೂ, ಮೆಲುದನಿಯ ನಾರಿಯರ ಬೇಡಿಕೆಗೆ ಮರುಳಾಗಿ ಅವರು ನೀಡುವ ಆಹಾರವನ್ನೂ ಉಂಡು, ಬಾಧೆಪಡುತ್ತಾರೆ. ಜನರೇ, ನೀವು ದೇಹಪೋಷಣೆಯನ್ನೂ, ನಾಲಗೆಯ ಚಪಲವನ್ನೂ ನಿಮ್ಮ ಜೀವನದ ಗುರಿಯಾಗಿ ಮಾಡಿಕೊಳ್ಳಬೇಡಿ. ದುಡುಕಿದಿರಾದರೆ, ನಿಮ್ಮದೇ ಆರೋಗ್ಯಕೆಡುತ್ತದೆ. ನಾನಾಸಂಕಟಗಳಿಗೆ ನಿಮ್ಮನ್ನು ಈಡುಮಾಡುತ್ತದೆ. ನಿಮ್ಮ ಇಂದ್ರಿಯಗಳ ಚಾಪಲ್ಯವನ್ನು ಆತ್ಮೋದ್ಧಾರ ಕಾರ್ಯದಲ್ಲಿ ಬೆಳೆಸಿ, ಎಲ್ಲಕ್ಕೂಆದಿಕಾರಣನೂ, ಪರಮಸುಂದರನೂ, ಜ್ಯೋತಿಸ್ವರೂಪಿಯೂ ಆದ ಸರ್ವೇಶ್ವರನ ಅನಂತಕಲ್ಯಾಣಗುಣಗಳನ್ನು ಎಡೆಬಿಡದಂತೆ ಅನುಭವಿಸುತ್ತಾ ಉಜ್ಜೀವನಗೊಳ್ಳಿರಿ.



೮. ಗುಣಙ್ಕೊಳ ನಿಱೈಪುಹೞ್ ಮನ್ನರ್ ಕೊಡೈಕ್ಕಡನ್ ಪೂಣ್ಡಿರುನ್ದು,

ಇಣಙ್ಗೆಯುಲಹುಡನಾಕ್ಕಿಲುಮ್ ಆಙ್ಗವನೈಯಿಲ್ಲಾರ್,

ಮಣಙ್ಗೊಣ್ಡ ಪೋಹತ್ತು ಮನ್ನಿಯುಮ್ ಮೀಳ್ವರ್ ಹರ್ ಮೀಳ್ವಿಲ್ಲೈ,

ಪಣಙ್ಕೊಳರ ವಣೈಯಾನ್ ತಿರುನಾಮಮ್ ಪಡಿಮಿನೋ. 



ಗುಣಮ್ ಕೊಳ್ = ಗುಣವಂತರಾಗಿ, ನಿಱೈಪುಹೞ್ = ತುಂಬಿದ ಕೀರ್ತಿವಂತರಾಗಿ, ಮನ್ನರ್ = ರಾಜರು, ಕೊಡೈ= ಕೊಡುವಿಕೆಯನ್ನು, ಕಡನ್ = ಕರ್ತವ್ಯವಾಗಿ, ಪೂಣ್ದು ಇರುನ್ದು = ಮಾಡಿಕೊಡು ಇರುತ್ತಾ, ಇಣಙ್ಗೆ = ಶೀಲವಂತರಾಗಿ, ಉಲಹು ಉಡನ್ = ಲೋಕದವರೊಡನೆ, ಆಕ್ಕಿಲುಮ್ = ಕೂಡಿದ್ದರೂ \(ಆಳುತ್ತಿದ್ದರೂ\), ಆಙ್ಗು = ಅಲ್ಲಿ, ಅವನೈ ಇಲ್ಲಾರ್ = ಅವನನ್ನು ಇಲ್ಲದವರು \(ಭಗವಂತನನ್ನು ಸ್ಮರಿಸಿದವರು\), ಮಣಮ್ ಕೊಣ್ಡ = ಬಲುಸ್ವಾರಸ್ಯವಾದ, ಪೋಹತ್ತು = ಭೋಗದಲ್ಲಿ, ಮನ್ನಿಯುಮ್ = ಮುಳುಗಿದ್ದರೂ, ಮೀಳ್ವರ್ ಹಳ್ = ಕಾಣದಂತಾಗುತ್ತಾರೆ \(ಮರಣಿಸುತ್ತಾರೆ\), ಮೀಳ್ವು ಇಲ್ಲೈ = ಬಿಡುಗಡೆಯಿಲ್ಲದಂತೆ, ಪಣಮ್ ಕೊಣ್ಡ = ಹೆಡೆಯನ್ನುಳ್ಳ ಅರವು ಅಣೈಯಾನ್ = ಶೇಷನನ್ನು ಹಾಸುಗೆಯಾಗಿ ಉಳ್ಳವನ, ತಿರುನಾಮಮ್ = ಪವಿತ್ರನಾಮವನ್ನು, ಪಡಿಮಿನೋ = ಪಠಿಸಿರಿ. 



ಗುಣವಂತರೂ, ತುಂಬಿದ ಕೀರ್ತಿವಂತರೂ ಆದ ರಾಜರು ಕೊಡುಗೈಯನ್ನು ತಮ್ಮ ಕರ್ತವ್ಯವಾಗಿ ಮಾಡಿಕೊಂಡು ಶೀಲವಂತರಾಗಿ ಲೋಕವನ್ನು ಆಳುತ್ತಿದ್ದರೂ, ಬಹಳ ಸ್ವಾರಸ್ಯವಾದ ಭೋಗವನ್ನು ಪಡೆದಿದ್ದರೂ ಮರಣಿಸುತ್ತಾರೆ ಬಿಡುಗಡೆಯಿಲ್ಲದಂತೆ. ಹೆಡೆಗಳನ್ನುಳ್ಳ ಹಾವನ್ನು ಹಾಸುಗೆಯಾಗಿ ಉಳ್ಳವನ ಪವಿತ್ರ ಹಾಸುಗೆಯಾಗಿ ಉಳ್ಳವನ ಪವಿತ್ರನಾಮವನ್ನು ಪಠಿಸಿರಿ. 



ಸದ್ಗುಣವಂತರಾದ ಮತ್ತು ಕೀರ್ತಿವಂತರಾದ ರಾಜರ ಕೀರ್ತಿಯ ಫಲವೇನು? ಅವರ ಉತ್ತಮ ಆಳ್ವಿಕೆಯ ಫಲವೇನು? – ಈ ವಿಷಯವನ್ನು ಇಲ್ಲಿ ಹೇಳಲಾಗುತ್ತದೆ. ಉಜ್ಜೀವನಗೊಳ್ಳಲು ಮಾಡಬೇಕಾದದ್ದೇನು? 



ಆಳ್ವಾರರು ಹೇಳುತ್ತಾರೆ: ಈ ಲೋಕದಲ್ಲಿ ರಾಜರು ಗುಣವಂತರಾಗಿ ಶೀಲವಂತರಾಗಿ, ಕೊಡುಗೈಯವರಾಗಿದ್ದರೂ, ತಮ್ಮಔದಾರ್ಯವನ್ನೇ ತಮ್ಮ ಕರ್ತವ್ಯವನ್ನಾಗಿ ಮಾಡಿಕೊಂಡು ಉತ್ತಮ ರೀತಿಯಲ್ಲಿ ಆಳುತ್ತಿದ್ದರೂ ಅವರಿಗೆ ಇಹಲೋಕದ ಭೋಗಗಲ್ಲ ಅವರ ಗುಣಸ್ವಭಾವಗಳಿಗೆ ತಕ್ಕಂತೆ ಒದಗಿ ಬರುವುದರಿಂದ ಬಲುಸುಖವಾಗಿ ಜೀವನ ನಡೆಸುತ್ತಾರೆ. ಅವರು ಗತಿಸಿದಾಗ ಹಿಂತಿರುಗುವರು. ಅವರಿಗೆ ಬಿಡುಗಡೆ ಲಭಿಸುವುದಿಲ್ಲ. ಅವರು ತಮ್ಮ ಜೀವನದಲ್ಲಿ ಭಗವಂತನನ್ನು ಕೀರ್ತಿಸಲು ಅವಕಾಶಮಾಡಿಕೊಳ್ಳಲಿಲ್ಲ. ಅದೇ ಅವರ ಅಧೋಗತಿಗೆ ಕಾರಣವಾಯಿತು. ಆದ್ದರಿಂದ, ಜನರೇ, ಶೇಷಶಯನನಾದ ಸರ್ವೇಶ್ವರನ ಪವಿತ್ರನಾಮಗಳನ್ನು ಎಡೆಬಿಡದಂತೆ ಪಠಿಸಿರಿ. 



೯. ಪಡಿ ಮನ್ನು ಪಲ್ ಕಲನ್ ಪಟ್ರೊಡಱುತ್ತು ಐಮ್ಬುಲನ್ ವೆನ್ ಱು,

ಶೆಡುಮನ್ನು ಕಾಯಮ್ ಶೆಟ್ರಾರ್ ಹಳುಮಾಙ್ಗವನೈಯಿಲ್ಲಾರ್,

ಕುಡಿಮನ್ನು ಮಿನ್ ಶುವರ್ ಕ್ಕಮೆಯ್ದಿಯುಮ್ ಮೀಳ್ ವರ್ ಹಳ್ ಮೀಳ್ವಿಲ್ಲೈ,

ಕೊಡಿಮನ್ನು ಪುಳ್ಳುಡೈ ಅಣ್ಣಲ್ ಕೞಲ್ ಹಳ್ ಕುಱುಹುಮಿನೋ.



ಪಡಿ ಮನ್ನು = ಭೂಮಿಯನ್ನು ಆಶ್ರಯಿಸಿರುವ, ಪಲ್ = ಹಲವಾರು, ಕಲನ್ = ಸಂಪತ್ತನ್ನೆಲ್ಲಾ, ಪಟ್ರೋಡು = ಬೇರುಸಹಿತ, ಅಱುತ್ತು = ಕಡಿದುಹಾಕಿ, ಐಮ್ಬುಲನ್ = ಪಂಚೇಂದ್ರಿಯಗಳನ್ನು, ವೆನ್ ಱು = ಜಯಿಸಿ, ಶೆಡಿ ಮನ್ನು = ಕಷ್ಟಸಂಕಟಗಳನ್ನು ಆಶ್ರಯಿಸಿರುವ, ಕಾಯಮ್ = ದೇಹವನ್ನು, ಶೆಟ್ರಾರ್ ಹಳ್ = ದಂಡಿಸಿ ಸಾಯಿಸಿದವರು, \(ಸತ್ತವರು\), ಆಙ್ಗು = ಅಲ್ಲಿ \(ಅವರು ಬದುಕಿರುವಾಗ\), ಅವನೈ = ಅವನನ್ನು \(ಭಗವಂತನನ್ನು\), ಇಲ್ಲಾರ್ = \(ಆಶ್ರಯಿಸಿ\) ಇಲ್ಲದವರು, ಕುಡಿಮನ್ನು = ರೆಪ್ಪೆಗಳು ನಿಂತಿರುವ \(ರೆಪ್ಪೆಬಡಿಯದ\), ಮಿನ್ = ಬೆಳಕುಳ್ಳ \(ಪ್ರಕಾಶಿಸುವ\), ಶುವರ್ ಕಮ್ = ಸ್ವರ್ಗವನ್ನು, ಎಯ್ದಿಯುಮ್ = ಸೇರಿದರೂ, ಮೀಳವರ್ ಹಳ್ = ಹಿಂತಿರುಗುತ್ತಾರೆ, ಮೀಳ್ ವು ಇಲ್ಲೈ = ಬಿಡುಗಡೆ ಇಲ್ಲ, ಕೊಡಿ ಮಿನ್ನು = ಧ್ವಜದಲ್ಲಿ ಬೆಳಗುವ, ಪುಳ್ ಉಡೈ = ಪಕ್ಷಿಯನ್ನುಳ್ಳ, ಅಣ್ಣಲ್ = ಸರ್ವೇಶ್ವರನ, ಕೞಲ್ ಹಳ್ = ಪಾದಗಳನ್ನು, ಕುಱುಹುಮಿನೋ = ಆಶ್ರಯಿಸಿರಿ. 



ಭೂಮಿಯಲ್ಲಿರುವ ಅನೇಕ ಸಂಪತ್ತನ್ನೆಲ್ಲಾ ಬೇರುಸಹಿತ ಕಡಿದುಹಾಕಿ, ಪಂಚೇಂದ್ರಿಯಗಳನ್ನು ಜಯಿಸಿ, ಕಷ್ಟಸಂಕಟಗಲು ನೆಲಸಿರುವ ದೇಹವನ್ನು ದಂಡಿಸಿ ಸತ್ತವರು, ಅಲ್ಲಿ \(ಅವರು ಬದುಕಿರುವಾಗ\) ಅವನನ್ನು ಇಲ್ಲದವರು ರೆಪ್ಪೆಬಡಿಯದ ಬೆಳಗುವ ಸ್ವರ್ಗವನ್ನು ಸೇರಿದರೂ ಹಿಂತಿರುಗುತ್ತಾರ್. \(ಅವರಿಗೆ\) ಬಿಡುಗಡೆಯಿಲ್ಲ. ಧ್ವಜದಲ್ಲಿ ಬೆಳಗುವ ಪಕ್ಷಿಯನ್ನುಳ್ಳ ಸರ್ವೇಶ್ವರನ ಪಾದಗಳನ್ನು ಆಶ್ರಯಿಸಿ. 



ಹಿಂದಿನ ಪಾಶುರಗಳಲ್ಲಿ ಇಹಲೋಕದ ವಿವಿಧಭೋಗಗಳನ್ನು ಕುರಿತು ಹೇಳಲಾಯಿತು. ಅವುಗಳನ್ನು ನೆಚ್ಚಿ ನಡೆದವರ ಗತಿಯೇನೆಂದೂ ತೋರಿಸಲಾಯಿತು. ಎಂದಿದ್ದರೂ ಆ ಭೋಗಗಳು ಅಸ್ಥಿರವೆಂಬುದನ್ನು ಹೇಳಲಾಯಿತು. ಈ ಪಾಶುರದಲ್ಲಿ ಸ್ವರ್ಗಾದಿಲೋಕಗಳನ್ನು ಕಷ್ಟಪಟ್ಟು ಪಡೆದುಕೊಳ್ಳುವುದರ ಫಲವೇನೆಂಬುದನ್ನು ಸೂಚಿಸಲಾಗುತ್ತದೆ. 



ಇಹಲೋಕದ ಎಲ್ಲ ಬಗೆಯ ಭೋಗಗಳ ಮೇಲಣ ಆಶೆಯನ್ನು ತ್ಯಜಿಸಿ, ಪಂಚೇಂದ್ರಿಯಗಳನ್ನು ಜಯಿಸಿ, ದೇಹವನ್ನು ದಂಡಿಸಿ, ಉಗ್ರತಪಸ್ಸನ್ನಾಚರಿಸುವುದರಿಂದ ಸ್ವರ್ಗಲೋಕವು ಪ್ರಾಪ್ತವಾಗುವುದು. ಅವರು ಆ ಗುರಿಯನ್ನು ಮುಟ್ಟಿ ಅಲ್ಲಿ ಶಾಶ್ವತವಾಗಿ ನೆಲಸಿರಲಾದೀತೇ? 



ಆಳ್ವಾರರು ಹೇಳುತ್ತಾರೆ: ಇಹಲೋಕದ ಎಲ್ಲ ಬಗೆಯ ಭೋಗಗಳ ಆಶೆಯನ್ನು ಬದಿಗೊತ್ತಿ, ಇಂದ್ರಿಯಗಳನ್ನು ಸ್ವಾಧೀನಪಡಿಸಿಕೊಂಡು, ದೇಹವನ್ನು ದಂಡಿಸಿ, ತಪಸ್ಸನ್ನಾಚರಿಸಿದವರಿಗೆ ಸ್ವರ್ಗ ಲಭಿಸುವುದು. ಅವರ ತಪಸ್ಸಿನ ಫಲವೆಲ್ಲ ಮುಗಿಯುವವರೆಗೆ ಅವರು ಸ್ವರ್ಗಸುಖವನ್ನು ಅನುಭವಿಸುವರು. ಅಲ್ಲಿ ಅವರು ಶಾಶ್ವತವಾಗಿ ಇರಲು ಆಗುವುದಿಲ್ಲ. ಅವರು ಗಳಿಸಿಕೊಂಡ ಪುಣ್ಯ ಮುಗಿದ ಕೂಡಲೇ ಅವರು ಮತ್ತೆ ಭೋಲೋಕಕ್ಕೆ ಬರಬೇಕಾಗುತ್ತದೆ. ಆದ್ದರಿಂದ, ಇಹಲೋಕದ ಜೀವನ ನಡೆಸುತ್ತಿರುವಾಗಲೇ ಸರ್ವೇಶ್ವರನನ್ನು ದೃಢವಾಗಿ ಆಶ್ರಯಿಸಿದರೆ, ಅವನಲ್ಲಿ ಭಕ್ತಿಮಾಡಿದರೆ ಶಾಶ್ವತವಾದ ಪಾಮಪದವು ಲಭಿಸುವುದು. ಅಂಥವರಿಗೆ ಪುನರ್ಜನ್ಮವಿಲ್ಲ, ಜನರೇ, ಸ್ವರ್ಗವಾಸಕ್ಕಾಗಲಿ, ಸ್ವರ್ಗಸುಖಕ್ಕಾಗಲಿ ಆಶಿಸಿ ನೀವು ಕಷ್ಟಪಡುವುದಕ್ಕೆ ಬದಲಾಗಿ, ಭಗವಂತನ ತಿರುವಡಿಗಳನ್ನು ದೃಢವಾಗಿ ಆಶ್ರಯಿಸಿ, ಮುಕ್ತರಾಗಿ. 



೧೦. ಕುಱಹ ಮಿಹವುಣರ್ ವತ್ತೋಡು ನೋಕ್ಕಿ ಎಲ್ಲಾಮ್ ವಿಟ್ಟ,

ಇಱಹಲಿಱಪ್ಪೆನ್ನುಮ್ಞಾನಿಕ್ಕುಮ್ ಅಪ್ಪಯನಿಲ್ಲೈಯೇಲ್,

ಶಿಱುಹ ನಿನೈವದೋರ್ ಪಾಶಮುಣ್ಡಾಮ್ ಪಿನ್ನುಮ್ ವೀಡಿಲ್ಲೈ, 

ಮಱುಹಲಿಲೀಶನೈಪ್ಪಟ್ರ ವಿಡಾವಿಡಿಲ್ ವೀಡಹ್ ದೇ. 



ಕುಱುಹ = ನೇರವಾಗಿ \(ಸೂಕ್ಷ್ಮವಾಗಿ\), ಮಿಹ = ಚೆನ್ನಾಗಿ, ಉಣರ್ ವತೋಡು = ತಿಳಿವಳಿಕೆಯಿಂದ, ನೋಕ್ಕಿ= ಕಂಡುಕೊಂಡು, ಎಲ್ಲಾಮ್ ವಿಟ್ಟ = ಎಲ್ಲವನ್ನೂ ಬಿಟ್ಟ, ಇಱುಹಲ್ = ಸಂಕೋಚವಾದ \(ಹ್ರಸ್ವವಾದ\), ಇಱಪ್ಪು = ಇರುವಿಕೆ \(ಮೋಕ್ಷ\), ಎನ್ನುಮ್ = ಎಂಬ, ಞಾನಿಕ್ಕುಮ್ = ಜ್ಞಾನಿಗೂ, ಅಪ್ಪಯನ್ = ಆ ಪ್ರಯೋಜನೌ, ಇಲ್ಲೈ ಏಲ್ = ಇಲ್ಲವಾದರೆ, ಶಿಱುಹ = ಅಲ್ಪವಾಗಿ, ನಿನೈವದು = ಸ್ಮರಿಸತಕ್ಕ, ಓರ್ ಪಾಶಮ್ = ಒಂದು ಬಂಧನವು, ಉಣ್ಡಾಮ್ = ಉಂಟಾಗುವುದು, ಪಿನ್ನುಮ್ = ಮತ್ತು \(ಆ ಬಳಿಕಲೂ\), ವೀಡು ಇಲ್ಲೈ = ಬಿಡುಗಡೆ ಎಂಬುದಿಲ್ಲ, ಮಱುಹಲ್ ಇಲ್ = ಹಿಂತಿರುಗುವಿಕೆ ಎಂಬುದು ಇಲ್ಲದ, ಈಶನೈ = ಸರ್ವೇಶ್ವರನನ್ನು, ಪಟ್ರಿ = ಆಶ್ರಯಿಸಿ, ವಿಡವಿಡಿಲ್ = ದೃಢವಾಗಿ ಬಿಡದಂತಿದ್ದರೆ, ವೀಡು ಅಹ್ ದೇ = ಅದೇ ಬಿಡುಗಡೆ. 



ಸೂಕ್ಷ್ಮವಾಗಿ \(ನೇರವಾಗಿ\) ಮತ್ತು ಚೆನ್ನಾಗಿ, ತಿಳಿವಳಿಕೆಯಿಂದ ಕಂಡುಕೊಂಡು, ಎಲ್ಲವನ್ನೂ ಬಿಟ್ಟ ಹ್ರಸ್ವವಾದ ಇರುವಿಕೆ \(ಸಂಕೋಚಮೋಕ್ಷ\) ಎಂಬ ಜ್ಞಾನಿಗೂ ಆ ಪ್ರಯೋಜನ. ಇಲ್ಲವಾದರೆ, ಅಲ್ಪವಾಗಿ ಸ್ಮರಿಸತಕ್ಕ ಒಂದು ಬಂಧನವೇ ಉಂಟಾಗುವುದು. ಮತ್ತುಬಿಡುಗಡೆ ಎಂಬುದಿಲ್ಲ. ಹಿಂತಿರುಗುವಿಕೆ ಎಂಬುದು ಇಲ್ಲ ಬಿಡುಗಡೆ ಎಂಬುದು ಸರ್ವೇಶ್ವರನನ್ನು ದೃಢವಾಗಿ ಆಶ್ರಯಿಸಿ, ಬಿಡದಂತೆ ಇರುವುದೇ. 



ಇಲ್ಲಿ ’ಸಂಪೂರ್ಣಬಿಡುಗಡೆ’ಗೂ, ’ಕ್ಷಣಿಕಬಿಡುಗಡೆ’ಗೂ ವ್ಯತ್ಯಾಸವೇನೆಂದು ಹೇಳಲಾಗುತ್ತದೆ. ಕ್ಷಣಿಕ ಬಿಡುಗಡೆಯಲ್ಲಿ ಒಂದು ಸಣ್ಣ ಬಂಧನವಿದೆ- ಅದು ’ಸಾಧನೆ’ ಎಂಬುದು. ಪೂರ್ಣಬಿಡುಗಡೆಯಲ್ಲಿ ಯಾವೊಂದು ಬಂಧನವೂ ಇಲ್ಲದೆ, ಎಡೆಬಿಡದ ಆನಂದಾನುಭಾವ ಮಾತ್ರವೇ. 



“ಕುರುಹ ಮಿಹ ವುಣರ್ ವತ್ತೋಡು ನೋಕ್ಕಿ ಎಲ್ಲಾಮ್ ವಿಟ್ಟ ಞಾನಿಕ್ಕೂಮ್ ಶಿಱುಹ ನಿನೈವದೋರ್ ಪಾಶಮ್ ಉಣ್ಡು’ –ಪಯನಿಲ್ಲೈ, ವೀಡಿಲ್ಲೈ” – ಪ್ರಪಂಚದ ಎಲ್ಲಾ ಬಗೆಯ ಸುಖಸಂಕಟಗಳನ್ನೂ ಬಿಟ್ಟು, ಶುದ್ಧಜ್ಞಾನಸ್ವರೂಪಿಯಾದ ಆತ್ಮವನ್ನು ಚೆನ್ನಾಗಿ ಕಂಡುಕೊಂಡಿರುವ ಆತ್ಮಜ್ಞಾನಿಯ ಒಂದು ಸ್ಥಿತಿಯನ್ನು ಒಂದು ಬಗೆಯ ಮೋಕ್ಷ ಎನ್ನಲಾಗುತ್ತದೆ. ಇದನ್ನು ’ಜೀವನ್ಮುಕ್ತಿ’ ಎಂತಲೂ, ’ಸಂಕೋಚಮೋಕ್ಷ’ ಎಂತಲೂ, ’ಕ್ಷಣಿಕಮೋಕ್ಷ’ ಎಂತಲೂ ಹೇಳುತ್ತಾರೆ. ಇದು ಜ್ಞಾನದ ಫಲವಾಗಿ ಬರುವ ಮೋಕ್ಷ. ಆದರೆ ಇದರಲ್ಲಿ ಮೋಕ್ಷದ ಪೂರ್ಣಫಲವಿಲ್ಲ. ಅದರ ಪೂರ್ಣಪ್ರಯೋಜನವೂ ಇಲ್ಲ. ಒಂದು ಸಣ್ಣ ಬಂಧನವೂ ಇದಕ್ಕಿದೆ. 



’ಅಲ್ಪಬಿಡುಗಡೆ’ ಎಂಬುದು ಸಾಧಕನ ಇಹಲೋಕದ ಸಂಕಟದಿಂದ ದೂರಮಾಡುವುದಾದರೂ, ಅದು ಕ್ಷಣಿಕವೇ, ಎಷ್ಟುಕಾಲ ಅವನು ಆತ್ಮಾನುಭವದಲ್ಲಿ ಮುಳುಗಿರುವನೋ ಅಷ್ಟು ಕಾಲ ಅವನಿಗೆ ಬಿಡುಗಡೆ, ದಿಟ, ಆದರೆ, ಈ ಬಿಡುಗಡೆಗೆ ಆತ್ಮಚಿಂತನವೆಂಬ ಒಂದು ಸಾಧನೆ ಬೇಕೇ ಬೇಕು. ಇದೇ ಈ ಬಿಡುಗಡೆಯಲ್ಲಿ ಕಾಣುವ ಬಂಧನ. ’ಜೀವನ್ಮುಕ್ತ’ನು ಪರಿಪೂರ್ಣವಾಗಿ ಮುಕ್ತನಾಹಲಾರ. 



“ಮಱುಹಲಿಲೀಶನೈಪ್ಪಟ್ರಿವಿಡಾವಿಡಿಲ್ ವೀಡಹ್ ದೇ”- ಸಂಪೂರ್ಣ ಬಿಡುಗಡೆಯನ್ನು ಪಡೆದುಕೊಳ್ಳುವುದಕ್ಕೂ ಅನುಭವಿಸುವುದಕ್ಕೂ ಸರ್ವೇಶ್ವರನ ತಿರುವಡಿಗಳನ್ನು ಪಟ್ಟಾಗಿ ಹಿಡಿದು ಅದರ ಆನಂದವನ್ನುಅನುಭವಿಸುವುದೇ ಉಪಾಯ. ಇಹಜನ್ಮದಲ್ಲಿ ಆ ಮೂಲಕ ಎಂದರೆ ಸಂಪೂರ್ಣಶರಣಾಗತಿಯ ಮೂಲಕ ಶಾಂತಿಸುಖಗಳು ಲಭಿಸುವುವು. ಮರಣಿಸಿದ ಬಳಿಕ, ಭಗವತ್ ಸಾನ್ನಿಧ್ಯವೂ ಅವನ ನಿತ್ಯಕೈಂಕರ್ಯದ ಆನಂದವೂ ಲಭಿಸುವುದು. ಇದಕ್ಕೆ ಯಾವ ಬಂಧನವೂ ಇಲ್ಲ. 



ಆಳ್ವಾರರು ಹೇಳುತ್ತಾರೆ: ಎಲ್ಲ ಬಗೆಯ ಪ್ರಾಪಂಚಿಕ ಸುಖಗಳನ್ನೂ ತ್ಯಜಿಸಿ, ತುಂಬ ಶ್ರಮಪಟ್ಟು ತಿಳಿವಳಿಕೆಯನ್ನು ಸಂಪಾದಿಸಿಕೊಂಡು, ಆ ಮೂಲಕ ’ಆತ್ಮಜ್ಞಾನಿ’ಯಾದವನಿಗೆ ಒಂದು ಬಗೆಯ ಅಲ್ಪಮೋಕ್ಷವು ಲಭಿಸುವುದು, ಆದರೆ, ಅದರಲ್ಲಿ ’ಸಾಧನೆ’ ಎಂಬ ಬಂಧನ ಇದ್ದೇ ಇರುತ್ತದೆ. ಯಾವ ಬಗೆಯ ಬಂಧನವೂ ಇಲ್ಲದಂತೆ ಪರಿಪೂರ್ಣವಾದ ಬಿಡುಗಡೆಯನ್ನೂ ಭಗವತ್ ಸಾನ್ನಿಧ್ಯವನ್ನೂ, ಆನಂದವನ್ನೂ ಮಿತಿಯಿಲ್ಲದಂತೆ ಪಡೆದುಕೊಳ್ಳಬೇಕಾದರೆ, ಇಹಲೋಕದಲ್ಲೇ ಸರ್ವೇಶ್ವರನನ್ನು ಬಿಡದೆ ದೃಢವಾಗಿ ಆಶ್ರಯಿಸಿ ಭಜಿಸುವುದೇ ಉಪಾಯ. 



೧೧. ಅಹ್ ದೇ ಉಯ್ ಪ್ಪ ಪುಹಮಾಱೆನ್ ಱು ಕಣ್ಣನ್ ಕೞಲ್ ಹಳ್ ಮೇಲ್,

ಕೊಯ್ ಪೂಮ್ ಪೊೞಿಲ್ ಶೂೞ್ ಕುರುಹೂರಚ್ಚಡಹೋಪನ್ ಕುಟ್ರೇವಲ್,

ಶೆಯ್ ಕೋಲತ್ತಾಯಿರಮ್ ಶೀರ್ ತ್ತೊಡೈಪ್ಪಾಡಲಿವೈಪತ್ತುಮ್

ಅಹ್ ಕಾಮಲ್ ಕಱ್ ಪವರ್ ಆೞ್ ತುಯರ್ ಪೋಯುಯ್ಯಱ್ ಪಾಲರೇ.



ಅಹ್ ದೇ = ಅದೇಯೇ, ಉಯ್ ಪ್ಪ = ಉಜ್ಜೀವನಗೊಳ್ಳುವುದಕ್ಕೆ, ಪುಹುಮ್ ಆಱು = ಪ್ರವೇಶಿಸುವ ರೀತಿ \(ಉಪಾಯ\), ಎನ್ ಱು= ಎಂದು, ಕಣ್ಣನ್ = ಅತ್ಯಾಕರ್ಷಕನ, ಕೞಲ್ ಹಳ್ ಮೇಲ್ = ತಿರುವಡಿಗಳ ವಿಷಯವಾಗಿ, ಕೊಯ್ಪೂ ಪೊೞಿಲ್ = ಆರಿಸಿಬಿಡಿಸತಕ್ಕ ಹೂಗಳ ವನಗಳಿಂದ, ಶೂೞ್ = ಸುತ್ತುವರಿದಿರುವ, ಕುರುಹೂರ್ = ತಿರುಕ್ಕೂರುಹೂರಿನ, ಶಡಹೋಪನ್ = ಶಠಗೋಪನ, ಕುಟ್ರೇವಲ್ = ಮಾತಿನ ಕೈಂಕರ್ಯರೂಪವಾದ, ಶೆಯ್ ಕೋಲತ್ತು = ಪರಿಪೂರ್ಣಸುಂದರವಾದ, ಆಯಿರಮ್ = ಒಂದುಸಾವಿರ, ಶೀರ್ ತೊಡೈಪಾಡಲ್ = ಶ್ರೇಷ್ಠಗುಣಗಳ ಹಾರವಾದ ಹಾಡುಗಳಾದ, ಇವೈಪತ್ತುಮ್ = ಈ ಹತ್ತು ಪಾಶುರಗಳನ್ನು, ಅಹ್ ಕಾಮಲ್ = ಯಾವ ಕೊರತೆಯೂ ಇಲ್ಲದಂತೆ \(ಇದ್ದದ್ದು ಇದ್ದ ಹಾಗೆ\), ಕಱ್ ಪವರ್ = ಕಲಿಯತಕ್ಕವರ, ಆೞ್ ತುಯರ್ ಪೋಯ್ = ಗಾಢವಾದ ದುಃಖಸಂಕಟಗಳು ನೀಗಿಕೊಂಡು, ಉಯ್ಯಱ್ ಪಾಲರೇ = ಉಜ್ಜೀವನಗೊಳ್ಳಲು ಯೋಗ್ಯರಾಗುತ್ತಾರೆ. 



ಉಜ್ಜೀವನಗೊಳ್ಳಲು ಪ್ರಾರಂಭಿಸುವ ರೀತಿ \(ಉಪಾಯ\) ಅದೇಯೇ ಎಂದು ಅತ್ಯಾಕರ್ಶಕನ ತಿರುವಡಿಗಳ ವಿಷಯವಾಗಿ ಆರಿಸಿಬಿಡಿಸಬಹುದಾದ ಹೂಗಳ ವನಗಳಿಂದ ಸುತ್ತುವರಿದಿರುವ ಶಠಗೋಪನ \(ನಮ್ಮಾಳ್ವಾರರ\) ಮಾತಿನ ಕೈಂಕರ್ಯ ರೂಪವಾದ ಪರಿಪೂರ್ಣಸುಂದರವಾದ ಒಂದು ಸಾವಿರ ಶ್ರೇಷ್ಠಗುಣಗಳ ಹಾರವಾದ ಹಾಡುಗಳಾದ \(ಹಾಡುಗಳ ಭಾಗವಾದ\) ಈ ಹತ್ತು ಪಾಶುರಗಳನ್ನು ಯಾವ ಕೊರತೆಯೂ ಇಲ್ಲದಂತೆ ಕಲಿಯತಕ್ಕವರ ಆಳವಾದ ದುಃಖಸಂಕಟಗಳು ನೀಗಿಸಿಕೊಂಡು ಉಜ್ಜೀವನಗೊಳ್ಳುವುದಕ್ಕೆ ಯೋಗ್ಯರಾಗುತ್ತಾರೆ. 



ಈ ತಿರುವಾಯ್ ಮೊೞಿಯ ಕಡೆಯ ಪಾಶುರ ಇದು. ಮನುಷ್ಯನು ಸಾಂಸಾರಿಕ ದುಃಖಸಂಕಟಗಳಾದ, ಹುಟ್ಟು, ಸಾವು, ರೋಗ, ಮುಪ್ಪುಗಳ ಭಯದಿಂದ ಬಿಡುಗಡೆ ಹೊಂದಲೇಬೇಕು. ಅದಕ್ಕೆ ಭಗವಂತನ ತಿರುವಡಿಗಳನ್ನು ಬಿಡದೆ ಆಶ್ರಯಿಸುವುದೇ ಅತ್ಯಂತ ಸುಲಭವಾದ ಉಪಾಯ ಎಂಬುದನ್ನು ಮನದಟ್ಟುವಂತೆ ಆಳ್ವಾರರು ಈ ಹತ್ತು ಪಾಶುರಗಳಲ್ಲಿ ಹೇಳುತ್ತಾರೆ. 



ಇಹಲೋಕದ ಸುಖಸಂಪತ್ತುಗಳೆಲ್ಲವೂ ಕ್ಷಣಿಕವೆಂದೂ, ರಾಜಾಧಿರಾಜನಾದರೂ, ಅಷ್ಟೈಶ್ವರ್ಯವನ್ನು ಅನುಭವಿಸುವವನಾದರೂ, ಅವನ ಕರ್ಮಕ್ಕೆ ಅನುಗುಣವಾಗಿ ಎಲ್ಲವನ್ನೂ ಕಳೆದುಕೊಂಡು ಭಿಕ್ಷಕನೇ ಆಗಿ ಅಲೆದಾಡುವಂತಾಗುತ್ತದೆ ಎಂದೂ, ನಾನಾಕಷ್ಟ ಸಂಕಟಗಳಿಗೆ ತುತ್ತಾಗಬೇಕಾಗುತ್ತದೆಯೆಂದೂ ಆಳ್ವಾರರು ಬಿಡಿಸಿ ಬಿಡಿಸಿ ಹೇಳುತ್ತಾ, ಜನಸಾಮಾನ್ಯಕ್ಕೆ ಒಂದು ಉತ್ತಮವಾದ ಹಿತವಚನವನ್ನು ಈ ಮೂಲಕ ನುಡಿಯುತ್ತಾರೆ. ಈ ಜೀವನದ ಕಷ್ಟಕೋಟಲೆಗಳಿಂದ ಪಾರಾಗುವುದಕ್ಕೆ ಒಂದೇ ಒಂದು ಸುಲಭವಾದ ಉಪಾಯವಿದೆಯೆಂದೂ ಭಗವಂತನ ತಿರುವಡಿಗಳನ್ನು ಬಿಡದೆ ಆಶ್ರಯಿಸಿ ಭಜಿಸುವುದೇ ಆ ಉಪಾಯವೆಂದೂ ಆಳ್ವಾರರು ಹೇಳುತ್ತಾರೆ. ಈ ಜನ್ಮದಲ್ಲೇ ತಿಳಿವಳಿಕೆಗೊಂಡು ಭಗವಂತನನ್ನು ಆಶ್ರಯಿಸಲು ಪ್ರಾರಂಭಿಸಬೇಕು. ಇದರಿಂದ ಅವನಿಗೆ ತಪ್ಪದೆ ಉಜ್ಜೀವನ ಲಭಿಸುತ್ತದೆ. ಈ ಲೋಕದಲ್ಲಿ ದುಃಖಸಂಕಟಗಳನ್ನು ಅನುಭವಿಸುತ್ತಿರುವ ಜನರನ್ನು ಕಂಡು ಆಳ್ವಾರರು ಮರುಕಗೊಂಡು ಹಿತವಾದ ಮಾತುಗಳನ್ನು ನಾನಾಬಗೆಯಲ್ಲಿ ಅವರಿಗೆ ತಿಳಿಯುವಂತೆ ಒಂದು ಸಾವಿರ ಪಾಶುರಗಳ ಮೂಲಕ ಹೇಳುತ್ತಾ ಆಳ್ವಾರರು ತಮ್ಮ ವಾಚಾ ಕೈಂಕರ್ಯವನ್ನು ಭಗವಂತನಿಗೆ ಸಮರ್ಪಿಸಿದ್ದಾರೆ. ಅವುಗಳಲ್ಲಿ ಈ ಹತ್ತು ಪಾಶುರಗಳನ್ನಾದರೂ ಕೂಲಂಕಷವಾಗಿ ಅರಿತುಕೊಂಡು, ಹಾಗೆ ನಡೆಯತಕ್ಕವರು ಉಜ್ಜೀವನಗೊಳ್ಳುವುದು ಖಂಡಿತ, ಹೀಗಿದೆ ಈ ತಿರುವಾಯ್ ಮೊೞಿಯ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*\*\*



ತಿರುವಾಯ್ ಮೊೞಿ ನಾಲ್ಕನೆಯ ದಶಕ ಮೊದಲ ತಿರುವಾಯ್ಮೊೞಿ



೧. ಪಾಲನಾಯ್



೧. ಪಾಲನಾಯ್ ಏೞುಲಹುಣ್ಡು ಪರಿವಿನ್ ಱಿ,

ಆಲಿಲೈ ಅನ್ನವಶಮ್ ಶೆಯ್ಯುಮಣ್ಣಲಾರ್,

ತಾಳಿಣೈ ಮೇಲಣಿ ತಣ್ಣನ್ತು ೞಾಯೆನ್ ಱೇ

ಮಾಲುಮಾಲ್, ವಲ್ ವಿನೈಯೇನ್ ಮಡವಲ್ಲಿಯೇ. 



ಪಾಲನ್ ಆಯ್ = ಹಸುಗೂಸಾಗಿ, ಏಱ್ ಉಲಹುಉಣ್ಡು = ಎಳುಲೋಕಗಳನ್ನೂ ಕಬಳಿಸಿ, ಪರಿವು ಇನ್ ಱಿ = ಯಾವ ಬಗೆಯ ಕಷ್ಟವೂ ಇಲ್ಲದೆ \(ಎಚ್ಚರವಿಲ್ಲದಂತೆ\), ಆಲ್ ಇಲೈ= ಆಲದ ಎಲೆಯ ಮೇಲೆ, ಅನ್ನವಶಮ್ = ಯೋಗನಿದ್ದೆಯನ್ನು, ಶೆಯ್ಯುಮ್ = ಮಾಡುತ್ತಿರುವ, ಅಣ್ಣಲಾರ್ = ಸ್ವಾಮಿಯ, ತಾಳ್ ಇಣೈ = ಎರಡು ಪಾದಗಳ, ಮೇಲ್ ಅಣಿ= ಮೇಲೆ ಮುಡಿಸಿದ, ತಣ್ = ತಂಪಾದ, ಅಮ್ = ಸೊಬಗಿನ, ತುೞಾಯ್ ಎನ್ ಱೇ = ತುಲಸಿ ಎಂತಲೇ, ಮಾಲುಮಾಲ್ = ವ್ಯಾಮೋಹಗೊಳ್ಳುತ್ತಾಳೆ, ಅಯ್ಯೋ, ವಲ್ ವಿನೈಯೇನ್ = ಕಡುಪಾಪಿಷ್ಠಳೇ, ಮಡವಲ್ಲಿಯೇ = ಯುವಕಳಾದ ಮಗಳೇ. 



ಅಯ್ಯೋ ಯುವಕಳಾದ ಮಗಳು, ಹಸುಗೂಸಾಗಿ ಏಳು ಲೋಕಗಳನ್ನು ಕಬಳಿಸಿ, ಯಾವ ಬಗೆಯ ಕಷ್ಟವೂ ಇಲ್ಲದಂತೆ ಆಲದ ಎಲೆಯ ಮೇಲೆ ಯೋಗನಿದ್ದೆಯನ್ನು ಮಾಡುತ್ತಿರುವ ಸ್ವಾಮಿಯ ಎರಡು ಪಾದಗಳ ಮೇಲೆ ಮುಡಿಸಿದ ತಂಪಾದ ಸೊಬಗಿನ ತುಲಸಿ ಎಂತಲೇ ವ್ಯಾಮೋಹಗೊಂಡಿದ್ದಾಳೆ. 



ಈ ತಿರುವಾಯ್ ಮೊೞಿಯಲ್ಲಿ ಆಳ್ವಾರರದು ನಾಯಕೀ ಭಾವ. ಅವರ ನಾಯಕನು ಸರ್ವೇಶ್ವರ. ಯೌವನ ತುಂಬಿದ ಸುಂದರಯುವತಿಯಾಗಿ ಆಳ್ವಾರರು ಭಗವಂತನಲ್ಲಿ ಅತಿಶಯವಾದ ವ್ಯಾಮೋಹಗೊಂಡಿದ್ದಾರೆ. ತನ್ನ ನಾಯಕನಿಂದ ಅಗಲಿ, ಅವನೊಡನೆ ಮತ್ತೆ ಕೂಡಿಕೊಳ್ಳುವುದಕ್ಕಾಗಿ ಹಂಬಲಿಸುತ್ತಿದ್ದಾಳೆ ’ನಾಯಕಿ’ ಅಲ್ಲದೆ, ತನ್ನ ನಾಯಕನ ತಿರುವಡಿಗಳಲ್ಲಿ ಮುಡಿಸಿದ ತುಲಸಿಯ ಹಾರಕ್ಕಾಗಿ ಕಾತರಳಾಗಿದ್ದಾಳೆ.



ಭಗವಂತನು ಸರ್ವರಕ್ಷಕನಷ್ಟೆ. ಮಹಾಪ್ರಳಯ ಬಂದಾಗ ಎಲ್ಲವೂ ಸರವನಾಶವಾಗದಂತೆ ಇಡಿಯ ಸೃಷ್ಟಿಯನ್ನೆಲ್ಲಾ ಒಟ್ಟಾಗಿ ಕಬಳಿಸಿ, ಅದನ್ನು ಬೀಜರೂಪದಲ್ಲಿ ತನ್ನ ಹೊಟ್ಟೆಯಲ್ಲಿಟ್ಟು ರಕ್ಷಿಸುತ್ತಾನೆ. ಮತ್ತೆ ಸೃಷ್ಟಿಸಮಯ ಬರುವವರೆಗೂ ತಾನೊಂದು ಹಸುಗೂಸಾಗಿ, ನಿರ್ಲಿಪ್ತತೆಯಿಂದ, ಒಂದು ಆಲದ ಎಲೆಯ ಮೇಲೆ ಮಲಗಿ ಯೋಗನಿದ್ದೆಯಲ್ಲಿರುತ್ತಾನೆ. ಇಂಥ ಅದ್ಭುತಕಾರಿಯಾದ ಭಗವಂತನನ್ನು ಒಮ್ಮನದಿಂದ ಆಶ್ರಯಿಸಬೇಕು. ಅವನ ತಿರುವಡಿಗಳ ಪ್ರಸಾದವನ್ನುಅದರ ಫಲವಾಗಿ ಪಡೆದುಕೊಳ್ಳಬೇಕು. ಇದು ಆಳ್ವಾರರ ಆಶಯ. 



ತಾಯಿ ಹೇಳುತ್ತಾಳೆ: ಮಹಾಪ್ರಳಯದಲ್ಲಿ, ಏಳುಲೋಕಗಳನ್ನೂ ಒಟ್ಟಾಗಿ ಕಬಳಿಸಿ, ಅಪಾರ ಜಲರಾಶಿಯಲ್ಲಿ ಒಂದು ಆಲದೆಲೆಯಮೇಲೆ ಹಸುಗೂಸಾಗಿ ನಿದ್ರಿಸುವವನ ತಿರುವಡಿಗಳ ಮೇಲೆ ಅಲಂಕರಿಸಿರುವ ತುಲಸಿಯಹಾರಕ್ಕಾಗಿ ಯುವತಿಯಾದ ನನ್ನ ಮಗಳು ಹಂಬಲಿಸುತ್ತಿದ್ದಾಳಲ್ಲ\! ಅವಳ ಆಶೆಗೆ ಏನೆನ್ನೋಣ\! 



೨. ವಲ್ಲಿಶೇರ್ ನುಣ್ಣಿಡೈ ಆಚ್ಚಿಯರ್ ತಮ್ಮೊಡುಮ್,

ಕೊಲ್ಲೈಮೈ ಶೆಯ್ದು ಕುರವೈ ಪಿಣೈನ್ದವರ್,

ನಲ್ಲಡಿ ಮೇಲಣಿ ನಾಱುತುೞಾಯೆನ್ ಱೇ

ಶೊಲ್ಲುಮಾಲ್, ಶೂೞ್ ವಿನೈಯಾಟ್ಟಿಯೇನ್ ಪಾವೈಯೇ. 



ವಲ್ಲಿಶೇರ್ = ಬಳ್ಳಿಯಂತೆ \(ಬಳುಕುವ\), ನುಣ್ = ಅತಿ ಸಣ್ಣ, ಇಡೈ = ನಡುವುಳ್ಳ, ಆಚ್ಚಿಯರ್ ತಮ್ಮೊಡುಮ್ = ಗೊಲ್ಲತಿಯರೊಡನೆ, ಕೊಲ್ಲಿಮೈ ಶೆಯ್ದು = ಹದ್ದುಮೀರಿದ ಚೇಷ್ಟೆಗಳನ್ನು ಮಾಡಿ, ಕುರವೈ ಪಿಣೈನ್ದವರ್ = ರಾಸಕ್ರೀಡೆಯನ್ನಾಡಿದವನ, ನಲ್ ಅಡಿಮೇಲ್ = ಸೊಬಗಿನ \(ಒಳ್ಳೆಯ\) ತಿರುವಡಿಗಳ ಮೇಲೆ, ಅಣಿ = ತೊಡಿಸಿರುವ \(ಅಲಂಕರಿಸಿರುವ\), ನಾಱು = ಪರಿಮಳ ತುಂಬಿದ, ತುೞಾಯ್ ಎನ್ ಱೇ = ತುಲಸಿ ಎಂತಲೇ, ಶೊಲ್ಲುಮ್ = ಹೇಳುತ್ತಾಳೆ, ಆಲ್ = ಅಯ್ಯೋ, ಶೂಳ್ ವಿನೈಯಾಟ್ಟಿಯೇನ್ = ಅಪರಿಮಿತವಾದ ಪಾಪಗಳನ್ನು ಮಾಡಿದವಳಾದ ನನ್ನ, ಪಾವೈಯೇ = ಮಗಳೇ. 



ಅಪರಿಮಿತವಾದ ಪಾಪಗಳನ್ನು ಮಾಡಿದವಳಾದ ನನ್ನ ಮಗಳು, ಬಳ್ಳಿಯಂತೆ ಬಳುಕುವ ಅತಿಸಣ್ಣ ನಡುವುಳ್ಳ ಗೊಲ್ಲತಿಯರೊಡನೆ ಹದ್ದು ಮೀರಿದ ಚೇಷ್ಟೆಗಳನ್ನು ಮಾಡಿ, ರಾಸಕ್ರೀಡೆಯನಾಡಿದವನ ಒಳ್ಳೆಯ ತಿರುವಡಿಗಳ ಮೇಲೆ ಅಲಂಕರಿಸಿರುವ ಪರಿಮಳ ತುಂಬಿದ ತುಲಸಿ ಎಂತಲೇ ಹೇಳುತ್ತಾಳೆ, ಅಯ್ಯೋ\! 



ಇಲ್ಲಿ ಭಗವಂತನ ಶ್ರೀಕೃಷ್ಣಾವತಾರದ ಎರಡು ಆಶ್ಚರ್ಯಕರ ಪ್ರಸಂಗಗಳನ್ನು ಹೇಳಲಾಗುತ್ತದೆ. 



ಶ್ರೀಕೃಷ್ಣನು ನಂದಗೋಕುಲದಲ್ಲಿ ಬೆಳೆದದ್ದು ಅವನು ಹನ್ನೊಂದು ವರ್ಷವಯಸ್ಸಿನವರೆಗೆ ಮಾತ್ರ. ಅಷ್ಟರಲ್ಲೇ ಅವನು ನಾನಾ ಅತಿಮಾನುಷಕಾರ್ಯಗಳನ್ನು ನಡೆಸಿ ಎಲ್ಲರನ್ನೂ ಬೆರಗುಗೊಳಿಸಿದನು. ಅವುಗಳಲ್ಲಿ, ತನ್ನ ಅತ್ಯಾಕರ್ಷಕತೆಯಿಂದಲೂ, ಮಧುರವಾದ ವೇಣುನಾದದಿಂದಲೂ ಗೋಕುಲದ ಸ್ತ್ರೀಯರನ್ನು ವ್ಯಾಮೋಹಗೊಳ್ಳುವಂತೆ ಮಾಡಿದ್ದು. ಅವನ ವೇಣುನಾದವನ್ನು ಕೇಳಿದ ಕೂಡಲೇ ಅವರು ಮಾಡುತ್ತಿದ್ದ ಕಾರ್ಯಗಳನ್ನು ಅಲ್ಲಲ್ಲಿಗೇ ಕೈಬಿಟ್ಟು, ಯಾರ ಅಂಕೆಗೂ ಜಗ್ಗದೆ, ವೇಣುನಾದ ಬಂದ ಕಡೆಗೆ ಅವರೆಲ್ಲರೂ ಧಾವಿಸುತ್ತಿದ್ದದ್ದು ಒಂದು. ಒಂದು ಶರತ್ಕಾಲದ ಹುಣ್ಣಿಮೆಯ ರಾತ್ರಿ ಸುಂದರವಾದ ಬೆಳದಿಂಗಳಲ್ಲಿ ತನ್ನ ಮನಮೋಹಕ ವೇಣುಗಾನದಿಂದ ನಂದಗೋಕುಲದ ಗೊಲ್ಲಯುವತಿಯರನ್ನೆಲ್ಲಾ ಆಕರ್ಷಿಸಿ, ಊರ ಹೊರಗಣ ಬಯಲಿನಲ್ಲಿಸೇರುವಂತೆ ಮಾಡಿದನು. ಬಳಿಕ, ಒಬ್ಬೊಬ್ಬ ಗೊಲ್ಲತಿಯೊಡನೆ ಒಬ್ಬೊಬ್ಬ ಕೃಷ್ಣನಾಗಿ ನಿಂತು, ಆನಂದದಿಂದ ಅವರೆಲ್ಲ ಮೈಮರೆತು ಕುಣಿದಾಡುವಂತೆ ಮಾಡಿ, ರಾಸಕ್ರೀಡೆಯನ್ನಾಡಿದ್ದು ಎರಡನೆಯ ಪ್ರಸಂಗ. 



ತಾಯಿ ಹೇಳುತ್ತಾಳೆ: ನನ್ನ ಮಗಳು ಶ್ರೀಕೃಷ್ಣಾವತಾರಿಯಾಗಿ ಆಶ್ಚರ್ಯಕರ ಕಾರ್ಯಗಳನ್ನು ನಡೆಸಿದ ಸರ್ವೇಶ್ವರನಲ್ಲಿ ಅತಿಶಯವಾಗಿ ವ್ಯಾಮೋಹಗೊಂಡಿದ್ದಾಳೆ. ಅವನ ಪವಿತ್ರತಿರುವಡಿಗಳಿಗೆ ಮುಡಿಸಿರುವ ಪರಿಮಳ ತುಂಬಿದ ತುಲಸಿಯ ಹಾರಕ್ಕಾಗಿ ಪರಿತಪಿಸುತ್ತಿದ್ದಾಳೆ, ಅಯ್ಯೋ.



೩. ಪಾವಿಯಲ್ ವೇದ ನನ್ ಮಾಲೈ ಪಲಕೊಣ್ಡು,

ತೇವರ್ ಹಳ್ ಮಾಮುನಿವರ್ ಇಱೈಂಜನಿನ್ ಱ,

ಶೇವಡಿ ಮೇಲಣಿ ಶೆಮ್ಬೊನ್ ತುೞಾಯೆನ್ ಱೇ

ಕೂವುಮಾಲ್, ಕೋಳ್ ವಿನೈಯಾಟ್ಟಿಯೇನ್ ಕೊದೈಯೇ. 



ಪಾ ಇಯಲ್ = ಗಾನಕ್ಕೆ ಹೊಂದಿಕೊಂಡಿರುವ \(ಛಂದೋ ಬದ್ಧವಾದ\), ವೇದಮ್ = ವೇದಗಳ, ನಲ್ ಪಲಮಾಲೈ = ಉತ್ತಮವಾದ ಹಲವಾರು ಮಾಲೆಗಳನ್ನು, ಕೊಣ್ಡು = ಬಳಸುತ್ತಾ, ಶೇವರ್ ಹಳ್ = ದೇವತೆಗಳು, ಮಾಮುನಿವರ್ = ಮಹರ್ಷಿಗಳೂ, ಇಱೈಂಜ ನಿನ್ ಱ = ಸ್ತುತಿಸುತ್ತಿರುವವನ, ಶೇ ಅಡಿ ಮೇಲ್ = ಸುಂದರವಾದ ತಿರುವಡಿಗಳ ಮೇಲೆ, ಅಣಿ = ಮುಡಿಸಿರುವ, ಶೆಮ್ ಪೊನ್ = ಅಪರಂಜಿ ಚಿನ್ನದಂಥ, ತುೞಾಯ್ ಎನ್ ಱೇ = ತುಲಸಿ ಎಂತಲೇ, ಕೂವುಮ್ = ಕೂಗಿಹೇಳುತ್ತಾಳೆ, ಆಲ್ = ಅಯ್ಯೋ, ಕೋಳ್ ವಿನೈಯಾಟ್ಟಿಯೇನ್ = ಪ್ರಬಲ ಪಾಪಗಳನ್ನು ಮಾಡಿದವಳಾದ ನನ್ನ, ಕೋದೈಯೇ = \(ಸುಂದರವಾದ ಕೂದಲುಳ್ಳ\) ಮಗಳೇ. 



ಗಾನಕ್ಕೆ ಹೊಂದಿಕೊಂಡಿರುವ \(ಛಂದೋಬದ್ಧವಾದ\) ವೇದಗಳ ಉತ್ತಮವಾದ ಹಲವಾರು ಮಾಲೆಗಳನ್ನು ಬಳಸಿಕೊಂಡು, ದೇವತೆಗಳೂ ಮಹರ್ಷಿಗಳೂ ಸ್ತುತಿಸುತ್ತಿರುವವನ ಸುಂದರವಾದ ತಿರುವಡಿಗಳ ಮೇಲೆ ಮುಡಿಸಿರುವ ಅಪರಂಜಿ ಚಿನ್ನದಂಥ ತುಲಸಿ ಎಂತಲೇ, ಪ್ರಬಲಪಾತಕಗಳನ್ನು ಮಾಡಿದವಳಾದ ನನ್ನ ಮಗಳು \(ಸುಂದರವಾದ ತಲೆಗೂದಲುಳ್ಳವಳು\) ಕೂಗುತ್ತಾಳಲ್ಲ, ಅಯ್ಯೋ. 



ಸರ್ವೇಶ್ವರನು ಪಾಲ್ಗಡಲಲ್ಲಿ ಶೇಷನನ್ನು ಹಾಸುಗೆಯಾಗಿ ಮಾಡಿಕೊಂಡು, ಲಕ್ಷ್ಮೀದೇವಿಯಿಂದ ನಿತ್ಯಕೈಂಕರ್ಯ ಮಾಡಿಸಿಕೊಂಡು ಪವಡಿಸಿರುವ ವಿಭವಾವತಾರಿಯ ವಿವರಣೆ ಇಲ್ಲಿ ಬರುತ್ತದೆ. 



ತಾಯಿ ಹೇಳುತ್ತಾಳೆ: ಸುಂದರವಾದ ಉದ್ದವಾದ ತಲೆಗೂದಲುಳ್ಳ ನನ್ನ ಎಳೆಯ ಹರೆಯದ ಮಗಳು ಬ್ರಹ್ಮಾದಿ ದೇವತೆಗಳಿಂದ ನಾರದಾದಿ ಮಹರ್ಷಿಗಳಿಂದಲೂ ಪ್ರತಿದಿನವೂ ಪೂಜಿಸಿ ಸ್ತುತಿಸಲ್ಪಡುವ ಸರ್ವೇಶ್ವರನ ತಿರುವಡಿಗಳಿಗೆ ಸಮರ್ಪಿಸಿರುವ ತುಲಸಿಯ ಹಾರಬೇಕೆಂದು ಪರಿತಪಿಸುತ್ತಿದ್ದಾಳೆ, ಅಯ್ಯೋ. 



೪. ಕೋದಿಲವಣ್ ಪುಹೞ್ ಕೊಣ್ಡು ಶಮಯಿಹಳ್,

ಪೇದಙ್ಗಳ್ ಶೊಲ್ಲಿ ಪ್ಪಿದಟ್ರುಮ್ ಪಿರಾನ್ ಪರನ್,

ಪಾದಙ್ಗಳ್ ಮೇಲಣಿ ಪೈಮ್ಬೊನ್ ತುೞಾಯೆನ್ ಱೇ

ಓದುಮಾಲ್, ಊೞ್ ವಿನೈಯೇನ್ ತಡನ್ದೋಳಿಯೇ. 



ಕೋದು ಇಲ್ = ಕೊರತೆಯೇ ಇಲ್ಲದ, ವಣ್ = ವಿಲಕ್ಷಣವಾದ, ಪುಹೞ್ = ಗುಣಕೀರ್ತಿಗಳನ್ನು, ಕೊಂಡು = ಎತ್ತಿಕೊಂಡು, ಶಮಯಿಹಳ್ = \(ವಿವಿಧಾಮತಾನುಯಾಯಿಗಳು, ಪೇದಙ್ಗಳ್ ಶೊಲ್ಲಿ= \(ವಿಧವಿಧವಾಗಿ\) ಭೇದಗಳನ್ನು ಕಲ್ಪಿಸಿಕೊಂಡು ಹೇಳಿ, ಪಿದಟ್ರುಮ್ = ವದರುತ್ತಿರುವ \(ವಟಗುಟ್ಟುವ\), ಪಿರಾನ್ = ಸರ್ವೇಶ್ವರನಾದ, ಪರನ್ = ಪರದಲ್ಲಿರುವವನ, ಪಾದಙ್ಗಳ್ = ಪಾದಗಳ, ಮೇಲ್ = ಮೇಲೆ, ಅಣಿ = ಅಲಂಕೃತವಾಗಿರುವ, ಪೈ = ಸುಂದರವಾದ ಪೊನ್ = ಚಿನ್ನದಂಥ, ತುೞಾಯ್ = ತುಲಸಿ, ಎನ್ ಱೇ = ಎಂತಲೇ, ಓದುಮ್ = ಪಠಿಸುತ್ತಾಳೆ, ಆಲ್ = ಅಯ್ಯೋ, ಊೞ್ ವಿನೈಯೇನ್ = ಮಿತಿಯಿಲ್ಲದ ಪಾಪಿಷ್ಠಳಾದ ನನ್ನ, ತಡ ತೋೞಿಯೇ = ಉದ್ದನಾದ ತೋಳುಗಳುಳ್ಳವಳೇ. 



ಕೊರತೆಯೇ ಇಲ್ಲದ ಅದ್ವಿತೀಯವಾದ ಗುಣಕೀರ್ತಿಗಳನ್ನು ಎತ್ತಿಕೊಂಡು ಮತಾನುಯಾಯಿಗಳು ಭೇದಗಳನ್ನು ಕಲ್ಪಿಸಿಕೊಂಡು ವಟಗುಟ್ಟುವ ಪರಾತ್ಪರನ ಪಾದಗಳ ಮೇಲೆ ಅಲಂಕೃತವಾದ ಚಿನ್ನದಂತೆ ಸುಂದರವಾದ ತುಲಸಿ ಎಂತಲೇ ಓದುತ್ತಿದ್ದಾಳೆ, ಅಯ್ಯೋ, ಮಿತಿಮೀರಿದ ಪಾಪಿಷ್ಠಳಾದ ನನ್ನ ಉದ್ದನಾದ ತೋಳುಗಳುಳ್ಳವಳೇ. 



ಕೊರತೆಯೇ ಇಲ್ಲದ ಅದ್ವಿತೀಯವಾದ ಗುಣಕೀರ್ತಿಗಳನ್ನು ಎತ್ತಿಕೊಂಡು ಮತಾನುಯಾಯಿಗಳು ಭೇದಗಳನ್ನು ಕಲ್ಪಿಸಿಕೊಂಡು ವಟಗುಟ್ಟುವಪರಾತ್ಪರನ ಪಾದಗಳ ಮೇಲೆ ಅಲಂಕೃತವಾದ ಚಿನ್ನದಂತೆ ಸುಂದರವಾದ ತುಲಸಿ ಎಂತಲೇ ಓದುತ್ತಿದ್ದಾಳೆ, ಅಯ್ಯೋ, ಮಿತಿಮೀರಿದ ಪಾಪಿಷ್ಠಳಾದನನ್ನು ಉದ್ದನಾದ ತೋಳುಗಳುಳ್ಳವಳೇ. 



ಇಲ್ಲಿ ಭಗವಂತನ ’ಪರತ್ವ’ದ ವಿಷಯವನ್ನು ಎತ್ತಿಕೊಳ್ಳಲಾಗಿದೆ. ಪರದಲ್ಲಿರುವ ಸರ್ವೇಶ್ವರನು ಪರಿಶುದ್ಧನು, ಪರಿಪೂರ್ಣನು ಮತ್ತು ಸರ್ವರಕ್ಷಕನು. ಅವನ ಗುಣಗಳು ಅಸಂಖ್ಯಾತವಾದವು, ಕೀರ್ತಿ ಅಪಾರವಾದದ್ದು. 



ಬೇರೆಬೇರೆ ಮತಗಳನ್ನು ಅನುಸರಿಸುವ ಭೂಲೋಕವಾಸಿಗಳು ಆ ಸರ್ವೇಶ್ವರನ ಕಳಂಕರಹಿತವಾದ ಗುಣಕೀರ್ತಿಗಳನ್ನು ತಮ್ಮ ಮತಬೋಧೆಗೆ ತಕ್ಕಂತೆ ಬಣ್ಣಕಟ್ಟಿ, ಭೇದಗಳನ್ನು ಕಲ್ಪಿಸಿಕೊಂಡು ವಾಗ್ವಾದ ಮಾಡುತ್ತಾರೆ. ಆ ಮೂಲಕ ತಮ್ಮ ಮತವೇ ಹೆಚ್ಚೆಂದೂ, ತಮ್ಮ ವಾದವೇ ಸರಿಯೆಂದೂ, ಕೊಚ್ಚಿಕೊಳ್ಳುತ್ತಾರೆ. ಯಾವ ಮತಾನುಯಾಯಿ ಏನೇ ಹೇಳಲಿ ಭಗವಂತನು ಮಾತ್ರ ನಿಷ್ಕಳಂಕನಾದ, ಪರಿಪೂರ್ಣನಾದ ಸರ್ವೇಶ್ವರನೊಬ್ಬನೇ. 



ತಾಯಿ ಹೇಳುತ್ತಾಳೆ: ಯಾವ ರೀತಿಯಲೂ ಕೊರತೆಯಿಲ್ಲದ ಗುಣಪರಿಪೂರ್ಣನಾದ ಪರಾತ್ಪರನಾದ ಸರ್ವೇಶ್ವರನ ಪಾದಗಳನ್ನು ಅಲಂಕರಿಸಿರುವ ತುಲಸಿಯ ಹಾರಕ್ಕಾಗಿ ಉದ್ದನಾದ ತೋಳುಗಳು ಸುಂದರಿಯಾದ ನನ್ನ ಮಗಳು ಆಶಿಸಿ ಕೊರಗುತ್ತಾಳಲ್ಲ, ನಾನೆಂಥ ಕಡುಪಾಪಿ\! ಅದನ್ನು ಅವಳಿಗೆ ಒದಗಿಸಿ ಕೊಡಲಾರೆನಲ್ಲ\! 



೫. ತೋಳಿಶೇರ್ ಪಿನ್ನೈಪೊರುಟ್ಟು ಎರುದೇಱ್ ತೞಿ ಇ

ಕ್ಕೋಳಿಯಾರ್, ಕೋವಲನಾರ್ ಕುಡಕ್ಕೂತ್ತನಾರ್,

ತಾಳಿಣೈ ಮೇಲಣಿ ತಣ್ಣನ್ದು ೞಾಯೆನ್ ಱೇ

ನಾಳುನಾಳ್, ನೈಹಿನ್ ಱದಾಲ್ ಎನ್ ಱನ್ ಮಾದರೇ. 



ತೋಳಿ = \(ಸುಂದರವಾದ\) ಉದ್ದನಾದ ತೋಳುಗಳುಳ್ಳವಳೂ, ಶೇರ್ = ಸೌಂದರ್ಯದಿಂದ ಕೂಡಿದವಳೂ ಆದ, ಪಿನ್ನೈಪೊರುಟ್ಟು = ನಪ್ಪಿನ್ನೈದೇವಿಗೋಸ್ಕರವಾಗಿ, ಎರುದು ಏೞ್ = ಏಳು ಗೂಳಿಗಳನ್ನು, ತೞಿಇಕೋಳಿಯಾರ್ = ಅಡಗಿಸಿದ ಶಕ್ತಿಯುಳ್ಳವನೂ, ಕೋವಲನಾರ್ = ಗೋವಳನಾದವನೂ \(ಗೋವಳನಾಗಿ ಅವತರಿಸಿದವನೂ\), ಕುಡಮ್ ಕೂತ್ತನಾರ್ = ಕೊಡದ ಕುಣಿತವನ್ನಾಡಿದವನೂ, ಆದ ಶ್ರೀಕೃಷ್ಣಾವತಾರಿಯ, ತಾಳ್ ಇಣೈ = ಎರಡು ಪಾದಗಳ, ಮೇಲ್ = ಮೇಲೆ, ಅಣಿ = ಅಲಂಕೃತವಾದ, ತಣ್= ತಂಪಾದ, ಅಮ್ = ಸುಂದರವಾದ, ತುೞಾಯ್ ಎನ್ ಱೇ = ತುಲಸಿ ಎನ್ನುತ್ತಲೇ, ನಾಳುಮ್ ನಾಳ್ = ಪ್ರತಿದಿನವೂ, ನೈಹಿರದು = ಕೊರಗುತ್ತಿದ್ದಾಳೆ, ಆಲ್ = ಅಯ್ಯೋ, ಎನ್ ತನ್ ಮಾದರೇ = ನನ್ನ ಮಗಳೇ. 

ಉದ್ದವಾದ ತೋಳುಗಳುಳ್ಳ ಸುಂದರಿಯಾದ ನಪ್ಪಿನ್ನೈದೇವಿಗೋಸ್ಕರವಾಗಿ ಏಳು ಗೂಳಿಗಳನ್ನು ಅಡಗಿಸಿದ ಸಮರ್ಥನಾದವನೂ, ಗೋವಳನಾಗಿ ಅವತರಿಸಿದವನೂ, ಕೊಡದ ಕುಣಿತವನ್ನಾಡಿದವನೂ ಆದ ಶ್ರೀಕೃಷ್ಣಾವತಾರಿಯ ಎರಡು ಪಾದಗಳ ಮೇಲೆ ಅಲಂಕೃತವಾದ ತಂಪಾದ ಮತ್ತು ಸುಂದರವಾದ ತುಲಸಿ ಎನ್ನುತ್ತಲೇ ದಿನದಿನವೂ ನನ್ನ ಮಗಳು ಕೊರಗುತ್ತಾಳಲ್ಲ.



ಇಲ್ಲಿ ಭಗವಂತನ ಲೀಲಾವತಾರದ ವಿಷಯವನ್ನು ಎತ್ತಿಕೊಳ್ಳಲಾಗಿದೆ. ಭಗವಂತನ ಅವತಾರಗಳಲ್ಲಿ, ಮಾನುಷ ಮತ್ತಿ ಅತಿಮಾನುಷ ಲೀಲೆಗಳಲ್ಲಿ ಪರಿಪೂರ್ಣನೆಂದು ವ್ಯಕ್ತಪಡಿಸಿದ ಶ್ರೀಕೃಷ್ಣಾವತಾರವನ್ನು ಕುರಿತು ಹೇಳಲಾಗುತ್ತದೆ. 



“ತೋಳಿ ಶೇರ್ ನಪ್ಪಿನ್ನೈ ಪೊರುಟ್ಟು ಎರುದೇೞ್ ತೞೀ ಇಕ್ಕೋಳಿಯಾರ್” – ಶ್ರೀಕೃಷ್ಣನು ನಪ್ಪಿನ್ನೈದೇವಿಯನ್ನು ಮದುವೆಯಾದ ವಿಷಯವಿದು. ಗೋವಳಕುಲದ ಕುಂಭನೆಂಬ ರಾಜನು ತಾನು ಸಾಕಿ ಕೊಬ್ಬಿಸಿದ್ದ ಏಳು ಗೂಳಿಗಳನ್ನು ಒಬ್ಬನೇ ಎದುರಿಸಿ ಯಾರು ಅವುಗಳನ್ನು ಕಟ್ಟಿಹಾಕುವನೋ ಅವನಿಗೆ ತನ್ನ ಏಕೈಕಪುತ್ರಿಯೂ ಪರಮಸುಂದರಿಯೂ ಆದ ಸತ್ಯೆ \(ನಪ್ಪಿನ್ನೈ\) ಎಂಬವಳನ್ನು ಕೊಟ್ಟು ಮದುವೆ ಮಾಡಿಕೊಡುವುದಾಗಿ ಫಣತೊಟ್ಟಿದ್ದನು. ಶ್ರೀಕೃಷ್ಣನಿಗೆ ಈ ವಿಷಯ ತಿಳಿಯಿತು. ಕೂಡಲೇ ಅವನು ಅಲ್ಲಿಗೆ ಹೋಗಿ, ಏಳುಗೂಳಿಗಳನ್ನೂ ಒಬ್ಬನೇ ಎದುರಿಸಿ, ಅವುಗಳನ್ನಡಗಿಸಿ, ಕಟ್ಟಿಹಾಕಿದನು. ಮತ್ತು ಸತ್ಯೆಯನ್ನು ಮದುವೆಯಾದನು. ಭಗವಂತನ ಸಾಮರ್ಥ್ಯಕ್ಕೆ ಎಣೆಯುಂಟೆ? 



“ಕೋವಲನಾರ್, ಕುಡಾಕ್ಕೂತ್ತನಾರ್” – ಭಗವಂತನು ದೇವಕಿ ವಸುದೇವರಿಗೆ ನೀಡಿದ ವರಕ್ಕೆ ಫಲವಾಗಿ, ಗೋವಳಕುಲದಲ್ಲಿ, ಅವರ ಮಗನಾಗಿ ಹುಟ್ಟಿದನು. ಅವನು ಚಿಕ್ಕಂದಿನಲ್ಲಿ ನಾನಾಲೀಲಾವಿನೋದಗಳಿಂದ ಗೋವಳಕುಲಕ್ಕೇ ಅಚ್ಚುಮೆಚ್ಚಾದನು. ಕೊಡದ ಕುಣಿತವನ್ನಾಡುವುದರಲ್ಲಿ ತಾನು ಅದ್ವಿತೀಯ ಚತುರನೂ ಚಮತ್ಕಾರಿಯೂ ಎಂದು ಆಡಿ ತೋರಿಸಿ, ಅವರನ್ನೆಲ್ಲಾ ಬೆರಗುಗೊಳಿಸಿದನು. 



ತಾಯಿ ಹೇಳುತ್ತಾಳೆ: ಗೋವಳನಾಗಿ ಹುಟ್ಟಿ, ಕೊಡದ ಕುಣಿತದಲ್ಲಿ ಸಾಟಿಯಿಲ್ಲದವನು ಎನಿಸಿಕೊಂಡ, ಕೊಬ್ಬಿ ಬೆಳೆದ ಏಳು ಗೂಳಿಗಳನ್ನೂ ಒಬ್ಬನೇ ಎದುರಿಸಿ ಅವುಗಳನ್ನಡಗಿಸಿದ ಪರಮಸಮರ್ಥನಾದ ಶ್ರೀಕೃಷ್ಣಾವತಾರಿಯಾದ ಭಗವಂತನ ತಿರುವಡಿಗಳ ಮೇಲೆ ಮುಡಿಸಿರುವ ತಂಪಾದ ಸೊಬಗಿನ ತುಲಸಿಗಾಗಿ ದಿನದಿನವೂ ಎಡೆಬಿಡದಂತೆ ಹಂಬಲಿಸುತ್ತಾ ನನ್ನ ಮಗಳು ಕೃಶಳಾಗಿದ್ದಾಳಲ್ಲ? 



೬. ಮಾದರ್ ಮಾಮಣ್ ಮಡನ್ದೈಪೊರುಟ್ಟು ಏನಮಾಯ್,

ಆದಿಯಙ್ಕಾಲತ್ತು ಅಹಲಿಡಮ್ ಕೀಣ್ಡವರ್,

ಪಾದಙ್ಗಳ್ ಮೇಲಣಿ ಪ್ಪೈಮ್ಬೊನ್ ತುೞಾಯೆನ್ ಱೇ

ಓದುಮಾಲೆಯ್ದಿನಳ್ ಎನ್ ದನ್ ಮಡನ್ದೈಯೇ. 



ಮಾದರ್ = ಸುಂದರಿಯಾದ, ಮಾ ಮಣ್ = ವಿಸ್ತಾರವಾದ ಭೂಮಿಯೆಂಬ, ಮಡನ್ದೈ ಪೊರುಟ್ಟು = ಶ್ರೀಮತಿಗೋಸ್ಕರ, ಏನಮ್ ಆಯ್ = ಮಹಾವರಾಹನಾಗಿ, ಆದಿ = ಆದಿಯಲ್ಲಿ, ಅಮ್ ಕಾಲತ್ತು = ಸುಂದರವಾದ ಕಾಲದಲ್ಲಿ, ಅಹಲ್ ಇಡಮ್ = ವಿಸ್ತಾರವಾದ ಭೂಮಂಡಲವನ್ನು, ಕೀಣ್ಡವರ್ = ಹಿಡಿದು ಎತ್ತಿದವನ, ಪಾದಙ್ಗಳ್ಮೇಲ್ = ಪಾದಗಳ ಮೇಲ್ = ಪಾದಗಳ ಮೇಲೆ, ಅಣಿ = ಅಲಂಕೃತವಾದ, ಪ್ಪೆಪೊನ್ ತುೞಾಯ್ ಎನ್ ಱೇ = ಚಿನ್ನದಂತೆ ಸುಂದರವಾದ \(ಆಕರ್ಷಕವಾದ\) ತುಲಸಿ ಎಂತಲೇ, ಓದುಮ್ = ಹೇಳುವಂಥ, ಮಾಲ್= ವ್ಯಾಮೋಹವನ್ನು, ಎಯ್ದಿನಳ್ = ಹೊಂದಿದಳು. ಎನ್ ತನ್ = ನನ್ನ, ಮಡನ್ದೈಯೇ = ಮಗಳೇ. 



ಸುಂದರಿಯಾದ ಶ್ರೇಷ್ಠಳಾದ ಭೂಮಿಯೆಂಬ ಶ್ರೀಮತಿಗೋಸ್ಕರ ಆದಿಯಲ್ಲಿಸುಂದರವಾದ ಕಾಲದಲ್ಲಿ ಮಹಾವರಾಹನಾಗಿ, ವಿಸ್ತಾರವಾದ ಭೂಮಂಡಲವನ್ನು ಹಿಡಿದು ಎತ್ತಿದವನ ಪಾದಗಳ ಮೇಲೆ ಅಲಂಕೃತವಾದ ಚಿನ್ನದಂತೆ ಸುಂದರವೂ ಆಕರ್ಷಕವೂ ಆದ ತುಲಸಿ ಎಂತಲೇ ಹೇಳುತ್ತಿರುವಂಥ ವ್ಯಾಮೋಹವನ್ನು ನನ್ನ ಮಗಳು ಹೊಂದಿದಳು. 



ಇಲ್ಲಿ ಸರ್ವೇಶ್ವರನ ಮತ್ತೊಂದು ಅವತಾರವನ್ನು ಕುರಿತು ಹೇಳಲಾಗುತ್ತದೆ. 

ಹಿಂದೆ, ಒಂದು ಕಾಲದಲ್ಲಿ, ಹಿರಣ್ಯಾಕ್ಷನೆಂಬ ರಾಕ್ಷಸನು ಭೂಮಿಯನ್ನು ಅಪಹರಿಸಿಕೊಂಡು, ವಿಸ್ತಾರವಾದ ಕಡಲಲ್ಲಿ ಮುಳುಗಿ ಎಲ್ಲಿಯೋ ಅಡಗಿಕೊಂಡನು. ಭಗವಂತನು ಆ ಭೂದೇವಿಯನ್ನು ರಕ್ಷಿಸುವುದಕ್ಕಾಗಿ, ಮಹಾವರಾಹನಾಗಿ ಅವತರಿಸಿ, ಘುಡಿಘುಡಿಸುತ್ತಾ ನೀರಿನಲ್ಲಿ ನುಗ್ಗಿ, ಅಡಗಿಕೊಂಡಿದ್ದ ಹಿರಣ್ಯಾಕ್ಷನನ್ನು ತನ್ನ ಕೋರೆಹಲ್ಲಿನಿಂದ ಸೀಳಿಹಾಕಿ, ನೀರಿನಲ್ಲಿ ಅಡಗಿದ್ದ ಭೂಮಿಯನ್ನು ಹಿಡಿದು ಮೇಲಕ್ಕೆತ್ತಿ ಅದನ್ನು ಅದರ ಸ್ಥಳದಲ್ಲಿ ನಿಲ್ಲಿಸಿದನು. ಆಗ ಬ್ರಹ್ಮಾದಿ ದೇವತೆಗಳು ಅಲ್ಲಿಗೆ ಬಂದು, ದಿವ್ಯವಾದ ತುಲಸಿಯಿಂದ ಸ್ವಾಮಿಯ ತಿರುವಡಿಗಳನ್ನು ಅರ್ಚಿಸಿ ಸ್ತುತಿಸಿದರು. 



ತಾಯಿ ಹೇಳುತ್ತಾಳೆ: ಹಿಂದೆ, ಒಂದು ಒಳ್ಳೆಯ ಕಾಲದಲ್ಲಿ ಭೂದೇವಿಯು ನೀರಿನಲ್ಲಿ ಅಡಗಿ ಹೋಗಿದ್ದಾಗ, ಭಗವಂತನು ಮಹಾವರಾಹನಾಗಿ ಅವತರಿಸಿ, ತನ್ನ ಕೋರೆಹಲ್ಲಿನಿಂದ ಭೂದೇವಿಯನ್ನು ಮೇಲಕ್ಕೆತ್ತಿದನು. ಅವನ ಪಾದಗಳಿಗೆ ಮುಡಿಸಿದ ದಿವ್ಯವಾದ ತುಲಸಿಗಾಗಿ ನನ್ನ ಮಗಳು ವ್ಯಾಮೋಹಗೊಂಡು ಕಾತರಗೊಂಡಿದ್ದಾಳೆ ಅಯ್ಯೋ. 



“ಅಹಲಿಡಮ್ ಕೀಣ್ಡವರ್” – ಎಂಬಲ್ಲಿ, “ಅಹಲ್ ಇಡಮ್” – ವಿಶಾಲವಾದ ಸ್ಥಳವನ್ನು, ಎಂದರೆ, ಎದೆಯನ್ನು,”ಕೀಣ್ಡವರ್’ – ಸೀಳಿದವನ – ಎಂದೂ ಅರ್ಥಮಾಡಬಹುದು ಎನಿಸುತ್ತದೆ.



೭. ಮಡನ್ದೈಯೈ ವಣ್ ಕಮಲತ್ತಿರುಮಾದಿನೈ,

ತಡಙ್ಗೊಳ್ ತಾರ್ ಮಾರ್ ಬಿನಿಲ್ ವೈತ್ತವರ್ ತಾಳಿಣೈಮೇಲ್,

ವಡಙ್ಗೊಳ್ ಪೂನ್ದಣ್ಣನ್ದು ೞಾಯ್ಮಲರ್ ಕ್ಕೇ ಇವಳ್

ಮಡಙ್ಗುಮಾಲ್, ವಾಣುದಲೀರ್\! ಎನ್ ಮಡಕ್ಕೊಮ್ಬೇ, 



ಮಡನ್ದೈಯೈ = ಯುವತಿಯಾದ, ವಣ್ = ಸುಂದರವಾದ, ಕಮಲಮ್ = ಕಮಲದಲ್ಲಿ ಹುಟ್ಟಿದ, ತಿರುಮಾದಿನೈ = ಶ್ರೀದೇವಿಯನ್ನು, ತಡಮ್ ಕೊಳ್ = ವಿಶಾಲವಾಡ, ತಾರ್ ಮಾರ್ಬಿನಿಲ್ = ಮಾಲೆಯನ್ನು ಧರಿಸಿರುವ ಎದೆಯಲ್ಲಿ, ವೈತ್ತ = ಇಟ್ಟುಕೊಂಡ ತಾಳ್ ಇಣೈ ಮೇಲ್ = ಎರಡು ಪಾದಗಳ ಮೇಲೆ, ವಡಮ್ ಕೊಳ್ = ಅಲಂಕೃತವಾದ, ಪೂ = ಸುಂದರವಾದ, ತಣ್ ಅಮ್ ತುೞಾಯ್ಮಲರ್ ಕ್ಕೇ = ತಂಪಾದ ಮತ್ತು ಸೊಬಗಿನ ತುಲಸಿಯ ಹೂವಿಗಾಗಿ, ಇವಳ್ = ಇವಳು, ಮಡಙ್ಗುಮ್ ಆಲ್ = ಸೊರಗಿಹೋಗುತ್ತಾಳೆ ಅಯ್ಯೋ, ವಾಳ್ ನುದಲೀರ್ = ಹೊಳಪುಳ್ಳ ನೆತ್ತಿಯುಳ್ಳವರೇ, ಎನ್ = ನನ್ನ, ಮಡಕ್ಕೊಮ್ಬೇ = ಮುಗ್ಧಬಾಲಕಿಯೇ. 



ಹೊಳಪುಳ್ಳ ನೆತ್ತಿಯವರೇ, ನನ್ನ ಮುಗ್ಧಬಾಲಕಿಯಾದ ಇವಳು ಯುವತಿಯಾದ, ಸುಂದರವಾದ ಕಮಲದಲ್ಲಿ ಹುಟ್ಟಿದ ಶ್ರೀದೇವಿಯನ್ನು ವಿಶಾಲವಾದ, ಮಾಲೆಯನ್ನು ಧರಿಸಿದ, ಎದೆಯಲ್ಲಿ ಇಟ್ಟುಕೊಂಡ ಎರಡು ಪಾದಗಳ ಮೇಲೆ ಅಲಂಕೃತವಾದ ಸುಂದರವಾದ ತಂಪಾದ ಮತ್ತು ಸೊಬಗಿನ ತುಲಸಿಯ ಹೂವಿಗಾಗಿ ಸೊರಗಿಹೋಗುತ್ತಿದ್ದಾಳೆ, ಅಯ್ಯೋ. 



ಸಮುದ್ರಮಥನದ ಕಾಲದಲ್ಲಿ ಪಾಲ್ಗಡಲಲ್ಲಿ ಕಮಲದಲ್ಲಿ ಉದ್ಭವಿಸಿದ ಶ್ರೀದೇವಿಯು ವರಿಸಿ ಮದುವೆಯಾದ ವಿಷಯವನ್ನು ಕುರಿತ ಸೂಚನೆ ಇಲ್ಲಿದೆ. 



ಪರಸ್ಪರ ವಿರೋಧಿಗಳಾದ ದೇವಾಸುರರನ್ನು ಕೂಡಿಸಿ, ಅವರಿಂದ ಪಾಲ್ಗಡಲನ್ನು ಭಗವಂತನು ಕಡೆಯಿಸಿದಾಗ, ಮುಖ್ಯವಾಗಿ ಬೇಕಾಗಿದ್ದ ಅಮೃತವಲ್ಲದೆ, ಬೇರೆ ಅನೇಕ ಅಪರೂಪ ವಸ್ತುಗಳು ಉದ್ಭವಿಸಿದವು. ಆಗ, ಕಮಲದ ಹೂವಿನಲ್ಲಿ ಲಕ್ಷ್ಮೀದೇವಿಯೂ ಉದ್ಭವಿಸಿದಳು. ಅಲ್ಲಿ ನೆರೆದಿದ್ದ ಎಲ್ಲರಲ್ಲೂ ಅತ್ಯಂತ ಸುಂದರನೂ, ಸಕಲಗುಣಲಕ್ಷಣ ಸಂಪನ್ನನೂ ಆದ ಮಹಾವಿಷ್ಣುವನ್ನು \(ಶ್ರೀಮನ್ನಾರಾಯಣನನ್ನು\) ಲಕ್ಷ್ಮೀದೇವಿ ವರಿಸಿದಳು. ಅದಕ್ಕೆ ತಕ್ಕಂತೆ, ಸ್ವಾಮಿಯು ಆಕೆಯನ್ನು ಅತ್ಯಂತ ಪ್ರೇಮದಿಂದ ತನ್ನ ವಕ್ಷಸ್ಥಲದಲ್ಲೇ ಇರಿಸಿಕೊಂಡನು.



ತಾಯಿ ಹೇಳುತ್ತಾಳೆ: ಮಾತೆಯರೇ, ಮುಗ್ಧಳಾದ ನನ್ನ ಮಗಳು ಲಕ್ಷ್ಮೀಪತಿಯಾದ ಶ್ರೀಮನ್ನಾರಾಯಣನ ಪಾದಗಳ ಮೇಲೆ ಅಲಂಕೃತವಾಗಿರುವ ಪರಿಮಳ ಪುಷ್ಪಗಳಿಂದ ತುಂಬಿದ ತುಲಸಿಗಾಗಿ ಸೊರಗಿ ಹೋಗುತ್ತಿದ್ದಾಳೆ, ಅಯ್ಯೋ\! 



೮. ಕೊಮ್ಬುಪೋಲ್ ಶೀದೈಪೊರುಟ್ಟು ಇಲಙ್ಗೈನಹರ್,

ಅಮ್ಬೆರಿಯುಯ್ ತ್ತವರ್ ತಾಳಿಣೈ ಮೇಲಣಿ,

ವಮ್ಬವಿೞ್ ತಣ್ಣನ್ದು ೞಾಯ್ ಮಲರ್ ಕ್ಕೇ ಇವಳ್

ನಮ್ಬುಮಾಲ್, ನಾನಿದಱ್ ಕ್ಕೆನ್ ಶೆಯ್ ಹೇನ್? ನಙ್ಗೈಮೀರ್\! 



ಕೊಮ್ಬುಪೋಲ್ = ಬಳ್ಳಿಯ ಹಾಗೆ, ಇರುವ, ಸೀದೈ ಪೊರುಟ್ಟು = ಸೀತೆಗೋಸ್ಕರ, ಇಲಙ್ಗೈ ನಹರ್ = ಲಂಕಾಪಟ್ಟಣಕ್ಕೆ, ಅಮ್ಬು ಎರಿ = ಬೆಂಕಿಯ ಬಾಣಗಳನ್ನು, ಉಯ್ ತ್ತವರ್ = ಪ್ರಯೋಗಿಸಿದವರ, ತಾಳ್ ಇಣೈ ಮೇಲ್ = ಎರಡು ಪಾದಗಳ ಮೇಲೆ, ಅಣಿ = ಮುಡಿಸಿರುವ, ವಮ್ಬು ಅವಿೞ್ = ಪರಿಮಳವನ್ನು ಅರಳಿಸುವ, ತಣ್ ಅಮ್ ತುೞಾಯ್ ಮಲರ್ ಕ್ಕೇ = ತಂಪಾದ ಮತ್ತು ಸೊಬಗಿನ ತುಲಸಿಯ ಹೂವಿಗಾಗಿಯೇ, ಇವಳ್ ನಮ್ಬಮ್ = ಇವಳು ಆಶಿಸುತ್ತಾಳೆ, ಆಲ್ = ಅಯ್ಯೋ, ನಾನ್ = ನಾನು, ಇದಱ್ ಕು = ಇದಕ್ಕೆ, ಎನ್ ಶೆಯ್ ಹೇನ್ = ಏನು ಮಾಡಲಿ, ನಙ್ಗೈ ಮೀರ್ = ಸುದತಿಯರೇ. 



ಬಳ್ಳಿಯ ಹಾಗೆ ಇರುವ ಸೀತೆಗೋಸ್ಕರವಾಗಿ ಲಂಕಾಪಟ್ಟಣಕ್ಕೆ ಬೆಂಕಿಯ ಬಾಣಗಳನ್ನು ಪ್ರಯೋಗಿಸಿದವರ ಎರಡು ಪಾದಗಳ ಮೇಲೆ ಅಲಂಕೃತವಾಗಿರುವ ತಂಪಾದ ಮತ್ತು ಸೊಗಸಾದ ಪರಿಮಳವನ್ನು ಹರಡುವ ತುಲಸಿಯ ಹೊಗಳಿಗಾಗಿಯೇ ಇವಳು ಆಶಿಸುತ್ತಾಳೆ, ಅಯ್ಯೋ\! ಇದಕ್ಕೆ ನಾನೇನು ಮಾಡಲಿ ಸುದತಿಯರೇ. 



ಭಗವಂತನ ಶ್ರೀರಾಮಾವತಾರದ ವಿಷಯವನ್ನು ಇಲ್ಲಿ ಎತ್ತಿಕೊಳ್ಳಲಾಗಿದೆ. 

ಕ್ಷತ್ರಿಯ ವಂಶದಲ್ಲಿ ಶ್ರೀರಾಮನು ಸಾಮಾನ್ಯ ಮಾನವನಾಗಿ ಅವತರಿಸಿ, ತನ್ನ ಬಿಲ್ಗಾರಿಕೆಯಿಂದಲೂ ತೋಳ್ಬಲದಿಂದಲೂ ಮೂರುಲೋಕಗಳನ್ನೂ ಮಹಾಪರಾಕ್ರಮಿ ಎನಿಸಿದ ರಾವಣಾಸುರನ ಸಮೃದ್ಧವೂ ಸುಂದರವೂ ಆದ ಲಂಕಾಪಟ್ಟಣವನ್ನು ಸುಟ್ಟು ಬೂದಿಮಾಡಿದನು. ಅದು ರಾವಣನು ಮಾಡಿದ ಮಹಾಪರಾಧವಾದ ಸೀತಾಪಹರಣಕ್ಕಾಗಿ. 



ತಾಯಿ ಹೇಳುತ್ತಾಳೆ: ಬಳ್ಳಿಯಂತೆ ಕೋಮಲಳಾದ ಸೀತಾದೇವಿಗೋಸ್ಕರವಾಗಿ ಬೆಂಕಿಯ ಬಾಣಗಳಿಂದ ದುರ್ಬೇಧ್ಯವಾದ ಲಂಕಾಪಟ್ಟಣವನ್ನು ಸುಟ್ಟು ಬೂಡಿಮಾಡಿದ ಶ್ರೀರಾಮಾವತಾರಿಯ ತಿರುವಡಿಗಳ ಮೇಲೆ ಮುಡಿಸಿರುವ ಪರಿಮಳ್ ತುಂಬಿದ ತುಲಸಿಗಾಗಿ ನನ್ನಮಗಳು ಆಶಿಸುತ್ತಾಳಲ್ಲ\! ಅಯ್ಯೋ, ನಾನೇನು ಮಾಡಲಿ? ಅದು ಅವಳಿಗೆ ಲಭಿಸುವುದೇ? 



೯. ನಙ್ಗೈಮೀರ್\! ನೀರುಮ್ ಓರ್ ಪೆಣ್ ಪೆಟ್ರು ನಲ್ ಹಿ ನೀರ್,

ಎಙ್ಗನೇ ಶೊಲ್ಲುಹೇನ್ ಯಾನ್ ಪೆಟ್ರವೇ ೞೈಯೈ, 

ಶಙ್ಗೆನ್ನುಮ್ ಶಕ್ಕರಮೆನ್ನುಮ್ ತುೞಾಯೆನ್ನುಮ್,

ಇಙ್ಙನೇ ಶೊಲ್ಲುಮ್ ಇರಾಪ್ಪಹಲೆನ್ ಶೆಯ್ ಹೇನ್? 



ನಙ್ಗೈಮೀರ್ = ಸುದತಿಯರೇ, ನೀರುಮ್ = ನೀವೂ ಸಹ, ಓರ್= ಒಂದು \(ಒಬ್ಬಳು\) ಪೆಣ್ ಪೆಟ್ರು= ಹೆಣ್ಣನ್ನು ಹೆತ್ತು, ನಲ್ ಹಿ ನೀರ್ = ನೊಂದಿರುವಿರಿ, ಎಙ್ಙನೇ ಶೊಲ್ಲುಹೇನ್ = ಏನೆಂದು ಹೇಳಲಿ \(ಹೇಗ ಹೇಳಲಿ\), ಯಾನ್ = ನಾನು ಪೆಟ್ರವೇೞೈಯೈ = ಹಡೆದ ಸಮಯವನ್ನು, ಶಙ್ಗಮೆನ್ನುಮ್ = ಶಂಖ ಎನ್ನುತ್ತಾಳೆ, ಶಕ್ಕರಮ್ ಎನ್ನುಮ್ = ಚಕ್ರ ಎನ್ನುತ್ತಾಳಿ, ತುೞಾಯ್ ಎನ್ನುಮ್ = ತುಲಸಿ ಎನ್ನುತ್ತಾಳೆ, ಇಙ್ಗನೇ ಶೊಲ್ಲುಮ್ = ಹೀಗೆಯೇ ಹೇಳುತ್ತಾಳೆ, ಇರಾಪ್ಪಹಲ್ = ರಾತ್ರಿ ಹಗಲೂ, ಎನ್ ಶೆಯ್ ಹೇನ್ = ಏನು ಮಾಡಲಿ. 



ಸುದತಿಯರೇ, ನೀವು ಸಹ ಒಂದು ಹೆಣ್ಣನ್ನು ಹಡೆದು ನೊಂದಿರುವಿರಿ. ನಾನು ಪಡೆದ ವೇಳೆಯನ್ನು ಏನೆಂದು \(ಹೇಗೆ\) ಹೇಳಲಿ? ’ಶಂಖ’ ಎನ್ನುತ್ತಾಳೆ. ’ಚಕ್ರ’ ಎನ್ನುತ್ತಾಳೆ. ’ತುಲಸಿ’ ಎನ್ನುತ್ತಾಳೆ. ಹೀಗೆಯೇ ರಾತ್ರಿಯೂ ಹಗಲೂ ಎಡೆಬಿಡದಂತೆ ಹೇಳುತ್ತಿರುತ್ತಾಳೆ. ಏನು ಮಾಡಲಿ? 



ಭಗವಂತನು ಧರಿಸಿರುವ ದಿವ್ಯಾಯುಧಗಳನ್ನೂ ಅವನನ್ನು ಅಲಂಕರಿಸಿರುವ ಹೂ ತುಲಸಿ ಮುಂತಾದವನ್ನೂ ಕುರಿತು ಎಡೆಬಿಡದಂತೆ ಸ್ಮರಿಸುತ್ತಿದ್ದರೂ ಅವನನ್ನು ಸ್ಮರಿಸಿದಂತೆಯೇ ಆಗುವುದೆಂದು ಇಲ್ಲಿ ಹೇಳಲಾಗುತ್ತದೆ. 



ತಾಯಿ ಹೇಳುತ್ತಾಳೆ, ಸುದತಿಯರೇ, ನೀವೂ ಸಹ ಹೆಣ್ಣುಹೆತ್ತವರೇ\! ಅವಳ ವಿಷಯದಲ್ಲಿ ನೊಂದಿರುವವರೇ\! ನನ್ನ ಮಗಳನ್ನು ಹಡೆದ ಘಳಿಗೆ ಯಾವುದೆಂದು ನಾನು ಹೇಗೆ ಹೇಳಲಿ? ಅವಳಾದರೋ ಭಗವಂತನ ದಿವ್ಯಾಯುಧಗಳನ್ನೂ ಅವನಿಗೆ ಮುಡಿಸಿ, ತೊಡಿಸಿರುವ ತುಲಸಿ ಮುಂತಾದವನ್ನೂ ಕುರಿತು, ಎಡೆಬಿಡದಂತೆ, ಹಗಲು ರಾತ್ರಿ ಎನ್ನದಂತೆ ಸ್ಮರಿಸುತ್ತಿರುತ್ತಾಳೆ ಏನು ಮಾಡಲಿ? 



ಭಗವಂತನನ್ನು ಕುರಿತ ಯಾವ ಬಗೆಯ ಸ್ಮರಣೆಯಾದರೂ ಶ್ರೇಯಸ್ಕರವಲ್ಲವೇ? 



೧೦. ಎನ್ ಶೆಯ್ ಹೇನ್ ಎನ್ನುಡೈಪ್ಪೇದೈಎನ್ ಕೋಮಳಮ್,

ಎನ್ ಶೊಲ್ಲುಮ್ ಎನ್ ವಶಮುಮಲ್ಲಳ್ ನಙ್ಗೈಮೀರ್\!

ಮಿನ್ ಶೆಯ್ ಪೂಣ್ ಮಾರ್ ಬಿನನ್ ಕಣ್ಣನ್ ಕೞಲ್ ತುೞಾಯ್,

ಪೊನ್ ಶೆಯ್ ಪೂಣ್ ಮೆನ್ ಮುಲೈಕ್ಕೆನ್ ಱು ಮೆಲಿಯುಮೇ. 



ಎನ್ ಶೆಯ್ ಹೇನ್ = ನಾನೇನು ಮಾಡಲಿ? ಎನ್ನುಡೈ = ನನ್ನ, ಪೇದೈ = ಮಗಳಾಗಿ \(ಯೌವನ ತುಂಬಿದವಳಾಗಿ\), ಎನ್ ಕೋಮಳಮ್ = ನನ್ನ ಸುಕುಮಾರಿಯಾಗಿ, ಎನ್ ಶೊಲ್ಲುಮ್ = ಏನು ಹೇಳುತ್ತಾಳೆ \(ಏನೇನೋ ಹೇಳುತ್ತಾಳೆ\), ಎನ್ ವಶಮುಮ್ ಅಲ್ಲಳ್ = ನನ್ನ ವಶವಾಗಿರುವವಳು ಅಲ್ಲ, ನಙ್ಗೈಮೀರ್ = ಸುದತಿಯರೇ, ಮಿನ್ ಶೆಯ್ = ಮಿಂಚಿನ ಹೊಳಪುಳ್ಳ, ಪೂಣ್ = ಆಭರಣಗಳುಳ್ಳ, ಮಾರ್ ಬಿನನ್ = ಎದೆಯುಳ್ಳವನಾದ, ಕಣ್ಣನ್ = \(ಅತ್ಯಾಕರ್ಷಕನಾದ\) ಶ್ರೀಕೃಷ್ಣಾವತಾರಿಯ, ಕೞಲ್ = ಪಾದಗಳ ಮೇಲಣ, ತುೞಾಯ್ = ತುಲಸಿಯು, ಪೊನ್ ಶೆಯ್ = ಚಿನ್ನದಂತಿರುವ \(ಚಿನ್ನದಿಂದಾದ\) ಪೂಣ್ = ಆಭರಣಗಳುಳ್ಳ, ಮೆನ್ ಮುಲೈಕ್ಕು = ಮೃದುವಾದ ಮೊಲೆಗಳಿಗೆ \(ಮುಡಿಸಲು\), ಎನ್ ಱು = ಎಂದು ಹೇಳುತ್ತಾ, ಮೆಲಿಯುಮೇ = ಕೃಶಗೊಳ್ಳುತ್ತಾಳೆ. 



ಸುದತಿಯರೇ, ನಾನೇನು ಮಾಡಲಿ\! ಯೌವನತುಂಬಿದ ಸುಕುಮಾರಿಯಾದ ನನ್ನ ಮಗಳು ಏನೇನೋ ಹೇಳುತ್ತಾಳೆ. ಅವಳು ನನ್ನ ಮಾತನ್ನು ಕೇಳುವವಳಲ್ಲ. \(ನನ್ನ ವಶವಾಗಿಲ್ಲ\). ಮಿಂಚಿನಂತೆ ಹೊಳೆಯುವ ಆಭರಣಗಳುಳ್ಳ ಎದೆಯವನಾದ ಅತ್ಯಾಶ್ಚರ್ಯಕಾರಿಯ \(ಶ್ರೀಕೃಷ್ಣಾವತಾರಿಯ\) ಪಾದಗಳ ಮೇಲಣ ತುಲಸಿಯು ಚಿನ್ನದ ಆಭರಣಗಳುಳ್ಳ \(ಚಿನ್ನದಂತೆ ಆಭರಣವಾಗಿರುವ\) ಮೃದುವಾದ ಮೊಲೆಗಳಿಗೆ \(ಮುಡಿಸುವುದಕ್ಕೆ\) ಎನ್ನುತ್ತಾ ಕೃಶಗೊಳ್ಳುತ್ತಾಳಲ್ಲ\! 



ತನ್ನ ಮಗಳು ಇದುವರೆಗೆ ’ಭಗವಂತನ ಪಾದಗಳಿಗೆ ಮುಡಿಸಿದ ತುಲಸಿ’ ಎಂದು ಹೇಳುತ್ತಾಳೆಂದು ಅವಳ ತಾಯಿ ತನ್ನ ಗೆಳತಿಯರಿಗೆ ಹೇಳುತ್ತಿದ್ದಳಷ್ಟೆ. ಈ ಪಾಶುರದಲ್ಲಿ, ಆ ತುಲಸಿಗಾಗಿ ಅವಳಿಗೆ ಅಷ್ಟು ಕಾತುರವೇಕೆ? ಅದರಿಂದ ಅವಳಿಗೆ ಉಪಯೋಗವೇನು? ಎಂಬುದನ್ನು ಮಗಳು ಸ್ಪಷ್ಟಪಡಿಸುತ್ತಾಳೆಂದು ತಾಯಿ ಹೇಳುತ್ತಾಳೆ.



ಯಾವ ಹೆಂಗಸಾದರೂ ತನ್ನ ನೆರೆಹೊರೆಯ ಹೆಂಗಳೊಡನೆ ತನ್ನ ಯ ಆಂತರ್ಯಗಳನ್ನುಹೇಳಿಕೊಳ್ಳುವುದೂ, ಅವರ ಸಲಹೆಯನ್ನು ಸ್ವೀಕರಿಸುವುದೂ ಸ್ವಾಭಾವಿಕವಾದದ್ದು. ಆ ರೀತಿಯಲ್ಲಿ ತಾಯಿ ಇಲ್ಲಿ ಹೇಳಿಕೊಳ್ಳುವುದು. ಆ ಸುದತಿಯರು ಸಲಹೆ ಮಾಡುತ್ತಾರೆ. “ಅಮ್ಮಾ ಅವಳು ನಿನ್ನ ಮಗಳೇ ಅಲ್ಲವೇ? ನೀನೇ ಅವಳನ್ನು ತಿದ್ದಿ, ಸರಿಯಾದ ದಾರಿಗೆ ತರಬೇಕಾದ್ದು ನಿನ್ನ ಕರ್ತವ್ಯವಲ್ಲವೇ? ಎಂದು ಕೇಳಿರಬಹುದೇನೋ\! ಅದಕ್ಕೆ ಈ ಪಾಶುರ ತಾಯಿಯ ತಕ್ಕ ಉತ್ತರವೇನೋ ಎಂಬಂತಿದೆ. 



“ಮಿನ್ ಶೆಯ್ ಪೂಣ್ ಮಾರ್ ಬಿನನ್” – ಭಗವಂತನ ವಕ್ಷಸ್ಥಲದಲ್ಲಿ ಕೌಸ್ತುಭವೆಂಬ ಅನರ್ಘರತ್ನ ಆಭರಣವಾಗಿ ತೂಗಾಡುತ್ತದೆ. ಅದು ಮಿಂಚಿಗಿಂತಲೂ ಮಿಗಿಲಾಗಿ ಹೊಳೆಯುತ್ತಾ, ಅವನ ವಕ್ಷ ಸ್ಥಲವನ್ನು ಬೆಳಗಿಸುತ್ತದೆ. 



“ಪೊನ್ ಶೆಯ್ ಪೂಣ್ ಮೆನ್ ಮುಲೈಕ್ಕು” – ಭಗವಂತನ ಬೆಳಗುವ ವಕ್ಷಸ್ಥಲಕ್ಕೆ ಹೊಂದಿಹೋಲುವ ಅವಳ ಎದೆಯ ವರ್ಣನೆ ಇಲ್ಲಿದೆ. ಅದು ಚಿನ್ನದಂತೆ ಆಕರ್ಷಕವೂ ಹೊಳಪೂ ಉಳ್ಳದ್ದು. ಅದರ ಮೇಲೆ ಉಬ್ಬಿರುವ ಎರಡು ಮೊಲೆಗಳು ಚಿನ್ನದ ಕಳಶದಂತೆ ಇವೆ. ಅವು ಮೃದುವಾದವು. ಅವಳ ಎಳೆಯ ಯೌವನಕ್ಕೆ ತಕ್ಕಂತೆ ಆಕರ್ಷಕ ಸುಂದರವಾಗಿವೆ. 



ತಾಯಿ ಹೇಳುತ್ತಾಳೆ: ಸುದತಿಯರೇ, ನನ್ನ ಮಗಳು ಎಳೆಯ ಹರೆಯದವಳು. ನಾನವಳನ್ನು ಕೋಮಲವಾಗಿ ಬೆಳೆಸಿದ್ದೇನೆ. ಅವಳೀಗ ನನ್ನ ಮಾತಿಗೆ ಸಗ್ಗುವುದಿಲ್ಲ. ಅವಳು ಸರ್ವೇಶ್ವರನಾದ ಭಗವಂತನ ವಶವರ್ತಿನಿಯಾಗಿದ್ದಾಳೆ. ತನ್ನ ಮನಸಾರ ಅವನನ್ನು ತನ್ನ ಪತಿಯಾಗಿ ವರಿಸಿದ್ದಾಳೋ ಹೇಗೋ. ಅವನಲ್ಲಿ ಅತೀವ ವ್ಯಾಮೋಹಗೊಂಡಿದ್ದಾಳೆ. ಅವನ ದಿವ್ಯಪಾದಗಳ ಮೇಲಣ ತುಲಸಿಗಾಗಿ ಹಂಬಲಿಸುತ್ತಾಳೆ. ಆ ತುಲಸಿಯು ದೊರೆತುದಾದರೆ, ಅದನ್ನು ಚಿನ್ನದ ಕಲಶದಂತೆ ಇರುವ ತನ್ನ ಮೃದುವಾದ ಮೊಲೆಗಳಿಗೆ ಮುಡಿಸಬೇಕೆನ್ನುತ್ತಾಳೆ. ತನಗೆ ಸುಲಭವಾಗಿ ಪ್ರಾಪ್ತವಾಗದ ವಸ್ತುವಿಗಾಗಿ ಹಂಬಲಿಸುತ್ತಾ ಅವಳು ಕೃಶಗೊಂಡಿದ್ದಾಳೆ. ಇದಕ್ಕೆ ನಾನೇನು ಮಾಡಲಿ? ಇನ್ನಾವ ಉಪಾಯ ಹುಡುಕಲಿ? 



ಭಗವದ್ವ್ಯಾಮೋಹವನ್ನು ಬೆಳೆಸಿಕೊಂಡಿರುವವರಿಗೆ ಜನಸಾಮಾನ್ಯರ, ಪ್ರಾಪಂಚಿಕ ರೀತಿಯ ಮಾತಾಗಲಿ ಮಾರ್ಗವಾಗಲಿ ಹಿಡಿಸುವುದಿಲ್ಲ. ಅವರ ಜಾಡೇ ಅವರಿಗೆ ಸರಿ. 



೧೧. ಮೆಲಿಯುನೋಯ್ ತೀರ್ ಕ್ಕೂಮ್ ನಮ್ ಕಣ್ಣನ್ ಕೞಲ್ ಹಳ್ ಮೇಲ್,

ಮಲಿಪುಹೞ್ ವಣ್ ಕುರುಹೂರ್ ಚ್ಚಡಹೋಪನ್ ಶೊಲ್,

ಒಲಿಪುಹೞಾಯಿರತ್ತು ಇಪ್ಪತ್ತುಮ್ ವಲ್ಲಾರ್,

ಮಲಿಪುಹೞ್ ವಾನವರ್ ಕ್ಕಾವರ್ ನಱ್ಕೋವೈಯೇ. 



ಮೆಲಿಯುಮ್ ನೋಯ್ = ಸಂಕಟಪಡುವ, ಕಷ್ಟದುಃಖಾದಿಗಳನ್ನು, ತೀರ್ ಕ್ಕೂಮ್ = ನೀಗಿಸುವ \(ಕೊನೆಗಾಣಿಸುವ\), ನಮ್= ನಮ್ಮ \(ನಮಗೆ ಅತ್ಯಂತ ಪ್ರಿಯನಾದ\), ಕಣ್ಣನ್ = ಅತ್ಯಾಕರ್ಷಕನ \(ಶ್ರೀಕೃಷ್ಣಾವತಾರಿಯ\), ಕೞಲ್ ಹಳ್ ಮೇಲ್ = ಪಾದಗಳ ವಿಷಯವಾಗಿ, ಮಲಿ ಪುಹೞ್ = ವ್ಯಾಪಕವಾದ ಕೀರ್ತಿಯ ವಣ್ ಕುರುಹೂರ್ = ಸುಂದರವಾದ ತಿರುಕ್ಕೂರು ಹೂರಿನ, ಶಡಹೋಪನ್ ಶೊಲ್ = ಶಠಗೋಪನ \(ನಮ್ಮಾಳ್ವಾರರ\) ಮಾತುಗಳಾದ, ಒಲುಪುಹೞ್ = ಭಗವತ್ ಕೀರ್ತಿಕರವಾದ, ಆಯಿರತ್ತು = ಒಂದು ಸಾವಿರದಲ್ಲಿ \(ಸಾವಿರ ಪಾಶುರಗಳಲ್ಲಿ\), ಇ-ಪತ್ತುಮ್ = ಈ ಹತ್ತನ್ನು, ವಲ್ಲಾರ್ = ಬಲ್ಲವರು, ಮಲಿ ಪುಹೞ್ = ಪರಮಕೀರ್ತಿವಂತರಾದ, ವಾನವರ್ ಕ್ಕು = ನಿತ್ಯಸೂರಿಗಳಿಗೆ, ಆವರ್ = ಆಗುತ್ತಾರೆ, ನಲ್ ಕೋವೈಯೇ = ಉತ್ತಮ ರೀತಿಯಲ್ಲಿ ಸರಿಸಮರೇ. 



ಸಂಕಟಗೊಳಿಸುವ ಕಷ್ಟದುಃಖಾದಿಗಳನ್ನು ಕೊನೆಗಾಣಿಸುವ ನಮ್ಮ ಅತ್ಯಂತ ಪ್ರಿಯನಾದ ಶ್ರೀಕೃಷ್ಣಾವತಾರಿಯ ತಿರುವಡಿಗಳ ವಿಷಯವಾಗಿ ವ್ಯಾಪಕವಾದ ಕೀರ್ತಿಯನ್ನುಳ್ಳ ಸುಂದರವಾದ ತಿರುಕ್ಕೂರುಹೂರಿನ ಶಠಗೋಪನ \(ನಮ್ಮಾಳ್ವಾರರ\) ಮಾತುಗಳಾದ ಭಗವತ್ ಕೀರ್ತಿಕರವಾದ ಒಂದುಸಾವಿರ ಪಾಶುರಗಳಲ್ಲಿ ಈ ಹತ್ತನ್ನು ಬಲ್ಲವರು ಪರಮ ಕೀರ್ತಿವಂತರಾದ ನಿತ್ಯಸೂರಿಗಳೊಡನೆ ಉತ್ತಮವಾಗಿ ಸರಿದೂಗುವವರೇ ಆಗುತ್ತಾರೆ. 



ಈ ತಿರುವಾಯ್ ಮೊೞಿಗೆ ಇದು ಕಡೆಯ ಪಾಶುರ. ಈ ತಿರುವಾಯ್ ಮೊೞಿಯಲ್ಲಿ ಆಳ್ವಾರರು ’ನಾಯಕಿ’ಯಾಗಿ, ತನ್ನ ಪ್ರಿಯತಮನಾದ ನಾಯಕನ ತಿರುವಡಿಗಳ ಮೇಲಿರುವ ತುಲಸಿಗಾಗಿ ಆಶಿಸುತ್ತಾಳೆ. ಅದನ್ನು ತನ್ನ ಎದೆಯಲ್ಲಿಟ್ಟುಕೊಂಡು ಆನಂದಿಸಬೇಕೆಂದು ಪರಿಪರಿಯಾಗಿ ಹಂಬಲಿಸುತ್ತಾಳೆ. 



ಜನನ-ಮರಣವೆಂಬ ಸಂಕಟವನ್ನೂ, ಪ್ರತಿಯೊಂದು ಹುಟ್ಟಿನಲ್ಲೂ ಅನುಭವಿಸುವ ಕರ್ಮಾನುಸಾರವಾದ ಕಷ್ಟದುಃಖಗಳನ್ನೂ ನೀಗಿಸುವುದಕ್ಕೆ ಒಂದೇ ಒಂದು ಸುಲಭವಾದ ಉಪಾಯವಿದೆ. ಅದೇ ಭಗವಂತನ ನಾನಾ ಅವತಾರಗಳನ್ನೂ ಅವುಗಳಲ್ಲಿ ಸ್ವಾಮಿಯು ನಡೆಸಿದ ಆಶ್ಚರ್ಯಾದ್ಭುತ ಕಾರ್ಯಗಳನ್ನೂ ಸ್ಮರಿಸುತ್ತಾ, ಭಗವಂತನ ಗುಣಸ್ವಭಾವಗಳನ್ನು ಕೀರ್ತಿಸುತ್ತಾ, ಭಗವನ್ನಾಮಗಳನ್ನು ಜಪಿಸುತ್ತಾ, ಅವನ ಕೃಪೆಗಾಗಿ ಆಶಿಸಿ, ಅತ್ಯಂತ ಕಾತರಗೊಳ್ಳುವುದೇ ಅದಕ್ಕೆ ಸುಲಭ ಸಾಧನಗಳು.



ಈ ಬಗೆಯ ತೀವ್ರವಾದ ಹಂಬಲವನ್ನು ಆತ್ಮನೂ ಪಡೆದುಕೊಳ್ಳುವುದಾದರೆ, ಅವನು ಭಗವಂತನಿಗೆ ಅತ್ಯಂತ ಪ್ರಿಯನಾಗುತ್ತಾನೆ. ’ನಾಯಕಿ’ ಯಾಗಿ ಆಳ್ವಾರರು ಜನಸಾಮಾನ್ಯಕ್ಕೆ ಉಪದೇಶಿಸುತ್ತಿರುವುದು ಇದನ್ನೇ. ಭಗವಂತನ ತಿರುವಡಿಗಳನ್ನು ಬಿಡದೆ ಆಶ್ರಯಿಸಿ, ಭಜಿಸುತ್ತಿರುವವನಿಗೆ ಭಗವತ್ಕಟಾಕ್ಷವೂ, ಭಗವತ್ಸನ್ನಿಧಿಯಲ್ಲಿ ಉತ್ತಮವಾದ ಸ್ಥಾನವೂ ತಪ್ಪದೆ ಲಭಿಸುವುದು ಎಂಬುದನ್ನೇ ಈ ತಿರುವಾಯ್ ಮೊೞಿ ಫಲಶ್ರುತಿಯಾಗಿ ಹೇಳುತ್ತದೆ. 



\*\*\*\*\*\*\*\*\*\*\*\*\*\*\*\*\*\*\*



ತಿರುವಾಯ್ ಮೊೞಿ  ನಾಲ್ಕನೆಯ ದಶಕ ಮೂರನೆಯ ತಿರುವಾಯ್ಮೊೞಿ



೩. ಕೋವೈವಾಯಾಳ್



೧. ಕೋವೈವಾಯಾಳ್ ಪೊರುಟ್ಟು ಏಟ್ರಿನೆರುತ್ತ ಮಿಱುತ್ತಾಯ್\! ಮದಿಳಿಲಙ್ಗೈ

ಕ್ಕೋವೈ ವೀಯಚ್ಚಿಲೈಕ್ಕೂನಿತ್ತಾಯ್ ಕುಲನಲ್ ಯಾನೈಮರುಪ್ಪೊಶಿತ್ತಾಯ್,

ಪೂವೈವೀಯಾ ನೀರ್ ತೂವಿಪ್ಪೋದಾಲ್ ವಣಙ್ಗೇನೇಲು, ನಿನ್

ಪೂವೈವೀಯಾಮ್ಮೇನಿಕ್ಕೂಪ್ಪೂಶುಮ್ ಚಾನ್ದೆನ್ ನೆಂಜಮೇ.



ಕೋವೈ ವಾಯಾಳ್ = ತೊಂಡೇಹಣ್ಣಿನಂತೆ ತುಟಿ\(ಬಾಯಿ\)ಯುಳ್ಳವಳ, ಪೊರುಟ್ಟು = ನಿಮಿತ್ತವಾಗಿ, ಏಟ್ರಿನ್ = ಗೂಳಿಗಳ, ಎರುತ್ತಮ್ = ಕತ್ತನ್ \(ಹಿಳಿಲನ್ನು\), ಇಱುತ್ತಾಯ್ = ಮುರಿದವನೇ, ಮದಿಳ್ = ಕೋಟೆಯಿಂದ ಸುಭದ್ರವಾದ, ಇಲಙ್ಗೈ = ಲಂಕೆಯು, ಕೋವೈ = ಒಡೆಯನು, ವೀಯ = ಮುಗಿಯುವಂತೆ \(ಸಾಯುವಂತೆ\), ಶಿಲೈ= ಬಿಲ್ಲನ್ನು, ಕುನಿತ್ತಾಯ್ = ಬಗ್ಗಿಸಿದವನೇ, ಕುಲಮ್ = ಜಾತಿಯ, ನಲ್ಯಾನೈ = ಉತ್ತಮವಾದ ಆನೆಯ, ಮರುಪ್ಪು = ದಂತಗಳನ್ನು, ಒಶಿತ್ತಾಯ್ = ಮುರಿದವನೇ, ಪೂವೈವೀಯಾನೀರ್ = ಹೂವನ್ನು ಅಗಲಿರದ ನೀರನ್ನೂ \(ಹೂವನ್ನೂ, ನೀರನ್ನೂ\) ತೂವಿ = ಪ್ರೋಕ್ಷಿಸಿ\(ಎರೆಚಿ\), ಪೋದಾಲ್ = ಹೊತ್ತುಹೊತ್ತಿಗೆ ಸರಿಯಾಗಿ, ವಣಙ್ಗೇನ್ ಏಲುಮ್ = ನಮಸ್ಕರಿಸುವೆನಾದರೂ, ನಿನ್ = ನಿನ್ನ, ಪೂವೈ ವೀ ಆಮ್ = ಹೂವನ್ನು ಸೊರಗಿಸುವಂಥ, ಮೇನಿಕ್ಕು = ದೇಹಕ್ಕೆ, ಪೂಶುಮ್ = ಪೂಸುವ \(ಹಚ್ಚುವ\), ಚಾನ್ದು = ಚಂದನವು \(ಗಂಧವು\), ಎನ್ = ನೆಂಜಮೇ = ನನ್ನ ಮನಸ್ಸೇ ಆಗುವುದು. 



ತೊಂಡೇಹಣ್ಣಿನಂತೆ ತುಟಿಯುಳ್ಳವಳ ನಿಮಿತ್ತವಾಗಿ ಗೂಳಿಗಳ್ ಕತ್ತನ್ನು \(ಹಿಳಿಲನ್ನು\), ಮುರಿದವನೇ, ಕೋಟೆಯಿಂದ ಸುಭದ್ರವಾದ ಲಂಕೆಯ ಒಡೆಯನು ಸಾಯುವಂತೆ ಬಿಲ್ಲನ್ನು ಬಗ್ಗಿಸಿದವನೇ, ಉತ್ತಮಜಾತಿಯ ಆನೆಯ ದಂತಗಳನ್ನು ಮುರಿದವನೇ, ಹೂವನ್ನೂ ನೀರನ್ನೂ ಚಿಮುಕಿಸುತ್ತಾ \(ಎರೆಚುತ್ತಾ\) ಹೊತ್ತುಹೊತ್ತಿಗೆ ಸರಿಯಾಗಿ ನಿನಗೆ ಎರಗುವೆನಾದರೂ, ಹೂವನ್ನು ಸೊರಗಿಸುವಂಥ ನಿನ್ನ ದೇಹಕ್ಕೆ ಪೂಸುವ ಗಂಧವು ನನ್ನ ಮನಸ್ಸೇ ಆಗುವುದು.



“ಕೋವೈವಾಯಾಲ್ ಪೊರುಟ್ಟು ಏಟ್ರಿನೆರುತ್ತ ಮಿಱುತ್ತಾಯ್” – ಇದು ಶ್ರೀಕೃಷ್ಣಾವತಾರಿಯಾದ ಭಗವಂತ ತನ್ನ ತೋಳ್ಬಲವನ್ನು ಪ್ರಕಟಗೊಳಿಸಿದ ಒಂದು ಪ್ರಸಂಗ. ’ತೊಂಡೇ ಹಣ್ಣಿನಂತೆ ತುಟಿಯುಳ್ಳವಳು’ ಎಂದರೆ ಪರಮಸುಂದರಿಯಾದ ನಪ್ಪಿನ್ನೈದೇವಿ – ಗೋವಳಕುಲದ ಸತ್ಯೆ ಎನ್ನುವಳು. ಅವಳನ್ನು ವರಿಸುವುದಕ್ಕೆ ಅವಳ ತಂದೆ ಇಟ್ಟ ’ವೀರ್ಯಶುಲ್ಕ’ವನ್ನು ಎಂದರೆ, ಅವನು ಸಾಕಿ ಕೊಬ್ಬಿಸಿದ್ದ ಏಳು ಗೂಳಿಗಳನ್ನು ಒಬ್ಬನೇ ಎದುರಿಸಿ, ಅವುಗಳನ್ನು ಅಡಗಿಸಿ ಅವಳನ್ನು ಗೆದ್ದುಕೊಂಡವನು ಶ್ರೀಕೃಷ್ಣಪರಮಾತ್ಮ. 



ಮದಿಳಿಲಙ್ಗೈಕೋವೈವೀಯ ಶಿಲೈಕುನಿತ್ತಾಯ್” – ಇಲ್ಲಿ ಶ್ರೀರಾಮಾವತಾರಿಯಾದ ಭಗವಂತನ ಬಿಲ್ಗಾರಿಕೆಯನ್ನು ಪ್ರಕಟಗೊಳಿಸಿದ ಪ್ರಸಂಗವಿದೆ. ತನ್ನ ಮಡದಿಯಾದ ಸೀತಾದೇವಿಯ ನಿಮಿತ್ತವಾಗಿ, ಶ್ರೀರಾಮನು ಕೋಟೆಗಳಿಂದ ಸುಭದ್ರವೆನಿಸಿದ್ದ ಲಂಕಾಪಟ್ಟಣವನ್ನು ಪ್ರವೇಶಿಸಿ, ಅಪ್ರತಿಮ ವೀರನೆಂದು ಬೀಗುತ್ತಿದ್ದ ರಾವಣಾಸುರನನ್ನು ತನ್ನ ಕೋದಂಡ ಮತ್ತು ಬಾಣಗಳ ಸಹಾಯದಿಂದಲೇ ನಾಶಪಡಿಸಿದನು. 



“ಕುಲನಲ್ ಯಾನೈ ಮರುಪ್ಪೊಶಿತ್ತಾಯ್” – ಮತ್ತೆ ಇಲ್ಲಿ ಶ್ರೀಕೃಷ್ಣಾವತಾರದ ಮತ್ತೊಂದು ಪ್ರಸಂಗವಿದೆ. ಶ್ರೀಕೃಷ್ಣನು ಇನ್ನೂ ಚಿಕ್ಕವನಾಗಿದ್ದಾಗ ನಡೆಸಿದ್ದು ಇದು. ಅವನ ಸೋದರಮಾವನಾದ ಕಂಸಾಸುರನು ಅವನನ್ನು ಕೊಲ್ಲಿಸಲು ನಡೆಸಿದ ನಾನಾಪ್ರಯತ್ನಗಳಲ್ಲಿ ಇದೂ ಒಂದು. ಧನುರ್ಯಾಗದ ನಿಮಿತ್ತವಾಗಿ ಅವನನ್ನು ಮಧುರಾಪುರಿಗೆ ಬರಮಾಡಿಕೊಂಡು, ಅಲ್ಲಿ ಹೇಗಾದರೂ ಮಾಡಿ ಅವನನ್ನು ಮಧುರಾಪುರಿಗೆ ಬರಮಾಡಿಕೊಂಡು, ಅಲ್ಲಿ ಹೇಗಾದರೂ ಮಾದಿ ಅವನನ್ನು ಕೊಲ್ಲಿಸಬೇಕೆಂಬುದು ಕಂಸನ ಹವಣಿಕೆ. ಅವುಗಳಲ್ಲಿ ಮೊಟ್ಟಮೊದಲನೆಯದೇ, ಪಟ್ಟಣದ ಹೊರಬಾಗಿಲಲ್ಲಿ ಕುವಲಯಾಪೀಡವೆಂಬ ಮದ್ದಾನೆಯಿಂದ ಅವನನ್ನು ತುಳಸಿ ಹಾಕುವುದು. ಬಾಲಕೃಷ್ಣನು ಆ ಆನೆಯನ್ನು ಎದುರಿಸಿ, ಅದರ ಉದ್ದನಾದ ದಂತವನ್ನು ನಿರಾಯಾಸವಾಗಿ ಮುರಿದು, ಅದರಿಂದಲೇ ಆ ಆನೆಯನ್ನು ಕೊಂದುಹಾಕಿದನು. 



ಆಳ್ವಾರರು ಹೇಳುತ್ತಾರೆ: ಭಗವಂತ, ನೀನು ನಪ್ಪಿನ್ನೈದೇವಿಯ ನಿಮಿತ್ತವಾಗಿ ಕೊಬ್ಬಿ ಬೆಳೆದ ಏಳು ಗೂಳಿಗಳನ್ನು ಒಬ್ಬನೇ ಎದುರಿಸಿ, ಅವುಗಳ ಕೊಬ್ಬನ್ನು ಅಡಗಿಸಿದೆ. ಸೀತಾದೇವಿಯ ನಿಮಿತ್ತವಾಗಿ, ಕೋಟೆಗಳಿಂದ ಸುಭದ್ರವೆನಿಸಿದ್ದ ಲಂಕಾಪಟ್ಟಣವನ್ನು ಪ್ರವೇಶಿಸಿ, ಅಪ್ರತಿಮ ಶೂರನೆಂದು ಬೀಗುತ್ತಿದ್ದ ರಾವಣಾಸುರನನ್ನು ನಿನ್ನ ಬಿಲ್ಗಾರಿಕೆಯಿಂದಲೇ ಸದೆಬಡಿದೆ. ನಿನ್ನ ಮೇಲೆ ನುಗ್ಗಿ ಬಂದ ಮದ್ದಾನೆಯ ದಂತವನ್ನು ಮುರಿದು ಹಾಕಿದೆ. ಹೀಗೆ ಪರಮಸಮರ್ಥನು, ಸರ್ವಶಕ್ತನು ಎನಿಸಿದ ನಿನ್ನ ಗುಣಸ್ವಭಾವಗಳನ್ನೂ, ನೀನು ನಡೆಸಿದ ಅದ್ಭುತಾಶ್ಚರ್ಯ ಪ್ರಸಂಗಗಳನ್ನು ನೆನೆಯುತ್ತಾ, ಪುಳಕಿತಗೊಳ್ಳುತ್ತಾ, ನಿನಗೆ ಹೊತ್ತುಹೊತ್ತಿಗೆ ಕ್ರಮವರಿತು ಪರಿಮಳಿಸುವ ಪುಷ್ಪಗಳನ್ನೂ ಪರಿಶುದ್ಧವಾದ ತೀರ್ಥವನ್ನೂ ಸಮರ್ಪಿಸಿ ನಿನ್ನನ್ನು ಪೂಜಿಸುತ್ತೇನೆ. ಆದರೂ, ನಿನ್ನ ಸೇವೆಯನ್ನು ಪರಿಪೂರ್ಣವಾಗಿ ನಡೆಸುವುದಕ್ಕಾಗಿ ನನ್ನ ಮನಸ್ಸನ್ನು, ಶ್ರೀಗಂಧದ ತುಂಡನ್ನು ಅರೆದು ಸವೆಸುತ್ತಾ ಅದರಿಂದ ತಂಪಾದ ಪರಿಮಳಪೂರ್ಣವಾದ ಗಂಧವನ್ನು ಪಡೆದುಕೊಳ್ಳುವಂತೆ, ವಿಷಯವಾಸನೆ ಈಷದಪಿ ಇಲ್ಲದಂತೆ ಮಾಡುವುದಕ್ಕಾಗಿ, ನಿನ್ನ ಪರಿಪೂರ್ಣ ಸೇವೆಗೆ ಯೋಗ್ಯವಾಗುವಂತೆ ಮಾಡುವುದಕ್ಕಾಗಿ, ಎಡೆಬಿಡದಂತೆ ಅದನ್ನು ಸಿದ್ಧಪಡಿಸುತ್ತಿದ್ದೇನೆ. ಅದು ನಿನ್ನ ದಿವ್ಯಸುಂದರೆ ದೇಹಕ್ಕೆ ಪೂಸುವ ಪರಿಮಳ ಗಂಧವಾಗಲಿ. 



೨. ಪೂಶುಂಚಾನ್ದೆನ್ನೆಂಜಮೇ ಪುನೈಯುಙ್ಕಣ್ಣಿಯೆನದುಡೈಯ,

ವಾಶಹಂಜೆಯ್ ಮಾಲೈಯೇ ವಾನ್ ಪಟ್ಟಾಡೈಯು ಮಹ್ ದೇ,

ತೇಶಮಾನ ವಣಿಕಲನುಮ್ ಎನ್ ಕೈಕೂಪ್ಪುಶ್ಶೆಯ್ ಹೈಯೇ,

ಈಶನ್ ಞೂಲ ಮುಣ್ಡುಮಿೞ್ ನ್ದ ಎನ್ದೈಯೋಕಮೂರ್ ತ್ತಿಕ್ಕೇ. 



ಪೂಶುಮ್ = ಪೂಸುವ, ಶಾನ್ದು = ಚಂದನವು, ಎನ್ನೆಂಜಮೇ = ನನ್ನ ಮನಸ್ಸೇ, ಪುನೈಯುಮ್ = ಧರಿಸುವ, ಕಣ್ಣಿ = ಹೂವಿನ ಹಾರ್ವು, ಎನದುಡೈಯ = ನನ್ನ, ವಾಶಹಮ್ = ಮಾತುಗಳಿಂದ, ಶೆಯ್ = ಆದ, ಮಾಲೈಯೇ = ಮಾಲೆಯೇ \(ಸರವೇ\) ವಾನ್ = ಶ್ರೇಷ್ಠವಾದ, ಪಟ್ಟು ಆಡೈಯುಮ್ = ಪೀತಾಂಬರವೂ, ಅಹ್ ದೇ = ಅದೇ, ತೇಶಮ್ ಆನ = ತೇಜಸ್ಸಿನಿಂದ ಕೂಡಿದ \(ತೇಜಸ್ಸೇ ಆದ\), ಅಣಿ ಕಲನುಮ್ = ಸುಂದರವಾದ ಆಭರಣಗ್ಳು, ಎನ್= ನನ್ನ, ಕೈಕೂಪ್ಪು = ಕೈಮುಗಿಯುವ, ಶೆಯ್ ಹೈ ಏ = ಕೆಲಸವೇ \(ಆಗುತ್ತದೆ\), ಈಶನ್ = ಸರ್ವೇಶ್ವರನೂ, ಞಾಲಮ್ = ಲೋಕಗಳನ್ನು, ಉಣ್ಡು ಉಮಿೞನ್ದ = ಉಂಡು ಉಗುಳಿದ, ಎನ್ದೈ = ನನ್ನ, ಏಕ ಮೂರ್ತ್ತಿಕ್ಕೇ = \(ಸಾಟಿಯಿಲ್ಲದವನಾದ\) ಏಕೈಕ ಮೂರ್ತಿಗೇ. 



ಸರ್ವೇಶ್ವರನೂ, ಲೋಕಗಳನ್ನು ಉಂಡು ಉಗುಳಿದ ನನ್ನ ಏಕೈಕ ಮೂರ್ತಿಗೆ ಪೂಸುವ ಚಂದನವು ನನ್ನಮನಸೇ, ಧರಿಸುವ ಹಾರವು ನನ್ನಮಾತುಗಳಿಂದಾದ ಮಾಲೆಯೇ \(ಮಾತಿನಸರವೇ\), ಶ್ರೇಷ್ಠವಾದ ಪೀತಾಂಬರವೂ ಅದೇ, ತೇಜೋಮಯವಾದ ಸುಂದರವಾದ ಆಭರಣಗಳು ನನ್ನ ಕೈಮುಗಿಯುವ ಕಾರ್ಯವೆ \(ಆಗುತ್ತದೆ\). 



ಇಲ್ಲಿ ಆಳ್ವಾರರು ತಮ್ಮ ತ್ರಿಕರಣಗಳನ್ನು, ಎಂದರೆ, ಮನಸ್ಸು, ಮಾತು, ಮೈಗಳನ್ನು ಭಗವತ್ಸೇವೆಗೆ ಹೇಗೆ ಅಣಿಮಾಡಿಕೊಂಡಿದ್ದಾರೆ ಎಂಬುದನ್ನು ಹೇಳಲಾಗುತ್ತದೆ. 



“ಪೂಶುಮ್ ಶಾನ್ದು ಎನ್ ನೆಂಜಮೇ” – ಭಗವಂತನ ಎಲ್ಲಾ ಅಂಗಗಳಿಗೂ ಪೂಸುವ \(ಲೇಪಿಸುವ\) ಪರಿಮಳಿಸುವ ಚಂದನ ಎಂಬುದು ನನ್ನ ಮನಸ್ಸೇ. ಅದು ಭಗವಂತನ ಸರ್ವಾಯವಗಳನ್ನೂ ಪರಿಪೂರ್ಣವಾಗಿ ಆವರಿಸಿರುತ್ತದೆ. 



“ಪುನೈಯುಮ್ ಕಣ್ಣಿ ಎನದುಡೈಯ ವಾಶಹಮ್ ಶೆಯ್ ಮಾಲೈ” ಭಗವಂತನು ಧರಿಸುವ ಸೊಬಗಿನ ಹೂವಿನಹಾರವೆಂಬುದು ಅವನನ್ನು ನಾನು ಕೀರ್ತಿಸುವ ಉತ್ತಮವಾದ ಮಾತುಗಳೇ \(ಮಾತುಗಳಿಂದ ಆದ ಹಾರವೇ\). 



“ವಾನ್ ಪಟ್ಟಾಡೈಯುಮ್ ಅಹ್ ದೇ” – ಭಗವಂತನು ಉಡುವ ದಿವ್ಯಪೀತಾಂಬರವೂಸಹ ನನ್ನ ಮಾತುಗಳಿಂದ ನೇಯಲ್ಪಟ್ಟದ್ದೇ. 



“ತೇಶಮ್ ಆನ ಅಣಿಕಲನುಮ್ ಎನ್ ಕೈಕೂಪ್ಪು ಶೆಯ್ ಹೈಯೇ” – ಭಗವಂತನು ಅಲಂಕರಿಸುವ ತೇಜೋಮಯವೂ ಸುಂದರವೂ ಆದ ದಿವ್ಯಾಭರಣಗಳು ನನ್ನ ಕೈಮುಗಿಯುವಿಕೆಯ ಕಾರ್ಯವೇ. 



“ಞಾಲಮ್ ಉಣ್ಡು ಉಮಿೞ್ ನ್ದ ಎನ್ದೈ ಏಕಮೂರ್ ತ್ತಿ” – ಪ್ರಳಯಕಾಲದಲ್ಲಿ ಎಲ್ಲಾ ಲೋಕಗಳನ್ನೂ ಉಂಡು, ತನ್ನ ಹೊಟ್ಟೆಯಲ್ಲಿಟ್ಟುಕೊಂಡು ಕಾಪಾಡುವವನೂ, ಮತ್ತೆ ಸೃಷ್ಟಿಸಮಯವೊದಗಿದಾಗ ಅವುಗಳನ್ನೆಲ್ಲಾ ಹೊರಕ್ಕೆ ಹಾಕಿ ರಕ್ಷಿಸುವವನೂ ಒಬ್ಬನೇ ಸರ್ವೇಶ್ವರ. 



ಆಳ್ವಾರರು ಹೇಳುತ್ತಾರೆ: ಸರ್ವೇಶ್ವರನೂ ಎಲ್ಲಾ ಕಾಲದಲ್ಲೂ ಸಂರಕ್ಷಕನೂ ಆಗಿರುವ ದಿವ್ಯಸುಂದರಮೂರ್ತಿಗೆ ನನ್ನ ಮನಸ್ಸನ್ನೇ ಪರಿಮಳಗಂಧವನ್ನಾಗಿ ಮಾಡುತ್ತೇನೆ. ಅವನ ಗುಣಸ್ವಭಾವಗಳನ್ನು ಕೀರ್ತಿಸುವ ನನ್ನ ಮಾತುಗಳನ್ನು ಅವನು ಉಡುವ ಶ್ರೇಷ್ಠಪೀತಾಂಬರವನ್ನಾಗಿಯೂ ಸೊಬಗಿನ ಪುಷ್ಪಮಾಲಿಕೆಯನ್ನಾಗಿಯೂ ಮಾಡುತ್ತೇನೆ. ಅವನು ಕೊಡುವ ತೇಜಃ ಪೂರ್ಣವಾದ ದಿವ್ಯಾಭರಣಗಳನ್ನು ನನ್ನ ಕೈಮೈಗಳಿಂದ ನಡೆಸುವ ಕಾರ್ಯಗಳಾಗಿ ಮಾಡುತ್ತೇನೆ. 



೩. ಏಕ ಮೂರ್ ತ್ತಿ ಯಿರುಮೂರ್ ತ್ತಿ ಮೂನ್ ಱುಮೂರ್ ತ್ತಿ ಪಲಮೂರ್ ತ್ತಿ

ಯಾಹಿ, ಐನ್ದು ಪೂತಮಾಯ್ ಇರಣ್ಡು ಶುಡರಾಯರುವಾಹಿ,

ನಾಹಮೇಱಿ ನಡುಕ್ಕಡಲುಳ್ ತುಯಿನ್ ಱ ನಾರಾಯಣನೇ, ಉನ್ 

ಆಹಮುಟ್ರು ಮಹತ್ತಡಕ್ಕಿ ಆವಿಯಲ್ಲಲ್ ಮಾಯ್ ತ್ತದೇ. 



ಏಕಮ್ ಮೂರ್ ತ್ತಿ = ಎಲ್ಲಕ್ಕೂ ಆದಿಕಾರಣನಾದ ಒಬ್ಬನೇ ಆಗಿ, ಇರು ಮೂರ್ ತ್ತಿ = ಪ್ರಕೃತಿಪುರುಷರೆಂಬ ಎರಡು ಮೂರ್ತಿಗಳಾಗಿ, ಮೂನ್ ಱು ಮೂರ್ತ್ತಿ = ಬ್ರಹ್ಮ, ವಿಷ್ಣು, ರುದ್ರರೆಂಬ ಮೂರುಮೂರ್ತಿಗಳಾಗಿ, ಪಲಮೂರ್ ತ್ತಿ ಆಹಿ = ನಾನಾಅವತಾರರೂಪಿಯಾಗಿ, ಐನ್ದುಪೂದಮ್ ಆಯ್ = ಐದು ಭೂತಗಳಾಗಿ, ಇರಣ್ಡು ಶುಡರ್ ಆಯ್ = ಸೂರ್ಯಚಂದ್ರರೆಂಬ ಎರಡು ಜ್ಯೋತಿಗಳಾಗಿ, ಅರು ಆಹಿ = ರೂಪವಿಲ್ಲದವನಾಗಿ, ನಾಹಮ್ ಏಱಿ = ಸರ್ಪವನ್ನೇರಿ, ನಡುಕ್ಕಡಲುಳ್ = ಸಮುದ್ರಮಧ್ಯದಲ್ಲಿ, ತುಯಿನ್ ಱ = ಯೋಗನಿದ್ದೆಯಲ್ಲಿರುವ, ನಾರಾಯಣನೇ = ಶ್ರೀಮನ್ನಾರಾಯಣನೇ, ಉನ್ = ನಿನ್ನ, ಆಹಮ್ ಮುಟ್ರುಮ್ = ಸ್ವರೂಪವನ್ನು ಪೂರ್ಣವಾಗಿ, ಅಹತ್ತು = ನನ್ನ ಮನಸ್ಸಿನಲ್ಲಿ \(ಹೃದಯದಲ್ಲಿ\), ಅಡಕ್ಕಿ = ಅಡಗಿಸಿ, ಆವಿ = ಆತ್ಮನ, ಅಲ್ಲಲ್= ದುಃಖವು, ಮಾಯ್ ತ್ತದೇ = ನೀಗಿತಲ್ಲ\! 



ಆದಿಕಾರಣನಾದ ಒಬ್ಬನೇ ಆಗಿ, ಪ್ರಕೃತಿಪುರುಷರೆಂಬ ಎರಡು ಮೂರ್ತಿಗಳಾಗಿ ಬ್ರಹ್ಮವಿಷ್ಣುರುದ್ರರೆಂಬ ಮೂರು ಮೂರ್ತಿಗಳಾಗಿ, ನಾನಾಅವತಾರಗಳ ರೂಪಿಯಾಗಿ, ಪಂಚಭೂತಗಳಾಗಿ, ಸೂರ್ಯಚಂದ್ರರೆಂಬ ಎರಡು ಜ್ಯೋತಿಗಳಾಗಿ, ರೂಪವಿಲ್ಲದವರಾಗಿ \(ಅರೂಪಿಯಾಗಿ\), ಸರ್ಪವನ್ನೇರಿ ನಡುಕಡಲಲ್ಲಿ ಯೋಗನಿದ್ದೆಯಲ್ಲಿರುವ ಶ್ರೀಮನ್ನಾರಾಯಣನೇ, ನಿನ್ನ ಸ್ವರೂಪವನ್ನೆಲ್ಲಾ ನನ್ನ ಮನದಲ್ಲಿ \(ಹೃದಯದಲ್ಲಿ\) ಅಡಗಿಸಿ, ಆತ್ಮನ ದುಃಖವು ನೀಗಿತಲ್ಲ\! 



’ಏಕಮೂರ್ ತ್ತಿ’ – ಸೃಷ್ಟಿಗೆ ಮುಂಚಿತವಾಗಿ ಚಿದದಿದ್ವಿಶಿಷ್ಟನಾಗಿರುವ ಸರ್ವೇಶ್ವರ. ಅವನನ್ನು ’ಆದಿ’ ಎಂತಲೂ, ’ಆದಿಕಾರಣ’ ಎಂತಲೂ, ’ಪರವಾಸುದೇವ’ ಎಂತಲೂ ಹೇಳುತ್ತಾರೆ. 



’ಇರು ಮೂರ್ ತ್ತಿ’ – ಸೃಷ್ಟಿಗೋಸ್ಕರವಾಗಿ ಭಗವಂತನು ’ಪ್ರಕೃತಿ’ ’ಪುರುಷ’ ಎಂಬ ಎರಡು ರೂಪಗಳಲ್ಲಿ ತೋರಿಕೊಳ್ಳುತ್ತಾನೆ, ಆಗ ಅವನನ್ನು ’ಪರವಾಸುದೇವ’ ಮತ್ತು ’ವ್ಯೂಹವಾಸುದೇವ’ ಎನ್ನುತ್ತಾರೆ. 



’ಮೂನ್ ಱು ಮೂರ್ ತ್ತಿ’ – ಸಾತ್ತ್ವಿಕ, ರಾಜಸ, ತಾಮಸ ಪ್ರಕೃತಿಗಳುಳ್ಳ ಭಗವಂತನ ಮೂರು ರೂಪಗಳು. ಅವನನ್ನು ಬ್ರಹ್ಮ, ವಿಷ್ಣು, ರುದ್ರರೆಂದು ಹೇಳುತ್ತಾರೆ. ಅಲ್ಲದೆ, ’ಸಂಕರ್ಷಣ, ಅನಿರುದ್ಧ, ಪ್ರದ್ಯುಮ್ನ’ ಎಂದೂ ಹೇಳುತ್ತಾರೆ.



’ಪಲಮೂರ್ ತ್ತಿ’- ಸಾತ್ತ್ವಿಕ ಪ್ರಕೃತಿಗೆ \(ಅಹಂಕಾರಕ್ಕೆ\) ಸಂಬಂಧಪಟ್ಟ ಹನ್ನೊಂದು ಇಂದ್ರಿಯಗಳು – ಎಂದರೆ, ಐದುಜ್ಞಾನೇಂದ್ರಿಯಗಳು, ಐದು—ಮತ್ತು ಮನಸ್ಸು. ಅಲ್ಲದೆ, ಭಗವಂತನೇ ಆಗಿಂದಾಗ್ಗೆ ಧರಿಸುವ ನಾನಾ ಅವತಾರ ರೂಪಗಳು. 



“ಪಂಚಭೂತಗಳು” – ನೆಲ, ನೀರು, ಬೆಂಕಿ, ಗಾಳಿ, ಬಾನು ಎಂಬ ಐದು ತಾಮಸ ಪ್ರಕೃತಿಗಳು. ಎಲ್ಲಾ ದೇಹಗಳಿಗೂ ಕಾರಣವಾದವು. 



’ಅರುಮೂರ್ ತ್ತಿ’ – ಭಗವಂತನ ’ಅರೂಪತೆ’ – ಎಂದರೆ, ’ಅಂತರ್ಯಾಮಿತ್ವ’. 



’ನಾಹಮೇಱಿ ನಡುಕ್ಕಡಲ್ ತುಯಿನ್ ಱ ನಾರಾಯಣನೇ’ – ಅನಲಕನೆಂಬ ಹಾವನ್ನು ಹಾಸುಗೆಯಾಗಿ ಮಾಡಿಕೊಂಡು ಪಾಲ್ಗಡಲಲ್ಲಿ ಪವಡಿಸಿರುವ ಶ್ರೀಮನ್ನಾರಾಯಣನು – ಬ್ರಹ್ಮಾದಿ ದೇವತೆಗಳೂ ಮಹರ್ಷಿಗಳೂ ಅಲ್ಲಿಗೆ ಅಂದು ಅವನನ್ನು ಸ್ತುತಿಸಿ ಪೂಜಿಸುವರು. 



ಆಳ್ವಾರರು ಹೇಳುತ್ತಾರೆ:- ಆದಿಕಾರಣನಾದ, ಪ್ರಕೃತಿಪುರುಷರಾದ, ತ್ರಿಮೂರ್ತಿಗಳಾದ, ಪಂಚಭೂತಗಳಾದ, ನಾನಾಅವತಾರ್‍ಅಗಳಾದ, ಸೂರ್ಯಚಂದ್ರರಾದ, ರೂಪವೇ ಇಲ್ಲಾ ಸರ್ವಾಂತರ್ಯಾಮಿಯಾದ, ಪಾಲ್ಗಡಲಲ್ಲಿ ಅನಂತಶಯನನಾಗಿರುವ ನಾರಾಯಣನೇ, ನಿನ್ನ ಎಲ್ಲಾ ರೂಪಗಳನ್ನೂ ನನ್ನ ಹೃದಯದಲ್ಲಿ ಅಡಗಿಸಿಟ್ಟುಕೊಂಡದ್ದರಿಂದ, ನನ್ನ ಆತ್ಮನ ದುಃಖವೆಲ್ಲ ನೀಗಿತಲ್ಲ\! 



೪. ಮಾಯ್ ತ್ತ ಲೆಣ್ಣಿವಾಯ್ ಮುಲೈ ತನ್ದ ಮಾಯಪ್ಪೇಯುಯಿರ್

ಮಾಯ್ ತ್ತ, ಆಯಮಾಯನೇ\! ವಾಮನನೇ\! ಮಾದವಾ\!

ಪೂತ್ತಣ್ ಮಾಲೈಕೊಣ್ಡು ಉನ್ನೈಪ್ಪೋದಾಲ್ ವಣಙ್ಗೇನೇಲುಮ್, ನಿನ್

ಪೂತ್ತಣ್ ಮಾಲೈ ನೆಡುಮುಡಿಕ್ಕೂ ಪ್ಪುನೈಯುಮ್ ಕಣ್ಣಿಯೆನದುಯಿರೇ. 



ಮಾಯ್ ತ್ತಲ್ ಎಣ್ಣಿ = ಕೊಲ್ಲುವುದಾಗಿ ಎಣಿಸಿ, ವಾಯ್ = ಬಾಯಲ್ಲಿ, ಮುಲೈ ತನ್ದ = ಮೊಲೆಯನ್ನಿಟ್ಟ ಮಾಯಮ್ ಪೇಯ್ = ಮಾಯಾವಿಯಾದ ರಾಕ್ಷಸಿಯ, ಉಯಿರ್ = ಪ್ರಾಣವನ್ನು, ಮಾಯ್ ತ್ತ = \(ಹೀರಿ\) ಮುಗಿಸಿದ, ಆಯ = ಗೋವಳನೇ, ಮಾಯನೇ = ಆಶ್ಚರ್ಯಕಾರಿಯೇ, ವಾಮನನೇ = ವಾಮನಾವತಾರಿಯೇ, ಮಾದವಾ = ಲಕ್ಷ್ಮೀದೇವಿಯ ಪತಿಯೇ, ಪೂತಣ್ ಮಾಲೈ ಕೊಣ್ಡು = ಹೂವಿನ ತಂಪಾದ ಮಾಲೆಯನ್ನು ಸಮರ್ಪಿಸಿ, ಉನ್ನೈ = ನಿನ್ನನ್ನು, ಪೋದಾಲ್ = ಹೊತ್ತುಹೊತ್ತಿಗೆ ಸರಿಯಾಗಿ, ವಣಙ್ಗೆನ್ ಏಲುಮ್ = ಪೂಜಿಸುವೆನಾದರೂ, \(ಎರಗುವೆನಾದರೂ\), ನಿನ್ = ನಿನ್ನ, ಪೂತಣ್ ಮಾಲೈ = ತಂಪಾದ ಹೂವಿನ ಹಾರವನ್ನು ಧರಿಸಿರುವ, ನೆಡುಮುಡಿಕ್ಕೇ = ಎತ್ತರವಾದ ಕಿರೀಟಕ್ಕೆ, ಪುನೈಯುಮ್ = ಅಲಂಕಾರವಾಗಿಸುತ್ತಿರುವ ಕಣ್ಣಿ = ಹೂವಿನಹಾರವೆಂಬುದು, ಎನದು ಉಯಿರೇ = ನನ್ನ ಪ್ರಾಣವೇ \(ಆತ್ಮವೇ\). 



ಕೊಲ್ಲುವುದಕ್ಕಾಗಿ ಎಣಿಸಿ, ಬಾಯಲ್ಲಿ ಮೊಲೆಯನ್ನು ಇಟ್ಟ ಮಾಯಾವಿಯಾದ ರಾಕ್ಷಸಿಯ ಪ್ರಾಣವನ್ನು \(ಹೀರಿ\) ಮುಗಿಸಿದ ಗೋವಳನೇ, ಆಶ್ಚರ್ಯಕಾರಿಯೇ, ವಾಮನಾವತಾರಿಯೇ, ಮಾಧವನೇ, ತಂಪಾದ ಹೂವಿನ ಮಾಲೆಯನ್ನು ಸಮರ್ಪಿಸಿ, ನಿನ್ನನ್ನು ಹೊತ್ತುಹೊತ್ತಿಗೆ ಎರಗಿ ಪೂಜಿಸುವೆನಾದರೂ ನಿನ್ನ ತಂಪಾದ ಹೂವಿನ ಹಾರವನ್ನು ಧರಿಸಿರುವ ಉನ್ನತವಾದ ಕಿರೀಟಕ್ಕೆ ಅಲಂಕರಿಸಿರುವ ಹೂವಿನಹಾರವೆಂಬುದು ನನ್ನ ಪ್ರಾಣ್ವೇ \(ಆತ್ಮವೇ\). 



“ಮಾಯ್ ತ್ತಲ್ ಎಣ್ಣಿ ವಾಯ್ ಮುಲೈತನ್ದ ಮಾಯಪ್ಪೇಯುಯಿರ್ ಮಾಯ್ ತ್ತ ಆಯನೇ” – ಇದು ಭಗವಂತನು ಶ್ರೀಕೃಷ್ಣಾವತಾರಿಯಾಗಿ ನಡೆಸಿದ ಒಂದು ಆಶ್ಚರ್ಯಕರವಾದ ಪ್ರಸಂಗ: ಶ್ರೀಕೃಷ್ಣನು ಕಂಸನ ಕಣ್ಣುತಪ್ಪಿಸಿ, ಹಾಲುಗೂಸಾಗಿ ನಂದಗೋಕುಲದಲ್ಲಿ ಬೆಳೆಯುತ್ತಿದ್ದ. ಅವನ ಕಡು ಶತ್ರುವಾದ ಕಂಸನು ಅವನನ್ನು ಕಪಟದಿಂದ ಕೊಲ್ಲಲು ಪೂತನಿ ಎಂಬ ರಾಕ್ಷಸಿಯನ್ನು ಅಲ್ಲಿಗೆ ಕಳುಹಿಸಿದನು. ಅವಳಾದರೋ ಮಾಯಾವಿ. ತಾಯಿ ಯಶೋದೆಯಂತೆಯೇ ವೇಷಧರಿಸಿ ನಂದಗೋಕುಲಕ್ಕೆ ಬಂದಳು. ಮಗುವನ್ನು ಒಬ್ಬನನ್ನೇ ಬಿಟ್ಟು ಯಶೋದೆ ತಾಯಿ ಅಲ್ಲಿ ಇಲ್ಲಾ ಸಮಯದಲ್ಲಿ ಅಲ್ಲಿಗೆ ಬಂದಳು. ಕಪಟ ಪ್ರೀತಿಯಿಂದ ಮಗುವನ್ನು ಎತ್ತಿಕೊಂಡು, ತನ್ನ ವಿಷದ ಮೊಲೆಯನ್ನೂಡಿಸಿದಳು. ಅರಿಯದ ಕೂಸಿನಂತೆಯೇ ಶ್ರೀಕೃಷ್ಣನು ಅವಳ ವಿಷದ ಹಾಲಿನೊಂದಿಗೆ ಅವಳ ಪ್ರಾಣಗಳನ್ನೂ ಹೀರಿ ಪೂತನಿಯನ್ನು ಕೊಂದು ಹಾಕಿದನು. ಅದನ್ನು ಕಂಡ ಎಲ್ಲರಿಗೂ ಆಶ್ಚರ್ಯವಾಯಿತು. 



“ವಾಮನನೇ”- ಭಗವಂತನು ಆಕರ್ಷಕ ವಾಮನವಟುವಾಗಿ ಅವತರಿಸಿದ್ದು ಬಲಿಚಕ್ರವರ್ತಿಯನ್ನು ಅನುಗ್ರಹಿಸುವುದಕ್ಕೆ. ಬಲಿಯ ಯಾಗ ಮಾಡುತ್ತಿದ್ದಾಗ, ಅವನ ಯಾಗಶಾಲೆಗೆ ವಾಮನವಟುವಾಗಿ ಭಗವಂತನು ಬಂದನು. ತನಗೆ ಮೂರು ಹೆಜ್ಜೆ ನೆಲವನ್ನು ದಾನವಾಗಿ ಬೇಡಿ ಅವನಿಂದ ಪಡೆದುಕೊಂಡನು. ಕೂಡಲೇ ಸ್ವಾಮಿಯು ತ್ರಿವಿಕ್ರಮನಾಗಿ ಬೆಳೆದು, ತನ್ನ ಒಂದು ಹೆಜ್ಜೆಯನ್ನು ಇಡಿಯ ಭೂಮಂಡಲವನ್ನೆಲ್ಲಾ ಹರಡಿ, ಆವರಿಸಿಕೊಂಡು, ಅದನ್ನಳೆದುಕೊಂಡನು. ಮತ್ತೊಂದು ಹೆಜ್ಜೆಯನ್ನು ಮೇಲಣ ಏಳುಲೋಕಗಳನ್ನೂ ಆವರಿಸಿ ಅಳೆದುಕೊಂಡನು. ಮೂರನೆಯ ಹೆಜ್ಜೆಗೆ ಸ್ಥಳವಿಲ್ಲವಾಗಿ, ಅದನ್ನು ಬಲಿಚಕ್ರವರ್ತಿಯ ನೆತ್ತಿಯ ಮೇಲಿಟ್ಟು, ಅವನನ್ನು ಪೂರ್ಣವಾಗಿ ಅನುಗ್ರಹಿಸಿದನು. 



“ಮಾಧವನೇ” – ಪಾಲ್ಗಡಲನ್ನು ಭಗವಂತನು ದೇವದಾನವರಿಂದ ಕಡೆಯಿಸಿದಾಗ, ಪಾಲ್ಗಡಲಲ್ಲಿ ಅನೇಕ ಶ್ರೇಷ್ಠವಸ್ತುಗಳು ಉದ್ಭವಿಸಿದವು. ಅವುಗಳಲ್ಲಿ ಲಕ್ಷ್ಮೀದೇವಿಯೂ ಒಬ್ಬಳು. ಆಕೆ ಅಲ್ಲಿ ನೆರೆದಿದ್ದವರಲ್ಲಿ ಎಲ್ಲರಿಗಿಂತಲೂ ದಿವ್ಯಸುಂದರನೂ, ನಿತ್ಯಯೌವನನೂ, ಸರ್ವರಕ್ಷಕನೂಆದ ಮಹಾವಿಷ್ಣುವನ್ನು ಮೋಹಿಸಿ, ವರಿಸಿದಳು. ಸ್ವಾಮಿಯು ಆಕೆಗೆ ತನ್ನ ವಕ್ಷದಲ್ಲಿಯೇ ಸ್ಥಳಮಾಡಿಕೊಟ್ಟನು. ಆದ್ದರಿಂದ ಅವನಿಗೆ ’ಮಾಧವ’ ಎಂದು ಹೆಸರಾಯಿತು.



ಆಳ್ವಾರರು ಹೇಳುತ್ತಾರೆ. ಶ್ರೀಕೃಷ್ಣನಾಗಿ ಗೋವಳವಂಶದಲ್ಲಿ ಜನಿಸಿ, ಪೂತನಿಯೆಂಬ ಮಾಯಗಾತಿಯಾದ ರಾಕ್ಷಸಿಯ ವಿಷದ ಹಾಲನ್ನು ಉಂಡು ಅದರೊಂದಿಗೆ ಅವಳ ಪ್ರಾಣವನ್ನೂ ಹೀರಿಕೊಂದ ಆಶ್ಚರ್ಯಕಾರಿಯೇ, ನಿನಗೆ ಕಾಲಕಾಲಕ್ಕೆ ಹೂವಿನ ಮಾಲೆಯನ್ನು ಅರ್ಪಿಸಿ ನಾನು ಪೂಜಿಸುವೆನು ದಿಟ. ಆದರೂ, ನನ್ನ ಪ್ರಾಣವು ನಿನ್ನ ಉನ್ನತ ಕಿರೀಟಕ್ಕೆ ಅಲಂಕಾರಪ್ರಾಯವಾದ ಹಾರವಾಗಲು ಆಶಿಸುತ್ತದೆ. 



೫. ಕಣ್ಣಿಯೆನದುಯಿರ್ ಕಾದಲ್ ಕನಕಚ್ಚೋದಿಮುಡಿಮುದಲಾ,

ಎಣ್ಣಿಲ್ ಪಲ್ ಕಲನ್ ಹಳುಮ್ ಏಲು ಮಾಡೈಯುಮ್ ಅಹ್ ದೇ,

ನಣ್ಣಿ ಮೂವುಲಹುಮ್ ನವಿಟ್ರುಮ್ ಕೀರ್ ತ್ತಿಯುಮ್ ಅಹ್ ದೇ,

ಕಣ್ಣನೆಮ್ ಪಿರಾನೆಮ್ಮಾನ್ ಕಾಲಚಕ್ಕರತ್ತಾನುಕ್ಕೇ. 



ಕಣ್ಣಿ = ಹೂವಿನ ಹಾರವಾಗಿರುವುದು, ಎನದು ಉಯಿರ್ = ನನ್ನ ಆತ್ಮ, ಕಾದಲ್ = ನನ್ನ ಆಶೆ, ಕನಕಮ್ ಶೋದಿ ಮುಡಿ ಮುದಲಾ = ಚಿನ್ನದಿಂದಾದ ಹೊಳೆಹೊಳೆಯುವ ಕಿರೀಟ ಮುಂತಾದ, ಎಣ್ ಇಲ್ = ಲೆಕ್ಕವಿಲ್ಲದಷ್ಟು, ಪಲ್ = ಅನೇಕ, ಕಲನ್ ಹಳುಮ್ = ದಿವ್ಯಾಭರಣಗಳೂ, ಏಲುಮ್ ಆಡೈಯುಮ್ = ಒಪ್ಪುವಂಥ ಪೀತಾಂಬರವೂ, ಅಹ್ ದೇ = ಅದೇ \(ಆ ಆಶೆಯೇ\), ನಣ್ಣಿ = ಸಮೀಪಿಸಿ, ಮೂ ಉಲಹುಮ್ = ಮೂರು ಲೋಕಗಳೂ, ನವಿಟ್ರುಮ್ = ಸ್ತುತಿಸುವ, ಕೀರ್ ತ್ತಿಯುಮ್ = ಕೀರ್ತಿಯೂ ಸಹ, ಅಹ್ ದೇ = ಅದೇಯೇ \(ಆ ನನ್ನ ಆಶೆಯೇ\), ಕಣ್ಣನ್ = ಅತ್ಯಾಕರ್ಷಕನಾದ \(ಶ್ರೀಕೃಷ್ಣಾವತಾರಿಯಾದ\), ಎಮ್ ಪಿರಾನ್ = ನಮ್ಮ ಸ್ವಾಮಿಯಾದ, ಎಮ್ಮಾನ್ = ನಮ್ಮ ತಂದೆಯೇ ಆದ, ಕಾಲಮ್ ಚಕ್ಕರತ್ತಾನುಕ್ಕೇ = ಕಾಲವನ್ನೇ ಚಕ್ರಾಯುಧವನ್ನಾಗಿ ಉಳ್ಳವನಿಗೇ. 



ಅತ್ಯಾಕರ್ಷಕನೂ \(ಶ್ರೀಕೃಷ್ಣಾವತಾರಿಯೂ\), ನಮ್ಮ ಸ್ವಾಮಿಯೂ, ನಮ್ಮ ತಂದೆಯೇ ಆದ ಕಾಲವನ್ನೇ ಚಕ್ರಾಯುಧವನ್ನಾಗಿ ಉಳ್ಳವನಿಗೆ ಹೂವಿನ ಹಾರವಾಗಿರುವುದು ನನ್ನ ಆತ್ಮ. ಚಿನ್ನದ ಹೊಳೆಯುವ ಕಿರೀಟ ಮುಂತಾದ ಲೆಕ್ಕವಿಲ್ಲದ \(ಸಾಟಿಯಿಲ್ಲದ\) ಅನೇಕ ದಿವ್ಯಾಭರಣಗಳೂ ಒಪ್ಪುವಂಥ ಪೀತಾಂಬರವೂ, ಮೂರುಲೋಕಗಳು ಸಮೀಪಿಸಿ ಸ್ತುತಿಸುವ ಕೀರ್ತಿಯೂ ನನ್ನ ಆಶೆಯೇ. 



ಹಿಂದಿನ ಪಾಶುರದಲ್ಲಿ ಆಳ್ವಾರರು ತಮ್ಮ ಆತ್ಮ ಭಗವಂತನ ಉನ್ನತ ಕಿರೀಟದ ಮೇಲೆ ಅಲಂಕಾರವಾಗಿ ಶೋಭಿಸುವ ಹಾರವಾಗಬೇಕೆಂದು ಆಶಿಸಿದರು. ಈ ಪಾಶುರದಲ್ಲಿ ಅವರು ತಮ್ಮ ಆ ಆಶೆಯನ್ನು ಇನ್ನಷ್ಟು ವಿಸ್ತರಿಸಿ ಹೇಳುತ್ತಾರೆ. 



ಆಳ್ವಾರರು ಹೇಳುತ್ತಾರೆ: ಅತ್ಯಾಕರ್ಷಕನಾದ, ಕಾಲವನ್ನೇ ತನ್ನ ಚಕ್ರಾಯುಧವನ್ನಾಗಿ ಧರಿಸಿರುವ, ನಮ್ಮ ರಕ್ಷಕನೂ, ನಮ್ಮ ತಂದೆಯೂ ಆದ ನಮ್ಮ ಸ್ವಾಮಿ \(ಶ್ರೀಮನ್ನಾರಾಯಣನು\) ಅಲಂಕರಿಸಿಕೊಳ್ಳುವ ಹಾರವೇ ನನ್ನ ಆತ್ಮವಾಗಬೇಕೆಂದು ನನ್ನ ಆಶೆ. ಹಾಗೆಯೇ ಅವನು ಕೊಟ್ಟಿರುವ ಸಾಟಿಯಿಲ್ಲದ ಹೊಳೆಯುವ ಕಿರೀಟ ಮುಂತಾದ ಎಲ್ಲಾ ದಿವ್ಯಾಭರಣಗಳೂ ಅವನು ಉಡುವ ಒಪ್ಪುವಂಥ ಪೀತಾಂಬರವೂ, ಮತ್ತು ಎಲ್ಲಾ ಲೋಕಗಳೂ ಅವನ ಬಳಿಗೆ ಬಂದು ಅವನನ್ನು ಸ್ತುತಿಸುವ ಕೀರ್ತಿಯೂ ನನ್ನ ಆತ್ಮವೇ ಆಗಬೇಕೆಂದು ನನ್ನ ಆಶೆ. 



“ನನ್ನ ಆತ್ಮಭಗವಂತನನ್ನು ಎಡೆಬಿಡದಂತೆ ಅತ್ಯಂತ ಸಮೀಪದಲ್ಲಿ ಅವನಿಗೆ ಭೂಷಣಪ್ರಾಯವಾಗಿ ಅವನ ಕೀರ್ತಿಯೊಂದಿಗೆ ಬೆರೆತು ಕೀರ್ತಿಸಲ್ಪಡಬೇಕೆಂದು ನನ್ನ ಆಶೆ” ಎಂದ ಹಾಗೆ ಎನಿಸುತ್ತದೆ. 

೬. ಕಾಲಚಕ್ಕರತ್ತೊಡು ವೆಣ್ ಶಙ್ಗಮ್ ಕೈಯೇನ್ದಿನಾಯ್,

ಞಾಲಮುಟ್ರುಮುಂಡುಮಿೞ್ ನ್ದ ನಾರಾಯಣನೇ\! ಎನ್ ಱೆನ್ ಱು,

ಓಲಮಿಟ್ಟು ವಾನೞೈತ್ತಾಲ್ ಒನ್ ಱುಮ್ ವಾರಾಯಹಿಲುಮ್,

ಕೋಲಮಾಮೆನ್ ಶೆನ್ನಿಕ್ಕು ಉನ್ ಕಮಲಮನ್ನಕುರೈಕೞಲೇ. 



ಕಾಲಚಕ್ಕರತ್ತೊಡು = ಕಾಲಸ್ವರೂಪವಾದ ಚಕ್ರವನ್ನೂ, ವೆಣ್ ಶಙ್ಗು = ಧವಳ ಶಂಖವನ್ನೂ, ಅಮ್ ಕೈ ಏನ್ದಿನಾಯ್ = ಸುಂದರವಾದ ಕೈಗಳಲ್ಲಿ ಧರಿಸಿರುವವನೇ, ಞಾಲಮ್ = ಲೋಕಗಳನ್ನು, ಮುಟ್ರುಮ್ = ಸಂಪೂರ್ಣವಾಗಿ, ಉಣ್ಡು ಉಮಿೞ್ ನ್ದ = ಉಂಡು ಉಗುಳಿದ, ನಾರಾಯಣನೇ = ಶ್ರೀಮನ್ನಾರಾಯಣನೇ, ಎನ್ ಱು ಎನ್ ಱು = ಬಹುಕಾಲ ಹೇಳುತ್ತಾ, ಓಲಮ್ ಇಟ್ತು = ಕೂಗಿ, ನಾನ್ ಅೞೈತ್ತಲ್ = ನಾನು ಕರೆದರೆ, ಒನ್ ಱುಮ್ = ಸ್ವಲ್ಪವೂ, ವಾರಾಯ್ ಆಹಿಲುಮ್ = ಬಾರೆಯಾದರೂ, ಕೋಲಮ್ = ಭೂಷಣವಾದದ್ದು, ಎನ್ ಶೆನ್ನಿಕ್ಕು = ನನ್ನನಡುತಲೆಗೆ, ಉನ್ = ನಿನ್ನ, ಕಮಲಮ್ ಅನ್ನ = ಕಮಲದಂತಿರುವ, ಕುರೈ ಕೞಲೇ = ಸದ್ದುಮಾಡುವ ಕಾಲ್ಗಡಗಳೇ. 



ಕಾಲಸ್ವರೂಪವಾದ ಚಕ್ರಾಯುಧವನ್ನೂ, ಧವಳಶಂಖವನ್ನೂ ಸುಂದರವಾದ ಕೈಗಳಲ್ಲಿ ಧರಿಸಿರುವವನೇ, ಎಲ್ಲಾ ಲೋಕಗಳನ್ನೂ ಒಟ್ಟಾಗಿ ಕಬಳಿಸಿ ಹೊರಹಾಕುವಂಥ ಶ್ರೀಮನ್ನಾರಾಯಣನೇ, ಎಂದು ಹಲವಾರು ಸಲ ಬಹುಕಾಲ ನಿನ್ನನ್ನು ನಾನು ಕೂಗಿ ಕರೆದರೂ ನೀನು ಸ್ವಲ್ಪವೂ ಬಾರೆಯಾದರೂ ಸಹ, ನಿನ್ನ ಸುಂದರವಾದ ಕಮುದಹಾಗಿರುವ ಸದ್ದು ಮಾಡುವ ವೀರಕಾಲ್ಗಡಗಗಳೇ ನನ್ನ ನಡುನೆತ್ತಿಗೆ ಭೂಷಣವಾದವು. 



ಹಿಂದಿನ ಪಾಶುರದಲ್ಲಿ, ಆಳ್ವಾರರು ತಮ್ಮ ಗಾಢವಾದ ಆಶೆಯೇನೆಂಬುದನ್ನು ವಿವರಿಸಿದರು. ಈಗ, ತಮಗೆ ಭಗವಂತನಲ್ಲಿರುವ ಅತ್ಯಂತ ದೃಢವಾದ ನಂಬಿಕೆಯನ್ನು ಕುರಿತು ಹೇಳುತ್ತಾರೆ. 



ಆಳ್ವಾರರು ಹೇಳುತ್ತಾರೆ: ಭಗವಂತ, ಬಹುಕಾಲದಿಂದಲೂ ನಾನು ನಿನ್ನನ್ನು ಬಗೆಬಗೆಯಾಗಿ ಕೂಗಿ ಕರೆಯುತ್ತಲೇ ಬಂದಿದ್ದೇನೆ. ನನ್ನ ಕರೆಗೆ ನೀನು ಓಗೊಟ್ಟು ಕ್ಷಣಕಾಲವಾದರೂ ಬರದೆ ಇರುವೆಯಾದರೂ, ನಿನ್ನ ದಿವ್ಯತಿರುವಡಿಗಳ ಆಶ್ರಯವನ್ನು ಮಾತ್ರ ನಾನೆಂದಿಗೂ ಬಿಡುವುದಿಲ್ಲ. ಸದ್ದುಮಾಡುವ ವೀರಕಾಲ್ಗಡಗಗಳನ್ನು ಧರಿಸಿರುವ ನಿನ್ನ ಪಾದಗಳೇ ನನ್ನ ನೆತ್ತಿಗೆ ಭೂಷಣವಾದದ್ದು. 



ಶ್ರೀಮನ್ನಾರಾಯಣನೇ ಸರ್ವೇಶ್ವರನಾಗಿ, ಸೃಷ್ಟಿ, ಸ್ಥಿತಿ, ಲಯ ಕಾರಣನು. ಕಾಲಕಾಲಕ್ಕೆ ಲಯವನ್ನೂ, ದೃಷ್ಟ್ಟಿಯನ್ನೂ ನಡೆಸುತ್ತಾ, ಎಲ್ಲ ಕಾಲದಲ್ಲೂ ಎಲ್ಲಾ ಲೋಕಗಳನ್ನೂ ರಕ್ಷಿಸುವವನೂ ಅವನೇ ಎಂದು ಹೇಳಿದ ಹಾಗೆಯೇ. 



೭. ಕುರೈ ಕೞಲ್ ಹಳ್ ನೀಟ್ಟಿ ಮಣ್ ಕೊಣ್ಡ ಕೋಲವಾಮನಾ\!

ಕುರೈ ಕೞಲ್ ಕೈಕೂಪ್ಪುವಾರ್ ಹಳ್ ಕೂಡನಿನ್ ಱ ಮಾಯನೇ\!

ವಿರೈಕೊಳ್ ಪೂವುಮ್ ನೀರುಮ್ ಕೊಣ್ಡು ಏತ್ತಮಾಟ್ಟೇನೇಲುಮ್, ಉನ್

ಉರೈಕೊಳ್ ಶೋದಿತ್ತಿರುವುರುವಮ್ ಎನ್ನದಾವಿಮೇಲದೇ. 



ಕುರೈ ಕೞಲ್ ಹಳ್ ನೀಟ್ಟಿ = ವೀರಕಾಲ್ಗಡಗಗಳನ್ನು ಚಾಚಿ, ಮಣ್ ಕೊಣ್ಡ = ಭೂಮಿಯನ್ನು ಅಳೆದುಕೊಂಡ, ಕೋಲಮ್ ವಾಮನಾ = ಪರಮಸುಂದರನಾದ ವಾಮನನೇ, ಕುರೈಕೞಲ್ = ವೀರಕಡಗಗಳ ತಿರುವಡಿಗಳಿಗೆ, ಕೈಕೂಪ್ಪುವಾರ್ ಹಳ್ = ಕೈಮುಗಿಯುವವರ, ಕೂಡ = ಜೊತೆಯಲ್ಲಿ, ನಿನ್ ಱ = ಇರುವ, ಮಾಯನೇ = ಆಶ್ಚರ್ಯಕಾರಿಯೇ, ವಿರೈಕೊಳ್ = ಪರಿಮಳ ತುಂಬಿರುವ \(ಅರಳುತ್ತಿರುವ\), ಪೂವುಮ್ ನೀರುಮ್ ಕೊಣ್ಡು = ಹೂವನ್ನೂ ನೀರನ್ನೂತಂದು, ಏತ್ತಮಾಟ್ಟೇನ್ ಏಲುಮ್ = ಪೂಜಿಸಲಾರೆನಾದರೂ, ಉನ್ = ನಿನ್ನ, ಉರೈಕೊಳ್ = ವರ್ಣಿಸಲಾರದ, ಶೋದಿ = ಜ್ಯೋತಿಯ, ತಿರು ಉರುವಮ್ = ಶ್ರೇಷ್ಠವಾದ ಸ್ವರೂಪವು, ಎನದು ಆವಿ = ನನ್ನ ಆತ್ಮನ, ಮೇಲದು ಏ = ಒಡೆತನ ಮಾಡತಕ್ಕದ್ದು, ಏನಾಶ್ಚರ್ಯ\! 



ವೀರಕಾಲ್ಗಡಗಳನ್ನು ವಿಸ್ತರಿಸಿ ಭೂಮಿಯನ್ನು ಅಳೆದುಕೊಂಡ ಪರಮಸುಂದರವಾದ ವಾಮನನೇ, ವೀರಕಡಗಗಳ ತಿರುವಡಿಗಳಿಗೆ ಕೈಮುಗಿಯುವವರಜೊತೆಯಲ್ಲಿರುವ ಆಶ್ಚರ್ಯಕಾರಿಯೇ, ಅರಳುತ್ತಿರುವ ಹೂವನ್ನೂ ನೀರನ್ನೂ ತಂದು ನಿನ್ನನ್ನು ಪೂಜಿಸ\(ಸ್ತುತಿಸ\)ಲಾರೆನಾದರೂ, ನಿನ್ನ ವರ್ಣಿಸಲಾಗದ ಜ್ಯೋತಿಯಿಂದ ಕೂಡಿದ ಶ್ರೇಷ್ಠವಾದ ಸ್ವರೂಪವು ನನ್ನ ಆತ್ಮನ ಒಡೆತನ ಮಾಡತಕ್ಕದ್ದೇ, ಅದೇನಾಶ್ಚರ್ಯ\! 



“ಕುರೈ ಕೞಲ್ ಹಳ್ ನೀಟ್ಟಿ ಮಣ್ ಕೊಣ್ಡಕೋಲವಾಮನಾ” – ಇದು ವಾಮನ – ತ್ರಿವಿಕ್ರಮಾವತಾರಗಳ ವಿವರಣೆ. ಪರಮಸುಂದರನೂ ಅತ್ಯಾಕರ್ಷಕನೂ ಆದ ವಾಮನವಟುಆಗಿ, ಭಗವಂತನು ಬಲಿಚಕ್ರವರ್ತಿಯ ಯಾಗ ಶಾಲೆಗೆ ಬಂದನು. ಮೂರು ಹೆಜ್ಜೆಗಳ ನೆಲವನ್ನು ದಾನವಾಗಿ ಬೇಡಿ ಪಡೆದುಕೊಂಡನು. ಕೂಡಲೇ, ತ್ರಿವಿಕ್ರಮನಾಗಿ ಬೆಳೆದು ಒಂದು ಹೆಜ್ಜೆಯನ್ನು ವಿಸ್ತರಿಸಿ ಇಡಿಯ ಭೂಮಂಡಲವನ್ನು ಅಳೆದುಕೊಂಡನು. ಮತ್ತೊಂದು ಹೆಜ್ಜೆಯಿಂದ ಮೇಲಣ ಎಲ್ಲಾ ಲೋಕಗಳನ್ನೂ ಅಳೆದುಕೊಂಡನು. ಅನಂತರ, ಬಲಿಚಕ್ರವರ್ತಿಯನ್ನು ಅನುಗ್ರಹಿಸಿದನು. ಇದಷ್ಟೂ ಪರಮಾದ್ಭುತವಾದ ವೀರತ್ವವೇ\! 



“ಕುರೈ ಕೞಲ್ ಕೈಕೂಪ್ಪುವಾರ್ ಹಳ್ ಕೂಡ ನಿನ್ ಱ ಮಾಯನೇ” – ಸದ್ದುಮಾಡುವ ವೀರಕಾಲ್ಗಡಗಗಳನ್ನು ಧರಿಸಿರುವ ಶ್ರೀಮನ್ನಾರಾಯಣನನ್ನು ಬಿಡದೆ ಆಶ್ರಯಿಸಿ, ಅವನ ತಿರುವಡಿಗಳಿಗೆ ಎಡೆಬಿಡದಂತೆ ಎರಗುವ ಸದ್ಭಕ್ತರಿಗೆ ಪ್ರಸನ್ನನಾಗುತ್ತಾನೆ. ಅವರ ಬಳಿಯಲ್ಲೇ ಸದಾ ಇದ್ದು ಅವರನ್ನು ಉದ್ಧರಿಸುತ್ತಾನೆ. ಆದ್ದರಿಂದ, ಸ್ವಾಮಿಯು ಆಶ್ಚರ್ಯಕಾರಿಯೇ\!



ಆಳ್ವಾರರು ಹೇಳುತ್ತಾರೆ: ಭಗವಂತ ನೀನು ಯಾರನ್ನು ಹೇಗೆ ಅನುಗ್ರಹಿಸಬೇಕೋ ಅದಕ್ಕೆ ತಕ್ಕ ಹಾಗೆ ರೂಪವನ್ನು ಅಳವಡಿಸಿಕೊಂಡು ನಿನ್ನ ಕಾರ್ಯಸಾಧನೆ ಮಾಡುತ್ತೀ. ಪರಮಸುಂದರವಾದ ವಾಮನವಟುವಾಗಿ ಬಂದು, ಮೂರು ಹೆಜ್ಜೆಗಳ ನೆಲವನ್ನು ಯಾಚಿಸಿ ಪಡೆದುಕೊಂಡು, ಬಳಿಕ ತ್ರಿವಿಕ್ರಮನಾಗಿ ಬೆಳೆದು ಎರಡೇ ಹೆಜ್ಜೆಗಳಿಂದ ಎಲ್ಲಾ ಲೋಕಗಳನ್ನೂ ಅಳೆದುಕೊಂಡೆ. ನಿನ್ನನ್ನಾಶ್ರಯಿಸಿ, ಎಡೆಬಿಡದಂತೆ ನಿನ್ನ ತಿರುವಡಿಗಳಿಗೆ ಎರಗುವ ಭಕ್ತರ ಬಳಿಯಲ್ಲೇ ಇದ್ದುಕೊಂಡು ನೀನು ಅವರ ಉದ್ಧಾರಕನಾಗುತ್ತೀ. ನಾನಾದರೋ ನಿನಗೆ ಅರಳುವ ಹೂವನ್ನಾಗಲಿ, ನೀರನ್ನಾಗಲಿ ಸಮರ್ಪಿಸಲಾರೆ. ಆದರೂ, ನಿನ್ನ ಕರುಣಿ ನನ್ನ ಮೇಲೆ ಅಪಾರವಾಗಿದೆಯಲ್ಲ\! ನನ್ನ ಆತ್ಮನ ಒಡೆತನ ನಿನ್ನನ್ದೇ ಆಗಿದೆಯಲ್ಲ\! ಏನಾಶ್ಚರ್ಯವಿದು? 



ಭಗವಂತನನ್ನು ನಾನಾರೀತಿಯಲ್ಲಿ ಪೂಜಿಸುವುದು ಒಂದು ಬಗೆಯ ಭಕ್ತಿಯಾದರೆ, ಅವನ ತಿರುವಡಿಗಳಿಗೆ ಭಕ್ತಿಯಿಂದ ಕೈಮುಗಿಯುವುದು ಇನ್ನೊಂದು ಸರಳ ರೀತಿಯ ಪೂಜೆ. ಅದರಿಂದಲೇ ಸ್ವಾಮಿಯು ತೃಪ್ತನಾಗುತ್ತಾನೆ ಎಂದು ಅಭಿಪ್ರಾಯ. 



೮. ಎನ್ನದಾವಿಮೇಲೈಯಾಯ್ ಏರ್ ಕೊಳೇ ಮಿಲಹಮುಮ್,

ತುನ್ನಿಮುಟ್ರುಮಾಹಿ ನಿನ್ ಱ ಶೋದಿ ಞಾನಮೂರ್ ತ್ತಿಯಾಯ್,

ಉನ್ನದೆನ್ನ ದಾವಿಯುಮ್ ಎನ್ನದುನ್ನದಾವಿಯುಮ್,

ಇನ್ನವಣ್ಣಮೇ ನಿನ್ ಱಾಯ್ ಎನ್ನುರೈಕ್ಕವಲ್ಲೇನೇ? 



ಎನ್ನದು ಆವಿ = ನನ್ನ ಆತ್ಮನ, ಮೇಲೈಆಯ್ = ಮೇಲ್ವಿಚಾರಕನಾಗಿ \(ಒಡೆಯನಾಗಿ\) ಇರುವವನೇ, ಏರ್ ಕೊಳ್ = ಸುಂದರವಾದ, ಏೞ್ ಉಲಹಮುಮ್ = ಏಳು ಲೋಕಗಳನ್ನೂ \(ಎಲ್ಲಾ ಲೋಕಗಳಲ್ಲೂ\), ತುನ್ನಿ = ಪೂರ್ತಿಯಾಗಿ ವ್ಯಾಪಿಸಿ, ಮುಟ್ರುಮ್ = ಆಗಿ = ಅವುಗಳಲ್ಲಿನ ಸಕಲ ಚರಾಚರ ವಸ್ತುಗಳೂ ಆಗಿ, ನಿನ್ ಱ = ಇರುವ, ಶೋದಿ ಞಾನಮ್ ಮೂರ್ ತ್ತಿ ಆಯ್ = ಜ್ಯೋತಿರ್ಮಯವಾದ ಜ್ಞಾನಸ್ವರೂಪಿಯಾಗಿರುವವನೇ, ಉನ್ನದು = ನಿನ್ನದು, ಎನ್ನದು = ನನ್ನ, ಆವಿಯುಮ್ = ಪ್ರಾಣವೂ, ಎನ್ನದು = ನನ್ನದು, ಉನ್ನದು = ನಿನ್ನ, ಆವಿಯುಮ್ = ಪ್ರಾಣವೂ \(ಆಗಿ\), ಇನ್ನ = ಈ ಬಗೆಯ, ವಣ್ಣಮೇ = ರೀತಿಯಲ್ಲಿಯೇ, ನಿನ್ ಱಾಯ್ = ಇರುವವನೇ, ಎನ್ ಉರೈಕ್ಕವಲ್ಲೇನೇ = \(ನಿನ್ನನ್ನು\) ಏನೆಂದು \(ಹೇಗೆ\) ವರ್ಣಿಸಬಲ್ಲೆ? 



ನನ್ನ ಆತ್ಮನ ಮೇಲೆ \(ಒಡೆಯನಾಗಿ\) ಇರುವವನೇ, ಸುಂದರವಾದ ಎಲ್ಲಾ ಲೋಕಗಳಲ್ಲೂ ಪೂರ್ತಿಯಾಗಿ ವ್ಯಾಪಿಸಿ, ಅವುಗಳಲ್ಲಿನ ಸಕಲ ಚರಾಚರವಸ್ತುಗಳೂ ಆಗಿ ಇರುವ ಜ್ಯೋತಿರ್ಮಯವಾದ ಜ್ಞಾನಸ್ವರೂಪಿಯಾಗಿರುವವನೇ, ನಿನ್ನದು ನನ್ನ ಪ್ರಾಣವೂ ನನ್ನದು ನಿನ್ನ ಪ್ರಾಣವೂ ಆಗಿ, ಈ ಬಗೆಯ ರೀತಿಯಲ್ಲಿ ಇರುವವನೇ, ನಿನ್ನನ್ನು ಏನೆಂದು \(ಹೇಗೆ\) ವರ್ಣಿಸಲಿ? 



ಭಗವಂತನ ಸುಂದರವೂ ಸರಳವೂ ಆದ ವರ್ಣನೆಯೂ, ಭಗವಂತನಿಗೂ ಅವನ ಸೃಷ್ಟಿಗೂ ಇರುವ ನಿಕಟ ಸಂಬಂಧವೂ ಇಲ್ಲಿ ಕಂಡು ಬರುತ್ತದೆ. 



“ಉನ್ನದು ಎನ್ನದಾವಿಯುಮ್ ಎನ್ನದುನ್ನದಾವಿಯುಮ್” – ’ನನ್ನಪ್ರಾಣವೇ ನೀನಾಗಿ, ನಿನ್ನ ಪ್ರಾಣವೇ ನಾನಾಗಿ’ ಎಂದು ಅರ್ಥವಾಗುತ್ತದೆ. ಆದರೆ, ಇದು ತೊಡಕಿನ ವಿಷಯ. ಸರಳವಾಗಿ ಹೇಳಬಹುದಾದರೆ, “ನನ್ನ ಪ್ರಾಣನಿನ್ನದು. ನೀನು ನನ್ನ ಪ್ರಾಣ” ಎನ್ನಬಹುದು.



ಆಳ್ವಾರರು ಹೇಳುತ್ತಾರೆ: ಭಗವಂತ, ನೀನು ನನ್ನ ಅಂತರಾತ್ಮನಾಗಿದ್ದೀ. ಆದರೆ, ನೀನು ಎಲ್ಲಾ ಲೋಕಗಳಲ್ಲಿಯೂ ಎಲ್ಲೆಲ್ಲಿಯೂ ವ್ಯಾಪಿಸಿದ್ದೀ. ಆ ಲೋಕಗಳಲ್ಲಿರುವ ಎಲ್ಲಾ ಚರಾಚರ ವಸ್ತುಗಳೂ ಆಗಿದ್ದೀ. ಅಲ್ಲದೆ, ನೀನು ದಿವ್ಯಜ್ಯೋತಿಸ್ವರೂಪಿಯಾಗಿ ಮತ್ತು ಜ್ಞಾನಸ್ವರೂಪಿಯಾಗಿದ್ದೀ. ನನ್ನ ಪ್ರಾಣ ನಿನ್ನದು. ನನ್ನ ಪ್ರಾಣವಾಗಿರುವವನೂ ನೀನೇ. ಹೀಗೆ, ಬಗೆಬಗೆಯಾಗಿ, ಸಾಕಾರ, ನಿರಾಕಾರರೂಪಿಯಾಗಿ, ನೀನು ವ್ಯಾಪಿಸಿಕೊಂಡಿದ್ದೀ. ಇಂಥ ನಿನ್ನನ್ನು ವರ್ಣಿಸಿ ಹೇಳಲು ಸಾಧ್ಯವೇ ಇಲ್ಲ. 



೯. ಉರೈಕ್ಕವಲ್ಲೇನಲ್ಲೇನ್ ಉನ್ನುಲಪ್ಪಿಲ್ ಕೀರ್ ತ್ತಿವೆಳ್ಳತ್ತಿನ್,

ಕರೈಕ್ಕಣೆನ್ ಱು ಶೆಲ್ವನ್ ನಾನ್ ಕಾದಲ್ಮೈಯಲೇಱಿನೇನ್, 

ಪುರೈಪ್ಪಿಲಾದ ಪರಮ್ ಪರನೇ\! ಪೊಯ್ಯಿಲಾದ ಪರಂಜುಡರೇ\!

ಇರೈತ್ತು ನಲ್ಲಮೇನ್ ಮಕ್ಕಳೇತ್ತ ಯಾನು ಮೇತ್ತಿನೇನ್. 



ಉರೈಕ್ಕವಲ್ಲೇನ್ ಅಲ್ಲೇನ್ = ಹೇಳುವ ಶಕ್ತಿಯನ್ನು ಹೊಂದಿಲ್ಲ. ಉನ್ = ನಿನ್ನ, ಉಲಪ್ಪಿಲ್ = \(ಉಲಪ್ಪು ಇಲ್\) = ಕೊನೆಯಿಲ್ಲದ, ಕೀರ್ ತ್ತಿವೆಳ್ಳತ್ತಿನ್ = ಕೀರ್ತಿಸಾಗರದ, ಕರೈ ಕಣ್ = ದಡದಲ್ಲಿ, ಎನ್ ಱು = ಎಂದಿಗೆ, ಶೆಲ್ವನ್ನಾನ್ = ನಾನು ಹೋಗಬಲ್ಲೆನು \(ಸೇರಬಲ್ಲೆನು\), ಕಾದಲ್ = ಆಶೆಯೆಂಬ, ಮೈಯಲ್ ಏಱಿನೇನ್ = ಪಿಶಾಚಿಯನ್ನು \(ಹುಚ್ಚನ್ನು\) ಏರಿದ್ದೇನೆ, ಪುರೈಪ್ಪು ಇಲಾದ = ಸಾಟಿಯಿಲ್ಲದ, ಪರಮ್ಪರನೇ = ಪರತ್ವವನ್ನು ಪಡೆದವನೇ \(ಪರಾತ್ಪರನೇ\), ಪೊಯ್ ಇಲಾದ = ಸುಳ್ಳಲ್ಲದ \(ಸತ್ಯಪೂರ್ಣವಾದ\), ಪರಂಜುಡರೇ = ಪರಂಜ್ಯೋತಿ ಸ್ವರೂಪಿಯೇ, ಇರೈತ್ತು = ಆರ್ಭಟಿಸಿ \(ಘೋಷಿಸಿ\), ನಲ್ಲ = ಶ್ರೇಷ್ಠರಾದ, ಮೇಲ್ ಮಕ್ಕಳ್ = ಉತ್ತಮ ಜನರು, ಏತ್ತ = ಸ್ತುತಿಸಲು, ಯಾನುಮ್ = ನಾನೂ ಸಹ, ಏತ್ತಿ ನೇನ್ = \(ನಿನ್ನನ್ನು\) ಸ್ತುತಿಸಿದೆನು. 



ಸಾಟಿಯಿಲ್ಲದ ಪರಾತ್ಮರನೇ, ಸತ್ಯಪೂರ್ಣವಾದ ಪರಂಜ್ಯೋತಿ ಸ್ವರೂಪಿಯೇ, ನಿನ್ನ ಕೊನೆಯೇ ಇಲ್ಲದ ಕೀರ್ತಿಸಾಗರದ ದಡದಲ್ಲಿ ನಾನು ಎಂದಿಗೆ ಸೇರಬಲ್ಲೆ? ಆಶೆಯೆಂಬ ಪಿಶಾಚಿಯನ್ನು ಏರಿದ್ದೇನೆ \(ಹುಚ್ಚನ್ನು ಅಂಟಿಸಿಕೊಂಡಿದ್ದೇನೆ\). ಶ್ರೇಷ್ಠರಾದ ಉತ್ತಮ ಜನರು ಸ್ತುತಿಸುವ ಹಾಗೆ ನಾನೂಸಹ ನಿನ್ನನ್ನು ಸ್ತುತಿಸುತ್ತೇನೆ. 



“ಉರೈಕ್ಕವಲ್ಲೇನಲ್ಲೇನ್” – ಭಗವಂತ, ನಿನ್ನ ಕೀರ್ತಿಯನ್ನು ಕುರಿತು ಹೇಳಲು ನನಗೆ ಶಕ್ತಿಯಿಲ್ಲ. ಆ ವಿಷಯದಲ್ಲಿ ನಾನು ಅಲ್ಪನು, ಅಜ್ಞ. 



“ಉನ್ನುಲಪ್ಪಿಲ್ ಕೀರ್ ತ್ತಿ ವೆಳ್ಳತ್ತಿನ್ ಕರೈಕಣ್ ಎನ್ ಱು ಶೆಲ್ವನ್ನಾನ್” – ನಿನ್ನ ಕೀರ್ತಿ ಅಪಾರವಾದ ಸಾಗರವೇ\! ಅದರ ದಡವನ್ನಾದರೂ ನಾನು ಸೇರಲು ಸಾಧ್ಯವೇ? ಅದೆಂದಿಗೆ ನಾನು ಅಲ್ಲಿಗೆ ಹೋಗುವೆನೋ? \(ನಿನ್ನ ಕೀರ್ತಿ ಸಾಗರದಲ್ಲಿ ಇಳಿಯ ಮುಳುಗಿ ಅದನ್ನು ಅನುಭವಿಸುವುದು ಹಾಗಿರಲಿ. ಅದರ ದಡವನ್ನಾದರೂ ನಾನು ಸೇರುವುದು ಸಾಧ್ಯವಾದೀತೇ? ಅದೆಂದಿಗೋ?\) 



“ಕಾದಲ್ ಮೈಯಲ್ ಏಱಿನೇನ್” – ನಿನ್ನನ್ನು ಸ್ತುತಿಸಬೇಕೆಂಬ ಆಶೆಯು ಹುಚ್ಚು ನನಗೆ ಹಿಡಿದಿದೆ.



“ಇರೈತ್ತು ನಲ್ಲ ಮೇನ್ ಮಕ್ಕಳೇತ್ತ ಯಾನು ಮೇತ್ತಿನೇನ್” – ಉತ್ತಮ ಸ್ವಭಾವದ ಸಾತ್ತ್ವಿಕ ಜನರು ನಿನ್ನನ್ನು ಮನಮುಟ್ಟ ಸ್ತುತಿಸುತ್ತಾರೆ. ಅವರ ಆ ಘೋಷವನ್ನು ನಾನು ಕೇಳಿದ್ದೇನೆ. ಅದರಂತೆ ನಾನೂ ನಿನ್ನನ್ನು ಸ್ತುತಿಸತೊಡಗಿದ್ದೇನೆ. \(ಶ್ರೇಷ್ಠ ಜನರು ನಡೆಯುವ ಜಾಡುಶ್ರೇಷ್ಠವೇ ಆದದ್ದೂ. ಅದನ್ನು ಅನುಸರಿಸಿ ನಡೆಯುವುದು ಇತರರ ಸ್ವಭಾವವಾಗಬೇಕು. ಅದರಿಂದಲೇ ಅವರಿಗೆ ಶ್ರೇಯಸ್ಸು\).



ಆಳ್ವಾರರು ಹೇಳುತ್ತಾರೆ: ಭಗವಂತ, ನೀನು ಪರಾತ್ಪರನು. ನಿನ್ನದು ಅತಿ ವಿಲಕ್ಷಣವಾದ ದಿವ್ಯಜ್ಯೋತಿಸ್ವರೂಪ, ನಿನಗೆ ಯಾವ ಬಗೆಯಲ್ಲೂ ಸಾಟಿಯಿಲ್ಲ. ನಿನ್ನ ಕೀರ್ತಿ ಎಂಬುದು ಅಪಾರವಾದ ಸಾಗರವೆ\! ಉತ್ತಮರಾದ ಜನರು ನಿನ್ನನ್ನು ಹೊಗಳಿ ಹಾಡುವುದನ್ನು ಕೇಳಿದ್ದೇನೆ.ದ್ದ್ ಆ ರೀತಿಯಲ್ಲಿ ನಿನ್ನನ್ನು ಕುರಿತು ಸ್ತುತಿಸಲು ಸ್ವಲ್ಪವೂ ಶಕ್ತಿಯಿಲ್ಲ. ನಾನು ಅಲ್ಪ, ಅಜ್ಞ, ಆದರೂ, ನಿನ್ನನ್ನು ಸ್ತುತಿಸಲೇಬೇಕೆಂಬ ಹುಚ್ಚು ನನಗೆ ಹಿಡಿದಿರುವುದರಿಂದ, ಉತ್ತಮ ಜನರು ಹಿಡಿದ ಜಾಡನ್ನೇ ನಾನೂ ಅನುಸರಿಸತೊಡಗಿದ್ದೇನೆ. 



೧೦. ಯಾನುಮೇತ್ತಿ ಏೞುಲಹುಮ್ ಮುಟ್ರುಮೇತ್ತಿ, ಪಿನ್ನೈಯುಮ್

ತಾನುಮೇತ್ತಿಲುಮ್ ತನ್ನೈಯೇತ್ತವೇತ್ತ ವೆಙ್ಗೈದುಮ್? 

ತೇನುಮ್ ಪಾಲುಮ್ ಕನ್ನಲುಮ್ ಅಮುದು ಮಾಹಿತ್ತಿತ್ತಿಪ್ಪ.

ಯಾನುಮೆಮ್ಬಿರಾನೈಯೇ ಯೇತ್ತಿನೇನ್ ಯಾನುಯ್ ವಾನೇ. 



ಯಾನುಮ್ ಏತ್ತಿ = ನಾನೂ ಸ್ತುತಿಸಿ, ಏೞ್ ಉಲಹುಮ್ ಮುಟ್ರುಮ್ = ಏತ್ತಿ = ಏಳು ಲೋಕಗಳು ಪೂರ್ತಿಯಾಗಿ, ಸ್ತುತಿಸಿ, ಪಿನ್ನೈಯುಮ್ = ಅದೂ ಅಲ್ಲದೆ, ತಾನುಮ್ = ಆ ಸರ್ವೇಶ್ವರನೂ, ಏತ್ತಿಲುಮ್ = ಸ್ತುತಿಸಿದರೂ, ತನ್ನೈ= ಆ ಸ್ವಾಮಿಯನ್ನು, ಏತ್ತಿಲುಮ್ = ಸ್ತುತಿಸಿದರೂ, ತನ್ನೈ = ಆ ಸ್ವಾಮಿಯನ್ನು, ಏತ್ತ ಏತ್ತ = ಸ್ತುತಿಸುತ್ತಿರುವುದು. ಎಙ್ಗು = ಎಲ್ಲಿಗೆ, ಎಯ್ ದುಮ್ = ಹೋಗುವುದು? \(ಮುಟ್ಟುವುದು?\)ತೇನುಮ್ = ಜೇನುತುಪ್ಪವನ್ನೀ, ಪಾಲುಮ್ = ಹಾಲನ್ನೂ, ಕನ್ನಲುಮ್ = ಸಕ್ಕರೆಯನ್ನೂ, \(ಎಲ್ಲವೂ ಸೇರಿ\)



ಅಮುದುಮ್ ಆಹಿ= ಅಮೃತಪ್ರಾಯವಾಗಿ, ತಿತ್ತಿಪ್ಪ = ಮದುರವಾಗಿರುವಂತೆ, ಯಾನುಮ್ = ನಾನೂ ಸಹ, ಎಮ್ ಪಿರಾನೈಯೇ = ನಮ್ಮ ಸ್ವಾಮಿಯನ್ನೇ, ಏತ್ತಿನೇನ್ = ಸ್ತುತಿಸುತ್ತೇನೆ\(ಸ್ತುತಿಸಿದೆನು\), ಯಾನ್ ಉಯ್ ವಾನೇ = ನಾನು ಉಜ್ಜೀವನಗೊಳ್ಳುವುದಕ್ಕಾಗಿಯೇ.



ನಾನೂ ಸ್ತುತಿಸಿ, ಏಳುಲೋಕಗಳ ಸಮಸ್ತರೂ ಸ್ತುತುಸಿ, ಅದೂ ಅಲ್ಲದೆ, ಆ ಸರ್ವೇಶ್ವರನೂ ಸೇರಿ ಸ್ತುತಿಸಿದರೂ, ಆ ಸ್ವಾಮಿಯನ್ನು ಸ್ತುತಿಸುವುದು ಎಲ್ಲಿಗೆ ಮುಟ್ಟುವುದು? ಜೇನು ತುಪ್ಪವನ್ನೂ ಹಾಲನ್ನೂ ಸಕ್ಕರೆಯನ್ನೂ ಒಟ್ಟುಗೂಡಿಸಿ, ಅಮೃತಪ್ರಾಯವಾಗಿ ಮಧುರವಾಗಿರುವಂತೆ, ನಾನೂ ಸಹ ನಮ್ಮ ಸ್ವಾಮಿಯನ್ನೇ ಸ್ತುತಿಸುತ್ತೇನೆ, ನಾನು ಉಜ್ಜೀವನಗೊಳ್ಳುವುದಕ್ಕಾಗಿಯೇ. 



ನಾನೂ ಸ್ತುತಿಸಿ, ಏಳು ಲೋಕಗಳ ಸಮಸ್ತರೂ ಸ್ತುತಿಸಿ, ಅದೂ ಅಲ್ಲದೆ, ಆ ಸರ್ವೇಶ್ವರನೂ ಸೇರಿ ಸ್ತುತಿಸಿದರೂ, ಆ ಸ್ವಾಮಿಯನ್ನು ಸ್ತುತಿಸುವುದು ಎಲ್ಲಿಗೆ ಮುಟ್ಟುವುದು? ಜೇನು ತುಪ್ಪವನ್ನೂ ಹಾಲನ್ನೂ ಸಕ್ಕರೆಯನ್ನೂ ಒಟ್ಟುಗೂಡಿಸಿ, ಅಮೃತಪ್ರಾಯವಾಗಿ ಮಧುರವಾಗಿರುವಂತೆ, ನಾನೂ ಸಹ ನಮ್ಮ ಸ್ವಾಮಿಯನ್ನೇ ಸ್ತುತಿಸುತ್ತೇನೆ, ನಾನು ಉಜ್ಜೀವನಗೊಳ್ಳುವುದಕ್ಕಾಗಿಯೇ. 



ಈ ಪಾಶುರದಲ್ಲಿ ಮೂರು ವಿಷಯಗಳನ್ನು ಕುರಿತು ಹೇಳಲಾಗುತ್ತದೆ. \(೧\) ಎಲ್ಲಾ ಲೋಕಗಳವರೂ ಬಗೆಬಗೆಯಾಗಿ ಭಗವಂತನನ್ನು ಸ್ತುತಿಸಿದರೂ ಅದೆಲ್ಲವೂ ಒಟ್ಟುಗೂಡಿ, ಭಗವಂತನ ಅನಂತಕೀರ್ತಿಯನ್ನು ಹೇಳುವುದೇ? ಅದನ್ನು ಪೂರ್ತಿಯಾಗಿ ಆವರಿಸಬಲ್ಲದೇ? – ಎಂಬ ಶಂಕೆ, \(೨\) ಅಷ್ಟು ಕೀರ್ತಿಯೂ ಭಗವಂತನ ಅಪಾರ ಕೀರ್ತಿಯ ಅತ್ಯಲ್ಪಭಾಗವಾಗುವುದಲ್ಲವೆ? ಎಂಬ ಭಾವನೆ, ಮತ್ತು \(೩\) ಹಾಗಾದರೆ, ಅಂಥ ಅಲ್ಪವಾದ, ಹರುಕು ಮುರುಕು ಸ್ತುತಿಯನ್ನು ಮಾಡುವುದಾದರೂ ಏಕೆ? ಎಂಬ ಪ್ರಶ್ನೆಗೆ ಸಮಾಧಾನ.



“ಯಾನುಮ್ ಏತ್ತಿ, ಏೞುಲಹುಮ್ ಮುಟ್ರುಮ್ ಏತ್ತಿ, ಪಿನ್ನೈಯುಮ್ ತಾನುಮ್ ಏತ್ತಿಲುಮ್..................................” ಎಂಬಲ್ಲಿ 

’ಯಾನ್’ ಎಂಬುದು ’ನಾನು’ ಎಂದರೆ ಆಳ್ವಾರರಿಗೆ ಅನ್ವಯವಾಗುತ್ತದೆ. ಆಳ್ವಾರರು ಅಜ್ಞರು, ಅವರ ತಿಳಿವಳಿಕೆ ಕಡಿಮೆ ಎಂದು ಒಪ್ಪಿದರೂ, ಅವರು ಈಗ ಭಗವಂತನನ್ನು ಕುರಿತು ತಮಗೆ ತೋಚಿದ ಹಾಗೆ ಹೊಗಳಿ ಹಾಡುವುದು ಅವರು ಭಗವಂತನ ವಿಷಯದಲ್ಲಿ ಹಚ್ಚಿಕೊಂಡಿರುವ ಅತೀವ ವ್ಯಾಮೋಹದಿಂದ, ಒಂದು ಬಗೆಯ ಆಶೆಯ ಹುಚ್ಚಿನಿಂದ. ಆದರೂ ಅದು ಸ್ತುತಿಯೇ ತಾನೇ\! ಅಜ್ಞರು ಎನಿಸಿಕೊಂಡರೂ, ಆಶೆಯು ಹುಚ್ಚು ಹಿಡಿದವರು ಎಂದರೂ, ಅವರು ಹೇಳುವುದರಲ್ಲಿ ವಾಸ್ತವವಾದ ಹೊಗಳೀಕೆ ಅತ್ಯಲ್ಪವೆಂದರೂ, ಅದೂ ಭಗವಂತನನ್ನು ಕೀರ್ತಿಸುವುದೇ ಅಲ್ಲವೇ? 



’ಏೞ್ ಉಲಹುಮ್ ಮುಟ್ರುಮ್ ಏತ್ತಿ” – ಬ್ರಹ್ಮಾದಿ ದೇವತೆಗಳೂ, ಮಹರ್ಷಿಗಳು ಮತ್ತಿತ್ತರರೂ, ಎಲ್ಲರೂ ಭಗವದ್ವಿಷಯದಲ್ಲಿ ಆಳ್ವಾರರಿಗಿಂತಲೂ ಜ್ಞಾನಮಟ್ಟದಲ್ಲಿ ಮೇಲು ಎನ್ನೋಣ. ಅವರ ಸ್ತುತಿಯೆಲ್ಲವೂ ವಾಸ್ತವವಾಗಿ ಹೆಚ್ಚು ವಿಸ್ತಾರವಾದದ್ದೇ. 



“ತಾನುಮ್ ಏತ್ತಿಲುಮ್” – ಇಲ್ಲಿ ’ತಾನ್’ ಎಂಬುದು ಸ್ವಲ್ಪ ತೊಡಕಾದ ಪದವಾಗುತ್ತದೆ. ’ತಾನ್’ ಎಂದರೆ “ಸರ್ವಜ್ಞನಾದ ಭಗವಂತ” ಎಂದು ಬಲ್ಲವರು ಅರ್ಥಮಾಡಿದ್ದಾರೆ. ಅದರಂತೆ, “ಭಗವಂತನೇ ತನ್ನಕೀರ್ತಿಯನ್ನು ತಾನೇ ಹೊಗಳಿಕೊಂಡರೆ” – ಎಂದು ಅರ್ಥವಾಗುತ್ತದೆ. ಇದು ಸಾಧುವೇ? ಸರ್ವೇಶ್ವರನಿಗೂ ಈ ಬಗೆಯ ಹವ್ಯಾಸವುಂಟೇ? ಎಂಬ ಶಂಕೆ ತೋರಿಬರುತ್ತದೆ. 



ಆದರೆ, ಅಷ್ಟನ್ನೂ ಒಂದು ಅಲಂಕರವಾಗಿ ಪರಿಗಣಿಸಿ, “ಸ್ತುತಿ” ಎಂಬುದನ್ನು ಭಗವಂತನ “ಕೀರ್ತಿ”ಯೊಂದಿಗೆ ಹೋಲಿಸಿದರೆ, ಆಗ “ಆಳ್ವಾರರು ಮತ್ತು ಏಳು ಲೋಕಗಳೂ ಮಾಡುವ ಒಟ್ಟು ’ಸ್ತುತಿ’ ಎಂಬುದು ಭಗವಂತನ ಅನಂತಕೀರ್ತಿಗೆ ಎಷ್ಟು ಮಾತ್ರದ್ದು\! ಎಲ್ಲವೂ ಕೂಡಿದರೂ ಅದರ \(ಕೀರ್ತಿಯ\) ಅಲ್ಪಭಾಗವೇ ಅಲ್ಲವೇ? ಎಂದು ಅರ್ಥಮಾಡಿದರೆ, ಸಾಧುವೆನಿಸುತ್ತದೆ. ವಿಷಯವನ್ನು ಸರಿಯಾಗಿ ಬಿಡಿಸಿ ಹೇಳಬಲ್ಲ ಮಹನೀಯರ ಬಳಿಯಲ್ಲಿ ಇದರ ತೊಡಕನ್ನು ತೀರ್ಮಾನಿಸಿಕೊಳ್ಳಬಹುದೆನಿಸುತ್ತದೆ. 



“ತೇನುಮ್ ಪಾಲುಮ್ ಕನ್ನಲುಮ್ ಅಮುದಮಾಹಿ ತಿತ್ತಿಪ್ಪ” – ಎಂಥ ಸುಂದರವಾದ ಹೋಲಿಕೆ ಇದು\! ಜೇನುತುಪ್ಪ, ಹಾಲು, ಸಕ್ಕರೆ ಈ ಮೂರೂ ಸಿಹಿವಸ್ತುಗಳೇ ಆದರೂ ಒಂದೊಂದರ ಮಾಧುರ್ಯ ಒಂದೊಂದು ಬಗೆಯಲ್ಲಿ ರುಚಿಕರ. ಆ ಮೂರು ಸಿಹಿವಸ್ತುಗಳನ್ನೂ ಒಟ್ಟುಗೂಡಿಸಿದರೆ, ಬರುವ ಮಿಶ್ರವಸ್ತು ಈ ಮೂರನ್ನೂ ಮೀರಿಸಿದ ರುಚಿಯುಳ್ಳ ಅಮೃತವೇ? ಭಗವಂತನ ಸ್ತುತಿಯೇ ಹಾಗೆ. ಎಷ್ಟು ಸ್ತುತಿಸಿದರೂ ಆಶೆ ತೀರುವುದಿಲ್ಲ. ಎಷ್ಟು ಸವಿದರೂ ಆರ ಆಶೆಯೂ ತೀರುವುದಿಲ್ಲ. ಇನ್ನೂ ಬೇಕು ಎನಿಸುತ್ತದೆ. 



ಹಾಗೆಯೇ, ಆಶೆಯ ಹುಚ್ಚು ಹತ್ತಿದ ಆಳ್ವಾರರ \(ಅದು ಜೇನುತುಪ್ಪ-ಸ್ವಲ್ಪವೇ\), ಏಳು ಲೋಕದವರ \(ಅದು ಹಾಲು-ಹೆಚ್ಚಾಗಿ\), ಮತ್ತು ’ತನ್ನ’ \(ಅದು ಸಕಕ್ರೆ- ಎಷ್ಟು ಹಿತವೋ ಅಷ್ಟು\) ಸ್ತುತಿ \(ಕೀರ್ತಿ\)ಗಳು ಒಟ್ಟುಗೂಡಿದರೆ, ದಿಟವಾಗಿ ಅಮೃತತ್ವವನ್ನೇ ಉಂಟುಮಾಡುತ್ತದೆ. 



ಆಳ್ವಾರರು ಹೇಳುತ್ತಾರೆ: ಆಶೆಯ ಹುಚ್ಚುಹಿಡಿದ ನಾನು ಮಾಡುವ ಸ್ತುತಿಯೂ, ಏಳು ಲೋಕಗಳು ಮಾಡುವ ಸ್ತುತಿಯೂ ಒಟ್ಟುಗೂಡಿದರೆ, ಸರ್ವೇಶ್ವರನ ಅನಂತವಾದ ಕೀರ್ತಿಯ ಎಷ್ಟು ಭಾಗವನ್ನು ಹೇಳಿದಂತಾಗುವುದು? ಜೇನುತುಪ್ಪ, ಹಾಲು, ಸಕ್ಕರೆ ಎಂಬ ಮೂರು ಸಿಹಿವಸ್ತುಗಳು ಒಂದರೊಡನೆ ಒಂದು \(ಒಟ್ಟಾಗಿ\) ಬೆರೆಯುವುದರಿಂದ ಬರುವುದು ಅಮೃತವೇ ಆಗುವುದರಿಂದ, ಅಲ್ಪನಾದ ನಾನೂ ಭಗವಂತನನ್ನು ಸ್ತುತಿಸುತ್ತೇನೆ. ಇದರಿಂದ, ನನ್ನ ಉಜ್ಜೀವನವಾಗುವುದು. 



೧೧. ಉಯ್ ವುಪಾಯಮ್ ಮಟ್ರಿನ್ಮೈತೇಱಿ ಕ್ಕಣ್ಣನೊಣ್ ಕೞಲ್ ಹಳ್ ಮೇಲ್,

ಶೆಯ್ಯತಾಮರೈಪ್ಪೞನತ್ತೆನ್ ಕುರುಹೂರ್ ಚ್ಚಡಹೋಪನ್, 

ಪೊಯ್ಯಿಲ್ ಪಾಡಲಾಯಿರತ್ತುಳ್ ಇವೈಯುಮ್ ಪತ್ತುಮ್ ವಲ್ಲಾರ್ ಹಳ್, 

ವೈಯಮ್ ಮನ್ನಿ ವೀಟ್ರಿರುನ್ದು ವಿಣ್ಣುಮಾಳ್ವರ್ ಮಣ್ಣುಡೇ. 



ಉಯ್ ವು ಉಪಾಯಮ್ = ಉಜ್ಜೀವನಗೊಳ್ಳುವ ಉಪಾಯವನ್ನೂ, ಮಟ್ರು = ಮತ್ತು, ಇನ್ಮೈ = ಇಲ್ಲದಿರುವಿಕೆಯನ್ನೂ, ತೇಱಿ = ನಂಬಿ, ಕಣ್ಣನ್ = ಅತ್ಯಾಕರ್ಷಕನ, \(ಶ್ರೀಕೃಷ್ಣನ\), ಒಣ್ = ಸುಂದರವಾದ, ಕೞಲ್ ಹಳ್ ಮೇಲ್ = ತಿರುವಡಿಗಳನ್ನು ಕುರಿತು, ಶೆಯ್ಯತಾಮರೈ = ಕೆಂದಾವರೆಯ, ಪೞನಮ್ = ಸರೋವರಗಳ \(ತಟಾಕಗಳ\), ತೆನ್ ಕುರುಹೂರ್ = ಸುಂದರವಾದ ತಿರುಕ್ಕೂರುಹೂರಿನ, ಶಡಹೋಪನ್ = ಶಠಗೋಪನ \(ನಮ್ಮಾಳ್ವಾರರ\), ಪೊಯ್ ಇಲ್ = ಸುಳ್ಳಲ್ಲದ \(ಸತ್ಯಪೂರ್ಣವಾದ\), ಪಾಡಲ್ = ಹಾಡುಗಳು, ಆಯಿರತ್ತುಳ್ = ಒಂದು ಸಾವಿರದಲ್ಲಿ, ಇವೈಯುಮ್ ಪತ್ತುಮ್ = ಈ ಹತ್ತನ್ನು ವಲ್ಲಾರ್ ಹಳ್ = ಬಲ್ಲವರು, ವೈಯಮ್ = ಈ ಭೂಮಂಡಲದಲ್ಲಿ, ಮನ್ನಿ ವೀಟ್ರಿರುನ್ದು = ಬಹುಕಾಲ ಹಿತವಾಗಿ ಇದ್ದು, ವಿಣ್ಣುಮ್ ಆಳ್ವಾರ್ ಮುಣ್ಣುಡೇ = ಇಹಲೋಕದ ಜೊತೆಗೆ \(ಪರಮಪದದಲ್ಲಿ ಗೌರವಿಸಲ್ಪಡುತ್ತಾರೆ\). 



ಉಜ್ಜೀವನಗೊಳ್ಳೂವ ಉಪಾಯವನ್ನೂ ಮತ್ತು ಇಲ್ಲದಿರುವಿಕೆಯನ್ನೂ ನಂಬಿ, ಅತ್ಯಾಕರ್ಷಕನ \(ಶ್ರೀಕೃಷ್ಣನ\) ಸುಂದರವಾದ ತಿರುವಡಿಗಳನ್ನು ಕುರಿತು ಕೆಂದಾವರೆಯ ತಟಾಕಗಳ ಸುಂದರವಾದ ತಿರುಕ್ಕೂರುಹೂರಿನ ಶಠಗೋಪನ \(ನಮ್ಮಾಳ್ವಾರರ\) ಸತ್ಯಪೂರ್ಣವಾದ ಒಂದುಸಾವಿರ ಹಾಡುಗಳಲ್ಲಿ ಈ ಹತ್ತನ್ನು ಬಲ್ಲವರು ಭೂಮಂಡಲದಲ್ಲಿ ಬಹುಕಾಲ ಹಿತವಾಗಿ ಬಾಳಿ, ಇಹಲೋಕದ ಜೊತೆಗೆ ಪರಮಪದದಲ್ಲಿ ಗೌರವಿಸಲ್ಪಡುತ್ತಾರೆ. 



ಈ ತಿರುವಾಯ್ ಮೊೞಿಯ ಕಡೆಯ ಪಾಶುರ ಇದು. ತಿರುವಾಯ್ ಮೊೞಿಯ ಮುಖ್ಯ ಉದ್ದೇಶವೇ ಮನುಷ್ಯನು ಉಜ್ಜೀವನಗೊಳ್ಳುವಿಕೆ. ಇದಕ್ಕೆ ಅತ್ಯಂತ ಸುಲಭವಾದ ಉಪಾಯವೆನೆಂದು ಈ ಹತ್ತು ಪಾಶುರಗಳಲ್ಲಿ ಸೃಷ್ಟೀಕರಿಸಲಾಗಿದೆ. ಜನನ, ಮರಣದ ಸುಳಿಯಿಂದ ಬಿಡುಗಡೆ ಹೊಂದುವುದು ಮತ್ತು ಪರಮಪದವನ್ನು ಸೇರುವುದು ಗುರಿ. ಇದಕ್ಕೆ ಸರ್ವೇಶ್ವರನಾದ ಶ್ರೀಮನ್ನಾರಾಯಣನ ತಿರುವಡಿಗಳನ್ನು ದೃಢವಾಗಿ ಆಶ್ರಯಿಸಿ, ಅವನ ಅನಂತ ಕೀರ್ತಿಯನ್ನು ಎಡೆಬಿಡದಂತೆ ಸ್ತುತಿಸುತ್ತಾ ಇರುವುದೇ ಅತ್ಯಂತ ಸುಲಭವಾದ ಮುಕ್ತಿ ಮಾರ್ಗ. ಇದನ್ನು ತಪ್ಪದೆ ನಡೆಸತಕ್ಕವರು ಇಹಲೋಕದಲ್ಲಿಯೇ ಚಿಂತೆ ವ್ಯರ್ಥೆಗಳಿಲ್ಲದ ಪರಿಶುದ್ಧವಾದ ಜೀವನವನ್ನು ನಡೆಸುತ್ತಾರೆ. ಮತ್ತು ಗತಿಸಿದ ಬಳಿಕೆ ಅವರಿಗೆ ಪರಮಪದವಾಸವೂ ಸ್ವಾಮಿಯ ನಿತ್ಯಕೈಂಕರ್ಯವೂ ಪ್ರಾಪ್ತವಾಗುತ್ತವೆ. 



ಕೆಂದಾವರೆಯಿಂದ ತುಂಬಿ ಶೋಭಿಸುವ ತಟಾಕಗಳಿಂದ ಸುತ್ತುವರಿದ ತಿರುಕ್ಕೂರುಹೂರಿನ ಶ್ರೀಶಠಗೋಪರು \(ನಮ್ಮಾಳ್ವಾರರು\) ಭಗವದ್ವಿಷಯವಾಗಿ, ಮಾನವ ಉಜ್ಜೀವನ ಹೇತುವಾಗಿ, ಒಂದು ಸಾವಿರ ಪಾಶುರಗಳನ್ನು ಬರೆದು ಭಗವಂತನನ್ನು ನಾನಾ ರೀತಿಯಲ್ಲಿ ಕೀರ್ತಿಸಿದ್ದಾರೆ. ಅವುಗಳಲ್ಲಿ ಈ ಹತ್ತು ಪಾಶುರಗಳನ್ನು ಚೆನ್ನಾಗಿ ಅರಿತುಕೊಂಡು ಅದರಂತೆ ನಡೆಯುವ ಜನರಿಗೆ ಮೇಲೆ ಹೇಳಿಅ ಫಲತಪ್ಪುವುದಿಲ್ಲ. ಹೀಗಿದೆ ಈ ತಿರುವಾಯ್ ಮೊೞಿಯ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*



ತಿರುವಾಯ್ ಮೊೞಿ  ನಾಲ್ಕನೆಯ ದಶಕ ನಾಲ್ಕನೆಯ ತಿರುವಾಯ್ಮೊೞಿ



೪. ಮಣೈಯಿರುನ್ದುೞಾವಿ 



೧. ಮಣ್ಣೈಯಿರುನ್ದುೞಾವಿ ವಾಮನನ್ ಮಣ್ಣಿದುವೆನುಮ್,

ವಿಣ್ಣೈತ್ತೊೞುದವನ್ ಮೇವು ವೈಹುನ್ದಮೆನ್ ಱುಕೈ ಕಾಟ್ಟುಮ್,

ಕಣ್ಣೈಯುಣ್ಣೀರ್ ಮಲ್ಹನಿನ್ ಱು ಕಡಲ್ ವಣ್ನನೆನ್ನುಮನ್ನೇ\!, ಎನ್ 

ಪೆಣ್ಣೈಪ್ಪೆರುಮಯಲ್ ಶೆಯ್ ದಾಱ್ ಕು ಎನ್ ಶೆಯ್ ಹೇನ್ ಪೆಯ್ ವಳೈಯೀರೇ.



ಮಣ್ಣೈ = ಭೂಮಿಯನ್ನು, ಇರುನ್ದು = ಬಗ್ಗಿ, ತುೞಾವಿ = ಸವರಿ \(ಕೈಯಿಂದ\), ವಾಮನನ್ ಮಣ್ ಇದು = ಇದು ವಾಮನನ ಭೂಮಿ, ಎನ್ನುಮ್ = ಎನ್ನುತ್ತಾಳೆ, ವಿಣ್ಣೈ = ಆಕಾಶಕ್ಕೆ, ತೊೞುದು = ಕೈಮುಗಿದು, ಅವನ್ ಮೇವು = ಅವನು ನಿತ್ಯವಾಸ ಮಾಡುವ, ವೈಹುನ್ದಮ್ ಎನ್ ಱು = ವೈಕುಂಠ ಎಂದು, ಕೈಕಾಟ್ಟುಮ್ = ತೋರಿಸುತ್ತಾಳೆ \(ಕೈಚಾಚಿ\), ಕಣ್ಣೈ = ಕಣ್ಣನ್ನು, ಉಳ್ ನೀರ್ = ಒಳಗಿನ ನೀರು, ಮಲ್ ಹ ನಿನ್ ಱು = ಉಕ್ಕಿ ಹರಿಯುವಂತೆ ನಿಂತಿರಲು, ಕಡಲ್ ವಣ್ಣನ್ ಎನ್ನುಮ್ = ಕಡಲಿನ ಬಣ್ಣದವನು ಎನ್ನುತ್ತಾಳೆ, ಅನ್ನೇ = ತಾಯಂದಿರೇ, ಎನ್ ಪೆಣ್ಣೈ = ನನ್ನ ಮಗಳನ್ನು \(ಮಗಳಿಗೆ\) ಪೆರುಮಯಲ್ ಶೆಯ್ ದಾ ಱ್ ಕು = ದೊಡ್ಡ ಹುಚ್ಚಿಯನ್ನು ಮಾಡಿದವರಿಗೆ, \(ದೊಡ್ಡ ಹುಚ್ಚು ಹಿಡಿಸಿದವರಿಗೆ\), ಎನ್ ಶೆಯ್ ಹೇನ್ = ಏನು ಮಾಡಲಿ, ಪೆಯ್ ವಳೈಯೀರೇ = ಕೈಯಲ್ಲಿ ಬಳೆಯನ್ನು ಧರಿಸಿರುವವರೇ. 



ಬಗ್ಗಿ ಭೂಮಿಯನ್ನು ಕೈಯಿಂದ ಸವರಿ, ’ಇದು ವಾಮನನ ಭೂಮಿ’ ಎನ್ನುತ್ತಾಳೆ, ಆಕಾಶಕ್ಕೆ ಕೈಮುಗಿದ, ಅತ್ತ ಕಡೆ ಕೈಮಾಡಿ ತೋರಿಸುತ್ತಾ, ’ಅವನು ನಿತ್ಯವಾಸ ಮಾಡುವ ವೈಕುಂಠ’ ಎನ್ನುತ್ತಾಳೆ. ಕಣ್ಣಲ್ಲಿ ಉಕ್ಕಿಹರಿಯುವಂತೆ ನೀರು ನಿಂತಿರಲು, ’ಕಡಲ್ ವಣ್ಣ’ ಎನ್ನುತ್ತಾಳೆ. ಕೈಯಲ್ಲಿ ಬಳೆಯನ್ನು ಧರಿಸಿರುವವರೇ, ನನ್ನ ಮಗಳಿಗೆ ದೊಡ್ಡ ಹುಚ್ಚು ಹಿಡಿಸಿದವರಿಗೆ ಏನು ಮಾಡಲಿ? 



ಈ ತಿರುವಾಯ್ ಮೊೞಿಯಲ್ಲಿ ಆಳ್ವಾರರು ಮತ್ತೆ ’ನಾಯಕಿ’ ಆಗಿದ್ದಾರೆ. ತನ್ನ ನಾಯಕನನ್ನು ಕುರಿತು ಬಗೆಬಗೆಯಾಗಿ ಸ್ಮರಿಸುತ್ತಾಳೆ. ಕಣ್ಣೆದುರಲ್ಲಿ ಅವಳಿಗೆ ಕಂಡು ಬಂದ ಯಾವ ಹೋಲುವ ವಸ್ತುವಾದರೂ ಅವನ \(ಭಗವಂತನ\) ನೆನಪನ್ನು ಮೂಡಿಸುತ್ತದೆ. 



ನಾಯಕಿಯ ವಿಚಿತ್ರವರ್ತನೆಯನ್ನು ಕಂಡು ಅವಳ ’ತಾಯಿ’ \(ನಾಯಕಿಗೆ ಒಬ್ಬ ತಾಯಿಯಿದ್ದಾಳೆಂಬ ಭಾವನೆ\) ಮರುಗುತ್ತಾಳೆ. ತನ್ನ ಮಗಳು ಎಲ್ಲಾ ಹೆಂಗಳಂತೆ ಪ್ರಾಪಂಚಿಕ ಸುಖದತ್ತ ಯೋಚನೆಯನ್ನು ಹರಿಸುವುದಿಲ್ಲವಲ್ಲ\! ಅಪ್ರಾಪಂಚಿಕ ರೀತಿಯಲ್ಲಿ ಅವಳು ನಡೆದುಕೊಳ್ಳುತ್ತಿದ್ದಾಳಲ್ಲ\! ಅವಳ ಆಶೆಪೂರ್ಣಗೊಳ್ಳುವುದಿಲ್ಲವಲ್ಲ\! ಎಂಬ ಈ ವ್ಯಥೆಯನ್ನು ಆ”ತಾಯಿ’ ಇತರ ತಾಯಂದಿರೊಡನೆ ಹೇಳಿಕೊಂಡು ವಿಲಪಿಸುತ್ತಾಳೆ. ಭಗವದ್ವಿಷಯಿಕ ಭಾವನೆಗಳಿಂದ ತುಂಬಿದ ಈ ತಿರುವಾಯ್ ಮೊೞಿ ಸ್ವಾರಸ್ಯಪೂರ್ಣವಾಗಿದೆ. 



“ಮಣ್ಣೈಯಿರುನ್ದು ತುಳಾವಿ ವಾಮನನ್ ಮಣ್ ಎನ್ನುಮ್” – “ನನ್ನ ಮಗಳು ನೆಲವನ್ನು ಕೈಯಿಂದ ಸವರುತ್ತಾ, ಅದರ ಬಗೆಗೆ ವಿಶ್ವಾಸವನ್ನು ತೋರಿಸುತ್ತಾ, ’ಇದು ವಾಮನ ನೆಲ’ ಎನ್ನುತ್ತಾಳೆ”. ಇಲ್ಲಿ, ವಾಮನ ತ್ರಿವಿಕ್ರಮಾವತಾರಗಳ ಭಗವಂತನ ಅದ್ಭುತಲೀಲೆಯನ್ನು ನೆನಪಿಗೆ ತರುತ್ತದೆ. ದಿವ್ಯಸುಂದರನಾದ ವಾಮನವಟುವಾಗಿ ಬಲಿಚಕ್ರವರ್ತಿಯ ಯಾಗಶಾಲೆಗೆ ಭಗವಂತನು ಬಂದ. ತನ್ನ ಹೆಜ್ಜೆಯಲ್ಲಿ ಮೂರು ಹೆಜ್ಜೆಗಳ ನೆಲವನ್ನು ಬೇಡಿದ. ದಾನವನ್ನು ಬಲಿಯಿಂದ ಪಡೆದುಕೊಂಡ ಕೂಡಲೇ ಸ್ವಾಮಿಯು ತ್ರಿವಿಕ್ರಮನಾಗಿ ಬೆಳೆದ. ತನ್ನ ಒಂದು ಹೆಜ್ಜೆಯನ್ನು ಭೂಮಿಯ ತುಂಬ ವಿಸ್ತರಿಸಿ, ’ಇದೋ ಒಂದು ಹೆಜ್ಜೆ ಆಯಿತು’ ಎಂದ. ಅಂದಿನಿಂದ ಭೂಮಿಯು ಭಗವಂತನ ಸ್ವತ್ತೇ ಎಂಬ ಸತ್ಯವನ್ನು ತೋರಿಸಿಕೊಟ್ಟ. 



“ವಿಣ್ಣೈತ್ತೊೞುದು ಅವನ್ ಮೇವು ವೈಹುನ್ದಮ್ ಎನ್ ಱು ಕೈಕಾಟ್ಟುವನ್” ’ನನ್ನ ಮಗಳು ಆಕಾಶಕ್ಕೆ ಕೈಮುಗಿದು, ಅತ್ತ ಕಡೆ ಕೈಚಾಚಿ, “ಅದು ಅವನಿರುವ ವೈಕುಂಠ” ಎನ್ನುತ್ತಾಳೆ. ಭೂಮಿಯೂ ಆಕಾಶವೂ ಭಗವಂತನ ಸೃಷ್ಟಿಯಾದ ಪಂಚಭೂತಗಳನ್ನು ಸೂಚಿಸುವುದು. ಪಂಚಭೂತಗಳಿಂದಲೇ ಜಗತ್ತಿನ ಎಲ್ಲಾ ವಸ್ತುಗಳು ಸೃಷ್ಟಿಯಾದವು. ’ನಾಯಕಿ’ಯೂ ಅಷ್ಟೇ\! ’ನಾನೂ ಅವನ ಸೃಷ್ಟಿಯೇ, ಅವನ ಸ್ವತ್ತೇ’ ಎಂದು ಅವಳ ಭಾವನೆ ಇರಬಹುದು. ಆಕಾಶದ ದಿಕ್ಕಿನಲ್ಲೇ, ಎಂದರೆ, ಮೇಲಣ ದಿಕ್ಕಿನಲ್ಲಿ ’ಪರಮಪದ’ವಿದೆಯೆನ್ನುತ್ತಾರೆ. ’ನಾಯಕಿ’ಗೆ ಅದರ ನೆನಪು ಬಂದಿರಬೇಕು. ತಾನು ತನ್ನ ಪ್ರಿಯನೊಡನೆ ಸೇರಿ ಆನಂದಿಸುವ ಸ್ಥಳವೇ ವೈಕುಂಠ \(ಪರಮಪದ\) ಎಂದು ಅವಳ ಮನಸ್ಸಿಗೆ ಬಂದಿರಬೇಕು. ಅರಿತು, ಇಲ್ಲಿ ಪರಮಪದದ ಸ್ಮರಣೆ ಇದೆ. 



ಕಣ್ಣೈಯುಣ್ಣೀರ್ ಮಲ್ ಹ ನಿನ್ ಱು ಕಡಲ್ ವಣ್ಣನೆನ್ನುಮ್” – ಅವಳು”ಕಡಲ್ ವಣ್ಣ’ ಎಂದು ತನ್ನ ನಾಯಕನನ್ನು ಸ್ಮರಿಸಿಕೊಳ್ಳುತ್ತಾಳೆ. ಅವನ ನೆನಪು ಬಂದಾಗಲೆಲ್ಲಾ, ಅವನನ್ನು ಸ್ಮರಿಸಿಕೊಂಡಾಗಲೆಲ್ಲಾ, ಅವಳ ಕಣ್ಣುಗಳಲ್ಲಿ ನೀರು ತುಂಬಿ ತುಳುಕುತ್ತದೆ. ಎಷ್ಟು ಬಗೆಯಲ್ಲಿ ಭಗವಂತನನ್ನು ಕುರಿತು ಚಿಂತಿಸಿದರೂ ಅವನ ಕೃಪೆ ತನಗೆ ಉಂಟಾಗಲಿಲ್ಲವಲ್ಲ ಎಂದು ಅವಳ ಕೊರಗು. ಅದನ್ನು ಸೂಚಿಸುವುದು ಆ ಕಣ್ಣೀರು. 



ತಾಯಿ ಹೇಳುತ್ತಾಳೆ: ಕೈಗಳಲ್ಲಿ ಬಳೆಗಳನ್ನು ಧರಿಸಿದವರೇ \(ಎಂದರೆ, ಸೌಭಾಗ್ಯವತಿಯರಾಗಿ ಮಕ್ಕಳನ್ನು ಪಡೆದು ಸಂಸಾರನಡೆಸುತ್ತಾ, ಜೀವನದ ಕಷ್ಟಸುಖಗಳನ್ನೂ ದುಃಖಸಂಕಟಗಳನ್ನೂ ಅನುಭವಿಸಿ ಅರಿತವರು – ಇತರ ಮಾತೆಯರು\) ನನ್ನ ಮಗಳಿಗೆ ಬಲವಾದ ಹುಚ್ಚು ಹಿಡಿದಿದೆ. ಅದು ಭಗವದ್ವಿಷಯವಾದ ಹುಚ್ಚು, ಕಂಡಿರಾ\! ಅವಳು ನೆಲವನ್ನು ಸವರುತ್ತಾ ’ಇದು ವಾಮನನ ನೆಲ’ ಎನ್ನುತ್ತಾಳೆ. ಆಕಾಶಕ್ಕೆ ಕೈಮುಗಿದು, ಕೈಚಾಚಿ, ’ಅದು ಅವನ ಪರಮಪದ’ ಎನ್ನುತ್ತಾಳೆ. ಅವನ ತಿರುನಾಮಗಳನ್ನು ಸ್ಮರಿಸುತ್ತಾ, ಅವಳ ಕಣ್ಣುಗಳಲ್ಲಿ ನೀರು ತುಂಬಿ ತುಳುಕುತ್ತದೆ. ಹೀಗೆ, ಅವಳಿಗೆ ವ್ಯಾಮೋಹದ ಹುಚ್ಚನ್ನು ಹಿಡಿಸಿದವನ ವಿಷಯದಲ್ಲಿ ನಾನೇನು ಮಾಡಲಿ? 



ಪಾಶುರದ ಉದ್ದಕ್ಕೂ ಭಕ್ತಿಭಾವವನ್ನು ಹೇಳುತ್ತದೆ. ಉತ್ಕಟವಾಗಿ ಭಕ್ತಿಯುಳ್ಳವನು ಒಂದು ಬಗೆಯ ’ಹುಚ್ಚನೇ’, ಅವನದು ’ಭಕ್ತಿಯ ಹುಚ್ಚು’ –’ಭಗವಂತನ ಹುಚ್ಚು’.



ಭಗವಂತನು ನಮಗೆ ನೀಡಿರುವ ಎಲ್ಲಾ ಸೌಕಾರ್ಯಗಳಿಗೂ ನಾವು ಕೃತಜ್ಞರಾಗಿ, ಅವನಿಗೆ ನಮ್ರತೆಯಿಂದ ಎರಗುತ್ತಾ, ಅವನನ್ನು ಎಡೆಬಿಡದಂತೆ ಸ್ಮರಿಸುತ್ತಿರುವುದೇ ಅವನಲ್ಲಿ ಭಕ್ತಿಮಾಡುವ ರೀತಿ- ಎಂದು ಸೂಚಿಸಲಾಗಿದೆ. 



೨. ಪೆಯ್ ವಳೈಕ್ಕೈಹಳೈಕ್ಕೂಪ್ಪಿ ಪ್ಪಿರಾನ್ ಕಿಡಕ್ಕೂಮ್ ಕಡಲೆನ್ನುಮ್,

ಶೆಯ್ಯದೋರ್ ಞಾಯಿಟ್ರೈಕ್ಕಾಟ್ಟಿ ಚ್ಚಿರೀತರನ್ ಮುರ್ ತ್ತಿಯೀದೆನ್ನುಮ್,

ನೈಯುಮ್ ಕಣ್ಣೀರ್ ಮಲ್ ಹ ನಿನ್ ಱು ನಾರಣನೆನ್ನುಮನ್ನೇ, ಎನ್

ದೆಯ್ ವ ವುರುವಿಱ್ ಶಿಱುಮಾನ್ ಶೆಯ್ ಹಿನ್ ಱ ದೊನ್ ಱಱಿಯೇನೇ. 



ಪೆಯ್ ವಳೈಕ್ಕೈ = ತೊಟ್ಟ ಬಳೆಗಳ ಕೈಗಳನ್ನು, ಕೂಪ್ಪಿ = ಜೋಡಿಸಿ \(ಅಂಜಲಿ ಮಾಡಿ\), ಪಿರಾನ್ = ಪರಮೋಪಕಾರಿಯು, ಕಿಡಕ್ಕೂಮ್ = ಪವಡಿಸುವ, ಕಡಲ್ = ಕಡಲು, ಎನ್ನುಮ್ = ಎನ್ನುತ್ತಾಳೆ, ಶೆಯ್ಯದು = ಸುಂದರವಾದ \(ಕೆಂಬಣ್ಣದ\), ಓರ್ = ಸಾಟಿಯಿಲ್ಲದ, ಞಾಯಿಟ್ರೈ ಕಾಟ್ಟಿ = ಸೂರ್ಯನನ್ನು ತೋರಿಸಿ, ಶಿರೀತರನ್ ಮೂರ್ ತ್ತಿ = ಶ್ರೀಧರನ ಮೂರ್ತಿಯು, ಈದು ಎನ್ನುಮ್ = ಇದೇ ಎನ್ನುತ್ತಾಳೆ, ನೈಯುಮ್ = ಬಾಡಿ ಹೋಗುತ್ತಾಳೆ \(ಕೊರಗುತ್ತಾಳೆ\), ಕೃಶಹೊಂದುತ್ತಾಳೆ, ಕಣ್ ನೀರ್ ಮಲ್ ಹಿ = ಕಣ್ಣಲ್ಲಿ ತುಳುಕುವಂತೆ ನೀರು ನಿಂತು, ನಾರಣನ್ ಎನ್ನುಮ್ = ನಾರ್‍ಆಯಣ, ಎನ್ನುತ್ತಾಳೆ, ಅನ್ನೇ = ತಾಯಂದಿರೆ, ಎನ್ ದೆಯ್ ವಮ್ = ನನ್ನ ದೇವತೆಯೇ ಆದವಳು, ಉರುವಿಲ್ = ರೂಪದಲ್ಲಿ ಶಿರುಮಾನ್ = ಎಳೆಯಹರೆಯದ ಜಿಂಕೆಯಂತಿರುವವಳು, ಶೆಯ್ ಹಿನ್ ಱದು = ಮಾಡುತ್ತಿರುವುದು, ಒನ್ ಱು = ಸ್ವಲ್ಪವೂ, ಅಱಿಯೇನೇ = ತಿಳಿದುಕೊಳ್ಳಲಾರೆನಲ್ಲ. 



ತೊಟ್ಟ ಬಳೆಗಳ ಕೈಗಳನ್ನು ಜೋಡಿಸಿ, ಅಂಜಲಿಮಾಡಿ, ’ಪರಮೋಪಕಾರಿಯು ಪವಡಿಸುವ ಕಡಲು’ ಎನ್ನುತ್ತಾಳೆ. ಸುಂದರವಾದ ಕೆಂಬಣ್ಣದ ಸೂರ್ಯನನ್ನು ತೋರಿಸಿ, ಶ್ರೀಧರನಮೂರ್ತಿ ಇದೇ ಎನ್ನುತ್ತಾಳೆ. ಬಾಡಿ ಕೃಶಗೊಳ್ಳುತ್ತಾಳೆ, ಕಣ್ಣಲ್ಲಿ ತುಳುಕುವಂತೆ ನೀರು ನಿಲ್ಲಲು, ನಾರಾಯಣ ಎನ್ನುತ್ತಾಳೆ, ತಾಯಂದಿರೇ, ನನ್ನ ದೇವತೆಯೇ ಅವಳು, ರೂಪದಲ್ಲಿ, ಎಳೆಯ ಹರೆಯದ ಜಿಂಕೆಯಂತೆ ಇರುವವಳು ಮಾಡುತ್ತಿರುವುದು ಸ್ವಲ್ಪವೂ ಅರಿಯಲಾರೆನಲ್ಲ\!



ಹಿಂದಿನ ಪಾಶುರದ ವಿಷಯವನ್ನು ಇಲ್ಲಿ ಮುಂದುವರಿಸಲಾಗಿದೆ. 

ತಾಯಿ ಹೇಳುತ್ತಾಳೆ: ಮಾತೆಯರೇ, ನನ್ನ ಮಗಳು ಪಾಲ್ಗಡಲನ್ನು ಸ್ಮರಿಸಿದಾಗ, ಪರಮಭಕ್ತಿಯಿಂದ ಕೈಮುಗಿಯುತ್ತಾಳೆ. ’ಪರಮೋಪಕಾರಿಯಾದ ಭಗವಂತನು ಅನಂತನನ್ನು ಹಾಸುಗೆಯಾಗಿ ಮಾಡಿಕೊಂಡು ಪವಡಿಸುವ ಸ್ಥಳ ಅದು’ ಎನ್ನುತ್ತಾಳೆ. ಅವನ ದಿವ್ಯಮಂಗಳ ವಿಗ್ರಹವನ್ನು ಅದು ನೆನಪಿಗೆ ತರುತ್ತದೆಯೇನೋ\! ತನ್ನ ನಾಯಕನಿಗಾಗಿ ಬಾಡಿ ಬಸವಳಿಯುತ್ತಾಳೆ. ’ನಾರಾಯಣ’ ಎಂದು ಮುಂತಾಗಿ ಅವನ ನಾಮವನ್ನು ನೆನೆಯುವಾಗಲೆಲ್ಲಾ ಅವಳ ಕಣ್ಣುಗಳಲ್ಲಿ ನೀರು ತುಂಬಿ ತುಳುಕುತ್ತದೆ. ರೂಪದಲ್ಲಿ ಅವಳು ದೇವತೆಯೆ\! ಜಿಂಕೆಯ ಕಣ್ಣುಗಳಂತಿರುವ ಅವಳ ಕಣ್ಣುಗಳೇ ಸಾಕು, ಅವಳ ಸೊಬಗನ್ನು ಹೆಚ್ಚಿಸುವುದಕ್ಕೆ. ಇಂಥ ಎಳೆಯ ಹರೆಯದ ಹುಡುಗಿಯು ಮಾಡುತ್ತಿರುವುದು ಏನೆಂದಾಗಲಿ, ಏಕೆ ಅವಳು ಹಾಗೆ ಎಂದಾಗಲಿ ನನಗೆ ಸ್ವಲ್ಪವೂ ಅರ್ಥವಾಗುವುದಿಲ್ಲವಲ್ಲ\! 



ಭಕ್ತನ ನಡೆ, ನುಡಿ ಎಲ್ಲವೂ ವಿಲಕ್ಷಣ. ಪ್ರಾಪಂಚಿಕದಲ್ಲಿ ಇಳಿಯ ಮುಳುಗಿದವರಿಗೆ ಭಕ್ತನ ರೀತಿ ಅರ್ಥವಾಗುವುದಾದರೂ ಹೇಗೆ? 



ಭಗವಂತನನ್ನು ನೆನಪಿಗೆ ತರುವ ವಿಷಯಗಳಾಗಲಿ, ವಸ್ತುಗಳಾಗಲಿ ಭಕ್ತನಿಗೆ ಪ್ರಿಯವಾದವು. ಅವುಗಳನ್ನು ನೋಡಿ ಆನಂದಿಸುತ್ತಾ, ಅವುಗಳನ್ನು ಕುರಿತು ಹೇಳುತ್ತಾ, ಕೀರ್ತಿಸುತ್ತಾ ಭಕ್ತನು ಕಾಲ ಕಳೆಯುವುದು. 



೩. ಅಱಿಯುಮ್ ಶೆನ್ ತೀಯೈತ್ತೞುವಿ ಅಚ್ಚುದನೆನ್ನುಮ್ ಮೆಯ್ ವೇವಾಳ್,

ಎಱಿಯುಮ್ ತಣ್ ಕಾಟ್ರೈತ್ತೞುವಿ ಎನ್ನುಡೈಕ್ಕೋವಿನ್ದನೆನ್ನುಮ್,

ವೆಱಿಕೊಳ್ ತುೞಾಯ್ ಮಲರ್ ನಾಱುಮ್ ವಿನೈಯುಡೈಯಾಟ್ಟಿಯೇನ್ ಪೆಟ್ರ,

ಶೆಱೆವಳೈ ಮುನ್ ಹೈಚ್ಚಿಱುಮಾನ್ ಶೆಯ್ ಹಿನ್ ಱದೆನ್ ಕಣ್ಣುಕ್ಕೊನ್ ಱೇ. 



ಅಱಿಯುಮ್ = ತಿಳಿವಳಿಕೆಗೆ ಬರುವ, ಶೆಮ್ ತೀಯೈ = ಕೆಂಪನೆಯ ಬೆಂಕಿಯನ್ನು, ತೞುವಿ = \(ಕೈಯಿಂದ\) ಸವರಿ, ಅಚ್ಚುದನ್ ಎನ್ನುಮ್ = ’ಅಚ್ಯುತ’ ಎನ್ನುತ್ತಾಳೆ, ಮೆಯ್ = ಮೈಯೆಲ್ಲ, ವೇವಾಳ್ = ಬೆಂದು ಹೋಗುತ್ತಿದ್ದಾಳೆ, ಎಱಯುಮ್ = ಬೀಸುವ, ತಣ್ ಕಾಟ್ರೈ = ತಂಗಾಳಿಯನ್ನು, ತೞುವಿ = ಸವರಿ, ಎನ್ನುಡೈ = ನನ್ನ, ಕೋವಿನ್ದನ್ ಎನ್ನುಮ್ = ಗೋವಿಂದ ಎನ್ನುತ್ತಾಳೆ, ವೆಱಿಕೊಳ್ = ಪರಿಮಳ ತುಂಬಿದ, ತುೞಾಯ್ ಮಲರ್ = ತುಲಸಿಯ ಹೂಗಳು, ನಾಱುಮ್ = ಸುವಾಸನೆಯಿಂದ ತುಂಬಿರುತ್ತದೆ ಅವಳಲ್ಲಿ, ವಿನೈಯುಡೈಯಾಟ್ಟಿಯೇನ್ = ಪಾಪಗಳನ್ನುಳ್ಳ ನಾನು, ಪೆಟ್ರ = ಪಡೆದ, ಶೆಱಿವಳೈ ಮುನ್ ಹೈ = ತುಂಬಿದ ಬಳೆಗಳ ಮುಂಗೈಯ, ಶಿಱುಮಾನ್ = ಎಳೆಯ ಜಿಂಕೆಯಂಥವಳು, ಶೆಯ್ ಹಿನ್ ಱದು= ಮಾಡುತ್ತಿರುವುದು, ಎನ್ ಕಣ್ಣುಕ್ಕು = ನನ್ನಕಣ್ಣಿಗೆ, ಒನ್ ಱೆ = ಒಂದೇ? \(ಎರಡೇ?\) 



ತಿಳಿವಳಿಕೆಗೆ ಬರುವ ಸುಡುವ ಬೆಂಕಿಯನ್ನು ಕೈಯಿಂದ ಸವರುತ್ತಾ ’ಅಚ್ಚುತ’ ಎನ್ನುತ್ತಾಳೆ. ಮೈಯಲ್ಲಿ \(ತಾನೇ\) ಬೆಂದು ಹೋಗುತ್ತಿದ್ದಾಳೆ. ಬೀಸುವ ತಂಗಾಳಿಯನ್ನು ಕೈಯಿಂದ ಸವರುತ್ತಾ ’ನನ್ನ ಗೋವಿಂದ’ ಎನ್ನುತ್ತಾಳೆ. ಪರಿಮಳ ತುಂಬಿದ ತುಲಸಿಯ ಹೂಗಳು ಅವಳಲ್ಲಿ ಸುವಾಸನೆಯಿಂದ ತುಂಬಿದೆ. ಪಾಪಗಳನ್ನುಳ್ಳ ನಾನು ಪಡೆದ, ತುಂಬಿದ ಕೈಬಳೆಗಳ ಮುಂಗೈಯ ಎಳೆಯ ಜಿಂಕೆಯಂಥವಳು ಮಾಡುತ್ತಿರುವುದು ನನ್ನ ಕಣ್ಣಿಗೆ ಒಂದೇ? 



’ಬೆಂಕಿಗೆ ಸುಡುವುದು ಸ್ವಭಾವ’, ’ತಂಗಾಳಿಗೆ ಹಿತವಾಗಿ ಬೀಸುವುದು ಸ್ವಭಾವ’ – ಆದರೆ ಇವು ಪರಸ್ಪರ ವಿರುದ್ಧವಾದವು. ನಾಯಕಿಗೆ ಇವು ಎರಡೂ ಹಿತವಾಗಿ, ಭಗವಂತನ \(ತನ್ನ ನಾಯಕಿನ\) ನೆನಪನ್ನು ತರುತ್ತವೆ. 



’ಮೆಯ್ ವೇವಾಳ್’ – ನಾಯಕಿಯ ದೇಹ, ಭಗವ್ಂತನ ಅಗಲಿಕೆಯಿಂದ ಬೆಂದು ಬಸವಳಿಯುತ್ತದೆ. 



“ಶೆಱಿವಳೈ ಮುನ್ ಹೈಚ್ಚಿಱುಮಾನ್” – ನಾಯಕಿಯ ಮುಂಗೈಗಳ ತುಂಬ ಬಳೆಗಳು. ಎಳೆಯ ಜಿಂಕೆಯಂತೆ ಅವಳೂ ತುಂಬ ಚಂಚಲ ವಿಶಾಲವೂ ಸುಂದರವೂ ಚಪಲತೆಯನ್ನುಳ್ಳ ಕಣ್ಣುಗಳನ್ನುಳ್ಳವಳು. 



“ಶೆಯ್ ಹಿನ್ ಱದು ಎನ್ ಕಣ್ಣುಕ್ಕು ಒನ್ ಱೇ” – ಅವಳು ಮಾಡುತ್ತಿರುವ, ಭಗವಂತನನ್ನು ಬಯಸಿ ಮಾಡುತ್ತಿರುವ, ಕೆಲಸಗಳು ಒಂದೇ ಎರಡೇ? ನನ್ನ ಕಣ್ಣ ಮುಂದೆ ಎಷ್ಟೋ ನಡೆಯುತ್ತಿರುತ್ತವೆ. ಅವುಗಳನ್ನೆಲ್ಲಾ ಕುರಿತು ನಾನು ಹೇಳಲಾರ್‍ಎನಲ್ಲ. 



ತಾಯಿ ಹೇಳುತ್ತಾಳೆ: ಸುಡುವ ಬೆಂಕಿ ನನ್ನ ಮಗಳಿಗೆ ಹಿತವಾಗಿರುತ್ತದೆ. ಅದನ್ನು ತನ್ನ ಕೈಯಿಂದ ಸವರುತ್ತಾ ’ಅಚ್ಯುತಾ’ \(ನಾಶವಿಲ್ಲದವನೇ\) ಎನ್ನುತ್ತಾಳೆ. ಬೀಸುವ ತಂಗಾಳಿಯನ್ನು ಸವರುತ್ತಾ ’ನನ್ನ ಗೋವಿಂದ’ ಎನ್ನುತ್ತಾಳೆ. ಅವಳು ಭಗವಂತನಿಗೆ ಇಷ್ಟವಾದ ಪರಿಮಳ ಪೂರ್ಣವಾದ ತುಲಸಿಯ ವಾಸನೆ ತುಂಬಿರುತ್ತದೆ. ಅವಳು ತನ್ನಮುಂಗೈಗಳಲ್ಲಿ ತುಂಬ ಬಳೆಯನ್ನು ತೊಟ್ಟಿದ್ದಾಳೆ. ಎಳೆಯ ಜಿಂಕೆಯಂತೆ ಅವಳು ಚಂಚಲಳಾಗಿದ್ದಾಳೆ. ತಾಯಂದಿರೇ, ನನ್ನ ಕಣ್ಣ ಮುಂದೆ ಅವಳು ಮಾಡುವ ಕೆಲಸ ಒಂದೇ ಎರಡೇ? ಅವುಗಳನ್ನು ಎಷ್ಟೆಂದು ಹೇಳಲಿ\! ಭಗವಂತನಿಗಾಗಿ ಅವಳು ಮೈಸೊರಗಿ ಬಾಡುತ್ತಿದ್ದಾಳಲ್ಲ.



ಯಾರು ಭಿನ್ನಸ್ವಭಾವದ ವಸ್ತುಗಳನ್ನು ಒಂದೇ ಬಗೆಯಲ್ಲಿ ಭಾವಿಸಿಕೊಳ್ಳೂವರೋ ಅವರನ್ನು ’ಸ್ಥಿತಪ್ರಜ್ಞ’ ಎನ್ನುತ್ತಾರೆ. ಮನಸ್ಸು ಅವರಿಗೆ ನಿಲುಕಡೆಯಲ್ಲಿರುತ್ತದೆ. ಅವರು ಭಗವಂತನಿಗೆ ತುಂಬ ಸಮೀಪ. 



೪. ಒನ್ ಱಿಯ ತಿಙ್ಗಳೈಕ್ಕಾಟ್ಟಿ ಒಳಿಮಣಿ ವಣ್ಣನೇ ಎನ್ನುಮ್,

ನಿನ್ ಱ ಕುನ್ ಱತ್ತಿನೈ ನೋಕ್ಕಿ ನೆಡುಮಾಲೇ ವಾಯೆನ್ ಱು ಕೂವುಮ್,

ನನ್ ಱು ಪೆಯ್ಯುಮ್ ಮೞೈ ಕಾಣಿಲ್ ನಾರಣನ್ ವನ್ದಾನೆನ್ ಱಾಲುಮ್

ಎನ್ ಱಿನ ಮೈಯಲ್ ಹಳ್ ಶೆಯ್ದಾನ್ ಎನ್ನುಡೈಕ್ಕೋಮಳತ್ತೈಯೇ. 



ಒನ್ ಱಿಯ = ಪರಿಪೂರ್ಣನಾದ, ತಿಙ್ಗಳೈ ಕಾಟ್ಟಿ = ಚಂದ್ರನನ್ನು ತೋರಿಸಿ, ಒಳಿ ಮಣಿ ವಣ್ಣನೇ = ಹೊಳೆಯುವ ನೀಲರತ್ನದ ಬಣ್ಣದವನೇ, ಎನ್ನುಮ್ = ಎನ್ನುತ್ತಾಳೆ, ನಿನ್ ಱ = ಎತ್ತರವಾಗಿ ನಿಂತಿರುವ, ಕುನ್ ಱತ್ತಿನೈ = ಬೆಟ್ಟವನ್ನು, ನೋಕ್ಕಿ = ನೋಡಿ, ನೆಡುಮಾಲೇ ವಾ = ಸರ್ವೇಶ್ವರನೇ ಬಾ, ಎನ್ ಱು ಕೂವುಮ್ = ಎಂದು ಕೂಗಿ ಕರೆಯುತ್ತಾಳೆ, ನನ್ ಱುಪೆಯ್ಯುಮ್ = ಚೆನ್ನಾಗಿ ಸುರಿಯುವ, ಮೞೈ ಕಾಣಿಲ್ = ಮಳೆಯನ್ನು ಕಂಡರೆ, ನಾರಣನ್ = ನಾರಾಯಣನೇ, ವನ್ದಾನ್ = ಬಂದನು, ಎನ್ ಱ = ಎಂದು, ಆಲುಮ್ = ಆಲಾಪಿಸುತ್ತಾಳೆ \(ಕೂಗುತ್ತಾಳೆ\), ಎನ್ ಱು = ಯಾವ ದಿನ, ಇನಮೈಹಳ್ = ಇಂಥ ಮಂಕುಬೂದಿಯನ್ನು, ಶೆಯ್ ದಾನ್ = ಮಾಡಿದನು. ಎನ್ನುಡೈ ಕೋಮಳತ್ತೈಯೇ = ನನ್ನ ಕೋಮಲಳಾದವಳನ್ನೇ.



ಪೂರ್ಣಚಂದ್ರನನ್ನು ತೋರಿಸಿ ’ಹೊಳೆಯುವ ನೀಲರತ್ನದ ಬಣ್ಣದವನೇ’ ಎನ್ನುತ್ತಾಳೆ, ಎತ್ತರವಾಗಿ ನಿಂತಿರುವ ಬೆಟ್ಟವನ್ನುನೋಡಿ ’ಸರ್ವೇಶ್ವರನೇ ಬಾ’ ಎಂದು ಕೂಗಿ ಕರೆಯುತ್ತಾಳೆ. ಚೆನ್ನಾಗಿ ಸುರಿಯುವ ಮಳೆಯನ್ನು ಕಂಡರೆ, ’ನಾರಾಯಣನೇ ಬಂದನು’ ಎಂದು ಆಲಾಪಿಸುತ್ತಾಳೆ. ನನ್ನ ಈ ಕೋಮಲಳನ್ನು ಯಾವ ದಿನ ಇಂಥ ಮಂಕುಬೂದಿ ಮಾಡಿದನೋ? 



ಪ್ರಕೃತಿಯಲ್ಲಿ ಸೂರ್ಯ, ಚಂದ್ರ, ತಾರೆಗಳು, ತಮ್ಮ ವಿಲಕ್ಷಣವಾದ ಹೊಳಪಿನಿಂದ, ಮಿನುಗುವಿಕೆಯಿಂದ ಆಕರ್ಷಕವಾದವು. ಎತ್ತರವಾಗಿ ನಿಂತಿರುವ ಬೆಟ್ಟ ತನ್ನ ನಿಲುವಿನಿಂದಲೇ ಆಕರ್ಷಕವಾದದ್ದು. ಚೆನ್ನಾಗಿ, ಬಿರುಸಾಗಿ, ಸುರಿಯುವ ಮಳೆಯು ಚೇತನರ ಮನಸ್ಸಿಗೆ ಹಿತವನ್ನೂ ಆಹ್ಲಾದವನ್ನೂ ತರುವಂಥ ವಿಲಕ್ಷಣಗುಣವುಳ್ಳದ್ದು. ಚಂದ್ರಸೂರ್ಯಾದಿಗಳು ಭಗವಂತನ ಹೊಳೆಯುವ ಸ್ವರೂಪವನ್ನು ತೋರಿಸಿದರೆ, \(ಬೆಳಗಿಸಿದರೆ\), ಎತ್ತರವಾದ ಬೆಟ್ಟವು ಭಗವಂತನ ತ್ರಿವಿಕ್ರಮಾವತಾರದ ಸ್ವರೂಪವನ್ನು ತೋರಿಸುವುದು. ಸುರಿಯುವ ಬಿರುಸು ಮಳೆ ಭಗವಂತನ ಪೂರ್ಣಕೃಪೆಯು ತನ್ನ ಸೃಷ್ಟಿಯ ಮೇಲೆ ಹೇಗೆ ಎಡೆಬಿಡದಂತೆ ಹರಿದುಬರುತ್ತಿರುವುದು ಎಂಬುದನ್ನು ಸೂಚಿಸುವುದು. ಹೀಗೆಯೇ ಪ್ರಕೃತಿಯಲ್ಲಿ ವಿಲಕ್ಷಣವಾಗಿ ಕಂಡು ಬರುವ ಎಲ್ಲಾ ವಸ್ತುಗಳೂ ಭಗವಂತನ ಒಂದಲ್ಲ ಒಂದು ಗುಣವನ್ನು, ರೂಪವನ್ನು, ಸ್ವಭಾವವನ್ನು ತಿಳಿಯಪಡಿಸುವುದು. ಆದ್ದರಿಂದ ಅಂಥ ವಸ್ತುಗಳು ಭಕ್ತನಿಗೆ ತುಂಬ ಆಕರ್ಷಕವಾಗಿ ಕಂಡುಬರುವುದು. 



ತಾಯಿ ಹೇಳುತ್ತಾಳೆ. ಸುಕುಮಾರಿಯಾದ ನನ್ನ ಮಗಳು ಪ್ರಕೃತಿಯಲ್ಲಿ ಕಂಡು ಬರುವ ವಿಲಕ್ಷಣ ವಸ್ತುಗಳು ಭಗವಂತನನ್ನೇ ನೆನಪಿಗೆ ತರುತ್ತವೆ ಎನ್ನುತ್ತಾಳೆ. ಪೂರ್ಣಚಂದ್ರನನ್ನು ನೋಡಿದಾಗ “ಹೊಳೆಯುವ ನೀಲರತ್ನದ ಬಣ್ಣದ ಸ್ವಾಮಿಯು ಅದೋ ಅಲ್ಲಿದ್ದಾನೆ” ಎನ್ನುತ್ತಾಳೆ. ಎತ್ತರವಾಗಿ ನಿಂತಿರುವ ಬೆಟ್ಟವನ್ನು ನೋಡಿದಾಘ, ’ಸರ್ವರಕ್ಷಕನಾದ ಭಗವಂತ’ ಎನ್ನುತ್ತಾಳೆ. ಚೆನ್ನಾಗಿ ಸುರಿಯುವ ಮಳೆಯನ್ನು ಕಂಡಾಗ ’ಸರ್ವೇಶ್ವರನಾದ ನಾರಾಯಣನೇ ಪರಮಪದದಿಂದ ಇಳಿದು ಬಂದನು” ಎನ್ನುತ್ತಾಳೆ. ಹೀಗೆಲ್ಲಾ ಅವನಿಗಾಗಿ ಆಲಾಪಿಸುವಂತೆ ಮಂಕುಬೂದಿಯನ್ನು ಅವಳ ನಾಯಕನು ಅದೆಂದು ಚೆಲ್ಲಿದನೋ ಕಾಣೆನಲ್ಲ\!” 



ಭಕ್ತನಿಗೆ ಯಾವುದು ಪ್ರಿಯವೋ ಆಕರ್ಷಕವೋ ಅದೆಲ್ಲ ಪ್ರಾಪಂಚಿಕನಿಗೆ ವಿಚಿತ್ರವಾದದ್ದು. ಭಕ್ತನ ನಡೆನುಡಿಯ ವಿಷಯವೂ ಅಷ್ಟೆ. 



೫. ಕೋಮಳವಾನ್ ಕನ್ ಱೈಪ್ಪುಲ್ಹಿ ಕ್ಕೊವಿನ್ದನ್ ಮೇಯ್ ತ್ತನವೆನ್ನುಮ್,

ಪೋಮಿಳನಾಹತ್ತಿನ್ ಪಿನ್ ಪೋಯ್ ಅವನ್ ಕಿಡಕ್ಕೈಯೀದೆನ್ನುಮ್,

ಆಮಳವೊನ್ ಱುಮಱಿಯೇನ್ ಅರುವಿನೈಯಾಟ್ಟಿಯೇನ್ ಪೆಟ್ರ,

ಕೋಮಳವಲ್ಲಿಯೈ ಮಾಯೋನ್ ಮಾಲ್ ಶೆಯ್ ಹಿನ್ ಱ ಕೂತ್ತೇ. 



ಕೋಮಳಮ್ = ಕೋಮಲವಾಗಿ ಬೆಳೆದಿರುವ \(ಎಳೆಯ\), ವಾನ್= ಸುಂದರವಾದ, ಕನ್ ಱೈ = ಕರುಗಳನ್ನು \(ಕರುವನ್ನು\), ಪುಲ್ಹಿ = ಮೈಸವರಿ, ಕೋವಿನ್ದನ್ ಮೇಯ್ ತ್ತನ = ಗೋವಿಂದನು ಮೇಯಿಸಿದವು, ಎನ್ನುಮ್ = ಎನ್ನುತ್ತಾಳೆ, ಪೋಮ್ = ಹರಿದುಹೋಗುವ, ಇಳನಾಹತ್ತಿನ್ = ಎಳೆಯ ನಾಗದ \(ಸರ್ಪದ\), ಪಿನ್ ಪೋಯ್ = ಹಿಂದೆ ಹೋಗಿ, ಅವನ್ = ಅವನು \(ತನ್ನ ನಾಯಕನು\), ಕಿಡಕ್ಕೈ = ಪವಡಿಸುವುದು, ಈದು = ಇದು, ಎನ್ಱಾಳ್ = ಎನ್ನುತ್ತಾಳೆ, ಆಮ್ = ಆಗುವ, ಅಳವು = ರೀತಿ, ಒನ್ ಱುಮ್ = ಸ್ವಲ್ಪವೂ, ಅಱಿಯೇನ್ = ತಿಳಿಯೆನು, ಅರು ವಿನೈಯಾಟ್ಟಿಯೇನ್ = ಕ್ರೂರಪಾಪಗಳನ್ನುಮಾಡಿದವಳಾದ ನಾನು, ಪೆಟ್ರ = ಹಡೆದ, ಕೋಮಳಮ್ ವಲ್ಲಿಯೈ= ಕೋಮಲವಾಗಿ ಬೆಳೆದ ಬಳ್ಳಿಯನ್ನು \(ಬಳ್ಳಿಯಂತೆ ಕೋಮಲವಾಘಿ ಬೆಳೆದವಳನ್ನು\), ಮಾಯೋನ್ = ಮಾಯಗಾರನು \(ಆಶ್ಚರ್ಯಕಾರಿಯು\), ಮಾಲ್ ಶೆಯ್ ಹಿನ್ ಱ = ಮೋಹಗೊಳಿಸುವ, ಕೂತ್ತೇ = ಕುಣಿದಾಟವೇ. \(ಕುಣಿದಾಟವನ್ನೇ\). 



ಕೋಮಲವಾಗಿ ಬೆಳೆದಿರುವ ಸುಂದರವಾದ ಎಳೆಗರುವನ್ನುತಡವಿ, ’ಗೋವಿಂದನು ಮೇಯಿಸಿದವು’ ಎನ್ನುತ್ತಾಳೆ. ಹರಿದುಹೋಗುವ ಎಳೆಯನಾಗದ ಹಿಂದೆ ಹೋಗಿ ’ಅವನು \(ತನ್ನ ನಾಯಕನು\) ಪವಡಿಸುವುದು ಇದು’ ಎನ್ನುತ್ತಾಳೆ. ಆಗುವ ರೀತಿಯನ್ನು ಸ್ವಲ್ಪವೂ ಅರಿಯೆನು. ಕ್ರೂರಪಾಪಗಳನ್ನು ಮಾಡಿದವಳಾದ ನಾನು ಹಡೆದ ಬಳ್ಳಿಯಂತೆ ಕೋಮಲವಾಗಿ ಬೆಳೆದವಳನ್ನು ಮಾಯಗಾರನ ಮೋಹಗೊಳಿಸುವ ಕುಣಿದಾಟವನ್ನೇ. 



“ಕೋಮಳವಾನ್ ಕನ್ ಱೈ ಪುಲ್ ಹಿ’ ಕೋವಿನ್ದನ್ ಮೇಯ್ ತ್ತನ’ ವೆನ್ನುಮ್” – ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿ, ನಂದಗೋಕುಲದಲ್ಲಿ ಬೆಳೆಯುತ್ತಿದ್ದಾಘ, ಅಲ್ಲಿನ ಗೋವಳ ಬಾಲಕರೊಡಗೂಡಿ, ತಾನೂ ದನಕರುಗಳನ್ನು ಹಿಂಬಾಲಿಸಿ, ಅವುಗಳನ್ನು ಮೇಯಿಸಲು ಕಾಡಿಗೆ ಹೋಗುತ್ತಿದ್ದನು. ಯಾವ ಕರುವನ್ನು ’ನಾಯಕಿ’ ನೋಡಿದರೂ ಅವಳಿಗೆ ಶ್ರೀಕೃಷ್ಣನ ನೆನಪು ಬರುತ್ತಿದ್ದದ್ದರಿಂದ ಅದನ್ನು ಅವಳು ತಡವಿ, ಮುದ್ದು ಮಾಡುತ್ತಿದ್ದಳು. ಆ ಮೂಲಕ ತನ್ನಪರಿಯತಮನಿಗೆ ತಾನು ಸಲ್ಲಿಸುವ ಪ್ರೇಮವನ್ನು ಸೂಚಿಸುತ್ತಿದ್ದಳು. 



“ಪೋಮಿಳನಾಹತ್ತಿನ್ ಪಿ ಪೋಯ್ ಅವನ್ ಕಿಡಕ್ಕೈ ಎನ್ ಱಾಳ್” – ಹಾವು ಕಣ್ಣಿಗೆ ಬಿದ್ದ ಕೂಡಲೇ, ಅದು ಭಗವಂತನ ನೆನಪನ್ನು ತರುತ್ತಿತ್ತು. ಭಗವಂತನಿಗೆ ಹಾವು\(ಶೇಷನು\) ಹಾಸುಗೆಯಾದ್ದರಿಂದ, ಹಾವನ್ನು ಕಂಡಾಗ ಅದಕ್ಕೂ ತಕ್ಕ ಗೌರವವನ್ನು ಕೊಡುತ್ತಾಳೆ. 



“ಆಮಳವೊಣ್ ಱುಮ್ ಅಱಿಯೇನ್” – ನಾಯಕಿಯ ತಾಯಿ ಹೀಗೆಲ್ಲಾ ಹೇಳಿಕೊಳ್ಳುತ್ತಾಳೆ. ತನ್ನ ಎಳೆಯ ಯೌವನದ ಮಗಳು ಚಿತ್ರವಿಚಿತ್ರವಾಗಿ ವರ್ತಿಸುವುದನ್ನು ಕಂಡು ಅವಳೆನ್ನುತ್ತಾಳೆ, ಯಾವ ಸಮಯದಲ್ಲಿ ಇವಳಿಗೆ ಏನಾಗುವುದೋ ನನಗೆ ತಿಳಿಯದಲ್ಲ\!  



ತಾಯಿ ಹೇಳುತ್ತಾಳೆ: ತಾಯಂದಿರೇ, ನನ್ನಮಗಳ ವಿಚಿತ್ರವರ್ತನೆಯನ್ನು ಏನೆಂದು ಹೇಳಲಿ. ಸೊಂಪಾಗಿ ಬೆಳೆದಿರುವ ಎಳೆಗರುಗಳನ್ನು ಕಂಡಕೂಡಲೇ, ಅವಳು ಅವುಗಳನ್ನು ಹಿಡಿದು, ಕತ್ತು ಮೈಸವರಿ, ಮುದ್ದುಮಾಡುತ್ತಾಳೆ. ಮತ್ತು ’ಗೋವಿಂದನ ಮೇಯಿಸಿದವು ಇವು’ ಎನ್ನುತ್ತಾಳೆ. ಹರಿದುಹೋಗುತ್ತಿರುವ ಹಾವನ್ನು ಕಂಡಾಗ, ಅದನ್ನು ಹಿಂಬಾಲಿಸಿ ಹೋಗುತ್ತಾಳೆ. ಮತ್ತು ’ಅದು ಭಗವಂತನ ಹಾಸುಗೆ’ ಎನ್ನುತ್ತಾಳೆ. ಇನ್ನು ಮುಂದೆ ಅವಳಿಗೆ ಏನಾಗುವುದೋ ಅವಳು ಹೇಗೆ ನಡೆದುಕೊಳ್ಳುತ್ತಾಳೋ ನನಗೆ ತಿಳಿಯದಲ್ಲ. ಅವಳಿಗೆ ಮೋಡಿಹಾಕಿದ ಮಾಯಗಾರನ ಆಟ ಹೇಗಿದೆ ಕಂಡಿರಾ.



ಭಗವಂತನನ್ನು ನೆನಪಿಗೆ ತರುವ ಯಾವ ವಸ್ತುವನ್ನು ಕಂಡರೂ ಭಕ್ತನ ಮನಸ್ಸು ಉದ್ವೇಗಗೊಳ್ಳುತ್ತದೆ. 



೬. ಕೂತ್ತರ್ ಕುಡಮೆಡುತ್ತಾಡಿಲ್ ಕೋವಿನ್ದನಾಮೆನಾವೋಡುಮ್,

ವಾಯ್ ತ್ತ ಕುೞಲೋಶೈ ಕೇಟ್ಟಿಲ್ ಮಾಯವನೆನ್ ಱುಮೈಯಾಕ್ಕುಮ್,

ಆಯ್ ಚ್ಚಿಯರ್ ವೆಣ್ಣೆಯ್ ಹಳ್ ಕಾಣಿಲ್ ಅವನುಣ್ಡ ವೆಣ್ನೆಯೀದೆನ್ನುಮ್,

ಪೇಯ್ ಚ್ಚಿ ಮುಲೈಶುವೈತ್ತಾಱ್ ಕು ಎನ್ ಪೆಣ್ ಕುಡಿಯೋಱಿಯಪಿತ್ತೇ. 



ಕೂತ್ತರ್ = ಕುಣಿತವಾಡುವವರು, ಕುಡಮ್ = ಕೊಡವನ್ನು, ಎಡುತ್ತು = ಎತ್ತಿ \(ಎಸೆದು\), ಆಡಿಲ್ = ಆಡಿದರೆ, ಕೋವಿನ್ದನ್ ಆಮ್ =ಗೋವಿಂದನೇ ಹೌದು \(ಗೋವಿಂದನ ಸೊಬಗು\), ಎನಾ = ಎನ್ನುತ್ತಾ, ಓಡುಮ್ = ಓಡುತ್ತಾಳೆ, ವಾಯ್ ತ್ತ = ನುಡಿಸಿದ \(ಶ್ರೇಷ್ಠವಾದ\), ಕುೞಲ್ ಓಶೈ = ಕೊಳಲಿನ ಧ್ವನಿಯನ್ನು, ಕೇಟ್ಟಿಲ್ = ಕೇಳಿದರೆ, ಮಾಯವನ್ ಆಶ್ಚರ್ಯಕಾರಿ, ಎನ್ ಱು = ಎಂದು, ಮೈಯಾಕ್ಕುಮ್ = ವ್ಯಾಮೋಹಗೊಳ್ಳುತ್ತಾಳೆ, ಆಯ್ಚ್ಚಿಯರ್ = ಗೊಲ್ಲತಿಯರ, ವೆಣ್ಣೆಯ್ ಹಳ್ ಕಾಣಿಲ್ = ಬೆಣ್ಣೆಗಳನ್ನು ಕಂಡರೆ, ಅವನ್ ಉಣ್ಡವೆಣ್ಣೆಯ್ = ಅವನು \(ಭಗವಂತನು\) ಉಂಡಬೆಣ್ಣೆ, ಈದು ಎನ್ನುಮ್ = ಇದು ಎನ್ನುತ್ತಾಳೆ, ಪೇಯ್ ಚ್ಚಿ = ರಾಕ್ಷಸಿಯ, ಮುಲೈ ಶುವೈತ್ತಾಱ್ ಕು = ಮೊಲೆಯನ್ನುಂಡವನಿಗೆ, ಎನ್ = ನನ್ನ, ಪೆಣ್ ಕೊಡಿ = ನನ್ನ ಮಗಳೆಂಬ ಬಳ್ಳಿಯು \(ಬಳ್ಳಿಯಂತೆ ಕೋಮಲಳಾದ ನನ್ನ ಮಗಳು\), ಏಱಿಯ = ಹಚ್ಚಿಕೊಂಡ, ಪಿತ್ತು ಏ = ಹುಚ್ಚೇ ಅಲ್ಲವೇ \(ಹುಚ್ಚು, ಏನಾಶ್ಚರ್ಯ\!\) 



ಕೊಡದ ಕುಣಿತವನ್ನಾಡುವವರು ಕೊಡವನ್ನು ಎತ್ತಿ ಎಸೆದು ಆಡಿದರೆ, ’ಗೋವಿಂದನ ಸೊಬಗು’ ಎನ್ನುತ್ತಾ ಓಡುತ್ತಾಳೆ. ನುಡಿಸಿದ \(ಶ್ರೇಷ್ಠವಾದ\) ಕೊಳಲಿನ ಧ್ವನಿಯನ್ನು ಕೇಳಿದರೆ “ಆಶ್ಚರ್ಯಕಾರಿ’ ಎಂದು ವ್ಯಾಮೋಹಗೊಳ್ಳುತ್ತಾಳೆ. ರಾಕ್ಷಸಿಯ ಮೊಲೆಯನ್ನುಂಡವನಿಗೆ ಬಳ್ಳಿಯಂತೆ ಕೋಮಲಳಾದ ನನ್ನ ಮಗಳು ಹಚ್ಚಿಕೊಂಡ ಹುಚ್ಚು\! ಏನಾಶ್ಚಾರ್ಯ\! 



ಈ ಪಾಶುರದಲ್ಲಿ ಭಗವಂತನ ಶ್ರೀಕೃಷ್ಣಾವತಾರದ ಆಶ್ಚರ್ಯಕರ ಬಾಲಚೇಷ್ಟಿಗಳನ್ನು ಸುಂದರವಾದ ರೀತಿಯಲ್ಲಿ ಸ್ಮರಿಸಿಕೊಳ್ಳಲಾಗುತ್ತದೆ. 



“ಕೂತ್ತರ್ ಕುಡಮೆಡುತ್ತಾಡಿಲ್...........” ಕೊಡದ ಕುಣಿತದವರು ಊರಿಗೆ ಬಂದು, ಅವರ ಚಳಕವನ್ನು, ನೈಪುಣ್ಯವನ್ನು ತೋರಿಸಿ ಕುಣಿದಾಡುತ್ತಿದ್ದರೆ, ’ನಾಯಕಿ’ಗೆ ಬಾಲಕೃಷ್ಣನ ನೆನಪು ತಪ್ಪದೆ ಬರುತ್ತಿತ್ತು. ಕೂಡಲೇ ’ಗೋವಿಂದನ ಸೊಬಗು’ ಎನ್ನುತ್ತಾ ಅಲ್ಲಿಗೆ ಓಡುತ್ತಿದ್ದಳು. ಗೋವಿಂದನ ಕೊಡದ ಕುಣಿತದ ಸೊಬಗು ಇಲ್ಲಿ ಕಂಡುಬರುವುದೋ ಇಲ್ಲವೋ ಎಂಬ ಆಶೆಯಿಂದ ಅದನ್ನು ನೋಡಿ ನಲಿಯಲು. 



“ವಾಯ್ ತ್ತ ಕುೞಲೋಶೈಕೇಟ್ಟಲ್............” ಇಂಪಾದ ಕೊಳಲಿನ ನಾದವು ’ನಾಯಕಿ’ಯ ಕಿವಿಗೆ ಬಿದ್ದಕೂಡಲೇ ಶ್ರೀಕೃಷ್ಣನ ಕೊಳಲಿನ ನಾದದ ನೆನಪು ಬರುತ್ತಿತ್ತು. ಕೂಡಲೇ ಅವಳು ’ಮಾಯಕಾರಿ’ ಎಂದು ಉದ್ಗರಿಸುತ್ತಿದ್ದಳು. ಆ ಮಾಯಕಾರಿಯ ಕೊಳಲಿನ ನಾದವೇ ಅಲ್ಲವೇ ಗೋಕುಲದ ಗೊಲ್ಲ ಯುವತಿಯರನ್ನು ಅವನ ಬಳಿಗೆ ಆಕರ್ಷಿಸುತ್ತಿದ್ದದ್ದು\! ತಮ್ಮತಮ್ಮ ಮನೆಮಠಗಳನ್ನೂ ಕೆಲಸ ಕಾರ್ಯಗಳನ್ನೂ ಮರೆತು ಅವನೊಡನೆ ಆನಂದದಿಂದ ಕಾಲಕಳೆಯುತ್ತಿದ್ದದ್ದು? 



“ಆಯ್ ಚ್ಚಿಯರ್ ವೆಣ್ಣೆಯ್ ಹಳ್ ಕಾಣಿಲ್.............” ’ನಾಯಕಿ’ಯ ಕಣ್ಣಿಗೆ ಬೆಣ್ಣೆಹೊತ್ತು ತರುವುದು ಬಿದ್ದಿತೆಂದರೆ, ಕೂಡಲೇ ಅವಳು ಶ್ರೀಕೃಷ್ಣನ ನೆನಪು ಮಾಡಿಕೊಳ್ಳುತ್ತಿದ್ದಳು. ಬಾಲಕೃಷ್ಣನು ನಂದಗೋಕುಲದಲ್ಲಿ ಗೊಲ್ಲತಿಯರ ಮನೆಗಳಲ್ಲಿ ಭದ್ರವಾಗಿ ಇಟ್ಟಿದ್ದ ಬೆಣ್ಣೆಯನ್ನು ಕದ್ದುತಿನ್ನುವುದು? ಮತ್ತು ಮಾರುವುದಕ್ಕಾಗಿ ಬೆಣ್ಣೆಯನ್ನು ಹೊತ್ತು ಹೋಗುವ ಗೊಲ್ಲತಿಯರನ್ನು ಅಡ್ಡಗಟ್ಟಿ, ಅವರ ಬೆಣ್ಣೆಯನ್ನುಂಡು ಆನಂದಿಸುವುದೂ ಅವಳ ನೆನಪಿಗೆ ಬರುತ್ತಿತ್ತು. ಕೂಡಲೇ ಅವಳು ’ಅವನುಂಡ ಬೆಣ್ಣೆ ಇದು’ ಎನ್ನುತ್ತಿದ್ದಳು. ಭಗವಂತನು ಆರೋಹಿಸಿ ಮಿಕ್ಕ ಪ್ರಸಾಡವಾದ ಬೆಣ್ಣೆ ಇದು ಎಂಬಂತೆ. 



“ಪೇಯ್ ಚ್ಚಿ ಮುಲೈ ಶುವೈತ್ತಾಱ್ ಕು................”, ಇದು ಶ್ರೀಕೃಷ್ಣನು ಎರಡು ತಿಂಗಳ ಎಳೆಗೂಸಾಗಿದ್ದಾಗ ನಡೆಸಿದ ಮಹಾದ್ಭುತ \(ಆಶ್ಚರ್ಯಕರ\) ಪ್ರಸಂಗ. ಕಂಸನು ತನಗೆ ಶತ್ರುವಾಗಿ ಎಲ್ಲಿಯೋ ಬೆಳೆಯುತ್ತಿದ್ದ ಕೂಸನ್ನು ಹುಡುಕಿ ಕೊಲ್ಲಿಸಬೇಕೆಂದು ಹವಣಿಸಿ, ಪೂತನಿ ಎಂಬ ರಾಕ್ಷಸಿಯನ್ನು ಕಳುಹಿಸಿದನು. ಅವಳು ನಂದಗೋಕುಲಕ್ಕೆ ಬಂದಳು. ಆಕರ್ಷಕನಾದ ಶ್ರೀಕೃಷ್ಣನನ್ನು ಕಂಡಳು. ಎಳೆಯ ಮಕ್ಕಳನ್ನೆಲ್ಲಾ ಕೊಲ್ಲುವುದೇ ಅವಳ ಕೆಲಸವಾಗಿತ್ತಷ್ಟೆ. ತಾಯಿ ಯಶೋದೆ ಇಲ್ಲದ ವೇಳೆಯನ್ನು ಹೊಂಚಿ, ತಾನು ಅವಳಂತೆ ವೇಷವನ್ನು ಮರೆಸಿಕೊಂಡು, ಕಪಟ ಪ್ರೇಮದಿಂದ ಮಗುವನ್ನೆತ್ತಿಕೊಂಡು, ತನ್ನ ವಿಷದ ಹಾಲನ್ನೂಡಿಸಿದಳು. ಮಗುವಾದ ಕೃಷ್ಣನು ಅದನ್ನು ಆನಂದದಿಂದ ಕುಡಿಯುತ್ತಾ, ಅದರೊಡನೆ ಅವಳ ಪ್ರಾಣವನ್ನೂ ಹೀರಿಬಿಟ್ಟನು. ಅನಂತರ ಅಲ್ಲಿಗೆ ಬಂದ ಯಶೋದೆಗೆ ಮಗುವಿನ ಮಗ್ಗುಲಲ್ಲಿ ಸತ್ತುಬಿದ್ದಿದ್ದ ರಾಕ್ಷಸಿಯನ್ನು ಕಂಡು ಭಯಾಶ್ಚರ್ಯಗಳಾದವು. ಇಂಥ ಅದ್ಭುತಕಾರಿಯಾದ ಭಗವಂತನು ’ನಾಯಕಿ’ಗೆ ವ್ಯಾಮೋಹದ ಹುಚ್ಚುಹಿಡಿಸಿರುವುದು ಏನಾಶ್ಚರ್ಯ\! 



ತಾಯಿ ಹೇಳುತ್ತಾಳೆ: ತಾಯಂದಿರೇ, ಕೊಡದ ಕುಣಿತದವರು ಬಂದು, ಕೊಡವನ್ನು ಬಗೆಬಗೆಯಾಗಿ ಬೀಸಿ ಆಡುತ್ತಾ ಇರುವುದನ್ನು ಕಂಡರೆ, ನನ್ನ ಮಗಳು ’ಗೋವಿಂದನ ಸೊಬಗು’ ಎಂದು ಆರೆ ನುಡಿಯುತ್ತಾಳೆ. ಇಂಪಾದ ಕೊಳಲಿನ ನಾದವನ್ನು ಕೇಳಿದ ಕೂಡಲೇ “ಆಶ್ಚರ್ಯಕಾರಿ’ \(ಇದರಿಂದಲೇ ಅಲ್ಲವೇ ಎಲ್ಲರನ್ನೂ ಮೋಹಗೊಳಿಸಿದ್ದು\) ಎನ್ನುತ್ತಾಳೆ. ಗೊಲ್ಲತಿಯರು ಹೊತ್ತು ತರುವ ಬೆಣ್ಣೆಯನ್ನು ಕಂಡರೆ,”ಅವನು ಉಂಡ ಬೆಣ್ಣೆ ಇದು’ \(ಅವನು ಉಂಡು ನಮಗಾಗಿ ಉಳಿಸಿರುವ ಪ್ರಸಾದ\) ಎನ್ನುತ್ತಾಳೆ. ರಾಕ್ಷಸಿಯ ಬಳಿ ವಿಷದ ಹಾಲನ್ನು ಕುಡಿದು ಅವಳನ್ನೇ ಕೊಂದು ಹಾಕಿದ ಆಶ್ಚರ್ಯಕಾರಿಯಲ್ಲಿ ಇವಳು ಹಚ್ಚಿಕೊಂಡಿರುವ ಹುಚ್ಚು ಎಂಥಾದ್ದು ಕಂಡಿರಾ\! 



೭. ಏಱಿಯ ಪಿತ್ತಿನೋಡು ಎಲ್ಲಾವುಲಹು ಕಣ್ಣನ್ ಪಡೈಪ್ಪೆನ್ನುಮ್,

ನೀಱು ಶೆವ್ವೆಯಿಡಕ್ಕಣಿಲ್ನೆಡುಮಾಲಡಿಯಾರೆನ್ ಱೋಡುಮ್, 

ನಾಱು ತುೞಾಯ್ ಮಲರ್ ಕಾಣಿಲ್ ನಾರಣನ್ ಕಣ್ಣಿಯೀದೆನ್ನುಮ್,

ತೇಱಿಯುಮ್ ತೇಱಾದುಮ್ ಮಾಯೋನ್ ತಿಱತ್ತನಳೇಯಿತ್ತಿರುವೆ.



ಏಱಿಯ = ಹೆಚ್ಚಿದ, ಪಿತ್ತಿನೊಡು = ವ್ಯಾಮೋಹದಿಂದ \(ಹುಚ್ಚಿನಿಂದ\), ಎಲ್ಲಾ ಉಲಹು = ಎಲ್ಲಾ ಲೋಕಗಳೂ, ಕಣ್ಣನ್ ಪಡೈಪ್ಪು = ಅತ್ಯಾಕರ್ಷಕನು \(ಶ್ರೀಕೃಷ್ಣ ಪಡೆದದ್ದು, ಎನ್ನುಮ್ = ಎನ್ನುತ್ತಾಳೆ, ನೀಱು= ಭಸ್ಮವನ್ನು, ಶೆವ್ವೇ = ಉದ್ದನಾಗಿ \(ನೇರವಾಗಿ\), ಇಡ ಕಾಣಿಲ್ = ಇಡುವುದನ್ನು ಕಂಡರೆ, ನೆಡುಮಾಲ್ ಆದಿಯಾರ್ = ಸರ್ವೇಶ್ವರನ ಭಕ್ತರು, ಎನ್ ಱು = ಎಂದು, ಓಡುಮ್ \(ಅವರಿಗೆ ಎರಗುವುದಕ್ಕೆ\) ಓಡುತ್ತಾಳೆ, ನಾಱು = ಪರಿಮಳಿಸುವ, ತುಱಾಯ್ ಮಲರ್ ಕಾಣಿಲ್ ತುಲಸಿಯ ಹೂವನ್ನು ಕಂಡರೆ, ನಾರ್‍ಅಣನ್ ಕಣ್ಣಿ = ನಾರಾಯಣನ ಹಾರ್‍ಅ, ಈದು ಎನ್ನುಮ್ = ಇದು ಎನ್ನುತ್ತಾಳೆ, ತೇಱಿಯುಮ್ = \(ಹುಚ್ಚು\) ಇಳಿದಾಗಲೂ, ತೇಱಾದುಮ್ = ಇಳಿಯದೆ ಇದ್ದರೂ, ಮಾಯೋನ್ ಶಿಱತ್ತಿನಳೇ = ಮಾಯಕಾರಿಯ ಸಂಬಂಧವಳೇ, ಇತಿರುವೇ = ಈ ಲಕ್ಷ್ಮೀದೇವಿಯಂಥವಳು \(ಪವಿತ್ರಳಾದ ಇವಳು\). 



ಹೆಚ್ಚಿದ ವ್ಯಾಮೋಹದಿಂದ ಎಲ್ಲಾ ಲೋಕಗಳೂ ಅತ್ಯಾಕರ್ಷನು ಪಡೆದವು’ ಎನ್ನುತ್ತಾಳೆ. ಭಸ್ಮವನ್ನು ನೇರವಾಗಿ ಇಡುವುದನ್ನು ಕಂಡಕೂಡಲೇ ’ಸರ್ವೇಶ್ವರನ ಭಕ್ತರು’ ಎಂದು ಅವರ ಬಳಿಗೆ ಓಡುವಳು. ಪರಿಮಳಿಸುವ ತುಲಸಿಯ ಹೂವನ್ನು ಕಂಡರೆ ’ಇದು ನಾರಾಯಣನ ಹಾರ’ ಎನ್ನುತ್ತಾಳೆ. \(ಅವಳ ಹುಚ್ಚು\) ಇಳಿದಾಗಲೂ ಇಳಿಯದಾಗಲೂ ಪವಿತ್ರಳಾದ ಇವಳು ಮಾಯಕಾರಿಯ ಸಂಬಂಧದವಳೇ. 



“ಏಱಿಯ ಪಿತ್ತಿನೊಡು..........................ಎನ್ನುಮ್” – ಭಗವದ್ವಿಷಯವಾದ ವ್ಯಾಮೋಹವನ್ನು ’ಪಿತ್ತು’ \(ಹುಚ್ಚು\) ಎನ್ನಲಾಗಿದೆ. ಈ ಹುಚ್ಚು ಹೆಚ್ಚಿದಾಗ, ’ಎಲ್ಲಾ ಸೃಷ್ಟಿಯೂ ಭಗವಂತನದೇ – ಎಲ್ಲಾ ಲೋಕಗಳು ಭಗವಂತನ ಸ್ವತ್ತೇ’ ಎನ್ನುತ್ತಾಳೆ.



“ನೀಱು ಶೆವ್ವೇ ಕಾಣಿಲ್...........................ಓಡುಮ್” – ಇದು ಎರಡು ಬಗೆಯ ಭಸ್ಮಧಾರಿಗಳನ್ನು ಸೂಚಿಸುತ್ತದೆ. ಭಸ್ಮವನ್ನು ಅಡ್ಡಲಾಗಿ ಹಣೆಯ ಮೇಲೆ ಧರಿಸುವವರು ಒಂದು ಬಗೆಯವರು. ಅದನ್ನೇ ಉದ್ದನಾಗಿ ಎಂದರೆ ಹಣೆಗೆ ನೇರವಾಗಿ ಧರಿಸುವವರು ಇನ್ನೊಂದು ಬಗೆ. ಮೊದಲ ಬಗೆಯವರು ವಿಷ್ಣುಭಕ್ತರಲ್ಲ. ಎರಡನೆಯವರು ವಿಷ್ಣುಭಕ್ತರು. ಆದ್ದರಿಂದ, ಆಳ್ವಾರರಿಗೆ ವಿಷ್ಣುಭಕ್ತರ ಬಗೆಗೆ ವ್ಯಾಮೋಹ. ಭಗವಂತನ ಭಕ್ತರನ್ನು ’ಭಾಗವತ’ರು ಎನ್ನಲಾಗುತ್ತದೆ. ಭಗವಂತನ ಸೇವೆಯಲ್ಲಿ ತೊಡಗುವುದು ಎಷ್ಟು ಒಳ್ಳೆಯದೋ, ಅಷ್ಟೇ ಫಲದಾಯಕವಾದದ್ದು ಭಾಗವತರ ಸೇವೆ ಎಂಬುದನ್ನು ಇಲ್ಲಿ ವಿಶೇಷವಾಗಿ ಹೇಳಲಾಗುತ್ತದೆ. 



“ನಾಱು ತುೞಾಯ್ ಮಲರ್ ಕಾಣಿಲ್.........................ಎನ್ನುಮ್’ – ತುಲಸಿಯ ಹಾರ ಶ್ರೀಮನ್ನಾರಾಯಣನಿಗೆ ಬಲು ಪ್ರಿಯ. ಆದ್ದರಿಂದ, ತುಲಸಿಯ ಪರಿಮಳವನ್ನು ಅನುಭವಿಸಿದ ಕೂಡಲೇ \(ಪರಿಮಳ ಮೂಗಿಗೆ ತಗುಲಿದ ಕೂಡಲೇ\) ’ಇದು ಶ್ರೀಮನ್ನಾರಾಯಣನ ಹಾರದ ಪರಿಮಳ’ ಎನ್ನುತ್ತಾಳೆ. 



“ತೇಱೇಯುಮ್ ತೇಱಾದುಮ್ ಮಾಯೋನ್ ಶಿಱತ್ತಿನಳೇ................” – ಈ ಮಗಳಿಗೆ ’ಹುಚ್ಚು’ ಏರಿದರಾಗಲಿ, ಇಳಿದರಾಗಲಿ – ಎರಡು ದೆಶೆಗಳಲ್ಲೂ ಒಂದೇ ಆಗಿರುತ್ತದೆ. ಎಲ್ಲಾ ಕಾಲದಲ್ಲೂ ಅವಳು ಭಗವದ್ವ್ಯಾಮೋಹವನ್ನೇ ಬೆಳೆಸಿಕೊಂಡಿರುತ್ತಾಳಲ್ಲ. ಎಂಥ ಆಶ್ಚರ್ಯಕಾರಿ ಅವನು\! 



ತಾಯಿ ಹೇಳುತ್ತಾಳೆ: ತಾಯಂದಿರೇ, ನನ್ನ ಮಗಳು ಭಗವಂತನಲ್ಲಿ ಅತ್ಯಂತ ವ್ಯಾಮೋಹಗೊಂಡಿದ್ದಾಳೆ. ಅವಳ ಈ ಹುಚ್ಚು ಹೆಚ್ಚಿದಾಗ, ’ಎಲ್ಲಾ ಲೋಕಗಳು ಭಗವಂತನ ಸೃಷ್ಟಿಯೇ’ ಎನ್ನುತ್ತಾಳೆ. ಭಸ್ಮಧಾರಿಗಳಲ್ಲಿ ನೇರವಾಗಿ ಭಸ್ಮಧರಿಸುವವರನ್ನು ಕಂಡರೆ, ಆ ಭಾಗವತರ ಸೇವೆಗಾಗಿ ಆತುರದಿಂದ ಓಡುತ್ತಾಳೆ. ತುಲಸಿಯ ಹೂವಿನ ಪರಿಮಳ ಬಂದಾಗ ’ಇದು ನಾರಾಯಣನ ಹಾರ’ ಎನ್ನುತ್ತಾಳೆ. ಅರಿತು, ಇವಳ ಹುಚ್ಚು ಏರಿರಲಿ, ಇಳಿದಿರಲಿ, ಎಲ್ಲಾ ಕಾಲದಲ್ಲೂ ಇವಳು ಭಗವಚ್ಚಿಂತನೆಯಲ್ಲೇ ಕಾಲಕಳೆಯುತ್ತಾಳೆ, ಕಂಡಿರಾ. 



೮. ತಿರುವುಡಯ್ ಮನ್ನರೈಕ್ಕಾಣಿಲ್ ತಿರುಮಾಲೈ ಕಣ್ಡೇನೇಯೆನ್ನುಮ್,

ಉರುವುಡೈ ವಣ್ಣಙ್ಗಳ್ ಕಾಣಿಲ್ ಉಲಹಳನ್ದಾನೆನ್ ಱುತುಳ್ಳುಮ್,

ಕರುವುಡೈತ್ತೇ ವಿಲ್ ಹಳೆಲ್ಲಾಮ್ ಕಡಲ್ ವಣ್ಣನ್ ಕೋಯಿಲೇಯೆನ್ನುಮ್,

ವೆರುವಿಲುಮ್ ವೀೞ್ ವಿಲುಮೇಲಾಕ್ಕಣನ್ ಕೞಲ್ ಹಳ್ ವಿರುಮ್ಬುಮೇ.



ತಿರುಉಡೈ = ಎಲ್ಲಾ ಸಂಪತ್ತುಗಳನ್ನುಳ್ಳ, ಮನ್ನರೈ ಕಾಣಿಲ್ = ರಾಜರನ್ನು ಕಂಡಾಗ, ತಿರುಮಾಲೈ = ಲಕ್ಷ್ಮೀನಾಥನನ್ನೇ, ಕಣ್ಡೇನೇ ಎನ್ನುಮ್ = ಕಂಡೆನಲ್ಲ ಎನ್ನುತ್ತಾಳೆ, ಉರು ಉಡೈ = ವಿಲಕ್ಷಣ ರೂಪವುಳ್ಳ, ವಣ್ಣಙ್ಗಳ್ ಕಾಣಿಲ್ = ಪ್ರಕೃತಿ ವಸ್ತುಗಳನ್ನು ಕಂಡಾಗ, ಉಲಹಳನ್ದಾನ್ ಎನ್ ಱು = ಲೋಕಗಳನ್ನಳೆದವನು ಎಂದು, ತುಳ್ಳುಮ್ = ಉತ್ಸಾಹಗೊಳ್ಳುತ್ತಾಳೆ, ಕರು ಉಡೈ = ವಿಗ್ರಹಗಳುಳ್ಲ, ತೇವು ಇಲ್ ಹಳ್ ಎಲ್ಲಾಮ್ = ದೇವಮಂದಿರಗಳೆಲ್ಲಾ, ಕಡಲ್ ವಣ್ಣನ್ ಕೋಯಿಲೇ ಎನ್ನುಮ್ = ಕಡಲವಣ್ಣನ ದೇವಾಲಯವೇ ಎನ್ನುತ್ತಾಳೆ, ವೆರುವಿಲುಮ್ = ಭಯದಲ್ಲಿಯೂ, ವೀಖ಼್ ವಿಲುಮ್ = ಅಪಜಯದಲ್ಲಿಯೂ \(ವ್ಯಾಮೋಹದಲ್ಲಿಯೂ\), ಮೇಲಾ = ಉತ್ತಮವಾದ, ಕಣ್ಣನ್ ಕೞಲ್ ಹಳ್ = ಆಕರ್ಷಕನ \(ಶ್ರೀಕೃಷ್ಣನ\) ಪಾದಗಳನ್ನೇ, ವಿರುಮುಮೇ = ಆಶಿಸುತ್ತಾಳೆ. 



ಸಕಲಸಂಪತ್ತುಗಳನ್ನುಳ್ಳ ರಾಜರನ್ನು ಕಂಡಾಗ, ’ಲೋಕಗಳನ್ನಳೆದವನು’ ಎಂದು ಉತ್ಸಾಹಗೊಳ್ಳುತ್ತಾಳೆ. ವಿಗ್ರಹಗಳುಳ್ಳ ದೇವಮಂದಿರಗಳೆಲ್ಲಾ ’ಕಡಲ್ ವಣ್ಣನ ದೇವಾಲಯವೇ’ ಎನ್ನುತ್ತಾಳೆ. ಭಯದಲ್ಲಿಯೂ ಅಪಜಯದಲ್ಲಿಯೂ \(ವ್ಯಾಮೋಹದಲ್ಲಿಯೂ\) ಉತ್ತಮನಾದ ಆಕರ್ಷಕನ \(ಶ್ರೀಕೃಷ್ಣನ\) ಪಾದಗಳನ್ನೇ ಆಶಿಸುತ್ತಾಳೆ. 



ಎಲ್ಲೆಲ್ಲಿ ಸಾಮಾನ್ಯರೀತಿಗಿಂತಲೂ ಹೆಚ್ಚಾದ ಆಕರ್ಷಕವಾದ ರೂಪ, ಗುಣ, ಸ್ವಭಾವಾದಿಗಳು ಕಂಡು ಬರುವುವೋ ಅವೆಲ್ಲಾ ಭಗವಂತನ ಅಂಶಗಳೇ ಎಂದು ತಿಳಿದವರು ಹೇಳುವ ಮಾತನ್ನು ಇಲ್ಲಿ ಆಳ್ವಾರರು ಸರಳವಾದ ರೀತಿಯಲ್ಲಿ ತಿಳಿಯಪಡಿಸುತ್ತಿದ್ದಾರೆ. 



“ಉರುವುಡೈ ವಣ್ಣಙ್ಗಳ್ ಕಾಣಿಲ್ ಉಲಹಳನ್ದಾನೆನ್ ಱು ತುಳ್ಳುಮ್” – ಪ್ರಕೃತಿಯಲ್ಲಿ ಕಂಡುಬರುವ ಆಕರ್ಷಕವಾದ ಬಣ್ಣಗಳಿಂದ ಕೂಡಿದ ಸುಂದರವಾದ ರೂಪಗಳನ್ನು ಕಂಡಕೂಡಲೇ ಅವೆಲ್ಲವೂ ಲೋಕಗಳನ್ನು ಅಳೆದುಕೊಂಡ ತ್ರಿವಿಕ್ರಮರೂಪಿಯೇ ಎಂದು ಉತ್ಸಾಹದಿಂದ ಹೇಳಿ ಆನಂದಿಸುವಳು. 



“ವೆರುವಿಲುಮ್ ವೀೞ್ ವಿಲುಮೇಲಾಕ್ಕಣ್ಣನ್, ಕೞಲ್ ಹಳ್ ವಿರುಮ್ಬುಮೇ” – ಭಯವುಂಟಗಲಿ, ಜಯ ಅಪಜಯಗಳು ಬರಲಿ, ಮೋಹವುಂಟಾಗಲಿ – ಎಲ್ಲಾ ಮನುಷ್ಯಾವಸ್ಥೆಗಳಲ್ಲಿಯೂ ಈ ನಾಯಕಿಯು ಭಗವಂತನ ತಿರುವಡಿಗಳನ್ನೇ ನಂಬಿ ಆಶಿಸುತ್ತಾಳೆ, ಭಗವಂತನನ್ನು ಎಡೆಬಿಡದಂತೆ ಅವಳು ಆಶ್ರಯಿಸಿದ್ದಾಳೆ. 



ತಾಯಿ ಹೇಳುತ್ತಾಳೆ: ತಾಯಂದಿರೇ, ಸಕಲವೈಭವಗಳಿಂದ ಕೂಡಿದ ರಾಜರನ್ನು \(ನನ್ನ ಮಗಳು\) ಕಂಡಾಗ, ’ಲಕ್ಷ್ಮೀನಾಥನನ್ನೇ \(ಮಹಾವಿಷ್ಣುವನ್ನೇ\) ಕಂಡೆನಲ್ಲ’ ಎನ್ನುತ್ತಾಳೆ. ಪ್ರಕೃತಿಯಲ್ಲಿ ಸುಂದರವೂ ಆಕರ್ಷಕವೂ ಆದ ವಸ್ತುಗಳನ್ನು ಕಂಡಾಗ ಅದ್ಭುತಕಾರಿಯಾದ ಲೋಕಗಳನ್ನಳೆದುಕೊಂಡವನೇ ಆ ರೂಪದಲ್ಲಿದ್ದಾನೆ \(ಆ ರೂಪದಲ್ಲಿ ತೋರಿಬರುತ್ತಾನೆ\) ಎನ್ನುತ್ತಾಳೆ. ಸುಂದರವಾದ ಅರ್ಚಾವಿಗ್ರಹಗಳುಳ್ಳ ದೇವಾಲಯಗಳನ್ನು ಕಂಡಾಗ, ಅವೆಲ್ಲವೂ ’ವಿಷ್ಣುಮಂದಿರಗಳೇ’ ಎನ್ನುತ್ತಾಳೆ. ಅವಳಿಗೆ ಭಯವಾಗಲಿ, ಅಪಜಯವಾಗಲಿ, ಮೋಹವಾಗಲಿ ಏನೇ ಆದರೂ ಉಂಟಾದಾಗ, ಅವಳು ಸ್ವಾಮಿಯ ಪಾದಗಳನ್ನೇ ಬಿಡದೆ ಆಶ್ರಯಿಸುತ್ತಾಳೆ. 



ರಾಜರು ವಿಷ್ಣುಸ್ವರೂಪವೆ; ಜಗತ್ತು, ಅದರಲ್ಲಿ ವಿರಾಜಿಸುವ ಪ್ರಕೃತಿ ಎಲ್ಲವೂ ವಿಷ್ಣುಸ್ವರೂಪ, ವಿಷ್ಣುಮಯ – ಲೋಕದಲ್ಲಿ ಸುಂದರವಾದ ವಿಗ್ರಹಗಳೂ ವಿಷ್ಣುವಿನವೇ. ಅರ್ಚಾಸ್ವರೂಪಿಯು ಮಹಾವಿಷ್ಣುವೇ. ಎಲ್ಲ ಕಾಲದಲ್ಲೂ, ಎಡೆಬಿಡದಂತೆ ಭಜಿಸುವುದು ವಿಷ್ಣುವನ್ನೇ ಎಂದಂತೆ. 



೯. ವಿರುಮ್ಬಿಪ್ಪಹವರೈಕ್ಕಾಣಿಲ್ ವಿಯಲಿಡಮುಣ್ಡಾನೇಯೆನ್ನುಮ್,

ಕರುಮ್ಬೆರುಮೇಹಙ್ಗಳ್ ಕಾಣಿಲ್ ಕಣ್ಣನೆನ್ ಱೇಱಪ್ಪಱಕ್ಕೂಮ್,

ಪೆರುಮ್ಬುಲವಾಗಿರೈಕಾಣಿಲ್ ಪಿರಾನುಳನೆನ್ ಪಿನ್ ಶೆಲ್ಲುಮ್, 

ಅರುಮ್ಬೆಱಲ್ ಪೆಣ್ಣಿನೈಮಾಯೋನ್ ಅಲಟ್ರಿಯಯರ್ ಪ್ಪಿಕ್ಕಿನ್ ಱಾನೇ. 



ವಿರುಮ್ಬಿಪ್ಪಹವರೈಕ್ಕಾಣಿಲ್ ವಿಯಲಿಡಮುಣ್ಡಾನೇಯೆನ್ನುಮ್,

ಕರುಮ್ಬೆರುಮೇಹಙ್ಗಳ್ ಕಾಣಿಲ್ ಕಣ್ಣನೆನ್ ಱೇಱಪ್ಪಱಕ್ಕುಮ್,

ಪೆರುಮ್ಬುಲವಾಗಿರೈಕಾಣಿಲ್ ಪಿರಾನುಳನೆನ್ ಱು ಪಿನ್ ಶೆಲ್ಲುಮ್,

ಅರುಮ್ಬೆಱಲ್ ಪೆಣ್ಣಿನೈ ಮಾಯೋನ್ ಅಲಟ್ರಿಯಯರ್ ಪ್ಪಿಕ್ಕಿನ್ ಱಾನೇ. 



ವಿರುಮ್ಬಿ = ಉತ್ಸಾಹಗೊಂಡು, ಸಹವರೈ = ವಿಷ್ಣುಭಕ್ತರನ್ನು\(ಪರಮೋಕಾಂತಿಗಳನ್ನು\), ಕಾನಿಲ್ = ಕಂಡರೆ, ವಿಯಲ್ = ವಿಸ್ತಾರವಾದ, ಇಡಮ್ = ಲೋಕಗಳನ್ನು, ಉಣ್ಡಾನೇ ಎನ್ನುಮ್ = ಉಂಡವನೇ ಎನ್ನುತ್ತಾಳೆ, ಕರು = ಕಪ್ಪನೆಯ,ಎ ಪೆರು = ದೊಡ್ಡ, ಮೇಹಙ್ಗಳೈ = ಮೇಘಗಳನ್ನು ಕಂಡಾಗ, ಕಣ್ಣನ್ ಎನ್ ಱು = ಅತ್ಯಾಕರ್ಷಕನು ಎಂದು, \(ಶ್ರೀಕೃಷ್ಣ ಎಂದು\), ಏಱ ಪಱಕ್ಕುಮ್ = ಮೇಲಕ್ಕೆ ಏರುವುದಕ್ಕೆ ಹಾರತೊಡಗುತ್ತಾಳೆ, ಪೆರು = ದೊಡ್ಡ, ಪುಲವು = ಸುಂದರವಾದ, ಆನಿರೈ ಕಾಣಿಲ್ = ಹಸುಗಳ ಮಂದೆಯನ್ನು ಕಂಡಾಗ, ಪಿರಾನ್ ಉಳನ್ ಎನ್ ಱು = ಭಗವಂತನೇ ಇದ್ದಾನೆ ಎಂದು, ಪಿನ್ ಶೆಲ್ಲುಮ್ = ಹಿಂದಕ್ಕೆ ಹೋಗುತ್ತಾಳೆ, ಅರು ಪೆಱಲ್ = ತುಂಬ ಎಳೆಯ ಹರೆಯದ \(ಹೆರಲು ಆಗದ\), ಪೆಣ್ಣಿನೈ = ಹೆಣ್ಣನ್ನು, ಮಾಯೋನ್ = ಮಾಯಕಾರಿಯು, ಅಲಟ್ರಿ = ಕೂಗಾಡುವಂತೆ, ಅಯರ್ ಪ್ಪಿಕ್ಕಿನ್ ಱಾನೇ = ವ್ಯಾಮೋಹಗೊಳಿಸುತ್ತಾನಲ್ಲ\! 



ವಿಷ್ಣುಭಕ್ತರನ್ನು ಕಂಡಾಗ, ಉತ್ಸಾಯದಿಂದ ವಿಸ್ತಾರವಾದ ’ಲೋಕಗಳನ್ನುಂಡವನೇ’ ಎನ್ನುತ್ತಾಳೆ. ದೊಡ್ಡ ಕಪ್ಪು ಮೋಡಗಳನ್ನು ಕಂಡಾಗ ’ಅತ್ಯಾಕರ್ಷಕನು \(ಶ್ರೀಕೃಷ್ಣ ಎಂದು\)’ ಮೇಲಕ್ಕೆ ಏರುವುದಕ್ಕೆ ಹಾರತೊಡಗುತ್ತಾಳೆ. ಸುಂದರವಾದ ದೊಡ್ಡ ಹಸುವಿನ ಮಂದೆಗಳನ್ನು ಕಂಡಾಗ, ’ಭಗವಂತನೇ ಇದ್ದಾನೆ’ ಎಂದು ಹಿಂದಕ್ಕೆ ಸರಿಯುತ್ತಾಳೆ. ತುಂಬ ಎಳೆಯ ಹರೆಯದ \(ಹೆರಲು ಆಗದ\) ಈ ಹೆಣ್ಣನ್ನು ಮಾಯಕಾರಿಯು ಅರಚಿಕೂಗಾಡುವಂತೆ ವ್ಯಾಮೋಹಗೊಳಿಸುತ್ತಾನಲ್ಲ\! 



“ವಿರುಮ್ಬಿಪಹವರೈ.........................ಎನ್ನುಮ್’ – ಭಕ್ತರು, ಜ್ಞಾನಿಗಳು, ಸರ್ವಸಂಗ ಪರಿತ್ಯಾಗಿಗಳು- ಎಲ್ಲರೂ ಪೂಜ್ಯರು. ಅಂಥವರನ್ನು ಕಂಡರೆ ಭಗವಂತನನ್ನೇ ಕಂಡಂತೆ ಗೌರವಭಾವದಿಂದ ಅವರನ್ನು ಆದರಿಸುವುದು ಭಕ್ತರ ಲಕ್ಷಣ. 



’ಪಹವರ್’ – ಎಂಬುದಕ್ಕೆ, ’ಸರ್ವೇಶ್ವಾ’, ’ವಿಷ್ಣು’, ’ಶಿವ’,”ವಿಷ್ಣು ಭಕ್ತ’,’ಜ್ಞಾನಿ’ ’ಸರ್ವಸಂಗಪರಿತ್ಯಾಗಿ’ – ಎಂದು ಮುಂತಾಗಿ ಅರ್ಥವಾಗುತ್ತದೆ. ಇಲ್ಲಿನ ವಿಷಯಕ್ಕೆ ತಕ್ಕಂತೆ ’ವಿಷ್ಣುಭಕ್ತ’ ಎಂಬುದನ್ನು ಇಲ್ಲಿ ಆರಿಸಿಕೊಳ್ಳಲಾಗಿದೆ. 



“ಕರುಮೇಹಙ್ಗಳ್.................ಪಱಕ್ಕುಮ್” – ದೊಡ್ಡದೊಡ್ಡ ಮಳೆಯ ಮೋಡಗಳು ಭಗವಂತನ ಆಕರ್ಷಕವಾದ ಬಣ್ಣವನ್ನೂ ಅವನ ಅಪಾರ ಔದಾರ್ಯವನ್ನೂ ಸೂಚಿಸುವುದರಿಂದ, ಅಂಥ ಕಾರ್ಮುಗಿಲನ್ನು ಕಂಡ ಕೂಡಲೇ ಭಕ್ತನು ಭಗವಂತನೇ ಬಂದನೆಂದು \(ಕಾಣಿಸಿಕೊಂಡನೆಂದು\) ಭ್ರಮೆಗೊಳ್ಳುವುದು ಸಹಜ.



“ಪೆರುಮ್ ಪುಲವಾನಿರೈ.......................ಶೆಲ್ಲುಮ್” – ದೊಡ್ಡದೊಡ್ಡ ದನಗಳ ಮಂದೆಗಳನ್ನು ಕಂಡಕೂಡಲೇ ಭಕ್ತನಿಗೆ ಭಗವಂತನ ಶ್ರೀಕೃಷ್ಣಾವತಾರದ ನೆನಪು ಬರುತ್ತದೆ. ಬಾಲಕೃಷ್ಣನಾಗಿ ಭಗವಂತನು ಗೋವಳ ಬಾಲಕರ ಜೊತೆಯಲ್ಲಿ ದನಕರುಗಳನ್ನು ಮೇಯಿಸಲು ಹೋಗುತ್ತಿದ್ದ ವಿಷಯ ಭಕ್ತನಿಗೆ ಉತ್ಸಾಹವನ್ನು ಹೆಚ್ಚಿಸುತ್ತದೆ. ಭಗವಂತನೇ ಆದ ಕರುಗಳ ಮಂದೆಯ ಹಿಂದೆಯೇ ಇದ್ದಾನೆಂಬ ಭಾವನೆ ಉಂಟಾಗುತ್ತದೆ. 



ತಾಯಿ ಹೇಳುತ್ತಾರೆ: ತಾಯಂದಿರೇ, ಇವಳು ಭಕ್ತಜನರನ್ನು ಕಂಡ ಕೂಡಲೇ, ವಿಶಾಲಲೋಕಗಳನ್ನು ಉಂಡವನಾದ ಭಗವಂತನನ್ನೇ ಕಂಡ ಹಾಗೆ ಹರ್ಷಿಸುತ್ತಾಳೆ. ದೊಡ್ಡ ಕಾರ್ಮುಗಿಲನ್ನು ಕಂಡಕೂಡಲೇ ಭಗವಂತನೇ ಅಲ್ಲಿದ್ದಾನೆಂದೂ, ತಾನು ಅವನನ್ನು ಕೂಡಿಕೊಳ್ಳಬೇಕೆಂದೂ ಆತುರಪಡುತ್ತಾಳೆ. ದೊಡ್ಡದೊಡ್ಡ ದನಗಳ ಮಂದೆಗಳನ್ನು ಕಂಡಾಗ ಅವುಗಳನ್ನು ಹಿಂಬಾಲಿಸಿ ಭಗವಂತನು ಬರುತ್ತಿದ್ದಾನೆಂದು ಭಾವಿಸಿ, ತಾನು ಗೌರವದಿಂದ ಹಿಂದಕ್ಕೆ ಸರಿದು ನಿಲ್ಲುತ್ತಾಳೆ. ಈ ಎಳೆಯ ಹರೆಯದ ಹೆಣ್ಣಿಗೆ ಆ ಮಾಯಕಾರನು ಯಾವ ಮೋಡಿದನ್ನು ಹಾಕಿದನೋ ಕಾಣೆನಲ್ಲ\! 



೧೦. ಅಯರ್ ಕ್ಕುಮ್ ಶುಟ್ರುಮ್ ಪಟ್ರಿ ನೋಕ್ಕುಮ್ ಅಹಲವೇ ನೀಣೋಕ್ಕುಕ್ಕೊಳ್ಳುಮ್,

ವಿಯರ್ ಕ್ಕೂಮ್ ಮಱೈಕ್ಕಣ್ ತುಳುಮ್ಬ ವೆವ್ವುಯಿರ್ ಕ್ಕೊಳ್ಳೂಮ್ಮೆಯ್ ಶೇರುಮ್,

ಪೆಯರ್ ತ್ತುಮ್ ಕಣ್ಣಾವೆನ್ ಱು ಪೇಶುಮ್ ಪೆರುಮಾನೇ ವಾವೆನ್ ಱು ಕೂವುಮ್,

ಮಯಲ್ ಪೆರುಕ್ಕಾದಲೆನ್ ಪೇದೈಕ್ಕು ಎನ್ ಶೆಯ್ ಕೂವುಮ್, ಹೇನ್ ವಲ್ ವಿನೈಯೇನೇ.



ಅಯರ್ ಕ್ಕುಮ್ = ವ್ಯಾಮೋಹಗೊಳ್ಳುತ್ತಾಳೆ, ಶುಟ್ರುಮ್ = ಪಟ್ರಿ ನೋಕ್ಕುಮ್ = ಸುತ್ತಲೂ ಗಮನಿಸಿ ನೋಡುವಳು, ಅಹಲವೇ = ಅಗಲಿಕೆಯಿಂದ, ನೀಳ್ ನೋಕ್ಕು ಕೊಳ್ಳುಮ್ = ದೂರಕ್ಕೆ ದೃಷ್ಟಿಸಿ ನೋಡುವಳು, ವಿಯರ್ ಕ್ಕುಮ್ = ಬೆವರುತ್ತಾಳೆ. ಮೞೈ ಕಣ್ ತುಳುಮ್ಬು= ಕಣ್ಣುಗಳಲ್ಲಿ ನೀರು ತುಂಬಿರಲು, ವೆಮ್ ಉಯಿರ್ ಕೊಳ್ಳುಮ್ = ಬಿಸಿಯಾದ ನಿಟ್ಟುಸಿರುಬಿಡುವಳು, ಪೆಯರ್ ತ್ತುಮ್ = ಅಲ್ಲದೆ, ಕಾಣ್ಣಾ ಎನ್ ಱು = ಕಣ್ಣಾ ಎಂದು, ಪೇಶುಮ್ = ಹೇಳುತ್ತಾಳೆ, ಪೆರುಮಾನೇ ವಾ ಎನ್ ಱು = ’ಪರಮಪುರುಷನ’ ಬಾ’ ಎಂದು, ಕೂವುಮ್ = ಕೂಗುತ್ತಾಳೆ, ಮಯಲ್ = ಹುಚ್ಚಿನಂಥ, ಪೆರುಕಾದಲ್ = ಮಹಾಪ್ರೇಮ, ಎನ್ ಪೇದೈಕ್ಕು = ನನ್ನ ಅರಿಯದವಳಿಗೆ, ಎನ್ ಶೆಯ್ ಹೇನ್ = ಏನು ಮಾಡಲಿ, ವಲ್ ವಿನೈಯೇನೇ = ಕ್ರೂರಪಾಪಿಯೇ ನಾನು. 



ವ್ಯಾಮೋಹಗೊಳ್ಳುತ್ತಾಳೆ. ಸುತ್ತಲೂ ಗಮನಿಸಿ ನೋಡುತ್ತಾಳೆ. ಅಗಲಿಕೆಯಿಂದ ದೂರಕ್ಕೆ ದೃಷ್ಟಿಸಿ ನೋಡುತ್ತಾಳೆ. ಬೆವರುತ್ತಾಳೆ. ಕಣ್ಣುಗಳಲ್ಲಿ ನೀರು ತುಂಬಿರಲು ಬಿಸಿಬಿಸಿಯಾದ ನಿಟ್ಟುಸಿರುಬಿಡುತ್ತಾಳೆ. ಅಲ್ಲದೆ, ’ಕಣ್ಣಾ’ ಎಂದು ಹೇಳುತ್ತಾಳೆ. ’ಪರಮಪುರುಷನೇ ಬಾ’ ಎಂದು ಕೂಗಿ ಕರೆಯುತ್ತಾಳೆ. ಹುಚ್ಚಿನಂಥ ಬಲವಾದ ಪ್ರೇಮ ಈ ನನ್ನ ಅರಿಯದವಳಿಗೆ. ಏನು ಮಾಡಲಿ, ಕ್ರೂರಪಾಪಿಯೇ ನಾನು?



ತನ್ನ ಪ್ರಿಯತಮನಾದ ಭಗವಂತನಲ್ಲಿ ಉತ್ಕಟವಾದ ವ್ಯಾಮೋಹವನ್ನು ಅನುಭವಿಸುವ ’ನಾಯಕಿ’ಯ ನಾನಾ ಅವಸ್ಥೆಗಳನ್ನೂ ಅವುಗಳ ತೀವ್ರಾನುಭವವನ್ನೂ ಇಲ್ಲಿ ವಿವರಿಸಲಾಗುತ್ತದೆ. 



ತಾಯಿ ಹೇಳುತ್ತಾಳೆ. ತಾಯಂದಿರೇ, ನನ್ನ ಮಗಳು ಏನೂ ಅರಿಯದವಳು. ಅವಳಿಗೆ ಬಲು ಹೆಚ್ಚಿನ ವ್ಯಾಮೋಹ ಅಂಟಿದೆ. ಅವಳ ಅವಸ್ಥೆಯನ್ನು ಕಂಡು ನಾನು ತುಂಬ ಮರುಗುವಂತಾಗಿದೆ. ಅದಕ್ಕೆ ಪ್ರತಿಯಾಗಿ ನಾನು ಏನು ಮಾಡಲಾರೆ. ನಾನು ಕಡು ಪಾಪಿ ಏನು ಮಾಡಲಿ? 



ವಿರಹಿಯಾದ ಹೆಣ್ಣಿನ ಅವಸ್ಥೆಗಳೂ, ಭಕ್ತಿಯ ಉತ್ಕಟಾವಸ್ಥೆಯನ್ನು ಅನುಭವಿಸುವ ಭಕ್ತನ ರೀತಿಯೂ ಬಹುಮಟ್ಟಿಗೆ ಒಂದೇ ಎನ್ನಬಹುದಾಗಿದೆ. ಇಬ್ಬರೂಬುದ್ಧಿ ಭ್ರಮಿಸಿರುವವರಂತೆ ನಡೆದುಕೊಳ್ಳುತ್ತಾರೆ. ಇಬ್ಬರಿಗೂ ತಮ್ಮ ತಮ್ಮ ಪ್ರಿಯತಮನ ದರ್ಶನ, ಸ್ಪರ್ಶಸುಖಗಳಾಗಬೇಕು. ಆಗಲೇ ಅವರ ಉನ್ಮಾದ ಇಳಿಯುವುದು. 



೧೧. ವಲ್ ವಿನೈ ತೀರ್ ಕ್ಕುಮ್ ಕಣ್ಣನೈ ವಣ್ ಕುರುಹೂರ್ ಚ್ಚಡಹೋಪನ್,

ಶೊಲ್ ವಿನೈಯಾಲ್ ಶೊನ್ನ ಪಾಡಲ್ ಆಯಿರತ್ತುಳಿವೈಪತ್ತುಮ್,

ನಲ್ ವಿನೈಯೆನ್ ಱು ಕಱ್ ಪಾರ್ ಹಳ ನಲನಿಡೈ ವಹುನ್ದಮ್ ನಣ್ಣಿ,

ತೊಲ್ ವಿನೈ ಶೀರವೆಲ್ಲಾರುಮ್ ತೊೞುದೆಱು ವಿಟ್ರಿರುಪ್ಪಾರೇ. 



ವಲ್ ವಿನೈ = ಕ್ರೂರಪಾಪಗಳು, ತೀರ್ ಕ್ಕುಮ್ = ತೀರಿಸುವ್, ಕಣ್ಣನೈ = ಅತ್ಯಾಕರ್ಷಕನನ್ನು\(ಶ್ರೀಕೃಷ್ಣನನ್ನು\) ವಣ್ ಕುರುಹೂರ್ = ಸುಂದರವಾದ ತಿರುಕ್ಕೂರುಹೂರಿನ, ಶಡಹೋಪನ್ = ಶಠಗೋಪನು \(ನಮ್ಮಾಳ್ವಾರರು\), ಶೊಲ್ ವಿನೈಯಾಲ್ = \(ಹಾಡಿಹೊಗಳುವ\) ಹೇಳುವ ಕರ್ಮದಿಂದ \(ಉದ್ಯೋಗದಿಂದ\), ಶೊನ್ನ = ಹೇಳಿದ, ಪಾಡಲ್ = ಹಾಡುಗಳು, ಆಯಿರತ್ತುಳ್ = ಒಂದು ಸಾವಿರದಲ್ಲಿ, ಇವೈ ಪತ್ತುಮ್ = ಈ ಹತ್ತನ್ನು, ನಲ್ ವಿನೈ ಎನ್ ಱು = ಉತ್ತಮವಾದ ಕೆಲಸವೆಂದು \(ಪುಣ್ಯದ ಕೆಲಸವೆಂದು\), ಕಱ್ ಪಾರ್ ಹಳ್ = ಕಲಿಯತಕ್ಕವರು, ನಲನ್ ಇಡೈ = ಆನಂದದ ನಡುವಣ, ವೈಹುನ್ದಮ್ = ಶ್ರೀವೈಕುಂಠವನ್ನು \(ಪರಮಪದವನ್ನು\), ನಣ್ಣಿ = ಸೇರಿ, ತೊಲ್ ವಿನೈ ತೀರ = ಬಹುಕಾಲದ ಪಾಪಗಳೆಲ್ಲವೂ ತೊಲಗಲು, ಎಲ್ಲಾರುಮ್ = \(ಅಲ್ಲಿಯವರು\) ಎಲ್ಲರೂ, ತೊೞುದು = ಪ್ರಾರ್ಥಿಸಿ \(ಪೂಜಿಸಿ, ನಮಸ್ಕರಿಸಿ\), ಏೞ = ಉದ್ಧಾರಗೊಳ್ಳುವಂತೆ, ವೀಟ್ರಿರುಪ್ಪಾರೇ = ಇರುತ್ತಾರೆ. 



ಕ್ರೂರಪಾಪಗಳನ್ನು ನಾಶಪಡಿಸುವ ಅತ್ಯಾಕರ್ಷಕನನ್ನು \(ಶ್ರೀಕೃಷ್ಣನನ್ನು\) ಸುಂದರವಾದ ತಿರುಕ್ಕೂರುಹೂರಿನ ಶಠಗೋಪನು \(ನಮ್ಮಾಳ್ವಾರರು\) ಹಾಡಿಹೊಗಳುವ ಉದ್ಯೋಗದಿಂದ ಹೇಳಿದ ಸಾವಿರಹಾಡುಗಳಲ್ಲಿ ಈ ಹತ್ತನ್ನು ಉತ್ತಮವಾದ \(ಪುಣ್ಯದ\) ಕೆಲಸವೆಂದು ಕಲಿಯತಕ್ಕವರು ಆನಂದದ ನಡುವಣ ಪರಮಪದವನ್ನು ಸೇರಿ, ಬಹುಕಾಲದ ಪಾಪಗಳೆಲ್ಲವೂ ತೊಲಗಲು, ಅಲ್ಲಿಯವರೆಲ್ಲರೂ ಪೂಜಿಸಿ ಉದ್ಧಾರಗೊಳ್ಳುವಂತೆ ಇರುತ್ತಾರೆ.



ಈ ತಿರುವಾಯ್ ಮೊೞಿಯ ಕಡೆಯ ಪಾಶುರ ಇದು. ತಿರುವಾಯ್ ಮೊೞಿಯ ಉದ್ದಕ್ಕೂ ಹೇಳಿ ಹಾಡಿರುವುದು ಸರ್ವೇಶ್ವರನ ಗುಣ ಮತ್ತು ಲೀಲಾ ವಿಶೇಷಗಳನ್ನು ಹಾಡಿಹೇಳಿರುವವರು ಸುಂದರವಾದ ತಿರುಕ್ಕೂರುಹೂರಿನ ಶಠಗೋಪರು \(ನಮ್ಮಾಳ್ವಾರರು\). ಭಗವಂತನ ಗುಣಸ್ವಭಾವಗಳನ್ನು ಹೊಗಳಿಹಾಡುವುದೇ ಅವರು ತಮ್ಮ ಕರ್ತವ್ಯವನ್ನಾಗಿ ಮಾಡಿಕೊಂಡಿದ್ದಾರೆ. ಈ ಮೂಲಕ ಅವರು ಒಂದು ಸಾವಿರ ಪಾಶುರಗಳನ್ನು ಅತ್ಯುತ್ತಮ ರೀತಿಯಲ್ಲಿ ರಚಿಸಿ ಹಾಡಿದ್ದಾರೆ. 



ಅವರ ಒಂದು ಸಾವಿರ ಪಾಶುರಗಳ ಪೈಕಿ, ಈ ತಿರುವಾಯ್ ಮೊೞಿಯ ಹತ್ತುಪಾಶುರಗಳನ್ನು ಅರ್ಥವತ್ತಾಗಿ ಕಲಿಯುವುದು ಒಂದು ಉತ್ತಮವಾದ ಪುಣ್ಯಕಾರ್ಯವೆಂದು ಭಾವಿಸಿ, ಯಾರು ಇವುಗಳನ್ನು ಪಠಿಸಿ ಅರಿತುಕೊಳ್ಳುತ್ತಾರೋ ಅವರು ಭಗವದ್ವಿಷಯಗಳನ್ನು ಚೆನ್ನಾಗಿ ಆಳವಾಗಿ ಅನುಭವಿಸುವವರಾಗುತ್ತಾರೆ. ಆದ್ದರಿಂದ ಅವರ ಬಹುಕಾಲದಿಂದ ಕೂಡಿಬಂದ ಪಾಪಗಳೆಲ್ಲವೂ ತೊಲಗಿ ಹೋಗುತ್ತವೆ. ಅವರು ಪರಿಶುದ್ಧರಾಗುತ್ತಾರೆ. ಅವರು ಮರಣಿಸಿದ ಬಳಿಕ ನರಕ ಭಾಜನರಾಗದೆ, ಅವರಿಗೆ ಪರಮಪದವೇ ಪ್ರಾಪ್ತವಾಗುತ್ತದೆ. ಅವರು ಅಲ್ಲಿನ ಪೂರ್ಣಾನಂದವನ್ನು ಅನುಭವಿಸುತ್ತಾ, ನಿತ್ಯಸೂರಿಗಳ ನಡುವೆ ಪೂಜನೀಯರೆನಿಸಿಕೊಳ್ಳುತ್ತಾರೆ. ಹೀಗಿದೆ ಈ ತಿರುವಾಯ್ ಮೊೞಿಯ ಫಲಶ್ರುತಿ\! 



\*\*\*\*\*\*\*\*\*\*\*\*\*\*\*\*\*\*



ತಿರುವಾಯ್ ಮೊೞಿ  ಐದನೆಯ ದಶಕ ಐದನೆಯ ತಿರುವಾಯ್ಮೊೞಿ



೫. ವೀಟ್ರಿರುನ್ದೇೞುಲಹುಮ್



೧. ವೀಟ್ರಿರುನ್ದೇೞುಲಹುಮ್ ತನಿಕ್ಕೋಲ್ ಶೆಲ್ಲವೀವಿಲ್ಶೀರ್,

ಆಟ್ರಲ್ ಮಿಕ್ಕಾಳು ಮಮ್ಮಾನೈವೆಮ್ಮಾವಿಳನ್ದಾನ್ ತನ್ನೈ,

ಪೋಟ್ರಿಯೆನ್ ಱೇ ಕೈಹಳಾರ ತ್ತೊೞುದು ಶೊಲ್ ಮಾಲೈಹಳ್,

ಏಟ್ರನೋಟ್ರೇಱ್ ಕು ಇನಿಯೆನ್ನ ಕುಱೈಯೆೞುಮೈಯುಮೇ. 



ವೀಟ್ರಿರುನ್ದು = \(ಪರಮ ಪದದಲ್ಲಿ\) ಇದ್ದುಕೊಂಡು, ಏೞ್ ಉಲಹುಮ್ = ಏಳು ಲೋಕಗಳನ್ನೂ, ತನಿಕ್ಕೋಲ್ ಶೆಲ್ಲ = ಪರಿಪೂರ್ಣವಾದ ಸಾಟಿಯಿಲ್ಲದ ಒಡೆತನ ನಡೆಯುವಂತೆ, ವೀವು ಇಲ್ = ಕೊನೆಯಿಲ್ಲದ \(ಅನಂತವಾದ\), ಶೀರ್ = ಕಲ್ಯಾಣ ಗುಣಗಳುಳ್ಳ, ಆಟ್ರಲ್ ಮಿಕ್ಕ = ಅತಿಶಯ ಸಾಮರ್ಥ್ಯದಿಂದ, ಆಳುಮ್ = ಆಳುವ \(ಪರಿಪಾಲಿಸುವ\), ಅಮ್ಮಾನೈ = ಸ್ವಾಮಿಯನ್ನು, ವೆಮ್ ಮಾ = ದುಷ್ಟಕುದುರೆಯನ್ನು, ಪಿಳನ್ದಾನ್ ತನ್ನೈ = ಸೀಳಿದವನನ್ನು, ಪೋಟ್ರಿ ಎನ್ ಱೇ = ಸ್ತುತಿಸುತ್ತೇನೆ ಎಂತಲೇ, ಕೈಹಳ್ ಆರ = ಕೈಗಳ ಆಶೆ ತೀರುವಂತೆ \(ತೃಪ್ತಿಕರವಾಗಿ ಕೈಗಳನ್ನು\), ತೊೞುದು = ಮುಗಿದು, ಶೊಲ್ ಮಾಲೈ ಹಳ್ = ಸ್ತೋತ್ರಗಳನ್ನು, \(ಮಾತಿನ ಹಾರಗಳನ್ನು\), ಏಟ್ರ = ಸಮರ್ಪಿಸುವಂತೆ, ನೋಟ್ರೇಱ್ ಕು = ಪುಣ್ಯವನ್ನು ಮಾಡಿರುವ ನನಗೆ, ಇನಿ = ಇನ್ನು, ಎನ್ ಕುಱೈ = ಏನು ಕೊರತೆ, ಎೞುಮೈಯುಮೇ = ಉಜ್ಜೀವನಕ್ಕೇಯೇ. \(ಶಾಶ್ವತ ಜೀವನ ನಡೆಸುವುದಕ್ಕೇಯೇ\). 



ಪರಮಪದದಲ್ಲಿದ್ದುಕೊಂಡು ಏಳುಲೋಕಗಳ ಮೇಲೂ ಸಾಟಿಯಿಲ್ಲದ ಒಡೆತನ ನಡೆಸುವಂತೆ ಅನಂತವಾದ ಕಲ್ಯಾಣಗುಣಗಳುಳ್ಳ, ಅತಿಶಯವಾದ ಸಾಮರ್ಥ್ಯದಿಂದ ಪರಿಪಾಲಿಸುವ ಸ್ವಾಮಿಯನ್ನು, ದುಷ್ಟಕುದುರೆಯನ್ನು ಸೀಳಿದವನನ್ನು ಸ್ತುತಿಸುತ್ತೇನೆ ಎಂತಲೇ ತೃಪ್ತಿಕರವಾಗಿ ಕೈಗಳನ್ನು ಜೋಡಿಸಿ, ಮಾತಿನ ಹಾರಗಳನ್ನು ಸಮರ್ಪಿಸುವಂತೆ ಪುಣ್ಯಮಾಡಿರುವ ನನಗೆ ಉಜ್ಜೀವನಕ್ಕೆ ಇನ್ನೇನು ಕೊರತೆಯಿದೆ? 



ಇಲ್ಲಿ ಆಳ್ವಾರರು ಭಗವಂತನನ್ನು ಏತಕ್ಕಾಗಿ ಪೂಜಿಸುತ್ತಾರೆ. ಯಾವ ರೀತಿಯಲ್ಲಿ ಪೂಜಿಸುತ್ತಾರೆ ಮತ್ತು ಅದರಿಂದ ಬರುವ ಲಾಭವೇನು? 



“ವೆಮ್ಮಾ ಪಿಳನ್ದಾನ್ ತನ್ನೈ” – ಭಗವಂತನ ಪರಮಸಾಮರ್ಥ್ಯವನ್ನು ಸೂಚಿಸುವ ಒಂದು ನಿದರ್ಶನ ಇದು. ಸರ್ವೇಶ್ವರನು ಶ್ರೀಕೃಷ್ಣನಾಗಿ ದುಷ್ಟನಿಗ್ರಹ ಕಾರ್ಯಕ್ಕಾಗಿ ಅವತರಿಸಿದನು. ಅವನ ಸೋದರಮಾವನೇ ಆದ ಕಂಸನು ಅವನನ್ನು ಕೊಲ್ಲಿಸಲು ಅವನು ಹುಟ್ಟಿದಾಗಿನಿಂದಲೂ ನಾನಾ ಪ್ರಯತ್ನಗಳನ್ನು ನಡೆಸಿದನಷ್ಟೆ. ಅವುಗಳಲ್ಲಿ ಕೇಶಿ ರಾಕ್ಷಸನಿಂದ ಕೊಲ್ಲಿಸುವ ಯತ್ನವೂ ಒಂದು. ಆ ಕೇಶಿ ಕುದುರೆಯ ರೂಪವನ್ನು ತಳೆದನು. ಕೃಷ್ಣನ ಮೇಲೆ ಬೀಳಲು ಕಡುಕೋಪದಿಂದ ಬಾಯನ್ನು ತೆರೆದುಕೊಂಡು ನುಗ್ಗಿ ಬಂದನು. ಬಾಲಕೃಷ್ಣನು ಆ ಕುದುರೆಯ ಎರಡು ದವಡೆಗಳನ್ನು ತನ್ನಪುಟ್ಟ ಕೈಗಳಿಂದ ಹಿಡಿದು, ಹಿಗ್ಗಿಸಿ, ಸೀಳಿ, ಅದನ್ನು ಕೊಂದು ಹಾಕಿದನು. 



ಭಗವಂತನು ತಾನು ಸೃಷ್ಟಿಸಿದ ಏಳು ಲೋಕಗಳಿಂದ ಆಚೆಗೆ, ಆನಂದಮಯವಾದ ಪರಮಪದದಲ್ಲಿ ನೆಲಸಿದ್ದಾನೆ. ಅವನ ಗುಣಗಳು ಅನಂತ. ಅವುಗಳನ್ನು ಬಳಸಿಕೊಂಡು, ಸ್ವಾಮಿಯು ಏಳು ಲೋಕಗಳ ಸಂರಕ್ಷಣೆ ಮಾಡುತ್ತಾನೆ. ಅವನಿಗಿರುವ ಸಾಟಿಯಿಲ್ಲದ ಸಾಮರ್ಥ್ಯವನ್ನು ದುಷ್ಟನಿಗ್ರಹಕ್ಕಾಗಿಯೇ ಬಳಸುತ್ತಾನೆ. 



ಆಳ್ವಾರರು ಹೇಳುತ್ತಾರೆ: ಪರಮಪದದಲ್ಲಿದ್ದರೂ ಸಹ, ಅಲ್ಲಿಂದಲೇ ತನ್ನ ಸೃಷ್ಟಿಯಾದ ಏಳು ಲೋಕಗಳನ್ನು ಪರಿಪಾಲಿಸುವ, ಅನಂತಗುಣಗಳುಳ್ಳ, ಪರಮಸಮರ್ಥನಾದ ಸ್ವಾಮಿಯನ್ನು \(ಸರ್ವೇಶ್ವರನನ್ನು\) ನಾನು ಆಶ್ರಯಿಸಿದ್ದೇನೆ. ಅವನಿಗೆ ನಾನು ನಮ್ರತೆಯಿಂದ ಕೈಮುಗಿಯುತ್ತೇನೆ. ನನಗೆ ದಯೆನೀಡಿರುವ ಮಾತಿನ ಮೂಲಕ ಅವನನ್ನು ಸ್ತುತಿಸುತ್ತೇನೆ. ಹೀಗೆ ಎಡೆಬಿಡದಂತೆ ಪೂಜೆ ನಡೆಸುವ ನನ್ನ ಉಜ್ಜೀವನದ ವಿಷಯದಲ್ಲಿ ನನಗೆ ಇನ್ನು ಯಾವ ಭಯವೂ ಇಲ್ಲ. 



ಭಗವಂತನನ್ನು ಒಲಿಸಿಕೊಳ್ಳುವುದು ಎಷ್ಟು ಸುಲಭ ಕಂಡಿರಾ\! ಅವನೇ ನೀಡಿರುವ ಮೈಯನ್ನು, ಮಾತನ್ನು ಬಳಸಿಕೊಂಡು, ಅವನಿಗೆ ಆ ಮೂಲಕ ಎರಗಿ, ಸ್ತುತಿಸಿ, ಪೂಜಿಸುವ ಕಾರ್ಯದಲ್ಲಿ ತೊಡಗಿರುವುದೇ ಅದು. 



೨. ಮೈಯ ಕಣ್ಣಾಳ್ ಮಲರ್ ಮೇಲುಱೈವಾಳ್ ಉಱೈಮಾರ್ ಪಿನನ್,

ಶೆಯ್ಯಕೋಲತ್ತಡಙ್ಗಣ್ಣಾನ್ ವಿಣ್ಣೋರ್ ಪೆರುಮಾನ್ ತನ್ನೈ,

ಮೆಯ್ಯ ಶೊಲ್ಲಾಲಿಶೈ ಮಾಲೈಹಳೇತ್ತಿ ಉಳ್ಳಪ್ಪೆಟ್ರೇನ್,

ವೆಯ್ಯ ನೋಯ್ ಹಳ್ ಮುೞುದುಮ್ ವಿಯನ್ ಞಾಲತ್ತು ವೀಯವೇ. 



ಮೈಯ ಕಣ್ಣಾಳ್ = ಕಪ್ಪನೆಯ ಕಣ್ಣುಳ್ಳವಳೂ, ಮಲರ್ ಮೇಲ್ = \(ತಾವರೆ\) ಹೂವಿನ ಮೇಲೆ, ಉಱೈವಾಳ್ = ನಿದ್ರಿಸುವವಳೂ \(ವಾಸಿಸುವವಳೂ\), ಆದವಳು ಉಱೈ = ನಿತ್ಯವಾಸಮಾಡುವ, ಮಾರ್ ಪಿನನ್= ವಕ್ಷವುಳ್ಳವನೂ, ಶೆಯ್ಯ = ಕೆಂಪುಬಣ್ಣದ, ಕೋಲತ್ತು = ಸುಂದರವಾದ, ತಡ ಕಣ್ಣಾನ್ = ವಿಶಾಲವಾದ ಕಣ್ಣುಳ್ಳವನೂ, ವಿಣ್ಣೋರ್ ಪೆರುಮಾನ್ ತನ್ನೈ = ಪರಮಪದವಾಸಿಗಳ ಸ್ವಾಮಿಯನ್ನು, ಮೆಯ್ಯ ಶೊಲ್ಲಾಲ್ = ಸತ್ಯಪೂರ್ಣವಾದ ಮಾತುಗಳ, ಇಶೈ ಮಾಲೈಹಳ್ ಏತ್ತಿ = ಹಾಡಿನ ಹಾರಗಳಿಂದ ಸ್ತುತಿಸಿ, ಉಳ್ಳ ಪೆಟ್ರೇನ್ = ಅಂತರಂಗದಲ್ಲಿ ಪಡೆದುಕೊಂಡಿದ್ದೇನೆ, ವೆಯ್ಯ = ಕ್ರೂರವಾದ, ನೋಯ್ ಹಳ್ = ದುಃಖ ಸಂಕಟಗಳು, ಮುೞುದುಮ್ = ಪೂರ್ತಿಯಾಗಿ, ವಿಯಲ್ = ವಿಸ್ತಾರವಾದ, ಞಾಲತ್ತು = ಭೂಮಿಯಲ್ಲಿ, ವೀಯವೇ = ನಾಶವಾಗುವಂತೆಯೇ. 



ಕಪ್ಪನೆಯ ಕಣ್ಣುಳ್ಳವಳೂ, \(ತಾವರೆ\) ಹೂವಿನ ಮೇಲೆ ವಾಸಿಸುವವಳೂ ಆದವಳು ನಿತ್ಯವಾಸಮಾಡುವ ವಕ್ಷವುಳ್ಳವನೂ, ಕೆಂಬಣ್ಣದ ಸುಂದರವಾದ ಮತ್ತು ವಿಶಾಲವಾದ ಕಣ್ಣುಳ್ಳವನೂ, ಪರಮಪದವಾಸಿಗಳ ಸ್ವಾಮಿಯೂ ಆದ ಸರ್ವೇಶ್ವರನನ್ನು ಸತ್ಯಪೂರ್ಣವಾದ ಮಾತುಗಳ ಹಾಡಿನ ಹಾರಗಳ ಮೂಲಕ, ವಿಸ್ತಾರವಾದ ಭೂಮಿಯಲ್ಲಿ ಕ್ರೂರವಾದ ದುಃಖಸಂಕಟಗಳು ನಾಶವಾಗುವಂತೆ ಸ್ತುತಿಸಿ, ಅಂತರಂಗದಲ್ಲಿ ಪಡೆದುಕೊಂಡಿದ್ದೇನೆ. 



ಹಿಂದಿನ ಪಾಶುರದ ವಿಷಯವನ್ನು ಇಲ್ಲಿ ಮುಂದುವರಿಸಲಾಗುತ್ತಿದೆ. 



ಈ ಪಾಶುರದಲ್ಲಿ ಮೂರು ವಿಷಯಗಳು ಬರುತ್ತವೆ: \(೧\) ಸರ್ವೇಶ್ವರನ ವರ್ಣನೆ \(೨\) ಸ್ತುತಿಯ ರೀತಿ \(೩\) ಅದರ ಫಲ. 



ಸರ್ವೇಶ್ವರನ ವರ್ಣನೆ: \(೧\) ಕೋಮಲವಾದ ತಾವರೆ ಹೂವಿನ ಮೇಲೆ ವಾಸಮಾದುವ ಪರಮಸುಂದರಿಯಾದ ಲಕ್ಷ್ಮೀದೇವಿಯನ್ನು ತನ್ನ ವಕ್ಷಸ್ಥಲದಲ್ಲಿಯೇ ಇರಿಸಿಕೊಂಡಿರುವವನು. \(೨\) ಸೌಂದರ್ಯವನ್ನು ಹೆಚ್ಚಿಸುವಂಥ ಕೆಂಬಣ್ಣದ ವಿಶಾಲವಾದ ಕಣ್ಣುಳ್ಳವನು. \(೩\) ಪರಮ ಪದವಾಸಿಗಳ ಒಡೆಯನು. 



ಸ್ತುತಿಯ ಧಾಟಿ: \(೧\) ಭಗವಂತನನ್ನು ಕುರಿತು ಆಳ್ವಾರರು ಸ್ತುತಿಸಿರುವುದು ಸತ್ಯಪೂರ್ಣವಾದ ಮಾತುಗಳಿಂದ \(೨\) ಅಂಥ ಆರಿಸಿದ ಒಳ್ಳೆಯ ಮಾತುಗಳಿಂದ ರಚಿತವಾದ ಹಾಡುಗಳು ಅವು. 



ಅದರ ಫಲ: \(೧\) ವಿಶಾಲವಾದ ಈ ಭೂಮಿಯಲ್ಲಿರುವುದು ದುಃಖ ಸಂಕಟಗಳೆ. ಈ ಹಾಡುಗಳು ಈ ದುಃಖಸಂಕಟಗಳನ್ನು ನಾಶಗೊಳಿಸುತ್ತವೆ. \(೨\) ಅವು ಭಗವಂತನು ಒಲಿಯುವಂತೆಯೂ, ಅಂತರಂಗದಲ್ಲಿ ಬಂದು ನೆಲಸುವಂತೆಯೂ ಮಾಡತಕ್ಕವು. 



ಆಳ್ವಾರರು ಹೇಳುತ್ತಾರೆ: ಲಕ್ಷ್ಮೀದೇವಿಯನ್ನು ತನ್ನ ವಕ್ಷದಲ್ಲಿರಿಸಿಕೊಂಡವನೂ, ಸುಂದರವಾದ ವಿಶಾಲವಾದ ಕಣ್ಣುಗಳುಳ್ಳವನೂ, ಪರಮಪದವಾಸಿಗಳ ಒಡೆಯನೂ ಆದ ಸರ್ವೇಶ್ವರನನ್ನು ಕುರಿತು ಸತ್ಯಪೂರ್ಣವಾದ ಮಾತುಗಳಿಂದ ಕೂಡಿದ ಹಾಡುಗಳಿಂದ ಭೂಮಿಯ ಮೇಲಣ ದುಃಖಸಂಕಟಗಳು ತೊಲಗಲೆಂದು ಸ್ತುತಿಸಿ, ಸ್ವಾಮಿಯನ್ನು ನನ್ನ ಅಂತರಂಗದಲ್ಲಿಯೇ ಪಡೆದುಕೊಂಡಿದ್ದೇನೆ. 



೩. ವೀವಿಲಿನ್ಬಮ್ ಮಿಹ ಎಲ್ಲೈನಿಹೞ್ ನ್ದನಮ್ಮಚ್ಚುದನ್,

ವೀವಿಲ್ ಶೀರನ್ ಮಲರ್ ಕ್ಕಣ್ಣನ್ ವಿಣ್ಣೋರ್ ಪೆರುಮಾನ್ ತನ್ನೈ,

ವೀವಿಲ್ ಕಾಲಮಿಶೈ ಮಾಲೈಹಳೇತ್ತಿ ಮೇವಪ್ಪೆಟ್ರೇನ್,

ವೀವಿಲಿನ್ಬಮ್ ಮಿಹ ಮಾಲೈಹಳೇತ್ತಿ ಮೇವಪ್ಪೆಟ್ರೇನ್. 



ವೀವು ಇಲ್ = ನಾಶವಿಲ್ಲದ \(ಕೊನೆಯಿಲ್ಲದ\), ಇನ್ಬಮ್ = ಆನಂದವು, ಮಿಹ = ಹೆಚ್ಚಿದ, ಎಲ್ಲೈ = ಎಲ್ಲೆಯಲ್ಲಿ, ನಿಹೞ್ ನ್ದ = ನಡೆಯುತ್ತಿರುವ \(ಇರುವ\), ವಮ್ ಅಚ್ಚುದನ್ = ನಮ್ಮ ನಾಶರಹಿತನನ್ನು \(ಅಚ್ಯುತ ಎಂಬ ನಾಮವುಳ್ಳವನನ್ನು\), ವೀವು ಇಲ್ = ನಾಶವಿಲ್ಲದ, ಶೀರನ್ = ಕಲ್ಯಾಣಗುಣಗಳುಳ್ಳವನನ್ನು, ಮಲರ್ ಕಣ್ಣನ್ = ತಾವರೆಯಂತೆ \(ವಿಶಾಲವಾದ ಆಕರ್ಷಕವಾದ\) ಕಣ್ಣುಳ್ಳವನನ್ನು, ವಿಣ್ಣೋರ್ ಪೆರುಮಾನ್ ತನ್ನೈ = ನಿತ್ಯಸೂರಿಗಳ ಒಡೆಯನನ್ನು, ವೀವು ಇಲ್ ಕಾಲಮ್ = ಕೊನೆಯಿಲ್ಲದ ಕಾಲವೆಲ್ಲವೂ \(ಎಲ್ಲಾ ಕಾಲದಲ್ಲೂ ಎಡೆಬಿಡದಂತೆ\), ಇಶೈಮಾಲೈಹಳ್ = ಹಾಡಿನ ಹಾರಗಳಿಂದ, ಏತ್ತಿ = ಸ್ತುತಿಸಿ, ಮೇವಪೆಟ್ರೇನ್ = \(ಭಗವಂತನ\) ಸಮೀಪಗತನಾದೆ, \(ಭಗವಂತನನ್ನು ಸೇರಿದೆ\), ವೀವು ಇಲ್ = ಕೊನೆಯಿಲ್ಲದ, ಇನ್ಬಮ್ ಮಿಹ = ಅತಿಶಯವಾದ ಆನಂದದ, ಎಲ್ಲೈನಿಹ ೞ್ ನ್ದನನ್ = ಎಲ್ಲೆಯಲ್ಲಿರುವವನಿಗಿಂತಲೂ, ಮೇಲಿಯೇ = ಹೆಚ್ಚಾಗಿಯೇ. 



ಕೊನೆಯಿಲ್ಲದ ಅತಿಶಯವಾದ ಆನಂದದ ಎಲ್ಲೆಯಲ್ಲಿರುವವನನ್ನು, ನಮ್ಮ ನಾಶರಹಿತನನ್ನು \(ಅಚ್ಯುತನೆಂಬ ನಾಮವುಳ್ಳವನನ್ನು\), ಅನಂತವಾದ ಕಲ್ಯಾಣಗುಣಗಳುಳ್ಳವನನ್ನು, ತಾವರೆಯಂತೆ ವಿಶಾಲವೂ ಆಕರ್ಷಕವೂ ಆದ ಕಣ್ಣುಗಳುಳ್ಳವನನ್ನು, ಪರಮಪದವಾಸಿಗಳ ಒಡೆಯನನ್ನು ಕೊನೆಯಿಲ್ಲದ ಕಾಲವೆಲ್ಲವೂ ಹಾಡಿನ ಹಾರಗಳಿಂದ ಸ್ತುತಿಸಿ, ಭಗವಂತನಿಗೆ ಹತ್ತಿರವಾದೆ, ಕೊನೆಯಿಲ್ಲದ ಅತಿಶಯವಾದ ಆನಂದದ ಎಲ್ಲೆಯಲ್ಲಿರುವವನಿಗಿಂತಲೂ ಹೆಚ್ಚಾಗಿಯೇ. 



ಸರ್ವೇಶ್ವರನನ್ನು ಎಡೆಬಿಡದಂತೆ ಸ್ತುತಿಸಿ ಹಾಡುವುದರಿಂದ ಬರುವ ಲಾಭವೇನು ಎಂಬುದನ್ನು ಈ ಪಾಶುರ ಹೇಳುತ್ತದೆ. 



ಭಗವಂತನು ’ಆನಂದ’ದ ತುತ್ತತುದಿಯಲ್ಲಿ ಇರತಕ್ಕವನು, ಎಂದರೆ, ಆನಂದದ ಪರಮಾವಧಿಯನ್ನು ನಿಲುಕಬಲ್ಲವನು ಭಗವಂತನ ಸಮೀಪದಲ್ಲಿರುತ್ತಾನೆ. ಆ ಆನಂದದ ಎಲ್ಲೆಯೇ ಭಗವಂತನಿರುವ ಸ್ಥಳ. ಆದರೆ, ಅವನನ್ನು ಕುರಿತು ಸ್ತುತಿಸುವವನ ಆನಂದವೋ? ಅದು ಭಗವಂತನನ್ನು ಕಂಡುಕೊಳ್ಳಬೇಕಾದ ಆನಂದಕ್ಕಿಂತಲೂ ಹೆಚ್ಚಿನದು. ಆ ಆನಂದವನ್ನು ಅದು ಮೀರಿಸಿದ್ದು\! 



ಇಲ್ಲಿನ ಭಗವದ್ವರ್ಣನೆ ಹೀಗಿದೆ. \(೧\) ಕೊನೆಯೇ ಇಲ್ಲದ ಆನಂದದ ತುತ್ತತುದಿಯಲ್ಲಿ ಭಗವಂತನಿದ್ದಾನೆ. \(೨\) ಅವನೂ ಹಾಗೆಯೇ ನಾಶರಹಿತ \(೩\) ಅವನಿಗೆ ’ಅಚ್ಯುತ’ ಎಂಬ ಹೆಸರಿದೆ. \(೪\) ಅವನು ಅನಂತ ಕಲ್ಯಾಣ ಗುಣಗಳುಳ್ಳವನು. \(೫\) ಅವನ ಕಣ್ಣುಗಳು ವಿಶಾಲವಾಗಿ, ಸುಂದರವಾಗಿ, ಆಕರ್ಷಕವಾಗಿರುವ ತಾವರೆ ಎಸಳಿನಂತಿವೆ. ಈ ಕಾರಣದಿಂದ ಅವನನ್ನು “ಪುಂಡರೀಕಾಕ್ಷ’ ಎನ್ನುವುದು. \(೬\) ಅವನು ಪರಮಪದವಾಸಿಗಳಿಗೆ ಒಡೆಯ. 



ಆಳ್ವಾರರು ಹೇಳುತ್ತಾರೆ: ನಿರತಿಶಯವಾದ ಆನಂದದ ತುತ್ತತುದಿಯಲ್ಲಿರುವ, ಅಚ್ಯುತನೆನಿಸಿದ, ಅನಂತಕಲ್ಯಾಣಗುಣಗಳುಳ್ಳ, ಪುಂಡರೀಕಾಕ್ಷನಾದ, ಪರಮಪದವಾಸಿಗಳ ಒಡೆಯನಾದ ಸರ್ವೇಶ್ವರನನ್ನು ಎಲ್ಲಾ ಕಾಲಗಳಲ್ಲಿಯೂ ಎಡೆಬಿಡದಂತೆಹಾಡಿನ ಹಾರಗಳ ಮೂಲಕ ಸ್ತುತಿಸುವುದರಿಂದ, ನಾನು ಭಗವಂತನನ್ನು ಸಮೀಪಿಸಿದ್ದೇನೆ. ಇದರಿಂದ ನನ್ನ ಆನಂದವು, ಆನಂದದ ತುದಿಯಲ್ಲಿರುವವನ ಆನಂದಕ್ಕಿಂತಲೂ ಮೀರಿದ್ದು ಕಂಡಿರಾ\! 



೪. ಮೇವಿ ನಿನ್ ಱು ತೊೞುವಾರ್ ವಿನೈಪೋಹಮೇವುಮ್ ಪಿರನ್,

ತೂವಿಯಮ್ ಪುಳ್ಳುಡೈಯಾನ್ ಆದಲಾೞಿಯಮ್ಮಾನ್ ತನ್ನೈ,

ನಾವಿಯಲಾಲಿಶೈಮಾಲೈಹಳೇತ್ತಿನಣ್ಣ ಪ್ಪೆಟ್ರೇನ್,

ಆವಿಯೆನ್ನಾವಿಯೈ ಯಾನಱಿಯೇನ್ ಶೆಯ್ದವಾಟ್ರೈಯೇ. 



ಮೇವಿ = ಆಶೆಯಿಂದ, ನಿನ್ ಱು = ಇರುವ \(ನಿಂತು\) ತೊೞುವಾರ್ = ಭಜಿಸುವವರ, ವಿನೈ ಪೋಹ = ಪಾಪಗಳು ನೀಗಿಸುವುದಕ್ಕೆ, ಮೇವುಮ್ = \(ಅವರ\) ಕೂಡ ಇರುವ ಪಿರಾನ್ = ಮಹೋಪಕಾರಿಯನ್ನು, ತೂವಿ = ರೆಕ್ಕೆಗಳು, ಅಮ್ = ಸುಂದರವಾದ, ಪುಳ್ ಉಡೈಯಾನ್ = ಪಕ್ಷಿಯನ್ನು \(ವಾಹನವಾಗಿ\) ಉಳ್ಳವನನ್ನು, ಅಡಲ್ ಆೞಿ = ಹೋರಾಡತಕ್ಕ ಚಕ್ರಾಯುಧವುಳ್ಳ, ಅಮ್ಮಾನ್ ತನ್ನೈ = ಸರ್ವೇಶ್ವರನನ್ನು, ನಾ = ನಾಲಗೆಯ, ಇಯಲಾಲ್ = ಸ್ವಭಾವದಿಂದ, ಇಶೈಮಾಲೈಹಳ್ = ಹಾಡಿನ ಹಾರಗಳಿಂದ, ಏತ್ತಿ = ಸ್ತುತಿಸಿ, ನಣ್ಣ ಪೆಟ್ರೇನ್ = ಸೇರಿಸಲ್ಪಟ್ಟೆನು, ಆವಿ = ಪರಮಾತ್ಮನು, ಎನ್ ಆವಿಯೈ = ನನ್ನ ಆತ್ಮನೊಂದಿಗೆ, ಯಾನ್ ಅಱಿಯೇನ್ = ನಾನು ಅರಿಯೆನು, ಶೆಯ್ದ ಆಟ್ರೈಯೇ = \(ಇದನ್ನು\) ಆಗ ಮಾಡಿದ ರೀತಿಯನ್ನು \(ರೀತಿಯನ್ನೇ\). 



ಆಶೆಯಿಂದ ನಿಂತು ಭಜಿಸುವವರ ಪಾಪಗಳನ್ನು ನೀಗಿಸುವುದಕ್ಕೆ \(ಅವರ\) ಕೂಡ ಇರುವ ಮಹೋಪಕಾರಿಯನ್ನು, ಸುಂದರವಾದ ರೆಕ್ಕೆಗಳ ಪಕ್ಷಿಯನ್ನು ವಾಹನವಾಗಿ ಉಳ್ಳವನನ್ನು, ಹೋರಾಡತಕ್ಕ ಚಕ್ರಾಯುಧವುಳ್ಳ ಸರ್ವೇಶ್ವರನನ್ನು ನಾಲಗೆ ಸ್ವಭಾವವಾದ ಹಾಡಿನ ಹಾರಗಳಿಂದ ಸ್ತುತಿಸಿ, ಪರಮಾತ್ಮನನ್ನು ನನ್ನ ಆತ್ಮನೊಂದಿಗೆ ಸೇರಿರುವಂತೆ ಆಗಿದೆ. \(ಇದನ್ನು\) ಆಗ ಮಾಡಿದ ರೀತಿಯನ್ನೇ ನಾನರಿಯೆ. 



ಭಗವಂತನಿಗೆ ಭಕ್ತರ ವಿಷಯದಲ್ಲಿ ಎಷ್ಟು ಆದರ ಕನಿಕರಗಳಿವೆಯೆಂಬುದನ್ನು ಈ ಪಾಶುರದಲ್ಲಿ ಹೇಳಲಾಗುತ್ತದೆ.



ಯಾರು ಭಗವಂತನನ್ನು ಬಹಳ ಆಸಕ್ತಿಯಿಂದ ದೃಢವಾಗಿ ಆಶ್ರಯಿಸಿ, ಭಜಿಸುವರೋ ಅವರ ಅಂತರಂಗದಲ್ಲಿಯೇ ಭಗವಂತನು ಬಂದು ನೆಲಸುತ್ತಾನೆ. 



ಆಳ್ವಾರರು ಹೇಳುತ್ತಾರೆ: ನನ್ನ ನಾಲಗೆಯು ತನ್ನ ಸ್ವಭಾವಕ್ಕೆ ತಕ್ಕಂತೆ ಸರ್ವೇಶ್ವರನನ್ನು ಎಡೆಬಿಡದೆ ಸ್ತುತಿಸುವ ಕೆಲಸವನ್ನು ಮಾಡುತ್ತದೆ. ಅವನಿಗೆ ಹಾಡಿನ ಹಾರಗಳನ್ನು ಅರ್ಪಿಸುತ್ತಾ ನಾನು ಸ್ವಾಮಿಯನ್ನು ನನ್ನ ಅಂತರಂಗದಲ್ಲಿ ನನ್ನ ಅಂತರಾತ್ಮನನ್ನಾಗಿ ಪಡೆದುಕೊಂಡೆ. ಪರಮಪದವಾಸಿಯೂ ಜಗತ್ಸಂಸಾರಿಯೂ ಆಗಿರುವ ಸರ್ವೇಶ್ವರನು ನನ್ನ ನಿಕಟವರ್ತಿ ಆದದ್ದು ಹೇಗೋ ಅದೇ ನನಗೆ ತಿಳಿಯದ ವಿಷಯ. 



೫. ಆಟ್ರನಲ್ಲ ವಹೈಕಾಟ್ಟುಮ್ ಅಮ್ಮಾನೈ, ಅಮರರ್ ತಮ್

ಏಟ್ರೈ ಎಲ್ಲಾಪ್ಪೊರುಳುಮ್ ಪಿರಿತ್ತಾನೈಯೆಮ್ಮಾನ್ ತನ್ನೈ,

ಮಾಟ್ರಮಾಲೈ ಪುನೈನ್ದೇತ್ತಿ ನಾಳುಮ್ ಮಹಿೞ್ ವೆಯ್ದಿನೇನ್,

ಕಾಟ್ರಿನ್ ಮುನ್ನಮ್ ಕಡುಹಿ ವಿನೈ ನೋಯ್ ಹಳ್ ಕರಿಯವೇ. 



ಆಟ್ರ = \(ಜೀವನವನ್ನು\) ನಡೆಸುವುದಕ್ಕೆ, ನಲ್ಲವಹೈ = ಉತ್ತಮವಾದ ರೀತಿಯನ್ನು\(ಮಾರ್ಗವನ್ನು\), ಕಾಟ್ಟುಮ್ = ತೋರಿಸುವ, ಅಮ್ಮಾನೈ = ಸರ್ವೇಶ್ವಾನನ್ನು, ಅಮರರ್ ತಮ್ = ದೇವತೆಗಳ, ಏಟ್ರೈ = ನಾಯಕನನ್ನು, ಎಲ್ಲಾ ಪೊರುಳುಮ್ = ಎಲ್ಲಾ ವಸ್ತುಗಳನ್ನು \(ಅರ್ಥಗಳನ್ನೂ\), ವಿರಿತ್ತಾನೈ = ವಿವರಿಸಿದವನನ್ನು, ಎಮ್ಮಾನ್ ತನ್ನೈ = ನಮ್ಮ ಸ್ವಾಮಿಯನ್ನು, ಮಾಟ್ರಾಮ್ ಮಾಲೈ = ಮಾತಿನ ಹಾರವನ್ನು, ಪುನೈನ್ದು = ರಚಿಸಿ, ಏತ್ತಿ = ಸ್ತುತಿಸಿ, ನಾಳುಮ್ = ಯಾವಾಗಲೂ, ಮಹಿೞ್ ನ್ದು = ಆನಂದಗೊಂಡು, ಎೞುನ್ದೇನ್ = ಉದ್ಧಾರಗೊಂಡಿದ್ದೇನೆ, ಕಾಟ್ರಿನ್ ಮುನ್ನುಮ್ = ಗಾಳಿಗಿಂತ ವೇಗವಾಗಿ, ಕಡುಹಿ = ಓಡಿ, ವಿನೈನೋಯ್ ಹಳ್ = ಪಾಪಸಂಕಟಗಳು, ಕರಿಯವೇ = ಸೀದುಹೋಗುವುದಕ್ಕಾಗಿಯೇ. 



ಜೀವನವನ್ನು ನಡೆಸುವುದಕ್ಕೆ ಉತ್ತಮವಾದ ಮಾರ್ಗವನ್ನು ತೋರಿಸುವ ಸರ್ವೇಶ್ವರನನ್ನು, ದೇವತೆಗಳ ನಾಯಕನನ್ನು, ಎಲ್ಲಾ ವಸ್ತುಗಳನ್ನೂ ವಿವರಿಸಿದವನನ್ನು, ನಮ್ಮ ಸ್ವಾಮಿಯನ್ನು, \(ಕುರಿತು\) ಮಾತಿನ ಹಾರವನ್ನು ರಚಿಸಿ ಸ್ತುತಿಸಿ, ಎಲ್ಲ ಕಾಲದಲ್ಲೂ ಆನಂದಿಸುತ್ತಾ ಉದ್ಧಾರಗೊಂಡಿದ್ದೇನೆ. ಪಾಪಸಂಕಟಗಳು ಗಾಳಿಗಿಂತವೇಗವಾಗಿ ಓಡಿ ಸೀದುಹೋಗುವುದಕ್ಕಾಗಿಯೇ. 



ತಾನು ಸೃಷ್ಟಿಸಿದ ಎಲ್ಲಾ ಚೇತನರ ವಿಷಯದಲ್ಲಿ ಭಗವಂತನಿಗೆ ಎಷ್ಟು ಕನಿಕರವಿದೆ ಅವರ ಉದ್ಧಾರಕ್ಕೆ ಹೇಗೆ ತವಕಪಡುತ್ತಾನೆ ಎಂಬುದನ್ನು ಇಲ್ಲಿ ವಿವರಿಸಲಾಗಿದೆ. 



“ಆಟ್ರನಲ್ಲ ವಹೈಕಾಟ್ಟುಮ್ ಅಮ್ಮಾನೈ” – ಎಲ್ಲಾ ಚೇತನರೂ ಉಜ್ಜೀವನಗೊಳ್ಳಬೇಕೆಂಬುದೇ ಭಗವತ್ಸಂಕಲ್ಪ. ಅದಕ್ಕಾಗಿ, ಅವರು ನಡೆಯಬೇಕಾದ ಉತ್ತಮ ಮಾರ್ಗವನ್ನೂಭಗವಂತನು ತೋರಿಸಿಕೊಟ್ಟಿದ್ದಾನೆ. ಸಾಂಖ್ಯಮಾರ್ಗ, ಕರ್ಮಮಾರ್ಗ, ಜ್ಞಾನಮಾರ್ಗ, ಭಕ್ತಿಮಾರ್ಗ ಮತ್ತು ಪ್ರಪತ್ತಿಮಾರ್ಗ ಎಂಬಿವೇ ಭಗವಂತನು ಸೂಚಿಸಿದ ಉತ್ತಮ ಮಾರ್ಗಗಳು. 



“ಎಲ್ಲಾ ಪೊರುಳುಮ್ ವಿರಿತ್ತಾನೈ” – ಸೃಷ್ಟಿಯ ಯಾವಯಾವ ವಸ್ತು ತನ್ನ ಸ್ವರೂಪವೆಂದು ಭಗವಂತನು ಭಗವದ್ಗೀ ಮೂಲಕ ವಿವರಿಸಿ ಹೇಳಿದ್ದಾನೆ. 



ಆಳ್ವಾರರು ಹೇಳುತ್ತಾರೆ: ಭಗವಂತನು ಸರ್ವೇಶ್ವರನಾದರೂ, ದೇವತೆಗಳಿಗೂ ನಿತ್ಯಸೂರಿಗಳಿಗೂ ಒಡೆಯನಷ್ಟೆ. ತಾನು ಸೃಷ್ಟಿಸಿದ ವಸ್ತುಗಳಲ್ಲಿ ಯಾವಯಾವ ವಸ್ತುಗಳು ತನ್ನ ಸ್ವರೂಪವೆಂದು ವಿವರಿಸಿ ಹೇಳಿದ್ದಾನೆ. ಎಲ್ಲಾ ಚೇತನರೂ ಉಜ್ಜೀವನಗೊಳ್ಳಲೆಂದು ತಾಕಪಡುತ್ತಾನೆ. ಅದಕ್ಕಾಗಿ ಅವನು ಉತ್ತಮವಾದ ಮಾರ್ಗಗಳನ್ನು ತೋರಿಸಿಕೊಟ್ಟಿದ್ದಾನೆ. ಕರುಣಾಳುವಾದ ನನ್ನ ಸ್ವಾಮಿಯನ್ನು ಕುರಿತು ನಾನು ಎಡೆಬಿಡದಂತೆ ಮಾತಿನ ಹಾರಗಳನ್ನು ಸಮರ್ಪಿಸಿ, ಸುತ್ತಿಸುತ್ತೇನೆ. ಇದರಿಂದ ಇಹಲೋಕದ ನನ್ನ ಸಂಕಟಗಳೂ, ಪಾಪಗಳೂ ಬಲುಬೇಗ ನಾಶಹೊಂದುತ್ತವೆ. 



ಭಗವಂತನನ್ನು ಎಡೆಬಿಡದಂತೆ ಹೊಗಳಿ ಹಾಡುತ್ತಿರುವುದು ಉಜ್ಜೀವನಗೊಳ್ಳೂವುದಕ್ಕೆ ಉತ್ತಮವಾದ ಮಾರ್ಗವೆಂದು ಇಲ್ಲಿ ಸೂಚಿಸಲಾಗಿದೆ. 



೬. ಕರಿಯಮೇಮಿಶೈ ವೆಳಿಯನೀಱು ಶಿಱಿದೇಯಿಡುಮ್,

ಪೆರಿಯಕೋಲತ್ತಡಙ್ಕಣ್ಣನ್ ವಿಣ್ಣೋರ್ ಪೆರುಮಾನ್ ತನ್ನೈ,

ಉರಿಯ ಶೊಲ್ಲಾಲಿಶೈಮಾಲೈಹಳೇತ್ತಿ ಉಳ್ಲಪ್ಪೆಟ್ರೇಱ್ ಕು,

ಅರಿಯದುಣ್ಡೋವೆನಕ್ಕು? ಇನ್ ಱು ತೊಟ್ಟುಮಿನಿಯೆನ್ ಱುಮೇ. 



ಕರಿಯ ಮೇನಿ ಮಿಶೈ = ಕಪ್ಪಗಿರುವ ದೇಹದ ನಡುವೆ, ವೆಳಿಯ ನೀಱು = ಬಿಳಿಯ ಛಾಯೆಯು \(ಧೂಳು\), ಶಿಱಿದೇ ಇಡುಮ್ = ಸ್ವಲ್ಪವೇ \(ಸಣ್ಣದಾಗಿ\) ಇಟ್ಟಿರುವ, ಪೆರಿಯ = ದೊಡ್ಡ, ಕೋಲತ್ತು = ಸುಂದರವಾದ, ತಡ = ವಿಶಾಲವಾದ, ಕಣ್ಣನ್= ಕಣ್ಣುಳ್ಳವನನ್ನು, ವಿಣ್ಣೋರ್ ಪೆರುಮಾನ್ ತನ್ನೈ = ನಿತ್ಯಸೂರಿಗಳ ಒಡೆಯನನ್ನು, ಉರಿಯ ಶೊಲ್ಲಾಲ್ = ತಕ್ಕ ಮಾತುಗಳಿಂದ, ಇಶೈ ಮಾಲೈ ಹಳ್ = ಹಾಡಿನಹಾರಗಳಿಂದ, ಏತ್ತಿ = ಸ್ತುತಿಸಿ, ಉಳ್ಳಪ್ಪೆಟ್ರೇಱ್ ಕು = ಅಂತರಂಗದಲ್ಲಿ ಪಡೆದುಕೊಂಡವನಾದ, ಅರಿಯದು ಉಣ್ಡೋ = ಅಸಾಧ್ಯವಾದದ್ದು ಇದೆಯೇ, ಎನಕ್ಕ = ನನಗೆ, ಇನ್ ಱು ತೊಟ್ಟುಮ್ = ಇಂದಿನಿಂದ, ಇನಿ ಎನ್ ಱುಮೇ = ಇನ್ನು ಎಂದಿಗಾದರೂ. 



ಕಪ್ಪನೆಯ ದೇಹದ ಮೇಲೆ \(ನಡುವೆ\) ಬಿಳಿಯ ಧೂಳು \(ಅವಕಾಶ\) ಸ್ವಲ್ಪವೇ \(ಸಣ್ಣದಾಗಿ\) ಇರುವ, ಸುಂದರವಾದ ದೊಡ್ಡ ವಿಶಾಲವಾದ ಕಣ್ಣುಗಳುಳ್ಳವನನ್ನು, ನಿತ್ಯಸೂರಿಗಳ ಒಡೆಯನನ್ನು, ತಕ್ಕ ಮಾತುಗಳಿಂದ ಕೂಡಿದ ಹಾಡಿನ ಹಾರಗಳಿಂದ ಸ್ತುತಿಸಿ, ಅಂತರಂಗದಲ್ಲಿ ಪಡೆದುಕೊಂಡವನಾದ ನನಗೆ ಇಂದಿನಿಂದ ಇನ್ನು ಎಂದಿಗಾದರೂ ಅಸಾಧ್ಯವಾದದ್ದು ಉಂಟೇ? 



ಇಲ್ಲಿ ಭಗವಂತನ ಸೌಲಭ್ಯಗುಣವನ್ನು ಕುರಿತು ಹೇಳಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಸರ್ವೇಶ್ವರನ ಕರಿಯ ದೇಹ ಎಷ್ಟು ಆಕರ್ಷಕವೋ ಅದಕ್ಕಿಂತಲೂ ಹೆಚ್ಚಾಗಿ ಅದಕ್ಕೆ ಹೊಂದಿಕೊಂಡಿರುವ ಬಿಳಿಯ ವಿಶಾಲವಾದ ಹೊಳೆಯುವ ಕಣ್ಣುಗಳು ಆಕರ್ಷಕ ಸುಂದರ. ಅಂಥ ದಿವ್ಯಸುಂದರನಾದ ಭಗವಂತನನ್ನು, ತಕ್ಕ ಮಾತುಗಳಿಂದ ಆದ ಹಾಡಿನ ಹಾರಗಳಿಂದ ಭಜಿಸಿದೆನು. ಅದರ ಫಲವಾಗಿ, ಭಗವಂತನೇ ಕರುಣಿಸಿ ನನ್ನ ಅಂತರಂಗವಾಸಿಯಾಗಿದ್ದಾನೆ. ಹೀಗೆ ಭಗವಂತನೇ ಒಲಿದಿರುವ ನನಗೆ ಇಂದಿನಿಂದ ಮುಂದೆ ಎಂದೆಂದಿಗಾದರೂ ಅಸಾಧ್ಯವಾದದ್ದು ಯಾವುದಾದರೂ ಇದೆಯೇ? \(ಏನು ಬೇಕಾದರೂ ನನಗೆ ಒದಗಿ ಬರುವುದು ಖಂಡಿತ\). 



೭. ಎನ್ ಱು ಮೊನ್ ಱಾಹಿ ಒತ್ತಾರುಮ್ ಮಿಕ್ಕಾರ್ ಹಳುಮ್, ತನ್ತನಕ್ಕು,

ಇನ್ ಱಿ ನಿನ್ ಱಾನೈ ಎಲ್ಲಾವುಲಹುಮುಡೈಯಾನ್ ತನ್ನೈ,

ಕುನ್ ಱ ಮೊನ್ ಱಾಲ್ ಮೞೈಕಾತ್ತಪಿರಾನೈಚ್ಚೊಲ್ ಮಾಲೈಹಳ್,

ನನ್ ಱು ಶೂಟ್ಟುಮ್ ವಿದಿಯೆಯ್ದಿನಮ್ ಎನ್ನ ಕುಱೈ ನಮಕ್ಕೇ. 



ಎನ್ ಱುಮ್ = ಎಲ್ಲಾ ಕಾಲದಲ್ಲೂ, ಒನ್ ಱು ಆಹಿ = ಒಬ್ಬನೇ ಆಗಿದ್ದು, ಒತ್ತಾರುಮ್ = ಸಮರೂ, ಮಿಕ್ಕಾರ್ ಹಳುಮ್ = ಹೆಚ್ಚಾದವರೂ, ತನ್ತನಕ್ಕು = ತನಗೆ, ಇನ್ ಱಿ = ಇಲ್ಲದಂತೆ, ನಿನ್ ಱಾನೈ= ಇರುವವನನ್ನು, ಎಲ್ಲಾ ಉಲಹುಮ್ = ಎಲ್ಲಾ ಲೋಕಗಳನ್ನೂ, ಉಡೈಯಾನ್ ತನ್ನೈ = ಉಳ್ಳವನನ್ನು, ಕುನ್ ಱಮ್ = ಬೆಟ್ಟ, ಒನ್ ಱಾಲ್ = ಒಂದರಿಂದ, ಮೞೈ ಕಾತ್ತ = ಮಳೆಯನ್ನು ತ್ಡೆದ, ಪ್ರಿಆನೈ = ಮಹೋಪಕಾರಿಯನ್ನು, ಶೊಲ್ ಮಾಲೈಹಳ್ = ಮಾತಿನ ಹಾರಗಳಿಂದ, ನನ್ ಱು= ಚೆನ್ನಾಗಿ, ಶೂಟ್ಟುಮ್ = ಅಲಂಕರಿಸುವ \(ಮುಡಿಸುವ\) ವಿದಿ = ಭಾಗ್ಯವನ್ನು, ಎಯ್ದಿನಮ್ = \(ನಾವು\) ಪಡೆದುಕೊಂಡಿದ್ದೇವೆ, ಎನ್ನ ಕುಱೈ = ಏನು ಕಡಮೆ, ನಮಕ್ಕೇ = ನಮಗೇಯೇ? 



ಎಲ್ಲಾ ಕಾಲದಲ್ಲೂ ಒಬ್ಬನೇ ಆಗಿದ್ದು, ತನಗೆ ಸಮರೂ ಹೆಚ್ಚಾದವರೂ ಇಲ್ಲದಂತೆ ಇರುವವನನ್ನು, ಎಲ್ಲಾ ಲೋಕಗಳನ್ನೂ ಉಳ್ಳವನನ್ನು, ಬೆಟ್ಟವೊಂದರಿಂದ ಮಳೆಯನ್ನು ತಡೆದ ಮಹೋಪಕಾರಿಯನ್ನು ಮಾತಿನ ಹಾರಗಳಿಂದ ಚೆನ್ನಾಗಿ \(ಮುಡಿಸಿ\) ಅಲಂಕರಿಸುವ ಭಾಗ್ಯವನ್ನುನಾವು ಪಡೆದುಕೊಂಡಿದ್ದೇವೆ. ನಮಗೇನು ಕಡಮೆ? 



“ನಮಗೆ ಯಾವುದು ಅಸಾಧ್ಯ?” ಎಂದು ಆಳ್ವಾರರು ಹಿಂದಿನ ಪಾಶುರದಲ್ಲಿ ಹೇಳಿದರಷ್ಟೆ. ಅದಕ್ಕೆ ಒಂದು ನಿದರ್ಶನವೋ ಎಂಬಂತೆ ಈ ಪಾಶುರದ ವಿಷಯ ನಿರೂಪಣೆ ಇದೆ. 



ಭಗವಂತನು ಪರ, ವಿಭವ, ವ್ಯೂಹ, ಲೀಲಾ ಮತ್ತು ಅರ್ಚಾವತಾರ ಎಂಬ ನಾನಾರೂಪಗಳಲ್ಲಿ, ತನ್ನ ಕರ್ತವ್ಯಕ್ಕೆ ತಕ್ಕಂತೆ, ತೋರಿಬರುತ್ತಾನಷ್ಟೆ. ಅವನು ಯಾವ ರೀತಿಯಲ್ಲಿದ್ದರೂ, ಅವುಗಳಲ್ಲೆಲ್ಲಾ ಅದ್ವಿತೀಯನಾಗಿಯೇ ಇರುತ್ತಾನೆ. ಅವನಿಗೆ ಸಮನಾದರೂ, ಹೆಚ್ಚಾದವರೂ ಬೇರೆ ಯಾರೂ ಇಲ್ಲ. ಅವನು ಎಲ್ಲಾ ಲೋಕಗಳನ್ನೂ ರಕ್ಷಿಸುವ ಭಾರವನ್ನು ತಾನೇ ವಹಿಸಿಕೊಂಡಿದ್ದಾನೆ. ಪ್ರಳಯಕಾಲಬಂದಾಗ, ಅವುಗಳನ್ನು ಕಬಳಿಸಿ, ತನ್ನ ಹೊಟ್ಟೆಯಲ್ಲಿಟ್ಟುಕೊಂಡು ರಕ್ಷಿಸುತ್ತಾನೆ. ಇಂಥ ಮಹಾಮಹಿಮನನ್ನು ಮಾತಿನ ಹಾರಗಳಿಂದ ಅಲಂಕರಿಸುವ ಭಾಗ್ಯಕ್ಕಿಂತಲೂ ಹೆಚ್ಚಿನದು ಯಾವುದಿದೆ? 



’ಕುನ್ ಱಮೊನ್ ಱಾಲ್ ಕಾತ್ತ ಪಿರಾನೈ” – ಇದು ಭಗವಂತನ ಶ್ರೀಕೃಷ್ಣಾವತಾರದ ಒಂದು ಅದ್ಭುತಾಶ್ಚರ್ಯ ಪ್ರಸಂಗ. ನಂದಗೋಕುಲದ ಗೋವಳರೆಲ್ಲರೂ ಸೇರಿ ಇಂದ್ರಪೂಜೆ ಮಾಡುತ್ತಿದ್ದದ್ದು ಪದ್ಧತಿ. ಇದು ಪ್ರತಿವರ್ಷವೂ ನಡೆಯುತ್ತಿತ್ತು. ಊರ ಹೊರಗಣ ಮೈದಾನದಲ್ಲಿ ರಾಶಿರಾಶಿಯಾಗಿ ಎಡೆಯನ್ನು ಕೂಡಿಸಿ, ಇಂದ್ರಪೂಜೆ ನಡೆಸುತ್ತಿದ್ದರು. ಬಾಲಕೃಷ್ಣನುಈ ಪದ್ಧತಿಯನ್ನು ಆಕ್ಷೇಪಿಸಿದನು. ಇದಕ್ಕೆ ಬದಲಾಗಿ ಗೋವರ್ಧನಗಿರಿಯನ್ನೇ ಪೂಜಿಸಬೇಕೆಂದು ಗೋವಳವೃದ್ಧರನ್ನು ಒಪ್ಪಿಸಿದನು. ಅದರಂತೆಯೇ ಅವರು ಬೆಟ್ಟದ ಬುಡದಲ್ಲಿ ಎಡೆಯನ್ನು ಸಲ್ಲಿಸಿ, ಬೆಟ್ಟಕ್ಕೆ ಪೂಜೆಯನ್ನು ನಡೆಸಿದರು. ಇಂದ್ರನನ್ನು ಮರೆತರು. ಇದರಿಂದ ಇಂದ್ರನಿಗೆ ಕೋಪ ಬಂತು. ಕೂಡಲೇ, ಆನಂದಗೋಕುಲವನ್ನು ಹಾಳುಮಾಡುವೆನೆಂದು, ಅವನು ಏಳು ದಿನಗಳ ಕಾಲ, ಬಿಡದ ಬಿರುಸು ಮಳೆಯನ್ನು ಸುರಿಸಿದನು. ಆಗ ಬಾಲಕೃಷ್ಣನು ಆ ಗೋವರ್ಧನ ಗಿರಿಯನ್ನೇ ಎತ್ತಿ, ಕೊಡೆಯಂತೆ ಹಿಡಿದು, ಅದರಡಿಯಲ್ಲಿ ಗೋವುಗಳನ್ನೂ ಗೋವಳರನ್ನೂ ಆ ಬಿರುಸುಮಳೆಯಿಂದ ರಕ್ಷಿಸಿದನು. ಅಪಮಾನಗೊಂಡ ಇಂದ್ರನು, ಸ್ವತಃ ಅಲ್ಲಿಗೆ ಬಂದು ಬಾಲಕೃಷ್ಣನನ್ನು ಪೂಜಿಸಿದನು. 



ಆಳ್ವಾರರು ಹೇಳುತ್ತಾರೆ: ಎಲ್ಲಾ ಕಾಲದಲ್ಲೂ ತನಗೆ ಸಮನಾಗಲಿ, ಹೆಚ್ಚಾಗಲಿ ಇಲ್ಲದ ಸ್ವಾಮಿಯನ್ನು, ಎಲ್ಲಾ ಲೋಕಗಳನ್ನೂ ತನ್ನಲ್ಲಿಟ್ಟುಕೊಂಡು ರಕ್ಷಿಸುವವನನ್ನು, ಬೆಟ್ಟವನ್ನೆತ್ತಿ ದೇವೇಂದ್ರನ ಬಿರುಸುಮಳೆಯಿಂದ ಗೋವಳರನ್ನೂ ಗೋವುಗಳನ್ನೂ ರಕ್ಷಿಸಿದವನನ್ನು, ಮಾತಿನ ಹಾರಗಳಿಂದ ಸ್ತುತಿಸುವ ಭಾಗ್ಯವನ್ನು ನಾವು ಪಡೆದುಕೊಂಡಿದ್ದೇವೆ. ನಮಗೆ ಇದಕ್ಕಿಂತಲೂ ಹೆಚ್ಚಿನದು ಏನಿದೆ? 



ಸರ್ವೇಶ್ವರನೂ, ಸರ್ವರಕ್ಷಕನೂ, ಸರ್ವಶಕ್ತನೂ, ಸರ್ವಙ್ಗನೂ ಆಗಿರುವ ಭಗವಂತನನ್ನು ಎಡೆಬಿಡದಂತೆ ಸ್ತುತಿಸುವ ಭಾಗ್ಯವೇ, ಎಲ್ಲ ವಿಧವಾದ ಭಾಗ್ಯಗಳಿಗಿಂತಲೂ ಮಿಗಿಲು. ಅದು ದೊರೆತ ಬಳಿಕ, ಬೇರಾವ ಭಾಗ್ಯಾನ್ನೂ ಆಶೆಪಡುವ ಗೋಜಿಗೆ ಹೋಗುವುದಿಲ್ಲ –ಎಂದು ಹೇಳಿದಂತೆಯೆ. 



೮. ನಮಕ್ಕುಮ್ ಪೂವಿನ್ ವಿಶೈನಙ್ಗೈಕ್ಕುಮ್ ಇನ್ಬನೈ, ಞಾಲತ್ತಾರ್

ತಮಕ್ಕುಮ್ ವಾನತ್ತವರ್ ಕ್ಕುಮ್ ಪೆರುಮಾನೈ, ತಣ್ಡಾಮರೈ

ಶುಮಕ್ಕುಮ್ ಪಾದಪ್ಪೆರುಮಾನೈಚ್ಚೊಲ್ ಮಾಲೈಹಳ್, ಶೊಲ್ಲುಮಾಱು

ಅಮೈಕ್ಕವಲ್ಲೇಱ್ ಕು ಇನಿಯಾವರ್ ನಿಹರಹಲವಾನತ್ತೇ. 



ನಮಕ್ಕುಮ್ = ನಮಗೂ, ಪೂವಿನ್ ಮಿಶೈ = ಹೂವಿನಲ್ಲಿರುವ, ನಙ್ಗೈಕ್ಕುಮ್ = ಲಕ್ಷ್ಮೀದೇವಿಗೂ, ಇನ್ಬನೈ = ಪ್ರೀತಿಪಾತ್ರನನ್ನು, ಞಾಲತ್ತಾರ್ ತಮಕ್ಕುಮ್ = ಭೂಲೋಕದವರಿಗೂ, ವಾನತ್ತವರ್ಕ್ಕುಮ್ = ಭೂಲೋಕದವರಿಗೂ, ವಾನತ್ತವರ್ ಕ್ಕುಮ್ = ಸ್ವರ್ಗಾದಿ ಮೇಲಣಲೋಕಗಳವರಿಗೂ \(ಪರಮಪದವಾಸಿಗಳಿಗೂ\), ಪೆರುಮಾನೈ = \(ಸರ್ವೇಶ್ವರನನ್ನು\) ಒಡೆಯನನ್ನು, ತಣ್ ತಾಮರೈ = ತಣ್ಣನೆಯ ತಾವರೆಯು, ಶುಮಕ್ಕುಮ್ = ಭರಿಸುವ, ಪಾದಮ್ ಪೆರುಮಾನೈ = ಪಾದಗಳುಳ್ಳ ಸರ್ವೇಶ್ವರನನ್ನು ಕುರಿತು, ಶೊಲ್ ಮಾಲೈ ಹಳ್ = ಮಾತಿನ ಮಾಲೆಗಳನ್ನು, ಶೊಲ್ಲುಮ್ ಆಱು = ಹೇಳುವಂತೆ, ಅಮೈಕ್ಕವಲ್ಲೇಱ್ ಕು = ಜೋಡಿಸತಕ್ಕವರಿಗೆ, ಇನಿ = ಇನ್ನು, ಯಾವರ್ = ಯಾರು, ನಿಹರ್ = ಸಾಟಿ, ಅಹಲವಾನತ್ತೇ = ವಿಸ್ತಾರವಾದಪರಮಪದದಲ್ಲಿಯೇ. 



ನಮಗೂ, ಹೂವಿನಲ್ಲಿರುವ ಲಕ್ಷ್ಮೀದೇವಿಗೂ ಪ್ರೀತಿಪಾತ್ರನನ್ನು, ಭೂಲೋಕದವರಿಗೂ ಸ್ವರ್ಗಾದಿ ಮೇಲಣಲೋಕಗಳವರಿಗೂ \(ಪರಮಪದವಾಸಿಗಳಿಗೂ\) ಒಡೆಯನು, ತಣ್ಣನೆಯ ತಾವರೆಯು ಭರಿಸುವ ಪಾದಗಳುಳ್ಳ ಸರ್ವೇಶ್ವರನನ್ನು ಕುರಿತು ಮಾತಿನ ಹಾರಗಳನ್ನು ಹೇಳುವಂತೆ ಜೋಡಿಸತಕ್ಕವರಿಗೆ ಇನ್ನು ವಿಸ್ತಾರವಾದ ಪರಮಪದದಲ್ಲಿಯೇ ಯಾರು ಸಾಟಿ? 



ಭಗವಂತನನ್ನು ಎಡೆಬಿಡದಂತೆ ಸ್ತುತಿಸುವ ಭಕ್ತನಿಗೆ ಲಭಿಸುವ ವಿಶೇಷಸೌಲಭ್ಯವನ್ನು ಕುರಿತು ಹೇಳಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಕ್ಷೀರಸಾಗರದಲ್ಲಿ ಕಮಲದಲ್ಲಿ ಜನಿಸಿದ ಪರಮಸುಂದರಿಯಾದ ಲಕ್ಷ್ಮೀದೇವಿಯು ಭಗವಂತನನ್ನೇ ಏರಿಸಿ ಅವನಿಗೆ ಅತ್ಯಂತ ಪ್ರೀತಿಪಾತ್ರಳಾದ ಹಾಗೆಯೇ ನಾವೂ ಆ ಸ್ವಾಮಿಯನ್ನೇ ವರಿಸಿದ್ದೇವೆ. ನಮಗೂ ಅವನು ಪ್ರೀತಿಪಾತ್ರವೇ. ಏಳು ಲೋಕಗಳ ವಾಸಿಗಳಿಗೂ, ನಮಗೂ, ಅವನೇ ಒಡೆಯನು, ರಕ್ಷಕನು. ಅವನ ಕೋಮಲವಾದ ತಿರುವಡಿಗಳನ್ನು ಕುರಿತು ಮಾತಿನ ಹಾರಗಳನ್ನು ಹೆಣೆದು, ಸ್ವಾಮಿಗೆ ಸಮರ್ಪಿಸುತ್ತೇನೆ. ಈ ಬಗೆಯ ಸಾಮರ್ಥ್ಯದಲ್ಲಿ ನನಗೆ ಪಾಮಪದವಾಸಿಗಳೂ ಸಾಟಿಯಿಲ್ಲ. ಇದರಿಂದ ನನಗೆ ಲಭಿಸುವ ಆನಂದ ಆ ಪರಮಪದವಾಸಿಗಳ ಆನಂದಕ್ಕಿಂತಲೂ ಮಿಗಿಲಾಗಿದೆ ಕಂಡಿರಾ. 



೯. ವಾನತ್ತುಮ್ ವಾನತ್ತುಳ್ಳುಮ್ ಪರುಮ್ ಮಣ್ಣುಳ್ಳುಮ್ ಮಣ್ಣಿನ್ ಕೀೞ್ 

ತ್ತಾನತ್ತುಮ್, ಎಣ್ಡಿ ಶೈಯುಮ್ ತವಿರಾದು ನಿನ್ ಱಾನ್ ತನ್ನೈ, 

ಕೂನಱ್ ಶಙ್ಗತ್ತಡಕ್ಕೈಯವನೈ ಕ್ಕುಡಮಾಡಿಯೈ

ವಾನಕ್ಕೋನೈ, ಕವಿಶೊಲ್ಲವಲ್ಲೇಱ್ ಕು ಇನಿಮಾಱುಣ್ಡೇ? 



ವಾನತ್ತುಮ್ = ಸ್ವರ್ಗಾದಿ ಮೇಲಣಲೋಕಗಳಲ್ಲಿಯೂ, ವಾನತ್ತುಳ್ =ಆ ಲೋಕಗಳಲ್ಲಿ ವಾಸಿಸುವ, ಉಮ್ಬರುಮ್ = ದೇವತೆಗಳಲ್ಲಿಯೂ, ಮಣ್ಣುಳ್ಳುಮ್ = ಭೂಲೋಕದಲ್ಲಿಯೂ, ಅದರಲ್ಲಿರುವವರಲ್ಲಿಯೂ, ಮಣ್ಣಿನ್ ಕೀೞ್ = ಭೂಲೋಕದ ಕೆಳಗಡೆ ಇರುವ, ತಾನತ್ತುಮ್ = ಪಾತಾಳಲೋಕಗಳಲ್ಲಿಯೂ, ಅವುಗಳಲ್ಲಿ ವಾಸಿಸುವರಲ್ಲಿಯೂ, ಎಣ್ಡಿಶೈಯುಮ್ = ಎಂಟು ದಿಕ್ಕುಗಳಲ್ಲಿಯೂ, ತವಿರಾದು = ತಪ್ಪದಂತೆ, ನಿನ್ ಱಾನ್ ತನ್ನೈ = ವ್ಯಾಪಿಸಿ ಇರುವವನನ್ನು, ಕೂನ್ = ಬಗ್ಗಿರುವ, ನಲ್ = ಶ್ರೇಷ್ಠವಾದ, ಶಙ್ಗಮ್ = ಶಂಖದ, ತದಕೈಯವನೈ = ವಿಸ್ತಾರವಾದ \(ದೊಡ್ಡ, ದೀರ್ಘವಾದ\) ಕೈಯುಳ್ಳವನನ್ನು, ಕುಡಮ್ ಆಡಿಯೈ = ಕೊಡದ ಕುಣಿತವಾಡುವನನ್ನು, ವಾನಮ್ ಕೋನೈ = ಪರಮಪದದ ಒಡೆಯನನ್ನು, ಕುರಿತು, ಕವಿಶೊಲ್ಲವಲ್ಲೇಱ್ ಕು = ಕವಿತೆಯನ್ನು ರಚಿಸಬಲ್ಲ ನನಗೆ, ಇನಿ = ಇನ್ನು, ಮಾಱು ಉಣ್ಡೇ = ಸಾಟಿಯಿದ್ದಾರೆಯೇ? 



ಸ್ವರ್ಗಾದಿ ಮೇಲಣಲೋಕಗಳಲ್ಲಿಯೂ, ಆ ಲೋಕಗಳಲ್ಲಿ ವಾಸಿಸುವ ದೇವತೆಗಳಲ್ಲಿಯೂ, ಭೂಲೋಕದಲ್ಲಿಯೂ ಆ ಲೋಕದಲ್ಲಿ ವಾಸಿಸುವವರಲ್ಲಿಯೂ, ಭೂಲೋಕದ ಕೆಳಗೆ ಇರುವ ಪಾತಾಳಾದಿ ಲೋಕಗಳಲ್ಲಿಯೂ ಆ ಲೋಕಗಳಲ್ಲಿ ವಾಸಿಸುವವರಲ್ಲಿಯೂ, ಎಂಟುದಿಕ್ಕುಗಳಲ್ಲಿಯೂ ತಪ್ಪದಂತೆ ವ್ಯಾಪಿಸಿರುವವನನ್ನು, ಬಗ್ಗಿರುವ ಶ್ರೇಷ್ಠವಾದ ಶಂಖವನ್ನು ಕೈಯಲ್ಲಿ ಧರಿಸಿರುವವನನ್ನು, ಕೊಡದ ಕುಣಿತವಾಡುವವನನ್ನು, ಪರಮಪದದ ಒಡೆಯನನ್ನು ಕುರಿತು ಕವಿತೆಯನ್ನು ರಚಿಸಬಲ್ಲ ನನಗೆ ಇನ್ನುಸಾಟಿಯಾರಿದ್ದಾರೆ? 



ಈ ಪಾಶುರದಲ್ಲಿ ಭಗವಂತನ ಸರ್ವವ್ಯಾಪಕತ್ವವನ್ನು, ಸರ್ವೇಶ್ವರತ್ವವನ್ನು ಕುರಿತು ಹೇಳುತ್ತದೆ. 



ಪರಮಪದವಾಸಿಗಳಿಗೆ ಭಗವಂತನ ’ಪರ’ ಸ್ವರೂಪವೊಂದೇ ತಿಳಿದಿರುವುವು. ದೇವತೆಗಳಿಗೆ ಅವನ ವ್ಯೂಹ, ವಿಭವಾವತಾರಗಳು ತಿಳಿದಿರುವುದೂ ಭೋಲೋಕವಾಸಿಗಳಿಗೆ ಅವನ ಲೀಲಾವತಾರಗಳು ಎಂದರೆ ರಾಮ, ಕೃಷ್ಣ, ನರಸಿಂಹ, ಮುಂತಾದ ರೂಪಗಳೂ, ಅರ್ಚಾಸ್ವರೂಪದಲ್ಲಿ ಪರಿಚಿತವಾಗಿವೆ. ಪಾತಾಳಾದಿಲೋಕಗಳಲ್ಲಿ ಭಗವಂತನ ಅಂತರ್ಯಾಮಿತ್ವ ಕಂಡುಬರುತ್ತದೆ. ಈ ಅಂತರ್ಯಾಮಿತ್ವವು ಎಲ್ಲೆಲ್ಲೂ ವ್ಯಕ್ತವಾಗುತ್ತದೆ. ಆಳ್ವಾರರಿಗಾದರೋ, ಭಗವಂತನ ಎಲ್ಲಾ ಸ್ವರೂಪಗಳೂ ತೋರಿ ಬರುವುದರಿಂದಲೂ, ಅವುಗಳನ್ನು ಕುರಿತು ಅವರು ಬರೆಯಬಲ್ಲವರಾದ್ದರಿಂದಲೂ ಅವರಿಗೆ ಸರಿಸಾಟಿ ಬೇರಿಲ್ಲವೆನ್ನುವುದು ಒಂದು ರೀತಿಯಲ್ಲಿ ವಾಸ್ತವವೇ.



“ಕುಡ ಮಾಡಿಯೈ” – ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿ, ನಂದಗೋಕುಲದಲ್ಲಿ ಬೆಳೆಯುತ್ತಿದ್ದಾಗಲೇ, ಕೊಡದ ಕುಣಿತದಲ್ಲಿ ಅತ್ಯಂತ ನಿಪುಣನೆಂದು ಪ್ರಸಿದ್ಧಿಗೊಂಡಿದ್ದನು. ಎಲ್ಲರಿಗೂ ಪ್ರಿಯನಾಗಿ ಆಕರ್ಷಕನಾಗಿದ್ದನು. 



ಆಳ್ವಾರರು ಹೇಳುತ್ತಾರೆ: ಭಗವಂತನು ತಾನೇ ಸೃಷ್ಟಿಸಿದ ಎಲ್ಲಾ ಲೋಕದವರಿಗೆ ಒಂದೇ ರೂಪದಿಂದ ಕಾಣಿಸಿಕೊಳ್ಳುವುದಿಲ್ಲ. ಪರಮಪದದಲ್ಲಿ ’ಪರ’ ಸ್ವರೂಪನಾಗಿಯೂ, ಸ್ವರ್ಗಾದಿಲೋಕಗಳಲ್ಲಿ ವ್ಯೂಹ, ವಿಭವಾವತಾರಗಳಲ್ಲಿ ತೋರಿಬರುತ್ತಾನೆ. ಭೂಲೋಕದಲ್ಲಿ ಲೀಲಾವತಾರಿಯಾಗಿಯೂ, ಅರ್ಚಾವತಾರ ರೂಪಿಯಾಗಿಯೂ, ಅಂತರ್ಯಾಮಿಯಾಗಿಯೂ ಶೋಭಿಸುತ್ತಾನೆ. ಪಾತಾಳಾದಿ ಲೋಕಗಳಲ್ಲಿ ಶೇಷಿಸ್ವರೂಪಿಯಾಗಿ ಅಂತರ್ಯಾಮಿಯಾಗಿ ತೋರುತ್ತಾನೆ. ಇಂಥ ಸರ್ವೇಶ್ವರನನ್ನು, ಅವನ ಎಲ್ಲಾ ಸ್ವರೂಪಗಳನ್ನೂ, ಹೊಗಳಿ ಹಾಡುವ ಸಾಮರ್ಥ್ಯವನ್ನು ಪಡೆದುಕೊಂಡಿರುವ ನನಗೆ ಯಾರೂ ಸರಿ ಸಾಟಿಯೇ ಇಲ್ಲ. 



೧೦. ಉಣ್ಡುಮುಮಿೞ್ ನ್ದುಮ್ ಕಡನ್ದುಮಿಡನ್ದುಮ್ ಕಿಡನ್ದು ನಿನ್ ಱುಮ್,

ಕೊಣ್ಡಕೋಲತ್ತೊಡು ವೀಟ್ರಿರುನ್ದುಮ್ ಮಣಙ್ಗೂಡಿಯುಮ್,

ಕಣ್ಡವಾಟ್ರಾಲ್ ತನದೇ ಯುಲಹೆನ ನಿನ್ ಱಾನ್ ತನ್ನೈ, 

ವಣ್ಡಮಿೞ್ ನೂಱ್ಕನೋಟ್ರೇನ್ ಅಡಿಯಾರ್ ಕ್ಕಿನ್ಬಮಾರಿಯೇ. 



ಉಣ್ಡುಮ್ = \(ಪ್ರಳಯದಲಿ\) ಎಲ್ಲಾ ಲೋಕಗಳನ್ನೂ ಕಬಳಿಸಿಯೂ, ಉಮಿೞ್ ನ್ದುಮ್ = ಅದನ್ನು ಮತ್ತೆ \(ಸೃಷ್ಟಿಕಾಲದಲ್ಲಿ\) ಹೊರಹಾಕಿಯೂ, ಕಡನ್ದುಮ್ = ನಡೆದೂ, ಇಡನ್ದುಮ್ = ಹಿಡಿದೆತ್ತಿಯೂ, ಕಿಡನ್ದುಮ್ = ಪವಡಿಸಿ, ನಿನ್ ಱುಮ್ = ನಿಂತೂ, ಕೊಣ್ಡ ಕೋಲತ್ತೊಡು = ಪಡೆದುಕೊಂಡ ಸೌಂದರ್ಯದಿಂದ, ವೀಟ್ರಿರುನ್ದುಮ್ = ಇರುತ್ತಾ, ಮಣಮ್ ಕೂಡಿಯುಮ್ = ಘನತೆಯಿಂದ ಕೂಡಿಯೂ, ಕಂಡ ಆಟ್ರಾಲ್ = ತೋರಿಸಿಕೊಂಡ ಸಾಮರ್ಥ್ಯದಿಂದ, ತನದೇ ಉಲಹು ಎನ = ಲೋಕಗಳೆಲ್ಲಾ ತನ್ನದೇ ಎನ್ನುವಂತೆ, ನಿನ್ ಱಾನ್ = ಇರುವವನನ್ನು, ವಣ್ ತಮಿೞ್ = ಸುಂದರವಾದ ತಮಿಳಿನಲ್ಲಿ, ನೂಱ್ ಕ = ಹೆಣೆಯಲು, ನೋಟ್ರೇನ್ = ಪುಣ್ಯಮಾಡಿದ್ದೇನೆ, ಅಡಿಯಾರ್ ಕು = ಭಕ್ತರಿಗೆ \(ಪಾದಸೇವಕರಿಗೆ\), ಇನ್ಬಮ್ ಮಾರಿಯೇ = ಆನಂದದ ಮಳೆಯೇ. 



ಕಬಳಿಸಿಯೂ, ಉಗುಳಿಯೂ, ನಡೆದೂ, ಹಿಡಿದೆತ್ತಿಯೂ, ಮಲಗಿಯೂ, ನಿಂತೂ, ಪಡೆದುಕೊಂಡ ಸೌಂದರ್ಯದಿಂದ ಇರುತ್ತಾ, ಘನತೆಯಿಂದ ಕೂಡಿಯೂ, ತೋರಿಕೊಂಡ ಸಾಮರ್ಥ್ಯದಿಂದ ಲೋಕಗಳೆಲ್ಲವೂ ತನ್ನದೇ ಎನ್ನುವಂತೆ, ಇರುವವನನ್ನು \(ನಿಂತಿರುವವನನ್ನು\), ಸುಂದರವಾದ ತಮಿಳಿನಲ್ಲಿ ಹೆಣೆಯಲು ಪುಣ್ಯಮಾಡಿದ್ದೇನೆ. ಪಾದಸೇವಕರಿಗೆ ಆನಂದದ ಮಳೆಯೇ. 



ಇದೊಂದು ಬಲು ವಿಲಕ್ಷಣವಾದ ಪಾಶುರ. ಇದರ ಒಂದೊಂದು ಪದವನ್ನೂ ಎರಡು ಮೂರು ಬಗೆಯಲ್ಲಿ ವಿವರಿಸಬಹುದೆನಿಸುತ್ತದೆ. ಅವುಗಳ ಬಗೆಗೆ ಚಿಂತಿಸುತ್ತಾ, ಅವುಗಳನ್ನು ಕಂಡುಕೊಂಡು, ಆನಂದಿಸುವವರು ನಿಜವಾಗಿಯೂ ಪುಣ್ಯವಂತರೇ. ಒಂದು ಬಗೆಯ ವಿವರಣೆಯನ್ನು ಕೆಳಗೆ ಕೊಡಲಾಗಿದೆ. ಓದುಗರು ಭಗವದಿಷಯವನ್ನು ಯೋಚಿಸುತ್ತಾ, ಬೇರೆಬೇರೆ ಆರ್ಥಗಳನ್ನು ಗಮನಿಸುತ್ತಾ ಆನಂದಿಸಲು ಸಾಧ್ಯವಾಗುತ್ತದೆ. ಉದಾಹರಣೆಗೆ: ಮೊದಲಿನಿಂದ ಕಡೆಯವರೆಗೆ ರಾಮಾವತಾರದ ವಿವರಣೆಯನ್ನು ಇದಕ್ಕೆನೀಡಬಹುದಾಗಿದೆ. ಹೀಗೆಯೇ 



’ಉಣ್ಡುಮ್’ – ’ಉಮಿೞ್ ನ್ದುಮ್’ – ಭಗವಂತನ ಪರತ್ವವನ್ನೂ, ರಕ್ಷಕತ್ವವನ್ನೂ ಸೂಚಿಸುತ್ತವೆ. ಲಯಕಾಲದಲ್ಲಿ ಭಗವಂತನು ಇಡಿಯ ಬ್ರಹ್ಮಾಂಡವನ್ನು ಒಟ್ಟಿಗೆ, ಒಂದೇ ಗುಕ್ಕಿಗೆ ಕಬಳಿಸುತ್ತಾನೆ. ಅದನ್ನು ತನ್ನ ಹೊಟ್ಟೆಯಲ್ಲಿ ಅಡಗಿಸಿ ಇಟ್ಟುಕೊಳ್ಳುತ್ತಾನೆ. ಮರುಸೃಷ್ಟಿ ಬಂದಾಗ, ಅದನ್ನು ಮತ್ತೆ ಹೊರಹಾಕುತ್ತಾನೆ. 



“ಕಡನ್ದು” – ಭಗವಂತನುಪರಶುರಾಮನಾಗಿ, ಶ್ರೀರಾಮನಾಗಿ, ಬಲರಾಮನಾಗಿ ಭೂಮಿಯ ಮೇಲೆ ಅವತರಿಸಿ, ದೇಶಸಂಚಾರ ನಡೆಸಿ ಮಾಡಿದ ಅದ್ವಿತೀಯವಾದ ಕಾರ್ಯಗಳನ್ನು ಸೂಚಿಸುತ್ತದೆ. 

“ಇಡನ್ದು” – ಭಗವಂತನ ಮಹಾವರಾಹಾವತಾರವನ್ನು ಇದು ಸೂಚಿಸುತ್ತದೆ. ಹಿರಣ್ಯಾಕ್ಷನು ಭೂಮಿಯನ್ನು ಕದ್ದು ಕಡಲಲ್ಲಿ ಎಲ್ಲಿಯೇ ಅಡಗಿಕೊಂಡಗ, ಭಗವಂತನು ಮಹಾವರಾಹನಾಗಿ ಅವತರಿಸಿ, ಕಡಲಲ್ಲಿ ಮುಳುಗಿ, ಘುಡುಘುಡಿಸಿ, ಅಡಗಿಕೊಂಡಿದ್ದ ಹಿರಣ್ಯಾಕ್ಷನನ್ನು ಕಂಡುಹಿಡಿದು, ಅವನನ್ನು ತನ್ನಕೋರೆಹಲ್ಲಿನಿಂದಲೇ ಸೀಳಿಕೊಂದು, ಭೂಮಿಯನ್ನು ಹಿಡಿದು ಮೇಲಕ್ಕೆತ್ತಿದನು. ಮತ್ತು ಅದರ ಸ್ಥಳದಲ್ಲಿ ನಿಲ್ಲಿಸಿದನು.



“ಕಿಡನ್ದು” – ಸಮುದ್ರಮಥನದ ಕಾಲದಲ್ಲಿ, ಮಂದರಪರ್ವತವನ್ನು ದೃಢವಾಗಿ ನಿಂತಿರುವಂತೆ ಮಾಡುವುದಕ್ಕಾಗಿ ಭಗವಂತನು ಮಹಾಕೂರ್ಮನಾಗಿ ಅವತರಿಸಿ, ಆ ಮಮ್ದರಪರ್ವತದ ಅಡಿಯಲ್ಲಿಯೇ, ಅದಕ್ಕೆ ಆಸರೆಯಾಗಿ ನಿಂತಿದ್ದನು. ಮಹಾಪ್ರಳಯದ ಬಳಿಕ, ಮರುಸೃಷ್ಟಿಯವರೆಗೆ ಭಗವಂತನು ಎಲ್ಲೆ ಕಾಣದ ಕಡಲಲ್ಲಿ ಆಲದೆಲೆಯ ಮೇಲೆ ಎಳೆಯ ಮಗುವಿನಂತೆ ಪವಡಿಸಿರುತ್ತಾನೆ. ಪಾಲ್ಗಡಲಲ್ಲಿ ಭಗವಂತನು ಶೇಷನನ್ನು ಹಾಸುಗೆಯಾಗಿ ಮಾಡಿಕೊಂಡು ಮಲಗಿರುತ್ತಾನೆ. ದೇವಾದಿ ದೇವತೆಗಳು ಬಂದು ಅವನನ್ನು ಸ್ತುತಿಸಿ ಹೋಗುತ್ತಾರೆ. 



“ನಿನ್ ಱುಮ್” – ಭಗವಂತನು ಅರ್ಚಾವತಾರಿಯಾಗಿ, ಲೋಕದ ನಾನಾಕಡೆಗಳಲ್ಲಿ ನೆಲಸಿರುತ್ತಾನೆ \(ನಿಂತಿರುತ್ತಾನೆ\). ಭೂಲೋಕವಾಸಿಗಳು ಸ್ವಾಮಿಯನ್ನು ಕಂಡು ಭಕ್ತಿಯಿಂದ ಭಜಿಸಬಹುದಾಗಿದೆ. 



“ಕೊಣ್ಡಕೋಲತ್ತೊಡು ವೀಟ್ರಿರುನ್ದು, ಮಣಙ್ಗೂಡಿಯುಮ್” – ಭಗವಂತನ ದಿವ್ಯಸುಂದರ ವಾಮನವಟುವಿನ ಅವತಾರವನ್ನೂ, ಶ್ರೀಕೃಷ್ಣಾವತಾರವನ್ನೂ ಸೂಚಿಸುತ್ತದೆ. 



“ಕಣ್ಡವಾಟ್ರಾಲ್ ತನದೇ ಯುಲಹೆನ ನಿನ್ ಱಾನ್” – ಭಗವಂತನ ತ್ರಿವಿಕ್ರಮಾವತಾರ, ಶ್ರೀಕೃಷ್ಣಾವತಾರಗಳನ್ನು ಸೂಚಿಸುತ್ತದೆ. 



ಆಳ್ವಾರರು ಹೇಳುತ್ತಾರೆ: ಭಗವಂತನ ನಾನಾಲೀಲೆಗಳನ್ನು ಕುರಿತು ಸುಂದರವಾದ ತಮಿಳಿನಲ್ಲಿ ವಿವರಿಸಿ ಹಾಡುವ ಪುಣ್ಯವನ್ನು ನಾನು ಮಾಡಿದ್ದೇನೆ. ಇದನ್ನು ಓದಿ ಅರಿಯುವ ಭಕ್ತರಿಗೆ ಇದೊಂದು ಆನಂದದ ಸುರಿಮಳೆಯೇ ಆಗಿರುತ್ತದೆ.



೧೧. ಮಾರಿಮಱಾದ ತಣ್ಣಮ್ ಮಲೈ ವೇಙ್ಗಡತ್ತಣ್ಣಲೈ,

ವಾರಿಮಾಱಾದ ಪೈಮ್ ಪೂಮ್ ಪೊೞಿಲ್ ಶೂೞ್ ಕುರುಹೂರ್ ನಹರ್,

ಕಾರಿಮಾಱನ್ ಶಡಹೋಪನ್ ಶೊಲ್ಲಾಯಿರತ್ತಿಪ್ಪತ್ತಾಲ್,

ವೇರಿ ಮಾಱಾದ ಪೂವೇಲಿರುಪ್ಪಾಳ್ ವಿನೈತೀರ್ ಕ್ಕುಮೇ.



ಮಾರಿ ಮಾಱಾದ = ಮಳೆ ತಪ್ಪದಿರುವ, ತಣ್ = ತಂಪಾದ, ಅಮ್ = ಸುಂದರವಾದ, ಮಲೈ = ಪರ್ವತವಾದ, ವೇಙ್ಗಡತ್ತು = ತಿರುವೆಂಕಟಗಿರಿಯ, ಅಣ್ಣಲೈ = ಸ್ವಾಮಿಯನ್ನು, ಕುರಿತು, ವಾರಿ ಮಾಱಾದ= ನೀರು ತಪ್ಪದಿರುವ, \(ಜಲಸಮೃದ್ಧವಾದ\), ಪೈ = ಸುಂದರವಾದ, ಪೂ = ಹೂಗಳ, ಪೊೞಿಲ್ ಶೂೞ್ = ಉಪವನಗಳಿಂದ ಸುತ್ತುವರಿದ, ಕುರುಹೂರ್ ನಹರ್ = ತಿರುಕ್ಕೂರುಹೂರು ಪಟ್ಟಣದ \(ಆಳ್ವಾರ್ ತಿರುನಗರಿಯ\), ಕಾರಿ ಮಾಱನ್ = ಕಾರಿ –ಮಾರದಂಪತಿಗಳ ಮಗನಾದ, ಶಡಹೋಪನ್ = ಶಠಗೋಪನು, ಶೊಲ್ = ಮಾತುಗಳಾದ, ಆಯಿರತ್ತು = ಒಂದು ಸಾವಿರದಲ್ಲಿ, ಇಪ್ಪತ್ತಾಲ್ = ಈ ಹತ್ತರಿಂದ, ವೇರಿ ಮಾಱಾದ = ಪರಿಮಳ \(ತುಂಬಿರುವ\), ಪೂ ಮೇಲಿರುಪ್ಪಾಳ್ = ಹೂವಿನಲ್ಲಿ ವಾಸಿಸುವವಳು \(ಶ್ರೀಲಕ್ಷ್ಮೀದೇವಿಯು\), ವಿನೈ = ಪಾಪಗಳನ್ನು, ತೀರ್ ಕ್ಕುಮೇ = ತೀರಿಸುತ್ತಾಳೆ. 



ಮಳೆ ತಪ್ಪದಿರುವ ತಂಪಾದ ಮತ್ತು ಸುಂದರವಾದ ಪರ್ವತವಾದ ತಿರುವೆಂಕಟಗಿರಿಯ ಸ್ವಾಮಿಯನ್ನು ಕುರಿತು ನೀರು ತಪ್ಪದಿರುವ \(ಜಲಸಮೃದ್ಧವಾದ\) ಸುಂದರವಾದ ಹೂಗಳ ಉಪವನಗಳಿಂದ ಸುತ್ತುವರಿದಿರುವ ತಿರುಕ್ಕೂರು ಹೂರ್ ನಗರಿಯ ಕಾರಿಮಾರ ದಂಪತಿಗಳ ಮಗನಾದ ಶಠಗೋಪನು \(ನಮ್ಮಾಳ್ವಾರರು\) ಹೇಳಿದ ಒಂದು ಸಾವಿರದಲ್ಲಿ ಈ ಹತ್ತರಿಂದ ಪರಿಮಳ ತಪ್ಪದಿರುವ ಹೂವಿನಲ್ಲಿ ವಾಸಿಸುವವಳು ಪಾಪಗಳನ್ನು ತೀರಿಸುತ್ತಾಳೆ. 



ಇದು ಈ ತಿರುವಾಯ್ ಮೊೞಿಯ ಕಡೆಯ ಪಾಶುರ. ತಿರುವಾಯ್ ಮೊೞಿಯ ಉದ್ದಕ್ಕು ಸರ್ವೇಶ್ವರನಾದ ಭಗವಂತನ ನಾನಾಗುಣಗಳನ್ನು ಕುರಿತು ಹೇಳಲಾಗುತ್ತದೆ. ಭಗವಂತನ ಗುಣಗಾನ ಮಾಡುವ ಹವ್ಯಾಸವನ್ನು ನಮ್ಮ ನಾಲಗೆಗೆ ಉಂಟುಮಾಡಬೇಕೆಂದೂ, ಅದರಿಂದ ನಮಗೆ ಉಂಟಾಗುವ ಆನಂದ ಅಪರಿಮಿತವೆಂದೂ ಹೇಳಲಾಗುತ್ತದೆ. ಸರ್ವವ್ಯಾಪಿಯೂ, ಸರ್ವಶಕ್ತನೂ, ಸರ್ವಜ್ಞನೂ ಆಗಿರುವ ಸರ್ವೇಶ್ವರನನ್ನು ಸ್ತುತಿಸುವುದನ್ನು ಕಲಿತ ಬಳಿಕ, ಅವನ ಗುಣ ಸಂಕೀರ್ತನೆಯನ್ನು ಮಾಡುವ ಸಾಮರ್ಥ್ಯವನ್ನು ಪಡೆದುಕೊಂಡ ಬಳಿಕ, ನಾವು ಬೇರೆ ಏನನ್ನಾದರೂ ಮಾಡಬಲ್ಲನೆಂಬ ದೃಢವಿಶ್ವಾಸ ಮೂಡಿ ಬರುತ್ತದೆ. ಆಳ್ವಾರರು ಹೀಗೆ ಸಂಪಾದಿಸಿಕೊಂಡ ಸಾಮರ್ಥ್ಯದಿಂದ, ಅವರಿಗೆ ಒದಗಿ ಬಂದ ಆನಂದದಿಂದ, ಅವರು ’ನನಗೆ ಸರಿಸಾಟಿ ಯಾರು? ಎಂದು ಹೆಮ್ಮೆಯಿಂದ ಹೇಳಿಕೊಳ್ಳುತ್ತಾರೆ. 



ಭಗವಂತನ ಬೇರೆಬೇರೆ ರೂಪ ವಿಶೇಷಗಳು ಅವನ ಸೃಷ್ಟಿಯ ಬೇರೆಬೇರೆ ಪ್ರದೇಶವಾಸಿಗಳಿಗೆ ಲಭಿಸುತ್ತವೆ. ಭೂಲೋಕವಾಸಿಗಳಿಗಾದರೆ, ಭಗವಂತನ ಅರ್ಚಾವತಾರ ರೂಪವೊಂದೇ ಬಹಳ ಸುಲಭವಾಗಿ ಲಭಿಸುವಂಥಾದ್ದು. ಆದ್ದರಿಂದ ಆಳ್ವಾರರು ಕಡೆಯಲ್ಲಿ ತಿರುವೆಂಕಟಗಿರಿಯ ಸ್ವಾಮಿಯನ್ನು ಕುರಿತು ಹೇಳುವುದು. 



ಪ್ರಕೃತಿಸುಂದರವಾದ ತಿರುವೆಂಕಟಗಿರಿಯ ಶಿಖರದಲ್ಲಿ ನೆಲಸಿರುವ ತಿರುವೆಂಕಟಾಚಲಪತಿಯನ್ನು ಮುಂದಿಟ್ಟು ಆಳ್ವಾರರು ಹಾಡಿರುವ ಈ ಹತ್ತು ಪಾಶುರಗಳನ್ನು ಚೆನ್ನಾಗಿ ಅರಿಯುವವರಿಗೆ ಭಗವಂತನ ವಕ್ಷಸ್ಥಲವಾಸಿನಿಯಾಗಿರುವ ಶ್ರೀದೇವಿಯು ಒಲಿಯುತ್ತಾಳೆ. ಮತ್ತು ಅವರ ಎಲ್ಲಾ ಪಾಪಗಳನ್ನು ನೀಗಿಸುತ್ತಾಳೆ. ಹೀಗಿದೆ ಈ ತಿರುವಾಯ್ ಮೊೞಿಯ ಫಲಶ್ರುತಿ. 



\*\*\*\*\*\*\*\*\*\*\*\*\*\*





ತಿರುವಾಯ್ ಮೊೞಿ  ಆರನೆಯ ದಶಕ ಆರನೆಯ ತಿರುವಾಯ್ಮೊೞಿ



೬. ತೀರ್ ಪ್ಪಾರೈಯಾಮಿನಿ



೧. ತೀರ್ ಪ್ಪಾರೈಯಾಮಿನಿ ಎಙ್ಙನಮ್ ನಾಡುದುಮನ್ನೈಮೀರ್,

ಓರ್ ಪ್ಪಾಲಿವ್ವೊಣ್ಣುದಲ್ ಉಟ್ರನನ್ನೋಯಿದುತೇಱಿನೋಮ್,

ಪೋರ್ ಪ್ಪಾಹು ತಾನ್ ಶೆಯ್ದು ಅನ್ ಱೈವರೈ ವೆಲ್ವಿತ್ತ, ಮಾಯಪ್ಪೋರ್

ತ್ತೇರ್ ಪ್ಪಾಹನಾರ್ ಕ್ಕುಇವಳ್ ಶಿನ್ದೈ ತುೞಾಯ ತ್ತಿಶೈಕ್ಕಿನ್ ಱದೇ. 



ತೀರ್ ಪ್ಪಾರೈ = ತೀರಿಸುವವರನ್ನು, ಯಾಮ್ = ನಾವು, ಇನಿ= ಇನ್ನು, ಎಙ್ಙ್ನಮ್ = ಎಲ್ಲಿಂದ, ನಾಡುದುಮ್ = ಹುಡುಕೋಣ, ಅನ್ನೈಮೀರ್ = ತಾಯಂದಿರೇ, ಓರ್ ಪ್ಪಾಲ್ = \(ಚೆನ್ನಾಗಿ\) ಪರೀಕ್ಷಿಸುವುದರಿಂದ, ಈ ಇಳ್ ನುದಲ್ = ಒಳ್ಳೆಯ ಹಣೆಯುಳ್ಳ ಇವಳು \(ಈ ಸುಂದರಿಯು\), ಉಟ್ರನಲ್ ನೋಯ್ ಇದು = ದುಃಖವು ಬಹಳ ಒಳ್ಳೆಯ ದುಃಖವೇ, ತೇಱಿನೋಮ್ = ತಿಳಿದುಕೊಂಡೆವು, ಪೋರ್ = ಭಾರತಯುದ್ಧದಲ್ಲಿ, ಪಾಹು = ಭಾಗವನ್ನು, ತಾನ್ ಶೆಯ್ದು = ತಾನೇ ಮಾಡಿ, ಅನ್ ಱು = ಅಂದು, ಐವರೈ = ಐವರನ್ನು, ವೆಲ್ವಿತ್ತ = ಜಯಶಾಲಿಗಳನ್ನುಮಾಡಿದ, ಮಾಯಮ್= ಆಶ್ಚರ್ಯಕರವಾದ, ಪೋರ್ =ಯುದ್ಧದಲ್ಲಿ, ತೇರ್ ಪಾಹನಾರ್ಕ್ಕು = ರಥದ ಸಾರಥಿಗೆ, \(ಸಾರಥಿಯನ್ನು ಕುರಿತು\), ಇವಳ್ ಶಿನ್ದೈ = ಇವಳ ಚಿಂತೆಯು, ತುೞಯ್ = ತುಲಸಿಯನ್ನು ಪಡೆಯುವ, ತಿಶೈಕ್ಕಿನ್ ಱದೇ = ದಾರಿಯನ್ನೇ ಹಿಡಿದದ್ದು. 



ತಾಯಂದಿರೇ, ತೀರಿಸುವವರನ್ನು ನಾವಿನ್ನು ಎಲ್ಲಿಂದ ಹುಡುಕೋಣ\! ಚೆನ್ನಾಗಿ ಪರೀಕ್ಷಿಸುವುದರಿಂದ, ಈ ಒಳ್ಳೆಯ ಹಣೆಯುಳ್ಳವಳ ದುಃಖವು ಬಹಳ ಒಳ್ಳೆಯದೇ, ನಮಗೆ ತಿಳಿದಿದೆ. ಭಾರತಯುದ್ಧದಲ್ಲಿ ತಾನೇ ಭಾಗವನ್ನು ಮಾಡಿ, ಅಂದು, ಐವರಿಗೆ ಜಯವನ್ನು ತಂದ ಆಶ್ಚರ್ಯಕರವಾದ ಯುದ್ಧದಲ್ಲಿ ರಥದ ಸಾರಥಿಯಾದವನ ತುಲಸಿಯನ್ನು ಪಡೆಯುವ ದಾರಿಯನ್ನೇ ಹಿಡಿದದ್ದು ಇವಳ ಚಿಂತೆ.



ಈ ತಿರುವಾಯ್ ಮೊೞಿಯಲ್ಲಿ ಆಳ್ವಾರರು ’ನಾಯಕಿ’ ಆಗಿದ್ದಾರೆ. ಭಗವಂತನನ್ನು ಪಡೆದುಕೊಳ್ಳಬೇಕೆಂಬುದು ಅವಳ ಆಶೆ. ಅವಳ ಸಂಕಟವನ್ನು ಅವಳ ತಾಯಿ ಅರಿತುಕೊಂಡಿದ್ದಾಳೆ. ಅದನ್ನುಕುರಿತು ಆಕೆ ಇತರ ತಾಯಂದಿರೊಡನೆ ಹೇಳುತ್ತಾಳೆ. 



“ತೀರ್ ಪ್ಪಾರೈಯಾಮಿನಿ ಎಙ್ಙನಮ್ ನಾಡುದುಮ್” – ತಾಯಂದಿರೇ, ಇವಳು ಸುಂದರಿ. ಎಳೆಯ ಯೌವನದವಳು. ಇವಳ ಸಂಕಟವನ್ನು ಕುರಿತು ನಮಗೆ ಏನೇನೋ ಭಾವನೆಗಳು ಮೂಡುತ್ತಿದ್ದವು. ಅವೆಲ್ಲವೂ ಸರಿಯಲ್ಲವೆಂದೂ, ಅವು ಪ್ರಾಪಂಚಿಕದ ಭಾವನೆಗಳೆಂದೂ ಈಗ ನಮಗೆ ಮನವರಿಕೆಯಾಗಿದೆ. ಇವಳ ಸಂಕಟವನ್ನು ತೀರಿಸುವವರನ್ನು ಎಲ್ಲಿಂದ ಹುಡುಕೋಣ. ಹೇಗೆ ಇವಳ ಸಂಕಟವನ್ನು ತೀರಿಸುವುದು? 



“ಓರ್ ಪ್ಪಾಲ್ ಇವ್ವೊಣ್ಣುದಲ್ ಉಟ್ರನನ್ನೋಯಿದು, ತೇಱಿನೋಮ್” – ನಾವು ಪರೀಕ್ಷಿಸಿ ನೋಡಿದ್ದೇವೆ. ಈ ಅದೃಷ್ಟ ಶಾಲಿಯಾದ ಸುಂದರಿಯ ಸಂಕಟವೆಲ್ಲ ಶುದ್ಧವಾದ ಒಳ್ಳೆಯ ಸಂಕಟವೇ\! 



“ಪೋರ್ ಪ್ಪಾಹು...............................ಪಾಹನಾರ್ ಕ್ಕು” – ಇವಳ ಚಿಂತೆ, ವ್ಯಥೆಯೇನೆಂದು ತಿಳಿಯುವುದೇ? ಹಿಂದೆ, ಭಾರತಯುದ್ಧವನ್ನು ಹೂಡಿ, ಅದರಲ್ಲಿ ಪಾಂಡವರಿಗೆ ಜಯವನ್ನು ತಂದುಕೊಟ್ಟ, ಆ ಆಶ್ಚರ್ಯಕಾರಿಯಾದಯುದ್ಧದಲ್ಲಿ ಅರ್ಜುನನ ರಥದ ಸಾರಥಿಯಾಗಿದ್ದವನನ್ನು ಕುರಿತೇ ಅವಳ ಚಿಂತೆ. 



“ಇವಳ್ ಶಿನ್ದೈತುೞಾಯ್ ತ್ತಿಶೈಕ್ಕಿನ್ ಱದೇ” – ಆ ಭಗವಂತನು ಧರಿಸಿರುವ ತುಲಸಿಯ ಹಾರವನ್ನು ತಾನು ಪಡೆದುಕೊಳ್ಳಬೇಕೆಂಬುದೇ ಇವಳ ಆಶೆ. 



ತಾಯಿ ಹೇಳುತ್ತಾಳೆ: ತಾಯಂದಿರೇ, ಈ ಅದೃಷ್ಟಶಾಲಿಯಾದ ನನ್ನ ಮಗಳು ಅನುಭವಿಸುವ ಚಿಂತೆ ಬಹಳ ಒಳ್ಳೆಯದೇ. ಅದನ್ನು ನಾನು ಪರೀಕ್ಷಿಸಿ ಕಂಡುಕೊಂಡಿದ್ದೇನೆ. ಹಿಂದೆ, ಭಾರಾಯುದ್ಧದಲ್ಲಿ ಅರ್ಜುನನಿಗೆ ಸಾರಥಿಯಾಗಿ, ರಥನಡೆಸಿ, ಪಾಂಡವರಿಗೆ ಜಯವನ್ನು ತಂದೆ ಶ್ರೀಕೃಷ್ಣಪರಮಾತ್ಮನು ಧರಿಸಿರುವ ಹಾರವನ್ನು ಪಡೆದುಕೊಳ್ಳಬೇಕೆಂಬುದೇ ಇವಳ ಚಿಂತೆ. ಅದನ್ನು ಬಗೆಹರಿಸುವವರನ್ನು ಸಾಮಾನ್ಯರಾದ ನಾವು ಎಲ್ಲಿಂದ ಹುಡುಕೋಣ.



ವಿಷಯ ಯಾವುದೆಂದು ತಿಳಿದರೂ, ಅದನ್ನು ಸಾಧಿಸಿಕೊಳ್ಳುವುದಕ್ಕೆ ಕೆಲವು ಸಾಧನೆಗಳು ಬೇಕು. ಭಕ್ತನಿಗಲ್ಲದೆ ಸಾಮಾನ್ಯನಿಗೆ ಭಗವಚ್ಚಿಂತನೆ ಲಭಿಸುವುದೇ? 



೨. ತಿಶೈಕ್ಕಿನ್ ಱದೇಯಿವಳ್ ನೋಯ್ ಇದು ಮಿಕ್ಕಪೆರುನ್ದೆಯ್ ವಮ್,

ಇಶೈಪ್ಪಿನ್ ಱಿ ನೀರಣಙ್ಗೂಡುಮ್ ಇಳನ್ದೆಯ್ ವಮನ್ ಱಿದು,

ತಿಶೈಪ್ಪಿನ್ ಱಿಯೇ ಶಙ್ಗುಚಕ್ಕಾಮೆನ್ ಱಿವಳ್ ಕೇಟ್ಕ, ನೀರ್

ಇಶೈಕ್ಕಿಟ್ರಿರಾಹಿಲ್ ನನ್ ಱೇಯಿಲ್ ಪೆರುಮಿದು ಕಾಣ್ಮಿನೇ. 



ತಿಶೈಕ್ಕಿನ್ ಱದೇ = ದಿಕ್ಕನ್ನು ತೋರಿಸುವುದೇ, ಇವಳ್ ನೋಯ್= ಇವಳ ಸಂಕಟವು, ಇದು = ಇದು, ಮಿಕ್ಕ = ಬಹಳ, ಪೆರು ದೆಯ್ ವಮ್ = ದೊಡ್ಡ ದೈವ, ಇಶೈಪ್ಪು ಇನ್ ಱಿ = ಸಂಬಂಧವಿಲ್ಲದಂತೆ, ನೀರ್ = ನೀವು ಅಣಙ್ಗು ಆಡುಮ್ = ಅಡಗಿಸುವಂತಹ, \(ಅಡಗಿಸಲು ಯತ್ನಿಸುವ\), ಇಳತೆಯ್ ವಮ್ ಅನ್ ಱು ಇದು = ಕೆಳಮಟ್ಟದ ದೇವತೆ ಅಲ್ಲ ಇದು, ತಿಶೈಪ್ಪು ಇನ್ ಱಿಯೇ = ಹೊಗಳಿಕೆಯಿಲ್ಲದಂತೆಯೇ, ಶಙ್ಗು ಚಕ್ಕರಮ್ ಎನ್ ಱು = ಶಂಖ ಚಕ್ಕರಮ್ ಎನ್ ಱು = ಶಂಖಚಕ್ರ ಎಂದು, ಇವಳ್ ಕೇಟ್ಕ = ಇವಳು ಕೇಳಲಾಗಿ, ನೀರ್ = ನೀವು, ಇಶೈಕ್ಕಿಟ್ರೀರ್ ಆಹಿಲ್ = ಮಾತನಾಡುವಿರಾದರೆ, ನನ್ ಱೇ = ಚೆನ್ನಾಗಿಯೇ, ಇಲ್ ಪೆರುಮ್ = ಮನೆಯನ್ನು ಸೇರುತ್ತಾಳೆ, ಇದು ಕಾಣ್ಮಿನೇ = ಇದನ್ನು ಅರಿತುಕೊಳ್ಳಿರಿ. 



ಇವಳ ಸಂಕಟವು ದಿಕ್ಕನ್ನು ತೋರಿಸುವುದೇ ಆಗಿದೆ. ಇದು ಬಹಳ ದೊಡ್ಡದೈವ. ಸಂಬಂಧವಿಲ್ಲದಂತೆ ನೀವು ಅಡಗಿಸಲು ಯತ್ನಿಸುವ ಕೆಳಮಟ್ಟದ ದೇವತೆ ಅಲ್ಲ ಇದು. ಹೊಗಳಿಕೆಯಿಲ್ಲದಂತೆಯೇ \(ಸುಮ್ಮನೆ\) ಶಂಖ, ಚಕ್ರ ಎಂದು ಇವಳು ಕೇಳಿದರೆ, ನೀವು ಮಾತನಾಡುವಿರಾದರೆ, ಚೆನ್ನಾಗಿಯೇ ಮನೆಯನ್ನು ಸೇರುತ್ತಾಳೆ. ಇದನ್ನು ಅರಿಯಿರಿ. 



ಇಲ್ಲಿ ’ನಾಯಕಿ’ಯ ತಾಯಿಗೂ ಇತರ ತಾಯಂದಿರಿಗೂ ನಡೆದಿರಬಹುದಾದ ಸಂಭಾಷಣೆ ಕಂಡುಬರುತ್ತದೆ. ಇತರ ತಾಯಿಗಳಂಥ ಸಾಮಾನ್ಯ ಸ್ತ್ರೀಯರಿಗೆ ಭಕ್ತಿಯ ಉನ್ಮತ್ತಭಾವದ ಬಗೆ ಹೇಗೆ ಅರಿವಾಗಬೇಕು? ಅವರು ತಿಳಿಯಬಹುದಾದರೂ ಹೇಗೆ? ಎಳೆಯು ಯೌವನವತಿಯಾದ ’ನಾಯಕಿ’ಯಂಥವಳಿಗೆ ಆಗಿರುವ ಯಾತನೆ ಯಾವುದೋ ಕ್ಷುದ್ರದೇವತೆಯ ಕಾಟವೆಂದು ಮಾತ್ರವೇ ತಿಳಿಯುವುದು. ’ದೆವ್ವದ ಕಾಟ’ ಎಂದು ಅದಕ್ಕೆ ಹೆಸರಿಡುತ್ತಾರೆ. 



’ನಾಯಕಿ’ಯ ತಾಯಿಗಾದರೆ, ನಾಯಕಿಯ ಯಾತನೆಯೇನೆಂದು ಗೊತ್ತಿದೆ. ಆ ವಿಷಯವನ್ನು ಇತರ ತಾಯಂದಿರಿಗೆ ವಿವರಿಸಿ ಹೇಳುತ್ತಾಳೆ. ಅದಂತೂ ದೆವ್ವದ ಕಾಟವಲ್ಲ. ತಪ್ಪಾಗಿ ಚಿಕಿತ್ಸೆ ಮಾಡಲು ಯತ್ನಿಸಬಾರದು. ಅದಂತೂ ದೆವ್ವದಕಾಟವಲ್ಲ. ತಪ್ಪಾಗಿ ಚಿಕಿತ್ಸೆ ಮಾಡಲು ಯತ್ನಿಸಬಾರದು. 



ತಾಯಿಹೇಳುತ್ತಾಳೆ: ತಾಯಂದಿರೇ, ನೀವು ಯೋಚಿಸುತ್ತಿರುವಂತೆ ಅಲ್ಲ ಇವಳ ಸಂಕಟ. ಯಾವುದೋ ಕ್ಷುದ್ರದೇವತೆಯಿಂದ ಉಂಟಾದ ಕಾಟವೆಂದು ನೀವು ಇದಕ್ಕೆ ಚಿಕಿತ್ಸೆ ಮಾಡಲು ಯತ್ನಿಸಬಾರದು. ಸಂಬಂಧವಿಲ್ಲದ ಚಿಕಿತ್ಸೆಯಿಂದ ಆಗುವ ಉಪಯೋಗವೇನು? ಇವಳ ಯಾತನೆಯೆಲ್ಲಾ ಒಂದು ದಿಕ್ಕನ್ನು ಸೂಚಿಸುವಂಥಾದ್ದು. ಇವಳ ಯಾತನೆಗೆ ಬಲು ದೊಡ್ಡ ದೈವವೇ ಕಾರಣ. ಇವಳು ’ಶಂಖ, ಚಕ್ರ’ ಎಂದು ಹೇಳುತ್ತಿರುವಾಗ ನೀವು ಇವಳನ್ನು ಮಾತನಾಡಿಸಿ ನೋಡಿ. ತನ್ನ ಅಲೆದಾಟವನ್ನು ಬಿಟ್ಟು, ಇವಳು ಶಾಂತವಾಗಿ ಮನೆಯನ್ನು ಸೇರಿಕೊಳ್ಳುತ್ತಾಳೆ. ಈ ವಿಷಯವನ್ನು ತಿಳಿದುಕೊಳ್ಳಿರಿ. 



ಭಕ್ತನಿಗೆ ಅವನ ಭಕ್ತಿಗೆ ಸಂಬಂಧ ಪಟ್ಟ ವಿಷಯವನ್ನು ಮಾತನಾಡಿದಾಗ ಆಗುವ ಆನಂದ ಬೇರೆ ಯಾವುದರಿಂದಲೂ ಆಗುವುದಿಲ್ಲ. 



೩. ಇದು ಕಾಣ್ಮಿನನ್ನೈಮೀರ್ ಇಕ್ಕಟ್ಟು ವಿಚ್ಚಿ ಶೊಱ್ ಕೊಣ್ಡು, ನೀರ್

ಎದುವಾನುಮ್ ಶೆಯ್ದು ಅಙ್ಗೋರ್ ಕಳ್ಳುಮಿಱೈಚ್ಚಿಯುಮ್ ತೂವೇನ್ ಮಿನ್,

ಮದುವಾರ್ ತುೞಾಯ್ ಮುಡಿ ಮಾಯಪ್ಪಿರಾನ್ ಕೞಲ್ ವಾೞ್ ತ್ತಿನಾಲ್,

ಅದುವೇಯಿದು ವುಟ್ರನೋಯ್ ಕ್ಕುಮ್ ಅರುಮರುನ್ದಾಹುಮೇ. 



ಇದು = ಇದನ್ನು, ಕಾಣ್ಮಿನ್ ಅನ್ನೈಮೀರ್ = ತಿಳಿಯಿರಿ \(ಕಂಡುಕೊಳ್ಳಿ\) ತಾಯಂದಿರೇ, ಇಕ್ಕಟ್ಟು-ವಿಚ್ಚಿ = ಈ ಕೊರವಂಜಿಯ, ಶೊಲ್ ಕೊಣ್ಡು = ಮಾತನ್ನು ಕೇಳಿ \(ಮಾತಿನಂತೆ\), ನೀರ್ = ನೀವು, ಎದುವಾನುಮ್ ಶೆಯ್ದು = ಎನಾದರೂ ಮಾಡಿ, ಅಙ್ಗು = ಅಲ್ಲಿ, ಓರ್ ಕಳ್ಳುಮ್ = ಅಪರೂಪವಾದ ಮದ್ಯವನ್ನೂ, ಇಱೈಚ್ಚಿಯುಮ್ = ಮಾಂಸವನ್ನೂ, ತೂವೇನ್ ಮಿನ್ = ಪೂಜೆಗಾಗಿ ಇಡಬೇಡಿ, ಮದು ಆರ್ = ಜೇನು ತುಂಬಿರುವ, ತುೞಾಯ್ ಮುಡಿ = ತುಲಸಿಯ ಹಾರವನ್ನು ಕಿರೀಟದಲ್ಲಿ ಮುಡಿದಿರುವ, ಮಾಯಮ್ ಪಿರಾನ್ = ಆಶ್ಚರ್ಯಕಾರಿಯಾದ ಸರ್ವೇಶ್ವರನ, ಕೞಲ್ = ತಿರುವಡಿಗಳನ್ನು, ವಾೞ್ ತ್ತಿನಾಲ್ = ಸ್ತುತಿಸಿದರೆ, ಅದುವೇ = ಅದೇಯೇ, ಇದು = ಈ ಉಟ್ರನೋಯ್ ಕ್ಕುಮ್ = ಅತಿಶಯವಾದ ಯಾತನೆಗೂ, ಅರುಮರುನ್ದಾಹುಮೇ = ಅಪರೂಪವಾದ ಔಷಧಿಯಾಗುತ್ತದೆ. 



ಇದನ್ನು ಕಂಡುಕೊಳ್ಳಿ, ತಾಯಂದಿರೇ, ಈ ಕೊರವಂಜಿಯು ಹೇಳಿದ ಮಾತಿನಂತೆ ನೀವು ಏನನ್ನಾದರೂ ಮಾಡಿ, ಅಲ್ಲಿ ಅಪರೂಪವಾದ ಮದ್ಯವನ್ನೂ ಮಾಂಸವನ್ನೂ ಪೂಜೆಗಾಗಿ ಇರಿಸಬೇಡಿರಿ. ಜೇನು ತುಂಬಿರುವ ತುಲಸಿಯ ಹಾರವನ್ನು ಕಿರೀಟದಲ್ಲಿ ಮುಡಿದಿರುವ ಆಶ್ಚರ್ಯಕಾರಿಯಾದ ಸರ್ವೇಶ್ವರನ ತಿರುವಡಿಗಳನ್ನು ಸ್ತುತಿಸಿದರೆ, ಅದೇಯೇ ಈ ಅತಿಶಯವಾದ ಯಾತನೆಗೂ ಅಪರೂಪವಾದ ಒಂದು ಔಷಧಿಯಾಗುತ್ತದೆ. 



ಜನರಲ್ಲಿ ಎರಡು ಬಗೆ: ಮೂಢಜನ ಮತ್ತು ಭಗವಂತನಲ್ಲಿ ದೃಢವಾದ ನಂಬಿಕೆ ಇರುವ ಜನ. ಮೂಢಜನ ಯಾರು ಏನೇ ಹೇಳಿದರೆ ಅದರಂತೆ ನಡೆಯತಕ್ಕವರು. ಕ್ಷುದ್ರದೇವತೆಗಳನ್ನು ಪೂಜಿಸುವುದರಿಂದ ತಮ್ಮ ಸಂಕಟ ನಿವಾರಣೆಯಾಗುವುದೆಂದು ನಂಬಿ, ಅದರಂತೆ ಕೀಳು ರೀತಿಯ ಮೂಢಪೂಜೆಗಳನ್ನು ನಡೆಸುವವರು. ಮೇಲ್ಮಟ್ಟದ ಎಂದರೆ, ತಿಳಿವಳಿಕೆಯುಳ್ಳ ಜನ ಭಗವಂತನನ್ನು ನಂಬಿ, ಪೂಜಿಸಿ ತಮ್ಮ ಕಷ್ಟಗಳನ್ನು ನೀಗಿಕೊಳ್ಳುವವರು. 



ಆಗಿನ ಕಾಲದಲ್ಲಿ, ಕಷ್ಟಸಂಕಟಗಳಿಗೆ ಪಕ್ಕದ ಮನೆಗಳಿಗೆ ಕೊರವಂಜಿಗಳು ಬಂದು ಕಣಿ ಹೇಳುತ್ತಿದ್ದರೆಂದು ತೋರುತ್ತದೆ. ಈ ಕೊರವಂಜಿಗಳು ಹೇಳುತ್ತಿದ್ದ ಭವಿಷ್ಯ ಅನೇಕ ವೇಳೆ ನಿಜವೇ ಆಗುತ್ತಿತ್ತು. ಅವರು ದೈವಬಲಕ್ಕೆ ಮುಖ್ಯವಾದ ಬೆಂಬಲಕೊಡುತ್ತಿದ್ದರು. ಜನರೂ, ವಿವೇಕದಿಂದ, ಅವರ ಮಾತಿನಂತೆ ನಡೆದುಕೊಳ್ಳುತ್ತಿದ್ದರು. ಮತ್ತೊಂದು ಬಗೆಯ ಜನ ಕ್ಷುದ್ರದೇವತೆಗಳನ್ನು ಪೂಜಿಸುವವರನ್ನು ತಮ್ಮ ಕಷ್ಟ, ಸಂಕಟಗಳಿಗೆ, ಆಶ್ರಯಿಸುತ್ತಿದ್ದರು. ಆ ದೇವತೆಗಳ ಮುಂದೆ ಬಲಿಕೊಟ್ಟು, ಮದ್ಯಮಾಂಸಗಳನ್ನಿಟ್ಟು ಕ್ರೂರವಾದ ಬಗೆಯಲ್ಲಿ ಪೂಜಾದಿಗಳನ್ನು ನಡೆಸುತ್ತಿದ್ದರು. ಅದರಿಂದ ಮಾತ್ರವೇ ಪೀಡೆ ಪಿಶಾಚಿಗಳ ಕೋಟಲೆ ತೊಲಗಿ ಹೋಗುತ್ತಿತ್ತೆಂದು ಅವರ ನಂಬಿಕೆ. ಈ ಕಾರಣಕ್ಕಾಗಿ, ’ನಾಯಕಿ’ಯ ತಾಯಿಯೇ ಇತರ ತಾಯಂದಿರಿಗೆ ತನ್ನ ಮನಸ್ಸನ್ನು ಬಿಚ್ಚಿ ಹೇಳುತ್ತಿದ್ದಾಳೆ. 



ತಾಯಿ ಹೇಳುತ್ತಾಳೆ: ತಾಯಂದಿರೇ, ಈ ನನ್ನ ಮಗಳ ವಿಷಯದಲ್ಲಿ ಆ ಕೊರವಂಜಿ ಹೇಳಿದ್ದು ಸರಿ ಎನಿಸುತ್ತದೆ. ಕೊರವಂಜಿ ಹೇಳಿದಂತೆ ನೀವು ಏನನ್ನು ಬೇಕಾದರೂ ಮಾಡಿ. ಕ್ಷುದ್ರದೇವತೆಯನ್ನು ಪೂಜಿಸಿ, ಮದ್ಯಮಾಂಸಗಳನ್ನು ನೇವೇದ್ಯ ಮಾಡುವುದು ಬೇಡ. ಇವಳ ರೋಗವನ್ನು ಹರಿಸುವುದಕ್ಕೆ ಸುಲಭವಾದ ಮಾರ್ಗವೊಂದಿದೆ. ಮಧುರವಾದ ತುಲಸಿಯ ಹಾರವನ್ನು ಕಿರೀಟದಲ್ಲಿ ಮುಡಿದಿರುವ ಸರ್ವೇಶ್ವರನನ್ನು ಎಡೆಬಿಡದಂತೆ ಇವಳ ಮುಂದೆ ಸ್ತುತಿಸುವುದರಿಂದಲೇ ಇವಳ ಯಾತನೆ ನಿವಾರಣೆಯಾಗುವುದು ಎಂದು ನನಗೆ ತೋರುತ್ತದೆ. ಭಗವಂತನ ತಿರುವಡಿಗಳ ಸ್ತುತಿಯೇ ಉತ್ತಮವಾದ ಔಷಧಿ ಕಂಡಿರಾ\! 



೪. ಮರುನ್ದಾಹುಮೆನ್ ಱು ಅಙ್ಗೋರ್ ಮಾಯವಲವೈ ಶೊಱ್ ಕೊಣ್ಡು, ನೀರ್

ಕರುಂಜೋಱುಮ್ ಮಟ್ರೈಚ್ಚೆಂಜೋಱುಮ್ ಕೞನಿಱೈತ್ತೆನ್ ಪಯನ್, 

ಒರುಙ್ಗಾಹವೇ ಯುಲಹೇೞುಮ್ ವಿೞು‘ಗ್ಗಿಯುಮಿೞ್ ನ್ದಿಟ್ಟ,

ಪೆರುನ್ದೇವನ್ ಪೇರ್ ಶೊಲ್ಲಹಿಱ್ ಕಿಲ್ ಇವಳೈಪ್ಪೆಱುದಿರೇ. 



ಮರುನ್ದು = ಆಹುಮ್ ಎನ್ ಱು = ಔಷಧಿಯಾಗುತ್ತದೆ ಎಂದು, ಅಙ್ಗು = ಅಲ್ಲಿ, ಓರ್ = ಒಂದು, ಮಾಯಮ್ ಅಲವೈ = ಮೋಸದ ಮಾತುಗಳನ್ನು, ಶೊಲ್ ಕೊಣ್ಡು = ಹೇಳಿಕೊಂಡು, ನೀರ್ = ನೀವು, ಕರು ಶೊಱುಮ್ = ಕರಿಯ ಬಣ್ಣದ ಅನ್ನವನ್ನೂ, ಮಟ್ರೈ = ಮತ್ತು ಶೆಮ್ ಶೋಱುಮ್ = ಕೆಂಪು ಅನ್ನವನ್ನೂ, ಕಳನ್ = \(ನಾಲ್ಕು ಬೀದಿಗಳು ಸೇರುವ\) ಚೌಕಗಳಲ್ಲಿ, ಇೞೈತ್ತು = ಇಳೆ ತೆಗೆದು ಹಾಕುವುದರಿಂದ, ಎನ್ ಪಯನ್ = ಏನು ಪ್ರಯೋಜನ, ಒರುಙ್ಗಾಹವೇ = ಕ್ರಮವಾಗಿಯೇ \(ಒಂದೇ ಗುಕ್ಕಿಗೆ\), ಉಲಹು ಏೞುಮ್ = ಏಳು ಲೋಕಗಳನ್ನೂ, ವಿೞುಙ್ಗಿ ಉಮಿೞ್ ನ್ದಟ್ಟ = ನುಂಗಿಹೋರಹಾಕಿದ್ದ, ಪೆರುದೇವನ್ ಪೇರ್ = ಸರ್ವೇಶ್ವರನ ಹೆಸರನ್ನು, ಶೊಲ್ಲು ಹಿಱ್ ಕಿಲ್ = ಹೇಳುವಿರಾದರೆ, ಇವಳೈ = ಇವಳನ್ನು, ಪೆಱುದಿರೇ = ಪಡೆದುಕೊಳ್ಳುವಿರಿ. 



ಔಷಧಿಯಾಗುತ್ತದೆ ಎಂದು ಅಲ್ಲೊಂದು ಮೋಸದ ಮಾತುಗಳನ್ನು ಹೇಳಿಕೊಂಡು, ಕರಿಯ ಬಣ್ನದ ಅನ್ನವನ್ನೂ ಮತ್ತು ಕೆಂಬಣ್ಣದ ಅನ್ನವನ್ನೂ ಚೌಕಗಳಲ್ಲಿ ಇಳೆತೆಗೆದು ಹಾಕುವುದರಿಂದ ಏನು ಪ್ರಯೋಜನ ಒಂದೇ ಗುಕ್ಕಿಗೆ ಏಳು ಲೋಕಗಳನ್ನೂ ಉಂಡು ಉಗುಳಿದವನಾದ ಸರ್ವೇಶ್ವರನ ಹೆಸರನ್ನು ಹೇಳುವಿರಾದರೆ, ಇವಳನ್ನು \(ಮತ್ತೆ\) ಪಡೆದುಕೊಳ್ಳುವಿರಿ. 



ಹಿಂದಿನ ಪಾಶುರದಲ್ಲಿ ಅಜ್ಞಾನದ ಕಾರಣದಿಂದ ಮಾಡುತ್ತಿದ್ದ ಮೂಢನಂಬಿಕೆಯ ಒಂದು ಚಿಕಿತ್ಸೆಯನ್ನು ಕುರಿತು ಹೇಳಲಾಯಿತು. ಇಲ್ಲಿ ಮತ್ತೊಂದು ಸಾಮಾನ್ಯವಾದ ಮೂಢಚಿಕಿತ್ಸೆಯನ್ನು ಹೇಳಲಾಗುತ್ತಿದೆ. 



ಆಗಿನ ಕಾಲದ ಜನ ಅಜ್ಞಾನವಶರಾಗಿ ರೋಗಿಗಳಿಗೆ ಮಾಡುತ್ತಿದ್ದ ಮತ್ತೊಂದು ಚಿಕಿತ್ಸೆಯೆಂದರೆ, ಬಗೆಬಗೆಯ ಬಣ್ಣದ ಅನ್ನವನ್ನು ಮಾಡಿ, ರೋಗಿಗೆ ಇಳೆ ತೆಗೆದು, ನಾಲ್ಕುದಾರಿಗಳು ಸೇರುವ ಚೌಕಗಳಲ್ಲಿ, ಮೂರೂ ಮುಚ್ಚಂಜೆಗಳಲ್ಲಿ ಇರಿಸಿ, ಹೋಗುತ್ತಿದ್ದರು. ಇದರಿಂದ ರೋಗಿಗುಣಹೊಂದುವನೆಂದು ನಂಬಿದ್ದರು. ಈ ಚಿಕಿತ್ಸೆಯನ್ನು ಹಳಿದು ಇಲ್ಲಿ ಹೇಳಲಾಗುತ್ತಿದೆ. 



ತಾಯಿ ಹೇಳುತ್ತಾಳೆ: ತಾಯಂದಿರೇ, ಈ ನನ್ನ ಮಗಳ ರೋಗಕ್ಕೆ ನಿಮ್ಮ ಸರ್ವಸಾಮಾನ್ಯವಾದ ಚಿಕಿತ್ಸೆಯನ್ನು ನಡೆಸಬೇಡಿ. ಕಪ್ಪು, ಕೆಂಪುಬಣ್ಣದ ಅನ್ನವನ್ನು ಮಾಡಿ, ಏನೇನೋ \(ವಂಚನೆಗಾಗಿ\) ಮಾತುಗಳನ್ನು ಹೇಳಿಕೊಂಡು, ರೋಗಿಗೆ ಇಳೆ ತೆಗೆದು, ನಾಲ್ಕೂರಸ್ತೆಗಳು ಸೇರುವ ಸ್ಥಳದಲ್ಲಿ ಅದನ್ನಿರಿಸಿ, ’ಇದೇ ಔಷಧಿ’ ಎಂದು ಹೇಳುತ್ತಾ ನೀವು ತೃಪ್ತರಾಗಬಾರದು. ಸರ್ವಶಕ್ತನೂ, ಸರ್ವರಕ್ಷಕನೂ, ಆದ ಸರ್ವೇಶ್ವರನ ದಿವ್ಯನಾಮಗಳನ್ನು ಇವಳ ಮುಂದೆ ಕುಳಿತು ಉಚ್ಚರಿಸುತ್ತಾ ಇರುವಿರಾದರೆ, ಅದು ಇವಳಿಗೆ ಉತ್ತಮವಾದ ಚಿಕಿತ್ಸೆಯಾಗುತ್ತದೆ. ಇವಳು ತನ್ನ ವ್ಯಾಧಿಯಿಂದ ಚೇತರಿಸಿಕೊಂಡು, ಎಲ್ಲರಂತೆ ಚಟುವಟಿಕೆಯಿಂದ ಇರಬಲ್ಲಳು. ಇವಳನ್ನುನೀವು ಪಡೆದುಕೊಳ್ಳುವ ಬಗೆ ಇದೇಯೇ. 



೫. ಇವಳೈಪೆಱುಮ್ ಪರಿಶು ಇವ್ವಣಙ್ಗೂಡುದಲನ್ ಱನ್ದೋ,

ಕುವಳೈತ್ತಡಙ್ಗಣ್ಣುಮ್ ಕೋವೈಚ್ಚೆವ್ವಾಯುಮ್ ಪಯನ್ದನಳ್, 

ಕವಳಕ್ಕಡಾಕ್ಕಳಿಱಟ್ಟ ಪಿರಾನ್ ತಿರುನಾಮತ್ತಾಲ್,

ತವಳಪ್ಪೊಡಿ ಕೊಣ್ಡು ನೀರಿಟ್ಟಿಡುಮಿನ್ ತಣಿಯುಮೇ. 



ಇವಳೈ = ಇವಳನ್ನು, ಪೆಱುಮ್ = ಪಡೆದುಕೊಳ್ಳುವ, ಪ್ರೈಶು = ರೀತಿ, ಇ-ಅಣಙ್ಗೂಡುದಲ್ ಅನ್ ಱು = ಈ ಹುಚ್ಚು ಕುಣಿದಾಟದಿಂದ ಅಲ್ಲ, ಅನ್ದೋ = ಅಯ್ಯೋ, ಕುವಳೈ ತಡಕಣ್ಣುಮ್ = ಕನ್ನೈದಿಲೆಯಂತೆ ವಿಶಾಲವಾದ ಕಣ್ಣುಗಳೂ, ಕೋವೈಶೆಮ್ ವಾಯುಮ್ = ತೊಂಡೆಹಣ್ಣಿನಂತೆ ಕೆಂಪಾದ ಬಾಯನ್ನೂ \(ತುಟಿಗಳನ್ನೂ\), ಪಯನ್ದನುಳ್ = ಆಶಿಸಿದಳು, ಕವಳಮ್ = \(ಪುಷ್ಟವಾದ\) ಆಹಾರದಿಂದ, ಕಡ = ಮದಿಸಿದ, ಕಳಿಱು = ಆನೆಯನ್ನು, ಅಟ್ಟ = ನಾಶಪಡಿಸಿದ, ಪಿರಾನ್ = ಸ್ವಾಮಿಯ, ತಿರುನಾಮತ್ತಾಲ್ = ಪವಿತ್ರನಾಮಗಳಿಂದ, ತವಳಮ್ = ಪರಿಶುದ್ಧವಾದ, ಪೊಡಿ = ಧೂಳನ್ನು, ಕೊಣ್ಡು = ತಂದು, ನೀರ್ = ನೀವು, ಇಟ್ಟಿಡುಮಿನ್ = ಇವಳಿಗೆ ಲೇಪಿಸಿ, ತಣಿಯುಮ್ = \(ಇವಳ ಯಾತನೆ\) ತೀರುವುದು. 



ಇವಳನ್ನು ಪಡೆದುಕೊಳ್ಳುವ ರೀತಿ ಈ ಹುಚ್ಚು ಕುಣಿದಾಟದಿಂದ ಅಲ್ಲ. ಕನ್ನೈದಿಲೆಯಂತೆವಿಶಾಲವಾದ ಕಣ್ಣುಗಳನ್ನೂ, ತೊಂಡೆಹಣ್ಣಿನಂತೆ ಕೆಂಪಾದ ತುಟಿಗಳನ್ನೂ ಆಶಿಸಿದ್ದಾಳೆ. \(ಪುಷ್ಟವಾದ\) ಆಹಾರದಿಂದ ಮದಿಸಿದ ಆನೆಯನ್ನು ನಾಶಪಡಿಸಿದ ಸ್ವಾಮಿಯ ಪವಿತ್ರನಾಮಗಳಿಂದ ಪರಿಶುದ್ಧವಾದ ಧೂಳನ್ನು ತಂದು ನೀವು ಇವಳಿಗೆ ಲೇಪಿಸಿದರೆ, \(ಇವಳ ಯಾತನೆ\) ತೀರುವುದು. 



“ಇವ್ವಣಙ್ಗೂಡುದಲನ್ ಱು” – ಕ್ಷುದ್ರದೇವತೆಗಳ ಆವಾಹನೆ ಆಯಿತೆಂದು ನೆಪದಿಂದ, ಆ ಕ್ಷುದ್ರದೇವತೆಗಳ ಪೂಜಕರು ’ದೆವ್ವಬಡಿದವಳ’ ಮುಂದೆ ಮನಸ್ಸಿಗೆ ಬಂದಂತೆ ಹುಚ್ಚುಹುಚ್ಚಾಗಿ ಕುಣಿಯುತ್ತಾ, ಬೇವಿನ ಎಲೆಯ ಪೊರಕೆಯಿಂದ ದೆವ್ವಬಡಿದವಳನ್ನು ಹೊಡೆಯುತ್ತಾ ’ಬಿಟ್ಟೆ ಅನ್ನು’ ’ತೊಲಗುತ್ತೇನೆ ಅನ್ನು’ ಎನ್ನುತ್ತಾ ಆ ಮಾತನ್ನು ಅವಳಿಂದ ಹೇಳಿಸುತ್ತಾರೆ. ಇದೊಂದು ಬಗೆಯ ಮೂಢ ಚಿಕಿತ್ಸೆ. 



“ಕುವಳೈ ತಡಙ್ಕಣ್ಣುಮ್ ಕೋವೈಚ್ಚೆವ್ವಾಯುಮ್ ಅಯನ್ದನಳ್” – ಕನ್ನೈದಿಲೆಯಂತೆ ವಿಶಾಲವಾದ ಕಣ್ಣುಗಳು ಮತ್ತು ತೊಂಡೆಹಣ್ಣಿನಂತೆ ಕೆಂಪಾದ ತುಟಿಗಳು – ಇರುವವನು ಸರ್ವೇಶ್ವಾನು. ಅವನು ದಿವ್ಯಸುಂದರಮೂರ್ತಿ. ಅವನನ್ನು ಸೇರಬೇಕೆಂಬ ಅತಿಶಯವಾದ ಆಶೆಯನ್ನುಪಡೆದಿರುವುದು ಭಗವದ್ಭಕ್ತರು. 



“ಕವಳಕ್ಕಡಾಕ್ಕಳಿಱಟ್ಟಪಿರಾನ್” – ಭಗವಂತನು ಶ್ರೀಕೃಷ್ಣಾವತಾರಿಯಾಗಿ ನಡೆಸಿದ ಒಂದು ಅದ್ಭುತ ಪ್ರಸಂಗ ಇದು. ಶ್ರೀಕೃಷ್ಣನು ಹುಟ್ಟಿದಾಗಿನಿಂದಲೂ ಅವನನ್ನು ಕೊಲ್ಲಿಸುವುದಕ್ಕಾಗಿ ಕಂಸಾಸುರನು ನಡೆಸಿದ ನಾನಾಪ್ರಯತ್ನಗಳು ವಿಫಲಗೊಂಡ ಬಳಿಕ, ಕಂಸನು ಅವನನ್ನು ಮಧುರೆಗೆ ಧನುರ್ಯಾಗದ ನೆಪದಲ್ಲಿ ಅವನನ್ನು ಮಧುರೆಗೆ ಕರೆಸಿಕೊಂಡು, ಅಲ್ಲಿ ಅವನನ್ನು ಕೊಲ್ಲಿಸಿಬಿಡಬೇಕೆಂದು ಯೋಚಿಸಿದನು. ಮಧುರೆಯ ಹೆಬ್ಬಾಗಿಲಲ್ಲೇ ಕುವಲಯಾಪೀಡ ಎಂಬ ಮದ್ದಾನೆಯನ್ನು ಇರಿಸಿದನು. ಅದಕ್ಕೆ ಮದಿಸುವ ಆಹಾರವನ್ನೇ ತಿನ್ನಿಸುತ್ತಾ ಅದನ್ನು ಕೊಬ್ಬಿಸಿ ಬೆಳೆಸಿದನು. ಮದ್ದಾನೆಯಿಂದ ಅವನನ್ನು ತುಳಿಸಿ ಕೊಲ್ಲಿಸಿಬಿಡಬೇಕೆಂದು ಯತ್ನಿಸಿದನು. ಆದರೆ, ಬಾಲಕೃಷ್ಣನು ಆ ಮದ್ದಾನೆಯನ್ನು ಎದುರಿಸಿ, ಅದರ ದಂತವನ್ನು ಮುರಿದು ಅದರಿಂದಲೇ ಅದನ್ನು ಕೊಂದು ಹಾಕಿದನು. 



“ತವಳಪ್ಪೊಡಿಕೊಣ್ಡು ನೀರ್ ಇಟ್ಟಿಡುಮಿನ್, ತಣಿಯುಮ್” –”ಪರಿಶುದ್ಧವಾದ ಬಿಳಿಯ ಪುಡಿ’- ಯನ್ನು ಲೇಪಿಸಿದರೆ, \(ಇವಳ ಯಾತನೆ\) ತೀರುವುದು – ಆ ಬಿಳಿಯ ಪುಡಿಯನ್ನು ’ವಿಭೂತಿ’ ಎನ್ನಬಹುದು, ’ಬಿಳಿಯ ನಯವಾದ ಮಣ್ಣು’ ಎನ್ನಬಹುದು. ವಿಭೂತಿ ಎನ್ನುವುದು ಶೈವತತ್ತ್ವವನ್ನು ಸೂಚಿಸುವುದರಿಂದಲೂ, ಪಾಶುರದ ತಾಯಿ ಮತ್ತು ಅವಳ ಗೆಳತಿಯರು ವಿಷ್ಣುಭಕ್ತರಾದ್ದರಿಂದಲೂ, ಸರ್ವಸಮರ್ಥನೂ ಸರ್ವರಕ್ಷಕನೂ ಆದ ಮಹಾವಿಷ್ಣುವಿನ ನಾಮಸ್ಮರಣೆಯಿಮ್ದ ಮತ್ತು ಅವನ ಭಕ್ತರ ಪಾದಧೂಳಿಯಾದ ಆ ಬಳಿಯ ಪವಿತ್ರವಾದ ಮಣ್ಣಿನ ಲೇಪನೆಯಿಂದಲೂ ಭಕ್ತರ ಅನೇಕರೋಗಗಳು ಗುಣವಾಗುತ್ತವೆ ಎಂಬುದು ಒಂದು ನಂಬಿಕೆ. 



ತಾಯಿ ಹೇಳುತ್ತಾಳೆ: ತಾಯಂದಿರೇ, ಈ ನನ್ನಮಗಳ ಉನ್ಮತ್ತತೆಯನ್ನು ನೀಗಿಸುವುದಕ್ಕೆ ದೆವ್ವ ಬಿಡಿಸುವವರ ಹುಚ್ಚು ಕುಣಿತದ ಚಿಕಿತ್ಸೆ ಒಳ್ಳೆಯದಲ್ಲ. ಇವಳು ಆಶಿಸಿರುವುದು ವಿಶಾಲವಾದ ಕಣ್ಣುಗಳನ್ನೂ ಕೆಂಪಾದ ತುಟಿಗಳನ್ನು ಉಳ್ಳ ದಿವ್ಯಸುಂದರಮೂರ್ತಿಯಾದ ಸರ್ವೇಶ್ವರನನ್ನು. ಇವಳ ರೋಗಕ್ಕೆ ಮದ್ದು ಆ ಪರಮ ಸಮರ್ಥನಾದ ಭಗವಂತನ ದಿವ್ಯನಾಮಗಳನ್ನು ಹೇಳುತ್ತಾ, ಭಕ್ತರ ಪಾದಧೂಳಿಯನ್ನು ಲೇಪಿಸುವುದು. ಇವಳನ್ನು ಗುಣಪಡಿಸುವ ರೀತಿ ಇದೇಯೇ. 



೬. ತಣಿಯುಮ್ ಪೊೞುದಿಲ್ಲೈ ನೀರಣಙ್ಗಾಡುದಿರನ್ನೈಮೀರ್,

ಪಿಣಿಯುಮೊೞಿ ಹಿನ್ ಱದಿಲ್ಲೈ ಪೆರುಹುಮಿದುವಲ್ಲಾಲ್,

ಮಣಿಯಿನಣಿನಿಱ ಮಾಯನ್ ತಮರಡಿನೀಱುಕೊಣ್ಡು

ಅಣಿಯ ಮುಯಲಿಲ್ ಮಟ್ರಿಲ್ಲೈ ಕಣ್ಡೀರಿವಣಙ್ಗುಕ್ಕೇ.



ತಣಿಯುಮ್ = \(ತೀರಿತು ತುಂಬ\) ತೃಪ್ತಿಯಾಯಿತೆಂಬ, ಪೊೞುದು ಇಲ್ಲೈ = ಕಾಲವೇ ಇಲ್ಲ, ನೀರ್ = ನೀವು, ಅಣಙ್ಗೂಡುದಿರ್ = ಹುಚ್ಚುಹುಚ್ಚಾಗಿ ಕುಣಿಯದಿರಿ, ಅನ್ನೈಮೀರ್ = ತಾಯಂದಿರೇ, ಪಿಣಿಯುಮ್ = ಆಶೆಯೂ\(ಯಾತನೆಯೂ\), ಒೞಿಹಿನ್ ಱದು ಇಲ್ಲೈ = ನಾಶವಾಯಿತು ಎಂಬುದಿಲ್ಲ, ಪೆರುಹುಮ್ ಇದು ಅಲ್ಲಾಲ್ = ಇದಕ್ಕೆ ಬದಲಾಗಿ, ಬೆಳೆಯುವುದು \(ವೃದ್ಧಿ ಹೊಂದುವುದು\), ಮಣಿಯಿನ್ = ನೀಲಮಣಿಗಿಂತಲೂ, ಅಣಿ = ಸುಂದರವಾದ, ನಿಱಮ್ = ಬಣ್ಣದ, ಮಾಯನ್ = ಆಶ್ಚರ್ಯಕಾರಿಯ, ತಮರ್ = ಭಕ್ತರ, ಅಡಿನೀಱು ಕೊಣ್ಡು = ಪಾದಧೂಳಿಯನ್ನು ತೆಗೆದುಕೊಂಡು, ಅಣಿಯ = ಲೇಪಿಸುವ, ಮುಯಲಿಲ್ = ಪ್ರಯತ್ನಕ್ಕಿಂತಲೂ, ಮಟ್ರು ಇಲ್ಲೈ ಕಣ್ಡೀರ್ = ಬೇರೆ ಇಲ್ಲ ಕಂಡಿರೇ, ಇಅಣಙ್ಗುಕ್ಕೇ = ಈ ಹೆಣ್ಣು ಮಗಳಿಗೆ. 



\(ಯಾತನೆ\) ತೀರಿತು ಎಂಬ ಕಾಲವೇ ಇಲ್ಲ. ನೀವು ಹುಚ್ಚುಹುಚ್ಚಾಗಿ ಕುಣಿಯದಿರಿ, ತಾಯಂದಿರೇ. ಆಶೆಯು ನಾಶವಾಯಿತು ಎಂಬುದಿಲ್ಲ. ಅದಕ್ಕೆ ಬದಲಾಗಿ \(ಅದು\) ವೃದ್ಧಿಹೊಂದುವುದು. ನೀಲಮಣಿಗಿಂತಲೂ ಸುಂದರವಾದ ಬಣ್ಣದ ಆಶ್ಚರ್ಯಕಾರಿಯ ಭಕ್ತರ ಪಾದಧೂಳಿಯನ್ನು ತೆಗೆದುಕೊಂಡು ಲೇಪಿಸುವ ಪ್ರಯತ್ನಕ್ಕಿಂತಲೂ ಈ ಹೆಣ್ಣುಮಗಳಿಗೆ ಬೇರೆ ಇಲ್ಲ ಕಂಡಿರಾ? 



ಹಿಂದಿನ ಪಾಶುರದ ವಿಷಯವನ್ನು ಇಲ್ಲಿಯೂ ಮುಂದುವರಿಸಲಾಗುತ್ತದೆ. ಅಲ್ಲಿ ಸೂಚಿಸಿದ್ದ “ತವಳಪ್ಪೊಡಿ” \(ಬಿಳಿಯ, ಪರಿಶುದ್ಧವಾದ ಧೂಳು\) ಎಂಬುದರ ಬಗೆಗೆ ಕಂಡುಬಂದ ಸಂದೇಹ ಇಲ್ಲಿ ನಿವಾರಣೆಯಾಗುತ್ತದೆ. “ಭಕ್ತರ ಪಾದಧೂಳಿ” ಎಂತಲೇ ಅದಕ್ಕೆ ಅರ್ಥಕೊಡಬೇಕೆಂದು ಸ್ಪಷ್ಟಪಡಿಸುತ್ತದೆ. 



ತಾಯಿ ಹೇಳುತ್ತಾಳೆ: ತಾಯಂದಿರೇ, ನಿಮ್ಮ ಹುಚ್ಚುಹುಚ್ಚಾದ ಕುಣಿತದಿಂದ, ಎಂದರೆ, ನಿಮಗೆ ತಿಳಿದ ಕೆಳಮಟ್ಟದ ಚಿಕಿತ್ಸೆಗಳನ್ನೆಲ್ಲಾ ಆತುರಾತುರವಾಗಿ ಮಾಡುವುದರಿಂದ, ಈ ನನ್ನ ಮಗಳ ಯಾತನೆ ತೀರುವುದಿಲ್ಲ. ಅವಳ ಆಶೆಯೂ ನಾಶವಾಗುವುದಿಲ್ಲ. ಯಾತನೆ ತೀರಿತು ಎಂಬ ಸಮಯವೇ ಇಲ್ಲ. ಆಶೆನಾಷವಾಗುವುದೂ ಹಾಗೆಯೇ ಅವೆರಡೂ ಜೊತೆಜೊತೆಯಾಗಿ ವೃದ್ಧಿಹೊಂದುತ್ತಲೇ ಹೋಗುವುದು. ಅಪರೂಪವಾದ ನೀಲರತ್ನದ ಬಣ್ಣಕ್ಕಿಂತಲೂ ದಿವ್ಯಸುಂದರವಾದ ಬಣ್ಣ, ಆಶ್ಚರ್ಯಕಾರಿಯ ಭಕ್ತರ ಪಾದಧೂಳಿಯನ್ನು ತಂದು ಇವಳಿಗೆ ಲೇಪಿಸಿರಿ. ಅದೊಂದೇ ಇವಳಿಗೆ ನಡೆಸಬೇಕಾದ ಚಿಕಿತ್ಸೆ, ಬೇರೆ ಯಾವ ಚಿಕಿತ್ಸೆಯೂ ಇಲ್ಲ. 



ಭಗವಂತನ ವಿಷಯದಲ್ಲಿ ವ್ಯಾಮೋಹವನ್ನು ಹಚ್ಚಿಕೊಂಡಿರುವವರಿಗೆ, ಭಗವಂತನನ್ನು ಸೇರಲೇಬೇಕೆಂಬ ಆಶೆಯೂ, ಅವನಿಂದ ಬೇರ್ಪಟ್ಟಿರುವುದಕ್ಕೆ ಯಾತನೆಯೂ ಇರುತ್ತವೆ. ಭಗವಂತನನ್ನು ಸೇರುವವರೆಗೆ, ಎರಡೂ ಹೆಚ್ಚುತ್ತಲೇ ಹೋಗುತ್ತದೆ. ಭಗವಂತನ ಗುಣಗಾನ ಮಾಡುತ್ತಿರುವವರು, ಅವನ ಗುಣವನ್ನು ಅನುಭವಿಸಿ ಆನಂದಿಸುವವರು ಭಗವದ್ಭಕ್ತರು. ಅವರೊಡನೆ ಕೂಡಿ ಇರುವುದಕ್ಕೆ ಸಾಧ್ಯವಿಲ್ಲದೆ ಇರುವಾಗ, ಅವರು ಓಡಾಡಿದ ಪವಿತ್ರ ಸ್ಥಳಗಳಲ್ಲಿ, ಅವರ ಹೆಜ್ಜೆ ಹರಿಸಿದ ಕಡೆಗಳಲ್ಲಿ ಧೂಳನ್ನು ತಂದು ಅದನ್ನು ನೆತ್ತಿಯ ಮೇಲೆ ಏರಿಸಿಕೊಳ್ಳುವುದರಿಂದ, ಮೈಗೆಲ್ಲಾ ಲೇಪಿಸುವುದರಿಂದ, ಸ್ವಲ್ಪಮಟ್ಟಿಗೆ ತಣಿವು ಬರುವುದು ಎನ್ನಲಾಗುತ್ತದೆ. 



೭. ಅಣಙ್ಗುಕ್ಕುರು ಮರುನ್ದೆನ್ ಱು ಅಙ್ಗೋರಾಡುಮ್ ಕಳ್ಳುಮ್ ಬರಾಯ್,

ಶುಣಙ್ಗೈಯೆಱಿನ್ದುನುಮ್ ತೋಳ್ ಕುಲೈಕ್ಕಪಡುಮನ್ನೈಮೀರ್,

ಉಣಙ್ಗಲ್ ಕೆಡಕ್ಕೞುದೈಯುದಡಾಟ್ಟಮ್ ಕಣ್ಡೆನ್ ಪಯನ್

ವಣಙ್ಗೀರ್ ಹಳ್ ಮಾಯಪ್ಪಿರಾನ್ ತಮರ್ ವೇದಮ್ ವಲ್ಲಾರೈಯೇ. 



ಅಣಙ್ಗುಕ್ಕು = ಈ ಹೆಣ್ಣಿಗೆ, ಅರುಮರುನ್ದು ಎನ್ ಱು = ಅಪರೂಪವಾದ ಔಷಧಿ ಎಂದು, ಅಙ್ಗು = ಅಲ್ಲಿ, ಓರ್ ಆಡುಮ್ = ಒಂದು ಆಡನ್ನೂ, ಕಳ್ಳುಮ್ = ಮದ್ಯವನ್ನೂ, ಪರಾಯ್ = ಊಜಿಸಿ, ಶುಣಙ್ಗೈ = ಅರಿಸಿನಪುಡಿಯನ್ನು, ಎಱಿನ್ದು = ಎರಚುತ್ತಾ, ನುಮ್ = ನಿಮ್ಮ, ತೋಳ್ = ತೋಳುಗಳನ್ನು, ಕುಲೈಕ್ಕಪ್ಪಡುಮ್ = ಅಲುಗಿಸಲ್ಪಡಲಾಗುವುದು, ಅನ್ನೈಮೀರ್ = ತಾಯಂದಿರೇ, ಉಣಙ್ಗಲ್ = ಒಣಗುಹಾಕಿರುವುದು, ಕೆಡ = ಕೆಡುವಂತೆ, ಕೞುದೈ = ಕತ್ತೆಯ, ಉದಡು = ತುಟಿಗಳ, ಆಟ್ಟಮ್ = ಆಡುತ್ತಿರುವುದನ್ನು, ಕಣ್ಡು = ನೋಡುವುದು, ಎನ್ ಪಯನ್ = ಏನು ಪ್ರಯೋಜನ, ವಣಙ್ಗೀರ್ ಹಳ್ = ನಮಸ್ಕರಿಸಿ, ಮಾಯಮ್ = ಆಶ್ಚರ್ಯಕಾರಿಯಾದ ಭಗವಂತನ, ತಮರ್ = ಭಕ್ತರನ್ನು, ವೇದಮ್ ವಲ್ಲಾರೈಯೇ = ವೇದಗಳನ್ನು ಬಲ್ಲವರನ್ನೇ. 



ಈ ಹೆಣ್ಣಿಗೆ ಅಪರೂಪವಾದ ಔಷಧಿ ಎಂದು ಅಲ್ಲಿ ಒಂದು ಆಡನ್ನೂ, ಮದ್ಯವನ್ನೂ ಪೂಜಿಸಿ, ಅರಿಸಿನ ಪುಡಿಯನ್ನು ಎರಚುತ್ತಾ ನಿಮ್ಮ ತೋಳುಗಳನ್ನು ಅಲುಗಿಸಲ್ಪಡಲಾಗುವುದು, ತಾಯಂದಿರೇ. ಒಣಗಹಾಕಿರುವುದು ಕೆಡುವಂತೆ ಕತ್ತೆಯ ತುಟಿಗಳ ಅಲುಗಾಟವನ್ನು ಕಂಡು ಏನು ಪ್ರಯೋಜನ? ಆಶ್ಚರ್ಯಕಾರಿಯಾದ ಸರ್ವೇಶ್ವರನ ಭಕ್ತರಾದ ವೇದಗಳನ್ನು ಬಲ್ಲವರನ್ನೇ ನಮಸ್ಕರಿಸಿ. 



ಕೀಳುದೇವತೆಗಳನ್ನು ಪೂಜಿಸುವುದಕ್ಕೆ ಕೆಳಮಟ್ಟದ ತಾಮಸ ರೀತಿಯ ಉಪಚಾರಗಳೇ ಮುಖ್ಯ. ಆಡಿನ ಬಲಿಯೂ ಮದ್ಯದ ಗಡಿಗೆಯೂ ಅವಶ್ಯಕ. ಮದ್ಯಮಾಂಸಗಳ ನಿವೇದನೆ ಆ ಕೀಳುದೇವತೆಯ ಹೆಸರಿನಲ್ಲಿ ನಡೆಯಲೇಬೇಕು. ಅನಂತರ, ಬೇವಿನೆಲೆಯಪೊರಕೆ, ಹಳದಿಯಪುಡಿಗಳ ಎರಚಾಟ ಮತ್ತು ನಿವಾಳಿಸುವುದೂ ಅಗತ್ಯ. ಎಲ್ಲವೂ ಅಜ್ಞಾನವೇ. ಎಲ್ಲವೂ ಹಾಸ್ಯಾಸ್ಪದವೇ – ವಿನೋದವೇ. 



“ಉಣಙ್ಗಲ್ ಕೆಡ ಕೞುದೈಯುದಡಾಟ್ಟಮ್ ಕಣ್ಡೆನ್ ಪಯನ್” – ಇದೊಂದು ಸುಂದರವಾದವಿವೇಕಪೂರ್ಣವಾಕ್ಯ. ಎರಡು ವಿಷಯಗಳ ನಿರೂಪಣೆ ಇಲ್ಲಿದೆ. ಬತ್ತ ಮುಂತಾದ ಅಗತ್ಯವಸ್ತುಗಳನ್ನು ಒಣಗಹಾಕುವುದು, ಒಂದು ವಿಷಯ ಅದು ಗಮನಿಸಬೇಕಾದ ವಿಷಯ. ಎಚ್ಚರಿಕೆ ವಹಿಸಬೇಕಾದ ವಿಷಯ. ಮತ್ತೊಂದು ವಿನೋದದ ವಿಷಯ. ಎಚ್ಚರಿಕೆ ವಹಿಸಬೇಕಾದ ವಿಷಯ. ಮತ್ತೊಂದು ವಿನೋದದ ವಿಷಯ. ವ್ಯರ್ಥವಾಗಿಕಾಲ ಕಳೆಯುವಂಥಾದ್ದು. ಒಣಗ ಹಾಕಿದ ಧಾನ್ಯವನ್ನು ಒಳ್ಳೆಯ ಬಿಸಿಲಿರುವ ಬಯಲಿನಲ್ಲಿ ಹರಡಿ, ಅದನ್ನು ಆಗಾಗ್ಗೆ ಕೈಆಡಿಸುತ್ತಾ ಇರಬೇಕು. ಪಶುಪಕ್ಷಿಗಳ ಬಾಯಿಗೆ ಅದು ಬೀಳದಂತೆ ನೋಡಿಕೊಳ್ಳಬೇಕು. ಒಣಗಿದ ಬಳಿಕ ಅದನ್ನು ಜೋಪಾನವಾಗಿ, ಪೋಲಾಗದಂತೆ ಭದ್ರಪಡಿಸಬೇಕು. ಇದನ್ನೆಲ್ಲಾ ಶಿಸ್ತಿನಿಂದ ಗಮನಿಸಿ ಮಾಡಬೇಕು. ಕತ್ತೆಯು ಒಂದು ಮೂಲೆಯಲ್ಲಿ ನಿಂತು, ತನ್ನ ತುಣಿಗಳನ್ನು ಅಲುಗಿಸುತ್ತಿರುವುದನ್ನು ನೋಡುವುದು ಒಂದು ವಿನೋದದ ಕೆಲಸ, ವ್ಯರ್ಥವಾಗಿ ಕಾಲಹರಣ ಮಾಡುವ ಕೆಲಸ, ಇವೆರಡೂ ಪಾಸ್ಪರ ವಿರೋಧವಾದವು. ಹೀಗೆ ಹೇಳುವುದರ ಉದ್ದೇಶವೆಂದರೆ, ವ್ಯರ್ಥವಾಗಿ ಕಾಲ ಕಳೆಯುತ್ತಾ, ಮುಖ್ಯವಾಗಿ ಗಮನಿಸಬೇಕಾದ ಕೆಲಸವನ್ನು ಅಲಕ್ಷಿಸುವುದರಿಂದ ಯಾವ ಪ್ರಯೋಜನವಿದೆ? ವಿಷಯವನ್ನು ಬೆಳೆಸುತ್ತಾ ಹೋಗಬಹುದು. 



ತಾಯಿ ಹೇಳುತ್ತಾಳೆ: ತಾಯಂದಿರೇ, ನನ್ನ ಮಗಳಿಗೆ ನೀವು ಕೀಳುಮಟ್ಟದ ಚಿಕಿತ್ಸೆ ಕೊಡಿಸಬಾರದು. ಅವಳಿಗಾಗಿ ಒಂದು ಆಡನ್ನು ಬಲಿಕೊಟ್ಟು, ಅದರ ಮಾಂಸವನ್ನೂಮದ್ಯವನ್ನೂ ಕೀಳುದೇವತೆಗೆ ಅರ್ಪಿಸಿ, ಹಳದಿಯ ಪುಡಿಯನ್ನು ಇವಳಮೇಲೆ ಎರೆಚುತ್ತಾ, ಬೇವಿನ ಎಲೆಯ ಪೊರಕೆಯಿಂದ ನಿವಾಳಿಸುತ್ತಾ, ತೋಳುಗಳನ್ನು ಬಗೆಬಗೆಯಾಗಿ ಅಲುಗಿಸುತ್ತಾ – ಇದೇ ಇವಳಿಗೆ ಚಿಕಿತ್ಸೆ ಎಂದು ವ್ಯರ್ಥವಾಗಿ ಕಾಲಕಳೆಯಬಾರದು. ಧಾನ್ಯವನ್ನು ಒಣಗಿಸುವ ಕೆಲಸವನ್ನು ನಿಯಮಕ್ಕೆ ತಕ್ಕಂತೆ, ಕ್ರಮವರಿತು ಮಾಡುವುದಕ್ಕೆ ಬದಲಾಗಿ, ಅದನ್ನು \(ಒಣಗಲು ಬಿಟ್ಟು\) ಅಲಕ್ಷಿಸಿ, ಕತ್ತೆಯು ತುಟಿಗಳನ್ನು ಅಲುಗಿಸುವುದನ್ನು ನೋಡುತ್ತಾ ಕಾಲಕಳೆಯಬಹುದೇ? ಸರ್ವೇಶ್ವರನ ಸದ್ಭಕ್ತರಾದ ವೇದವಿದ್ವಾಂಸರ ಮುಂದೆ ಇವಳು ಎರಗಲಿ. ಅದರಿಂದ ಸತ್ಫಲವುಂಟು. 



೮. ವೇದಮ್ ವಲ್ಲಾರ್ ಹಳೈಕ್ಕೊಣ್ಡು ವಿಣ್ಣೋರ್ ಪೆರುಮಾನ್ ತಿರು

ಪ್ಪಾದಮ್ ಪಣಿನ್ದು, ಇವಳ್ ನೋಯಿದು ತೀರ್ ತ್ತುಕ್ಕೊಳ್ಳಾದು ಪೋಯ್,

ಏದಮ್ ಪಱೈನ್ದಲ್ಲ ಶೆಯ್ದು ಕಳ್ಳೂಡುಹಲಾಯ್ ತ್ತುಯ್,

ಕೀತಮುೞವಿಟ್ಟು ನೀರಣಙ್ಗೂಡುದಲ್ ಕೀೞ್ ಮೈಯೇ. 



ವೇದಮ್ ವಲ್ಲಾರ್ ಹಳೈ ಕೊಣ್ಡು = ವೇದಗಳನ್ನು ಬಲ್ಲವರನ್ನು ಬಳಸಿಕೊಂಡು, ವಿಣ್ಣೋರ್ ಪೆರುಮಾನ್ = ನಿತ್ಯಸೂರಿಗಳ ಸ್ವಾಮಿಯ, ತಿರುಪಾದಮ್ = ತಿರುವಡಿಗಳನ್ನು, ಪಣಿನ್ದು = ಆಶ್ರಯಿಸಿ, ಇವಳ್ ನೋಯ್ ಇದು = ಇವಳ ಈ ಯಾತನೆಯನ್ನು, ತೀರ್ ತ್ತುಕ್ಕೊಳ್ಳಾದು ಪೋಯ್ = ತೀರಿಸಿಕೊಳ್ಳುವುದನ್ನು ಬಿಟ್ಟು, ಏದಮ್ ಪಱೈನ್ದು = ಕೀಳು ಮಾತುಗಳನ್ನಾಡಿ, ಅಲ್ಲ ಶೆಯ್ದು = ಮಾಡಬಾರದ್ದನ್ನು ಮಾಡಿ, ಕಳ್ = ಮದ್ಯವನ್ನು, ಊಡು = ನಡುವೆ, ಕಲಾಯ್ ತೂಯ್ = ಕೂಡಿಕೊಂಡು ಎರಚುತ್ತಾ, ಕೀತಮ್ ಮುೞವಿಟ್ಟು = ವಾದ್ಯಗಳನ್ನು ಮೊಳಗಿಸಿ, ನೀರ್ = ನೀವು, ಅಣಙ್ಗೂಡುದಲ್ = ಮನಸ್ವಿ ಕುಣಿದಾಡುವುದು, ಕೀೞ್ ಮೈಯೇ = ಅಧೋಗತಿಯನ್ನು ತರುವುದೇ \(ಆಗಿದೆ\).



ವೇದಗಳನ್ನು ಬಲ್ಲವರನ್ನು ಬಳಸಿಕೊಂಡು, ನಿತ್ಯಸೂರಿಗಳ ಸ್ವಾಮಿಯ ತಿರುವಡಿಗಳನ್ನು ಆಶ್ರಯಿಸಿ, ಇವಳ ಈ ಯಾತನೆಯನ್ನು ತೀರಿಸಿಕೊಳ್ಳುವುದನ್ನು ಬಿಟ್ಟು, ಕೀಳುಮಾತುಗಳನ್ನಾಡಿ, ಮಾಡಬಾರದ್ದನ್ನು ಮಾಡಿ, ಮದ್ಯವನ್ನು ನಡುನಡುವೆ ಎಲ್ಲರೂ ಕಲೆತು ಎರೆಚುತ್ತಾ, ವಾದ್ಯಗಳನ್ನು ಮೊಳಗಿಸಿ, ನೀವು ಮನಸ್ವಿ ಕುಣಿದಾಡುವುದು ಅಧೋಗತಿಯನ್ನು ತರುವುದೇ ಆಗಿದೆ.



ಹಿಂದಿನ ಪಾಶುರದ ವಿಷಯವನ್ನು ಇಲ್ಲಿಯೂ ಮುಂದುವರಿಸಲಾಗುತ್ತದೆ. ಉತ್ತಮವಾದ ತಿಳಿವಳಿಕೆಯುಳ್ಳವರಾದ, ಭಗವದ್ವಿಷಯವನ್ನು ತಿಳಿದವರಾದ ವೇದವಿದ್ವಾಂಸರನ್ನು ಆಶ್ರಯಿಸಿ, ಅವರ ಮೂಲಕ ಭಗವಂತನನ್ನು ಒಲಿಸಿಕೊಳ್ಳುವ ಮಾರ್ಗವನ್ನು ಕಲಿತು, ಶ್ರಮವಹಿಸಿ, ಉದ್ಧಾರಗೊಳ್ಳಬೇಕು. ಇದಕ್ಕೆ ಬದಲಾಗಿ, ಅಜ್ಞಾನಿಗಳ ಸಹವಾಸದಲ್ಲಿ ಸಿಕ್ಕಿಬಿದ್ದು, ಅವರು ನಡೆಸುವ ಕೀಳುಮಟ್ಟದ ಆಡಂಬರದ ಕುಣಿತದಿಂದ ಕೂಗಾಟದಿಂದ, ವಾದ್ಯಗಳ ಅಬ್ಬರದಿಂದ ಪಡೆಯಬಯಸುವ ಪ್ರಯೋಜನವೇನು? ಅಧೋಗತಿಗೆ ಹೋಗುವುದೊಂದೇ ಆ ಪ್ರಯೋಜನ. 



ತಾಯಿ ಹೇಳುತ್ತಾಳೆ: ತಾಯಂದಿರೇ, ಈ ಹೆಣ್ಣಿನ ಸಂಕಟವನ್ನು ಹರಿಸುವುದಕ್ಕೆ ಉತ್ತಮವಾದ ಮಾರ್ಗವೆಂದರೆ, ವೇದವಿದ್ವಾಂಸರ ಸಹಾಯದಿಂದ ಸರ್ವೇಶ್ವರನನ್ನು ಭಜಿಸಿ ಅವನ ಕೃಪೆಗೆ ಪಾತ್ರರಾಗುವುದೇ. ಅದನ್ನು ಬಿಟ್ಟು, ಮನಸ್ಸಿಗೆ ಬಂದ ಹಾಗೆ ಕುಣಿಯುತ್ತಾ, ಇಷ್ಟ ಬಂದ ಮಾತುಗಳನ್ನಾಡುತ್ತಾ, ನಡುನಡುವೆ ಮದ್ಯವನ್ನು ಎರೆಚುತ್ತಾ, ವಾದ್ಯಗಳನ್ನು ಬಾರಿಸುತ್ತಾ ಕಾಲಕಳೆಯುವುದರಿಂದ ಇವಳ ಯಾತನೆ ಕಡಮೆಯಾಗುವುದಿಲ್ಲ. ಅಧೋಗತಿಯನ್ನು ಪಡೆಯುವುದು ಮಾತ್ರವೇ. 



೯. ಕೀಳ್ ಮೈಯಿನಾಲಙ್ಗೋರ್ ಕೀೞ್ ಮಹನಿಟ್ಟಮುೞುವಿನ್ ಕೀೞ್,

ನಾೞ್ ಮೈ ಪಲಶೊಲ್ಲಿ ನೀರಣಙ್ಗೂಡುಮ್ ಪೊಯ್ ಕಾಣ್ಹಿಲೇನ್,

ಏೞ್ ಮೈಪ್ಪಿಱಪ್ಪುಕ್ಕುಮ್ ಶೇಮಮ್ ಇನ್ನೋಯ್ ಕ್ಕುಮಿದೇ ಮರುನ್ದು,

ಊೞ್ ಮೈಯಿಲ್ ಕಣ್ಣಪಿರಾನ್ ಕೞಲ್ ವಾೞ್ ತು ಮಿನುನ್ನಿತ್ತೇ. 



ಕೀೞ್ ಮೈಯಿನಾಲ್ = \(ನಿಮ್ಮ\) ಕೀಳುಮಟ್ಟದಿಂದ \(ನೀಚತನದಿಂದ\), ಅಙ್ಗು = ಅಲ್ಲಿ, ಓರ್ = ಯಾರೊ ಒಬ್ಬ, ಕೀೞ್ ಮಹನ್ = ಕೀಳುಮನುಷ್ಯನು, ಇಟ್ಟ = ನಡೆಸಿದ, ಮುೞುವಿನ್ ಕೀೞ್ = ಹರೆಯ ಅಬ್ಬರದಲ್ಲಿ, ನಾೞ್ ಮೈ = ತಪ್ಪು ಮಾತುಗಳನ್ನು, ಪಲಶೊಲ್ಲಿ = ಹಲವನ್ನುಹೇಳಿ, ನೀರ್ = ನೀವು, ಅಣಙ್ಗು ಆಡುಮ್ = ಹುಚ್ಚು ಕುಣಿಯುವುದರ, ಪೊಯ್ = ಸುಳ್ಳನ್ನು, ಕಾಣ್ ಹಿಲೇನ್ = ಅರ್ಥಮಾಡಿಕೊಳ್ಳಲಾರೆನು, ಏಳ್ ಮೈ = ಉದ್ಧಾರಗೊಳ್ಳುವ, ಪಿಱಪ್ಪುಕ್ಕುಮ್ = \(ಮುಂದಿನ\) ಜನ್ಮಗಳಿಗೂ, ಶೇಮಮ್ = ಕ್ಷೇಮ, ಇನೋಯ್ ಕ್ಕುಮ್ = ಈ ಯಾತನೆಗೂ, ಇದೇ ಮರುನ್ದು = ಇದೇ ಔಷಧಿ, ಊೞ್ ಮೈಯಿಲ್ = ಕ್ರಮವರಿತು, ಕಣ್ಣ ಪಿರಾನ್ = \(ಅತ್ಯಾಕರ್ಷಕನಾದ ಸ್ವಾಮಿಯ\) ಶ್ರೀಕೃಷ್ಣಭಗವಂತನ, ಕೞಲ್ = ತಿರುವಡಿಗಳನ್ನು, ವಾೞ್ ತ್ತುಮಿನ್ = ಭಜಿಸಿರಿ, ಉನ್ನಿತ್ತೇ = ಚಿಂತಿಸುತ್ತಲೇ. 



\(ನಿಮ್ಮ\) ಕೆಳಮಟ್ಟದಿಂದ ಅಲ್ಲಿ ಯಾರೋ ಒಬ್ಬ ಕೀಳುಮನುಷ್ಯನು ಬಾರಿಸಿದ ಹರೆಯ ಅಬ್ಬರದಲ್ಲಿ ತಪ್ಪು ಮಾತುಗಳನ್ನು ಹಲವಾರು ಹೇಳಿ, ನೀವು ಹುಚ್ಚುಕುಣಿಯುವುದರ ಸುಳ್ಳು ನನಗೆ ಅರ್ಥವಾಗುವುದಿಲ್ಲ. ಉದ್ಧಾರಗೊಳ್ಳುವ \(ಮುಂದಿನ\) ಜನ್ಮಗಳಿಗೂ ಕ್ಷೇಮ ಮತ್ತುಈ ಯಾತನೆಗೂ ಇದೇ ಔಷಧಿ – ಕ್ರಮವರಿತು ಅತ್ಯಾಕರ್ಷಕನಾದ ಸ್ವಾಮಿಯ \(ಶ್ರೀಕೃಷ್ಣ ಭಗವಂತನ\) ತಿರುವಡಿಗಳನ್ನು ಚಿಂತಿಸುತ್ತಾ ಭಜಿಸಿರಿ. 



ತಾಯಿ ಹೇಳುತ್ತಾಳೆ: ತಾಯಂದಿರೇ, ನೀವು ಅಜ್ಞಾನಿಗಳಾಗಿ ಕೆಳಮಟ್ಟದಲ್ಲಿದ್ದುಕೊಂಡು, ಯಾರೋ ಒಬ್ಬ ಕೆಳಮಟ್ಟದ ಅಜ್ಞಾನಿ ಬಾರಿಸುವ ಹರೆಯ ಅಬ್ಬರದಲ್ಲಿ ಏನೇನೋ ತಪ್ಪು ಮಾತುಗಳನ್ನಾಡುತ್ತಾ, ಹುಚ್ಚುಕುಣಿತವನ್ನು ಕುಣಿಯುತ್ತಿರುವುದರ ಅಸತ್ಯವನ್ನು ನಾನು ಅರ್ಥಮಾಡಿಕೊಳ್ಳಲಾರೆ. ನೀವೇಕೆ ಹೀಗಾದಿರೋ ನಾ ಕಾಣೆ. ಹಿಂದಿನಿಂದ ಬಂದ ಪದ್ಧತಿಯಂತೆ ಕ್ರಮವರಿತು ಅತ್ಯಾಕರ್ಷಕನಾದ ಸರ್ವೇಶ್ವರನ \(ಶ್ರೀಕೃಷ್ಣ ಭಗವಂತನ\) ತಿರುವಡಿಗಳನ್ನು ಬಿಡದೆ ಚಿಂತಿಸುತ್ತಾ ಎಡೆಬಿಡದಂತೆ ಭಜಿಸಿರಿ. ಇದೇ ನಿಮ್ಮ ಮುಂದಿನ ಜನ್ಮಗಳ ಉದ್ಧಾರಕ್ಕೂ ಈ ಹೆಣ್ಣಿನ ಯಾತನೆಗೂ ದಿವ್ಯವಾದ ಔಷಧಿಯಾಗುತ್ತದೆ.



೧೦. ಉನ್ನಿತ್ತು ಮಟ್ರೊರುದೆಯ್ ವಮ್ ತೊೞಾಳ್ ಅವನೈಯಲ್ಲಾಲ್,

ನುಮ್ಮಿಚ್ಚೈ ಶೊಲ್ಲಿ ನುಮ್ ತೋಳ್ ಕುಲೈಕ್ಕಪಡು ಮನ್ನೈಮೀರ್,

ಮನ್ನಪ್ಪಡು ಮಱೈವಾಣನೈ ವಣ್ ತುಯರಾಪದಿ 

ಮನ್ನನೈ, ಏತ್ತುಮಿನ್ ಏತ್ತದಲುಮ್ ತೊೞುದಾಡುಮೇ. 



ಉನ್ನಿತ್ತು = ಚಿಂತಿಸುವುದಕ್ಕೆ, ಮಟ್ರು = ಬೇರೆ, ಓರ್ ದೆಯ್ ವಮ್ = ಒಂದು ದೈವವನ್ನು, ತೊೞಾಳ್ = ಪೂಜಿಸಳು, ಅವನೈ ಅಲ್ಲಾಲ್ = ಅವನನ್ನು ಅಲ್ಲದೆ, ನುಮ್ = ನಿಮ್ಮ, ಇಚ್ಚೈ= ಮನಸ್ಸಿನಂತೆಯೇ, ಶೊಲ್ಲಿ = ಹೇಳಿ, ನುಮ್ = ನಿಮ್ಮ, ತೋಳ್ ಕುಲೈಕ್ಕಪ್ಪಡುಮ್ = ತೋಳುಗಳನ್ನು ಅಲುಗಿಸಲ್ಪಡುತ್ತದೆ. ಅನ್ನೈ ಮೀರ್ = ತಾಯಂದಿರೇ, ಮನ್ನಪ್ಪಡುಮ್ = ಶಾಶ್ವತವಾದ \(ಕೀರ್ತಿಯನ್ನುಳ್ಲ\), ಮಱೈ = ವೇದಗಳಲ್ಲಿ, ವಾಣನೈ = ನೆಲಸಿರುವವನನ್ನು, ವಣ್ = ಸುಂದರವಾದ, ತುವರಾಪದಿ = ದ್ವಾರಕಾಪುರಿಯ, ಮನ್ನನೈ = ಒಡೆಯನನ್ನು, ಏತ್ತು ಮಿನ್ = ಸ್ತುತಿಸಿರಿ, ಏತ್ತುದಲುಮ್ = ಸ್ತುತಿಸುವುದರೊಡನೆ, ತೊೞುದು = ಪೂಜಿಸಿ, ಆಡುಮೇ = ಆನಂದಿಸಿರಿ \(ಕುಣಿದಾಡಿರಿ\), 



ಅವನನ್ನಲ್ಲದೆ, ಚಿಂತಿಸುವುದಕ್ಕೆ ಬೇರೊಂದು ದೈವವನ್ನೂ ಪೂಜಿಸಳು. ನಿಮ್ಮ ಮನಸ್ಸಿನಂತೆಯೇ ಹೇಳಿ, ನಿಮ್ಮ ತೋಳುಗಳನ್ನು ಅಲುಗಿಸಲ್ಪಡುತ್ತದೆ, ತಾಯಂದಿರೇ. ಶಾಶ್ವತ ಕೀರ್ತಿಯನ್ನುಳ್ಳ ವೇದಗಳಲ್ಲಿ ನೆಲಸಿರುವವನನ್ನು, ಸುಂದರವಾದ ದ್ವಾರಕಾಪುರಿಯ ಒಡೆಯನನ್ನು ಸ್ತುತಿಸಿರಿ. \(ಮತ್ತು\) ಸ್ತುತಿಸುವುದರೊಡನೆ ಪೂಜಿಸಿ, ಆನಂದಿಸಿರಿ. \(ಕುಣಿದಾಡಿರಿ\).



ತಾಯಿ ಹೇಳುತ್ತಾಳೆ: ತಾಯಂದಿರೇ, ಈ ನನ್ನ ಮಗಳು ಸರ್ವೇಶ್ವರನನ್ನಲ್ಲದೆ ಬೇರೊಬ್ಬ ದೈವವನ್ನು ಪೂಜಿಸುವುದಿಲ್ಲ. ನೀವು ಇಚ್ಛಿಸುವ ಕೆಳಮಟ್ಟದ ಮಂತ್ರವಾದಿಯಾದರೆ, ನಿಮ್ಮ ಮನದಲ್ಲಿರುವ ಹಾಗೆಯೇ ಹೇಳುತ್ತಾ, ನಿಮ್ಮ ತೋಳುಗಳನ್ನು ಅಲುಗಿಸುತ್ತಾನೆ. ನಿಜವಾಗಿಯೂ ಅದು ಚಿಕಿತ್ಸೆಯೇ ಅಲ್ಲ. ಅದಕ್ಕೆ ಬದಲಾಗಿ \(ಇವಳ ಮುಂದೆ\) ವೇದಗಳಲ್ಲಿ ಪ್ರತಿಪಾದಿತನಾದವನೂ, ದ್ವಾರಕಾಪುರದ ಒಡೆಯನೂ ಆದ ಸರ್ವೇಶ್ವರನನ್ನು ಸ್ತುತಿಸಿ ಮತ್ತು ಪೂಜಿಸಿ ಆನಂದಪಡಿ. 



೧೧. ತೊೞುದಾಡಿತ್ತೂಮಣಿವಣ್ಣನುಕ್ಕು ಆಟ್ಶೈದು ನೋಯ್ ತೀರ್ ನ್ದ,

ವೞುವಾದ ತೊಲ್ ಪುಹೞ್ ವಣ್ ಕುರುಹೂರ್ ಚ್ಚಡಹೋಪನ್, ಶೊಲ್

ವೞುವಾದ ವಾಯಿರತ್ತುಳ್ ಇವೈಪತ್ತು ವೆಱಿಹೞುಮ್,

ತೊೞುದಾಡಿಪ್ಪಾಡವಲ್ಲಾರ್ ತುಕ್ಕಶೀಲಮಿಲರ್ ಹಳೇ.



ತೊೞುದು ಆಡಿ = ಪೂಜಿಸಿ, ಆನಂದಿಸಿ, ತೂಮಣಿ ವಣ್ಣನುಕ್ಕು = ಸುಂದರವಾದ \(ಪರಿಶುದ್ಧವಾದ\) ನೀಲಮಣಿಯ ಬಣ್ಣದವನಿಗೆ, ಆಳ್ ಶೆಯ್ದು = ದಾಸ್ಯವನ್ನು ನಡೆಸಿ \(ಪಾದಸೇವೆಮಾಡಿ\), ನೋಯ್ = ಸಂಕಟವನ್ನು, ತೀರ್ ನ್ದ = ತೀರಿಸಿಕೊಂಡ, ವೞುವಾದ = ಅಳುಕಿಲ್ಲದ \(ತಪ್ಪಿಲ್ಲದ\), ತೊಲ್ ಪುಹೞ್ = ಅನಾದಿಯಾದ ಕೀರ್ತಿಯನ್ನುಳ್ಳ, ವಣ್ ಕುರುಹೂರ್ = ಸುಂದರವಾದ ತಿರುಕ್ಕೂರುಹೂರಿನ, ಶಡಹೋಪನ್ = ಶಠಗೋಪನು \(ನಮ್ಮಾಳ್ವಾರರು\), ಶೊಲ್ = ಹೇಳಿದ, ವೞುವಾದ = ಕೊರತೆಯಿಲ್ಲದ, ಆಯಿರತ್ತುಳ್ = ಒಂದು ಸಾವಿರದಲ್ಲಿ \(ಸಾವಿರ ಪಾಶುರಗಳಲ್ಲಿ\), ಇವೈ ಪತ್ತು = ಈ ಹತ್ತು, ವೆಱಿಹಳುಮ್ = ಉನ್ಮತ್ತವಾದವು \(ಹುಚ್ಚುಪ್ರಬಂಧಗಳನ್ನೂ\), ತೊೞುದು = ಪೂಜಿಸಿ, ಆಡಿ = ಕುಣಿದಾಡಿ, ಪಾಡವಲ್ಲಾರ್ = ಹಾಡತಕ್ಕವರು ತುಕ್ಕ ಶೀಲಮ್ = ದುಃಖದ ಸ್ವಭಾವವನ್ನು, ಇಲರ್ ಹಳೇ = ಇಲ್ಲದವರೇ ಆಗುತ್ತಾರೆ. 



ಪೂಜಿಸಿ, ಆನಂದಿಸಿ, ಸುಂದರವಾದ \(ಪರಿಶುದ್ಧವಾದ\) ನೀಲಮಣಿಯ ಬಣ್ಣದವನಿಗೆ ಪಾದಸೇವೆ ಮಾಡಿ, ಸಂಕಟವನ್ನು ತೀರಿಸಿಕೊಂಡ ಅಳುಕಿಲ್ಲದ ಅನಾದಿ ಕೀರ್ತಿಯನ್ನುಳ್ಳ ಸುಂದರವಾದ ತಿರುಕ್ಕೂರುಹೂರಿನ ಶಠಗೋಪನು \(ನಮ್ಮಾಳ್ವಾರರು\) ಹೇಳಿದ ಕೊರತೆಯಿಲ್ಲದ ಒಂದುಸಾವಿರ ಪಾಶುರಗಳಲ್ಲಿ ಈ ಹತ್ತು ಹುಚ್ಚುಪ್ರಬಂಧಗಳನ್ನೂ ಪೂಜಿಸಿ, ಆಡಿ, ಹಾಡತಕ್ಕವರು ದುಃಖದ ಸ್ವಭಾವವನ್ನು ಇಲ್ಲದವರಾಗುತ್ತಾರೆ. 



ಈ ತಿರುವಾಯ್ ಮೊೞಿಗೆ ಇದು ಕಡೆಯ ಪಾಶುರ. ತಿರುವಾಯ್ ಮೊೞಿಯ ’ನಾಯಕಿ’ಗೆ ಒಂದು ಬಗೆಯ ಅಪರೂಪವಾದ ಉನ್ಮತ್ತ ಸ್ಥಿತಿ ಏರ್ಪಟ್ಟಿದೆ. ಆಗಾಗ್ಗೆ ಅವಳು ಆಡುವ ಅಸ್ಫುಟವಾದ ಮಾತುಗಳಿಂದ, ಸೂಚಿಸುವ ವಸ್ತುಗಳಿಂದ ಮಾಡುವೆ ಚೇಷ್ಟೆಗಳಿಂದ ಅವಳ ಸಂಕಟವೆಲ್ಲ ಭಗವಂತನಿಗೆ ಸಂಬಂಧಿಸಿದ್ದು ಎಂದು ಸ್ಪಷ್ಟವಾಗುತ್ತದೆ. ತಾನು ಅಜ್ಞಾನವಶಳಾಗಿ ಭಗವಂತನಿಂದ ಬೇರ್ಪಟ್ಟದ್ದು ಅವಳ ಸಂಕಟಕ್ಕೆ ಕಾರಣ. ಮತ್ತೆ ತಾನು ಅವನೊಡನೆ ಕೂಡಿಕೊಳ್ಳಬೇಕೆಂಬುದು ಅವಳಿಗೆ ತಡೆಯಲಾರದ ಹಂಬಲ, ಇದರಿಂದ ಬಂದಿರುವುದೇ ಅವಳ ಉನ್ಮತ್ತ ಸ್ಥಿತಿ. 



’ನಾಯಕಿ’ಯ ತಾಯಿಗೆ ಇವಳ ಮನಃಸ್ಥಿತಿಯ ಅರಿವಾಗಿದೆ. ಆದರೆ, ಅವಳ ಗೆಳತಿಯರು, ಸಾಮಾನ್ಯರಾದ ತಾಯಂದಿರು. ಅವರಿಗೆ ತಿಳಿದಿರುವುದು ಇಳೆ ತೆಗೆಯುವುದು, ಹುಚ್ಚು ಕುಣಿಯುವುದು, ಕೀಳುದೇವತೆಯ ಪೂಜೆಮಾಡುವುದು, ಮಂತ್ರವಾದಿಗೆ ಒಪ್ಪಿಸುವುದು ಮತ್ತು ಅವನೆದುರಲ್ಲಿ ಕುಳಿತು, ಅವನು ನಡೆಸುವ ಮಾಂಸಮದ್ಯಗಳ ಪೂಜೆ, ಆಡಿನ ಬಲಿ, ಬೇವಿನ ಪೊರಕೆಯ ನಿವಾಳಿಸುವಿಕೆ – ಇತ್ಯಾದಿಗಳಿಗೆ ಮನಕೊಡುವುದು. ಇವೆಲ್ಲ ಅಜ್ಞಾನದಿಂದ ಬಂದವು. ಈ ಬಗೆಯ ಕಾರ್ಯಗಳಿಂದ ’ನಾಯಕಿ’ಯ ಸಂಕಟ ಬಗೆ ಹರಿಯುವುದೇ ಇಲ್ಲ. ವಿಷಯವನ್ನರಿತು,ವಿವೇಕದಿಂದ ನಡೆಸುವ ಭಗವಂತನ ಪೂಜೆಯಿಂದಲೇ ಅವಳ ಸಂಕಟ ಕಡಮೆಯಾಗುವುದು ಎಂಬ ವಿಷಯವನ್ನು ಹತ್ತುಪಾಶುರಗಳಲ್ಲಿ ಒತ್ತಿಒತ್ತಿ ಹೇಳಲಾಗುತ್ತಿದೆ. ಜನರ ಮಧ್ಯಕಳೆಯಲಿ, ಅವರು ಭಗವಂತನನ್ನು ಆಶ್ರಯಿಸುವಂತಾಗಲಿ ಎಂಬುದು ಇದರ ಉದ್ದೇಶ. 



ಸರ್ವೇಶ್ವರನನ್ನು ಹೊಗಳಿ, ಹಾಡಿ, ಪೂಜಿಸಿ, ನಮಸ್ಕರಿಸಿ, ಆನಂದಿಸುವುದರಿಂದ ಇಹಜೀವನದ ಸಂಕಟಗಳೆಲ್ಲವೂ ತೀರುತ್ತವೆ. ಹೀಗೆ,ಸರ್ವೇಶ್ವರನನ್ನು ದೃಢವಾಗಿ ಆಶ್ರಯಿಸಿ, ಎಲ್ಲಾ ಬಗೆಯ ಸಂಕಟಗಳನ್ನು ನೀಗಿಕೊಂಡವರು, ಪುರಾತನಕೀರ್ತಿಯನ್ನು ಪಡೆದಿರುವ ಸುಂದರವಾದ ತಿರುಕ್ಕೂರುಹೂರಿನ ನಿವಾಸಿಯಾದ ಶಠಗೋಪರು, ಭಗವದ್ಗುಣಾನುಭವವನ್ನು ಆಳವಾಗಿ ಅನುಭವಿಸಿ ಪಡೆದು ಆನಂದಿಸಿದವರು. ಭಗವಂತನನ್ನು ಕುರಿತು ಅವರು ಒಂದು ಸಾವಿರ ಪಾಶುರಗಳನ್ನು ರಚಿಸಿ ಹಾಡಿದ್ದಾರೆ. ಅವುಗಳಲ್ಲಿ ಈ ಹತ್ತು ಪಾಶುರಗಳನ್ನಾದರೂ ಕಲಿತು ಅರಿತುಕೊಂಡವರಿಗೆ ಈ ಜೀವನದಲ್ಲಿ ದುಃಖವೆಲ್ಲವೂ ತೊಲಗುವುದಲ್ಲದೆ, ಅನಂತರ, ದುಃಖವೇ ಇಲ್ಲದ ನಿರಂತರ ಆನಂದದ ಜೀವನ ಲಭಿಸುವುದು. ಹೀಗಿದೆ ಇದರ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*\*\*



ತಿರುವಾಯ್ ಮೊೞಿ  ಏಳನೆಯ ದಶಕ ಏಳನೆಯ ತಿರುವಾಯ್ಮೊೞಿ



೭. ಶೀಲಮಿಲ್ಲಾಚ್ಚಿಱಿಯನ್



೧. ಶೀಲಮಿಲ್ಲಾಚ್ಚಿಱಿಯನೇಲುಮ್ ಶೆಯ್ ವಿನೈಯೋ ಪೆರಿದಾಲ್,

ಞಾಲಮುಣ್ಡಾಯ್ ಞಾನಮೂರ್ ತ್ತಿ\! ನಾರಾಯಣಾ\! ಎನ್ ಱಿನ್ ಱು,

ಕಾಲಮ್ ತೋಱುಮ್ ಯಾನಿರುನ್ದು ಕೈತಲೈ ಪೂಶಲಿಟ್ಟಾಲ್,

ಕೋಲಮೇನಿ ಕಾಣವಾರಾಯ್ ಕೂವಿಯುಮ್ ಕೊಳ್ಳಾಯೇ. 



ಶೀಲಮ್ ಇಲ್ಲಾ = ಸದ್ಗುಣವೊಂದೂ ಇಲ್ಲದ, ಚಿಱಿಯನ್ ಏಲುಮ್ = ಚಿಕ್ಕವನಾದರೂ \(ಅಲ್ಪನಾದರೂ\), ಶೆಯ್ ವಿನೈಯೋ = ಮಾಡಿದ ಪಾಪವಾದರೋ, ಪೆರಿದು ಆಲ್ = ಹಿರಿದು \(ಬಲುಹೆಚ್ಚು\) ಅಯ್ಯೋ\!, ಞಾಲಮ್ ಉಣ್ಡಾಯ್ = ಲೋಕಗಳನ್ನುಂಡವನೇ, ಞಾನಮ್ಮೂರ್ ತ್ತಿ = ಜ್ಞಾನಸ್ವರೂಪಿಯಾದವನೇ \(ಜ್ಞಾನವನ್ನೇ ರೂಪವಾಗಿ ಉಳ್ಳವನೇ\), ನಾರಾಯಣಾ = ನಾರಾಯಣಾ, ಎನ್ ಱುಎನ್ ಱು = ಎನ್ನುತ್ತಾ ಎನ್ನುತ್ತಾ, ಕಾಲಮ್ ದೋಱುಮ್ = ಎಲ್ಲಾ ಕಾಲದಲ್ಲೂ, ಯಾನ್ = ನಾನು, ಇರುನ್ದು= ಇರುತ್ತಾ, ಕೈತಲೈ ಇಟ್ಟಾಲ್ ಪೂಶಲ್ = ಕೈಯನ್ನು ತಲೆಯಮೇಲೆ ಜೋಡಿಸಿ ಇಟ್ಟರೂ, ಕೋಲಮ್ ಮೇನಿ= ಸುಂದರವಾದ ರೂಪವನ್ನು ಕಾಣವಾರಾಯ್ = ಕಾಣಿಸಲಾರೆಯಲ್ಲ, ಕೂವಿಯುಮ್ = ಕೂಗಿ ಕರದರೂ, ಕೊಳ್ಳಾಯೇ = \(ನನ್ನ ಬಿನ್ನಹವನ್ನು\) ಸ್ವೀಕರಿಸಲಾರೆಯಲ್ಲ. 



ಸದ್ಗುಣವೊಂದೂ ಇಲ್ಲದ ಚಿಕ್ಕವನಾದರೂ \(ಅಲ್ಪನಾದರೂ\), ಮಾಡಿದ ಪಾಪವೋ ಬಹಳ ಹೆಚ್ಚು\! ಅಯ್ಯೋ\!\! ಲೋಕಗಳನ್ನುಂಡವನೇ, ಜ್ಞಾನವನ್ನೇ ರೂಪವಾಗಿ \(ದೇಹವಾಗಿ\) ಉಳ್ಳವನೇ, ನಾರಾಯಣಾ ಎಂದು ಎಂದು, ಎಲ್ಲಾ ಕಾಲದಲ್ಲೂ ನಾನು ಇರುತ್ತಾ ಕೈಯನ್ನು ತಲೆಯ ಮೇಲೆ ಜೋಡಿಸಿ ಇಟ್ಟರೂ, ಸುಂದರವಾದ \(ನಿನ್ನ\) ಸ್ವರೂಪದಿಂದ ಕಾಣಿಸಲಾರೆಯಲ್ಲ\! ಕೂಗಿ ಕರೆದರೂ \(ನನ್ನ ಬಿನ್ನಹವನ್ನು\) ಸ್ವೀಕರಿಸಲಾರೆಯಲ್ಲ\! 



ಇದು ತತ್ತ್ವಪೂರ್ಣವಾದ ಪಾಶುರ. ಭಗವಂತನನ್ನು ಆಶ್ರಯಿಸುವುದು ಹೇಗೆ, ಅವನ ಕೃಪೆಗೆ ಪಾತ್ರನಾಗುವುದಕ್ಕೆ ಬೇಕಾಗುವ ಮನಸ್ಸಿನ ಪರಿಪಾಕವೇನು, ಎಂಬುದನ್ನು ತಿಳಿಸುತ್ತದೆ. ಇನ್ನೊಂದು ರೀತಿಯಲ್ಲಿ ಹೇಳಬಹುದಾದರೆ, ಭಗವಂತನಲ್ಲಿ ’ಪ್ರಪತ್ತಿ’ ಮಾಡುವ ಬಗೆಯನ್ನು ತಿಳಿಸುತ್ತದೆ.



“ಶೀಲಮಿಲ್ಲಾಚ್ಚಿಱಿಯನ್” – ನನ್ನಲ್ಲಿ ಒಳ್ಳೆಯ ನಡತೆಯಿಲ್ಲ. ಸದ್ಗುಣಗಳಂತು ಇಲ್ಲವೇ ಇಲ್ಲ. ನಾನು ಬಹಳ ಅಲ್ಪ ಮನುಷ್ಯ. ಕೆಲಸಕ್ಕೆ ಬಾರದವನು. 



“ಶೆಯ್ ವಿನೈ ಪೆರಿದು” – \(ಆದರೆ\), ನನ್ನ ಪಾದಕರ್ಮಗಳು ಅಗಾಧವಾಗಿವೆ. ಈ ಎರಡು ವಿಷಯಗಳು ನನಗೆ ಚೆನ್ನಾಗಿ ಅರಿವಾಗಿದೆ. ನನ್ನ ಅಲ್ಪತನ, ನನ್ನ ಕಡುಪಾಪ, \(ಇವಕ್ಕೆ ಬರುವ ಫಲವನ್ನರಿತು ನನಗೆ ಭಯವಾಗಿದೆ. ಆ ನರಕ ಬಾಧೆಯ ಅರಿವೂ ನನಗೆ ಆಗಿದೆ. ಆದ್ದರಿಂದ ನಾನು ನಿನ್ನನ್ನು ಬಿಡದೆ ಆಶ್ರಯಿಸಿದ್ದೇನೆ\). 



ಇದು ’ನನ್ನ’ ಎಂದರೆ ಚೇತನನ ವಿಷಯ. 

“ಞಾಲಮ್ ಉಣ್ಡಾಯ್, ಞಾನಮೂರ್ ತ್ತಿ, ನಾರಾಯಣಾ” – ಈ ಭಾಗವೆಲ್ಲ ಸರ್ವೇಶ್ವರನ ಸದ್ಗುಣಗಳ ಸ್ತುತಿ. ಭಗವಂತನು ಸರ್ವರಕ್ಷಕ. ಎಲ್ಲಾ ಚೇತನಾಚೇತನ ವಸ್ತುಗಳನ್ನೂಈ ಎಲ್ಲ ಕಾಲದಲ್ಲೂ ರಕ್ಷಿಸತಕ್ಕವನು. ಪ್ರಳಯಕಾಲ ಬಂದಾಗ, ಸೃಷ್ಟಿಯೆಲ್ಲವೂ ನಾಶವಾಗದ ಹಾಗೆ, ಅದನ್ನೆಲ್ಲಾ ಒಟ್ಟಾಗಿ ಕಬಳಿಸಿ, ತನ್ನ ಹೊಟ್ಟೆಯಲ್ಲಿಟ್ಟುಕೊಂಡು, ಮತ್ತೊಂದು ಸೃಷ್ಟಿ ಸಮಯದವರೆಗೆ ಎಲ್ಲವನ್ನೂ ಕಾಪಾಡುತ್ತಾನೆ. ಆದ್ದರಿಂದ ಅವನು ’ಲೋಕಗಳನ್ನುಂಡವನು”. ಅವನು ಸರ್ವಜ್ಞಮೂರ್ತಿ. ಜ್ಞಾನವನ್ನೇ ತನ್ನ ಸ್ವರೂಪವನ್ನಾಗಿ ಉಳ್ಳವನು. ಆದ್ದರಿಂದ ಅವನು “ಜ್ಞಾನಮೂರ್ತಿ” ಅವನನ್ನು ಆಶ್ರಯಿಸುವ ಎಲ್ಲ ಚೇತನರನ್ನು ನರಕಯಾತನೆಯಿಂದ ಉದ್ಧರಿಸತಕ್ಕವನು. ಆದ್ದರಿಂದ ಅವನು “ನಾರಾಯಣ”. 



ಭಗವಂತನ ಗುಣಸ್ವಭಾವಗಳಿಗೂ, ಅವನ ಆಶ್ಚರ್ಯಾದ್ಭುತಲೀಲೆಗಳಿಗೂ ತಕ್ಕಂತೆ, ಅವುಗಳನ್ನು ಕೀರ್ತಿಸುವಂಥ ದಿವ್ಯನಾಮಗಳನ್ನು ಕೀರ್ತಿಸುತ್ತಾ, ಅವನನ್ನು ಸ್ಮರಿಸಿಕೊಳ್ಳುವುದು. 



ಭಗವಂತನನ್ನು ಎಡೆಬಿಡದಂತೆ ಸ್ತುತಿಸುತ್ತಾ, ಹಾಡುತ್ತ, ಕಾಲಕಳೆಯುವ ಮನುಷ್ಯನ ವಿಷಯದಲ್ಲಿ ಭಗವಂತನು ಕನಿಕರಿಸುತ್ತಾನೆ. 



“ಕೋಲಮೇನಿ ಕಾಣವಾರಾಯ್, ಕೂವಿಯುಮ್ ಕೊಳ್ಳಾಯೇ” – ಭಗವಂತ, ನಿನ್ನನ್ನು ಎಡೆಬಿಡದಂತೆ ಭಜಿಸುತ್ತಿದ್ದರೂ ನೀನು ನನ್ನಲ್ಲಿ ಕನಿಕರಿಸಲಿಲ್ಲವಲ್ಲ. ನಿನ್ನ ದಿವ್ಯಸುಂದರ ಸ್ವರೂಪವನ್ನು ತೋರಿಸಲಿಲ್ಲವಲ್ಲ. ಇಷ್ಟು ಕೂಗಿಕರೆದರೂ ನೀನು ನನ್ನಲ್ಲಿ ಕೃಪೆದೋರಲಿಲ್ಲವಲ್ಲ\! 



ಹೀಗೆ ಭಕ್ತನಾದವನು ಭಗವಂತನಲ್ಲಿ ಅಂಗಲಾಚಿ ಬೇಡುವುದು. 

ಆಳ್ವಾರರು ಹೇಳುತ್ತಾರೆ: ಭಗವಂತ ನೀನು ಸರ್ವಜ್ಞಮೂರ್ತಿ. ಜ್ಞಾನವನ್ನೇ ನಿನ್ನ ಸ್ವರೂಪವಾಗಿ ಉಳ್ಲವನು. ಸರ್ವರಕ್ಷಕ ನೀನು. ನರಕದಿಂದ ಎಲ್ಲ ಚೇತನರನ್ನೂ ಉದ್ಧರಿಸತಕ್ಕವನು. ನಾನಾದರೋ ಯಾವೊಂದು ಒಳ್ಳೆಯ ಗುಣವಿಲ್ಲದವನು. ನನ್ನ ನಡತೆಯೂ ಚೆನ್ನಾಗಿಲ್ಲ – ಕೆಟ್ಟದ್ದು. ಕಡುಪಾಪಿ, ಎಲ್ಲ ಬಗೆಯಲ್ಲೂ ನಾನು ಕೆಲಸಕ್ಕೆ ಬಾರದವನು. ಇಂಥ ನನ್ನನ್ನು ಕೃಪೆಮಾಡಿ ಉದ್ಧರಿಸೆಂದು ನಿನ್ನನ್ನು ಆಶ್ರಯಿಸಿದ್ದೇನೆ. ನಿನ್ನ ನಾನಾ ದಿವ್ಯನಾಮಗಳನ್ನು ಎಡೆಬಿಡದಂತೆ ಹೇಳುತ್ತಾ ಇರುತ್ತೇನೆ. ನನ್ನ ಕೈಗಳನ್ನು ಜೋಡಿಸಿ ತಲೆಯ ಮೇಲಿರಿಸಿಕೊಂಡು, ’ನೀನೇ ಗತಿ’ ಎಂದು ನಿನ್ನಲ್ಲಿ ಶರಣು ಹೋಗುತ್ತೇನೆ, ಆದರೂ, ನೀನು ನನ್ನಲ್ಲಿ ಕರುಣೆತೋರಿ, ನಿನ್ನ ದಿವ್ಯಸುಂದರರೂಪವನ್ನು ತೋರಿಸಲಿಲ್ಲವಲ್ಲ\! ಕೂಗಿ ಕರೆದರೂ ಕನಿಕರಿಸಬಾರದೇ? 



’ಪ್ರಪತ್ತಿ’ಯಲ್ಲಿ – ತನ್ನನ್ನು \(ಚೇತನನು\) ಅಲ್ಪನೆಂದೂ, ಕೆಲಸಕ್ಕೆ ಬಾರದವನೆಂದೂ, ಕಡುಪಾಪಿಯೆಂದೂ, ಅರಿತು ಹಳಿದುಕೊಳ್ಳುವುದು. ಭಗವಂತನನ್ನು ಸರ್ವಜ್ಞನೆಂದೂ, ಸರ್ವರಕ್ಷಕನೆಂದೂ, ಅನಂತಕಲ್ಯಾಣಗುಣಗಳುಳ್ಳವನೆಂದೂ, ಚೇತನನನ್ನು ನರಕದಿಂದ ಉದ್ಧರಿಸುವವನೆಂದೂ ಹೊಗಳುವುದು. ತನಗೆ ಭಗವಂತನೊಬ್ಬನೇ ದಿಕ್ಕು ಎಂದು ದೃಢವಾಗಿ ನಂಬಿ ಅವನು ತಿರುವಡಿಗಳನ್ನು ಬಿಡದೆ ಆಶ್ರಯಿಸುವುದು. “ನೀನೇ ಗತಿ” ಎಂಬುದು ಅದರ ಮೂಲ ತತ್ತ್ವ. ಭಗವದ್ವಿಷಯವನ್ನು ಸದಾ ಒಂದಲ್ಲ ಒಂದು ರೀತಿಯಲ್ಲಿ ತಿಳಿಯಲು ಯತ್ನಿಸುವುದು. ಭಗವಂತನಿಗೇ ತನ್ನ ಎಲ್ಲ ಭಾರವನ್ನೂ ವಹಿಸಿಬಿಡುವುದು – ಇವು ಬಲು ಮುಖ್ಯ. 



೨. ಕೊಳ್ಳಮಾಳಾವಿನ್ಬವೆಳ್ಳಮ್ ಕೋದಿಲತನ್ದಿರುಮ್, ಎನ್

ವಳ್ಳಲೇಯೋ\! ವೈಯಮ್ ಕೊಣ್ಡವಾಮನಾವೋ\! ಎನ್ ಱಿನ್ ಱು,

ನಳ್ಳಿರಾವುಮ್ ನನ್ ಪಹಲುಮ್ ನಾನಿರುನ್ದೋಲಮಿಟ್ಟಾಲ್,

ಕಳ್ಳಮಾಯಾವುನ್ನೈ ಎನ್ ಕಣ್ ಹಾಣವನ್ದೀಯಾಯೇ. 



ಕೊಳ್ಳ = ಅನುಭವಿಸುತ್ತಾ ಇದ್ದರೂ, ಮಾಳಾ = ತೃಪ್ತಿಯಿಲ್ಲದ \(ಮುಗಿಯದ\), ಇನ್ಬಮ್ ವೆಳ್ಳಮ್ = ಆನಂದದ ಪ್ರವಾಹವನ್ನು, ಕೋದಿಲ \(ಕೋದು ಇಲ\) = ಕೊರತೆ ಇಲ್ಲದಂತೆ, ತನ್ದಿರುಮ್ = ದಯೆನೀಡಿರುವ, ಎನ್ = ನನ್ನ ವಳ್ಳಲೈ = ಮಹೋಪಕಾರಿಯನ್ನು \(ಔದಾರ್ಯವುಳ್ಳವನನ್ನು\), ವೈಯಮ್ ಕೊಣ್ಡ = ಎಲ್ಲ ಲೋಕಗಳನ್ನೂ ದಾನವಾಗಿ ಪಡೆದ, ವಾಮನಾ = ವಾಮನಮೂರ್ತಿಯೇ, ಓ ಓ ಎನ್ ಱ ಎನ್ ಱು = ಅಂಗಲಾಚಿ ಕರೆಯುತ್ತಾ, ನಳ್ ರಾವುಮ್ = ನಡುರಾತ್ರಿಯೂ, ನಲ್ಪಹಲುಮ್ = \(ಒಳ್ಳೆಯ\) ನಡುಹಗಲೂ, ನಾನ್ = ನಾನು, ಇರುನ್ದು = ಆಶೆಯಿಂದ ಇರುತ್ತಾ, ಓಲಮ್ ಇಟ್ಟಾಲ್ = ಕೂಗಿ ಕರೆಯುತ್ತಿದ್ದರೂ, ಕಳ್ಳಮ್ಮಾಯಾ = ಕೃತ್ರಿಮನಾದ ಮಾಯಾವಿಯೇ, ಉನ್ನೈ = ನಿನ್ನನ್ನು, ಎನ್ ಕಣ್ = ನನ್ನ ಕಣ್ಣುಗಳು, ಕಾಣ = ಕಾಣುವಂತೆ \(ಕಂಡು ಆನಂದಿಸುವಂತೆ\), ವನ್ದು = ಬಂದು, ಈಯಾಯೇ \(ಸಂತೋಷವನ್ನು\) ಕೊಡಲಾರೆಯಾ? 



ಅನುಭವಿಸುತ್ತಾ ಇದ್ದರೂ ಮುಗಿಯದ ಆನಂದದ ಪ್ರವಾಹವನ್ನು ಕೊರತೆ ಇಲ್ಲದಂತೆ ದಯೆನೀಡಿರುವ ನನ್ನ ಮಹೋಪಕಾರಿಯನ್ನು ಎಲ್ಲಾ ಲೋಕಗಳನ್ನೂ ದಾನವಾಗಿ ಪಡೆದುಕೊಂಡ ವಾಮನಾ ಎಂದು ಅಂಗಲಾಚಿ ಕರೆಯುತ್ತಾ ನಡುರಾತ್ರಿಯೂ ನಡುಹಗಲೂ \(ಹಗಲೂ ಇರುಳೂ\) ನಾನು ಆಶೆಯಿಂದ ಕೂಡಿ ಕೂಗಿ ಕರೆಯುತ್ತಿದ್ದರೂ ಕೃತ್ರಿಮನಾದ \(ಕಪಟ\) ಮಾಯಾವಿಯೇ, ನಿನ್ನನ್ನು ನನ್ನ ಕಣ್ಣುಗಳು ಕಾಣುವಂತೆ \(ಕಂಡು ಆನಂದಿಸುವಂತೆ\) ಬಂದು \(ಸಂತೋಷವನ್ನು\) ಕೊಡಲಾರೆಯಾ? 



ಈ ಪಾಶುರದಲ್ಲಿ ತಾವು ಬಹಳ ಆಶೆಯಿಂದ ಭಜಿಸುತ್ತಿರುವ ಸರ್ವೇಶ್ವರನ ದಿವ್ಯಸ್ವರೂಪವನ್ನು ಕಣ್ತುಂಬ ಕಾಣಬೇಕೆಂದು ಆಳ್ವಾರರು ತಮ್ಮ ಅತೀವ ತವಕವನ್ನು ತೋಡಿಕೊಳ್ಳುತ್ತಾರೆ. 



ಭಗವಂತನು ಕೃಪಾಳು. ಪರಮೋಪಕಾರಿ. ಆಶ್ರಿತರನ್ನು ಬಿಡದೆ ರಕ್ಷಿಸತಕ್ಕವನು. ಅವರನ್ನು ಉದ್ಧರಿಸುತ್ತಾನೆ. ಆದರೆ, ಅವನು ಆಶ್ಚರ್ಯಕಾರಿ. ಯಾರಿಗೆ ಯಾವ ಬಗೆಯಲ್ಲಿ ತಾನು ಪ್ರತ್ಯಕ್ಷವಾಗಿ, ದರ್ಶನಕೊಟ್ಟು, ಹೇಗೆ ಅವರನ್ನು ಉದ್ಧರಿಸುವನು ಎಂಬುದಕ್ಕೆ ’ವಾಮನಾ’ವತಾರವೇ ಸಾಕ್ಷಿ. ವಾಮನನಾಗಿ ಬಂದು ಪಡೆದುಕೊಂಡದ್ದು ಮೂರು ಹೆಜ್ಜೆ ನೆಲವನ್ನು. ಅದೇ ಮೂರು ಹೆಜ್ಜೆಗಳ ಅಳತೆಯಿಂದ ಎಲ್ಲಾ ಲೋಕಗಳನ್ನೂ ತನ್ನದಾಗಿಮಾಡಿಕೊಂಡದ್ದಲ್ಲದೆ, ದಾನವನ್ನು ಮನಸಾರ ನೀಡಿದ ಬಲಿಚಕ್ರವರ್ತಿಯನ್ನೂ ಉದ್ಧರಿಸಿದನು. 



ಆಳ್ವಾರರು ಹೇಳುತ್ತಾರೆ: ಭಗವಂತ, ನಿನ್ನನ್ನು ಭಜಿಸಿ, ಪೂಜಿಸಿ, ನಲಿದು, ಹಾಡುತ್ತಿರುವ ನನಗೆ ತೃಪ್ತಿಯಾಗುವಂತೆ, ಆನಂದದ ಪ್ರವಾಹವನ್ನೇ ನನ್ನ ಕಡೆಗೆ ಹರಿಸಿ ಉಪಕಾರಮಾಡಿದ್ದೀ. ನಿನ್ನನ್ನು ಕಣ್ತುಂಬ ನೋಡಬೇಕೆಂಬ ಹಂಬಲ ನನಗೆ ಬಹಳವಾಗಿದೆ. ಅದಕ್ಕಾಗಿ ನಾನು ಹಗಲೂ ಇರುಳೂ ಎಡೆಬಿಡದಂತೆ ನಿನ್ನ ದಿವ್ಯನಾಮಗಳನ್ನು ಬಳಸಿಕೊಂಡು ನಿನ್ನನ್ನು ಕೂಗಿಕರೆಯುತ್ತಲೇ ಇದ್ದೇನೆ. ನಿನ್ನ ದಿವ್ಯಸುಂದರ ರೂಪವನ್ನು ನನ್ನ ಕಣ್ಣುಗಳು ತೃಪ್ತಿಯಿಂದ ನೋಡಿ ಆನಂದಿಸುವಂತೆ ಪ್ರತ್ಯಕ್ಷವಾಗಿ ನಿಲ್ಲಲಾರೆಯಲ್ಲ\! 



ಭಗವಂತನೊಡನೆ ಕೂಡಿಕೊಳ್ಳುವ ತನಕ ಭಕ್ತನಿಗೆ ತೃಪ್ತಿ ಎಂಬುದಿಲ್ಲ. ಅವನ ಆಶೆಗೆ ಕೊನೆಯಿಲ್ಲ. ಅದು ಹೆಚ್ಚುತ್ತಲೇ ಹೋಗುವುದು. 



೩. ಈ ವಿಲಾದತೀವಿನೈಹಳ್ ಎತ್ತನೈ ಶೆಯ್ದನನ್ ಕೊಲ್\!

ತಾವಿ ವೈಯಮ್ ಕೊಣ್ಡವೆನ್ದಾಯ್\! ತಾಮೋತರಾ\! ಎನ್ ಱಿನ್ ಱು,

ಕೂವಿಕ್ಕೂವಿ ನೆಂಜುರುಹಿಕ್ಕಣ್ ಪನಿಶೋರಾ ನಿನ್ ಱಾಲ್,

ಪಾವಿ ನೀಯೆನ್ ಱೊನ್ ಱು ಶೊಲ್ಲಾಯ್ ಪಾವಿಯೇನ್ ಕಾಣವನ್ದೇ. 



ಈವು ಇಲಾದ = ಕೊನೆಯಿಲ್ಲದಂತೆ, ತೀವಿನೈಹಳ್ = ಪಾಪಕಾರ್ಯಗಳನ್ನು, ಎತ್ತನೈ = ಎಷ್ಟನ್ನೋ, \(ಎಷ್ಟು\) ಶೆಯ್ ದನನ್ ಕೊಲ್ = ಮಾಡಿದ್ದೇನೋ ಕಾಣೆ, ತಾವಿ = ಬೆಳೆದು \(ವಿಸ್ತರಿಸಿ\), ವೈಯಮ್ = ಲೋಕಗಳನ್ನು, ಕೊಣ್ಡ = ಅಳೆದುಕೊಂಡ, ಎನ್ ತಾಯ್ = ನನ್ನ ತಂದೆಯೇ, ತಾಮೋತರಾ = ದಾಮೋದರಾ, ಎನ್ ಱುಎನ್ ಱು = ಎನ್ನುತ್ತಾ ಎನ್ನುತ್ತಾ, ಕೂವಿ ಕೂವಿ = ಕೂಗಿ ಕೂಗಿ, ನೆಂಜು = ಮನಸ್ಸು, ಉರುಹಿ = ಕರಗಿ, ಕಣ್ = ಕಣ್ಣುಗಳಲ್ಲಿ, ಪನಿ ಶೋರಾನಿನ್ ಱಾಲ್ = ನೀರು ಸುರಿಯುತ್ತಿರಲಾಗಿ, ಪಾವಿನೀ= ನೀನು ಪಾಪಿ, ಎನ್ ಱು = ಎಂದು \(ಬಗೆದು\), ಒನ್ ಱು ಶೊಲ್ಲಾಯ್ = ಒಂದನ್ನೂ \(ಏನನ್ನೂ\) ಹೇಳಲಾರೆಯಲ್ಲ, ಪಾವಿಯೇನ್ = ಪಾಪಿಯಾದ ನಾನು, ಕಾಣ = ನೋಡುವಂತೆ, ವನ್ದೇ = ಬಂದು. 



ಕೊನೆಯಿಲ್ಲದಂತೆ ಪಾಪಕಾರ್ಯಗಳನ್ನು ಎಷ್ಟೆಷ್ಟು ಮಾಡಿದ್ದೇನೋ ಕಾಣೆ. ಬೆಳೆದು\(ವಿಸ್ತರಿಸಿ\) ಲೋಕಗಳನ್ನು ಅಳೆದುಕೊಂಡ ನನ್ನ ಸ್ವಾಮಿಯೇ, ದಾಮೋದರಾ ಎನ್ನುತ್ತಾ ಎನ್ನುತ್ತಾ ಕೂಗಿ ಕೂಗಿ, ಮನಸ್ಸು ಕರಗಿ, ಕಣ್ಣುಗಳಲ್ಲಿ ನೀರು ಸುರಿಸುತ್ತಿರಲಾಗಿ, ನೀನು ಪಾಪಿ ಎಂದು ಬಗೆದು ಏನೊಂದನ್ನೂ ಹೇಳಲಾರೆಯಲ್ಲ, ಪಾಪಿಯಾದ ನಾನು ಕಾಣುವಂತೆ ಬಂದು. 



ಹಿಂದಿನ ಪಾಶುರದ ವಿಷಯವನ್ನು ಇಲ್ಲಿಯೂ ಮುಂದುವರಿಸಲಾಗುತ್ತದೆ. “ತಾವಿ ವೈಯುಮ್ ಕೊಣ್ಡ ವೆನ್ದಾಯ್” – ಇದು ಭಗವಂತನ ಅಪ್ರತಿಮ ಅದ್ಭುತ ಸಾಮರ್ಥ್ಯವನ್ನು ತಿಳಿಸುತ್ತದೆ. ಭಗವಂತನು ವಾಮನವಟುವಾಗಿ ಬಲಿಚಕ್ರವರ್ತಿಯಲ್ಲಿ ಮೂರಡಿ ನೆಲವನ್ನುಯಾಚಿಸಿ, ಪಡೆದುಕೊಂಡ ಬಳಿಕ, ತಾನೇ ತ್ರಿವಿಕ್ರಮನಾಗಿ ಬೆಳೆದನು. ಮತ್ತು ತನ್ನ ಒಂದು ಪಾದವನ್ನು ವಿಸ್ತರಿಸಿ ಇಡಿಯ ಭೂಮಂಡಲವನ್ನು ಅಳೆದುಕೊಂಡನು. ಮತ್ತೊಂದು ಪಾದವನ್ನು ವಿಸ್ತರಿಸಿ, ಮೇಲಣ ಏಳು ಲೋಕಗಳನ್ನೂ ವ್ಯಾಪಿಸಿ, ಅಳೆದುಕೊಂಡನು. ಮೂರನೆಯ ಹೆಜ್ಜೆಯ ನೆಲಕ್ಕಾಗಿ ಎಲ್ಲಿಯೂ ಸ್ಥಳವಿಲ್ಲದಿದ್ದುದರಿಂದ, ಅದನ್ನು ಬಲಿಚಕ್ರವರ್ತಿಯ ತಲೆಯ ಮೇಲಿಟ್ಟು ಅವನನ್ನು ಅನುಗ್ರಹಿಸಿದನು. 



“ದಾಮೋದರಾ” – ಇದು ಭಗವಂತನ ಶ್ರೀಕೃಷ್ಣಾವತಾರದ ಪ್ರಸಂಗವನ್ನು ಹೇಳುತ್ತದೆ. ಶ್ರೀಕೃಷ್ಣನು ಬಾಲಕನಾಗಿ ನಂದಗೋಕುಲದಲ್ಲಿ ಬೆಳೆಯುತ್ತಿರುವಾಗ, ಅವನು ನಾನಾ ಚೇಷ್ಟೆಗಳನ್ನು ಮಾಡುತ್ತಿದ್ದನು. ಗೊಲ್ಲತಿಯರ ಮನೆಗಳಿಗೆ ಕಳ್ಳತನದಿಂದ ಪ್ರವೇಶಿಸಿ, ಅವರು ಕೂಡಿಟ್ಟಿದ್ದ ಬೆಣ್ಣೆ, ತುಪ್ಪ, ಮೊಸರನ್ನು ತಿಂದು ಬಿಡುತ್ತಿದ್ದನು. ಗೊಲ್ಲತಿಯರು ಯಶೋದೆಯು ಗಂಟುಗಂಟಾದ ತುಂಡುಹಗ್ಗದಿಂದ ಅವನನ್ನು ಕಟ್ಟಿಹಾಕಿದಳು. ಹಗ್ಗದಿಂದ ಒರಳುಕಲ್ಲಿಗೆ ಕಟ್ಟಿ ಹಾಕಿಸಿಕೊಂಡ ಕಾರಣದಿಂದ ಅವನಿಗೆ “ದಾಮೋದರ” ಎಂದು ಹೆಸರಾಯಿತು. 



ಆಳ್ವಾರರು ಹೇಳುತ್ತಾರೆ: ಭಗವಂತ, ನನ್ನ ಸ್ಥಿತಿಯೇನೆಂದು ನನಗೆ ಚೆನ್ನಾಗಿ ಅರಿವಿದೆ. ಜನ್ಮಜನ್ಮಾಂತರಗಳಿಂದಲೂ ನಾನು ಎಷ್ಟೆಷ್ಟು ಪಾಪಗಳನ್ನು ಮಾಡಿದ್ದೇನೆಯೋ ಕಾಣೆ. ನಾನು ಕಡುಪಾಪಿ ಎಂಬುದನ್ನು ನಾನು ಚೆನ್ನಾಗಿ ಬಲ್ಲೆ. ನೀನಾದರೋ ಮಹಾಮಹಿಮ. ಹೆಜ್ಜೆಗಳನ್ನು ವಿಸ್ತರಿಸಿ, ಲೋಕಗಳನ್ನೆಲ್ಲಾ ಅಳೆದುಕೊಂಡವನು ನೀನು. ನನ್ನಲ್ಲಿ ನೀನು ಕನಿಕರಿಸಬಹುದೆಂದು ನಿನ್ನ ದಿವ್ಯನಾಮಗಳನ್ನು ಹಿಡಿದು ಎಡೆಬಿಡದಂತೆ ನಿನ್ನನ್ನು ಕೂಗಿ ಕರೆಯುತ್ತಿದ್ದೇನೆ. ನನ್ನ ಕಣ್ಣುಗಳಲ್ಲಿ ನೀರು ತುಂಬಿಕೊಳ್ಳುತ್ತದೆ. ನೀರು ಸುರಿಯುತ್ತದೆ. ನನ್ನ ಈ ಸ್ಥಿತಿಯಲ್ಲಿಯೂ ನನ್ನಲ್ಲಿ ಅಸಡ್ಡೆ ತೋರಬಹುದೇ? ಕನಿಕರಿಸಬಾರದೇ? ಅಥವಾ, ನನ್ನನ್ನು ’ಪಾಪಿ’ ಎಂದು ಬಗೆದೆಯಾ? ನಿನ್ನನ್ನು ನಾನು ಕಣ್ಣಾರ ಕಂಡು ನಲಿದಾಡುವಂತೆ ನನ್ನ ಮುಂದೆ ಬಂದು ತೋರಿಕೊಳ್ಳಬಾರದೇ? 



೪. ಕಾಣವನ್ದೆನ್ ಕಣ್ ಮುಹಪ್ಪೇ ತಾಮರೈಕ್ಕಣ್ ಪಿಱೞ,

ಆಣಿ ಶೆಮ್ಬೊನ್ ಮೇನಿಯೆನ್ದಾಯ್? ನಿನ್ ಱರುಳಾಯೆನ್ ಱು,

ನಾಣಮಿಲ್ಲಾಚ್ಚಿಱು ತಹೈಯೇನ್ ನಾನಿಙ್ಗಲಟ್ರುವದೆನ್?

ಪೇಣಿ ವಾನೋರ್ ಕಾಣಮಾಟ್ಟಾಯ್ ಪೀರುಡೈಯಪ್ಪನೈಯೇ. 



ಕಾಣವನ್ದು = ನಾನು ಕಾಣುವಂತೆ ಬಂದು ಎನ್ = ನನ್ನ, ಕಣ್ ಮುಹಪ್ಪೇ = ಕಣ್ಣ ಮುಂದೆಯೇ, ತಾಮರೈಕ್ಕಣ್ = ತಾವರೆಯಂತಿರುವ \(ನಿನ್ನ\) ಕಣ್ಣುಗಳು, ಪಿಱೞ = ಪ್ರಕಾಶಿಸುತ್ತಿರಲು, ಆಣಿ = ಅಪ್ಪಟವಾದ, ಶೆಮ್ ಪೊನ್ = ಕೆಂಪುಚಿನ್ನದ, ಮೇನಿ = ಸ್ವರೂಪವುಳ್ಳ, ಎನ್ದಾಯ್ = ನನ್ನ ಸ್ವಾಮಿಯೇ, ನಿನ್ ಱು ಅರುಳಾಯ್ = ನಿಂತು ಕೃಪೆಮಾಡು, ಎನ್ ಱು= ಎಂದು, ನಾಣಮ್ ಇಲ್ಲಾ = ಲಜ್ಜೆ ಇಲ್ಲದ, ಶಿಱುತಹೈಯೇನ್ = ಅಲ್ಪತನದವನಾದ ನಾನು, ನಾನ್ = ನಾನು, ಇಙ್ಗು = ಇಲ್ಲಿ, ಅಲಟ್ರುವದು ಎನ್ = ಒದರುತ್ತಿರುವುದರಿಂದ ಏನು ಪ್ರಯೋಜನ, ಪೇಣಿ = ಆಶೆಯಿಂದ, ವಾನೋರ್ = ಬ್ರಹ್ಮಾದಿ ದೇವತೆಗಳು, ಕಾಣ ಮಾಟ್ಟಾಯ್ = ಕಾಣಿಸಿಕೊಳ್ಳಲಾರದವನೇ, ಪೀಡು ಉಡೈ = ಹಿರಿಮೆಯುಳ್ಳ, ಅಪ್ಪನೈಯೇ = ಸ್ವಾಮಿಯನ್ನೇ, 



ಅಪ್ಪಟವಾದ ಕೆಂಪುಚಿನ್ನದ ಸ್ವರೂಪವುಳ್ಳ ನನ್ನ ಸ್ವಾಮಿಯೇ, ಬ್ರಹ್ಮಾದಿ ದೇವತೆಗಳು ಆಶೆಯಿಂದ \(ಪ್ರಾರ್ಥಿಸಿದರೂ\) ಕಾಣಲಾರದ ಹಿರಿಮೆಯುಳ್ಳ ಸ್ವಾಮಿಯನ್ನೇ \(ನಿನ್ನನ್ನು\) ಕಾಣಲಾರದ ಹಿರಿಮೆಯುಳ್ಳ ಸ್ವಾಮಿಯನ್ನೇ \(ನಿನ್ನನ್ನು\) ನಾನು ಕಾಣುವಂತೆ ಬಂದು ನನ್ನ ಕಣ್ಣ ಮುಂದೆಯೇ \(ನಿನ್ನ\) ತಾವರೆ ಕಣ್ಣುಗಳು ಹೊಳೆಯುತ್ತಿರುವಂತೆ ನಿಂತು ಕೃಪೆಮಾಡೆಂದು ಲಜ್ಜೆಯಿಲ್ಲದ ಅಲ್ಪತನದವನಾದ ನಾನು ಇಲ್ಲಿ ಒದರುತ್ತಿರುವುದರಿಂದ ಏನು ಪ್ರಯೋಜನ? 



ಆಳ್ವಾರರು ಹೇಳುತ್ತಾರೆ: ಭಗವಂತ ನಿನ್ನ ದೇಹದ ಬಣ್ಣ ಅಪರಂಜಿ ಚಿನ್ನದ ಹಾಗೆ, ಅದರ ಹೊಳಪಿನಿಂದಲೂ ಕೂಡಿದೆ. ಚಿನ್ನದಷ್ಟೇ ಪರಿಶುದ್ಧವಾದದ್ದು. ಬ್ರಹ್ಮಾದಿ ದೇವತೆಗಳಿಗೂ ಸುಲಭವಾಗಿ ಸಾಧ್ಯವಿಲ್ಲ. ಅಂಥ ವಿಶಿಷ್ಟವಾದ ಹಿರಿಮೆಯನ್ನು ನೀನು ಪಡೆದುಕೊಂಡಿದ್ದೀಯೆ. ನಿನ್ನ ಆ ದಿವ್ಯಸ್ವರೂಪದಿಂದಲೇ ಬಂದು ನನ್ನ ಕಣ್ಣ ಮುಂದೆ ತೋರಿಕೊಳ್ಳಬೇಕೆಂದು ನಾನು ನಿನ್ನನ್ನು ಅಂಗಲಾಚಿ ಬೇಡಿಕೊಳ್ಳುತ್ತೇನೆ. ವಿಶಾಲವೂ ಸುಂದರವೂ ಆದ ತಾವರೆ ಹೂವಿನ ಎಸಳಿನಂತೆ ನಿನ್ನ ಕಣ್ಣುಗಳು ನಿನ್ನ ಕಟಾಕ್ಷದ ದೃಷ್ಟಿಯನ್ನು ನನ್ನ ಮೇಲೆ ಹರಿಸಲಿ, ನನ್ನನ್ನು ಅನುಗ್ರಹಿಸಲಿ ಎಂದು ಅಲ್ಪನಾದ ನಾನು ಎಡೆಬಿಡದಂತೆ ಬೇಡುತ್ತಿದ್ದೇನೆ. ಹೀಗೆ, ಲಜ್ಜೆಯಿಲ್ಲದಂತೆ ನಾನು ನಿನ್ನ ದಿವ್ಯನಾಮಗಳನ್ನು ಗಟ್ಟಿಯಾಗಿ ಹೇಳುತ್ತಾ ಇದ್ದರೂ, ನಿನ್ನ ಕೃಪೆ ನನ್ನ ಮೇಲೆ ಉಂಟಾಗಲಿಲ್ಲವಲ್ಲ. ನಿನ್ನ ನಾಮಸಂಕೀರ್ತನೆಯಿಂದ ಪ್ರಯೋಜನವಾದರೂ ಏನಾದಂತಾಯಿತು? 



ಭಕ್ತನು ತನ್ನ ನೀಚತ್ವವನ್ನೂ, ಭಗವಂತನ ವಿಶಿಷ್ಟ ಹಿರಿಮೆಯನ್ನೂ ಹೇಳಿ ಭಗವಂತನನ್ನು ಸ್ತುತಿಸುತ್ತಾ, ಸ್ವಾಮಿಯ ಕೃಪೆಗಾಗಿ ಬೇಡುವುದು ’ನೈಚ್ಯಾನುಸಂಧಾನ’ ಎನ್ನಲ್ಪಡುತ್ತದೆ. 



೫. ಅಪ್ಪನೇ\! ಅಡಲಾೞಿಯಾನೇ\! ಆೞ್ ಕಡಲೈಕ್ಕಡೈನ್ದ

ತುಪ್ಪನೇ\! ಉನ್ ತೋಳ್ ಹಳ್ ನಾನ್ ಹುಮ್ ಕಣ್ಣಿಡಕ್ಕೂಡುಙ್ಕೊಲೆನ್ ಱು,

ಎಪ್ಪೊೞುದುಮ್ ಕಣ್ಣನೀರ್ ಕೊಣ್ಡು ಆವಿ ತುವರ್ ನ್ದು ತುವರ್ ನ್ದು,

ಇಪ್ಪೊೞುದೇ ವನ್ದಿಡಾಯೆನ್ ಱು ಏೞೈಯೇನ್ ನೋಕ್ಕುವನೇ. 



ಅಪ್ಪನೇ = ನನ್ನ ತಂದೆಯೇ \(ಸೃಷ್ಟಿಗೆಲ್ಲಾ ತಂದೆಯೇ\), ಅಡಲ್ ಆೞಿಯಾನೇ = ಬಲಿಷ್ಠವಾದ \(ಸುಪ್ರಸಿದ್ಧವಾದ\) ಚಕ್ರಾಯುಧವನ್ನು ಧರಿಸಿರುವವನೇ, ಆೞ್ ಕಡಲೈ = ಗಂಭೀರವಾದ \(ಬಹಳ ಆಳವಾದ\) ಕಡಲನ್ನು, ಕಡೈನ್ದ = ಕಡೆದ, ತುಪ್ಪನೇ = ಚತುರನೇ \(ಹಿರಿಮೆಯುಳ್ಳವನೇ\), ಉನ್ = ನಿನ್ನ, ತೊಳ್ ಹಳ್ ನಾನ್ ಹುಮ್ = ನಿನ್ನ ನಾಲ್ಕು ತೋಳುಗಳನ್ನೂ, ಕಣ್ಡಿಡಕ್ಕುಡುಮ್ ಕೊಲ್ = ಕಂಡುಕೊಳ್ಳಬಹುದೋ, ಎನ್ ಱು = ಎಂದು, ಎಪ್ಪೊೞುದುಮ್ = ಎಲ್ಲಾ ಕಾಲಗಳಲ್ಲೂ, ಕಣ್ಣ ನೀರ್ ಕೊಣ್ಡು = ಕಣ್ಣೀರು ಸುರಿಸುತ್ತಾ, ಆವಿ ತುವರ್ ನ್ದು ತುವರ್ ನ್ದು = ಪ್ರಾಣಗಳು ಸೊರಗಿಸೊರಗಿ, ಇಪ್ಪೊೞುದೇ = ಈಗಲೇ, ವನ್ದಿಡಾಯ್ = ಬಂದು ಬಿಡು, ಎನ್ ಱು= ಎಂದು, ಏೞೈಯೇನ್ = ಬಡವನಾದ ನಾನು, ಮೋಕ್ಕುವನೇ = ನಿರೀಕ್ಷಿಸುತ್ತಿದ್ದೇನೆ. 



ತಂದೆಯೇ, ಸುಪ್ರಸಿದ್ಧವಾದ\(ಬಲಿಷ್ಠ\) ಚಕ್ರಾಯುಧವನ್ನು ಧರಿಸಿದವನೇ, ಆಳವಾದ \(ಗಂಭೀರವಾದ\) ಕಡಲನ್ನುಕಡೆದ ಚತುರನೇ \(ಸಮರ್ಥನೇ\), ನಿನ್ನ ನಾಲ್ಕು ತೋಳುಗಳನ್ನೂ ಕಂಡುಕೊಳ್ಳಬಹುದೆಂದು ಎಲ್ಲಾ ಕಾಲಗಳಲ್ಲೂ ಕಣ್ಣೀರು ಸುರಿಸುತ್ತಾ ಪ್ರಾಣಗಳು ಸೊರಗಿ ಸೊರಗಿ, ಈಗಲೇ ಬಂದುಬಿಡು ಎಂದು ಬಡವನಾದ ನಾನು ನಿರೀಕ್ಷಿಸುತ್ತಿದ್ದೇನೆ.



“ಅಪ್ಪನೇ” – ತನ್ನ ಸೃಷ್ಟಿಯಲ್ಲಿ ಎಲ್ಲವನ್ನೂ ಯಾವ ಬಗೆಯ ತಾರತಮ್ಯವೂ ಇಲ್ಲದಂತೆ ಪ್ರೀತಿ ವಾತ್ಸಲ್ಯಗಳಿಂದ ಸಾಕಿ ಸಲಹುವವನು ಭಗವಂತನಾದ್ದರಿಂದ ಅವನನ್ನು ’ತಂದೆ’ ಎನ್ನಲಾಗುತ್ತದೆ. ಇದು ಭಗವಂತನ ವಾತ್ಸಲ್ಯಗುಣ. 



“ಅಡಲಾೞಿಯಾನೇ” – ಭಗವಂತನ ಕೈಯಲ್ಲಿ ಅತ್ಯಂತ ಬಲಿಷ್ಠವಾದ ಚಕ್ರಾಯುಧವಿದೆ. ಎಂಥ ಶೂರ ಶತ್ರುವೇ ಆದರೂ ಅವನನ್ನು ಸದೆಬಡಿಯಬಲ್ಲದು ಅದು. ಇದು ಭಗವಂತನ ಸಾಮರ್ಥ್ಯಗುಣ- ಶೌರ್ಯ. 



“ಆೞ್ ಕಡಲೈ ಕಡೈನ್ದ ತುಪ್ಪನೇ” – ಪರಸ್ಪರ ಬದ್ಧವೈರಿಗಳಾದ ದೇವಾಸುರರಿಂದಲೇ ಆಳವಾದ ಪಾಲ್ಗಡಲನ್ನು ಕಡೆಯಿಸಿ, ಅಮೃತವನ್ನು ಪಡೆದು, ಅದನ್ನು ದೇವತೆಗಳಿಗೆ ಮಾತ್ರವೇ ಹಂಚಿ, ಅವರನ್ನುಅಮರನ್ನಾಗಿಸಿದನು. ಇದು ಭಗವಂತನ ಚಾತುರ್ಯಗುಣ. 



“ಉನ್ ತೋಳ್ ಹಳ್ ನಾನ್ ಹುಮ್ ಕಣ್ಡಿಡಕ್ಕೂಡುಮ್ ಕೊಲ್” – ಇದು ಭಗವಂತನ ಅಸಾಧಾರಣ ಸೌಂದರ್ಯವನ್ನು ಸೂಚಿಸುತ್ತದೆ. ದೇವಾದಿ ದೇವತೆಗಳಪೈಕಿ, ಶ್ರೀಮಹಾವಿಷ್ಣುವಿಗೆ ಮಾತ್ರವೇ ನಾಲ್ಕು ತೋಳುಗಳು. ಅವುಗಳ ಒಂದೊಂದರಲ್ಲೂ ಒಂದೊಂದು ದಿವ್ಯಾಯುಧವನ್ನು ಧರಿಸಿದ್ದಾನೆ. ಆದ್ದರಿಂದ ಅವನು ದಿವ್ಯಸುಂದರಮೂರ್ತಿ. 



“ಎಪ್ಪೊೞುದುಮ್ ಕಣ್ಣನೀರ್ ಕೊಣ್ಡು, ಆವಿ ತುವರ್ ನ್ದು ತುವರ್ ನ್ದು ಇಪ್ಪೊೞುದೇ ವನ್ದಿಡಾಯೆನ್ ಱು ಏೞೈಯೇನ್ ನೋಕ್ಕುವನೇ” – ಭಗವಂತ ಸೌಲಭ್ಯಾದಿ ಗುಣಗಳಿಂದ ಶೋಭಿಸುತ್ತಾನೆಂದೂ, ಅವನನ್ನು ಈಗಲೇ ಕಾಣಬೇಕೆಂದೂ ಹಂಬಲಿಸುತ್ತಾ ಸೊರಗಿ ಹಂಬಲಿಸುವವರು ಭಗವದ್ಭಕ್ತರು,



ಆಳ್ವಾರರು ಹೇಳುತ್ತಾರೆ: ತಂದೆಯಂತೆ ಪ್ರೀತಿವಾತ್ಸಲ್ಯಗಳುಳ್ಳವನೇ, ಎಂಥ ಶತ್ರುವನ್ನಾದರೂ ತುಂಡರಿಸಬಲ್ಲ ಚಕ್ರಾಯುಧವನ್ನು ಧರಿಸಿರುವ ಸಮರ್ಥನೇ, ಅಸಾಧ್ಯವಾದ ಆಳವಾದ ಪಾಲ್ಗಡಲನ್ನು ಕಡೆಯಿಸಿದ ಸಾಟಿಯಿಲ್ಲದ ಚತುರನೇ, ಚತುರ್ಭುಜಗಳಿಂದ ಕೂಡಿದ ನಿನ್ನ ದಿವ್ಯಸುಂದರರೂಪವನ್ನು ನೋಡಲು ನನಗೆ ಕರುಣಿಸು ಎಂದು ಎಡೆಬಿಡದಂತೆ ಹಂಬಲಿಸುತ್ತ, ಕಣ್ಣೀರು ಸುರಿಸುತ್ತಾ, ಸೊರಗಿ ಬೆಂಡಾಗಿದ್ದೇನೆ. ಈಗಲಾದರೂ ನಿನ್ನ ಸುಂದರ ರೂಪವನ್ನುನೋಡಿ ನಲಿಯಲು ಅವಕಾಶಕೊಡೆಂದು ಆಶೆಯಿಂದ ಕಾದಿದ್ದೇನೆ. 



೬. ನೋಕ್ಕಿನೋಕ್ಕಿಯುನ್ನೈಕ್ಕಾಣ್ಬಾನ್ ಯಾನೆನದಾವಿಯುಳ್ಳೇ, 

ನಾಕ್ಕುನೀಳ್ವನ್ ಞಾನಮಿಲ್ಲೈ ದಾಳ್ ದೋಱುಮೆನ್ನುಡೈಯ,

ಆಕ್ಕೈಯುಳ್ಳು ಮಾವಿಯುಳ್ಳುಮ್ ಅಲ್ಲ ಪುಱತ್ತಿನುಳ್ಳುಮ್, 

ನೀಕ್ಕಮಿನ್ ಱಿ ಎಙ್ಗುಮ್ ನಿನ್ ಱಾಯ್\! ನಿನ್ನೈಯಱಿನ್ದಱಿನ್ದೇ. 



ನೋಕ್ಕಿನೋಕ್ಕಿ = ಎಲ್ಲೆಲ್ಲಿಯೂ ನೋಡಿ ನೋಡಿ, ಉನ್ನೈ= ನಿನ್ನನ್ನು, ಕಾಣ್ಬನ್ ಯಾನ್ = ನಾನು ನೋಡುವುದಕ್ಕಾಗಿ, ಎನದುಆವಿಯುಳ್ಳೇ = ನನ್ನಮನಸ್ಸಿನಲ್ಲಿ, ನಾಕ್ಕುನೀಳ್ವನ್ = ನಾಲಗೆಯನ್ನು ಚಾಚುತ್ತೇನೆ \(ಹಂಬಲಿಸುತ್ತೇನೆ\), ಞಾನಮ್ ಇಲ್ಲೈ= ನನಗೆ ತಿಳಿವಳಿಕೆಯಿಲ್ಲ. ನಾಳ್ ದೋಱುಮ್ = ಎಲ್ಲಾ ಕಾಲಗಳಲ್ಲೂ, ಎನ್ನುಡೈಯ = ನನ್ನ ಆಕ್ಕೈ ಉಳ್ಳುಮ್ = ದೇಹದಲ್ಲಿಯೂ, ಆವಿ ಉಳ್ಳುಮ್ = ಪ್ರಾಣದಲ್ಲಿಯೂ \(ಆತ್ಮನಲ್ಲಿಯೂ\), ಅಲ್ಲ = ಅಲ್ಲದೆ, ಪುಱತ್ತಿನುಳ್ಳುಮ್ = ಹೊರಗಡೆಯೂ \(ಇಂದ್ರಿಯಗಳಲ್ಲಿಯೂ\), ನೀಕ್ಕಮ್ ಇನ್ ಱಿ= ಬಿಡದಂತೆ, ಎಙ್ಗುಮ್ ನಿನ್ ಱಾಯ್ = ಎಲ್ಲೆಲ್ಲಿಯೂ ಇರುತ್ತೀಯೆ \(ಇರುವವನೇ\). 



ಎಲ್ಲಾ ಕಾಲಗಳಲ್ಲಿಯೂ ನನ್ನ ದೇಹದಲ್ಲಿಯೂ ಆತ್ಮದಲ್ಲಿಯೂ, ಅಲ್ಲದೆ, ಹೊರಗಡೆಯೂ \(ಇಂದ್ರಿಯಗಳಲ್ಲಿಯೂ\) ಸ್ವಲ್ಪವೂ ಅವಕಾಶವಿಲ್ಲದಂತೆ ಎಲ್ಲೆಲ್ಲಿಯೂ ಇರುವವನೇ, ಎಲ್ಲಾ ಕಡೆಗಳಲ್ಲೂ ನೋಡುತ್ತಾ ನಿನ್ನನ್ನು ಕಾಣಬೇಕೆಂದು ನನ್ನ ಮನಸ್ಸಿನಲ್ಲಿಯೇ ಹಂಬಲಿಸುತ್ತಿದ್ದೇನೆ. ನನಗೆ ತಿಳಿವಳಿಕೆಯಿಲ್ಲ. 



ಭಗವಂತನು ಅವನ ಸ್ವಸ್ವರೂಪದಲ್ಲಿ ಬಾಹ್ಯೇಂದ್ರಿಯಗಳಿಗೆ ಕಂಡು ಬರುವುದಿಲ್ಲ. ಅವನನ್ನು ಕಣ್ಣಾರ ಕಾಣಬೇಕೆಂದು ಹಂಬಲಿಸುವುದು ಮೌಢ್ಯವೇ ಸರಿ. ಅವನು ಇಲ್ಲದ ಸ್ಥಳವಿಲ್ಲ, ಇಲ್ಲದ ವಸ್ತುವಿಲ್ಲ. ಎಲ್ಲಾ ವಸ್ತುಗಳ ದೇಹವಾಗಿ, ಆತ್ಮವಾಗಿ ಎಲ್ಲೆಲ್ಲೂ ತುಂಬಿಕೊಂಡಿದ್ದಾನೆ. ಅವನನ್ನು ಭಕ್ತಿಮಾಡಿ, ಮನಸಾರ ಚಿಂತಿಸಿ, ಪರೋಕ್ಷವಾಗಿಯೇ ಕಂಡುಕೊಳ್ಳಬೇಕು. 



ಆಳ್ವಾರರು ಹೇಳುತ್ತಾರೆ: ಭಗವಂತ, ನೀನೇ ನನ್ನ ದೇಹ, ನನ್ನ ಆತ್ಮ, ನನ್ನ ಇಂದ್ರಿಯಗಳು ಮತ್ತು ನನ್ನ ಹೊರಗೆ ಎಲ್ಲೆಲ್ಲೂ ಕಾಣುವ ಎಲ್ಲಾ ವಸ್ತುಗಳು ನೀನೇ ಆಗಿದ್ದೀಯೆ. ಸರ್ವವ್ಯಾಪಿಯಾದ ನಿನ್ನನ್ನು ಕಣ್ತುಂಬ ನೋಡಬೇಕೆಂದು ನಾನು, ತಿಳಿವಳಿಕೆ ಇಲ್ಲದವನಾಗಿ, ಎಲ್ಲಾ ಕಡೆಯೂ ನೋಡುತ್ತಾ ನಿರೀಕ್ಷಿಸುತ್ತಿದ್ದೇನಲ್ಲ\! 



೭. ಅಱಿನ್ದಱಿನ್ದು ತೇಱಿತ್ತೇಱಿ ಯಾನೆನದಾವಿಯುಳ್ಳೇ,

ನಿಱೈನ್ದ ಞಾನ ಮೂರ್ ತ್ತಿಯಾಯೈ ನಿನ್ ಮಲಮಾಹವೈತ್ತು,

ಪಿಱನ್ದುಮ್ ಶೆತ್ತುಮ್ ನಿನ್ ಱಿಡಱುಮ್ ಪೇದೈಮೈತೀರ್ ನ್ದೊೞಿನ್ದೇನ್,

ನಱುನ್ದುೞಾಯಿನ್ ಕಣ್ಣಿಯಮ್ಮಾ\! ನಾನುನ್ನೈಕ್ಕಣ್ಡುಕೊಣ್ಡೇ. 



ಅಱಿನ್ದು ಅಱಿನ್ದು = ತಿಳಿದು ತಿಳಿದು, ತೇಱಿ ತೇಱಿ = ಜ್ಞಾನವಂತನಾಗಿ, ಯಾನ್ = ನಾನು, ಎನದು ಆವಿ ಉಳ್ಳೇ = ನನ್ನ ಮನಸ್ಸಿನಲ್ಲಿ \(ನನ್ನಆತ್ಮನ ಒಳಗೆ\), ನಿಱೈನ್ದ = ತುಂಬಿಕೊಂಡಿರುವ, ಞಾನಮ್ ಮೂರ್ ತ್ತಿ ಯಾಯೈ = ಜ್ಞಾನಸ್ವರೂಪಿಯಾಗಿ, ನಿನ್ ಮಲಮ್ ಆಹ = ಪರಿಶುದ್ಧವಾಗಿ, ವೈತ್ತು = ಇಟ್ಟು, ಪಿಱನ್ದುಮ್ ಶೆತ್ತುಮ್ = ಹುಟ್ಟುತ್ತಲೂಸಾಯುತ್ತಲೂ ನಿನ್ ಱು = ಇರುತ್ತಾ, ಇಡಱುಮ್ = ಸಂಕಟವನ್ನೂ, ಪೇದೈಮೈ = ಅಜ್ಞಾನವನ್ನೂ, ತೀರ್ ನ್ದು = ದಾಟಿ, ಒೞಿನ್ದೇನ್ = ನೀಗಿದೆನು, ನಱು ತುೞಾಯಿನ್ = ಪರಿಮಳ ತುಂಬಿದ ತುಲಸಿಯ, ಕಣ್ಣಿ = ಹಾರದ, ಅಮ್ಮ = ಸ್ವಾಮಿಯೇ, ನಾನ್ = ನಾನು, ಉನ್ನೈ = ನಿನ್ನನ್ನು, ಕಣ್ಡುಕೊಣ್ಡೇ = ನಿನ್ನನ್ನು ಕಂಡುಕೊಂಡ ಬಳಿಕಲೇ. 



ಪರಿಮಳ ತುಂಬಿದ ತುಲಸಿಯ ಹಾರವನ್ನು ಧರಿಸಿದ \(ನನ್ನ\) ಸ್ವಾಮಿಯೇ, ನಿನ್ನನ್ನು ನಾನು ಕಂಡುಕೊಂಡ ಬಳಿಕ, ತಿಳಿದು ತಿಳಿದು ತುಂಬ ಜ್ಞಾನವಂತನಾಗಿ, ನನ್ನ ಮನಸ್ಸಿನಲ್ಲಿ \(ಅಂತರಂಗದಲ್ಲಿ\) ಜ್ಞಾನಸ್ವರೂಪಿಯಾದ ನಿನ್ನನ್ನು ಪರಿಶುದ್ಧವಾಗಿ ಇಟ್ಟುಕೊಂಡು, ಹುಟ್ಟುತ್ತಲೂ ಸಾಯುತ್ತಲೂ ಇರುತ್ತಾ, ಸಂಕಟವನ್ನೂ ಅಜ್ಞಾನವನ್ನೂ ಪೂರ್ತಿಯಾಗಿ ನೀಗಿದೆನು. 



ಹಿಂದಿನ ಪಾಶುರದಲ್ಲಿ ಆಳ್ವಾರರು ಭಗವಂತನು ಎಲ್ಲೆಲ್ಲೂ ಎಲ್ಲಾ ವಸ್ತುಗಳಲ್ಲೂ ಕೂಡಿಕೊಂಡಿದ್ದಾನೆಂದು ತಮಗೆ ತಿಳಿವಳಿಕೆಯಾಯಿತೆಂದು ಹೇಳಿದರು. ಭಗವಂತನು ಸರ್ವವ್ಯಾಪಿಯಾಗಿ ಹೇಗೆ ಎಲ್ಲೆಲ್ಲೂ ನೆಲಸಿದ್ದಾನೆಂಬ ಅವನ ಸ್ವರೂಪವನ್ನು ಅರಿತುಕೊಳ್ಳುವ ಈ ಉಪಾಯವನ್ನು ಕಂಡುಕೊಂಡಬಳಿಕ, ಅದರಿಂದ ತಮಗೆ ಆಗುವ ಉಪಯೋಗವೇನು ಎಂಬುದನ್ನು ಇಲ್ಲಿ ಹೇಳಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಪರಿಮಳ ತುಂಬಿದ ತುಲಸಿಯ ಹಾರವನ್ನು ಧರಿಸಿರುವ ಸರ್ವೇಶ್ವರನೇ, ನಿನ್ನ ಕೃಪೆಯಿಂದ ನಿನ್ನ ಸರ್ವವ್ಯಾಪಿತ್ವವನ್ನು ನನ್ನ ಒಳಗೂ ಹೊರಗೂ, ಎಲ್ಲೆಲ್ಲೂ, ಎಲ್ಲಾ ವಸ್ತುಗಳಲ್ಲಿಯೂ ಇರುವ ಜ್ಞಾನವನ್ನು ಕಂಡುಕೊಂಡೆನಷ್ಟೆ. ಈ ಜ್ಞಾನವು ನನಗೆ ಕ್ರಮಕ್ರಮವಾಗಿಯೇ ಒದಗಿ ಬಂದದ್ದು. ನಿನ್ನ ವಿಷಯವನ್ನು ಅರಿತು, ಅರಿತು, ತಿಳಿವಳಿಕೆಯನ್ನು ಹೆಚ್ಚಿಸಿಕೊಳ್ಳುತ್ತಾ, ನನ್ನ ಹುಟ್ಟುಸಾವುಗಳನ್ನು ಅನುಭವಿಸುತ್ತಾ, ಅದರ ಸಂಕಟವನ್ನೂ ಅಜ್ಞಾನವನ್ನೂ ಪುರ್ತಿಯಾಗಿ ನೀಗಿಕೊಂಡೆ. ನಿನ್ನ ಕೃಪೆಯಿಂದ, ನಿನ್ನನ್ನು ಪರಿಶುದ್ಧವಾದ ಜ್ಞಾನಸ್ವರೂಪಿಯಾಗಿಯೇ ನನ್ನ ಅಂತರಂಗದಲ್ಲಿ ಇಟ್ಟುಕೊಂಡಿದ್ದೇನೆ. 



ಭಗವಂತನು ಕರುಣಿಸಿದ ಹೊರತು, ಅವನನ್ನು ಅರಿತುಕೊಳ್ಳುವ ಉಪಾಯವಾಗಲಿ, ಅವನನ್ನು ಸೇರುವ ಮಾರ್ಗವಾಗಲಿ ತಿಳಿಯುವುದಿಲ್ಲ. ಈ ತಿಳಿವಳಿಕೆ ಕ್ರಮಕ್ರಮವಾಗಿ ಅನೇಕ ಜನ್ಮಗಳ ಫಲವಾಗಿ ಉಂಟಾಗುತ್ತದೆ. ಇದರಿಂದ ಸಾಂಸಾರಿಕ ಕಷ್ಟಕೋಟಲೆಗಳ ಅರಿವೂ ಅದನ್ನು ತಪ್ಪಿಸಿಕೊಳ್ಳುವ ಬಗೆಯೂ ತಿಳಿಯುತ್ತದೆ. ತುಂಬಿಕೊಂಡಿರುವ ಅಜ್ಞಾನವೂ ಕ್ರಮೇಣ ನಾಶಹೊಂದಿ ಅವನು ಜ್ಞಾನಪೂರ್ಣ ಭಕ್ತನಾಗುತ್ತಾನೆ. ಭಗವಂತನಿಗೆ ಪ್ರೀತಿಪಾತ್ರನಾಗುತ್ತಾನೆ. 



೮. ಕಣ್ಡುಕೊಣ್ಡೇನ್ ಕೈಹಳಾರ ನಿನ್ ತಿರುಪ್ಪಾದಙ್ಗಳ್ ಮೇಲ್,

ಎಣ್ಡಿಸಹಿಯುಮುಳ್ಳ ಪೂಕ್ಕೊಣ್ಡು ಏತ್ತಿಯುಹನ್ದುಹನ್ದು,

ತೊಣ್ಡರೋಙ್ಗಳ್ ಪಾಡಿಯಾಡಿ ಚ್ಚೂೞ್ ಕಡಲ್ ಞಾಲತ್ತುಳ್ಳೇ,

ವಣ್ಡುೞಾಯಿನ್ ಕಣ್ಣಿವೇನ್ದೇ\! ವನ್ದಿಹಹಿಲ್ಲಾಯೇ. 



ಕಣ್ಡುಕೊಣ್ಡು = ಅರಿತು, ಕಂಡುಕೊಂಡು, ಎನ್ ಕೈಹಳ್ ಆರ = ನನ್ನ ಕೈಗಳ ಆಶೆ ತೀರುವಂತೆ, ನಿನ್ ತಿರುಪ್ಪಾದಙ್ಗಳ್ ಮೇಲ್ = ನಿನ್ನ ಪವಿತ್ರವಾದ ಪಾದಗಳ ಮೇಲೆ, ಎಣ್ ತಿಶೈಯುಮ್ ಉಳ್ಳ = ಎಂಟು ದಿಕ್ಕುಗಳಲ್ಲೂ ಇರುವ, ಪೂ ಕೊಣ್ಡು = ಹೂಗಳನ್ನು ತಂದು, ಏತ್ತಿ = ಸ್ತುತಿಸಿ, ಉಹನ್ದು ಉಹನ್ದು = ತುಂಬ ಆನಂದಿಸಿ, ತೊಣ್ಡರೋಙ್ಗಳ್ = ಭಕ್ತರು ಕೂಡಿ, ಪಾಡಿ ಆಡಿ = ಹಾಡುತ್ತಾ ಕುಣಿದಾಡುತ್ತಾ, ಶೂೞ್ ಕಡಲ್ = ಸುತ್ತುವರಿದ ಕಡಲು, ಞಾಲತ್ತುಳ್ಳೇ = \(ಈ\) ಭೂಲೋಕದಲ್ಲಿ, ವಣ್ ತುೞಾಯಿನ್ = ಸುಂದರವಾದ ತುಲಸಿಯ, ಕಣ್ಣಿ = ಹಾರದ, ವೇನ್ದೇ = ಒಡೆಯನೇ, ವನ್ದಿಡಹಿಲ್ಲಾಯೇ = ಬಂದು ಬಿಡಲಾರೆಯಲ್ಲ. 



ಸುಂದರವಾದ ತುಲಸಿಯ ಹಾರದ ಸ್ವಾಮಿಯೇ, ನಿನ್ನನ್ನು ಅರಿತು ಕಂಡುಕೊಂಡು, ನನ್ನ ಕೈಗಳ ಆಶೆ ತೀರುವಂತೆ, ನಿನ್ನ ಪವಿತ್ರವಾದ ಪಾದಗಳ ಮೇಲೆ ಎಂಟುದಿಕ್ಕುಗಳಲ್ಲೂ ಇರುವ ಹೂಗಳನ್ನು ತಂದು, ಸ್ತುತಿಸಿ, ತುಂಬ ಆನಂದಿಸಿ, ಭಕ್ತರೊಡನೆ ಕೂಡಿ ಹಾಡುತ್ತಾ ಕುಣಿದಾಡುತ್ತಾ ಸುತ್ತುವರಿದ ಕಡಲುಳ್ಳ \(ಈ\) ಭೂಲೋಕದಲ್ಲಿ ಬಂದು ಬಿಡಲಾರೆಯಲ್ಲ. 



ಹಿಂದಿನ ಪಾಶುರದಲ್ಲಿ ಭಗವತ್ಸ್ವರೂಪವನ್ನು ತಾವು ಚೆನ್ನಾಗಿ ಅರಿತುಕೊಂಡಿರುವುದಾಗಿಯೂ, ಆ ಸರ್ವವ್ಯಾಪಿ ಸ್ವರೂಪವನ್ನೇ ಮನಸ್ಸಿನಲ್ಲಿ ತುಂಬಿಕೊಂಡಿರುವುದಾಗಿಯೂ ಆಳ್ವಾರರು ಹೇಳಿದರು. ಈ ಪಾಶುರದಲ್ಲಿ ಆ ವಿಷಯವನ್ನು ಮುಂದುವರಿಸುತ್ತಿದ್ದಾರೆ. 



ಆಳ್ವಾರರು ಹೇಳುತ್ತಾರೆ: ಭಗವಂತ, ನಿನ್ನ ಸರ್ವವ್ಯಾಪಿತ್ವವನ್ನು ಅರಿತುಕೊಂಡ ನಾನು ನಿನ್ನಲ್ಲಿ ಭಕ್ತಿಮಾಡುವುದನ್ನು ಕಲಿತೆ. ಎಲ್ಲಾ ಕಡೆಗಳಿಂದಲೂ ಒಳ್ಳೆಯ ಹೂಗಳನ್ನು ತಂದು, ನಿನ್ನ ಪವಿತ್ರವಾದ ಪಾದಗಳನ್ನು ಪೂಜಿಸುತ್ತೇನೆ. ನಿನ್ನನ್ನು ಬಗೆಬಗೆಯಾಗಿ ಸ್ತುತಿಸುತ್ತೇನೆ. ನಿನ್ನ ಪೂಜೆಯಲ್ಲೂ ಸ್ತುತಿಯಲ್ಲೂ ನನಗೆ ಬಹಳ ಆನಂದವಾಗುತ್ತದೆ. ಅಲ್ಲದೆ, ನಿನ್ನ ಒಳ್ಳೆಯ ಭಕ್ತರೊಡನೆ ಕಲೆತು, ನಿನ್ನ ಗುಣಗಾನ ಮಾಡುತ್ತೇನೆ. ಅವರ ಜೊತೆಯಲ್ಲಿ ಕೂಡಿ ಕುಣಿಕುಣಿದಾಡುತ್ತೇನೆ. ನಾನು ಈ ಭೂಲೋಕದಲ್ಲಿ ವಾಸಮಾಡುವವರೆಗೂ, ಹೀಗೆಯೇ, ನಿನ್ನ ಸ್ಮರಣೆ, ಚಿಂತನೆ, ಪೂಜೆ, ಕೀರ್ತನೆಗಳಿಂದ ಕಾಲಕಳೆಯುತ್ತೇನೆ. ಆದರೂ ಸಹ, ನಿನ್ನನ್ನು ನನ್ನ ಕಣ್ಣತುಂಬ ನೋಡಬೇಕೆಂಬ ಹಂಬಲವನ್ನು ಬಿಡಲು \(ಆಗಲಿಲ್ಲ\) ಆಗುವುದಿಲ್ಲವಲ್ಲ\! ನೀನು ಮೈದೋರಬಾರದೇ\! 



೯. ಇಡಹಿಲೇನೊನ್ ಱಟ್ಟಹಿಲ್ಲೇನ್ ಐಮ್ಬುಲನ್ ವೆಲ್ಲಹಿಲ್ಲೇನ್,

ಕಡವನಾಹಿಕ್ಕಾಲನ್ದೋಱುಮ್ ಪೂಪ್ಪಱಿತ್ತೇತ್ತಹಿಲ್ಲೇನ್,

ಮಡವನ್ನೆಂಜಮ್ ಕಾದಲ್ ಕೂರವಲ್ ವಿನೈಯೋನಯರ್ ಪ್ಪಾಯ್,

ತಡವು ಹಿನ್ ಱೇನೆಙ್ಗು ಕ್ಕಾಣ್ಬನ್ ಚಕ್ಕರತ್ತಣ್ಣಲೈಯೇ. 



ಇಡಹಿಲೇನ್ = ಭಿಕ್ಷೆ \(ಅನ್ನ\) ಇಡಲಿಲ್ಲ. ಒನ್ ಱು = ಸ್ವಲ್ಪವೂ, ಅಟ್ಟ ಹಿಲೇನ್ = ಕುಡಿಯಲು \(ನೀರು\) ನೀಡಲಿಲ್ಲ, ಐಮ್ಬು ಲನ್ = ಪಂಚೇಂದ್ರಿಯಗಳನ್ನು, ವೆಲ್ಲಹಿಲ್ಲೇನ್ = ಗೆಲ್ಲಲಿಲ್ಲ, ಕಡವನ್ ಆಹಿ= ಕರ್ತವ್ಯನಿರತನಾಗಿ, ಕಾಲಮ್ ದೋಱುಮ್ = ಅನುದಿನವೂ, ಪೂಪೞಿತ್ತು = ಹೂ ಬಿಡಿಸಿ \(ಹೂಗಳನ್ನು ಶೇಖರಿಸಿ\), ಏತ್ತಹಿಲ್ಲೇನ್ = ಪೂಜಿಸಲಿಲ್ಲ \(ಸ್ತುತಿಸಲಿಲ್ಲ\), ಮಡಮ್ = ಮೂರ್ಖವಾದ, ವಲ್ = ಬಲಿಷ್ಠಯನ್ನು ಸೂಚಿಸಲು, ವಲ್ ವಿನೈಯೇನ್ = ಕಡುಪಾಪಿಯಾಗಿದ್ದೇನೆ, ಅಯರ್ ಪ್ಪು ಆಯ್ = ಮರೆತವನಾಗಿ, ತಡವು ಹಿನ್ ಱೇನ್ = ತಡಕಾಡುತ್ತಿದ್ದೇನೆ, ಎಙ್ಗು = ಎಲ್ಲಿ, ಕಾಣ್ಬನ್ = ಕಾಣಲಿ, ಚಕ್ಕರತ್ತು ಅಣ್ಣಲೈಯೇ = ಚಕ್ರಾಯುಧದ ಸ್ವಾಮಿಯನ್ನೇ. 



ಅನ್ನವನ್ನಿಡಲಿಲ್ಲ \(ಭಿಕ್ಷೆಯಿಡಲಿಲ್ಲ\). ಸ್ವಲ್ಪವೂ \(ಒಂದು ಸಲವೂ\) ನೀರು ನೀಡಲಿಲ್ಲ. ಪಂಚೇಂದ್ರಿಯಗಳನ್ನು ಜಯಿಸಲಿಲ್ಲ. ಕರ್ಮನಿರತನಾಗಿ ಅನುದಿನವೂ ಹೂಗಳನ್ನು ಶೇಖರಿಸಿ ಪೂಜಿಸಿ ಸ್ತುತಿಸಲಿಲ್ಲ. ಹಟಮಾರಿಯೂ ಬಲಿಷ್ಠವೂ ಆದ ಮನಸ್ಸು ಆಶಿಸಲು ಕಡುಪಾಪಿಯಾಗಿದ್ದೇನೆ. ಚಕ್ರಾಯುಧದ ಸ್ವಾಮಿಯನ್ನೇ ಮರೆತವನಾಗಿ ತಡಕಾಡುತ್ತಿದ್ದೇನೆ. \(ಅವನನ್ನು\) ನಾನೆಲ್ಲಿ ಕಾಣಲಿ\! 



“ಇಡಹಿಲೇನ್” – ಯತಿಗಳಿಗೆ, ವಿರಾಗಿಗಳಿಗೆ, ಸನ್ಯಾಸದ ಧರ್ಮದೀಕ್ಷೆಯನ್ನು ತೆಗೆದುಕೊಂಡವರಿಗೆ – ಅವರಿಗೆ ಕೊಡಬೇಕಾದ ಧರ್ಮಭಿಕ್ಷೆಯನ್ನು ನಾನು ಕೊಟ್ಟವನಲ್ಲ. ಹಸಿದವರಿಗೆ, ಮೂಕಪ್ರಾಣಿಗಳಿಗೆ ಒಂದು ಹಿಡಿ ಅನ್ನವನ್ನಾಗಲಿ, ಬೇಡಲು ಬಂದವರಿಗೆ ಒಂದು ಹಿಡಿ ಧಾನ್ಯವನ್ನಾಗಲಿ ನೀಡಿದವನಲ್ಲ. 



“ಇಡಹಿಲೇನ್” – ಯತಿಗಳಿಗೆ, ವಿರಾಗಿಗಳಿಗೆ, ಸನ್ಯಾಸದ ಧರ್ಮದೀಕ್ಷೆಯನ್ನು ತೆಗೆದುಕೊಂಡವರಿಗೆ – ಅವರಿಗೆ ಕೊಡಬೇಕಾದ ಧರ್ಮಭಿಕ್ಷೆಯನ್ನು ನಾನು ಕೊಟ್ಟವನಲ್ಲ. ಹಸಿದವರಿಗೆ, ಮೂಕಪ್ರಾಣಿಗಳಿಗೆ ಒಂದು ಹಿಡಿ ಅನ್ನವನ್ನಾಗಲಿ, ಬೇಡಲು ಬಂದವರಿಗೆ ಒಂದು ಹಿಡಿ ಧಾನ್ಯವನ್ನಾಗಲಿ ನೀಡಿದವನಲ್ಲ. 



“ಅಟ್ಟಹಿಲೇನ್” – ನೀರಡಿಕೆಗೊಂಡವರಿಗೆ, ಆಯಾಸಪಟ್ಟು ಬಂದವರಿಗೆ ಅವರ ದಾಹವನ್ನೂ ಆಯಾಸವನ್ನೂ \(ದಣಿವನ್ನೂ\) ನೀಗಿಸುವುದಕ್ಕಾಗಿ, ಕುಡಿಯಲು ಸ್ವಲ್ಪ ನೀರನ್ನಾದರೂ ನೀಡಲಿಲ್ಲ. 



“ಐಮ್ಬುಲನ್ ವೆಲ್ಲಹಿಲ್ಲೇನ್” – ಭಗವಂತನು ದಯೆನಿಡಿರುವ ಇಂದ್ರಿಯಗಳು \(ಜ್ಞಾನೇಂದ್ರಿಯಗಲೂ\) ಐದು. ಅವುಗಳನ್ನು ಭಗವತ್ಸೇವೇಗಾಗಿ ಬಳಸುವುದೇ ಮುಖ್ಯ. ಅದಕ್ಕಾಗಿ ಪಂಚೇಂದ್ರಿಯಗಳನ್ನು ಬಳಸಲು ಅವುಗಳನ್ನು ಹತೋಟಿಯಲ್ಲಿಟ್ಟುಕೊಳ್ಳಬೇಕು. ಹಾಗೆ ಮಾಡದೆ, ಅವುಗಳನ್ನು ಸ್ವೇಚ್ಛೆಯಾಗಿ ಬಿಟ್ಟರೆ, ಅವು ತಮಗೆ ಇಷ್ಟಬಂದಂತೆ ಆಶೆಯನ್ನು ಹೆಚ್ಚಿಸುತ್ತವೆ. ಮನುಷ್ಯನನ್ನು ಪಾಪದಹಾದಿಯನ್ನು ಹಿಡಿಸುತ್ತವೆ. ಇಂದ್ರಿಯಗಳನ್ನು ಜಯಿಸಿದಾಗಲೇ, ಭಗವಂತನಲ್ಲಿ ಭಕ್ತಿಮಾಡಲು ಸಾಧ್ಯವಾಗುವುದು\) ಪಂಚೇಂದ್ರಿಯಗಳನ್ನು ನಾನು ಜಯಿಸಲಿಲ್ಲ. 



“ಕಡವನಾಹಿ ಕಾಲನ್ದೋಱುಮ್ ಪೂಪಱಿತ್ತೇತ್ತಹಿಲ್ಲೇನ್” – ಕರ್ಮನಿಷ್ಠನಾಗಿ, ಭಗವಂತನ ಪೂಜೆಗೆ ತಕ್ಕ ಸಲಕರಣೆಗಳನ್ನು ಒದಗಿಸಿಕೊಳ್ಳುವುದು ಹೂಗಳನ್ನು ಬಿಡಿಸಿ ತರುವುದು, ಪೂಜಾಕಾಲದಲ್ಲಿ ನಾನಾಕರ್ಮಗಳಲ್ಲಿ ತೊಡಗುವುದು, ಪೂಜಾಕಾಲದಲ್ಲಿ ಭಗವಂತನಿಗೆ ನಾನಾಉಪಚಾರಗಳನ್ನು ನಡೆಸುವುದು – ಇತ್ಯಾದಿ ಅನೇಕ ಕರ್ಮಗಳಲ್ಲಿ ನಿರತನಾಗುವುದು. ಆ ಮೂಲಕ ಭಕ್ತಿ ಜ್ಞಾನಗಳನ್ನು ಹೆಚ್ಚಿಸಿಕೊಳ್ಳುವುದು. 



“ಮಡವನ್ನೇರಿಜಮ್ ಕಾದಲ್ ಕೂರ ವಲ್ ವಿನೈಯೇನ್” – ಸ್ವೇಚ್ಛಾಚಾರಿಯಾದ ಇಂದ್ರಿಯಗಳ ವಶವಾದ ಮನಸ್ಸು ಬಗೆಬಗೆಯ ಆಶೆಯನ್ನು ಹೆಚ್ಚಿಸುವುದು. ಪಾಪಗಳನ್ನು ಮಾಡುವುದು. ಮನುಷ್ಯನನ್ನು ಕಡುಪಾಪಿಯನ್ನಾಗಿ ಮಾಡುವುದು. 



“ಅಯರ್ ಪು ಆಯ್ ತಡವು ಹಿನ್ ಱೇನ್” – ತನ್ನನ್ನು ರಕ್ಷಿಸುವ ಭಗವಂತನನ್ನೇ ಮರೆತು, ಇಹಲೋಕದ ಕ್ಷಣಿಕವಾದ ಸುಖಸಂತೋಷಗಳಲ್ಲಿ ಮೈಮರೆಯುವಂತಾಗುವುದು. ಭಗವತ್ಕೃಪೆಯುಂಟಾದ್ದರಿಂದ, ಕಡೆಗೆ, ಭಗವಂತನ ನೆನಪಾಗಿ ಅವನನ್ನು ಹುಡುಕಿಕಂಡುಕೊಳ್ಳುವುದಕ್ಕೆ ಪ್ರಯತ್ನಿಸುವುದು. 



ಆಳ್ವಾರರು ಹೇಳುತ್ತಾರೆ:ನಾನು ದಾನದರ್ಮಗಳಲ್ಲಿ ತೊಡಗಿರಲಿಲ್ಲ. ಪಂಚೇಂದ್ರಿಯಗಳನ್ನು ಜಯಿಸಲಿಲ್ಲ. ಕರ್ಮನಿಷ್ಠನಾಗಲಿಲ್ಲ. ಶ್ರದ್ಧೆಯಿಂದ ಭಗವಂತನ ಪೂಜೆಯನ್ನು ಬಿಡದೆ ಮಾಡಲಿಲ್ಲ. ಅಜ್ಞಾನವಶದಿಂದ, ಮನಸ್ಸು ಆಶಿಸಿದ ದಾರಿಯಲ್ಲೇ ನಡೆದು, ಕಡುಪಾಪಿಯಾಗಿದ್ದೆನೆ. ನನ್ನ ತಂದೆಯಾದ ಭಗವಂತನನ್ನೇ ಮರೆತು, ಅವನನ್ನು ಹುಡುಕಾಡುತ್ತಿದ್ದೇನೆ. ಆ ಚಕ್ರಾಯುಧಧಾರಿಯಾದ ಭಗವಂತನೇ ನನ್ನನ್ನು ಉದ್ಧರಿಸಬೇಕು. 



೧೦. ಚಕ್ಕರತ್ತಣ್ಣಲೇಯೆನ್ ಱು ತಾಳ್ ನ್ದು ಕಣ್ಣೀರ್ ತದುಮ್ಬ,

ಪಕ್ಕಮ್ ನೋಕ್ಕಿ ನಿನ್ ಱಲನ್ದೇನ್ ಪಾವಿಯೇನ್ ಕಾಣ್ಹಿನ್ ಱಿಲೇನ್,

ಮಿಕ್ಕಞಾನಮೂರ್ತ್ತಿಯಾಯ ವೇದವಿಳಕ್ಕಿನೈ, ಎನ್

ತಕ್ಕ ಞಾನಕ್ಕಣ್ಹಳಾಲೇ ಕಣ್ಡು ತೞುವುವನೇ. 



ಚಕ್ಕರತ್ತು ಅಣ್ಣಲೇ ಎನ್ ಱು = ಚಕ್ರಾಯುಧಧಾರಿಯಾದ ಸ್ವಾಮಿಯೇ ಎಂದು, ತಾೞ್ ನ್ದು = ಮನಃಕ್ಲೇಶಗೊಂಡು, ಕಣ್ಣಿರ್ ತದುಮ್ಬ = ಕಣ್ಣುಗಳಲ್ಲಿ ನೀರನ್ನು ತುಂಬಿಸಿಕೊಂಡು, ಪಕ್ಕಮ್ ನೋಕ್ಕಿ= ಎಲ್ಲಾ ಕಡೆಯಲ್ಲೂ ನೋಡುತ್ತಾ, ನಿನ್ ಱು = ನಿಂತು \(ಇರುತ್ತಾ\), ಅಲನ್ದೇನ್ = ಸಂಕಟಪಡುತ್ತೇನೆ \(ಸಂಕಟಪಟ್ಟಿದ್ದೇನೆ\), ಪಾವಿಯೇನ್ = ಪಾಪಿಯಾದ ನಾನು, ಕಾಣ್ಹಿನ್ ಱಿಲೇನ್ = ನೋಡುತ್ತಲಿಲ್ಲ \(ಭಗವಂತನನ್ನು ಕಂಡುಕೊಳ್ಳಲಿಲ್ಲ\), ಮಿಕ್ಕ ಞಾನಮ್ ಮೂರ್ ತ್ತಿ ಆಯತ್ತಲಿಲ್ಲ \(ಭಗವಂತನನ್ನು ಕಂಡುಕೊಳ್ಲಲಿಲ್ಲ\), ಮಿಕ್ಕ ಞಾನಮ್ ಮೂರ್ತ್ತಿ ಆಯ = ಅಪಾರವಾದ ಜ್ಞಾನಸ್ವರೂಪಿಯಾದ, ವೇದಮ್ ವಿಳಕ್ಕಿನೈ = ವೇದದ ಬೆಳಕನ್ನು \(ವೇದವನ್ನು ಬೆಳಗಿಸುವವನನ್ನು\), ಎನ್ = ನನಗೆ, ತಕ್ಕ = ತಕ್ಕದ್ದಾದ, ಞಾನಮ್ ಕಣ್ಹಳಾಲೇ = ಜ್ಞಾನದ ಕಣ್ಣುಗಳಿಂದ, ಕಣ್ಡು = ಕಂಡುಕೊಂಡು, ತೞುವುವನೇ = \(ಅವನ್ನು\) ಆಲಿಂಗಿಸಿಕೊಳ್ಳುವೆನೇ. \(ಆಲಿಂಗಿಸಿಕೊಳ್ಳುತ್ತೇನೆ\). 



ಚಕ್ರಾಯುಧಧಾರಿಯಾದ ಸ್ವಾಮಿಯೇ ಎಂದು ಮನಃಕ್ಲೇಶಗೊಂಡು, ಕಣ್ಣುಗಳಲ್ಲಿ ನೀರು ತುಂಬಿಸಿಕೊಂಡು, ಎಲ್ಲಾ ಕಡೆಯೂ ನೋಡುತ್ತಾ ಇರುತ್ತ, ಸಂಕಟಪಡುತ್ತಿದ್ದೇನೆ. ಪಾಪಿಯಾದ ನಾನು \(ಸ್ವಾಮಿಯನ್ನು\) ಕಾಣಲಿಲ್ಲ. ಅಪರಿಮಿತವಾದ ಜ್ಞಾನಸ್ವರೂಪಿಯಾದ ವೇದಗಳನ್ನು ಬೆಳಗಿಸುವವನನ್ನು ನನಗೆ ತಕ್ಕುದಾದ ಜ್ಞಾನದ ಕಣ್ಣುಗಳಿಂದ ಕಂಡುಕೊಂಡು \(ಅವನನ್ನು\) ಆಲಿಂಗಿಸಿಕೊಳ್ಳುತ್ತೇನೆ.



“ಚಕ್ಕರತ್ತಣ್ಗಲೇ ಎನ್ ಱು.............” ಭಕ್ತನನ್ನು ಎಂಥ ಕಷ್ಟಸಂಕಟಗಳಿಂದಲೂ ರಕ್ಷಿಸುವುದಕ್ಕಾಗಿಯೇ ಭಗವಂತನು ಚಕ್ರಾಯುಧವನ್ನು ಧರಿಸಿದ್ದಾನೆ. ಆಳ್ವಾರರು ಆ ಹೆಸರನ್ನೇ ಆದರದಿಂದ ಹಿಡಿದು ಕೂಗಿ ಕರೆಯತೊಡಗಿದರು. ಆದರೆ, ಅವರ ಆಶೆನೆರವೇರಲಿಲ್ಲ. ಭಗವಂತನನ್ನು ಸಾಕ್ಷಾತ್ತಾಗಿ ಕಾಣಬೇಕೆಂಬುದು ಫಲಿಸಲಿಲ್ಲ. ಅವರು ಎಷ್ಟೇ ಅಂಗಲಾಚಿದರೂ, ಎತ್ತೆತ್ತ ನೋಡಿದರೂ, ಅವನ ದರ್ಶನಭಾಗ್ಯ ಲಭಿಸಲಿಲ್ಲ. ಅವರಿಗೆ ಬಹಳ ಸಂಕಟವಾಯಿತು. ಕಣ್ಣುಗಳಲ್ಲಿ ನೀರು ತುಂಬಿಕೊಂಡಿತು.



“ಪಾವಿಯೇನ್ ಕಾಣ್ಹಿನ್ ಱಿಲೇನ್” – ಆಳ್ವಾರರು ಯೋಚಿಸತೊಡಗಿದರು. ಬಹಳ ಆಶೆಯಿಂದ ಭಗವಂತನ ನಾಮಸ್ಮರಣೆ ಮಾಡಿದರೂ, ಪೂಜಿಸಿದರೂ, ಸ್ತುತಿಸಿದರೂ, ಚಿಂತಿಸಿದರೂ ಭಗವಂತನೇಕೆ ಕಾಣಲಿಲ್ಲ? ಏಕೆ ಪ್ರತ್ಯಕ್ಷವಾಗಲಿಲ್ಲ? ತಾವು ಕಡುಪಾಪಿಯಾದ್ದರಿಂದಲೇ ಸ್ವಾಮಿಯು ತಮ್ಮ ಕಣ್ಣಮುಂದೆ ತೋರಿಕೊಳ್ಳಲಿಲ್ಲವೆಂದು ತಿಳಿದರು. ತಮ್ಮ ತಪು ತಮಗೆ ಅರಿವಾಯಿತು. ಭಗವಂತನನ್ನು ನೋಡಬೇಕೆಂಬ ರೀತಿಯೂ ಬದಲಾಯಿತು. 



“ಎನ್ ತಕ್ಕ ಞಾನಕ್ಕಣ್ಹಳಾಲೇ ಕಣ್ಡು, ತೞುವುವನೇ” – ಹಿಂದೆ, ಮಹಾಭಾರತಯುದ್ಧದಲ್ಲಿ ಸರ್ವೇಶ್ವರನು ಅರ್ಜುನನಿಗೆ ತೋರಿಕೊಂಡ ರೀತಿ ಆಳ್ವಾರರ ಮನಸ್ಸಿಗೆ ಬಂದಿತೆಂದು ಕಾಣುತ್ತದೆ. ಅದಾದದ್ದು ಹೇಗೆ ಎಂದು ಯೋಚಿಸತೊಡಗಿದರು. ಅರ್ಜುನನಿಗೆ ಭ್ರಾಂತಿವುಂಟಾಗಿತ್ತು. ತನ್ನ ಶತ್ರುಗಳನ್ನು ಮಿತ್ರರು, ಬಂಧುಗಳು, ಇಷ್ಟರು ಎಂದು ಯೋಚಿಸತೊಡಗಬಹುದೇ? ಯುದ್ಧದ ನಡುವೆ, ಯುದ್ಧಕ್ಕೆ ಎಲ್ಲವೂ ಅಣಿಯಾಗಿ ನಿಂತಿರುವಾಗ, ’ನಾನು ಯುದ್ಧಮಾಡೆನು’ ಎಂದು ಗಾಂಡಿವವನ್ನು ಕೆಳಗಿಡಬಹುದೇ? ಅವನ ಆ ಭ್ರಾಂತಿಯನ್ನುನಿವಾರಿಸುವುದಾದರೂ ಹೇಗೆ? ಅವನು ಮಾಡಬೇಕಾದ ಕೆಲಸವೇ ಕಡಮೆ. ಎಲ್ಲವನ್ನು ನಡೆಸುವವನು ಭಗವಂತನೇ. ಅರ್ಜುನ ನಿಮಿತ್ತ ಮಾತ್ರ. ಈ ಸತ್ಯವನ್ನು ಅರ್ಜುನನಿಗೆ ತಿಳಿಸುವುದಕ್ಕಾಗಿಯೇ, ಭಗವಂತನು ಯುದ್ಧರಂಗದಲ್ಲಿಯೇ, ತಮ್ಮ ವಿಶ್ವರೂಪವನ್ನು ತೋರಿಸಿದ್ದು. ಹೇಗಿದೆ ನೋಡೆಂದು ಅವನಿಗೆ ಜ್ಞಾನಚಕ್ಷುವನ್ನು ನೀಡಿದ್ದು. ಆಗಿನ ಸಮಯಕ್ಕೆ, ಭಾರತಯುದ್ಧ ನಡೆಯುವುದಕ್ಕೆ, ಭೂಭಾರ ಇಳಿಯುವುದಕ್ಕೆ, ಅದು ಅಗತ್ಯವಾಗಿತ್ತು. ಆಳ್ವಾರರಿಗೆ ಅಂಥ ಬುದ್ಧಿಭ್ರಮೆ ಇಲ್ಲ. ಭಗವಂತನ ದಿವ್ಯಸುಂದರರೂಪವನ್ನು ಕಣ್ತುಂಬ ಕಾಣಬೇಕೆಂಬ ಆಶೆ ಇತ್ತು. ಅದು ಕೈಗೂಡಲಿಲ್ಲ. ಅವರಿಗೆ ತುಂಬ ವ್ಯಥೆಯಾಯಿತು. ವೇದ-ಪ್ರತಿಪಾದ್ಯನನ್ನು ಕುರಿತು ದಿವ್ಯಜ್ಞಾನವನ್ನು ಪಡೆದವರಾಗಿ, ಆ ಮೂಲಕ ಸ್ವಾಮಿಯನ್ನು ಕಂಡುಕೊಂಡು, ಅವನನ್ನು ಆಲಿಂಗಿಸಿಕೊಂಡು, ಕೂಡಿ ಆನಂದಿಸಬೇಕೆಂದು ಯತ್ನಿಸಿದರು. 



ಆಳ್ವಾರರು ಹೇಳುತ್ತಾರೆ: ನಾನೆಷ್ಟು ಅಂಗಲಾಚಿದರೂ ಭಗವಂತನ ಸಾಕ್ಷಾತ್ ದರ್ಶನವಾಗಲಿಲ್ಲ. ನನಗೆ ತುಂಬ ವ್ಯಥೆಯಾಯಿತು. ಕಣ್ಣುಗಳಲ್ಲಿ ನೀರು ತುಂಬಿತು. ಸರ್ವವ್ಯಾಪಿಯಾದ ತನ್ನ ಸ್ವಾಮಿಯು ಎತ್ತಕಡೆಯಿಂದಲಾದರೂ ಬಂದಾನೇ ಎಂದು ತವಕಗೊಂಡು ನೋಡಿದರೂ ಸ್ವಾಮಿಯು ಕಂಡು ಬರಲಿಲ್ಲ. ನನ್ನ ಮನನೊಂದಿತು. ಕಣ್ಣುಗಳಲ್ಲಿ ನೀರು ತುಂಬಿತು. ತಾವು ಪಾಪಿಯಾದ್ದರಿಂದ ಸ್ವಾಮಿಯು ಕಂಡು ಬರಲಿಲ್ಲವೇನೋ ಎಂದು ಚಿಂತಿಸತೊಡಗಿದರು. ತಪ್ಪು ತಮ್ಮದೇ ಎಂದು ಅರಿವಾದ ಬಳಿಕ, ತಮ್ಮ ಯೋಗ್ಯತೆಗೆ ತಕ್ಕ ಜ್ಞಾನಚಕ್ಷುಗಳಿಂದ ವೇದವೇದ್ಯನಾದ ಭಗವಂತನನ್ನು ಕಂಡುಕೊಳ್ಳುವುದಾಗಿಯೂ, ಅತಿಶಯವಾದ ಭಕ್ತಿ-ಪ್ರೇಮಗಳಿಂದ ಅವನನ್ನು ಸೇರಿ, ಆಲಿಂಗಿಸಿಕೊಳ್ಳುತ್ತೇನೆ, ಆನಂದಿಸುತ್ತೇನೆ. 



೧೧. ತೞುವಿ ನಿನ್ಱ ಕಾದಲ್ ತನ್ನಾಲ್ ತಾಮರೈಕ್ಕಣ್ಣನ್ ತನ್ನೈ,

ಕುೞುವುಮಾಡತ್ತೆನ್ ಕುರುಹೂರ್ ಮಾಱನ್ ಶಡಹೋಪನ, ಶೊಲ್

ವೞುವಿಲಾದ ವೊಣ್ ತಮಿೞ್ ಹಳ್ ಆಯಿರತ್ತು ವಿಪ್ಪತ್ತುಮ್, 



ತೞುವಿ ನಿನ್ ಱ = ತಬ್ಬಿನಿಂತಿರುವ, ಕಾದಲ್ ತನ್ನಾಲ್ = ಆಶೆಯಿಂದ, ತಾಮರೈಕಣ್ಣನ್ ತನ್ನೈ = ತಾವರೆಯಂತೆ ಕಣ್ಣುಳ್ಳವನನ್ನು \(ಪುಂಡರೀಕಾಕ್ಷನನ್ನು\), ಕುೞುವು = ಕಳೆಯಿಂದ ಕೂಡಿದ \(ಬಲವಾದ ದಟ್ಟವಾದ\), ಮಾಡಮ್ = ಮಹಡಿಮನೆಗಳ, ತೆನ್ ಕುರುಹೂರ್ = ಸುಂದರವಾದ ತಿರುಕ್ಕೂರು ಹೂರಿನ, ಮಾಱನ್ = ’ಮಾರ’ನೆಂಬ, ಶಠಹೋಪನ್ = ಶಠಗೋಪನು, ಶೊಲ್ = ಹೇಳಿದ, ವೞವು ಇಲಾದ = ಕೊರತೆಯಿಲ್ಲದ, ಒಣ್ ತಮಿೞ್ ಹಳ್ = ಒಂದು ಸಾವಿರಪಾಶುರಗಳಲ್ಲಿ, ಇ-ಪತ್ತುಮ್ = ಈ ಹತ್ತನ್ನು, ತೞುವ = ಆಶೆಯಿಂದ, ಪಾಡಿ = ಹಾಡಿ, ಆಡವಲ್ಲಾರ್ = \(ಆನಂದಿಸಿ\) ಕುಣಿದಾಡಬಲ್ಲವರು, ವೈಹುನ್ದಮ್ ಏಱುವರೇ = ವೈಕುಂಠವನ್ನೇ ಸೇರುತ್ತಾರೆ. 



ಇದು ಈ ತಿರುವಾಯ್ ಮೊೞಿಯ ಕಡೆಯ ಪಾಶುರ. ತಿರುವಾಯ್ ಮೊೞಿಯ ಉದ್ದಕ್ಕೂ ಭಗವಂತನಲ್ಲಿ ಭಕ್ತಿಮಾಡುವುದು ಹೇಗೆ ಎಂಬುದನ್ನು ಹೇಳಲಾಗುತ್ತದೆ. 



ಭಗವಂತ ಅನಂತಕಲ್ಯಾಣಗುಣ ಪರಿಪೂರ್ಣ. ಆಶ್ರಿತ ವತ್ಸಲ. ಸರ್ವಸಮರ್ಥ, ಜಗದ್ರಕ್ಷಕ, ಅಪಾರ ಕರುಣಾಸಾಗರ. ಅವನ ದಿವ್ಯಸುಂದರವಾದ ರೂಪವನ್ನು ನೇರವಾಗಿ ಸಾಮಾನ್ಯಕಣ್ಣುಗಳಿಂದ ಕಂಡುಕೊಳ್ಳಲು ಸಾಧ್ಯವಿಲ್ಲ. ಸರ್ವವ್ಯಾಪಿಯಾಗಿ, ಕಣ್ಣೆದುರಲ್ಲಿರುವ ಎಲ್ಲಾ ಚೇತನ ಅಚೇತನ ವಸ್ತುಗಳಲ್ಲಿ ಅಂತರ್ಯಾಮಿಯಾಗಿ ನಿಂತಿದ್ದರೂ, ಅವುಗಳ ಶರೀರವೂ ರೂಪವೂ ಆಗಿ ತೋರಿ ಮೆರೆಯುತ್ತಾನೆ. 



ಭಗವಂತನನ್ನು ಕಂಡುಕೊಳ್ಳುವುದಕ್ಕೆ ಸುಲಭವಾದ ಉಪಾಯವೇ ಭಕ್ತಿ ಮತ್ತು ಪ್ರಪತ್ತಿ. ಭಗವಂತನನ್ನು ಅನನ್ಯವಾಗಿ ಆಶ್ರಯಿಸುವುದು. ಅವನ ಕಲ್ಯಾಣಗುಣಗಳನ್ನು ಕುರಿತು ಚಿಂತಿಸುವುದು, ಅವನ ದಿವ್ಯನಾಮಗಳನ್ನು ಎಡೆಬಿಡದಂತೆ ಸ್ಮರಿಸುತ್ತಾ, ಕೀರ್ತಿಸುತ್ತಾ, ನಲಿದಾಡುವುದು ಭಕ್ತನ ಸ್ವಭಾವ. ತಾನು ಅಜ್ಞನೆಂದೂ, ಪಾಪಿಯೆಂದೂ, ಇಂದ್ರಿಯವಶನೆಂದೂ, ದಾನಧರ್ಮಗಳನ್ನು ಮಾಡದ ಕಠಿಣನೆಂದೂ \(ಕೃಪಣನೆಂದೂ\), ನಿಯತಕರ್ಮಗಳನ್ನೂ ಪೂಜಾದಿಗಳನ್ನೂ ನಡೆಸಲು ಬಾರದವನೆಂದೂ, ಅತ್ಯಲ್ಪನೆಂದೂ ಜರೆದುಕೊಳ್ಳುತ್ತಾ, ಸಕಲಕಲ್ಯಾಣಗುಣ ಪೂರ್ಣನಾದ ಭಗವಂತನನ್ನು ರಕ್ಷಿಸೆಂದು ಮರೆಹೊಕ್ಕಿರುವುದಾಗಿಯೂ ಅವನ ಕೃಪೆಗಾಗಿ ಕೋರಿ ಅಂಗಲಾಚುವುದು. ಇತರ ಭಕ್ತರೊಡನೆ ಕಲೆತು, ಅವರ ಜೊತೆಯಲ್ಲಿ ಭಗವನ್ನಾಮಗಳನ್ನು ಕೀರ್ತಿಸುತ್ತಾ, ಕುಣಿಕುಣಿದಾಡುತ್ತಾ ಆನಂದಿಸುವುದು. ಭಕ್ತರ ಈ ಬಗೆಯ ಸಹವಾಸದಿಂದ ಭಕ್ತಿಜ್ಞಾನಗಳು ಹೆಚ್ಚುತ್ತವೆ. ಇವುಗಳ ಸಹಾಯದಿಂದ, ಕ್ರಮೇಣ ಭಕ್ತಿ ಪರಿಪೂರ್ಣಗೊಳ್ಳುತ್ತದೆ. ಅವನನ್ನು ಅರಿತುಕೊಳ್ಳುವ ಜ್ಞಾನ ಹೆಚ್ಚುತ್ತದೆ. ಜ್ಞಾನ, ಭಕ್ತಿ, ವೈರಾಗ್ಯಗಳಿಂದ ಕೂಡಿದ ಭಕ್ತನು ಭಗವಂತನಿಗೆ ಪ್ರಿಯತಮನಾಗುತ್ತಾನೆ. ಭಗವತ್ಸ್ವರೂಪವನ್ನು ಅವನು ಸುಲಭವಾಗಿ ಅರಿತುಕೊಳ್ಳುತ್ತಾನೆ. ವೇದವೇದ್ಯನಾದ ಭಗವಂತನನ್ನು ಕಂಡುಕೊಂಡು, ಆನಂದಿಸುತ್ತಾನೆ. ಹೀಗೆ, ಪರಿಪೂರ್ಣ ಭಕ್ತನಿಗೆ ಭಗವಂತನು ವೈಕುಂಠವನ್ನೇ ದಯೆನೀಡುತ್ತಾನೆ. ಹೀಗಿದೆ ಈ ತಿರುವಾಯ್ ಮೊೞಿಗೆ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*\*\*\*





ತಿರುವಾಯ್ ಮೊೞಿ ನಾಲ್ಕನೆಯದಶಕ ಎಂಟನೆಯ ತಿರುವಾಯ್ಮೊೞಿ



೮. ಏಱಾಳು ಮಿಱೈಯೋನುಮ್



೧. ಏಱಾಳುಮಿಱೈಯೋನುಮ್ ಕಿಶೈಮುಹನುಮ್ ತಿರುಮಹಳುಮ್,

ಕೂಱಾಳುಮ್ ತನಿಯುಡಮ್ಬನ್ ಕುಲಙ್ಗುಲಮಾ ಅಶುರರ್ ಹಳೈ,

ನೀಱಾಹುಮ್ ಪಡಿಯಾಹನಿರುಮಿತ್ತುಪ್ಪಡೈತೊಟ್ಟ,

ಮಾಱಾಳನ್ ಕವರಾದ ಮಣಿಮಾಮೈಕುಱೈವಿಲಮೇ.



ಏಱು ಆಳುಮ್ ಇಱೈಯೋನುಮ್ = ಎತ್ತನ್ನು ವಾಹನವಾಗಿ ಉಳ್ಳ ನಾಯಕನೂ,ತಿಶೈ ಮುಹನುಮ್ = ದಿಕ್ಕುಗಳಿಗೆ ಮುಖಗಳುಳ್ಳವನೂ, ತಿರುಮಹಳುಮ್ = ಲಕ್ಷ್ಮೀದೇವಿಯೂ, ಕೂಱು = ಭಾಗಮಾಡಿಕೊಂಡಂತೆ, ಆಳುಮ್ = ನಿರ್ವಾಹಮಾಡುವ, ತನಿ ಉಡಮ್ಬನ್ = ಪರಿಪೂರ್ಣವಾದ \(ವಿಲಕ್ಷಣವಾದ\) ದೇಹವುಳ್ಳವನು \(ರೂಪವುಳ್ಳವನು\), ಕುಲಮ್ ಕುಲಮ್ ಆ = ವಂಶವಂಶವಾಗಿ, ಅಶುರರ್ ಹಳೈ = ಅಸುರರನ್ನು, ನೀಱಾಹುಮ್ ಪಡಿಯಾಹ್ = ಬೂದಿಯಾಗುವಂತೆ, ನಿರುಮಿತ್ತು = ಸಂಕಲ್ಪಿಸಿ, ಪಡೈ ತೊಟ್ಟ = ಆಯುಧವನ್ನು ತೊಟ್ಟಿರುವ, ಮಾಱು ಆಳನ್ = \(ಅವರನ್ನು\) ಎದುರಿಸುವ ಸರ್ವೇಶ್ವರನ, ಕವರಾದ = ಆಶಿಸದ, ಮಣಿಮಾಮೈ = ಸುಂದರವಾದ ರೂಪಬಣ್ಣಗಳಲ್ಲಿ, ಕುಱೈವು = ಕೊರತೆ, ಇಲಮೇ = ಇಲ್ಲದವರಾಗಿದ್ದೇವೆ. 



ಎತ್ತನ್ನು ವಾಹನವಾಗಿ ಉಳ್ಳ ನಾಯಕನೂ, ದಿಕ್ಕುಗಳಿಗೆ ಮುಖವುಳ್ಳವನೂ, ಲಕ್ಷ್ಮೀದೇವಿಯೂ, ಭಾಗಮಾಡಿಕೊಂಡಂತೆ ನಿರ್ವಹಿಸುವ ವಿಲಕ್ಷಣ ಪರಿಪೂರ್ಣಸ್ವರೂಪಿಯು. ವಂಶವಂಶವಾಗಿ ಅಸುರರನ್ನು ಬೂದಿಯಾಗುವಂತೆ ಸಂಕಲ್ಪಿಸಿ, ಆಯುಧವನ್ನು ಕೊಟ್ಟಿರುವ, ಅವರನ್ನೆದುರಿಸುವ ಸರ್ವೇಶ್ವರನ ಆಶಿಸಿದ ರೂಪಬಣ್ಣಗಳಲ್ಲಿ ಕೊರತೆ ಇಲ್ಲದವರಾಗಿದ್ದೇವೆ. 



ಇಲ್ಲಿ ಭಗವಂತನ ಅಪರೂಪವಾದ ಸ್ವರೂಪ ಸ್ವಭಾವಗಳನ್ನು ತಿಳಿಸುವುದಲ್ಲದೆ, ಅವನ ಅವತಾರ ವೈಶಿಷ್ಟ್ಯವನ್ನೂ ಅವುಗಳ ಉದ್ದೇಶವನ್ನೂ ಸೂಚಿಸಲಾಗುತ್ತದೆ. 



ವೃಷಭವಾಹನನಾದ ಶಂಕರನಿಗೆ ಸರ್ವೇಶ್ವರನು ತನ್ನ ದೇಹದ ಬಲಭಾಗವನ್ನೇ ನೀಡಿದ್ದಾನೆ. ದಿಕ್ಕುಗಳಿಗೆ ಮುಖವಿರುವವನು ಚತುರ್ಮುಖ ಬ್ರಹ್ಮ, ಸರ್ವೇಶ್ವರನ ನಾಭಿಯಲ್ಲಿ ಉದ್ಭವಿಸಿದ ಕಮಲದ ಹೂವಿನಲ್ಲಿ ಬ್ರಹ್ಮನಿಗೆ ವಾಸ, ಪಾಲ್ಗಡಲಲ್ಲಿ ಕಮಲದ ಹೂವಿನಲ್ಲಿ ಹುಟ್ಟಿದ ಲಕ್ಷ್ಮೀದೇವಿಗೆ ಸ್ವಾಮಿಯು ತನ್ನ ವಕ್ಷದಲ್ಲೇ ಸ್ಥಳಮಾಡಿಕೊಟ್ಟಿದ್ದಾನೆ. ಹೀಗೆ ಸೃಷ್ಟಿಕರ್ತನಾದ ಬ್ರಹ್ಮನಿಗೂ, ಲಯಕರ್ತನಾದ ಶಿವನಿಗೂ, ಸರ್ವಸಂಪತ್ಕರಿಯಾದ ಲಕ್ಷ್ಮಿದೇವಿಗೂ ಸರ್ವೇಶ್ವರನ ಸ್ವರೂಪದಲ್ಲೇ ಸ್ಥಳ. ಅವನ ದೇಹವನ್ನು ಅವರು ಭಾಗಮಾಡಿಕೊಂಡು ಸ್ವಸ್ಥರಾಗಿ ವಾಸಿಸುತ್ತಾರೆ. ಎಲ್ಲರನ್ನೂ ಒಳಗೊಂಡ ಅವನ ರೂಪ ಅತ್ಯಂತ ವಿಲಕ್ಷಣವಾಗಿ, ಆಕರ್ಷಕವಾಗಿ, ಪರಿಪೂರ್ಣವಾಗಿದೆ. 



ಸರ್ವೇಶ್ವರನು ಪಂಚದಿವ್ಯಾಯುಧಗಳನ್ನು ಧರಿಸಿದ್ದಾನೆ. ಪಾಂಚಜನ್ಯವೆಂಬ ಶಂಖ, ಸುದರ್ಶನವೆಂಬ ಚಕ್ರ, ಕೌಮೋದಕೀ ಎಂಬ ಗದೆ, ನಂದಕ ಎಂಬ ಖಡ್ಗ, ಮತ್ತು ಶಾರ್ಜ್ಗವೆಂಬ ಬಿಲ್ಲು – ಇವೇ ಆ ಪಂಚಾಯುಧಗಳು, ದುಷ್ಟರಾದ ಅಸುರರ ಕುಲವನ್ನೇ ಬುಡಮಟ್ಟ ನಾಶಮಾಡುವುದೇ ಉದ್ದೇಶ. 



ದುಷ್ಟನಿಗ್ರಹಕ್ಕಾಗಿ ಭಗವಂತನು ನಾನಾರೂಪಗಳನ್ನು ಧರಿಸಿದನು. ಅವುಗಳೆಲ್ಲವೂ ಆಶ್ಚರ್ಯಾದ್ಭುತ ವಿಷಯಗಳಿಂದ \(ಪ್ರಸಂಗಗಳಿಂದ\) ತುಂಬಿ ಮೆರೆಯುತ್ತವೆ. ಸರ್ವೇಶ್ವರನ ರೂಪವನ್ನೂ ಬಣ್ಣವನ್ನೂ ಈ ಕಾರಣದಿಂದಲೇ ಇದೇ ಎಂದು ಹೇಳುವುದಕ್ಕೆ ಆಗುವುದಿಲ್ಲ. ಅವನು ಸಮಯಕ್ಕೆ ತಕ್ಕಂತೆ ಅವತರಿಸಿದ ರೂಪಗಳೂ ಆಶಿಸಿದ ಬಣ್ಣಗಳೂ ಹೇರಳವಾಗಿವೆ. ಅವಕ್ಕೆ ಯಾವ ಕೊರತೆಯೂ ಇಲ್ಲ. 



೨. ಮಣಿಮಾಮೈ ಕುಱೈವಿಲ್ಲಾ ಮಲರ್ ಮಾದರು ಱೈ ಮಾರ್ ಪನ್,

ಅಣಿಮಾನತ್ತಡವರೈತ್ತೋಳ್ ಅಡಲಾೞಿತ್ತಡಕ್ಕೈಯನ್,

ಪಣಿಮಾನಮ್ ಪಿೞೈಯಾಮೇ ಅಡಿಯೇನೈಪ್ಪಣಿಕ್ಕೊಣ್ಡ,

ಮಣಿಮಾಯನ್ ಕವರಾದ ಮಡನೆಂಜಾಲ್ ಕುಱೈವಿಲಮೇ. 



ಮಣಿ = ಹೊಳೆಯುವ \(ಸುಂದರವಾದ\), ಮಾಮೈ = ರೂಪಬಣ್ಣಗಳಿಗೆ, ಕುಱೈವು = ಕಡಮೆ, ಇಲ್ಲಾ = ಇಲ್ಲದ, ಮಲರ್ ಮಾದರ್ = ಹೂವಿನಲ್ಲಿ, ಹುಟ್ಟಿದ ಲಕ್ಷ್ಮೀದೇವಿಯು, ಉಱೈ = ವಾಸಿಸುವ, ಮಾರ್ ಪನ್ = ಎದೆಯುಳ್ಳವನೂ, ಅಣಿ = ಸುಂದರವಾಗಿ, ಮಾನಮ್ = ಘನತೆಗೆ ತಕ್ಕ, ತಡ = ದೀರ್ಘವಾದ, ವರೈ = \(ಬೆಟ್ಟವಾದ ಹಾಗೆ\) ಬಲಿಷ್ಠವಾದ,ತೋಳ್ = ತೋಳುಗಳುಳ್ಳವನೂ, ಅಡಲ್ ಆೞಿ = ತೀಕ್ಷ್ಣವಾದ \(ಸಮರ್ಥವಾದ\) ಚಕ್ರಾಯುಧವನ್ನುಳ್ಳ, ತಡ = ದೊಡ್ಡ \(ವಿಶಾಲವಾದ\), ಕೈಯನ್ = ಕೈಉಳ್ಳವನೂ, ಪಣಿ ಮಾನಮ್ = ಕೈಂಕರ್ಯಕಾರ್ಯವು, ಪಿೞೈಯಾಮೇ = ತಪ್ಪದಹಾಗೆ, ಅಡಿಯೇನೈ = ದಾಸನನ್ನು \(ನನ್ನನ್ನು\), ಪಣಿಕ್ಕೊಣ್ಡು = ಕಿಂಕರನನ್ನಾಗಿ ಮಾಡಿಕೊಂಡು, ಮಣಿಮಾಯನ್ = ಬೆಳಗುವ ಆಶ್ಚರ್ಯಕಾರಿಯನ್ನು \(ಸರ್ವೇಶ್ವರನನ್ನು\), ಕವರಾದ = ಆಶಿಸದ, ಮದ = ಕೃತ್ರಿಮವಿಲ್ಲದ \(ಶುದ್ಧವಾದ\), ನೆಂಜಾಲ್ = ಮನಸ್ಸಿನಿಂದ ಕೂಡಿ, ಕುಱೈವು ಇಲಮೇ = ಕೊರತೆ ಇಲ್ಲದವರಾಗಿದ್ದೇವೆ. 



ಹೊಳಪು ಸೌಂದರ್ಯಗಳ ರೂಪಬಣ್ಣಗಳಿಗೆ ಕೊರತೆಯಿಲ್ಲದ ಹೂವಿನಲ್ಲಿ ಹುಟ್ಟಿದ ಲಕ್ಷ್ಮೀದೇವಿಯು ನಿತ್ಯವಾಸಮಾಡುವ ಎದೆಯುಳ್ಳವನೂ, ಸುಂದರವೂ ಘನತೆಗೆ ತಕ್ಕದ್ದೂ ದೀರ್ಘವೂ ಬೆಟ್ಟದ ಹಾಗೆ ಬಲಿಷ್ಠವಾದ ತೋಳುಗಳನ್ನುಳ್ಳವನೂ, ತೀಕ್ಷ್ಣವಾದ \(ಸಮರ್ಥವಾದ\) ಚಕ್ರಾಯುಧವನ್ನುಳ್ಳ ದೊಡ್ಡ ಕೈಯುಳ್ಳವನೂ, \(ತನಗೆ\) ಕೈಂಕರ್ಯಕಾರ್ಯವು ತಪ್ಪದ ಹಾಗೆ ದಾಸನಾದ ನನ್ನನ್ನು ಕಿಂಕರನನ್ನಾಗಿ ಮಾಡಿಕೊಂಡು ಬೆಳಗುವ ಆಶ್ಚರ್ಯಕಾರಿಯಾದ ಸರ್ವೇಶ್ವರನನ್ನು ಆಶಿಸದ ಕೃತ್ರಿಮವಿಲ್ಲದ \(ಶುದ್ಧವಾದ\) ಮನಸ್ಸಿನಿಂದ ಕೂಡಿ, ಕೊರತೆಯಿಲ್ಲದವರಾಗಿದ್ದೇವೆ. 



“ಮಣಿಮಾಮೈ...............ಮಾರ್ ಬನ್” – ಲಕ್ಷ್ಮೀದೇವಿ ಸಾಕ್ಷಾತ್ ನಿತ್ಯಸುಂದರಿ. ಸುಕುಮಾರ್‍ಅ ಶರೀರ. ಹೊಳಪು ತುಂಬಿದ ಮೈ. ಯಾವ ರೀತಿಯಲ್ಲೂ ಸೌಂದರ್ಯದಲ್ಲಿ ಕೊರತೆಯಿಲ್ಲದ ಆಕೆ ನಿತ್ಯವಾಸಮಾಡಲು ಭಗವಂತನು ತನ್ನ ವಕ್ಷಸ್ಥಳವನ್ನೇ ಅನುಕೂಲಮಾಡಿ ಕೊಟ್ಟಿದ್ದಾನೆ. ಅದೂ ಸಹ ಸೌಕುಮಾರ್ಯ ಯೌವನಗಳಿಂದ ತುಂಬಿದೆ. 



“ಅಣಿ ಮಾನತ್ತಡವರೈತ್ತೋಳ್” – ಲಕ್ಷ್ಮೀದೇವಿಗೆ ಆಶ್ರಯವಿತ್ತು ಆಧಾರವಾಗಿರುವ ಭಗವಂತನ ತೋಳುಗಳು ಸುಂದರವೂ, ಬಲಿಷ್ಠವೂ, ದೀರ್ಘವೂ, ಘನತೆಗೆ ತಕ್ಕವೂ ಆಗಿವೆ. 



“ಅಡಲಾೞಿ ತಡಕೈಯನ್” – ಭಗವಂತನ ಕೈಯಲ್ಲಿ ಚಕ್ರಾಯುಧವಿದೆ. ಅದು ಬಲಿಷ್ಠವಾದದ್ದು. ಹೊಳಪುಳ್ಳದ್ದು. ತೀಕ್ಷ್ಣವಾದ ಧಾರೆಗಳುಳ್ಳದ್ದು. ಅದಕ್ಕೆ ತಕ್ಕ ಭಗವಂತನ ಕೈಗಳು ಶಕ್ತಿಪೂರ್ಣವಾಗಿ, ದೊಡ್ಡದಾಗಿ \(ವಿಸ್ತಾರವಾಗಿ\) ಇವೆ. 



“ಪಣಿಮಾನಮ್ ಪಿೞೈಯಾಮೇ” – ತನಗೆ ನಡೆಸಬೇಕಾದ ನಿತ್ಯಕೈಂಕರ್ಯಗಳು ಚೊಕ್ಕವಾಗಿ ನಡೆಯಬೇಕು. ಅವಕ್ಕೆ ಯಾವ ಕೊರತೆಯೂ ಉಂಟಾಗಬಾರದು. ಆದ್ದರಿಂದ ಈ ಕೆಲಸಕ್ಕೆ ತಕ್ಕ ಯೋಗ್ಯರಾದ ಕಿಂಕರರನ್ನು ಭಗವಂತನು ಕೃಪೆಮಾದಿ ಆರಿಸಿಕೊಳ್ಳುತ್ತಾನೆ. ಅವರು ತನ್ನಕೈಂಕರ್ಯ ನಡೆಸಲು ಅವಕಾಶಕೊಡುತ್ತಾನೆ. 



ಆಳ್ವಾರರು ಹೇಳುತ್ತಾರೆ: ಲಕ್ಷ್ಮೀದೇವಿಯು ನಿತ್ಯವಾಸ ಮಾಡಲು ತಕ್ಕ ಎದೆಯನ್ನುಳ್ಳವನೂ, ಆಕೆಯನ್ನೂ, ತನ್ನ ಸೃಷ್ಟಿಯೆಲ್ಲವನ್ನೂ ಸಂರಕ್ಷಣೆ ಮಾಡಲು ತಕ್ಕ ಬಲಿಷ್ಠವೂ ದೀರ್ಘವೂ ಆದ ತೋಳುಗಳನ್ನುಳ್ಳವನೂ ಎದುರಾಳಿಗಳನ್ನು ನಿಗ್ರಹಿಸಲು ತಕ್ಕ ಚಕ್ರಾಯುಧವನ್ನುಳ್ಳವನೂ, ತನಗೆ ಒದಗಬೇಕಾದ ನಿತ್ಯಕೈಂಕರ್ಯಗಳು ತಪ್ಪದೆ ಒಪ್ಪವಾಗಿ ನಡೆಸುವಂಥ ಉತ್ತಮವಾದ ಕಿಂಕಿರರನ್ನುಳ್ಳವನೂ ಆದ ಭಗವಂತನ ಗುಣಗಾನ ಮಾಡದ, ಅವನ ಕೈಂಕರ್ಯಮಾಡದ ಅಶುದ್ಧವಾದ ಮನಸ್ಸನ್ನು ಹೊಂದದೆ ಇರುವುದರಿಂದ, ನಮಗೆ ಯಾವ ಕೊರತೆಯೂ ಇಲ್ಲ. 



೩. ಮಡನೆಂಜಾಲ್ ಕುಱೈವಿಲ್ಲಾ ಮಹಳ್ ತಾಯ್ ಶೆಯ್ ದೊರು ಪೇಯ್ ಚ್ಚಿ,

ವಿಡನಂಜ ಮುಲೈಶುವೈತ್ತ ಮಿಹು ಞಾನಚ್ಚಿಱುಕುೞವಿ,

ಪಡನಾಹತ್ತಣೈಕ್ಕಿಡನ್ದ ಪರುವರೈತ್ತೋಳ್ ಪರಮ್ ಪುರುಡನ್,

ನೆಡುಮಾಯನ್ ಕವರಾದ ನಿಱೈವಿನಾಲ್ ಕುಱೈವಿಲಮೇ. 



ಮಡನೆಂಜಾಲ್ = ಅವಿವೇಕವಾದ ಮನಸ್ಸಿನಿಂದ, ಕುಱೈವು ಇಲ್ಲಾ = ಯಾವ ಕೊರತೆಯೂ ಇಲ್ಲದಂತೆ, ಮಹಳ್ ತಾಯ್ ಶೆಯ್ದು = ತಾಯಿಯಂತೆ ವೇಷಧರಿಸಿದವಳಾದ, ಒರು ಪೇಯ್ ಚ್ಚಿ = ಒಬ್ಬ ರಾಕ್ಷಸಿಯ, ವಿಡಮ್ ನಂಜಮ್ = ಕ್ರೂರವಿಷದ, ಮುಲೈ = ಮೊಲೆಯನ್ನು, ಶುವೈತ್ತ = ಆಶೆಯಿಂದ ಉಂಡ, ಮಿಹಞಾನಮ್ = ಅಪರಿಮಿತಜ್ಞಾನದ \(ಪರಿಪೂರ್ಣಜ್ಞಾನದ\), ಶಿಱು ಕುೞವಿ = ಹೆಡೆಬಿಚ್ಚಿದ ಸರ್ಪದ, ಅಣೈ= ಹಾಸುಗೆಯಲ್ಲಿ, ಕಿಡನ್ದ = ಪವಡಿಸಿದ, ಪರುವರೈತ್ತೋಳ್ = ದೊಡ್ಡ ಬೆಟ್ಟದ ಹಾಗಿರುವ ತೋಳುಗಳುಳ್ಳವನೂ, ಪರಮ್ ಪುರುಡನ್ = ಪುರುಷೋತ್ತಮನೆಂದು ಪ್ರಸಿದ್ಧಿಪಡೆದವನೂ \(ಪರಮಪುರುಷನೂ\), ನೆಡುಮಾಯನ್ = ಅತ್ಯಂತ ಆಶ್ಚರ್ಯಕಾರಿಯನ್ನು ಕವರಾದ = ಆಶಿಸದ, ನಿಱೈವಿನಾಲ್ = ದೃಡಮನಸ್ಸಿನಿಂದ \(ಪರಿಪೂರ್ಣತೆಯಿಂದ\), ಕುಱೈವು ಇಲಮೇ = ಕೊರತೆ ಇಲ್ಲದವರಾಗಿದ್ದೇವೆ. 



ಅವಿವೇಕವಾದ ಮನಸ್ಸಿನಿಂದ, ಯಾವ ಕೊರತೆಯೂ ಇಲ್ಲದಂತೆ, ತಾಯಿಯಂತೆ ವೇಷಧರಿಸಿದವಳಾದ ಒಬ್ಬ ರಾಕ್ಷಸಿಯ ಕ್ರೂರ ವಿಷದ ಮೊಲೆಯನ್ನು ಬಿಚ್ಚಿದ ಸರ್ಪದ ಹಾಸುಗೆಯಲ್ಲಿ ಪವಡಿಸಿದ ದೊಡ್ಡ ಬೆಟ್ಟದ ಹಾಗಿರುವ ತೋಳುಗಳುಳ್ಳವನೂ, ಪುರುಷೋತ್ತಮನೆಂದು ಹೆಸರು ಪಡೆದವನೂ, ಅತ್ಯಂತ ಆಶ್ಚರ್ಯಕಾರಿಯಾದವನನ್ನು ಆಶಿಸದ ದೃಢಮನಸ್ಸಿನಿಂದ ಕೊರತೆ ಇಲ್ಲದವರಾಗಿದ್ದೇವೆ. 



“ಮಡನೆಂಜಾಲ್..............ಕುೞವಿ’ – ಎಂಬ ಪಾಶುರದಎರಡು ಸಾಲುಗಳಲ್ಲಿ ’ಪೂತನಿ’ಯ ವೃತ್ತಾಂತವನ್ನುಹೇಳಲಾಗುತ್ತದೆ. ಇದು ಭಗವಂತನ ಕೃಷ್ಣಾವತಾರದ ಒಂದು ಆಶ್ಚರ್ಯಕಾರಕ ಪ್ರಸಂಗ. ಶ್ರೀಕೃಷ್ಣನು ಇನ್ನೂ ಎರಡು ತಿಂಗಳ ಹಸುಗೂಸು ಬಂದಳು ನಂದಗೋಕುಲಕ್ಕೆ ’ಪೂತನಿ’ ಎಂಬ ರಾಕ್ಷಸಿ. ಎಳೆಯ ಮಕ್ಕಳಿಗೆ ತನ್ನ ಮೊಲೆಯನ್ನುಣಿಸಿ, ಅವರನ್ನು ಕೊಲ್ಲುವುದು ಅವಳ ಕೆಲಸ, ನಂದಗೋಕುಲದಲ್ಲಿ ನಂದಗೋಪನ ಮನೆಗೆ ಅವಳು ಬಂದಳು. ಶಿಶುವಾದ ಕೃಷ್ಣನ ಬಳಿಯಲ್ಲಿ ಯಾರೂ ಇರಲಿಲ್ಲ. ಆ ಸಮಯದಲ್ಲಿ ಪೂತನಿಯು ತಾಯಿ ಯಶೋದೆಯಂತೆ ವೇಷ ಮರೆಸಿಕೊಂಡಳು ಕೃಷ್ಣನನ್ನು ಕೈಗೆ ಎತ್ತಿಕೊಂಡಳು. ಬಲು ಅಕ್ಕರೆಯಿಂದ ಎತ್ತಿಕೊಂಡಳು. ಆಶೆಯಿಂದ ಅವನಿಗೆ ತನ್ನ ಮೊಲೆಯನ್ನೂಡಿಸಿದಳು. ಅವಳು ನಡೆಸಿದ್ದೆಲ್ಲಾ ಕೃತ್ರಿಮವೇ. ತಾನು ತುಂಬ ಜಾಣೆಯೆಂದೂ ಚತುರೆಯೆಂದೂ, ಕಂಸನ ಆಜ್ಞೆಯನ್ನು ಸರಾಗವಾಗಿ ಪೂರ್ತಿಗೊಳಿಸುವಳೆಂದೂ ಬಗೆದಳು. ಆದರೆ, ಅವಳ ಯೋಚನೆಯಲ್ಲಿ ಅವಿವೇಕದಿಂದ ತುಂಬಿತ್ತು. ಹಸುಗೂಸಾದರೇನು, ಕೃಷ್ಣನು ಸರ್ವಜ್ಞನಲ್ಲವೇ? ಜ್ಞಾನಸ್ವರೂಪಿಯೇ ಅಲ್ಲವೇ? ಅವಳ ಕಪಟ ಅವನಿಗೆ ಅರಿವಾಗದೇ? ಕೃಷ್ಣನು ಅವಳ ವಿಷದ ಮೊಲೆಯನ್ನು ಆದರದಿಂದ ಸ್ವೀಕರಿಸಿದನು. ವಿಷದ ಹಾಲನ್ನು ಚಪ್ಪರಿಸುತ್ತಾ ಕುಡಿದನು. ಆದದ್ದೇನು? ಅವನು ಆಡುತ್ತಲೇ ಉಳಿದನು. ಪೂತನಿಯು ತನ್ನ ನಿಜರೂಪದಲ್ಲಿ ಮಗ್ಗುಲಲ್ಲೇ ಸತ್ತುಬಿದ್ದಳು. ತಾಯಿ ಯಶೋದೆ ಬಂದಳು. ಸತ್ತ ರಾಕ್ಷಸಿಯನ್ನೂ ಮಗ್ಗುಲಲ್ಲೇ ಆಟವಾಡುತ್ತಿದ್ದ ಶಿಶುವನ್ನೂ ಕಂಡು ಆಶ್ಚರ್ಯಪಟ್ಟಳು. ಗೋಕುಲದ ಸ್ತ್ರೀಯರೆಲ್ಲರೂ ಬಂದು ನೋಡಿದರು. ಎಂಥ ಆಶ್ಚರ್ಯ\! 



“ಪಡನಾಹತ್ತಣೈ.................ತ್ತೋಳ್” – ಭಗವಂತನ ಪಾಲ್ಗಡಲಲ್ಲಿ ಶೇಷನನ್ನು ಹಾಸುಗೆಯಾಗಿ ಮಾಡಿಕೊಂಡು, ಪವಡಿಸಿರುವ ಭವ್ಯವಾದ ರೂಪದ ವಿವರಣೆ ಇದು. ಪರಮಸಮರ್ಥನಾಗಿ ಅವನು ಪವಡಿಸಿದರೂ, ಅವನ ಯೋಚನೆಯೆಲ್ಲವೂ ಜಗದ್ರಕ್ಷಣೆಯನ್ನು ಕುರಿತೇ. ಬ್ರಹ್ಮಾದಿದೇವತೆಗಳೂ, ಮಹರ್ಷಿಗಳೂ, ಮುಂತಾದ ಎಲ್ಲ ಮೇಲಣಲೋಕದವರೂ ಭಗವಂತನಲ್ಲಿ ತಮ್ಮ ಕಷ್ಟಗಳನ್ನು ಹೇಳಿಕೊಂಡು ರಕ್ಷಣೆಯನ್ನು ಕೇಳುತ್ತಿದ್ದಾಗ, ಭಗವಂತನು ಪವಡಿಸಿರುವ ಹಾಗೆಯೇ ಅವರ ಸಂಕಟಗಳನ್ನು ನಿವಾರಿಸುವ ಉಪಾಯಗಳನ್ನು ಸೂಚಿಸಿ, ಅವರನನ್ನುಗ್ರಹಿಸುವನು. 



“ಪರಮ ಪುರುಡನ್” – ಭಗವಂತನು ’ಪರ’ದಲ್ಲಿದ್ದರೂ, ಅವನನ್ನು ಪುರುಷೋತ್ತಮನೆಂದು ಕರೆಸಿಕೊಳ್ಳುತ್ತಾವೆ. ಅವನನ್ನು ಎಲ್ಲ ಚೇತನರೂಆಶಿಸಿ, ಪ್ರೇಮಿಸಿ, ಅವನೊಡನೆ ಕೂಡಿಕೊಳ್ಳುವುದೊಂದೇ ಅವರಿಗೆಲ್ಲ ಮುಖ್ಯ ಕರ್ತವ್ಯವೆಂದು ತಿಳಿದು ಆ ದಿಶೆಯಲ್ಲಿ ಎಡೆಬಿಡದಂತೆ ಪ್ರಯತ್ನಿಸುತ್ತಾರೆ. ಈ ಕಾರಣದಿಂದ ಭಗವಂತನು ’ಪರಮ ಪುರುಷ’, ’ಪುರುಷೋತ್ತಮ’, ಎನ್ನಿಸಿಕೊಳ್ಳುತ್ತಾನೆ. 



“ನೆಡುಮಾಯನ್” – ಅತ್ಯಂತ ಆಶ್ಚರ್ಯಾದ್ಭುತ ಕಾರ್ಯಗಳಲ್ಲಿ ಸರ್ವೇಶ್ವರನು ಅದ್ವಿತೀಯನು, ಅಂಥ ಕಾರ್ಯಗಳು ಲೆಕ್ಕವಿಲ್ಲದಷ್ಟಿವೆ. ಸಮುದ್ರಮಥನಮಾಡುವುದರಲ್ಲಿ ಹಂತಹಂತಕ್ಕು ಆಶ್ಚರ್ಯವೆ, ಅದ್ಭುತವೇ\! ಹಿರಣ್ಯಾಕ್ಷ ಹಿರಣ್ಯಕಶಿಪುಗಳ ಸಂಹಾರದಲ್ಲಿ, ರಾವಣ ಕುಂಭಕರ್ಣರ ಸಂಹಾರದಲ್ಲಿ, ರಾಕ್ಷಸಕುಲವನ್ನೇ ನಾಶಮಾಡುವುದರಲ್ಲಿ, ಮುಂತಾದ ಇನ್ನೂ ನಾನಾಅವತಾರ ಕಾರ್ಯಗಳಲ್ಲಿ ಭಗವಂತನನ್ನು ಮೀರಿಸುವವರೇ ಇಲ್ಲ. 



ಆಳ್ವಾರರು ಹೇಳುತ್ತಾರೆ: ಪರ, ವಿಭವಾದಿ ನಾನಾಸ್ವರೂಪಗಳಲ್ಲಿ ಶೋಭಿಸುವ ಪರಿಪೂರ್ಣ ಜ್ಞಾನಸ್ವರೂಪಿಯನ್ನು ಬಿಡದೆ ಆಶಿಸುವ ದೃಢಮನಸ್ಸನ್ನುಳ್ಳವರಾದ ಭಕ್ತರಾದ್ದರಿಂದ, ನಮಗೆ ಬೇರಾವ ಕೊರತೆಯೂ ಇಲ್ಲ. 



೪. ನಿಱೈವಿನಾಲ್ ಕುಱೈವಿಲ್ಲಾ ನೆಡುಮ್ ಪಣೈತ್ತೋಳ್ ಮಡಮ್ ಪಿನ್ನೈ,

ಪೊಱೈಯಿನಾಲ್ ಮುಲೈಯಣೈವಾನ್ ಪೊರುವಿಡೈಯೇ ಉಡರ್ ತ್ತುಹನ್ದ,

ಕಱೈಯಿನಾರ್ ತುವರುಡುಕ್ಕೈ ಕಡೈಯಾವಿನ್ ಕೞಿಕೋಲ್ ಹೈ,

ಶಱೈಯಿನಾಲ್ ಕವರಾದ ತಳಿರ್ ನಿಱತ್ತಾಲ್ ಕುಱೈ ವಿಲಮೇ. 



ನಿಱೈವಿನಾಲ್ = ಪರಿಪೂರ್ಣತೆಯಿಂದ, ಕುಱೈವು ಇಲ್ಲಾ = ಯಾವ ಕೊರತೆಯೂ ಇಲ್ಲದ, ನೆಡು = ಉದ್ದನಾದ, ಪಣೈ = ಸರಳವಾದ, ತೋಳ್ = ತೋಳುಗಳ, ಮಡಮ್ = ಅರಿತೂ ಅರಿಯದಂತಿರುವ, ಪಿನ್ನೈ = ನಪ್ಪಿನ್ನೈದೇವಿಯ, ಪೊಱೈಯಿನಾಲ್ = ಸಹನ ಶಕ್ತಿಗಳಿಂದ, ಮುಲೈ ಅಣೈವಾನ್ = ಮೊಲೆಗಳ ಮೇಲೆ ಪವಡಿಸುವ ಕಾರಣದಿಂದ, ಪೊರುವಿಡೈ ಏೞುಮ್ =ಹೋರಾಡತಕ್ಕ ಎತ್ತುಗಳು \(ಗೂಳಿಗಳು\) ಏಳನ್ನೂ, ಆದರ್ ತ್ತು = ಅಡಗಿಸಿ \(ಕಟ್ಟಿಹಾಕಿ\), ಉಹನ್ದ = ಹರ್ಷಿಸಿದವನೂ, ಕಱೈಯಿನ್ = ಕಲೆಗಳಿಂದ, ಆರ್ = ತುಂಬಿರುವ, ತುವರ್ ಉಡುಕ್ಕೈ = ಮಾಸಿದ \(ಮಣ್ಣು ಬಣ್ಣದ\) ಬಟ್ಟೆಗಳಿಂದ, ಕಡೈಯ = ಕಡೆಯಲ್ಲಿ ಬರುವ, ಆವಿನ್ = ಹಸುವಿನ, ಕೞಿಕೋಲ್ = ಶಿಕ್ಷಣಕೋಲನ್ನು, ಕೈ = ಕೈಯಲ್ಲಿ ಉಳ್ಳವನೂ, ಶಱೈಯಿನಾರ್ = ತನ್ನ ರಕ್ಷಣೆಗೆ ಬೇರೆ ಯಾರನ್ನೂಆಶ್ರಯಿಸದವನೂ, ಆದ ಸರ್ವೇಶ್ವರನನ್ನು, ಕವರಾದ = ಆಶಿಸದ, ತಳಿರ್ ನಿಱತ್ತಲ್ = ಎಳೆಚಿಗುರಿನ ಬಣ್ಣದಿಂದ,ಕುಱೈವು ಇಲಮೇ= ಕೊರತೆ ಇಲ್ಲದವರಾಗಿದ್ದೇವೆ. 



ಪರಿಪೂರ್ಣತೆಯಿಂದ ಯಾವ ಕೊರತೆಯೂ ಇಲ್ಲದ, ಉದ್ದನಾದ ಮತ್ತು ಸರಳವಾದ ತೋಳುಗಳ, ಅರಿತೂ ಅರಿಯದಂತಿರುವ ನಪ್ಪಿನ್ನೈದೇವಿಯ ಸಹನಶಕ್ತಿಗಳಿಂದ ಕೂಡಿದ ಮೊಲೆಗಳ ಮೇಲೆ ಪವಡಿಸುವ ಕಾರಣದಿಂದ ಹೋರಾಡತಕ್ಕ ಏಳುಗೂಳಿಗಳನ್ನು ಅಡಗಿಸಿ \(ಕಟ್ಟಿಹಾಕಿ\) ಹರ್ಷಿಸಿದವನೂ, ಕಲೆಗಳಿಂದ ತುಂಬಿರುವ ಮಣ್ಣುಬಣ್ಣ್ದ \(ಮಾಸಿದ\) ಬಟ್ಟೆಗಳಿಂದ ಕಡೆಯಲ್ಲಿ ಬರುವ ಆಕಳಿನ ಶಿಕ್ಷಣ ಕೋಲನ್ನು ಕೈಯಲ್ಲಿ ಉಳ್ಳವನೂ, ತನ್ನ ರಕ್ಷಣೆಗೆ ಬೇರೆ ಯಾರನ್ನೂ ಆಶ್ರಯಿಸದವನೂ ಆದ ಸರ್ವೇಶ್ವರನನ್ನು ಆಶಿಸದ ಎಳೆಚಿಗುರಿನ ಬಣ್ಣದಿಂದ ಕೊರತೆ ಇಲ್ಲದವರಾಗಿದ್ದೇವೆ. 



ಪಾಶುರದ ಮೊದಲ ಎರಡು ಸಾಲುಗಳು ನಪ್ಪಿನ್ನೈದೇವಿಯ \(ನೀಳಾದೇವಿಯ ಸತ್ಯೆ ಎಂಬಾಕೆಯ\) ದೇಹಸೌಂದರ್ಯವನ್ನೂ, ಆಕೆಯನ್ನು ಮದುವೆಯಾಗಲು ಶ್ರೀಕೃಷ್ಣನು ನಡೆಸಿದ ಸಾಹಸವನ್ನೂ ಹೇಳಲಾಗುತ್ತದೆ. ಕುಂಭ ಎಂಬ ಗೋವಳರಾಜನ ಮಗಳು ಸತ್ಯೆ ಎಂಬವಳು. ಅವಳು ಅತಿಶಯಸುಂದರಿ. ಅವಳನ್ನು ಮದುವೆಯಾಗುವವರು ತಾನು ಕೊಬ್ಬಿಸಿ ಬೆಳೆಸಿರುವ ಏಳುಗೂಳಿಗಳನ್ನು ಒಬ್ಬನೇ ಎದುರಿಸಿ ಕಟ್ಟಿಹಾಕಬೇಕೆಂಬುದು ವೀರ್ಯಶುಲ್ಕ. ಶ್ರೀಕೃಷ್ಣನು ಅಲ್ಲಿಗೆ ಹೋಗಿ, ಏಳು ಎತ್ತುಗಳನ್ನೂ ಕಟ್ಟಿಹಾಕಿ, ಸತ್ಯೆಯನ್ನು ಮದುವೆಯಾದ ಎಂಬುದು ಕತೆ. ಭಗವಂತನು ಸರ್ವಸಮರ್ಥನೆಂದು ಹೇಳುವುದು ಇದು.



ಪಾಶುರದ ಮೂರನೇ ನಾಲ್ಕನೇ ಸಾಲುಗಳಲ್ಲಿ ಭಗವಂತನು ಗೋವಳನಾಗಿ ಸಂಚರಿಸುತ್ತಿದ್ದ ವಿಷಯದ ವರ್ಣನೆ ಇದೆ. ಗೋವಳ ಬಾಲಕರ ಜೊತೆಯಲ್ಲಿ ಗೋವುಗಳನ್ನು ಮೇಯಿಸಲು ಶ್ರೀಕೃಷ್ಣನೂ ಹೋಗುತ್ತಿದ್ದನು. ಆ ಬಾಲಕರ ಹಾಗೆಯೇ ಅವನೂ ಮಾಸಿದ ಮಣ್ಣುಬಟ್ಟೆಗಳನ್ನು ಉಟ್ಟುತೊಟ್ಟು ಮಾಡುತ್ತಿದ್ದನು. \(ಉಡುತ್ತಲೂ ತೊಡುತ್ತಲೂ ಇದ್ದನು\). ಅವನ ಕೈಯಲ್ಲಿ ಒಂದು ಕೋಲು ದನಗಳ ಮಂದೆಯಿಂದ ದೂರಸರಿದು ಹಿಂದುಬಿದ್ದಿದ್ದ ತುಂಟಸೋಮಾರಿ ದನಗಳಿಗೆ ಚುರುಕು ಮಾಡಲು ಅದು – ಶಿಕ್ಷಿಸುವ ಕೋಲು. ಆದರೆ, ಬಾಲಕನೇ ಆಗಿದ್ದರೂ ಸಹ, ತನಗೆ ಯಾವ ಭಯವೂ ಇಲ್ಲದಂತೆಯೂ, ಯಾರ ರಕ್ಷಣೆಯೂ ತನಗೆ ಬೇಡವೆಂದೂ ತೋರಿಸುವಂತೆ ನಿರ್ಭಯವಾಗಿ ಕಾಡಿನಲ್ಲಿ ಓಡಾಡುತ್ತಿದ್ದನೆಂದೂ ವಿವರಣೆ ಕೊಡುವುದು ಈ ಎರಡು ಸಾಲುಗಳು. 



ಆಳ್ವಾರರು ಹೇಳುತ್ತಾರೆ: ಸರ್ವಸಮರ್ಥನೂ, ಎಲ್ಲರ ರಕ್ಷಣೆಯ ಭಾರವನ್ನು ವಹಿಸಿಕೊಂಡವನೂ, \(ಸರ್ವರಕ್ಷಕನೂ\) ಮತ್ತು ಎಳೆಯ ಚಿಗುರಿನಂತೆ ಆಕರ್ಷಕವಾದ ಮೈಬಣ್ಣವುಳ್ಳವನೂ ಆದ ಭಗವಂತನನ್ನು ಕುರಿತ ಆಶೆಯಲ್ಲಿ ನಮಗೆ ಯಾವ ಕೊರತೆಯೂ ಇಲ್ಲ. 



೫. ತಳಿರ್ ನಿಱತ್ತಾಲ್ ಕುಱೈವಿಲ್ಲಾತ್ತನಿಚ್ಚಿ ಱೈಯಿಲ್ ವಿಳಪ್ಪುಟ್ರ,

ಕಿಳಿಮೊೞಿಯಾಳ್ ಕಾರಣಮ್ ಕ್ಕಿಳರರಕ್ಕನ್ ನಹರೆರಿತ್ತ,

ಕಳಿಮಲರ್ ತ್ತು ೞಾಯಲಙ್ಗಲ್ ಕಮೞ್ ಮುಡಿಯನ್ ಕಡಲ್

ಅಳಿಮಿಕ್ಕಾನ್ ಕವರಾದ ಅಱಿವಿನಾಲ್ ಕುಱೈವಿಲಮೇ. 



ತಳಿರ್ ನಿಱತ್ತಾಲ್ = ತಳಿರಿನ \(ಎಳೆಯ ಚಿಗುರಿನ\) ಬಣ್ಣದಿಂದ \(ಸುಂದರವಾಗಿ\), ಕುಱೈವು ಇಲ್ಲಾ = ಯಾವ ಕೊರತೆಯೂ ಇಲ್ಲದ, ತನಿ = ಶ್ರೇಷ್ಠವಾದ \(ಪೂರ್ಣವಾದ\), ಶಿಱೈಯಿಲ್ = ಕೋಟೆಯಲ್ಲಿ, ವಿಳಪ್ಪು ಉಟ್ರ = ಬಹಳ ಪ್ರಸಿದ್ಧವಾದ, ಕಿಳಿಮೊೞಿಯಾಳ್ = ಗಿಳಿಯ ಮಾತಿನವಳ, ಕಾರಣಮ್ ಆ = ಕಾರಣವಾಗಿ, ಕಿಳರ್ ಅರಕ್ಕನ್ = ಕ್ರೂರರಾಕ್ಷಸನ, ನಹರ್ = ನಗರವನ್ನು, ಎರಿತ್ತ = ಉರಿಸಿದ, ಕಳಿಮಲರ್ = ಮಧುವಿನಿಂದಲೂ ಪರಿಮಳದಿಂದಲೂ ಕೂಡಿದ ಹೂವಿನ, ತುೞಾಯ್ = ತುಲಸಿಯ, ಅಲಙ್ಗಲ್ = ಮಾಲೆಯಿಂದ, ಕಮೞ್ = ಪರಿಮಳಿಸುವ, ಮುಡಿಯಾನ್ = ಕಿರೀಟವನ್ನುಳ್ಳವನೂ, ಕಡಲ್ ಜ್ಞಾಲತ್ತು = ಕಡಲು ಸುತ್ತುವರಿದ ಭೂಮಂಡಲದಲ್ಲಿ, ಅಳಿಮಿಕ್ಕಾನ್ = ಅತ್ಯಂತ ಪ್ರಿಯನಾದ, ಸ್ವಾಮಿಯನ್ನು, ಕವರಾದ = ಆಶಿಸದ, ಅಱಿವಿನಾಲ್ = ತಿಳಿವಳಿಕೆಯಿಂದ, ಕುಱೈವು ಇಲಮೇ = ಕೊರತೆಯಿಲ್ಲದವನಾಗಿದ್ದೇನೆ. 



ಎಳೆಯ ಚಿಗುರಿನ ಬಣ್ಣದಿಂದ \(ಸೌಂದರ್ಯದಲ್ಲಿ\) ಕೊರತೆಯಿಲ್ಲದ ಪೂರ್ಣವಾದ \(ಪ್ರಬಲವಾದ\) ಕೋಟೆಯಲ್ಲಿ ಬಹಳ ಪ್ರಸಿದ್ಧವಾದ ಗಿಳಿಯ ಮಾತಿನವಳ ಕಾರಣವಾಗಿ ಕ್ರೂರರಾಕ್ಷಸನ ನಗರವನ್ನು ಉರಿಸಿದವನೂ, ಮಧುವಿನಿಂದಲೂ ಹೂವಿನಿಂದಲೂ ಕೂಡಿದ ತುಲಸಿಯ ಮಾಲೆಯಿಂದ ಪರಿಮಳಿಸುವ ಕಿರೀಟವನ್ನುಳ್ಳವನೂ, ಕಡಲಿನಿಂದ ಸುತ್ತಲ್ಪಟ್ಟ ಭೂಮಂಡಲದಲ್ಲಿ ಅತ್ಯಂತ ಪ್ರಿಯನೂ ಆದ ಸ್ವಾಮಿಯನ್ನು ಆಶಿಸದ ತಿಳಿವಳಿಕೆಯಿಂದ ಕೊರತೆಯಿಲ್ಲದವರಾಗಿದ್ದೇವೆ. 



“ತಳಿರ್ ನಿಱತ್ತಾಲ್......................ಕಿಳಿಮೊೞಿಯಾಳ್ ಕಾರಣಮ್ ಆ” – ಇದು ಸೀತಾದೇವಿಯನ್ನು ಕುರಿತ ಸುಂದರವಾದ ವರ್ಣನೆ. ಆಕೆಯ ದೇಹ ಕಾಂತಿ ಸೊಗಸಾದ ಎಳೆಯ ಚಿಗುರಿನಂತೆ ಹೊಳಪು ಕೋಮಲತೆಯಿಂದ ಕೂಡಿದ್ದು, ಯಾವ ರೀತಿಯಲ್ಲೂ \(ಸ್ವಲ್ಪವೂ\) ಕುಂದುಕೊರತೆ ಇಲ್ಲದ ಪರಿಪೂರ್ಣಸೌಂದರ್ಯ ಅದು. ಆಕೆ ಇರುವ ಕೋಟೆ ಎಲ್ಲ ವಿಧದಲ್ಲೂ ಸುಭದ್ರವಾದದ್ದು. ಪ್ರಸಿದ್ಧವಾದದ್ದು, ಆಕೆಯ ಬಾಯಲ್ಲಿ ಗಿಳಿಯ ಬಾಯಲ್ಲಿ ಹೊರಡುವಂತೆ “ರಾಮ, ರಾಮ” ಎಂಬ ಮಾತು ಎಡೆಬಿಡದಂತೆ ನಡೆಯುತ್ತಿರುತ್ತದೆ. ಆಕೆಯ ಕಾರಣವಾಗಿ ನಡೆದದ್ದು? 



“ಕಿಳರ್ ಅರಕ್ಕನ್ ನಹಲ್ ಎರಿತ್ತ” – ಆಕೆಯನ್ನು ಸೆರೆಯಲ್ಲಿಟ್ಟವನು ಕಡುಕ್ರೂರ ರಾಕ್ಷಸ – ರಾವಣಾಸುರ. ಅವನ ಅನ್ಗರ – ಲಂಕಾಪಟ್ಟಣ. ಅದನ್ನು ಶ್ರೀರಾಮವತಾರಿಯಾದ ಭಗವಂತನು ಸುಟ್ಟುಬೂದಿ ಮಾಡಿದನು. 



“ಕಳಿಮಲರ್ ತುೞಾಯ್ ಅಲಙ್ಗಲ್ ಕಮಳ್ ಮುಡಿಯಾನ್” – ಶ್ರೀರಾಮನು ತಲೆಯಲ್ಲಿ ತುಲಸಿಯ ದಂಡೆಯನ್ನು ಮುಡಿದಿದ್ದಾನೆ. ಆ ತುಲಸಿಮಧುವಿನಿಂದ ತುಂಬಿದ ಹೂವಿನಿಂದ ಕೂಡಿದ್ದು. ಪರಿಮಳಿಸುವಂಥಾದ್ದು. 



“ಕಡಲ್ ಞಾಲತ್ತು ಅಳಿಮಿಕ್ಕಾನ್” – ಕಡಲಿನಿಂದ ಸುತ್ತುವರಿದಿರುವ ಈ ಭೂಮಂಡಲದಲ್ಲಿ ಶ್ರೀರಾಮನ ಹೆಸರು ಸುಪ್ರಸಿದ್ಧ. ಅದನ್ನು ಜಪಿಸುವುದು ಜನಕ್ಕೆ ಬಹಳ ಆಶೆ. 



ಆಳ್ವಾರರು ಹೇಳುತ್ತಾರೆ: ಅತ್ಯಂತ ಸುಭದ್ರವಾದ ಕೋಟೆಯುಳ್ಳ ಲಂಕಾಪಟ್ಟಣದಲ್ಲಿ ಸೆರೆವಾಸವನ್ನನುಭವಿಸುವ ಪರಮಸುಂದರಿಯೂ ಪತಿಪರಾಯಣೆಯೂ ಆದ ಸೀತಾದೇವಿಯ ನಿಮಿತ್ತವಾಗಿ, ಲಂಕಾಪಟ್ಟಣವನ್ನೇ ಸುಟ್ಟುಭಸ್ಮಮಾಡಿದ ಭೂಮಂಡಲದಲ್ಲೆಲ್ಲಾ ಅತ್ಯಂತ ಪ್ರಿಯನಾದ ತಲೆಯಲ್ಲಿ ಪರಿಮಳತುಂಬಿದ ತುಲಸಿಯ ದಂಡೆಯನ್ನು ಮುಡಿದಿರುವ ಶ್ರೀರಾಮನನ್ನು ಆಶಿಸುವ ತಿಳಿವಳಿಕೆಯಿಂದ ನಾವು ಪೂರ್ಣರಾಗಿದ್ದೇವೆ. 



೬. ಅಱಿವಿನಾಲ್ ಕುಱೈವಿಲ್ಲಾ ಅಹಳ್ ಞಾಲತ್ತವರಱಿಯ,

ನೆಱಿಯೆಲ್ಲಾ ಮೆಡುತ್ತುರೈತ್ತ ನಿಱೈಞಾನತ್ತೊರು ಮೂರ್ ತ್ತಿ,

ಕುಱಿಯ ಮಾಣುರುವಾಕ್ಕಿ ಕೊಡುಙ್ಗೋಲಾಲ್ ನಿಲಮ್ ಕೊಣ್ಡ,

ಕಿಱಿಯಮ್ಮಾನ್ ಕವರಾದ ಕಿಳರೊಳಿಯಾಲ್ ಕುಱೈವಿಲಮೇ. 

ಅಱಿವಿನಾಲ್ = ತಿಳಿವಳಿಕೆಯಲ್ಲಿ, ಕುಱೈವು ಇಲ್ಲಾ = ಕೊರತೆಯೇ ಇಲ್ಲದ, ಅಹಲ್ ಞಾಲತ್ತವರ್ = ವಿಸ್ತಾರವಾದ ಭೂಲೋಕದವರು, ಅಱಿಯ = ತಿಳಿಯುವಂತೆ, ನೆಱಿ ಎಲ್ಲಾಮ್ = ಎಲ್ಲಾ ನೀತಿ ಉಪಾಯಗಳನ್ನೂ, ಎಡುತ್ತು ಉರೈತ್ತ = ಎತ್ತಿ ವಿವರಿಸಿದ, ನಿಱೈ ಞಾನತ್ತು = ಪರಿಪೂರ್ಣಜ್ಞಾನಿಯಾದ, ಒರು = ಅಪರೂಪವಾದ, ಮೂರ್ ತ್ತಿ = ಮೂರ್ತಿಯಾದ, ಕುಱಿಯ = ಕುಳ್ಳನಾದ, ಮಾಣ್ ಉರು ಆಕ್ಕಿ = ಬ್ರಹ್ಮಚಾರಿಯ ರೂಪವನ್ನು ತಳೆದು, ಕೊಡುಕೋಲಾಲ್ = ವಿಲಕ್ಷಣವಾದ ಉಪಾಯದಿಂದ, ನಿಲಮ್ ಕೊಣ್ಡ = ಭೂಮಂಡಲವನ್ನು ತನ್ನದಾಗಿ ಮಾಡಿಕೊಂಡ, ಕಿಱಿ = ಚತುರನಾದ \(ಉಪಾಯವನ್ನರಿತವನಾದ\), ಅಮ್ಮಾನ್ = ಸ್ವಾಮಿಯನ್ನು, ಕವರಾದ = ಆಶಿಸದ, ಕಿಳರ್ ಒಳಿಯಾಲ್ = ಅತಿಶಯ ಲಾವಣ್ಯಾಲ್ಲಿ, ಕುಱೈವುಇಲಮೇ= ಕೊರತೆ ಇಲ್ಲದವರಾಗಿದ್ದೇವೆ. 



ತಿಳಿವಳಿಕೆಯಲ್ಲಿ ಕೊರತೆಯೇ ಇಲ್ಲದ ಭೂಲೋಕದವರು ಅರಿತುಕೊಳ್ಳುವಂತೆ ಎಲ್ಲಾ ನೀತಿ ನಿಯಮಗಳನ್ನೂ ಎತ್ತಿ ವಿವರಿಸಿದ ಪರಿಪೂರ್ಣಜ್ಞಾನದ ಸಾಟಿಯಿಲ್ಲದ ಮೂರ್ತಿಯಾದ ಕುಳ್ಳ ಬ್ರಹ್ಮಚಾರಿಯ ರೂಪವನ್ನು ತಳೆದು, ವಿಲಕ್ಷಣವಾದ ಉಪಾಯದಿಂದ ಭೂಮಂಡಲವನ್ನು ತನ್ನದಾಗಿ ಮಾಡಿಕೊಂಡ ಉಪಾಯಜ್ಞನಾದ ಸ್ವಾಮಿಯನ್ನು ಆಶಿಸದ ಅತಿಶಯ ಲಾವಣ್ಯದಲ್ಲಿ ಕೊರತೆ ಇಲ್ಲದವರಾಗಿದ್ದೇವೆ. 



ಇದು ಬಲು ಸುಂದರವಾದ ಪಾಶುರ. ಪರಮಾತ್ಮನು ಅಳವಡಿಸಿಕೊಳ್ಳೂವ ಸಮಯೋಚಿತವಾದ ವಿಲಕ್ಷಣವಾದ ಉಪಾಯಗಳನ್ನು ಕುರಿತು ಬಹಳ ಸೊಗಸಾಗಿ ಇಲ್ಲಿ ಹೇಳಲಾಗಿದೆ. 



“ಅಱಿವಿನಾಲ್ ಕುಱೈವಿಲ್ಲಾ ಅಹಲ್ ಞಾಲತ್ತವರ್” – ಭೂಲೋಕವಾಸಿಗಳು ತಾವೇ ಮಹಾಜ್ಞಾನಿಗಳೆಂದೂ, ತಮ್ಮ ತಿಳಿವಳಿಕೆಗೆ ಕೊರತೆಯೇ ಇಲ್ಲವೆಂದೂ, ತಮಗೆ ತಿಳಿಯದ್ದು ಇಲ್ಲವೇ ಇಲ್ಲವೆಂದೂ ಬೀಗತಕ್ಕವರು. ಅಷ್ಟು ಹೆಚ್ಚಿನ ’ಅಹಂ’ ಉಳ್ಳವರು. ಈ ಮಾತಿಗೆ ಉತ್ತಮ ನಿದರ್ಶನವೋ ಎಂಬಂತೆ ಇದ್ದವನು ಬಲಿಚಕ್ರವರ್ತಿ. ಕ್ರಮಬದ್ಧವಾಗಿ ಯಾಗಗಳನ್ನು ಮಾಡುತ್ತಲೇ ತಾನು ಮೂರು ಲೋಕಗಳನ್ನೂ ಪಡೆದುಕೊಂಡು ಬಿಡುವೆನೆಂಬುದು ಅವನ ಹೆಮ್ಮೆಯ ಉದ್ದೇಶ. 



“ಅಱಿಯ ನೆಱಿಯೆಲ್ಲಾಮ್ ಎಡುತ್ತು ಉರೈತ್ತ” – ಅಂಥ ಬಲಿಚಕ್ರವರ್ತಿಯೂ ಇತರರೂ ಅರಿತುಕೊಳ್ಳುವಂತೆ, ಶಾಸ್ತ್ರಬದ್ಧವಾದ ನೀತಿನಿಯಮಗಳನ್ನು ಎತ್ತಿಕೊಂಡು ತಿಳಿಯಹೇಳಿದವನು ಭಗವಂತ. 



“ನಿಱೈಞಾನತ್ತೊರು ಮೂರ್ ತ್ತಿ” – ಭಗವಂತನು ಪರಿಪೂರ್ಣ ಜ್ಞಾನಸ್ವರೂಪಿಯೇ. 



“ಕುಱಿಯ ಮಾಣ್ ಉರು ಆಕ್ಕಿ ಕೊಡುಙ್ಗೋಲಾಲ್ ನಿಲಮ್ ಕೊಣ್ಡ ಕಿಱಿ ಅಮ್ಮಾನ್” – ಭಗವಂತನು ಸಮಯೋಚಿತವಾದ ರೂಪವನ್ನೂ ಮಾತನ್ನೂ ಬಳಸಿಕೊಂಡು ಭೂಲೋಕವನ್ನೇ ತನ್ನದಾಗಿ ಮಾಡಿಕೊಂಡವನು ಭಗವಂತ. 



“ಕೊಡುಙ್ಕೋಲಾಲ್ ನಿಲಮ್ ಕೊಣ್ಡ” – ಭಗವಂತನು ಹೇಳಿದ ಜ್ಞಾನಬೋಧನೆ ಸಾಟಿಯಿಲ್ಲದ್ದು. ಅವನಿಗೂ ಬಲಿಚಕ್ರವರ್ತಿಗೂ ನಡೆಸ ಸಂಭಾಷಣೆಯಲ್ಲಿ ಜ್ಞಾನಬೋಧನೆ ಪರಿಪೂರ್ಣವಾಗಿದೆ. ವಿಪುಲವಾದ ವಿವರಣೆಗೆ ಅದು ಎಡೆಕೊಡುತ್ತದೆ. ಸಂಭಾಷಣೆ ಹೀಗಿದೆ. 



ಬಲಿ: ಹೇ ಬ್ರಹ್ಮನ್ ತ್ವಮ್ ಕಃ? – ಎಲೈ ಬ್ರಾಹ್ಮಣ, ನೀನು ಯಾರು?

ಭಗವಂತ: ’ಅಪೂರ್ವ’ – ಅಪರೂಪವಾದವನು. \(ನನ್ನಹಾಗೆ ಇನ್ನೊಬ್ಬನಿಲ್ಲದವನು\)

ಬಲಿ: ’ತವ ವಸತಿಃ ಕ್ವ’? – ನಿನ್ನ ವಸತಿ ಯಾವುದು? \(ನೀನಿರುವುದೆಲ್ಲಿ\) 

ಭಗ: ’ಯಾ ಅಖಿಲಾ ಬ್ರಹ್ಮಸೃಷ್ಟಿಃ’ – ಎಲ್ಲಾ ಬ್ರಹ್ಮಸೃಷ್ಟಿಯಲ್ಲೂ.

ಬಲಿ: ತೇ ತ್ರಾತಾ ಕಃ?’ – ನಿನ್ನ ರಕ್ಷಕ ಯಾರು? 

ಭಗ: ’ಅನಾಥಃ’ – ನನಗೆ ರಕ್ಷಕರೇ ಇಲ್ಲ – ನಾನು ಅನಾಥ.

ಬಲಿ: ’ತವ ಜನಕಃ ಕ್ವ’? – ನಿನ್ನ ತಂದೆ ಯಾರು?

ಭಗ: ’ತಾತಮ್ ನೈವ ಸ್ಮರಾಮಿ’ – ತಂದೆಯಾರೆಂದು ನನಗೆ ನೆನಪಿಲ್ಲ.

ಬಲಿ: ’ತೇ ಕಿಮ್ ಅಭೀಷ್ಟಮ್ ದದಾಮಿ? – ನಿನಗೆ ಯಾವ ಕೋರಿಕೆಯನ್ನು ಕೊಡಲಿ? 

ಭಗ: ’ತ್ರಿಯದ ಪರಿಮಿತಾಭೂಮಿಃ’- ಮೂರು ಹೆಜ್ಜೆಗಳಷ್ಟು ನೆಲ. 



ಆಳ್ವಾರರು ಹೇಳುತ್ತಾರೆ: ನಮ್ಮ ಸಮಾನ ತಿಳಿದವರು ಇಲ್ಲವೆಂಬ ಬಲಿಚಕ್ರವರ್ತಿಯ ಮುಂದೆ, ಸರ್ವಜ್ಞನಾದ ಭಗವಂತನು ಕುಳ್ಳ ವಿಲಕ್ಷಣ ಸುಂದರನಾದ ಬ್ರಹ್ಮಚಾರಿಯಾಗಿ ವೇಷಮರೆಸಿಕೊಂಡು ಬಂದು, ನೀತಿನಿಯಮಗಳನ್ನು ನಿರೂಪಿಸಿ, ಅವನಿಂದ ಉಪಾಯವಾಗಿ ಭೂಮಂಡಲವನ್ನೇ ತನ್ನದಾಗಿ ಮಾಡಿಕೊಂಡ ಭಗವಂತನ ಸೊಬಗಿನ ಅರಿವಿನಲ್ಲಿ ನಮಗೆ ಯಾವ ಕೊರತೆಯೂ ಇಲ್ಲ. 



೭. ಕಿಳರೊಳಿಯಾಲ್ ಕುಱೈವಿಲ್ಲಾ ಅರಿಯುರುವಾಯ್ ಕ್ಕಿಳರ್ ನ್ದೆೞುನ್ದ,

ಕಿಳರೊಳಿಯ ಇರಣಿಯನದು ಅಹಲ್ ಮಾರ್ ಬಮ್ ಕಿೞಿತ್ತುಹನ್ದ,

ವಳರೊಳಿಯ ಕನಲಾೞಿ ವಲಮ್ಬುರಿಯನ್, ಮಣಿನಿಲ

ವಳರೊಳಿಯಾನ್ ಕವರಾದ ವರಿವಳೈಯಾಲ್ ಕುಱೈವಿಲಮೇ. 



ಕಿಳರ್ ಒಳಿಯಾಲ್ = ಉಕ್ಕಿಹರಿಯುವ ತೇಜಸ್ಸಿನಿಂದ, ಕುಱೈವು ಇಲ್ಲಾ = ಕೊರತೆಯಿಲ್ಲದ, ಅರಿ ಉರುವಾಯ್ = ನರಸಿಂಹರೂಪಿಯಾಗಿ, ಕಿಳರ್ ನ್ದು ಎೞುನ್ದ = ಸೀಳಿ ಬಂದ \(ನುಗ್ಗಿ ಬಂದ\), ಕಿಳರ್ ಒಳಿಯ = ಅತಿಶಯವಾದ ತೇಜಸ್ಸಿನ, ಇರಣಿಯನದು = ಹಿರಣ್ಯಕಶಿಪುವಿನ, ಅಹಲ್ ಮಾರ್ ಬಮ್ = ವಿಸ್ತಾರವಾದ ಎದೆಯನ್ನು, ಕಿೞಿತ್ತು = ಹರಿದು, ಉಹನ್ದ = ಹರ್ಷಿಸಿದವನೂ, ವಳರ್ ಒಳಿಯ = ಬೆಳೆಯುತ್ತಿರುವ ಜ್ವಾಲೆಯನ್ನುಳ್ಳ, ಕನಲ್ ಆೞಿ = ಕೆಂಡದಂತಿರುವ \(ಬೆಂಕಿಯಂತಿರುವ\) ಚಕ್ರಾಯುಧವನ್ನೂ, ವಲಮ್ಬುರಿಯನ್ = ಬಲಮುರಿಶಂಖವನ್ನೂ ಉಳ್ಳವನೂ, ಮಣಿ ನೀಲಮ್ = ನೀಲಮಣಿಯಂತೆ, ವಳರ್ ಒಳಿಯಾನ್ = ಬೆಳಗುವ ತೇಜಸ್ಸುಳ್ಳವನೂ, ಆದ ಸರ್ವೇಶ್ವರನನ್ನು, ಕವರಾದ = ಆಶಿಸದ, ವರಿವಳೈಯಾಲ್ = ಸುಂದರವಾದ ಬಳೆಯಿಂದ, ಕುಱೈವು ಇಲಮೇ \+ ಕೊರತೆಯಿಲ್ಲದವರಾಗಿದ್ದೇವೆ. 



ಉಕ್ಕಿ ಹರಿಯುವ ತೇಜಸ್ಸಿನಿಂದ ಕೊರತೆಯಿಲ್ಲದ ನರಸಿಂಹ ಸ್ವರೂಪಿಯಾಗಿ ನುಗ್ಗಿಬಂದು, ಅತಿಶಯ ತೇಜಸ್ಸಿನ ಹಿರಣ್ಯಕಶಿಪುವಿನ ಅಗಲವಾದ ಎದೆಯನ್ನು ಹರಿದು \(ಸೀಳಿ\) ಹರ್ಷಿಸಿದವನೂ, ಬೆಳೆಯುತ್ತಿರುವ ಜ್ವಾಲೆಯನ್ನುಳ್ಳ ಬೆಂಕಿಯಂತಿರುವ ಚಕ್ರಾಯುಧವನ್ನೂ ಬಲಮುರಿಶಂಖವನ್ನೂ ಉಳ್ಳವನೂ, ನೀಲಮಣಿಯಂತೆ ಬೆಳಗುವ ತೇಜಸ್ಸುಳ್ಳವನೂ ಆದ ಸರ್ವೇಶ್ವರನನ್ನು ಆಶಿಸದ ಸುಂದರವಾದ ಬಳೆಯಿಂದ ಕೊರತೆ ಇಲ್ಲದವರಾಗಿದ್ದೇವೆ. 



ಎಂಥ ಸಮಯದಲ್ಲಾದರೂ ಆಶ್ರಿತರನ್ನು ರಕ್ಷಿಸತಕ್ಕವನೂ, ಆಶ್ರಿತ ವಿರೋಧಿಗಳನ್ನು ನಾಶಮಾಡತಕ್ಕವನೂ ಆದ ಭಗವಂತನನ್ನು ಕುರಿತು ಇಲ್ಲಿ ಹೇಳಲಾಗುತ್ತದೆ. ಅವನ ’ನರಹರಿ’ಯ ಅವತಾರ ಅದಕ್ಕೆ ಒಂದು ನಿದರ್ಶನವಿದ್ದಂತೆ. 



“ಕಿಳರೊಳಿಯಾಲ್.....................ಉಹನ್ದ” – ಎಂಬುದು ಪಾಶುರದ ಮೊದಲ ಎರಡು ಸಾಲುಗಳು. ಇವು ಭಗವಂತನ ನರಸಿಂಹಾವತಾರವನ್ನೂ, ಹಿರಣ್ಯಕಶಿಪುವಿನ ಸಂಹಾರವನ್ನೂ ಕುರಿತದ್ದು, ಹಿರಣ್ಯಕಶಿಪು ತನ್ನ ಕಠಿಣವಾದ ತಪಶ್ಶಕ್ತಿಯಿಂದ ಪಡೆದುಕೊಂಡ ವರಗಳಿಂದ ತಾನು ಯಾರಿಂದಲೂ ಯಾವ ಆಯುಧದಿಂದಲೂ ಸಾಯುವುದಿಲ್ಲವೆಂದೂ, ತಾನು ಏನು ಬೇಕಾದರೂ ಮಾಡಬಹುದೆಂದೂ ಬಗೆದಿದ್ದನು. ಹರಿಯಬದ್ಧವೈರಿಯಾಗಿ, ಹರಿಭಕ್ತನಾದ ತನ್ನ ಮಗ ಪ್ರಹ್ಲಾದನನ್ನು ನಾನಾರೀತಿಯಲ್ಲಿ ಹಿಂಸಿಸತೊಡಗಿದನು. ಕಡೆಗೆ, ಅವನು ಕಡುಕೋಪದಿಂದಲೂ, ಹರಿಯ ವಿಷಯದ ತುಚ್ಛಭಾವನೆಯಿಂದಲೂ ಕಾಲಿನಿಂದ ಒದೆದ ಉಕ್ಕಿನ ಕಂಬದಿಂದಲೇ ಹರಿಯು ’ನರಹರಿ’ ರೂಪಿಯಾಗಿ ಹೊರಬಿದ್ದನು. ತನ್ನ ಕೈಉಗುರುಗಳಿಂದಲೇ ಅವನ ಎದೆಯನ್ನು ಸೀಳಿಕೊಂದು ಹಾಕಿದನು.



“ವಳರೊಳಿ ಕನಲಾೞಿ ವಲಮ್ಬುರಿಯಾನ್” – ಶ್ರೀಹರಿಯಾದ ಭಗವಂತನ ಕೈಗಳಲ್ಲಿ ಶಂಖ ಚಕ್ರಗಳಿವೆ. ಶತ್ರುವಿನ ಎದೆಯನ್ನು ನಡುಗಿಸುವಂಥಾದ್ದು ಶಂಖ. ಎಂಥ ಬಲಿಷ್ಠ ಶತ್ರುವೇ ಆದರೂ ಅವನನ್ನು ತುಂಡರಿಸಿ ಹಾಕುವಂಥಾದ್ದು ಚಕ್ರ. 



ಸ್ವಾಮಿಯು ತನ್ನ ಕೈ-ಉಗುರುಗಳಿಂದಲೇ ಅತಿಸಮರ್ಥನೆಂದು ಹೆಸರಾಂತ ಹಿರಣ್ಯಕಶಿಪುವನ್ನು ಸೀಳಿಕೊಲ್ಲಬಹುದಾದರೆ, ಅವನ ಕೈಯ ದಿವ್ಯಾಯುಧಗಳನ್ನು ಶತ್ರುವಿನ ಮೇಲೆ ಬಳಸುವುದಾದರೆ ಇನ್ನೇನು ಗತಿ\! 



ಆಳ್ವಾರರು ಹೇಳುತ್ತಾರೆ: ಮಹಾಬಲಿಷ್ಠನಾದ ಹಿರಣ್ಯಕಶಿಪುವನ್ನು ತನ್ನ ಕೈಉಗುರುಗಳಿಂದಲೇ ಸೀಳಿ ಕೊಲ್ಲಬಹುದಾದ, ಅತ್ಯಂತ ತೀಕ್ಷ್ಣವಾದ ದಿವ್ಯಾಯುಧಗಳನ್ನು ಧರಿಸಿರುವ, ಅತ್ಯಂತ ತೇಜೋಮಯನಾದ ’ನಾಯಕ’ನನ್ನು ಆಶಿಸಿ, ಭಕ್ತಿಮಾಡಿ, ಪಡೆದುಕೊಳ್ಳುವ ’ನಾಯಕಿ’ಯ ಜನ್ಮ ಕೊರತೆಯಿಲ್ಲದ್ದು. 



೮. ವರಿವಳೈಯಾಲ್ ಕುಱೈವಿಲ್ಲಾ ಪೆರುಮುೞಕ್ಕಾಲಡಙ್ಗೂರೈ,

ಎರಿಯೞಲಮ್ ಪುಹವೂದಿಇರುನಿಲಮುನ್ದುಯರ್ ತವಿರ್ ತ್ತ,

ತೆರಿವರಿಯ ಶಿವನ್ ಪಿರಮನ್ ಅಮರರ್ ಕೋನ್ ಪಣಿನ್ದೇತ್ತುಮ್,

ವಿರಿಪುಹೞಾನ್ ಕವರಾದಮೋಹಲೈ ಯಾಲ್ ಕುಱೈವಿಲಮೇ. 



ವರಿವಳೈಯಾಲ್ = ಸುಂದರವಾದ ಶಂಖದಿಂದ, ಕುಱೈವು ಇಲ್ಲಾ = ಕೊರತೆಯಿಲ್ಲದ, ಪೆರು ಮುೞಕ್ಕಾಲ್ = ಭಾರಿ ಘೋಷದಿಂದ, ಅಡಙ್ಗಾರೈ = ಅಡಗಿಸಲಾಗದವರನ್ನು \(ಶತ್ರುಗಳನ್ನು\), ಎರಿ ಅವಿೞಮ್ = ಜ್ವಲಿಸುವ ಅಗ್ನಿಯನ್ನು, ಪುಹ = ಪ್ರವೇಶಿಸುವಂತೆ, ಊದಿ = ಶಂಖವನ್ನೂದಿ, ಇರುನಿಲಮ್ = ವಿಸ್ತಾರವಾದ ಭೂಮಿಯ, ಮುನ್ = ಹಿಂದೆ ಒಂದು ಕಾಲದಲ್ಲಿ, ತುಯರ್ = ಕಷ್ಟಗಳನ್ನು, ತವಿರ್ ತ್ತ = ನೀಗಿಸಿದವನನ್ನು, ತೆರಿವು ಅರಿಯ = ತಿಳಿವರಿಕೆಗೆ ಅಸಾಧ್ಯನಾದ, ಶಿವನ್ = ಶಿವನೂ, ಪಿರಮನ್ = ಬ್ರಹ್ಮನೂ, ಅಮರರ್ ಕೋನ್ = ದೇವತೆಗಳ ಒಡೆಯನೂ, ಪಣಿನ್ದು = ನಮಸ್ಕರಿಸಿ, ಏತ್ತುಮ್ = ಸ್ತುತಿಸುವ, ವಿರಿ ಪುಹೞಾನ್ = ವಿಸ್ತಾರವಾದ ಹೊಗಳಿಕೆಯವನನ್ನು ಹೆಚ್ಚಾಗಿ ಹೊಗಳಲ್ಪಡುವವನನ್ನು\), ಕವರಾದ ಆಶಿಸದ, ಮೇಕಲೈಯಾಲ್ = ಒಡ್ಯಾಣದಿಂದ, ಕುಱೈವು ಇಲಮೇ = ಕೊರತೆ ಇಲ್ಲದವರಾಗಿದ್ದೇವೆ. 



ಹಿಂದೆ, ಸುಂದರವಾದ ಶಂಖದಿಂದ, ಕೊರತೆಯಿಲ್ಲದ ಭಯಂಕರವಾದ ಘೋಷದಿಂದ, ಶತ್ರುಗಳ ನಡುವೆ ಪ್ರಜ್ವಲಿಸುವ ಅಗ್ನಿಯು ಪ್ರವೇಶಿಸುವಂತೆ, \(ಆ ಶಂಕವನ್ನು\) ಊದಿ, ವಿಶಾಲವಾದ ಭೂಮಿಯ ಕಷ್ಟಗಳನ್ನು ನೀಗಿಸಿದವನನ್ನು ತಿಳಿವಿಗೆ ಅಸಾಧ್ಯನಾದ ಶಿವನೂ ಬ್ರಹ್ಮನೂ ಇಂದ್ರನೂ ನಮಸ್ಕರಿಸಿ ಸ್ತುತಿಸುವ, ವಿಸ್ತಾರವಾದ ಹೊಗಳಿಕೆಯುಳ್ಳವನನ್ನು ಆಶಿಸದ ಒಡ್ಯಾಣದಿಂದ ಕೊರತೆ ಇಲ್ಲದವರಾಗಿದ್ದೇವೆ. 



ಇಲ್ಲಿ ರುಕ್ಮಿಣೀದೇವಿಯ ಸ್ವಯಂವರದ ವಿವರಣೆ ಬರುತ್ತದೆ. ಕೃಷ್ಣಾವತಾರ ಒಂದು ವೈಶಿಷ್ಟ್ಯ ಇದು. 



ರುಕ್ಮಿಣೀದೇವಿಯ ಸ್ವಯಂವರದ ವಿವರಣೆ ಬರುತ್ತದೆ. ಕೃಷ್ಣಾವತಾರ ಒಂದು ವೈಶಿಷ್ಟ್ಯ ಇದು.



ರುಕ್ಮಿಣೀದೇವಿಗೆ ಅಣ್ಣನೊಬ್ಬ. ಅವನು ರುಕ್ಮ. ಅವನಿಗೂ ಶಿಶುಪಾಲನಿಗೂ ಬಲುಸ್ನೇಹ. ಅವರು ಶ್ರೀಕೃಷ್ಣನ ಶತ್ರುಗಳು. ರುಕ್ಮಿಣಿಯನ್ನು ಶಿಶುಪಾಲನಿಗೆ ಕೊಟ್ಟು ಮದುವೆ ಮಾಡುವುದಾಗಿ, ಮುಹೂರ್ತವನ್ನು ರುಕ್ಮನು ಗೊತ್ತುಮಾಡಿದನು. ರುಕ್ಮಿಣಿಗಾದರೋ ಶ್ರೀಕೃಷ್ಣನಲ್ಲಿ ಅಪಾರ ಪ್ರೇಮ. ವಿಷಯವನ್ನು ರಹಸ್ಯವಾಗಿ ಕೃಷ್ಣನಿಗೆ ಮುಟ್ಟಿಸುತ್ತಾ, ತನ್ನನ್ನು ಹೇಗಾದರೂ ಶತ್ರುವಿನಿಂದ ರಕ್ಷಿಸಿ ಕಾಪಾಡಬೇಕೆಂದು ಪ್ರಾರ್ಥಿಸಿದಳು. ಮದುವೆ ಎಲ್ಲಾ ಸಿದ್ಧತೆಗಳು ನಡೆದಿದ್ದವು. ಕೃಷ್ಣನು ಕೊಟ್ಟ ಭರವಸೆಯಲ್ಲೇ ಮನಸ್ಸಿಟ್ಟು ಕಾದಿದ್ದಳು. ಮದುವೆಗೆ ಗೊತ್ತಾದ ದಿನ ಬಂತು. ರುಕ್ಮಿಣಿ ಅಂದು ತನ್ನ ಕುಲದೈವವನ್ನು ಪೂಜಿಸುವುದಕ್ಕಾಗಿ, ಊರಹೊರಗಿನ ದೇವಾಲಯಕ್ಕೆ ಬಂದಳು. ಪೂಜೆಯನ್ನು ಸಾಂಗವಾಗಿ ನಡೆಸಿದಳು. ಅವಳು ದೇವಾಲಯದ ಹೊರಬಾಗಿಲಿಗೆ ಬರುವುದನ್ನೇ ನಿರೀಕ್ಷಿಸುತ್ತಿದ್ದ ಶ್ರೀಕೃಷ್ಣನು, ಅವಳನ್ನು ತನ್ನ ರಥದಲ್ಲಿ ಕುಳ್ಳಿರಿಸಿಕೊಂಡು, ತನ್ನ ಪಾಂಚಜನ್ಯವನ್ನು ಶತ್ರುಗಳ ಎದ್ಬಿರಿಯುವಂತೆ ಘೋಷಿಸಿ, ತನ್ನೂರಿನತ್ತ ಹೊರಟನು. ಅಲ್ಲಿ ಭಾರಿ ಶತ್ರುಸೈನ್ಯ ನೆರೆದಿತ್ತು. ಅದು ಕೃಷ್ಣನನ್ನು ಎದುರಿಸಿತು. ಆಗ ನಡೆದ ಯುದ್ಧದಲ್ಲಿ ರುಕ್ಮನೂ ಶಿಶುಪಾಲನೂ ಸೋತು ಓಡಿದರು. ಭೂಭಾರ ಇಳಿಯಿತು. ಜ್ಞಾನಮೂರ್ತಿಯಾದ ಶಿವನೂ, ಬ್ರಹ್ಮನೂ, ಇಂದ್ರನೂ ಅಲ್ಲಿಗೆ ಬಂದು ಶ್ರೀಕೃಷ್ಣನನ್ನು ಹೊಗಳಿದರು. ಕೃಷ್ಣ-ರುಕ್ಮಿಣಿಯರ ವಿವಾಹ ನಡೆಯಿತು.



ಆಳ್ವಾರರು ಹೇಳುತ್ತಾರೆ: ಶ್ರೀಕೃಷ್ಣನೊಡನೆ ತನಗೆ ಮದುವೆಯಾಗಬೇಕೆಂಬ ಆಶೆಯಿಂದ ರುಕ್ಮಿಣಿಯು ತನ್ನ ಕುಲದೈವವನ್ನು ಪೂಜಿಸಿ, ಹಾಗೆ ತನಗೆ ಆಗದಿದ್ದರೆ, ಮದುವೆಯ ಗೊಡವೆಯೇ ಬೇಡವೆಂದು ಪ್ರಾರ್ಥಿಸಿದಳು. \(ತನಗೆ ಮೇಖಲೆಯೇ ಬೇಡವೆಂದಳು\). ಹಾಗೆಯೇ ಸರ್ವೇಶ್ವರನನ್ನು ಬಿಡದೆ ಆಶಿಸುವ ನಮಗೆ, ಅದು ಲಭಿಸದಿದ್ದರೆ, ಇಹಲೋಕದ ಯಾವೊಂದು ಸಂತೋಷವೂ ಅಲಂಕಾರವೂ ಬೇಡ. 



೯. ಮೇಕಲೈಯಾಲ್ ಕುಱೈವಿಲ್ಲಾ ಮೆಲಿವುಟ್ರವಹಲಲ್ ಹುಲ್,

ಪೋಹಮಹಳ್ ಪುಹೞ್ ತ್ತನ್ದೈ ವಿಱಲ್ ವಾಣನ್ ಪುಯಮ್ ತುಣಿತ್ತು,

ನಾಹಮಿಶೈತ್ತುಯಿಲ್ ವಾನ್ ಪೋಲ್ ಉಲಹೆಲ್ಲಾಮ್ ನನ್ ಹೊಡುಙ್ಗ,

ಯೋಹಣೈವಾನ್ ಕವರಾದ ಉಡಮ್ಬಿನಾಲ್ ಕುಱೈವಿಲಮೇ. 



ಮೇ-ಕಲೈಯಾಲ್ = ಆಶೆಯ \(ಪ್ರೇಮದ\) ವಿದ್ಯೆಯಲ್ಲಿ, ಕುಱೈವು ಇಲ್ಲಾ = ಕೊರತೆ ಇಲ್ಲದ \(ಪೂರ್ಣವಾದ\) ಪ್ರವೀಣತೆಯುಳ್ಳ\), ಮೆಲಿವು ಉಟ್ರ = ಅತ್ಯಂತ ಸುಕುಮಾರವಾದ, ಅಹಲ್ = ವಿಶಾಲವಾದ, ಅಲ್ ಹುಲ್= ನಿತಂಬ ಪ್ರದೇಶವನ್ನುಳ್ಳ, ಓಹಮ್ ಮಹಳ್ = ಭೋಗಕ್ಕೆ ಯೋಗ್ಯವಾದವಳ, ಪುಹಳ್ = ಕೀರ್ತಿವಂತನಾದ, ತನ್ದೈ = ತಂದೆಯಾದ, ಮಿಱಲ್ = ಬಲಿಷ್ಠನಾದ, ವಾಣನ್ = ಬಾಣಾಸುರನ, ಪುಯಮ್ = ಭುಜಗಳನ್ನು, ತುಣಿತ್ತು = ತುಂಡರಿಸಿ, ನಾಹಮ್ ಮಿಶೈ = ಆದಿಶೇಷನ ಮೇಲೆ, ತುಯಿಲ್ ವಾನ್ ಪೋಲ್ = ನಿದ್ರಿಸುವನಂತೆ, ಉಲಹು ಎಲ್ಲಾಮ್ = ಎಲ್ಲಾ ಲೋಕಗಳೂ, ನನ್ ಹು = ಚೆನ್ನಾಗಿ, ಒಡುಙ್ಗ= ಒಗ್ಗಟ್ಟಿನಿಂದ ಇರಲೆಂದು \(ಕ್ರಮಬದ್ಧವಾಗಿರಲೆಂದು\), ಯೋಹು ಅಣೈವಾನ್ = ಉಪಾಯವನ್ನು ಚಿಂತಿಸುವವನನ್ನು, ಕವರಾದ = ಆಶಿಸದ, ಉಡಮ್ಬಿನಾಲ್ = ದೇಹದಿಂದ, ಕುಱೈವು ಇಲಮೇ = ಕೊರತೆ ಇಲ್ಲದವರಾಗಿದ್ದೇವೆ. 



ಪ್ರೇಮದ ವಿದ್ಯೆಯಲ್ಲಿ ಪೂರ್ಣಪ್ರವೀಣತೆಯುಳ್ಳ ಅತ್ಯಂತ ಸುಕುಮಾರವಾದ ನಿತಂಬಪ್ರದೇಶವನ್ನುಳ್ಳ, ಭೋಗಕ್ಕೆ ಯೋಗ್ಯವಾದವಳ ಕೀರ್ತಿವಂತನಾದ ತಂದೆಯಾದ ಬಲಿಷ್ಠನಾದ ಬಾಣಾಸುರನ ಭುಜಗಳನ್ನು ತುಂಡರಿಸಿ, ಆದಿಶೇಷನ ಮೇಲೆ ನಿದ್ರಿಸುವವನಂತೆ, ಎಲ್ಲಾ ಲೋಕಗಳೂ ಚೆನ್ನಾಗಿ ಕ್ರಮಬದ್ಧವಾಗಿರಲೆಂದು ಉಪಾಯಗಳನ್ನು ಚಿಂತಿಸುವವನನ್ನು ಆಶಿಸದ ದೇಹದಿಂದ ಕೊರತೆ ಇಲ್ಲದವರಾಗಿದ್ದೇವೆ. 



“ಮೇ-ಕಲೈಯಾಲ್......................ಮಹಳ್” – ಇಲ್ಲಿ ಹಲವಾರು ಗುಣಗಳನ್ನು ವಿವರಿಸಿರುವುದು ಬಾಣಾಸುರನ ಮಗಳಾದ ಉಷೆಯನ್ನು ಕುರಿತು. ಅವಳು ಸರ್ವಾಂಗಸುಂದರಿ. ಯೌವನವಂತೆ. ಕನಸಿನಲ್ಲಿ ಕಂಡ ಅತ್ಯಂತ ಸುಂದರವಾದ ಅನಿರುದ್ಧನನ್ನು ಮಾಯಾವಿದ್ಯೆಯಿಂದ ತನ್ನ ಅಂತಃಪುರಕ್ಕೆ ಬರಮಾಡಿಕೊಂಡು, ಅವನೊಡನೆ ಆನಂದದಿಂದ ಕಾಲಕಳೆಯುತ್ತಿದ್ದಳು. 



“ಪುಹೞ್ ತನ್ದೈ............................ಪುಯಮ್ ತುಣಿತ್ತು” – ಉಷೆಯ ತಂದೆ ಬಾಣಾಸುರ. ಅವನು ಅಮಿತಶಕ್ತಿವಂತ. ಅಜೇಯವೀರ. ಉಷೆಗೂ ಅನಿರುದ್ಧನಿಗೂ ನಡೆಯುತ್ತಿದ್ದ ಪ್ರಣಯದ ವಿಷಯ ಅವನಿಗೆ ತಿಳಿಯಿತು. ಕೂಡಲೇ, ಅವನು ಅನಿರುದ್ಧನನ್ನು ಸೆರೆಯಲ್ಲಿಟ್ಟನು. ಅನಿರುದ್ಧನ ತಾತನಾದ ಶ್ರೀಕೃಷ್ಣನಿಗೆ ಈ ಸಂಗತಿ ತಿಳಿದ ಕೂಡಲೇ, ಅವನು ಭಾರಿ ಸೈನ್ಯದೊಡನೆ ಬಾಣಾಸುರನ ನಗರವಾದ ಪ್ರಾಗ್ಜೋತಿಷಪುರವನ್ನು ಮುತ್ತಿಗೆ ಹಾಕಿದನು. ಬಾಣಾಸುರನಿಗೆ ರಕ್ಷಕನಾಗಿರುವೆನೆಂದು ಆಶ್ವಾಸನೆಕೊಟ್ಟಿದ್ದ ರುದ್ರನು ತನ್ನ ಭಾರಿಸೈನ್ಯದೊಡನೆ ಶ್ರೀಕೃಷ್ಣನನ್ನು ಎದುರಿಸಲಾರದೆ ಹೋದರು. ಬಾಣಾಸುರನೇ ಸ್ವತಃ ಯುದ್ಧಕ್ಕೆ ಬಂದನು. ಶ್ರೀಕೃಷ್ಣನು ತನ್ನ ಚಕ್ರಾಯುಧದಿಂದ ಬಾಣಾಸುರನ ಸಾವಿರ ತೋಳುಗಳನ್ನೂ ಒಂದೊಂದಾಗಿ ತುಂಡರಿಸುತ್ತಾ ಬಂದನು. ಆಗ ರುದ್ರನು ತನ್ನ ಭಕ್ತನನ್ನು ಉಳಿಸಬೇಕೆಂದು ಬೇಡಲು, ಬಾಣನ ನಾಲ್ಕು ತೋಳುಗಳನ್ನು ತುಂಡರಿಸದೆ ಉಳಿಸಿದನು. ಬಾಣನೂ ಸಹ, ತನ್ನ ಮಗಳಾದ ಉಷೆಯನ್ನು ಅನಿರುದ್ಧನಿಗೆ ಕೊಟ್ಟು ಮದುವೆ ಮಾಡಿದನು. ಎಲ್ಲರೂ ಸಂತೋಷದಿಂದ ಊರಿಗೆ ಹಿಂತಿರುಗಿದರು. 



“ನಾಹಮಿಶೈತ್ತುಯಿಲ್ ವಾನ್ ಪೋಲ್, ಉಲಹೆಲ್ಲಾಮ್ ನನ್ ಹೊಡುಙ್ಗಯೋ ಹಣೈವಾನ್” – ಆದಿಶೇಷನನ್ನು ಹಾಸುಗೆಯಾಗಿ ಮಾಡಿಕೊಂಡು, ಭಗವಂತನು ನಿದ್ದೆಮಾಡುವವನಂತೆ ಪವಡಿಸಿದ್ದರೂ, ತಾನು ಜಗದ್ರಕ್ಷಕನಾಗಿ, ತಾನು ಸೃಷ್ಟಿಸಿದ ಏಳು ಲೋಕಗಳನ್ನೂ ಚೆನ್ನಾಗಿ ಕಾಪಾಡುವ ಉಪಾಯವನ್ನೇ ಯೋಚಿಸುತ್ತಾ ಯೋಗನಿದ್ದೆ ಮಾಡುತ್ತಿರುವವನು ಭಗವಂತ. 



ಆಳ್ವಾರರು ಹೇಳುತ್ತಾರೆ: ಯೌವನಸುಂದರಿಯಾದ ಮಗಳಾದ ಉಷೆಯ ತಂದೆ ಬಾಣಾಸುರನ ತೋಳುಗಳನ್ನು ಭಗವಂತನು ಕತ್ತರಿಸಿ ಹಾಕಿದ ಭಗವಂತನು ಆದಿಶೇಷನ ಮೇಲೆ ಪವಡಿಸಿ, ಯೋಗ ನಿದ್ದೆಯನ್ನು ಮಾಡುವುದು ತನ್ನ ಸೃಷ್ಟಿಯಾದ ಏಳುಲೋಕಗಳನ್ನು ರಕ್ಷಿಸುವ ವಿಷಯವನ್ನು ಕುರಿತು ಯೋಚಿಸುತ್ತಿರುತ್ತಾನೆ. ಅವನನ್ನು ಕೂಡಿಕೊಳ್ಳಬೇಕೆಂದುಆಶಿಸದ \(ಈ\) ದೇಹದಿಂದ ಏನು ಪ್ರಯೋಜನ? 



೧೦. ಉಡಮ್ಬಿನಾಲ್ ಕುಱೈವಿಲ್ಲಾ ಉಯಿರ್ ಪಿರಿನ್ದಮಲೈತ್ತುಣ್ಡಮ್,

ಕಿಡನ್ದನ ಪೋಲ್ ತುಣಿ ಪಲವಾ ಅಶುರರ್ ಕುೞಾರಮ್ ತುಣಿತ್ತುಹನ್ದ,

ತಡಮ್ ಪುನಲ ಶಡೈಮುಡಿಯಾನ್ ತನೊಯೊರು ಕೂಱಮರ್ ತ್ತುೞೈಯುಮ್,

ಉಡಮ್ಬುಡೈಯಾನ್ ಕವರಾದ ಉಯಿರಿನಾಲ್ ಕುಱೈವಿಲಮೇ.



ಉಡಮ್ಬಿನಾಲ್ ಕುಱೈವು ಇಲ್ಲಾ = ದೇಹದ ವಿಷಯದಲ್ಲಿ ಕೊರತೆ ಇಲ್ಲದಂಥ \(ಬಲು ದೊಡ್ಡ ದೇಹಗಳುಳ್ಳ\), ಉಯಿರ್ ಪಿರಿನ್ದ = ಪ್ರಾಣವಿಲ್ಲದ, ಮಲೈತುಣ್ಡಮ್ = ಬೆಟ್ಟದ ಭಾಗಗಳು, ಕಿಡನ್ದನ ಪೋಲ್ = ಬಿದ್ದಿರುವ ಹಾಗೆ, ತುಣಿಪಲ ಆ = ಅನೇಕ ತುಂಡುಗಳಾಗಿ, ಅಶುರರ್ ಕುೞಾಮ್ = ಅಸುರರ ಕೂಟಗಳನ್ನು, ತುಣಿತ್ತು ಉಹನ್ದ = ತುಂಡರಿಸಿ ಹರ್ಷಿಸಿದ, ತಡಮ್ ಪುನಲ್ = ವಿಸ್ತಾರವಾದ ನದಿಯನ್ನು, ಶಡೈ ಮುಡಿಯಾನ್ = ಜಡೆಯಲ್ಲಿ ಕಟ್ತಿಹಾಕಿದವನಿಗೆ ತನಿ = ಪ್ರತ್ಯೇಕವಾದ, ಔರ್ = ಕೂಱು = ಭಾಗವಾಗಿ, ಅಮರ್ ತ್ತು = ಉಂಟುಮಾಡಿ, ಉಱೈಯುಮ್ = ವಾಸಿಸುವಂಥ, ಉಡಮ್ಬು = ದೇಹವನ್ನು, ಉಡೈಯಾನ್ = ಉಳ್ಳವನನ್ನು, ಕವರಾದ = ಆಶಿಸದ, ಉಯಿರಿನಾಲ್ = ಆತ್ಮನಿಂದ, ಕುಱೈವು ಇಲಮೇ = ಕೊರತೆಯಿಲ್ಲದವರಾಗಿದ್ದೇವೆ. 



ಕೊರತೆಯಿಲ್ಲದ \(ಬಲುದೊಡ್ಡ\) ದೇಹವುಳ್ಳ ಅಸುರರ ಕೂಟಗಳನ್ನು ಪ್ರಾಣವಿಲ್ಲದ ಬೆಟ್ಟದ ಭಾಗಗಳು ಬಿದ್ದಿರುವ ಹಾಗೆ ಅನೇಕ ತುಂಡುಗಳಾಗಿ ತುಂಡರಿಸಿ, ವಿಸ್ತಾರವಾದ ನದಿಯನ್ನು ಜಡೆಯಲ್ಲಿ ಕಟ್ಟಿಹಾಕಿದವನಿಗೆ ಪ್ರತ್ಯೇಕವಾಗಿ ಒಂದು ಭಾಗವಾಗಿ ಉಂಟುಮಾಡಿ ವಾಸಿಸುವಂಥ ದೇಹವನ್ನುಳ್ಳವನನ್ನು ಆಶಿಸದ ಆತ್ಮನಿಂದ ಕೊರತೆಯಿಲ್ಲದವರಾಗಿದ್ದೇನೆ. 



ಇಲ್ಲಿ ಭಗವಂತನ ಔದಾರ್ಯ, ಉಪಕಾರಕ ಗುಣಗಳನ್ನು ಹೇಳಲಾಗುತ್ತದೆ. ಸಜ್ಜನರನ್ನು ಹಿಂಸಿಸುವ ದುಷ್ಟರನ್ನೆಲ್ಲಾ ನಿರ್ನಾಮಗೊಳಿಸಿ, ಸಜ್ಜನರು ಭಯವಿಲ್ಲದಂತೆ ಬಾಳುವ ಹಾಗೆ ಮಾಡುವ ಔದಾರ್ಯವನ್ನೂ, ಶಿವನಿಗೆ ತನ್ನ ದೇಹದ ಬಲಭಾಗವನ್ನೇ ನೀಡಿ, ಅವನು ತನ್ನೊಡನೆ ಒಂದಾಗಿ ಬಾಳುವಂತೆ ಮಾಡಿದ ಮಹೋಪಕಾರವನ್ನೂ ಹೇಳಲಾಗುತ್ತಿದೆ. 



“ಉಡಮ್ಬಿನಾಲ್.............ಕಿಡನ್ದನ ಪೋಲ್” – ಹಿಂದೆ, ಒಂದು ಕಾಲದಲ್ಲಿ ಪರ್ವತಗಳಿಗೆಲ್ಲಾ ರೆಕ್ಕೆಗಳಿದ್ದವಂತೆ. ಅವು ಸ್ವೇಚ್ಛೆಯಿಂದ ಹಾರಾಡುತ್ತಾ ಇದ್ದವಂತೆ. ಎಲ್ಲಿ ಅವು ತಮ್ಮ ಮೇಲೆ ಲಕ್ಷ್ಯವಿಲ್ಲದಂತೆ ಎರಗಿ ಬಿಡುವುವೋ ಎಂದು ಜನಕ್ಕೆ ಭಯವಾಯಿತಂತೆ. ಋಷಿಗಳ ಪ್ರಾರ್ಥನೆಯಂತೆ ದೇವೇಂದ್ರನು ತನ್ನ ವಜ್ರಾಯುಧದಿಂದ ಅವುಗಳ ರೆಕ್ಕೆಗಳನ್ನೆಲ್ಲಾ ತುಂಡರಿಸಿ ಚೆಲ್ಲಾಡಿದನಂತೆ. ಆಗ ಬೆಟ್ಟಗಳು ನಿರ್ಜೀವ ವಸ್ತುಗಳಾಗಿ ಅಲ್ಲಲ್ಲೇ ಬಿದ್ದವಂತೆ. ಹೀಗಿದೆ ಕತೆ. 



“ತುಣಿ ಪಲವಾ......................ತುಣಿತ್ತುಹನ್ದ” – ಬೆಟ್ಟಗಳ ಹಾಗೆ ದೊಡ್ಡ ದೇಹಗಳಿಂದ, ರಾಕ್ಷಸರ ಕೂಟಗಳು ಅಲ್ಲಲ್ಲಿ ತುಂಬಿಕೊಂಡು ಜನರಿಗೆ ಹಿಂಸೆಕೊಡುತ್ತಿದ್ದಾಗ, ಭಗವಂತನು ನರಸಿಂಹ, ಶ್ರೀರಾಮ, ಶ್ರೀಕೃಷ್ಣಾವತಾರಗಳಲ್ಲಿ, ಅವರ ಕೂಟಗಳನ್ನೆಲ್ಲಾ ನಿರ್ನಾಮಗೊಳಿಸಿದನು.



ಇದೊಂದು ಸುಂದರವಾದ ಉಪಮಾನ. ರೆಕ್ಕೆ ಇರುವ ಬೆಟ್ಟಗಳಿಗೂ, ರಾಕ್ಷಸರಿಗೂ ಹೋಲಿಕೆ. ಬೆಟ್ಟಗಳಿಗೆ ದೇವೇಂದ್ರನ ಹಾಗೆ, ಭಗವಂತನು ರಾಕ್ಷಸರಿಗೆ.



’ತಡಮ್ ಪುನಲ ಶಡೈಮುಡಿಯಾನ್’ – ಇದು ಶಿವನಿಗೆ ಸಲ್ಲುವ ವರ್ಣನೆ. ಭಗೀರಥನು ತಪಸ್ಸು ಮಾಡಿ, ದೇವನದಿಯಾದ ಗಂಗೆಯನ್ನು ಪಾತಾಳಲೋಕಕ್ಕೆ ಕೊಂಡೊಯ್ಯುವುದಕ್ಕಾಗಿ ಬ್ರಹ್ಮನನ್ನು ಒಲಿಸಿದನು. ಗಂಗೆಯನ್ನು ಭೂಲೋಕಕ್ಕೆ ತರುವ ಕಾಲದಲ್ಲಿ, ಮೇಲಿನಿಂದ ಎರಗುವ ಗಂಗಾಪ್ರವಾಹವನ್ನು ತಡೆದು ಮೃದುವಾಗಿ ಹರಿಯುವಂತೆ ಮಾಡಬೇಕೆಂದು ಶಿವನನ್ನು ಕುರಿತು ಮತ್ತೆ ತಪಸ್ಸು ಮಾಡಿದನು. ಶಿವನೂ ಸಮ್ಮತಿಸಿದನು. ಗಂಗೆಯು ಭೋರ್ಗರೆಯುತ್ತಾ ದೇವಲೋಕದಿಂದ ಇಳಿದುಬಂದಳು. ಶಿವನು ಅವಳನ್ನು ತನ್ನ ಜಡೆಯಲ್ಲಿ ಬಂಧಿಸಿಬಿಟ್ಟು – ’ಗಂಗಾಧರ’ ಎನಿಸಿಕೊಂಡನು. 



“ತನೊಯೊರುಕೂಱಮರ್ ತ್ತು ಱೈಯುಮ್” – ಭಗವಂತನು ಶಿವನಿಗೆ ತನ್ನ ದೇಹದ ಬಲಭಾಗವನ್ನೇ ನೀಡಿ, ತನ್ನೊಡನೆ ವಾಸಿಸುವಂತೆ ಮಾಡಿದನೆಂಬ ವಿಷಯ ಇದು. 



ಆಳ್ವಾರರು ಹೇಳುತ್ತಾರೆ: ದೇಶದ ನಾನಾಕಡೆಗಳಲ್ಲಿ ಹರಡಿಕೊಂಡು ಸಜ್ಜನರನ್ನು ಹಿಂಸಿಸುತ್ತಿದ್ದ ರಾಕ್ಷಸ ಕುಲವನ್ನೇ ನಿರ್ನಾಮಗೊಳಿಸಿದವನೂ, ಶಿವನಿಗೆ ತನ್ನ ದೇಹದ ಬಲಭಾಗವನ್ನೇ ನೀಡಿ ಮಹೋಪಕಾರ ಮಾಡಿದವನೂ ಆದ ಭಗವಂತನನ್ನು ಕೂಡಿಕೊಳ್ಳಲು ಆಶಿಸದ ಆತ್ಮನಿಂದ ಯಾವ ಪ್ರಯೋಜನವಿದೆ? 



೧೧. ಉಯಿರಿನಾಲ್ ಕುಱೈವಿಲ್ಲಾ ಉಲಹೇೞ್ ತನ್ನುಳ್ಳೋಡುಕ್ಕಿ,

ತಯಿರ್ ವೆಣ್ಣೆಯುಣ್ಡಾನೈತ್ತಡಙ್ಕುರುಹೂರ್ ಚ್ಚಡಹೋಪನ್,

ಶೆಯಿರಿಲ್ ಶೊಲ್ಲಿಶೈಮಾಲೈ ಆಯಿರತ್ತುಳಿಪ್ಪತ್ತಾಲ್,

ವಯಿರಮ್ ಶೇರ್ ಪಿಱಪ್ಪಱುತ್ತು ವೈಹುನ್ದಮ್ ವಣ್ಣುವರೇ, 



ಉಯಿರಿನಾಲ್ ಕುಱೈವು ಇಲ್ಲಾ = ಆತ್ಮಗಳಿಗೆ ಕೊರತೆಯಿಲ್ಲದ, ಉಲಹು ಏೞ್ = ಏಳು ಲೋಕಗಳನ್ನೂ, ತನ್ ಉಳ್ = ತನ್ನೊಳಗೆ, ಒಡುಕ್ಕಿ = ಅಡಗಿಸಿಕೊಂಡು, ತಯಿರ್ ವೆಣ್ಣೆಯುಣ್ಡಾನೈ = ತಡಮ್ ಕುರುಹೂರ್ = ವಿಸ್ತಾರವಾದ ತಿರುಕ್ಕೂರುಹೂರಿನ, ಶಡಹೋಪನ್ = ಶಠಗೋಪನು \(ನಮ್ಮಾಳ್ವಾರರು\), ಶೆಯಿರ್ ಇಲ್ = ತಪ್ಪುಗಳಿಲ್ಲದ \(ಪರಿಶುದ್ಧವಾದ\), ಶೊಲ್ = ಮಾತುಗಳಾದ, ಇಶೈಮಾಲೈ = ಹಾಡಿನ ಮಾಲೆಯಾದ, ಆಯಿರತ್ತುಳ್ = ಒಂದು ಸಾವಿರದಲ್ಲಿ, ಇ-ಪತ್ತಾಲ್ = ಈ ಹತ್ತರಿಂದ, ವಯಿರಮ್ ಶೇರ್ = ದ್ವೇಷಕೋಪಗಳಿಂದ ಕೂಡಿದ, ಪಿಱಪ್ಪು = ಹುಟ್ಟುವಿಕೆಯನ್ನು, ಅಱುತ್ತು = ಕಡಿದುಹಾಕಿ, ವೈಹುನ್ದಮ್ ನಣ್ಣುವರೇ = ವೈಕುಂಠವನ್ನು ಸೇರುತ್ತಾರೆ. 



ಆತ್ಮಗಳಿಗೆ ಕೊರತೆಯಿಲ್ಲದ ಏಳುಲೋಕಗಳನ್ನೂ ತನ್ನೊಳಗೆ ಅಡಗಿಸಿಕೊಂಡು, ಮೊಸರುಬೆಣ್ಣೆಯನ್ನುಂಡವನನ್ನು ಕುರಿತು ವಿಸ್ತಾರವಾದ ತಿರುಕ್ಕೂರುಹೂರಿನ ಶಠಗೋಪನು \(ನಮ್ಮಾಳ್ವಾರರು\) ತಪ್ಪುಗಳಿಲ್ಲದ \(ಪರಿಶುದ್ಧವಾದ\) ಮಾತುಗಳಾದ ಹಾಡಿನ ಮಾಲೆಯಾದ ಒಂದು ಸಾವಿರದಲ್ಲಿ ಈ ಹತ್ತರಿಂದ ಕೋಪದ್ವೇಷಗಳಿಂದ ಕೂಡಿದ ಹುಟ್ಟುವಿಕೆಯನ್ನು ಕಡಿದುಹಾಕಿ, ವೈಕುಂಠವನ್ನು ಸೇರುತ್ತಾರೆ. 



ಈ ತಿರುವಾಯ್ ಮೊೞಿಯ ಕಡೆಯ ಪಾಶುರ ಇದು. ತಿರುವಾಯ್ ಮೊೞಿಯ ಉದ್ದಕ್ಕೂ ಭಗವಂತನನ್ನು ಕೂಡಿಕೊಳ್ಳಲು ಸತತ ಪ್ರಯತ್ನ ಮಾಡಬೇಕೆಂದು ಹೇಳಲಾಗಿದೆ. ಭಗವಂತನು ಸರ್ವೇಶ್ವರ, ಸರ್ವರಕ್ಷಕ, ಮತ್ತು ಸರ್ವಶಕ್ತ. ಭಗವಂತನು ಸರ್ವೇಶ್ವರ, ಸರ್ವರಕ್ಷಕ ಮತ್ತು ಸರ್ವಶಕ್ತ. ಅವನ ಕೈಯಲ್ಲಿ ದಿವ್ಯಾಯುಧಗಳಿವೆ. ಲಕ್ಷ್ಮೀದೇವಿಗೂ, ಶಿವನಿಗೂ ಬ್ರಹ್ಮನಿಗೂ ಅವನು ತನ್ನ ದೇಹದಲ್ಲಿ ಎಡೆಮಾಡಿಕೊಟ್ಟಿದ್ದಾನೆ. ಭಗವಂತನ ರೂಪ ಇದೇ ಎಂದು ನಿರ್ಧರಿಸಿ ಹೇಳಲು ಸಾಧ್ಯವಿಲ್ಲ. ಯಾವ ಸಮಯಕ್ಕೆ ಯಾವ ಕೆಲಸಕ್ಕೆ ತಕ್ಕಂತೆ ರೂಪವನ್ನು ಸ್ವೀಕರಿಸಬೇಕೋ ಅದನ್ನು ಅವನು ಅಳವಡಿಸಿಕೊಳ್ಳುತ್ತಾನೆ. ನರಸಿಂಹ, ವಾಮನ, ತ್ರಿವಿಕ್ರಮ, ರಾಮ, ಕೃಷ್ಣ – ಇವೆಲ್ಲವೂ ಹಾಗೆ ಬಂದವೇ. ಪರ, ವಿಭವಾದಿ ನಾನಾಸ್ವರೂಪಗಳಲ್ಲಿ, ರಾಕ್ಷಸರ ಕುಲವನ್ನೇ ನಾಶಮಾಡುವುದರಲ್ಲಿ, ನಾನಾ ಅವತಾರ ಕಾರ್ಯಗಳಲ್ಲಿ ಅವನು ಹೆಸರಾಂತವನು. ಅವನ ಗುಣಗಳು ಅನಂತ. ಅವನು ಅತ್ಯಾಕರ್ಷಕ ಸುಂದರ, ಸರ್ವಜ್ಞ. ಅವನನ್ನು ಕೂಡಿಕೊಳ್ಳಲೇಬೇಕೆಂದು ಆಶೆ ವಹಿಸಿ, ಅದಕ್ಕಾಗಿ ಶುದ್ಧಮನಸ್ಸಿನಿಂದ, ನಿರ್ಮಲವಾದ ರೀತಿಯಲ್ಲಿ ಭಕ್ತಿಮಾಡಬೇಕು. ಇಹಲೋಕದ ಯಾವ ಕ್ಷಣಿಕ ಸುಖಕ್ಕೂ ಆಶಿಸಬಾರದು. ಹೀಗೆ ನಡೆಸುವ ಜೀವನದಿಂದ, ಭಕ್ತನು, ಕೋಪದ್ವೇಷಗಳ ಹುಟ್ಟಿನ ಸಂಕೋಲೆಯನ್ನು ನಾಶಗೊಳಿಸಿ, ಭಗವಂತನ ಕಿಂಕರನಾಗಿ, ವೈಕುಂಠವನ್ನೇ ಸೇರುತ್ತಾನೆ. ಹೀಗಿದೆ ಈ ತಿರುವಾಯ್ ಮೊೞಿಯ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*\*\*\*



ತಿರುವಾಯ್ ಮೊೞಿ ನಾಲ್ಕನೆಯದಶಕ ಒಂಭತ್ತನೆಯ ತಿರುವಾಯ್ಮೊೞಿ



೯. ನಣ್ಣಾದಾರ್ ಮುಱುವಲಿಪ್ಪ





೧. ನಣ್ಣಾದಾರ್ ಮುಱುವಲಿಪ್ಪ ನಲ್ಲುಟ್ರಾರ್ ಕಱೈನ್ದೇಙ್ಗ,

ಎಣ್ಣಾರಾತ್ತುಯರ್ ವಿಳೈಕ್ಕುಮ್ ಇವೈಯೆನ್ನ ಉಲಹಿಯಱ್ ಕೈ? 

ಕಣ್ಣಾಳಾ\! ಕಡಲ್ ಕಡೈನ್ದಾಯ್\! ಉನಕೞಱ್ ಕೇವರುಮ್ ಪರಿಶು,

ತಣ್ಣಾವಾದಡಿಯೇನೈಪ್ಪಣಿ ಕಣ್ಡಾಯ್ ಶಾಮಾಱೇ. 



ನಣ್ಣಾದಾರ್ = ಆಶ್ರಯಿಸದವರು, ಮುಱುವಲಿಪ್ಪ = ಮುಸಿನಗುವಂಥ, ನಲ್ ಉಟ್ರಾರ್ = ಒಳ್ಳೆಯ ಬಂಧುಗಳು, \(ಒಳ್ಳೆಯ ಆಶ್ರಯಿಸಿದ್ವರು\), ಕಱೈನ್ದು = ಮನಕರಗಿ, ಏಙ್ಗ = ಸಂಕಟಪಡುವಂಥ, ಎಣ್ ಆರಾ = ಎಣಿಸಲು ಸಾಧ್ಯವಾಗದ, ತುಯರ್ = ದುಃಖಗಳನ್ನು, ವಿಳೈಕ್ಕೂಮ್ = ಬೆಳಸುವಂಥ, ಇವೈ = ಇವುಗಳು, ಎನ್ನ = ಏನು \(ಎಂಥಾದ್ದು\) ಉಲಹಿಯಕೞ್ ಕೈ \(ಉಲಹು ಇಯಱ್ ಕೈ\) = ಈ ಲೋಕದ ಸ್ವಭಾವವಾದದ್ದು, ಕಣ್ ಆಳಾ = ಆಳವಾದ ದಯೆಯನ್ನುಳ್ಳವನೇ \(ದಯಾಳುವೇ, ಕರುಣಾಳುವೇ\), ಕಡಲ್ ಕಡೈನ್ದಾಯ್ = ಕಡಲನ್ನು ಕಡೆದವನೇ, ಉನ =ನಿನ್ನ, ಕೞಱ್ ಕೇ = ಪಾದದೆಡೆಗೇ, ವರುಮ್ = ಬರುವ, ಪರಿಶು = ಬಹುಮಾನವನ್ನು \(ರೀತಿಯನ್ನು\) \(ಹಿರಿಮೆಯನ್ನು\), ತಣ್ ಆವಾದ = ಕೃಪೆಗೆ ಯೋಗ್ಯನಲ್ಲದ, ಅಡಿಯೇನೈ = ಈ ದಾಸನನ್ನು, ಪಣಿ = ಕೃಪೆಮಾಡು, ಕಣ್ಡಾಯ್ = ಕಂಡೆಯಾ, ಶಾಮ್ ಆಱೇ = ಸಾಯುವ ಹಾಗೆಯೇ. 



ಆಶ್ರಯಿಸದವರು ಮುಸಿನಗುವಂಥ, ಚೆನ್ನಾಗಿ ಆಶ್ರಯಿಸಿರುವವರು \(ಬಂಧುಬಳಗದವರು\) ಮನಕರಗಿ ಸಂಕಟಪಡುವಂಥ, ಎಣಿಸಲಸಾಧ್ಯವಾದ ದುಃಖಗಳನ್ನು ಬೆಳೆಸುವಂಥ ಈ ಲೋಕದ ಸ್ವಭಾವವಾದ ಇದು ಎಂಥಾದ್ದು? ಆಳವಾದ ದಯೆಯುಳ್ಳವನೇ, ಕಡಲನ್ನು ಕಡೆದವನೇ, ನಿನ್ನ ಪಾದದೆಡೆಗೇ ಬರುವ ವರವನ್ನುಕೃಪೆಗೆ ಯೋಗ್ಯನಲ್ಲದ ಈ ದಾಸನನ್ನು, ಸಾಯುತ್ತಿರುವ ಹಾಗೆಯೇ, ಕೃಪೆಮಾಡು, ಕಂಡೆಯಾ\! 



ಈ ಪಾಶುರದಲ್ಲಿ ಭಕ್ತನಾದವನು ಭಗವಂತನಲ್ಲಿ ಮಾಡಬೇಕಾದ ’ಪ್ರಪತ್ತಿ’ಯ ಸೂಚನೆ ಬರುತ್ತದೆ. ’ಪ್ರಪತ್ತಿ’ ಅಥವಾ ’ಶರಣಾಗತಿ’ಯಲ್ಲಿ ಎರಡು ಬಗೆ. 



’ಭಗವಂತ, ನನ್ನ ಈ ಜನ್ಮದ ಸಂಕಟಗಳನ್ನು ತಡೆಯಲಾರೆ. ನನ್ನನ್ನು ಈಗಲೇ ನಿನ್ನ ಪಾದಾರವಿಂದಗಳಲ್ಲಿ ಸೇರಿಸಿಕೋ’ – ಎಂಬುದು ಒಂದು ಬಗೆ. ಜೀವನದಲ್ಲಿ ಅನುಭವಿಸುವ ಸಂಕಟಗಳ ತೊಳಲಿಕೆಯಲ್ಲಿ ಬೇಸತ್ತು. ಜೀವನವನ್ನು ಮುಗಿಸಿದರೆ ಸಾಕುಮಾಡೆಂದು ಬೇಡುವುದು ಇದು. ಇನ್ನೊಂದು ಬಗೆಯದು “ಭಗವಂತ, ನನಗೆ ಒದಗಿ ಬಂದಿರುವ ದುಃಖಸಂಕಟಗಳು ನನ್ನ ಕರ್ಮಕ್ಕೆ ಅಂಟಿಬಂದವು. ಅವನ್ನು ನಾನು ಅನುಭವಿಸಲೇಬೇಕು ಎಂಬುದು ನನಗೆ ತಿಳಿದಿದೆ. ಹಾಗೆಯೇ ಮಾಡುತ್ತೇನೆ. ಆದರೆ, ಕೃಪಾಸಾಗಾನಾದ ನೀನು ನಾನು ಈ ದೇಹಯಾತ್ರೆಯನ್ನು ಮುಗಿಸಿದ ಕೂಡಲೇ, ನನ್ನನ್ನು ನನ್ನ ತಿರುವಡಿಗಳ ಬಳಿಗೆ ಕರೆದುಕೋ. ಇದೇ ನನ್ನ ವಿನಮ್ರ ಪ್ರಾರ್ಥನೆ” –



ಪ್ರಪತ್ತಿಯ ಲಕ್ಷಣಗಳಲ್ಲಿ – ೧\) ಭಗವಂತನ ಗುಣಸ್ವಭಾವಗಳನ್ನು ಕುರಿತು ಬಾಯಿ ತುಂಬ ಹೊಗಳುವುದು. ೨\) ತನ್ನ \(ಭಕ್ತನ\) ದುರ್ಗುಣಗಳನ್ನು, ತನ್ನ ನೀಚತ್ವವನ್ನು ಕುರಿತು ನಿಂದಿಸಿಕೊಳ್ಳುವುದು. ೩\) ತಾನು ಅವನ ಅಪಾರಕೃಪೆಗೆ ತಕ್ಕವನಲ್ಲದಿದ್ದರೂ, ಪರಮಕೃಪಾಳುವಾಗಿ ಅವನು ತನ್ನನ್ನು ಅವನ ಪಾದಗಳೆಡೆಯಲ್ಲಿ ಸೇರಿಸಿಕೊಳ್ಳುವ ಕೃಪೆಮಾಡಬೇಕೆಂದು ಬೇಡುವುದು – ಇವು ಬಲು ಮುಖ್ಯಭಾಗಗಳು. ಪಾಶುರದಲ್ಲಿ ಇವು ಚೆನ್ನಾಗಿ ಕಂಡುಬರುತ್ತವೆ. 



ಈ ಪಾಶುರದಲ್ಲಿ ಬರುವ ಇನ್ನೊಂದು ವಿಷಯವೆಂದರೆ, ಈ ಲೋಕದ ಜನರ ನಡವಳಿಕೆ. 



“ನಣ್ಣಾದಾರ್ ಮುಱುವಲಿಪ್ಪ” – \[ಒಬ್ಬನನ್ನು ಆಶ್ರಯಿಸುವವರು ಕೆಲವರು. ಆಶ್ರಯಿಸದವರು ಅನೇಕರು. ಅವರಲ್ಲಿ \(ಈ ಗುಂಪಿನಲ್ಲಿ\) ಅವನ ಶತ್ರುಗಳೂ ಸೇರುತ್ತಾರೆ\]. ನಮ್ಮನ್ನು ಆಶ್ರಯಿಸದವರು ನಾವು ಪಡುವ ದುಃಖ, ಕಷ್ಟ, ಸಂಕಟಗಳನ್ನು ಕಂಡು ಕನಿಕರಿಸುವುದಿಲ್ಲ. ಅದಕ್ಕೆ ಬದಲಾಗಿ, ಮುಸಿಮುಸಿ ನಗುತ್ತಾರೆ. ನಮ್ಮ ಸಂಕಟಗಳು ಅವರಿಗೆ ಹಿತವೋ, ಸಂತೋಷವೋ ಕಾಣೆ. ಇದು ಒಂದು ಬಗೆಯ ಜನ. 



“ನಲ್ಲುಟ್ರಾರ್ ಕ ಱೈನ್ದೇಙ್ಗ” – ನಮ್ಮನ್ನು ಆಶ್ರಯಿಸಿರುವವರು ನಮ್ಮ ಹತ್ತಿರದ ಬಂಧುಗಳು – ನೆಂಟರು, ಇಷ್ಟರು, ಮಿತ್ರರು. ನಮ್ಮ ಕಷ್ಟಗಳನ್ನು ಕಂಡು ಅವರು ಮರುಗುತ್ತಾರೆ. ನಮಗೆ ಒಳ್ಳೆಯದಾಗಲಿ ಎಂದು ಆಶಿಸುತ್ತಾರೆ.



“ಎನ್ನಾರಾತ್ತುಯರ್ ವಿಳೈಕ್ಕೂಮ್” – ಹೀಗೆ ಒಬ್ಬರು ಕನಿಕರಿಸಿದರೆ, ಮತ್ತೊಬ್ಬರು ಮುನಿನಗುವುದರಿಂದ, ದುಃಖ ಎಣಿಕೆಯಿಲ್ಲದೆ ಹೆಚ್ಚುತ್ತಾ ಹೋಗುತ್ತದೆಯಷ್ಟೆ. 



“ಇವೈಯೆನ್ನ ಉಲಹಿಯಱ್ ಕೈ” – ಈ ಲೋಕದ ಜನರ ಈ ಬಗೆಯ ಸ್ವಭಾವ ವಿಚಿತ್ರವಲ್ಲವೇ? ಇದೆಂಥಾ ಸ್ವಭಾವ ಇದು? 



“ಕಡಲ್ ಕಡೈನ್ದಾಯ್” – ಭಗವಂತನ ಆಶ್ರಿತ ವಾತ್ಸಲ್ಯಕ್ಕೆ ಇದೊಂದು ನಿದರ್ಶನ. ದೇವತೆಗಳೂ ದಾನವರೂ ಕಡು ಶತ್ರುಗಳು. ದೇವತೆಗಳನ್ನು ಹಿಂಸಿಸುವುದು ದಾನವರ ಕೆಲಸ. ದೇವತೆಗಳು ಭಕ್ತರು. ಭಗವಂತನನ್ನು ಆಶ್ರಯಿಸಿರುವವರು ದೇವತೆಗಳ ಕಷ್ಟವನ್ನು ಕಂಡ ಭಗವಂತನು ತನ್ನ ಕೌಶಲದಿಂದ ದೇವದಾನವರನ್ನೇ ಒಟ್ಟುಗೂಡಿಸಿ, ಪಾಲ್ಗಡಲನ್ನು ಕಡೆಯಿಸಿದನು. ಅದರಿಂದ ಹೊರಬಂದ ಅಮೃತವನ್ನು ದೇವತೆಗಳಿಗೆ ಮಾತ್ರವೇ ಹಂಚಿ, ಅವರನ್ನು ಅಮರರನ್ನಾಗಿಸಿದನು. ಇದು ಭಗವಂತನ ಅಪಾರಕೃಪೆ.



ಆಳ್ವಾರರು ಹೇಳುತ್ತಾರೆ: ಭಗವಂತ, ಒಬ್ಬನನ್ನು ಕುರಿತು ಹೊಗಳುವಂಥ, ಮತ್ತೆ ಕೆಲವರು ಅವನನ್ನು ತೆಗಳಿ ಮುಸಿನಗುವಂಥ ಈ ಲೋಕದವರ ವಿಚಿತ್ರವರ್ತನೆಯನ್ನು ಕಂಡು ನನಗೆ ಬೇಸರವಾಗಿದೆ. ನೀನು ಕೃಪಾಸಾಗರ. ಕಡಲನ್ನು ಕಡೆದು ದೇವತೆಗಳಿಗೆ ಅಮೃತವನ್ನಿತ್ತು ಉಪಕಾರಮಾಡಿದವನು. ನಿನ್ನ ಕೃಪೆಗೆ \(ನೀಚನಾದ\) ನಾನು ಯೋಗ್ಯನಲ್ಲ. ಆದರೂ, ನಾನು ಸಾಯುತ್ತಿರುವ ಹಾಗೆಯೇ, ನನ್ನನ್ನು ನಿನ್ನ ತಿರುವಡಿಗಳ ಬಳಿಗೆ ಸೇರುವ ವರವನ್ನು ದಯೆನೀಡು. 



೨. ಶಾಮಾಱುಮ್ ಕೆಡುಮಾಱುಮ್ ತಮರುಟ್ರಾರ್ ತಲೈತ್ತಲೈಪ್ಪೆಯ್ ದು,

ಏಮಾಱಿಕ್ಕಿಡನ್ದಲಟ್ರುಮ್ ಇವೈಯೆನ್ನ ಉಲಹಿಯಱ್ ಕೈ, 

ಆಮಾಱೊನ್ ಱಱಿಯೇನ್ ನಾನ್ ಅರವಣೈಯಾಯಮ್ಮಾನೇ,

ಕೂಮಾಱೇ ವಿರೈಕಣ್ಡಾಯ್ ಅಡಿಯೇನೈಕ್ಕುಱಿಕ್ಕೊಣ್ಡೇ,



ಶಾಮಾ ಆಱುಮ್ = ಮರಣಹೊಂದುವುದೂ, ಕೆಡುಮ್ ಆಱುಮ್ = ಕೆಡುವುದೂ \(ಕಷ್ಟಗಳನ್ನು ಅನುಭವಿಸುವುದೂ\), ತಮರ್ = ದಾಯಾದಿಗಳು, ಉಟ್ರಾರ್ = ಬಂಧುಗಳು, ತಲೈ ತಲೈ ಪೆಯ್ ದು = ಒಬ್ಬರ ಮೇಲೊಬ್ಬರು ಬಿದ್ದು ಹೊಡೆದಾಡುವುದೂ, ಏಮಾಱಿ = ಮೋಸಹೋಗಿ, ಕಿಡನ್ದು = ಬಿದ್ದು, ಅಲಟ್ರುಮ್ = ಗೋಳಾಡುವುದೂ, ಇದು ಎನ್ನ = ಇವೆಲ್ಲ ಎಂಥಾದ್ದು, ಉಲಹುಇಯಱ್ ಕೈ = ಲೋಕದ ಸ್ವಭಾವವು, ಆಮ್ = ಆಱು = ಉಜ್ಜೀವನಗೊಳ್ಳುವ ವಿಧವನ್ನು, ಒನ್ ಱು = ಸ್ವಲ್ಪವೂ, ಅಱಿಯೇನ್ = ಅರಿಯೆನು, ನಾನ್ = ನಾನು, ಅರವು ಅಣೈಯಾಯ್ = ಹಾವಿನ ಹಾಸುಗೆಯವನೇ, ಅಮ್ಮಾನೇ = ಸರ್ವೇಶ್ವರನೇ, ಕೂಮ್ ಆಱೇ = \(ನನ್ನನ್ನು\) ಕೂಗಿ ಕರೆಯುವ ರೀತಿಯಲ್ಲೇ, ವಿರೈಕಣ್ಡಾಯ್ = ಬೇಗ ಅನುಗ್ರಹಿಸು, ಕಂಡೆಯಾ, ಅಡಿಯೇನೈ = ಈ ದಾಸನನ್ನು, ಕುಱಿಕ್ಕೊಣ್ಡೇ = ಗುರುತಿಟ್ಟುಕೊಂಡೇ \(ಮನಸ್ಸು ಮಾಡಿಯೇ\). 



ಮರಣ ಹೊಂದುವುದು, ಕೆಡುವುದು \(ಕಷ್ಟಗಳನ್ನನ್ನುಭವಿಸುವುದು\), ದಾಯಾದಿಗಳು, ಬಂಧುಗಳು ಒಬ್ಬರ ಮೇಲೊಬ್ಬರು ಬಿದ್ದು ಹೊಡೆದಾಡುವುದು, ಮೋಸಹೋಗಿ ಬಿದ್ದುಬಿದ್ದು ಗೋಳಾಡುವುದೂ – ಇದೇನು ಈ ಲೋಕದ ಸ್ವಭಾವ? ಉಜ್ಜೀವನಗೊಳ್ಳುವ ಬಗೆಯನ್ನು ಸ್ವಲ್ಪವೂ ನಾನರಿಯೆನು. ಹಾವಿನ ಹಾಸುಗೆಯವನೇ, ಸರ್ವೇಶ್ವರನೇ, ಕೂಗಿಕರೆಯುವ ರೀತಿಯಲ್ಲೇ ಈ ದಾಸನನ್ನು ಗುರುತಿಟ್ಟುಕೊಂಡು ಬೇಗ ಅನುಗ್ರಹಿಸು, ಕಂಡೆಯಾ\! 



ಹಿಂದಿನ ಪಾಶುರದಲ್ಲಿ ಇಹಲೋಕದ ಮನುಷ್ಯರ ಪರಸ್ಪರ ವರ್ತನೆಯನ್ನು ಕುರಿತು ಹೇಳಲಾಯಿತು. ಈ ಪಾಶುರದಲ್ಲಿ ಅವರಿಗೆ ಒದಗಿ ಬರುವ ಸಂಕಟಗಳನ್ನು ಕುರಿತು ಹೇಳಲಾಗುತ್ತದೆ. 



“ಶಾಮಾಱುಮ್.................ಉಲಹಿಯಱ್ ಕೈ” – ಇಲ್ಲಿ ಕೆಲವು ಆಕಸ್ಮಿಕವಾದ ಸಂಕಟಗಳನ್ನು ಹೇಳಲಾಗುತ್ತದೆ. ಆಕಸ್ಮಿಕವಾಗಿ ನಡೆಯುವ ವಿದ್ಯಮಾನಗಳಲ್ಲಿ ’ಮರಣವೊದಗುವುದು’ ಒಂದು. ಅದುಆಶ್ಚರ್ಯವನ್ನೂ ಖೇದವನ್ನೂ ಒಟ್ಟಿಗೆ ಉಂಟು ಮಾಡುತ್ತದೆ. ಚೆನ್ನಾಗಿ ಬದುಕಿ ಬಾಳುತ್ತಿರುವ ಮನುಷ್ಯನು ಇದ್ದಕ್ಕಿದ್ದಂತೆ ಮರಣಿಸುವುದಾಗಲಿ, ತನ್ನ ಆರ್ಥಿಕ ಸ್ಥಿತಿಯಿಂದ ಇದ್ದಕ್ಕಿದ್ದಂತೆ ಉರುಳಿ, ಭಿಕ್ಷಿಕನಾಗುವುದಾಗಲಿ ಒಂದು ವಿಚಿತ್ರವೇ ಸರಿ. ಬಂಧುಗಳೂ ದಾಯಾದಿಗಳೂ ದ್ವೇಷಾಸೂಯೆಗಳನ್ನು ಕಾರುತ್ತಾ ಪರಸ್ಪರ ಮನಸ್ಸನ್ನು ಕೆಡಿಸಿಕೊಳ್ಳುವುದಂತೂ ಸರ್ವಸಾಮಾನ್ಯ. ಶಾಂತಿಸಂತೋಷಗಳಿಂದ ಕೂಡಿ ಎಲ್ಲರೂ ಬಾಳಬೇಕೆಂಬುದು ಅಪರೂಪವಾದ ವಿಷಯ. ಇನ್ನು ಜೀವನದಲ್ಲಿ ತಮ್ಮ ವಸ್ತುಗಳನ್ನು ಕಳೆದುಕೊಳ್ಳುವುದು, ಹೋದದ್ದಕ್ಕಾಗಿ ಗೋಳಾಡುವುದು – ಇವುಗಳೂ ಸರ್ವಸಾಮಾನ್ಯವೇ. ಹೀಗೆ, ಮನುಷ್ಯನ ನಾನಾ ಬಗೆಯ ವರ್ತನೆಗಳೂ, ಅವುಗಳಿಂದ ಬರುವ ಕ್ಲೇಶಗಳು ಬಹಳ ವಿಚಿತ್ರವಾದವೇ. ಇಲ್ಲಿನ ಪ್ರಶ್ನೆಯೇನೆಂದರೆ – ಈ ಇಹಜೀವನದ ನಾನಾಸಂಕಟಗಳ ನಿವಾರಣೆಗೆ ಅವಕಾಶವಿಲ್ಲವೇ? 



“ಆಮ್ ಱೊನ್ ಱಱಿಯೇನ್ನಾನ್” – ಮೇಲಣ ಎಲ್ಲಾ ವಿಚಿತ್ರ ಅವಸ್ಥೆಗಳಿಗೆ ಒಳಗಾಗಿ ಕ್ಲೇಶಪಡದಂತೆ ಉಜ್ಜೀವನಗೊಳ್ಳುವ ಬಗೆಯನ್ನು ನಾನು \(ಆಳ್ವಾರರು\) ಅರಿಯೆನಲ್ಲ – ಎಂಬ ಪರಿತಾಪ. 



“ಅರವು ಅಣೈಯಾಯ್” – ಶೇಷನನ್ನು ಹಾಸುಗೆಯಾಗಿ ಮಾಡಿಕೊಂಡು ಪಾಲ್ಗಡಲಲ್ಲಿ ಪವಡಿಸಿ ಯೋಗ ನಿದ್ದೆಯಲ್ಲಿರುವ ಭಗವಂತನನ್ನು ಸಂಬೋಧಿಸಿದ್ದು ಇದು. ನೀನು ಸೃಷ್ಟಿಸಿದ ಲೋಕದ ಸಂಕಟಗಳನ್ನು ಹರಿಸಬಾರದೇ? ಚೇತನರ ಉಜ್ಜೀವನ ಮಾರ್ಗವನ್ನು ಅವರಿಗೆ ಕಲಿಸಬಾರದೇ? ಎಂದ ಹಾಗೆ. 



“ಕೂಮಾಱೇ ವಿರೈಕಣ್ಡಾಯ್......................” – ಸರ್ವಜ್ಞನೂ ಸರ್ವರಕ್ಷಕನೂ ಆಗಿರುವ ಭಗವಂತನೇ ಭಕ್ತರ ಸಂಕಟಗಳನ್ನು ಕಂಡುಕೊಳ್ಳಬೇಕು. ಮರುಕಗೊಂಡು ಅವರನ್ನು ಉದ್ಧರಿಸಲು ತವಕಪಡಬೇಕು. ಇದೇ ಸಹಜವಾದದ್ದು. ಮಗುವಿನ ಸಂಕಟವನ್ನು ಕಂಡು ತಂದೆ ತಾಯಿಯರು ಕನಿಕರಿಸಿ ಅದರ ಬಳಿಗೆ ಧಾವಿಸುವಂತೆ. 



ಆಳ್ವಾರರು ಹೇಳುತ್ತಾರೆ: ಭಗವಂತ, ಈ ಲೋಕದಲ್ಲಿ, ಮರಣ, ಕಷ್ಟ-ಸಂಕಟಗಳು, ದಾಯಾದಿಗಳ ಬಂಧುಗಳ ಹಿಂಸೆಗಳು, ಮೋಸ, ವಂಚನೆ, ನಷ್ಟ, ಗೋಳಾಟಗಳು – ಇವೆಲ್ಲಾ ಮನುಷ್ಯನನ್ನು ಬಗೆಬಗೆಯಾಗಿ ಹಿಂಸಿಸುತ್ತವೆಯಷ್ಟೆ. ಇವುಗಳಿಂದ ಪಾರಾಗುವ ಉಜ್ಜೀವನದ ದಾರಿ ನನಗೆ ತಿಳಿಯದು. ನೀನೇ, ಈ ದಾಸನನ್ನು ಉರುತಿಸಿ, ನಿನ್ನವನೆಂದು ಭಾವಿಸಿ, ನನ್ನನ್ನು ನಿನ್ನ ಬಳಿಗೆ ಕೂಗಿ ಕರೆಯುವಂತೆ ಕನಿಕರಿಸು.



೩. ಕೊಣ್ಡಾಟ್ಟುಮ್ ಕುಲಮ್ಪುನೈವುಮ್ ತಮರುಟ್ರ್‍ಆರ್ ವಿೞುದಿಯುಮ್,

ವಣ್ಡಾರ್ ಪೂಙ್ಗುೞಲಾಳುಮ್ ಮನೈಯೊೞಿಯ ಉಯಿರ್ ಮಾಯ್ದಲ್,

ಕಣ್ಡಾಟ್ರೇನುಲಹಿಯಱ್ ಕೈಕಡಲ್ ವಣ್ಣಾ\! ಅಡಿಯೇನೈ,

ಪಣ್ಡೇಪೋಲ್ ಕರುದಾದು ಉನ್ನಡಿಕ್ಕೇ ಕೂಯ್ ಪಣಿಕೊಳ್ಳೆ. 



ಕೊಣ್ಡಾಟ್ಟುಮ್ = ಹಬ್ಬಹುಣ್ಣಿವೆಗಳನ್ನು ನಡೆಸಿ, ಮನೆತುಂಬ ಜನರ ಜೊತೆಯಲ್ಲಿ ಸಂತೋಷದಿಂದ ಕಾಲ ಕಳೆಯುವುದು, ಕುಲಮ್ = ಕುಲವು, ಪುನೈವುಮ್ = \(ನಡೆಸುವ\) ಅಹಂಕಾರದ ಕೂಡಿಕೆಯೂ, ತಮರ್ = ದಾಯಾದಿಗಳು, ಉಟ್ರಾರ್ = ಬಂಧುಗಳು, ವಿೞುನಿದಿಯುಮ್ = ಅಪಾರವಾದ ಐಶ್ವರ್ಯವೂ, ವಣ್ಡು = ಹೂವಿನ ತಲೆಗೂದಲುಳ್ಳವಳೂ, ಮನೈ = ಮನೆಯೂ, ಒೞಿಯ = ನಾಶವಾಗುವುದು, ಉಯಿರ್ ಮಾಯ್ ದಲ್ = ಪ್ರಾಣವನ್ನು ಕಳೆದುಕೊಳ್ಳುವುದು \(ಪ್ರಾಣವನ್ನು ನೀಗುವುದು\), ಕಣ್ಡು = \(ಇವುಗಳನ್ನು\) ಕಂಡು, ಆಟ್ರೇನ್ = ಸಹಿಸಲಾರೆನು. ಉಲಹು ಇಯಱ್ ಕೈ = ಲೋಕದ ಸ್ವಭಾವವನ್ನು, ಕಡಲ್ ವಣ್ಣಾ = ಕಡಲಿನ ಬಣ್ಣವುಳ್ಳವನೇ, ಅಡಿಯೇನೈ = ಈ ದಾಸನನ್ನು, ಪಣ್ಡೇಪೋಲ್ = ಇಷ್ಟುದಿನಗಳ ಹಾಗೆ, ಕರುದಾದು = ಉದ್ದೇಶಿಸಿದ ಹಾಗಲ್ಲದೆ, \(ಕಡೆಗಣಿಸದೆ\), ಉನ್ ಅಡಿಕ್ಕೇ = ನಿನ್ನ ತಿರುವಡಿಗಳ ಬಳಿಗೆ, ಕೂಯ್ = ಕೂಗಿ \(ಕರೆಸಿಕೊಂಡು\) ಪಣಿಕೊಳ್ = ಸೇವೆಯನ್ನು ಸ್ವೀಕರಿಸು.



ಹಬ್ಬಹುಣ್ಣಿಮೆಗಳನ್ನು ನಡೆಸಿ, ಮನೆ ತುಂಬ್ಕ ಜನರ ಜೊತೆಯಲ್ಲಿ ಸಂತೋಷದಿಂದ ಕಾಲಕಳೆಯುವುದು, ಕುಲವು ನಡೆಸುವ ಜಂಬದ ಕೂಟಗಳನ್ನು ಏರ್ಪಡಿಸುವುದು, ದಾಯಾದಿಗಳು, ಬಂಧುಗಳು, ಅಪಾರವಾದ ಐಶ್ವರ್ಯ, ದುಂಬಿಗಳು ತುಂಬಿರುವ ಹೂವಿನ ತಲೆಗೂದಲಿನವಳು, ಮನೆ, ನಾಶವಾಗುವುದು, ಅಸುನೀಗುವುದು – ಈ ಲೋಕದ ಸ್ವಭಾವವನ್ನು ಕಂಡು ಸಹಿಸಲಾರೆ, ಕಡಲವಣ್ಣನೇ, ಈ ದಾಸನನ್ನುಇಷ್ಟು ದಿನಗಳ ಹಾಗೆ ಕಡೆಗಣಿಸದೆ, ಕರೆಸಿಕೊಂಡು, ಸೇವೆಯನ್ನು ಸ್ವೀಕರಿಸು. 



ಸಂತೋಷವೂ ದುಃಖವೂ ಹೇಗೆ ಹಗಲು ರಾತ್ರಿಯಂತೆ ಮನುಷ್ಯನನ್ನು ಬೆನ್ನು ಹತ್ತಿಯಾತನೆಗೆ ಗುರಿಮಾಡುವುದನ್ನೂ ಅದಕ್ಕೆ ಪರಿಹಾರವೇನೆಂಬುದನ್ನೂ ಇಲ್ಲಿ ಹೇಳಲಾಗುತ್ತಿದೆ. 



ಮನುಷ್ಯನು ಮೈಮರೆತು ಅನುಭವಿಸುವ ಸಂತೋಷದ ಸಂದರ್ಭಗಳನ್ನೂ, ಅವುಗಳಿಗೆ ಮೂಲವಾದ ಉಪಕರಣಗಳನ್ನೂ ಹಂತಹಂತವಾಗಿ ಹೇಳುತ್ತಾ ಬಂದರೂ, ಒಂದರಿಂದ ಮತ್ತೊಂದು ಎಂಬುದನ್ನು ಯಾರೂ ಮರೆಯುವ ಹಾಗಿಲ್ಲ. ಅವೆಲ್ಲವೂ ಪರಸ್ಪರ ಸಂಬಂಧಪಡೆದವೇ. ಹಣವಂತನಾದವನನ್ನು ಎಲ್ಲರೂ ಆಶ್ರಯಿಸುತ್ತಾರೆ. ಸ್ವಪ್ರಯೋಜನಕ್ಕಾಗಿ ಹಗೆತನವನ್ನೂ ಮರೆಯುತ್ತಾರೆ. ಬಳಗದವರನ್ನುಕುರಿತು ಹೇಳಬೇಕಾದ್ದೇ ಇಲ್ಲ. ತನ್ನ ಸಂತೋಷಕ್ಕೆ ಮಿತಿಯೇ ಇಲ್ಲವೆಂದೂ, ತಾನು ಚಿರಕಾಲವೂ ಹೀಗೆಯೇ ಇರುವೆನೆಂದೂ ಭಾವಿಸುತ್ತಾ ಬೀಗುತ್ತಿರುವಾಗ, ತಟಕ್ಕಗೆ ಒಂದೊಂದಾಗಿ ಆಗಲಿ, ಒಟ್ಟಾಗಿ ಆಗಲಿ, ಅವನಿಗೆ ಸಂತೋಷ ತರುವಂಥಾದ್ದು ಎಲ್ಲವೂ ಇಲ್ಲವಾದರೆ, ಒದಗಿ ಬರುವ ದುಃಖಸಂಕಟಗಳಿಗೆ ಪಾರವುಂಟೆ? 



ಸಂತೋಷವೂ ದುಃಕಸಂಕಟಗಳು ಮನುಷ್ಯನನ್ನು ಬುಡಮಟ್ಟ ಕುಲುಕಿ ಹಾಕುತ್ತಿರುವ ಈ ಲೋಕದ ’ವಿಚಿತ್ರ’ವನ್ನು ಕಂಡು ಆಳ್ವಾರರಿಗೆ ತುಂಬ ವ್ಯಥೆಯಾಗಿದೆ. ಇದಕ್ಕೆ ಪರಿಹಾರವಿಲ್ಲವೇ? 



ಆಳ್ವಾರರು ಹೇಳುತ್ತಾರೆ: ಕಡಲವಣ್ಣನಾದ ಭಗವಂತ, ಅಪಾರ ಸಂಪತ್ತಿನೊಡನೆ ಬರುವ ಸಂತೋಷಸಮಾರಂಭಗಳು, ಕುಲದ ಹೆಮ್ಮೆಯ ಕೂಟಗಳು, ಸುದತಿಯರು, ನೆಂಟರು, ಇಷ್ಟರು, ದಾಯಾದಿಗಳು, ಆಸ್ತಿಪಾಸ್ತಿಗಳು, ಮನೆಮಠಗಳು – ಇವುಗಳ ನಡುವೆ ಸಂತೋಷದಿಂದ, ವೈಭವದಿಂದ ಮೆರೆಯುವ ಸಮಯದಲ್ಲಿ ಇವುಗಳ ನಷ್ಟವೂ, ಸಾವೂ ತರುವ ದುಃಖಸಂಕಟಗಳನ್ನು ಕಂಡು ಕಂಡು ನನಗೆ ತುಂಬ ವ್ಯಥೆಯಾಗಿದೆ. ಅವನ್ನು ನಾನು ಸಹಿಸಲಾರೆ. ಆದ್ದರಿಂದ, ನನ್ನನ್ನು ಬೇಗಲೆ ನಿನ್ನ ಬಳಿಗೆ ಕರೆದುಕೋ. ನಿನ್ನ ನಿತ್ಯಸೇವೆಯನ್ನು ಅನುಗ್ರಹಿಸು. 



೪. ಕೊಳ್ಳೆನ್ ಱು ಕಿಳರ್ನ್ದೆಮಿನ್ದ ಪೆರುಂಜೆಲ್ವಮ್ ನೆರುಪ್ಪಾಹ, 

ಕೊಳ್ಳೆನ್ ಱು ತಮಮ್ ಮೂಡುಮ್ ಇವೈಯೆನ್ನ ಉಲಹಿಱ್ ಕೈ? 

ವಳ್ಳಲೇ\! ಮಣಿವಣ್ಣಾ\! ಉನಕಲು ಱ್ ಕೇ ವರುಮ್ ಪರಿಶು,

ವಳ್ಳಲ್ ಶೆಯ್ ದಡಿಯೇನೈ ಉನದರುಳಾಲ್ ವಾಙ್ಗೂಯೇ. 



ಕೊಳ್ ಎನ್ ಱು = ಕೋ ಎಂದು, ಕಿಳರ್ ನ್ದು = ಉಕ್ಕಿ \(ಚಿಮ್ಮಿ\), ಎೞುನ್ದ = ಎದ್ದು ಬಂದ, ಪೆರು ಶೆಲ್ವಮ್ = ಅಪಾರ ನಿಧಿಯು \(ಮಹದೈಶ್ವರ್ಯವು\), ನೆರುಪ್ಪು ಆಹ = ಬೇರೆಯಾಗಿ, ಕೊಳ್ ಎನ್ ಱು = ಸ್ವೀಕರಿಸು ಎಂದು, ತಮಮ್ = ಅಜ್ಞಾನವು, ಮೂಡುಮ್ = ಆವರಿಸುವ \(ಮೂಡುವ\), ಇವೈ ಎನ್ನ = ಇವು ಏನು, ಉಲಹು ಇಯೞ್ ಕೈ = ಲೋಕದ ಸ್ವಭಾವವೆಂಬುದು? ವಳ್ಳಲೇ = ಪರಮ ಉದಾರಿಯೇ, ಮಣಿವಣ್ಣಾ = ನೀಲಮಣಿವಣ್ಣನೇ, ಉನಕೞಱ್ ಕೇ = ನಿನ್ನ ತಿರುವಡಿಗಳಿಗೇ, ವರುಮ್ = ಬರುವಂಥ, ಪರಿಶು = ವರವನ್ನು, ವಳ್ಳಲ್ ಶೆಯ್ದು = ಔದಾರ್ಯವನ್ನು ತೋರಿ, ಅಡಿಯೇನೈ = ಈ ದಾಸನನ್ನು, ಉನದು ಅರುಳಾಲ್ = ನಿನ್ನ ಕೃಪೆಯಿಂದ, ವಾಙ್ಗಾಯೇ = ಎತ್ತಿಕೊ \(ಬರಮಾಡಿಕೋ\).



ಕೋ ಎಂದು ಚಿಮ್ಮಿ ಎದ್ದು ಬಂದ ಅಪಾರನಿಧಿಯು ಬೆಂಕಿಯಾಗಿ ಸ್ವೀಕರಿಸೆಂದು ಅಜ್ಞಾನ ಮೂಡುವ ಇವು ಏನು ಲೋಕದ ಸ್ವಭಾವವೆಂಬುದು? ಪರಮ ಉದಾರಿಯೇ, ನೀಲಮಣಿವಣ್ಣನೇ, ನಿನ್ನ ತಿರುವಡಿಗಳಿಗೇ ಬರುವಂಥವರನ್ನು ಔದಾರ್ಯವನ್ನು ತೋರಿ ಈ ದಾಸನನ್ನು ನಿನ್ನ ಕೃಪೆಯಿಂದ \(ನೀಡಿ\) ಬರಮಾಡಿಕೋ.



ಈ ಪಾಶುರದಲ್ಲಿ ಯಾರ ಔದಾರ್ಯಕ್ಕೆ ಒಳಪಡುವುದರಿಂದ ಶ್ರೇಯಸ್ಸು ಅಪಾರನಿಧಿಯ ಔದಾರ್ಯವೇ, ಸರ್ವೇಶ್ವರನ ಔದಾರ್ಯವೇ? – ಎಂಬುದನ್ನು ಬಹಳ ಸ್ವಾರಸ್ಯವಾಗಿ, ಮನದಟ್ಟುವಂತೆ, ಹೇಳಲಾಗುತ್ತದೆ. 



ಭೂಮಿಯಲ್ಲಿ ಹುದುಗಿರುವ ಅಪಾರನಿಧಿಯು, ಯಾರೋ ಒಬ್ಬ ಅದೃಷ್ಟಶಾಲಿಗೆ ಅಬ್ಬಿ ಬರುವಾಗ, “ನಾನು ಬರುತ್ತೇನೆ, ನಾನು ಬರುತ್ತೇನೆ, ಪಡೆದುಕೋ, ತೆಗೆದುಕೋ, ಅನುಭವಿಸು’ ಎಂದು ಹೇಳುತ್ತಾ, ಮುನ್ನೆಚ್ಚರಿಕೆ ಕೊಡುತ್ತಾ ಅವನನ್ನು ಬಂದು ಸೇರುತ್ತದೆಯಂತೆ. ಅಷ್ಟು ಅಪಾರ ಐಶ್ವರ್ಯವನ್ನು ಪಡೆದುಕೊಂಡವನ ಸ್ಥಿತಿ ಹೇಗಾಗುತ್ತದೆ? ಕಡುಬಡವನೇ ಆಗಿದ್ದ ಅವನು ಒಮ್ಮೆಲೆ ಮಹದೈಶ್ವರ್ಯವಂತನಾಗುತ್ತಾನಷ್ಟೆ? ಅದರ ಕೃಪೆಯಿಂದ ಅವನ ಜೀವನವೇ ಪರಿವರ್ತನೆ ಹೊಂದುತ್ತದೆ. ಜಗತ್ತನ್ನೇ ದ್ಮರೆತು ತನ್ನ ಸಮ ಯಾರೂ ಇಲ್ಲವೆಂಬ ದುರಹಂಕಾರದ ಅಜ್ಞಾನ ಅವನನ್ನು ಕವಿಯುವುದರ ಜೊತೆಗೆ, ನಾನಾ ಕೀಳುವ್ಯಾಪಾರಗಳಿಗೆ ಅವಕಾಶಮಾಡಿಕೊಡುತ್ತದೆ. ಕಡೆಗೆ ಪರಿಣಾಮವೇನು? ನುಗ್ಗಿ ಬರುವ ಬೆಂಕಿಯನ್ನು ಆಸಕ್ತಿಯಿಂದ ತನ್ನ ಬಳಿಗೆ ಬರಮಾಡಿಕೊಂಡ ಫಲವೇ ಅದಕ್ಕೆ. ಎಂದರೆ, ತನಗೆ ಆಶ್ರಯ ಕೊಟ್ಟ ವಸ್ತುವನ್ನು ಬೆಂಕಿ ಬುಡಮಟ್ಟ ನಾಶಮಾಡುವ ಸಹಜಸ್ವಭಾವವುಳ್ಳವಂತೆಯೇ, ಐಶ್ವರ್ಯವೂ ತನಗೆ ಆಶ್ರಯವಿತ್ತವನ ವಂಶವನ್ನೇ ನಿರ್ನಾಮಗೊಳಿಸುತ್ತದೆ. ಕಂಡಿರಾ, ಐಶ್ವರ್ಯ ತರುವ ಔದಾರ್ಯದ ಸತ್ಫಲವನ್ನು\! ಆಶ್ರಯವಿತ್ತವನಿಗೆ ಮಂಕು ಹಿಡಿಸಿ, ಅವನ ಸರ್ವನಾಶವನ್ನೇ ಮಾಡಿಬಿಡುತ್ತದೆ. 



ಐಶ್ವರ್ಯಕ್ಕೆ ಬದಲಾಗಿ, ಪರಮ ಉದಾರಿಯಾದ ಭಗವಂತನಿಗೆ ಮನುಷ್ಯನು ತನ್ನ ಹೃದಯದಲ್ಲಿ ಆಶ್ರಯವಿತ್ತರೋ? ಎಂದರೆ, ಭಗವಂತನು ತನ್ನ ಅಂತರಂಗವಾಸಿಯಾಗಿ ತನ್ನನ್ನು ಎಡೆಬಿಡದಂತೆ ತನ್ನಲ್ಲಿಯೇ ನೆಲಸಿದ್ದಾನೆಂದು ನಂಬಿ, ಆ ಸತ್ಯವನ್ನರಿತು, ಅದರಂತೆ ನಡೆದುಕೊಳ್ಳುವುದೇ ಆ ಆಶ್ರಯ\! ಸ್ವಾಮಿಯು ತನ್ನ ಅಪಾರ ಔದಾರ್ಯದಿಂದ, ತನ್ನನ್ನು ನಂಬಿದವನನ್ನು ಉದ್ಧರಿಸುತ್ತಾನೆ. ತನ್ನ ಬಳಿಗೇ ಅವನನ್ನು ಸೆಳೆದುಕೊಳ್ಳುತ್ತಾನೆ. 



ಐಶ್ವರ್ಯದ ಔದಾರ್ಯ ಸರ್ವನಾಶಕ್ಕೆ ಕಾರಣವಾದರೆ, ಭಗವಂತನ ಔದಾರ್ಯ ಶಾಶ್ವತವಾದ ಆನಂದವನ್ನು ನಿಲುಕಿಸುತ್ತದೆ. 



ಆಳ್ವಾರರು ಹೇಳುತ್ತಾರೆ: ನೀಲಮಣಿಯಂತೆ ಆಕರ್ಷಕನೇ, ಉದಾರಿಯೇ \(ಕೇಳಿದ್ದನ್ನೆಲ್ಲಾ ಧಾರಾಳವಾಗಿ ತಡೆಯಿಲ್ಲದಂತೆ ಕೊಡತಕ್ಕವನೇ\), ಆಶ್ರಯವನ್ನಿತ್ತ ವಸ್ತುವನ್ನೇ ಬೆಂಕಿ ನಿರ್ನಾಮಗೊಳಿಸುವ ಹಾಗೆ ಐಶ್ವರ್ಯ ಸರ್ವನಾಶವನ್ನುಂಟುಮಾಡುತ್ತದೆ. ಆದರೂ, ಮನುಷ್ಯನು ಅಜ್ಞಾನಿಯಾಗಿ, ಅದರ ಪಟ್ಟಿಗೆ ಸಿಕ್ಕಿಬೀಳುತ್ತಾನಲ್ಲ\! ಇದೇನು ಈ ಲೋಕದ ವಿಚಿತ್ರಸ್ವಭಾವ\!\! ಈ ನಿನ್ನ ದಾಸನ ಮೇಲೆ ನಿನ್ನ ಔದಾರ್ಯವನ್ನು ಹರಿಸಿ, ಕೃಪೆಮಾಡಿ ನಿನ್ನ ಬಳಿಗೆ ಇವನನ್ನು ಬರಮಾಡಿಕೋ. 



ಕೋರಿಕೆಯ ರೀತಿಯಲ್ಲಿ ಸಂಪತ್ತು ಸುಖಸಂತೋಷಗಳನ್ನು ಒದಗಿಸಿದರೂ, ಕಡೆಗೆ ಅದು ಸರ್ವನಾಶ ಮಾಡತಕ್ಕದ್ದೇ. ಅಜ್ಞಾನಿಗಳು ಅದಕ್ಕೆಶರಣಾಗುತ್ತಾರೆ\! ಭಗವತ್ಕೃಪೆಗಲ್ಲ. ತಿಳಿವಳಿಕೆಯುಳ್ಳವನು ಮಾತ್ರವೇ ಭಗವಂತನನ್ನು ಸೇರಲು ತವಕಿಸುವುದು.



೫. ವಾಙ್ಗು ನೀರ್ ಮಲರುಲಹಿಲ್ ನಿಱ್ ಪನವುಮ್ ತಿರಿವನವುಮ್,

ಆಙ್ಗುಯಿರ್ ಹಳ್ ಪಿಱಪ್ಪಿಱಪ್ಪುಪ್ಪಿಣೈಮುಪ್ಪಾಲ್ ತಹರ್ ಪ್ಪುಣ್ಣುಮ್,

ಈಙ್ಗಿದನ್ ಮೇಲ್ ವೆನ್ನರಹಮ್ ಇವೈಯೆನ್ನ ಉಲಹಿಯಱ್ ಕೈ? 

ವಾಙ್ಗೆನೈ ನೀಮಣಿವಣ್ಣಾ\! ಅಡಿಯೇನೈ ಮಱುಕ್ಕೇಲೇ. 



ವಾಙ್ಗುಮ್ = \(ಎಲ್ಲವನ್ನೂ\) ಮುಳುಗಿಸಿಕೊಳ್ಳುವ\) \(ಆಹುತಿ ತೆಗೆದುಕೊಳ್ಳುವ\) ನೀರ್ = ನೀರಿನಲ್ಲಿ, ಮಲರುಮ್ \(ಮಲರ್\) = ಹುಟ್ಟುವ, \(ಹುಟ್ಟಿದ\) ಉಲಹಿಲ್ = ಈ ಲೋಕದಲ್ಲಿ, ನಿಱ್ ಪನವುಮ್ = ನಿಂತಿರುವುವೂ \(ಸ್ಥಾನರ ವಸ್ತುಗಳೂ\), ತಿರಿವನವುಮ್ = ನಡೆಯುವುವೂ \(ಓಡಾಡತಕ್ಕವೂ\) \(ಜಂಗಮ ವಸ್ತುಗಳೂ\), ಆಙ್ಗು = ಆಯಾ ಸ್ಥಳಗಳಲ್ಲಿ \(ಅವವುಗಳ ಸ್ಥಳದಲ್ಲಿ\), ಉಯಿರ್ ಹಳ್ = ಪ್ರಾಣಿಗಳು, ಪಿಱಪ್ಪು = ಹುಟ್ಟುವುದು, ಇಪ್ಪು = ಸಾಯುವುದು, ಪಿಣೈ = ನರಳುವುದು \(ರೋಗವನ್ನನುಭವಿಸುವುದು\), ಮುಪ್ಪಾಲ್ = ಮುಪ್ಪಿನಿಂದ, ತಹರ್ ಪ್ಪುಲುಣ್ಣುಮ್ = ಸಂಕಟವನ್ನು ಅನುಭವಿಸುವುವು. ಈಙ್ಗು = ಈ ಲೋಕದಲ್ಲಿರುವಾಗ \(ಬದುಕಿರುವಾಗ\), ಇದನ್ ಮೇಲ್ = ಇದರ ಮೇಲೆ, ವೆಮ್ ನರಹಮ್ = ಕ್ರೂರವಾದ ನರಕಾನುಭವ, ಇವೈ ಎನ್ನ = ಇವೆಲ್ಲಾ ಏನು, ಉಲಹು ಇಯಱ್ ಕೈ = ಈ ಲೋಕದ \(ವಿಚಿತ್ರ\) ಸ್ವಭಾವವೆಂಬುದು? ವಾಙ್ಗು = ಎತ್ತಿಕೋ \(ತೆಗೆದುಕೋ\), ಎನೈ = ನನ್ನನ್ನು, ನೀ = ನೀನು, ಮಣಿವಣ್ಣಾ = ನೀಲಮಣಿಯ ಬಣ್ಣದವನೇ, \(ಮಣಿವಣ್ಣನೇ\), ಅಡಿಯೇನೈ = ಈ ದಾಸನನ್ನು, ಮಱುಕ್ಕೇಲೇ = ಸಂಕಟಗೊಳಿಸದಂತೆಯೇ \(ಸಂಕಟಕ್ಕೆ ಸಿಕ್ಕಿಬೀಳದಂತೆ ಮಾಡದೇಯೇ\). 



ಎಲ್ಲವನ್ನೂ ಆಹುತಿ ತೆಗೆದುಕೊಳ್ಳುವ ನೀರಿನಲ್ಲಿ ಹುಟ್ಟಿದ ಈ ಲೋಕದಲ್ಲಿ ನಿಂತಿರುವ ವಸ್ತುಗಳೂ, ಅವವುಗಳ ಸ್ಥಳಗಳಲ್ಲಿರುವ ಪ್ರಾಣಿಗಳು ಹುಟ್ಟು, ಸಾವು, ರೋಗ, ಮುಪ್ಪುಗಳಿಂದ ಸಂಕಟಪಡುವುದು ಈ ಲೋಕದಲ್ಲಿರುವಾಗ \(ಬದುಕಿರುವಾಗ\), ಇದರ ಮೇಲೆ ಕ್ರೂರವಾದ ನರಕ\! ಇವೆಲ್ಲಾ ಏನು ಈ ಲೋಕದ ವಿಚಿತ್ರ ಸ್ವಭಾವವೆಂಬುದು? ನೀಲಮಣಿವಣ್ಣಾ ನೀನು ನನ್ನನ್ನು ಎತ್ತಿಕೋ. ಈ ದಾಸನನ್ನು ಸಂಕಟಕ್ಕೆ ಸಿಕ್ಕಿ ಬೀಳದಂತೆಯೇ. 



ಈ ಪಾಶುರದಲ್ಲಿ ಲೋಕದ ಎಲ್ಲಾ ಪ್ರಾಣಿಗಳೂ ಅನುಭವಿಸಲೇಬೇಕಾದ ಬಗೆಬಗೆಯ ಸಂಕಟಗಳನ್ನು ಕಂಡು ಆಳ್ವಾರರು ಮರುಗುತ್ತಾರೆ. ಅದರ ನಿವಾರಣೆಗೆ ತಕ್ಕ ಪರಿಹಾರವನ್ನೂ ಸೂಚಿಸುತ್ತಾರೆ. 



ನೀರು ಈ ಲೋಕವನ್ನು ಸುತ್ತುವರಿದಿದೆ. ಸಮಯವೊದಗಿದಾಗ, ಅದೇ ಈ ಲೋಕವನ್ನು ತನ್ನಲ್ಲಿ ಮುಳುಗಿಸಿಕೊಂಡು ಬಿಡುವುದು. ನೀರಿನಲ್ಲೇ ಹುಟ್ಟಿದ್ದು ಈ ಲೋಕ. ನಿಜವಾಗಿಯೂ ಈ ಲೋಕವೆಂಬುದು ಸ್ಥಿರವಾದದ್ದೇ?



ಈ ಲೋಕದ ವಸ್ತುಗಳನ್ನು ಕುರಿತು ಸ್ವಲ್ಪ ಯೋಚಿಸೋಣ. ಕೆಲವು ವಸ್ತುಗಳು ನಿಂತಲ್ಲೇ ನಿಂತಿರುತ್ತವೆ. ಮತ್ತೆ ಕೆಲವು ಒಂದೆಡೆಯಿಂದ ಮತ್ತೊಂದೆಡೆಗೆ ಚಲಿಸಬಲ್ಲವು. ಬುದ್ಧಿಶಕ್ತಿಯನ್ನೂ, ದೇಹಶಕ್ತಿಯನ್ನೂ ಪಡೆದ ಮನುಷ್ಯನಿಂದ ಹಿಡಿದು ಮೃಗ, ಪಕ್ಷಿ, ಕ್ರಿಮಿ, ಕೀಟಗಳವರೆಗೆ ಇರುವ ನಾನಾ ಬಗೆಯ ಜೀವಗಳು, ತಮ್ಮತಮ್ಮ ಮಟ್ಟದಲ್ಲಿ, ತಮ್ಮತಮ್ಮ ಸ್ವಭಾವಕ್ಕೆ, ಸಾಮರ್ಥ್ಯಕ್ಕೆ ಅನುಗುಣವಾಗಿ, ಜೀವನ ನಡೆಸುತ್ತವೆ. ಜೀವನಿಗೆ ಹುಟ್ಟು, ಸಾವು, ರೋಗ, ಮುಪ್ಪು ಎಂಬ ನಾಲ್ಕು ಅವಸ್ಥೆಗಳು ತಪ್ಪಿದ್ದಲ್ಲ. ಇಲ್ಲಿಗೇ ಮುಗಿಯಿಂತೆದಲ್ಲ. ಬದುಕಿರುವಾಗ ಜೀವನು ಮಾಡಿದ ಕರ್ಮಗಳಿಗೆ ಅನುಗುಣವಾಗಿ, ಮರಣಿಸಿದ ಬಳಿಕ ಆ ಕರ್ಮಗಳಿಗೆ ತಕ್ಕ ಹಾಗೆ ನರಕವಾಸವೂ, ಅಲ್ಲಿನ ಕ್ರೂರದಂಡನೆ, ಹಿಂಸೆಗಳನ್ನು ಅನುಭವಿಸಬೇಕಾಗುವುದು. ಒಂದೊಂದೂ ವಿಚಿತ್ರವೇ\! 



ಇಂಥ ಅಸ್ಥಿರ ಪ್ರಪಂಚದಲ್ಲಿ, ಅಸ್ಥಿರವಾದ ಜೀವನ ನಡೆಸುತ್ತಾ, ನಾನಾ ಬಗೆಯ ಸಂಕಟಗಳನ್ನೂ ಅವಸ್ಥೆಗಳನ್ನೂ ಅನುಭವಿಸುತ್ತಾ, ಬದುಕಿರುವುದೂ ಒಂದು ವಿಚಿತ್ರವೇ ಸರಿ\! ಇದಕ್ಕೆ ಪ್ರತೀಕಾರವೇ ಇಲ್ಲವೆ? 



ಆಳ್ವಾರರು ಹೇಳುತ್ತಾರೆ: ನೀಲಮಣಿವಣ್ಣಾ, ಅಸ್ಥಿರವಾದ ಈ ಲೋಕದಲ್ಲಿ, ಕ್ಷಣಿಕವೂ ಅಸ್ಥಿರವಾದ ಜೀವನ ನಡೆಸುತ್ತಾ, ಹುಟ್ಟು, ಸಾವು, ರೋಗ, ಮುಪ್ಪುಗಳನ್ನು ಅನುಭವಿಸುತ್ತಾ, ಮರಣಾನಂತರ ನರಕಯಾತನೆಯನ್ನೂ ಅನುಭವಿಸುತ್ತಾ, ನಾನಾಸಂಕಟಗಳನ್ನು ಅನುಭವಿಸುವ ಈ ಲೋಕದ ಸ್ವಭಾವ ನನಗೆ ಬೇಸರತಂದಿದೆ. ನನ್ನನ್ನುಈ ಸಂಕಟದಲ್ಲೇ ತೊಳಲಿಸದಂತೆ, ಕೃಪೆಮಾಡಿ, ನನ್ನನ್ನು ಉದ್ಧರಿಸು. 



೬. ಮಱುಕ್ಕಿವಲ್ವಲೈಪ್ಪಡುತ್ತಿಕ್ಕುಮೈತ್ತಿಟ್ಟುಕ್ಕೊನ್ ಱಣ್ಬರ್,

ಅಱಪ್ಪೊರುಳೈಯಱಿನ್ದೋರಾರ್ ಇವೈಯೆನ್ನ ಉಲಹಿಯ ಱ್ ಕೈ,

ವೆರ್ಸಿತ್ತುಳವ ಮುಡಿಯಾನೇ\! ವಿನೈಯೇನೈ ಉನಕ್ಕಡಿಮೈ,

ಅಱಕ್ಕೊಣ್ಡಾಯ್, ಇನಿ ಎನ್ನಾರಮುದೇ\! ಕೂಯರುಳಾಯೇ. 



ಮಱುಕ್ಕಿ = ಭ್ರಾಂತಿಗೊಳಿಸಿ, ವಲ್ = ಬಲವಾದ, ವಲೈಪ್ಪಡುತ್ತಿ = ಬಲೆಯನ್ನು ಬೀಸಿ, ಕುಮೈತ್ತಿಟ್ಟು = ಚಿತ್ರಹಿಂಸೆಮಾಡಿ, ಕೊನ್ ಱು = ಕೊಂದು, ಉಣ್ಬರ್ = ಉಣ್ಣುವವರು, ಅಱಮ್ ಪೊರುಳೈ = ಧರ್ಮವಸ್ತುವನ್ನು, \(ಧರ್ಮ ತತ್ತ್ವವನ್ನು\), ಅಱಿಯ = ತಿಳಿಯಲು, ಓರಾರ್ = ಗಮನಿಸುವುದಿಲ್ಲ \(ಯೋಚಿಸಲಾರರು\), ಇವೈ ಎನ್ನ = ಇವು ಏನು, ಉಲಹು ಇಯ ಱ್ ಕೈ = ಲೋಕದ ಸ್ವಭಾವ? ವೆಱಿ = ಪರಿಮಳಿಸುವ, ತುಳವಮ್ = ತುಲಸಿಯ, ಮುಡಿಯಾನೇ = ಕಿರೀಟವನ್ನುಳ್ಳವನೇ, ವಿನೈಯೇನೈ = ಪಾಪಿಯಾದ ನನ್ನನ್ನು, ಉನಕ್ಕು = ನಿನಗೆ, ಅಡಿಮೈ = ದಾಸ್ಯವನ್ನು, ಅಱ = ಪೂರ್ತಿಯಾಗಿ, ಕೊಣ್ಡಾಯ್ = ಮಾದಿಕೊಂಡಿರುವವನೇ \(ಸ್ವೀಕರಿಸಿರುವವನೇ\), ಇನಿ = ಇನ್ನು, ಎನ್=ನನ್ನ ಆರ್ = ತುಂಬಿದ, ಅಮುದೇ = ಅಮೃತವೇ \(ಅಮೃತ ಸ್ವರೂಪನೇ\) ಕೂಯ್ = ಕೂಗಿ ಕರೆದು, ಅರುಳಾಯೇ = ಕೃಪೆಮಾಡು. 



ಭ್ರಾಂತಿಗೊಳಿಸಿ, ಬಲವಾದ ಬಲೆಯನ್ನು ಬೀಸಿ, ಚಿತ್ರಹಿಂಸೆಮಾಡಿ, ಕೊಂದು ಉಣ್ಣೂವವರು ಧರ್ಮವಸ್ತುವನ್ನು ಗಮನಿಸಲಾರರು. ಇದೇನು ಈ ಲೋಕದ ಸ್ವಭಾವ? ಪರಿಮಳಿಸುವ ತುಲಸಿಯ ಕಿರೀಟವನ್ನುಳ್ಳವನೇ, ಪಾಪಿಯಾದ ನನ್ನನ್ನು ನಿನ್ನ ದಾಸವನನ್ನಾಗಿ ಪೂರ್ತಿಯಾಗಿ ಸ್ವೀಕರಿಸಿರುವವನೇ, ನನ್ನ ಪೂರ್ಣವಾದ \(ತುಂಬು\) ಅಮೃತವೇ, ಇನ್ನು \(ನನ್ನನ್ನು\) ಕೂಗಿ ಕೃಪೆಮಾಡು. 



ಈ ಪಾಶುರದಲ್ಲಿ ಹೊಟ್ಟೆ ಹೊರೆಯುವುದಕ್ಕಾಗಿ ಹೇಗೆ ಜನ ಮಾನವ ಸಹಜವಾದ ಸದ್ಗುಣಗಳನ್ನೆಲ್ಲಾ ಮರೆತು ಕಟುಕರಾಗುತ್ತಾರಲ್ಲ ಎಂದು ಆಳ್ವಾರರು ಮರುಗುತ್ತಾರೆ. 



“ಮಱುಕ್ಕಿ.................ಓರಾರ್” – ಎಲ್ಲಿ ಮೀನನ್ನು, ಜಿಂಕೆ, ಮೊಲ ಮುಂತಾದ ಭಯಪಡುವ ಪ್ರಾಣಿಗಳನ್ನು ಹಿಡಿಯುವ ಕ್ರಮದ ಸೂಚನೆ ಕಂಡು ಬರುತ್ತದೆ. ಸರಳವಾಗಿ, ಸ್ವಚ್ಛಂದವಾಗಿ, ಯಾರೊಬ್ಬರಿಗೂ ತೊಂದರೆ ಕೊಡದಂತೆ ಜೀವಿಸುವ ಈ ಪ್ರಾಣಿಗಳನ್ನು ಹಿಡಿಯುವುದಾದರೂ ಹೇಗೆ? ಅವು ಸರಾಗವಾಗಿ ಓಡಾಡುವ \(ಚಲಿಸುವ\) ಸ್ಥಳಗಳಲ್ಲಿ ಬಲೆ ಬೀಸುತ್ತಾರೆ. ಅಲ್ಲಿಗೆ ಅವುಗಳನ್ನು ಸೆಳೆಯುವುದಕ್ಕಾಗಿ ಅವಕ್ಕೆ ಇಷ್ಟವಾದಆಹಾರ ವಸ್ತುವನ್ನು ಇರಿಸುತ್ತಾರೆ. ಇದರಿಂದ ಅವು ಮೋಸ ಹೋಗುತ್ತವೆ. ಬಲೆಯಲ್ಲಿ ಸಿಕ್ಕಿಬೀಳುತ್ತವೆ. ತಮ್ಮಕೈಗೆ ಸಿಕ್ಕಿಬಿದ್ದ ಆ ಪ್ರಾಣಿಗಳಿಗೆ ಚಿತ್ರಹಿಂಸೆಕೊಟ್ಟು, ಆನಂದಿಸುತ್ತಾ, ಅವುಗಳನ್ನು ಕೊಂದು, ಬೇಯಿಸಿ, ತಿಂದು ತೇಗುತ್ತಾರೆ. 



ಬಲೆಬೀಸಿ, ಪ್ರಾಣಿಗಳನ್ನು ಹಿಡಿದು, ಕೊಂದು ತಿನ್ನುವುದು ಒಂದು ಬಗೆಯ ವಂಚನೆ. ಅದಕ್ಕಿಂತಲೂ ದಾರುಣವಾದದ್ದು ಮತ್ತೊಂದು. ಅರಿಯದ ಸಜ್ಜನರನ್ನು ಮೋಸಗೊಳಿಸಿ, ಅವರ ಸರ್ವಸ್ವವನ್ನೂ ಅಪಹರಿಸಿ, ಅವರನ್ನು ಸಂಕಟಕ್ಕೆ ಗುರಿಮಾಡುವುದು. ಕಟುಕರಾದ ಜನ ತಮ್ಮ ಸ್ವಾರ್ಥಕ್ಕಾಗಿ, ಏನನ್ನು ಬೇಕಾದರೂ ಮಾಡಲು ಸಿದ್ಧ. ಅಂಥವರು ಮಾನವಕುಲವನ್ನು ರಂಜಿಸುವ ಕರುಣೆ, ದಯೆ, ಔದಾರ್ಯ, ಅಹಿಂಸೆ, ಧರ್ಮ, ಮುಂತಾದ ಉತ್ತಮಗುಣಗಳನ್ನು ಗಮನಿಸುತ್ತಾರೆಯೇ? 



ಧರ್ಮಬಾಹಿರವಾದ, ಮಾನವ ಸಹಜಗುಣಕ್ಕೆ ವಿರುದ್ಧವಾದ ಎಲ್ಲಾ ಬಗೆಯ ಕೆಲಸಗಳೂ ಈ ಗುಂಪಿನವರಿಗೆ ಸೇರಿದವೆನ್ನಬಹುದು. 



ಆಳ್ವಾರರು ಹೇಳುತ್ತಾರೆ: ಪರಿಮಳಿಸುವ ತುಲಸಿಯ ಹಾರವನ್ನು ಕಿರೀಟದಲ್ಲಿ ಮುಡಿದವನೇ, ಪರಿಪೂರ್ಣವಾದ ಅಮೃತಸ್ವರೂಪಿಯೇ, ಈ ಲೋಕದಲ್ಲಿ ವಂಚನೆ, ಹಿಂಸೆಗಳೇ ಮುಖ್ಯವಾಗಿದೆಯಲ್ಲ\! ಧರ್ಮದ ಅರಿವೇ ಜನಕ್ಕೆ ಇಲ್ಲದಂತೆ ಹೋಗಿದೆಯಲ್ಲ\! ಇಹಲೋಕದ ಈ ವಿಚಿತ್ರ ರೀತಿಯನ್ನು ನಾನು ಸಹಿಸಲಾರೆ. ಪಾಪಿಯಾದ ನನ್ನನ್ನು ನಿನ್ನ ದಾಸನನ್ನಾಗಿ ಸ್ವೀಕರಿಸಲು, ನನ್ನನ್ನು ಕೂಗಿ, ನಿನ್ನ ಬಳಿಗೆ ಕರೆದುಕೋ.



೭. ಅಯೇಯಿವ್ವುಲಹತ್ತು ನಿಱ್ ಪನವುಮ್ ತಿರಿವನವುಮ್,

ನೀಯೇ ಮಟ್ರೊರುಪೊರುಳುಮ್ ಇನ್ ಱಿ ನೀನಿನ್ ಱಮೈಯಾಲ್,

ನೋಯೇ ಮುಪ್ಪಿಱ ಪ್ಪಿಱಪ್ಪು ಪ್ಪಿಣಿಯೇಯೆನ್ ಱಿವೈಯೊೞಿಯ,

ಕೂಯೇ ಕೊಳ್ಳಡಿಯೇನೈಕ್ಕೊಡುವುಲಹಮ್ ಕಾಟ್ಟೇಲೇ. 



ಆಯೋ = ಆಗಿಯೇ, ಇ-ಉಲಹತ್ತು = ಈ ಲೋಕದಲ್ಲಿ, ನಿಱ್ ಪನವುಮ್ = ನಿಂತಿರುವವೂ \(ಸ್ಥಾವರ ವಸ್ತುಗಳೂ\), ತಿರಿವನವೂ = ಚಲಿಸುವವೂ \(ಜಂಗಮ ವಸ್ತುಗಳೂ\), ನೀಯೋ = ನೀನೇ, ಮಟ್ರು = ಬೇರೆ, ಒರು ಪೊರುಳುಮ್ = ಯಾವೊಂದು ವಸ್ತುವೂ, ಇನ್ ಱಿ = ಇಲ್ಲದೆ, ನೀ = ನೀನು, ನಿನ್ ಱ ಮೈಯಾಲ್ = ಇರುವುದರಿಂದ \(ವ್ಯಾಪಿಸಿಕೊಂಡಿರುವುದರಿಂದ\), ನೋಯೋ = ಸಂಕಟವೇ, ಮುಪ್ಪು =ಮುಪ್ಪು, ಪಿಱಪ್ಪು = ಹುಟ್ಟು, ಇಱಪ್ಪು = ಸಾವು, ಪಿಣಿಯೇ = ಬಂಧನವೇ, ಎನ್ ಱು = ಎಂಬ, ಇವೈ = ಇವುಗಳು, ಒೞಿಯ = ನೀಗುವಂತೆ, ಕೂಯೇ ಕೊಳ್ = ಕೂಗಿ ಸ್ವೀಕರಿಸು, ಅಡಿಯೇನೈ = ಈ ದಾಸನನ್ನು, ಕೊಡು = ಕ್ರೂರವಾದ, ಉಲಹಮ್ = ಲೋಕವನ್ನು, ಕಾಟ್ಟೇಲೇ = ತೋರಿಸದಂತೆಯೇ. 



ಈ ಲೋಕದಲ್ಲಿ ನಿಂತಿರುವುವೂ, ಚಲಿಸುವುವೂ ನೀನೇ ಆಗಿಯೇ, ಮತ್ತೆ ಬೇರೆ ಯಾವೊಂದು ವಸ್ತುವೂ ಇಲ್ಲದಂತೆ ನೀನಿರುವೆಯಾದ್ದರಿಮ್ದ \(ವ್ಯಾಪಿಸಿಕೊಂಡಿರುವೆಯಾದ್ದರಿಂದ\), ಸಂಕಟ, ಮುಪ್ಪು, ಹುಟ್ಟು, ಸಾವು, ಬಂಧನ, ಎಂಬಿವುಗಳು ನೀಗುವಂತೆ, ಈ ಕ್ರೂರವಾದ ಲೋಕವನ್ನು ತೋರಿಸದಂತೆ, ಈ ದಾಸನನ್ನು ಕೂಗಿ ಕರೆದುಕೋ. 



ಈ ಲೋಕದಲ್ಲಿ ತೋರಿಬರುವ ಎಲ್ಲಾ ವಸ್ತುಗಳು ಭಗವಂತನ ಸ್ವರೂಪವೇ ಎಂಬುದನ್ನೂ, ಅವನಲ್ಲದ ವಸ್ತುವೂ ಇಲ್ಲವೆಂಬುದನ್ನೂ ಈ ಪಾಶುರ ಸ್ಪಷ್ಟಪಡಿಸುತ್ತದೆ. ಎಲ್ಲವೂ ಭಗವಂತನೇ\! 



ಆದ್ದರಿಂದ, ’ನಾನು’ ಎಂಬುದಕ್ಕೆ ಎಡೆಯೆಲ್ಲಿ? ಎಲ್ಲವೂ ’ನೀನೇ’ \(ಭಗವಂತನೇ\) ಆಗಿರುವುದರಿಂದ, ’ನಿನ್ನ’ನ್ನು \(ಈ ದಾಸನ ರೂಪದಲ್ಲಿರುವ\) ನೀನೇ ಕೂಗಿಕರೆದುಕೋ, ಎಂಬ ’ಅಹಂ’ ನಿರಸನವೂ ಕಂಡು ಬರುತ್ತದೆ.



ಆಳ್ವಾರರು ಹೇಳುತ್ತಾರೆ: ಭಗವಂತ, ಈ ಲೋಕದಲ್ಲಿರುವ ಸಕಲ ಚರಾಚರ ವಸ್ತುಗಳು ನೀನೇ. ನೀನಲ್ಲದ ಬೇರೆ ಯಾವ ವಸ್ತುವೂ ಇಲ್ಲ. ಹಾಗೆ ನೀನು ಸರ್ವವ್ಯಾಪಿಯಾಗಿದ್ದೀ. ಈ ಲೋಕವಾದರೋ ಬಲುಕ್ರೂರವಾದದ್ದು. ಹುಟ್ಟು, ಸಾವು, ದುಃಖ, ಸಂಕಟ, ರೋಗ, ಮುಪ್ಪು ಇವುಗಳಿಂದ ತುಂಬಿದ್ದು, ಅವುಗಳ ಕಟ್ಟಿಗೆ ಈ ದಾಸವನ್ನು ಒಳಗು ಮಾಡದಂತೆ, ಅವೆಲ್ಲವೂ ನೀಗಿ ಹೋಗುವಂತೆ ಇವನನ್ನು ನೀನೇ ಕೂಗಿ ಕರೆದುಕೊಳ್ಳಬೇಕು. 



ಎಲ್ಲಿಯ ತನಕ ’ನಾನು’ ಎಂಬುದು ಅಂಟಿಕೊಂಡಿರುವುದೋ, ಅಲ್ಲಿಯ ತನಕ ಭಗವಂತನಿಂದ ಬೇರೆ ’ನಾನು’ ಹೋದರೆ, ಆಗ ಭಗವತ್ಸಾಮೀಪ್ಯವೇ\! 



೮. ಕಾಟ್ಟಿನೀಕರನ್ದುಮಿೞುಮ್ ನಿಲನೀರ್ ತೀವಿಶುಮ್ಬುಕಾಲ್,

ಈಟ್ಟಿನೀವೈತ್ತಮೈತ್ತ ಇಮೈಯೋರ್ ವಾೞ್ತನಿಮುಟ್ಟೈ,

ಕೋಟ್ಟೈಯಿನಿಲ್ ಕೞಿತ್ತು ಎನ್ನೈಯುಮ್ ಕೊೞುಂಜೋದಿಯುಯರ್ ತ್ತು, 

ಕೂಟ್ಟರಿಯ ತಿರುವಡಿಕ್ಕಳ್ ಎಞಾನ್ ಱು ಕೂಟ್ಟುದಿಯೇ. 



ಕಾಟ್ಟಿ = ತೋರಿ, ಬೆಳಗಿಸಿ, ನೀ = ನೀನು, ಕರನ್ದು = ಕರಗಿಸಿ, ಉಮಿೞುಮ್ = ಹೊರಬರಿಸುವ, ನಿಲಮ್, ನೀರ್, ತೀ, ವಿಶುಮ್ಬು, ಕಾಲ್ = ನೆಲ, ನೀರು, ಬೆಂಕಿ, ಬಾನು, ಗಾಳಿ – ಇವುಗಳನ್ನು, ಈಟ್ಟಿ = ಒಂದುಗೂಡಿಸಿ, ನೀ = ನೀನು, ವೈತ್ತು = ಇರಿಸಿ, ಅಮೈತ್ತ = ಕ್ರಮಗೊಳಿಸಿದ \(ಪೂರ್ಣಗೊಳಿಸಿದ\), ಇಮೈಯೋರ್ = ದೇವತೆಗಳು \(ಮೇಲಣ ಲೋಕದವರು\), ವಾೞ್ = ಬಾಳುವ, ತನಿ = ಪೂರ್ಣವಾದ, ಮುಟ್ಟೈ = ಮೊಟ್ಟೆಯಾದ \(ಬ್ರಹ್ಮಾಂಡವೆಂಬ\), ಕೋಟ್ಟೈಯಿನಿಲ್= ಕೋಟೆಯಿಂದ, ಕೞಿತ್ತು = ತಪ್ಪಿಸಿ \(ದಾಟಿಸಿ\), ಎನ್ನೈಯುಮ್ = ನನ್ನನ್ನೂ, ಕೊೞು ಶೋದಿ = ತುಂಬು ಬೆಳಕಿನದಾಗಿ, ಉಯರ್ ತ್ತು = ಉನ್ನತಗೊಳಿಸಿ, ಕೂಟ್ಟು ಅರಿಯ = ಸೇರಲು ಅಸಾಧ್ಯವೆನಿಸಿದ, ತಿರುವಡಿಕ್ಕಳ್ = ತಿರುವಡಿಗಳನ್ನು, ಎಞ್ಞಾನ್ ಱು = ಎಂದಿಗೆ, ಕೂಟ್ಟುದಿಯೋ = ಸೇರಿಸುವೆಯೋ. 



ಬೆಳಗಿಸಿ ತೋರಿ, ನೀನು, ಕರಗಿಸಿ, ಹೊರಬರಿಸುವ ನೆಲನೀರು ಬೆಂಕಿ ಬಾನುಗಾಳಿಗಳನ್ನು ಒಂದುಗೂಡಿಸಿ, ಸೇರಿಸಿ, ಕ್ರಮಗೊಳಿಸಿದ \(ಪೂರ್ಣಗೊಳಿಸಿದ\) ಮೇಲಣಲೋಕದವರು ವಾಸಿಸುವ ಪೂರ್ಣವಾದ ಬ್ರಹ್ಮಾಂಡವೆಂಬ ಕೋಟೆಯಿಂದ ತಪ್ಪಿಸಿ, ತುಂಬು ಬೆಳಕಿನದಾಗಿ ಉನ್ನತಗೊಳಿಸಿ \(ಬೆಳೆಸಿ\) ಸೇರಲು ಅಸಾಧ್ಯವೆನಿಸಿದ ತಿರುವಡಿಗಳನ್ನು ಎಂದಿಗೆ ಸೇರಿಸುವೆಯೋ. 



ಈ ಪಾಶುರದಲ್ಲಿ ಭಗವಂತನ ತಿರುವಡಿಗಳ ಬಳಿ ಸಾರುವುದು ಎಷ್ಟು ಕಷ್ಟ. ಅದೆಷ್ಟು ಕಾಲಹಿಡಿಯುವುದೋ ಎಂಬ ಆಳ್ವಾರರ \(ಭಕ್ತನಾದ ಜೀವನ\) ಪರಿತಾಪವನ್ನು ಸೂಚಿಸಲಾಗುತ್ತದೆ. 



ಪಂಚಭೂತಗಳಿಂದ ಸೃಷ್ಟಿಯಾದ ಈ ದೇಹವು ಕ್ರಮಕ್ರಮವಾಗಿ, ತನ್ನಕರ್ಮಾನುಸಾರ್ವಾಗಿ, ಶುದ್ಧಿಹೊಂದುತ್ತಾ ಹೋದರೂ, ಅದು ’ಬಂಧನ’ದಿಂದ ಬಿಡುಗಡೆ ಹೊಂದುವುದಿಲ್ಲ. ಹುಟ್ಟು, ಬಾಳ್ವೆ, ಸಾವುಗಳ ಪರಂಪರೆಯಿಂದಬಿಡುಗಡೆ ಹೊಂದುವುದಕ್ಕಾಗಲಿ, ಶುದ್ಧಸತ್ತ್ವಮಯವಾದ ಪರಮಪದದಲ್ಲಿರುವ ಸರ್ವೇಶ್ವರನ ತಿರುವಡಿಗಳನ್ನು ಪಡೆಯುವುದಕ್ಕಾಗಲಿ, ಅವನ ಕೃಪೆಯ ಹೊರತು ಸಾಧ್ಯವಿಲ್ಲ.



ಪ್ರಕೃತಿ ಸಂಬಂಧವನ್ನು ಪಡ್ದದ್ದು ಈ ಲೋಕದ ಜೀವನ. ಇದನ್ನು ತಪ್ಪಿಸಿಕೊಂಡು, ಸ್ವರ್ಗವಾಸವನ್ನೂ ಸ್ವರ್ಗಾನುಭವವನ್ನೂ ಪಡೆಯುವುದು ಉತ್ತಮ ರೀತಿಯ ಕರ್ಮಗಳನ್ನು \(ಪುಣ್ಯಕರ್ಮಗಳನ್ನು\) ಮಾಡುತ್ತ ಹೋಗುವುದರಿಂದ. ಈ ಬಗೆಯ ಜೀವನಕ್ಕೂ ಭಗವತ್ಕೃಪೆ ಮುಖ್ಯ. ಅದೇ ಆಧಾರ, ಸ್ವರ್ಗಪ್ರಾಪ್ತಿ ಆಯಿತೆಂದಊ, ಅಲ್ಲಿಯ ಸುಖವೂ ಈ ಲೋಕದಲ್ಲಿ ಕೂಡಿಟ್ಟಿದ್ದ ಪುಣ್ಯವೆಲ್ಲ ಪೂರ್ತಿಯಾಗಿ ಮುಗಿಯುವವರೆಗೆ ಮಾತ್ರವೇ. ಮತ್ತೆ ಜೀವನು ಈ ಲೋಕಕ್ಕೇ ಮರಳಬೇಕೆನ್ನುತ್ತಾರೆ. ಆದ್ದರಿಂದ ಜೀವನಿಗೆ ಈ ಬಂಧನ ತಪ್ಪಿದ್ದಲ್ಲ. ಬ್ರಹ್ಮಾಂಡದಲ್ಲಿ ವಾಸಿಸುವ ಚತುರ್ಮುಖನಿಂದ ಹಿಡಿದು ಎಲ್ಲಾ ಜೀವಿಗಳೂ ಈ ನಿಯಮಕ್ಕೆ ಒಳಪಟ್ಟವೇ\! ಇದರಿಂದ ಬಿಡುಗಡೆ ಹೊಂದಬೇಕೆಂಬುದೇ ಆಳ್ವಾರರ ಕಾತರ. 



ಬ್ರಹ್ಮಾಂಡವೆಂಬುದೇ ಒಂದು ಭದ್ರವಾದ ಕೋಟೆ. ಅದರಿಂದಾಚೆಗೆ ಇರುವುದು ಭಗವತ್ಸನ್ನಿಧಿಯಾದ ಪರಮಪದ. ಎಲ್ಲ ಜೀವರೂ ಅದನ್ನು ಪಡೆದುಕೊಳ್ಳಲೇಬೇಕು. 



ಆಳ್ವಾರರು ಹೇಳುತ್ತಾರೆ: ಭಗವಂತ, ಆಗಾಗ್ಗೆ ನೀನು ನಡೆಸುವ ಸೃಷ್ಟಿ, ಸ್ಥಿತಿ, ಲಯಗಳ ಮೂಲಕ ಪಂಚಭೂತಗಳನ್ನು ಒಂದುಗೂಡಿಸಿ, ಕ್ರಮಗೊಳಿಸಿ, ಪಡೆದುಕೊಂಡ ನಾನಾಜೀವಗಳನ್ನು ಉತ್ತಮಗೊಳಿಸಿ, ಅವಕ್ಕೆ ಮೇಲಣ ಲೋಕಗಳ ವಾಸವನ್ನು ನೀಡುವೆ. ಬ್ರಹ್ಮಾಂಡದಲ್ಲಿ, ಬ್ರಹ್ಮನಿಂದ ಹಿಡಿದು ಎಲ್ಲಾ ಜೀವರುಗಳೂ, ನಿನ್ನ ಕೃಪೆಯ ಹೊರತು, ನಿನ್ನ ತಿರುವಡಿಗಳನ್ನು ಸೇರಲು ಸಾಧ್ಯವಿಲ್ಲ. ಈ ಅಚ್ಚುಕಟ್ಟಿನಲ್ಲಿ ನಾನು ನಿನ್ನ ತಿರುವಡಿಗಳನ್ನು ಎಂದಿಗೆ ಕೂಡಿಕೊಳ್ಳುವೆನೋ ಕಾಣೆನಲ್ಲ. 



ಜನ್ಮತಳೆದ ಒಂದೊಂದು ಜೀವವೂ, ಕ್ರಮಕ್ರಮವಾಗಿ, ಉತ್ತಮಗೊಳ್ಳುತ್ತಾ ಹೋಗುತ್ತದೆ. ಕಾಲಕ್ರಮದಲ್ಲಿ, ಅದು ಪೂರ್ಣಶುದ್ಧತೆಯನ್ನು ಪಡೆದು, ಭಗವಂತನನ್ನು ಕೂಡಿಕೊಳ್ಳುವಶ್ಟು ಉನ್ನತಕ್ಕೆ ಏರುತ್ತದೆ. ಇದೇ ಪ್ರಗತಿ ಚಕ್ರ ಎನ್ನುವುದು. ಎಲ್ಲಾ ಜೀವರೂ ಇದನ್ನು ಹೊಂದಿಕೊಳ್ಳಲೇಬೇಕು ಎಂಬ ಸತ್ಯದ ಸೂಚನೆ ಇಲ್ಲಿ ಕಂಡು ಬರುತ್ತದೆ ಎನ್ನಬಹುದು. 



೯. ಕೂಟ್ಟುದಿ ನಿನ್ ಕುರೈಕೞಲ್ ಹಳ್ ಇಮೈಯೋರುಮ್ ತೊೞಾವಹೈಶೆಯ್ದು,

ಆಟ್ಟುದಿನೀಯರವಣೈಯಾಯ್\! ಅಡಿಯೇನುಮಹ್ ದಱಿವನ್,

ವೇಟ್ಕೈಯೆಲ್ಲಾಮ್ ವಿಡುತ್ತಿಎನ್ನೈಯುನ್ ತಿರುವಡಿಯೇ ಶುಮನ್ದುೞಲ,

ಕೂಟ್ಟರಿಯ ತಿರುವಡಿಕ್ಕಳ್ ಕೂಟ್ಟಿನೈ ನಾನ್ ಕಣ್ಡೇನೇ.



ಕೂಟ್ಟುದಿ = ಕೂಡಿಸಿದ್ದೀ \(ಜೋಡಿಸಿದ್ದೀ\), ನಿನ್ = ನಿನ್ನ, ಕುರೈ ಕೞಲ್ಹಳ್ = ಆಭರಣಗಳ ತಿರುವಡಿಗಳನ್ನು, ಇಮೈಯೋರುಮ್ = ದೇವತೆಗಳೂ, ತೊೞಾವಹೈ = ಪೂಜಿಸದ ರೀತಿಯನ್ನು, ಶೆಯ್ದು = ಮಾದಿ, ಆಟ್ಟುದೀ = ಆಡಿಸುತ್ತೀ, ನೀ = ನೀನು, ಅರವು ಅಣೈಯಾಯ್ = ಶೇಷಶಯನನೇ, ಅಡಿಯೇನುಮ್ = ದಾಸನಾದ ನಾನೂ, ಅಹ್ ದು = ಆ ವಿಷಯವನ್ನು, ಅಱಿವನ್ = ತಿಳಿದಿದ್ದೇನೆ, ವೇಟ್ಕೈಎಲ್ಲಾಮ್ = ಆಶೆಗಳೆಲ್ಲವನ್ನೂ, ವಿಡುತ್ತಿ = ಬಿಡಿಸಿ, ಎನ್ನೈ = ನನ್ನನ್ನು, ಉನ್ ತಿರುಅಡಿಯೇ = ನಿನ್ನ ತಿರುವಡಿಗಳನ್ನೇ, ಶುಮನ್ದು = ತಲೆಯ ಮೇಲೆ ಹೊತ್ತು, ಉೞಲ = ಅಲೆದಾಡುವಂತೆ, ಕೂಟ್ಟರಿಯ \(ಕೂಡು\+ಅರಿಯ = ಕೂಟ್ಟರಿಯ\) = ಸೇರಲು ಸಾಧ್ಯವಲ್ಲದ, ತಿರು ಅಡಿಕ್ಕಳ್ = ತಿರುವಡಿಗಳನ್ನು, ಕೂಟ್ಟಿನೈ = ಸೇರಿಸಿರುವೆ, \(ಇದನ್ನು\), ನಾನ್ =ನಾನು, ಕಣ್ಡೇನೇ = ಕಂಡುಕೊಂಡೆನಲ್ಲ\! 



ಶೇಷಶಯನನೇ, ನಿನ್ನ ಆಭರಣಗಳಿಂದ ಅಲಂಕೃತವಾದ ತಿರುವಡಿಗಳನ್ನು ಜೋಡಿಸಿದ್ದೀ. ದೇವತೆಗಳೂ ಪೂಜಿಸದ ಹಾಗೆ ಮಾಡಿ ಆಡಿಸುತ್ತೀ. ದಾಸನಾದ ನನಗೆ ಈವಿಷಯ ತಿಳಿದಿದೆ. ನನ್ನ ಎಲ್ಲಾ ಬಗೆಯ ಆಶೆಗಳನ್ನೂ ಬಿಡಿಸಿ, ನನ್ನನ್ನು ನಿನ್ನ ತಿರುವಡಿಗಳನ್ನೇ ತಲೆಯಮೇಲೆ ಹೊತ್ತು ಅಲೆದಾಡುವಂತೆ, ಸೇರಲು ಸಾಧ್ಯವಲ್ಲದ ನಿನ್ನ ತಿರುವಡಿಗಳನ್ನು ನಾನು ಕಂಡುಕೊಂಡೆನಲ್ಲ\!



ಭಗವಂತನಿಗೆ ದೇವತೆಗಳ ಮೇಲೆ ಕೂಡ ಇಲ್ಲದ ಅಪಾರವಾದ ವಾತ್ಸಲ್ಯ ತನ್ನ ಭಕ್ತರ ಮೇಲಿದೆ ಎಂಬುದನ್ನೂ, ಭಕ್ತನಿಗೆ ಅವನು ಅತ್ಯಂತ ಸುಲಭಸಾಧ್ಯನೆಂದೂ ಈ ಪಾಶುರದಲ್ಲಿ ಹೇಳಲಾಗುತ್ತದೆ. 



ಪಾಲ್ಗಡಲಲ್ಲಿ ಭಗವಂತನು ಶೇಷಶಯನನಾಗಿ ಪವಡಿಸಿರುವುದು ಬ್ರಹ್ಮಾದಿ ದೇವತೆಗಳು ಅಲ್ಲಿಗೆ ಬಂದು ತಮ್ಮತಮ್ಮ ಪ್ರಾರ್ಥನೆಯನ್ನು ಸಲ್ಲಿಸಲು ಅನುಕೂಲವಾಗಲೆಂದು. ಅವರ ಪ್ರಾರ್ಥನೆಯನ್ನು ಸ್ವಾಮಿಯು ಕೇಳಬಲ್ಲಲು ಅನುಕೂಲವಾಗಲೆಂದು. ಅವರ ಪ್ರಾರ್ಥನೆಯನ್ನು ಸ್ವಾಮಿಯು ಕೇಳಬಲ್ಲನಾದರೂ, ಅವರಿಗೆ ಸುಲಭವಾಗಿ ಮೈದೋರುವುದಿಲ್ಲ. ಸಾಮಾನ್ಯ ಮಾನವಭಕ್ತನಿಗಾದರೋ ಅವನು ಅತ್ಯಂತ ಸುಲಭನು. ಆ ಭಕ್ತರು ಆಶ್ರಯಿಸಿ ಉದ್ಧಾರಗೊಳ್ಳಲೆಂದೇ ತನ್ನ ತಿರುವಡಿಗಳನ್ನು ಕೂಡಿಸಿಟ್ಟುಕೊಂಡಿದ್ದಾನೆ\! 



ಆಳ್ವಾರರು ಹೇಳುತ್ತಾರೆ: ಶೇಷಶಾಯಿಯಾದ ಭಗವಂತ, ದಿವ್ಯಾಭರಣ ಭೂಷಿತವಾದ ನಿನ್ನ ತಿರುವಡಿಗಳನ್ನು ಜೋಡಿಸಿ ಸಿದ್ಧಪಡಿಸಿದ್ದೀ\! ನಿನ್ನ ದಾಸನಾದ ನನ್ನಂಥವರಿಗೆಂದೇ ಹಾಗೆ. ದೇವಾದಿ ದೇವತೆಗಳೂ ನಿನ್ನ ತಿರುವಡಿಗಳನ್ನು ಕಂಡು ಪೂಜಿಸಲು ಸುಲಭಸಾಧ್ಯವಲ್ಲ. ಈ ವಿಚಾರ ನನಗೆ ಗೊತ್ತಿದೆ. ಅಧೋಗತಿಗೆ ಸೆಳೆದೊಯ್ಯುವಂಥ ನನ್ನ ಎಲ್ಲಾ ಆಶೆಗಳನ್ನೂ ನನ್ನಿಂದ ನೀಗಿಸಿ, ಎಡೆಬಿಡದಂತೆ ನನ್ನ ತಲೆಯ ಮೇಲೆ ಹೊತ್ತು ತಿರುಗಾಡಲು ಅನುಕೂಲಿಸುವಂತೆ, ಅವುಗಳನ್ನು ಸೇರಲು ಸಹ ಸಾಧ್ಯವಿಲ್ಲದ, ನಿನ್ನ ಪವಿತ್ರವಾದ ತಿರುವಡಿಗಳನ್ನು, ನಿನ್ನ ಅನುಗ್ರಹದಿಂದ, ನಾನು ಕಂಡುಕೊಂಡಿದ್ದೇನೆ. 



೧೦. ಕಣ್ಡುಕೇಟ್ಟುಟ್ರುಮೋನ್ದುಣ್ಡುೞಲುಮ್ ಐಙ್ಗರುವಿ,

ಕಣ್ಡವಿನ್ಬಮ್, ತೆರಿಏರಿಯ ವಳವಿಲ್ಲಾಚ್ಚಿಟ್ರಿನ್ಬಮ್,

ಒಣ್ಡೊಡಿಯಾಳ್ ತಿರುಮಹಳುಮ್ ನೀಯುಮೇ ನಿಲಾನಿಱ್ ಪ,

ಕಣ್ಡ ಶದಿರ್ ಕಣ್ಡಿೞಿನ್ದೇನ್ ಅಡೈನ್ದೇನುನ್ ತಿರುವಡಿಯೇ. 



ಕಣ್ಡು = ನೋಡಿ, ಕೇಟ್ಟು = ಕೇಳಿ, ಉಟ್ರು =ಮುಟ್ಟಿ, ಮೋನ್ದು = ಮೂಸಿ, ಉಣ್ಡು = ಉಂಡು, ಉೞಲುಮ್ = ತಿರುಗಾಡುವ, ಐಙ್ಗರುವಿ = ಪಂಚೇಂದ್ರಿಯಗಳು, ಕಣ್ಡ = ಕಂಡುಕೊಂಡ, ಇನ್ಬಮ್ = ಆನಂದವನ್ನು, ತೆರಿವು = ತಿಳಿಯುವಿಕೆ, ಅರಿವು =ನಾಶ, ಅಳವು = ಮಿತಿ\(ಎಲ್ಲೆ\) ಇಲ್ಲಾ = ಇಲ್ಲದ, ಚಿಟ್ರಿನ್ಬಮ್ = ಅಲ್ಪಾನಂದವನ್ನು, ಒಣ್ ತೊಡಿಯಾಳ್ = ಸುಂದರವಾದ ಕೈಬಳೆಗಳನ್ನು ಧರಿಸಿದವಳಾದ, \(ಒಣ್\+ತೊಡಿಯಾಳ್ = ಒಣ್ಡೊಡಿಯಾಳ್\), ತಿರುಮಹಳುಮ್ = ಶ್ರೀದೇವಿಯೂ, ನೀಯುಮೇ = ನೀನೂ ಸಹ, ನಿಲಾನಿಱ್ ಪ= ಕೂಡಿಯೇ ಎಡೆಬಿಡದಂತೆ ಇರುವಾಗ, \(ಇರುವುದನ್ನು\), ಕಣ್ಡ = ತೋರಿಬಂದ ಶದಿರ್ = ಭವ್ಯವಾದ \(ಅಪರೂಪವಾದ\) ಸುಂದರನೋಟವನ್ನು, ಕಣ್ಡು = ನೋಡಿ, ಒೞಿನ್ದೇನ್ = ನಾನಿಲ್ಲವಾದೆ, ಅಡೈನ್ದೇನ್ = ಪಡೆದುಕೊಂಡೆ, ಉನ್ = ನಿನ್ನ, ತಿರು ಅಡಿಯೇ = ಪವಿತ್ರವಾದ ಪಾದಗಳನ್ನೇ. 



ನೋಡಿ, ಕೇಳಿ, ಮುಟ್ಟಿ, ಮೂಸಿ, ಉಂಡು, ಚಲಿಸುವ ಪಂಚೇಂದ್ರಿಯಗಳು ಕಂಡುಕೊಂಡ ಆನಂದವನ್ನು \(ಸುಖವನ್ನು\), ತಿಳಿವು ನಾಶ ಮಿತಿ ಇಲ್ಲದ ಅಲ್ಪಾನಂದವನ್ನು, ಸುಂದರವಾದ ಕೈಬಳೆಗಳನ್ನು ಧರಿಸಿದವಳಾದ ಶ್ರೀದೇವಿಯೂ ನೀನೂ ಕೂಡಿಯೇ ಎಡೆಬಿಡದಂತೆ ಇರುವುದರಲ್ಲಿ ಕಂಡು ಬಂದ ಅಪರೂಪ ಸುಂದರವಾದ ನೋಟವನ್ನು ನೋಡಿ ನಾನಿಲ್ಲದವನಾದೆ. ನಿನ್ನ ಪವಿತ್ರವಾದ ತಿರುವಡಿಗಳನ್ನೇ ಪಡೆದುಕೊಂಡೆ. 



ಈ ಪಾಶುರ ಸ್ವಾರಸ್ಯಪೂರ್ಣವಾದದ್ದು, ಮನುಷ್ಯನು ಅನುಭವಿಸುವ ಮತ್ತು ಅನುಭವಿಸಬಹುದಾದ ಸುಖದ \(ಆನಂದದ\) ಹಂತಗಳ ಸೂಚನೆ ಇಲ್ಲಿ ಕಾಣಬಹುದಾಗಿದೆ. 



“ಕಣ್ಡು, ಕೇಟ್ಟು, ಉಟ್ರು........................ಕಣ್ಡವಿನ್ಬಮ್” – ಪಂಚೇಂದ್ರಿಯಗಳ ಮೂಲಕ ಅನುಭವಿಸುವ ಸುಖ ಅಥವಾ ಆನಂದ ಮೊದಲ ಹಂತದ್ದು. ಪ್ರಕೃತಿಯ ಸುಂದರವಾದ ವಸ್ತುವನ್ನು, ದೃಷ್ಯವನ್ನು ಕಣ್ಣುಕಂಡಾಗ, ಅದು ಮನಸ್ಸಿಗೆ ಆನಂದವನ್ನುಂಟುಮಾಡುತ್ತದೆ. ಹಾಗೆಯೇ ಕಿವಿಯ ಮೂಲಕ ಇಂಪಾದ ನಾದ, ಕೈಮೂಲಕ ಮೃದುವಾದ ಹಿತವಾದ ಸ್ಪರ್ಶ, ಮೂಗಿನ ಮೂಲಕ ಉತ್ತಮವಾದ ಸುಗಂಧ, ನಾಲಗೆಯ ಮೂಲಕ ಒಳ್ಳೆಯ ರುಚಿಕರವಾದ ತಿನಿಸು, ಕಾಲುಗಳ ಮೂಲಕ ಆಕರ್ಷಕವಾದ ಕಡೆಗಳಲ್ಲಿ ಸಂಚಾರ ಇವುಗಳೆಲ್ಲವೂ ಮನುಷ್ಯನಿಗೆ ಹಿತವನ್ನೂ, ಸುಖವನ್ನೂ, ಆನಂದವನ್ನೂ ಮಾಡುತ್ತವೆ. ಆದರೆ, ಈ ಬಗೆಯ ಆನಂದ ಕ್ಷಣಿಕ ಮತ್ತು ಅವುಗಳನ್ನು ಮತ್ತೆ ಮತ್ತೆ ಅನುಭವಿಸಬೇಕೆಂಬ ಆಶೆಯನ್ನು ಹೆಚ್ಚಿಸುತ್ತದೆ. ಪ್ರಾಪಂಚಿಕವಾದ ಈ ಆನಂದವನ್ನು, ಇಂದ್ರಿಯಜನ್ಯವಾದ ಆನಂದವನ್ನು ಮೊದಲ ಹಂತದ್ದು, ಕೆಳಮಟ್ಟದ್ದು ಎನ್ನುತ್ತಾರೆ. 



“ತೆರಿವಿರಿಯವಳವಿಲ್ಲಾ ಚ್ಚಿಟ್ರಿನ್ಬಮ್” – ಇದು ಮನಸ್ಸಿನಿಂದ ಪಡೆದುಕೊಳ್ಳಬಹುದಾದದ್ದು. ಪಂಚೇಂದ್ರಿಯಗಳನ್ನು ನಿಗ್ರಹಿಸಿ, ಮನುಷ್ಯನು ಅಂತರ್ಮುಖಿಯಾಗಿ, ಏಕಾಗ್ರತೆಯ ಫಲವಾಗಿ ಚಿಂತನೆಯಿಂದ ಪಡೆದುಕೊಳ್ಳುವ ಆನಂದ ಇದು. ಮೊದಲಮಟ್ಟಕ್ಕಿಂತಲೂ ಹೆಚ್ಚಿನದು. ತಿಳಿವಳಿಕೆ, ನಾಶ, ಕಾಲಮಿತಿ – ಇವುಗಳ ಪರಿವೆ ಇಲ್ಲದಂತೆ ಪಡೆದುಕೊಳ್ಳಬಹುದಾದ ಒಂದು ಅಪೂರ್ವಸ್ಥಿತಿಯನ್ನು ’ಜೀವನ್ಮುಕ್ತಿ’, ’ಕೈವಲ್ಯಮೋಕ್ಷ’ ಎಂದು ತಿಳಿದವರು ಹೇಳುತ್ತಾರೆ. ಆಶೆ, ಆಕಾಂಕ್ಷೆಗಳಿಗೆ ಈ ಸ್ಥಿತಿ ಅವಕಾಶಕೊಡುವುದಿಲ್ಲವಾದ್ದರಿಂದ ಇದು ಮೇಲ್ಮಟ್ಟದ್ದು. ಮನುಷ್ಯ ಮನುಷ್ಯನಾಗಿಯೇ ಬದುಕಿರುವಾಗ, ಇದು ಹೆಚ್ಚು ವ್ಯಾಪಕವಾಗಿರುವುದಕ್ಕೆ ಸಾಧ್ಯವಿಲ್ಲ. ತಾತ್ಕಾಲಿಕವಾಗಿ, ಸಾಧನೆಯ ಮೂಲಕ, ಮನಸ್ಸನ್ನು ನಿಲುಕಡೆಗೊಳಿಸಿ, ಪ್ರಶಾಂತವಾದ ಒಂದು ಬಗೆಯ ಆನಂದವನ್ನು ಇದು ಕೊಡುವುದೇನೋ ದಿಟ. ಆದರೆ, ಈ ಸ್ಥಿತಿಯಿಂದ ಮರಳಿದ್ವನಿಗೆ, ಪೂರ್ವಭಾವಿಯಾಗಿ ತಾನು ಅನುಭವಿಸಿದ್ದ ಆನಂದದ ಅರಿವು, ತನ್ನ ಈಗಿನ ಸಾಂಸಾರಿಕ ಬಾಧೆಗಳಿಂದ ಹೆಚ್ಚು ದುಃಖವನ್ನುಂಟುಮಾಡುವುದು, ಮತ್ತೆ ಆನಂದದ ಸ್ಥಿತಿಗೆ ಮರಳಬೇಕೆಂಬ ಉತ್ಕಟವಾದ ಆಶೆ ಹೆಚ್ಚುತ್ತದೆ. ಹೀಗೆ, ಈ ಆನಂದ ಪೂರ್ಣವಾಗುವುದಿಲ್ಲ. 



ಮೂರನೆ ಹಂತದ ಸುಖ ಅಥವಾ ಆನಂದ ನಿತ್ಯವೂ ನಿರತಿಶಯವೂ ಆದದ್ದು. ಸುಂದರಮೂರ್ತಿಯಾದ ಶ್ರೀದೇವಿಯೊಡನೆ ಎಡೆಬಿಡದಂತೆ ಕೂಡಿಕೊಂಡಿರುವ ಭಗವಂತನನ್ನು \(ಶ್ರೀಮನ್ನಾರಾಯಣನನ್ನು\) ಕಂಡುಕೊಂಡ ಅಪರೂಪವೂ ದಿವ್ಯಸುಂದರವೂ ಆದ ನೋಟವನ್ನು ನೋಡಿದಾಗ, ಅದು ಮನುಷ್ಯನ ಇರುವಿಕೆಯನ್ನೇ ಮರೆಸುತ್ತದೆ. ಅವನ ಇಂದ್ರಿಯಗಳಾಗಲಿ, ಮನಸ್ಸಾಗಲಿ ಕೆಲಸಮಾಡುವುದಿಲ್ಲ. ಅವನ ’ನಾನು’ತ್ವ ನಾಶವಾಗುತ್ತದೆ. ಆಗ ಅವನೊಂದು ಆನಂದಸ್ವರೂಪವೇ ಆಗುತ್ತಾನೆ. ಆದ್ದರಿಂದ ಆಗಿನ ಅವನ ಆನಂದ ಭಗವತ್ಸ್ವರೂಪದ ನಿರತಿಯಾನಂದವನ್ನು ಎಡೆಬಿಡದಂತೆ ಅನುಭವಿಸುತ್ತಾ ಇರುತ್ತದೆ. 



ಆಳ್ವಾರರು ಹೇಳುತ್ತಾರೆ: ಪಂಚೇಂದ್ರಿಯಗಳ ಫಲವಾದ ಆನಂದ\(ಸುಖ\)ಕ್ಕಿಂತಲೂ, ಪಂಚೇಂದ್ರಿಯಗಳನ್ನು ಗೆದ್ದು ಮನಸ್ಸನ್ನು ನಿಲುಕಡೆಗೊಳಿಸಿ ಪಡೆಯುವ ಆನಂದಕ್ಕಿಂತಲೂ ಹೆಚ್ಚಿನ, ಶಾಶ್ವತವಾದ ಆನಂದ ನನಗೆ ಭಗವಂತನು ಶ್ರೀದೇವಿಯೊಡಗೂಡಿ ನಿರತಿಶಯ ಸೌಂದರ್ಯಮೂರ್ತಿಯಾಗಿ ಕಂಡುಬಂದಾಗ ಒದಗಿ ಬಂತು. ಆಗ ನನ್ನ ’ಅಹಂ’ ಅಳಿಯಿತು – ಆನಂದರೂಪಿಯಾಗಿ ನಾನು ಆ ಮಹದಾನಂದವನ್ನು ಕಂಡುಕೊಂಡೆ. ಭಗವಂತನ ದಿವ್ಯತಿರುವಡಿಗಳೂ ನನಗೆ ಲಭ್ಯವಾಯಿತು. 



೧೧. ತಿರುವಡಿಯೈ ನಾರಣನೈಕ್ಕೇಶ್ವನೈ ಪ್ಪರಂಜುಡರೈ,

ತಿರುವಡಿ ಶೇರ್ ವದು ಕರುದಿ ಚ್ಚೆೞುಞ್ಕುರುಹೂರ್ ಚ್ಚಡಹೋಪನ್,

ತಿರುವಡಿ ಮೇಲುರೈತ್ತತಮಿೞ್ ಆಯಿರತ್ತುಳಿಪ್ಪತ್ತುಮ್, 

ತಿರುವಡಿಯೇಯಡೈವಿಕ್ಕೂಮ್ ತಿರುವಡಿಶೇರ್ ನ್ದೊನ್ ಱು ಮಿನೇ. 



ತಿರುಪಡಿಯೈ = ಸರ್ವೇಶ್ವರನನ್ನು, ನಾರಣನೈ = ಶ್ರೀಮನ್ನಾರಾಯಣನನ್ನು, ಕೇಶವನೈ = ಕೇಶವನನ್ನು, ಪರಂಜುಡರೈ = ಪರಂಜ್ಯೋತಿಸ್ವರೂಪಿಯನ್ನು, ತಿರುವಡಿ ಶೇರ್ ವದು = ಸಮೀಪಿಸಲು, \(ಅವನ ತಿರುವಡಿಗಳಿ ಸಾರುವುದನ್ನು\), ಕರುದಿ = ಆಶಿಸಿ, ಶೆೞು = ಸುಂದರವಾದ, ಕುರುಹೂರ್ = ತಿರುಕ್ಕೂರುಹೂರಿನ, ಶಡಹೋಪನ್ = ಶಠಗೋಪನು \(ನಮ್ಮಾಳ್ವಾರರು\), ತಿರುವಡಿಮೇಲ್ = ಅವನ ತಿರುವಡಿಗಳನ್ನು ಕುರಿತು, ಉರೈತ್ತ = ಹೇಳಿದ, ತಮಿೞ್ = ತಮಿಳಿನ, ಆಯಿರತ್ತುಳ್ = ಒಂದುಸಾವಿರ \(ಪಾಶುರ\)ದಲ್ಲಿ, ಇ-ಪತ್ತುಮ್ = ಈ ಹತ್ತು ಪಾಶುರಗಳು, ತಿರುವಡಿಯೈ = \(ಸರ್ವೇಶ್ವರನ\) ಅವನ ತಿರುವಡಿಯನ್ನು, ಅಡೈವಿಕ್ಕೂಮ್ = ದೊರಕಿಸಿಕೊಡುತ್ತವೆ, ತಿರುವಡಿ ಶೇರ್ ನ್ದು = ಆ ತಿರುವಡಿಗಳನ್ನು ಪಡೆದುಕೊಂಡು, ಒನ್ ಱುಮಿನೇ = ಅವುಗಳಿಗೆ ಹೊಂದಿಕೊಂಡಿರಿ. 



ಸರ್ವೇಶ್ವರನಾಗಿ, ನಾರಾಯಣನಾಗಿ, ಕೇಶವನಾಗಿ, ಇರುವ ಪರಂಜ್ಯೋತಿಸ್ವರೂಪಿಯನ್ನು ಸಮೀಪಿಸಲು ಆಶಿಸಿ, ಸುಂದರವಾದ ತಿರುಕ್ಕೂರುಹೂರಿನ ಶಠಗೋಪನು \(ನಮ್ಮಾಳ್ವಾರರು\), ಸ್ವಾಮಿಯ ತಿರುವಡಿಗಳ ಮೇಲೆ ತಮಿಳಿನಲ್ಲಿ ರಚಿಸಿ ಹೇಳಿದ ಒಂದು ಸಾವಿರದಲ್ಲಿ ಈ ಹತ್ತುಪಾಶುರಗಳು ಆ ಸರ್ವೇಶ್ವರನ ತಿರುವಡಿಯನ್ನು ದೊರಕಿಸಿಕೊಡುತ್ತವೆ. ಆ ತಿರುವಡಿಗಳನ್ನು ಪಡೆದುಕೊಂಡು, ಅವುಗಳನ್ನು ಹೊಂದಿಕೊಂಡಿರಿ. 



ಇದು ಈ ತಿರುವಾಯ್ ಮೊೞಿಯ ಕಡೆಯ ಪಾಶುರ. ಸಂಸಾರ ಬಂಧನದಲ್ಲಿ ಸಿಕ್ಕಿಬಿದ್ದಿರುವ ಮನುಷ್ಯನು ಆ ಬಂಧನದಿಂದ ಪಾರಾಗುವುದು ಹೇಗೆ ಎಂಬುದನ್ನುಉದ್ದಕ್ಕೂ ಹೇಳಲಾಗುತ್ತದೆ. 



ಸಂಸಾರ ಬಂಧನದಿಂದ ಬಿಡುಗಡೆ ಹೊಂದುವುದಕ್ಕೆ ಅತ್ಯಂತ ಸುಲಭವಾದ ಉಪಾಯವೆಂದರೆ ಸರ್ವೇಶ್ವರನಾದ ಭಗವಂತನ ದಿವ್ಯತಿರುವಡಿಗಳನ್ನು ದೃಢವಾಗಿ ಆಶ್ರಯಿಸುವುದೇ. ಸಂಸಾರದಲ್ಲಿ ಆಸಕ್ತಿ ಇರುವವರೆಗೆ, ಅತ್ತ ಕಡೆ ಮನುಷ್ಯನ ಗಮನ ಹರಿಯುವುದಿಲ್ಲ. ಅದಾ ಕಷ್ಟಕಾರ್ಪಣ್ಯಗಳೂ, ಹುಟ್ಟು, ಸಾವು, ರೋಗ ಮುಪ್ಪುಗಳು ಬೆನ್ನಟ್ಟಿ ಬರುವ ಅನುಭವಗಳು, ಮನುಷ್ಯರಲ್ಲಿ ಪರಸ್ಪರ ಕೋಪ, ದ್ವೇಷ, ಅಸೂಯೆ ಮುಂತಾದ ದುರ್ಭಾವನೆಗಳು, ಒಬ್ಬನು ಕೆಟ್ಟರೆ ಕೆಲವರು ನಗುವುದೂ ಮತ್ತೆ ಕೆಲವರು ಮರುಗುವುದು, ಇತ್ಯಾದಿ ನಾನಾಬಗೆಯ ಅನುಭವಗಳನ್ನು ಒಬ್ಬೊಬ್ಬನೂ ಸ್ವತಃ ಅನುಭವಿಸಿ, ಇತರರು ಅನುಭವಿಸುವುದನ್ನು ಕಂಡು ಮರುಕಗೊಂಡಾಗಲೇ ’ಇನ್ನು ಈ ಸಂಸಾರ ಸಾಕು’ ಎಂಬ ಬೇಸರ, ವ್ಯಥೆ, ಉಂಟಾಗುತ್ತದೆ. ಆಗಲೇ ಸಾಂಸಾರಿಕ ಜಂಜಾಟದಿಂದ ಪಾರಾಗುವ ಬಗೆಯೇನು ಎಂಬುದನ್ನು ಅರಸಲು ಮೊದಲಾಗುತ್ತದೆ. 



ಭಗವಂತನ ದಿವ್ಯತಿರುವಡಿಗಳನ್ನು ಪಟ್ಟಾಗಿ ಆಶ್ರಯಿಸಿ, ಅವನನ್ನು ಎಡೆಬಿಡದಂತೆ ಭಕ್ತಿಮಾಡುವ ಸುಲಭವಾದ ಉಪಾಯವನ್ನು ಸಂಸಾರಿಯಾಗಿ ಅನುಭವಿಸಿ ಬೇಸರಗೊಂಡವನು ಭಗವತ್ಕೃಪೆಯಿಂದ ಕಂಡುಕೊಳ್ಳುತ್ತಾನೆ. ತಿರುಕ್ಕೂರುಹೂರಿನ ಶಠಗೋಪರು \(ನಮ್ಮಾಳ್ವಾರರು\) ಲೋಕದ ಸಾಂಸಾರಿಕ ಸಂಕಟಗಳಿಗಾಗಿ ಮರುಗಿ, ಸರ್ವೇಶ್ವರನಾದ ಭಗವಂತನ ತಿರುವಡಿಗಳನ್ನು ಸೇರುವ ಬಗೆಯನ್ನು ಕುರಿತು ಒಂದು ಸಾವಿರ ಪಾಶುರಗಳನ್ನು ಸರಳಸುಂದರ ತಮಿಳಿನಲ್ಲಿ ರಚಿಸಿ ಹಾಡಿದ್ದಾರೆ. ಆ ಒಂದು ಸಾವಿರದಲ್ಲಿ ಈ ಹತ್ತುಪಾಶುರಗಳನ್ನು ಅರಿತು ದಿನಚರಿಯಲ್ಲಿ ತಂದುಕೊಳ್ಳುವುದರಿಂದಲೇ, ಮನುಷ್ಯನು ಭಗವಂತನ ತಿರುವಡಿಗಳನ್ನು ಪಡೆದುಕೊಳ್ಳಬಹುದೆಂದೂ, ಅಲ್ಲಿ ನಿತ್ಯಾನಂದ ಸುಖವನ್ನು ಅನುಭವಿಸಬಹುದೆಂದೂ, ಎಲ್ಲರೂ ಭಕ್ತರಾಗಿ, ಆ ದಿವ್ಯತಿರುವಡಿಗಳನ್ನಾಶ್ರಯಿಸಿ, ಅವುಗಳನ್ನು ಪಡೆದು ಆನಂದಿಸಬೇಕೆಂದೂ ಆಳ್ವಾರರು ಅರಿಕೆಮಾಡಿಕೊಳ್ಳುತ್ತಾರೆ. ಹೀಗಿದೆ, ಈ ತಿರುವಾಯ್ ಮೊೞಿಗೆ ಫಲಶ್ರುತಿ\! 



\*\*\*\*\*\*\*\*\*\*\*\*\*



ತಿರುವಾಯ್ ಮೊೞಿ ನಾಲ್ಕನೆಯದಶಕ ಹತ್ತನೆಯ ತಿರುವಾಯ್ಮೊೞಿ



೧೦. ಒನ್ ಱುನ್ ದೇವು ಮುಲಹುಮ್



೧. ಒನ್ ಱುನ್ದೇವು ಮುಲಹುಮುಯಿರುಮ್ ಮಟ್ರುಮ್ ಯಾದುಮಿಲ್ಲಾ

ವನ್ ಱು, ನಾನ್ ಮುಹನ್ ತನ್ನೊಡು ತೇವರುಲಹೋಡುಯಿರ್ ಪಡೈತ್ತಾನ್,

ಕುನ್ ಱಮ್ ಪೋಲ್ ಮಣಿಮಾಡ ನೀಡು ತಿರುಕ್ಕೂರು ಹೂರದನುಳ್,

ನಿನ್ ಱವಾದಿಪ್ಪಿರಾನ್ ನಿಱ್ ಕ ಮಟ್ರೈತ್ತೆಯ್ವಮ್ ನಾಡುದಿರೇ.



ಒನ್ ಱುಮ್ = ಒಂದೂ, ತೇವುಮ್ = ದೇವತೆಗಳೂ, ಉಲಹುಮ್ = ಲೋಕಗಳೂ, ಉಯಿರುಮ್ = ಜೀವಗಳೂ, ಮಟ್ರುಮ್ = ಮತ್ತೆ, ಯಾರುಮ್ = ಯಾರೂ, ಇಲ್ಲಾ ಅನ್ ಱು = ಇಲ್ಲದ ಅಂದು, ನಾನ್ ಮುಹನ್ ತನ್ನೊಡು = ನಾಲ್ಮುಖನನ್ನೂ, ತೇವರ್ = ದೇವತೆಗಳನ್ನೂ, ಉಲಹೋಡು = ಲೋಕಗಳೊಂದಿಗೆ, ಉಯಿರ್ = ಜೀವಗಳನ್ನೂ, ಪಡೈತ್ತಾನ್ = ಪಡೆದವನು, ಕುನ್ ಱುಮ್ ಪೋಲ್ = ಬೆಟ್ಟದ ಹಾಗೆ \(ಉನ್ನತವಾದ, ಭದ್ರವಾದ\), ಮಣಿ ಮಾಡಮ್ = ದಿವ್ಯವಾದ ಮಹಡಿ ಮನೆಗಳು, ನೀಡು = ಹರಡಿರುವ, ತಿರುಕ್ಕೂರು ಹೂರ್ = ತಿರುಕ್ಕೂರುಹೂರನ್ನೂ, ಅದನುಳ್ = ಅದರಲ್ಲಿ, ನಿನ್ಱ = ಇರುವ, ಆದಿ ಪಿರಾನ್ = ಆದಿಯಾದ ಭಗವಂತನು, ನಿಱ್ ಕ = ಕಂಗೊಳಿಸುತ್ತಿರಲಾಗಿ, ಮಟ್ರೈದೆಯ್ ವಮ್ = ಬೇರೆ ದೈವವನ್ನು, ನಾಡುದಿರೇ = ಹುಡುಕುತ್ತೀರಲ್ಲ\! 



ದೇವತೆಗಳೂ, ಲೋಕಗಳೂ, ಜೀವಗಳು, ಬೇರೆ ಯಾರೂ ಯಾವುದೂ ಒಂದೂ ಇಲ್ಲದ ಅಂದು, ನಾಲ್ಮುಖನನ್ನೂ, ದೇವತೆಗಳನ್ನೂ, ಲೋಕಗಳನ್ನೂ, ಜೀವಗಳನ್ನೂ ಪಡೆದವನು ಬೆಟ್ಟದ ಹಾಗೆ ಉನ್ನತವಾದ ಭದ್ರವಾದ ದಿವ್ಯವಾದ ಮಹಡಿಮನೆಗಳು ಹರಡಿರುವ ತಿರುಕ್ಕೂರುಹೂರನ್ನೂ ಅದರಲ್ಲಿರುವ ಆದಿಯಾದ ಭಗವಂತನು ಕಂಗೊಳಿಸುತ್ತಿರುವಾಗ, ಬೇರೆ ದೈವವನ್ನು ಹುಡುಕುತ್ತೀರಲ್ಲ\! 



ಈ ಪಾಶುರದಲ್ಲಿ ಯಾವ ದೈವವನ್ನು ಆಶ್ರಯಿಸಬೇಕು? ಏಕೆ? ಬೇರೆ ಬೇರೆ ದೈವಗಳಿವೆಯಲ್ಲ\! ಅವುಗಳನ್ನು ಆಶ್ರಯಿಸಿದರೋ? – ಎಂಬ ವಿಷಯವನ್ನು ಕುರಿತು ಹೇಳಲಾಗುತ್ತದೆ. 



“ಒನ್ ಱುನ್ದೇವು........................ಅನ್ ಱು” – ಇಲ್ಲಿ, ಮಹಾಪ್ರಳಯದ ಬಳಿಕ, ಮರುಸೃಷ್ಟಿಗೆ ಮುಂಚಿತವಾಗಿ, ಬಹುದೀರ್ಘಕಾಲ ಇದ್ದ \(ಇರುವ\) ಸ್ಥಿತಿಯ ವಿಷಯವಿದೆ. ಆಗ ಇದ್ದದ್ದು \(ಇರುವುದು\) ಭಗವಂತನೊಬ್ಬನೇ. ಅವನೇ ’ಆದಿ’. ಅವನಿಗೆ ಮೊದಲು, ಕೊನೆ ಎಂಬುದಿಲ್ಲ. ಸದಾ ಇರತಕ್ಕವನು. ಆದ್ದರಿಂದ, ಅವನನ್ನು ’ಅನಾದಿ’, ’ಅನಂತ’ ಎನ್ನುತ್ತಾರೆ. 



“ನಾನ್ಮುಹನ್.......................ಪಡೈತ್ತಾನ್” – ಸೃಷ್ಟಿ ಆದದ್ದು ಹೇಗೆ? ಅದು ಮೊದಲಾದದ್ದು ಹೇಗೆ? ಎಂಬ ವಿಷಯ ಇಲ್ಲಿದೆ. ಸೃಷ್ಟಿಗೆ ಮುಂಚಿತವಾಗಿ ಭಗವಂತನೊಬ್ಬನೇ ಇದ್ದದ್ದು, ಅವನೇ ಮೊಟ್ಟಮೊದಲಿಗೆ \(ಸೃಷ್ಟಿಯಾಗಬೇಕೆಂದು ಸಂಕಲ್ಪಿಸಿದಾಗ\) ಚತುರ್ಮುಖನನ್ನು ಸೃಷ್ಟಿಸಿದನು. ತರುವಾಯ \(ಅವನ ಮೂಲಕ\), ದೇವತೆಗಳನ್ನೂ, ಲೋಕಗಳನ್ನೂ, ಎಲ್ಲಾ ಜೀವಕೋಟಿಯನ್ನೂ ಸೃಷ್ಟಿಸಿದನು. 



“ಕುನ್ ಱಮ್ ಪೋಲ್..........................ನಿಱ್ ಕ” – ಸರ್ವೇಶ್ವರನ ಪರಮ ಸೌಲಭ್ಯಗುಣವನ್ನು ಇಲ್ಲಿ ಹೇಳಲಾಗುತ್ತದೆ. ತಾನೆಲ್ಲಿಯೋ ಸೃಷ್ಟಿಗಿಂತ ಆಚೆ ಇರುವ ’ಪರ’ದಲ್ಲಿದ್ದರೆ, ತನ್ನನ್ನು ಎಲ್ಲಾ ಜೀವಕೋಟಿಯೂ ಆಶ್ರಯಿಸುವುದಾದರೂ ಹೇಗೆ? ಕಣ್ಣಾರ ಕಂಡರಲ್ಲವೇ ಅವರು ಅವನನ್ನು ನಂಬಿ ಆಶ್ರಯಿಸಬಲ್ಲರು? ಈ ಕಾರಣದಿಂದ, ಭಗವಂತನು ಭೂಲೋಕದಲ್ಲಿ ಬೇರೆಬೇರೆ ತಿರುಪತಿಗಳಲ್ಲಿ \(ಪವಿತ್ರಸ್ಥಳಗಳಲ್ಲಿ\) ತಾನೇ ಅರ್ಚಾವತಾರಿಯಾಗಿ, ದಿವ್ಯಮಂಗಳ ವಿಗ್ರಹವಾಗಿ ನೆಲೆಗೊಂಡಿದ್ದಾನೆ. “ಆಳ್ವಾರ್ ತಿರುನಗರಿ” ಎಂದು ಪ್ರಸಿದ್ಧಿ ಪಡೆದ ತಿರುಕ್ಕೂರುಹೂರಿನಲ್ಲೂ ಸ್ವಾಮಿಯು ಕಂಗೊಳಿಸುತ್ತಾನೆ. 



“ಆದಿಪ್ಪಿರಾನ್ ನಿಱ್ ಕ...............ನಾಡುದಿರೇ” – ಎಲ್ಲಕ್ಕೂ ಆದಿಯಾಗಿ, ಎಲ್ಲಕ್ಕೂ ಕಾರಣನಾಗಿರುವ ಭಗವಂತನು ತಿರುಕ್ಕೂರುಹೂರಿನಲ್ಲಿ ಮತ್ತು ಅಂಥ ಇತರ ಪವಿತ್ರ ಪುಣ್ಯಸ್ಥಳಗಳಲ್ಲಿ, ಭೂಲೋಕವಾಸಿಗಳ ಉದ್ಧಾರಕ್ಕಾಗಿಯೇ ನಿಂತಿರುವಾಗ, ಅವನನ್ನು ಆಶ್ರಯಿಸದಂತೆ, ಬೇರೆ ಯಾರು ಯಾರನ್ನೋ ಆಶ್ರಯಿಸಿ ಜನ ಕೆಡುತ್ತಾರಲ್ಲ\! ಇದು ತರವೇ? 



ಆಳ್ವಾರರು ಹೇಳುತ್ತಾರೆ: ಆದಿಯೂ ಕಾರಣನೂ ಆಗಿರುವ ಸರ್ವೇಶ್ವರನನ್ನು ಮಾತ್ರವೇ ಆಶ್ರಯಿಸಿ ಉದ್ಧಾರಗೊಳ್ಳಬೇಕು. ಬೇರೆ ದೈವಗಳನ್ನು ಆಶ್ರಯಿಸುವುದು ವಿವೇಕವಲ್ಲ. 



೨. ನಾಡಿನೀರ್ ವಣಙ್ಗುಮ್ ದೆಯ್ ವಮುಮ್ ಉಮ್ಮೈಯುಮ್ ಮುನ್ಪಡೈತ್ತಾನ್,

ವೀಡಿಲ್ ಶೀರ್ ಪುಹೞಾದಿಪ್ಪಿರಾನ್ ಅವನ್ ಮೇವಿಯುಱೈಕೋಯಿಲ್,

ಮಾಡಮಾಳಿಹೈಶೂೞ್ನ್ದವಿಹಾಯ ತಿರುಕ್ಕೂರುಹೂರದನೈ,

ಪಾಡಿಯಾಡಿಪ್ಪರವಿಚ್ಚೆನ್ ಮಿನ್ ಹಳ್ ಪಲ್ಲುಲಹೀರ್\! ಪರನ್ದೇ.



ನಾಡಿ = ಹುಡುಕಿ, ನೀರ್ = ನೀವು, ವಣಙ್ಗುಮ್ = ಪೂಜಿಸುವ \(ನಮಸ್ಕರಿಸುವ\), ದೆಯ್ ವಮುಮ್ = ದೈವವನ್ನು ಉಮ್ಮೈಯುಮ್ = ನಿಮ್ಮನ್ನೂ, ಮುನ್ = ಹಿಂದೆಯೇ \(ಒಂದು ಕಾಲದಲ್ಲಿ\), ಪಡೈತ್ತಾನ್ = ಪಡೆದವನಾದ \(ಸೃಷ್ಟಿಸಿದವನಾದ\), ವೀಡು ಇಲ್ ಶೀರ್ = ನಿತ್ಯಸಿದ್ಧವಾದ ಕಲ್ಯಾಣಗುಣಗಳುಳ್ಳ, ಪುಹೞ್ = ಹೊಗಳಿಕೆಯುಳ್ಳ \(ಕೀರ್ತಿವಂತನಾದ\), ಆದಿಪ್ಪಿರಾನ್= ಜಗದಾದಿಯಾದ ಸ್ವಾಮಿಯು, ಅವನ್ = ಸ್ವತಃ, ಮೇವಿ = ಇಷ್ಟಪಟ್ಟು, ಉಱೈ = ನೆಲಸಿರುವ, ಕೋಯಿಲ್ = ಪವಿತ್ರಮಂದಿರವಾದ, ಮಾಡಮ್ ಮಾಳಿಹೈ ಶೂೞ್ ನ್ದು = ಮಹಡಿ ಮನೆಗಳಿಂದ ಸುತ್ತುವರಿದು, ಅೞಹುಆಯ = ಸುಂದರವಾಗಿರುವ, ತಿರುಕ್ಕೂರು ಹೂರ್ ಅದನೈ = ತಿರುಕ್ಕೂರುಹೂರನ್ನು, ಪಾದಿ = ಹಾಡಿ \(ಸ್ತುತಿಸಿ\), ಆಡಿ = ನಲಿದಾಡಿ, ಪರವಿ = ಸ್ತುತಿಸಿ, ಶೆನ್ ಮಿನ್ ಹಳ್ = ನಡೆಯಿರಿ, ಪಲ್ ಉಲಹೀರ್ = ಎಲ್ಲಾ ಜೀವರುಗಳೇ, ಪರನ್ದೇ = ಎಲ್ಲಾ ಕಡೆಗಳನ್ನೂ ಹರಡಿಕೊಂಡೇ. 



ಎಲ್ಲಾ ಜೀವರುಗಳೇ, ಹುಡುಕಿ ನೀವು ಪೂಜಿಸುವ ದೈವವನ್ನೂ ನಿಮ್ಮನ್ನೂ ಹಿಂದೆ ಒಂದು ಕಾಲದಲ್ಲಿ ಪಡೆದವನಾದ, ನಿತ್ಯಸಿದ್ಧನಾದ ಕಲ್ಯಾಣಗುಣಗಳುಳ್ಳ, ಕೀರ್ತಿವಂತನಾದ, ಜಗದಾದಿಯಾದ ಸ್ವಾಮಿಯು ಸ್ವತಃ ಇಷ್ಟಪಟ್ಟು ನೆಲಸಿರುವ ಪವಿತ್ರಮಂದಿರವಾದ, ಮಹಡಿಮನೆಗಳಿಂದ ಸುತ್ತುವರಿದಿರುವ, ಸುಂದರವಾದ ತಿರುಕ್ಕೂರುಹೂರನ್ನು ಹಾಡಿ, ನಲಿದಾಡಿ, ಸ್ತುತಿಸಿ, \(ಇದರ ಕೀರ್ತಿಯನ್ನು\) ಎಲ್ಲೆಲ್ಲೂ ಹರಡಿ, ನಡೆಯಿರಿ.



ಹಿಂದಿನ ಪಾಶುರದಲ್ಲಿ, ತಿರುಕ್ಕೂರುಹೂರಿನಲ್ಲಿ ನೆಲಸಿರುವ ಆದಿಕಾರಣನಾದ ಸರ್ವೇಶ್ವರನನ್ನು ಎಲ್ಲರೂ ಆಶ್ರಯಿಸಿ ಉದ್ಧಾರಗೊಳ್ಳಬೇಕೆಂದು ಹೇಳಲಾಯಿತು. 



ಈ ಪಾಶುರದಲ್ಲಿ, ಆ ಸ್ವಾಮಿಯೇ ಇಷ್ಟಪಟ್ಟು ಬಂದು ನೆಲಸಿರುವ ಪವಿತ್ರಕ್ಷೇತ್ರವಾದ ತಿರುಕ್ಕೂರುಹೂರಿನ ಭಾಗ್ಯವನ್ನು ಹಾಡಿ, ಹೊಗಳಿ, ಆನಂದಿಸಿ, ಪ್ರಸಿದ್ಧಗೊಳಿಸಬೇಕೆಂದು ಹೇಳಲಾಗುತ್ತದೆ. ಆಳ್ವಾರರು ಎಲ್ಲಾ ಜನಕ್ಕೂ ತಮ್ಮ ಹಿತನುಡಿಯನ್ನು ಹೇಳುತ್ತಾರೆ. 



“ನಾಡಿ ನೀರ್.............................ಪಡೈತ್ತಾನ್” – ಕೆಳಮಟ್ಟದ ದೈವಗಳನ್ನು ಆಶ್ರಯಿಸಿ ಪೂಜಿಸುವುದು ಏತಕ್ಕೆ ಹಿತವಲ್ಲದ್ದು ಎಂಬುದನ್ನು ಹೇಳಲಾಗುತ್ತದೆ. ಹಿಂದೆ, ಭಗವಂತನು ಸೃಷ್ಟಿ ಮಾಡಿದ ಕಾಲದಲ್ಲಿ ನಾನಾ ದೇವತೆಗಳನ್ನೂ ಎಲ್ಲಾ ಚರಾಚರ ವಸ್ತುಗಳನ್ನೂ ಸೃಷ್ಟಿಮಾಡಿದನು. ತಿಳಿವಳಿಕೆಯಿಲ್ಲದ ಜನ ತಾವು ಅಲೆದಾಡಿ ಕಂಡುಕೊಂಡ ಕೆಳಮಟ್ಟದ ದೈವವನ್ನು ಪೂಜಿಸುತ್ತಾರೆ. ಭಗವಂತನು ಆ ದೈವವನ್ನೂ ಸೃಷ್ಟಿಸಿದನಷ್ಟೆ. ಆ ದೈವವೂ ಆ ಸರ್ವಸ್ವಾಮಿಯನ್ನೇ ಆಶ್ರಯಿಸುವುದು. ಆದ್ದರಿಂದ, ಎಲ್ಲರೂ, ಎಲ್ಲರ ಆರಾಧ್ಯದೈವವಾದ ಸರ್ವೇಶ್ವರನೊಬ್ಬನನ್ನೇ, ಆಶ್ರಯಿಸಿ ಉದ್ಧಾರಗೊಳ್ಳಬೇಕು. 



“ವೀಡಿಲ್ ಶೀರ್ ಪುಲೞ್....................ಅವನ್” – ಶಾಶ್ವತವಾದ ಕಲ್ಯಾಣಗುಣಗಳಿಂದ ಕೂಡಿ, ಕೀರ್ತಿಸಲ್ಪಡುವವನು ಭಗವಂತನೇ. ಅವನೇ ಆದಿ. ಅವನೇ ಜಗತ್ಕಾರಣ.



“ಅವನ್ ಮೇವಿ.....................ಪರನ್ದೇ” – ಆ ಸ್ವಾಮಿಯು ತಾನೇ ಇಷ್ಟಪಟ್ಟು, ಲೋಕವಾಸಿಗಳ ಆರ್ತಿಯನ್ನು ನಿವಾರಿಸುವುದಕ್ಕಾಗಿ ಭೂಲೋಕಕ್ಕೆ ಬಂದು ಅರ್ಚಾಸ್ವರೂಪಿಯಾಗಿ, ತಿರುಕ್ಕೂರುಹೂರಿನಲ್ಲಿ ನೆಲೆಗೊಂಡಿದ್ದಾನೆ. ಮಹಡಿ ಮನೆಗಳಿಂದ ಸುಂದರವಾಗಿ ಶೋಭಿಸುವ ಆ ತಿರುಕ್ಕೂರುಹೂರು ಎಂಬುದು ಭಗವಂತನ ದಿವ್ಯಸನ್ನಿಧಿಯಿಂದ ಸುಪ್ರಸಿದ್ಧವಾಗಿದೆ. ಆ ಪುಣ್ಯಕ್ಷೇತ್ರವನ್ನು ಕುರಿತು ಹಾಡಿ, ಹೊಗಳಿ, ಅದರ ಕಿರ್ತಿಯನ್ನು ಎಲ್ಲ ಕಡೆಯಲ್ಲೂ ಹರಡಬೇಕು. 



ಆಳ್ವಾರರು ಹೇಳುತ್ತಾರೆ: ಲೋಕವಾಸಿಗಳೇ, ನೀವು ಮೋಹಗೊಂಡು ಪೂಜಿಸುವ ದೈವವನ್ನುಆ ಸರ್ವೇಶ್ವರನೇ ಸೃಷ್ಟಿಸಿದ್ದು. ಆ ದೈವಗಳೂ ಆ ಸ್ವಾಮಿಯನ್ನೇ ಆಶ್ರಯಿಸುತ್ತಾರೆ. ಅವನೇ ಇಷ್ಟಪಟ್ಟು ತಿರುಕ್ಕೂರುಹೂರಿನಲ್ಲಿ ನೆಲಸಿದ್ದಾನೆ. ಜನರ ಸಂಕಟಗಳನ್ನು ಪರಿಹರಿಸುವುದಕ್ಕಾಗಿ. ಆದ್ದರಿಂದ, ನೀವು ತಿರುಕ್ಕೂರುಹೂರಿಗೆ ಹೋಗಿ, ಆ ಸ್ವಾಮಿಯನ್ನು ಪೂಜಿಸಿ, ಅವನನ್ನೂ ಆ ಪುಣ್ಯಕ್ಷೇತ್ರ್ದ ಕೀರ್ತಿಯನ್ನೂ ಹೊಗಳಿ, ಹಾಡಿ, ಆನಂದಿಸಿ ಅದರ ಕೀರ್ತಿಯನ್ನು ಎಲ್ಲೆಡೆಗಳಲ್ಲೂ ಹರಡಿ. 



೩. ಪರನ್ದದೆಯ್ ವಮುಮ್ ಪಲ್ಲಲಹುಮ್ ಪಡೈತ್ತು ಅನ್ ಱುಡನೇ ವಿೞುಙ್ಗಿ,

ಕರನ್ದುಮಿೞ್ ನ್ದು ಕಡನ್ದಿಡನ್ದದು ಕಣ್ಡುಮ್ ತೆಳಿಯಹಿಲ್ಲೀರ್,

ಶಿರಙ್ಗಳಾಲಮರರ್ ವಣಙ್ಗುಮ್ ತಿರುಕ್ಕೂರುಹೂರದನುಳ್,

ಪಾನ್ದಿಱಮನ್ ಱಿಪ್ಪಲ್ಲುಲಹೀರ್\! ದೆಯ್ವಮ್ ಮಟ್ರಿಲ್ಲೈಪೇಶುಮಿನೇ. 



ಪರನ್ದ = ಹರಡಿಕೊಂಡಿರುವ, ದೆಯ್ ವಮುಮ್ = ದೇವತೆಗಳನ್ನೂ\(ದೇವತೆಗಳೇ ಮುಂತಾದ ಜೀವಕೋಟಿಯನ್ನೂ\), ಪಲ್ ಉಲಹುಮ್ = ಅನೇಕ ಲೋಕಗಳನ್ನೂ, ಪಡೈತ್ತು = ಸೃಷ್ಟಿಸಿ, ಅನ್ ಱು = ಅಂದು \(ಪ್ರಳಯ ಬಂದಾಗ\), ಉಡನೇ = ಒಟ್ಟಿಗೆ, ವಿೞುಙ್ಗಿ = ಎಲ್ಲವನ್ನೂ ಕಬಳಿಸಿ, ಕರನ್ದು = \(ಅವುಗಳನ್ನೆಲ್ಲಾ\) ಕರಗಿಸಿ, ಉಮಿೞ್ ನ್ದು = \(ಎಲ್ಲವನ್ನೂ\) ಮತ್ತೆ ಹೊರಹಾಕಿ, ಕಡನ್ದು = \(ಲೋಕಗಳನ್ನು\) ಅಳೆದುಕೊಂಡು, ಇಡನ್ದದು = ಹಿಡಿದು ಮೇಲಕ್ಕೆತ್ತಿದ್ದನ್ನು, ಕಣ್ಡುಮ್ = ಪ್ರಮಾಣಗಳ ಮೂಲಕ ತಿಳಿದೂಸಹ, ತೆಳಿಯ ಕಿಲ್ಲೀರ್ = ತಿಳಿಯಲಾರಿರಲ್ಲ\! ಶಿರಙ್ಗಳಾಲ್ = ತಲೆಗಳಿಂದ \(ತಲೆಬಾಗಿ\), ಅಮರರ್ = ಅಮರರು, ವಣಙ್ಗುಮ್ = ನಮಸ್ಕರಿಸುವ, ತಿರುಕ್ಕೂರುಹೂರ್ ಅದನುಳ್ = ತಿರುಕ್ಕೂರುಹೂರಿನಲ್ಲಿ ನೆಲಸಿರುವ, ಪರನ್ = ಪರಮಪುರುಷನ, ತಿಱಮ್ ಅನ್ ಱಿ = ಸ್ವಭಾವವದಲ್ಲದೆ, ಪಲ್ ಉಲಹೀರ್ = ಲೋಕದ ನಾನಾಜನರೇ, ತೆಯ್ವಮ್ = ದೈವ, ಮಟ್ರು ಇಲ್ಲೈ = ಬೇರೆ ಯಾವುದಕ್ಕೂ ಇಲ್ಲ, ಪೇಶುಮಿನೇ = ಹೇಳಿ \(ಮಾತನಾಡಿ\). 



ಹರಡಿಕೊಂಡಿರುವ ದೇವತೆಗಳೇ ಮುಂತಾದ ಎಲ್ಲಾ ಜೀವಕೋಟಿಯನ್ನೂ, ಅನೇಕ ಲೋಕಗಳನ್ನೂ ಸೃಷ್ಟಿಸಿ, ಪ್ರಳಯಕಾಲ ಬಂದಾಗ ಅವುಗಳನ್ನೆಲ್ಲಾ ಒಟ್ಟಿಗೆ ಕಬಳಿಸಿ, ಕರಗಿಸಿ, ಮತ್ತೆ ಅವುಗಳನ್ನು ಹೊರಹಾಕಿ, \(ಲೋಕಗಳನ್ನು\) ಅಳೆದುಕೊಂಡು, \(ಭೂಮಿಯನ್ನು\) ಹಿಡಿದು ಮೇಲಕ್ಕೆತ್ತಿದ್ದನ್ನು ಪ್ರಮಾಣಗಳಿಂದ ಕಂಡೂಸಹ, ತಿಳಿಯಲಾರಿರಲ್ಲ\! ತಲೆಬಾಗಿ ಅಮರರು ನಮಸ್ಕರಿಸುವ ತಿರುಕ್ಕುರುಹೂರಿನಲ್ಲಿ ನೆಲಸಿರುವ ಪರಮ ಪುರುಷನ ಸ್ವಭಾವವದಲ್ಲದೆ, ನಾನಾಜನರೇ, ಬೇರೆ ಯಾವ ದೈವಕ್ಕೂ ಆ ಸಾಮರ್ಥ್ಯವಿಲ್ಲ ಮಾತನಾಡಿ.



ತಿರುಕ್ಕೂರುಹೂರಿನಲ್ಲಿ ನೆಲಸಿರುವ ಸರ್ವೇಶ್ವರನ ಬಹುಬಗೆಯ ಸಾಮರ್ಥ್ಯವನ್ನು ಕುರಿತು ಈ ಪಾಶುರದಲ್ಲಿ ಹೇಳಲಾಗುತ್ತದೆ.



ಆಳ್ವಾರರು ಹೇಳುತ್ತಾರೆ: ಲೋಕದ ನಾನಾಜನರೇ, ತಿರುಕ್ಕೂರುಹೂರಿನಲ್ಲಿ ನೆಲಸಿರುವ ಸರ್ವೇಶ್ವರನಾದ ಭಗವಂತನೇ ಬ್ರಹ್ಮಾದಿ ದೇವತೆಗಳಿಂದ ಹಿಡಿದು ಎಲ್ಲಾ ಬಗೆಯ ಜೀವಕೋಟಿಯನ್ನೂ ಸೃಷ್ಟಿಕಾಲದಲ್ಲಿ ಸೃಷ್ಟಿಸಿದವನು. ಪ್ರಳಯಕಾಲದವರೆಗೆ ಅವುಗಳನ್ನೆಲ್ಲಾ ರಕ್ಷಿಸಿದವನು. ಮಹಾಪ್ರಳಯಕಾಲಬಂದಾಗ, ಇಡಿಯ ಸೃಷ್ಟಿಯನ್ನೇ ಒಂದೇ ಗುಕ್ಕಿಗೆ ನುಂಗಿ ಹಾಕಿದವನು. ಮತ್ತು ಮರುಸೃಷ್ಟಿಯವರೆಗೆ ಎಲ್ಲವನ್ನೂ ತನ್ನ ಹೊಟ್ಟೆಯಲ್ಲಿಟ್ಟುಕೊಂಡು ರಕ್ಷಿಸಿದವನು. ಸೃಷ್ಟಿಸಮಯ ಬಂದಾಗ, ಅವುಗಳನ್ನೆಲ್ಲಾ ಪಾಂಗಿತವಾಗಿ ಹೊರಹಾಕಿದವನು. ಬಲಿಚಕ್ರವರ್ತಿಯ ಬಳಿಗೆ ವಾಮನವಟುವಾಗಿ ಹೋಗಿ, ಅವನಿಮ್ದ ಮೂರುಹೆಜ್ಜೆಗಳಷ್ಟು ನೆಲವನ್ನು ದಾನವಾಗಿ ಪಡೆದುಕೊಂಡವನು. ಆಗ, ತ್ರಿವಿಕ್ರಮನಾಗಿ ಬೆಳೆದು, ಎಲ್ಲೆಲ್ಲೂ ಆವರಿಸಿಕೊಂಡು, ತನ್ನ ಎರಡೇ ಹೆಜ್ಜೆಗಳನ್ನು ವಿಸ್ತರಿಸಿ ಎಲ್ಲಾ ಲೋಕಗಳನ್ನೂ ಅವುಗಳಲ್ಲಿ ಅಡಗಿಸಿಟ್ಟು ಅಳೆದುಕೊಂಡವನು. ಹಿರಣ್ಯಾಕ್ಷನು ಭೂಮಿಯನ್ನು ಕದ್ದುಕಡಲಲ್ಲಿ ಎಲ್ಲಿಯೋ ಹುದುಗಿಸಿಟ್ಟಾಗ, ಮಹಾವರಾಹನಾಗಿ ಸ್ವಾಮಿಯು ಅವತರಿಸಿ, ಆ ರಾಕ್ಷಸನನ್ನು ಕೊಂದು, ಭೂಮಿಯನ್ನು ಹಿಡಿದು, ಉದ್ಧರಿಸಿ, ಅದರ ಸ್ಥಾನದಲ್ಲಿ ನಿಲ್ಲಿಸಿದವನು. ಹೀಗೆ ಭಗವಂತನ ಅವತಾರಗಳ ಹಿರಿಮೆಯನ್ನೂ, ಅವನ ಗುಣಸ್ವಭಾವಗಳನ್ನೂ, ಪ್ರಮಾಣಗಳಿಂದ ಕಂಡುಕೊಂಡಿದ್ದರೂ, ನೀವು ತಿಳಿವಳಿಕೆ ಪಡೆಯಲಿಲ್ಲವಲ್ಲ\! ದೇವಾದಿದೇವತೆಗಳೂ ತಲೆಬಾಗಿ ನಮಸ್ಕರಿಸುವ ಆ ಸರ್ವೇಶ್ವರನಿಗಲ್ಲದೆ ಬೇರೆ ಯಾವ ದೈವಕ್ಕೂ ಆ ವಿಶಿಷ್ಟ ಸಾಮರ್ಥ್ಯವಿಲ್ಲ, ಕಂಡಿರಾ\! 



೪. ಪೇಶನಿನ್ಱ ಶಿವನುಕ್ಕುಮ್ ಪಿರಮನ್ ತನಕ್ಕೂಮ್ ಪಿಱರ್ ಕ್ಕೂಮ್

ನಾಯಹನವನೇ, ಕಪಾಲನನ್ ಮೋಕ್ಕತ್ತುಕ್ಕಣ್ಡುಕೊಣ್ ಮಿನ್,

ತೇಜಮಾಮದಿಳ್ ಶೂೞ್ ನ್ದೞಹಾಯ ತಿರುಕ್ಕೂರುಹೂರದನುಳ್,

ಈಶನ್ ಪಾಲೋರವಮ್ ಪಱೈದಲ್ ಎನ್ನಾವದಿಲಿಙ್ಗಿಯರ್ ಕ್ಕೇ. 



ಪೇಶ ನಿನ್ ಱ = ಹೇಳಲಾಗುತ್ತಿರುವ, ಶಿವನುಕ್ಕೂಮ್ = ಶಿವನಿಗೂ, ಪಿರಮನ್ ತನಕ್ಕೂಮ್ = ಬ್ರಹ್ಮನಿಗೂ, ಪಿಱರ್ ಕ್ಕೂಮ್ = ಇತರ ಎಲ್ಲರಿಗೂ, ನಾಯಹನ್ = ಒಡೆಯನು, ಅವನೇ = ಆ ಸರ್ವೇಶ್ವರನೇ, ಕಪಾಲಮ್ = ಕಪಾಲದ, ನಲ್ ಮೋಕ್ಕತ್ತು = ಒಳ್ಳೆಯ ಮೋಕ್ಷವನ್ನು \(ಕಪಾಲದ ಪೂರ್ಣಬಿಡುಗಡೆಯನ್ನು\), ಕಣ್ಡು ಕೊಣ್ಮಿನ್ = ತಿಳಿದುಕೊಳ್ಳೀ, ತೇಶಮ್ = ತೇಜಸ್ಸಿನ, ಮದಿಳ್ ಶೂೞ್ ನ್ದು= ಕೋಟೆಯಿಂದ ಸುತ್ತುವರಿದು, ಅೞಹಾಯ = ಸುಂದರವಾದ, ತಿರುಕ್ಕೂರುಹೂರ್ ಅದನುಳ್ = ತಿರುಕ್ಕೂರು ಹೂರಿನಲ್ಲಿ ನೆಲಸಿರುವ, ಈಶನ್ ಪಾಲ್ = ಸರ್ವೇಶ್ವರನ ವಿಷಯದಲ್ಲಿ ಓರ್ = ಯಾವುದಾದರೊಂದು, ಅವಮ್ ಪಱೈದಲ್ = ಕೆಟ್ಟ ಮಾತನ್ನು ಹೇಳುವುದರಿಂದ, ಎನ್ ಆವದು ಇಲಿಙ್ಗಿಯರ್ ಕ್ಕೇ = ಲಿಂಗಪರವಾದಿಗಳಿಗೆ ಏನಾಗುತ್ತದೆ? \(ಏನು ಪ್ರಯೋಜನವಾಗುತ್ತದೆ? ಫಲವೇನು?\)



ಹೇಳಲಾಗುತ್ತಿರುವ ಶಿಅನಿಗೂ, ಬ್ರಹ್ಮನಿಗೂ, ಮತ್ತಿತ್ತರರೆಲ್ಲರಿಗೂ, ಆ ಸರ್ವೇಶ್ವರನೇ ಒಡೆಯನು. ಒಳ್ಳೆಯ ಕಪಾಲಮೋಕ್ಷದ ವಿಷಯವನ್ನು ತಿಳಿದುಕೊಳ್ಳಿ. ತೇಜಸ್ಸಿನ ಕೋಟೆಯಿಂದ ಸುತ್ತುವರಿದು, ಸುಂದರವಾದ, ತಿರುಕ್ಕೂರು ಹೂರಿನಲ್ಲಿ ನೆಲಸಿರುವ ಸರ್ವೇಶ್ವರನ ವಿಷಯದಲ್ಲಿ ಯಾವೊಂದಾದರೂ ಕೆಟ್ಟ ಮಾತನ್ನು ಹೇಳುವುದರಿಂದ ಲಿಂಗಪರವಾದಿಗಳಿಗೆ ಯಾವ ಪ್ರಯೋಜನವಾಗುತ್ತದೆ? 



ಆಳ್ವಾರರ ಕಾಲದಲ್ಲಿ ಮತ್ತು ಅದಕ್ಕೆ ಪೂರ್ವಭಾವಿಯಾಗಿಯೇ, ಶಿವನೇ ಪರತತ್ತ್ವವೆನ್ನುವ ಲಿಂಗವಾದವಿತ್ತೆಂದು ತೋರುತ್ತದೆ. ಆಳ್ವಾರರು ಹೇಳುವುದು ವಿಷ್ಣುವೇ ಪರತತ್ತ್ವವೆಂದು. 



ಶ್ರೀಮನ್ನಾರಾಯಣನೇ ಸರ್ವೇಶ್ವರನೆಂಬುದಕ್ಕೆ ಸಾಕಷ್ಟು ಹೇರಳವಾಗಿ ಪ್ರಮಾಣಗಳಿವೆ. ಆ ಪ್ರಮಾಣಗಳನ್ನು ಬದಿಗೊತ್ತಿ, ಲಿಂಗವಾದಿಗಳು ಶೈವತತ್ತ್ವವನ್ನೇ ದೊಡ್ಡದು ಮಾಡುತ್ತಾರೆ. ಅವರಿಗೆ ಊಹೆ, ಅನುಮಾನಗಳೇ ಪ್ರಮಾಣ. ಶಾಸ್ತ್ರಾದಿಗಳದಲ್ಲ. 



ಈ ಪಾಶುರದಲ್ಲಿ, ತಮ್ಮ ತತ್ತ್ವವನ್ನು ಪ್ರತಿಪಾದಿಸುವ ಆ ಶೈವರಿಗೆ ಆಳ್ವಾರರು ಒಂದು ಬಗೆಯ ಸಮಾಧಾನ ಹೇಳುತ್ತಾರೆ. 



“ಕಪಾಲ ನನ್ ಮೋಕ್ಕತ್ತು ಕಣ್ಡುಕೊಣ್ಮಿನ್” – ಸೃಷ್ಟಿಯ ಮೊದಲಲ್ಲಿ ಬ್ರಹ್ಮನಿಗೂ ಶಿವನಿಗೂ ಐದೈದು ತಲೆಗಳಿದ್ದವಂತೆ. ಇತರರಿಗೆ ಅವರಿಬ್ಬರನ್ನು ಕುರಿತು ಅನುಮಾನ ಬರಬಾರದೆಂದು ಶಿವನು ಎಣಿಸಿ, ಬ್ರಹ್ಮನ ಒಂದು ತಲೆಯನ್ನು ಚಿವುಟಿ ಹಾಕಿದನಂತೆ. ಆದರೆ, ಬ್ರಹ್ಮನ ಶಾಪಕ್ಕೆ ಒಳಪಟ್ಟು ಆ ಕಪಾಲವು ಶಿವನ ಬಲ ಅಂಗೈಯಲ್ಲಿಯೇ ಉಳಿಯಿತಂತೆ. ಶಿವನ ಬ್ರಹ್ಮಹತ್ಯಾದೋಷವು ಹೀಗೆ ಸಾಕ್ಷಿಯಾಗಿ ಅವನನ್ನು ಬಾಧಿಸುತ್ತಿತ್ತಂತೆ. ಅದನ್ನು ಕಳೆದುಕೊಳ್ಳುವುದಾದರೂ ಹೇಗೆ? ಏನು ಮಾಡಿದರೆಅದು ಕಳಚಿಬೀಳುತ್ತದೆ? ಮಹರ್ಷಿಗಳಿಂದ ತಿಳಿದದ್ದು ಶಿವನು ಜಟಾಧಾರಿಯಾಗಿ, ಭಸ್ಮ ಕಳೆದು, ಭಿಕ್ಷಾಟಾನೆ ಮಾಡಬೇಕೆಂದೂ, ಆ ಕಪಾಲ ತುಂಬಿದ ಕೂಡಲೇ ಅದು ಕಳಚಿಬೀಳುತ್ತದೆಯೆಂದೂ, ಅಂತೆಯೇ, ಶಿವನು ಭಿಕ್ಷಾಟನೆ ಮಾಡತೊಡಗಿದನು. ಮೂರುಲೋಕಗಳನ್ನೂ ಸುತ್ತಿ ಅಲೆದನು. ಯಾರಿಂದಲೂ ಕಪಾಲವನ್ನು ತುಂಬಿದ ಮೂರುಲೋಕಗಳನ್ನೂ ಸುತ್ತಿ ಅಲೆದನು. ಯಾರಿಂದಲೂ ಕಪಾಲವನ್ನು ತುಂಬಿಡಲಾಗಲಿಲ್ಲ. ಕಡೆಗೆ, ಕಡುನೊಂದು, ಶಿವನು ಶ್ರೀಮನ್ನಾರಾಯಣನನ್ನು ಮರೆಹೊಕ್ಕನು. ಉದಾರಿಯಾಗಿ ಅವನು ತನ್ನಕೈಯಿಂದ ಆ ಕಪಾಲದೊಳಕ್ಕೆ ರಕ್ತವನ್ನು ಹರಿಸುತ್ತಾ’ಅಕ್ಷಯಂ’ ಎಂದನಂತೆ. ಅದು ರಕ್ತದಿಂದ ತುಂಬಿದ ಕೂಡಲೇ, ಕಳಚಿ ಬಿತ್ತು. ಶಿವನಿಗೆ ಆನಂದವಾಯಿತಂತೆ. ಇದು ಕತೆ. 



ಈಗಲೂ, ಬದರಿಕಾಶ್ರಮದಲ್ಲಿರುವ ’ಬ್ರಹ್ಮಕಪಾಲ’ವೆಂಬುದು ಶಿವನ ಕೈಯಿಂದ ಕಪಾಲ ಕಳಚಿಬಿದ್ದ ಸ್ಥಳ ಎಂದು ಪ್ರಸಿದ್ಧಿ ಪಡೆದಿದೆ. 



ಇಲಿಙಿಯರ್ ಕ್ಕೆನ್ನಾವದು?” – ಸರ್ವೇಶ್ವರನಾದ ಶ್ರೀಮನ್ನಾರಾಯಣನನ್ನು ಕುರಿತು ಯಾವ ಕೆಟ್ಟಮಾತನ್ನೂ ಆಡಬಾರದು. ಲಿಂಗಪರವಾದಿಗಳು ಆಡುವ ಕೀಳು ಮಾತುಗಳಿಂದ ಅವರಿಗೆ ಬರುವುದಾದರೂ ಏನು? ಭಗವಂತನ ಹಿರಿಮೆಯಾಗಲಿ, ಪರತ್ವವಾಗಲಿ ಎಳ್ಳಷ್ಟಾದರೂ ಕಡಮೆಯಾಗುವುದೇ? 



ಆಳ್ವಾರರು ಹೇಳುತ್ತಾರೆ: ಶಿವನೇ ಪರತತ್ತ್ವ ಎಂದು ಲಿಂಗವಾದಿಗಳು ಹೇಳುತ್ತಾರೆ. ವಾಸ್ತವವಾಗಿ, ಆ ಶಿವನಿಗೂ, ಬ್ರಹ್ಮನಿಗೂ ಆ ಸರ್ವೇಶ್ವರನೇ \(ಶ್ರೀಮನ್ನಾರಾಯಣನೇ\) ನಾಯಕ. ಶಿವನಿಗೆ ಅಂಟಿದ್ದ ಕಪಾಲದ ಮೋಕ್ಷವನ್ನು ಕುರಿತು ಯೋಚಿಸಿದರೆ, ಯಾರ ಹಿರಿಮೆ ಹೆಚ್ಚು ಎಂಬುದು ಸ್ಪಷ್ಟವಾಗುತ್ತದೆ. ತಿರುಕ್ಕೂರುಹೂರಿನಲ್ಲಿ \(ಮತ್ತು, ಅಂಥ ಪವಿತ್ರಕ್ಷೇತ್ರಗಳಲ್ಲಿ\) ನೆಲಸಿರುವ ಸರ್ವೇಶ್ವರನನ್ನು ಕುರಿತು ಯಾವೊಂದು ಕೆಟ್ಟ ಮಾತನ್ನೂ ಆಡಬಾರದು. ಹಾಗೆ ಆಡುವ ಲಿಂಗವಾದಿಗಳಿಗೆ ಇದರಿಂದ ಏನು ಪ್ರಯೋಜನ? 



೫. ಇಲಿಙ್ಗತ್ತಿಟ್ಟ ಪುರಾಣತ್ತೀರುಮ್ ಶಮಣರುಮ್ ಶಾಕ್ಕಿಯರುಮ್,

ವಲಿನ್ದು ವಾದುಶೆಯ್ ವೀರ್ ಹಳುಮ್ ಮಟ್ರುನುನ್ ದೆಯ್ವರುಮಾಹಿ ನಿನ್ ಱಾನ್,

ಮಲಿನ್ದು ಶೆನ್ನೆಲ್ ಕವರಿ ವೀಶುಮ್ ತಿರುಕ್ಕೂರುಹೂರದನುಳ್,

ಪೊಲಿನ್ದು ನಿನ್ ಱ ಪಿರಾನ್ ಕಣ್ಡೀರ್ ಒನ್ ಱುಮ್ ಪೊಯ್ಯಿಲ್ಲೈಪೋಟ್ರುಮಿನೇ.



ಇಲಿಙ್ಗತ್ತು = ಲಿಂಗಮಹಾತ್ಮೆಯನ್ನು ಕುರಿತು, ಇಟ್ಟ = ಇಟ್ಟಿರುವ, ಪುರಾಣತ್ತೀರುಮ್ = ಪುರಾಣವನ್ನು ಹಿಡಿದವರೂ, ಶಮಣರುಮ್ = ಜೈನಪಂಥದವರೂ, ಶಾಕ್ಕಿಯರುಮ್ = ಬೌದ್ಧರೂ, ವಲಿನ್ದು ವಾದು ಶೆಯ್ ವೀರ್ಹಳುಮ್ = ಬಲವಾಗಿ ವಾದಮಾಡುವವರೂ, ಮಟ್ರುಮ್ = ಬೇರೆ, ನುಮ್ ದೆಯ್ವಮುಮ್ = ನಿಮ್ಮ ದೈವವೂ, ಆಹಿ = ಆಗಿ, ನಿನ್ ಱಾನ್ = ಇರುವವನು, ಮಲಿನ್ದು = ಸಮೃದ್ಧಿಯಾಗಿ, ಶೆಮ್ ನೆಲ್ = ಕೆಂಬತ್ತದ, ಕವರಿ = ಚವರೆಯನ್ನು, ವೀಶುಮ್ = ಬೀಸುವ \(ಬೀಸಲ್ಪಡುವ\), ತಿರುಕ್ಕೂರುಹೂರ್ ಅದನುಳ್ = ತಿರುಕ್ಕೂರುಹೂರಿನಲ್ಲಿ, ಪೊಲಿನ್ದು = ಹೊಳೆಹೊಳೆಯುತ್ತಾ, ನಿನ್ ಱ = ನೆಲಸಿರುವ, ಪಿರಾನ್ = ಸ್ವಾಮಿಯೇ, ಕಣ್ಡೀರ್ = ಕಂಡಿರಾ, ಒನ್ ಱುಮ್ = ಸ್ವಲ್ಪವಾದರೂ \(ಎಳ್ಳಷ್ಟಾದರೂ\), ಪೊಯ್ ಇಲ್ಲೈ = ಸುಳ್ಳಿಲ್ಲ, ಪೋಟ್ರುಮಿನೇ = ಸ್ತುತಿಸಿರಿ. 



ಲಿಂಗಮಹಾತ್ಮೆಯನ್ನು ಕುರಿತು ರಚಿಸಲಾದ ಪುರಾಣವನ್ನು ಹಿಡಿದವರೂ, ಜೈನರೂ, ಬೌದ್ಧರೂ, ಬಲವಾಗಿ ವಾದಮಾಡುವವರೂ, ಬೇರೆ ನಿಮ್ಮ ದೈವವೂ ಆಗಿಇರುವವನು ಸಮೃದ್ಧಿಯಾಗಿ ಬೆಳೆದ ಕೆಂಬತ್ತದ ಚವರಿಯಿಂದ ಬೀಸಲ್ಪಡುವ ತಿರುಕ್ಕೂರು ಹೂರಿನಲ್ಲಿ ಹೊಳೆಹೊಳೆಯುತ್ತಾ ನೆಲಸಿರುವ ಸ್ವಾಮಿಯೇ ಕಂಡಿರಾ. ಎಳ್ಳಷ್ಟಾದರೂ ಸುಳ್ಳಿಲ್ಲ ಸ್ತುತಿಸಿರಿ. 



ಹಿಂದಿನ ಪಾಶುರದಲ್ಲಿ, ಶೈವರ ಭೇದಭಾವವನ್ನು ಕುರಿತು ಪ್ರಸ್ತಾಪಿಸಲಾಯಿತು. ಆಗಿನ ಕಾಲದಲ್ಲಿ ಪ್ರಚಾರದಲ್ಲಿದ್ದ ಬೌದ್ಧ, ಜೈನ, ಮುಂತಾದ ಅನೇಕ ಧರ್ಮಗಳ ಅನುಯಾಯಿಗಳನ್ನು ಕುರಿತು, ಅವರು ಪರಸ್ಪರ ದ್ವೇಷಾಸೂಯೆಗಳ ಬಗೆಗೆ ಅಸಮಾಧಾನಗೊಂಡು, ಅವರೆಲ್ಲರಿಗೂ ಒಟ್ಟಾಗಿ, ಈ ಪಾಶುರದಲ್ಲಿ ಹಿತೋಪದೇಶವನ್ನುಆಳ್ವಾರರು ಹೇಳುತ್ತಾರೆ. 



ಆಳ್ವಾರರು ಹೇಳುತ್ತಾರೆ: ಲೋಕಿಗರೇ, ನೀವು ಶೈವಾಗಮ ಪುರಾಣಗಳನ್ನು ಅನುಸರಿಸುವ ಲಿಂಗಪೂಜಕರಾಗಿರಬಹುದು. ಜೈನರಾಗಿರಬಹುದು. ಬೌದ್ಧರಾಗಿರಬಹುದು. ವಿತಂಡಾವಾದಿಗಳಾದವರ ಪಂಗಡಕ್ಕೆ ಸೇರಿದವರಿರಬಹುದು. ಇನ್ನೂ ಬೇರೆ ಯಾರಾದರೂ ಆಗಿರಬಹುದು. ನೀವೆಲ್ಲರೂ ಪೂಜಿಸುವ ದೈವಗಳು ಬೇರೆ ಬೇರೆ ನಾಮರೂಪಗಳಿಂದ ಶೋಭಿಸುತ್ತಿರಬಹುದು. ಆದರೆ, ಎಲ್ಲವೂ ಸರ್ವೇಶ್ವರನಾಗಿರುವ ಒಬ್ಬನಿಗೇ ಸೇರುತ್ತದೆ. ತಿರುಕ್ಕೂರುಹೂರಿನಲ್ಲಿ \(ಮತ್ತು ಅಂಥ ಎಲ್ಲಾ ಪವಿತ್ರಕ್ಷೇತ್ರಗಳಲ್ಲಿ\) ನೆಲಸಿರುವ ಆ ಸರ್ವೇಶ್ವರನಿಗೇ ಸಲ್ಲುತ್ತದೆ. ಈ ಮಾತು ಸತ್ಯ. ಇದನ್ನರಿತು ನೀವೂ ಅವನನ್ನೇ ಸ್ತುತಿಸಿ.



ದೇವರೊಬ್ಬನೇ, ನಾಮರೂಪಗಳು ಹಲವು. ಯಾವ ದೈವಕ್ಕೆ ಕೈಜೋಡಿಸಿದರೂ ಸತ್ಯಸ್ವರೂಪಿಯಾದ ಆ ಸರ್ವೇಶ್ವರನಿಗೆ ಸೇರುತ್ತದೆ. 



೬. ಪೋಟ್ರಿ ಮಟ್ರೋರ್ ದೆಯ್ವಮ್ ಪೇಣಪ್ಪುಱತ್ತಿಟ್ಟು, ಉಮ್ಮೈಯಿನ್ನೇ 

ತೇಟ್ರಿವೈತ್ತದು ಎಲ್ಲೀರುಮ್ ವೀಡುಪ್ಪೆಟ್ರಾಲ್ ಉಲಹಿಲ್ಲೈಯೆನ್ ಱೇ,

ಶೇಟ್ರಿಲ್ ಶೆನ್ನಲ್ ಕಮಲಮೋಙ್ಗು ತಿರುಕ್ಕೂರುಹೂರದನುಳ್,

ಆಟ್ರವಲ್ಲವನ್ ಮಾಯಮ್ ಕಣ್ಡೀರ್ ಅದಱಿನ್ದಱಿನ್ದೋಡುಮಿನೇ.



ಪೀಟ್ರಿ = ಸ್ತುತಿಸಿ, ಮಟ್ರು ಓರ್ ದೆಯ್ ವಮ್ = ಬೇರೊಂದು ದೈವವನ್ನು, ಪೇಣ = ಪೂಜಿಸಲು \(ಆಶ್ರಯಿಸಲು\), ಪೂಱತ್ತು ಇಟ್ಟು = ಬೇರ್ಪಡಿಸಿ, ಉಮ್ಮೈ = ನಿಮ್ಮನ್ನು, ಇನ್ನೇ = ಹೀಗೆಯೇ\(ಈಗ ನೀವಿರುವ ರೀತಿಯಲ್ಲೇ\) ತೇಟ್ರಿ ವೈತ್ತದು = ಶಂಕಿಸದಂತೆ ಮಾಡಿರುವುದು, ಎಲ್ಲೀರುಮ್ = ಎಲ್ಲರೂ, ವೀಡು ಪೆಟ್ರಾಲ್ = ಬಿಡುಗಡೆ ಹೊಂದಿದರೆ \(ಮೋಕ್ಷಪಡೆದರೆ\), ಉಲಹು ಇಲ್ಲೈ = ಭೂಲೋಕ ಇಲ್ಲದೆ ಹೋಗುವುದು, ಎನ್ಱೆ = ಎಂತಲೇ, ಶೇಟ್ರಲ್ = ಕೆಸರಿನಲ್ಲಿ, ಶೆನ್ನಲ್ = ಕೆಂಬತ್ತ, ಕಮಲಮ್ = ಕಮಲದ ಹೂಗಳೂ, ಓಙ್ಗು = ಎತ್ತರಕ್ಕೆ ಬೆಳೆದಿರುವ, ತಿರುಕ್ಕೂರುಹೂರ್ ಅದನುಳ್ = ತಿರುಕ್ಕೂರುಹೂರಿನಲ್ಲಿ ನೆಲಸಿರುವ, ಆಟ್ರವಲ್ಲವನ್ = ಸರ್ವಶಕ್ತನಾದ ಭಗವಂತನ, ಮಾಯಮ್ ಕಣ್ಡೀರ್ = ಮಾಯೆ ಕಂಡಿರಾ, ಅದು ಅಱಿನ್ದು = ಈ ಗುಟ್ಟನ್ನು ಅರಿತು, ಅಱಿನ್ದು = ಬಿಡುಗಡೆ ಹೊಂದುವ ಗುಟ್ಟನ್ನೂ\) ಅರಿತು, ಓಡುಮಿನೇ = \(ಸರ್ವೇಶ್ವರನ ಬಳಿಗೆ\) ಓಡಿರಿ. 



ಬೇರೊಂದು ದೈವವನ್ನು ಸ್ತುತಿಸಿ, ಆಶ್ರಯಿಸಲು \(ಪೂಜಿಸಲು\) ನಿಮ್ಮನ್ನು ಬೇರ್ಪಡಿಸಿ, ನಿಮ್ಮನ್ನು ಹೀಗೆಯೇ ಶಂಕಿಸದಂತೆ ಮಾಡಿರುಉದು, ಎಲ್ಲರೂ ಮೋಕ್ಷವನ್ನು ಪಡೆದರೆ, ಭೂಲೋಕವೇ ಇಲ್ಲಿಗೆ ಹೋಗುವುದು ಎಂತಲೇ. ಕೆಸರಿನಲ್ಲಿ ಕೆಂಬತ್ತವೂ ಕಮಲವೂ ಹುಲುಸಾಗಿ \(ಎತ್ತರಕ್ಕೆ\) ಬೆಳೆದು ನಿಂತಿರುವ ತಿರುಕ್ಕೂರುಹೂರಿನಲ್ಲಿ ನೆಲಸಿರುವ ಸರ್ವಶಕ್ತನಾದ ಭಗವಂತನ ಮಾಯೆ ಕಂಡಿರಾ. ಇದನ್ನು ಅಱಿತು, ಬಿಡುಗಡೆಯ ಗುಟ್ಟನ್ನು ಅರಿತು, \(ಅವನನ್ನು\) ಆಶ್ರಯಿಸಲು\) ಓಡಿರಿ. 



ಹಿಂದಿನ ಪಾಶುರದ ವಿಷಯವನ್ನೇ ಇನ್ನೂ ಸ್ವಲ್ಪ ವಿವರಣೆಯೊಂದಿಗೆ ಇಲ್ಲಿ ಹೇಳಲಾಗುತ್ತದೆ. ಮನುಷ್ಯರಿಗೆ ಬೇರೆ ಬೇರೆ ದೈವಗಳನ್ನು ಆಶ್ರಯಿಸುವ ಬುದ್ಧಿಯಾದರೂ ಹೇಗೆ ಬಂತು? ಅವರು ಮಾಡುವುದು ಸರಿಯೇ ಅಲ್ಲವೇ ಎಂಬ ವಿಮರ್ಶೆ ಏಕೆ ಮೂಡಿಬರಲಿಲ್ಲ? ಈ ವಿಷಯಕ್ಕೆ ಇಲ್ಲಿ ಒಂದು ಬಗೆಯ ಸಮಾಧಾನವಿದೆ. 



“ಪೋಟ್ರಿ.....................................ತೇಟ್ರಿವೈತ್ತದು” – ಇದು ಭಗವಂತನ ಸಂಕಲ್ಪ- ಬೇರೆ ಬೇರೆ ದೈವಗಳನ್ನು ಸೃಷ್ಟಿಸಿ, ಅವುಗಳನ್ನು ಪೂಜಿಸುವಂತೆ ಬುದ್ಧಿಯನ್ನುಜನಕ್ಕೆ ಕೊಟ್ಟದ್ದು, ಅವನ ಮಾಯೆಯೇ ಯಾವ ದೈವವನ್ನುಆಶ್ರಯಿಸಿ, ಅರ್ಚಿಸಿದರೂ, ಎಲ್ಲವೂ ಸರ್ವೇಶ್ವರನಾದ ಭಗವಂತನಿಗೇ ಸೇರುತ್ತದೆ ಎಂಬ ಮಾತು ನಿಜವೇ ಆದರೂ, ಭಗವಂತನನ್ನು ನೇರವಾಗಿ ಆಶ್ರಯಿಸಿ ಪೂಜಿಸುವುದು ಪರಮಶ್ರೇಷ್ಠ. ಅನ್ಯದೈವಗಳನ್ನು ಪೂಜಿಸುವುದು ಆಯಾ ದೈವಗಳ ಮೂಲಕ ಭಗವಂತನಿಗೆ ಸೇರಬೇಕಾಗುತ್ತದೆ. ಅದರಿಂದ, ಮೋಕ್ಷ ತಡವಾಗಿ ಪ್ರಾಪ್ತವಾಗುತ್ತದೆ. ಇದಕ್ಕೆ ಕಾರಣವೆಂದರೆ, ಎಲ್ಲರೂ ತನ್ನನ್ನೇ ಆಶ್ರಯಿಸಿ ಭಜಿಸಿದರೆ, ಎಲ್ಲರಿಗೂ ಬೇಗಲೆ ಮೋಕ್ಷ ಲಭಿಸಿ, ಭೂಲೋಕವೆಲ್ಲ ಒಮ್ಮೆಲೆ ಬರಿದಾದೀತು. ಹೀಗಾಗದಿರಲಿ, ಹಂತಹಂತವಾಗಿಜನಕ್ಕೆ ಮೋಕ್ಷ ಲಭಿಸಲಿ ಎಂಬುದೇ ಸ್ವಾಮಿಯ ಉದ್ದೇಶ. ಅವರವರು ನಡೆಸುವ ಪೂಜೆ ಅವರವರಿಗೆ ಸರಿ ಎಂದು ತಿಳಿದು ಬರಲಿ, ಅವರವರ ನಂಬಿಕೆ ಪೂಜೆಗಳಿಗೆ ತಕ್ಕಂತೆ ಸ್ವಲ್ಪಸ್ವಲ್ಪ ತಡವಾಗಿ ತನ್ನನ್ನು ಸೇರಲಿ ಎಂದು ಉದ್ದೇಶಿಸಿಯೇ ಭಿನ್ನ ದೈವಪೂಜೆಗೆ ಭಗವಂತನು ಅವಕ್ಷಕೊಟ್ಟಿದ್ದಾನೆ. ಇದನ್ನೇ ಅವನ ಮಾಯೆ ಎನ್ನುವುದು. 



“ಅದು ಅಱಿನ್ದು ಅಱಿನ್ದು ಓಡುಮಿನೇ” – ಭಗವಂತನ ’ಮಾಯೆ’ಯೇನು ಎಂಬುದನ್ನು ಕಂಡುಕೊಳ್ಳುವುದು ಮೊದಲನೆಯ ತಿಳಿವಳಿಕೆ. ಮತ್ತು ಆ ಮಾಯೆಯಿಂದ ಬಿಡುಗಡೆಯಾಗುವುದಕ್ಕೆ ಭಗವಂತನನ್ನೇ ನೇರವಾಗಿ ಆಶ್ರಯಿಸಿ, ಬೇಗ ಮುಕ್ತಿಯನ್ನು ಪಡೆದುಕೊಳ್ಳಬೇಕು. ಇದು ಎರಡನೆಯ ತಿಳಿವಳಿಕೆ. ಹೀಗೆ ಇಲ್ಲಿ ಹೇಳುವ ಎರಡು ತಿಳಿವಳಿಕೆಗಳು.



ಆಳ್ವಾರರು ಹೇಳುತ್ತಾರೆ: ಲೋಕಿಗರೇ, ಭಗವಂತನು ನಿಮನಿಮಗೆ ಇಷ್ಟವಾದ ದೈವವನ್ನು ಪೂಜಿಸಲು, ನೀವು ನಡೆಯುವ ಮಾರ್ಗವೇ ಸರಿ ಎಂದು ತಿಳಿಯಲು, ಮತ್ತು ಹಾಗೆಯೇ ನಂಬಿ ನಡೆಯಲು ನಿಮ್ಮನ್ನು ಬೇರ್ಪಡಿಸಿದ್ದಾನೆ. ಲೋಕದ ಜನರೆಲ್ಲ ಒಟ್ಟಾಗಿ ಭಗವಂತನನ್ನೇ ಪೂಜಿಸಿ, ಒಟ್ಟಾಗಿಯೇ ಮುಕ್ತಿಪಡೆಯದೆ ಇರಲಿ. ಹಾಗಾದಲ್ಲಿ ಲೋಕವೇ ಬಂದಾಗಿಬಿಟ್ಟೀತು. ಅದಾಗಬಾರದು – ಎಂಬುದೇ ಭಗವಂತನ ಸಂಕಲ್ಪ. ಆ ಕಾರಣದಿಂದಲೇ, ಅವನುಈ ಬಗೆಯ ಮಾಯೆಯನ್ನು, ಎಂದರೆ, ಭಿನ್ನದೈವಪೂಜೆಯನ್ನು, ಕಲ್ಪಿಸಿದ್ದಾನೆ ಕಂಡಿರಾ\! ಆದ್ದರಿಂದ, ನಿಮಗೆ ಬೇಗ ಮುಕ್ತಿ ಪಡೆಯಬೇಕೆಂಬ ಆಶೆಯಿದ್ದರೆ, ಈ ಗುಟ್ಟನ್ನು ಮೊದಲು ಕಂಡುಕೊಳ್ಳಿ. ಮತ್ತು ಸರ್ವಶಕ್ತನಾದ ಅವನನ್ನು ನೇರವಾಗಿ ಆಶ್ರಯಿಸಲು ಆತುರಪಡಿರಿ. 



೭. ಓಡಿಯೋಡಿಪ್ಪಲಪಿಱಪ್ಪುಮ್ ಪಿಱನ್ದು ಮಟ್ರೋರ್ ದೆಯ್ ವಮ್

ಪಾಡಿಯಾಡಿಪ್ಪಣಿನ್ದು, ಪಲ್ ಪಡಿಕಾಲ್ ವೞಿಯೋಱಿಕ್ಕಣ್ಡೀರ್, 

ಕೂಡಿವಾನವರೇತ್ತ ನಿನ್ ಱ ತಿರುಕ್ಕೂರು ಹೂರದನುಳ್,

ಆಡುಪುಟ್ಕೊಡಿಯಾದಿಮೂರ್ ತ್ತಿಕ್ಕು ಅಡಿಮೈಪುಹುವದುವೇ. 



ಓಡಿ ಓಡಿ = ಓಡುತ್ತಾ ಓಡುತ್ತಾ, ಪಲ = ಹಲವಾರು, ಪಿಱಪ್ಪುಮ್ = ಹುಟ್ಟುಗಳನ್ನು, ಪಿಱನ್ದು = ಹುಟ್ಟಿ, ಮಟ್ರೋರ್ \(ಮಟ್ರುಓರ್\) = ಬೇರೊಬ್ಬ, ದೆಯ್ ವಮ್ = ದೈವವನ್ನು, ಪಾಡಿ = ಸುತ್ತಿಸಿ, ಆದಿ = ನಲಿದಾಡಿ, ಪಣಿನ್ದು = ನಮಸ್ಕರಿಸಿ, ಪಲ್ = ಹಲವು \(ಅನೇಕ\) ಪಡಿಕಾಲ್ = ಹಂತಗಳ ವಂಶದ, ವೞಿ ಏಱಿ = ದಾರಿಯನ್ನು ಹಿಡಿದು \(ದಾರಿಯಲ್ಲಿ ನಡೆದು\), ಕಣ್ಡೀರ್ = ಕಂಡಿರಲ್ಲವೇ, \(ಕಂಡಿರಾ\), ಕೂಡಿ = ಒಟ್ಟಾಗಿ, ವಾನವರ್ = ದೇವತೆಗಳು, ಏತ್ತ ನಿನ್ ಱ = ಸ್ತುತಿಸಲ್ಪಡುತ್ತಿರುವ, ತಿರುಕ್ಕೂರು ಹೂರ್ ಅದನುಳ್ = ತಿರುಕ್ಕೂರುಹೂರಿನಲ್ಲಿ ನೆಲಸಿರುವ, ಆಡು = ಆಡುತ್ತಿರುವ, ಪುಟ್ಕೊಡಿ = \(ಪುಳ್ \+ ಕೊಡಿ = ಪುಟ್ಕೊಡಿ\) = ಪಕ್ಷಿಯ ಧ್ವಜವುಳ್ಳ \(ಗರುಡಧ್ವಜನಾದ\), ಆದಿ ಮೂರ್ ತ್ತಿಕ್ಕು = ಆದಿಕಾರಣನಾದ ಮೂರ್ತಿಗೆ, ಅಡಿಮೈಪುಹುವದು = ಶರಣಾಗುವುದು, ಅದುವೇ = ಅದೇಯೇ \(ಸರಿಯಾದ ಮಾರ್ಗ: ಉತ್ತಮ ಉಪಾಯ\). 



ಓಡುತ್ತಾ ಓಡುತ್ತಾ ಹಲವಾರು ಹುಟ್ಟುಗಳನ್ನು ಹುಟ್ಟಿ, ಬೇರೊಬ್ಬ ದೈವ್ವನ್ನು ಕುರಿತು ಹಾಡಿ ನಲಿದಾಡಿ ನಮಸ್ಕರಿಸಿ, ಅನೇಕ ಹಂತಗಳ ವಂಶದ ದಾರಿಯನ್ನು ಹಿಡಿದು, ಕಂಡಿರಲ್ಲವೇ? ದೇವತೆಗಳು ಒಟ್ಟಾಗಿ ಸೇರಿ ಸ್ತುತಿಸಲ್ಪಡುತ್ತಿರುವ ಆಡುತ್ತಿರುವ ಗರುಡಧ್ವಜನಾದ ಆದಿಕಾರಣನಾದ ಮೂರ್ತಿಗೆ ಶರಣಾಗುವುದು ಅದೇಯೋ \(ಉತ್ತಮ ಉಪಾಯ\).



ಈ ಪಾಶುರದಲ್ಲಿ ಸರ್ವೇಶ್ವರನನ್ನೇ ಏಕೆ ಆಶ್ರಯಿಸಬೇಕು ಎಂಬುದನ್ನು ಹೇಳಲಾಗುತ್ತಿದೆ. 



“ಓಡಿಯೋಡಿ ಅಲಪಿಱಪ್ಪುಮ್...........................ಕಣ್ಡೀರ್” – ವಂಶಪಾರಂಪರ್ಯವಾಗಿ, ಬೇರೆ ದೈವಗಳನ್ನಾಶ್ರಯಿಸಿ, ಆ ದೈವಗಳನ್ನು ತಪ್ಪದೆ ಪೂಜಿಸಿದ್ದರಿಂದ ಬೇಗಬೇಗ ಅನೇಕ ಜನ್ಮಗಳನ್ನೆತ್ತಿ ಹಂತಹಂತವಾಗಿ ಮೇಲೇರಿ ಬರುತ್ತಿರುವುದನ್ನು ಕಂಡುಕೊಂಡಿರಲ್ಲವೇ? ಎಂದರೆ, ಬೇರೆ ದೈವಗಳ ಆಶ್ರಯದಿಂದ, ಹಂತಹಂತವಾಗಿ ಮೇಲೇರುವುದು ದಿಟವೇ ಆದರೂ ಅದಕ್ಕಾಗಿ ಎಷ್ಟೆಷ್ಟು ಜನ್ಮಗಳನ್ನು ಪಡೆಯಬೇಕು? ಎಷ್ಟು ಸಂಕಟಕ್ಕೆ ಒಳಗಾಗಬೇಕು.



“ಆಡು ಪುಟ್ಕೊಡಿ ಯಾದಿ ಮೂರ್ ತ್ತಿಕ್ಕು...........................ಅದುವೇ” – ತಿರುಕ್ಕುರೂಹೂರಿನಲ್ಲಿ ನೆಲಸಿರುವ ಆದಿಮೂರ್ತಿಯಾದ ಸರ್ವೇಶ್ವರನಿಗೆ ಶರಣಾಗುವುದರಿಂದ, ಜನ್ಮಗಳಿಲ್ಲದಂತೆ ಅವನನ್ನು ಪರಮಪದದಲ್ಲಿ ಸೇರಲು ಅನುಕೂಲವಾಗುತ್ತದೆ. ಸುಲಭವಾಗುತ್ತದೆ. ಸರ್ವೇಶ್ವರನಿಗೆ ’ಗರುಡಲಾಂಛನ’ವಿರುವ ಧ್ವಜವಿರುತ್ತದೆ. ಅದನ್ನು ಗುರುತಾಗಿಟ್ಟುಕೊಂಡು, ಅವನನ್ನು ಆಶ್ರಯಿಸಬೇಕು. 



ಆಳ್ವಾರರು ಹೇಳುತ್ತಾರೆ: ಲೋಕಿಗರೇ, ಸರ್ವೇಶ್ವರನನ್ನುಳಿದು, ಅನ್ಯದೈವವನ್ನು ಆಶ್ರಯಿಸಿ, ಭಜಿಸಿ ಪೂಜಿಸುವುದರಿಂದ, ವಂಶಪಾರಂಪರ್ಯವಾಗಿ ಆ ದೈವದ ಪೂಜೆ ಸ್ಥಿರಪಡುತ್ತದೆ. ಇದರಿಂದ, ಮೆಲ್ಲಮೆಲ್ಲಗೆ ಮೇಲಕ್ಕೇರುವುದು ದಿಟ. ಸರ್ವೇಶ್ವರನನ್ನು ಪರೋಕ್ಷವಾಗಿ ಪೂಜಿಸುವ ಫಲ ಇದು. ಬೇಗಬೇಗ ಅನೇಕ ಜನ್ಮಗಳನ್ನು ಪಡೆದುಕೊಳ್ಳಬೇಕಾಗುವುದು. ಇದು ನಿಮಗೆ ಸ್ಪಷ್ಟವಾಗುತ್ತದೆ. ಹಾಗೆ ಮಾಡದೆ, ಸರ್ವೇಶ್ವರನನ್ನೇ ನೇರವಾಗಿ ಆಶ್ರಯಿಸುವುದರಿಂದ ನಿಮಗೆ ನೇರವಾಗಿ ಪರಮಪದ ಲಭಿಸುವುದು. ಅವನ ಸೇವೆಯೂ ಲಭಿಸುವುದು. 



೮. ಪುಕ್ಕಡಿಮೈಯಿನಾಲ್ ತನ್ನೈಕ್ಕಣ್ಡ ಮಾರ್ ಕ್ಕಣ್ಡೇಯನವನೈ,

ನಕ್ಕಪ್ಪಿರಾನುಮನ್ ಱುಯ್ಯಕ್ಕೊಣ್ಡದು ನಾರಾಯಣನರುಳೇ, 

ಕೊಕ್ಕಲರ್ ತಡನ್ದಾೞೈವೇಲಿತ್ತಿರುಕ್ಕುರುಹೂರದನುಳ್,

ಮಿಕ್ಕವಾದಿಪ್ಪಿರಾನ್ ನಿಱ್ ಕ ಮಟ್ರೈತ್ತೆಯ್ ವಮ್ ವಿಳಮ್ಬುದಿರೇ.



ಪುಕ್ಕು = ಶರಣುಹೋಗಿ, ಅಡಿಮೈಯಿನಾಲ್ = ಭಕ್ತಿಯಿಂದ, ತನ್ನೈ ಕಣ್ಡ = ತನ್ನನ್ನು ಕಂಡುಕೊಂಡ, ಮಾರ್ ಕ್ಕಣ್ಡೇಯನ್ ಅವನೈ = ಮಾರ್ಕಂಡೇಯನನ್ನು, ನಕ್ಕ ಪಿರಾನುಮ್ = ನನ್ನ ದೇವರೂ \(ಶಿವನೂ ಸಹ\), ಉಯ್ಯ ಕೊಣ್ಡದು = ಉಜ್ಜೀವನಗೊಳ್ಳುವಂತೆ ಮಾಡಿದ್ದು, ನಾರಾಯಣನ್ ಅರುಳೇ = ನಾರಾಯಣನ ಅನುಗ್ರಹವೇ, ಕೊಕ್ಕು ಅಲರ್ = ಕೊಕ್ಕರೆಯಂತೆ \(ಉದ್ದನಾಗಿ\) ಅರಳುವ, ತಡತಾವೈ = ದೊಡ್ಡ ತಾಳೆಗಳ, \(ಕೇದಿಗೆ ಮರಗಳ\), ವೇಲಿ = ಬೇಲಿಯಿರುವ, ತಿರುಕ್ಕೂರುಹೂರು ಅದನುಳ್ = ತಿರುಕ್ಕೂರುಹೂರಿನಲ್ಲಿ ನೆಲಸಿರುವ, ಮಿಕ್ಕ = ಅತ್ಯಂತ, ಆದಿಪಿರಾನ್ = ಆದಿಯಾದ ಸ್ವಾಮಿಯು, ನಿಱ್ ಕ = ಇರಲಾಗಿ, ಮಟ್ರೈ= ಇತರ ತೆಯ್ ವಮ್ = ದೈವವನ್ನು \(ದೈವಗಳನ್ನು\), ವಿಳಮ್ಬುದಿರೇ = ಪ್ರಸಿದ್ಧಿಪಡಿಸುತ್ತೀರಲ್ಲ\! \(ಉದ್ಘೋಷಿಸುತ್ತೀರಲ್ಲ\!\)



ತನ್ನನ್ನು ಶರಣುಹೋಗಿ, ಭಕ್ತಿಯಿಂದ ಕಂಡುಕೊಂಡ ಮಾರ್ಕಂಡೇಯನನ್ನು ನನ್ನ ದೇವರಾದ ಶಿವನು ಉಜ್ಜೀವನಗೊಳಿಸಿದ್ದು ಶ್ರೀಮನ್ನಾರಾಯಣನ ಅನುಗ್ರಹದಿಂದಲೇ. ಕೊಕ್ಕರೆಯಂತೆ \(ಉದ್ದನಾಗಿ\) ಅರಳುವ ದೊಡ್ಡ ಕೇದಿಗೆ \(ತಾಳೆ\) ಮರಗಳ ಬೇಲಿಯುಳ್ಳ ತಿರುಕ್ಕೂರುಹೂರಿನಲ್ಲಿ ನೆಲಸಿರುವ ಅತ್ಯಂತ ಆದಿಯಾದ ಸ್ವಾಮಿಯು ಇರಲಾಗಿ, ಇತರ ದೈವಗಳನ್ನು ಪ್ರಸಿದ್ಧಿಪಡಿಸುತ್ತೀರಲ್ಲ\!



ಈ ಪಾಶುರದಲ್ಲಿ ಸರ್ವೇಶ್ವರನಾದ ಶ್ರೀಮನ್ನಾರಾಯಣನನ್ನೇ ಭಜಿಸಿ ಮುಕ್ತರಾಗಬೇಕೆಂದು ಹೇಳಲಾಗುತ್ತಿದೆ. 



“ಪುಕ್ಕು..........................ಮಾರ್ ಕ್ಕಣ್ಡೇಯನವನೈ..........” – ಇಲ್ಲಿ ಮಾರ್ಕಾಂಡೇಯ ವೃತ್ತಾಂತ ಬರುತ್ತದೆ. 



ಮೃಕಂಡು ಮಹರ್ಷಿಗೆ ಪುತ್ರ ಸಂತಾನವಿರಲಿಲ್ಲ. ಆತ ಬ್ರಹ್ಮನನ್ನು ಕುರಿತು ತಪಸ್ಸು ಮಾಡಿದನು. ಬ್ರಹ್ಮನು ಪ್ರತ್ಯಕ್ಷನಾದ. “ನಿಮಗೆ ಬಹುಕಾಲ ಬದುಕುವ ಪರಮ ದುರ್ಮಾರ್ಗ ಮಗ ಬೇಕೇ, ಅಲ್ಪಾಯುವಾದ ಶ್ರೇಷ್ಠ ಸತ್ಪುತ್ರ ಬೇಕೇ?” ಎಂದು ಕೇಳಿದ. “ಅಲ್ಪಾಯುವಾದರೂ ಸತ್ಪುತ್ರನಿರಲಿ” ಎಂದರು ಮಹರ್ಷಿ. ಮಾರ್ಕಂಡೇಯನು ತಂದೆತಾಯಿಗಳಿಗೆ ಆನಂದದಾಯಕನಾಗಿ, ಬೆಳೆಯುತ್ತಾ ಬಂದ. ಅವನು ತನ್ನ ಹದಿನಾರನೆಯ ವಯಸ್ಸಿಗೆ ಕಾಲಿಟ್ಟಾಗ “ಅವನಿಗೆ ಹದಿನಾರುವರ್ಷಗಳೇ ಆಯುಸ್ಸು” ಎಂದು ಅಶರೀರವಾಣಿಯಾಯಿತು. ಋಷಿದಂಪತಿಗಳು ಬಹಳ ವ್ಯಸನಗೊಂಡರು. ವಿಷಯ ಮಾರ್ಕಂಡೇಯನಿಗೆ ತಿಳಿಯಿತು. ತಾನು ಧೃತಿಗೆಡದೆ, ಶಿವನನ್ನು ಕುರಿತು ತಪಸ್ಸು ಮಾಡತೊಡಗಿದ. ಆಯುಸ್ಸು ತೀರಿದ ಕೂಡಲೇ ಯಮಭಟರು ಬಂದರು. ಆದರೆ ತಪೋನಿರತನಾಗಿದ್ದ ಅವನನ್ನು ಸಮೀಪಿಸಲಾರದೆ ಹಿಂತಿರುಗಿದರು. ಆದ್ದರಿಂದ ಯಮನೇ ಅವನಿಗಾಗಿ ಬರಬೇಕಾಯಿತು. ಬಂದು ಮಾರ್ಕಂಡೇಯನ ಕತ್ತಿಗೆ ಕಾಲಪಾಶವನ್ನು ಬೀಸಿದನು. ಮಾರ್ಕಂಡೇಯನು ತನ್ನ ಆರಾಧ್ಯದೈವವನ್ನು ಅಪ್ಪಿಕೊಂಡನು. ಯಮನು ಆ ದೈವದೊಡನೆ ಮಾರ್ಕಂಡೇಯನನ್ನು ಎಳೆಯತೊಡಗಿದನು. ಆಗ, ಶಿವನು ಕಡುಕೋಪದಿಂದ ಮೈದೋರಿ, ಯಮನನ್ನು ಸೋಲಿಸಿ, ಮಾರ್ಕಂಡೇಯನಿಗೆ ಚಿರಂಜೀವಿತ್ವವನ್ನು ಅನುಗ್ರಹಿಸಿದನು. ಇದು ಪುರಾಣದ ಕಥೆ. 



ಆದರೆ, ಮಹಾಭಾರತದಲ್ಲೂ, ಭಾಗವತದಲ್ಲೂ ಶಿವನು ಮಹಾವಿಷ್ಣುವಿನ ಅನುಗ್ರಹದಿಂದಲೇ ಯಮನನ್ನು ನಿಗ್ರಹಿಸಿದನೆಂದೂ, ಮಾರ್ಕಂಡೇಯನಿಗೆ ಚಿರಂಜೀವಿತ್ವವನ್ನು ಅನುಗ್ರಹಿಸಿದ್ದು ಶ್ರೀಮನಾರಾಯಣಾನ ಕೃಪೆಯೇ. ದೊಡ್ಡ ಕೇದಿಗೆ ಮರಗಳನ್ನು ಬೇಲಿಯಾಗಿ ಉಳ್ಳ ತಿರುಕ್ಕೂರುಹೂರಿನಲ್ಲಿಯೇ ಆ ಸರ್ವೇಶ್ವರನು ನೆಲಸಿದ್ದಾನೆ. ಅವನನ್ನು ನೇರವಾಗಿ ಆಶ್ರಯಿಸದೆ ಇತರ ದೈವಗಳ ಹಿರಿಮೆಯನ್ನು ಹೊಗಳುತ್ತೀರಲ್ಲ\! 



೯. ವಿಳಮ್ಬುಮಾಱು ಶಮಯಮುಮ್ ಅವೈಯಾಹಿಯ ಮಟ್ರುಮ್ ತನ್ ಪಾಲ್,

ಅಳನ್ದುಕಾಣ್ಡಱ್ ಕರಿಯನಾಹಿಯ ಆದಿಪ್ಪಿರಾನಮರುಮ್,

ವಳಙ್ಗೊಳ್ ತಣ್ ಪನೈ ಶೂೞ್ ನ್ದವಿಹಾಯ ತಿರುಕ್ಕೂರುಹೂರದನೈ,

ಉಳಙ್ಗೊಳ್ ಞಾನತ್ತುವೈಮ್ಮಿನ್ ಉಮ್ಮೈಯುಯ್ಯಕ್ಕೊಣ್ಡು ಪೋಹುಱಿಲೇ



ವಿಳಮ್ಬುಮ್ = ಘೋಷಿಸುವ \(ಕಂಡದ್ದನ್ನು ಕಂಡಂತೆ ಹೇಳುವ\) ಆಱು ಶಮಯಮುಮ್ = ಆರು ಧರ್ಮಗಳೂ, ಅವೈ ಆಹಿಯ = ಅಂಥವುಗಳೇ ಆಗಿರುವ, ಮಟ್ರುಮ್ = ಬೇರೆಯವೂ \(ಬೇರೆ ಧರ್ಮಗಳೂ\), ತನ್ ವಾಲ್ = ತಮ್ಮಿಂದ, ಅಳನ್ದು ಕಾಣ್ಡಾಱ್ ಕು = ಅಳೆದುಕಂಡುಕೊಳ್ಳುವುದಕ್ಕೆ, ಅರಿಯನ್ = ಅಸಾಧ್ಯನಾಗಿರುವ, ಆದಿ ಪಿರಾನ್ = ಆದಿಕಾರಣನಾದ ಸ್ವಾಮಿಯು, ಅಮರುಮ್ = ನೆಲಸಿರುವ, ವಳಮ್ ಕೊಳ್ = ಸಮೃದ್ಧಿಯಾದ, ತಣ್ = ತಂಪಾದ, ಪನೈಶೂೞ್ ನ್ದು = ತಾಳೆಯಮರಗಳಿಂದ, ಸುತ್ತುವರಿದು, ಅೞಹಾಯ = ಸುಂದರವಾದ, ತಿರುಕ್ಕೂರುಹೂರ್ ಅದನೈ = ತಿರುಕ್ಕೂರುಹೂರನ್ನು, ಉಳಮ್ ಕೊಳ್ = ಅಂತರಂಗದಲ್ಲಿರಿಸುವ, ಞಾನತ್ತು = ಜ್ಞಾನದಲ್ಲಿ, ವೈಮ್ಮಿನ್ = ಇರಿಸಿಕೊಳ್ಳಿ, ಉಮ್ಮೈ = ನಿಮ್ಮನ್ನು, ಉಯ್ಯ = ಉಜ್ಜೀವನಕ್ಕೆ, ಕೊಣ್ಡುಪೋಹುಱಲೇ = ಒಯ್ಯಬೇಕೆನ್ನುವಿರಾದರೆ. 



ಕಂಡದ್ದನ್ನು ಕಂಡಂತೆ ಉದ್ಘೋಷಿಸುವ ಆರು ಧರ್ಮಗಳೂ, ಅಂಥವುಗಳೇ ಆಗಿರುವ ಬೇರೆ ಧರ್ಮಗಳು ತಾವು ಅಳೆದುಕಂಡುಕೊಳ್ಳುವುದಕ್ಕೆ ಅಸಾಧ್ಯವಾಗಿರುವ ಆದಿಕಾರಣನಾದ ಸ್ವಾಮಿಯು ನೆಲಸಿರುವ ಸಮೃದ್ಧಿಯಾದ, ತಂಪಾದ, ತಾಳೆಯಮರಗಳಿಂದ ಸುತ್ತುವರಿದು ಸುಂದರವಾದ ತಿರುಕ್ಕುರುಹೂರನ್ನು ಅಂತರಂಗದಲ್ಲಿರಿಸುವ ಜ್ಞಾನದಲ್ಲಿ ಇರಿಸಿಕೊಳ್ಳಿ. ನಿಮ್ಮನ್ನು ಉಜ್ಜೀವನಕ್ಕೆ ಒಯ್ಯಬೇಕೆನ್ನುವಿರಾದರೆ. 



ಈ ಪಾಶುರದಲ್ಲಿ ವೇದಬಾಹಿರ ಧರ್ಮಗಳ ನಿಷ್ಫಲತೆಯನ್ನೂ, ವೇದಮತಗಳ ಸಫಲತೆಯನ್ನೂ ಕುರಿತು ಹೇಳಲಾಗುತ್ತದೆ. 



ವೇದಧರ್ಮವನ್ನು ಅನುಸರಿಸುವವನಿಗೆ ಭಗವಂತನು ಸುಲಭಸಾಧ್ಯನೆಂದೂ, ಅದಕ್ಕೆ ವಿರುದ್ಧ ಧರ್ಮಗಳನ್ನು ಹಿಡಿದವರಿಗೆ ಅವನು ಅಸಾಧ್ಯನು. ಆದ್ದರಿಂದ ಉಜ್ಜೀವನಗೊಳ್ಳಬೇಕೆನ್ನುವವರು ತಿರುಕ್ಕೂರುಹೂರಿನಂಥ ಪವಿತ್ರಕ್ಷೇತ್ರಗಳನ್ನು ಸದಾ ನೆನಪಿನಲ್ಲಿ, ಧ್ಯಾನದಲ್ಲಿರಿಸಿಕೊಳ್ಳಬೇಕು. ಆ ಮೂಲಕ ಭಗವಂತನನ್ನು ಸುಲಭವಾಗಿ ಪಡೆದುಕೊಳ್ಳಬಹುದು. 



“ವಿಳಮ್ಬುಮ್ ಆಱುಶಮಯಮುಮ್” – “ಕಂಡದ್ದು ಸತ್ಯ ಕಾಣದ್ದು ಮಿಥ್ಯ” ಕಂಡದ್ದನ್ನೇ ನಂಬತಕ್ಕದ್ದು” – ಎಂದು ಮುಂತಾಗಿ ಘೋಷಿಸುವ, ಮರುಳುಗೊಳಿಸುವ ಧರ್ಮಗಳು ಆರು. ಅವು ವೇದ, ಶಾಸ್ತ್ರಗಳನ್ನು ಪ್ರಮಾಣಗಳೆಂದು ನಂಬುವುದಿಲ್ಲ. ಅವೂ ಸಹ ವೇದಧರ್ಮಗಳ ಜೊತೆಯಲ್ಲೇ ಸರಿಸರಿಯಾಗಿ ಬೆಳೆದು ಬಂದವು. ವೇದಬಾಹಿರ ಧರ್ಮಗಳುಆರು ’ಶಾಕ್ಯ’ ಮತ್ತು ’ಅಕ್ಷಪಾದ’ ಧರ್ಮಗಳು ಬೌದ್ಧಧರ್ಮದ ಎರಡು ಕವಲುಗಳು. ’ಕ್ಷಪಣ’ ಎಂಬುದು ಜೈನಧರ್ಮ. ’ಉಲೂಕ್ಯ’ಧರ್ಮ ಎಂಬುದು ಚಾರ್ವಾಕಧರ್ಮ. ’ಕಪಿಲ’ ಎಂಬುದು ಸಾಂಖ್ಯಸಿದ್ಧಾಂತ. ’ಪತಂಜಲಿ’ ಎಂಬುದು ಸೂತ್ರಗಳ ರೂಪದಲ್ಲಿ ಬೋಧಿಸಿದ ಧರ್ಮ. \(ಅಷ್ಟಾಂಗಯೋಗ ಸಿದ್ಧಾಂತ\). 



“ಅವೈ ಆಹಿಯ ಮಟ್ರುಮ್” – ಕೆಲವು ಸ್ವತಂತ್ರ ರೀತಿಯ ಧರ್ಮಗಳು. ಅವು ವೇದಗಳನ್ನು ಒಪ್ಪಿದರೂ, ತಮ್ಮದೇ ಆದ ಸ್ವಚ್ಚಂದಾರ್ಥವನ್ನು ಕಲ್ಪಿಸಿ ಹೇಳುವ ಧರ್ಮಗಳು.



“ವಿಳಮ್ಬುಮಾಱು ಶಮಯಮುಮ್.............ಕಣ್ಡಱ್ ಕರಿಯನಾಹಿಯ ಆದಿಪ್ಪಿರಾನ್” – ವೇದಬಾಹಿರವಾದ ಆರು ಧರ್ಮಗಳೂ, ಅಂಥವೇ ಆದ ಇನ್ನೂ ಕೆಲವು ಧರ್ಮಗಳು ತಮ್ಮ ತಮ್ಮ ತರ್ಕವಾದಗಳಿಂದಲೇ ಭಗವಂತನನ್ನು ಅರಿತುಕೊಳ್ಳಲು ಸಾಧ್ಯವಾಗುವುದಿಲ್ಲ. 



ಆಳ್ವಾರರು ಹೇಳುತ್ತಾರೆ: ಲೋಕಿಗರೇ, ನಿಮಗೆ ನಿಮ್ಮ ಉಜ್ಜೀವನದಲ್ಲಿ ಆಸಕ್ತಿ ಇರುವುದಾದರೆ, ತಿರುಕ್ಕೂರುಹೂರಿನಂಥ ಪವಿತ್ರಕ್ಷೇತ್ರಗಳನ್ನು ನಿಮ್ಮ ನೆನಪಿನಲ್ಲಿಟ್ಟುಕೊಂಡು, ಎಡೆಬಿಡದಂತೆ ಭಗವಂತನಾದ ಸರ್ವೇಶ್ವರನನ್ನು ಚಿಂತಿಸುತ್ತಿರಿ. 



೧೦. ಉಱುವದಾವದೆತ್ತೇವುಮ್ ಎಮ್ವಲ ಹಙ್ಗ್ಳುಮ್ ಮಟ್ರುಮ್ ತನ್ ಪಾಲ್, 

ಮಱುವಿಲ್ ಮೂರ್ ತ್ತಿಯೋಡುತ್ತು ಇತ್ತನೈಯುಮ್ ನಿನ್ ಱವಣ್ಣಮ್ ನಿಱ್ ಕವೇ,

ಶೆಱುವಿಲ್ ಶೆನ್ನೆಲ್ ಕರುಮ್ಬೊಡೋಙ್ಗುಮ್ ತಿರುಕ್ಕೂರು ಹೂರದನುಳ್,

ಕುಱಿಯಮಾಣುರುವಾಹಿಯ ನೀಳ್ ಕುಡಕ್ಕೂತ್ತನುಕ್ಕಾಟ್ಟೆಯ್ ವದೇ. 



ಉಱುವದು = ಉತ್ತಮವಾದದ್ದು, ಆವದು = ಆಗುತ್ತದೆ. \(ಆಗುವುದು\), ಎತ್ತೇವುಮ್ = ಎಲ್ಲಾ ದೇವತೆಗಳೂ, ಎಮ್ವಲಹಙ್ಗಳುಮ್ = ಎಲ್ಲಾ ಲೋಕಗಳೂ, ಮಟ್ರುಮ್ = ಮತ್ತು ಇತರ ಎಲ್ಲಾ ಚೇತನಾಚೇತನವಸ್ತುಗಳೂ, ತನ್ ಪಾಲ್ = ತನ್ನದಾಗಿರುವ, ಮಱುಇಲ್ = ಕಳಂಕವಿಲ್ಲದಂಥ, ಮೂರ್ ತ್ತಿಯೋಡು ಒತ್ತು = ಸಾಟಿಯಿಲ್ಲದ ದಿವ್ಯಮಂಗಳ ವಿಗ್ರಹಕ್ಕೆ ಸಮನಾದ, ಇತ್ತನೈಯುಮ್ = ಇವೆಲ್ಲವನ್ನೂ, ನಿನ್ ಱ ವಣ್ಣಮ್ = ಇರಿಸಿರುವ ರೀತಿಯೂ, ನಿಱ್ ಕವೇ = ಇರುವಂಥ, ಶೆಱುವಿಲ್ = ಬೇಸಾಯದ ನೆಲದಲ್ಲಿ, ಶೆನ್ನಲ್ = ಕೆಂಬತ್ತವೂ, ಕರುಮ್ಬೊಡು = ಕಬ್ಬೂ, ಓಙ್ಗುಮ್ = \(ಹುಲುಸಾಗಿ\) ಎತ್ತರಕ್ಕೆ ಬೆಳೆದು ನಿಲ್ಲುವ, ತಿರುಕ್ಕೂರುಹೂರ್ ಅದನುಳ್ = ತಿರುಕ್ಕೂರುಹೂರಿನಲ್ಲಿ, ಕುೞಿಯ ಮಾಣ್ ಉರು ಆಹಿಯ = ಕುಳ್ಳಬ್ರಹ್ಮಚಾರಿಯ ರೂಪವನ್ನು ತಳೆದ \(ರೂಪದವನಾದ\), ನೀಳ್ ಕುಡಕ್ಕೂತ್ತನುಕ್ಕು = ದೊಡ್ಡದಾದ ಕೊಡದ ಕುಣಿತದವನಿಗೆ, ಆಟ್ ಶೆಯ್ವದೇ = ಹಾಸ್ಯಮಾಡುವುದೇ \(ಆಶ್ರಯ ಮಾದುವುದೇ, ಶರಣಾಗುವುದೇ\).



ಎಲ್ಲಾ ದೇವತೆಗಳನ್ನೂ, ಎಲ್ಲಾ ಲೋಕಗಳನ್ನೂ, ಇತರ ಎಲ್ಲಾ ಚೇತನ ಅಚೇತನ ವಸ್ತುಗಳನ್ನೂ ತನ್ನದಾಗಿಸಿ, ಇವೆಲ್ಲವನ್ನೂ ತನ್ನಲ್ಲಿ ಇರಿಸಿರುವ, ಕಳಂಕರಹಿತನಾದ ದಿವ್ಯಮಂಗಳಮೂರ್ತಿಗೆ ಸಮನಾಗಿ ಇರುವಂಥ, ಬೇಸಾಯದ ನೆಲದಲ್ಲಿ ಕೆಂಬತ್ತವೂ ಕಬ್ಬೂ ಹುಲುಸಾಗಿ ಎತ್ತರಕ್ಕೆ ಬೆಳೆದು ನಿಲ್ಲುವ ತಿರುಕ್ಕೂರುಹೂರಿನಲ್ಲಿ ನೆಲಸಿರುವ ಕುಳ್ಳ ಬ್ರಹ್ಮಚಾರಿಯ ರೂಪದವನೂ, ದೀರ್ಘವಾದ ಕೊಡದ ಕುಣಿತದವನೂ ಆದವನಿಗೆ ಶರಣಾಗುವುದೇ \(ಅಡಿಯಾಳಾಗುವುದೇ\) ಉತ್ತಮವಾದದ್ದು ಆಗುತ್ತದೆ. 



ಹಿಂದಿನ ಪಾಶುರಗಳ ವಿಷಯಕ್ಕೆಲ್ಲಾ ಒಟ್ಟಾಗಿ ತೀರ್ಮಾನವನ್ನು ಈ ಪಾಶುರದಲ್ಲಿ ಹೇಳಲಾಗುತ್ತದೆ. 



ತಿರುಕ್ಕೂರುಹೂರಿನಲ್ಲಿ ನೆಲಸಿರುವ ದಿವ್ಯಮಂಗಳ ವಿಗ್ರಹವು ಬೇರೆ ಯಾರೂ ಅಲ್ಲ: ಬ್ರಹ್ಮಾದಿ ಎಲ್ಲಾ ದೇವತೆಗಳನ್ನೂ, ಎಲ್ಲಾ ಲೋಕಗಳನ್ನೂ, ಎಲ್ಲಾ ಚೇತನಾಚೇತನ ವಸ್ತುಗಳನ್ನೂ \(ಎಂದರೆ, ಇಡಿಯ ಸೃಷ್ಟಿಯನ್ನೇ\), ತನ್ನಲ್ಲಿಯೇ ಅಡಗಿಸಿಟ್ಟುಕೊಂಡು ಸಂರಕ್ಷಿಸುವ ಪರಿಶುದ್ಧನಾದ \(ನಿರ್ಮಲನಾದ\) ಸರ್ವೇಶ್ವರನೇ. ಹಿಂದೆ, ಬಲಿಚಕ್ರವರ್ತಿಯನ್ನು ಅನುಗ್ರಹಿಸಲು ಬಂದ ಕುಳ್ಳಬ್ರಹ್ಮಚಾರಿಯು ಅವನೇ. ಗೋವಳರ ನಡುವೆ, ಶ್ರೀಕೃಷ್ಣನಾಗಿ ಅವತರಿಸಿ ಬಂದು, ಅವರ ಕೊಡದ ಕುಣಿತದಲ್ಲಿ ಅದ್ವಿತೀಯನೆಂದು ಆಶ್ಚರ್ಯಪಡಿಸಿದವನೂ ಅವನೇ. ನಮ್ಮ ತಿರುಕ್ಕೂರುಹೂರಿನಲ್ಲೇ, ನಮಗೆ ಎಲ್ಲ ಬಗೆಯಲ್ಲೂ ಅನುಕೂಲವಾಗಿ ಬಂದು ನೆಲಸಿರುವ ಆ ಸರ್ವೇಶ್ವರನನ್ನಲ್ಲದೆ ಬೇರೆ ಯಾವಯಾವ ದೈವವನ್ನೇ ಏಕೆ ಮರೆಹೋಗಬೇಕು? 



ಆಳ್ವಾರರು ಹೇಳುತ್ತಾರೆ: ಲೋಕಿಗರೇ, ಅನ್ಯದೈವಗಳನ್ನು ಮರೆಹೋಗುವುದಕ್ಕೆ ಬದಲಾಗಿ, ಸರ್ವೇಶ್ವರನೂ, ಸರ್ವರಕ್ಷಕನೂ, ದಿವ್ಯಸುಂದರ ವಿಗ್ರಹವೂ, ನಿರ್ಮಲನೂ, ನಿಷ್ಕಳಂಕನೂ, ತಿರುಕ್ಕೂರುಹೂರಿನಲ್ಲಿ ಅರ್ಚಾವತಾರಿಯೂ ನೆಲಸಿರುವವನೂ ಆದ ಭಗವಂತನಿಗೆ ಅಡಿಯಾಳಾಗಿ ಎಲ್ಲ ಬಗೆಯಲ್ಲೂ ಉಜ್ಜೀವನಗೊಳ್ಳುವುದು ಸರ್ವಶ್ರೇಷ್ಠವಾದದ್ದು. 



೧೧. ಆಟ್ಶೈದಾೞಿಪ್ಪಿರಾನೈಚ್ಚೇರ್ ನ್ದವನ್ ವಣ್ ಕುರುಹೂರ್ ನಹರಾನ್,

ನಾಟ್ಕಮೞ್ ಮಹಿೞ್ ಮಾಲೈಮಾರ್ ಬಿನನ್ ಮಾಱನ್ ಶಡಹೋಪನ್,

ವೇಟ್ಕೈಯಾಲ್ ಶೊನ್ನಪಾಡಲ್ ಆಯಿರತ್ತುಳಿಪ್ಪತ್ತುಮ್ ವಲ್ಲಾರ್,

ಮೀಟ್ಟಿಯಿನ್ ಱಿವೈಹುನ್ದಮಾನಹರ್ ಮಟ್ರದು ಕೈಯದುವೇ. 



ಆಟ್ಶೈದು \(ಆಳ್\+ಶೆಯ್ದು\) = ಕೈಂಕರ್ಯ ನಡೆಸಿ \(ದಾಸ್ಯವನ್ನು ಮಾಡಿ\), ಆೞಿಪಿರಾನೈ = ಚಕ್ರಾಯುಧವುಳ್ಳ ಸ್ವಾಮಿಯನ್ನು, ಶೇರ್ ನ್ದವನ್ = ಸೇರಿದವನೂ, ವಣ್ = ಸುಂದರವಾದ, ಕುರುಹೂರ್ ನಹರಾನ್ = ತಿರುಕ್ಕೂರುಹೂರಿನ ನಿವಾಸಿಯೂ, ನಾಟ್ಕಮೞ್ \(ನಾಳ್\+ಕಮೞ್\) = ಆಗಲೇ ಬಿರಿಯುತ್ತಾ ಪರಿಮಳಿಸುತ್ತಿರುವ, ಮಹಿೞ್ ಮಾಲೈ= ಪಾದರಿಹೂವಿನ ಹಾರವನ್ನು, ಮಾರ್ ಬಿನನ್ = ಎದೆಯಲ್ಲಿ ಧರಿಸಿದವನೂ, ಮಾಱನ್ = ಮಾರನ್ ಎಂಬ ಹೆಸರಿನ, ಶಡಹೋಪನ್ = ಶಠಗೋಪನು\(ನಮ್ಮಾಳ್ವಾರರು\), ವೇಟ್ಕೈಯಾಲ್ = ಆಶೆಯಿಂದ \(ಆದರದಿಂದ\), ಶೊನ್ನ = ಹೇಳಿದ \(ರಚಿಸಿದ\), ಪಾಡಲ್ = ಹಾಡುಗಳು, ಆಯಿರತ್ತುಳ್ = ಒಂದು ಸಾವಿರದಲ್ಲಿ, ಇಪತ್ತುಮ್ = ಈ ಹತ್ತನ್ನು, ವಲ್ಲಾರ್ = ಬಲ್ಲವರು, ಮೀಟ್ಟಿ ಇನ್ = ಹಿಂತಿರುಗುವಿಕೆಯಿಲ್ಲದ, ವೈಹುನ್ದಮ್ ಮಾನಹರ್ ಮಟ್ರದು = ಶ್ರೀವೈಕುಂಠವೆಂಬ ಮಹಾನಗರವಾದ ಅದು \(ಆ ಸ್ಥಳವು\), ಕೈಯದುವೇ = ಅಂಗೈಯಲ್ಲಿರುತ್ತದೆ \(ಕೈಯಲ್ಲಿಯೇ ಇರುತ್ತದೆ\). 



ದಾಸ್ಯವನ್ನು ನಡೆಸಿ \(ಕೈಂಕರ್ಯವನ್ನು ನಡೆಸಿ\) ಚಕ್ರಾಯುಧವುಳ್ಳ ಸ್ವಾಮಿಯನ್ನು ಸೇರಿದವನೂ, ಸುಂದರವಾದ ತಿರುಕ್ಕೂರುಹೂರ್ ನಗರದ ನಿವಾಸಿಯೂ, ಆಗಲೇ ಬಿರಿಯುವ ಪಾದರಿ ಹೂವಿನ ಹಾರವನ್ನು ಎದೆಯಲ್ಲಿ ಧರಿಸಿದವನೂ, ಮಾರನ್ ಎಂಬ ಹೆಸರಿನ ಶಠಗೋಪನು \(ನಮ್ಮಾಳ್ವಾರರು ಆಶೆ ಆದರಗಳಿಂದ ರಚಿಸಿದ ಹಾಡುಗಳಾದ ಒಂದು ಸಾವಿರದಲ್ಲಿ ಈ ಹತ್ತನ್ನು ಬಲ್ಲವರಿಗೆ ಹಿಂತಿರುಗುವಿಕೆಯಿಲ್ಲದ ಶ್ರೀವೈಕುಂಠವೆಂಬ ಮಹಾನಗರವಾದ ಅದು \(ಅವರ\) ಕೈಯಲ್ಲಿಯೇ ಇರುತ್ತದೆ. 



ಈ ತಿರುವಾಯ್ ಮೊೞಿಗೆ ಇದು ಕಡೆಯ ಪಾಶುರ. ಸರ್ವೇಶ್ವರನಾದ ಭಗವಂತನನ್ನೇ \(ಶ್ರೀಮನ್ನಾರಾಯಣನನ್ನೇ\) ಮರೆಹೊಕ್ಕು, ಅವನ ತಿರುವಡಿಗಳಲ್ಲಿ ಕೈಂಕರ್ಯ ನಡೆಸುತ್ತಾ ಜೀವನವನ್ನುಸಾಗಿಸಿ ಮುಕ್ತಿಪಡೆದವರು ಉಂಟೇ? ಅವರ ಮಾರ್ಗವನ್ನೇ ಅನುಸರಿಸಿದವರಿಗೂ ಮುಕ್ತಿ ಲಭಿಸುವುದೇ? ಎಂಬುದನ್ನು ತಿಳಿಸುತ್ತದೆ. 



ತಿರುವಾಯ್ ಮೊೞಿಯ ಉದ್ದಕ್ಕೂ ಹೇಳಿರುವುದು ಸರ್ವೇಶ್ವರನೊಬ್ಬನೇ. ಅವನೇ ಆದಿಮೂಲ, ಅವನೇ ಆದಿಕಾರಣ. ಬ್ರಹ್ಮಾದಿ ಎಲ್ಲಾ ದೇವತೆಗಳನ್ನೂ, ಎಲ್ಲಾ ಲೋಕಗಳನ್ನೂ, ಎಲ್ಲಾ ಚರಾಚರ ವಸ್ತುಗಳನ್ನೂ, ಪಂಚಭೂತಗಳನ್ನೂ, ಸೃಷ್ಟಿಸಿದವನು. ಎಲ್ಲಾ ವಸ್ತುಗಳ ಅಂತರ್ಯಾಮಿಯಾಗಿದ್ದುಕೊಂಡು, ಎಲ್ಲವನ್ನೂರಕ್ಷಿಸುವವನು. ಕಡೆಗೆ, ಪ್ರಳಯ ಸಮಯ ಬಂದಾಗ ತನ್ನೈಡಿಯ ಸೃಷ್ಟಿಯನ್ನೇ ತನ್ನ ಹೊಟ್ಟೆಯಲ್ಲಿಟ್ಟುಕೊಂಡು ಮರುಸೃಷ್ಟಿಯವರೆಗೆ ರಕ್ಷಿಸತಕ್ಕವನು. ಆದ್ದರಿಂದ ಅವನ ಹೊರತು ಬೇರೆ ದೈವಗಳನ್ನು ನಂಬುವುದಾಗಲಿ ಆಶ್ರಯಿಸುವುದಾಗಲಿ ಒಳಿತಲ್ಲ. ಬೇರೆ ದೈವಗಳು ಅವನಿಗಿಂತಲೂ ಕೆಳಮಟ್ಟಾದವು. ಅವುಗಳನ್ನು ಆಶ್ರಯಿಸಿ ಪೂಜಿಸುವುದರಿಂದ ಕೆಡಕು ಎಂದಲ್ಲ. ಯಾವ ದೈವಕ್ಕೆ ಮಣಿದರೂ ಅದು ಸರ್ವೇಶ್ವರನಿಗೇ ಸೇರುತ್ತದೆ ದಿಟ. ಆದರೆ, ನೇರವಾಗಿ ಭಗವಂತನನ್ನೇ ಆಶರ್ಯಿಸದೆ ಬೇರೆ ದೈವಗಳ ಆಶ್ರಯ ಆ ಸರ್ವೇಶ್ವರನಿಗೆ ಪರೋಕ್ಷವಾಗಿ ಪೂಜೆ ನಡೆಸಿದಂತೆ ಆಗುತ್ತದೆ. ಇತರ ದೈವಗಳು ತಮ್ಮ ಅಸಹಾಯಕತೆಯನ್ನು ತೋರಿಸುವ ಸಂದರ್ಭವೂ ಒದಗಬಹುದು. ಆಗ, ಆ ದೈವಗಳೂ ಸರ್ವೇಶ್ವರನನ್ನೇ ಶರಣುಹೋಗಬೇಕಾಗಬಹುದು. ಅಂಥ ಸನ್ನಿವೇಶಕ್ಕೇಕೆ ಅವಕಾಶ ಕೊಡಬೇಕು? ನೇರವಾಗಿಯೇ ಸರ್ವೇಶ್ವರನನ್ನೇ ಮರೆಹೋಗುವುದು ಒಳ್ಳೆಯದಲ್ಲವೇ? 



ಪರದೈವವಾದ ಭಗವಂತನನ್ನು ನಂಬಿ, ತಿರುಕ್ಕೂರುಹೂರಿನಲ್ಲಿ ಅರ್ಚಾವತಾರಿಯಾಗಿ ನೆಲಸಿರುವ ದಿವ್ಯಸುಂದರಮೂರ್ತಿಗೆ ದಾಸ್ಯ ನಡೆಸಿ, ಅವನನ್ನು ಕುರಿತು ಹಾಡಿ, ಹೊಗಳಿ, ಆನಂದಿಸಿ, ತಿರುವಾಯ್ ಮೂೞಿಯ ರೂಪದಲ್ಲಿ ತಮ್ಮ ಆ ಆನಂದವನ್ನು ಲೋಕಿಗರಿಗೆ ಉಣಿಸಿ, ಪುನರ್ಜನ್ಮದ ಕೋಟಲೆಯಿಂದ ಬಿಡುಗಡೆಹೊಂದಿ, ಪರಮಪದದ ನಿತ್ಯಾನಂದ ಸುಖವನ್ನು ಅನುಭವಿಸುತ್ತಿರುವವರು ಮಾರನ್ ಎಂಬ ಶಠಗೋಪರು. ಅವರಿಗೆ ಸಲ್ಲುವ ಸುಂದರವಾದ ಕೆಲವು ಪದಗಳು ಈ ಕಡೆಯ ತಿರುವಾಯ್ ಮೊೞಿಯಲ್ಲಿವೆ. ’ವಣ್ ಕುರುಹೂರ್ ನಹರಾನ್’ – ಎಂದರೆ, ಸುಂದರವಾದತಿರುಕ್ಕೂರುಹೂರಿನ ನಿವಾಸಿ. “ನಾಟ್ಕಮೞ್ ಮಹಿೞ್ ಮಾಲೈ ಮಾರ್ ಬನ್’ – ಎಂದರೆ, ಆಗ ತಾನೆ ಅರಳುತ್ತಿರುವ ಪಾದರಿ ಹೂವಿನ ಹಾರವನ್ನು ಧರಿಸಿದವನು \(ಆಳ್ವಾರರಿಗೆ ’ವಕುಳಾಭರಣ’ ’ವಕುಳಹಾರಭೂಷಣ’ ಎಂಬ ಹೆಸರುಗಲು ಪ್ರಸಿದ್ಧ\). “ಮಾಱನ್’ – ಎಂದರೆ, ಆಳ್ವಾರರಿಗೆ ಜನ್ಮವಿತ್ತ ’ಮಾರ’ ’ಕಾರಿ’ ಎಂಬ ದಂಪತಿಗಳು ಅವರಿಗೆ ಇಟ್ಟ ಹೆಸರು ’ಮಾರನ್’ ಎಂದು. ’ಶಠಗೋಪನ್’ ಎಂದರೆ, ಆಳ್ವಾರರಿಗೆ ಅವರ ಬಾಲ್ಯದಲ್ಲಿ ಉಂಟಾದ ಶಠ ಎಂಬ ಕ್ರೂರವಾದ ವಾತ ರೋಗವನ್ನುತಾವೇ ನಿವಾರಿಸಿಕೊಂಡವರು ಎಂತಲೂ, ಭಗವಂತನ ತಿರುವಡಿಗಳನ್ನು ಸದಾ ತಮ್ಮ ನೆತ್ತಿಯಲ್ಲಿಟ್ಟುಕೊಂಡವರು ಎಂತಲೂ ಈ ಹೆಸರು. ಶಠಗೋಪರಿಗೆ ಜನಪ್ರಿಯವಾದ ಹೆಸರು ’ನಮ್ಮಾಳ್ವಾರ್’ ಎಂಬುದು.



ಭಗವಂತನ ಗುಣಸ್ವಭಾವಗಳನ್ನು ತಾವು ಅನುಭವಿಸುತ್ತಾ, ಅತ್ಯಂತ ಆದರ ಆಸಕ್ತಿಗಳಿಂದ ಹಾಡಿ, ನಲಿದು, ಆ ಆನಂದವನ್ನು ಲೋಕಿಗರಿಗೆ ಉಣಿಸಿದ್ದು ಅವರ ’ತಿರುವಾಯ್ ಮೊೞಿ’ ಎಂಬ ಒಂದು ಸಾವಿರಪಾಶುರಗಳಲ್ಲಿ. ಅವುಗಳ ಪೈಕಿ ಈ ಹತ್ತುಪಾಶುರಗಳನ್ನು ಮಾತ್ರವೇ ಚೆನ್ನಾಗಿ ಅಭ್ಯಾಸಮಾಡಿ, ಅರಿತುಕೊಂಡು, ನಡೆಯುವವರಿಗೂ ಸಹ, ಶಠಗೋಪರ ಹಾಗೆಯೇ ಮರುಹುಟ್ಟಿಲ್ಲದ ಬಿಡುಗಡೆ ಲಭಿಸುವುದು. ಈ ತಿರುವಾಯ್ ಮೊೞಿಯ ಫಲಶ್ರುತಿ ಹೀಗಿದೆ. 



\*\*\*\*\*\*\*\*\*\*\*\*



