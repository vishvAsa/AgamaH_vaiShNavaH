ಶ್ರೀಃ

ಶ್ರಿಯೈ ನಮಃ



**ನಾಲಾಯಿರ ದಿವ್ಯಪ್ರಬಂಧಮ್**

**\(ಇರಣ್ಡಾಮಾಯಿರಮ್-ಎರಡನೆಯ ಸಾವಿರ\)**



**ಪೆರಿಯ ತಿರುಮೊೞಿ**

**\(ತಿರುಮಙ್ಗೈ ಆೞ್ವಾರರ ವಿರಚಿತ\)**

\(ತಮಿಳಿನಲ್ಲಿ ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ ಮತ್ತು ವಿವರಣೆಯೊಡನೆ



ಎರಡನೆಯ ದಶಕ



ಸಂಪುಟ- 7



ಭಾಗ-2

ವಿಷಯಸೂಚಿ.

ಸಂಖ್ಯೆವಿಷಯ ಪಾಶುರಗಳು ಪುಟ

೧. ಮೊದಲ ತಿರುಮೊೞಿ ವಾನವರ್ ತಙ್ಗಳ್ ೧೦ ೧

೨. ಎರಡನೆಯ " ಕಾಶೈಯಾಡೈ ಮೂಡಿಯೋಡು ೧೦ ೧೪

೩. ಮೂರನೆಯ" ವಿಱ್ ಪೆರುವಿೞವುಮ್ ೧೦ ೨೪

೪. ನಾಲ್ಕನೆಯ " ಅನ್ಱಾಯರ್ ೧೦ ೩೬

೫. ಐದನೆಯ " ಪಾರಾಯದುಣ್ಡುಮಿೞ್ ನ್ದು ೧೦ ೪೭

೬. ಆರನೆಯ " ನಣ್ಣಾದ ವಾಳವುಣರ್ ೧೦ ೬೩

೭.ಏಳನೆಯ " ತಿವಳುಮ್ ವೆಣ್ಮದಿಪೋಲ್ ೧೦ ೭೪

೮.ಎಂಟನೆಯ " ತಿರಿಪುರಮೂನ್ಱೆರಿತ್ತಾನುಮ್  ೧೦ ೯೦

೯.ಒಂಬತ್ತನೆಯ " ಶೊಲ್ಲುವನ್ ಶೊಱ್ ಪೊರುಳ್ ೧೦ ೧೦೪

೧೦. ಹತ್ತನೆಯ " ಮಂಜಾಡುವರೈಯೇೞುಮ್ ೧೦ ೧೧೭-೧೩೯

 

ಒಟ್ಟು ೧೦೦

 

೧

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಎರಡನೆಯ ದಶಕ ಮೊದಲ ತಿರುಮೊೞಿ

ವಾನವರ್ ತಙ್ಗಳ್

೧.ವಾನವರ್ ತಙ್ಗಳ್ ಶಿನ್ದೈಪೋಲವೆನ್ನೆಂಜಮೇ ಯಿನಿದುವನ್ದು ಮಾದವ

ಮಾನವರ್ ತಙ್ಗಳ್ ಶಿನ್ದೈಯಮರ್ ನ್ದುಱೈಹಿನ್ಱವೆನ್ದೈ

ಕಾನವರಿಡು ಕಾರಹಿಲ್ ಪುಹೈಯೋಙ್ಗುವೇಙ್ಗಡಮ್ ಮೇವಿ, ಮಾಣ್ ಕುಱ

ಳಾನವನ್ದಣಱ್ ಹಿನ್ಱಡಿಮೈತ್ತೊೞಿಲ್ ಪೂಣ್ಡಾಯೇ



ವಾನವರ್ ತಙ್ಗಳ್=ನಿತ್ಯಸೂರಿಗಳ, ಶಿನ್ದೈ ಪೋಲ=ಚಿಂತನೆಯ ಹಾಗೆ, ಎನ್ ನೆಂಜಮೇ=ನನ್ನ ಮನಸ್ಸೇ, ಇನಿದು ವನ್ದು=ಇನಿದಾಗಿ \(ಹಿತವಾಗಿ\)ಬಂದು, ಮಾ ತವಮ್=ಮಹಾತಪಸ್ವಿಗಳಾದ, ಮಾನವರ್ ತಙ್ಗಳ್=ಮಾನವರ, ಶಿನ್ದೈ=ಚಿಂತನೆಯನ್ನು, ಅಮರ್ ನ್ದು=ಹೊಂದಿಕೊಂಡು, ಉಱೈಹಿನ್ಱ=ವಾಸಿಸುವ, ಎನ್ದೈ=ನನ್ನ ತಂದೆಯ, ಕಾನವರ್=ಕಾಡುಜನರು, ಇಡು=ಇಡುವ, ಕಾರ್ ಅಹಿಲ್ ಪುಹೈ=ಅಗರು ಪರಿಮಳದ ಹೊಗೆಯು,, ಓಙ್ಗು=ಉನ್ನತವಾದ. ವೇಙ್ಗಡಮ್=ತಿರುವೆಂಕಟಗಿರಿಯನ್ನು, ಮೇವಿ=ಸೇರಿ, ಮಾಣ್=ಬ್ರಹ್ಮಚಾರಿಯಾದ, ಕುಱಳ್ ಆನ=ವಾಮನನಾದ, ಅನ್ದಣಱ್ ಕು=ದಯಾಮಯನಿಗೆ, ಅಡಿಮೈ=ದಾಸ್ಯದ, ತೊೞಿಲ್=ಕಾರ್ಯದಲ್ಲಿ, ಪೂಣ್ಡಾಯೇ=ತೊಡಗಿರುವೆಯಲ್ಲ\!



ನಿತ್ಯಸೂರಿಗಳ ಚಿಂತನೆಯ ಹಾಗೆ ನನ್ನ ಮನಸ್ಸೇ, ಇನಿದಾಗಿ\(ಹಿತವಾಗಿ\)ಬಂದು ಮಹಾತಪಸ್ವಿಗಳಾದ ಮಾನವರ ಚಿಂತನೆಯನ್ನು ಹೊಂದಿಕೊಂಡು ವಾಸಿಸುವ ನನ್ನ ತಂದೆಯ ಕಾಡುಜನರು ಇಡುವ ಅಗರು ಪರಿಮಳದ ಹೊಗೆಯು ಸೇರುವಂತೆ ಉನ್ನತವಾದ ತಿರುವೆಂಕಟಗಿರಿಯನ್ನು ಸೇರಿ ಬ್ರಹ್ಮಚಾರಿಯಾದ ವಾಮನನಾದ ದಯಾಮಯನಿಗೆ ದಾಸ್ಯದ ಕಾರ್ಯದಲ್ಲಿ ತೊಡಗಿರುವೆಯಲ್ಲ\! \(೧\)



ಮನುಷ್ಯನಿಗೆ ಎಡೆಬಿಡದೆ ಗೆಳೆಯ ಎಂದರೆ ಅವನ ಮನಸ್ಸೇ. ಮನಸ್ಸು ಎಳೆದೊಯ್ಯುವ ಹಾಗೆಯೇ ಮನುಷ್ಯನ ನಡೆ,ನುಡಿಗಳು. ಅವನ ಉನ್ನತಿಗಾಗಲಿ ಅವನತಿಗಾಗಲಿ, ಅವನ ಮನಸ್ಸೇ ಜಾರಣ. ತನ್ನ ಮನಸ್ಸಿನಂತೆ ನಡೆದುಕೊಳ್ಳುವವನಿಗೆ ಪ್ರಾಪಂಚಿಕ ಬಂಧನವಾಗಲಿ ಅದರಿಂದ ಬಿಡುಗಡೆಯಾಗಲಿ ಉಂಟಾಗುವುದು. ತನಗೆ ಬಂಧನವೇ ಬೇಕೇ ಬಿಡುಗಡೆಬೇಕೇ ಎಂಬುದನ್ನು ನಿರ್ಧರಿಸಬೇಕಾದವನು ಮನುಷ್ಯನೇ, ಅವನ ಮನಸ್ಸಲ್ಲ. ಆದ್ದರಿಂದ ತನ್ನ ಉದ್ದೇಶ ಮತ್ತು ಗುರಿಗೆ ತಕ್ಕಂತೆ ಮನುಷ್ಯನು ತನ್ನ ಮನಸ್ಸನ್ನು ಒಲಿಸಿಕೊಳ್ಳಬೇಕು. ತನ್ನ ಪ್ರೀತಿಯ ಗೆಳೆಯನನ್ನು ಸಾಂಸಾರಿಕ ಹಂಬಲದಿಂದ ಪಾರಮಾರ್ಥಿಕದ ಕಡೆಗೆ ತಿರುಗಿಸಲು, ಅವನು ಎಡೆಬಿಡದೆ ಯತ್ನಿಸುತ್ತಿರಬೇಕು. ಗೆಳೆಯನು ಆ ದಾರಿಯನ್ನು



೨

ಹಿಡಿಯುವನೆಂದು ಕಂಡುಕೊಂಡ ಕೂಡಲೇ ಗೆಳೆಯನನ್ನು ಒಳ್ಳೆಯ ಮಾತುಗಳಿಂದಲೂ, ಹೊಗಳಿಕೆಗಳಿಂದಲೂ ಪ್ರೋತ್ಸಾಹಿಸಬೇಕು. ಮತ್ತೆ ಅವನು ಪ್ರಾಪಂಚಿಕ ಜೀವನಕ್ಕೆ ಇಳಿಯದಂತೆ ಮಾಡಬೇಕು. ಹೀಗೆ, ಮನಸ್ಸು ತಪ್ಪುದಾರಿಯನ್ನು ತುಳಿಯದಂತೆಯೂ ಒಳ್ಳೆಯ \(ಸರಿಯಾದ\)ದಾರಿಯಲ್ಲಿ ಹೋಗುವಂತೆಯೂ ಅದನ್ನು ಹತೋಟಿಯಲ್ಲಿಟ್ಟುಕೊಳ್ಳುವುದೇ ಮನುಷ್ಯನ ಶ್ರೇಯಸ್ಸಿಗೆ ಮೊದಲ ಹಂತ.



ನಿತ್ಯಸೂರಿಗಳು ಅಮರರು. ಪರಮಪದ ವಾಸಿಗಳು. ಭಗವಂತನ ನಿರಂತರ ಸೇವೆಯಲ್ಲಿಯೇ ತೊಡಗಿರುವವರು. ಆದ್ದರಿಂದ ಅವರ ಚಿಂತನೆಯಲ್ಲಿ ತುಂಬಿರುವುದು ಭಗವಂತನೇ. ನಿತ್ಯಸೂರಿಗಳ ಮನದಲ್ಲಿ ಭಗವಂತನು ಸರ್ವದಾ ವಾಸಿಸುವಂತೆ ಅವನು ಮಹಾತಪಸ್ವಿಗಳಾದ ಮನುಷ್ಯರ ಮನದಲ್ಲಿಯೂ ಎಡೆಬಿಡದೆ ಇರುತ್ತಾರೆ. ಅವರ ಚಿಂತನೆಯೊಂದಿಗೆ ಒಂದುಗೂಡಿರುತ್ತಾನೆ.



ಆ ಸರ್ವೇಶ್ವರನೇ ತಿರುವೆಂಕಟಗಿರಿಯಲ್ಲಿ ಈಗ ನೆಲಸಿದ್ದಾನೆ. ಉನ್ನತವಾದ ಆ ಪರ್ವತದಲ್ಲಿ ವಾಸಿಸುವ ಕಾಡುಜನರು ತಮ್ಮ ಸೌಕರ್ಯಕ್ಕಾಗಿಯೇ ಕಾಡಿನಲ್ಲಿ ಬೆಳೆದಿರುವ ಅಗರುಮರದ ಸೌದೆಯನ್ನು ಉರಿಸುವಾಗ ಅದರಿಂದ ಹೊರಡುವ ಪರಿಮಳದಿಂದ ಕೂಡಿದ ಹೊಗೆಯು ಮೇಲಕ್ಕೇರಿ, ಬೆಟ್ಟವನ್ನೆಲ್ಲಾ ಆವರಿಸಿ, ವೆಂಕಟಾಚಲಪತಿಯನ್ನು ಸೇರುವುದು. ಅದನ್ನೇ ಆ ಕಾಡುಜನರ ಭಕ್ತಿಯ ಕೊಡುಗೆಯೆಂದು ಭಾವಿಸಿ ಭಗವಂತನು ಆದರದಿಂದ ಸ್ವೀಕರಿಸುತ್ತಾನೆ. ಭಗವಂತನು ಪರಮ ಕೃಪಾಳು. ಮನಸಾರ ಅರ್ಪಿಸಿದ್ದನ್ನು ಅವನು ಪ್ರೀತಿಯಿಂದ ಸ್ವೀಕರಿಸುತ್ತಾನೆ. ಹಿಂದೆ ಬ್ರಹ್ಮಚಾರಿಯಾಗಿ ಬಂದ ವಾಮನ ಮೂರ್ತಿಯು ತನ್ನ ಅನನ್ಯಭಕ್ತನಾದ ಬಲಿಚಕ್ರವರ್ತಿಯ ವಿಷಯದಲ್ಲಿ ಅಪಾರವಾದ ದಯೆಯಿಂದ ವರ್ತಿಸಲಿಲ್ಲವೇ?



ಆೞ್ವಾರರು ಹೇಳುತ್ತಾರೆ:”ಎಲೆ ನನ್ನ ಮನಸ್ಸೇ, ನಿತ್ಯಸೂರಿಗಳ ಮನದಂತೆ ನೀನೂ ಇನಿದಾಗಿರು. ನಿನ್ನಲ್ಲಿ ಭಗವಂತನನ್ನು ತುಂಬಿಕೋ. ಕರುಣಾಮೂರ್ತಿಯಾದ ಸರ್ವೇಶ್ವರನ ಪಾದಸೇವೆಯಲ್ಲಿ ತೊಡಗಿದ್ದೀ. ನಿಜವಗೈಯೂ ಸ್ವಾಮಿಯು ನಿನ್ನನ್ನು ಪ್ರೀತಿಯಿಂದ ಬರಮಾಡಿಕೊಳ್ಳುವನು.”



೨.ಉಱವು ಶುಟ್ರಮೆನ್ಱೊನ್ಱಿಲಾವೊರುವನುಹನ್ದವರ್ ತಮ್ಮೈ, ಮಣ್ ಮಿಶೈ

ಪ್ಪಿಱವಿಯೇಕೆಡುಪ್ಪಾನದು ಕಣ್ಡೆನ್ ನೆಂಜಮೆನ್ ಬಾಯ್

ಕುಱವರ್ ಮಾದರ್ಹಳೋಡುವಣ್ಡು ಕುಱಿಂಜಿಮರುಳಿಶೈಪಾಡುಮ್ ವೇಙ್ಗಡತ್ತು

ಅಱವನಾಯಹಱ್ ಕಿನ್ಱಡಿಮೈತ್ತೊೞಿಲ್ ಪೂಣ್ಡಾಯೇ



ಉಱವು=ಬಂಧುಗಳು, ಶುಟ್ರಮ್=ಇಷ್ಟರು, ಎನ್ಱು=ಎಂದು, ಒನ್ಱು=ಒಬ್ಬರನ್ನೂ, ಇಲಾ=ಇಲ್ಲದ, ಒರುವನ್=ಒಬ್ಬನು, ಉಹನ್ ದವರ್=ತನ್ನನ್ನು ಆಶಿಸಿದವರ, ಮಣ್=ಭೂಮಿಯ, ಮಿಶೈ=ಅನುಭವವನ್ನು ಕೊಡುವ, ಪಿಱವಿಯೇ=ಜನ್ಮವನ್ನೇ\(ಹುಟ್ಟುವಿಕೆಯನ್ನೇ\), ಕೆಡುಪ್ಪಾನ್=ನಾಶಪಡಿಸುವನು, ಅದುಕಣ್ಡು=ಅದನ್ನು ಕಂಡು, ಎನ್ ನೆಂಜಮ್ ಎನ್ಬಾಯ್=ನನ್ನ ಮನಸ್ಸು ಎಂಬುದೇ, ಕುಱವರ್ ಮಾದರ್ಹಳೋಡು=ಕುರವ ಸ್ತ್ರೀಯರೊಡನೆ



೩

ವಣ್ಡು=ದುಂಬಿಗಳು, ಕುಱಿಂಜಿ=ಪ್ರೇಮದಿಂದ, ಮರುಳ್ ಇಶೈ=ಆಶ್ಚರ್ಯಕರವಾದ,ಚಿತ್ರವಿಚಿತ್ರವಾದ ಗಾನವನ್ನು, ಪಾಡುಮ್=ಹಾಡುತ್ತಿರುವಂಥ, ವೇಙ್ಗಡತ್ತು=ತಿರುವೆಂಕಟಗಿರಿಯು, ಅಱವನ್=ಪರಮಧರ್ಮಿಷ್ಠನಾದ, ನಾಯಕಱ್ ಕು=ಒಡೆಯನಿಗೆ, ಇನ್ಱು=ಇಂದು, ಅಡಿಮೈ=ದಾಸ್ಯದ, ತೊೞಿಲ್=ಕಾರ್ಯದಲ್ಲಿ, ಪೂಣ್ಡಾಯೇ=ತೊಡಗಿದೆಯಲ್ಲಾ\!



ನೆಂಟರು ಇಷ್ಟರು ಮಿತ್ರರು ಎಂಬುವರೊಬ್ಬರೂ ಇಲ್ಲದ ಒಬ್ಬನು ತನ್ನನ್ನು ಆಶಿಸಿದವರ ಭೂಮಿಯ ಅನುಭವವನ್ನು ಕೊಡುವ ಹುಟ್ಟುವಿಕೆಯನ್ನೇ ನಾಶಪಡಿಸುವುದನ್ನು ಕಂಡು ನನ್ನ ಮನಸ್ಸು ಎಂಬುದೇ, ಕುರವ ಸ್ತ್ರೀಯರೊಡನೆ ದುಂಬಿಗಳು ಪ್ರೇಮದಿಂದ ಚಿತ್ರವಿಚಿತ್ರವಾದ ಗಾನವನ್ನು ಹಾಡುತ್ತಿರುವಂಥ ತಿರುವೆಂಕಟಗಿರಿಯ ಪರಮ ಧರ್ಮಿಷ್ಠನಾದ ಒಡೆಯನಿಗೆ ಇಂದು ದಾಸ್ಯದ ಕಾರ್ಯದಲ್ಲಿ ತೊಡಗಿದೆಯಲ್ಲ\!\(ತೊಡಗಿರುವೆಯಲ್ಲವೇ?\)\(೨\)



ಭಗವಂತನ ಕೆಲವು ವಿಶಿಷ್ಟ ಗುಣಗಳನ್ನು ಆೞ್ವಾರರು ಹೇಳುತ್ತಾರೆ: ಭಗವಂತನು ಒಬ್ಬನೇ. ಅವನು ಸರ್ವಸ್ವತಂತ್ರ. ಅವನಿಗೆ ಸಂಸಾರದ ಬಂಧನವಿಲ್ಲ. ಯಾವ ಬಂಧನವೂ ಇಲ್ಲ. ಅವನಿಗೆ ಸೃಷ್ಟಿಯಲ್ಲಿ ಎಲ್ಲರೂ ಸಮ. ಯಾರು ಅವನನ್ನು ಆಶ್ರಯಿಸುತ್ತಾರೋ ಅವರು ಯಾರೇ ಆಗಿರಲಿ, ಹೇಗೇ ಇರಲಿ, ಅವನನ್ನು ಹುಟ್ಟು-ಸಾವು ಎಂಬ ಭಯಂಕರವಾದ ಬಂಧನದಿಂದ ಬಿಡಿಸಿ, ಅಮರರನ್ನಾಗಿಸುತ್ತಾನೆ. ಭಗವಂತನು ಪರಮಧರ್ಮಿಷ್ಠ. ಅವನು ವಾತ್ಸಲ್ಯಮೂರ್ತಿಯೇ. ಭಕ್ತಿಯಿಂದ ಯಾರು ಏನನ್ನು ಸಮರ್ಪಿಸಿದರೂ ಅದನ್ನು ಅವನು ಆದರದಿಂದ ಸ್ವೀಕರಿಸುತ್ತಾನೆ.



ಆ ಕೃಪಾನಿಧಿಯಾದ ಭಗವಂತನು ಈಗ ತಿರುವೆಂಕಟಗಿರಿಯಲ್ಲಿ ನೆಲಸಿದ್ದಾನೆ. ಅವನ ಕಾರುಣ್ಯವನ್ನೂ ವಾತ್ಸಲ್ಯವನ್ನೂ ಎಷ್ಟೆನ್ನೋಣ. ವೆಂಕಟಗಿರಿಯಲ್ಲಿ ವಾಸಿಸುವ ಕುರವ ಸ್ತ್ರೀಯರು ತಮ್ಮ ಶುದ್ಧವಾದ ಸರಳ ಹೃದಯದಿಂದ ಹೊಮ್ಮಿಸುವ ಚಿತ್ರವಿಚಿತ್ರವಾದ ಗಾನವನ್ನೂ, ಬೆಟ್ಟದಲ್ಲಿ ಎಲ್ಲೆಲ್ಲೂ ತುಂಬಿರುವ ತೋಪುಗಳಲ್ಲಿ ದುಂಬಿಗಳು ತುಂಬಿಕೊಂಡು ಹಾಡುವ ಗಾನವನ್ನೂ ಸಹ ಭಗವಂತನು ವಿಶ್ವಾಸದಿಂದ ಸ್ವೀಕರಿಸುವನು. ಈ ಎರಡುಬಗೆಯ ವಿಚಿತ್ರ ಗಾನವೂ ಭಗವಂತನಿಗೆ ಸಮನಾಗಿ ಭೋಗುಅವಾಗಿರುತ್ತದೆ. ಆೞ್ವಾರರು ತಮ್ಮ ಮನಸ್ಸಿಗೆ ಹಿತವಚನವನ್ನು ಹೇಳುತ್ತಾರೆ:” ಎಲೆ ನನ್ನ ಮನಸ್ಸೇ ನೀನು ಇಂದಿನಿಂದಲೇ ಸ್ವಾಮಿಗೆ ದಾಸ್ಯಮಾಡುವ ಕಾರ್ಯದಲ್ಲಿ ಒಮ್ಮನದಿಂದ ತೊಡಗು. ಅದರಿಂದ ನಿನಗೆ ಎಲ್ಲ ಬಗೆಯ ಶ್ರೇಯಸ್ಸೂ ಉಂಟಾಗುವುದು.



“ಮಣ್ ಮಿಶೈ ಪಿಱವಿಯೈ ಕೆಡುಪ್ಪಾನ್”- ಎಂಬುದಕ್ಕೆ ಮಣ್ಣನ್ನೇ ಆಹಾರವಾಗಿ ಉಳ್ಳ ಈ ಹುಟ್ಟುವಿಕೆಯನ್ನು ನಾಶಪಡಿಸುವನ” ಎಂದು ಅರ್ಥಮಾಡಲಾಗುತ್ತದೆ. ಈ ದೇಹ ಮಣ್ಣಿನಿಂದಲೇ ಆದದ್ದು. ಮಣ್ಣಿನ ಬೇರೆಬೇರೆ ರೂಪಗಳಾಗಿರುವ ಆಹಾರವನ್ನುಂಡು ಬೆಳೆಯುತ್ತದೆ. ಕಡೆಗೆ ಮಣ್ಣಿನಲ್ಲಿ ಹೂಳಲ್ಪಟ್ಟು, ಮಣ್ಣಾಗಿ ಹೋಗುತ್ತದೆ. ಈ ಹುಟ್ಟುವಿಕೆಗೆ ಸದಾ ಹಿಂಬಾಲಿಸುತ್ತಿರುವುದು ಸಾವು. ಹುಟ್ಟು-ಸಾವುಗಳನ್ನು ನಿವಾರಿಸಿ ಅಮರತ್ವವನ್ನು ನೀಡುವ ದಯಾಮಯನೇ ಭಗವಂತ.



೪

೩.ಇಣ್ಡೈಯಾಯಿನ ಕೊಣ್ಡುತೊಣ್ಡರ್ಹಳೇತ್ತುವಾರುಱವೋಡುಮ್ ವಾನಿಡೈ

ಕ್ಕೊಣ್ಡುಪೋಯಿಡವುಮದು ಕಣ್ಡೆನನೆಂಜಮೆನ್ಬಾಯ್

ವಣ್ಡುವಾೞ್ ವಡವೇಙ್ಗಡಮಲೈ ಕೋಯಿಲ್ ಕೊಣ್ಡದನೋಡುಮ್, ಮೀಮಿಶೈ

ಅಣ್ಡಮಾಣ್ಡಿರುಪ್ಪಾಱ್ ಕಡಿಮೈತ್ತೊೞಿಲ್ ಪೂಣ್ಡಾಯೇ

ಇಣ್ಡೈ ಆಯಿನ=ಹೂವಿನ ಹಾರಗಳನ್ನು, ಕೊಣ್ಡು=ಎತ್ತಿಕೊಂಡು, ತೊಣ್ಡರ್ಹಳ್=ಭಕ್ತರು, ಏತ್ತುವಾರ್=ಸ್ತುತಿಸುತ್ತಿರುವವರು, ಉಱವೋಡುಮ್=ಅವರ ಬಂಧುಬಳಗಗೊಳನೆ, ವಾನಿಡೈ=ಪರಮಪದಕ್ಕೆ, ಕೊಣ್ಡುಪೋಯ್=ತೆಗೆದುಕೊಂಡು ಹೋಗಿ, ಇಡುಮ್ ಅದುಕಣ್ಡು=ಇಡುವುದನ್ನು ಕಂಡು, ಎನ್ ನೆಂಜಮ್ ಎನ್ಬಾಯ್=ನನ್ನ ಮನಸ್ಸು ಎಂಬುದೇ, ವಣ್ಡುವಾೞ್=ದುಂಬಿಗಳು ಬಾಳುವ, ವಡವೇಙ್ಗಡಮಲೈ=ಉತ್ತರ ದಿಕ್ಕಿನಲ್ಲಿರುವ ತಿರುವೆಂಕಟಗಿರಿಯಲ್ಲಿ, ಕೋಯಿಲ್ ಕೊಣ್ಡು=\(ದೇವ\)ನಿವಾಸವನ್ನಾಗಿ ಮಾಡಿಕೊಂಡು, ಅದನೋಡುಮ್=ಇಡಿಯ ವೆಂಕಟಾಚಲವನ್ನೇ, ಮೀಮಿಶೈ ಅಣ್ಡಮ್=\(ಅಮರರ\)ಊರ್ಧ್ವಲೋಕವವಾಗಿ ಮಾಡಿ, ಆಣ್ಡು=ಒಡೆತನ ಮಾಡುತ್ತಾ, ಇರುಪ್ಪಾಱ್ ಕು=ಇರುವ ಸ್ವಾಮಿಗೆ, ಅಡಿಮೈ=ಸೇವೆಯ, ತೊೞಿಲ್=ಕಾರ್ಯದಲ್ಲಿ, ಪೂಣ್ಡಾಯೇ=ತೊಡಗುವೆಯಲ್ಲವೇ?\(ತೊಡಗಿರುವೆ\)



ಹೂವಿನ ಹಾರಗಳನ್ನು ಹಿಡಿದು \(ಭಗವಂತನ ಬಳಿ ನಿಂತು\) ಸ್ತುತಿಸುವ ಭಕ್ತರನ್ನೂ ಅವರ ಬಂಧುಬಳಗಗಳನ್ನೂ ಪರಮಪದದಲ್ಲಿ ವಾಸಿಸುವಂತೆ ಮಾಡುವುದನ್ನೂ ಕಂಡು ನನ್ನ ಮನಸ್ಸು ಎಂಬುದೇ\! ದುಂಬಿಗಳು ಬಾಳುವ ಉತ್ತರದ ತಿರುವೆಂಕಟಗಿರಿಯಲ್ಲಿ ನೆಲೆಸಿ ಇಡಿಯ ವೆಂಕಟಗಿರಿಯನ್ನೇ ಅಮರರ ಲೋಕವನ್ನಾಗಿಸಿ, ಒಡೆತನ ಮಾಡುತ್ತಾ ಇರುವ ಸ್ವಾಮಿಗೆ ದಾಸ್ಯದ ಕಾರ್ಯದಲ್ಲಿ ತೊಡಗುವೆಯಲ್ಲವೇ?\(೩\)



ಭಗವಂತನ ಸೌಜನ್ಯ ಎಷ್ಟು ಹಿರಿದು\! ಎಷ್ಟು ವ್ಯಾಪಕವಾದದ್ದು\! ಈ ವಿಷಯವನ್ನು ಕುರಿತು ಆೞ್ವಾರರು ಬಲುಸೊಗಸಾಗಿ ಈ ಪಾಶುರದಲ್ಲಿ ವಿವರಿಸಿದ್ದಾರೆ. ಭಗವಂತನನ್ನು ಸೇರಲೇಬೇಕೆಂದು ಹಟತೊಟ್ಟು, ಅವನಿಗೆ ಯಾವುದಾದರೊಂದು ಬಗೆಯಲ್ಲಿ ಸೇವೆಯನ್ನು ಹೃತ್ಪೂರ್ವಕವಾಗಿ ಸಲ್ಲಿಸುವ ಭಕ್ತರ ವಿಷಯದಲ್ಲಿ ಭಗವಂತನಿಗೆ ಅತಿಶಯವಾದ ವಾತ್ಸಲ್ಯ. ಅವನನ್ನು ತನ್ನ ದಾಸನೆಂದು ಸ್ವೀಕರಿಸುವುದು ಮಾತ್ರವಲ್ಲದೆ, ಸ್ವಾಮಿಯು ಅವನ ಬಂಧುವರ್ಗದವನೇ ಉದ್ಧರಿಸುತ್ತಾನೆ. ಒಂದು ನಿದರ್ಶನವೆಂಬಂತೆ, ಯಾವುದಾದರೂ ಒಂದು ಪವಿತ್ರಕ್ಷೇತ್ರದಲ್ಲಿ ಭಗವಂತನ ಸನ್ನಿಧಿಯಲ್ಲಿ, ನಿರ್ಮಲವಾದ ಮನಸ್ಸಿನಿಂದ ಹೂವಿನ ಹಾರವನ್ನು ಹಿಡಿದು, ನಿಂತು ಅವನನ್ನು ಸ್ತೋತ್ರಮಾಡುತ್ತಾ, ಅದನ್ನು ಸಮರ್ಪಿಸಿದರೆ, ಸ್ವಾಮಿಯು ಅವನನ್ನು ತನ್ನವನನ್ನಾಗಿ ಮಾಡಿಕೊಳ್ಳುವುದು ಮಾತ್ರವಲ್ಲ, ಅವನ ಬಂಧುಬಳಗದವರನ್ನೆಲ್ಲಾ ಉದ್ಧರಿಸುತ್ತಾನೆ. ತಿರುವೆಂಕಟಗಿರಿಯಲ್ಲಿ ಭಗವಂತನು ನಿತ್ಯವಾಸ ಮಾಡುತ್ತಿದ್ದಾನೆ. ಅವನ ಕೃಪೆ ಎಷ್ಟು ಹಿರಿದು ಎಂಬುದಕ್ಕೆ ನಿದರ್ಶನವೆಂಬಂತೆ ಅಲ್ಲಿ ವಾಸಿಸುವ ಪಶುಪಕ್ಷಿ ಕ್ರಿಮಿಕೀಟಾದಿಗಳನ್ನೆಲ್ಲಾ ಸ್ವಾಮಿಯು ಉದ್ಧರಿಸುವನು. ತಿರುವೆಂಖಟಗಿರಿಯನ್ನೇ ತನ್ನ ಲೋಕವಾದ ಪರಮಪದವನ್ನಾಗಿ ಮಾಡಿಕೊಂಡು, ಅದನ್ನು ಮತ್ತು ತನ್ನ ಪರಮಪದವನ್ನು ಒಟ್ಟಾಗಿ ಒಡೆತನ ಮಾಡುತ್ತಿದ್ದಾನೆ. ತಿರುಮಲೆಯಲ್ಲಿ ವಾಸಿಸುವ ಜಂತುಗಳೂ ಸಹ ಎಷ್ಟು ಪುಣ್ಯಶಾಲಿಗಳು\!



ಆೞ್ವಾರರು ಹೇಳುತ್ತಾರೆ: ಎಲೆ ನನ್ನ ಮನಸ್ಸೇ, ಈ ವಿಷಯಗಳನ್ನೆಲ್ಲ ನೀನು ಕಂಡುಕೊಂಡ ಬಳಿಕ, ನೀನೂ ಸಹ ಭಗವಂತನಿಗೆ ದಾಸ್ಯದ ಕಾರ್ಯದಲ್ಲಿ



೫

ತೊಡಗಬೇಡವೇ? ಹಾಗೆ ಇಂದಿನಿಂದಲೇ ಮಾಡು. ಇದರಿಂದಲೇ ನಿನಗೆ ಶ್ರೇಯಸ್ಸು.



೪.ಪಾವಿಯಾದು ಶೆಯ್ದಾಯೆನ್ ನೆಂಜಮೇ\! ಪಣ್ಡುತೊಣ್ಡು ಶೆಯ್ದಾರೈ, ಮಣ್ ಮಿಶೈ

ಮೇವಿಯಾಟ್ಕೊಣ್ಡು ಪೋಯ್ ವಿಶುಮ್ಬೇಱವೈಕ್ಕೂವೆನ್ದೈ

ಕೋವಿನಾಯಹನ್ ಕೊಣ್ಡಲುನ್ದುಯರ್ ವೇಙ್ಗಡಮಲೈಯಾಣ್ಡು, ವಾನವರ್

ಆವಿಯಾಯಿರುಪ್ಪಾಱ್ ಕ್ಕಡಿಮೈತ್ತೊೞಿಲ್ ಪೂಣ್ಡಾಯೇ

ಪಾವಿಯಾದು=ಭಾವಿಸದಂತೆ\(ಚಿಂತಿಸದಂತೆ\), ಶೆಯ್ದಾಯ್= ಮಾಡಿದೆ, ಎನ್ ನೆಂಜಮೇ=ನನ್ನ ಮನಸ್ಸೇ, ಪಣ್ಡು=ಹಿಂದೆ, ತೊಣ್ಡು ಶೆಯ್ದಾರೈ=ದಾಸ್ಯವನ್ನು ಮಾಡಿದವರನ್ನು, ಮಣ್ ಮಿಶೈ ಮೇವಿ=ಭೂಲೋಕದಲ್ಲಿ ನೆಲಸಿ, ಆಟ್ಕೊಣ್ಡು=ಅವರ ಸೇವೆಯನ್ನು ಸ್ವೀಕರಿಸಿ, ಪೋಯ್=ಹೋಗಿ, ವಿಶುಮ್ಬು ಏಱವೈಕ್ಕುಮ್=ಪರಮಪದವನ್ನು ಏರಿಸುವಂಥ, ಎನ್ದಾಯ್=ನನ್ನ ತಂದೆಯೂ, ಕೋವಿನಾಯಹನ್=ಗೋಪಿಯರ ನಾಯಕನೂ, ಕೊಣ್ಡಲ್=ಮೋಡಗಳು, ಉನ್ದು=ತಳ್ಳುವಂಥ, ಉಯರ್=ಉನ್ನತವಾದ, ವೇಙ್ಗಡಮ್ ಮಲೈ=ತಿರುವೆಂಕಟಗಿರಿಯನ್ನು, ಆಣ್ಡು=ಆಳುತ್ತ, ವಾನವರ್=ನಿತ್ಯಸೂರಿಗಳ, ಆವಿಯಾಯ್=ಪ್ರಾಣವಾಗಿ, ಇರುಪ್ಪಾಱ್ ಕು=ಇರುವವನಿಗೆ, ಅಡಿಮೈ=ದಾಸ್ಯದ, ತೊೞಿಲ್=ಕಾರ್ಯದಲ್ಲಿ, ಪೂಣ್ಡಾಯೇ=ತೊಡಗುವೆಯಲ್ಲವೇ?



ನನ್ನನ್ನು ಚಿಂತಿಸದಂತೆ ಮಾಡಿರುವೆ, ನನ್ನ ಮನಸ್ಸೇ, ಹಿಂದೆಯೇ ಭೂಲೋಕದಲ್ಲಿ ನೆಲಸಿ ದಾಸ್ಯ ನಡಸಿದವರ ಸೇವೆಯನ್ನು ಸ್ವೀಕರಿಸಿ ಅವರನ್ನು ಪರಮಪದಕ್ಕೆ ಏರಿಸುವಂಥ ನನ್ನ ತಂದೆಯೂ, ಗೋಪಿಯರ ನಾಯಕನೂ, ಮೋಡಗಳು ತಳ್ಳುವಂಥ ಉನ್ನತವಾದ ತಿರುವೆಂಕಟಗಿರಿಯನ್ನು ಆಳುತ್ತ ನಿತ್ಯಸೂರಿಗಳ ಪ್ರಾಣವಾಗಿರುವ ಸ್ವಾಮಿಯ ದಾಸ್ಯದ ಕಾರ್ಯದಲ್ಲಿ ತೊಡಗುವೆಯಲ್ಲವೇ?\(೪\)



ಆೞ್ವಾರರು ಹೇಳುತ್ತಾರೆ” ಎಲೆ ನನ್ನ ಮನಸ್ಸೇ, ಭಗವಂತನ ಕಾರುಣ್ಯ ಎಷ್ಟು ಹಿರಿದು\! ಬಹಳ ಹಿಂದಿನ ಕಾಲದಿಂದಲೇ ಸ್ವಾಮಿಯು ಭೂಲೋಕದ ಭಕ್ತಜನರ ಸೇವೆಯನ್ನು ಸ್ವೀಕರಿಸುತ್ತಾ, ಅವರನ್ನು ಅನುಗ್ರಹಿಸಿ, ಅಮರರನ್ನಾಗಿಸಿ, ಪರಮಪದಕ್ಕೆ ಏರಿಸುವುದಕ್ಕಾಗಿಯೇ ಅವನು ಭೂಲೋಕದಲ್ಲಿ ಬಂದು ನೆಲಸಿರುವುದು. ಅವನನ್ನೇ ಸರ್ವಸ್ವವೆಂದು ನಂಬಿ ಪ್ರೇಮಿಸಿದ ಗೋಪಿಯರ ನಾಯಕನಲ್ಲವೇ ಅವನು? ಈಗ ಅವನು ಮುಗಿಲು ಮುಟ್ಟೂವಷ್ಟು ಉನ್ನತವಾದ ಶಿಖರವುಳ್ಳ ತಿರುವೆಂಕಟಾಚಲದಲ್ಲಿ ನೆಲಸಿದ್ದಾನೆ. ಅಮರರೆಲ್ಲರ ಆತ್ಮವೇ ಅವನು. ಮನಸ್ಸೇ, ನೀನು ಆ ಪರಮಕೃಪಾಳುವಾದ ಆ ಭಗವಂತನ ಸೇವೆಯಲ್ಲಿ ತೊಡಗಿದ್ದೀಯೆ. ಅವನ ಸೇವೆಯನ್ನು ಒಮ್ಮನದಿಂದ ಮಾಡುತ್ತಿದ್ದೀಯೆ. ನೀನು ಹೀಗೆ ತೊಡಗಿರುವುದರಿಂದ, ಭಗವಂತನನ್ನು ಒಲಿಸಿಕೊಳ್ಳಬೇಕೆಂಬ ಚಿಂತಯೇ ನನಗೆ ಇಲ್ಲದಂತೆ ಮಾಡಿದ್ದೀಯೆ. ಇದರಿಂದ ನಿನಗೂ ನನಗೂ ಶ್ರೇಯಸ್ಸು\!



೬

೫.ಪೊಙ್ಗುಪೋದಿಯುಮ್ ಪಿಣ್ಡಿಯುಮುಡೈಪುತ್ತರ್ ನೋನ್ಬಿಯರ್ ಪುಳ್ಳಿಯುಳ್ಳುಱೈ

ತಙ್ಗಳ್ ತೇವರುಮ್ ತಾಙ್ಗಳುಮೇಯಾಹ ಎನ್ನೆಂಜಮೆನ್ಬಾಯ್

ಎಙ್ಗುಮ್ ವಾನವರ್ ತಾನವರ್ ನಿಱೈನ್ದೇತ್ತುಮ್ ವೇಙ್ಗಡಮ್ ಮೇವಿನಿನ್ಱರುಳ್

ಅಙ್ಗಣಾಯಹಱ್ ಕಿನ್ಱಡಿಮೈತ್ತೊೞಿಲ್ ಪೂಣ್ಡಾಯೇ



ಪೊಙ್ಗು=ವೃದ್ಧಿಯಾಗುವ, ಪೋದಿಯುಮ್=ಬೋಧಿವೃಕ್ಷವನ್ನೂ, ಪಿಣ್ಡಿಯುಮ್=ಅಶೋಕವೃಕ್ಷವನ್ನೂ, ಉಡೈ=ಉಳ್ಳ, ಪುತ್ತರ್=ಬುದ್ಧರೂ, ನೋಮ್ಬಿಯರ್=ವ್ರತಾಚಾರಿಗಳಾದ ಜೈನರೂ, ಪುಳ್ಳಿಯುಳ್= ತಮ್ಮತಮ್ಮ ಅಭಿಪ್ರಾಯಗಳಲ್ಲಿ\(ಗೌರವದಲ್ಲಿ\) ಉಱೈ=ನೆಲಸಿರುವ, ತಙ್ಗಳ್=ತಮ್ಮತಮ್ಮ, ತೇವರುಮ್=ದೇವರೂ, ತಾಙ್ಗಳುಮೇ=ತಾವೂ\(ತಾವೂ ಮಾತ್ರವೇ\) ಆಹ=ಆದ್ದರಿಂದ, ಎನ್ ನೆಂಜಮ್ ಎನ್ಬಾಯ್= ನನ್ನ ಮನಸ್ಸು ಎಂಬುದೇ, ಎಙ್ಗುಮ್=ಎಲ್ಲೆಲ್ಲಿಯೂ, ವಾನವರ್=ಅಮರರೂ, ತಾನವರ್=ಸ್ಥಳದವರೂ\(ಭೂಲೋಕದವರೂ\), ನಿಱೈನ್ದು=ತುಂಬಿಕೊಂಡು, ಏತ್ತುಮ್=ಸ್ತುತಿಸುವ, ವೇಙ್ಗಡಮ್=ತಿರುವೆಂಕಟಗಿರಿಯಲ್ಲಿ, ಮೇವಿ=ನೆಲಸಿ, ನಿನ್ಱು=ಇರುತ್ತಾ, ಅರುಳ್=ಕೃಪೆಮಾಡುವ, ಅನುಗ್ರಹಿಸುವ, ಅಮ್=ಸೊಬಗಿನ, ಕಣ್=ಕಣ್ಣುಗಳುಳ್ಳ, ನಾಯಹಱ್ ಕು=ನಾಯಕನಿಗೆ, ಇನ್ಱು=ಇಂದು, ಅಡಿಮೈ=ದಾಸ್ಯದ, ತೊೞಿಲ್=ಕಾರ್ಯದಲ್ಲಿ, ಪೂಣ್ಡಾಯೇ=ತೊಡಗಿರುವೆಯಲ್ಲ\!\(ತೊಡಗಿರುವೆಯಲ್ಲವೇ\)



ವೃದ್ಧಿಯಾಗುತ್ತಿರುವ ಬೋಧಿವೃಕ್ಷವನ್ನೂ, ಅಶೋಕವೄಕ್ಷವನ್ನೂ ಉಳ್ಳ ಬುದ್ಧರೂ ಜೈನರೂ, ತಮ್ಮ ತಮ್ಮ ಅಭಿಪ್ರಾಯಗಳಲ್ಲಿ \(ಗೌರವದಲ್ಲಿ\) ನೆಲಸಿರುವ ತಮ್ಮತಮ್ಮ ದೇವರೂ ತಾವೂ ಮಾತ್ರವೇ ಆಗಿರುವುದರಿಂದ, ನನ್ನ ಮನಸ್ಸು ಎಂಬುದೇ, ಎಲ್ಲೆಲ್ಲಿಯೂ ಅಮರರೂ ಮಾನವರೂ ತುಂಬಿಕೊಂಡು ಸ್ತುತಿಸುವ ತಿರುವೆಂಕಟಗಿರಿಯಲ್ಲಿ ನೆಲಸಿ ಅನುಗ್ರಹಿಸುವ ಸೊಬಗಿನ ಕಣ್ಣುಗಳ ನಾಯಕನಿಗೆ ಇಂದು ದಾಸ್ಯದ ಕಾರ್ಯದಲ್ಲಿ ತೊಡಗಿರುವೆಯಲ್ಲ\!\(ತೊಡಗುವೆಯಲ್ಲವೇ?\)\(೫\)



ಬೋಧಿವೃಕ್ಷ ಎಂದರೆ ಆಲದಮರ. ಅದು ಬಿಳಲು ಬಿಡೂತ್ತಾ ಎಲ್ಲ ಕಡೆಗೂ ಹರಡಿಕೊಂಡು, ಬೆಳೆಯುತ್ತಾ ಹೋಗುತ್ತದೆ. ಆದ್ದರಿಂದ ಅದು “ವೃದ್ಧಿಯಾಗುತ್ತಿರುವ ಬೋಧಿವೃಕ್ಷ” ಎಂದು ಹೇಳಲಾಗಿದೆ. ಬೋಧಿವೃಕ್ಷದ ಅಡಿಯಲ್ಲಿಯೇ ಗೌತಮಬುದ್ಧನಿಗೆ ಜ್ಞಾನೋದಯ”ವಾದದ್ದು. ಆದ್ದರಿಂದ ಬುದ್ಧನ ಅನುಯಾಯಿಗಳಿಗೆ ಅವನ ಧರ್ಮವನ್ನು ಅನುಸರಿಸುವ ಬೌದ್ಧರಿಗೆ ಬೋಧಿವೃಕ್ಷ ಪವಿತ್ರವಾದದ್ದು.



ಹಾಗೆಯೇ, ಅರ್ಹಂತನು\(ಮಹಾವೀರನು\), ಅಶೋಕವೃಕ್ಷವನ್ನು ಪವಿತ್ರವಾಗಿಸಿದ್ದಾನೆ. ಅವನ ಅನುಯಾಯಿಗಳಾದ ಜೈನರಿಗೆ ಅಶೋಕವೃಕ್ಷವು ಪವಿತ್ರವಾದದ್ದು., ಅವರು ವ್ರತಗಳನ್ನು ಆಚರಿಸುವರಾದ್ದರಿಂದ ಅವರನ್ನು ಆೞ್ವಾರರು “ನೋಮ್ಬಿಯರ್”- “ವ್ರತಾಚಾರಿಗಳು”ಎಂದಿದ್ದಾರೆ.

೭

“ತಮ್ಮ ತಮ್ಮ ದೇವರುಗಳೂ ತಾವೂ ಮಾತ್ರವೇ” ಆಗಿರುವವರು ಬೌದ್ಧರೂ ಜೈನರೂ. ಒಂದು ಬಗೆಯಲ್ಲಿ ಅವರು ತಮ್ಮತಮ್ಮ ಧರ್ಮವನ್ನು ಅನುಸರಿಸುವವರಿಗೆ ಮಾತ್ರವೇ ಹಿತಕಾರಿಗಳು. ಇತರರಿಗೆ ಅವರು ತಟಸ್ಥರು, ಎಂದು ಹೇಳಿದಂತೆ.



ಆದರೆ, ಸನಾತನವಾದ ಭಕ್ತಿಪಂಥದಲ್ಲಿ ಎಲ್ಲ ಜನಕ್ಕೂ ಆಹ್ವಾನವುಂಟು,ಅವಕಾಶವುಂಟು. ಜೈನಬೌದ್ಧರಂತೆ ಅಲ್ಲದೆ, ಸನಾತನಿಗಳ ದೇವರು ಸರ್ವಲೋಕನಾಯಕ. ಮಹಾಕೃಪಾಳು. ಸೊಬಗಿನ ಕಣ್ಣುಗಳುಳ್ಳವನು. ಅವನು ಭೂಲೋಕದಲ್ಲಿ ತಂಗಿರುವ ಸ್ಥಳವೆಂಬುದು, ಮುಗಿಲು ಮುಟ್ಟುವಂಥ ಉನ್ನತವಾದ ಬೆಟ್ಟದ ಶಿಖರದಲ್ಲಿ . ಅಲ್ಲಿ ನೆಲಸಿ, ತನ್ನ ಕೃಪಾಕಟಾಕ್ಷವನ್ನು ಎಲ್ಲೆಡೆಯೂ ಬೀರಿ, ಎಲ್ಲ ಚೇತನರನ್ನೂ ಅಮರರನ್ನಾಗಿಸುವವನು ಅವನು\! ಅವನಿಗೆ ಎಲ್ಲರೂ ಸಮ. ಅವನ ಸೇವೆಯಲ್ಲಿ ತೊಡಗುವುದು ನಿಜಕ್ಕೂ ಬಹಳ ಶ್ರೇಯಸ್ಕರ\! ಆದ್ದರಿಂದಲೇ ಈ ವಿಷಯವನ್ನು ಅರಿತೇ, ಆೞ್ವಾರರು ಹೇಳುತ್ತಾರೆ:”ಎಲೆ ನನ್ನ ಮನಸ್ಸೇ ಪರಮಕೃಪಾಳುವಾದ ತಿರುವೆಂಕಟಾಚಲಪತಿಯ ಸೇವೆಯಲ್ಲಿ ತೊಡಗಿರುವ ನಿನಗೆ ಶ್ರೇಯಸ್ಸು”



ಭಾರತದಲ್ಲಿ ನೆಲಸಿದ್ದ ಸನಾತನ ಧರ್ಮದ ಅನುಯಾಯಿಗಳಿಗೂ, ಹೊಸದಾಗಿ ಹುಟ್ಟಿಬೆಳೆಯುತ್ತಿದ್ದ ಬೌದ್ಧ ಜೈನ ಧರ್ಮಿಗಳಿಗೂ ಪರಸ್ಪರ ಮಾನಸಿಕ, ದೈಹಿಕ ಘರ್ಷಣೆಗಳು ನಡೆಯುತ್ತಿದ್ದವೆಂದು ಹೇಳುವ ನಿದರ್ಶನಗಳು ಚಾರಿತ್ರಿಕವಾಗಿ ಹೇರಳವಾಗಿವೆ. ತನ್ನ ತಮ್ಮ ಧರ್ಮಗಳನ್ನು ಹೊಗಳಿ ಹೇಳುವುದೂ, ಪರಧರ್ಮಗಳನ್ನು ತೆಗಳುವುದೂ ಸಹಜವೇ\! ಆೞ್ವಾರರ ಮಾತಿನಲ್ಲಿ ಅದರ ಸೂಚನೆ ಕಂಡುಬರುತ್ತದೆ. ಆದರೆ, ಅದು ವೈಷಮ್ಯಕ್ಕೆ ಎಡೆಕೊಡುವಂಥಾದ್ದಲ್ಲ. ಸೀಮಿತವಾಗಿ ಬೆಳೆಯುತ್ತಿರುವ ಹೊಸಧರ್ಮಕ್ಕೆ ಬದಲಾಗಿ, ಅನೂಚಾನವಾಗಿ ನಡೆದುಬರುತ್ತಿರುವ ಎಲ್ಲೆಲ್ಲಿಯೂ ಹರಡಿ ಬೆಳೆಯುತ್ತಿರುವ ಪಳಗಿರುವ ಸನಾತನ ಧರ್ಮವನ್ನು ಅವರ ಮನಸ್ಸು ಒಪ್ಪಿಕೊಂಡಿದೆಯಲ್ಲ ಎಂದು ಅವರ ಮಾತಿನ ಧಾಟಿ, ಅಷ್ಟೆ.



“ವಾನವರ್ ತಾನವರ್”- ಎಂಬುದನ್ನು “ಸುರರು ಅಸುರರು”ಎಂದೂ ಹೇಳಬಹುದೆನ್ನಿಸುತ್ತದೆ. ಸಾತ್ತ್ವಿಕವಾಗಿ ಭಕ್ತರಾಗಿ ಭಗವಂತನ ಸೇವೆಯಲ್ಲಿ ನಿರತರಾಗಿ ನಡೆದುಕೊಳ್ಳುವ ಜನರು “ಸುರರು”. ರಾಜಸ, ತಾಮಸ ಸ್ವಭಾವಗಳನ್ನು ಹೊಂದಿ, ಅವುಗಳಲ್ಲಿಯೇ ಮುಳುಗಿ ತೇಲಿ ಆನಂದಿಸುವ ಸಂಸಾರಿಗಳು ಆಸುರೀ ಸ್ವಭಾವದವರಾದ್ದರಿಂದ “ಅಸುರರು”. ಭೂಲೋಕ ವಾಸಿಗಳಾದ ಮಾನವರನ್ನೇ ಹೀಗೆ ವಿಂಗಡಿಸಬಹುದು ಎನ್ನಿಸುತ್ತದೆ. ತಿರುವೆಂಕಟಗಿರಿಯಲ್ಲಿ ಎಲ್ಲ ಬಗೆಯ ಸ್ವಭಾವದ, ಮನೋಭಾವದ ಜನರೂ ಎಲ್ಲ ಕಡೆಗಳಿಂದಲೂ ಬಂದುಸೇರುತ್ತಾರೆ. ಎಲ್ಲರೂ ಸ್ವಾಮಿ ವೆಂಕಟಾಚಲಪತಿಯ ಸೇವೆಯಲ್ಲಿ ತೊಡಗುತ್ತಾರೆ. ಎಲ್ಲರೂ ಆ ದಿವ್ಯಸುಂದರನ ಕೃಪೆಗೆ ಪಾತ್ರರಾಗುತ್ತಾರೆ. ಅದೇ ಆ ಕ್ಷೇತ್ರದ ಮತ್ತು ಅಲ್ಲಿ ನೆಲಸಿರುವ ಸ್ವಾಮಿಯ ಹಿರಿಮೆ\!



೬.ತುವರಿಯಾಡೈಯರ್ ಮಟ್ಟೈಯರ್ ಶಮಣ್ ತೊಣ್ಡರ್ಹಳ್ ಮಣ್ಡಿಯುಣ್ಡುಪಿನ್ನರುಮ್

ತಮರುಮ್ ತಾಙ್ಗಳುಮೇತಡಿಕ್ಕ ಎನ್ನೆಂಜಮೆನ್ಬಾಯ್

ಕವರಿಮಾಕ್ಕಣಮ್ ಶೇರುಮ್ ವೇಙ್ಗಡಮ್ ಕೋಯಿಲ್ ಕೊಣ್ಡಕಣ್ಡಾರ್ ವಿಶುಮ್ಬಿಡೈ

ಅಮರನಾಯಹಱ್ ಕಿನ್ಱಡಿಮೈತ್ತೊೞಿಲ್ ಪೂಣ್ಡಾಯೇ



೮

ತುವರಿ ಆಡೈಯರ್=ಕಾವಿಯ ಬಟ್ಟೆಯವರು, ಮಟ್ಟೈಯರ್=ಬೋಳುತಲೆಯವರು, ಶಮಣ ತೊಣ್ಡರ್ಹಳ್=ಶಮಣರ ಶಿಷ್ಯರು\(ಭಕ್ತರೂ\), ಮಣ್ಡಿ=ಮೇಲೆಬಿದ್ದು, ಉಣ್ಡು=ಪರಿಣಾಮಗಳನ್ನುಂಡು, ಪಿನ್ನರುಮ್= ಆಮೇಲೆಯೂ, ತಮರುಮ್ ತಾಙ್ಗಳುಮ್ ತಡಿಕ್ಕ=ತಾವೂ ತಮ್ಮವರೂ ಬಾಳುಸಾಗಿಸುವುದನ್ನು ಕಂಡು, ಎನ್ ನೆಂಜಮ್ ಎನ್ಬಾಯ್=ನನ್ನ ಮನಸ್ಸು ಎಂಬುದೇ, ಕವರು=ಜಿಂಕೆಗಳ, ಮಾಕಣಮ್=ದೊಡ್ಡ ಹಿಂಡುಗಳು, ಶೇರುಮ್=ಕೂಡಿ ಇರುವ, ವೇಙ್ಗಡಮ್=ತಿರುವೆಂಕಟಗಿರಿಯಲ್ಲಿ, ಕೋಯಿಲ್ ಕೊಣ್ಡ=ದೇವನಿವಾಸ ಮಾಡಿಕೊಂಡಿರುವ, ಕಣ್ ಆರ್=ವಿಶಾಲವಾದ, ವಿಶುಮ್ಬಿಡೈ=ಪರಮಪದದಲ್ಲಿ, ಅಮರ ನಾಹಯಱ್ ಕು=ಅಮರರ ನಾಯಕನಿಗೆ, ಇನ್ಱು=ಇಂದು, ಅಡಿಮೈ=ದಾಸ್ಯದ, ತೊೞಿಲ್=ಕಾರ್ಯದಲ್ಲಿ, ಪೂಣ್ಡಾಯೇ=ತೊಡಗಿರುವೆಯಲ್ಲ\!\(ತೊಡಗುವೆಯಲ್ಲವೇ?\)



ಕಾವಿಯ ಬಟ್ಟೆಯವರು, ಬೋಳುತಲೆಯವರು, ಶಮಣರ ಭಕ್ತರು, ಮೇಲೆ ಬಿದ್ದು ಅದರ ಪರಿಣಾಮಗಳನ್ನುಂಡು, ಆಮೇಲೆಯೂ ತಾವೂ ತಮ್ಮವರೂ ಬಾಳು ಸಾಗಿಸುವುದನ್ನು ಕಂಡು, ನನ್ನ ಮನಸ್ಸು ಎಂಬುದೇ “ಜಿಂಕೆಗಳ ದೊಡ್ಡ ಹಿಂಡುಗಳು ಸೇರುವ\(ಒಟ್ಟುಗೂಡುವ\) ತಿರುವೆಂಕಟಗಿರಿಯಲ್ಲಿ ದೇವನಿವಾಸ ಮಾಡಿಕೊಂಡಿರುವ ವಿಶಾಲವಾದ ಪರಮಪದದಲ್ಲಿ ಅಮರರ ನಾಯಕನಿಗೆ ಇಂದು ದಾಸ್ಯದ ಕಾರ್ಯದಲ್ಲಿ ತೊಡಗಿರುವೆಯಲ್ಲ\! \(ತೊಡಗುವೆಯಲ್ಲವೇ?\)\(೬\)



ಹಿಂದಿನ ಪಾಶುರದ ವಿಷಯವನ್ನು ಇದರಲ್ಲಿ ಮುಮ್ದುವರಿಸಲಾಗುತ್ತಿದೆ: ಕಾವಿಯ ಬಟ್ಟೆಯವರು, ಬೋಳುತಲೆಯವರು, ಶಮಣರ ಭಕ್ತರು- ಇವರೆಲ್ಲರೂ ಸನ್ಯಾಸಿಗಳೇ. ಕಾವಿಯ ಬಟ್ಟೆಯವರನ್ನು ಸನಾತನ ಧರ್ಮಿಗಳಾದ ಸನ್ಯಾಸಿಗಳೆಂದರೆ, ಬೋಳುತಲೆಯವರನ್ನು ಬೌದ್ಧ ಬಿಕ್ಷುಗಳೆಂದೂ, ಶಮಣರ ಭಕ್ತರನ್ನುಜೈನ ಸನ್ಯಾಸಿಗಳೆಂದು ಸೂಚಿಸಲಾಗಿದೆ ಎನ್ನಬಹುದು. ಸನ್ಯಾಸಿ ಎನಿಸಿಕೊಂಡವನು ಆ ಆಶ್ರಮಕ್ಕೆ ಒಳಪಟ್ಟು, ಸರ್ವಸಂಗ ಪರಿತ್ಯಾಗ ಮಾಡಿ, ಸಂಸಾರದ ಗೋಜಿಗೆ ಬೀಳದೆ, ಸದಾ ಶಾಂತಚಿತ್ತರಾಗಿ ಇರಬೇಡವೇ? ಆದರೆ, ಈ ಮೂರು ಧರ್ಮಗಳ ಸನ್ಯಾಸಿಗಳೂ “ನಾನು ಹೆಚ್ಚು ತಾನು ಹೆಚ್ಚು”ಎಂದು, ಒಬ್ಬರ ಮೇಲೊಬ್ಬರು ಬಿದ್ದು, ಕ್ರೂರಿಗಳಾಗಿ ದುಷ್ತರಾಗಿ ವರ್ತಿಸುತ್ತಾರೆ. ಅವರಲ್ಲಿ ಪರಸ್ಪರ ಹೊಡೆದಾಟಗಳಾಗುತ್ತವೆ. ಅವುಗಳ ಫಲವನ್ನು ಅವರು ಅನುಭವಿಸಿದರೂ ಕೂಡ, ವಿವೇಕಗಳಾಗುವುದಿಲ್ಲ. ಮತ್ತೆ ಅವರು ಕೂಡಿಕೊಂಡು, ಇಹಲೋಕದ ಬಾಳ್ವೆಯನ್ನು ನಡಸುತ್ತಾರೆ. ಇದಲ್ಲವೇ ವಿಚಿತ್ರ\!



ತಿರುವೆಂಕಟಗಿರಿಯೆಂಬುದು ಈಗ ವಿಶಾಲವಾದ ಪರಮಪದವಾಗಿದೆ. ಅಲ್ಲಿ ಸುಖಶಾಂತಿಗಳು ತಾಂಡವವಾಡುತ್ತವೆ. ಪರಮಪದದಲ್ಲಿ ನೆಲಸಿರುವ ಅಮರರ ನಾಯಕನಾದ ಭಗವಂತನೇ ಧರೆಗಿಳಿದು ಬಂದು, ತಿರುವೆಂಕಟಗಿರಿಯನ್ನು ತನ್ನ ನಿವಾಸವನ್ನಾಗಿ ಆರಿಸಿಕೊಂಡು, ಮುಗಿಲುಮುಟ್ಟುವ ಅದರ ಶಿಖರದಲ್ಲಿ ನೆಲಸಿದ್ದಾನೆ. ತಿರುವೆಂಕಟಗಿರಿಯಲ್ಲಿ ಎಲ್ಲಿ ನೋಡಿದರೂ ಸಾಧುವಾದ ಪುಕ್ಕಲು ಪ್ರಾಣಿಗಳಾದ ಜಿಂಕೆಗಳು ನಿರ್ಭಯವಾಗಿ ಹಿಂಡು ಹಿಂಡಾಗಿ ಸಂಚರಿಸುತ್ತಿರುತ್ತವೆ.

ಆೞ್ವಾರರು ಹೇಳುತ್ತಾರೆ” ಎಲೆ ನನ್ನ ಮನಸ್ಸೇ, ನೀನು ಈ ಸನ್ಯಾಸಿಗಳ ಕೋಪದ್ವೇಷ ಅಸೂಯೆಗಳ ನಡುವೆ ಸೇರಿಕೊಳ್ಳಲಿಲ್ಲವಲ್ಲ. ಅವರ ವ್ಯಾಪಾರದಲ್ಲಿ



೯

ನೀನೂ ತೊಡಗದೆ, ವಿವೇಕಿಯಾದೆಯಲ್ಲ\! ತಿರುವೆಂಕಟನಾಯಕನಿಗೆ ದಾಸ್ಯ ಮಾಡುವ ಕಾರ್ಯದಲ್ಲಿ ತೊಡಗಿರುವೆಯಲ್ಲ\! ನಿನಗೆ ಶ್ರೇಯಸ್ಸು ತರುವ ಮಾರ್ಗವನ್ನೇ ಹಿಡಿದಿರುವೆಯಲ್ಲ\! ಇದು ನಿನ್ನ ಭಾಗ್ಯವಲ್ಲವೇ?



೭.ತರುಕ್ಕಿನಾಲ್ ಶಮಣ್ ಶೆಯ್ದು ಶೋಱುತಣ್ ತಯಿರಿನಾಲ್ ತಿರಳೈ, ಮಿಡಟ್ರಿಡೈ

ನೆರುಕ್ಕುವಾರಲಕ್ಕಣದುಕಣ್ಡು ಎನ್ ನೆಂಜಮೆನ್ಬಾಯ್

ಮರುಟ್ಕಳ್ ವಣ್ಡುಹಳ್ ಪಾಡುಮ್ ವೇಙ್ಗಡಮ್ ಕೋಯಿಲ್ ಕೊಣ್ಡದನೋಡುಮ್ ವಾನಿಡೈ

ಅರುಕ್ಕನ್ ಮೇವಿನಿಱ್ ಪಾಱ್ ಕಡಿಮೈತ್ತೊೞಿಲ್ ಪೂಣ್ಡಾಯೇ



ತರುಕ್ಕಿನಾಲ್=ತರ್ಕದಿಂದ, ಶಮಣ್ ಶೆಯ್ದು=ಶಮಣರನ್ನಾಗಿ ಮಾಡಿ, ಶೋಱು=ಅನ್ನ ಮತ್ತು ತಣ್ ತಯಿರಿನಾಲ್=ಒಳ್ಳೆಯ ತಂಪಾದ ಮೊಸರಿನಿಂದ, ತಿರಳೈ=ಕವಳಗಳನ್ನು, ಮಿಡಱು ಇಡ=ಗಂಟಲಿನಲ್ಲಿ ತುರುಕಿ, ನೆರುಕ್ಕುವಾರ್=ಹಿಂಸಿಸುವವರ, ಅಲಕ್ಕಣ್ ಅದು ಕಣ್ಡು=ಕಷ್ಟದುಃಖಗಳನ್ನು ಕಂಡು, ಎನ್ ನೆಂಜಮ್ ಎನ್ಬಾಯ್=ನನ್ನ ಮನಸ್ಸು ಎಂಬುದೇ=ಮರುಟ್ಕಳ್=ಚಿತ್ರವಿಚಿತ್ರವಾದ ಗಾನಗಳನ್ನು, ವಣ್ಡುಹಳ್=ದುಂಬಿಗಳು, ಪಾಡುಮ್=ಹಾಡುವಂಥ, ವೇಙ್ಗಡಮ್=ತಿರುವೆಂಕಟಗಿರಿಯನ್ನು, ಕೋಯಿಲ್ ಕೊಣ್ಡು=ಪವಿತ್ರವಾದ ದೇವಾಲಯವನ್ನಾಗಿಸಿ, ಅದನೋಡುಮ್=ಅದರೊಡನೆ, ವಾನಿಡೈ=ಆಕಾಶದಲ್ಲಿ, ಅರುಕ್ಕನ್=ಸೂರ್ಯನಲ್ಲಿ, ಮೇವಿ=ನೆಲಸಿ, ನಿಱ್ ಪಾಱ್ಕು=ಇರುವವನಿಗೆ\(ಸ್ವಾಮಿಗೆ\), ಅಡಿಮೈತೊೞಿಲ್ ಪೂಣ್ಡಾಯೇ=ಸೇವಾಕಾರ್ಯದಲ್ಲಿ ತೊಡಗಿರುವೆಯಲ್ಲ\!\(ತೊಡಗುವೆಯಲ್ಲವೇ?\)



ತರ್ಕದಿಂದ ಶಮಣರನ್ನಾಗಿ ಮಾಡಿ, ತಂಪಾದ ಮೊಸರು ಅನ್ನದ ಕವಳಗಳನ್ನು ಗಂಟಲಲ್ಲಿ ತುರುಕಿ ಹಿಂಸಿಸುವವರ ಕಷ್ಟದುಃಖಗಳನ್ನು ಕಂಡು, ನನ್ನ ಮನಸ್ಸು ಎಂಬುದೇ, ಚಿತ್ರವಿಚಿತ್ರವಾಗಿ ಗಾನಗಳನ್ನು ದುಂಬಿಗಳು ಹಾಡುತ್ತಿರುವ ತಿರುವೆಂಕಟಗಿರಿಯನ್ನೇ ದಿವ್ಯವಾದ ದೇವನಿಲಯವನ್ನಾಗಿಸಿ ಅದರೊಡನೆ, ಆಕಾಶದಲ್ಲಿ \(ಮೆರೆಯುವ\)ಸೂರ್ಯನಲ್ಲಿ ನೆಲಸಿರುವ ಸ್ವಾಮಿಯ ಸೇವಾಕಾರ್ಯದಲ್ಲಿ ತೊಡಗಿರುವೆಯಲ್ಲ\!\(ತೊಡಗುವೆಯಲ್ಲವೇ?\)\(೭\)



ಜೈನಧರ್ಮದಲ್ಲಿ ಶಮಣರಿಗೆ ದೀಕ್ಷೆಕೊಡುವ ವಿಷಯದಲ್ಲಿ ವಿವರಣೆ ಇಲ್ಲಿದೆ. ಅದಕ್ಕೆ ಪಡುವ ಕಷ್ಟಕ್ಕೆ ಬದಲಾಗಿ ಮನಸ್ಸನ್ನು ಪವಿತ್ರಕ್ಷೇತ್ರಗಳಲ್ಲಿ ನೆಲಸಿರುವ ಸರ್ವೇಶ್ವರನ ಸೇವೆಯಲ್ಲಿ ತೊಡಗುವುದು ಶ್ರೇಯಸ್ಕರ.

ಸೂರ್ಯಮಂಡಲದ ನಡುವೆ ವಿರಾಜಿಸುವ ಶ್ರೀಮನ್ನಾರಾಯಣನೇ ಈಗ ದುಂಬಿಗಳ ಗಾನದಿಂದ ತುಂಬಿರುವ ತಿರುವೆಂಕಟಗಿರಿಯನ್ನು ತನ್ನ ನಿವಾಸಸ್ಥಾನವನ್ನಾಗಿ ಮಾಡಿಕೊಂಡಿದ್ದಾನೆ. ಅಲ್ಲಿಗೆ ತೆರಳಿ ಅವನ ಸೇವೆಯಲ್ಲಿ ತೊಡಗಬೇಕೆಂದು ಆೞ್ವಾರರು ತಮ್ಮ ಮನಸ್ಸನ್ನು ಹುರಿದುಂಬಿಸುತ್ತಾರೆ.



೧೦

೮.ಶೇಯನಣಿಯನ್ ಶಿಱಿಯನ್ ಪೆರಿಯನೆನ್ಬದುಮ್ ಶಿಲರ್ ಪೇಶಕೇಟ್ಟಿರುನ್ದ

ದೇ, ಎನ್ ನೆಂಜಮೆನ್ಬಾಯ್\! ಎನಕ್ಕೊನ್ಱುಶೊಲ್ಲಾದೇ

ವೇಯಹಳ್ ನಿನ್ಱು ವೆಣ್ ಮುತ್ತಮೇ ಶೊರಿ ವೇಙ್ಗಡಮಲೈ ಕೋಯಿಲ್ ಮೇವಿಯ

ಆಯರ್ ನಾಯಹಱ್ ಕಿನ್ಱಡಿಮೈತ್ತೊೞಿಲ್ ಪೂಣ್ಡಾಯೇ



ಶೇಯನ್=ಅನಂತದೂರದಲ್ಲಿರುವವನು, ಅಣಿಯನ್=ಅತಿ ಸಮೀಪದಲ್ಲಿರುವವನು, ಶಿಱಿಯನ್=ಬಹಳ ಸಣ್ಣವನು\(ಕಿರಿಯನು\), ಪೆರಿಯನ್=ಹಿರಿಯನು\(ಬಹಳ ದೊಡ್ಡವನು\)ಎನ್ಬದುಮ್=ಎಂಬುದಾಗಿಯೂ, ಶಿಲರ್=ಕೆಲವರು, ಪೇಶ=ಹೇಳುವುದನ್ನು, ಕೇಟ್ಟಿರುನ್ದೇ=ಕೇಳಿರುವುದರಿಂದಲೇ, ಎನ್ ನೆಂಜಮ್ ಎನ್ಬಾಯ್=ನನ್ನ ಮನಸ್ಸು ಎಂಬುದೇ, ಎನಕ್ಕು=ನನಗೆ, ಒನ್ಱು=ಒಂದನ್ನೂ, ಶೊಲ್ಲಾದೇ=ಹೇಳದೆಯೇ, ವೇಯ್ ಹಳ್=ಬಿದಿರು ಮೆಳೆಗಳು, ನಿನ್ಱು=ಬೆಳೆದುನಿಂತು. ವೆಣ್=ಬಿಳಿಯ, ಮುತ್ತಮ್=ಮುತ್ತುಗಳನ್ನು ಶೋರಿ=ಸುರಿಸುವ, ವೇಙ್ಗಡಮ್ ಮಲೈ=ತಿರುವೆಂಕಟಗಿರಿಯಲ್ಲಿ, ಕೋಯಿಲ್ ಮೇವಿಯ=ದೇವನಿಲಯದಲ್ಲಿ ನೆಲಸಿರುವ, ಆಯರ್ ನಾಯಹಱ್ ಕು=ಗೋವಳರ ನಾಯಕನಿಗೆ, ಇನ್ಱು=ಇಂದು, ಅಡಿಮೈ=ಸೇವೆಯ, ತೊೞಿಲ್=ಕಾರ್ಯದಲ್ಲಿ, ಪೂಣ್ಡಾಯೇ= ಪೂಣ್ಡಾಯೇ=ತೊಡಗಿರುವೆಯಲ್ಲ\!\(ತೊಡಗುವೆಯಲ್ಲವೇ?\)



ಭಗವಂತನನ್ನು “ಅನಂತ ದೂರದಲ್ಲಿರುವವನು”, “ಅತಿ ಸಮೀಪದಲ್ಲಿರುವವನು”, “ಅತ್ಯಂತ ಸಣ್ಣವನು”, “ಬಹಳ ದೊಡ್ಡವನು”ಎಂದು ಕೆಲವರು ಹೇಳುವುದನ್ನು ಕೇಳಿರುವುದರಿಂದಲೇ, ನನ್ನ ಮನಸ್ಸೆಂಬುದೇ, ನನಗೆ ಒಂದನ್ನೂ ಹೇಳಬೇಡ. ಬಿದಿರುಮೆಳೆಗಳು ಬೆಳೆದುನಿಂತು ಬಿಳಿಯ ಮುತ್ತುಗಳನ್ನು ಸುರಿಸುವ ತಿರುವೆಂಕಟಗಿರಿಯಲ್ಲಿ ದೇವನಿಲಯದಲ್ಲಿ ನೆಲಸಿರುವ ಗೋವಳರ ನಾಯಕನಿಗೆ ಇಂದು ಸೇವೆಯ ಕಾರ್ಯದಲ್ಲಿ ತೊಡಗಿರುವೆಯಲ್ಲ\!\(ತೊಡಗುವೆಯಲ್ಲವೇ?\)\(೮\)



ಭಗವಂತನನ್ನು ತಿಳಿಯಹೇಳುವುದು ಅನೇಕಾನೇಕ ಮಾತುಗಳಿಂದ. ವೇದಗಳ ಭಾಷೆಯಲ್ಲಿ ಭಗವಂತನು “ಕೈಗೆ ಎಟುಕದವನು”, “ಅನಂತ ದೂರದಲ್ಲಿರುವವನು” “ಅತೀ ಸಮೀಪದಲ್ಲಿರುವವನು”, “ಅಂಟೀ ಅಂಟದವನು”, “ಅಣುವಿನಲ್ಲಿ ಅಣುವಾದವನು”, “ಮಹತ್ತಿನಲ್ಲಿ ಮಹತ್ತಾದವನು”, ಇತ್ಯಾದಿ. ಒಂದೊಂದು ವಿವರಣೆಯೂ ಭಗವಂತನ ಗುಣಸ್ವಭಾವವನ್ನು ಒತ್ತಿ ಹೇಳುವುದು ದಿಟ. ಗುಣವನ್ನೂ ಸ್ವಭಾವವನ್ನೂ ತಿಳಿಯುವದರಿಂದ ನಿಜವಸ್ತುವನ್ನು ಆ ಮೂಲಕ ಕಂಡುಕೊಳ್ಳುವುದೆಂದರೆ, ಅದು ಕಷ್ಟಸಾಧ್ಯವೇ. ಈ ವಿವರಣೆಯ ಈ ಮಾತುಗಳನ್ನು ಮೇಲಿಂದಮೇಲೆ ಹೇಳಿದ್ದರಿಂದಲೂ ಕೇಳಿದ್ದರಿಂದಲೂ ಭಗವಂತನನ್ನು ಕಂಡುಕೊಳ್ಳುವುದು ಒಳ್ಳೆಯ



೧೧

ಸುಲಭೋಪಾಯವೆಂದು ತೋರುವುದಿಲ್ಲ. ಭಗವಂತನನ್ನು ತಿಳಿಯುವುದು ಎಂಬುದೇ ಗಹನವಾದ ವಿಷಯವಾಗಿರುವಾಗ ಅದಕ್ಕೆ ಸುಲಭ ಮಾರ್ಗವನ್ನು ತಿಳಿಸುವುದು ಮುಖ್ಯವಲ್ಲವೇ?

ಕೆಲವರು, ಭಗವದ್ವಿಷಯವಾದ ವರ್ಣನೆಯನ್ನು ತಮ್ಮತಮ್ಮ ಮನೋಧರ್ಮಕ್ಕೆ ತಕ್ಕಂತೆ ತಮ್ಮತಮ್ಮ ಬುದ್ಧಿ ಪರಿಪಾಕಕ್ಕೆ ತಕ್ಕಂತೆ, ಅರಿತುಕೊಂಡು ಅವಕ್ಕೆ ಅರ್ಥವನ್ನು ಕಲ್ಪಿಸಿ ವಿವರಿಸಬಹುದು.



ಆದ್ದರಿಂದ ಆೞ್ವಾರರು ಹೇಳುತ್ತಾರೆ: “ಎಲೆ ನನ್ನ ಮನಸ್ಸೇ, “ಕೆಲವರು ಹೇಳುವುದನ್ನು ಕೇಳಿರುವುದರಿಂದಲೇ”ಅವರ ಮಾತುಗಳನ್ನೇ ಅವರವಾದ ಸರಣಿಯನ್ನೇ ನನಗೆ ಹೇಳಿ. ನನ್ನನ್ನು ನಂಬಿಸಲು ಯತ್ನಿಸಬೇಡ. ಅವರ ಮಾತುಗಳನ್ನೇ ನನಗೆ ಹೇಳಬೇಡ. ಭಗವಂತನ ವಿಷಯದಲ್ಲಿರುವ ನನ್ನ ಗಾಢವಾದ ನಂಬಿಕೆಯನ್ನು ನೀನು ಸಡಿಲಿಸಲು ಯತ್ನಿಸಬೇಡ. ಭಗವಂತನನ್ನು ಹೇಗೆಹೇಗೆ ವರ್ಣಿಸಿದರೂ ಅವನ ಬಗೆಗೆ ಅದು ಅತ್ಯವೇ. ನೀನು ಕೇಳಿರುವ ಮಾತುಗಳು ಜ್ಞಾನಿಗಳಿಗೆ ಮಾತ್ರವೇ ಯೋಗ್ಯವಾದವು. ಆ ಮಾತುಗಳನ್ನು ಅರಿತುಕೊಳ್ಳುವ ಗೋಜಿನಲ್ಲಿ ತೊಡಗುವುದರ ಬದಲಾಗಿ ನೀನು ತಿರುವೆಂಕಟಗಿರಿಯ ಶಿಖರದಲ್ಲಿ ನೆಲಸಿರುವ “ಗೋವಳರ ನಾಯಕನಾದ” ತಿರುವೆಂಕಟೇಶ್ವರನ ಸೇವೆಯಲ್ಲಿ ತೊಡಗು. ಅದರಿಂದ, ಸುಲಭವಾಗಿ ಶ್ರೇಯಸ್ಸನ್ನು ಪಡೆ”.



ಭಗವಂತನನ್ನು ಕಂಡುಕೊಳ್ಳಲು ಬಳಸುವ ಜ್ಞಾನಮಾರ್ಗಕ್ಕಿಂತ ಭಕ್ತಿಮಾರ್ಗ ಸುಲಭವಾದದ್ದೆಂದೂ, ಅರ್ಚಾವತಾರಿಯಾಗಿ ಭಗವಂತನು ನೆಲಸಿರುವ ಪವಿತ್ರಕ್ಷೇತ್ರಗಳಲ್ಲಿ ಭಗವಂತನ ಸೇವೆಯಲ್ಲಿ ತೊಡಗುವುದು ಅವನನ್ನು ಪಡೆಯುವುದಕ್ಕೆ ಬಹಳ ಸುಲಭಮಾರ್ಗವೆಂದೂ ಆೞ್ವಾರರು ಹೇಳುತ್ತಿದ್ದಾರೆ ಎನಿಸುತ್ತದೆ.



೯.ಕೂಡಿಯಾಡಿಯುರೈತ್ತದೇಯುರೈತ್ತದಾಯ್ ಎನ್ ನೆಂಜಮೆನ್ಬಾಯ್\! ತುಣಿನ್ದು ಕೇಳ್

ಪಾಡಿಯಾಡಿ ಪಲರುಮ್ ಪಣಿನ್ದೇತ್ತಿ ಕಾಣ್ ಹಿಲಾ

ಆಡು ತಾಮರಒಯೋನು ಮೀಶನು ಮಮರರ್ ಕೋನುಮ್ ನಿನ್ಱೇತ್ತುಮ್ ವೇಙ್ಗಡತ್ತು

ಆಡುಕೂತ್ತನುಕ್ಕಿನ್ಱಡಿಮೈತ್ತೊೞಿಲ್ ಪೂಣ್ಡಾಯೇ



ಕೂಡಿ=ಲೌಕಿಕರೊಡನೆ ಕೂಡಿಕೊಂಡು, ಆಡಿ=ಅವರು ಆಡುವ ಹಾಗೆಲ್ಲ ಆಡಿ, ಉರೈತ್ತದೇ=ಅವರು ಹೇಳಿದ್ದನ್ನೇ, ಉರೈತ್ತಾಯ್=ಹೇಳಿದೆಯಲ್ಲ, ಎನ್ ನೆಂಜಮ್ ಎನ್ಬಾಯ್=ನನ್ನ ಮನಸ್ಸು ಎಂಬುದೇ, ತುಣಿನ್ದು ಕೇಳ್=ಒಮ್ಮನದಿಂದ \(ನಿರ್ಧಾರದಿಂದ\)ಕೇಳು, ಪಾಡಿ=ಹಾಡಿ, ಆಡಿ=ಮೈಮರೆತು ಕುಣಿದಾಡಿ, ಪಲರುಮ್=ಅನೇಕರು, ಪಣಿನ್ದು=ಆಶ್ರಯಿಸಿ , ಸೇವೆ ಮಾಡಿ, ಏತ್ತಿ=ಸ್ತುತಿಸಿ, ಕಾಣ್ ಹಿಲಾ=ಕಾಣಲಾರದ



೧೨

ಆಡುತಾಮರೈಯೋನುಮ್=ಜಯಶಾಲಿಯಾದ ತಾವರೆಯಲ್ಲಿ ಹುಟ್ಟಿದವನೂ\(ಚತುರ್ಮುಖ ಬ್ರಹ್ಮನೂ\)ಈಶನುಮ್=ಶಿವನೂ, ಅಮರರ್ ಕೋನುಮ್=ದೇವೇಂದ್ರನು\(ದೇವತೆಗಳ ಒಡೆಯನೂ\) ನಿನ್ಱು=ನಿಂತು, ಏತ್ತುಮ್- ಸ್ತುತಿಸುವ, ವೇಙ್ಗಡತ್ತು=ತಿರುವೆಂಕಟಗಿರಿಯ, ಆಡುಕ್ಕೂತ್ತನುಕ್ಕೂ=ಕೊಡದ ಕುಣಿತವನ್ನಾಡುವವನಿಗೆ\(ಶ್ರೀಕೃಷ್ಣಾವತಾರಿಯಾದ ವೆಂಕಟೇಶ್ವರನಿಗೆ\) ಇನ್ಱು=ಇಂದು, ಅಡಿಮೈ=ದಾಸ್ಯದ, ತೊೞಿಲ್=ಕಾರ್ಯದಲ್ಲಿ, ಪೂಣ್ಡಾಯೇ=ತೊಡಗಿರುವೆಯಲ್ಲ\!\(ತೊಡಗುವೆಯಲ್ಲವೇ?\)



ನನ್ನ ಮನಸ್ಸೇ, ನೀನು ಇದುವೆರೆಗೆ ಲೌಕಿಕರೊಡಗೂಡಿ ಅವರು ಆಡುವ ಹಾಗೆಲ್ಲಾ ಆಡಿ, ಅವರು ಹೇಳಿದ್ದನ್ನೇ ಹೇಳಿದೆಯಲ್ಲವೇ\! ನೀನು ನಿರ್ಧಾರದಿಂದ ಕೇಳು, ಅನೇಕರು ಹಾಡಿ ಹೊಗಳಿ ಮೈಮರೆತು ಕುಣಿದಾಡಿ ಆಶ್ರಯಿಸಿ ಸೇವೆ ಮಾಡಿ, ಸ್ತುತಿಸಿ, ಕಾಣಲಾರದಂಥವನೂ ಚತುರ್ಮುಖಬ್ರಹ್ಮನೂ ಶಿವನೂ, ದೇವೇಂದ್ರನೂ ನಿಂತು ಸ್ತುತಿಸುವ ತಿರುವೆಂಕಟಗಿರಿಯ ಕೊಡದ ಕುಣಿತವನ್ನಾಡುವವನಿಗೆ ಇಂದು ದಾಸ್ಯದ ಕಾರ್ಯದಲ್ಲಿ ತೊದಗಿರುವೆಯಲ್ಲ\! \(ತೊಡಗುವೆಯಲ್ಲವೇ?\)\(೯\)



ಲೌಕಿಕರ ಜೊತೆಯಲ್ಲಿರುವವನೂ ಸಾಮಾನ್ಯವಾಗಿ ಲೌಕಿಕನೇ. ಅವರ ಜೀವನವೇ ಅವನದೂ. ಅವನ ಭಾವನೆ, ಯೋವನೆ ನಡೆ,ನುಡಿ, ಎಲ್ಲವೂ ಲೌಕಿಕರ ಅನುಕರಣವೇ. ಬಂಧುಬಳಗ ಮಡದಿಮಕ್ಕಳು ಮುಂತಾಗಿ ಬಾಂಧವ್ಯವನ್ನು ಬೆಳೆಸಿಕೊಳ್ಳುವುದು, ಸಂಘಜೀವನ ನಡಸುವುದು, ಇಂದ್ರಿಯಗಳ ವಶನಾಗಿ, ವಿಷಯ ಲೋಲುಪನಾಗಿ ಪಾಪಗಳನ್ನಾಚರಿಸಿ, ಭಗವಂತನನ್ನು ಮರೆತು, ಪುನರ್ಜನ್ಮದ ಸುಳಿಯಲ್ಲಿ ಸಿಕ್ಕಿಬೀಳುವುದು, ಇದೇ ಲೌಕಿಕರ ಆಟ. ಲೌಕಿಕರ ಮಾತೆಲ್ಲ ಇಹಲೋಕಕ್ಕೂ ವಿಷಯಸುಖಕ್ಕೂ ಸಂಬಂಧಿಸಿದ್ದೇ. ಇವಿಷ್ಟು ಕಾರ್ಯಗಳಲ್ಲಿ ತೊಡಗಿದ್ದವರು ಆೞ್ವಾರರು. ಅವರ ಹಿಂದಿನ ಜೀವನದ ಚಿತ್ರ ಇದು.

ಆೞ್ವಾರರು ಹೇಳುತ್ತಾರೆ: ಎಲೆ ನನ್ನ ಮನಸ್ಸೇ, ಈಗ ನೀನು ಎಷ್ಟು ಬದಲಾಯಿಸಿದ್ದೀ\! ನಿನ್ನ ಹಿಂದಿನ ಬಾಳ್ವೆಯದು ಯಾವುದೂ ಕಾಣಿಸುವುದಿಲ್ಲವಲ್ಲಾ\! ಬ್ರಹ್ಮಾದಿದೇವತೆಗಳು ಎಷ್ಟೆಷ್ಟು ಸೇವೆ ಮಾಡಿದರೂ ಅವರಿಗೆ ನಿಲುಕದ ಭಗವಂತನು ಈಗ ನಿನಗೆ ಸುಲಭಸಾಧ್ಯನಾಗಿದ್ದಾನಲ್ಲ\! ತಿರುವೆಂಕಟಗಿರಿಯಲ್ಲಿ ನೆಲಸಿ ನಿನ ದಾಸ್ಯವನ್ನು ಸ್ವೀಕರಿಸುತ್ತಿರುವನಲ್ಲ\! ಇದೇ ನಿನಗೆ ಶ್ರೇಯಸ್ಸು.



ಯಾವುದು ಶ್ರೇಯಸ್ಕರ, ಲೌಕಿಕಜೀವನವೇ, ಪಾರಮಾರ್ಥಿಕ ಜೀವನವೇ? ಪ್ರಶ್ನೆಗೆ ತಕ್ಕ ಉತ್ತರವಿದೆ ಎನ್ನಬಹುದಲ್ಲವೇ?



೧೦.ಮಿನ್ನುಮಾ ಮುಹಿಲ್ ಮೇವು ತಣ್ ತಿರುವೇಙ್ಗಡಮಲೈ ಕೋಯಿಲ್ ಮೇವಿಯ

ಅನ್ನಮಾಯ್ ನಿಹೞ್ ನ್ದ ವಮರರ್ ಪೆರುಮಾನೈ

ಕನ್ನಿಮಾ ಮದಿಳ್ ಮಙ್ಗೈಯರ್ ಕಲಿಕನ್ಱಿ ಇನ್ದಮಿೞಾಲುರೈತ್ತ, ಇಮ್

ಮನ್ನುಪಾಡಲ್ ವಳ್ಳಾರ್ ಕ್ಕಿಡಮ್ ಮಾಹುಮ್ ವಾನುಲಹೇ

೧೩

ಮಿನ್ನುಮ್=ಮಿಂಚುವ, ಮಾ=ದೊಡ್ಡ, ಮುಹಿಲ್=ಮುಗಿಲುಗಳು, ಮೇವು=ಬಂದು ಕೂಡುವ, ತಣ್=ತಂಪಾದ, ತಿರುವೇಙ್ಗಡಮ್ ಮಲೈ=ತಿರುವೆಂಕಟಗಿರಿಯಲ್ಲಿ, ಕೋಯಿಲ್=ದೇವಾಲಯದಲ್ಲಿ, ಮೇವಿಯ=ನೆಲಸಿರುವ, ಅನ್ನಮ್ ಆಯ್=ಹಂಸರೂಪಿಯಾಗಿ, ನಿಹೞ್ ನ್ದ=ನೆಲಸಿರುವ, ಅಮರರ್=ದೇವತೆಗಳ, ಅಮರರ, ಪೆರುಮಾನೈ=ಸ್ವಾಮಿಯನ್ನು, ಕನ್ನಿ=ದೃಢವಾದ, ಮಾ=ದೊಡ್ಡ, ಬಲವಾದ, ಮದಿಳ್=ಕೋಟೆಗೋಡೆಗಳ, ಮಙ್ಗೈಯರ್=ತಿರುಮಂಗೈ ನಾಡಿನವರ, ಕಲಿಕನ್ಱಿ=ಕಲಿಯನ್ ಎಂಬ ಬಿರುದಿನ ತಿರುಮಂಗೈ ಆೞ್ವಾರರು ಇನ್=ಇನಿದಾದ, ತಮಿೞಾಲ್-ತಮಿಳಿನಲ್ಲಿ, ಉರೈತ್ತ-ಹೇಳಿದ, ಮನ್ನು=ಶಾಶ್ವತವಾದ, ಇಪ್ಪಾಡಲ್=ಈ ಪಾಶುರಗಳನ್ನು, ವಲ್ಲಾರ್ ಕ್ಕು=ಬಲ್ಲವರಿಗೆ, ವಾನ್ ಉಲಹೇ=ಪರಮಪದವೇ, ಇಡಮ್=ವಾಸಸ್ಥಳ, ಆಹುಮ್=ಆಗುವುದು.



ಮಿಂಚುವ ದೊಡ್ಡದೊಡ್ಡ ಮುಗಿಲುಗಳು ಒಂದುಕೂಡುವ ತಂಪಾದ ತಿರುವೆಂಕಟಗಿರಿಯಲ್ಲಿ ದೇವಾಲಯದಲ್ಲಿ ನೆಲಸಿರುವ ಹಂಸರೂಪಿಯಾಗಿ ನೆಲಸಿರುವ ಅಮರರ ದೇವನನ್ನು ಕುರಿತ ದೃಢವಾದ ಮತ್ತು ಬಲವಾದ ಕೋಟೆಗೋಡೆಗಳ ಮಂಗೈನಾಡಿನ ಕಲಿಯನ್ ಎಂಬ ಬಿರುದಿನ ಆೞ್ವಾರರು ಇನಿದಾದ ತಮಿಳಿನಲ್ಲಿ ಹೇಳಿದ ಶಾಶ್ವತವಾದ ಈ ಪಾಶುರಗಳನ್ನು ಬಲ್ಲವರಿಗೆ ಪರಮಪದವೇ ವಾಸಸ್ಥಳವಾಗುವುದು.\(೧೦\)



ಮಿಂಚುಗಳ ಅದ್ವಿತೀಯವಾದ ತೇಜಸ್ಸಿನವನಾದ ಕಾರ್ಮುಗಿಲಿನ ಬಣ್ಣದವನಾದ ಪರಮಾತ್ಮನನ್ನು ಮಿಂಚನ್ನು ಉತ್ಪಾದಿಸುವಂಥ ದೊಡ್ಡದೊಡ್ಡ ಕಾರ್ಮುಗಿಲುಗಳು ಉನ್ನತವಾದ ಶಿಖರವುಳ್ಳ ತಿರುವೆಂಕಟಗಿರಿಯಲ್ಲಿ ಆಶ್ರಯಿಸುವುವು. ದಯಾರ್ದ್ರಹೄದಯನಾದ ತಿರುವೆಂಕಟಾಚಲಪತಿಯು ಆ ಪರ್ವತಶಿಖರದಲ್ಲಿಯೇ ನೆಲಸಿದ್ದಾನೆ. ಬಹಳ ಹಿಂದೆ, ಒಮ್ದು ಕಾಲದಲ್ಲಿ ಆ ಸ್ವಾಮಿಯನ್ನು ಆಶ್ರಯಿಸಿದ ನಾರದಮಹರ್ಷಿಗೆ ವೇದಾಂತ ಮಾರ್ಗಗಳನ್ನು ಬೋಧಿಸಿದನು. ಈಗ, ಮಂಗೈನಾಡಿನ ಜನರಿಗೆ ಒಡೆಯನೂ, ಕಲಿಯನ್ ಎಂಬ ಬಿರುದನ್ನುಳ್ಳವನೂ ಆದ ತಿರುಮಂಗೈ ಆೞ್ವಾರರಿಗೆ ಸ್ವಾಮಿಯು ಆಶ್ರಯದಾತನಾಗಿದ್ದಾನೆ. ಉದಾರಿಯೂ ಉಪಕಾರಿಯೂ ಆಗಿರುವ ಭಗವಂತನನ್ನು ಕುರಿತು ಆೞ್ವಾರರು ಮಧುರವಾದ ತಮಿಳಿನಲ್ಲಿ ರಚಿಸಿರುವ ಈ ಪಾಶುರಗಳನ್ನು ಅರ್ಥವತ್ತಾಗಿ ಅರಿತುಕೊಂಡವರಿಗೆ, ಹಂಸಾವತಾರಿಯಾಗಿ ಭಗವಂತನು ಉಪದೇಶಿಸಿದ ವೇದಾಂತ ಮಾರ್ಗಗಳ ಅರಿವಾಗುತ್ತದೆ. ಅವುಗಳನ್ನು ಹಿಡಿದು ನಡೆದುಕೊಂಡರೆ ಅವರಿಗೆ ತಪ್ಪದೆ ಪರಮಪದವೇ ಲಭಿಸುವುದು ಎನ್ನುತ್ತಾರೆ ಆೞ್ವಾರರು.



ಹಂಸಾವತಾರ: ಹಿಂದೆ, ಒಂದು ಸಲ ನಾರದಮಹರ್ಷಿಯು ತನಗೆ ವೇದಾಂತಮಾರ್ಗವನ್ನು ಉಪದೇಶಿಸಬೇಕೆಂದು ಭಗವಂತನನ್ನು ಪ್ರಾರ್ಥಿಸಿದನು. ಆಗ ಭಗವಂತನು ಹಂಸರೂಪದಲ್ಲಿ ಮಹರ್ಷಿಗೆ ಫಲಾಪೇಕ್ಷೆಯಿಲ್ಲದ ಕರ್ಮಯೋಗವನ್ನೂ ದಾಸ್ಯಪೂರ್ವಕವಾದ ಭಕ್ತಿಯೋಗವನ್ನೂ ಆತ್ಮತತ್ತ್ವ ವಿಷಯಿಕವಾದ ಜ್ಞಾನಯೋಗವನ್ನೂ ಬೋಧಿಸಿದನು. ಇದು ಹಂಸಾವತಾರದ ವಿಷಯ. ಆತ್ಮೋದ್ಧಾರಮಾರ್ಗವನ್ನು ಕರುಣಿಸಿ ಉಪಕಾರಮಾಡಿದ್ದು.



ಅಡಿಯ ನಡೆ: ವಾನವರ್, ಉಱವು, ಇಣ್ಡೈ, ಪಾವಿಯಾದು, ಪೊಙ್ಗು,ತುವರಿ, ತರುಕ್ಕಿನಾಲ್, ಶೇಯನ್, ಕೂಡಿ, ಮಿನ್ನು, \(ಕಾಶೈ\)



೧೪

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಎರಡನೆಯ ದಶಕ ಎರಡನೆಯ ತಿರುಮೊೞಿ

ಕಾಶೈಯಾಡೈ ಮೂಡಿಯೋಡಿ

೧.ಕಾಶೈಯಾಡೈ ಮೂಡಿಯೋಡುಕ್ಕಾದಲ್ ಶೆಯ್ದಾನವನೂರ್

ನಾಶಮಾಹ ನಮ್ಬವಲ್ಲನಮ್ಬಿನಮ್ ಪೆರುಮಾನ್

ವೇಯಿನನ್ನ ತೋಳ್ ಮಡವಾರ್ ವೆಣ್ಣೆಯುಣ್ಡಾನಿವನೆನ್ಱು

ಏಶನಿನ್ಱವೆ, ಪೆರುಮಾನೆವ್ವುಳ್ ಕಿಡನ್ದಾನೇ



ಕಾಶೈ ಆಡೈ=ಕಾಷಾಯ ವಸ್ತ್ರದಿಂದ, ಮೂಡಿ=ಮುಚ್ಚಿಕೊಂಡು, ಓಡಿ=ಓಡಿಬಂದು, ಕಾದಲ್ ಶೆಯ್ದಾನ್ ಅವನ್=ಪ್ರೇಮಿಸಲು ಯತ್ನಿಸಿದ ಅವನ, ಊರ್=ಊರಾದ ಲಕೆಯು, ನಾಶಮ್ ಆಹ=ನಾಶವಾಗುವಂತೆ, ನಮ್ಬವಲ್ಲ=ಸಂಕಲ್ಪಿಸಿದ, ನಮ್ಬಿ=ಪರಿಪೂರ್ಣನಾದ, ನಮ್ ಪೆರುಮಾನ್=ನಮ್ಮ ಸ್ವಾಮಿಯನ್ನು, ವೇಯಿನ್ ಅನ್ನ=ಬಿದಿರಿನ ಹಾಗೆ, ತೋಳ್=ತೋಳುಗಳುಳ್ಳ, ಮಡವಾರ್=ಹೆಂಗಸರು, ವೆಣ್ಣೆಯ್ ಉಣ್ಡಾನ್ ಇವನ್=ಬೆಣ್ಣೆಯನ್ನುಂಡ ಇವನು, ಎನ್ಱು=ಎಂದು, ಏಶನಿನ್ಱ=ಹಾಸ್ಯ ಮಾಡುವಂತೆ ನಿಂತಿರುವ, ಎಮ್ ಪೆರುಮಾನ್=ನಮ್ಮ ಸ್ವಾಮಿಯು, ಎವ್ವುಳ್=ಎವ್ವುಳ್ ಎಂಬಲ್ಲಿ, ಕಿಡನ್ದಾನೇ=ನೆಲಸಿರುವನಲ್ಲ\!



ಕಾಷಾಯವಸ್ತ್ರದಿಂದ ಮುಚ್ಚಿಕೊಂಡು, ಓಡಿಬಂದು, ಪ್ರೇಮಿಸಲು ಯತ್ನಿಸಿದ ಅವನ ಊರಾದ ಲಂಕೆಯು ನಾಶವಾಗುವಂತೆ ಸಂಕಲ್ಪಿಸಿದ ಪರಿಪೂರ್ಣವಾದ ನಮ್ಮ ಸ್ವಾಮಿಯನ್ನು ಬಿದಿರಿನ ಹಾಗೆ ತೋಳುಗಳುಳ್ಳ ಹೆಂಗಸರು “ಇವನು ಬೆಣ್ಣೆಯುಂಡ” ಎಂದು ಹಾಸ್ಯ ಮಾಡುವಂತೆ ನಮ್ಮ ಸ್ವಾಮಿಯು ಎವ್ವುಳ್ ಎಂಬಲ್ಲಿ ನೆಲಸಿರುವನಲ್ಲ\!\(೧\)



ರಾಕ್ಷಸನ ಸಹಜಗುಣವಾದ ಕಪಟದಿಂದ ತನ್ನನ್ನು ಕಾಷಾಯವಸ್ತ್ರಭೂಷಣಗಳಿಂದ ಮರೆಮಾಡಿಕೊಂಡು, ತಾನೊಬ್ಬ ಸಾಧುಸನ್ಯಾಸಿ ಎಂಬಂತೆ ಕಾಣಿಸಿಕೊಂಡವನು ರಾವಣಾಸುರ, ಅವನು ಹಾಗೆ ಆತರದಿಂದ ಬಂದದ್ದು ಪಂಚವಟಿಗೆ. ವನವಾಸಿಗಳಾಗಿ ಅಲ್ಲಿ ತಂಗಿದ್ದ ರಾಮ,ಲಕ್ಷ್ಮಣ,ಸೀತೆಯರಿದ್ದ ಪರ್ಣಕುಟಿಗೆ. ಮಾರೀಚನ ಸಹಾಯದಿಂದ ರಾವಣನು ರಾಮಲಕ್ಷ್ಮಣರನ್ನು ವಂಚಿಸಿ ಕಾಡಿನಲ್ಲಿ ಬಲುದೂರಕ್ಕೆ ಕಳುಹಿಸಿಬಿಟ್ಟು ಪರ್ಣಕುಟಿಯಲ್ಲಿ ಏಕಾಂಗಿನಿಯಾಗಿದ್ದ ಸೀತೆಯನ್ನು ಕದ್ದು ಲಂಕೆಗೆ ಕೊಂಡೊಯ್ದು ಅಲ್ಲಿ ಅವಳನ್ನು ಸೆರೆಯಲ್ಲಿರಿಸಿ, ಅವಳನ್ನು ತನ್ನ ಪ್ರೇಯಸಿಯಾಗಿ ಒಲಿಸಿಕೊಳ್ಳಲು ಯತ್ನಿಸಿದನು. ಧರ್ಮಪತ್ನಿಯನ್ನು ಕಳೆದುಕೊಂಡ ಶ್ರೀರಾಮನು ಲಂಕೆಯನ್ನು ನಾಶಮಾಡುವುದಾಗಿ ಸಂಕಲ್ಪಿಸಿ ಹಾಗೆಯೇ ನಡಸಿ, ಸೀತೆಯನ್ನು ಸೆರೆವಾಸದಿಂದ ಬಿಡುಗಡೆ ಮಾಡಿದನು. ಈ ಪಾಶುರದ ಮೊದಲ ಎರಡು ಸಾಲುಗಳಲ್ಲಿ ಬರುವ ಶ್ರೀರಾಮಾವತಾರದ ವೈಭವ ಇದು.



ಪಾಶುರದ ಕಡೆಯ ಎರಡು ಸಾಲುಗಳಲ್ಲಿ ಕೃಷ್ಣಾವತಾರದ ಪ್ರಸಂಗದ ಸೂಚನೆಯಿದೆ. ಬಿದಿರಿನಂತೆ ಸರಳವಾದ ಉದ್ದನಾದ ಸುಂದರವಾದ ತೋಳುಗಳವರು ನಂದಗೋಕುಲದ ಗೊಲ್ಲತಿಯರು. ಭಗವಂತನು ನಂದಗೋಕುಲದಲ್ಲಿ ಬಾಲಕೃಷ್ಣನಾಗಿ ಬೆಳೆಯುತ್ತಿರುವಾಗ ಅಲ್ಲಿನ ಒಂದೊಂದು ಮನೆಗೂ ನುಗ್ಗಿ, ಶೇಖರಿಸಿಟ್ಟಿದ್ದ ಬೆಣ್ಣೆಯನ್ನು ಕದ್ದು ತಿನ್ನುತ್ತಿದ್ದದ್ದು ಅವನ ಒಂದು ವೈಶಿಷ್ಟ್ಯ.



೧೫

ಅದರಿಂದ ಅವನು ಗೊಲ್ಲತಿಯ ದೂರಿಗೆ ಚಾಡಿಗೆ ಗುರಿಯಾಗುತ್ತಿದ್ದ.

ಸತ್ಯಪರಾಕ್ರಮನಾಗಿ, “ವೀರ ರಾಘವನಾಗಿ”, ಹೆಸರಾಂತ ಭಗವಂತನು ಈಗ ದಕ್ಷಿಣ ಭಾರತದ ಪವಿತ್ರಕ್ಷೇತ್ರಗಳಲ್ಲಿ ಪ್ಂದಾದ “ತಿರುವೆವ್ವುಳೂರು” ಎಂಬಲ್ಲಿ ವೀರರಾಘವ ಎಂಬ ಹೆಸರಿನ ಅರ್ಚಾವತಾರಿಯಾಗಿ ನೆಲೆಗೊಂಡಿದ್ದಾನೆ. ಅಂಥವನು “ಬೆಣ್ಣೆ ಕದ್ದು ತಿಂದನೆಂಬ ಅಪಹಾಸ್ಯಕ್ಕೆ ಗುರಿಯಾಗುವುದೇ? ಇದು ಭಗವಂತನ ಹಿರಿಮೆಗೆ ತಕ್ಕದ್ದೇ?



ಹಿಂದಿನ ಕೆಲವು ತಿರುಮೊೞಿಗಳಲ್ಲಿ ಆೞ್ವಾರರು ತಿರುವೆಂಕಟಾಚಲಪತಿಯ ಸನ್ನಿಧಿಯಲ್ಲಿ ಭಜಿಸಿದರು.ಈಗ ಅವರು ತಿರುವೆವ್ವುಳೂರು ಎಂಬಲ್ಲಿ ವೀರರಾಘವಸ್ವಾಮಿಯ ಸೇವೆಯಲ್ಲಿ ತೊಡಗಿದ್ದಾರೆ.



೨.ತೈಯಲಾಳ್ ಮೇಲ್ ಕಾದಲ್ ಶೆಯ್ದ ತಾನವನ್ ವಾಳರಕ್ಕನ್

ಪೊಯ್ಯಿಲಾದ ಪೊನ್ ಮುಡಿಹಳೊನ್ಬದೋಡೊನ್ಱುಮ್, ಅನ್ಱು

ಶೆಯ್ದವೆಮ್ ಪೋರ್ ತನ್ನಿಲಙ್ಗೋರ್ ಶೆಂಜರತ್ತಾಲುರಳ

ಎಯ್ದವೆನ್ದೈಯೆಮ್ ಪೆರುಮಾನೆವ್ವುಳ್ ಕಿಡನ್ದಾನೇ

ತೈಯಲ್ ಆಳ್=ಸೌಂದರ್ಯವೇ ರೂಪವಾದವಳ, ಮೇಲ್=ಮೇಲೆ, ಕಾದಲ್ ಶೆಯ್ದ=ಕಾಮಿಸಿದ, ತಾನವನ್=ರಾಕ್ಷಸನಾದ, ವಾಳ್ ಅರಕ್ಕನ್=ಖಡ್ಗವನ್ನು ಆಯುಧವನ್ನಾಗಿ ಉಳ್ಳ ರಾವಣನ, ಪೊಯ್ ಇಲಾದ=ನಿಜವಾದ, ಪೊನ್ ಮುಡಿಹಳ್ ಒನ್ಬದನೋಡು ಒನ್ಱು= ಚಿನ್ನದಂಥ\(ಶ್ರೇಷ್ಠವಾದ\)ತಲೆಗಳನ್ನು ಹತ್ತನ್ನೂ, ಅನ್ಱು=ಆಗ, ಶೆಯ್ದ=ನಡಸಿದ, ವೆಮ್ ಪೋರ್ ತನ್ನಿಲ್=ತೀಕ್ಷ್ಣವಾದ ಯುದ್ಧದಲ್ಲಿ ಅಙ್ಗು=ಅಲ್ಲಿ, ಓರ್=ಅದ್ವಿತೀಯವಾದ, ಶೆಮ್ ಶರತ್ತಾಲ್=ಕ್ರೂರವಾದ ಬಾಣದಿಂದ, ಉರಳ=ಉರುಳುವಂತೆ, ಎಯ್ದ=ಪ್ರಯೋಗಿಸಿದ, ಎನ್ದೈ=ಸ್ವಾಮಿಯಾದ\(ತಂದೆಯಾದ\)ಎಮ್ ಪೆರುಮಾನ್= ನಮ್ಮ ಸ್ವಾಮಿಯು, ಎವ್ವುಳ್=ತಿರುವೆವ್ವುಳೂರಿನಲ್ಲಿ, ಕಿಡನ್ದಾನೇ=ನೆಲಸಿರುವನಲ್ಲ\!



ಸೌಂದರ್ಯವೇ ರೂಪವಾದವಳ ಮೇಲೆ ಕಾಮಿಸಿದ ರಾಕ್ಷಸನಾದ ಖಡ್ಗಾಯುಧವುಳ್ಳ \(ಖಡ್ಗಪಾಣಿಯಾದ\) ರಾವಣನ ನಿಜವಾದ ಶ್ರೇಷ್ಠವಾದ ಹತ್ತುತಲೆಗಳನ್ನೂ ಅಂದು ನಡಸಿದ ತೀಕ್ಷ್ಣವಾದ ಯುದ್ಧದಲ್ಲಿ, ಅಲ್ಲಿ ಅದ್ವಿತೀಯವಾದ ಒಂದು ಕ್ರೂರವಾದ ಬಾಣದಿಂದ ಉರುಳುವಂತೆ ಪ್ರಯೋಗಿಸಿದ ನಮ್ಮ ಸ್ವಾಮಿಯು ತಿರುವೆವ್ವುಳೂರಿನಲ್ಲಿ ನೆಲಸಿರುವನಲ್ಲ\!\(೨\)



ಸೌಂದರ್ಯವೇ ರೂಪವೆತ್ತವಳು ಸೀತಾದೇವಿ. ಅವಳನ್ನು ಕಾಮಿಸಿದವನು ರಾಕ್ಷಸರಾಜನಾದ ರಾವಣಾಸುರ. ಅವನ ಆಯುಧ ಖಡ್ಗ. ಶ್ರೀರಾಮನು ಸೀತೆಗಾಗಿ ಲಂಕೆಗೆ ಹೋಗಿ ಅಲ್ಲಿ ನಡೆದ ತೀಕ್ಷ್ಣಯುದ್ಧದಲ್ಲಿ ರಾವಣನ ಚಿನ್ನದ ಕಿರೀಟಗಳಿಂದ ಅಲಂಕೃತವಾದ ಹತ್ತುತಲೆಗಳೂ ಉರುಳಿಬೀಳುವಂತೆ ಸಾಟಿಯಿಲ್ಲದ ಒಂದು ಬಾಣವನ್ನು ಪ್ರಯೋಗಿಸಿದನು. ಆ ವೀರರಾಘವನೇ ಈಗ ತಿರುವೆವ್ವುಳೂರಿನಲ್ಲಿ ನೆಲಸಿರುವುದು.

“ಎವ್ವುಳ್ ಕಿಡನ್ದಾನೇ- ಎಂಬುದನ್ನು “ಯಾವ ಹೃದಯಾಂತರಾಳದಲ್ಲಿ ನೆಲಸಿದ್ದಾನೆ?”ಎಂದು ಅರ್ಥ ಮಾಡಬಹುದು ಎನ್ನಿಸುತ್ತದೆ. ಎಲ್ಲರ ಅಂತರಂಗದಲ್ಲೂ ಅವನಿದ್ದಾನೆ ಎಂದು ಅರ್ಥವಾಗುವುದು.



೧೬

೩.ಮುನ್ನೋರ್ ತೂದು ವಾನರತ್ತಿನ್ ವಾಯಿಲ್ ಮೊೞಿನ್ದು ಅರಕ್ಕನ್

ಮನ್ನೂರ್ ತನ್ನೈ ವಾಳಿಯಿನಾಲ್ ಮಾಳಮುನಿನ್ದು, ಅವನೇ

ಪಿನ್ನೋರ್ ತೂದು ಆದಿಮನ್ನರ್ ಕ್ಕಾಹಿ ಪ್ಪೆರುನಿಲತ್ತಾರ್

ಇನ್ನಾರ್ ತೂದನೆನ ನಿನ್ಱಾನೆವ್ವುಳ್ ಕಿಡನ್ದಾನೇ

ಮುನ್=ಹಿಂದೆ ಒಂದು ಕಾಲದಲ್ಲಿ, ಓರ್ ತೂದು=ಒಂದು ದೌತ್ಯವನ್ನು, ವಾನರತ್ತಿನ್=ಕಪಿಯ, ವಾಯಿಲ್=ಮೂಲಕ, ಮೊೞಿನ್ದು=ಕಳುಹಿಸಿ, ಅರಕ್ಕನ್=ರಾಕ್ಷಸನ, ಮನ್=ಪ್ರಸಿದ್ಧವಾದ, ಊರ್ ತನ್ನೈ=ಊರನ್ನು, ವಾಳಿಯಿನಾಲ್=ಅಂಬಿನಿಂದ, ಮಾಳ=ಸಂಹರಿಸಲು, ಮುನಿನ್ದು=ಕಡುಕೋಪಗೊಂಡು, ಅವನೇ=ಅವನೇ, ಪಿನ್=ಅನಂತರ, ಓರ್ ತೂದು=ಒಂದು ದೌತ್ಯವನ್ನು, ಆದಿಮನ್ನರ್ ಕ್ಕೂ ಆಹಿ=ಆದಿರಾಜರಿಗಾಗೊ ನಡಸಿ, ಪೆರು=ವಿಸ್ತಾರವಾದ, ನಿಲತ್ತಾರ್=ಭೂಮಿಯವರು, ಇನ್ನಾರ್=ಇನ್ನು ಯಾರ, ತೂದನ್ ಎನ=ದೂತನೋ ಎನ್ನುವಂತೆ, ನಿನ್ಱಾನ್=ಸಿದ್ಧವಾಗಿ ನಿಂತಿರುವ ಸ್ವಾಮಿಯು,ಎವ್ವುಳ್=ತಿರುವೆವ್ವುಳೂರಿನಲ್ಲಿ, ಕಿಡನ್ದಾನೇ=ನೆಲಸಿರುವನಲ್ಲ\!



ಹಿಂದೆ ಒಂದು ಕಾಲದಲ್ಲಿ ಕಪಿಯ ಮೂಲಕ ಒಂದು ದೌತ್ಯವನ್ನು ಕಳುಹಿಸಿ, ರಾಕ್ಷಸನ ಪ್ರಸಿದ್ಧವಾದ ಊರನ್ನು ಬಾಣದಿಂದ ಸಂಹರಿಸಿ\(ನಾಶಪಡಿಸ\)ಲು ಕಡುಕೋಪಗೊಂಡ, ಅವನೇ ಅನಂತರ ಆದಿರಾಜರಿಗಾಗಿ ಮತ್ತೊಂದು ದೌತ್ಯವನ್ನು ನಡಸಿ ಈಗ ವಿಸ್ತಾರವಾದ ಭೂಮಿಯವರು ಇನ್ನಾರ ದೂತನಾಗುವನೋ ಎನ್ನುವಂತೆ ಸಿದ್ಧವಾಗಿ ಸ್ವಾಮಿಯು ತಿರುವೆವ್ವುಳೂರಿನಲ್ಲಿ ನೆಲಸಿರುವನಲ್ಲ\!\(೩\)



ಹಿಂದೆ, ತ್ರೇತಾಯುಗದಲ್ಲಿ ಭಗವಂತನು ಶ್ರೀರಾಮನಾಗಿ ಅವತರಿಸಿದಾಗ, ವಾನರ ಶ್ರೇಷ್ಠನಾದ ಹನುಮಂತನನ್ನು ತನ್ನ ಪರವಾದ ದೂತನನ್ನಾಗಿ ಲಂಕೆಗೆ ಕಳುಹಿಸಿದ್ದು. ರಾಮ ದೂತನು ಸಮುದ್ರವನ್ನು ಹಾರಿ, ಲಂಕೆಗೆ ಹೋಗಿ, ಅಶೋಕವನದಲ್ಲಿ ಸೀತಾದೇವಿಯನ್ನು ಕಂಡು ಆಕೆಗೆ ಶ್ರೀರಾಮನ ಸೌಖ್ಯದ ಸುದ್ದಿಯನ್ನು ಮುಟ್ಟಿಸಿದನು. ಅನಂತರ ರಾಮದೂತನ ಮಹತ್ವೆವೆಷ್ಟೆಂದು ಲಂಕೆಯವರಿಗೆ ಅರಿವುಂಟುಮಾಡಲು ಅಶೋವನವನ್ನು ಮುರಿದುನಾಶಮಾಡಿ, ಲಂಕೆಯನ್ನೇ ಸುಟ್ಟು ಸೀತಾದೇವಿಯಿಂದ ಚೂಡಾಮಣಿಯನ್ನು ತಂದು ಶ್ರೀರಾಮನಿಗೆ ಮುಟ್ಟಿಸಿ ನಡೆದ ವಿಷಯವನ್ನೆಲ್ಲಾ ವಿವರವಾಗಿ ಶ್ರೀರಾಮನಲ್ಲಿ ಅರಿಕೆ ಮಾಡಿಕೊಂಡನು. ಅದರ ಫಲವಾಗಿ ಶ್ರೀರಾಮನು ಲಂಕೆಗೆ ಧಾಳಿಯಿಟ್ಟು. ರಾಜನಾದ ರಾವಣನನ್ನು ತನ್ನ ಸಾಟಿಯಿಲ್ಲದ ಬಾಣದಿಂದ ಕೊಂದು ಹಾಕಿದನು.



ಅನಂತರ ದ್ವಾಪರಯುಗದಲ್ಲಿ, ಭಗವಂತನೇ ದೌತ್ಯನಡಸಲು ನಿಂತನು. ಪಾಂಡವರು ಕೌರವರಿಗೆ ವೈಷಮ್ಯ ಬೆಳೆದಾಗ, ಪಾಂಡವರ್ ಪರವಾಗಿ ಕೌರವರೊಡನೆ ದೌತ್ಯನಡಸಿದನು. ತನ್ನ ದೌತ್ಯದಿಂದ ಫಲವಿಲ್ಲವೆಂಬುದನ್ನರಿತು ಹಿಂತಿರುಗಿದನು. ಅದರ ಫಲವಾಗಿ ಬಂದದ್ದು ಮಹಾಭಾರತ ಯುದ್ಧ. ಯುದ್ಧದಲ್ಲಿ ಸ್ವಾಮಿಯೇ ಸ್ವತಃ ಅರ್ಜುನನ ಸಾರಥ್ಯವನ್ನು ನಡಸಿದನು. ಯುದ್ಧದಲ್ಲಿ ನರಮೇಧವೇ ನಡೆದುಹೋಯಿತು. ಕೌರವರೆಲ್ಲರೂ ಹತರಾದರು. ಪಾಂಡವರಿಗೆ ನ್ಯಾಯ ದೊರೆಯಿತು. ಭಗವಂತನ ದೌತ್ಯದ ಫಲವೇ ಇದು\!



ಈಗ ಕಲಿಯುಗ. ಈ ವಿಸ್ತಾರವಾದ ಭೂಮಂಡಲದಲ್ಲಿ ಭಗವಂತನು ಇನ್ನಾರ ಪರವಾಗಿ ದೌತ್ಯನಡಸಲು, ತಿರುವೆವ್ವುಳೂರಿನಲ್ಲಿ ನೆಲಸಿ, ನಿಂತಿರುವಂತಿದೆ. ಮಾನವ ಕುಲಕ್ಕೇ ಉಪಕಾರಕನಾಗಿ ಸ್ವಾಮಿಯು ನಿಂತಿದ್ದಾನಲ್ಲ\! ಭಗವಂತನ ವಾತ್ಸಲ್ಯ ಎಷ್ಟು ಹಿರಿದು\! ಎನುತ್ತಾರೆ ಆೞ್ವಾರರು\!



೧೭

“ಯಾವ ಕಾಲದಲ್ಲಿ ಧರ್ಮಕ್ಕೆ ಗ್ಲಾನಿಯುಂಟಾಗುತ್ತದೆಯೋ, ಅಧರ್ಮ ಹೆಚ್ಚಿಕೊಳ್ಳುತ್ತದೆಯೋ, ಆಗ ಧರ್ಮವನ್ನುದ್ಧರಿಸಲು ಅಧರ್ಮವನ್ನು ತುಂಡರಿಸಲು ನಾನು ಯುಗಯುಗದಲ್ಲಿಯೂ ಅವತಾರವೆನ್ನುತ್ತೇನೆ”-ಎಂದು ಭಗವಂತನ ಆಶ್ವಾಸನೆಯನ್ನು ಆೞ್ವಾರರು ಇಲ್ಲಿ ನೆನಪು ಮಾಡಿಕೊಳ್ಳುತ್ತಿದ್ದಾರೋ, ಹೇಗೋ\!



೪.ಪನ್ದಣೈನ್ದ ಮೆಲ್ ವಿರಳಾಲ್ ಪಾವೈತನ್ ಕಾರಣತ್ತಾಲ್

ವೆನ್ದಿಱಲೇಱೇೞುಮ್ ವೆನ್ಱ ವೇನ್ದನ್ ವಿರಿಪುಹೞ್ ಶೇರ್

ನನ್ದನ್ ಮೈನ್ದನಾಹವಾಹುಮ್ ನಮ್ಬಿನಮ್ಬೆರುಮಾನ್

ಎನ್ದೈತನ್ದೈತಮ್ಬೆರುಮಾನೆವ್ವುಳ್ ಕಿಡನ್ದಾನೇ



ಪನ್ದು=ಚೆಂಡನ್ನು, ಅಣೈನ್ದ=ಸಿದ್ಧವಾಗಿ ಉಳ್ಳ, ಮೆಲ್ ವಿರಲಾಳ್=ಮೃದುವಾದ ಬೆರಳುಗಳುಳ್ಳವಳಾದ, ಪಾವೈತನ್=ಕನ್ನಿಕೆಯ ಕಾರಣತ್ತಾಲ್=ಕಾರಣದಿಂದ, ವೆಮ್=ಕ್ರೂರವಾದ \(ಅತಿಶಯವಾಗಿ\) ತಿಱಲ್=ಶಕ್ತಿಯ, ಏಱು ಏೞುಮ್=ಏಳು ವೃಷಭಗಳನ್ನು, ವೆನ್ಱ=ಗೆದ್ದ, ವೇನ್ದನ್=ರಾಜನೂ, ವಿರಿ ಪುಹೞ್=ಹರಡಿದ ಕೀರ್ತಿಯಿಂದ, ಶೇರ್=ಕೂಡಿದ \(ತುಂಬಿದ\), ನನ್ದನ್=ನಂದಗೋಪನ, ಮೈನ್ದನ್ ಆಹ=ಮಗನಾಗಿ, ಆಹುಮ್=ಆಗಿರುವ, ನಮ್ಬಿ=ಪರಿಪೂರ್ಣನೂ, ನಮ್ಬೆರುಮಾನ್=ನಮಗೆ ಸ್ವಾಮಿಯೂ, ಎನ್ದೈತನ್ದೈ=ನಮ್ಮ ತಂದೆಯೂ, ತಮ್ಬೆರುಮಾನ್=ನಮ್ಮ ನಾಯಕನೂ, ಎವ್ವುಳ್=ತಿರುವೆವ್ವುಳೂರಲ್ಲಿ, ಕಿಡನ್ದಾನೇ=ನೆಲಸಿರುವವನೇ\!



ಚೆಂಡನ್ನು ಸಿದ್ಧವಾಗಿ ಹಿಡಿದಿರುವ ಮೃದುವಾದ ಬೆರಳುಗಳುಳ್ಳವಳಾದ ಕನ್ನಿಕೆಯ ಕಾರಣದಿಂದ ಅತಿಶಯವಾದ ಶಕ್ತಿಯ ಏಳುವೃಷಭಗಳನ್ನು ಗೆದ್ದ ರಾಜನೂ, ಹರಡಿದ ಕೀರ್ತಿಯಿಂದ ಕೂಡಿದ ನಂದಗೋಪನ ಮಗನಾಗಿ ಆಗಿರುವ ಪರಿಪೂರ್ಣನೂ, ನಮಗೆ ಸ್ವಾಮಿಯೂ ನಮ್ಮ ತಂದೆಯೂ ನಮ್ಮ ನಾಯಕನೂ ತಿರುವೆವ್ವುಳೂರಲ್ಲಿ ನೆಲಸಿರುವವನೇ\! \(೪\)



ತನ್ನನ್ನು ಯಾರು ಪಡೆಯುವರೋ, ತನ್ನ ನಿಮಿತ್ತವಾಗಿ ಫಣವಾಗಿ ಇಟ್ಟಿದ್ದ ಏಳುಗೂಳಿಗಳನ್ನು ಯಾರು ಜಯಿಸುವರೋ ಎಂದು ಕಾದುಕುಳಿತಿದ್ದ ಕನ್ನಿಕೆಯು ಸತ್ಯೆ\(ನೀಳಾದೇವಿ\) ಎಂಬವಳು. ನಂದಗೋಪನ ಮಗನಾಗಿ ಅವತರಿಸಿದ ಪರಿಪೂರ್ಣನಾದ ಶ್ರೀಕೃಷ್ಣನು ಆ ಗೂಳಿಗಳನ್ನು ಗೆದ್ದು ಅವಳ ಕೈಹಿಡಿದನು. ಹಿಂದಿನ ಪಾಶುರದಲ್ಲಿ “ಇನ್ನಾರಿಗಾಗಿ” ಎಂಬುದನ್ನು ಇಲ್ಲಿ ಸೂಚಿಸುತ್ತಾರೋ, ಆೞ್ವಾರರು, ಕಾಣೆ\! ಆ ಭಗವಂತನೇ ಎಲ್ಲರ ಉದ್ಧಾರಕ್ಕಾಗಿ ಈಗ ತಿರುವೆವ್ವುಳೂರಲ್ಲಿ ನೆಲಸಿದ್ದಾನೆ.



೧೮

೫.ಪಾಲನಾಹಿ ಞಾಲಮೇೞುಮುಣ್ಡು ಪಣ್ಡಾಲಿಲೈಮೇಲ್

ಶಾಲನಾಳುಮ್ ಪಳ್ಳಿಕೊಳ್ಳುಮ್ ತಾಮರೈಕ್ಕಣ್ಣನೆಣ್ಣಿಲ್

ನೀಲಮಾರ್ ವಣ್ಡುಣ್ಡುವಾೞುಮ್ ನೆಯ್ದಲನ್ತಣ್ ಕೞನಿ

ಏಲನಾಱುಮ್ ಪೈಮ್ ಪುಱವಿಲೆವ್ವುಳ್ ಕಿಡನ್ದಾನೇ



ಪಾಲನ್ ಆಹಿ=ಎಳೆಯ ಮಗುವಾಗಿ, ಞಾಲಮ್ ಏೞುಮ್ ಉಣ್ಡು=ಏಳುಲೋಕಗಳನ್ನೂ ಕಬಳಿಸಿ, ಪಣ್ಡು=ಬಹಳ ಹಿಂದಿನ ಕಾಲದಲ್ಲಿ, ಆಲ್ ಇಲೈಮೇಲ್=ಆಲದೆಲೆಯ ಮೇಲೆ, ಶಾಲನಾಳುಮ್=ಬಹುಕಾಲದವರೆಗೂ, ಪಳ್ಳಿಕೊಳ್ಳುಮ್=ನಿದ್ರಿಸಿದ, ತಾಮರೈಕ್ಕಣ್ಣನ್=ತಾವರೆಯಂತೆ ಕಣ್ಣುಳ್ಳವನು, ಎಳ್ ಇಲ್=ಲೆಕ್ಕವಿಲ್ಲದಷ್ಟು, ನೀಲಮ್=ನೈದಿಲೆ ಹೂವಿನಲ್ಲಿ, ಆರ್=ತಂಗಿದ್ದು, ವಣ್ಡು=ದುಂಬಿಗಳು, ಉಣ್ಡು-\(ಮಧುವನ್ನು\)ಕುಡಿದು, ವಾೞುಮ್=ಬಾಳುವಂಥ, ನೆಯ್ದಲ್ ಕೞನಿ=ಕನ್ನೈದಿಲೆಯ ಗದ್ದೆಗಳನ್ನೂ, ಏಲಮ್=ಪರಿಮಳವು, ನಾಱುಮ್=ಬೀಸುತ್ತಿರುವ\(ಹರಡಿರುವ\) ಪೈ=ಹರಡಿರುವ, ಪುಱವಿಲ್=ತೋಪುಗಳುಳ್ಳ, ಎವ್ವುಳ್=ತಿರುವೆವ್ವುಳೂರಿನಲ್ಲಿ, ಕಿಡನ್ದಾನೇ=ನೆಲಸಿರುವವನೇ\!



ಬಹಳ ಹಿಂದಿನ ಕಾಲದಲ್ಲಿ, ಏಳುಲೋಕಗಳನ್ನೂ ಕಬಳಿಸಿ, ಎಳೆಯ ಮಗುವಾಗಿ ಆಲದ ಎಲೆಯ ಮೇಲೆ ಬಹುಕಾಲದವರೆಗೂ ಮಲಗಿ ನಿದ್ರಿಸಿದ ತಾವರೆಯಂತೆ ಕಣ್ಣುಳ್ಳವನು, ಲೆಕ್ಕವಿಲ್ಲದಷ್ಟು ನೈದಿಲೆ ಹೂಗಳಲ್ಲಿ ತಂಗಿದ್ದು ದುಂಬಿಗಳು ಮಧುವನ್ನುಂಡು ಬಾಳುವಂಥ ಕನ್ನೈದಿಕೆಯ ಗದ್ದೆಗಳನ್ನೂ ಪರಿಮಳವು ತುಂಬಿ ಬೀಸುತ್ತಿರುವ ತೋಪುಗಳನ್ನೂ ಉಳ್ಳ ತಿರುವೆವ್ವುಳೂರಿನಲ್ಲಿ ನೆಲಸಿರುವವನೇ\!



ಭಗವಂತನ ಪ್ರಳಯಕಾಲದ ವ್ಯಾಪಾರವನ್ನು ಮೊದಲು ಎರಡು ಪಾದಗಳಲ್ಲಿ ಹೇಳಲಾಗಿದೆ. ಕಡೆಯ ಎರಡು ಪಾದಗಳಲ್ಲಿ ತಿರುವೆವ್ವುಳೂರಿನ ಪ್ರಕೃತಿಸೌಂದರ್ಯವನ್ನು ವಿವರಿಸಿ ಹೇಳಲಾಗಿದೆ.



೬.ಶೋತ್ತನಮ್ಬಿಯೆನ್ಱು ತೊಣ್ಡರ್ ಮಿಣ್ಡಿತ್ತೊಡರ್ ನ್ದೞೈಕ್ಕೂಮ್

ಆತ್ತನಮ್ಬಿಶೆಙ್ಗಣಮ್ಬಿ ಯಾಹಿಲುಮ್ ತೇವರ್ ಕ್ಕೆಲ್ಲಾಮ್

ಮೂತ್ತನಮ್ಬಿ ಮುಕ್ಕಣಮ್ಬಿಯೆನ್ಱು ಮುನಿವರ್ ತೊೞುದು

ಏತ್ತುಮ್, ನಮ್ಬಿಯೆಮ್ಬೆರುಮಾನೆವ್ವುಳ್ ಕಿಡನ್ದಾನೇ



ಶೋತ್ತಮ್=ಕೈಮುಗಿಯುತ್ತೇನೆ\(ನಮಸ್ಕಾರ\), ನಮ್ಬಿ=ಪರಿಪೂರ್ಣನೇ, ಎನ್ಱು=ಎಂದು, ತೊಣ್ಡರ್=ಭಕ್ತರು, ಮಿಣ್ಡಿ=ಒಟ್ಟುಗೂಡಿ, ತೊಡರ್ ನ್ದು=ಸಾಲಾಗಿ ನಿಂತು, ಅೞೈಕ್ಕೂಮ್=ಕೂಗಿ ಕರೆಯುವ, ಆತ್ತನ್=ಆಪ್ತನಾದ, ನಮ್ಬಿ=ಸ್ವಾಮಿಯಾಗಿ, ಶೆಮ್ ಕಣ್=ಕೆಂದಾವರೆಯಂತೆ ಕಣ್ಣುಳ್ಳವನು ಆದ, ನಮ್ಬಿ=ಮಹಾಮಹಿಮನು, ಆಹಿಲುಮ್=ಆದಾಗ್ಯೂ,ತೇವರ್ ಕ್ಕೂ ಎಲ್ಲಾಮ್=ದೇವತೆಗಳಿಗೆಲ್ಲಾ, ಮೂತ್ತ=ಹಿರಿಯನಾದ, ನಮ್ಬಿ=ಮಹನೀಯನು\(ಬ್ರಹ್ಮನು\), ಮುಕ್ಕಣ್ ನಮ್ಬಿ=ಮುಕ್ಕಣ್ಣನಾದ ಮಹನೀಯನು, ಎನ್ಱು=ಎಂದು, ಮುನಿವರ್=ಮಹರ್ಷಿಗಳು, ತೊೞುದು=ನಮಸ್ಕರಿಸಿ\(ನಮ್ರತೆಯಿಂದ-ಭಯಭಕ್ತಿಯಿಂದ\)ಏತ್ತುಮ್=ಸ್ತುತಿಸುವ, ನಮ್ಬಿ=ಮಹನೀಯನಾದ, ಎಮ್ಬೆರುಮಾನ್=ನಮ್ಮ ಸ್ವಾಮಿಯು



೧೯

ಎವ್ವುಳ್=ತಿರುವೆವ್ವುಳೂರಿನಲ್ಲಿ, ಕಿಡನ್ದಾನೇ=ನೆಲಸಿರುವವನೇ\!



ಭಕ್ತರೆಲ್ಲರೂ ಒಟ್ಟುಗೂಡಿ ಸಾಲಾಗಿ ನಿಂತು, “ಪರಿಪೂರ್ಣನೇ ಪ್ರಣಾಮಗಳು” ಎಂದು ಕೂಗಿಕರೆಯುವಂಥ ಆಪ್ತನಾದ ಸ್ವಾಮಿಯಾಗಿ, ಕೆಂದಾವರೆಯಂತೆ ಕಣ್ಣುಳ್ಳವನಾದ ಮಹಾಮಹಿಮನಾದಾಗ್ಯೂ, ದೇವತೆಗಳೆಲ್ಲರಿಗೂ ಹಿರಿಯನಾದ ಬ್ರಹ್ಮನಿಗೂ ಮುಕ್ಕಣ್ಣನಿಗೂ ಸ್ವಾಮಿ ಎನಿಸಿ, ಮಹರ್ಷಿಗಳು ಭಯಭಕ್ತಿಯಿಮ್ದ ಸ್ತುತಿಸುವ ಮಹಾಮಹಿಮನಾದ ನಮ್ಮ ಸ್ವಾಮಿಯು ತಿರುವೆವ್ವುಳೂರಿನಲ್ಲಿ ನೆಲಸಿರುವವನೇ\! \(೬\)



ತಿರುವೆವ್ವುಳೂರಿನಲ್ಲಿ ನೆಲಸಿರುವ ಸ್ವಾಮಿಯು ಸಾಮಾನ್ಯನೇನಲ್ಲ. ಅವನು ದೇವಾಧಿದೇವನು\! ದೇವತೆಗಳಿಗೆ ಮಾತ್ರವಲ್ಲದೆ, ಅವರಿಗೆಲ್ಲ ಹಿರಿಯನಾದ ಚತುರ್ಮುಖ ಬ್ರಹ್ಮನಿಗೂ, ಮುಕ್ಕಣ್ಣನಾದ ಶಿವನಿಗೂ, ಮಹರ್ಷಿಗಳಿಗೂ ಎಲ್ಲರಿಗೂ ಅವನೇ ಸ್ವಾಮಿಯಾಗಿರುವವನು. ಸೊಬಗಿನ ಕಣ್ಣುಗಳವನಾಗಿ, ಪುಂಡರೀಕಾಕ್ಷನೆನಿಸಿಕೊಂಡು, ಎಲ್ಲರಿಮ್ದಲೂ ಭಯಭಕ್ತಿಯ ಪ್ರಣಾಮಗಳನ್ನು ಸ್ವೀಕರಿಸುವವನು ಅವನೇ, ತಿರುವೆವ್ವುಳೂರಿನಲ್ಲಿ ಭಕ್ತರೆಲ್ಲರೂ ಒಟ್ಟುಗೂಡಿ, ಸಾಲುಕಟ್ಟಿನಿಂತು, ತಮ್ಮತಮ್ಮ ಕೈಗಳನ್ನು ಜೋಡಿಸಿ ತಲೆಯ ಮೇಲಕ್ಕೆತ್ತಿ ಹಿಡಿದು ಮುಗಿಯುತ್ತಾ, ಅಂಜಲಿಬದ್ಧರಾಗಿ, “ಪರಿಪೂರ್ಣನೇ ಪ್ರಣಾಮಗಳು”ಎಂದು ಕೂಗುವ ಕರೆಯನ್ನು ಬಹಳ ಅಕ್ಕರೆಯಿಂದ ಸ್ವೀಕರಿಸುವ ಪರಮ ಆಪ್ತನಾದ ಸ್ವಾಮಿ ಅವನೇ\!



೭.ತಿಙ್ಗಳಪ್ಪು ವಾನೆರಿಕಾಲಾಹಿ ತಿಶೈಮುಹನಾರ್

ತಙ್ಗಳಪ್ಪನ್ ಶಾಮಿಯಪ್ಪನ್ ಪಾಹತ್ತಿರುನ್ದ, ವಣ್ಡುಣ್

ತೊಙ್ಗಲಪ್ಪುನೀಣ್ ಮುಡಿಯಾನ್ ಶೂೞ್ ಕೞಲ್ ಶೂಡನಿನ್ಱ

ಎಙ್ಗಳಪ್ಪನೆಮ್ಬೆರುಮಾನೆವ್ವುಳ್ ಕಿಡನ್ದಾನೇ



ತಿಙ್ಗಳ್=ಚಂದ್ರ, ಅಪ್ಪು=ನೀರು, ವಾನ್=ಬಾನು, ಎರಿ=ತೇಜಸ್ಸು, ಕಾಲ್=ವಾಯು, ಆಹಿ=ಆಗಿ, ತಿಶೈಮುಹನಾರ್ ತಙ್ಗಳ್=ನಾಲ್ಕು ದಿಕ್ಕುಗಳಿಗೆ ಮುಖವುಳ್ಳವನ, ಅಪ್ಪನ್=ತಂದೆ, ಶಾಮಿ=ಷಣ್ಮುಖಸ್ವಾಮಿಯ, ಅಪ್ಪನ್=ತಂದೆಯಾದ, ಪಾಹತ್ತು ಇರುನ್ದ=ತನ್ನ ದೇಹದ ಒಂದು ಭಾಗ ತಾನಾಗಿ, ವಣ್ಡು ಉಣ್=ದುಂಬಿಗಳು ಮುಸುರಿರುವ, ತೊಙ್ಗಲ್=ಗೊಂಚಲು ಹೂವನ್ನೂ, ಅಪ್ಪು=ಗಂಗೆಯನ್ನುಳ್ಳ, ನೀಳ್=ಉದ್ದವಾದ ದೊಡ್ಡ, ಮುಡಿಯಾನ್=ಜಡೆಯವನು, ಶೂೞ್ ಕೞಲ್=ವಿಸ್ತಾರವಾದ\(ಆವರಿಸಿರುವ\) ಪಾದಗಳನ್ನು, ಶೂಡ=ತಲೆಯಲ್ಲಿ ದಿರಿಸಲು, ನಿನ್ಱ=ನಿಂತಿರುವ, ಎಙ್ಗಳ್ ಅಪ್ಪನ್=ನಮ್ಮೆಲ್ಲರ ತಂದೆಯಾದ, ಎಮ್ಬೆರುಮಾನ್=ನಮ್ಮ ಸ್ವಾಮಿಯು, ಎವ್ವುಳ್=ತಿರುವೆವ್ವುಳೂರಿನಲ್ಲಿ, ಕಿಡನ್ದಾನೇ=ನೆಲಸಿರುವವನೇ\!



ಚಂದ್ರ,ನೀರು,ಬಾನು,ತೇಜಸ್ಸು,ವಾಯು-ಆಗಿ ನಾಲು ದಿಕ್ಕುಗಳಿಗೆ ಮುಖವುಳ್ಳವನ ತಂದೆಯಾಗಿ ಷಣ್ಮುಖ ತಂದೆಯೂ ತನ್ನ ದೇಹದ ಅರ್ಧಭಾಗವೇ ತಾನಾಗಿ ದುಂಬಿಗಳು ಮುಸುರುವ ಗೊಂಚಲುಹೂವನ್ನೂ ಗಗೆಯನ್ನು ಉಳ್ಳ ದೊಡ್ಡ ಜಡೆಯವನ ತಂದೆಯಾಗಿ, ವಿಸ್ತಾರವಾಗಿ ಆವರಿಸಿರುವ ತನ್ನ ತಿರುವಡಿಗಳನ್ನು ತಲೆಯಮೇಲೆ ಇರಿಸಲು ನಿಂತಿರುವವನಾದ ನಮ್ಮೆಲ್ಲರ ತಂದೆಯಾದ ನಮ್ಮ ಸ್ವಾಮಿಯು ತಿರುವೆವ್ವುಳೂರಿನಲ್ಲಿ ನೆಲಸಿರುವವನೇ\! \(೭\)



೨೦

ಚಂದ್ರಸೂರ್ಯರ ರೂಪದಲ್ಲಿ ಬೆಳಗುವ ಜಗಜ್ಜ್ಯೋತಿಯೇ ಭಗವಂತ, ಅವನೇ ನೀರು ನೆಲ ಬೆಂಕಿ ಗಾಳಿ ಬಾನು ಎಂಬ ಪಂಚಭೂತಗಳಾಗಿರುವವನು. ಚತುರ್ಮುಖಬ್ರಹ್ಮನ ತಂದೆಯೇ ಅವನು. ಷಣ್ಮುಖನ ತಂದೆಯೂ ಗಂಗಾಧರನೂ, ಹಳದಿಗೊಂಚಲಿನ ಹೂ ಮುಡಿದವನೂ ದೊಡ್ಡ ಜಡೆಯವನೂ ಆದ ಅರ್ಧನಾರೀಶ್ವರನ ಸ್ವಾಮಿಯಾಗಿರುವವನೂ ಅವನೇ. ತನ್ನ ವಿಶಾಲವಾದ ತಿರುವಡಿಗಳನ್ನು ತನ್ನ ಭಕ್ತರ ತಲೆಯಮೇಲೆ ಇರಿಸಲು ಸಿದ್ಧನಾಗಿರುವವನೂ ಸೃಷ್ಟಿಯಲ್ಲಿ ಎಲ್ಲರ ತಂದೆಯಾಗಿರುವ ನಮ್ಮ ಆ ಸ್ವಾಮಿಯೇ ತಿರುವೆವ್ವುಳೂರಿನಲ್ಲಿ ನೆಲಸಿರುವವನು.



“ತಿಶೈ ಮುಹನಾರ್”-ನಾಲ್ಕು ದಿಕ್ಕುಗಳಿಗೂ ಮುಖಮಾಡಿಕೊಂಡಿರುವವನು-ಚತುರ್ಮುಖ ಬ್ರಹ್ಮ.

ಈ ಪಾಶುರದಲ್ಲಿ ಶಿವನ ವರ್ಣನೆ ಬಹಳ ಸೊಗಸಾಗಿದೆ.

“ಶಾಮಿ”=ಎಂಬುದಕ್ಕೆ “ಸಾಮವೇದ”ಎಂದು ತಿಳಿದವರು ಅರ್ಥ ಮಾಡಿದ್ದಾರೆ. ಭಗವಂತನು “ಸಾಮವೇದ ಸ್ವರೂಪಿ”ಎಂದು ವಿವರಿಸಿದ್ದಾರೆ.

“ಶೂೞ್ ಕೞಲ್ ಶೂಡ ನಿನ್ಱು”- ಎಂಬುದರಲ್ಲಿ ಭಗವಂತನ ತ್ರಿವಿಕ್ರಮಾವತಾರದ ಸೂಚನೆಯಿದೆ.

೮.ಮುನಿವನ್ ಮೂರ್ ತ್ತಿ ಮೂವರಾಹಿ ವೇದಮ್ ವಿರಿತ್ತುರೈತ್ತ

ಪುನಿದನ್, ಪೂವೈವಣ್ಣನಣ್ಣಲ್ ಪುಣ್ಣಿಯನ್ ವಿಣ್ಣವರ್ ಕೋನ್

ತನಿಯನ್ ಶೇಯನ್ ತಾನೊರುವನಾಹಿಲುಮ್ ತನ್ನಡಿಯಾರ್ ಕ್ಕು

ಇನಿಯನ್, ಎನ್ದೈಯೆಮ್ಬೆರುಮಾನೆವ್ವುಳ್ ಕಿಡನ್ದಾನೇ



ಮುನಿವನ್=ಸಂಕಲ್ಪಿಸುವವನು, ಮೂರ್ ತ್ತಿ ಮೂವರು ಆಹಿ=ಮೂವರು ಮೂರ್ತಿಗಳಾಗಿ, ವೇದಮ್=ವೇದಗಳನ್ನು, ವಿರಿತ್ತು=ವಿವರಿಸಿ, ಉರೈತ್ತ=ಹೇಳಿದ, ಪುನಿದನ್=ಪರಮ ಪವಿತ್ರನು, ಪೂವೈ ವಣ್ಣನ್=ಅಗಸೆ ಹೂವಿನ ಬಣ್ಣದವನು, ಅಣ್ಣಲ್=ಪರಮ ಪುರುಷನು, ಪುಣ್ಣಿಯನ್=ಪುಣ್ಯಸ್ವರೂಪನು, ವಿಣ್ಣವರ್ ಕೋನ್=ಅಮರರೆಲ್ಲರ ಒಡೆಯನು, ತನಿಯನ್=ಒಂಟಿಯಾದವನು, ಶೇಯನ್=ಬಲುದೂರದಲ್ಲಿರುವವನು, ತಾನ್=ತಾನು, ಒರುವನ್ ಆಹಿಲುಮ್=ಒಬ್ಬನೇ ಆದರೂ ತನ್ ಅಡಿಯಾರ್ ಕ್ಕೂ=ತನ್ನ ಸೇವಕರಿಗೆ, ಭಕ್ತರಿಗೆ, ಇನಿಯನ್=ಪ್ರಿಯನಾದವನು, ಎನ್ದೈ=ನನ್ನ ತಂದೆಯಾದವನು, ಎಮ್ಬೆರುಮಾನ್=ನನ್ನ ಸ್ವಾಮಿಯಾದವನು, ಎವ್ವುಳ್=ತಿರುವೆವ್ವುಳೂರಿನಲ್ಲಿ, ಕಿಡನ್ದಾನೇ=ನೆಲಸಿರುವವನೇ\!



ಸಂಕಲ್ಪಿಸಿರುವವನು, ಮೂರು ಮೂರ್ತಿಗಳಾದವನು, ವೇದಗಳನ್ನು ವಿವರಿಸಿ ಹೇಳಿದ ಪರಮ ಪವಿತ್ರನು, ಅಗಸೆ ಹೂವಿನ ಬಣ್ಣದವನು, ಪರಮ ಪುರುಷನು, ಪುಣ್ಯಸ್ವರೂಪನು, ಅಮರರೆಲ್ಲರ ಒಡೆಯನು, ಒಂಟಿಯಾದವನು, ಬಹುದೂರದಲ್ಲಿರುವವನು, ತಾನೊಬ್ಬನೇ ಆದರೂ ತನ್ನ ಪಾದಸೇವಕರಿಗೆ \(ಭಕ್ತರಿಗೆ\) ಪರಮ ಪ್ರಿಯನಾದವನು, ನನ್ನ ತಂದೆಯೂ ನನ್ನ ಸ್ವಾಮಿಯೂ ತಿರುವೆವ್ವುಳೂರಿನಲ್ಲಿ ನೆಲಸಿರುವವನೇ.\(೮\)



೨೧

ಆೞ್ವಾರರು ಹಿಂದೆ ಒಂದು ಪಾಶುರದಲ್ಲಿ ಭಗವಂತನನ್ನು ಅವನ ಗುಣಗಳ ಮೂಲಕವಾಗಿ ಅರಿತುಕೊಳ್ಳಬೇಕೆನ್ನುವ ಜ್ಞಾನಮಾರ್ಗ ಕಷ್ಟಸಾಧ್ಯವೆಂದೂ ಅದಕ್ಕೆ ಬದಲಾಗಿ ಅರ್ಚಾಸ್ವರೂಪನಾಗಿ ಪುಣ್ಯಕ್ಷೇತ್ರಗಳಲ್ಲಿ ನೆಲಸಿರುವ ಸ್ವಾಮಿಯ ಸೇವೆಯನ್ನು ಭಕ್ತಿಯಿಂದ ಮಾಡುವ ಮಾರ್ಗವೇ ಬಹಳ ಸುಲಭವೆಂದೂ ಹೇಳಿದ್ದಾರೆ. ಈ ಪಾಶುರದಲ್ಲಿ ಅವರು ಭಗವಂತನ ಗುಣಸ್ವಭಾವಗಳನ್ನೂ ಅವುಗಳ ಮೂಲಕ ಭಗವಂತನ ನಾನಾಮುಖವಾದ ಹಿರಿಮೆಯನ್ನೂ ಒತ್ತಿ ಹೇಳುತ್ತಿದ್ದಾರೆ.

ಭಗವಂತನನ್ನು ಸುಲಭವಾಗಿ ಅರಿತುಕೊಳ್ಳುವಂತೆ ಹೇಗೆಹೇಗೆ ಹೇಳಬಹುದೋ ಹಾಗೆಲ್ಲಾ ಕೆಲವೇ ಪದಗಳಲ್ಲಿ, ಆೞ್ವಾರರು ವರ್ಣಿಸುತ್ತಾರೆ.

“ಮುನಿವನ್”- ಎಂದರೆ ಮೌನವಾಗಿ ಧ್ಯಾನ ಮಾಡುವವನು. ಭಗವಂತನ ವಿಷಯದಲ್ಲಿ ಅದು ಅವನ ಸಂಕಲ್ಪ ಮಾತ್ರವೇ. ಆ ಸಂಕಲ್ಪದಿಂದಲೇ ಸ್ವಾಮಿಯು ಯಾವಾಗ ಸೃಷ್ಟಿಕಾರ್ಯ ನಡೆಯಬೇಕೋ, ಯಾವಾಗ ಲಯಕಾರ್ಯ ನಡೆಯಬೇಕೋ, ಎಷ್ಟು ಕಾಲ ಅವೆರಡರ ನಡುವಣ ಸ್ಥಿತಿ ಎಂದರೆ ರಕ್ಷಣೆಯ ಕಾರ್ಯ ನಡೆಯಬೇಕೋ ಎಂದು ನಿರ್ಧರಿಸುತ್ತಾನೆ.



ತಾನೇ ಸಂಕಲ್ಪಿಸಿದ ಆ ಮೂರು ಕಾರ್ಯಗಳನ್ನು ನಡಸುವುದಕ್ಕಾಗಿ ತಾನೇ ಮೂರು ರೂಪಗಳಗುತ್ತಾನೆ. ಚತುರ್ಮುಖ ಬ್ರಹ್ಮನಾಗಿ ಸೃಷ್ಟಿಕಾರ್ಯವನ್ನು ನಡಸುವನು. ವಿಷ್ಣುಸ್ವರೂಪನಾಗಿ ಆ ಸೃಷ್ಟಿಯನ್ನೆಲ್ಲಾ ನೆಲೆಗೊಳಿಸುವನು. ಕಡೆಗೆ, ರುದ್ರನಾಗಿ ಎಲ್ಲವನ್ನೂ ನಾಶಗೊಳಿಸುವನು.

ಭಗವಂತನು ಮೊದಲು ಬ್ರಹ್ಮನಿಗೆ ವೇದಗಳನ್ನು ಅರಿವು ಮಾಡಿಕೊಟ್ಟದ್ದು ನಾರದಮಹರ್ಷಿಗೆ, ಅನಂತರ ವೇದಗಳನ್ನು ಹಂಸರೂಪಿಯಾಗಿ ವಿವರಿಸಿ ಹೇಳಿದನು. ಬಳಿಕ, ಅರ್ಜುನನನ್ನು ನಿಮಿತ್ತವಾಗಿ ಮಾಡಿಕೊಂಡು, ಭೂಲೋಕದವರೆಲ್ಲರ ಉದ್ಧಾರಕ್ಕಾಗಿ ಆ ವೇದಗಳನ್ನು ಭಗವದ್ಗೀತೆಯ ರೂಪದಲ್ಲಿ ವಿವರಿಸಿ ಹೇಳಿದನು.

ಪುರುಷರಲ್ಲಿ ಪರಮನಾಗಿ, ಎಲ್ಲ ಜೀವರೂ ಆಶ್ರಯಿಸುವಂಥ ಪರಮಪುರುಷನು ಸ್ವಾಮಿ. ಆಕರ್ಷಕವಾದ ಅತಿವಿಶಿಷ್ಟವಾದ ಅಗಸೆಹೂವಿನ ಬಣ್ಣದವನು ಸ್ವಾಮಿ. ಸದ್ಗುಣಗಳೀಗೆಲ್ಲ ಆಕರವಾಗಿ, ಸಕಲ ಕಲ್ಯಾಣಗುಣಗಳು ಒಟ್ಟುಗೂಡಿ ಮೆರೆಯುವ ಪುಣ್ಯಸ್ವರೂಪನು ಸ್ವಾಮಿ.



ಭಗವಂತನು “ತನಿಯನ್”-ಪರಿಪೂರ್ಣನು. ಅಲ್ಲದೆ ಅವನೊಬ್ಬನೇ\! ಸಾಟಿಯೇ ಇಲ್ಲದವನು. ಯಾರಿಗೂ ಎಟುಕದಷ್ಟು ದೂರದಲ್ಲಿರುವವನು. ದೇವಾಧಿದೇವನಾಗಿ ಎಲ್ಲ ಅಮರರಿಗೂ ಒಡೆಯನು ಸ್ವಾಮಿ.

ಭಕ್ತರ ವಿಷಯದಲ್ಲಿ ಅವನು ಪ್ರಿಯತಮನು. ಭಗವಂತನು ಎಲ್ಲರಿಗೂ ತಂದೆ. ಅವನು ಎಲ್ಲರಿಗೂ ಸ್ವಾಮಿಯೂ ಹೌದು.

ತಿರುವೆವ್ವುಳೂರಿನಲ್ಲಿ ಅರ್ಚಾವತಾರಿಯಾಗಿರುವವನೂ ಅವನೇ\!



೯.ಪನ್ದಿರುಕ್ಕೂಮ್ ಮೆಲ್ ವಿರಲಾಳ್ ಪಾವೈಪನಿಮಲರಾಳ್

ವನ್ದಿರುಕ್ಕೂಮ್ ಮಾರ್ವನ್ ನೀಲಮೇನಿ ಮಣಿವಣ್ಣನ್

ಅನ್ದರತ್ತಿಲ್ ವಾೞುಮ್ ವಾನೋರ್ ನಾಯಹನಾಯಮೈನ್ದ

ಇನ್ದಿರಱ್ ಕುಮ್ ತಮ್ಬೆರುಮಾನೆವ್ವುಳ್ ಕಿಡನ್ದಾನೇ



ಪನ್ದು=ಚೆಂಡನ್ನು, ಇರುಕ್ಕೂಮ್=ಹಿಡಿದಿರುವ, ಮೆಲ್ ವಿರಲಾಳ್=ಮೃದುವಾದ ಬೆರಳುಗಳುಳ್ಳವಳಾದ, ಪಾವೈ=ಕನ್ಯೆಯಾದ, ಪನಿ ಮಲರಾಳ್=ತಂಪಾದ ತಾವರೆಹೂವಿನಲ್ಲಿ ಹುಟ್ಟಿದವಳು, ವನ್ದು=ಬಂದು, ಇರುಕ್ಕೂಮ್=ನೆಲಸುವ, ಮಾರ್ವನ್=ಎದೆಯುಳ್ಳವನು, ನೀಲಮೇನಿ=ನೀಲಿಯ ದೇಹದ, ಮಣಿವಣ್ಣನ್-ಇಂದ್ರನೀಲಮಣಿಯ ಬಣ್ಣದವನು



೨೨

ಅನ್ದರತ್ತಿಲ್=ಸ್ವರ್ಗದಲ್ಲಿ, ವಾೞುಮ್=ವಾಸಿಸುವ, ವಾನೋರ್=ದೇವತೆಗಳ, ನಾಯಹನ್=ನಾಯಕನು, ಆಯ್=ಆಗಿ, ಅಮೈನ್ದ=ಇರುವ, ಇನ್ದುರಱ್ ಕುಮ್ ತಮ್=ದೇವೇಂದ್ರನಿಗೂ ಪೆರುಮಾನ್=ಸ್ವಾಮಿಯಾದವನು, ಎವ್ವುಳ್=ತಿರುವೆವ್ವುಳೂರಿನಲ್ಲಿ, ಕಿಡನ್ದಾನೇ=ನೆಲಸಿರುವವನೇ\!



ಚೆಂಡನ್ನು ಹಿಡಿದಿರುವ ಮೃದುವಾದ ಬೆರಳುಗಳುಳ್ಳವಳಾದ ಕಮಲ ಪುಷ್ಪದಲ್ಲಿ ಹುಟ್ಟಿದವಳಾದ ಕನ್ಯೆಯನ್ನು ಎದೆಯಲ್ಲಿ ಉಳ್ಳವನು, ಅಚ್ಚ ಇಂದ್ರಿನೀಲಮಣಿಯ ಬಣ್ಣದವನು, ಸ್ವರ್ಗವಾಸಿಗಳಾದ ದೇವತೆಗಳ ನಾಯಕನಾಗಿರುವ ದೇವೇಂದ್ರನಿಗೂ ಸ್ವಾಮಿಯಾದವನು ತಿರುವೆವ್ವುಳೂರಿನಲ್ಲಿ ನೆಲಸಿರುವವನೇ\!\(೯\)



ತಾವರೆಹೂವಿನಲ್ಲಿ ಹುಟ್ಟಿದ ಕನ್ಯೆ ಲಕ್ಷ್ಮೀದೇವಿ. ಆ ಲಕ್ಷ್ಮೀದೇವಿಯನ್ನು ತನ್ನ ವಕ್ಷಸ್ಥಲದಲ್ಲಿಯೇ ನಿತ್ಯವಾಸಿನಿಯನ್ನಾಗಿ ಮಾಡಿಕೊಂಡಿರುವವನೂ, ದಿವ್ಯವಾದ ಇಂದ್ರನೀಲಮಣಿಯ ಬಣ್ಣದ ಕಾಂತಿಯುಳ್ಳವನೂ, ದೇವತೆಗಳಿಗೆ ಒಡೆಯನಾದ ದೇವೇಂದ್ರನಿಗೂ ಸ್ವಾಮಿಯಾದ ಭಗವಂತನು ತಿರುವೆವ್ವುಳೂರಿನಲ್ಲಿ ನೆಲಸಿದ್ದಾನೆ-ಎನ್ನುತ್ತಾರೆ ಆೞ್ವಾರರು.



೧೦.ಇಣ್ಡೈಕೊಣ್ಡು ತೊಣ್ಡರೇತ್ತವೆವ್ವುಳ್ ಕಿಡನ್ದಾನೈ

ವಣ್ಡುಪಾಡುಮ್ ಪೈಮ್ಬುಱವಿನ್ ಮಙ್ಗೈಯರ್ ಕೋನ್ ಕಲಿಯನ್

ಕೊಣ್ಡಶೀರಾಲ್ ತಣ್ಡಮಿೞ್ ಶೆಯ್ ಮಾಲೈಯೀರೈನ್ದುಮ್ ವಲ್ಲಾರ್

ಅಣ್ಡಮಾಳ್ ವದಾಣೈಯನ್ಱೇಲಾಳ್ ವರಮರುಲಹೇ



ಇಣ್ಡೈಕೊಣ್ಡು=ಹೂವಿನ ಹಾರಗಳನ್ನು ಹಿಡಿದುಕೊಂಡ, ತೊಣ್ಡರ್=ಭಕ್ತರು, ಏತ್ತ=ಸ್ತುತಿಸುವಂಥ, ಎವ್ವುಳ್ ಕಿಡನ್ದಾನೈ=ತಿರುವೆವ್ವುಳೂರಿನಲ್ಲಿ ನೆಲಸಿರುವ ಭಗವಂತನನ್ನು ಕುರಿತು, ವಣ್ಡುಪಾಡುಮ್=ದುಂಬಿಗಳು ಹಾಡುವ, ಪೈಪುಱವಿಲ್=ವಿಶಾಲವಾದ ತೋಪುಗಳುಳ್ಳ, ಮಙ್ಗೈಯರ್=ಮಂಗೈನಾಡಿನವರ, ಕೋನ್ ಕಲಿಯನ್=ಒಡೆಯನಾದ ಕಲಿಯನ್ ಎಂಬವನು, ಕೊಣ್ಡ=ಪಡೆದಿರುವ, ಶೀರಾಲ್=\(ಭಗವದ್ಗುಣಾನುಭವವೆಂಬ\)ಐಶ್ವರ್ಯದಿಂದ, ತಣ್ ತಮಿೞ್ ಶೆಯ್=ತಂಪಾದ\(ಹಿತವಾದ\)ತಮಿಳಿನಿಂದಾದ, ಮಾಲೈ=ಪಾಶುರಮಾಲೆಯಾದ, ಈರೈನ್ದುಮ್=ಹತ್ತನ್ನೂ, ವಲ್ಲಾರ್=ಬಲ್ಲವರು, ಅಣ್ಡಮ್=ಭೂಮಂಡಲವನ್ನು, ಆಳ್ವದು ಆಣೈ=ಆಳುವುದು ನಿಶ್ಚಯ, ಅನ್ಱೇ=ಹಾಗಲ್ಲದಿದ್ದರೆ, ಆಳ್ವರ್ ಅಮರುಲಹೇ=ಅಮರರ ಲೋಕವನ್ನೇ ಆಳುವರು.



ಹೂವಿನ ಹಾರಗಳನ್ನು ಹಿಡಿದುಕೊಂಡು ಭಕ್ತರು ಸ್ತುತಿಸುವಂಥ ತಿರುವೆವ್ವುಳೂರಿನಲ್ಲಿ ನೆಲಸಿರುವ ಭಗವಂತನನ್ನು ಕುರಿತು ದುಂಬಿಗಳು ಹಾಡುವ ವಿಶಾಲವಾದ ತೋಪುಗಳುಳ್ಳ ಮಂಗೈನಾಡಿನವರ ಒಡೆಯನಾದ ಕಲಿಯನ್ ಎಂಬುವನು ಪಡೆದಿರುವ ಐಶ್ವರ್ಯದಿಂದ ಹಿತವಾದ ತಮಿಳಿನಿಂದಾದ ಹತ್ತುಪಾಶುರಮಾಲೆಯನ್ನು ಬಲ್ಲವರು ಭೂಮಂಡಲವನ್ನಾಳುವುದು ನಿಶ್ಚಯ- ಹಾಗಲ್ಲದಿದ್ದರೆ ಅಮರರ ಲೋಕವನ್ನೇ ಆಳುವರು.\(೧೦\)

೨೩

ಸಕಲ ಕಲ್ಯಾಣ ಗುಣವಿಭೂತಿಗಳ ನಿಧಿ ಭಗವಂತ. ದಯೆಯೇ ಮೂರ್ತಿವೆತ್ತವಳಾದ ಶ್ರೀದೇವಿಯನ್ನು ತನ್ನ ನಿತ್ಯಾನುಪಾಯಿನಿಯನ್ನಾಗಿ ಮಾಡಿಕೊಂಡು ತನ್ನ ವಕ್ಷಸ್ಥಲದಲ್ಲಿಯೇ ಇರಿಸಿಕೊಂಡಿದ್ದಾನೆ. ಭಕ್ತರ ಸೇವೆಯನ್ನು ಅಂಗೀಕರಿಸಿ ಅವರನ್ನು ಅನುಗ್ರಹಿಸುವುದಕ್ಕಾಗಿಯೇ ಸ್ವಾಮಿಯು ತಿರುವೆವ್ವುಳೂರು ಮುಂತಾದ ಪವಿತ್ರಕ್ಷೇತ್ರಗಳಲ್ಲಿ ಅರ್ಚಾವತಾರಿಯಾಗಿ ನೆಲಸಿದ್ದಾನೆ. ಸಕಲ ಸಂಪದ್ಭರಿತನಾದ ಆ ಸ್ವಾಮಿಯನ್ನು ಕುರಿತು ತಿರುಮಂಗೈ ಆೞ್ವಾರರು ಹಾಡುತ್ತಿದ್ದಾರೆ. ಆೞ್ವಾರರು ಐಶ್ವರ್ಯವನ್ನು ಪಡೆದವರೇ, ಭಗವದ್ಗುಣಾನುಭವವೇ ಅವರ ಮಹದೈಶ್ವರ್ಯ. ಅದನ್ನು ಬಳಸಿಕೊಂಡು ಈ ಹತ್ತುಪಾಶುರಗಳ ಮಾಲೆಯನ್ನು, ಭಕ್ತರು ಹೂವಿನ ಹಾರಗಳನ್ನು ಹಿಡಿದು ಭಗವಂತನಿಗೆ ಅರ್ಪಿಸಲು ಕಾತರರಾಗಿರುವ ಹಾಗೆಯೇ ಭಗವಂತನಿಗೆ ಆದರದಿಂದ ಅರ್ಪಿಸುತ್ತಿದ್ದಾರೆ. ಭಗವಂತನ ಗುಣಾತಿಶಯಗಳನ್ನು ಅರಿತುಕೊಳ್ಳಲು ಈ ಪಾಶುರಗಳು ಸಹಾಯವಾಗುತ್ತವೆ. ಇನಿದಾದ ತಮಿಳಿನಲ್ಲಿ ರಚಿಸಿರುವ ಈ ಪಾಶುರಗಳನ್ನು ಚೆನ್ನಾಗಿ ಬಲ್ಲವರು ಭೂಮಿಯ ಮೇಲೆ ಕೀರ್ತಿವಂತರಾಗಿ ಬಾಳುತ್ತಾರೆ. ಭೂಮಿಯಮೇಲೆಣ ಜೀವನವು ನೀಡುವ ಸುಖವನ್ನು ತೃಣೀಕರಿಸುವಷ್ಟು ಉತ್ಕೃಷ್ಟವಾದ ಶಾಶ್ವತವಾದ ಸುಖಭೋಗಗಳು ಅವರಿಗೆ ಲಭಿಸುವುದರಿಂದ ಅವರು “ಭೂಮಂಡಲವನ್ನೇ ಆಳುತ್ತಾರೆ”, ಅನಂತರ ಅವರು ಅಮರರಾಗುವುದು ಖಂಡಿತ. ಅಮರ ಲೋಕದಲ್ಲಿಯೂ ಸಹ ಭಗವಂತನಿಗೆ ಅವರು ನಿಕಟಭಕ್ತರಾಗಿ, ಕೀರ್ತಿಯನ್ನು ಗಳಿಸುತ್ತಾರೆ. ಇದು ಆೞ್ವಾರರ ಸದಾಶಯ.



ಅಡಿಯ ನಡೆ: ಕಾಶೈ, ತೈಯರ್, ಮುನ್, ಪನ್ದಣೈ, ಪಾಲನ್, ಶೋತ್ತಮ್, ತಿಙ್ಗಳ್, ಮುನಿವನ್, ಪನ್ದು, ಇಣ್ಡೈ\(ವಿಲ್\)



೨೪

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಎರಡನೆಯ ದಶಕ ಮೂರನೆಯ ತಿರುಮೊೞಿ

ವಿಱ್ ಪೆರುವಿೞವುಮ್



೧.ವಿಱ್ಪೆರುವಿೞವುಮ್ ಕಂಜನುಮ್ ಮಲ್ಲರುಮ್ ವೇೞಮುಮ್ ಪಾಹನುಮ್ ವೀೞ

ಶೆಟ್ರವನ್ ತನ್ನೈಪ್ಪುರಮೆರಿಶೆಯ್ದ ಶಿವನುಱುತುಯರ್ ಹಳೈ ತೇವೈ

ಪಟ್ರಲರ್ ವೀಯಕ್ಕೋಲ್ಕೈಯಿಲ್ ಕೊಣ್ಡುಪಾರ್ತನ್ ತನ್ ತೇರ್ ಮುನ್ ನಿನ್ಱಾನೈ

ಶಿಟ್ರವೈಪಣಿಯಾಲ್ ಮುಡಿತುಱನ್ದಾನೈತ್ತಿರುವಲ್ಲಿಕ್ಕೇಣಿ ಕ್ಕಣ್ಡೇನೇ

ವಿಲ್=ಬಿಲ್ಲಿನ, ಪೆರು ವಿೞವುಮ್=ದೊಡ್ಡ ಉತ್ಸವವೂ, ಕಂಜನುಮ್=ಕಂಸನೂ, ಮಲ್ಲರುಮ್=ಮಲ್ಲರೂ, ವೇೞಮುಮ್=ಆನೆಯೂ, ಪಾಹನುಮ್=ಮಾವಟಿಗನೂ, ವೀೞ=ನಾಶವಾಗುವಂತೆ, ಶೆಟ್ರವನ್ ತನ್ನೈ=ಧ್ವಂಸಮಾಡಿದವನೂ, ಪುರಮ್=ತ್ರಿಪುರವನ್ನು, ಎರಿಶೆಯ್ದ=ಸುಟ್ಟುಭಸ್ಮ ಮಾಡಿದ, ಶಿವನ್=ಶಿವನ, ಉಱುತುಯರ್=ಬಹಳ ದೊಡ್ಡ ದುಃಖವನ್ನು, ಕಳೈ=ಕಳೆದ, ತೇವೈ=ದೇವನೂ, ಪಟ್ರಲರ್ ವೀಯ=ಶತ್ರುಗಳು ಮಡಿಯುವಂತೆ, ಕೋಲ್=ಛಾಟಿಕೋಲನ್ನು, ಕೈಯಿಲ್ ಕೊಣ್ಡು=ಕೈಯಲ್ಲಿ ಹಿಡಿದು, ಪಾರ್ ತ್ತನ್ ತನ್=ಪಾರ್ಥನ ತೇರ್ ಮುನ್—ತೇರಿನ ಮುಂಭಾಗದಲ್ಲಿ, ನಿನ್ಱಾನೈ=ನಿಂತವನೂ, ಶಿಱು=ಕಿರಿಯ, ಅವೈ=ತಾಯಿಯ, ಪಣಿಯಾಲ್=ಕಾರ್ಯದಿಂದ, ಮುಡಿ=ಕಿರೀಟವನ್ನು, ತುಱನ್ದಾನೈ=ತೊರೆದವನು ಆದವನನ್ನು, ತಿರುವಲ್ಲಿಕ್ಕೇಣಿ=ತಿರುವಲ್ಲಿಕ್ಕೇಣಿಯಲ್ಲಿ, ಕಣ್ಡೇನೇ=ಕಂಡೆನಲ್ಲಾ\!



ಬಿಲ್ಲಿನ ದೊಡ್ಡ ಉತ್ಸವವೂ,ಕಂಸನೂ, ಮಲ್ಲರೂ,ಆನೆಯೂ, ಮಾವಟಿಗನೂ, ನಾಶವಾಗುವಂತೆ ಧ್ವಂಸಮಾಡಿದವನೂ, ತ್ರಿಪುರವನ್ನು ಸುಟ್ಟುಭಸ್ಮ ಮಾಡಿದ ಶಿವನ ಬಹಳ ದೊಡ್ಡ ದುಃಖವನ್ನು ಕಳೆದ ದೇವನೂ, ಶತ್ರುಗಳು ಮಡಿಯುವಂತೆ ಛಾಟಿಕೋಲನ್ನು ಕೈಯಲ್ಲಿ ಹಿಡಿದು ಪಾರ್ಥನ ರಥದ ಮುಂಭಾಗದಲ್ಲಿ ನಿಂತವನೂ, ಕಿರಿಯ ತಾಯಿಯ ಕಾರ್ಯದಿಂದ ಕಿರೀಟವನ್ನು ತೊರೆದವನೂ ಆದವನನ್ನು ತಿರುವಲ್ಲಿಕ್ಕೇಣಿಯಲ್ಲಿ ಕಂಡೆನಲ್ಲ\! \(೧\)



ಈ ತಿರುಮೊೞಿಯಲ್ಲಿ ಆೞ್ವಾರರು ಮದರಾಸು ನಗರದ ತಿರುವಲ್ಲಿಕ್ಕೇಣಿ ವಿಸ್ತರಣೆಯ ಧವಾದ ಪಾರ್ಥಸಾರಥಿ ದೇವಾಲಯದಲ್ಲಿ ಭಗವಂತನ ದರ್ಶನ ಪಡೆಯುತ್ತಿದ್ದಾರೆ.

ಕೃಷ್ಣಾವತಾರದ ಸಾಹಸಗಳು ಅವರ ನೆನಪಿಗೆ ಬರುತ್ತಿವೆ: ಕೃಷ್ಣನ ಕಡುಶತ್ರುವಾದ ಕಂಸನು, ಅವನನ್ನು ಕೊಲ್ಲಿಸಲು ಕೆಲವು ಯತ್ನಗಳನ್ನು ನಡಸಿದನು. ಅವುಗಳಲ್ಲಿ ಧನುರ್ಯಾಗವೆಂಬ ಉತ್ಸವವೊಂದು. ಧನುರ್ಯಾಗವೆಂಬ ಕಾರಣದಿಂದ ಕೃಷ್ಣನನ್ನು ಮಧುರೆಗೆ ಕಂಸನು ಬರಮಾಡಿಕೊಂಡನು. ಯಾಗಶಾಲೆಯಲ್ಲಿ ಪೂಜೆಗೆಂದು ಇಟ್ಟಿದ್ದ ಧನುಸ್ಸನ್ನು ಕೃಷ್ಣನು ಎತ್ತಿಕೊಂಡು ಮುರಿದುಹಾಕಿದನು. ಹೆಬ್ಬಾಗಿಲಲ್ಲಿ ಆನೆಯಿಂದ ಕೃಷ್ಣನನ್ನು ತುಳಿಸಿಬಿಡಬೇಕೆಂಬ ಯತ್ನವೂ ಫಲಿಸಲಿಲ್ಲ. ಆ ಆನೆಯನ್ನೂ ಅದರ ಮಾವಟಿಗನನ್ನೂ ಕೃಷ್ಣನು ಕೊಂದುಹಾಕಿದನು. ಅನಂತರ ನಡೆದದ್ದು ಮಲ್ಲಯುದ್ಧದ ಕುತಂತ್ರ. ನುರಿತಮಲ್ಲರಿಂದ ಕೃಷ್ಣನನ್ನು ಕೊಲ್ಲಿಸುವ ಯತ್ನ. ಅದೂ ಸಾಗಲಿಲ್ಲ. ಬದಲಾಗಿ, ಆ ಮಲ್ಲರೇ ಸತ್ತರು. ಕಡೆಗೆ, ಕಂಸನೂ ಕೃಷ್ಣನಿಂದ ಮಡಿದನು. ಇದು ಕಂಸವಧೆಯ ಘಟ್ಟ.



೨೫

ಆಮೇಲೆ ಬಹುಕಾಲದ ಬಳಿಕ ಬಂದದ್ದು ಮಹಾಭಾರತಯುದ್ಧ. ಆ ಯುದ್ಧದಲ್ಲಿ ಪಾರ್ಥನಿಗೆ ಕೃಷ್ಣನೇ ಸಾರಥಿಯಾಗಿ ನಿಂತ. ಕೈಯಲ್ಲಿ ಛಾವಟಿಯನ್ನು ಹಿಡಿದು ರಥದ ಮುಂಭಾಗದಲ್ಲಿ ನಿಂತು ಪಾರ್ಥನಿಗೆ ಮಾರ್ಗದರ್ಶಕನಾಗಿ ಎಲ್ಲ ವಿಧದಲ್ಲೂ ಅವನಿಗೆ ಸಹಾಯಕನಾಗಿ ಶತ್ರುಗಳನ್ನೆಲ್ಲ ನಿರ್ಮೂಲಗೊಳಿಸಿ, ಪಾಂಡವರನ್ನು ಕಾಪಾಡಿದನು.



ಹಿಂದೆ, ಪರಶಿವನಿಗೇ ಒದಗಿದ ಕಡುದುಃಖವಾದ ಬ್ರಹ್ಮಹತ್ಯಾದೋಷವನ್ನು ಸ್ವಾಮಿಯು ನೀಗಿದನು.

ಶ್ರೀರಾಮನಾಗಿ ಅವತರಿಸಿದಾಗ, ಕಿರಿಯ ತಾಯಿಯಾದ ಕೈಕೇಯಿಯ ಹಟದಿಂದ ಅವನಿಗೆ ಸಲ್ಲಬೇಕಾಗಿದ್ದ ಕಿರೀಟವನ್ನು ತ್ಯಜಿಸಿ ವನವಾಸಕ್ಕೆ ಸಂತೋಷದಿಂದ ತೆರಳಿದನು.

ಹೀಗೆ, ದುಷ್ಟಸಂಹಾರಕ್ಕಾಗಿ ಶಿಷ್ಟರಕ್ಷಕನಾಗಿ ಆಶ್ರಿತ ಪೋಷಕನಾಗಿ, ಆದರ್ಶ ಮಾನವನಾಗಿ ಮೆರೆಯುವ ಭಗವಂತನಿಗೆ ತಿರುವಲ್ಲಿಕ್ಕೇಣಿಯಲ್ಲಿ ಆೞ್ವಾರರು ಸೇವೆ ಸಲ್ಲಿಸುತ್ತಿದ್ದಾರೆ.



೨.ವೇದತ್ತೈ ವೇದತ್ತಿನ್ ಶುವೈಪ್ಪಯನೈ ವಿೞುಮಿಯ ಮುನಿವರ್ ವಿೞುಙ್ಗುಮ್

ಕೋದಿಲಿನ್ ಕನಿಯೈ ನನ್ದನಾರ್ ಕಳಿಟ್ರೈಕ್ಕೂವಲಯತ್ತೋರ್ ತೊೞುದೇತ್ತುಮ್

ಆದಿಯೈಯಮುದೈಯೆನ್ನೈಯಾಳುಡೈಯಪ್ಪನೈ ಒಪ್ಪವರಿಲ್ಲಾ

ಮಾದರ್ಹಳ್ ವಾೞುಮ್, ಮಡಮಾಮಯಿಲೈತ್ತಿರುವಲ್ಲಿಕ್ಕೇಣಿ ಕ್ಕಣ್ಡೇನೇ



ವೇದತ್ತೈ=ವೇದಸ್ವರೂಪನನ್ನು, ವೇದತ್ತಿನ್=ವೇದದಲ್ಲಿರುವ, ಶುವೈ=ರುಚಿಕರವಾದ, ಪಯನೈ=ಫಲಸ್ವರೂಪನನ್ನು, ವಿೞುಮಿಯ= ಶ್ರೇಷ್ಠರಾದ, ಮುನಿವರ್=ಮಹರ್ಷಿಗಳು, ವಿೞುಙ್ಗುಮ್=ನುಂಗಿ ಆಸ್ವಾದಿಸುವ, ಕೋದು ಇಲಿನ್=ಸಿಪ್ಪಿ ಹೊಟ್ಟು, ಓಟೆ ಮೊದಲಾದುವುಗಳಿಲ್ಲದ, ಕನಿಯೈ=ಪೂರ್ಣ ಫಲವನ್ನು\(ಹಣ್ಣನ್ನು\)ನನ್ದನಾರ್=ನಂದಗೋಪನ, ಕಳಿಟ್ರೈ=\(ಸುಂದರ\)ಆನೆಯ ಮರಿಯನ್ನು, ಕುವಲಯತ್ತೋರ್=ಭೂಮಿಯ ಮೇಲೆ ಇರುವವರೆಲ್ಲ, ತೊೞುದು=ನಮಸ್ಕರಿಸಿ, ಏತ್ತುಮ್=ಸ್ತುತಿಸುವ, ಆದಿಯೈ=ಆದಿಮೂಲನನ್ನು, ಅಮುದೈ=ಅಮೃತಸ್ವರೂಪಿಯನ್ನು, ಎನ್ನೈ=ನನ್ನನ್ನು, ಆಳ್ ಉಡೈ=ದಾಸನಾಗಿ ಉಳ್ಳ, ಅಪ್ಪನೈ=ಸ್ವಾಮಿಯನ್ನು, ಒಪ್ಪವರ್ ಇಲ್ಲಾ=ಸಾಟಿಯಿಲ್ಲದವರಾದ, ಮಾದರ್ಹಳ್=ಹೆಂಗಸರು, ವಾೞುಮ್=ವಾಸಿಸುವ, ಮಡಮ್=ಸುಂದರವಾದ, ಮಾ=ಶ್ರೇಷ್ಠವಾದ, ಮಯಿಲೈ=ನವಿಲನ್ನು, ತಿರುವಲ್ಲಿಕ್ಕೇಣಿ=ತಿರುವಲ್ಲಿಕ್ಕೇಣಿಯಲ್ಲಿ, ಕಣ್ಡೇನೇ=ಕಂಡೆನಲ್ಲಾ\!



ವೇದಸ್ವರೂಪನನ್ನು, ವೇದದಲ್ಲಿರುವ ರುಚಿಕರವಾದ ಫಲಸ್ವರೂಪನನ್ನು, ಶ್ರೇಷ್ಠರಾದ ಮಹರ್ಷಿಗಳು ನುಂಗಿ ಆಸ್ವಾದಿಸುವ ಸಿಪ್ಪೆ,ಓಟೆ,ನಾರು ಮೊದಲಾದವೊಂದೂ ಇಲ್ಲದ ಪೂರ್ತಿಯಾದ ಹಣ್ಣನ್ನೂ ನಂದಗೋಪನ ಅಂದವಾದ ಆನೆಯಮರಿಯನ್ನೂ, ಭೂಮಿಯಮೇಲೆ ಇರುವವರೆಲ್ಲರೂ ನಮಸ್ಕರಿಸಿ ಸ್ತುತಿಸುವ ಆದಿಮೂಲನನ್ನೂ, ಅಮೃತಸ್ವರೂಪನನ್ನೂ, ನನ್ನನ್ನು ದಾಸನನ್ನಾಗಿ ಸ್ವೀಕರಿಸಿರುವ ಸ್ವಾಮಿಯನ್ನೂ, ಸಾಟಿಯಿಲ್ಲದ ಹೆಂಗಸರಿ ವಾಸಿಸುವ \(ಬಾಳುವ\) ಸುಂದರವಾದ ಶ್ರೇಷ್ಠವಾದ ನವಿಲನ್ನೂ ತಿರುವಲ್ಲಿಕ್ಕೇಣಿಯಲ್ಲಿ ಕಂಡೆನಲ್ಲ\! \(೨\)



೨೬

ಭಗವಂತನು ಜ್ಞಾನಸ್ವರೂಪನು. ಭಗವಂತನನ್ನು ಕುರಿತು ತಿಳಿವಳಿಕೆ ಕೊಡುವುದು ವೇದ. ಅಲ್ಲದೇ “ವೇದಗಳಲ್ಲಿ ಸಾಮವೇದ ನಾನು”ಎಂದು ಭಗವಂತನೇ ಪ್ರಕಟಪಡಿಸಿದ್ದಾನೆ. ಆದ್ದರಿಂದ, ಭಗವಂತನು ವೇದಸ್ವರೂಪನು- ಪೂರ್ಣವಾಗಿ ತಿಳಿಯತಕ್ಕವನು.

ವೇದಗಳಿಗೆ ವಸ್ತು ಭಗವಂತನೇ. ಅವನನ್ನು ಕುರಿತು ವೇದಗಳು ಬಹಳ ಸ್ವಾರಸ್ಯವಾಗಿ ವಿವರಿಸಿ ಹೇಳುತ್ತವೆ. ಅದನ್ನೆಲ್ಲಾ ಚೆನ್ನಾಗಿ ಆಸ್ವಾದಿಸುತ್ತಾ ಆನಂದಿಸುತ್ತಾ ಬರುವುದರಿಂದ ಬರುವ ಫಲವು ಭಗವದ್ವಿಷಯವಾದ ಪೂರ್ಣಜ್ಞಾನವೇ. ಆದ್ದರಿಂದ ಭಗವಂತನು ವೇದದ ಫಲಸ್ವರೂಪನೂ ಹೌದು.

ಚೆನ್ನಾಗಿ ಹಣ್ಣು ಮಾಗಿ, ಅದರಲ್ಲಿ ಸಿಪ್ಪೆಯಾಗಲಿ, ನಾರಾಗಲಿ,ಓಟೆಯಾಗಲಿ ಇಲ್ಲದಂತೆ ಅದು ಪೂರ್ತಿಯಾಗಿ ರಸವತ್ತಾದ ತಿರುಳಿನಿಂದ ತುಂಬಿದ್ದರೆ, ಅದನ್ನೆಲ್ಲ ತಿಂದು ಸವಿಯಬಹುದಲ್ಲವೇ? ಭಗವಂತನೂ ಸಹ ಹಾಗೆಯೇ. ಅವನಲ್ಲಿ “ಇದು ಬೇಡ, ಇದು ಕೆಟ್ಟದ್ದು”-ಎಂದು ಮುಂತಾಗಿ ತ್ಯಜಿಸಬಹುದಾದದ್ದು ಯಾವುದೂ ಇಲ್ಲ. ಎಲ್ಲ ರೀತಿಯಲ್ಲೂ ಭಗವಂತನನ್ನು ಸವಿಯ ಬೇಕಾದದ್ದೇ\! ಆದ್ದರಿಂದಲೇ ಭಗವಂತನನ್ನು ಒಳ್ಳೆಯ ಪರಿಪಕ್ವವಾದ ಪೂರ್ಣಫಲವೆನ್ನುವುದು. ಅದರಲ್ಲಿ ಯವೌದನ್ನೂ ಬಿಡದೆ ಎಲ್ಲವನ್ನೂ ಭುಜಿಸಿ ಆನಂದಿಸುವುದು. ಈ ವಿಷಯ ಶ್ರೇಷ್ಠರಾದ ಮಹರ್ಷಿಗಳಿಗೆ ಮಾತ್ರವೇ ಗೊತ್ತು.



ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿ ನಂದಗೋಪನ ಮಗನಾಗಿ ಬೆಳೆದವನು. ನಂದಗೋಪನ ಮುದ್ದಿನ ಮಗನಾದ್ದರಿಂದ ಅವನನ್ನು ಆನೆಯಮರಿಗೆ ಹೋಲಿಸಿದ್ದಾರೆ.



ಭಗವಂತನು ಎಲ್ಲಕ್ಕೂ ಆದಿ. ಎಲ್ಲಕ್ಕೂ ಮೂಲ. ಎಲ್ಲಕ್ಕೂ ಕಾರಣ. ಅವನು ಅಮೃತಸ್ವರೂಪನು. ಅಮೃತಪಾನ ಮಾಡಿದವರು ಮರಣವನ್ನು ದಾಟುತ್ತಾರೆ. ಅಮರರಾಗುತ್ತಾರೆ. ಹಾಗೆಯೇ ಭಗವಂತನನ್ನು ಪಾನಮಾಡಿದವರು \(ಅವನ ನಾಮವನ್ನು ಜಪಿಸುವವರು, ಗುಣಗಾನ ಮಾಡುವವರು\) ಭಗವಂತನನ್ನು ಆಶ್ರಯಿಸಿದವರು ಅಮರರೇ ಆಗುತ್ತಾರೆ.



೩.ವಂಜನೈಶೆಯ್ಯತ್ತಾಯುರುವಾಹಿ ವನ್ದಪೇಯಲಱಿ ಮಣ್ ಶೇರ

ನಂಜಮರ್ ಮುಲೈ ಯೂಡುಯಿರ್ ಶೆಹವುಣ್ಡ ನಾದನೈತ್ತಾನವರ್ ಕೂಟ್ರೈ

ವಂಜೈವಾನವರ್ ಶಾರಣರ್ ಶಿದ್ದರ್ ವಿಯನ್ದುಡಿ ಶೆಯ್ಯಪ್ಪೇಣ್ಣುರುವಾಹಿ

ಅಂಜುವೈಯಮುದ ಮನ್ಱಳಿತ್ತಾನೈತ್ತಿರುವಲ್ಲಿಕ್ಕೇಣಿ ಕ್ಕಣ್ಡೇನೇ



ವಂಜನೈ ಶೆಯ್ಯ=ವಂಚನೆಯನ್ನು ಮಾಡಲು, ತಾಯ್ ಉರು ಆಹಿ ವನ್ದ=ತಾಯಿಯ ರೂಪದಲ್ಲಿ ಬಂದ, ಪೇಯ್=ರಾಕ್ಷಸಿಯು, ಅಲಱಿ=ಕಿರಿಚಾಡುತ್ತಾ, ಮಣ್ ಶೇರ=ನೆಲದಮೇಲೆ ಉರುಳುವಂತೆ, ನಂಜು ಅಮರ್=ವಿಷತುಂಬಿದ, ಮುಲೈ ಊಡು=ಮೊಲೆಯ ಮೂಲಕ, ಉಯಿರ್ ಶೆಹ=ಜೀವಸಾಯುವಂತೆ, ಉಣ್ಡ=ಮೊಲೆಯುಂಡ, ನಾತನೈ=ಸ್ವಾಮಿಯನ್ನು, ತಾನವರ್=ದಾನವರ, ಕೂಟ್ರೈ=ಯಮಸ್ವರೂಪನನ್ನು, ವಂಜೈ ವಾನವರ್=ವಿದ್ಯಾಧರರು



೨೭

ಶಾರಣರ್= ಚಾರಣರು, ಸಿದ್ಧರ್=ಸಿದ್ಧರು, ವಿಯನ್ದು=ಆಶ್ಚರ್ಯಪಟ್ಟು, ತುದಿಶೆಯ್ಯ=ಸ್ತುತಿಸುವಂಥ, ಪೆಣ್ ಉರು ಆಹಿ=ಹೆಣ್ಣುರೂಪವನ್ನು ತಳೆದು, ಅಮ್ ಶುವೈ=ಸೊಗಸಾದ ರುಚಿಯುಳ್ಳ, ಅಮುದಮ್=ಅಮೃತವನ್ನು, ಅನ್ಱು=ಅಂದು, ಅಳಿತ್ತಾನೈ=ಹಂಚಿದವನನ್ನು, ತಿರುವಲ್ಲಿಕ್ಕೇಣಿ=ತಿರುವಲ್ಲಿಕ್ಕೇಣಿಯಲ್ಲಿ, ಕಣ್ಡೇನೇ=ಕಂಡೆನಲ್ಲಾ\!



ವಂಚನೆಯನ್ನು ಮಾಡುವುದಕ್ಕಾಗಿ ತಾಯಿಯ ರೂಪದಲ್ಲಿ ಬಂದ ರಾಕ್ಷಸಿಯು ಕಿರಿಚುತ್ತಾ ನೆಲದಮೇಲೆ ಉರುಳುವಂತೆ\(ಅವಳ\)ವಿಷತುಂಬಿದ ಮೊಲೆಯ ಮೂಲಕ ಪ್ರಾಣ ಹೋಗುವಂತೆ ಮೊಲೆಯುಂಡ ಸ್ವಾಮಿಯನ್ನು, ದಾನವರ ಯಮಸ್ವರೂಪನನ್ನು, ವಿದ್ಯಾಧರರು, ಚಾರಣರು, ಸಿದ್ಧರು ಆಶ್ಚರ್ಯದಿಂದ ಸ್ತುತಿಸುವಂಥ ಹೆಣ್ಣುರೂಪವನ್ನು ತಳೆದು, ಸೊಗಸಾದ ರುಚಿಯುಳ್ಳ ಅಮೃತವನ್ನು ಅಂದು, ಹಂಚಿದವನನ್ನು ತಿರುವಲ್ಲಿಕ್ಕೇಣಿಯಲ್ಲಿ ಕಂಡೆನಲ್ಲ\! \(೩\)



ಈಪಾಶುರದಲ್ಲಿ ಭಗವಂತನ ಎರಡು ವಿಸ್ಮಯಕಾರಕವಾದ ಸಾಹಸಗಳನ್ನು ಆೞ್ವಾರರು ನೆನಪಿಗೆ ತರುತ್ತಾರೆ.



ಮೊದಲನೆಯದು ಕೃಷ್ಣಾವತಾರಕ್ಕೆ ಸೇರಿದ್ದು. ಶಿಶುವಾಗಿ ಬೇರೆ ಕಡೆಯಲ್ಲಿ ಬೆಳೆಯುತ್ತಿದ್ದ ಕೃಷ್ಣನನ್ನು ಕೊಲ್ಲಬೇಕೆಂದು ಯೋಚಿಸಿ ಕಂಸನು ಪೂತನಿಯೆಂಬ ರಕ್ಕಸಿಯನ್ನು “ಎರಡು ತಿಂಗಳ ಒಳಗಿನ ವಯಸ್ಸಿನ ಮಕ್ಕಳನ್ನೆಲ್ಲಾ ಕೊಲ್ಲುವಂತೆ” ಆಜ್ಞೆಮಾಡಿ, ಕಳುಹಿಸಿದ. ಅವಳು ಹಸುಳೆಗಳನ್ನೆತ್ತಿ ಮುದ್ದಾಡಿ, ಅವಕ್ಕೆ ತನ್ನ ವಿಷದ ಮೊಲೆಯನ್ನೂಡಿ ಕೊಲ್ಲುವುದು ಅವಳ ಕುತಂತ್ರವಾಗಿತ್ತು. ಅನೇಕ ಹಸುಗೂಸುಗಳನ್ನು ಹಾಗೆ ಕೊಂದು ಆಗಿತ್ತು. ಅವಳು ನಂದಗೋಕುಲಕ್ಕೂ ಬಂದಳು. ಆಕರ್ಷಕ ಶಿಶುವಾದ ಕೃಷ್ಣನನ್ನು ಕಂಡಳು. ಸುಂದರಿಯ ರೂಪತಳೆದು, ಕೃಷ್ಣನಿಗೆ ಮೊಲೆಯೂಡಿಸಲು ಅವನನ್ನು ಎತ್ತಿಕೊಂಡಳು. ಸ್ವಲ್ಪಹೊತ್ತಿನಲ್ಲೇ ಅವಳು ಕಿರಿಚುತ್ತಾ ನೆಲದಮೇಲೆ ಹೊರಳಾಡಿ ಪ್ರಾಣಬಿಟ್ಟಳು. ಕೃಷ್ಣನು ಮಗ್ಗುಲಲ್ಲೇ ಆಡುತ್ತಿದ್ದ. ಗೋಕುಲದ ಜನರೆಲ್ಲರಿಗೂ ಪರಮಾಶ್ಚರ್ಯವಾಯಿತು.



ರಾಕ್ಷಸವಂಶವನ್ನೇ ನಿರ್ಮೂಲಗೊಳಿಸುವುದಕ್ಕಾಗಿ ಭಗವಂತನು ಅವರಿಗೆ ಯಮಸ್ವರೂಪನೇ ಆಗಿದ್ದನು.



ಭಗವಂತನ ಇನ್ನೊಂದು ಆಶ್ಚರ್ಯಕಾರಸಾಹಸ ಸಮುದ್ರಮಥನದ ಕಾಲದ್ದು. ಹಾಲ್ಗಡಲನ್ನು ದೇವದಾನವರು ಕಡೆದುದರ ಫಲವಾಗಿ ಹುಟ್ಟಿದ್ದು ಶ್ರೇಷ್ಠವಸ್ತುಗಳಲ್ಲಿ ಅಮೃತವೂ ಸೇರಿದ್ದು. ಭಗವಂತನು ಅಮೃತವನ್ನು ದೇವತೆಗಳಿಗೆ ಮಾತ್ರವೇ ಹಂಚಿ ಅವರನ್ನು ಅಮರರನ್ನಾಗಿಸಬೇಕಾಗಿತ್ತು. ಅದಕ್ಕಾಗಿ ಭಗವಂತನು ಅಪರೂಪಸುಂದರಿಯಾದ ಮೋಹಿನಿಯರೂಪವನ್ನು ತಳೆದು, ಚಮತ್ಕಾರದಿಂದ ದೇವತೆಗಳಿಗೆ ಮಾತ್ರವೇ ಅಮೃತವನ್ನು ಹಂಚಿದನು.

“ತಿರು ಅಲ್ಲಿ ಕೇಣಿ”- ಎಂದರೆ “ಪವಿತ್ರವಾದ ಕನ್ನೈದಿಲೆ ಹೂಗಳು ತುಂಬಿದ ಕೊಳ\(ಸರೋವರ\). ತಿರುವಲ್ಲಿಕ್ಕೇಣಿಯಲ್ಲಿ ಅಂಥದೊಂದು ಪುಷ್ಕರಿಣಿಯಿದ್ದದ್ದರಿಂದ ಆ ಕ್ಷೇತ್ರಕ್ಕೇ ಆ ಹೆಸರು ಬಂದಿತಂತೆ.



೨೮

೪.ಇನ್ದಿರನುಕ್ಕೆನ್ಱಾಯರ್ಹಳೆಡುತ್ತ ಎೞಿಲ್ ವಿೞವಿಲ್ ಪೞನಡೈಶೆಯ್

ಮನ್ದಿರವಿದಿಯಿಲ್ ಪೂಶನೈಪೆಱಾದು ಮೞೈಪೊೞಿನ್ದಿಡತ್ತಳರ್ ನ್ದು, ಆಯರ್

ಎನ್ದಮ್ಮೋಡುನವಾನಿರೈ ತಳರಾಮಲೆಮ್ ಪೆರುಮಾನರುಳೆನ್ನ

ಅನ್ದಮಿಲ್ ವರೈಯಾಲ್ ಮೞೈ ತಡುತ್ತಾನೈತ್ತಿರುವಲ್ಲಿಕ್ಕೇಣಿ ಕ್ಕಣ್ಡೇನೇ



ಇನ್ದಿರನುಕ್ಕೂ=ಇಂದ್ರನಿಗೆ, ಎನ್ಱು=ಎಂದು, ಆಯರ್ಹಳ್-ಗೋವಳರು, ಎಡುತ್ತ=ಕೈಗೊಂಡ, ಎೞಿಲ್ ವಿೞವಿಲ್=ಸುಂದರವಾದ ಉತ್ಸವದಲ್ಲಿ, ಪೞನಡೈ ಶೆಯ್=ಹಳೆಯ ಕಾಲದ ಆಚಾರವಾಗಿ ಮಾಡುವ, ಮನ್ದಿರಮ್ ವಿದಿಯಿಲ್=ಮಂತ್ರವಿಧಿಯಲ್ಲಿ, ಪೂಶನೈ=ಪೂಜೆಯನ್ನು, ಪೆಱಾದು=ಪಡೆಯದೆ, ಮೞೈ=ಮಳೆಯನ್ನು, ಪೊೞಿನ್ದಿಡ=ಸುರಿಸಲು, ಆಯರ್=ಗೋವಳರು, ಎಮ್ ತಮ್ಮೋಡು=ನಮ್ಮೊಡನೆ, ಇನಮ್=ಒಟ್ಟುಗೂಡಿರುವ, ಆ ನಿರೈ=ದನಕರುಗಳ ಮಂದೆಗಳು, ತಳರಾಮಲ್=ಸಂಕಟಪಡದ ಹಾಗೆ, ಎಮ್ ಪೆರುಮಾನ್=ನಮ್ಮ ಸ್ವಾಮಿಯೇ, ಅರುಳ್=ಕೃಪೆದೋರು, ಎನ್ನ=ಎನ್ನಲು, ಅಂದಮ್ ಇಲ್=ಅಂದವಿಲ್ಲದ, ವರೈಯಾಲ್=ಪರ್ವತದಿಂದ, ಮೞೈ=ಮಳೆಯನ್ನು, ತಡುತ್ತಾನೈ=ತಡೆದವನನ್ನು, ತಿರುವಲ್ಲಿಕ್ಕೇಣಿ=ತಿರುವಲ್ಲಿಕ್ಕೇಣಿಯಲ್ಲಿ, ಕಣ್ಡೇನೇ=ಕಂಡೆನಲ್ಲಾ\!

ಇಂದ್ರನಿಗೆ ಎಂದು ಗೋವಳರು ಕೈಗೊಂಡ ಸುಂದರವಾದ ಉತ್ಸವದಲ್ಲಿ ಹಳೆಯಕಾಲದ ಆಚಾರವಾಗಿ ಮಾಡುವ ಮಂತ್ರವಿಧಿಯಲ್ಲಿ ಪೂಜೆಯನ್ನು ಪಡೆಯದೆ, ಮಳೆಯನ್ನು ಸುರಿಸಲು “ಗೋವಳರು ನಮ್ಮೊಡನೆ ಒಟ್ಟುಗೂಡಿರುವ ದನಕರುಗಳ ಮಂದೆಗಳು ಸಂಕಟಪಡದ ಹಾಗೆ ನಮಮ್ ಸ್ವಾಮಿಯೇ ಕೃಪೆದೋರು” ಎನ್ನಲು, ಅಂದವಿಲ್ಲದ ಬೆಟ್ಟದಿಂದ ಮಳೆಯನ್ನು ತಡೆದವನನ್ನು ತಿರುವಲ್ಲಿಕ್ಕೇಣಿಯಲ್ಲಿ ಕಂಡೆನಲ್ಲ\! \(೪\)



ಕೃಷ್ಣಾವತಾರದ ಒಂದು ದಿವ್ಯವಾದ ಪ್ರಸಂಗವನ್ನು ಇಲ್ಲಿ ಹೇಳಲಾಗಿದೆ. ಭಗವಂತನು ಆಶ್ರಿತವತ್ಸಲನೆಂದು ತೋರಿಸಲು ಅದೊಂದು ನಿದರ್ಶನ.

ಹಳೆಯ ಕಾಲದ ಸಂಫ್ರದಾಯವಾಗಿ, ಗೋವಳರು ವರ್ಷಕ್ಕೊಮ್ಮೆ ಇಂದ್ರಪೂಜೆ ಎಂಬ ದೊಡ್ಡಹಬ್ಬವನ್ನು ನಡಸುತ್ತಿದ್ದರು. ಒಂದು ವರ್ಷ ಬಾಲಕೃಷ್ಣನು ಹೇಳಿದನು. “ಈ ಇಂದ್ರಪೂಜೆ ಏತಕ್ಕೇ? ಇಂದ್ರನಿಂದ ನಮಗೆ ಯಾವ ಉಪಕಾರವೂ ಇಲ್ಲ. ಇಂದ್ರನಿಗೆ ಬದಲಾಗಿ ಈ ಬೆಟ್ಟವನ್ನು ನಾವು ಪೂಜಿಸೋಣ. ಅದು ನಮಗೂ ನಮ್ಮ ದನಕರುಗಳಿಗೂ ಆಶ್ರಯನೀಡುವುದು”. ಹಾಗೆಯೇ, ಆ ಸಲ ಗೋವಳರು ಉತ್ಸವ ನಡಸಿದರು. ಬೆಟ್ಟವನ್ನು ಪೂಜಿಸಿದರು. ಬೆಟ್ಟಕ್ಕೇ ಎಡೆ ನೀಡಿದರು. ಇಂದ್ರ ಇದನ್ನು ನೋಡಿದ. ತನಗೆ ಸಲ್ಲಬೇಕಾಗಿದ್ದ ಪೂಜೆ ಪುರಸ್ಕಾರಗಳನ್ನು, ವಿಧಿವತ್ತಾಗಿ ಸಲ್ಲಿಸದೆ, ತನ್ನನ್ನು ಅಪಮಾನ ಪಡಿಸಿದರಲ್ಲ\! “ಈ ಗೋವಳರನ್ನು ಹಾಳುಮಾಡಿಬಿಡುತ್ತೇನೆ”ಎಂದು ಗೋಕುಲದ ಮೇಲೆ ಸತತವಾದ ಬಿರುಸುಮಳೆಯನ್ನು ಏಳುದಿನಗಳ ಕಾಲ ಸುರಿಸಿದನು. ಆಗ ಗೋವಳರು ಬಾಲಕೃಷ್ಣನಲ್ಲಿ ಮೊರೆಯಿಟ್ಟರು:”ಸ್ವಾಮೀ, ನಾವೂ ನಮ್ಮ ದನಕರುಗಳೂ ಹಾಳಾಗದಂತೆ ಕಾಪಾಡು”ಎಂದು ಬೇಡಿದರು. ಬಾಲಕೃಷ್ಣನು ಆ ಗೋವರ್ಧನಗಿರಿಯನ್ನೇ ಎತ್ತಿಹಿಡಿದು, ಗೋವಳರನ್ನೂ ದನಕರುಗಳನ್ನೂ ಮಳೆಯಿಂದ ರಕ್ಷಿಸಿದನು.



೨೯

೫.ಇನ್ದುಣೈ ಪ್ಪದುಮತ್ತಲರ್ ಮಹಳ್ ತನಕ್ಕೂಮಿನ್ ಪನ್ ನಱ್ಪುವಿತನಕ್ಕಿಱೈವನ್

ತನ್ದುಣೈಯಾಯರ್ ಪಾವೈನಪ್ಪಿನ್ನೈ ತನಕ್ಕಿಱೈ ಮಟ್ರೈಯೋರ್ ಕ್ಕಿಲ್ಲಾಮ್

ವನ್ದುಣೈ, ಪಂಜಪಾಣ್ಡವರ್ ಕ್ಕಾಹಿವಾಯುರೈ ತೂದು ಶೆನ್ಱಿಯಙ್ಗುಮ್

ಎನ್ದುಣೈ, ಎನ್ದೈತನ್ದೈ ತಮ್ಮಾನೈತ್ತಿರುವಲ್ಲಿಕ್ಕೇಣೊ ಕ್ಕಣ್ಡೇನೇ



ಇನ್=ಇನಿದಾದ, ತುಣೈ=ಜೊತೆಯಾದ, ಪದುಮತ್ತು ಅಲಎ=ಕಮಲದ ಹೂವಿನ, ಮಹಳ್ ತನಕ್ಕೂಮ್=ಮಗಳಿಗೂ, ಇನ್ಬನ್=ಪ್ರಿಯನೂ, ನಲ್ ಪುವಿ ತನಕ್ಕೂ=ಒಳ್ಳೆಯ ಭೂಮಿಗೂ, ಇಱೈವನ್=ನಾಥನೂ, ತನ್ ತುಣೈ-ತನಗೆ ಜೊತೆಯಾಗಬಲ್ಲ, ಆಯರ್ ಪಾವೈ=ಗೋವಳ ಕನ್ಯೆಯಾದ, ನಪ್ಪಿನ್ನೈತನಕ್ಕೂ=ನಪ್ಪಿನ್ನೈಗೆ, ಇಱೈ=ಗಂಡನೂ, ಮಟ್ರೈಯೋರ್ ಕ್ಕೂ=ಮಿಕ್ಕವರಿಗೆ, ಎಲ್ಲಾಮ್=ಎಲ್ಲರಿಗೂ, ವನ್ ತುಣೈ=ಎಡೆಬಿಡದ ಜೊತೆಯಾದವನೂ, ಪಂಜಪಾಣ್ಡವರ್ ಕ್ಕೂ ಆಹಿ=ಪಂಚಪಾಂಡವರಿಗೆ ಸಹಾಯಕನಾಗಿ, ವಾಯ್ ಉರೈ=\(ವಿವರಿಸಿ\)ಬಾಯಿ ಮಾತನಾಡುವ, ತೂದು ಶೆನ್ಱು=ದೂತನಾಗಿ ಹೋಗಿ, ಇಯಙ್ಗುಮ್=ಕೆಲಸ ಮಾಡಿದವನೂ, ಎನ್ ತುಣೈ=ನನ್ನ ಜೊತೆಗಾರನೂ, ಎನ್ದೈತನ್ದೈ=ನನ್ನ ತಂದೆಯೂ, ತಮ್ಮಾನೈ=ನಮ್ಮ ಸ್ವಾಮಿಯೂ ಆದವನನ್ನು, ತಿರುವಲ್ಲಿಕ್ಕೇಣಿ=ತಿರುವಲ್ಲಿಕ್ಕೇಣಿಯಲ್ಲಿ, ಕಣ್ಡೇನೇ=ಕಂಡೆನಲ್ಲಾ\!



ಇನಿದಾದ ಜೊತೆಯಾದ ಕಮಲದ ಹೂವಿನ ಮಗಳಿಗೆ ಪ್ರಿಯನೂ, ಒಳ್ಳೆಯ ಭೂಮಿಗೆ ನಾಥನೂ, ತನಗೆ ಜೊತೆಯಾಗವಲ್ಲ ಗೋವಳಕನ್ಯೆಯಾದ ನಪ್ಪಿನ್ನೈಗೆ ಗಂಡನೂ, ಮಿಕ್ಕ ಎಲ್ಲರಿಗೂ ಎಡೆಬಿಡದ ಜೊತೆಯಾದವನೂ, ಪಂಚ ಪಾಂಡವರಿಗೆ ಸಹಾಯಕನಾಗಿ ವಿವರಿಸಿ ಬಾಯಿಮಾತನಾಡುವ ದೂತನಾಗಿ ಹೋಗಿ ಕೆಲಸ ಮಾಡಿದವನೂ, ನನ್ನ ಜೊತೆಗಾರನೂ ನನ್ನ ತಂದೆಯೂ ಸ್ವಾಮಿಯೂ ಆದವನನ್ನು ತಿರುವಲ್ಲಿಕ್ಕೇಣಿಯಲ್ಲಿ ಕಂಡೆನಲ್ಲ\! \(೫\)



ಕಮಲದ ಹೂವಿನಲ್ಲಿ ಹುಟ್ಟಿದವಳು ಶ್ರೀದೇವಿ. ಆದ್ದರಿಂದ ಶ್ರೀದೇವಿಯನ್ನು “ಕಮಲದ ಹೂವಿನ ಮಗಳು”ಎಂದಿದ್ದಾರೆ. ಶ್ರೀದೇವಿಯೂ ಕಮಲವೂ ಅಗಲದಂಥ ಸಂಗಾತಿಗಳು. ಅವಳಿಗೆ ಪರಮಪ್ರಿಯನಾಗಿ ಶ್ರೀಮನ್ನಾರಾಯಣನು ಅವಳನ್ನು ಅಗಲದಂತೆ ಇರುವುದಕ್ಕಾಗಿ, ಅವಳನ್ನು ತನ್ನ ವಕ್ಷದಲ್ಲೇ ನಿತ್ಯವಾಸಿನಿಯಾಗಿ ಮಾಡಿಕೊಂಡಿದ್ದಾನೆ.



ಭೂದೇವಿಯನ್ನು ಹಿರಣ್ಯಾಕ್ಷನೆಂಬ ರಾಕ್ಷಸನು ಕದ್ದು ಸಮುದ್ರದೊಳಗೆ ಹುದುಗಿಕೊಂಡಾಗ, ಭಗವಂತನು ಆದಿವರಾಹನಾಗಿ ಅವತರಿಸಿ, ಹಿರಣ್ಯಾಕ್ಷನನ್ನು ಕೊಂದು ಅವಳನ್ನು ಕಷ್ತದಿಂದ ಬಿಡಿಸಿ ಉದ್ಧರಿಸಿದ್ದರ ಫಲವಾಗಿ, ಭೂದೇವಿಯು ಭಗವಂತನನ್ನೇ ವರಿಸಿ ಮದುವೆಯಾದಳು. ಆದ್ದರಿಂದ ಭಗವಂತನು ಭೂದೇವಿಯರಮಣ.



ಅನಂತರ, ಸ್ವಾಮಿಯು ಶ್ರೀಕೃಷ್ಣನಾಗಿ ಅವತರಿಸಿ, ನೀಳಾದೇವಿ\(ನಪ್ಪಿನ್ನೈದೇವಿ\)ಯನ್ನು ಗೆದ್ದುಕೊಂಡನು. ಆದ್ದರಿಂದ ಅವನು ನೀಳಾದೇವಿಗೆ ನಾಥನು.

ಹೀಗೆ, ಭಗವಂತನು ಶ್ರೀಭೂನೀಳಾದೇವಿಗಳೀಗೆ ಪರಮಪ್ರಿಯತಮನು.

ಆದರೆ, ಸ್ವಾಮಿಯು ಸೃಷ್ಟಿಯಲ್ಲಿರುವ ಬೇರೆ ಯಾರನ್ನೂ ಮರೆಯಲಿಲ್ಲ. ಯಾರನ್ನೂ ದೂರಮಾಡಿಲ್ಲ. ಅವನು ಎಲ್ಲರಲ್ಲೂ ಎಡೆಬಿಡದ ಅಂತರ್ಯಾಮಿಯಾಗಿ ಇದ್ದಾನೆ.



ಪಂಚಪಾಂಡವರಿಗೆ ದೃಢವಾದ ಆಸರೆಯಾಗಿದ್ದವನು ಅವನೇ. ಅವರಿಗಾಗಿ ಅವರ ಶತ್ರುಗಳಾದ ಕೌರವರಲ್ಲಿ ದೌತ್ಯವನ್ನು ನಡಸಿದನು. ಅವನ ಹಿತವಚನ ವ್ಯರ್ಥವೆನಿಸಿದಾಗ. ಆ ಭಗವಂತನೇ ಅವರೆಲ್ಲರೂ \(ಕೌರವರೆಲ್ಲರೂ\) ನಾಶವಾಗುವಂತೆ ಮಹಾಭಾರತಯುದ್ಧವನ್ನು ತೊಡಗಿಸಿದನು.



೩೦

ಆೞ್ವಾರರು ಹೇಳುತ್ತಾರೆ: “ನಾನು ಅವಲಂಬಿಸಿರುವವನೂ ಅವನೇ. ನನಗೆ ಅವನು ತಂದೆ. ಅವನೇ ಆಸರೆ. ಅವನೇ ನನ್ನ ಒಡೆಯ ನನ್ನ ಸ್ವಾಮಿ. ತಿರುವಲ್ಲಿಕ್ಕೇಣಿಯಲ್ಲಿ ಅರ್ಚಾಸ್ವರೂಪನಾಗಿ ಇರುವವನೂ ಅವನೇ. ಆ ಸ್ವಾಮಿಯನ್ನು ನಾನು ಕಂಡೆನಲ್ಲ\!



೬.ಅನ್ದಹನ್ ಶಿಱುವನರಶರ್ ತಮರಶಱ್ ಕಿಳೈಯವನಣಿಯಿೞೈಯೈಶ್ಶೆನ್ಱು

ಎನ್ದಮಕ್ಕುರಿಮೈಶೆಯ್ಯೆನತ್ತರಿಯಾದೆಮ್ಬರುಮಾನರುಳೆನ್ನ

ಶನ್ದಮಲ್ ಕುೞಲಾಳಕ್ಕಣ್ ನೂಟ್ರುವರ್ ತಮ್ ಪೆಣ್ಡಿರುಮೆಯ್ದಿನೂಲಿೞಪ್ಪ

ಇನ್ದಿರನ್ ಶಿಱುವನ್ ತೇರ್ ಮುನ್ ನಿನ್ಱಾನೈತ್ತಿರುವಲ್ಲಿಕ್ಕೇಣಿ ಕ್ಕಣ್ಡೇನ್ಏ



ಅನ್ದಹನ್ ಶಿಱುವನ್=ಕುರುಡರ ಮಗನಾದ, ಅರಶರ್ ತಮ್ ಅರಶಱ್ ಕು=ರಾಜಾಧಿರಾಜನಾದ ದುರ್ಯೋಧನನಿಗೆ, ಇಳೈಯವನ್=ತಮ್ಮನು, ಅಣಿ=ಅಚ್ಚುಕಟ್ಟಾಗಿ, ಇೞೈಯೈ=ಆಭರಣಗಳನ್ನು ತೊಟ್ಟವಳ, ಶೆನ್ಱು=ಬಳಿಸಾರಿ, ಎಮಕ್ಕೂ ಉರಿಮೈಶೆಯ್ ಎನ= ನಮಗೆ ಊಳಿಗ ಮಾಡು ಎನ್ನಲು, ತರಿಯಾದು=ಅದನ್ನು ಭರಿಸಲಾರದೆ, ಎಮ್ ಪೆರುಮಾನ್ ಅರುಳ್ ಎನ್ನ=ನನ್ನ ಸ್ವಾಮಿಯೇ ಕೃಪೆದೋರು ಎನ್ನಲು, ಶನ್ದಮ್=ಸುಂದರವಾದ, ಅಲ್=ಕಪ್ಪನೆಯ, ಕುೞಲಾಳ್=ತಲೆಗೂದಲಿನವಳ, ಅಲಕ್ಕಣ್=ಕಡುದುಃಖದಲ್ಲಿ, ನೂಟ್ರುವರ್ ತಮ್=ನೂರ್ವರ, ಪೆಣ್ಡಿರುಮ್ ಎಯ್ದಿ=ಹೆಂಡಿರೂ ಹೋಗಿ, ನೂಲ್ ಇೞಪ್ಪ=ಮಂಗಳಸೂತ್ರವನ್ನು ಎಳೆದು ಹಾಕುವ ಹಾಗೆ, ಇನ್ದಿರನ್ ಶಿಱುವನ್=ದೇವೇಂದ್ರನ ಮಗನ, ತೇರ್ ಮುನ್ ನಿನ್ಱಾನೈ=ರಥದ ಮುಂದೆ ನಿಂತವನನ್ನು, ತಿರುವಲ್ಲಿಕ್ಕೇಣಿ=ತಿರುವಲ್ಲಿಕ್ಕೇಣಿಯಲ್ಲಿ, ಕಣ್ಡೇನೇ=ಕಂಡೆನಲ್ಲಾ\!



ಕುರುಡನ ಮಗನೂ ರಾಜಾಧಿರಾಜನೂ ಆದವನ ತಮ್ಮನು, ಅಚ್ಚುಕಟ್ಟಾಗಿ ಆಭರಣಗಳನ್ನು ತೊಟ್ಟವಳ ಬಳಿಸಾರಿ “ನಮಗೆ ಊಳಿಗ ಮಾಡು”ಎನ್ನಲು ಭರಿಸಲಾರದೆ “ನನ್ನ ಸ್ವಾಮಿಯೇ ಕೃಪೆದೋರು”ಎನ್ನಲು, ಸುಂದರವಾದ ಕಪ್ಪನೆಯ ತಲೆಗೂದಲಿನವಳ ಕಡುದುಃಖದಲ್ಲಿ ನೂರ್ವರ ಹೆಂಡಿರೂ ಹೋಗಿ\(ತಮ್ಮತಮ್ಮ\) ಮಂಗಳಸೂತ್ರಗಳನ್ನು ಎಳೆದುಹಾಕುವ ಹಾಗೆ, ದೇವೇಂದ್ರನ ಮಗನ ರಥದ ಮುಂದೆ ನಿಂತವನನ್ನು ತಿರುವಲ್ಲಿಕ್ಕೇಣಿಯಲ್ಲಿ ಕಂಡೆನಲ್ಲ\! \(೬\)



“ಕುರುಡನ ಮಗನು”ಎಂದರೆ, ಹುಟ್ಟು ಕುರುಡನಾದ ಧೄತರಾಷ್ಟ್ರನ ಮಗನಾದ ದುರ್ಯೋಧನ. ತನ್ನನ್ನು ಅವನು ರಾಜಾಧಿರಾಜನೆಂದು ಭಾವಿಸಿಕೊಂಡು ಹೆಮ್ಮೆಪಡುತ್ತಿದ್ದನು. ಅವನು ತನ್ನ ಮಾವನಾದ ಶಕುನಿಯ ಸಹಾಯದಿಂದ ಪಾಂಡವರಲ್ಲಿ ದೊಡ್ಡವನಾದ ಯುಧಿಷ್ಠಿರನನ್ನು ಪಗಡೆ ಆಟಕ್ಕೆ ಸೆಳೆದನು. ಆಟದಲ್ಲಿ ಯುಧಿಷ್ಠಿರನು



೩೧

ತನ್ನ ರಾಜ್ಯವನ್ನೂ ತನ್ನ ತಮ್ಮಂದಿರನ್ನೂ ತನ್ನನ್ನೂ ಫಣವಾಗಿ ಒಡ್ಡಿ ಆಟದಲ್ಲಿ ಸೋತು ಎಲ್ಲವನ್ನೂ ಕಳೆದುಕೊಂಡನು. ಆ ಸಂದರ್ಭದಲ್ಲಿ ಗೆಲುವಿನ ಅಟ್ಟಹಾಸದಲ್ಲಿ ಮೈಮರೆತ ದುರ್ಯೋಧನ ಆಜ್ಞೆಯಂತೆ ಅವನ ತಮ್ಮನಾದ ದುಶ್ಶಾಸನನು ಪಾಂಡವರ ಧರ್ಮಪತ್ಬಿಯಾದ ದ್ರೌಪದಿಯ ಬಳಿಗೆ ಹೋಗಿ, “ನಡೆ, ನಮ್ಮ ಊಳಿಗ ಮಾಡು”ಎಂದು ಬಲಾತ್ಕರಿಸಿದನು. ಭರಿಸಲಾರದ ದುಃಖದಿಂದ ಅವಳು “ಸ್ವಾಮೀ, ಕೃಪೆತೋರು”ಎಂದು ಬೇಡಿದಳು. ಅವಳ ಆ ದುಃಖವೇ ದುರ್ಯೋಧನಾದಿಗಳೆಲ್ಲರ ಮರಣಕ್ಕೆ ಕಾರಣವಾಯಿತು. ಮಹಾಭಾರತಯುದ್ಧ ವುಂಟಾಯಿತು. ಯುದ್ಧದಲ್ಲಿ ದೇವೇಂದ್ರನ ಮಗನಾದ ಅರ್ಜುನನಿಗೆ ಭಗವಂತನೇ ಸಾರಥಿಯಾಗಿ ನಿಂತು, ಅವನ ರಥವನ್ನೋಡಿಸಿ, ಕೌರವರ ವಂಶವನ್ನೇ ನಿರ್ಮೂಲಗೊಳಿಸಿದನು. ಇದರ ಪರಿಣಾಮವಾಗಿ ಕೌರವರ ನೂರುಮಂದಿ ಹೆಂಡಿರೂ ಯುದ್ಧಭೂಮಿಗೆ ಹೋಗಿ, ತಮ್ಮತಮ್ಮ ಪತಿಗಳಿಗಾಗಿ ಗೋಳಾಡಿ, ತಮ್ಮ ತಮ್ಮ ಮಂಗಳಸೂತ್ರಗಳನ್ನು ಕಡಿದು ಹಾಕುವಂತೆ ಆಯಿತು.



ದ್ರೌಪದಿಯ ಮಾನಸಂರಕ್ಷಣೆಯ ಪ್ರಸಂಗದಲ್ಲಿ ಭಗವಂತನ ಕೃಪೆ ಎಷ್ಟು ಹಿರಿದು\!



೭.ಪರದನುಮ್ ತಮ್ಬಿ ಶತ್ತುರುಕ್ಕನನುಮಿಲಕ್ಕೂಮನೋಡು ಮೈದಿಲಿಯುಮ್

ಇರವು ನನ್ಬಹಲುಮ್ ತುದಿಶೆಯ್ಯನಿನ್ಱ ಇರಾವಣಾನ್ದಹನೈಯೆಮ್ಮಾನೈ

ಕುರವಮೇ ಕಮೞುಮ್ ಕುಳಿರ್ ಪೊೞಿಲೂಡು ಕುಯಿಲೊಡು ಮಯಿಲ್ ಹಳ್ ನಿನ್ಱಾಲ

ಇರವಿಯಿನ್ ಕದಿರ್ಹಳ್ ನುೞೈದಲ್ ಶೆಯ್ದಱಿಯಾತ್ತಿರುವಲ್ಲಿಕ್ಕೇಣಿ ಕ್ಕಣ್ಡೇನೇ



ಪರದನುಮ್=ಭರತನೂ, ತಮ್ಬಿ=ತಮ್ಮನಾದ, ಶತ್ತುರುಕ್ಕನನುಮ್=ಶತ್ರುಘ್ನನೂ, ಇಲಕ್ಕೂಮನೋಡು=ಲಕ್ಷ್ಮಣನೊಡನೆ, ಮೈದಿಲಿಯುಮ್=ಮೈಥಿಲಿಯೂ, ಇರವುಮ್= ರಾತ್ರಿಯೂ, ನನ್ ಪಹಲುಮ್=ಒಳ್ಳೆಯ ಹಗಲಲ್ಲಿಯೂ ತುದಿಶೆಯ್ಯ ನಿನ್ಱ=ಸ್ತುತಿಸಲು ಸಿದ್ಧವಾಗಿರುವ \(ಸ್ತುತಿಸಲ್ಪಡುವಂತೆ ಇರುವ\) ಇರಾವಣನ್ ಅನ್ದಹನ್=ರಾವಣನನ್ನು ಸಂಹರಿಸಿದವನಾದ, ಎಮ್ಮಾನೈ=ನಮ್ಮ ಸ್ವಾಮಿಯನ್ನು, ಕುರುವಮೇ=ಕುರುವ ಪುಷ್ಪಗಳೇ, ಕಮೞುಮ್=ಪರಿಮಳ ಬೀರುವ, ಕುಳಿರ್=ತಂಪಾದ, ಪೊೞಿಲೂಡು=ತೋಪುಗಳ ನಡುವೆ, ಕುಯಿಲೋಡು=ಕೋಗಿಲೆಗಳೊಡನೆ, ಮಯಿಲ್ ಹಳ್=ನವಿಲುಗಳು, ನಿನ್ಱು ಆಲ=ಸೇರಿಕೊಂಡು ಗಾನಮಾಡುವ, ಇರವಿಯಿನ್=ಸೂರ್ಯನ, ಕದಿರ್ಹಳ್=ಕಿರಣಗಳು, ನುೞೈದಲ್ ಶೆಯ್ದು ಅಱಿಯಾ=ಒಳಹೋಗುವುದನ್ನು ಅರಿಯದ, ತಿರು ಅಲ್ಲಿಕ್ಕೇಣಿ= ತಿರುವಲ್ಲಿಕ್ಕೇಣಿಯಲ್ಲಿ, ಕಣ್ಡೇನೇ=ಕಂಡೆನಲ್ಲಾ\!



ಭರತನೂ , ತಮ್ಮ ಶತ್ರುಘ್ನನೂ, ಲಕ್ಷ್ಮಣನೂ, ,ಮೈಥಿಲಿಯೂ ಕೂಡಿ ರಾತ್ರಿಯೂ ಹಗಲೂ ಸ್ತುತಿಸಲ್ಪಡುವ ರಾವಣಾಂತಕನಾದ ನಮ್ಮ ಸ್ವಾಮಿಯನ್ನು ಕುರವಕ ಪುಷ್ಪಗಳ



೩೨

ಪರಿಮಳದಿಂದ ತುಂಬಿದ, ತಂಪಾದ ತೋಪುಗಳಲ್ಲಿ ಕೋಗಿಲೆಗಳೂ ನವಿಲುಗಳೂ ಗಾನ ಮಾಡುತ್ತಿರುವ ಸೂರ್ಯನ ಕಿರಣಗಳು ಒಳಗೆ ಹೋಗುವುದನ್ನೇ ಅರಿಯದ ತಿರುವಲ್ಲಿಕ್ಕೇಣಿಯಲ್ಲಿಕಂಡೆನಲ್ಲ\! \(೭\)



೮.ಪಳ್ಳಿಯಿಲೋದಿವನ್ದತನ್ ಶಿಱುವನ್ ವಾಯಿಲೋರಾಯಿರನಾಮಮ್

ಒಳ್ಳಿಯವಾಹಿಪ್ಪೋದವಾಙ್ಗತನಕ್ಕೊನ್ಱುಮೋರ್ ಪೊಱುಪ್ಪಿಲನಾಹಿ

ಪಿಳ್ಳೈಯೈಚ್ಚೀಱಿ ವೆಹುಣ್ಡುತೂಣ್ ಪುಡೈಪ್ಪಪ್ಪಿಱೈಯೆಯಿಟ್ರನಲ್ ವಿೞಿಪ್ಪೇೞ್ವಾಯ್

ತೆಳ್ಳಿಯ ಶಿಙ್ಗಮಾಹಿಯ ತೇವೈತ್ತಿರುವಲ್ಲಿಕ್ಕೇಣಿಕ್ಕಣ್ಡೇನೇ



ಪಳ್ಳಿಯಿಲ್=ಶಾಲೆಯಲ್ಲಿ, ಓದಿವನ್ದ=ಕಲಿತು ಬಂದ, ತನ್ ಶಿಱುವನ್ ವಾಯಿಲ್=ತನ್ನ ಮಗನ ಬಾಯಲ್ಲಿ, ಓರ್ ಆಯಿರಮ್ ನಾಮಮ್=ಸಾಟಿಯಿಲ್ಲದ ಸಾವಿರ ನಾಮಗಳನ್ನು, ಒಳ್ಳಿಯ=ಸುಂದರವಾಗಿ, ಆಹಿಪೋದ=ಹೊರಬರಲು, ಆಙ್ಗು=ಆಗಲೇ\(ಅಲ್ಲೇ\)ಅದನುಕ್ಕೂ=ಅದಕ್ಕೆ, ಒನ್ಱುಮ್=ಸ್ವಲ್ಪವೂ, ಓರ್=ಒಂದು, ಪೊಱುಪ್ಪು=ತಾಳ್ಮೆ, ಇಲನ್ ಆಹಿ=ಇಲ್ಲದವನಾಗಿ, ಪಿಳ್ಳೈಯೈ=ಮಗನ ಮೇಲೆ, ಚೀಱಿ=ಚೀರಾಡಿ, ವೆಹುಣ್ಡು=ಕಡುಕೋಪಗೊಂಡು, ತೂಣ್=ಕಂಬವನ್ನು, ಪುಡೈಪ್ಪ=ತಟ್ಟಲು, ಪಿಱೈ=ಬಾಲಚಂದ್ರನ ಹಾಗೆ, ಎಯಿಱು=ಕೋರೆಹಲ್ಲುಗಳನ್ನೂ, ಅನಮ್=ಕೆಂಡದಂತೆ, ವಿೞಿ=ಕಣ್ಣುಗಳನ್ನೂ, ಪೇೞ್ ವಾಯ್=ದೊಡ್ಡದಾದ ಬಾಯನ್ನೂ ಉಳ್ಳ, ತೆಳ್ಳಿಯ ಶಿಙ್ಗಮ್ ಆಹಿಯ=ಪರಿಶುದ್ಧವಾದ ಸಿಂಹಸ್ವರೂಪನಾದ, ದೇವೈ=ಭಗವಂತನನ್ನು, ತಿರುವಲ್ಲಿಕ್ಕೇಣಿ=ತಿರುವಲ್ಲಿಕ್ಕೇಣಿಯಲ್ಲಿ, ಕಣ್ಡೇನೇ=ಕಂಡೆನಲ್ಲಾ\!

ಶಾಲೆಯಲ್ಲಿ ಕಲಿತು ಬಂದ ತನ್ನ ಮಗನ ಬಾಯಲ್ಲಿ ಸಾಟಿಯಿಲ್ಲದ ಸಾವಿರ ನಾಮಗಳು ಸುಂದರವಾಗಿ ಹೊರಬೀಳಲು, ಆಗಲೇ\(ಅಲ್ಲೇ\)ಅದಕ್ಕೆ ಒಂದು ಸ್ವಲ್ಪವೂ ತಾಳ್ಮೆ ಇಲ್ಲದವನಾಗಿ, ಮಗನ ಮೇಲೆ ಚೀರಾಡಿ ಕಡುಕೋಪಗೊಂಡು ಕಂಬವನ್ನು ತಟ್ಟಲು, ಬಾಲಚಂದ್ರನಂತೆ ಕೋರೆಹಲ್ಲುಗಳನ್ನೂ, ಕೆಂಡದಂತೆ ಕಣ್ಣುಗಳನ್ನೂ ದೊಡ್ಡದಾದ ಬಾಯನ್ನೂ ಉಳ್ಳ ಪರಿಶುದ್ಧವಾದ ಸಿಂಹಸ್ವರೂಪನಾದ ದೇವನನ್ನು ತಿರುವಲ್ಲಿಕ್ಕೇಣಿಯಲ್ಲಿ ಕಂಡೆನಲ್ಲ\!\(೮\)



ಮಗನನ್ನು ಶಾಲೆಗೆ ಕಳುಹಿಸಿದ್ದು ವಿದ್ಯೆಯನ್ನು ಕಲಿಯಲೆಂದು. ಆದರೆ, ಅವನು ಕಲಿತು ಬಂದದ್ದೇನು? ಶಾಲೆಯಿಂದ ಮನೆಗೆ ಬಂದ ತನ್ನ ಮಗನ ಬಾಯಿಂದ ಹರಿಯಸಾವಿರ ದಿವ್ಯನಾಮಗಳನ್ನು ಶುದ್ಧವಾಗಿ ಸ್ಪಷ್ಟವಾಗಿ ಎಡೆಬಿಡದೆ ಬರುವುದನ್ನು ಕೇಳುವುದಕ್ಕೆ ಹಿರಣ್ಯಕಶಿಪುವಿಗೆ ತಾಳ್ಮೆ ಇರಬೇಕಲ್ಲ\! ತನ್ನ ಕಡುಶತ್ರುವಾದ ಹರಿಯನಾಮಗಳನ್ನೇ ಅವನು ಕಲಿತಿರುವುದು? ಕೇಳಿ, ಕಿಡಿಕಿಡಿಯಾದ. ಮಗನಮೇಲೆ ಚೀರಾಡಿದ. ಕಂಬವನ್ನು ತಟ್ಟಿ “ನಿನ್ನ ಹರಿಯನ್ನು ಇಲ್ಲಿ ತೋರಿಸು”ಎಂದ. ಅಲ್ಲೇ ಆಗಲೇ ಹಿರಬಂದದ್ದು ದಿವ್ಯಾದ್ಭುತ ನರಹರಿ ರೂಪ\! ಬಾಲಚಂದ್ರನಂತೆ ಬಗ್ಗಿದ ಚೂಪಾದ ಅಗಲವಾದ ಬಾಯಿ\! ಹೀಗೆ, ಹೊರಬಂದ ನರಹರಿ ಹಿರಣ್ಯಕಶಿಪುವನ್ನು ಸೀಳಿಕೊಂದು, ಪ್ರಹ್ಲಾದನನ್ನು ರಕ್ಷಿಸಿದ\!



೩೩

೯.ಮೀನಮರ್ ಪೊಯ್ ಹೈ ನಾಣ್ ಮಲರ್ ಕೊಯ್ವಾನ್ ವೇಟ್ಕೈಯಿನೋಡು ಶೆನ್ಱಿೞಿನ್ದ

ಕಾನಮರ್ ವೇೞಮ್ ಕೈಯೆಡುತ್ತಲಱಕ್ಕರಾವದನ್ ಕಾಲಿನೈಕ್ಕದುವ

ಆನೈಯಿನ್ ತುಯರಮ್ ತೀರಪ್ಪುಳ್ಳೂರ್ ನ್ದು ಶೆನ್ಱು ನಿನ್ಱಾೞಿತೊಟ್ಟಾನೈ

ತೇನಮರ್ ಶೋಲೈ ಮಾಡಮಾಮಯಿಲೈತ್ತಿರುವಲ್ಲಿಕ್ಕೇಣಿ ಕ್ಕಣ್ಡೇನೇ



ಮೀನ್ ಅಮರ್ ಪೊಯ್ ಹೈ=ಮೀನುಗಳು ತುಂಬಿರುವ ಸರೋವರದಲ್ಲಿ, ನಾಳ್ ಮಲರ್=ಹೊಸಹೂಗಳನ್ನು, ಕೊಯ್ವಾನ್=ಬಿಡಿಸಿಕೊಳ್ಳುವುದಕ್ಕಾಗಿ, ವೇಟ್ಕೈಯಿನೋಡು=ವಿನೋದಕ್ಕಾಗಿ, ಶೆನ್ಱು=ಹೋಗಿ, ಇೞಿನ್ದ=ಇಳಿದ, ಕಾನ್ ಅಮರ್=ಕಾಡಿನಲ್ಲಿ ಸಂಚರಿಸುವ, ವೇೞಮ್=ಆನೆಯು, ಕೈ ಎಡುತ್ತು ಅಲಱ=ಸೊಂಡಿಲನ್ನು ಮೇಲಕ್ಕೆತ್ತಿ ಗೋಳಿಡಲು, ಕರಾ=ಮೊಸಳೆಯು,ಅದನ್=ಆ ಆನೆಯ, ಕಾಲಿನೈ-ಕಾಲನ್ನು, ಕದುವ=ಕಚ್ಚಿ ಹಿಡಿಯಲು, ಆನೈಯಿನ್ ತುಯರಮ್=ಆನೆಯ ಸಂಕಟವನ್ನು, ತೀರ=ತೀರಿಸುವುದಕ್ಕಾಗಿ, ಪುಳ್ ಊರ್ ನ್ದು=ಗರುಡನನ್ನೇರಿ, ಶೆನ್ಱು=ಹೋಗಿ, ನಿನ್ಱು=ನಿಂತು, ಆೞಿತೊಟ್ಟಾನೈ=ಚಕ್ರಾಯುಧವನ್ನು ತೊಟ್ಟವನನ್ನು, ತೇನ್ ಅಮರ್ ಶೋಲೈ=ಜೇನುತುಂಬಿರುವ ತೋಪುಗಳನ್ನುಳ್ಳ, ಮಾಡಮ್-ಸುಂದರವಾದ, ಮಾಮಯಲೈ-ದೊಡ್ಡ ನವಿಲುಗಳನ್ನುಳ್ಳ, ತಿರುವಲ್ಲಿಕ್ಕೇಣಿ=ತಿರುವಲ್ಲಿಕ್ಕೇಣಿಯಲ್ಲಿ, ಕಣ್ಡೇನೇ=ಕಂಡೆನಲ್ಲಾ\!



ಮೀನುಗಳು ತುಂಬಿರುವ ಸರೋವರದಲ್ಲಿ ಹೊಸದಾಗಿ ಅರಳಿದ ಹೂಗಳನ್ನು ಬಿಡಿಸಿಕೊಳ್ಳುವುದಕ್ಕಾಗಿ ವಿನೋದಕ್ಕಾಗಿ ಹೋಗಿ ಇಳೀದ ಕಾಡಿನಲ್ಲಿ ಸಂಚರಿಸುವ ಆನೆಯು ತನ್ನ ಸೊಂಡಿಲನ್ನು ಮೇಲಕ್ಕೆತ್ತಿ ಗೋಳಿಡಲು, ಮೊಸಳೆಯು ಅದರ ಕಾಲನ್ನು ಕಚ್ಚಿಹಿಡಿದಿರಲು, ಆ ಆನೆಯ ಸಂಕಟವನ್ನು ತೀರಿಸುವುದಕ್ಕಾಗಿ ಗರುಡನನ್ನೇರಿ ಹೋಗಿ,ನಿಂತು ಚಕ್ರಾಯುಧವನ್ನು ತೊಟ್ಟವನನ್ನು ಸುಂದರವಾದ ಜೇನುತುಂಬಿದ ತೋಪುಗಳನ್ನೂ ಸೊಬಗಿನ ದೊಡ್ಡ ನವಿಲುಗಳನ್ನೂ ಉಳ್ಳ ತಿರುವಲ್ಲಿಕ್ಕೇಣಿಯಲ್ಲಿ ಕಂಡೆನಲ್ಲ\! \(೯\)



ಕಾಡಿನಲ್ಲಿ ಸ್ವೇಚ್ಛೆಯಾಗಿ ಸಂಚರಿಸುವ ಆನೆಯೊಂದು, ವಿನೋದಕ್ಕೆಂದು ಸರೋವರದಲ್ಲಿ ಹೊಸದಾಗಿ ಅರಳಿರುವ ತಾವರೆ ಹೂಗಳನ್ನು ಕಿತ್ತು ಎಸೆದಾಡುತ್ತಾ ಆನಂದಿಸುತ್ತಿರುವಾಗ ಅದರ ಕಾಲನ್ನು ಮೊಸಳೆ ಹಿಡಿದುಕೊಂಡು, ಕಡುಸಂಕಟಕ್ಕೀಡು ಮಾಡಿತು. ಅದರಿಂದ ಬಿಡಿಸಿಕೊಳ್ಳಲು ಪಾಡುಪಟ್ಟು, ಸಾಧ್ಯವಾಗದೆ ಕಡೆಗೆ “ಸ್ವಾಮೀ, ಕಾಪಾಡು”ಎಂದು ಸೊಂಡಿಲನ್ನೆತ್ತಿ ಗೋಳಿಡಲು, ಭಗವಂತನು ಗರುಡಾರೂಢನಾಗಿ ಅಲ್ಲಿಗೆ ಧಾವಿಸಿ, ತನ್ನ ಚಕ್ರಾಯುಧದಿಂದ ಮೊಸಳೆಯನ್ನು ಕಡಿದು, ಆನೆಯ ಸಂಕಟವನ್ನು ನೀಗಿಸಿದನು. ಗಜೇಂದ್ರಮೋಕ್ಷವೆಂಬ ಇದು ಭಗವಂತನು ಶರಣಾಗತವತ್ಸಲನೆಂಬುದಕ್ಕೆ ಒಂದು ಉತ್ತಮ ನಿದರ್ಶನ.



೩೪

೧೦.ಮನ್ನು ತಣ್ ಪೊೞಿಲುಮ್ ವಾವಿಯುಮ್ ಮದಿಳುಮ್ ಮಾಡಮಾಳಿಹೈಯುಮ್ ಮಣ್ಡಪಮುಮ್

ತೆನ್ನನ್ ತೊಣ್ಡೈಯರ್ ಕೋನ್ ಶೆಯ್ದನನ್ ಮಯಿಲೈತ್ತಿರುವಲ್ಲಿಕ್ಕೇಣಿ ನಿನ್ಱಾನೈ

ಕನ್ನಿನನ್ ಮಾಡ ಮಙ್ಗೈಯರ್ ತಲೈವನ್ ಕಾಮರುಶೀರ್ ಕ್ಕಲಿಕನ್ಱಿ

ಶೊನ್ನಶೊಲ್ ಮಾಲೈಪತ್ತುಡನ್ ವಲ್ಲಾರ್ ಶುಹಮಿನಿದಾಳ್ವರ್ ವಾನುಲಹೇ



ಮನ್ನು=ಶಾಶ್ವತವಾಗಿ, ತಣ್=ತಂಪಾಗಿ ಇರುವ, ಪೊೞಿಲುಮ್ =ತೋಪುಗಳನ್ನೂ, ವಾವಿಯುಮ್=ಬಾವಿ ಮುಂತಾದ ನೀರಿನ ಸ್ಥಾನಗಳನ್ನೂ, ಮದಿಳುಮ್=ಕೋಟೆಗೋಡೆಗಳನ್ನೂ, ಮಾಡಮ್ ಮಾಳಿಹೈಯುಮ್=ಉಪ್ಪರಿಗೆಗಳೂ ಮತ್ತು ಮಾಳಿಗೆಮನೆಗಳನ್ನೂ, ಮಣ್ಡಪಮುಮ್=ಮಂಟಪಗಳನ್ನೂ, ತೆನ್ನನ್=ಪಾಂಡ್ಯಕುಲದವನಾದ, ತೊಣ್ಡೈಯರ್ ಕೋನ್=ತೊಂಡೈಯರ ರಾಜನು, ಶೆಯ್ದ=ರಚಿಸಿದ, ನಮ್ ಮಯಿಲೈ=ಸುಂದರವಾದ ನವಿಲಿನಂಥ, ತಿರು ಅಲ್ಲಿಕ್ಕೇಣಿ=ತಿರುವಲ್ಲಿಕ್ಕೇಣಿಯಲ್ಲಿ, ನಿನ್ಱಾನೈ=ನೆಲಸಿರುವವನನ್ನು ಕುರಿತು, ಕನ್ನಿ=ಶಾಶ್ವತವಾದ, ನಾಶವಿಲ್ಲದ, ನಲ್-ಉತ್ತಮವಾದ, ಮಾಡಮ್=ಮಹಡಿಮನೆಗಳ, ಮಙ್ಗೈಯರ್ ತಲೈವನ್=ಮಂಗೈಜನರ ಒಡೆಯನು, ಕಾಮರುಶೀರ್=ಸೌಂದರ್ಯ ಸಂಪತ್ತನ್ನುಳ್ಳ, ಕಲಿಕನ್ಱಿ=ಕಲಿಧ್ವಂಸಿಯು, ಶೊನ್ನ=ಹೇಳಿದ, ಶೊಲ್ ಮಾಲೈ ಪತ್ತು ಉಡನ್=ಪಾಶುರಮಾಲೆಯಾದ ಈ ಹತ್ತುಪಾಶುರಗಳನ್ನೂ, ವಲ್ಲಾರ್=ಬಲ್ಲವರು, ಶುಹಮ್ ಇನಿದು=ಮಧುರವಾದ ಸುಖಾನಂದದಿಂದ, ಆಳ್ವರ್=ಆಳುವರು, ವಾನ್ ಉಲಹೇ=ನಿತ್ಯಸೂರಿಗಳ ಲೋಕವನ್ನೇ.



ಶಾಶ್ವತವಾಗಿ ತಂಪಾಗಿರುವ ತೋಪುಗಳನ್ನೂ ಬಾವಿ ಮುಂತಾದ ನೀರಿನ ಆಸರೆಗಳನ್ನೂ, ಕೋಟೆಗಳನ್ನೂ, ಮಹಡಿಮನೆಗಳನ್ನೂ, ಮಾಳಿಗೆ ಮನೆಗಳನ್ನೂ ಮಂಟಪಗಳನ್ನೂ ಪಾಂಡ್ಯಕುಲದವನಾದ ತೊಂಡೈಯವರ ರಾಜನು ರಚಿಸಿದ ಸುಂದರವಾದ ನವಿಲಿನಂಥ ತಿರುವಲ್ಲಿಕ್ಕೇಣಿಯಲ್ಲಿ ನೆಲಸಿರುವವನನ್ನು ಕುರಿತು ಶಾಶ್ವತವಾದ \(ನಾಶವಿಲ್ಲದ\)ಉತ್ತಮವಾದ ಮಹಡಿಮನೆಗಳ ಮಂಗೈಜನರ ಒಡೆಯನು ಸೌಂದರ್ಯಸಂಪತ್ತನ್ನುಳ್ಳ ಕಲಿಧ್ವಂಸಿಯು ಹೇಳಿದ ಈ ಹತ್ತುಪಾಶುರಮಾಲೆಯನ್ನೂ ಚೆನ್ನಾಗಿ ಬಲ್ಲವರು ಮಧುರವಾದ ಸುಖಾನಂದದಿಂದ ನಿತ್ಯಸೂರಿಗಳ\(ಅಮರರ\) ಲೋಕವನ್ನೇ ಆಳುವರು.\(೧೦\)



ತಿರುವಲ್ಲಿಕ್ಕೇಣಿ ಎಂಬ ಪವಿತ್ರಕ್ಷೇತ್ರವನ್ನು ಕಟ್ಟಿಬೆಳೆಸಿದವನು ತೊಂಡೈಮಾನ್ ಚಕ್ರವರ್ತಿ. ಅವನು ತೊಂಡೈಜನರ ರಾಜ. ಪಾಂದ್ಯರಾಜಕುಲದ ಅರಸು. ಧರ್ಮಿಷ್ಠ ಮತ್ತು ಭಕ್ತ. ಆದ್ದರಿಂದ ಅವನು ತಿರುವಲ್ಲಿಕ್ಕೇಣಿಯಲ್ಲಿ ಸುಂದರವಾದ ಕನ್ನೈದಿಲೆಹೂಗಳು ತುಂಬಿದ ಪುಷ್ಕರಿಣಿಯನ್ನೂ ತೋಪೊ ತೋಟಗಳನ್ನೂ ಕೋಟೆಕೊತ್ತಲಗಳನ್ನೂ ಉಪ್ಪರಿಗೆ ಮನೆಗಳನ್ನೂ ಮಾಳಿಗೆಮನೆಗಳನ್ನೂ ಕಟ್ಟಿಸಿದನಲ್ಲದೆ, ದಿವ್ಯವಾದ ಪವಿತ್ರವಾದ ಪಾರ್ಥಸಾರಥಿಸ್ವಾಮಿಯ ದೇವಾಲಯವನ್ನೂ ಕಟ್ಟಿಸಿ ಪ್ರಸಿದ್ಧನಾದನು.



ತಿರುವಲ್ಲಿಕ್ಕೇಣಿಯ ಪಾರ್ಥಸಾರಥಿಸ್ವಾಮಿಯನ್ನು ಕುರಿತು ಸುಂದರವಾದ ಹತ್ತುಪಾಶುರಗಳನ್ನು ರಚಿಸಿದವನು ಕಲಿಧ್ವಂಸಿ ಎಂಬ ಬಿರುದಿನ ಮಂಗೈಜನರ ರಾಜ, ತಿರುಮಂಗೈ ಆೞ್ವಾರರು.

ಆೞ್ವಾರರು ಹೇಳುತ್ತಾರೆ: ಈ ಹತ್ತುಪಾಶುರಗಳನ್ನೂ ಚೆನ್ನಾಗಿ ಬಲ್ಲವರು



೩೫

ಒಟ್ಟಾಗಿ ಅರ್ಥಮಾಡಿಕೊಂಡವರು ಅಮರರಾಗುತ್ತಾರೆ. ಅಲ್ಲದೆ, ಅಮರರ ಲೋಕವನ್ನೇ ಆಳುವವರಾಗುತ್ತಾರೆ.



ಪಾಶುರಗಳು ಹೇಳುವುದು ಭಗವಂತನ ಆಶ್ರಿತರಕ್ಷಕತ್ವ ಮತ್ತು ಅದಕ್ಕೆ ತಕ್ಕ ನಿದರ್ಶನಗಳನ್ನು. ಭಗವಂತನ ಅದ್ವಿತೀಯವಾದ ಗುಣವನ್ನು. ಭಗವಂತನ ಅಪಾರವಾದ ವಾತ್ಸಲ್ಯವನ್ನು. ಇವುಗಳನ್ನು ಚೆನ್ನಾಗಿ ಅರ್ಥಮಾಡಿಕೊಂಡವರು ಭಗವಂತನ ಅನನ್ಯ ಶರಣರಾಗುತ್ತಾರೆ. ಅವನ ಅಡಿದಾವರೆಗಳನ್ನಾಶ್ರಯಿಸಿ ಮೃತ್ಯುವನ್ನು ಜಯಿಸಿ, ಅಮರರೇ ಆಗುತ್ತಾರೆ ಎಂಬುದರಲ್ಲಿ ಸಂದೇಹವಿಲ್ಲ.



ಅಡಿಯ ನಡೆ: ವಿಲ್, ವೇದತ್ತೈ, ವಂಜಹನೈ, ಇನ್ದಿರನುಕ್ಕೂ, ಇನ್ತುಣೈ, ಅನ್ದಹನ್, ಪರದನ್, ಪಳ್ಳಿ, ಮೀನಮರ್, ಮನ್ನು\(ಅನ್ಱಾಯರ್\)



೩೬

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಎರಡನೆಯ ದಶಕ ನಾಲ್ಕನೆಯ ತಿರುಮೊೞಿ

ಅನ್ಱಾಯರ್



೧.ಅನ್ಱಾಯರ್ ಕುಲಕ್ಕೊಡಿಯೋಡು ಅಣೀಮಾಮಲರ್ ಮಙ್ಗೈಯೊಡನ್ ಪಳವಿ, ಅವುಣರ್ ಕ್ಕೂ

ಎನ್ಱಾನುಮಿರಕ್ಕಮಿಲಾದವನುಕ್ಕೂಱೈಯುಮಿಡಮಾವದು, ಇರುಮ್ ಪೊೞಿಲ್ ಶೂೞ್

ನನ್ಱಾಯ ಪುನಲ್ ನಱೈಯೂರ್ ತಿರುವಾಲಿಕುಡನ್ದೈತಡನ್ದಿಹೞ್ ಕೋವಲ್ ನಹರ್

ನಿನ್ಱಾನಿರುನ್ದಾನ್ ಕಿಡನ್ದಾನ್ ನಡನ್ದಾಱ್ ಕಿಡಮ್ ಮಾಮಲೈಯಾವದು ನೀರ್ ಮಲೈಯೇ



ಅನ್ಱು=ಅಂದು, ಆಯರ್ ಕುಲಮ್ ಕೊಡಿಯೋಡು=ಗೋವಳರ ಕುಲದ ಕುಡಿಯೊಡನೆ, ಅಣಿ ಮಾಮಲರ್ ಮಙ್ಗೈಯೋಡು=ಸುಂದರವಾದ ದೊಡ್ಡ ಹೂವಿನಲ್ಲಿ ಹುಟ್ಟಿದ ಕನ್ಯೆಯೊಡನೆ, ಅನ್ಬು ಅಳವಿ=ಪ್ರೇಮದಿಂದ ಕೂಡಿರುವವನೂ, ಅವುಣರ್ ಕ್ಕೂ=ಅಸುರರಿಗೆ, ಎನ್ಱಾನುಮ್=ಎಲ್ಲ ಕಾಲಕ್ಕೂ, ಇರಕ್ಕಮ್ ಇಲಾದವನುಕ್ಕೂ=ಕರುಣೆಯಿಲ್ಲದವನಿಗೆ, ಉಱೈಯುಮ್=ನೆಲಸುವ, ಇಡಮ್ ಆವದು=ಸ್ಥಳವೆಂದರೆ, ಇರು=ಉತ್ತಮವಾದ, ಪೊೞಿಲ್=ತೋಪುಗಳಿಂದ, ಶೂೞ್-ಸುತ್ತುವರಿದ,ನನ್ಱು ಆಯ=ಶ್ರೇಷ್ಠ \(ಪವಿತ್ರ\)ವಾದ, ಪುನಲ್=ತೀರ್ಥಗಳುಳ್ಳ, ನಱೈಯೂರ್=ತಿರುನರೈಯೂರಿನಲ್ಲಿ, ನಿನ್ಱಾನ್=ನಿಂತಿರುವವನೂ, ತಿರು ಆಲಿ=ತಿರುವಾಲಿಯಲ್ಲಿ, ಇರುನ್ದಾನ್=ಇರುವವನೂ, ಕುಡನ್ದೈ=ಕುಂಭಕೋಣದಲ್ಲಿ, ಕಿಡನ್ದಾನ್=ಶಯಿನಿಸಿರುವವನೂ, ತಡಮ್=ತಟಾಕಗಳಿಂದ, ತಿಹೞ್=ಬೆಳಗುವ, ಕೋವಲ್ ನಹರ್=ತಿರುಕ್ಕೋವಲೂರಿನಲ್ಲಿ, ನಡನ್ದಾಱ್ ಕು=ನಡೆದವನಿಗೆ, ಇಡಮ್=ನಿತ್ಯವಾಸ ಮಾಡುವ ಸ್ಥಳವೆಂದರೆ, ಮಾಮಲೈ ಆವದು=ಮಹಾಪರ್ವತವಾದ, ನೀರ್ ಮಲೈಯೇ=ತಿರುನೀರ್ ಮಲೈ ಎಂಬುದೇ.



ಅಂದು, ಗೋವಳರ ಕುಲದ ಕುಡಿಯೊಡನೆಯೂ ಸುಂದರವಾದ ದೊಡ್ಡಹೂವಿನಲ್ಲಿ ಹುಟ್ಟಿದ ಕನ್ಯೆಯೊಡನೆಯೂ ಪ್ರೇಮದಿಂದ ಕೂಡಿರುವವನೂ, ಅಸುರರಿಗೆ ಎಂದೆಂದಿಗೂ ಕರುಣೆಯಿಲ್ಲದವನೂ, ಉತ್ತಮವಾದ ತೋಪುಗಳಿಂದ ಸುತ್ತುವರಿದ, ಪವಿತ್ರವಾದ ತೀರ್ಥಗಳನ್ನುಳ್ಳ ತಿರುನರೈಯೂರಿನಲ್ಲಿ ನಿಂತಿರುವವನೂ, ತಿರುವಾಲಿಯಲ್ಲಿ ಕುಳಿತಿರುವವನೂ, ಕುಂಭಕೋಣದಲ್ಲಿ ಪವಡಿಸಿರುವವನೂ, ತಟಾಕಗಳಿಂದ ಬೆಳಗುವ ತಿರುಕ್ಕೋವಲೂರಿನಲ್ಲಿ ನಡೆದವನೂ ನಿತ್ಯವಾಸ ಮಾಡುವ ಸ್ಥಳವೆಂದರೆ. ಮಹಾಪರ್ವತವಾದ ತಿರುನೀರ್ ಮಲೈ ಎಂಬುದೇ.\(೧\)



“ಅಂದು”ಎಂದರೆ, ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿದಾಗ “ಗೋವಳರ ಕುಲದ ಕುಡಿ” ಎಂಬವಳು ಸತ್ಯೆ ಅಥವಾ ನೀಳಾದೇವಿ \(ನಪ್ಪಿನ್ನೈದೇವಿ\). ಭೂದೇವಿಯ ಅಂಶಳಾಗಿ ಅವತರಿಸಿದವಳು ಅವಳು. “ಹೂವಿನಲ್ಲಿ ಹುಟ್ಟಿದ ಕನ್ಯೆ”ಯು ಶ್ರೀದೇವಿ. ಶ್ರೀದೇವಿಯ ಅಂಶಳಾಗಿ ಅವತರಿಸಿದವಳು ರುಕ್ಮಿಣೀದೇವಿ.



೩೭

ಕುಂಭನೆಂಬ ರಾಜನ ಮಗಳು ಸತ್ಯೆ. ಅವಳಿಗಾಗಿ ಫಣವಾಗಿಟ್ಟಿದ್ದ ಏಳುಗೂಳಿಗಳನ್ನು ಶ್ರೀಕೃಷ್ಣನು ಗೆದ್ದು, ಸತ್ಯೆಯನ್ನು ಮದುವೆಯಾದನು. ಹಾಗೆಯೇ, ರುಕ್ಮಿಣೀ ದೇವಿಯನ್ನು ತನ್ನ ಬಾಹುಬಲದಿಂದಲೇ ಗೆದ್ದುಕೊಂಡು ಅವಳನ್ನು ಮದುವೆಯಾದನು. ಶ್ರೀದೇವಿ ಭೂದೇವಿಯವರ ಅಂಶಗಳಾದ ರುಕ್ಮಿಣಿ ಮತ್ತು ಸತ್ಯೆಯರಲ್ಲಿ ಪ್ರೇಮದಿಂದ ಕೂಡಿ ಇರುವವನು ಸ್ವಾಮಿ.



ಭಗವಂತನು ಅರ್ಚಾವತಾರರೂಪಿಯಾಗಿ ಒಂದೊಂದು ಪವಿತ್ರಕ್ಷೇತ್ರದಲ್ಲಿ ಒಂದೊಂದು ಭಂಗಿಯನ್ನು ಅಳವಡಿಸಿಕೊಂಡು ಭಕ್ತರನ್ನು ಸಲಹುತ್ತಾನೆ. ತಿರುನರೈಯೀರಿನಲ್ಲಿ ಸ್ವಾಮಿಯು “ನಿಂತು” ಪ್ರಸನ್ನನಾಗಿದ್ದಾನೆ. ತಿರುವಾಲಿಯಲ್ಲಿ ಅವನು “ಕುಳಿತು” ಸೇವೆಯನ್ನು ಪಡೆಯುತ್ತಿದ್ದಾನೆ. ಕುಂಭಕೋಣದಲ್ಲಿ ಅವನು ಪವಡಿಸಿ ಭಕ್ತರಿಗೆ ಆಶ್ರಯ ನೀಡಿದ್ದಾನೆ ತಿರುಕ್ಕೋಯಿಲೂರಿನಲ್ಲಿ ಅವನು “ನಡೆದು” ತ್ರಿವಿಕ್ರಮರೂಪಿಯಾಗಿ ತೋರಿಕೊಳ್ಳುತ್ತಿದ್ದಾನೆ. ಅದೇ ಸ್ವಾಮಿಯೇ, ಬೆಟ್ಟಗಳಲ್ಲಿ ಉನ್ನತವಾದ ಬೆಟ್ಟವಾದ ತಿರುನೀರ್ ಮಲೈಯಲ್ಲಿ ನಿತ್ಯವಾಸ ಮಾಡುತ್ತ ಭಕ್ತರಿಗೆ ಆಶ್ರಯವನ್ನೀಯುತ್ತಿದ್ದಾನೆ.



೨.ಕಾಣ್ಡಾವನಮೆನ್ಬದೋರ್ ಕಾಡಮರರ್ ಕ್ಕರೈಯನದು ಕಣ್ಡವನ್ ನಿಱ್ಕ, ಮುನೇ

ಮೂಣ್ಡಾರೞಲುಣ್ಡಮುನ್ನೀದದುವುಮ್ ಅದುವನ್ಱಿಯುಮ್ ಮುನ್ನುಲಹಮ್ ಪೊಱೈತೀರ್ ತ್ತು

ಆಣ್ಡಾನ್, ಅವುಣನವನ್ ಮಾರ್ಬಹಲಮ್ ಉಹಿರಾಲ್ ವಹಿರಾಹ ಮುನಿನ್ದರಿಯಾಯ್

ನೀಣ್ಡಾನ್, ಕುಱಳಾಹಿನಿಮಿರ್ ನ್ದವನುಕ್ಕಿಡಮ್ ಮಾಮಲೈಯಾವದು ನೀರ್ ಮಲೈಯೇ



ಕಾಣ್ಡವನಮ್ ಎನ್ಬದು=ಖಾಂಡವವನ ಎಂಬುದು, ಓರ್=ಅಸದೃಶವಾದ, ಕಾಡು ಅದು=ಕಾಡು ಅದು, ಅಮರರ್ ಕ್ಕೂ=ದೇವತೆಗಳಿಗೆ, ಅರೈಯನ್=ಒಡೆಯನು, ಅವನ್=ಅವನು, ಕಣ್ಡುನಿಱ್ ಕ=ನೋಡುತ್ತ ನಿಂತಿರಲು, ಮುನೇ=ಬಹಳ ಹಿಂದೆ, ಮೂಣ್ಡು=ಹೊತ್ತಿಕೊಂಡು, ಆರ್=ವಿಸ್ತಾರವಾಗಿ ತುಂಬಿಕೊಂಡು, ಅೞಲ್=ಬೆಂಕಿಯು, ಉಣ್ಡ=ಭಸ್ಮ ಮಾಡುತ್ತಿರಲು, ಮುನಿನ್ದು ಅದುವುಮ್=ಕೋಪಗೊಂಡವನೂ, ಅದು ಅನ್ಱಿಯುಮ್=ಅದಲ್ಲದೆಯೂ, ಮುನ್=ಹಿಂದೆ, ಉಲಹಮ್=ಭೂಮಿಯ, ಪೊಱಿ=ಭಾರವನ್ನು, ತೀರ್ ತ್ತು=ಕಳೆದು, ಆಣ್ಡಾನ್=ಲೋಕಗಳನ್ನು ಕಾಪಾಡಿದವನೂ, ಅವುಣನ್ ಅವನ್=ರಾಕ್ಷಸನಾದವನ, ಮಾರ್ಬು ಅಹಲಮ್=ವಿಶಾಲವಾದ ಎದೆಯನ್ನು, ಉಹಿರಾಲ್=ಉಗುರುಗಳಿಂದ, ವಹಿರ್ ಆಹ=ಸೀಳಾಗುವಂತೆ, ಮುನಿನ್ದು=ಕೋಪಗೊಂಡು, ಅರಿ ಆಯ್=ನರಹರಿಯಾಗಿ, ನೀಣ್ಡಾನ್=ಬೆಳೆದವನೂ, ಕುಱಳ್ ಆಹಿ=ವಾಮನ ಬ್ರಹ್ಮಚಾರಿಯಾಗಿ, ನಿಮಿರ್ ನ್ದವನುಕ್ಕೂ=ನೆಟ್ಟಗೆ ಬೆಳೆದವನಿಗೆ, ಇಡಮ್=ನೆಲೆಸಲು ಸ್ಥಳವೆಂದರೆ, ಮಾಮಲೈ ಆವದು=ಬಲುದೊಡ್ಡ ಬೆಟ್ಟವಾದ, ನೀರ್ ಮಲೈಯೇ=ತಿರುನೀರ್ ಮಲೈ\(ಕ್ಷೇತ್ರವೇ\)ಯೇ.



೩೮

ಹಿಂದೆ ಒಂದು ಸಲ ಖಾಂಡವ ವನವೆಂಬ ಅಸದೃಶವಾದ ಕಾಡನ್ನು ದೇವೇಂದ್ರನು ನೋಡುತ್ತಿದ್ದಂತೆಯೇ ಅಗ್ನಿಯು ಅದನ್ನು ಸುಟ್ಟುಭಸ್ಮ ಮಾಡಿಬಿಡುವುದನ್ನು ಕೋಪಗೊಂಡು ನೋಡಿಕೊಂಡವನ್ಯ್, ಭೂಮಿಯಭಾರವನ್ನು ಕಳೆದು ರಕ್ಷಿಸಿದವನೂ, ಇನ್ನೊಂದು ಸಲ ರಾಕ್ಷಸನಾದವನ ವಿಶಾಲವಾದ ಎದೆಯನ್ನು ಉಗುರುಗಳಿಂದಲೇ ಸೀಳುವಂತೆ ಕೋಪಗೊಂಡು ನರಹರಿಯಾಗಿ ಬೆಳೆದವನೂ, ವಾಮನ ವಟುವಾಗಿದ್ದು ಎತ್ತರಕ್ಕೆ ಬೆಳೆದವನೂ ಆದವನಿಗೆ ನೆಲಸಲು ಸ್ಥಳವೆಂದರೆ, ಬಲುದೊಡ್ಡ ಬೆಟ್ಟವಾದ ತಿರುನೀಲಮಲೈಯೇ.\(೨\)



ಭೂಭಾರವನ್ನು ಇಳಿಸುವುದಕ್ಕಾಗಿ, ಆಶ್ರಿತರನ್ನು ರಕ್ಷಿಸುವುದಕ್ಕಾಗಿ ಭಗವಂತನು ನಡಸಿದ ಕೆಲವು ಅಪ್ರತಿಮಕಾರ್ಯಗಳನ್ನು ಆೞ್ವಾರರು ಇಲ್ಲಿ ಹೇಳುತ್ತಾರೆ.

ಮೊದಲನೆಯದು ಖಾಂಡವ ವನ ದಹನದ ಕತೆ. ಒಂದು ಸಲ ಕೃಷ್ಣಾರ್ಜುನರ ಬಳಿಗೆ ಒಬ್ಬ ಮುದಿಬ್ರಾಹ್ಮಣನು ಬಂದು ತನಗೆ ಉಣ್ಣಲು ಬೇಕೆಂದು ಬೇಡಿದನು. ನಿನಗೆ ಬೇಕಾದ್ದನ್ನು ನಿನಗೆ ತಿನ್ನಲು ಕೊಡುತ್ತೇವೆ ಏನುಬೇಕು ಕೇಳು”ಎಂದರು. ಹೀಗೆ ಅವರಿಂದ ಮಾತನ್ನು ಪಡೆದುಕೊಂಡು ಕೂಡಲೇ ಆ ಬ್ರಾಹ್ಮಣನು ತನ್ನ ನಿಜರೂಪವನ್ನು ತಳೆದನು. ಅವರ ಮುಂದೆ ನಿಂತು “ಸ್ವಾಮಿ, ಬೇರೆ ರೂಪದಿಂದ ಬಂದು ನಿಮ್ಮಲ್ಲಿ ಬೇಡಿಕೊಂಡದ್ದಕ್ಕೆ ಕ್ಷಮೆ ಬೇಡುತ್ತೇನೆ. ನಾನು ಅಗ್ನಿ. ನನಗೆ ಮಂದವಾಗಿದೆ. ನನ್ನ ರೋಗವಾಸಿಯಾಗಲು ಕೆಲವು ಅಪರೂಪವಾದ ವನೌಷಧಿಗಳು ಬೇಕು. ಅವುಗಳು ಖಾಂಡವವನದಲ್ಲಿ ಮಾತ್ರವೇ ಬೆಳೆಯುತ್ತಿವೆ. ಇಂದ್ರನಿಗೆ ಆ ವನ ಸೇರಿದ್ದು. ಯಾರನ್ನೂ ಅದರೊಳಕ್ಕೆ ಹೋಗಗೊಡದಂತೆ ಇಂದ್ರನು ನೋಡಿಕೊಳ್ಳುತ್ತಿದ್ದಾನೆ. ಅಲ್ಲಿ ನನಗೆ ಬೇಕಾದ ಗಿಡಮೂಲಿಕೆಗಳನ್ನು ಉಪಯೋಗಿಸಿಕೊಳ್ಳಲು ನನಗೆ ಅವಕಾಶ ಮಾಡಿಕೊಡಿ”, ಎಂದನು. ಕೃಷ್ಣಾರ್ಜುನರು ಹೇಳಿದರು: “ಆ ವನದಲ್ಲಿ ಕೆಲವು ದುಷ್ಟಮೃಗಗಳೂ, ದುಷ್ಟರಾಕ್ಷಸರೂ ತುಂಬಿಕೊಂಡಿದ್ದಾರೆ.ಅವರನ್ನೆಲ್ಲಾ ನಿರ್ಮೂಲಗೊಳಿಸುವೆಯಾದರೆ, ಸೈ”ಎಗ್ನಿ ಅದಕ್ಕೆ ಒಪ್ಪಿದನು. ಮೂವರು ವನದ ಬಳಿಗೆ ಹೋದರು. ಒಳಕ್ಕೆ ಪ್ರವೇಶಿಸುವಂತೆ ಅಗ್ನಿಗೆ ಆಜ್ಞ ಮಾಡಿದರು. ಕೂಡಲೇ ವನವೆಲ್ಲ, ಎಲ್ಲೆಲ್ಲೂ ಒಂದೇಬಾರಿಗೆ ಬೆಂಕಿ ಹೊತ್ತಿಕೊಂಡು ಆವರಿಸಿತು. ವನವನ್ನು ಸುಡಲು ಮೊದಲು ಮಾಡಿತು. ದೇವೇಂದ್ರನು ಇದನ್ನು ಕಂಡನು. ಬಹಳ ಬಿರುಸಾದ ಮಳೆಯನ್ನು ಆ ವನದ ಮೇಲೆ ಸುರಿಸಿದನು. ಆದರೆ, ಅರ್ಜುನನು ಆ ವನವನ್ನು ಎಲ್ಲ ಕಡೆಗಳಿಂದಲೂ ಬಾಣಗಳಿಂದ ಚಪ್ಪರವನ್ನು ಕಟ್ಟಿ, ಒಂದು ಹನಿ ಮಳೆಯೂ ಒಳಕ್ಕೆ ಬೀಳದಂತೆ ಕತಡೆದಿಟ್ಟನು. ಇದರಿಂದ, ಅಗ್ನಿಯು ಖಾಂಡವ ವನವನ್ನು ಪೂರ್ತಿಯಾಗಿ ಸುಟ್ಟುಹಾಕಿದನು. ಲೆಕ್ಕವಿಲ್ಲದಷ್ಟು ದುಷ್ಟಪ್ರಾಣಿಗಳೂ ದುಷ್ತರಾಕ್ಷಸರೂ ಅಲ್ಲಿಂದ ತಪ್ಪಿಸಿಕೊಳ್ಳಲಾರದೆ ಅಲ್ಲಿಯೇ ನಾಶಹೊಂದಿದರು.



ಎರಡನೆಯದು ಭೂಮಿಯ ಭಾರವನ್ನು ಕಳೆದದ್ದು. ಮಹಾಭಾರತಯುದ್ಧವನ್ನು ತೊಡಗಿಸಿದವನೂ,ಅಲಿ ನೆರೆದ ಹದಿನೆಂಟು ಅಕ್ಷೌಹಿಣಿ ಸೈನ್ಯವೂ, ಎಲ್ಲ ಕೌರವರೂ, ಅವರ ಬಂಧುಮಿತ್ರರೂ-ಎಲ್ಲರೂ ಮಡಿದು ನಾಶವಾಗುವಂತೆ ಮಾಡಿದವನೂ ಶ್ರೀಕೃಷ್ಣರೂಪಿಯಾದ ಭಗವಂತನೇ. ಇದರಿಂದ ಬಹುಮಟ್ಟಿನ ಭೂಭಾರ ಇಳಿಯಿತು.

ಮೂರನೆಯದು, ದುಷ್ಟನಾದ ಹಿರಣ್ಯಕಶಿಪುವನ್ನು ಕೊಂದುಹಾಕಿ, ಪ್ರಹ್ಲಾದನನ್ನು ರಕ್ಷಿಸಿದ್ದು ನರಹರಿರೂಪನಾಗಿ.



ನಾಲ್ಕನೆಯದು, ವಾಮನ ವಟುವಾಗಿ ಬಂದು, ತ್ರಿವಿಕ್ರಮನಾಗಿ ಬೆಳೆದು ಬಲಿಚಕ್ರವರ್ತಿಯನು ಉದ್ಧರಿಸಿ, ಅವನಿಗೆ ಒಂದುಲೋಕಾಧಿಪತ್ಯವನ್ನು ಕೊಟ್ಟದ್ದು.

ಪರಮ ಉದಾರಿಯಾದ ಭಗವಂತನು ಭಕ್ತಜನರ ಉದ್ಧಾರಕ್ಕಾಗಿಯೇ ಈಗ ತಿರುನೀರ್ ಮಲೈಯಲ್ಲಿ ನೆಲಸಿದ್ದಾನೆ. ಅವನನ್ನು ಆಶ್ರಯಿಸಿ ಶ್ರೇಯಸ್ಸು ಪಡೆಯಬೇಕೆನ್ನುತ್ತಾರೆ, ಆೞ್ವಾರರು.



೩೯

೩.ಅಲಮನ್ನುಮಡಲ್ ಶುರಿಶಙ್ಗಮೆಡುತ್ತಡಲಾೞಿಯಿನಾಲಣಿಯಾರುರುವಿಲ್

ಪುಲಮನ್ನುವಡಮ್ಬುನ್ನೈ ಕೊಙ್ಗೈಯಿನಾಳ್ ಪೊಱೈತೀರಮುನಾಳಡುವಾಳಮರಿಲ್

ಪಲಮನ್ನರ್ ಪಡಶ್ಶುಡರಾೞಿಯಿನೈಪ್ಪಹಲೋನ್ ಮಱೈಯಪ್ಪಣಿಕೊಣ್ಡಣಿ ಶೇರ್

ನಿಲಮನ್ನನುಮಾಯುಲಹಾಣ್ಡವನುಕ್ಕಿಡಮ್ ಮಾಮಲೈಯಾವದು ನೀರ್ ಮಲೈಯೇ



ಅಲಮ್=ಹಲಾಯುಧವನ್ನೂ, ಮನ್ನುಮ್=ಶಾಶ್ವತವಾದ, ಅಡಲ್=ಜಯಗಳಿಸುವ, ಶುರಿಶಙ್ಗಮ್=ಬಲಮುರಿ\(ಸುರುಳಿ\)ಶಂಖವನ್ನೂ, ಎಡುತ್ತು=ಧರಿಸಿ, ಅಡಲ್=ಶಕ್ತಿಪೂರ್ಣವಾದ, ಆೞಿಯಿನಾಲ್=ಚಕ್ರಾಯುಧದಿಂದ, ಅಣಿ=ಸೊಬಗು, ಆರ್=ತುಂಬಿದ, ಉರುವಿಲ್=ದಿವ್ಯಸ್ವರೂಪದಿಂದ, ಪುಲಮ್=ಇಂದ್ರಿಯಗಳು, ಮನ್ನು=ಶಾಶ್ವತವಾಗಿ, ವಡಮ್ ಪುನೈ=ದೇಹದ ಭಾಗಗಳನ್ನು ಮನೋಹರಗೊಳಿಸಿರುವ, ಕೊಙ್ಗೈಯಿನ್ ಆಳ್=ಸ್ತನಗಳನ್ನುಳ್ಳವಳ, ಪೊಱೈ=ಸಂಕಟವನ್ನು, ತೀರ=ತೀರಿಸುವುದಕ್ಕಾಗಿ, ಆಳ್=ಜನರನ್ನು, ಅಡುವಾಳ್=ಕೊಲ್ಲುವುದಕ್ಕಾಗಿ, ಅಮರಿಲ್=ಯುದ್ಧದಲ್ಲಿ, ಪಲ=ಅನೇಕ, ಮನ್ನರ್=ರಾಜರುಗಳು, ಪಡ-ಮಡಿದು ಬೀಳುವಂತೆ, ಶುಡರ್ ಆೞಿಯಿನೈ=ತೀಕ್ಷ್ಣವಾದ\(ಪ್ರಜ್ವಲಿಸುವ\) ಚಕ್ರಾಯುಧವನ್ನು, ಪಹಲೋನ್=ಸೂರ್ಯನನ್ನು, ಮಱೈಯ=ಮರೆಯಿಸುವಂತೆ, ಪಣಿಕೊಣ್ಡ=ಕೆಲಸ ಮಾಡಿದ, ಅಣಿಶೇರ್=ಸುಂದರವಾದ, ನಿಲಮ್=ಭೂಮಿಯ, ಮನ್ನನುಮ್ ಆಯ=ಒಡೆಯನೂ ಆಗಿ, ಉಲಹು ಆಣ್ಡವನುಕ್ಕೂ=ಲೋಕಗಳನ್ನು ಆಳಿದವನಿಗೆ, ಇಡಮ್=ನೆಲೆಸಲು ಸ್ಥಳವೆಂದರೆ, ಮಾಮಲೈ ಆವದು=ಬಲುದೊಡ್ಡ ಬೆಟ್ಟವಾದ, ನೀರ್ ಮಲೈಯೇ=ತಿರುನೀರ್ ಮಲೈ\(ಕ್ಷೇತ್ರವೇ\)ಯೇ.



ಹಲಾಯುಧವನ್ನೂ ಶಾಶ್ವತವಾಗಿ ಜಯಗಳಿಸುವ ಸುರುಳಿ ಶಂಖವನ್ನೂ ಶಕ್ತಿಪೂರ್ಣವಾದ\(ಸಮರ್ಥವಾದ\) ಚಕ್ರಾಯುಧವನ್ನೂ ಧರಿಸಿ ಸೊಬಗು ತುಂಬಿದ ದಿವ್ಯಸ್ವರೂಪದಿಂದ ಇಂದ್ರಿಯಗಳು ಶಾಶ್ವತವಾಗಿ ದೇಹವನ್ನು ಮನೋಹರಗೊಳಿಸುವ ಸ್ತನಗಳನ್ನುಳ್ಳವಳ ಸಂಕಟವನ್ನು ತೋರಿಸುವುದಕ್ಕಾಗಿ, ಜನರನ್ನೆಲ್ಲ ಕೊಲ್ಲುವುದಕ್ಕಾಗಿ ಯುದ್ಧದಲ್ಲಿ ಅನೇಕ ರಾಜರುಗಳು ಮಡಿದುಬೀಳುವಂತೆ ತೀಕ್ಷ್ಣವಾದ ಪ್ರಜ್ವಲಿಸುವ ಚಕ್ರಾಯುಧವನ್ನು ಸೂರ್ಯನನ್ನೇ ಮರೆಸುವಂತೆ ಹಿಡಿದು ಕೆಲಸಮಾಡಿದ ಸುಂದರವಾದ ಭೂಮಿಯ ಒಡೆಯನೂ ಆಗಿ, ಲೋಕಗಳನ್ನು ಆಳಿದವನಿಗೆ ನೆಲಸುವ ಸ್ಥಳವೆಂದರೆ, ಬಲುದೊಡ್ಡ ಬೆಟ್ಟವಾಗಿರುವ ತಿರುನೀರ್ ಮಲೈಯೇ.\(೩\)



ದಶಾವತಾರಗಳಲ್ಲಿ ಮೂವರು “ರಾಮ”ರನ್ನು ಹೇಳುವುದೂ ವಾಡಿಕೆಯಲ್ಲಿದೆ. ಭಾರ್ಗವ ರಾಮ ಅಥವಾ ಪರಶುರಾಮ, ದಶರಥ ರಾಮ ಅಥವಾ ಶ್ರೀರಾಮ, ಮತ್ತು ಬಲಭದ್ರ ಅಥವಾ ಬಲರಾಮ-ಎಂಬವರು ಮೂವರು “ರಾಮ”ರು. ಪರಶುರಾಮನಿಗೆ ಗಂಡುಗೊಡಲಿ ಆಯುಧ. ದಶರಥರಾಮನ ಆಯುಧ ಕೋದಂಡ\(ಬಿಲ್ಲು\). ಶ್ರೀಕೃಷ್ಣನ ಅಣ್ಣನಾದ ಬಲರಾಮನಿಗೆ “ನೇಗಿಲು ಅಥವಾ ಹಲವೇ” ಆಯುಧ. ಪಾಶುರದಲ್ಲಿ ಹಲಾಯುಧವನ್ನೂ, ಶಂಖಚಕ್ರಗಳನ್ನೂ ಧರಿಸಿದವನು ಒಬ್ಬನೇ ಎನುವಂತೆ ತೋರುತ್ತದೆ. ಶಂಖವನ್ನೂ ಚಕ್ರವನ್ನೂ ಧರಿಸಿದವನು ಬಲರಾಮನ ತಮ್ಮನಾದ ಶ್ರೀಕೃಷ್ಣ.ಬಲರಾಮನನ್ನೂ ಶ್ರೀಕೃಷ್ಣನನ್ನೂ ಭಗವಂತನ ಅವತಾರಗಳೆಂದು ಭಾವಿಸಿ ಆ ಆಯುಧಗಳನ್ನು ಧರಿಸಿದವನು ಆ ಸ್ವಾಮಿಯೇ ಎಂಬಂತೆ ವರ್ಣಿಸಲಾಗಿದೆ. ಅವತಾರಗಳು ಭಿನ್ನವಾದರೂ ಎಲ್ಲವೂ ಒಬ್ಬನದೇ ಅಲ್ಲವೇ?



ಮಹಬಹಾರತ ಯುದ್ಧದಲ್ಲಿ, ಸಾಹಸದ ಕತೆಗಳಲ್ಲಿ ಬಲರಾಮನ ಪಾತ್ರಬಹಳ ಕಡಮೆ. ಕೆಲಸವೆಲ್ಲ ಶ್ರೀಕೃಷ್ಣನದೇ. ಲೆಕ್ಕವಿಲ್ಲದಷ್ಟು ರಾಜರನ್ನು ಸೈನ್ಯವನ್ನೂ ಕೊಂದುಹಾಕಿದ್ದೂ ಭೂಮಿಯ ಭಾರವನ್ನಿಳಿಸುವುದಕ್ಕಾಗಿ. ಭೀಷ್ಮನ ಮುಂದೆ, ಯುದ್ಧಕಾಲದಲ್ಲಿ ಚಕ್ರಾಯುಧವನ್ನು ಹಿಡಿದು, ಅವನು ನಿಂತಾಗ ಸೂರ್ಯನನ್ನೇ ಮರೆಸುವಷ್ಟು ದಿವ್ಯತೇಜಸ್ಸಿನಿಂದ ಪ್ರಜ್ವಲಿಸುತ್ತ ಮೆರೆದವನು ಅವನೇ\!



೪೦

ಪಾಶುರದಲ್ಲಿ ವರ್ಣಿಸ ಹೋಗಿರುವ “ಮನೋಹರವಾದ ದೇಹವುಳ್ಳ ಸೊಬಗಿನವಳನ್ನು”ಭೂದೇವಿ ಎಂದು ಭಾವಿಸಬೇಕು.



೪.ತಾಙ್ಗದದೋರಾಳರಿಯಾಯವುಣನ್ ತನ್ನೈವೀಡಮುನಿನ್ದವನಾಲಮರುಮ್

ಪೂಙ್ಗಿದೈಯರ್ ಪೊಙ್ಗೆರಿಮೂೞ್ ಹವಿಳೈತ್ತದುವನ್ಱಿಯುಮ್ ವೆನ್ಱಿಕೊಳ್ ವಾಳಮರಿಲ್

ಪಾಙ್ಗಾಹ ಮುನೈವರೊಡನ್ ಪಳವಿಪ್ಪದಿಟ್ರೈನ್ದಿರಟ್ಟಿ ಪ್ಪಡೈವೇನ್ದರ್ ಪಡ

ನೀಙ್ಗಾಚ್ಚೆರುವಿಲ್ ನಿಱೈಕಾತ್ತವನುಕ್ಕಿಡಮ್ ಮಾಮಲೈಯಾವದು ನೀರ್ ಮಲೈಯೇ



ತಾಙ್ಗಾದ=ಎದುರಿಸಲು, ತಡೆತಲು ಅಸಾಧ್ಯವಾದ, ಅದು ಓರ್=ಅದೊಂದು ಸಾಟಿಯಿಲ್ಲದ, ಆಳ್ ಅರಿ ಆಯ್=ನರಹರಿಯಾಗಿ, ಅವುಣನ್ ತನೈ=ಅಸುರನ, ವೀಡಮುನಿನ್ದು=ಮಡಿಯುವಂತೆ ಕೋಪಗೊಂಡು, ಅವನಾಲ್=ಅವನಿಂದ, ಅಮರುಮ್=ಆಶ್ರಯಪಡೆದಿದ್ದ, ಪೂಙ್ಗೊದೈಯರ್=ಅವನ ಹೆಂಡಿರು, ಪೊಙ್ಗು ಎರಿ ಮೂೞ್ ಹ=ಉಕ್ಕಿ ಹರಿಯುವ ಜ್ವಾಲೆಯಲ್ಲಿ ಹೋಗುವಂತೆ, ವಿಳೈತ್ತು=ಮಾಡಿದವನಾಗಿ, ಅದು ಅನ್ಱಿಯುಮ್=ಅದಲ್ಲದೆ \(ಅಷ್ಟೇ ಅಲ್ಲದೆ\), ವೆನ್ಱಿಕೊಳ್=ಜಯಗಳಿಸಿದ, ವಾಳ್ ಅಮರಿಲ್=ದೊಡ್ಡಯುದ್ಧದಲ್ಲಿ, ಪಾಙ್ಗಾಹ=ತಕ್ಕ ಹಾಗೆ \(ಗೆಳೆಯನಾಗಿ\), ಮುನ್=ಹಿಂದೆ, ಒಂದು ಸಲ, ಐವರೊಡು=ಐವರೊಡನೆ, ಅನ್ಬು ಅಳವಿ=ಕೃಪೆಯನ್ನು ತೋರಿ, ಪದಿಟ್ರೈ=ನೂರ್ವರ, ತಿರಟ್ಟಿ=ಒಟ್ಟಾದ, ಪಡೈ=ಆಯುಧಗಳುಳ್ಳ, ವೇನ್ದರ್=ರಾಜರೂ, ಪಡ=ಮಡಿದು ಬೀಳುವಂತೆ, ನೀಙ್ಗಾದ-ಮುಗಿಯದ\(ಕೊನೆ ಮುಟ್ಟದ\), ಶೆರುವಿಲ್=ಯುದ್ಧದಲ್ಲಿ, ನಿಱೈ=ಧರ್ಮವನ್ನು\(ಒಳ್ಳೆಯದನ್ನು\), ಕಾತ್ತವನುಕ್ಕೂ=ಕಾದವನಿಗೆ\(ರಕ್ಷಿಸಿದವನಿಗೆ\), ಇಡಮ್=ನೆಲೆಸಲು ಸ್ಥಳವೆಂದರೆ, ಮಾಮಲೈ ಆವದು=ಬಲುದೊಡ್ಡ ಬೆಟ್ಟವಾದ, ನೀರ್ ಮಲೈಯೇ=ತಿರುನೀರ್ ಮಲೈ\(ಕ್ಷೇತ್ರವೇ\)ಯೇ.



ಎದುರಿಸಲು ಅಸಾಧ್ಯವಾದಂಥ ಒಂದು ಅಪರೂಪವಾದ ನರಹರಿಯಾಗಿ ಅಸುರನು ಮಡಿದುಬೀಳುವಂತೆ ಕೋಪಗೊಂಡು ಅವನನ್ನಾಶ್ರಯಿಸಿದ್ದ ಅವನ ಹೆಂಡಿರು ಉಕ್ಕಿಹರಿಯುವ ಜ್ವಾಲೆಯಲ್ಲಿ ಹೋಗುವಂತೆ ಮಾಡಿದವನೂ, ಅಷ್ಟೇ ಅಲ್ಲದೆ ಹಿಂದೆ ಒಂದು ಸಲ ಜಯಗಳಿಸಿದ ದೊಡ್ಡಯುದ್ಧದಲ್ಲಿ ಐವರೊಡನೆ ಗೆಳೆಯನಾಗಿ ಅವರಿಗೆ ಕೃಪೆದೋರಿ, ನೂರ್ವರು ರಾಜರು ಒಟ್ಟಾಗಿ ಆಯುಧಗಳೊಡನೆ ಮಡಿದು ಬೀಳುವಂತೆ, ಆ ಕೊನೆಮುಟ್ಟದ ಯುದ್ಧದಲ್ಲಿ ಒಳ್ಳೆಯದನ್ನು \(ಧರ್ಮವನ್ನು\) ರಕ್ಷಿಸಿದವನಿಗೆ ನೆಲಸುವ ಸ್ಥಳವೆಂದರೆ, ದೊಡ್ಡಬೆಟ್ಟವೆಂದರೆ, ತಿರುನೀರ್ ಮಲೈಯೇ.\(೪\)



ನರಹರಿಯಾಗಿ ಅವತರಿಸಿ ನಡಸಿದ ದುಷ್ಟನಾಶನ ಕಾರ್ಯವನ್ನೂ, ಶ್ರೀಕೃಷ್ಣನಾಗಿ ಅವತರಿಸಿ ಮಹಾಭಾರತಯುದ್ಧವನ್ನು ತೊಡಗಿಸಿ, ಸಜ್ಜನರ ರಕ್ಷಣೆಯನ್ನು ನಡಸಿ ಭೂಭಾರವನ್ನು ಇಳಿಸಿದ ಮಹತ್ಕಾರ್ಯವನ್ನೂ ಈ ಪಾಶುರದಲ್ಲಿ ಹೇಳಲಾಗಿದೆ.



೪೧

೫.ಮಾಲುಙ್ಗಡಲಾರ ಮಲೈಕ್ಕೂವಡಿಟ್ಟಣೈಕಟ್ಟಿವರಮ್ ಪುರುವ ಮದಿಶೇರ್

ಕೋಲಮದಿಳಾಯ ವಿಲಙ್ಗೈಕೆಡಪ್ಪಡೈತೊಟ್ಟೊರುಕಾಲಮರಿಲದಿರ

ಕಾಲಮಿದುವೆನ್ಱಯನ್ ವಾಳಿಯಿನಾಲ್ ಕದಿರ್ ನೀಣ್ ಮುಡಿಪತ್ತುಮಱುತ್ತಮರುಮ್

ನೀಲಮುಹಿಲ್ ವಣ್ಣನೆಮಕ್ಕಿಱೈವಱ್ಕಿಡ, ಮಾಮಲೈಯಾವದು ನೀರ್ ಮಲೈಯೇ

ಮಾಲುಮ್=ಬಲುದೊಡ್ಡದಾದ, ಕಡಲ್=ಕಡಲು,ಆರ=ತುಂಬುವಂತೆ, ಮಲೈ=ಬೆಟ್ಟಗಳ, ಕುವಡು=ಶಿಖರಗಳನ್ನು, ಇಟ್ಟು=ಮುಳುಗಿಸಿ, ವರಮ್ಬು ಉರುವ=ಎದುರು ದಡವನ್ನು ಸೇರುವಂತೆ, ಅಣೈಕಟ್ಟಿ=ಸೇತುವೆಯನ್ನು ಕಟ್ಟಿ, ಮದಿಶೇರ್-ಚಂದ್ರನಿಗೆ ಸಮನಾದ, ಕೋಲಮ್=ಸುಂದರವಾದ, ಮದಿಳ್ ಆಯ=ಕೋಟೆಯಿಂದಾದ, ಇಲಙ್ಗೈ=ಲಂಕಾಪಟ್ಟಣವು, ಕೆಡ=ನಾಶವಾಗುವಂತೆ, ಪಡೈತೊಟ್ಟು=ಆಯುಧಗಳನ್ನು ಪ್ರಯೋಗಿಸಿ, ಒರುಕಾಲ್=ಒಂದು ಸಲ, ಅಮರಿಲ್ ಅದಿರ=ಯುದ್ಧಭೂಮಿ ನಡುಗುವಂತೆ ಮಾಡಲು, ಕಾಲಮ್ ಇದು ಎನ್ಱು=ಇದು ಸಕಾಲವೆಂದು ತಿಳಿದು, ಅಯನ್ ವಾಳಿಯಿನಾಲ್=ಬ್ರಹ್ಮಾಸ್ತ್ರದಿಂದ, ಕದಿರ್ ನೀಳ್ ಮುಡಿಪತ್ತುಮ್=ಹೊಳೆಯುವ, ಎತ್ತರವಾದ, ಕಿರೀಟಗಳು ಹತ್ತನ್ನೂ ಅಱುತ್ತು=ಕಡಿದು ಹಾಕಿ, ಅಮರುಮ್=ಮುಗಿಸಿದ, ನೀಲಮ್ ಮುಹಿಲ್ ವಣ್ಣನ್=ನೀಲಮುಗಿಲಬಣ್ಣದವನು, ಎಮಕ್ಕೂ=ನಮಗೆ, ಇಱೈವಱ್ ಕು=ಒಡೆಯನಾದವನಿಗೆ, ಇಡಮ್=ನೆಲೆಸಲು ಸ್ಥಳವೆಂದರೆ, ಮಾಮಲೈ ಆವದು=ಬಲುದೊಡ್ಡ ಬೆಟ್ಟವಾದ, ನೀರ್ ಮಲೈಯೇ=ತಿರುನೀರ್ ಮಲೈ\(ಕ್ಷೇತ್ರವೇ\)ಯೇ.



ಹಿಂದೆ ಒಂದು ಸಲ, ಬಲುದೊಡ್ಡದಾದ ಕಡಲು ತುಂಬುವಂತೆ ಬೆಟ್ಟಗಳ ಶಿಖರಗಳೊಡನೆ ಮುಳುಗಿಸಿ, ಎದುರು ದಡವನ್ನು ಸೇರುವಂತೆ ಅಣೆಯನು ಕಟ್ಟಿ,ಚಂದ್ರನಿಗೆ ಸಮನಾದ ಸುಂದರವಾದ ಕೋಟೆಗಳಿಂದಾದ ಲಂಕಾಪುರಿಯು ನಾಶವಾಗುವಂತೆ ಆಯುಧಗಳನ್ನು ಪ್ರಯೋಗಿಸಿ, ಯುದ್ಧಭೂಮಿಯು ನಡುಗುವಂತೆ ಮಾಡಲು ಇದು ಸಕಾಲವೆಂದು ತಿಳಿದು ಬ್ರಹ್ಮಾಸ್ತ್ರದಿಂದ ಹೊಳೆಯುವ ಎತ್ತರವಾದ ಕಿರೀಟಗಳ ತಲೆಗಳು ಹತ್ತನ್ನೂ ಕಡಿದುಹಾಕಿ ಮುಗಿಸಿದ ನೀಲಮೇಘಶ್ಯಾಮನಾಗಿ ನಮಗೆ ಒಡೆಯನಾಗಿರುವವನಿಗೆ ನೆಲಸಲು ಸ್ಥಳವು ಬಲುದೊಡ್ಡಬೆಟ್ಟವೆಂದರೆ ತಿರುನೀರ್ ಮಲೈಯೇ.\(೫\)



೪೨

೬.ಪಾರಾರುಲಹುಮ್ ಪನಿಮಾಲ್ ವರೈಯುಮ್ ಕಡಲುಮ್ ಶುಡರುಮಿವೈಯುಣ್ಡು ಎನ

ಕ್ಕಾರಾದೆನ ನಿನ್ಱವನೆಮ್ಬೆರುಮಾನ್ ಅಲೈನೀರುಲಹುಕ್ಕರಶಾಹಿಯ, ಅ

ಪ್ಪೇರಾನೈ ಮುನಿನ್ದ ಮುನಿಕ್ಕರೈಯನ್ ಪಿಱರಿಲ್ಲೈನುನಕ್ಕೆನು ಮೆಲ್ಲೈಯಿನಾನ್

ನೀರಾರ್ ಪೇರಾನ್ ನೆಡುಮಾಲವನುಕ್ಕಿಡಮ್ ಮಾಮಲೈಯಾವದು ನೀರ್ ಮಲೈಯೇ



ಪಾರ್ ಆರ್ ಉಲಹುಮ್=ಭೂಮಿಯೆಂಬ ವಿಶಾಲವಾದ ಲೋಕವನ್ನೂ, ಪನಿ=ತಂಪಾದ, ಮಾಲ್=ದೊಡ್ಡ, ವರೈಯುಮ್-ಪರ್ವತಗಳನ್ನೂ, ಕಡಲುಮ್=ಸಾಗರಗಳನ್ನೂ, ಶುಡರುಮ್=ಚಂದ್ರಸೂರ್ಯರನ್ನೂ, ಇವೈ=ಇವುಗಳೆಲ್ಲವನ್ನೂ, ಉಣ್ಡು=ಉಣ್ಡು\(ಬಳಿಕಲೂ\) ಎನಕ್ಕು=ನನಗೆ, ಆರಾದು=ಹಸಿವು ತೀರದು, ಎನ=ಎನ್ನುವಂತೆ, ನಿನ್ಱವನ್=ಇರುವವನೂ, ಎಮ್ಬೆರುಮಾನ್=ನಮ್ಮ ಸ್ವಾಮಿಯೂ, ಅಲೈನೀರ್=ಸಾಗರದಿಂದ ಸುತ್ತುವರಿದಿರುವ, ಉಲಹುಕ್ಕೂ=ಭೂಮಂಡಲಕ್ಕೆ, ಅರಶು ಆಹಿಯ=ರಾಜರಾಗಿರುವ, ಅಪ್ಪೇರಾನೈ=ಆ ಹೆಸರಿನವನನ್ನೆಲ್ಲಾ, ಮುನಿನ್ದ=ಕೋಪಗೊಂಡ, ಮುನಿಕ್ಕೂ=-ಮುನಿಗೆ, ಅರೈಯನ್=ನಾಶಕಾರಕನೂ, ನುನಕ್ಕೂ=ನಿನಗೆ, ಪಿಱರ್=ಬೇರೆ ಯಾರೂ, ಇಲ್ಲೈ=ಇಲ್ಲವೇ ಇಲ್ಲ, ಎನುಮ್=ಎನ್ನುವಂತೆ ಇರುವವನೂ, ಎಲ್ಲೈಯಿನಾನ್=ಗಡಿಯಲ್ಲಿಯೇ ಇರುವವನೂ ಇಲ್ಲವೇ ಇಲ್ಲ ಎನ್ನುವಂತೆ ಇರುವವನೂ, ನೀರ್ ಆರ್=ವಿಸ್ತಾರವಾದ ಜಲರಾಶಿಯ, ಪೇರಾನ್=ಹೆಸರಿನವನೂ,ನೆಡುಮಾಲ್ ಅವನುಕ್ಕೂ=ಸರ್ವೇಶ್ವರನಾದ ಅವನಿಗೆ, ಇಡಮ್=ನೆಲೆಸಲು ಸ್ಥಳವೆಂದರೆ, ಮಾಮಲೈ ಆವದು=ಬಲುದೊಡ್ಡ ಬೆಟ್ಟವಾದ, ನೀರ್ ಮಲೈಯೇ=ತಿರುನೀರ್ ಮಲೈ\(ಕ್ಷೇತ್ರವೇ\)ಯೇ.



ವಿಶಾಲವಾದ ಭೂಲೋಕವನ್ನೂ, ತಂಪಾಗಿರುವ ದೊಡ್ಡ ಬೆಟ್ಟಗಳನ್ನೂ ಸಾಗರಗಳನ್ನೂ ಚಂದ್ರಸೂರ್ಯರನ್ನೂ ಇನ್ನೂ ಎಲ್ಲವನ್ನೂ ನುಂಗಿದ ಬಳಿಕಲೂ ನನಗೆ ಹಸಿವು ತೀರದು ಎನ್ನುವಂತೆ ಇರುವವನೂ, ನಮ್ಮ ಸ್ವಾಮಿಯೂ, ಸಾಗರದಿಂದ ಸುತ್ತುವರಿದಿರುವ ಭೂಮಂಡಲದ ರಾಜರು ಎಂಬ ಹೆಸರಿನವರಿಗೆಲ್ಲ ಶತ್ರುವಾದ ಮುನಿಗೆ ನಾಶಕಾರಕನೂ, ಬೇರೆ ಯಾರೂ ನಿನಗೆ ಸಮರಿಲ್ಲ, ನಿನ್ನ ಎಲ್ಲೆಯಲ್ಲಿ ನಿಲ್ಲುವವರೂ ಇಲ್ಲ”ಎಂಬಂತೆ ಇರುವವನೂ, ವಿಸ್ತಾರವಾದ ಜಲರಾಶಿಯ ಹೆಸರಿನವನೂ, ಸರ್ವೇಶ್ವರನೂ ಆದ ಅವನಿಗೆ ನೆಲಸಲು ಸ್ಥಳವು ಬಲುದೊಡ್ಡ ಬೆಟ್ಟವೆಂದರೆ ತಿರುನೀರ್ ಮಲೈಯೇ.\(೬\)



ಮಹಾಪ್ರಳಯದಲ್ಲಿ ಭಗವಂತನ ಸ್ವರೂಪವೆಂಥಾದ್ದು ಎಂಬುದನ್ನು ಇಲ್ಲಿ ಸೂಚಿಸಲಾಗಿದೆ. ತನ್ನ ಸೃಷ್ಟಿಯ ಎಲ್ಲ ವಸ್ತುಗಳನ್ನೂ ಕಬಳಿಸಿ ಹಾಕಿದರೂ ಸಹ ಸ್ವಾಮಿಗೆ ತೃಪ್ತಿಯಿಲ್ಲವಂತೆ\! ಅವನ ಹಸಿವು ತೀರದಂತೆ\!

ಭೂಮಂಡಲದಲ್ಲಿ ರಾಜರು ಎನ್ನಿಸಿಕೊಂಡ ಕ್ಷತ್ರಿಯಕುಲಕ್ಕೇ ಶತ್ರುವೆನಿಸಿದ್ದವನು ಪರಶುರಾಮನು. ಅವನ ಗಂಡುಗೊಡಲಿಗೆ ತುತ್ತಾದ ಕ್ಷತ್ರಿಯರು ಅದೆಷ್ಟು ಮಂದಿಯೋ\! ಅಂಥ ಅನರ್ಥಕಾರಿಯನ್ನು ಎದುರಿಸಿ, ಅವನ ಸಾಮರ್ಥ್ಯವನ್ನು ಕಸಿದುಕೊಂಡವನು ಶ್ರೀರಾಮನು. ಒಂದು ಅವತಾರದ ಮುಗಿವು ಇನ್ನೊಂದರ ಮೊದಲು ಎಂದು ತೋರಿಸುವುದು ಇದು\!



೪೩

ಭಗವಂತನಿಗೆ ಸಮರುಂಟೇ? ಸಾಟಿಯುಂಟೇ? ಅವನು ಸರ್ವೇಶ್ವರನಲ್ಲವೇ? ಅವನ ಆ ಅಧಿಕಾರದ ಎಲ್ಲೆಯನ್ನು ತುಳಿಯಬಲ್ಲವರಾದರೂ ಇದ್ದಾರೆಯೇ? ಅವನನ್ನು ಏನೆಂದು ಕರೆಯುವುದು? ಯಾವುದೆಂದರೆ ಅದೇ ಅವನ ಹೆಸರು\! ಸೃಷ್ಟಿಯ ವಸ್ತುಗಳ ಹೆಸರುಗಳೆಲ್ಲವೂ ಅವನ ಹೆಸರುಗಳೇ\! ಕಡಲಿನ ಹೆಸರಿನವನೂ ಅವನೇ\!



ಅಮಿತಸಮರ್ಥನಾದ ಕಾರುಣ್ಯಜಲಧಿಯಾದ ಭಗವಂತನು ತಿರುನೀರ್ ಮಲೈಯಲ್ಲಿ ಭಕ್ತರ ಉದ್ಧಾರಕ್ಕಾಗಿಯೇ ನೆಲಸಿದ್ದಾನೆ. ಅವನನ್ನು ಆಶ್ರಯಿಸಿ, ಅವನ ಕೃಪೆಗೆ ಪಾತ್ರರಾಗಬೇಕು-ಎನ್ನುತ್ತಾರೆ, ಆೞ್ವಾರರು.



೭.ಪುಹರಾರುರುವಾಹಿ ಮುನಿನ್ದವನೈ ಪುಹೞ್ ವೀಡ ಮುನಿನ್ದುಯಿರುಣ್ಡು, ಅಶುರನ್

ನಹರಾಯಿನ ಪಾೞ್ಪಡ ನಾಮಮೆಱಿನ್ದದು ವನ್ಱಿಯುಮ್ ವೆನ್ಱಿಕೊಳ್ ವಾಳವುಣನ್

ಪಹರಾದವನಾಯಿರನಾಮಮಡಿಪ್ಪಣಿಯಾದವನೈ ಪಣಿಯಾಲಮರಿಲ್

ನಿಹರಾಯವನ್ ನೆಂಜಿಡನ್ದಾನವನುಕ್ಕಿಡಮ್ ಮಾಮಲೈಯಾವದು ನೀರ್ ಮಲೈಯೇ



ಪುಹರ್=ತೇಜಸ್ಸು, ಆರ್=ತುಂಬಿದ, ಉರು ಆಹಿ=ರೂಪವುಳ್ಳವನಾಗಿ, ಮುನಿನ್ದವನೈ=ಕೋಪಗೊಂಡವನನ್ನು, ಪುಹೞ್ ವೀಡ=ಅವನ ಹೊಗಳಿಕೆಯೆಲ್ಲ ನಾಶವಾಗುವಂತೆ, ಮುನಿನ್ದು=ಕೋಪಗೊಂಡು, ಉಯಿರ್ ಉಣ್ಡು=ಪ್ರಾಣವನ್ನು ಅಪಹರಿಸಿ, \(ಕೊಂದು\), ಅಶುರನ್=ಆ ಅಸುರನ, ನಹರ್ ಆಯಿನ=ನಗರಗಳೆನಿಸಿದ್ದವನ್ನು, ಪಾೞ್ಪಡ=ಹಾಳು ಬೀಳುವಂತೆಯೂ, ನಾಮಮ್ ಎರಿನ್ದು=ಹೆಸರು ಸಹ ಇಲ್ಲದಂತೆಯೂ ಮಾಡಿ, ಅದು ಅನ್ಱಿಯುಮ್=ಅಷ್ಟೇ ಅಲ್ಲದೆಯೂ, ವೆನ್ಱಿಕೊಳ್=ಜಯಗಳಿಸುವ, ವಾಳ್=ಖಡ್ಗಧಾರಿಯಾದ, ಅವುಣನ್=ಅಸುರನೂ, ಆಯಿರಮ್ ನಾಮಮ್=ಸಾವಿರ ನಾಮಗಳನ್ನು, ಪಹರಾದವನ್=ಉಚ್ಚರಿಸದವನೂ, ಅಡಿ ಪಣಿಯಾದವನ್=ಪಾದಗಳಿಗೆ ಎರಗದವನೂ, ಪಣಿಯಾಲ್=ಕಾರ್ಯಗಳಲ್ಲಿಯೂ, ಅಮರಿಲ್=ಯುದ್ಧದಲ್ಲಿ, ನಿಹರ್ ಆಯವನ್=\(ತನಗೆ\)ಸಮನಾದವನೂ ಆದ, ಅವನೈ=ಅವನನ್ನು, ನೆಂಜು=ಎದೆಯನ್ನು, ಇಡನ್ದಾನ್ ಅವನುಕ್ಕೂ=ಸೀಳಿದವನಿಗೆ, ಇಡಮ್=ನೆಲೆಸಲು ಸ್ಥಳವೆಂದರೆ, ಮಾಮಲೈ ಆವದು=ಬಲುದೊಡ್ಡ ಬೆಟ್ಟವಾದ, ನೀರ್ ಮಲೈಯೇ=ತಿರುನೀರ್ ಮಲೈ\(ಕ್ಷೇತ್ರವೇ\)ಯೇ.



ತೇಜಸ್ಸಿನಿಂದ ತುಂಬಿದ ರೂಪವುಳ್ಳವನಾಗಿ ಕೋಪಗೊಂಡವನನ್ನು ಅವನ ಹೊಗಳಿಕೆಯೆಲ್ಲ ನಾಶವಾಗುವಂತೆ ಕೋಪಿಸಿಕೊಂಡು ಅವನನ್ನು ಕೊಂದು, ಆ ಅಸುರನ



೪೪

ನಗರಗಳು ಹಾಳುಬೀಳುವಂತೆಯೂ ಹೆಸರಿಲ್ಲದಂತೆಯೂ ಮಾಡಿ, ಅಷ್ಟೇ ಅಲ್ಲದೆ ಜಯವನ್ನು ಗಳಿಸಿಕೊಡುವ ಖಡ್ಗಧಾರಿಯಾಗಿ, ಸಾವಿರ ನಾಮಗಳನ್ನು ಉಚ್ಚರಿಸದವನಾಗಿ, ಪಾದಗಳಿಗೆ ಎರಗದವನಾಗಿ ಕಾರ್ಯದಲ್ಲೂ ಯುದ್ಧದಲ್ಲೂ ತನಗೆ ಸರಿಸಮನಾಗಿದ್ದ ಅಸುರನ ಎದೆಯನ್ನು ಸೀಳಿದವನಿಗೆ ನೆಲಸಲು ಸ್ಥಳವಾದ ಬಲುದೊಡ್ಡ ಬೆಟ್ಟವೆಂದರೆ ತಿರು ನೀರ್ ಮಲೈಯೇ.\(೭\)



ಈ ಪಾಶುರದಲ್ಲಿ ಭಗವಂತನ ದುಷ್ಟನಿಗ್ರಹದ ವಿಷಯದಲ್ಲಿ ಎರಡು ನಿದರ್ಶನಗಳನ್ನು ತೆಗೆದುಕೊಳ್ಳಲಾಗಿದೆ. ಮೊದಲನೆಯದು ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿದ್ದಾಗ ನಡೆದದ್ದು. ಕಾಶಿಪಟ್ಟಣದ ನೆರೆಯಲ್ಲಿ ಕರೂಶಪಟ್ಟಣ\(ಮತ್ತು ದೇಶ\). ಅದಕ್ಕೆ ಪೌಂಡ್ರಕ ನೆಂಬವನೊಬ್ಬ ರಾಜ. ತನನ್ ಸಮಾನರೇ ಇಲ್ಲವೆಂಬ ಹೆಮ್ಮೆ ಅವನಿಗೆ. ಅವನ ಸಂಗಡಿಗರು. “ನೀನೇ ಭಗವಂತನ ಅವತಾರವಾದ ವಾಸುದೇವ”ಎಂದು ಮುಖಸ್ತುತಿ ಮಾಡುತ್ತಿದ್ದರು. ಅದನ್ನು ಕೇಳಿಕೇಳಿ ಅವನಿಗೆ ಅದೇ ನಂಬಿಕೆ ಬಂತು. ತನ್ನನ್ನು ಪೌಂಡ್ರಕ ವಾಸುದೇವ” ಎಂದು ಕರೆಯಬೇಕೆಂದು ತನ್ನ ದೇಶದಲ್ಲೆಲ್ಲಾ ಸಾರಿಸಿದನು. ಅಲ್ಲದೆ ತಾನು ಶಂಖ, ಚಕ್ರಗಳನ್ನೂ,ಕೌಸ್ತುಭಮಣಿಯನ್ನೂ, ಪೀತಾಂಬರವನ್ನೂ ವನಮಾಲೆಯನ್ನೂ ಧರಿಸಿಕೊಂಡಿದ್ದನು. ಕಡೆಗೆ, ಶ್ರೀಕೃಷ್ಣನ ಬಳಿಗೆ ತನ್ನ ದೂತನೊಬ್ಬನನ್ನು ಕಳುಹಿಸಿ, “ನಾನೇ ವಾಸುದೇವ, ನೀನಲ್ಲ. ಸುಳ್ಳುಸುಳ್ಳಾಗಿ ಅಸಾಧಾರಣವಾದ ಚಿಹ್ನೆಗಳನ್ನು ಧರಿಸಿರುವುದು ತಪ್ಪು. ಇಂದಿನಿಂದ ಅವುಗಳನ್ನು ತೆಗೆದುಹಾಕು. ಇಲ್ಲವಾದರೆ, ನನ್ನೊಡನೆ ಯುದ್ಧಕ್ಕೆ ಸಿದ್ಧನಾಗು”ಎಂದು ಹೇಳಿಕಳುಹಿಸಿದನು. ಅವನ ಅಟ್ಟಹಾಸದ ಮಾತುಗಳಿಗೆ ಕೃಷ್ಣನು ನಸುನಕ್ಕು “ನೀನು ಮೂಢ. ನಿನ್ನ ಕಪಟ ವೇಷವನ್ನು ತೆಗೆಸಿಬಿಡುವೆನು. ಎಚ್ಚರಿಕೆ”ಎಂದು ಮರುಮಾತನ್ನು ಹೇಳಿಕಳುಹಿಸಿದೆನು. ಅಲ್ಲದೆ, ಅವನ ಮೇಲೆ ಯುದ್ಧಕ್ಕೆ ಹೋದನು. ಅಲ್ಲಿ ಅವನನ್ನು ಕೊಂದುಹಾಕಿದ್ದಲ್ಲದೆ, ಅವನ ಮಿತ್ರನಾಗಿದ್ದ ಕಾಶಿರಾಜನನ್ನು ಕೊಂದುಹಾಕಿದನು.



ಎರಡನೆಯ ನಿದರ್ಶನ ಹಿರಣ್ಯಕಶಿಪುವಿನದು. ನರಹರಿಯಾಗಿ ಭಗವಂತನು ಅವನನ್ನು ಸೀಳಿಹಾಕಿ ಭಕ್ತನಾದ ಪ್ರಹ್ಲಾದನನ್ನು ರಕ್ಷಿಸಿದ.\(ಅನುಗ್ರಹಿಸಿದ\)ಕತೆ.



೮.ಪಿಚ್ಚಚ್ಚಿಱು ಪೀಲಿಪಿಡಿತ್ತುಲಹಿಲ್ ಪಿಣನ್ದಿನ್ ಮಡವಾರವರ್ ಪೋಲ್, ಅಞ್ಜನೇ

ಅಚ್ಚಮಿಲರ್ ನಾಣಿಲರಾದನ್ಮೈಯಾಲ್ ಅವರ್ ಶೆಯ್ ಹೈವೆಱುತ್ತಣಿಮಾ ಮಲರ್ ತೂಯ್

ನಚ್ಚಿನಮನಾರಡೈಯಾಮೈನಮಕ್ಕರುಳ್ ಶೆಯ್ಯೆನವುಳ್ ಕುೞೈನ್ದಾರ್ವಮೋಡು

ನಿಚ್ಚಮ್ ನಿನೈವಾರ್ ಕ್ಕರುಳ್ ಶೆಯ್ಯುಮವಱ್ ಕಿಡಮ್ ಮಾಮಲೈಯಾವದು ನೀರ್ ಮಲೈಯೇ

ಶಿಱು=ಚಿಕ್ಕದಾದ, ಪೀಲಿ ಪಿಚ್ಚಮ್=ನವಿಲುಗರಿಯ ಕಟ್ಟನ್ನು\(ಬೀಸಣಿಗೆಯನ್ನು\)ಪಿಡಿತ್ತು=ಹಿಡಿದುಕೊಂಡು, ಉಲಹಿಲ್=ಜಗತ್ತಿನಲ್ಲಿ, ಪಿಣಮ್ ತಿನ್=ಹೆಣಗಳನ್ನು ತಿನ್ನುವ, ಮಡವಾರ್ ಅವರ್ ಪೋಲ್=ಪಿಶಾಚಿಗಳ ಹಾಗೆ, ಅಞ್ಜನೇ=ಹಾಗೆಯೇ ಅಲ್ಲಿಯೇ, ಅಚ್ಚಮ್ ಇಲರ್=ಭಯವಿಲ್ಲದವರಾಗಿ, ನಾಣ್ ಇಲರ್=ನಾಚಿಕೆಯಿಲ್ಲದವರಾಗಿ, ಆ-ತನ್ಮೈಯಾಲ್=ಆ ಬಗೆಯ ಸ್ವಭಾವವುಳ್ಳವರಾಗಿ ಇರುವ, ಅವರ್ ಶೆಯ್ ಹೈ=ಅವರ ಕಾರ್ಯಗಳಲ್ಲಿ, ವೆಱುತ್ತು=ಬೇಸರಗೊಂಡು, ಅಣಿ=ಸುಂದರವಾದ, ಮಾಮಲರ್=ಶ್ರೇಷ್ಠವಾದ ಹೂಗಳನ್ನು, ತೂಯ್=ಸಮರ್ಪಿಸಿ, ನಚ್ಚಿ=ದೃಢನಂಬಿಕೆಯಿಂದ\(ಭಕ್ತಿಯಿಂದ\) ನಮನಾರ್=ಯಮನವರು



೪೫

ಅಡೈಯಾಮೈ=\(ನಮ್ಮನ್ನು\)ಸೇರದಂತೆ ನಮಕ್ಕೂ-ನಮಗೆ, ಅರುಳ್ ಶೆಯ್ ಎನ=ಕೃಪೆಮಾಡು ಎಂದು, ಉಳ್ ಕುೞೈನ್ದು=ಮನಸ್ಸು ಕರಗಿ, ಆರ್ವಮೋಡು=ಆಶೆಯಿಂದ, ನಿಚ್ಚಮ್-ಅನುದಿನವೂ, ನಿನೈವಾರ್ ಕ್ಕೂ=ನೆನೆಯುವವರಿಗೆ, ಅರುಳ್ ಶೆಯ್ಯುಮವಱ್ಕು=ಕೃಪೆದೋರುವವನಿಗೆ, ಇಡಮ್=ನೆಲೆಸಲು ಸ್ಥಳವೆಂದರೆ, ಮಾಮಲೈ ಆವದು=ಬಲುದೊಡ್ಡ ಬೆಟ್ಟವಾದ, ನೀರ್ ಮಲೈಯೇ=ತಿರುನೀರ್ ಮಲೈ\(ಕ್ಷೇತ್ರವೇ\)ಯೇ.



ನವಿಲುಗರಿಯ ಚಿಕ್ಕಕಟ್ಟನ್ನು\(ಬೀಸಣಿಗೆಯನ್ನು\) ಹಿಡಿದುಕೊಂಡು ಜಗತ್ತಿನಲ್ಲಿ ಹೆಣಗಳನ್ನು ತಿನ್ನುವ ಪಿಶಾಚಿಗಳ ಹಾಗೆ ಅಲ್ಲಿಯೇ ಹಾಗೆಯೇ ಭಯವೂ ನಾಚಿಕೆಯೂ ಇಲ್ಲದಂಥ ಸ್ವಭಾವದವರಾಗಿ ಇರುವವರ ಕಾರ್ಯಗಳಲ್ಲಿ ಬೇಸರಗೊಂಡು ಸುಂದರವಾದ ಶ್ರೇಷ್ಠವಾದ ಹೂಗಳನ್ನು ಸಮರ್ಪಿಸಿ, ದೃಢನಂಬಿಕೆ, ಭಕ್ತಿಯಿಂದ “ಯಮನವರು ನಮ್ಮನ್ನು ಸೇರದಂತೆ ನಮಗೆ ಕೃಪೆಮಾಡು” ಎಂದು ಮನಸ್ಸು ಕರಗಿ ಆಶೆಯಿಂದ ಅನುದಿನವೂ ನೆನೆಯುವವರಿಗೆ ಕೃಪೆದೋರುವವನಿಗೆ ನೆಲಸುವ ಸ್ಥಳವು ಬಲುದೊಡ್ಡ ಬೆಟ್ಟವೆಂದರೆ, ತಿರುನೀರ್ ಮಲೈಯೇ.\(೮\)



ನವಿಲುಗರಿಯ ಚಿಕ್ಕಕಟ್ಟನು, ನವಿಲುಗರಿಯ ಬೀಸಣಿಗೆಯನ್ನು ಹಿಡಿದಿರುವವರು ಜೈನರು. ತಮ್ಮಿಂದ ಯಾವ ಬಗೆಯಲ್ಲೂ ಜೀವಹಿಂಸೆಯಾಗಬಾರದು ಎಂಬುದು ಅವರ ಧರ್ಮ. ನವಿಲುಗರಿಯ ಕಟ್ಟನ್ನೂ ಬೀಸಣಿಗೆಯನ್ನೂ ಉಪಯೋಗಿಸಿಕೊಂಡು ಆದಷ್ಟು ಮಟ್ಟಿಗೆ ಜೀವಹಿಂಸೆಯನ್ನು ಆದಷ್ಟು ಮಟ್ಟಿಗೆ ತಡೆಗಟ್ಟುತ್ತಾರೆ.



ಮನುಷ್ಯರಾಗಿ ಜನಿಸಿ, ಮನುಷ್ಯರ ನಡುವೆ ಬಾಳುವಾಗ ಕೀಳುಪ್ರಾಣಿಗಳಂತೆ ನಗ್ನಾವಸ್ಥೆಯಲ್ಲಿ ಎಂದರೆ, ಹುಟ್ಟಿದ ಹಾಗೆಯೇ, ಇರುವುದಕ್ಕೆ ಸಾಧ್ಯವಿಲ್ಲ. ಮನುಷ್ಯನು ಮೈಮೇಲೆ ಬಟ್ಟೆಯನ್ನು ಧರಿಸಬೇಕು. ಬಟ್ಟೆಬರೆ ಇಲ್ಲದೆ ಬರಿಯ ಮೈಯಲ್ಲಿರುವುವು ಪಿಶಾಚಿಗಳು ಎನ್ನುತ್ತಾರೆ ಆೞ್ವಾರರು.

ಜೈನರಲ್ಲಿ ಒಂದು ಪಂಗಡದವರು ದಿಗಂಬರರು. ಅವರಿಗೆ ಮೈಮೇಲೆ ಬಟ್ಟೆ ಇಲ್ಲ. ಅವರು ಜಿತೇಂದ್ರಿಯರು ಎಂದು ಅದು ತೋರಿಸುತ್ತದೆ.



ಜೈನರ ವೇಷ, ಭೂಷಣ, ನಡತೆಗಳು ಅಂದಿನ ಸನಾತನಿಗಳಿಗೆ ಹಿಡಿಸದು. ಅದಕ್ಕೆ ಅವರು ಬೇಸರಗೊಂಡು ದೇವಾಲಯಗಳಲ್ಲಿ ಭಗವಂತನಿಗೆ ಒಳ್ಳೆಯ ಸುವಾಸನೆಯ ಹೂಗಳನ್ನು ಭಕ್ತಿಯಿಂದ ಸಮರ್ಪಿಸಿ “ಯಮನವರು ನಮ್ಮ ಬಳಿಗೆ ಸುಳಿಯದಂತೆ ಕರುಣಿಸು ಸ್ವಾಮಿ”ಎಂದು ಅನುದಿನವೂ ಭಕ್ತಿಯಿಂದ ಮನಸ್ಸು ಕರಗಿ ಆಸಕ್ತಿಯಿಂದ ಪ್ರಾರ್ಥಿಸುವವರಿಗೆ ಸ್ವಾಮಿಯು ಕೃಪೆದೋರುತ್ತಾನೆ.



ತಿರುನೀರ್ ಮಲೈಯಲ್ಲಿ ಕೃಪಾಳುವಾದ ಭಗವಂತನು ನೆಲಸಿದ್ದಾನೆ. ಅವನನ್ನು ಆಶ್ರಯಿಸಿ, ಅವನ ಅನುಗ್ರಹ ಪಡೆಯಬೇಕು ಎನ್ನುತ್ತಾರೆ ಆೞ್ವಾರರು.



೯.ಪೇಶುಮಳವನ್ಱಿದುವಮ್ಮಿನ್ ನಮರ್\! ಪಿಱರ್ ಕೇಟ್ಪದನ್ ಮುನ್ ಪಣಿವಾರ್ ವಿನೈಹಳ್

ನಾಶಮದು ಶೆಯ್ದಿಡುಮಾದನ್ಮೈಯಾಲ್ ಅದುವೇ ನಮದುಯ್ ವಿಡಮ್ ಆಣ್ ಮಲರ್ ಮೇಲ್

ವಾಶಮಣಿವಣ್ಡಱೈಪೈಮ್ಬುಱವಿಲ್ ಮನಮೈನ್ದೊಡುನೈನ್ದುೞಲ್ ವಾರ್, ಮದಿಯಿಲ್

ನೀಶರವರ್ ಶೆನ್ಱಡೈಯಾದವನುಕ್ಕಿಡಮ್ ಮಾಮಲೈಯಾವದು ನೀರ್ ಮಲೈಯೇ



೪೬

ಪೇಶುಮ್ ಅಳವು=ಮಾತನಾಡುವ ಪರಿಮಿತಿಯು, ಅನ್ಱು=ಅಲ್ಲ, ಇದು=ಇದು, ವಮ್ಮಿನ್=ಬನ್ನಿ, ನಮರ್=ನಮ್ಮವರೇ, ಪಿಱರ್=ಇತರರು, ಕೇಟ್ಪದನ್ ಮುನ್=ಕೇಳುವುದಕ್ಕೆ ಮುಂಚೆಯೇ, ಪಣಿವಾರ್=ನಮಸ್ಕರಿಸುವವರ, ವಿನೈಹಳ್=ಪಾಪಗಳ, ನಾಶಮ್=ನಾಶವನ್ನು, ಅದು ಶೆಯ್ದು ಇಡುಮ್=ಅದು ಮಾಡಿಬಿಡುವುದು, ಆದನ್ಮೈಯಾಲ್=ಆ ಸ್ವಭಾವದ್ದಾದ್ದರಿಂದ, ಅದುವೇ=ಅದೆಯೇ, ನಮದು=ನಮ್ಮ, ಉಯ್ ವು ಇಡಮ್-ಉಜ್ಜೀಇಸಲು\(ತಕ್ಕ\)ಸ್ಥಳವಾಗಿದೆ, ನಾಳ್-ಆಗಲೇ ಬಿರಿದ, ಮಲರ್ ಮೇಲ್=ಹೂವಿನ ಮೇಲೆ, ವಾಶಮ್=ವಾಸಿಸುವ, ಅಣಿ=ಸುಂದರವಾದ, ವಣ್ಡು=ದುಂಬಿಗಳು, ಅಱೈ=ಝೇಂಕರಿಸುತ್ತಾ ಇರುವ, ಪೈ=ವಿಶಾಲವಾದ, ಪುಱವಿಲ್=ಉಪವನಗಳಲ್ಲಿ, ಮನಮ್=ಮನಸ್ಸು, ಐನ್ದೊಡು=ಐದು ವಿಷಯಗಳಲ್ಲಿಯೇ, ನೈನ್ದು=ತನ್ನನ್ನೇ ಮರೆತು, ಉೞಲ್ವಾರ್=ಹೊರಳಾಡುವವರು, ಮದಿ ಇಲ್=ಬುದ್ಧಿ ಇಲ್ಲದವರು, ನೀಶರ್ ಅವರ್=ನೀಚರು, ಶೆನ್ಱು=ಹೋಗಿ, ಅಡೈಯಾದವನುಕ್ಕೂ=\(ಭಗವಂತನನ್ನು\) ಸೇರದವನಿಗೆ, ಇಡಮ್=ನೆಲೆಸಲು ಸ್ಥಳವೆಂದರೆ, ಮಾಮಲೈ ಆವದು=ಬಲುದೊಡ್ಡ ಬೆಟ್ಟವಾದ, ನೀರ್ ಮಲೈಯೇ=ತಿರುನೀರ್ ಮಲೈ\(ಕ್ಷೇತ್ರವೇ\)ಯೇ.



ಮಾತನಾಡುವ ಪರಿಮಿತಿಯಲ್ಲ ಇದು, ಬನ್ನಿ ನಮ್ಮವರೇ\! ಇತರರುಕೇಳುವುದಕ್ಕಿಂತ ಮುಂಚೆಯೇ ನಮಸ್ಕರಿಸುವವರ ಪಾಪವನ್ನು ಅದು ನಾಶಮಾಡಿಬಿಡುವುದು. ಆ ಸ್ವಭಾವವುಳ್ಳದ್ದಾದ್ದರಿಂದ ಅದೆಯೇ ನಮ್ಮ ಉಜ್ಜೀವನಕ್ಕೆ ತಕ್ಕ ಸ್ಥಳವಾಗಿದೆ. ಆಗಲೇ ಬಿರಿದ ಹೂವಿನ ಮೇಲೆ ವಾಸಮಾಡುವ ಸುಂದರವಾದ ದುಂಬಿಗಳು ಝೇಂಕರಿಸುತ್ತಾ ಇರುವ ವಿಶಾಲವಾದ ಉಪವನಗಳಲ್ಲಿ ಮನಸ್ಸು ಐದುವಿಷಯಗಳಲ್ಲಿಯೇ ಹೊರಳಾಡುತ್ತಾ ತಮ್ಮನ್ನೇ ಮರೆಯುವ ಸ್ವಭಾವದವರು ಮತಿಗೆಟ್ಟವರು. ನೀಚರು ಅವರು. ಹೋಗಿ ಭಗವಂತನನ್ನು ಸೇರದವನಿಗೆ ತಕ್ಕ ಸ್ಥಳವಾದ ಬಲುದೊಡ್ಡ ಬೆಟ್ಟವೆಂದರೆ ತಿರುನೀರ್ ಮಲೈಯೇ.\(೯\)



ಪವಿತ್ರಕ್ಷೇತ್ರಗಳ ವಿಷಯವನ್ನು, ಅಲ್ಲಿಯ ಪ್ರಕೃತಿಸೌಂದರ್ಯವನ್ನು, ಸಕಲ ಪಾಪಗಳನ್ನೂ ನೀಗಿಸುವ ಅವುಗಳ ಶ್ರೇಷ್ಠ ಸನ್ನಿವೇಶವನ್ನು \(ಅವುಗಳ ನಡುವೆ\) ಅಲ್ಲಿ ನೆಲಸಿರುವ ಭಗವಂತನ ಅಪರಿಮಿತವಾದ ಕೃಪಾವಾತ್ಸಲ್ಯವನ್ನು ಬಾಯಿಮಾತಿನಿಂದ ವಿವರಿಸಿ ಹೇಳಿ ಮುಗಿಸಲು ಸಾಧ್ಯವೇ ಇಲ್ಲ. ನಿಶ್ಚಯವಾಗಿಯೂ ಅವುಮನುಷ್ಯರನ್ನು ಉಜ್ಜೀವನಗೊಳಿಸಲು ತಕ್ಕ ಸ್ಥಳ. ಅಲ್ಲಿಗೆ ಹೋಗಿ, ಭಗವಂತನನ್ನು ಸೇರಿ, ಅವನ ಕೃಪೆಗೆ ಪಾತ್ರರಾಗಲೇ ಬೇಕು. ತಿರುನೀರ್ ಮಲೈ ಕ್ಷೇತ್ರದ ವಿಷಯವೂ ಹಾಗೆಯೇ. ಬಹಳ ಶ್ರೇಷ್ಠವಾದ ಪುಣ್ಯಕ್ಷೇತ್ರ ಅದು.



ಆೞ್ವಾರರು ಹೇಳುತ್ತಾರೆ: ಭಗವಂತನ ಕೃಪೆಯಲ್ಲಿ ವಾತ್ಸಲ್ಯದಲ್ಲಿ ದೃಢವಾದ ನಂಬಿಕೆಯುಳ್ಳ “ನಮ್ಮವರೇ”ತಿರುನೀರ್ ಮಲೈ ಕ್ಷೇತ್ರಕ್ಕೆ ಬನ್ನಿ. ಈ ಕ್ಷೇತ್ರದ ವೈಶಿಷ್ಟ್ಯವನ್ನು ಬಾಯಿಮಾತಿನಿಂದ ಹೇಳಿಮುಗಿಸುವ ವಿಷಯವಲ್ಲ ಇದು. ಇದರ ಬಗೆಗೆ ಎಷ್ಟೆಷ್ಟು ಹೇಳಿದರೂ ಸಾಲದು. ಇತರರು ನಿಮ್ಮಲ್ಲಿಗೆ ಬಂದು ನಿಮ್ಮ ಮನಸ್ಸನ್ನು ಕೆಡಿಸಿಬಿಡುವುದಕ್ಕೆ ಮುಂಚೆಯೇ ಇಲ್ಲಿಗೆ ಬಂದುಬಿಡಿ. ಮನಃಪೂರ್ವಕವಾಗಿ ಭಗವಂತನನ್ನು ನಮಸ್ಕರಿಸಿ. ನಿಮ್ಮ ಪಾಪಗಳನ್ನೆಲ್ಲಾ ಸ್ವಾಮಿಯು ಕೂಡಲೇ ನೀಗಿಸಿಬಿಡುವನು.ಅದೇ ಅವನ ಸಹಜಸ್ವಭಾವ. ನಿಮ್ಮನ್ನು ನೀವು ಉದ್ಧರಿಸಿಕೊಳ್ಳುವುದಕ್ಕೆ ಇದೇ ತಕ್ಕ ಸ್ಥಳ, ತಜ್ಜ ಅವಕಾಶ. ಇದು ಪ್ರಕೃತಿಸೌಂದರ್ಯದಿಂದ ಮೆರೆಯುತ್ತಿದೆ. ದುಂಬಿಗಳು ಹೊಸದಾಗಿ ಅರಳಿದಹೂಗಳ ಪರಿಮಳದಿಂದ ಆಕರ್ಷಿತವಾಗಿ ಆ ಹೂಗಳಲ್ಲಿಯೇ ವಾಸವಾಗಿಬಿಡುವ ಹಾಗೆ ನೀವೂ ಇಲ್ಲಿ ಭಗವಂತನ ಕೃಪೆಯಿಂದ ಆಕರ್ಷಿತರಾಗಿ ಅವನ ಬಳಿಸಾರಲೇಬಹುದು.



೪೭

ಹಾಗೆಯೇ ಅವನ ಬಳಿಯಲ್ಲೇ ಸೇವೆಮಾಡುತ್ತಾ ಇರಬಹುದು. ಪ್ರಕೃತಿ ರಮ್ಯವಾದ ಇಂಥ ಪವಿತ್ರಸ್ಥಳಗಳಲ್ಲಿ ಮನಸ್ಸನ್ನು ಭಗವಂತನ ಕಡೆಗೆ ಒಯ್ದು ಅಲ್ಲಿನಿಲ್ಲಿಸುವ ಬದಲಾಗಿ, ಐದು ವಿಷಯಗಳಲ್ಲಿಯೇ ಮನಸ್ಸನ್ನು ಕೀಲಿಸಿ, ತನ್ನ ಉದ್ಧಾರವನ್ನೇ ಮರೆತುಬಿಡುಬಾರದು. ಹಾಗೆ ಮಾಡುವವರು ಕೀಳುಜನ, ನೀಚರು. ನೀವು ಹಾಗಾಗಬಾರದು. ನೀವು ಅವರಂತೆ ಬುದ್ಧಿಯಿಲ್ಲದವರಾಗಬಾರದು. ನಿಮ್ಮ ಬುದ್ಧಿಯನ್ನು ಕೆಡಿಸಿಕೊಳ್ಳಬಾರದು. ನಿಮ್ಮ ಉದ್ಧಾರಕ್ಕಾಗಿ ನೀವು ಸತತ ಪ್ರಯತ್ನನಡಸಬೇಕು. ಆದ್ದರಿಂದ, ಬನ್ನು ಈ ತಿರುನೀರ್ ಮಲೈಯಲ್ಲಿ ಭಗವಂತನನ್ನು ಆಶ್ರಯಿಸಿ ಅವನ ಕೃಪೆ ಮತ್ತು ವಾತ್ಸಲ್ಯಕ್ಕೆ ಪಾತ್ರರಾಗಿ.



೧೦.ನೆಡುಮಾಲವನ್ ಮೇವಿಯ ನೀರ್ ಮಲೈಮೇಲ್ ನಿಲವುಮ್ ಪುಹೞ್ ಮಙ್ಗೈಯರ್ ಕೋನ್

ಕಡಮಾ ಕಳಿಯಾನೈ ವಲ್ಲಾನ್ ಕಲಿಯನೊಲಿಶೆಯ್ ತಮಿೞ್ ಮಾಲೈವಲ್ಲಾರ್ ಕ್ಕೂ, ಉಡನೇ ಅಮರಿಲ್

ವೀಡುಮಾಲ್ ವಿನೈವೇಣ್ಡಿಡಿಲ್ ಮೇಲುಲಹು ಮೆಳಿದಾಯಿಡುಮನ್ಱಿಯಿಲಙ್ಕೊಲಿಶೇರ್

ಕೊಡುಮಾಕಡಲ್ ವೈಯಹಮುಣ್ಡುಮದಿಕ್ಕೂಡೈಮನ್ನವ ರಾಯಡಿಕೂಡುವರೇ.



ನೆಡುಮಾಲ್ ಅವನ್=ಸರ್ವೇಶ್ವರನಾದ ಸ್ವಾಮಿಯು, ಮೇವಿಯ=ನೆಲಸಿರುವ, ನೀರ್ ಮಲೈ ಮೇಲ್=ತಿರುನೀರ್ ಮಲೈಯನ್ನು ಕುರಿತು, ನಿಲವುಮ್=ಶಾಶ್ವತವಾದ, ಪುಹೞ್-ಕೀರ್ತಿಯನ್ನುಳ್ಳ, ಮಙ್ಗೈಯರ್ ಕೋನ್=ತಿರುಮಂಗೈ ಜನರ ಒಡೆಯನಾದ, ಅಮರಿಲ್=ಯುದ್ಧದಲ್ಲಿ, ಕಡಮ್=ಮದಿಸಿದ, ಮಾ=ದೊಡ್ಡ, ಕಳಿಯಾನೈ=ಬಲಿಷ್ಠವಾದ ಆನೆಗಳನ್ನು, ವಲ್ಲಾನ್=ನಡಸಬಲ್ಲವನಾದ, ಕಲಿಯನ್=ಕಲಿಯನ್ ಎಂಬವನು, ಒಲಿಶೆಯ್=ರಚಿಸಿದ\(ಕೃಪೆಮಾಡಿದ\), ತಮಿೞ್ ಮಾಲೈ=ತಮಿಳಿನ ಪಾಶುರಮಾಲೆಯನ್ನು, ವಲ್ಲಾರ್ ಕ್ಕು=ಬಲ್ಲವರಿಗೆ, ಉಡನೇ=ಕೂಡಲೇ, ವಿಡುಮ್=ಬಿಟ್ಟುಹೋಗುವುದು, ಆಲ್=ಆಶೆಯು, ವೇಣ್ಡಿಡಿಲ್=ಬೇಕೆಂದರೆ, ಮೇಲ್ ಉಲಹುಮ್=ಮೇಲಣ ಲೋಕವು,ಎಳಿದು ಆಯಿಡುಮ್=ಸುಲಭವಾಗುವುದು ಅನ್ಱಿ=ಅಲ್ಲದೆ, ಇಲಙ್ಗು=ಹೊಳೆಯುವ, ಒಲಿಶೇರ್=ಘೋಷದೊಡಗೂಡಿದ, ಕೊಡು=ಶಕ್ತಿಪೂರ್ಣವಾದ\(ಕೊಬ್ಬಿದ\), ಮಾ=ಬಲುದೊಡ್ಡ, ಕಡಲ್=ಕಡಲಿನಿಂದ ಸುತ್ತುವರಿದ, ವೈಯಹಮ್=ಭೂಲೋಕವನ್ನು, ಉಣ್ಡು=ಅನುಭವಿಸಿ, ಮದಿ=ಚಂದ್ರನಂತೆ ಇರುವ, ಕುಡೈ=ಕೊಡೆಯ, ಮನ್ನರ್ ಆಯ್=ರಾಜಾಧಿರಾಜರಾಗಿ, ಅಡಿಕುಂಡುವರೇ=ಪರಮಾತ್ಮನ ಪಾದಗಳನ್ನು ಸೇರುತ್ತಾರೆ.

ಸರ್ವೇಶ್ವರನಾದ ಸ್ವಾಮಿಯು ನೆಲಸಿರುವ ತಿರುನೀರ್ ಮಲೈಯನ್ನು ಕುರಿತು



೪೮

ಶಾಶ್ವತವಾದ ಕೀರ್ತಿಯನ್ನುಳ್ಳ ಮಂಗೈಜನರ ಒಡೆಯನಾದ, ಯುದ್ಧದಲ್ಲಿ ಬಲಿಷ್ಠವಾದ ಮದ್ದಾನೆಗಳನ್ನು ನಡಸುವ ಕಲಿಯನ್ ಎಂಬವನು ರಚಿಸಿದ \(ಕೃಪೆಮಾಡಿದ\) ತಮಿಳಿನ ಪಾಶುರಮಾಲೆಯನ್ನು ಬಲ್ಲವರಿಗೆ ಈ ಕೂಡಲೇ ಆಶೆಬಿಟ್ಟುಹೋಗುವುದು ಬೇಕೆಂದರೆ ಮೇಲಣ ಲೋಕವು ಸುಲಭವಾಗುವುದು. ಅಲ್ಲದೆ ಪ್ರಕಾಶಿಸುವ ಘೋಷದಿಂದ ಕೂಡಿದ ಕೊಬ್ಬಿದ ಬಲುದೊಡ್ಡ ಕಡಲಿನಿಂದ ಸುತ್ತುವರಿದಿರುವ ಭೂಲೋಕಚನು ಅವರು ಅನುಭವಿಸಿ, ಚಂದ್ರನಂತೆ ಇರುವ ಕೊಡೆಯ ರಾಜರಾಗಿ ಪರಮಾತ್ಮನ ಪಾದಗಳನ್ನು ಸೇರುತ್ತಾರೆ.



ಈ ತಿರುಮೊೞಿಗೆ ಇದು ಫಲಶ್ರುತಿ. ತಿರುಮಂಗೈ ಆೞ್ವಾರರು ಅಸಾಧಾರಣ ಪುರುಷರು. ಶಾಶ್ವತವಾದ ಕೀರ್ತಿಯನ್ನು ತಮ್ಮ ಜೀವನದಲ್ಲೇ ಸಾಧಿಸಿಕೊಂಡವರು. ಮಂಗೈನಾಡಿನ ಜನರಿಗೆ ರಾಜನಾಗಿದ್ದವರು. ಮಹಾಸಮರ್ಥರು. ಯುದ್ಧಭೂಮಿಯಲ್ಲಿ ಬಲಿಷ್ಠವಾದ ಮದಿಸಿದ ಆನೆಗಳ ಸೈನ್ಯವನ್ನು ನಡಸತಕ್ಕವರು. ಕಲಿಯುಗದ ದುಷ್ಟ ನಡತೆಗಳನ್ನು ತಡೆಗಟ್ಟಿ, ಸದಾಚಾರವನ್ನು ಮುಂದಿಟ್ಟು, ಕಲಿಧ್ವಂಸಿ ಎಂದು ಹೆಸರುಪಡೆದವರು. ಪರಮಭಕ್ತರು.



ಅವರು ಸರ್ವೇಶ್ವರನಾದ ಭಗವಂತನು ನೆಲಸಿರುವ ತಿರುನೀರ್ ಮಲೈಯನ್ನು ಕುರಿತು ಉತ್ತಮವಾದ ಕವಿತ್ವವನ್ನು ರಚಿಸಿ ತಮಿಳಿನಲ್ಲಿ ಹಾಡಿದ್ದಾರೆ. ಈ ಪಾಶುರಮಾಲೆಯನ್ನು ಚೆನ್ನಾಗಿ ಓದಿ ಅರ್ಥಮಾಡಿಕೊಂಡವರಿಗೆ ಹಲವರು ಫಲಗಳುಂಟು. ಕೂಡಲೇ ಒದಗಿಬರುವುದು ಪ್ರಾಪಂಚಿಕವಾದ ಆಶೆಯಿಂದ ಬಿಡುಗಡೆ. ಅದನ್ನು ಬಿಟ್ಟುಕೊಟ್ಟು ಭಗವತ್ಸಂಬಂಧವಾದ ಆಶೆಯನ್ನು ಹೆಚ್ಚಿಸಿಕೊಂಡುಹೋಗುವರು. ಇದರಿಂದ ಅವರಿಗೆ ಇಹ ಮತ್ತು ಪರಗಳ ಸಾಧನೆಯು ಸುಲಭವೆನಿಸುವುದು. ಇಹಲೋಕದಲ್ಲಿ ಇಡಿಯ ಭೂಮಂಡಲದ ಆಳ್ವಿಕೆಯೇ ಲಭಿಸುವುದು. ಅವರು ಇಚ್ಛೆಪಟ್ಟರೆ, ಸ್ವರ್ಗಾದಿಸುಖಭೋಗಗಳು ಲಭಿಸುವುವು. ಕಡೆಯಲ್ಲಿ, ಅವರು ಪರಮನ ಅಡಿಯನ್ನು ಸೇರಿ, ಅಲ್ಲಿ ನಿರಂತರವಾಗಿ ಅವನ ಸೇವೆಯಲ್ಲಿಯೇ ತೊಡಗಿರುವರು.



ಅಡಿಯ ನಡೆ: ಅನ್ಱು, ಕಾಣ್ಡಾ, ಅಲಮ್, ತಾಙ್ಗಾದ, ಮಾಲುಮ್, ಪಾರಾರ್, ಪುಹರಾರ್, ಪಿಚ್ಚಮ್, ಪೇಶುಮ್, ನೆಡುಮಾಲ್, \(ಪಾರ್\)



೪೯

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಎರಡನೆಯ ದಶಕ ಐದನೆಯ ತಿರುಮೊೞಿ

ಪಾರಾಯದುಣ್ಡುಮಿೞ್ ನ್ದ



೧.ಪಾರಾಯದುಣ್ಡುಮಿೞ್ ನ್ದ ಪವಳತ್ತೂಣೈ

ಪ್ಪಡುಕಡಲಿಲ ಮುದತ್ತೈ ಪ್ಪರಿವಾಯ್ ಕೀಣ್ಡ

ಶೀರಾನೈ ಎಮ್ಮಾನೈ ತ್ತೊಣ್ಡರ್ ತಙ್ಗಳ್

ಶಿನ್ದೈಯುಳ್ಳೇ ಮುಳೈತ್ತೆೞುನ್ದ ತೀಙ್ಗರುಮ್ಬಿನೈ

ಪೋರಾನೈ ಕೊಮ್ಬಾಶಿತ್ತಾ ಪೋರೇಟ್ರಿನೈ

ಪ್ಪುಣರ್ ಮರುದಮಿಱನಡದಪೊಱ್ ಕುನ್ಱಿನೈ

ಕಾರಾನೈಯಿಡರ್ ಕಡಿನ್ದ ಕಱ್ಪಹತ್ತೈ

ಕ್ಕಣ್ಡದು ನಾನ್ ಕಡನ್ ಮಲ್ಲೈತ್ತಲಶಯನತ್ತೇ



ಪಾರ್ ಆಯ=ಲೋಕಗಳಾಗಿರುವ, ಅದು ಉಣ್ಡು=ಅವುಗಳೆಲ್ಲವನ್ನೂ ಉಂಡು, ಉಮಿೞ್ ನ್ದ=ಉಗುಳಿದ, ಪವಳಮ್ ತೂಣೈ=ಹವಳದ ಕಂಬದಂಥವನನ್ನು, ಪಡು ಕಡಲಿಲ್=ಆಳವಾದ ಕಡಲಿನಲ್ಲಿ\(ಹುಟ್ಟಿದ\), ಅಮುದತ್ತೈ=ಅಮೃತದಂಥವನನ್ನು, ಪರಿವಾಯ್=ಕುದುರೆಯ ಬಾಯನ್ನು, ಕೀಣ್ಡ=ಸೀಳಿದ, ಶೀರಾನೈ=ಕೀರ್ತಿಯುಳ್ಳವನನ್ನು, ಎಮ್ಮಾನೈ=ನಮ್ಮ ಸ್ವಾಮಿಯನ್ನು, ತೊಣ್ಡರ್=ಭಕ್ತರು, ತಙ್ಗಳ್=ತಮ್ಮ, ಶಿನ್ದೈ ಉಳ್ಳೇ=ಚಿಂತನೆಯಲ್ಲಿ,\(ಚಿಂತನೆಯ ಅಂತರಂಗದಲ್ಲಿ\) ಮುಳೈತ್ತು=ಮೊಳೆತು, ಎೞುನ್ದ=ಬೆಳೆದಿರುವ, ತೀಮ್ ಕರುಮ್ಬಿನೈ=ಮಧುರವಾದ ಕಬ್ಬಿನಂಥವನನ್ನು, ಪೋರ್ ಆನೈ=ಯುದ್ಧಕ್ಕಾಗಿ ಬಂದ ಆನೆಯ, ಕೊಮ್ಬು=ದಂತವನ್ನು, ಒಶಿತ್ತ=ಮುರಿದು ಹಾಕಿದ, ಪೋರ್=ಯುದ್ಧದಲ್ಲಿ, ಏಟ್ರಿನೈ=ಸಮರ್ಥನನ್ನು, ಪುಣರ್=ಜೊತೆಯಾದ, ಮರುದಮ್=ಮತ್ತೀಮರಗಳನ್ನು, ಇಱ=ಮುರಿಯುವಂತೆ, ನಡನ್ದ=ನಡೆದ, ಪೊನ್=ಚಿನ್ನದ, ಕುನ್ಱಿನೈ=ಬೆಟ್ಟದಂಥವನನ್ನು, ಕಾರ್ ಆನೈ=ದೊಡ್ಡ ಕರಿಯ ಆನೆಯ, ಇಡರ್=ಸಂಕಟವನ್ನು, ಕಡಿನ್ದ=ನೀಗಿಸಿದ, ಕಱ್ಪಹತ್ತೈ=ಕಲ್ಪವೃಕ್ಷದಂಥವನನ್ನು, ಕಣ್ಡದು=ಕಂಡದ್ದು, ನಾನ್=ನಾನು, ಕಡನ್ ಮಲ್ಲೈ=ತಿರುಕಡನ್ ಮಲ್ಲೈ ಕ್ಷೇತ್ರದ, ತಲಶಯನತ್ತೇ=ತಲಶಯನ ಸ್ವಾಮಿಯಲ್ಲಿಯೇ.



ಲೋಕಗಳಾಗಿರುವ ಅವುಗಳೆಲ್ಲವನ್ನೂ ಉಂಡು ಉಗುಳಿದ ಹವಳದ ಕಂಬದಂಥವನನ್ನು, ಆಳವಾದ ಕಡಲಲ್ಲಿ ಹುಟ್ಟಿದ ಅಮೃತದಂಥವನನ್ನು, ಕುದುರೆಯ ಬಾಯನ್ನು ಸೀಳಿದ ಕೀರ್ತಿಯುಳ್ಳವನನ್ನು, ನಮಮ್ ಸ್ವಾಮಿಯನ್ನು, ಭಕ್ತರ ಚಿಂತನೆಯ ಅಂತರಂಗದಲ್ಲಿ ಮೊಳೆತು ಬೆಳೆದಿರುವ ಮಧುರವಾದ ಕಬ್ಬಿನಂಥವನನ್ನು



೫೦

ಹೋರಾಡಲು ಬಂದ ಆನೆಯ ದಂತವನ್ನು ಮುರಿದುಹಾಕಿದ ಯುದ್ಧಸಮರ್ಥನನ್ನು, ಜೊತೆಯಾದ ಮತ್ತೀಮರಗಳು ಮುರಿದು ಬೀಳುವಂತೆ ನಡೆದ ಚಿನ್ನದ ಬೆಟ್ಟದಂಥವನನ್ನು ದೊಡ್ಡ ಕರಿಯ ಆನೆಯ ಸಂಕಟವನ್ನು ನೀಗಿಸಿದ ಕಲ್ಪವೃಷದಂಥವನನ್ನು, ನಾನು ಕಂಡದ್ದು ತಿರುಕಡನ್ ಮಲ್ಲೈಕ್ಷೇತ್ರದಲ್ಲಿರುವ ತಲಶಯನ ಸ್ವಾಮಿಯಲ್ಲಿಯೇ.\(೧\)



ಭಗವಂತನ ಕೀರ್ತಿಗೆ ಪಾರವಿಲ್ಲ. ಅದು ಅನಾದಿಯಾಗಿ ಬಂದದ್ದು. ಬಹಳ ಹಿಂದೆ, ಒಮ್ದು ಕಾಲದಲ್ಲಿ ಅವನು ಸೃಷ್ಟಿಸಿದ್ದ ಸಮಸ್ತಲೋಕಗಳನ್ನೂ ನುಂಗಿ ಹಾಕಿ ಪ್ರಳಯಕಾರಿಯಾದನು. ಆ ಲೋಕಗಳನ್ನೆಲ್ಲಾ ಬೀಜರೂಪದಲ್ಲಿ ತನ್ನ ಹೊಟ್ಟೆಯಲ್ಲಿ ಅದಗಿಸಿ ಇಟ್ಟುಕೊಂಡು ಮತ್ತೆ ಸೃಷ್ಟಿಮಾಡಬೇಕೆಂದು ಸಂಕಲ್ಪಿಸಿದಾಗ ಅದನ್ನು ಮತ್ತೆ ಹೊರಕ್ಕೆ ಹಾಕಿದನು.\(ಉಗುಳಿದನು ಎನ್ನುತ್ತಾರೆ ಆೞ್ವಾರರು\)



ಬಹಳ ಆಳವಾದ ಕಡಲನ್ನು ದೇವಾಸುರರು ಕೂಡಿ ಕಡೆದುದರ ಫಲವಾಗಿ ಹುಟ್ಟಿದ್ದು ಅಮೃತ. ಅದನ್ನು ಸೇವಿಸಿ, ದೇವತೆಗಳು ಅಮರರಾದರು. ಹಾಗೆಯೇ, ಭಗವಂತನ ದಿವ್ಯನಾಮವನ್ನು ಪಾನಮಾಡಿದವರೂ ಅಮರರೇ ಆಗುತ್ತಾರೆ.



ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿದ್ದಾಗ, ಕೇಶಿ ಎಂಬ ರಾಕ್ಷಸನೊಬ್ಬ ಅವನನ್ನು ಕೊಲ್ಲಬೇಕೆಂದು ನಿರ್ಧರಿಸಿ, ಅವನ ಬಳಿಗೆ ಬಂದು ತನ್ನ ಬಾಯನ್ನು ಅಗಲವಾಗಿ ತೆರೆದನು. ಕೃಷ್ಣನಾದರೋ ಅವನ ತೆರೆದ ಬಾಯಿಯೊಳಕ್ಕೆ ತನ್ನ ಬಲತೋಳನ್ನು ತೂರಿಸಿ, ಬಾಯನ್ನು ಸೀಳಿ ಅವನನ್ನು ಕೊಂದು “ಕೇಶಿನಿಷೂದನ”ಎಂಬ ಕೀರ್ತಿಯನ್ನು ಪಡೆದನು.



ಹದವಾದ ನೆಲದಲ್ಲಿ ಕಬ್ಬಿನ ಬೀಜವನ್ನು ನೆಟ್ಟರೆ, ಅಲ್ಲಿ ಅದು ಮೊಳೆತು ಬೇರೂರಿ ನೆಲದಿಂದ ಮೇಲಕ್ಕೆ ಎದ್ದು ಬೆಳೆದು ಉತ್ತಮವಾದ ಮಧುರವಾದ ಕಬ್ಬಿನಜಲ್ಲೆಯಾಗುವುದು. ಹಾಗೆಯೇ ಭಕ್ತರು ಭಗವಂತನನ್ನು ತಮಗೆ ಇಷ್ಟವಾದ ರೀತಿಯಲ್ಲಿ ಎಡೆಬಿಡದೆ ಚಿಂತಿಸುತ್ತಾ ಬರುವುದರಿಂದ, ಅವರ ಚಿಂತನೆಯಲ್ಲಿ ಭಗವನ್ನಾಮವು ಮೊಳೆತು,ಬೇರೂರಿ,ಬೆಳೆದು. ಅತಿ ಮಧುರವಾದ ಫಲವನ್ನು ಕೊಡುತ್ತದೆ. ಹೀಗೆ, ಭಗವಂತನು ಅವರ ಮನದಲ್ಲಿ ಸ್ಥಿರವಾಗಿ ನೆಲಸುತ್ತಾನೆ.

ಮಧುರಾಪುರಿಗೆ ಬಾಲಕೃಷ್ಣನನ್ನು ಕರೆಸಿ, ಅಲ್ಲಿ ಅವನನ್ನು ಕೊಲ್ಲಿಸಬೇಕೆಂದು ಕಂಸನು, ಕುವಲಯಾಪೀಡವೆಂಬ ಮದ್ದಾನೆಯನ್ನು ನಿಲ್ಲಿಸಿ, ಅದರಿಮ್ದ ತುಳಿಸಬೇಕೆಂದಿದ್ದನು. ಕೃಷ್ಣನು ಅದರ ದಂತವನ್ನೇ ಮುರಿದುಕೊಂಡು ಅದರಿಮ್ದಲೇ ಅದನ್ನು ಕೊಂದುಹಾಕಿದನು.



ಎಳೆಯ ಮಗುವಾಗಿದ್ದಾಗಲೇ, ಕೃಷ್ಣನ ಚೇಷ್ಟೆಗಳನ್ನು ತಡೆಗಟ್ಟುವುದಕ್ಕೆಂದು ತಾಯಿ ಯಶೋದೆಯು ಅವನನ್ನು ಒಂದು ಒರಳಿಗೆ ಕಟ್ಟಿಹಾಕಿದಳು. ಅವಳೂ ತನ್ನ ಕೆಲಸದಲ್ಲಿ ತೊದಗಿದ್ದಾಗ ಮಗುವಾದ ಅವನು ಮೆಲ್ಲಮೆಲ್ಲಗೆ ಒರಳುಕಲ್ಲನ್ನು ಎಳೆದುಕೊಂಡು ಅಂಬೆಗಾಲಿಡುತ್ತಾ ನಡೆದು ಬೆಳೆದು ನಿಂತಿದ್ದ ಎರಡು ಮತ್ತೀಮರಗಳ ನಡುವೆ ನುಸುಳಿಹೋದನು. ತನ್ನ ಹಿಂದೆ ಬರುತ್ತಿದ್ದ ಒರಳನ್ನು ತನ್ನ ಕಡೆಗೆ ಎಳೆದುಕೊಳ್ಳುವ ಯತ್ನದಲ್ಲಿ ಆ ಎರಡು ಮತ್ತೀಮರಗಳನ್ನು ಮುರಿದು ಕೆಡವಿದನು.



ದೊಡ್ಡದಾದ ಕರಿಯ ಆನೆಯು ಕಾಡಿನ ಸರೋವರದಲ್ಲಿ ಮೊಸಳೆಯ ಬಾಯಿಗೆ ಸಿಕ್ಕಿಕೊಂಡಾಗ, ಅದರ ಸಂಕಟದಿಂದ ಭಗವಂತನು ಪಾರುಮಾಡಿದನು. ಅವನು ಆಶ್ರಿತರಕ್ಷಕನು. ಭಕ್ತವತ್ಸಲನು, ಕರುಣಾಮೂರ್ತಿಯೇ.

“ಹವಳದ ಕಂಬದಂತಿರುವವನು-ದೃಢವಾಗಿ ನೆಲದಲ್ಲಿ ನಿಂತು, ಅದರ ಮೇಲೆ ಬೀಳುವ ಭಾರಕ್ಕೆ ಆಧಾರವಾಗಿರುವುದು ಕಂಬ. ಸೊಬಗಿಗೂ ಅಂದಕ್ಕೂ ಉತ್ತಮವಾದದ್ದು ಹವಳ. ಹಾಗೆಯೇ, ಭಗವಂತನು ಸೃಷ್ಟಿಯೆಲ್ಲಕ್ಕೂ ಆಧಾರವಗಿ, ಎಲ್ಲದರ ಭಾರವನ್ನೂ ನಿರ್ವಹಿಸುತ್ತಾ ಇರುವ ಸುಂದರಮೂರ್ತಿ.

“ಚಿನ್ನದ ಬೆಟ್ಟ”ದಂತಹ್ವನು-ಶ್ರೇಷ್ಠತೆಗೂ, ಹೊಳಪಿಗೂ, ಅಂದಕ್ಕೂ,ಪಾರಿಶುದ್ಧ್ಯಕ್ಕೂ ಮೂಲವಾಗಿರುವುದು ಚಿನ್ನ. ಚಿನ್ನದ ಬೆಟ್ಟದ ಬೆಲೆಯನ್ನು ಕಟ್ಟುವುದಕ್ಕಾದರೂ ಸಾಧ್ಯವೇ? ಹಾಗೆಯೇ ಭಗವಂತನೂ ಎಲ್ಲ ವಿಧದಲ್ಲೂ ಸರ್ವಶ್ರೇಷ್ಠನು.

“ಕಲ್ಪವೃಕ್ಷ”ದಂತಿರುವವನು-ದೇವಲೋಕದ ಮರವಾಗಿ, ಕೋರಿದ್ದನ್ನು ಕೊಡುವುದು ಕಲ್ಪವೃಕ್ಷ. ಭಗವಂತನೂ ಹಾಗೆಯೇ, ಭಕ್ತರು ಅವನನ್ನು ಆಶ್ರಯಿಸಿ ಅವರು ಕೋರಿದ್ದನ್ನು ಕೊಡುವವನು.



೫೧

ತಿರುಕಡನ್ ಮಲ್ಲೈ ಎಂಬುದು ದಕ್ಷಿಣಭಾರತದಲ್ಲಿ ಒಂದು ಪವಿತ್ರಕ್ಷೇತ್ರ. ಅಲ್ಲಿ ಅರ್ಚಾವತಾರಿಯಾಗಿ ನೆಲಸಿರುವ ಭಗವಂತನಿಗೆ”ಸ್ಥಲಶಾಯಿ”ಎಂಬ ಹೆಸರು ಆೞ್ವಾರರು ಸ್ವಾಮಿಯನ್ನು “ತಲಶಯನ”ಎಂಬ ತದ್ಭವರೂಪದಿಂದ ಕರೆಯುತ್ತಿದ್ದಾರೆ. ತಲಶಯನನಿಗೆ ಮೇಲೆ ಹೇಳಿದ ಆಶ್ಚರ್ಯಾದ್ಭುತ ಸಾಮರ್ಥ್ಯವೂ, ಆಶ್ರಿತರಕ್ಷಕತ್ವವೂ ಅಪಾರ ಕಾರುಣ್ಯವೂ, ಅಪರಿಮಿತವ ವಾತ್ಸಲ್ಯವೂ ಇವೆ ಎನ್ನುತ್ತಾರೆ, ಆೞ್ವಾರರು.



೨.ಪೂಣ್ಡವತ್ತಮ್ ಪಿಱರ್ ಕ್ಕಡೈನ್ದು ತೊಣ್ಡುಪಟ್ಟು

ಪ್ಪೊಯ್ ನ್ನೂಲೆನ್ಱೆನ್ಱು ಮೋದಿ

ಮಾಣ್ಡು, ಅವತ್ತಮ್ ಪೋಹಾದೇ ವಮ್ಮೀನ್

ಎನ್ದೈಯೆನ್ ವಣಙ್ಗಪ್ಪಡುವಾನೈ, ಕಣಙ್ಗಳೇತ್ತುಮ್

ನೀಣ್ಡವತ್ತೈಕ್ಕರುಮುಹಿಲೈಯೆಮ್ಮಾನ್ ತನ್ನೈ

ನಿನ್ಱವೂರ್ ನಿತ್ತಿಲತ್ತೈತ್ತೊತ್ತಾರ್ ಶೋಲೈ

ಕಾಣ್ಡವತ್ತೈಕ್ಕನಲೆರಿವಾಯ್ ಪೆಯ್ ವಿತ್ತಾನೈ

ಕಣ್ಡದು ನಾನ್ ಕಡನ್ ಮಲ್ಲೈತ್ತಲ ಶಯನತ್ತೇ



ಅವತ್ತಮ್=ಕೆಟ್ಟ ಕೆಲಸಗಳಲ್ಲಿ, ಪೂಣ್ಡು=ತೊಡಗಿರುವ, ಪಿಱರ್ ಕ್ಕೂ=ಇತರರಿಗೆ, ಅಡೈನ್ದು=ಹೊಂದಿಕೊಂಡು, ತೊಣ್ಡುಪಟ್ಟು=ಚಾಕರಿಮಾಡಿ, ಪೊಯ್ ನೂಲ್ ಎನ್ಱು=ಸುಳ್ಳು ಗ್ರಂಥಗಳು ಎಂಬವನ್ನು, ಎನ್ಱುಮ್=ಯಾವಾಗಲೂ, ಓದಿ=ಅಠಿಸಿ, ಮಾಣ್ಡು=ಮುಗಿಸಿ, ಅವತ್ತಮ್=ಕೆಟ್ಟ ಕೆಲಸಗಳಲ್ಲಿ, ಪೋಹಾದೇ=ತೊಡಗದೆ, ವಮ್ಮಿನ್=ಬನ್ನಿ, ಎನ್ದೈ=ನನ್ನ ತಂದೆಯೇ, ಎನ್=ಎಂದು, ವಣಙ್ಗಪ್ಪಡುವಾನೈ=ನಮಸ್ಕರಿಸಲ್ಪಡುವವನನ್ನು, ಕಣಙ್ಗಳ್=ಭಕ್ತರ ಕೂಟಗಳು, ಏತ್ತುಮ್=ಸ್ತುತಿಸುವ, ನೀಣ್ಡ=ಅಳೆಯಲಸಾಧ್ಯವಾದ \(ದೀರ್ಘವಾದ\)ಅತ್ತೈ=”ನಿಜವಸ್ತು” ವಾದವನನ್ನು, ಕರುಮುಹಿಲೈ=ಕಾರ್ಮುಗಿಲನ್ನು, ಎಮ್ಮಾನ್ ತನ್ನೈ=ನಮ್ಮ ಸ್ವಾಮಿಯನ್ನು, ನಿನ್ಱವೂರ್=ಅವನು ನೆಲಸಿರುವ ಊರಿನಲ್ಲಿ, ನಿತ್ತಿಲತ್ತೈ=ಮುತ್ತುಗಳನ್ನು ಪೋಣಿಸಿದಂತೆ, ತೊತ್ತು=ಹೂಗೊಂಚಲುಗಳು, ಆರ್=-ತುಂಬಿರುವ, ಶೋಲೈ=ತೋಪುಗಳಿಂದ ಕೂಡಿದ, ಕಾಣ್ಡವತ್ತೈ=ಖಾಂಡವವನವನ್ನು, ಕನಲ್ ಎರಿವಾಯ್=ದಳ್ಳುರಿಯಲ್ಲಿ, ಪೆಯ್ ವಿತ್ತಾನೈ=ಹುಗಿಸಿದವನನ್ನು, ಕಣ್ಡದು ನಾನ್=ನಾನು ಕಂಡದ್ದು, ಕಡನ್ ಮಲ್ಲೈ=ತಿರುಕಡನ್ ಮಲ್ಲೈ ಕ್ಷೇತ್ರದ, ತಲಶಯನತ್ತೇ=ತಲಶಯನ ಸ್ವಾಮಿಯಲ್ಲಿಯೇ.

ಕೆಟ್ಟ ಕೆಲಸಗಳಲ್ಲಿ ತೊಡಗಿರುವ ಇತರರಿಗೆ ಹೊಂದಿಕೊಂಡು ಅವರ ಚಾಕರಿಮಾಡಿ



೫೨

ಸುಳ್ಳುಶಾಸ್ತ್ರಗಳು ಎಂಬವನ್ನು ಯಾವಾಗಲೂ ಓದಿ ಮುಗಿಸಿ ಕೆಟ್ಟ ಕೆಲಸಗಳಲ್ಲಿ ತೊಡಗದೆ ಬನ್ನಿ. ನನ್ನ ತಂದೆಯೇ ಎಂದು ನಮಸ್ಕರಿಸಲ್ಪಡುವವನನ್ನು, ಭಕ್ತರ ಕೂಟಗಳು ಸ್ತುತಿಸುವ ಅಳೆಯಲಸಾಧ್ಯವಾದ ನಿಜವಸ್ತು ವಾದವನನ್ನು ಕಾರ್ಮುಗಿಲನ್ನು, ನಮ್ಮ ಸ್ವಾಮಿಯನ್ನು ಅವನು ನೆಲಸಿರುವ ಊರಿನಲ್ಲಿ ಮುತ್ತುಗಳು ಪೋಣಿಸಿದಂತೆ ಹೂಗೊಂಚಲುಗಳು ತುಂಬಿರುವ ತೋಪುಗಳಿಂದ ಕೂಡಿ, ಖಾಂಡವವನವನ್ನು ದಳ್ಳುರಿಯಲ್ಲಿ ಹುಗಿಸಿದವನನ್ನು ನಾನು ಕಂಡದ್ದು ಕಡನ್ ಮಲ್ಲೈಯ “ತಲಶಯನದಲ್ಲಿಯೇ. \(೨\)



ಸನಾತನವಾಗಿ ಬಂಅದದ್ದು ವೈದಿಕ ಮತ. ವೈದಿಕರಿಗೆ ವೇದಗಳು ಪ್ರಮಾಣ. ವೇದಗಳೇ ಸತ್ಯ. “ಇತರರು” ಎಂದರೆ, ಜೈನರು ಬೌದ್ಧರು. ಅವರು ವೇದಗಳನ್ನು ನಂಬುವುದಿಲ್ಲ.ಅವರು ಅನುಸರಿಸುವ ಗ್ರಂಥಗಳನ್ನು ಆೞ್ವಾರರು “ಸುಳ್ಳು”ಶಾಸ್ತ್ರಗಳು ಎನ್ನುತ್ತಾರೆ. ಆ ಸುಳ್ಳು ಶಾಸ್ತ್ರಗಳನ್ನು ಎಡೆಬಿಡದೆ ಓದಿ, ಮನಸ್ಸನ್ನು ಕೆಡಿಸಿಕೊಂಡು ಅಂತೆಯೇ “ಕೆಟ್ಟ” ಕೆಲಸಗಳಲ್ಲಿ ಜನರು ಬೌದ್ಧರು ತೊಡಗುತ್ತಾರೆ. ಅವರನ್ನು ಅನುಸರಿಸುವವರೂ ಹಾಗೆಯೇ ಕೆಟ್ಟದಾರಿಯಲ್ಲಿಯೇ ಹೋಗುತ್ತಾರೆ.ಅವೆಲ್ಲ ನಿಷ್ಪ್ರಯೋಜಕವಾದವು. ಯಾರು ವೇದವಸ್ತುವೋ, ಯಾರಿಗೆ ಅಳಿವಿಲ್ಲವೋ, ಯಾರ ಕೀರ್ತಿಯನ್ನು ಅಳೆಯಲು ಸಾಧ್ಯವಿಲ್ಲವೋ, ಯಾರು ಭಕ್ತರ ಉದ್ಧಾರಕ್ಕಾಗಿ ವಿವಿಧ ಪವಿತ್ರಕ್ಷೇತ್ರಗಳಲ್ಲಿ ನೆಲಸಿದ್ದಾನೋ, ಯಾರನ್ನು “ನನ್ನ ತಂದೆಯೇ”ಎಂದು ಭಕ್ತಿವಿಶ್ವಾಸಗಳಿಂದ ನಮಸ್ಕರಿಸಿದರೆ ತಪ್ಪದೆ ಶಾಶ್ವತ ಸುಖಾನಂದವು ಲಭಿಸುವುದೋ, ಆ ಸರ್ವೇಶ್ವರನನ್ನು ಆಶ್ರಯಿಸಲೇಬೇಕು ಎನ್ನುತ್ತಾರೆ, ಆೞ್ವಾರರು.



೩.ಉಡಮ್ಬುರುವಿಲ್ ಮೂನ್ಱೊನ್ಱಾಯ್ ಮೂರ್ ತ್ತಿ ವೇಆಯ್

ಉಲಹುಯ್ಯನಿನ್ಱಾನೈ, ಅನ್ಱು ಪೇಯ್ ಚ್ಚಿ

ವಿಡಮ್ಬುರುಹು ವಿತ್ತಹನೈಕ್ಕನ್ಱು ಮೇಯ್ ತ್ತು

ವಿಳೈಯಾಡ ವಲ್ಲಾನೈ ವರೈಮೀಕಾನಿಲ್

ತಡಮ್ ಪರುಹು ಕರುಮುಹಿಲೈತ್ತಂಜೈಕ್ಕೋಯಿಲ್

ತವನೆಱಿಕ್ಕೋರ್ ಪೆರುನೆಱಿಯೈವೈಯಙ್ಗಾಕ್ಕೂಮ್

ಕಡುಮ್ ಪರಿಮೇಲ್ ಕಱ್ ಕಿಯೈನಾನ್ ಕಣ್ಡುಕೊಣ್ಡೇನ್

ಕಡಿಪೊೞಿಲ್ ಶೂೞ್ ಕಡನ್ ಮಲ್ಲೈತ್ತಲಶಯನತ್ತೇ



ಉಡಮ್ಬು=ಶರೀರಸಂಬಂಧವಾದ, ಉರುವಿಲ್=ರೂಪಾದಿಗಳಲ್ಲಿ, ಮೂಣ್ಱು =ಮೂರು ತತ್ತ್ವಗಳೂ, ಒನ್ಱು=ಒಂದೇ, ಆಯ್=ಆಗಿ, ಮೂರ್ ತ್ತಿ=ಮೂರ್ತಿರೂಪಗಳು, ವೇಱು ಆಯ್= ಬೇರೆಬೇರೆಯಾಗಿ, ಉಲಹು ಉಯ್ಯ=ಜಗತ್ತನ್ನು ಉಜ್ಜೀವನಗೊಳಿಸಲು, ನಿನ್ಱಾನೈ=ಇರುವವನನ್ನು, ಅನ್ಱು=ಅಂದು, ಪೇಯ್ ಚ್ಚಿ=ರಾಕ್ಷಸಿಯ, ವಿಡಮ್=ವಿಷವನ್ನು, ಪರುಹು=ಕುಡಿದ, ವಿತ್ತಹನೈ=ಆಶ್ಚರ್ಯಕಾರಕನನ್ನು, ಕನ್ಱು=ಕರುಗಳನ್ನು, ಮೇಯ್ ತ್ತು=ಮೇಯಿಸುತ್ತಾ, ವಿಳೈಯಾಡವಲ್ಲಾನೈ=ಆಡಬಲ್ಲವನನ್ನು, ವರೈ=ಬೆಟ್ಟಗಳ, ಮೀ=ಮೇಲೆ, ಕಾನಿಲ್=ಕಾಡಿನಲ್ಲಿ, ತಡಮ್=ತಟಾಕಗಳಲ್ಲಿ



೫೩

ಪರುಹು=ಕುಡಿದ, ಕರುಮುಹಿಲೈ=ಕಾರ್ಮುಗಿಲಿನಂಥವನೂ, ತಂಜೈ=ತಂಜಾವೂರಿನ, ಕೋಯಿಲ್=ದೇವಾಲಯದಲ್ಲಿ, ತವಮ್=ತಪಸ್ಸಿನ, ನೆಱಿಕ್ಕೂ=ವಿಧಿಗೆ, ಓರ್=ಅಸದೃಶವಾದ, ಪೆರು=ದೊಡ್ಡ, ನೆಱಿಯೈ=ಮಾರ್ಗವಾಗಿರುವವನೂ, ವೈಯಮ್=ಭೂಲೋಕವನ್ನು, ಕಾಕ್ಕೂಮ್=ಕಾಯುವುದಕ್ಕಾಗಿ, ಕರು=ಕರಿಯ, ಪರಿ=ಕುದುರೆಯ, ಮೇಲ್=ಮೇಲೇರಿ ಬರುವ, ಕಱ್ ಕಿಯೈ=ಕಲ್ಕಿಯನ್ನು, ನಾನ್ ಕಣ್ಡುಕೊಣ್ಡೇನ್=ನಾನು ಕಂಡುಕೊಂಡೆನು, ಕಡಿ=ಪರಿಮಳದಿಂದ ಕೂಡಿದ, ಪೊೞಿಲ್=ತೋಪುಗಳಿಂದ, ಶೂೞ್-ಸುತ್ತುವರಿದಿರುವ, ಕಡನ್ ಮಲ್ಲೈ=ತಿರುಕಡನ್ ಮಲ್ಲೈ ಕ್ಷೇತ್ರದ, ತಲಶಯನತ್ತೇ=ತಲಶಯನ ಸ್ವಾಮಿಯಲ್ಲಿಯೇ.



ಶಾರೀರಿಕ ರೂಪಾದಿಗಳಲ್ಲಿ ಮೂರು ತತ್ತ್ವಗಳೂ ಒಂದೇ ಆಗಿ ಮೂರ್ತಿರೂಪಗಳು ಬೇರೆಬೇರೆಯಾಗಿ ಜಗತ್ತನ್ನು ಉಜ್ಜೀವನಗೊಳಿಸಲು ಇರುವವನನ್ನು, ಅಂದು ರಾಕ್ಷಸಿಯ ವಿಷವನ್ನು ಕುಡಿದ ವಿಸ್ಮಯಕಾರಕನನ್ನು, ಕರುಗಳನ್ನು ಮೇಯಿಸುತ್ತಾ ಆಡಬಲ್ಲವನನ್ನೂ ಬೆಟ್ಟಗಳ ಮೇಲೆ ಕಾಡಿನಲ್ಲಿ, ತಟಾಕಗಳಲ್ಲಿ ನೀರುಕುಡಿದ ಕಾರ್ಮುಗಿಲಿನಂಥವನನ್ನೂ ತಂಜಾವೂರಿನ ದೇವಾಲಯದಲ್ಲಿ ತಪಸ್ಸಿನ ನಿಯಮಕ್ಕೆ ಅಪೂರ್ವವಾದ ದೊಡ್ಡ ಮಾರ್ಗವನ್ನೂ, ಭೂಲೋಕವನ್ನು ಕಾಯುವುದಕ್ಕಾಗಿ ಕರಿಯ ಕುದುರೆಯ ಮೇಲೇರಿ ಬರುವ ಕಲ್ಕಿಯನ್ನು ನಾನು ಪರಿಮಳದಿಂದ ಕೂಡಿದ ತೋಪುಗಳಿಂದ ಸುತ್ತುವರಿದಿರುವ ಕಡನ್ ಮಲ್ಲೈಯ ತಲಶಯನನಲ್ಲಿ ಕಂಡುಕೊಂಡೆ.\(೩\)



ಭಗವಂತನೊಬ್ಬನೇ. ಅವನು ಕೈಗೊಳ್ಳುವ ಕಾರ್ಯಗಳು ಬೇರೆಬೇರೆ. ಜಗತ್ತಿನ ಎಲ್ಲದರ ಉತ್ಪತ್ತಿ- ಸೃಷ್ಟಿಕಾರ್ಯ. ಅದನ್ನೆಲ್ಲಾ ರಕ್ಷಿಸಿ, ಬೆಳೆಸುವುದು-ಸ್ಥಿತಿ ಕಾರ್ಯ. ಕಡೆಗೆ ಎಲ್ಲವನ್ನೂ ನಾಶಗೊಳಿಸುವುದು ಸಂಹಾರ ಕಾರ್ಯ. ಲಯಕಾರ್ಯ ಈ ಸೃಷ್ಟಿ ಸ್ಥಿತಿಲಯಗಳಿಗೆ ತಕ್ಕಂತೆ ಮೂರು ಬೇರೆಬೇರೆ ರೂಪಗಳನ್ನು ತಾನೇ ತಳೆದು ಒಂದೊಂದು ರೂಪದಲ್ಲಿ ಒಂದೊಂದು ಕಾರ್ಯವನ್ನು ನಿರ್ವಹಿಸುತ್ತಾನೆ. ಆ ಮೂರು ಕಾರ್ಯಗಳನ್ನು ನಿರ್ವಹಿಸುವ ಮೂರು ರೂಪಗಳ ಅಂತರ್ಯಾಮಿಯೂ ಒಬ್ಬನೇ-ಭಗವಂತನೇ.



ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿ ಅನೇಕ ವಿಸ್ಮಯಕಾರ್ಯಗಳನ್ನು ನಡಸಿದನು. ಅವನ ಮೊಟ್ಟಮೊದಲನೆಯ ಕೆಲಸ ಇನ್ನೂ ಎಳೆಯಮಗುವಾಗಿದ್ದಾಗ ನಡಸಿದ್ದು. ಪೂತನಿ ಎಂಬ ರಾಕ್ಷಸಿಯ ವಿಷದ ಮೊಲೆಯನ್ನುಂಡು ಅವಳಿಗೇ ಮರಣವನ್ನು ತಂದದ್ದೂ ಮೊದಲ ವಿಸ್ಮಯಕಾರ್ಯ. ಗೋವಳರ ಕುಲದಲ್ಲಿ ಹುಟ್ಟಿ, ಇತರ ಗೋವಳ ಬಾಲಕರಂತೆ ಅವರ ಜೊತೆಯಲ್ಲಿ ಕರುಗಳನ್ನು ಮೇಯಿಸಲು ಕಾಡೀಗೆ ಹೋದದ್ದು ಮಾತ್ರವಲ್ಲದೆ, ಅಲ್ಲಿ ನಾನಾ ಅದ್ಭುತಸಾಹಸಗಳನ್ನು ನಡಸಿ ಆಟವಾಡಿದನು. ಗೋವಳ ಬಾಲಕರೊಡನೆ ಕಾಡುಮೇಡುಗಳೆನ್ನದೆ ಎಲ್ಲೆಲ್ಲಿಯೂ ಅಲೆದಾಡಿ, ಬೆಟ್ಟದ ಸರೋವರಗಳಲ್ಲೆಲ್ಲಾ ಆ ಬಾಲಕರಂತೆಯೇ., ನೀರು ಕುಡಿದವನು ಅವನೇ. ಕಾರ್ಮುಗಿಲ ಬಣ್ಣದವನಾಗಿ ಚೇತೋಹಾರಿಯಾಗಿ ಅಲೆದಾಡಿದವನೂ ಅವನೇ.



ಭೂಮಿಯ ಮೇಲೆ ಅವನು ಪವಿತ್ರದೇವಾಲಯಗಳಲ್ಲಿ ಅವನನ್ನು ಕಂಡುಕೊಳ್ಳುವುದಕ್ಕಾಗಿ ಧ್ಯಾನಾಸಕ್ತನಾಗಿರುವವರ ವಿಧಿನಿಯಮಗಳಿಗೆ ಮಾರ್ಗವಾಗಿ, ಗುರಿಯೂ ಆಗಿರುವವನು ಅವನೇ.

ಭೂಮಿಯಲ್ಲಿ ಅಧರ್ಮವೂ ಅನ್ಯಾಯವೂ ತಡೆಯಲಾರದಷ್ಟು ಹೆಚ್ಚಿಕೊಂಡಾಗ, ಅದನ್ನು ನಾಶಮಾಡಲು ಅವನೇ ಕರಿಯ ಕುದುರೆಯನ್ನೇರಿ ಖಡ್ಗಧಾರಿಯಾದ ಕಲ್ಕಿಯಾಗಿ ಬರುವವನು. “ವನನ್ನು ನಾನು ಕಡನ್ ಮಲ್ಲೈಯಲ್ಲಿ ತಲಶಯನನಾಗಿಯೇ ಕಂಡುಕೊಂಡೆ” ಎನ್ನುತ್ತಾರೆ ಆೞ್ವಾರರು.



೫೪

೪.ಪೇಯ್ ತ್ತಾಯೈ ಮುಲೈಯುಣ್ಡ ಪಿಳ್ಳೈತನ್ನೈ

ಪ್ಪಿಣೈಮರುಪ್ಪಿಱ್ ಕರುಙ್ಗಳಿಟ್ರೈಪ್ಪಿಣೈಮಾನೋಕ್ಕಿನ್

ಆಯ್ ತ್ತಾಯರ ತಯಿರ ವೆಣ್ಣೆಯಮರ್ ನ್ದಕೋವೈ

ಅನ್ದಣರ್ ತಮ ಮುದತ್ತೈ ಕ್ಕುರವೈಮುನ್ನೇ

ಕೋತ್ತಾನೈ, ಕುಡಮಾಡು ಕೂತ್ತನ್ ತನ್ನೈ

ಕ್ಕೋರುಲಙ್ಗಳ್ ತಳರಾಮಲ್ ಕುನ್ಱಮೇನ್ದಿ

ಕ್ಕಾತ್ತಾನೈ, ಎಮ್ಮಾನೈಕ್ಕಣ್ಡುಕೊಣ್ಡೇನ್

ಕಡಿಪೊೞಿಲ್ ಶೂೞ್ ಕಡನ್ ಮಲ್ಲೈತ್ತಲಶಯನತ್ತೇ



ಪೇಯ್ ತಾಯೈ=ರಾಕ್ಷಸಿ ತಾಯಿಯ ರೂಪದಲ್ಲಿದ್ದವಳ, ಮುಲೈ=ಮೊಲೆಯನ್ನು, ಉಣ್ಡ=ಉಂಡ, ಪಿಳ್ಳೈತನ್ನೈ= ಮಗುವನ್ನೂ,ಪಿಣೈ=ಜೊತೆಯಾದ, ಮರುಪ್ಪಿನ್=ದಂತಗಳುಳ್ಳ, ಕರು=ಕರಿಯ, ಕಳಿಟ್ರೈ=ಆನೆಯಂಥವನನ್ನೂ, ಪಿಣೈ=ಎರಡು, ಮಾನ್=ಜಿಂಕೆಯ, ನೋಕ್ಕಿನ್=ನೋಟವುಳ್ಳ, ಆಯ್ ತಾಯರ್=ಗೊಲ್ಲತಾಯಿಯ, ತಯಿರ್ ವೆಣ್ಣೆಯ್=ಮೊಸರು ಬೆಣ್ಣೆಯನ್ನು, ಅಮರ್ ನ್ದ=ಆಶಿಸಿದ, ಕೋವೈ=ಸ್ವಾಮಿಯನ್ನು, ಅನ್ದಣರ್ ತಮ್=ವೈದಿಕರುಗಳ, ಅಮುದತ್ತೈ=ಅಮೃತಸ್ವರೂಪನನ್ನೂ \(ಅಮೃತವನ್ನು\), ಮುನ್ನೇ=ಹಿಂದೆ, ಕುರವೈಕೋತ್ತಾನೈ=ರಾಸಕ್ರೀಡೆ ಆಡಿದವನೂ, ಕುಡಮ್ ಆಡುಕೂತ್ತನ್ ತನ್ನೈ=ಕೊಡದಕುಣಿತವನ್ನಾಡಿದವನನ್ನೂ, ಕೋರುಲಙ್ಗಳ್=ಗೋವುಗಳ ಮಂದೆಗಳು, ತಳರಾಮಲ್=ಸಂಕಟಪಡದಂತೆ \(ಕಷ್ಟಕ್ಕೆ ಒಳಗಾಗದಂತೆ\) ಕುನ್ಱಮ್=ಬೆಟ್ಟವನ್ನು, ಏನ್ದಿ=ಎತ್ತಿಹಿಡಿದು, ಕಾತ್ತಾನೈ=ಅವುಗಳನ್ನು ಕಾಪಾಡಿದವನನ್ನು, ಎಮ್ಮಾನೈ=ನಮ್ಮ ಸ್ವಾಮಿಯನ್ನೂ, ಕಣ್ಡುಕೊಣ್ಡೇನ್=ಕಂಡುಕೊಂಡೆನು, ಕಡಿ=ಪರಿಮಳ ತುಂಬಿದ, ಪೊೞಿಲ್ ಶೂೞ್=ತೋಪುಗಳಿಂದ ಸುತ್ತುವರಿದಿರುವ, ಕಡನ್ ಮಲ್ಲೈ=ತಿರುಕಡನ್ ಮಲ್ಲೈ ಕ್ಷೇತ್ರದ, ತಲಶಯನತ್ತೇ=ತಲಶಯನ ಸ್ವಾಮಿಯಲ್ಲಿಯೇ.



ತಾಯಿಯಾಗಿ ಬಂದ ರಾಕ್ಷಸಿಯ ಮೊಲೆಯನ್ನುಂಡ ಮಗುವನ್ನು, ಎರಡು ದಂತಗಳ ಕರಿಯ ಆನೆಯಂಥವನನ್ನು ಜಿಂಕೆಯ ಎರಡು ಕಣ್ಣುಗಳ ನೋಟವುಳ್ಳ ಗೊಲ್ಲತಾಯಿಯ ಮೊಸರುಬೆಣ್ಣೆಯನ್ನು ಆಶಿಸಿದ ಸ್ವಾಮಿಯನ್ನು, ವೈದಿಕರುಗಳ ಅಮೃತವನ್ನು ಹಿಂದೆ ರಾಸಕ್ರೀಡೆಯಾಡಿದವನನ್ನು, ಕೊಡದ ಕುಣಿತವನ್ನಾಡಿದವನನ್ನು, ಗೋವುಗಳ ಮಂದೆಗಳು ಕಷ್ಟಕ್ಕೆ ಒಳಗಾಗದಂತೆ ಬೆಟ್ಟವನ್ನು ಎತ್ತಿಹಿಡಿದು ಅವುಗಳನ್ನು ರಕ್ಷಿಸಿದವನನ್ನು ನಮ್ಮ ಸ್ವಾಮಿಯನ್ನು, ಪರಿಮಳತುಂಬಿದ ತೋಪುಗಳಿಂದ ಸುತ್ತುವರಿದಿರುವ ಕಡನ್ ಮಲ್ಲೈಯ ತಲಶಯನನಲ್ಲಿಯೇ ಕಂಡುಕೊಂಡೆನು.\(೪\)



೫೫

ಶ್ರೀಕೃಷ್ಣಾವತಾರದ ಕೆಲವು ಕಾರ್ಯಗಳನ್ನು ಆೞ್ವಾರರು ಇಲ್ಲಿ ಸ್ಮರಿಸಿಕೊಳ್ಳುತ್ತಿದ್ದಾರೆ. ತಾಯಿಯ ಹಾಗೆ ಬಂದು ಎಳೆಯಮಗುವಾದ ಕೃಷ್ಣನಿಗೆ ಮೊಲೆಯೂಡೀಸಲು ಬಂದ ಪೂತನಿಯ ಕಪಟವನ್ನು ಅರಿತು ಏನೂ ಅರಿಯದಂತೆಯೇ ಅವಳ ವಿಷದ ಹಾಲನ್ನು ಕುಡಿದು ಅವಳನ್ನೇ ಕೊಂದ ವಿಸ್ಮಯಕಾರಿ ಅವನು. ಕೊಂಬು ಮೊಳೆಯುತ್ತಿರುವ ಆನೆಯ ಮರಿಯಂತೆ ಬಹಳ ಆಕರ್ಷಕವಾದವನು ಅವನು. ಸುಂದರಿಯಾದ ಯಶೋದೆಯ ಪ್ರೇಮದ ಮಗುವಾಗಿ ಬೆಳೆದವನು ಅವನು. ವೇದಗಳನ್ನು ಪಠಿಸುವವರು ನಿರಂತರವಾಗಿ ಪಾನಮಾಡುವ ಅಮೃತವೇ ಅವನು. ಕೊಡದ ಕುಣಿತವನ್ನು ಆಡಿತೋರಿಸಿದ ನಿಪುಣನು. ಗೋವುಗಳು ಕಷ್ಟಕ್ಕೆ ಸಿಕ್ಕದಂತೆ ಮಾಡಲು ಗೋವರ್ಧನ ಪರ್ವತವನ್ನೇ ಎತ್ತಿಹಿಡಿದು ಅವುಗಳನ್ನು ಅದರಡಿಯಲ್ಲಿ ರಕ್ಷಿಸಿದವನು ಅವನು. ರಾಸಕ್ರೀಡೆಯನ್ನಾಡಿ ಗೋಪಿಗಳಿಗೆಲ್ಲರಿಗೂ ತೃಪ್ತಿತಂದವನು ಅವನು. ಇವೆಲ್ಲಗುಣಗಳನ್ನೂ ಉಳ್ಳ “ನನ್ನ ಸ್ವಾಮಿಯನ್ನು ನಾನು ಕಡ್ನ ಮಲ್ಲೈಯ ತಲಶಯನನಲ್ಲಿ ಕಂಡುಕೊಂಡೆ ಎನ್ನುತ್ತಾರೆ ಆೞ್ವಾರರು.



೫.ಪಾಯ್ ನ್ದಾನೈತ್ತಿರಿಶಕಡಮ್ ಪಾಱಿವೀೞ

ಪ್ಪಾಲಹನಾಯಾಲಿಲೈಯಿಲ್ ಪಳ್ಳಿಯಿನ್ಬ

ಮೇಯ್ ನ್ದಾನೈ, ಇಲಙ್ಗೊಳಿಶೇರ್ ಮಣಿಕ್ಕೂನ್ಱನ್ನ

ಈರಿರಣ್ಡು ಮಾಲ್ ವರೈತ್ತೋಳೆಮ್ಮಾನ್ ತನ್ನೈ

ತೋಯ್ ನ್ದಾನೈ ನಿಲಮಹಳ್ ತೋಳ್ ತೂದಿಱ್ ಶೆನ್ಱ

ಪ್ಪೊಯ್ಯಱೈವಾಯ್ ಪ್ಪುಹಪ್ಪೆಯ್ದ ಮಲ್ಲರ್ ಮಙ್ಗ

ಕ್ಕಾಯ್ ನ್ದಾನೈ, ಎಮ್ಮಾನೈ ಕ್ಕಣ್ಡುಕೊಣ್ಡೇನ್

ಕಡಿಪೊೞಿಲ್ ಶೂೞ್ ಕಡನ್ ಮಲ್ಲೈತ್ತಲಶಯನತ್ತೇ



ತಿರಿ=ಉರುಳುವ, ಶಕಡಮ್=ಶಕಟವು, ಪಾಱಿ=ಚೂರುಚೂರಾಗಿ, ವೀೞ=ಬೀಳುವಂತೆ, ಪ್೦ಆಯ್ ನ್ದಾನೈ=ಒದೆದವನನ್ನು, ಪಾಲಹನ್ ಆಯ್=ಬಾಲಕನಾಗಿ, ಆಲ್ ಇಲೈಯಿಲ್=ಆಲದೆಲೆಯಲ್ಲಿ, ಪಳ್ಳಿ ಇನ್ಬಮ್ ಏಯ್ ನ್ದಾನೈ=ಪವಡಿಸುವ ಸುಖವನ್ನು ಅನುಭವಿಸಿದವನನ್ನು, ಇಲಙ್ಗು=ಹೊಳೆಯುವ, ಒಳಿಶೇರ್=ತೇಜಸ್ಸು ತುಂಬಿರುವ, ಮಣಿಕುನ್ಱು ಅನ್ನ=ನೀಲಮಣಿಯ ಬೆಟ್ಟದ ಹಾಗೆ, ಈರ್ ಇರಣ್ಡು=ನಾಲ್ಕು, ಮಾಲ್ವರೈ= ದೊಡ್ಡಬೆಟ್ಟದ ಹಾಗೆ ಇರುವ, ತೋಳ್=ತೋಳುಗಳ, ಎಮ್ಮಾನೈ ತನ್ನೈ=ಸ್ವಾಮಿಯನ್ನು, ನಿಲಮ್ ಮಹಳ್=ಭೂದೇವಿಯ, ತೋಳ್=ತೋಳಲ್ಲಿ, ತೋಯ್ ನ್ದಾನೈ=ಸೇರಿಕೊಂಡವನನ್ನು, ತೂದಿನ್=ದೂತನ ಕೆಲಸದಲ್ಲಿ \(ದೌತ್ಯಮಾಡಲು\)ಶೆನ್ಱು=ಹೋಗಿ, ಪೊಯ್ ಅಱೈವಾಯ್=ಮೋಸದ\(ಸುಳ್ಳಾದ\), ಕೊಠಡಿಯೊಳಕ್ಕೆ, ಪುಹಪೆಯ್ದ=ಅವರು ಹೋಗುವಂತೆ ಮಾಡಿದ, ಮಲ್ಲರ್=ಶೂರರು



೫೬

ಮಙ್ಗ=ನಾಶವಾಗುವಂತೆ, ಕಾಯ್ ನ್ದಾನೈ=ಕೋಪಗೊಂಡವನನ್ನು, ಎಮ್ಮಾನೈ=ನಮ್ಮ ಸ್ವಾಮಿಯನ್ನು, ಕಣ್ಡುಕೊಣ್ಡೇನ್=ಕಂಡುಕೊಂಡೆನು, ಕಡಿ=ಪರಿಮಳತುಂಬಿದ, ಕಡನ್ ಮಲ್ಲೈ=ತಿರುಕಡನ್ ಮಲ್ಲೈ ಕ್ಷೇತ್ರದ, ತಲಶಯನತ್ತೇ=ತಲಶಯನ ಸ್ವಾಮಿಯಲ್ಲಿಯೇ.



ಉರುಳುವ ಶಕಟವು ನುಚ್ಚುನುರಿಯಾಗಿ ಬೀಳುವಂತೆ ಒದೆದವನನ್ನು ಮಗುವಾಗಿ ಆಲದೆಲೆಯಲ್ಲಿ ಮಲಗಿ ಸುಖವನ್ನು ಅನುಭವಿಸಿದವನನ್ನು ಹೊಳೆಯುವ ತೇಜಸ್ಸಿನಿಂದ ಕೂಡಿದ ನೀಲಮಣಿಯ ಬೆಟದ ಹಾಗೆ, ದೊಡ್ಡಬೆಟ್ಟದಂತಿರುವ ನಾಲ್ಕು ತೋಳುಗಳ ಸ್ವಾಮಿಯನ್ನು, ಭೂದೇವಿಯ ತೋಳಿನಲ್ಲಿ ಸೇರುವವನನ್ನು, ದೌತ್ಯಮಾಡಲು ಹೋಗಿ ಮೋಸದ ಮನೆಯೊಳಕ್ಕೆ ಅವರು ಹೋಗುವಂತೆ ಮಾಡಿದ ಶೂರರು ನಾಶವಾಗುವಂತೆ ಕೋಪಗೊಂಡವನನ್ನು, ನಮ್ಮ ಸ್ವಾಮಿಯನ್ನು ಪರಿಮಳ ತುಂಬಿದ ತೋಪುಗಳಿಂದ ಸುತ್ತುವರಿದಿರುವ ಕಡನ್ ಮಲ್ಲೈಯ ತಲಶಯನನಲ್ಲಿಯೇ ನಾನು ಕಂಡುಕೊಂಡೆನು. \(೫\)



ಎಳೆಯ ಮಗುವಾಗಿದ್ದಾಗ ಶ್ರೀಕೃಷ್ಣನು ತನ್ನ ಮೇಲೆ ಉರುಳಲು ನುಗ್ಗಿಬಂದ ಶಕಟಾಸುರನನ್ನು ತನ್ನ ಪುಟ್ಟಕಾಲಿನಿಂದ ಒದೆದು ನುಚ್ಚುನುರಿ ಮಾಡಿದನು. ಹಾಗೆಯೇ ಭಗವಂತನು ಪ್ರಳಯವನ್ನು ಮುಗಿಸಿ, ಎಳೆಯ ಮಗುವಾಗಿ ಆಲದೆಲೆಯ ಮೇಲೆ ಮಲಗಿ ಯೋಗನಿದ್ರೆಯ ಸುಖವನ್ನು ಅನುಭವಿಸಿದನು. ಎರಡೂ ವಿಸ್ಮಯಕಾರಕ ಅದ್ಭುತಸಾಹಸಗಳೇ.



“ಮೋಸದ ಮನೆಯೊಳಕ್ಕೆ ಹೋಗುವಂತೆ ಮಾಡಿದ ಶೂರರು..”ಇದು ಕೌರವರನ್ನು ಕುರಿತ ವ್ಯಂಗ್ಯೋಕ್ತಿ. ಪಾಂಡವರನ್ನು ಅವರ ದಾಯಾದಿಗಳಾದ ಕೌರವರು ಚಿಕ್ಕಂದಿನಿಂದಲೂ ದ್ವೇಷಿಸುತ್ತಾ, ಅವರನ್ನು ಕೊಲ್ಲಲು ನಾನಾ ಯತ್ನಗಳನ್ನು ನಡಸಿದರು. ಅರಗಿನ ಮನೆಯನ್ನು ಕಟ್ಟಿಸಿ, ಅದರಲ್ಲಿ ಪಾಂಡವರು ವಾಸಿಸುವಂತೆ ಮಾಡಿ ರಾತ್ರಿಯಲ್ಲಿ ಅವರನ್ನು ಆ ಮನೆಯೊಂದಿಗೆ ಸುಟ್ಟುಹಾಕುವುದು ಅಂಥ ಒಂದುಕೆಟ್ಟ ಯತ್ನ. ಆದ್ದರಿಂದ ಕೌರವರು “ಶೂರರೇ” ಅಲ್ಲವೇ?



ತಮ್ಮ ಯತ್ನಗಳು ವಿಫಲಗೊಳ್ಳಲು, ಪಗಡೆಯ ಆಟಕ್ಕೆ ಧರ್ಮರಾಯನನ್ನು ಎಳೆದು, ಅವನನು ಸೋಲಿಸಿ, ರಾಜ್ಯ ಮೊದಲಾದವುಗಳನ್ನೆಲ್ಲಾ ಕಿತ್ತುಕೊಂಡು ಕಾಡಿಗೆ ಅಟ್ಟಿದರು. ಕಾಡಿನ ವಾಸವನ್ನು ಮುಗಿಸಿಕೊಂಡು ಬಂದ ಬಳೀಕವೂ ಪಾಂಡವರಿಗೆ ಅವರ ರಾಜ್ಯವನ್ನು ಕೌರವರು ಬಿಟ್ಟುಕೊಡಲಿಲ್ಲ. ಆಗ ಶ್ರೀಕೃಷ್ಣನೇ ದೌತ್ಯವನ್ನು ನಡ್ಸಬೇಕಾಯಿತು. ಕೌರವರ ಗಡುಸುನಡತೆಯನ್ನು ಕಂಡು ಶ್ರೀಕೃಷ್ಣನು ಮಹಾಭಾರತಯುದ್ಧವನ್ನು ತೊಡಗಿಸಿ, ಅದರಲ್ಲಿ ಕೌರವರೆಲ್ಲರೂ ನಾಶವಾಗುವಂತೆ ಪಾಂಡವರಿಗೆ ಒತ್ತಾಸೆಮಾಡಿ ಹಿರಿಮೆಗಳಿಸಿದನು.



ಆಶ್ರಿತರಕ್ಷಕನಾಗಿ, ದುಷ್ಟಶಿಕ್ಷಕನಾಗಿ ಇರುವ ಭಗವಂತನು ಈಗ ಕಡನ್ ಮಲ್ಲೈಕ್ಷೇತ್ರದಲ್ಲಿ ತಲಶಯನನಾಗಿ ನೆಲಸಿದ್ದಾನೆ. ಅವನನ್ನು ಆಶ್ರಯಿಸಿ, ಉದ್ಧಾರರಾಗಬೇಕೆನ್ನುತ್ತರೆ ಆೞ್ವಾರರು.



೫೭

೬.ಕಿಡನ್ದಾನೈ ತಡಙ್ಗಡಲುಳ್ ಪಣಙ್ಗಳ್ ಮೇವಿ

ಕ್ಕಿಳರ್ ಪೊಱಿಯ ಮಱಿದಿರಿಯ ವದನಿನ್ ಪಿನ್ನೇ

ಪಡರ್ ನ್ದಾನೈ, ಪಡುಮದತ್ತಕಳಿಟ್ರಿನ್ ಕೊಮ್ಬು

ಪಱಿತ್ತಾನೈ ಪ್ಪಾರಿಡತ್ತೈಯೆಯಿಱುಕೀಱ

ವಿಡನ್ದಾನೈ, ವಳೈಮರುಪ್ಪಿನೇನಮಾಹಿ

ಇರುನಿಲನುಮ್ ಪೆರುವಿಶುಮ್ಬುಮೆಯ್ದಾವಣ್ಣನ್

ಕಡನ್ದಾನೈ, ಎಮ್ಮಾನೈ ಕ್ಕಣ್ಡುಕೊಣ್ಡೇನ್

ಕಡಿಪೊೞಿಲ್ ಶೂೞ್ ಕಡನ್ ಮಲ್ಲೈತ್ತಲಶಯನತ್ತೇ



ತಡ ಕಡಲುಳ್=ವಿಸ್ತಾರವಾದ ಹಾಲ್ಗಡಲಲ್ಲಿ, ಪಣಙ್ಗಳ್=ಹೆಡೆಗಳನ್ನು, ಮೇವಿ=ಹೊಂದಿಕೊಂಡು, ಕಿಡನ್ದಾನೈ=ಪವಡಿಸಿದವನನ್ನು, ಕಿಳರ್=ಶೋಭಿಸುವ, ಪೊಱಿಯ=ಮಚ್ಚೆಗಳುಳ್ಳ, ಮಱಿ-ಜಿಂಕೆಯು, ತಿರಿಯ=ತಿರುಗಾಡುತ್ತಿರಲು, ಅದನಿನ್= ಅದರ, ಪಿನ್ನೇ=ಹಿಂದೆಯೇ, ಪಡರ್ ನ್ದಾನೈ=ಸಂಚರಿಸಿದವನನ್ನು, ಪಡು=ಸುರಿಸುವ, ಮದತ್ತ=ಮದಜಲದ, ಕಳಿಟ್ರಿನ್=ಆನೆಯ, ಕೊಮ್ಬು=ದಂತವನ್ನು, ಪಱಿತ್ತಾನೈ=ಮುರಿದವನನ್ನು, ವಳೈ=ಬಲಿಷ್ಠವಾದ, ಬೆಳೆದ, ಮರುಪ್ಪಿನ್=ಕೋರೆಹಲ್ಲುಗಳುಳ್ಳ, ಏನಮ್ ಆಹಿ=ಮಹಾವರಾಹನಾಗಿ, ಪಾರ್ ಇಡತ್ತೈ=ವಿಶಾಲವಾದ ಭೂಮಿಯನ್ನು, ಎಯಿಱು=ಹಲ್ಲುಗಳಿಂದ, ಕೀಱ=ಗಿಡಿದು, ಇಡನ್ದಾನೈ=ಉದ್ಧರಿಸಿದವನನ್ನು, ಇರು ನಿಲಮುಮ್=ವಿಸ್ತಾರವಾದ ಭೂಮಂಡಲವನ್ನು, ಪೆರು ವಿಶುಮ್ಬುಮ್=ದೊಡ್ಡ ಮೇಲಣ ಲೋಕಗಳನ್ನೂ, ಎಯ್ದಾ=ಹೋಗಿ ಸೇರಿ, ವಣ್ಣಮ್=ವಿಚಿತ್ರ ರೀತಿಯಲ್ಲಿ, ಕಡನ್ದಾನೈ=ಅಳೆದುಕೊಂಡವನನ್ನು, ಎಮ್ಮಾನೈ=ನಮ್ಮ ಸ್ವಾಮಿಯನ್ನೂ, ಕಣ್ಡುಕೊಣ್ಡೇನ್=ಕಂಡುಕೊಂಡೆನು, ಕಡಿ=ಪರಿಮಳ ತುಂಬಿದ, ಪೊೞಿಲ್ ಶೂೞ್=ತೋಪುಗಳಿಂದ ಸುತ್ತುವರಿದಿರುವ, ಕಡನ್ ಮಲ್ಲೈ=ತಿರುಕಡನ್ ಮಲ್ಲೈ ಕ್ಷೇತ್ರದ, ತಲಶಯನತ್ತೇ=ತಲಶಯನ ಸ್ವಾಮಿಯಲ್ಲಿಯೇ.



ವಿಸ್ತಾರವಾದ ಹಾಲ್ಗಡಲಲ್ಲಿ ಹೆಡೆಗಳ ಕೆಳಗೆ ಹೊಂದಿಕೊಂಡು ಪವಡಿಸಿರುವವನನ್ನು ಶೋಭಿಸುವ ಮಚ್ಚೆಗಳುಳ್ಳ ಜಿಂಕೆಯು ತಿರುಗಾಡುತ್ತಿರಲು ಅದನ್ನು ಹಿಂಬಾಲಿಸಿ ಹೋದವನನ್ನು ಸುರಿಸುವ ಮದಜಲದ ಆನೆಯ ದಂತವನ್ನು ಮುರಿದವನನ್ನು, ಬಲಿಷ್ಠವಾದ \(ಬೆಳೆದ\) ಕೋರೆಹಲ್ಲುಗಳುಳ್ಳ ಮಹಾವರಹಾನಾಗಿ ವಿಶಾಲವಾದ ಭೂಮಿಯನ್ನು ಹಲ್ಲುಗಳಿಂದ ಗಿಡಿದು ಉದ್ಧರಿಸಿದವನನ್ನು, ವಿಸ್ತಾರವಾದ ಭೂಲೋಕವನ್ನೂ ದೊಡ್ಡ ಮೇಲಣಲೋಕಗಳನ್ನೂ ವಿಚಿತ್ರರೀತಿಯಲ್ಲಿ ಅಳೆದುಕೊಂಡವನನ್ನು, ನಮ್ಮ ಸ್ವಾಮಿಯನ್ನು, ಪರಿಮಳತುಂಬಿದ ತೋಪುಗಳಿಂದ ಸುತ್ತುವರಿದ ಕಡನ್ ಮಲ್ಲೈಕ್ಷೇತ್ರದ ತಲಶಯನನಲ್ಲಿಯೇ ಕಂಡುಕೊಂಡೆನು.



ಸರ್ವೇಶ್ವರನಾದ ಶ್ರೀಮನ್ನಾರಾಯಣನು ಪಾಲ್ಗಡಲಲ್ಲಿ ಶೇಷಶಯನನಾಗಿ ಪವಡಿಸಿರುವನೆಂದು ವರ್ಣಿಸುವುದು ಸಾಮಾನ್ಯ. ಅದನ್ನೇ ಇಲ್ಲಿ ಮತ್ತೆ ಹೇಳಲಾಗಿದೆ.

ಶೋಭಿಸುವ ಮಚ್ಚೆಗಳಿರುವ ಜಿಂಕೆ- ಮಾರೋಚನು ರಾವಣನ ಪ್ರೇರಣೆಯಿಂದ ರಾಮಲಕ್ಷ್ಮಣ ಸೀತೆಯರು ವಾಸವಾಗಿದ್ದ ಪಂಚವಟಿಯ ಪರ್ಣಶಾಲೆಯ ಮುಂದೆ



೫೮

ಚಿನ್ನದ ಜಿಂಕೆಯಾಗಿ ಸುಳಿದಾಡಿ ಸೀತೆಯನ್ನು ಆಕರ್ಷಿಸಿದ. ರಾಮನು ಅದನ್ನು ಹಿಡಿದುತರಲೆಂದು ಅದನ್ನು ಹಿಂಬಾಲಿಸಿ ಹೋಗಲೇಬೇಕಾಯಿತು. ಇದು ಸೀತಾಪಹರಣಕ್ಕೆ ನಾಂದಿಯಾಯಿತು. ರಾಮನ ಪರಾಕ್ರಮವನ್ನು ವ್ಯಕ್ತಪಡಿಸಲು ಅವಕಾಶವನ್ನು ಕಲ್ಪಿಸಿತು.

ಕುವಲಯಾಪೀಡವೆಂಬ ಬಲಿಷ್ಠವಾದ ಮದ್ದಾನೆಯನ್ನು ಬಾಲಕೃಷ್ಣನು ದಿಟ್ಟತನದಿಂದ ಎದುರಿಸಿ, ಅದರ ದಂತವನ್ನು ಮುರಿದು, ಅದನ್ನು ಕೊಂದುಹಾಕಿದನು.ಅದರಿಂದ ಕೃಷ್ಣನನ್ನು ಕೊಲ್ಲಬೇಕೆಂಬ ಹವಣಿಕೆ ವಿಫಲವಾಯಿತು.



ಹಿರಣ್ಯಾಕ್ಷನು ಭೂಮಿಯನ್ನು ಕದ್ದು ಎತ್ತಿಕೊಂಡು ಸಮುದ್ರದಲ್ಲಿ ಮುಳುಗಿದಾಗ, ಭಗವಂತನು ಮಹಾವರಾಹನಾಗಿ ಅವತರಿಸಿ, ಆ ದುಷ್ಟರಾಕ್ಷಸನನ್ನು ಕೊಂದು, ಭೂಮಿಯನ್ನು ತನ್ನ ಬಲಿಷ್ಠವಾಗಿ ಬೆಳೆದ ಕೋರೆಹಲ್ಲುಗಳಿಂದ ಗಿಡಿದು ಮೇಲಕ್ಕೆತ್ತಿ ಉದ್ಧರಿಸಿದನು.



ಭೂಲೋಕವನ್ನೂ ಮೇಲಣ ಲೋಕಗಳನ್ನೂ ತನ್ನ ಎರಡೇ ಹೆಜ್ಜೆಗಳಿಂದ ವಿಚಿತ್ರರೀತಿಯಲ್ಲಿ ಅಳೆದುಕೊಂಡದ್ದು ಭಗವಂತನು ತ್ರಿವಿಕ್ರಮನಾಗಿ ಬಲಿಚಕ್ರವರ್ತಿಯಿಂದ “ಮೂರಡಿ”ನೆಲವನು ಬೇಡಿಪಡೆದುಕೊಂಡದ್ದೂ ವಾಮನವಟುವಾಗಿ. ಅದನ್ನು ಅಳೆದುಕೊಂಡದ್ದು ತ್ರಿವಿಕ್ರಮನಾಗಿ. ಇನ್ನು ಒಂದಡಿ ನೆಲಕ್ಕೆ ಅಳೆದುಕೊಳ್ಳುವುದೆಲ್ಲಿ”ಎಂದು ಹೀಗೆ ತೋರಿಸಿದ್ದು ವಿಚಿತ್ರವೇ ಸರಿ\!



ಆೞ್ವಾರರು ಹೇಳುತ್ತಾರೆ” ಸರ್ವೇಶ್ವರನಾದ ನಾರಾಯಣನಾಗಿ, ರಾಮನಾಗಿ,ಕೃಷ್ಣನಾಗಿ, ವರಾಹನಾಗಿ, ತ್ರಿವಿಕ್ರಮನಾಗಿ ತನ್ನ ವಿಸ್ಮಯಕಾರಕ ಸಾಮರ್ಥ್ಯವನ್ನು ತೋರಿಸಿದವನೇ ಈಗ ಕಡನ್ ಮಲ್ಲೈಕ್ಷೇತ್ರದಲ್ಲಿ ತಲಶಯನನಾಗಿ ಭಕ್ತರನ್ನು ಉದ್ಧರಿಸುವುದಕ್ಕಾಗಿ ನೆಲಸಿದ್ದಾನೆ. ಈ ಸತ್ಯಾಂಶವನ್ನು ನಾನು ಕಂಡುಕೊಂಡೆ.



೭.ಪೇಣಾದ ವಲಿಯರಕ್ಕರ್ ಮೆಲಿಯವನ್ಱು

ಪೆರುವರೈತ್ತೋಳಿಱನೆರಿತ್ತನ್ಱವುಣರ್ ಕೋನೈ

ಪೂಣಾಹಮ್ ಪಿಳವೆಡುತ್ತಪೋರ್ ವಲ್ಲೋನೈ

ಪ್ಪೊರುಕಡಲುಳ್ ತುಯಿಲಮರ್ ನ್ದ ಪುಳ್ಳುರ್ ತ್ತಿಯೈ

ಊಣಾಹಪ್ಪೇಯ್ ಮುಲೈ ನಂಜುಂಡನ್ ತನ್ನೈ

ಉಳ್ಳುವಾರುಳ್ಳತ್ತೇಯುಱೈಹಿನ್ಱಾನೈ

ಕಾಣಾದು ತಿರಿದರುವೇನ್ ಕಣ್ಡುಕೊಣ್ಡೇನ್

ಕಡಿಪೊೞಿಲ್ ಶೂೞ್ ಕಡನ್ ಮಲ್ಲೈತಲಶಯನತ್ತೇ



ಪೇಣಾದ-ನಮಸ್ಕರಿಸದ, ವಲಿ=ಬಲಿಷ್ಠವಾದ, ಅರಕ್ಕರ್=ರಾಕ್ಷಸರು, ಮೆಲಿಯ=ನಾಶವಾಗುವಂತೆ, ಅನ್ಱು=ಅಂದು ಅವರ, ಪೆರು=ದೊಡ್ಡ, ವರೈ=ಬೆಟ್ಟದಂತಿರುವ, ತೋಳ್=ತೋಳುಗಳು, ಇಱ=ನಾಶವಾಗುವಂತೆ, ನೆರಿತ್ತು=ನುಚ್ಚುನುರಿ ಮಾಡಿ, ಅನ್ಱು=ಅಂದು, ಅವುಣರ್ ಕೋನೈ=ರಾಕ್ಷಸರಾಜನ, ಪೂಣ್=ಅಲಂಕೃತವಾದ, ಆಹಮ್=ಎದೆಯನ್ನು, ಪಿಳವು ಎಡುತ್ತ=ಸೀಳಿಕೊಂದ, ಪೋರ್ ವಲ್ಲೋನೈ=ಹೋರಾಡಬಲ್ಲವನನ್ನು, ಪೊರು=ಅಲೆಯಾಡುತ್ತಿರುವ, ಕಡಲುಳ್=ಕಡಲಿನಲ್ಲಿ, ತುಯಿಲ್=ನಿದ್ರೆಯನ್ನು, ಅಮರ್ ನ್ದ=ಹಿಡೀದವನೂ\( ಬೆಳೆಸಿದವನೂ\)



೫೯

ಪುಳ್=ಪಕ್ಷಿಯನ್ನು, ಊರ್ ತ್ತಿಯೈ=ವಾಹನವಾಗಿ ಉಳ್ಳವನನ್ನೂ, ಊಣ್ ಆಹ=ಉಣಿಸಿನ ಹಾಗೆ, ಪೇಯ್=ರಾಕ್ಷಸಿಯ, ಮುಲೈ=ಮೊಲೆಯ, ನಂಜು=ವಿಷವನ್ನು, ಉಣ್ಡನ್ ತನ್ನೈ=ಉಂಡವನನ್ನು, ಉಳ್ಳುವಾರ್=ಅಂತರಂಗದಲ್ಲಿಟ್ಟುಕೊಂಡಿರುವವರ, ಉಳ್ಳತ್ತೇ=ಚಿಂತನೆಯಲ್ಲಿ, ಉಱೈಹಿನ್ಱಾನೈ=ನೆಲಸಿರುವವನನ್ನು, ಕಾಣಾದು-ಇದುವರೆಗೆ ಕಾಣದೆ, ತಿರಿದರುವೇನ್=ಅಲೆದಾಡುತ್ತಿರುವ ನಾನು, ಕಡಿ=ಪರಿಮಳ ತುಂಬಿದ, ಪೊೞಿಲ್ ಶೂೞ್=ತೋಪುಗಳಿಂದ ಸುತ್ತುವರಿದಿರುವ, ಕಡನ್ ಮಲ್ಲೈ=ತಿರುಕಡನ್ ಮಲ್ಲೈ ಕ್ಷೇತ್ರದ, ತಲಶಯನತ್ತೇ=ತಲಶಯನನಲ್ಲಿಯೇ, ಕಣ್ಡುಕೊಣ್ಡೇನ್=ಕಂಡುಕೊಂಡೆನು.



ನಮಸ್ಕರಿಸದಿರುವ ಬಲಿಷ್ಠರಾಕ್ಷಸರು ನಾಶವಾಗುವಂತೆ ಅಂದು, ದೊಡ್ಡಬೆಟ್ಟದ ಹಾಗೆ ತೋಳುಗಳು ನಾಶವಾಗುವಂತೆ ನುಚ್ಚುನುರಿ ಮಾಡಿದ ರಾಕ್ಷಸರಾಜನ ಅಲಂಕೃತವಾದ ಎದೆಯನ್ನು ಸೀಳಿಕೊಂದ ಹೋರಾಡಬಲ್ಲವನನ್ನು, ಅಲೆಗಳೇಳುತ್ತಿರುವ ಕಡಲಲ್ಲಿ ಮಲಗಿ ನಿದ್ದೆ ಮಾಡುವ ಪಕ್ಷಿವಾಹನವನ್ನು, ಉಣಿಸಿದ ಹಾಗೆ ರಾಕ್ಷಸಿಯ ಮೊಲೆಯ ವಿಷವನ್ನುಂಡವನನ್ನು, ಅಂತರಂಗದಲ್ಲಿಟ್ಟುಕೊಂಡವರ ಚಿಂತನೆಯಲ್ಲಿ ನೆಲಸಿರುವವನನ್ನು, ಇದುವರೆಗೆ ಕಾಣದೆ ಅಲೆದಾಡುತ್ತಿದ್ದ ನಾನು ಈಗ ಪರಿಮಳದಿಂದ ತುಂಬಿದ ತೋಪುಗಳಿಂದ ಸುತ್ತುವರಿದ ಕಡನ್ ಮಲ್ಲೈಯಲ್ಲಿ ತಲಶಯನನಲ್ಲಿಯೇ ಕಂಡುಕೊಂಡೆ.\(೭\)

ಹರಿಯನ್ನು ಧಿಕ್ಕರಿಸಿ, ಅವನನ್ನು ದ್ವೇಷಿಸಿ, ಅವನಿಗೆ ಎರಗದೆ, ಅವನನ್ನು ಕಡುಶತ್ರುವನ್ನಾಗಿ ಕಂಡವನು ಹಿರಣ್ಯಕಶಿಪುವು ಮತ್ತು ಅವನ ಪ್ರಜೆಗಳಾದ ರಾಕ್ಷಸರೂ. ಹಿರಣ್ಯಕಶಿಪುವಿನ ಎದೆಯನ್ನು ಸೀಳಿಕೊಂದವನು ನರಹಿಂಹಾವತಾರಿಯಾದ ಭಗವಂತ. ಪಾಲ್ಗಡಲಲ್ಲಿ ಶೇಷಶಯನನಾಗಿ ನಿತ್ಯವಾಸ ಮಾಡುವವನೂ, ಪಕ್ಷಿವಾಹನನಾಗಿರುವವನೂ ಅವನೇ.ಅವನೇ ರಾಕ್ಷಸಿಯಾದ ಪೂತನಿಯ ವಿಷದ ಹಾಲನ್ನುಂಡವನು. ಶ್ರೀಕೃಷ್ಣರೂಪಿಯಾದಾಗ, ತಮ್ಮ ಅಂತರಂಗದಲ್ಲಿ ಅವನನ್ನು ತುಂಬಿಕೊಂಡಿರುವ ಭಕ್ತರ ಚಿಂತನೆಯಲ್ಲಿ ನೆಲಸಿರುವವನೂ ಅವನೇ. “ನೆನೆದವರ ಮನದಲ್ಲಿರುವವನು”ಅವನಲ್ಲವೇ? ಅವನೇ ಈಗ ಕಡನ್ ಮಲ್ಲೈಯಲ್ಲಿ ತಲಶಯನನಾಗಿ ನೆಲಸಿದ್ದಾನೆ. ಸರ್ವೇಶ್ವರನಾದ ನಾರಾಯಣನನ್ನು ಅಲ್ಲಿ ಕಂಡುಕೊಂಡು, ಸೇವೆ ಮಾಡಬೇಕೆನ್ನುತ್ತಾರೆ ಆೞ್ವಾರರು.



೮.ಪೆಣ್ಣಾಹಿೞುನ್ನಮುದಮ್ ವಂಜಿತ್ತಾನೈ

ಪ್ಪಿಱೈಯೆಯಿಟ್ರನ್ಱಡಲರಿಯಾಯ್ ಪೆರುಹಿನಾನೈ

ತಣ್ಣಾರ್ ನ್ದವಾರ್ ಪುನಲ್ ಶೂೞ್ ಮೆಯ್ಯಮೆನ್ನುಮ್

ತಡವರೈಮೇಲ್ ಕಿಡನ್ದಾನೈಪ್ಪಣಙ್ಗಳ್ ಮೇವಿ

ಎಣ್ಣಾನೈಯೆಣಿಱನ್ದ ಪುಹೞಿನಾನೈ

ಇಲಙ್ಗೊಳಿಶೇರರವಿನ್ದಮ್ ಪೋನ್ಱು ನೀಣ್ಡ

ಕಣ್ಣಾನೈ, ಕಣ್ಣಾರಕ್ಕಣ್ಡುಕೊಣ್ಡೇನ್

ಕಡಿಪೊೞಿಲ್ ಶೂೞ್ ಕಡನ್ ಮಲ್ಲೈತ್ತಲಶಯನತ್ತೇ



೬೦

ಪೆಣ್ ಆಹಿ=ಹೆಣ್ಣಾಗಿ, ಇನ್=ಇನಿದಾದ, ಅಮುದಮ್=ಅಮೃತವನ್ನು, ವಂಜಿತ್ತಾನೈ=ವಂಚಿಸಿದವನನ್ನು, ಪಿಱೈ=ಬಾಲಚಂದ್ರನಂತೆ, ಎಯಿಱು=ಕೋರೆಹಲ್ಲುಗಳುಳ್ಳ, ಅನ್ಱು=ಅಂದು, ಅಡಲ್=ಬಲಶಾಲಿಯಾದ, ಅರಿ ಆಯ್=ನರಹರಿಯಾಗಿ, ಪೆರುಹಿನಾನೈ=ಬೆಳೆದವನನು, ತಣ್=ತಂಪು, ಆರ್ ನ್ದ=ತುಂಬಿದ, ಪುನಲ್ ಶೂೞ್-ಹೊಳೆಯಿಂದ ಸುತ್ತುವರಿದ, ಮೆಯ್ಯಮ್ ಎನ್ನುಮ್=ಮೆಯ್ಯಮ್ ಎಂಬ, ತಡ-ವಿಸ್ತಾರವಾದ, ವರೈಮೇಲ್=ಬೆಟ್ಟದಮೇಲೆ, ಪಣಙ್ಗಳ್ ಮೇವಿ=ಹೆಡೆಗಳನ್ನು ಹೊಂದಿಕೊಂಡು, ಎಣ್ಣಾನೈ=ಭಕ್ತರ ಚಿಂತನೆಯಲ್ಲಿ ಇರುವವನನ್ನೂ, \(ಚಿಂತನೆಗೆ ಎಟುಕದವನನ್ನೂ\), ಎಣ್=ಎಣಿಕೆ, ಇಱನ್ದ=ಆಗದಂಥ, ಪುಹೞಿನಾನೈ=ಕೀರ್ತಿಯುಳ್ಳವನನ್ನು, ಇಲಙ್ಗು=ಹೊಳೆಯುವ, ಒಳಿಶೇರ್=ಪ್ರಕಾಶವು ತುಂಬಿರುವ, ಅರವಿನ್ದಮ್=ಕಮಲದ, ಪೋನ್ಱು=ಹಾಗೆ, ನೀಣ್ಡ=ವಿಶಾಲವಾದ, ಕಣ್ಣಾನೈ=ಕಣ್ಣುಳ್ಳವನನ್ನು, ಕಡಿ=ಪರಿಮಳ ತುಂಬಿದ, ಪೊೞಿಲ್ ಶೂೞ್=ತೋಪುಗಳಿಂದ ಸುತ್ತುವರಿದಿರುವ, ಕಡನ್ ಮಲ್ಲೈ=ತಿರುಕಡನ್ ಮಲ್ಲೈ ಕ್ಷೇತ್ರದಲ್ಲಿ, ತಲಶಯನತ್ತೇ=ತಲಶಯನನಲ್ಲಿಯೇ, ಕಣ್ ಆರ=ಕಣ್ನು ತುಂಬ,ಕಣ್ಡುಕೊಣ್ಡೇನ್=ಕಂಡುಕೊಂಡೆನು.



ಹೆಣ್ಣಾಗಿ ಇನಿದಾದ ಅಮೃತವನ್ನು ವಂಚಿಸಿದವನನ್ನು, ಬಾಲಚಂದ್ರನ ಹಾಗೆ ಕೋರೆಹಲ್ಲುಗಳುಳ್ಳ ಬಲಶಾಲಿಯಾದ ನರಹರಿಯಾಗಿ ಅಂದು ಬೆಳೆದವನನ್ನು, ತಂಪಾದ ಹೊಳೆಯಿಂದ ಸುತ್ತುವರಿದ ಮೆಯ್ಯಮ್ ಎಂಬ ಬೆಟ್ಟದ ಮೇಲೆ ಹೆಡೆಗಳನ್ನು ಹೊಂದಿಕೊಂಡು ಭಕ್ತರ ಚಿಂತನೆಯಲ್ಲಿರುವವನನ್ನು,\(ಚಿಂತನೆಗೆ ಎಟುಕದವನನು\)ಎಣಿಕೆಯಾಗದಂಥ ಕೀರ್ತಿಯುಳ್ಳವನನ್ನು, ಹೊಳೆಯುವ ಪ್ರಕಾಶವು ತುಂಬಿದ ಕಮಲದ ಹಾಗೆ ವಿಶಾಲವಾದ ಕಣ್ಣುಗಳುಳ್ಳವನನ್ನು, ಪರಿಮಳದಿಂದ ತುಂಬಿದ ಕಡನ್ ಮಲ್ಲೈಯಲ್ಲಿ ತಲಶಯನನಲ್ಲಿಯೇ ಕಣ್ಣುತುಂಬ ಕಂಡುಕೊಂಡೆ.\(೮\)



ಸಮಯಕ್ಕೂ ಸನ್ನಿವೇಶಕ್ಕೂ ತಕ್ಕಂತೆ ಚಿತ್ರವಿಚಿತ್ರವಾದ ಅವತಾರಗಳನ್ನೆತ್ತಿದ್ದು ಭಗವಂತನ ಹಿರಿಮೆ. ಅವುಗಳಲ್ಲಿ ಒಮ್ದುಹೆಣ್ಣಾಗಿ ಅವತರಿಸಿದ್ದು. ಸಮುದ್ರಮಥನವನ್ನು ದೇವಾಸುರರು ನಡಸಿದರು. ಅದರಿಂದ ಅಮೃತವು ಹುಟ್ಟಿತು. ಅಮೃತವನ್ನು ದೇವತೆಗಳೀಗೆ ಮಾತ್ರ ಕುಡಿಸಿ, ಅಸುರರಿಗೆ ಅದು ಸಿಕ್ಕದಂತೆ ಮಾಡಬೇಕಾಗಿತ್ತು. ಅಸುರರು ಕ್ರೄರಿಗಳೂ, ಬಲಿಷ್ಠರೂ ದುಷ್ಟರೂ, ಆಗಿದ್ದರು. ಅವರು ತಮ್ಮ ಬಲಪ್ರಯೋಗದಿಂದ ಅಮೃತವನ್ನು ತಾವೇ ದಕ್ಕಿಸಿಕೊಂಡು ಬಿಡಬಹುದಿತ್ತು\! ಅವರನ್ನು ವಂಚಿಸಿ ಅಮೃತವನ್ನು ದೇವತೆಗಳಿಗೆ ಮಾತ್ರವೇ ಹಂಚಿ ಅವರನ್ನು ಅಮರರನಾಗಿ ಮಾಡಬೇಕಾದ ಸಮಯ ಭಗವಂತನಿದಾಯಿತು. ಆಗಲೇ ಮೂಡಿಬಂದಳು ತ್ರಿಭುವನಮನಮೋಹಿನಿ\!



ಇನ್ನೊಂದು ಸಲ, ಭಗವಂತನು ನರನೂ ಅಲ್ಲ, ಮೃಗವೂ ಅಲ್ಲ- ಎರಡೂ ಸೇರಿದ ನರಮೃಗ ರೂಪವನ್ನು ತಳೆದದ್ದು. ಆಗ ಅಪ್ರತಿಮಶೂರನೂ ಮಹಾದುಷ್ಟನೂ ಹರಿದ್ವೇಷಿಯೂ ಆದ ಹಿರಣ್ಯಕಶಿಪು ಮೂರುಲೋಕಗಳಿಗೂ ಕಂಟಕನಾಗಿದ್ದ. ಅವನು ಪಡೆದುಕೊಂಡ ಅಪಾರವಾದ ವರಗಳಿಂದ ಅವನು ಸುಲಭವಾಗಿ ಸಾಯುವಂತಿರಲಿಲ್ಲ. ಅವನನ್ನು ಸುಲಭವಾಗಿ ಕೊಲ್ಲುವಂತೆಯೂ ಇರಲಿಲ್ಲ. ತಾನು ಅಜೇಯನೆಂದೂ



೬೧

ಅಮರನೆಂದೂ ಅವನು ತಿಳಿದಿದ್ದದ್ದೇ ಅವನ ಮಿತಿಯಿಲ್ಲದ ದುಷ್ಟತನಕ್ಕೆ ಎಡೆಕೊಟ್ಟಿತ್ತು. ಸಮಯ ಸಂದರ್ಭಗಳಿಗೆ ಉಚಿತವಾದ ನರ-ಮೃಗರೂಪವನ್ನು ಭಗವಂತನು ತಳೆದು, ಹಿರಣ್ಯಕಶಿಪುವಿಗೆ ಭ್ರಾಂತಿಯುಂಟಾಗುವಂತೆ ಅವನು ಭಗವಂತನು ಎಲ್ಲಿಇಲ್ಲವೆಂದು ತಿಳಿದಿದ್ದನೋ ಆ ಉಕ್ಕಿನ ಕಂಬದಿಂದಲೇ ಹೊರಬಂದು, ಬೆಳೆದು ಅವನನ್ನು ತನ್ನ ಉಗುರುಗಳಿಂದಲೇ ಸಿಳಿಕೊಂದದ್ದು.



ಯಾರು ಭಗವಂತನನ್ನು ಕುರಿತು ಎಡೆಬಿಡದೆ ಚಿಂತಿಸುತ್ತಿರುತ್ತಾರೋ ಅವರ ಚಿಂತನೆಯಲ್ಲಿಯೇ ಸ್ವಾಮಿ ನೆಲಸಿರುವನು. ಅವರ ಚಿಂತನೆಗೆ ಎಟುಕದ ಹಾಗೆಯೇ ಅಲ್ಲಿದ್ದುಕೊಂಡು ಅವರ ಮನೋದೃಢವನ್ನು ಪರೀಕ್ಷಿಸುವ ಆಶ್ಚರ್ಯಕಾರಿ ಭಗವಂತ.



ಸಾಟಿಯಿಲ್ಲದ ಸುಂದರ ಭಗವಂತ. ಅವನ ಕಣ್ಣುಗಳ ಆಕರ್ಷಣೆಯೊಂದೇ ಸಾಲದೇಮ್ ಭಕ್ತರನ್ನು ಮುಗ್ಧಗೊಳಿಸುವುದಕ್ಕೆ? ಅದಕ್ಕಾಗಿಯೇ ಆ ಕಣ್ಣುಗಳನ್ನು ತಾವರೆಹೂವಿನ ಎಸಳಿಗೆ ಹೋಲಿಸುವುದು. ವಿಶಾಲವಾಗಿ ಮಾಟವಾಗಿ ಹೊಳಪ್ಪುಳ್ಳದ್ದಾಗಿ, ಆಕರ್ಷಕವಾದ ಬಣ್ಣವುಳ್ಳದ್ದಾಗಿ ಇರುವುದು ಅದು. ಇದನುಗಮನದಲ್ಲಿಟ್ಟುಕೊಂಡು ಭಗವಂತನನ್ನು “ಪುಂಡರೀಕಾಕ್ಷ” , “ಅರವಿಂದ ಲೋಚನಾ” “ಕಮಲದಳನಯನ”ಎಂದು ಮುಂತಾದ ಹೆಸರುಗಳಿಂದ ಕರೆಯುತ್ತಾರೆ.



೯.ತೊಣ್ಡಾಯರ್ ತಾಮ್ ಪರವು ಮಡಿಯಿನಾನೈ

ಪ್ಪಡಿಕಡನ್ದತಾಳಾಳಱ್ ಕಾಳಾಯುಯ್ದಲ್

ವಿಣ್ಡಾನೈ, ತೆನ್ನಿಲಙ್ಗೈಯರಕ್ಕರ್ ವೇನ್ದೈ

ವಿಲಙ್ಗುಣ್ಡವಲಙ್ಗೈವಾಯ್ ಚ್ಚರಙ್ಗಳಾಣ್ಡು

ಪಣ್ಡಾಯ ವೇದಙ್ಗಳ್ ನಾನ್ಗುಮೈನ್ದು

ವೇಳ್ ವಿಹಳುಮ್ ಕೇಳ್ ವಿಯೋಡಙ್ಗಮಾಱುಮ್

ಕಣ್ಡಾನೈ, ತೊಣ್ಡನೇನ್ ಕಣ್ಡುಕೊಣ್ಡೇನ್

ಕಡಿಪೊೞಿಲ್ ಶೂೞ್ ಕಡನ್ ಮಲ್ಲೈತ್ತಲಶಯನತ್ತೇ



ತೊಣ್ಡು ಆಯರ್ ತಾಮ್=ದಾಸರಾಗಿರುವವರುಗಳಿಂದ, ಪರವುಮ್=ಸ್ತುತಿಸಲ್ಪಡುವ, ಅಡಿಯಿನಾನೈ=ತಿರುವಡಿಗಳುಳ್ಳವನನ್ನು, ಪಡಿ=ಭೂಮಿಯನ್ನು, ಕಡನ್ದ=ಅಳೆದ, ತಾಳ್ ಆಳಱ್ಕು=ಕಾಲುಗಳುಳ್ಳವನಿಗೆ, ಆಳ್ ಆಯ್=ದಾಸನಾಗಿ, ಉಯ್ದಲ್=ಉಜ್ಜೀವನಗೊಂಡ, ವಿಣ್ಡಾನೈ=ನಿತ್ಯಸೂರಿಗಳುಳ್ಳವನನ್ನು, ತೆನ್ ಇಲಙ್ಗೈ=ಸುಂದರವಾದ ಲಂಕೆಯ, ಅರಕ್ಕರ್=ರಾಕ್ಷಸರ, ವೇನ್ದೈ=ರಾಜನನ್ನು, ವಿಲಙ್ಗು=ಪ್ರಾಣಿಗಳು\(ಕಾಡುಮೃಗಗಳು\), ಉಣ್ಣ=ತಿನ್ನುವಂತೆ, ವಲಮ್ ಕೈವಾಯ್=ಬಲಗೈಯಲ್ಲಿ, ಶರಙ್ಗಳ್ ಆಣ್ಡು=ಬಾಣಗಳನ್ನು ಪ್ರಯೋಗಿಸಿದವನೂ, ಪಣ್ಡು ಆಯ=ಪುರಾತನವಾದ\(ಶಾಶ್ವತವಾದ\), ವೇದಙ್ಗಳ್ ನಾನ್ಗುಮ್=ನಾಲ್ಕುವೇದಗಳನ್ನೂ, ಐನ್ದು ವೇಳ್ ವಿಹಳುಮ್=ಐದು ಯಜ್ಞಗಳನ್ನೂ, ಕೇಳ್ವಿಹಳೋಡು=ಸ್ಮೃತಿಗಳೊಡನೆ,



೬೨

ಅಙ್ಗಮ್ ಆಱುಮ್=ಆರು ವೇದಾಂಗಗಳನ್ನೂ, ಕಣ್ಡಾನೈ-ಕಾಣತಕ್ಕವನನ್ನು, ತೊಣ್ಡನೇನ್=ದಾಸನಾದ ನಾನು, ಕಡಿ=ಪರಿಮಳ ತುಂಬಿದ, ಪೊೞಿಲ್ ಶೂೞ್=ತೋಪುಗಳಿಂದ ಸುತ್ತುವರಿದಿರುವ, ಕಡನ್ ಮಲ್ಲೈ=ತಿರುಕಡನ್ ಮಲ್ಲೈ ಕ್ಷೇತ್ರದ, ತಲಶಯನತ್ತೇ=ತಲಶಯನನಲ್ಲಿಯೇ, ಕಣ್ಡುಕೊಣ್ಡೇನ್=ಕಂಡುಕೊಂಡೆನು.



ಭಕ್ತರಿಗೆ ಸ್ತುತಿಸಲ್ಪಡುವ ತಿರುವಡಿಗಳನ್ನುಳ್ಳವನನ್ನು, ಭೂಮಿಯನ್ನು ಅಳೆದಕಾಲುಗಳುಳ್ಳವನಿಗೆ ದಾಸರಾಗಿ ಉಜ್ಜೀವನಗೊಂಡ ನಿತ್ಯಸೂರಿಗಳುಳ್ಳವನನ್ನು, ಸುಂದರವಾದ ಲಂಕೆಯ ರಾಕ್ಷಸರ ರಾಜನನ್ನು ಕಾಡುಮೃಗಗಳು ತಿನ್ನುವಂತೆ ಬಲಗೈಯಲ್ಲಿ ಬಾಣಗಳನ್ನು ಪ್ರಯೋಗಿಸಿದವನನ್ನು, ಪುರಾತನವಾದ \(ಶಾಶ್ವತವಾದ\) ನಾಲ್ಕುವೇದಗಳಲ್ಲಿಯೂ, ಐದು ಯಜ್ಞಗಳಲ್ಲಿಯೂ, ಸ್ಮೃತಿಗಳಲ್ಲಿಯೂ, ಆರು ವೇದಾಂಗಗಳಲ್ಲಿಯೂ, ಕಾಣತಕ್ಕವನನ್ನು, ಪರಿಮಳ ತುಂಬಿದ ತೋಪುಗಳಿಂದ ಸುತ್ತುವರಿದ ಕಡನ್ ಮಲ್ಲೈಯಲ್ಲಿ ತಲಶಯನನಲ್ಲಿಯೇ ದಾಸನಾದ ಕಂಡುಕೊಂಡೆ.\(೯\)



ಭಕ್ತರಿಗೆ ಭಗವಂತನ ಪವಿತ್ರವಾದ ಪಾದಗಳೇ ಆಶ್ರಯ. ಅವುಗಳನ್ನು ಪಟ್ಟಾಗಿಹಿಡಿದು, ಪೂಜಿಸಿ,ಸ್ತುತಿಸಿ,ಸೇವೆ ಮಾಡಿ ಅವರು ಉಜ್ಜೀವನಗೊಂಡು ಪರಮಪದ ವಾಸಿಗಳಾಗುತ್ತಾರೆ.

ಭಗವಂತನ ಶತ್ರುಗಳಾಗಿ ಅವನನ್ನು ದ್ವೇಷಿಸುವ ದುಷ್ತರಿಗೆ ಅವನು ಕಾಲಮೃತ್ಯುವೇ ಅವನು. ಕಡುದುಷ್ಟನಾದ ಲಂಕಾಧೀಶ್ವರನಾದ ರಾವಣನ ದೇಹವನ್ನು ಕಾಡುಮೃಗಗಳು ಕಿತ್ತುತಿನ್ನುವಂತೆ ಮಾಡಿದ ಸಮರ್ಥನು ಅವನೇ. ಸುಂದರವಾದ ಲಂಕೆಯನ್ನೂ ಅಲ್ಲಿ ನೆಲಸಿದ್ದ ರಾಕ್ಷಸರನ್ನೂ ನಾಶಮಾಡಿದನು. ಅಲ್ಲದೆ ರಾಕ್ಷಸ ಕುಲವನ್ನೇ ನಿರ್ಮೂಲಗೊಳಿಸಿದ ಸ್ವಾಮಿ ಅವನು.



ವೇದಗಳಿಗೂ, ಯಜ್ಞಗಳಿಗೂ, ಸ್ಮೃತಿಗಳಿಗೂ, ವೇದಾಂಗಗಳಿಗೂ ಮೂಲವಸ್ತು ಭಗವಂತನೇ. ಅವನ ಕೀರ್ತಿಯನ್ನು ಅವೆಲ್ಲವೂ ವಿವರಿಸಿ ಹೇಳುತ್ತವೆ.

“ಅರ್ಚಾವತಾರಿಯಾದ ತಲಶಯನನಲ್ಲಿಯೇ, ಕಡನ್ ಮಲ್ಲೈಯಲ್ಲಿ, ಸಕಲ ಸದ್ಗುಣಸಂಪೂರ್ಣನಾದ ಸಮರ್ಥನಾದ ಆ ಭಗವಂತನನ್ನು ನಾನು ಕಂಡುಕೊಂಡೆ”ಎನ್ನುತ್ತಾರೆ ಆೞ್ವಾರರು.



೧೦.ಪಡನಾಹತ್ತಣೈಕ್ಕಿಡನ್ದನ್ಱವುಣರ್ ಕ್ಕೋನೈ

ಪಡವೆಹುಣ್ಡು ಮರುದಿಡೈ ಪೋಯ್ ಪ್ಪೞನವೇಲಿ

ತಡಮಾರ್ ನ್ದ ಕಡನ್ ಮಲ್ಲೈತ್ತಲಶಯನತ್ತು

ತ್ತಾಮರೈಕ್ಕಣ್ ತುಯಿಲಮರ್ ನ್ದ ತಲೈವರ್ ತಮ್ಮೈ

ಕಡಮಾರುಮ್ ಕರುಙ್ಗಳಿಱುವಲ್ಲಾನ್ ವೆಲ್ ಪೋರ್

ಕ್ಕಲಿಕನ್ಱಿ ಯೊಲಿಶೆಯ್ದ ವಿನ್ಬಪ್ಪಾಡಲ್

ತಿಡಮಾಹವಿವೈಯೈನ್ದುಮೈನ್ದುಮ್ ವಲ್ಲಾರ್

ತೀವಿನೈಯೈ ಮುದಲರಿಯ ವಲ್ಲಾರ್ ತಾಮೇ



೬೩

ಪಡಮ್=ಹೆಡೆಗಳುಳ್ಳ,ನಾಹಮ್-ಶೇಷನ, ಅಣೈ=ಹಾಸುಗೆಯಲ್ಲಿ, ಕಿಡನ್ದು=ಪವಡಿಸಿರುವನನ್ನು, ಅನ್ಱು=ಅಂದು, ಅವುಣರ್=ರಾಕ್ಷಸರ, ಕೋನೈ=ರಾಜನನ್ನು, ಪಡ=ನಾಶವಾಗುವಂತೆ, ವೆರುಣ್ಡು=ಸೀಳಿದವನನ್ನು, ಮರುದು=ಮತ್ತಿಮರಗಳ, ಇಡೈ=ನಡುವೆ, ಪೋಯ್=ಹೋದವನನ್ನು, ಪೞನಮ್=ಗದ್ದೆಗಳನ್ನು, ಮೇವಿ=ಹೊಂದಿಕೊಂಡು, ತಡಮ್=ತಟಾಕಗಳಿಂದ, ಆರ್ ನ್ದ=ತುಂಬಿರುವ, ಕಡನ್ ಮಲ್ಲೈ=ಕಡನ್ ಮಲ್ಲೈಯಲ್ಲಿ, ತಲಶಯನತ್ತು=ತಲಶಯನನಾಗಿ, ತಾಮರೈಕಣ್=ತಾವರೆಯಂತೆ ಇರುವ ಕಣ್ಣುಗಳಿಂದ, ತುಯಿಲ್ ಅಮರ್ ನ್ದ=ನಿದ್ರಿಸುತ್ತಿರುವ, ತಲೈವರ್ ತಮ್ಮೈ=ಸ್ವಾಮಿಯನ್ನು ಕುರಿತು, ಕಡಮ್= ಮದದಿಂದ, ಆರುಮ್=ತುಂಬಿರುವ, ಕರುಕಳಿಱು=ಕರಿಯ ಆನೆಗಳನ್ನು, ವಲ್ಲಾನೈ=ನಡಸಬಲ್ಲವನೂ, ಪೋರ್ವೆಲ್=ಯುದ್ಧದಲ್ಲಿ ಜಯಶೀಲನೂ, ಕಲಿಕನ್ಱಿ=ಕಲಿಧ್ವಂಸಿಯೂ ಆದವನು, ಒಲಿಶೆಯ್ದ=ಹಾಡಿದ, ಇನ್ಬಮ್=ಭಕ್ತಿಯನ್ನು ಹೆಚ್ಚಿಸುವ, ಪಾಡಲ್=ಪಾಶುರಗಳನ್ನು, ಇವೈ=ಇವುಗಳು, ಐನ್ದುಮ್ ಐನ್ದುಮ್=ಹತ್ತನ್ನೂ, ತಿಡಮಾಹ=ದೃಢವಾಗಿ, ವಲ್ಲಾರ್=ಬಲ್ಲವರು, ತೀವಿನೈಯೈ=ಕೆಟ್ಟಕೆಲಸಗಳನ್ನು, ಮುದಲ್ ಅರಿಯವಲ್ಲಾರ್ ತಾಮೇ=ಸಮೂಲವಾಗಿ ಕತ್ತರಿಸಬಲ್ಲವರಾಗುತ್ತಾರೆ.



ಹೆಡೆಗಳುಳ್ಳ ಶೇಷನ ಹಾಸುಗೆಯಲ್ಲಿ ಪವಡಿಸಿರುವವನನ್ನು, ಅಂದು ರಾಕ್ಷಸರ ರಾಜನನ್ನು ಸೀಳಿನಾಶ ಪಡಿಸಿದವನನ್ನು, ಮತ್ತಿಮರಗಳ ನಡೇಉವೆ ನಡೆದವನನ್ನು, ಗದ್ದೆಗಳನ್ನು ಹೊಂದಿಕೊಂಡಿರುವ ತಟಾಕಗಳಿಂದ ತುಂಬಿರುವ ಕಡನ್ ಮಲ್ಲೈಯಲ್ಲಿ ತಲಶಯನನಾಗಿ ತಾವರೆಯಂತೆ ಇರುವ ಕಣ್ಣುಗಳಿಂದ ನಿದ್ರಿಸುತ್ತಿರುವ ಸ್ವಾಮಿಯನ್ನು ಕುರಿತು ಮದದಿಂದ ತುಂಬಿರುವ ಕರಿಯ ಆನೆಗಳನ್ನು ನಡಸಬಲ್ಲವನೂ, ಯುದ್ಧದಲ್ಲಿಜಯಗಳಿಸುವವನೂ, ಕಲಿಧ್ವಂಸಿಯೂ ಆದವನು ಹಾಡಿದ ಭಕ್ತಿಯನ್ನು ಹೆಚ್ಚಿಸುವ ಈ ಹತ್ತುಪಾಶುರಗಳನ್ನೂ ದೃಢವಾಗಿ ಬಲ್ಲವರು ಪಾಪವೆಂಬುದನ್ನು ಸಮೂಲವಾಗಿ ಕತ್ತರಿಸಬಲ್ಲವರಾಗುತ್ತಾರೆ. \(೧೦\)



ಯಾರು ಶ್ರೀಮನ್ನಾರಾಯಣನೆಂಬ ಸರ್ವೇಶ್ವರನೆನಿಸಿಕೊಂಡು ಹಾಲ್ಗಡಲಲ್ಲಿಅ ಆದಿಶೇಷನನ್ನೇ ಹಾಸುಗೆಯನ್ನಾಗಿ ಮಾಡಿಕೊಂಡು ಪವಡಿಸಿರುತ್ತಾನೋ ಯಾರು ಉಗ್ರನರಹರಿಯಾಗಿ ದುಷ್ಟನೂ ಹರಿದ್ವೇಷಿಯೂ ಆದ ಹಿರಣ್ಯಕಶಿಪುವನ್ನು ಸೀಳಿ ಸಂಹರಿಸಿದನೋ, ಯಾರು ಗೋಪಾಲಬಾಲನಾಗಿ ಪುಷ್ಟವಾಗಿ ಬೆಳೆದಿದ್ದ ಎರಡು ಮತ್ತೀಮರಗಳ ನಡುವೆ ನುಗ್ಗಿ, ಅದೊಂದು ವಿನೋದವೋ ಎಂಬಂತೆ ಅವುಗಳನ್ನು ಮುರಿದುಹಾಕಿದನೋ, ಆ ಭಗವಂತನೇ ಈಗ ಜಲಾಶಯಗಳಿಂದಲೂ ಗದ್ದೆಗಳಿಂದಲೂ ತುಂಬಿ ಸುತ್ತಿವರಿದಿರುವ ಕಡನ್ ಮಲ್ಲೈ ಎಂಬ ಪವಿತ್ರಕ್ಷೇತ್ರದಲ್ಲಿ ತಾವರೆಯ್ಂತೆ ಆಕರ್ಷಕ ಸುಂದರವಾದ ಕಣ್ಣುಗಳನ್ನು ಮುಚ್ಚಿ ನಿದ್ರಿಸುವ ತಲಶಯನ ಸ್ವಾಮಿಯಾಗಿ ಭಕ್ತರ ಉದ್ಧಾರಕ್ಕಾಗಿಯೇ ನೆಲಸಿದ್ದಾನೆ. ಕಾರುಣ್ಯನಿಧಿಯಾಗಿ, ಆಶ್ರಿತರಕ್ಷಕನಾಗಿ ಇರುವ ಆ ಸ್ವಾಮಿಯನ್ನು ಕುರಿತು ಭಕ್ತಿಪೂರ್ಣವಾದ ಹತ್ತು ಪಾಶುರಗಳನ್ನು ಬರೆದವರು ತಿರುಮಂಗೈ ಆೞ್ವಾರರು.



೬೪

ಆನೆಗಳ ಸೇನೆಯನ್ನು ನಡಸುವವರೂ, ಯುದ್ಧದಲ್ಲಿ ಯಾವಾಗಲೂ ಜಯವನ್ನೇ ಗಳಿಸುವವರೂ, ಕಲಿದೋಷಗಳನ್ನೆಲ್ಲ ನೀಗಿಸುವವರೂ ಪರಮಭಕ್ತರೂ ಆದವರು ಆ ಆೞ್ವಾರರು. ಅವರು ರಚಿಸಿ ಹಾಡಿರುವ ಈ ಹತ್ತುಪಾಶುರಗಳನ್ನು ಅರ್ಥಪೂರ್ಣವಾಗಿ ಓದಿ ಅರಿತವರಿಗೆ ಪಾಪಗಳು ಅಂಟುವುದಿಲ್ಲ. ಅವರು ಪಾಪಗಳನ್ನು ಬೇರುಸಹಿತ ನಾಶಮಾಡಬಲ್ಲವರಾಗುತ್ತಾರೆ. ಎಂದರೆ, ಅವರು ಪರಿಶುದ್ಧರಾಗಿ ಅನನ್ಯಭಕ್ತರಾಗಿ, ಭಗವಂತ ತಿರುವಡಿಗಳ ನಿತ್ಯಸೇವಕರಾಗುತ್ತಾರೆ. ಇದು ಈ ತಿರುಮೊೞಿಯ ಫಲಶ್ರುತಿ.



ಅಡಿಯ ನಡೆ: ಪಾರಾಯದು, ಪೂಣ್ಡು, ಉಡಮ್ಬು, ಪೇಯ್, ಪಾಯ್, ಕಿಡನ್ದ, ಪೇಣಾ, ಪೆಣ್, ತೊಣ್ಡು, ಪಡಮ್, \(ನಣ್ಣಾದ\)



೬೫

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಎರಡನೆಯ ದಶಕ ಆರನೆಯ ತಿರುಮೊೞಿ

ನಣ್ಣಾದ ವಾಳವುಣರ್



೧.ನಣ್ಣಾದ ವಾಳವುಣರಿಡೈಪ್ಪುಕ್ಕೂ, ವಾನವರೈ

ಪ್ಪೆಣ್ಣಾಹಿ ಯಮುದೂಟ್ಟುಮ್ ಪೆರುಮಾನಾರ್, ಮರುವಿನಿಯ

ತಣ್ಣಾರ್ ನ್ದ ಕಡನ್ ಮಲ್ಲೈತ್ತಲಶಯನತ್ತುಱೈವಾರೈ

ಎಣ್ಣಾದೇಯಿರುಪ್ಪಾರೈಯಿಱೈಪ್ಪೊೞುದುಮೆಣೋಮೇ



ನಣ್ಣಾದ=ನೆಚ್ಚದೆ ಇರುವ, ವಾಳ್ ಅವುಣರ್=ಕತ್ತಿಯನ್ನು ಹಿಡಿದ ರಾಕ್ಷಸರ, ಇಡೈ=ನಡುವೆ, ಪುಕ್ಕೂ=ನುಗ್ಗಿ, ವಾನವರೈ=ದೇವತೆಗಳಿಗೆ ಮಾತ್ರವೇ, ಪೆಣ್ ಆಹಿ=ಹೆಣ್ಣುಆಗಿ, ಅಮುದು ಊಟ್ಟುಮ್=ಅಮೃತಪಾನ ಮಾಡಿಸಿದ, ಪೆರುಮಾನಾರ್=ಸ್ವಾಮಿಯೇ, ಮರುವು=ಸುವಾಸನೆಯಿಂದ, ಇನಿಯ=ಇನಿದಾದ, ತಣ್=ತಂಪು, ಆರ್ ನ್ದ=ತುಂಬಿರುವ, ಕಡನ್ ಮಲ್ಲೈ=ಕಡನ್ ಮಲ್ಲೈಯಲ್ಲಿ, ತಲಶಯನತ್ತು=ತಲಶಯನನಾಗಿ,, ಉಱೈವಾರೈ=ನೆಲಸಿರುವವನನ್ನು, ಎಣ್ಣಾದೇ=ಎಣಿಸದೆ, ಇರುಪ್ಪಾರೈ=ಇರುವವನನ್ನು, ಇಱೈಪೊೞುದುಮ್=ರಾತ್ರಿಯ ಹೊತ್ತೂ ಸಹ, \(ಹಗಲೂ ರಾತ್ರಿಯೂ\) ಎಣ್ಣೋಮೇ= ಲೆಕ್ಕಿಸುವುದಿಲ್ಲ\(ನೆನೆಯುವುದೂ ಇಲ್ಲ\)



ನಾವು ಹೆಣ್ಣಾಗಿ ನೆಚ್ಚದೆ ಇರುವ ಕ್ರೂರ ರಾಕ್ಷಸರ ನಡುವೆ ನುಗ್ಗಿ, ದೇವತೆಗಳಿಗೆ ಮಾತ್ರವೇ ಅಮೃತಪಾನ ಪಾಡಿಸಿದ ಸ್ವಾಮಿಯೇ, ಪರಿಮಳದಿಂದ ಇನಿದಾದ ತಂಪುತುಂಬಿದ ಕಡನ್ ಮಲ್ಲೈಯಲ್ಲಿ ತಲಶಯನನಾಗಿ ನೆಲಸಿರುವವನನ್ನು ಸ್ಮರಿಸದೆ ಇರುವವರನ್ನು ನಾವು ಯಾವ ಕಾಲದಲ್ಲೂ ಲೆಕ್ಕಿಸುವುದಿಲ್ಲ.\(೧\)



ಭಗವಂತನನ್ನು ನೆಚ್ಚದೆ, ಆಶ್ರಯಿಸದೆ, ಅವನಿಗೆ ಪ್ರತಿಕೂಲಿಗಳಾಗಿ ಎಲ್ಲಕಾಲದಲ್ಲೂ ವರ್ತಿಸುತ್ತಿದ್ದವರು ರಾಕ್ಷಸರು. ಅವರುದೇವತೆಗಳ ಕಡುಶತ್ರುಗಳು. ಒಂದು ಸಲ ಭಗವಂತನು ಅವರನ್ನೂ ದೇವತೆಗಳನ್ನೂ ಒಟ್ಟುಗೂಡಿಸಿ ಅವರಿಂದ ಸಮುದ್ರಮಥನ ಮಾಡಿಸಿದನು. ಅಲ್ಲಿ ಮೂಡಿಬಂತು ಅಮೃತ. ಅದನ್ನು ದೇವತೆಗಳಿಗೆ ಮಾತ್ರವೇ ಉಣಿಸಿ ಅವರನ್ನು ಅಮರರನ್ನಾಗಿಸಬೇಕೆಂಬುದು ಭಗವಂಟನ ಉದ್ದೇಶ. ತನ್ನ ಉದ್ದೇಶವನ್ನು ಸಾಧಿಸುವುದಕ್ಕಾಗಿ ಭಗವಂತನು ಮೋಹಿನಿಯರೂಪವನ್ನು ತಳೆದು ಕಾಮುಕರಾದ ರಾಕ್ಷಸರ ನಡುವೆ ನಿಂತು, ಅವರು ನೋಡುತ್ತಿರುವ ಹಾಗೆಯೇ ಅಮೃತವನ್ನು ದೇವತೆಗಳಿಗೆ ಮಾತ್ರವೇ ಉಣಿಸಿದ ಸಮರ್ಥನು. ಆ ಸ್ವಾಮಿಯೀಗ ಭಕ್ತರ ಉದ್ಧಾರಕ್ಕಾಗಿ ಪರಿಮಳದಿಂದ ತುಂಬಿದ ಹಿತವಾದ, ತಂಪಾದ ಕಡನ್ ಮಲ್ಲೈಕ್ಷೇತ್ರದಲ್ಲಿ ತಲಶಯನನಾಗಿ ನೆಲಸಿದ್ದಾನೆ.



ಆ ಪವಿತ್ರಕ್ಷೇತ್ರದಲ್ಲಿ ವಾಸಮಾಡುತ್ತಲಾಗಲಿ, ಅಲ್ಲಿಗೆ ಯಾತ್ರಾರ್ಥಿಗಳಾಗಿ ಬಂದಾಗಲಿ, ತಲಶಯನಸ್ವಾಮಿಗೆ ತಲೆಬಾಗಿಸದೆ, ಸ್ಮರಿಸದೆ, ಭಕ್ತಿಮಾದದೆ ಇರುವವರು

೬೬



ರಾಕ್ಷಸರಿಗೆ ಸರಿಸಮನಾದಂತೆಯೇ\! ಭಗವಂತನನ್ನು ಸ್ಮರಿಸದವರು ಅಧಮಾಧರು. ಅವರನ್ನು ಮನುಷ್ಯರೆಂದೇ ಗಣಿಸಬಾರದು. ಅವರು ನರಪಶುಗಳೇ\! ಅಂಥವರು ರಾತ್ರಿಯಾಗಲಿ, ಹಗಲಾಗಲಿ, ಯಾವ ಹೊತ್ತಿನಲ್ಲೇ ಆಗಲಿ ನೆನೆಯತಕ್ಕವರಲ್ಲ. “ನಾವು”ಎಂದರೆ ಭಗವದ್ಭಕ್ತಿಯುಳ್ಳವರು ಅವರನ್ನು ಮನುಷ್ಯರಲ್ಲಿ ಲೆಕ್ಕಿಸುವುದಿಲ್ಲ. ದೇವರನ್ನು ನೆಚ್ಚಿ, ಆಶ್ರಯಿಸಿ, ಅವನ ಸೇವೆಯಲ್ಲಿಯೇ ಕಾಲ ಕಳೆಯುವವರು ನಮಗೆ ಆದರಣೀಯರು. ಅವರನ್ನು ನಾವು ಯಾವಾಗಲೂ ಸ್ಮರಿಸುತ್ತಾ, ಅವರ ನಡೆನುಡಿಗಳನ್ನು ಅನುಕರಿಸುತ್ತಾ, ಅವರಂತೆಯೇ ನಾವೂ ಉಜ್ಜೀವನಗೊಳ್ಳಬೇಕು-ಹೀಗೆ ಎನ್ನುತ್ತಾರೆ ಆೞ್ವಾರರು.



೨.ಪಾರ್ವಣ್ಣ ಮಡಮಙ್ಗೈ ಪನಿನನ್ಮಾ ಮಲರ್ ಕ್ಕಿೞತ್ತಿ

ನೀರ್ವಣ್ಣನ್ ಮಾರ್ವಹತ್ತಿ ಲಿರುಕ್ಕೈಯೈ ಮುನ್ ನಿನೈನ್ದವನೂರ್

ಕಾರ್ವಣ್ಣ ಮುದುಮುನ್ನೀರ್ ಕ್ಕಡನ್ ಮಲ್ಲೈತ್ತಲಶಯನಮ್

ಆರೆಣ್ಣುಮ್ ನೆಂಜುಡೈಯಾರವರೆಮ್ಮೈಯಾಳ್ವಾರೇ



ವಣ್ಣಮ್=ಸೊಬಗು ಮತ್ತು ಸಹಜ ಗುಣವೂ, ಮಡಮ್=ಸರಳತೆಯೂ ಉಳ್ಳ, ಪಾರ್ ಮಙ್ಗೈ=ಭೂದೇವಿಯೂ, ಪನಿ=ತಂಪಾದ, ನಲ್=ಶ್ರೇಷ್ಠವಾದ, ಮಾಮಲರ್=ಸುಂದರವಾದ ತಾವರೆಹೂವಿನಲ್ಲಿ, ಕಿೞತ್ತಿ-ಹುಟ್ಟಿದ ಶ್ರೀದೇವಿಯೂ, ನೀರ್ವಣ್ಣಮ್=ಕಡಲಿನ ಬಣ್ಣದವನ, ಮಾರ್ವು ಅಹತ್ತಿಲ್= ಎದೆಯೆಂಬ ಮನೆಯಲ್ಲಿ, ಇರುಕ್ಕೈಯೈ=ಇರುವ ರೀತಿಯನ್ನು, ಮುನ್=ಮೊದಲಲ್ಲಿ, ನಿನೈನ್ದು=ಸ್ಮರಿಸಿಕೊಂಡು, ಅವನ್ ಊರ್=ಆ ಸ್ವಾಮಿ ನೆಲಸಿರುವ ಊರಾದ, ಕಾರ್ವಣ್ಣಮ್=ಕಾರ್ಮುಗಿಲಿನ ಬಣ್ಣದ ಕಡಲಿನ, ಮುದುಮುನ್ನೀರ್=ದಡದಲ್ಲಿರುವ, ಕಡನ್ ಮಲ್ಲೈ=ಕಡನ್ ಮಲ್ಲೈಯಲ್ಲಿ, ತಲಶಯನತ್ತು=ತಲಶಯನವೆಂಬ ಪವಿತ್ರ ಕ್ಷೇತ್ರವನ್ನು, ಆರ್=-ಯಾರು, ಎಣ್ಣುಮ್=ಚಿಂತಿಸುವ, ನೆಂಜು=ಮನಸ್ಸನ್ನು, ಉಡೈಯಾರ್=ಉಳ್ಳವರೋ, ಅವರ್=ಅವರೆ, ಎಮ್ಮೈ=ನಮ್ಮನ್ನು, ಆಳ್ವಾರೇ=ಆಳುವವರು.



ಸೊಬಗು ಮತ್ತು ಸಹಜ ಗುಣವನ್ನೂ ಸರಳತೆಯನ್ನೂ ಉಳ್ಳ ಭೂದೇವಿಯನ್ನು ತಂಪಾದ ಶ್ರೇಷ್ಠವಾದ ಸುಂದರವಾದ ತಾವರೆಹೂವಿನಲ್ಲಿ ಹುಟ್ಟಿದ ಶ್ರೀದೇವಿಯೂ ಕಡಲಿನ ಬಣ್ಣದವನ ಎದೆಯೆಂಬ ಮನೆಯಲ್ಲಿ ವಾಸಿಸುವ ರೀತಿಯನ್ನು ಮೊದಲಲ್ಲಿ ಸ್ಮರಿಸಿಕೊಂಡು, ಆ ಸ್ವಾಮಿಯು ನೆಲಸಿರುವ ಊರಾದ ಕಾರ್ಮುಗಿಲಿನ ಬಣ್ಣದ ಕಡಲಿನ ಕರೆಯಲ್ಲಿರುವ ಕಡನ್ ಮಲ್ಲೈಯ ತಲಶಯನನೆಂಬ ಪವಿತ್ರಕ್ಷೇತ್ರವನ್ನು ಯಾರು ಚಿಂತಿಸುವ ಮನಸ್ಸನ್ನುಳ್ಳವರೋ ಅವರೇ ನಮ್ಮನ್ನು ಆಳುವವರು.\(೨\)



ನ್ಮನುಷ್ಯನ ಆತ್ಮೋದ್ಧಾರ ಹೇಗಾಗಬೇಕು? ಭಗವಂತನನ್ನು ನೆಚ್ಚದೆ ಇರುವವರನ್ನು ಅನುಸರಿಸುವುದರಿಂದಲೇ? ಅಥವಾ ಅವನನ್ನು ಅನನ್ಯಶರಣ್ಯನೆಂದು ಆಶ್ರಯಿಸಿ ಭಕ್ತಿ ಮಾಡುವವರನ್ನು ಅನುಸರಿಸುವುದರಿಂದಲೇ?



ಆೞ್ವಾರರು ಹೇಳುತ್ತಾರೆ: ಯಾರು ಪವಿತ್ರಕ್ಷೇತ್ರಗಳಲ್ಲಿ ಅರ್ಚಾಮೂರ್ತಿಯಾಗಿರುವ ಭಗವಂತನನ್ನು ನೆಚ್ಚದೆ, ಆಶ್ರಯಿಸದೆ, ಭಕ್ತಿಮಾಡದೆ ಇರುವವರೋ, ಅವರು



೬೭

ಮನುಷ್ಯರಾಗಿ ಹುಟ್ಟಿದ್ದರೂ ಕೀಳು ಮೃಗದಂತೆಯೇ. ಅಂಥವರನ್ನು ಸ್ಮರಿಸಲೂ ಬಾರದು. ಆದರೆ, ಯಾರು ಭಗವಂತನ ವಕ್ಷದಲ್ಲಿ ನಿತ್ಯವಾಸ ಮಾಡುತ್ತಿರುವ ಶ್ರೋದೇವಿ, ಭೂದೇವಿಗಳಿಗೆ ಮೊದಲು ನಮಸ್ಕರಿಸಿ, ಅವರ ಕೃಪೆಯನ್ನು ಕೋರುತ್ತಾರೋ, ಅನಂತರ ಕಾರ್ಮುಗಿಲಿನ ಬಣ್ಣದ ಕಡಲ್ಕರೆಯಲ್ಲಿರುವ ದಿವ್ಯಕ್ಷೇತ್ರವಾದ ಕಡನ್ ಮಲ್ಲೈಯಲ್ಲಿ ತಲಶಯನನಾಗಿ ನೆಲಸಿರುವ ಭಗವಂತನನ್ನು ಸ್ಮರಿಸಿಕೊಳ್ಳುತ್ತಾರೋ ಅವರೇ ನಮಗೆ ತಕ್ಕ ಮಾರ್ಗದರ್ಶಕರು. ಅವರೇ ನಮಗೆ ಗುರು ಮತ್ತು ಆತ್ಮೋದ್ಧಾರಕರು. ಮನಸಾರ ಅವರ ಸೇವೆಮಾಡಿ, ಅವರ ಮಾರ್ಗವನ್ನು ಅನುಸರಿಸಿ, ಅವರ ಮೂಲಕ ಭಗವಂತನ ಕೃಪೆಗೆ ಪಾತ್ರರಾಗಬೇಕು.



ಭಗವಂತನ ಕೃಪಾಕಟಾಕ್ಷಕ್ಕೆ ಒಳಗಾಗುವುದಕ್ಕೆ ಸುಲಭೋಪಾಯವೆಂದರೆ, ಭಗವಂತನ ನಿತ್ಯಾನುಪಾಯಿನಿಯಾಗಿರುವ ಶ್ರೀ\(ಭೂ\)ದೇವಿಯನ್ನು ಮೊದಲು ಆಶ್ರಯಿಸಿ, ಒಲಿಸಿಕೊಳ್ಳುವುದು, ಮತ್ತು ಭಕ್ತರ ಸೇವೆ ಮಾಡುವುದು-ಎಂದು ಹೇಳಿದಂತೆಯೇ.



೩.ಏನತ್ತಿನುರುವಾಹಿ ನಿಲಮಙ್ಗೈಯೆೞಿಲ್ ಕೊಣ್ಡಾನ್

ವಾನತ್ತಿಲವರ್ ಮುಱೈಯಾಲ್ ಮಹಿೞ್ ನ್ದೇತ್ತಿವಲಙ್ಗೊಳ್ಳ

ಕಾನತ್ತಿನ್ ಕಡನ್ ಮಲ್ಲೈತ್ತಲಶಯನತ್ತುಱೈಹಿನ್ಱ

ಞಾನತ್ತಿನೊಳೀಯುರುವೈ ನಿನೈವಾರೆನ್ ನಾಯಕರೇ



ಏನತ್ತಿನ್=ವರಾಹನ, ಉರು ಆಹಿ=ರೂಪತಳೆದು, ನಿಲಮ್ ಮಙ್ಗೈ=ಭೂದೇವಿಯನ್ನು, ಎೞಿಲ್=ಸೊಬಗಿನೊಡನೆ, ಕೊಣ್ಡಾನ್=ಉದ್ಧರಿಸಿದವನನ್ನು, ವಾನತ್ತಿಲ್=ಸ್ವರ್ಗದಲ್ಲಿ, ಅವರ್=ವಾಸಿಸುವವರು, ಮುಱೈಯಾಲ್=ಕ್ರಮವರಿತು, ಮಹಿೞ್ ನ್ದು=ಹರ್ಷದಿಂದ,ಏತ್ತಿ= ಸ್ತುತಿಸಿ, ವಲಙ್ಗೊಳ್ಳ-ಪ್ರದಕ್ಷಿಣೆ ಮಾಡುವಂಥ, ಕಾನತ್ತಿನ್=ಕಾಡಿನ ನಡುವಣ, ಕಡನ್ ಮಲ್ಲೈ=ಕಡನ್ ಮಲ್ಲೈಯಲ್ಲಿ, ತಲಶಯನತ್ತು=ತಲಶಯನನಾಗಿ, ಉಱೈಹಿನ್ಱ=ನೆಲಸಿರುವ, ಞಾನತ್ತಿನ್=ಜ್ಞಾನದ, ಒಳಿ=ಪ್ರಕಾಶವಾಗಿ, ಉರುವೈ=ರೂಪತಳೆದವನನ್ನು, ನಿನೈವಾರ್=ಸ್ಮರಿಸುವವರು, ಎನ್=ನನ್ನ, ನಾಯಕರೇ=ನಾಯಕರು.



ವರಾಹನ ರೂಪವನ್ನು ತಳೆದುಭೂದೇವಿಯನ್ನು ಸೊಬಗಿನೊಡನೆ ಉದ್ಧರಿಸಿದವನನ್ನು ಸ್ವರ್ಗವಾಸಿಗಳು ಹರ್ಷದಿಂದ ಕ್ರಮವಾಗಿ ಸ್ತುತಿಸಿ ಪ್ರದಕ್ಷಿಣೆ ಮಾಡುವಂಥ ಕಾಡಿನ ನಡುವಣ ಕಡನ್ ಮಲ್ಲೈಯಲ್ಲಿ ತಲಶಯನನಾಗಿ ನೆಲಸಿರುವ ಜ್ಞಾನದಜ್ಯೋತಿಯ ರೂಪತಳೆದವನನ್ನು ಸ್ಮರಿಸುವವರೇ ನನ್ನ ನಾಯಕರು.\(೩\)



ಆೞ್ವಾರರು ವಿಷಯವನ್ನು ಮುಂದುವರಿಸುತ್ತಾರೆ: ಯಾರು ಆದಿವರಾಹನಾಗಿ ಅವತರಿಸಿ, ಭೂದೇವಿಯನ್ನು ದುಷ್ಟರಾಕ್ಷಸನಾದ ಹಿರಣ್ಯಾಕ್ಷನ ಹಿಡಿತದಿಂದ ಬಿಡಿಸಿ, ಉದ್ಧರಿಸಿದನೋ ಯಾರನ್ನು ದೇವತೆಗಳೆಲ್ಲರೂ ತಮ್ಮತಮ್ಮ ಅಂತಸ್ತನ್ನರಿತು ಕ್ರಮವಾಗಿ ಬಂದು ಸ್ವಾಮಿಯನ್ನು ಬಲವಂದು, ಸ್ತುತಿಸಿ ನುತಿಸುವರೋ, ಯಾರು ಕಾಡಿನ ನಡುವೆ ಇರುವ ಕಡನ್ ಮಲ್ಲೈ ಕ್ಷೇತ್ರದಲ್ಲಿ, ಭಕ್ತರ ಉದ್ಧಾರಕ್ಕಾಗಿಯೇ ತಲಶಯನನೆಂಬ ಜ್ಞಾನಜ್ಯೋತಿಯಾಗಿ ನೆಲಸಿರುವನೋ ಅವನನ್ನು ನಂಬಿ, ಅನನ್ಯವಾಗಿ ಚಿಂತಿಸುತ್ತಿರುವವರೇ ನನಗೆ ನಾಯಕರು. ಅವರಿಗೆ ಪಾದಸೇವಕನು ನಾನು.



ಭಕ್ತರ ದಾಸನೂ ಭಗವಂತನ ದಾಸನೇ- ಎಂಬುದು ತತ್ತ್ವ.



೬೮

೪.ವಿಣ್ಡಾರೈ ವೆನ್ಱಾವಿ ವಿಲಙ್ಗುಣ್ಡ ಮೆಲ್ಲಿಯಲಾರ್

ಕೊಣ್ಡಾಡು ಮಲ್ಲಕಲಮೞಲೇಱ ವೆಂಜಮತ್ತು

ಕ್ಕಣ್ಡಾರೈ, ಕಡನ್ ಮಲ್ಲೈತ್ತಲಶಯನತ್ತುಱೈವಾರೈ

ಕೊಣ್ಡಾಡುಮ್ ನೆಂಜುಡೈಯಾರವರೆಙ್ಗಳ್ ಕುಲದೆಯ್ವಮೇ



ವಿಣ್ಡಾರೈ=ಶತ್ರುಗಳನ್ನು, ವೆನ್ಱು=ಜಯಿಸಿ, ಆವಿ=ಅವರ ಪ್ರಾಣಗಳನ್ನು, ವಿಲಙ್ಗು=ಕಾಡುಮೃಗಗಳು, ಉಣ್ಣ=ತಿನ್ನುವಂತೆಯೂ, ಮೆಲ್ ಇಯಲಾರ್=ಮೃದು, ಸಾಧು ಸ್ವಭಾವದವರು, ಕೊಣ್ಡಾಡುಮ್=ಕೊಂಡಾಡುವಂತೆಯೂ, ಅಲ್ ಅಹಲಮ್=ಕತ್ತಲೆಲ್ಲವೂ, ಅೞಲ್ ಏಱ=ಹೊತ್ತಿಕೊಂಡು ಉರಿಯುವ ಬೆಂಕಿಯಂತೆ, ವೆಮ್=ಕ್ರೂರವಾದ, ಶಮತ್ತು=ಯುದ್ಧವನ್ನು,ಕಣ್ಡಾರೈ-ನಡಸಿ ನೋಡಿದವನನ್ನು, ಕಡನ್ ಮಲ್ಲೈ=ಕಡನ್ ಮಲ್ಲೈಯಲ್ಲಿ, ತಲಶಯನತ್ತು=ತಲಶಯನನಾಗಿ, ಉಱೈವಾರೈ=ನೆಲಸಿರುವವನನ್ನು, ಕೊಣ್ಡಾಡುಮ್=ಕೊಂಡಾಡುವ, ನೆಂಜಮ್ ಉಡೈಯಾರ್=ಮನಸ್ಸುಳ್ಳವರು, ಅವರ್=ಅವರು, ಎಙ್ಗಳ್-ನಮ್ಮ, ಕುಲದೆಯ್ವಮೇ-ಕುಲದೈವವೇ ಆಗುವರು.



ಶತ್ರುಗಳನ್ನು ಜಯಿಸಿ, ಅವರ ಪ್ರಾಣಗಳನ್ನು ಕಾಡುಮೃಗಗಳು ಉಣ್ಣುವಂತೆ ಮಾಡಿದವನನ್ನು ಸಾಧುಸ್ವಭಾವದವರು ಕೊಂಡಾಡುವಂತೆ ಮಾಡಿದವನನ್ನು, ಕತ್ತಲೆಯೆಲ್ಲವೂ ಹೊತ್ತಿಕೊಂಡು ಉರಿಯುವ ಬೆಂಕಿಯಂತೆ ಕ್ರೂರವದ ಯುದ್ಧವನ್ನು ನಡಸಿನೋಡಿದವನನ್ನು, ಕಡನ್ ಮಲ್ಲೈಯಲ್ಲಿ ತಲಶಯನನಾಗಿ ನೆಲಸಿರುವವನನ್ನು, ಕೊಂಡಾಡುವವರೇ ನಮ್ಮ ಕುಲದೈವ.\(೪\)



“ಕುಲದೈವ”ಎಂದರೆ, ಮಾನವಕುಲಕ್ಕೇ ಆರಾಧ್ಯನಾಗಿರುವ ದೈವ-ಸರ್ವೇಶ್ವರ. ಮಾನವಜಾತಿಯಲ್ಲಿ ಬೇರೆಬೇರೆ ಆಧ್ಯಾತ್ಮಿಕ ಪಂಥಗಳವರು ಬೇರೆಬೇರೆ ಕುಲದವರಾಗುತ್ತಾರೆ. ಅವರು ತಮಗೆ ಇಷ್ಟವಾದ ಹೆಸರಿನಲ್ಲಿ ತಮ್ಮದೇ ಆದ ರೀತಿಯಲ್ಲಿ ಸರ್ವೇಶ್ವರನನ್ನು ಪೂಜಿಸುತ್ತಾರೆ. ಅದೇ ಅವರ “ಕುಲದೈವ” ಅವರು ತಮ್ಮ ಕುಲದೈವವನ್ನು ಪೂಜಿಸದೆ ಯಾವ ಕೆಲಸವನ್ನೂ ಮೊದಲು ಮಾಡುವುದಿಲ್ಲ. ಕುಲದೈವವೆಂದರೆ ಅವರಿಗೆ ಅಷ್ಟು ಪ್ರಧಾನ.



ಆೞ್ವಾರರಿಗಾದರೋ “ಕುಲದೈವ”ಇತರರಂತೆ ಅಲ್ಲ. ಭಗವದ್ಭಕ್ತರೇ ಅವರಿಗೆ ಪ್ರತ್ಯಕ್ಷವಾದ ಜೀವಂತವಾದ ಕುಲದೈವ. ಇತರರು ಕುಲದೈವವನ್ನು ಪೂಜಿಸುವಂತೆ, ಆೞ್ವಾರರು ಭಗವದ್ಭಕ್ತರನ್ನು ಪೂಜಿಸುತ್ತಾರೆ. ಭಕ್ತರ ಸೇವೆಯೇ ಅವರಿಗೆ ಭಗವಂತನ ಸೇವೆ. ಭಕ್ತರನ್ನು ಒಲಿಸಿಕೊಂಡರೆ ಭಗವಂತನನ್ನು ಒಲಿಸಿಕೊಂಡಂತೆಯೇ. ಈ ವಿಷಯದಲ್ಲಿ ಆೞ್ವಾರರು ಕುಲಶೇಖರರ ಹಾಗೆಯೇ-ಭಕ್ತರ ಭಕ್ತರಾಗಿದ್ದುಕೊಂಡೇ ಆತ್ಮೋದ್ಧಾರವನ್ನು ಪಡೆಯತಕ್ಕವರು.



ಭಗವಂತನ ದುಷ್ಟನಿಗ್ರಹಗುಣವನ್ನೂ, ಸಾಧುಸತ್ಪುರುಷರ ಉದ್ಧಾರಗುಣವನ್ನೂ ಕೊಂಡಾಡುವ ಅನನ್ಯಭಕ್ತರನ್ನು ಆೞ್ವಾರರು ತಮ್ಮ ದೈವವೆಂದೇ ಕೊಂಡಾಡುತ್ತಾರೆ ಮತ್ತು ಅವರ ಸೇವೆಯಲ್ಲಿ ತೊಡಗಿ ಅವರ ಕೃಪೆಗೆ ಪಾತ್ರರಾಗಬೇಕೆನ್ನುತ್ತಾರೆ, ಅವರು.



೬೯

೫.ಪಿಚ್ಚೈಚ್ಚಿಱುಪೀಲಿಚ್ಚ ಮಣ್ ಕುಣ್ಡರ್ ಮುದಲಾಯೋರ್

ವಿಚ್ಚೈಕ್ಕಿಱೈಯೆನ್ನುಮವ್ವಿಱೈಯೈಪ್ಪಣಿಯಾದೇ

ಕಚ್ಚಿಕ್ಕಿಡನ್ದವನೂರ್ ಕಡನ್ ಮಲ್ಲೈತ್ತಲಶಯನಮ್

ನಚ್ಚಿತ್ತೊೞುವಾರೈ ನಚ್ಚೆನ್ಱನ್ ನನ್ನೆಂಜೇ



ಪಿಚ್ಚಮ್=ನವಿಲುಗರಿಯ ಕಟ್ಟನ್ನು, ಚಿಱು=ಚಿಕ್ಕ, ಪೀಲಿ=ನವಿಲುಗರಿಯ ಬೀಸಣಿಗೆಯನ್ನು ಹಿಡಿದಿರುವ, ಶಮಣ್ ಕುಣ್ಡರ್=ಅಲ್ಪರಾದ ಶಮಣರು, ಮುದಲಾಯೋರ್=ಮುಂತಾದವರನ್ನು, ವಿಚ್ಚೈಕ್ಕೂ=ವಿದ್ಯೆಗೆ, ಇಱೈ=ಅಧಿಕಾರು\(ದೇವರು\)ಎನ್ನುಮ್=ಎಂದೂ, ಅವ್ವಿಱೈಯೈ=ಆ ದೇವರನ್ನು \(ವಿದ್ಯಾಧಿದೇವತೆಯನ್ನು\) ಪಣಿಯಾದೇ=ನಮಸ್ಕರಿಸದೇ, ಕಚ್ಚಿಕಿಡನ್ದವನ್=ಕಚ್ಚಿಯಲ್ಲಿ\(ಕಂಚಿಯಲ್ಲಿ\) ನೆಲಸಿರುವವನ, ಊರ್=ಊರಾದ, ಕಡನ್ ಮಲ್ಲೈ=ಕಡನ್ ಮಲ್ಲೈಯಲ್ಲಿ, ತಲಶಯನತ್ತು=ತಲಶಯನನ್ನು, ನಚ್ಚಿ=ನಂಬಿ ಆಶ್ರಯಿಸು, ಎನ್ ತನ್= ನನ್ನ, ನಲ್ ನೆಂಜೇ=ಒಳ್ಳೆಯ ಮನಸ್ಸೇ.



ನವಿಲುಗರಿಯ ಕಟ್ಟನ್ನೂ, ಚಿಕ್ಕ ನವಿಲುಗರಿಯ ಬೀಸಣಿಗೆಯನ್ನೂ ಹಿಡಿದಿರುವ ಅಲ್ಪರಾದ ಶಮಣರೇ ಮೊದಲಾದವರನ್ನು ಆತ್ಮವಿದ್ಯೆಗೆ ಅಧಿಕಾರಿಗಳೆಂದು ಆ ವಿದ್ಯಾಧಿದೇವತೆಗಳನ್ನು ಆಶ್ರಯಿಸಿ ನಮಸ್ಕರಿಸದೆ, ಕಂಚಿಯಲ್ಲಿ ನೆಲಸಿರುವವನ ಊರಾದ ಕಡನ್ ಮಲ್ಲೈತಲಶಯನವನ್ನು ನೆಚ್ಚಿಕೊಂಡು ಸೇವೆ ಮಾಡುವವರನ್ನು ನೆಚ್ಚಿ ನನ್ನ ಒಳ್ಳೆಯ ಮನಸ್ಸೇ, ಆಶ್ರಯಿಸು.\(೫\)



ಶಮಣರು ಎಂದರೆ ಜೈನಸನ್ಯಾಸಿಗಳು. ಅವರ ಕೈಯಲ್ಲಿ ನವಿಲುಗರಿಯ ಕಟ್ಟೋ ಅಥವಾ ಬೀಸಣಿಗೆಯೋ ಇರುತ್ತದೆ. ಪ್ರಾಣಿಹಿಂಸೆಗೆ ಎಡೆಕೊಡಬಾರದೆಂದು ಅವುಗಳನ್ನು ಆಗಾಗ್ಗೆ ಉಪಯೋಗಿಸುತ್ತಿರುತ್ತಾರೆ. ಅಹಿಂಸೆಯೇ ಅವರ ಪರಮಧರ್ಮ. ಜೈನಧರ್ಮದ ಸ್ವರೂಪ ಮತ್ತು ಸಿದ್ಧಾಂತಗಳಿಗೂ ಸನಾತನಧರ್ಮದ ಸ್ವರೂಪಸಿದ್ಧಾಂತಗಳಿಗೂ ಬಹಳ ಅಂತರವಿದೆ. ಸನಾತನಿಗಳ ಧಾಟಿಯನ್ನು ಅವರು ನಂಬುವುದಿಲ್ಲ. ಜೈನರ ಧಾಟಿಯನ್ನು ಸನಾತನಿಗಳು ನಂಬುವುದಿಲ್ಲ. ಜೈನಧರ್ಮದ ಧಾಟಿಯನ್ನು ಸೂಕ್ಷ್ಮವಾಗಿ ಹೇಳಬಹುದಾದರೆ-ಲೋಕ ಅನಾದಿ, ಜೀವ ಅನಾದಿ ಮತ್ತು ಕರ್ಮ ಅನಾದಿ. ಅನಾದಿಕಾಲದಿಂದಲೂ ಜೀವನು ಕರ್ಮದೊಡನೆ ಸೇರಿ ದುಃಖಪಡುತ್ತಿರುತ್ತಾನೆ. ಆಗ ಅವನು ಬದ್ಧಾತ್ಮ, ತಪಸ್ಸು, ಸಂಯಮ, ತ್ಯಾಗಗಳಿಂದ ಆತ್ಮವನ್ನು ಕರ್ಮದಿಂದ ಬೇರ್ಪಡಿಸಿ ಶುದ್ಧಿ ಮಾಡಬಹುದು. ಶುದ್ಧಾತ್ಮನಾದವನು ಮತ್ತೆ ಬದ್ಧಾತ್ಮನಾಗುವುದಿಲ್ಲ. ಶುದ್ಧನಾದ ಸ್ವಚ್ಛನಾದ, ಜ್ಞಾನಮಯನಾದ ಆತ್ಮನಾದವನು ಸಚ್ಚಿದಾನಂದ ಸ್ವರೂಪಿಯಾಗುತ್ತಾನೆ. ಅವನೇ ದೇವರು, ಪರಮಾತ್ಮ, ಪರಬ್ರಹ್ಮ, ಭಗವಂತ. ಅವನು ಜಗತ್ತಿನ ಸೃಷ್ಟಿ,ಸ್ಥಿತಿ,ಲಯಗಳಿಗೆ ಕಾರಣನಲ್ಲ.



ಈ ಧಾಟಿಯ ಜ್ಞಾನವುಳ್ಳವರನ್ನು ಸನಾತನಧರ್ಮಿಯಾದ ಆೞ್ವಾರರು ಒಪ್ಪಿಕೊಳ್ಳುವುದಿಲ್ಲ. ಅವರೆನ್ನುತ್ತಾರೆ:ಶಮಣರನ್ನು ಅವರ ಜ್ಞಾನವನ್ನು ನೆಚ್ಚಬಾರದು. ಅದು ಸರಿಯಾದ ಜ್ಞಾನವಲ್ಲ. ಆತ್ಮವಿದ್ಯೆಗೆ ಅವರು ಅಧಿಕಾರಿಗಳಲ್ಲ. ಅವರನ್ನು ಆತ್ಮವಿದ್ಯೆಯನ್ನರಿತ ದೇವರೇ ಎಂದು ನಂಬಬಾರದು. ಅವರ ತರ್ಕವಾದಗಳೇ ಬೇರೆ ರೀತಿ.



೭೦

ಅದಕ್ಕೆ ಬದಲಾಗಿ, ಕಂಚಿಯಲ್ಲಿ ಕಡನ್ ಮಲ್ಲೈಯಲ್ಲಿ ತಲಶಯನನನ್ನು ನೆಚ್ಚಿ,ಭಜಿಸಿ,ಸೇವೆ ಮಾಡುವ ಸದ್ಭಕ್ತರನ್ನು ನೀನೂ ಸಹ ನೆಚ್ಚಿ, ಅವರ ಮಾರ್ಗವನ್ನೇಅ ನುಸರಿಸು, ನನ್ನ ಒಳ್ಳೆಯ ಮನಸ್ಸೇ. ಇತರರನ್ನು ಅವರ ಮಾರ್ಗಗಳನು ನೆಚ್ಚಿ ಆತ್ಮಘೌತುಕ ಮಾಡಿಕೊಳ್ಳಬೇಡ.



೬.ಪುಲಙ್ಗೊಳ್ ನಿದಿಕ್ಕೂವೈಯೋಡು ಪುೞೈಕ್ಕೈಮ್ಮಾಕಳಿಟ್ರಿನಮುಮ್

ನಲಙ್ಗೊಳ್ ನವಮಣಿಕ್ಕೂವೈಯುಮ್ ಶುಮನ್ದೆಙ್ಗುಮ್ ನಾನ್ಱೊಶಿನ್ದು

ಕಲಙ್ಗಳಿಯಙ್ಗುಮ್ ಮಲ್ಲೈಕ್ಕಡನ್ ಮಲ್ಲೈತ್ತಲಶಯನಮ್

ವಲಙ್ಗೊಳ್ ಮನತ್ತಾರವರೈ ವಲಙ್ಗೊಳ್ಳೆನ್ ಮಡನೆಂಜೇ



ಪುಲನ್ ಕೊಳ್=ಇಂದ್ರಿಯಗಳನ್ನು ತೃಪ್ತಿಪಡಿಸುವ, ನಿದಿಕುವೈಯೋಡು=ನಿಧಿಯ ರಾಶಿಯೊಡನೆ, ಪುೞೈಕೈಮಾಕಳಿಱು=ಸೊಂಡಿಲನ್ನುಳ್ಳ ದೊಡ್ಡ ಆನೆಗಳ, ಇನಮುಮ್=ಕೂಟಗಳನ್ನು, ನಲಮ್ ಕೊಳ್=ಬಹಳ ಉತ್ತಮವಾದ, ನವಮಣಿ ಕುವೈಯುಮ್=ನವರತ್ನಗಳ ರಾಶಿಯನ್ನು, ಶ್ಮನ್ದು=ಹೊತ್ತುಕೊಂಡು, ಎಙ್ಗುಮ್=ಎಲ್ಲೆಲ್ಲಿಯೂ, ನಾನ್ಱು=ತೂಗಾಡುತ್ತಾ, ಒಶಿನ್ದು=ಭಾರದಿಂದ ಜಗ್ಗಿರುವ \(ಒಳಕ್ಕೆ ಇಳಿದಿರುವ\) ಕಲಙ್ಗಳ್=ಹಡಗುಗಳು, ಇಯಙ್ಗುಮ್=ಸಂಚರಿಸುವ, ಮಲ್ಲೈ=ಹಿರಿಮೆಯುಳ್ಳ, ಕಡನ್ ಮಲ್ಲೈ=ಕಡಲ್ಕರೆಯುಳ್ಳ, ತಲಶಯನತ್ತು=ತಲಶಯನನನ್ನು, ವಲಮ್ ಕೊಳ್=ಪ್ರದಕ್ಷಿಣೆ ಮಾಡುವ, ಮನತ್ತಾರ್ ಅವರೈ=ಮನಸ್ಸುಳ್ಳವರನ್ನು, ಎನ್=ನನ್ನ, ಮಡನೆಂಜೇ=ಸರಳವಾದ ಮನಸ್ಸೇ, ವಲಮ್ ಕೊಳ್=ಪ್ರದಕ್ಷಿಣೆ ಮಾಡು.



ಇಂದ್ರಿಯಗಳನ್ನು ತೃಪ್ತಿಪಡಿಸುವ ನಿಧಿಯ ರಾಶಿಯೊಡನೆ, ಸೊಂಡಿಲುಗಳನ್ನುಳ್ಳ ದೊಡ್ಡದೊಡ್ದ ಆನೆಗಳ ಕೂಟಗಳನ್ನೂ ಬಹಳ ಉತ್ತಮವಾದ ನವರತ್ನಗಳ ರಾಶಿಯನ್ನು ಹೊತ್ತು ಭಾರದಿಂದ ಜಗ್ಗಿ ತೂಗಾಡುತ್ತಾ ಸಂಚರಿಸುವ ಹಡಗುಗಳಿಂದ ಕೂಡಿದ ಹಿರಿಮೆಯನ್ನು ಗಳಿಸಿದ ಕಡಲ್ಕರೆಯುಳ್ಳ ತಲಶಯನನನ್ನು \(ಭಕ್ತಿಯಿಂದ\)ಪ್ರದಕ್ಷಿಣೆ ಮಾಡುವ ಮನಸ್ಸುಳ್ಳವರನ್ನು, ನನ್ನ ಸರಳವಾದ ಮನಸ್ಸೇ, ಪ್ರದಕ್ಷಿಣೆ ಮಾಡು. \(೬\)



ಕಡನ್ ಮಲ್ಲೈಯು ಆಳವಾದ ಕಡಲಿನ ತೀರವನ್ನುಳ್ಳದ್ದೆಂದೂ ಅಲ್ಲಿ ದೊಡ್ಡದೊಡ್ಡ ಹಡಗುಗಳು ಎಲ್ಲ ಬಗೆಯ ವಸ್ತುಗಳನ್ನೂ ಬಹಳ ಬೆಲೆಬಾಳುವ ನವರತ್ನಗಳನ್ನೂ ತುಂಬಿಕೊಂಡು, ಎಡೆಬಿಡದೆ ಸಂಚರಿಸುವುದೆಂದೂ ಹಿರಿಮೆಯನ್ನು ಪಡಿದಿದೆ. ಹಡಗುಗಳು ರಾಶಿರಾಶಿಯಾಗಿ ಹೊತ್ತುತರುವ ವಸ್ತುಗಳೆಲ್ಲವೂ ಇಂದ್ರಿಯಗಳನ್ನು ತೃಪ್ತಿಪಡಿಸತಕ್ಕವು. ಅವು ಇಹಲೋಕದ ಭೋಗ್ಯವಸ್ತುಗಳು. ಅವುಗಳಿಂದ ಸುಖಸಂತೋಷಗಳು ಒದಗುವುದೇನೋ ಸರಿಯೆ. ಆದರೆ, ಅದೇ ಕ್ಷೇತ್ರದಲ್ಲಿ ತಲಶಯನ ಸ್ವಾಮಿಯೂ ನೆಲಸಿದ್ದಾನೆ. ಆ ಸ್ವಾಮಿಯು ಶಾಶ್ವತವಾದ ಅಮರತ್ವವನ್ನೂ ಆನಂದವನ್ನೂ ನೀಡತಕ್ಕವನು. ಆ ಕೃಪಾಳುವಿನ ಸೇವೆಯಲ್ಲಿಯೇ ತೊಡಗಿ, ಪ್ರಾಪಂಚಿಕ ಸುಖಭೋಗಗಳನ್ನು ನಿರ್ಲಕ್ಷಿಸಿ, ಬಾಳುವರೂ



೭೧

ಆ ಕ್ಷೇತ್ರದಲ್ಲಿ ಕೆಲವರಿದ್ದಾರೆ. ಆೞ್ವಾರರು ಹೇಳುತ್ತಾರೆ: ಎಲೆ ನನ್ನ ದಡ್ಡ ಮನಸ್ಸೇ, ನೀನು ತಲಶಯನ ಸ್ವಾಮಿಯ ಸೇವೆಯಲ್ಲಿಯೇ ನಿರತರಾಗಿರುವ ಭಕ್ತರ ಸೇವೆಯಲ್ಲಿ ತೊಡಗು. ಅವರು ಸ್ವಾಮಿಗೆ ಪ್ರದಕ್ಷಿಣೆ ಮಾಡುತ್ತಾ ನಮಸ್ಕರಿಸುತ್ತಾ, ಪೂಜಿಸುತ್ತಾ, ಸ್ತುತಿಸುತ್ತಾ, ಹಾಡುತ್ತಾ ಕಾಲಕಳೆಯುತ್ತಾರೆ. ನೀನು ಆ ಭಕ್ತರಿಗೆ ಎಲ್ಲ ಬಗೆಯಲ್ಲೂ ಸೇವೆಯನ್ನು ಸಲ್ಲಿಸು. ಅದರಿಂದ ನಿನಗೆ ಇಹಪರಗಳೆರಡರಲ್ಲೂ ಶ್ರೇಯಸ್ಸು ಲಭಿಸುವುದು.



ಚೆನ್ನೈ\(ಈಗಿನ ಮದರಾಸು\) ಎಂಬುದನ್ನು ಚೆನ್ನಪುರಿ ಎಂದು ಕರೆಯುವಂತೆ ಮಲ್ಲೈ ಎಂಬುದನ್ನು ಮಲ್ಲಪುರಿ ಎಂದು ಕರೆಯುತ್ತಿದ್ದಿರಬಹುದು ಎಂದು ಕಾಣುತ್ತದೆ.



೭.ಪಂಜುಚ್ಚಿಱುಕೂೞೈಯುರುವಾಹಿ ಮರುವಾದ

ವಂಜಹಪ್ಪೆಣ್ ನಂಜುಣ್ಡವಣ್ಣಲ್, ಮುನ್ ನಣ್ಣಾದ

ಕಂಜೈಕ್ಕಡನ್ದವನೂರ್ ಕಡನ್ ಮಲ್ಲೈತ್ತಲಶಯನಮ್

ನೆಂಜಿಲ್ ತೊೞುವಾಯೆನ್ ತೂಯ್ ನೆಂಜೇ



ಪಂಜಿ=ಹತ್ತಿಯಂತೆ, ಚಿಱು=ಶ್ರೇಷ್ಠವಾದ, ಕೂೞೈ=ತಲೆಗೂದಲಿನ ಮುಡಿಯನ್ನುಳ್ಳವಳ, ಉರು ಆಹಿ=ರೂಪವನ್ನು ತಳೆದ, ಮರುವಾದ=ನೆನೆಯಲಾಗದ, ವಂಜಹ ಪೆಣ್=ವಂಚಕಿಯಾದ ಹೆಂಗಸಿನ, ನಂಜು ಉಣ್ಡ=ವಿಷವನ್ನುಂಡ, ಅಣ್ಣಲ್=ಸ್ವಾಮಿಯಾಗಿ, ಮುನ್=ಹಿಂದೆ ಒಂದು ಕಾಲದಲ್ಲಿ, ನಣ್ಣಾದ=ತನಗೆ ಪ್ರೀತಿತೋರಿಸದ\(ಆಶ್ರಯಿಸದ\) ಕಂಜೈ=ಕಂಸನನ್ನು, ಕಡನ್ದವನ್=ನಾಶಗೊಳಿಸಿದವನ, ಊರ್=ಕ್ಷೇತ್ರವಾದ, ಕಡನ್ ಮಲ್ಲೈ=ಕಡನ್ ಮಲ್ಲೈಯ, ತಲಶಯನತ್ತು=ತಲಶಯನನನ್ನು, ನೆಂಜಿಲ್ ಮನಸಾರ, ತೊೞುವಾರೈ=ಸೇವೆ ಮಾಡುವವರನ್ನು, ಎನ್=ನನ್ನ, ತೂಯ್ ನೆಂಜೇ=ಪರಿಶುದ್ಧವಾದ ಮನಸ್ಸೇ, ತೊೞುವಾಯ್=ಸೇವೆ ಮಾಡುವೆಯಂತೆ\(ಸೇವೆ ಮಾಡು\).



ಹತ್ತಿಯಂತೆ ಶ್ರೇಷ್ಠವಾದ ತಲೆಗೂದಲಿನ ಮುಡಿಯುಳ್ಳವಳ ರೂಪವನ್ನೂ ತಳೆದ ನೆನೆಯಲಾರದ ವಂಚಕಿಯಾದ ಹೆಂಗಸಿನವಿಷವನ್ನುಂಡ ಸ್ವಾಮಿಯಾಗಿ, ಹಿಂದೆ ಒಂದು ಕಾಲದಲ್ಲಿ ತನ್ನನ್ನು ಆಶ್ರಯಿಸದ \(ಪ್ರೀತಿ ತೋರಿಸದ\)ಕಂಸನನ್ನು ಕಡೆಗೊಳಿಸಿದವನ ಕ್ಷೇತ್ರವಾದ ಕಡನ್ ಮಲ್ಲೈಯ ತಲಶಯನನನ್ನು ಮನಸಾರ ಸೇವೆ ಮಾಡುವವರನ್ನು, ನನ್ನ ಪರಿಶುದ್ಧವಾದ ಮನಸ್ಸೇ, ನೀನು ಸೇವೆ ಮಾಡು.\(೭\)



ಹತ್ತಿಯಂತೆ ಮೃದುವಾಗಿ,ಶ್ರೇಷ್ಠವಾದ ಸಣ್ಣ ಎಳೆಗಳ ತಲೆಗೂದಲನ್ನುಳ್ಳವಳು ಯಶೋದೆ. ಇವಳು ಯಾರೋ ಬೇರೆ, ಯಶೋದೆಯಲ್ಲ, ವಂಚಕಿ”ಎಂಬ ಊಹೆಯೂ ಬರದಂಥ ರೂಪವನ್ನು ತಳೆದು ಬಂದವಳು ಪೂತನಿ. ಮಗುವಾದ ಕೃಷ್ಣನನ್ನು ಎತ್ತಿಕೊಂಡು, ಯಾರಿಗೂ ಅನುಮಾನವೇ ಕಾಣದಂತೆ, ಅವನಿಗೆ ಹಾಲೂಡಿಸಿದಳು. ಏನೂ ಅರಿಯದವನಂತೆಯೇ ಅವನೂ ಅವಳ ನಂಜನ್ನುಂಡ. ಅದರ ಫಲವಾಗಿ ಅವಳೇ ಸತ್ತಳು\!



೭೨

ಕೃಷ್ಣನನ್ನು ತನ್ನ ಕಡುಶತ್ರುವೆಂದು ಭಾವಿಸಿ, ಅವನನ್ನು ಕೊಲ್ಲಿಸಲು ಹಲವಾರು ಯತ್ನಗಳನ್ನು ನಡಸಿದವನು ಕಂಸ. ಅವುಗಳ ಫಲವಾಗಿ ಮಡಿದಿದ್ದು ಕಂಸನೇ.



ವಿಸ್ಮಯಕಾರಿಯಾದ ಆ ಸ್ವಾಮಿಯು ಈಗ ಕಡನ್ ಮಲ್ಲೈಯಲ್ಲಿ ತಲಶಯನನಾಗಿ ನೆಲಸಿದ್ದಾನೆ. ಅವನನ್ನು ಎಡೆಬಿಡದೆ ಚಿಂತಿಸುತ್ತಾ, ಮನಸಾರ ಸೇವೆಮಾಡುತ್ತಾ ಇರುವವರ ಸೇವೆಯಲ್ಲಿ ತೊಡಬೇಕೆಂದು ಆೞ್ವಾರರು ತಮ್ಮ ಪರಿಶುದ್ಧವಾದ ಮನಸ್ಸಿಗೆ ಹೇಳುತ್ತಾರೆ.



೮.ಶೆೞುನೀರ್ ಮಲರ್ ಕ್ಕಮಲಮ್ ತಿರೈಯುನ್ದು ವನ್ಪಹಟ್ಟಾಲ್

ಉೞುನೀರ ವಯಲುೞವರುೞಪ್ಪಿನ್ ಮುನ್ ಪಿೞೈತ್ತೇೞುನ್ದ

ಕೞುನೀರ್ ಕಡಿಕಮೞುಮ್ ಕಡನ್ ಮಲ್ಲೈತ್ತಲಶಯನಮ್

ತೊೞುನೀರ್ ಮನತ್ತವರೈತ್ತೊೞುವಾಯ್ ಎನ್ ತೂಯ್ ನೆಂಜೇ



ಶೆೞುನೀರ್=ಸುಂದರವಾದ ನೀರಿನಲ್ಲಿ, ಮಲರ್=ಅರಳುವ, ಕಮಲಮ್=ಕಮಲವನ್ನೂ, ತಿರೈ ಉನ್ದು=ಅವುಗಳನ್ನು ತಳ್ಳುತ್ತಿರುವ, ಅಲೆಗಳನ್ನೂ, ವಲ್=ಬಲಿಷ್ಠವಾದ, ಪಹಟ್ಟಾಲ್=ಎತ್ತ್ಗಳಿಂದ, ಉೞುನೀರ್=ಉಳುವುದಕ್ಕೆ ಯೋಗ್ಯವಾಗಿರುವ, ವಯಲ್=ಗದ್ದೆಗಳಲ್ಲಿ, ಉೞವರ್=ಉಳುವವರು, ಉೞ=ಉಳುತ್ತಿರಲು, ಪಿನ್ ಮುನ್=ಹಿಂದೆಯೂ, ಮುಂದೆಯೂ, ಪಿೞೈತ್ತು=ನಾಶವಾಗದೆ ಉಳಿದುಕೊಂಡು, ಎೞುನ್ದ=ತಲೆಯೆತ್ತಿರುವ, ಕೞುನೀರ್=ಕನ್ನೈದಿಲೆ ಹೂಗಳ, ಕಡಿಕಮೞುಮ್=ಪರಿಮಳವು ಹರಡುವಂಥ, ಕಡನ್ ಮಲ್ಲೈ=ಕಡನ್ ಮಲ್ಲೈಕ್ಷೇತ್ರದಲ್ಲಿ, ತಲಶಯನತ್ತು=ತಲಶಯನನನ್ನು, ತೊೞುನೀರ್=ನಮಸ್ಕರಿಸುವ ಸ್ವಭಾವವು::ಅ. ಮನತ್ತವರೈ=ಮನಸ್ಸುಳ್ಳವರನ್ನು, ಎನ್=ನನ್ನ, ತೂಯ್ ನೆಂಜೇ=ಶುದ್ಧಮನಸ್ಸೇ, ತೊೞುವಾಯ್=ನಮಸ್ಕರಿಸು.



ಎಲ್ಲ ಕಾಲಕ್ಕೂ ಉಳುವುದಕ್ಕೆ ಯೋಗ್ಯವಾಗಿರುವ ಗದ್ದೆಗಳಲ್ಲಿ ಉಳುವವರು ಬಲವಾದ ಎತ್ತುಗಳಿಂದ ಸುಂದರವಾದ ನೀರಿನಲ್ಲಿ ಅರಳಿದ ಕಮಲವನ್ನೂ ಅವುಗಳನ್ನು ತಳ್ಳುತ್ತಿರುವ ಅಲೆಗಳನ್ನೂ ಉಳುತ್ತಿರಲು, \(ನೇಗಿಲುಗಳ ಮತ್ತು ಎತ್ತುಗಳ\) ಹಿಂದೆಯೂ ಮುಂದೆಯೂ ನಾಶವಾಗದೆ ಉಳಿದುಕೊಂಡು ತಲೆಯೆತ್ತಿರುವ ಕನ್ನೈದಿಲೆ ಹೂಗಳ ಪರಿಮಳವು ಹರಡುವಂಥ ಕಡನ್ ಮಲ್ಲೈಕ್ಷೇತ್ರದಲ್ಲಿ ತಲಶಯನನನ್ನು ನಮಸ್ಕರಿಸುವ ಸ್ವಭಾವದ\(ಸಹಜವಾದ\)ಮನಸ್ಸುಳ್ಳವರನ್ನು, ನನ್ನ ಶುದ್ಧವಾದ ಮನಸ್ಸೇ, ನಮಸ್ಕರಿಸಿ\(ಅವರ ಸೇವೆ ಮಾಡು\). \(೮\)



ಕಡನ್ ಮಲ್ಲೈ ಕ್ಷೇತ್ರದಲ್ಲಿ ಎಲ್ಲಿ ನೋಡಿದರೂ ಸೊಂಪಾಗಿ ಬೆಳೆದಿರುವ ಹಸುರುಗದ್ದೆಗಳೂ, ಅವುಗಳಲ್ಲಿ ಉಳುಮೆಗೆ ಸಿಕ್ಕದ ಅರಳಿದ ಸುಂದರವಾದ ಕನ್ನೈದಿಲೆಗಳೂ ಕಣ್ಣಿಗೆ ಹಬ್ಬವನ್ನುಂಟು ಮಾಡುತ್ತವೆ. ಅವುಗಳಿಂದ ಹೊರಡುವ ಪರಿಮಳವು ಎಲ್ಲೆಲ್ಲಿಯೂ ಹರಡಿ ಮನಸ್ಸಿಗೆ ಹರ್ಷವನ್ನುಂಟು ಮಾಡುತ್ತದೆ. ಹೀಗೆ, ಕಣ್ಣಿಗೂ ಮನಸ್ಸಿಗೂ ಹಿತವಾದ ಸೌಂದರ್ಯದ ನಡುವೆ ತಲಶಯನಸ್ವಾಮಿಯು ನೆಲಸಿದ್ದಾನೆ. ಆ ಸ್ವಾಮಿಯನ್ನು ಎಡೆಬಿಡದೆ ನಮಸ್ಕರಿಸಿ ಪೂಜಿಸುವವ ಅನನ್ಯಭಕ್ತರಿದ್ದಾರೆ. ಆೞ್ವಾರರು ತಮ್ಮ ಶುದ್ಧವಾದ ಮನಸ್ಸಿಗೆ ಹೇಳುತ್ತಾರೆ: “ಆ ಭಕ್ತರನ್ನು ಅನನ್ಯವಾಗಿ ಪೂಜಿಸು, ಅವರ ಸೇವೆಯಲ್ಲಿ ತೊಡಗು”ಎಂದು.

೭೩

೯.ಪಿಣಙ್ಗಳಿಡು ಕಾಡದನುಳ್ ನಡಮಾಡು ಪಿಞ್ಜಹನೋಡು

ಇಣಙ್ಗು ತಿರುಚಕ್ಕರತ್ತೆಮ್ಬೆರುಮಾನಾರ್ ಕ್ಕಿಡಮ್, ವಿಶುಮ್ಬಿಲ್

ಕಣಙ್ಗಳಿಯಙ್ಗುಮ್ ಮಲ್ಲೈಕ್ಕಡನ್ ಮಲ್ಲೈತ್ತಲಶಯನಮ್

ವಣಙ್ಗು ಮನತ್ತಾರವರೈ ವಣಙ್ಗೆನ್ಱನ್ ಮಡನೆಂಜೇ



ಪಿಣಙ್ಗಳ್=ಹೆಣಗಳನ್ನು, ಇಡುಕಾಡು=ಇಡುವ ಕಾಡು, ಅದನುಳ್=ಅದರಲ್ಲಿ, ನಡಮ್ ಆಡು=ನೃತ್ಯಮಾಡುವ, ಪಿಞ್ಜಹನೋಡು=ಪಿನಾಕಿಯಾದ ರುದ್ರನೊಡನೆ, ಇಣಙ್ಗು=ಹೊಂದಿಕೊಂಡಿರುವ, ತಿರುಚಕ್ಕರತ್ತು=ಶ್ರೀಚಕ್ರವನ್ನು ಹಿಡಿದ, ಎಮ್ಬೆರುಮಾನಾರ್ ಕ್ಕೂ=ನಮಮ್ ಸ್ವಾಮಿಗೆ, ಇಡಮ್=ನೆಲಸುವ ಸ್ಥಳವಾದದ್ದೂ, ವಿಶುಮ್ಬಿಲ್ ಕಣಙ್ಗಳ್-ದೇವತೆಗಳ ಸಮೂಹಗಳು, ಇಯಙ್ಗುಮ್=ಸಂಚರಿಸುವಂಥಾದ್ದೂ ಎಂಬ, ಮಲ್ಲೈ=ಹಿರಿಮೆಯನ್ನುಳ್ಳದ್ದೂ ಆದ, ಕಡನ್ ಮಲ್ಲೈ=ಕಡನ್ ಮಲ್ಲೈಕ್ಷೇತ್ರದಲ್ಲಿ, ತಲಶಯನತ್ತು=ತಲಶಯನನನ್ನು, ವಣಙ್ಗು=ನಮಸ್ಕರಿಸುವ, ಮನತ್ತಾರ್ ಅವರೈ=ಮನಸ್ಸುಳ್ಳವರನ್ನು, ಎನ್ ತನ್=ನನ್ನ, ಮಡ=ಮುಗ್ಧವಾದ\(ಸರಳವಾದ\), ನೆಂಜೇ=ಮನಸ್ಸೇ, ವಣಙ್ಗು=ನಮಸ್ಕರಿಸು.



ಹೆಣಗಳನ್ನು ಇಡುವ ಕಾಡಿನಲ್ಲಿ ನೃತ್ಯಮಾಡುವ ಪಿನಾಕಿಯಾದ ರುದ್ರನೊಡನೆ ಹೊಂದಿಕೊಂಡಿರುವ ಶ್ರೀಚಕ್ರಧಾರಿಯಾದ ನಮ್ಮ ಸ್ವಾಮಿಯ ಸ್ಥಳವಾದದ್ದೂ ದೇವತೆಗಳ ಸಮೂಹಗಳು ಸಂಚರಿಸುವಂಥಾದ್ದೂ ಆದ ಹಿರಿಮೆಯನ್ನುಳ್ಳ ಕಡನ್ ಮಲ್ಲೈಕ್ಷೇತ್ರದಲ್ಲಿ ತಲಶಯನನನ್ನು ನಮಸ್ಕರಿಸುವ ಮನವುಳ್ಳವರನ್ನ ನನ್ನ ಮುಗ್ಧ ಮನಸ್ಸೇ, ನಮಸ್ಕರಿಸು.\(೯\)



ಸುಡುಗಾಡಿನಲ್ಲಿಹೆಣಗಳನ್ನು ಸುಡುತ್ತಾರೆ. ಅಲ್ಲಿ ಭೂತಗಣಗಳೊಡನೆ ಕೂಡಿಕೊಂಡು, ಹೆಣದ ಭಸ್ಮವನ್ನೇ ಮೈಗೆಲ್ಲಾ ಲೇಪಿಸಿಕೊಂಡು ತಾಂಡವವಾಡುತ್ತಾ ಆನಂದಿಸುವವನು ರುದ್ರನು. ಅವನಿಗೆ ಲಯಕಾರ್ಯವೆಂದರೆ ಅತೀವ ಸಂತಸ. ಚಕ್ರಧಾರಿಯಾದ ವಿಷ್ಣುವಿಗಾದರೋ ಸೃಷ್ಟಿಗೊಂಡಿರುವ ಜಗತ್ತನ್ನು ರಕ್ಷಿಸುವುದರಲ್ಲಿ ಆನಂದ. ಇವರಿಬ್ಬರ ಕಾರ್ಯಗಳು ಪರಸ್ಪರ ವಿರುದ್ಧ. ಆದರೂ ಭಗವಂತನು ರುದ್ರನೊಡನೆ ಬಹಳ ಚೆನ್ನಾಗಿ ಹೊಂದಿಕೊಂಡಿರುತ್ತಾನೆ. ಅವನು ತನ್ನ ಶಾಶ್ವತವಾದ ವಾಸಸ್ಥಳವಾದ ಪರಮಪದವನ್ನು ತೊರೆದು ಕಡನ್ ಮಲ್ಲೈಕ್ಷೇತ್ರದಲ್ಲಿ ತಲಶಯನನೆಂದು ಅರ್ಚಾವತಾರಿಯಾಗಿ ನೆಲಸಿರುವವನೆಂಬುದು ಆ ಕ್ಷೇತ್ರದ ಒಂದು ಹಿರಿಮೆ. ದೇವತೆಗಳು ಗುಂಪುಗುಂಪಾಗಿ ಅಲ್ಲಿಗೆ ಬಂದು, ಭಗವಂತನನ್ನು ಸಂದರ್ಶಿಸಿ, ಸೇವೆಮಾಡಿ, ಹರ್ಷಗೊಂಡು ಅತ್ತ ಇತ್ತ ಸಂಚರಿಸುವರೆಂಬ ಹಿರಿಮೆಯನ್ನುಳ್ಳದ್ದು ಆ ಕ್ಷೇತ್ರ. ಮತ್ತು ಆಕ್ಷೇತ್ರದಲ್ಲಿ ಭಗವಂತನನ್ನು ಆಶ್ರಯಿಸಿರುವ ಭಕ್ತರು ಹಲವರಿದ್ದಾರೆ. ಆೞ್ವಾರರು ಹೇಳುತ್ತಾರೆ-“ಎಲೆ ನನ್ನ ಮುಗ್ಧಮನಸ್ಸೇ, ಆ ಭಕ್ತರನ್ನು ನಮಸ್ಕರಿಸಿ, ಅವರ ಸೇವೆಯನ್ನು ಮಾಡು”.



೭೪

೧೦.ಕಡಿಕಮೞು ನೆಡುಮಱುಹಿನಱ್ ಕಡನ್ ಮಲ್ಲೈತ್ತಲಶಯನತ್ತು

ಅಡಿಹಳಡಿಯೇ ನಿನೈಯುಮಡಿಯವರ್ಹಳ್ ತಮ್ಮಡಿಯಾನ್

ವಡಿಕೊಳ್ ನೆಡುವೇಲ್ ವಲವನ್ ಕಲಿಕನ್ಱಿಯೊಲಿವಲ್ಲಾರ್

ಮುಡಿಕೊಳ್ ನೆಡುಮನ್ನವರ್ ತಮ್ ಮುದಲ್ವರ್ ಮುದಲಾವರೇ



ಕಡಿ=ಪರಿಮಳವು, ಕಮೞು=ಹರಡಿರುವ, ನೆಡು=ಉದ್ದನಾದ, ಮಱುಹಿನ್=ಬೀದಿಗಳುಳ್ಳ, ಕಡನ್ ಮಲ್ಲೈ=ಕಡನ್ ಮಲ್ಲೈಕ್ಷೇತ್ರದಲ್ಲಿ, ತಲಶಯನತ್ತು=ತಲಶಯನನೆಂಬ, ಅಡಿಗಳ್=ಸ್ವಾಮಿಯ, ಅಡಿಯೇ=ತಿರುವಡಿಗಳನ್ನೇ, ನಿನೈಯುಮ್=ನೆನೆಯುವ, ಅಡಿಯವರ್ಹಳ್ ತಮ್=ಭಾಗವತರ, ಅಡಿಯಾನ್=ದಾಸನೂ, ವಡಿಕೊಳ್=ಹರಿತವಾದ, ನೆಡು=ಉದ್ದನಾದ, ವೇಲ್=ವೇಲಾಯುಧವನ್ನು, ವಲವನ್=ಪ್ರಯೋಗಿಸಬಲ್ಲವನೂ, ಕಲಿಕನ್ ಕಲಿಧ್ವಂಸಿಯೂ ಆದ ತಿರುಜ್ಮಂಗೈ ಆೞ್ವಾರರ, ಒಲಿ=ಹಾಡನ್ನು, ಪಾಶುರಗಳನ್ನು, ವಲ್ಲಾರ್=ಬಲ್ಲವರು, ಮುಡಿಕೊಳ್=ಕಿರೀಟಧಾರಿಗಳಾದ, ನೆಡುಮನ್ನವರ್ ತಮ್=ರಾಜಾಧಿರಾಜರ, ಮುದಲ್ವರ್=ಒಡೆಯರಲ್ಲಿ, ಮುದಲ್ ಆವರೇ=ಮೊದಲನೆಯವರಾಗುತ್ತಾರೆ.



ಪರಿಮಳವು ತುಂಬಿ ಹರಡಿರುವ ಉದ್ದನಾದ ಬೀದಿಗಳುಳ್ಳ ಕಡನ್ ಮಲ್ಲೈ ಕ್ಷೇತ್ರದಲ್ಲಿ ನೆಲಸಿರುವ ತಲಶಯನಸ್ವಾಮಿಯ ತಿರುವಡಿಗಳನ್ನೇ ನೆನೆಯುವ ಭಾಗವತರ ದಾಸನೂ, ಹರಿತವಾದ ದೊಡ್ಡ ವೇಲಾಯುಧವನ್ನು ಪ್ರಯೋಗಿಸಬಲ್ಲವನೂ,ಕಲಿಧ್ವಂಸಿಗೂ ಆದ ತಿರುಮಂಗೈ ಆೞ್ವಾರರ ಹಾಡನ್ನು \(ಪಾಶುರಗಳನ್ನೂ\)ಬಲ್ಲವರು ಕಿರೀಟಧಾರಿಗಳಾದ ರಾಜಾಧಿರಾಜರ ಒಡೆಯರಲ್ಲಿ ಮೊದಲನೆಯವರಾಗುತ್ತಾರೆ.\(೧೦\)



ಆತ್ಮೋದ್ಧಾರಕ್ಕೆ ಬಹಳ ಹಿಂದಿನಿಂದಲೂ ಎರಡು ಸರಳವಾದ ಮಾರ್ಗಗಳನ್ನು ಹೇಳಲಾಗುತ್ತಿದೆ: ಭಗವಂತನಿಗೆ ಅನನ್ಯವಾಗಿ ಸೇವೆನಡಸಿ ಅವನ ಅನುಗ್ರಹಕ್ಕೆ ಪಾತ್ರರಾಗುವುದು ಒಂದು. ಭಗವಂತನ ಸೇವಕರಾದ ಭಾಗವತರ ಸೇವಕನಾಗಿ ಆತ್ಮೋನ್ನತಿಯನ್ನು ಪಡೆಯುವುದು ಇನ್ನೊಂದು. ಇವುಗಳಲ್ಲಿ ಯಾವುದುಸುಲಭ?



ಭಗವಂತನಲ್ಲಿ ಸೇವೆಯನ್ನು ಎಷ್ಟುನಿಷ್ಠೆಯಿಂದ ಎಷ್ಟು ಗಾಢವಾಗಿ ನಡಸಿದರೆ ಅವನ ಅನುಗ್ರಹಲಭಿಸುವುದು? ಅದನ್ನು ಕಂಡುಕೊಳ್ಳುವುದು ಹೇಗೆ? ಅದಕ್ಕೆ ಬದಲಾಗಿ ಭಗವಂತನ ದಾಸರಿಗೆ ದಾಸನಾದರೋ?



ಭಗವಂತನಲ್ಲಿ ಭಕ್ತಿಮಾಡುವುದು ಭಗವನ್ನಿಷ್ಠೆ. ಭಗವದ್ದಾಸರಾದವರಲ್ಲಿ ಭಕ್ತಿಮಾಡುವುದು ಭಾಗವತ ನಿಷ್ಠೆ. ಭಾಗವತ ನಿಷ್ಠೆ ಸುಲಭ. ಅದರಿಂದ ಒದಗಿಬರುವ ಫಲವನ್ನು ಕಣ್ಣಾರಕಂಡು ಅನುಭವಿಸಬಹುದು. ಜೊತೆಗೆ, ಭಗವನ್ನಿಷ್ಠೆಯೂ ಲಭಿಸುವುದು. ಭಾಗವತನಿಷ್ಠೆಯಲ್ಲಿ ನುರಿತವರು ತಿರುಮಂಗೈ ಆೞ್ವಾರರು. ಈ ವಿಷಯವನ್ನು ಎಂದರೆ, ಭಾಗವತ ನಿಷ್ಠೆಯಿಂದ ಪ್ದಗಿಬರುವ ಸತ್ಫಲವನ್ನು ಚೆನ್ನಾಗಿ ಮನಗಂಡ ಆೞ್ವಾರರು ತಮ್ಮ ಶುದ್ಧವಾದ ಮುಗ್ಧವಾದ ಮನಸ್ಸಿಗೆ ಉಪದೇಶ ಮಾಡುವ ರೀತಿಯಲ್ಲಿ



೭೫

ಲೋಕಜನಕ್ಕೆ, ಅವರ ಏಳಿಗೆಗಾಗಿ,ಈ ಉಪದೇಶವನ್ನು ಮಾಡಿದ್ದಾರೆ. ಭಗವತನಿಷ್ಠೆಯಲ್ಲಿ ತೊಡಗಿರುವವರು ಇಹಪರಗಳೆರಡರಲ್ಲೂ ಹಿರಿಮೆಯನ್ನು ಗಳಿಸುತ್ತಾರೆಂಬುದೇ ಈ ತಿರುಮೊೞಿಯ ಫಲಶ್ರುತಿ. ರಾಜಾಧಿರಾಜರಿಗೆ ಒಡೆಯರಲ್ಲಿ ಮೊದಲನೆಯವರಾಗುತ್ತಾರೆ ಎನ್ನುತ್ತಾರೆ ಅವರು. ಇದು ಇಹಜೀವನದಲ್ಲಿ ಕಾಣುವ ಹಿರಿಮೆ. ಪರದಲ್ಲಿ ನಿತ್ಯಸೂರಿಗಳಾಗಿ ಬಾಳುವುದೇ ಇನ್ನೊಂದು ಹಿರಿಮೆ. ಒಂದನ್ನು ಮಾತ್ರ ಆೞ್ವಾರರು ಸೂಚಿಸಿ, ಇನ್ನೊಂದನ್ನು ಮರೆಮಾಡಿದ್ದಾರೆ. ಅದು ಅವರ ಹಿರಿಮೆಯಷ್ಟೆ\!



ಅಡಿಯ ನಡೆ: ನಣ್ಣಾದ, ಪಾರ್, ಏನತ್ತಿನ್, ವಿಣ್ಡಾರೈ, ಪಿಚ್ಚಮ್, ಪುಲಮ್, ಪಂಜಿ, ಶೆೞುನೀರ್, ಪಿಣಙ್ಗಳ್, ಕಡಿ, \(ತಿವಳುಮ್\)



೭೬

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಎರಡನೆಯ ದಶಕ ಏಳನೆಯ ತಿರುಮೊೞಿ

ತಿವಳುಮ್ ವೆಣ್ಮದಿಪೋಲ್

೧.ತಿವಳುಮ್ ವೆಣ್ಮದಿಪೋಲ್ ತಿರುಮುಹತ್ತರಿವೈ

ಶೆೞುಙ್ಗಡಲಮುದಿನಿಱ್ ಪಿಱನ್ದ

ವವಳುಮ್, ನಿನ್ನಾಹತ್ತಿರುಪ್ಪದುಮಱಿನ್ದುಮ್

ಆಹಿಲುಮಾಶೈವಿಡಾಳಾಲ್

ಕುವಳೈಯಙ್ಗಣ್ಣಿ ಕೊಲ್ಲಿಯಮ್ ಬಾವೈ

ಶೊಲ್ಲುನಿನ್ ತಾಳ್ ನಯನ್ದಿರುನ್ದ

ವಿವಳೈ, ಉನ್ ಮನತ್ತಾಲೆನ್ ನಿನೈತ್ತಿರುನ್ದಾಯ್

ಇಡವೆನ್ದೈ ಯೆನ್ದೈಪಿರಾನೇ\!



ತಿವಳುಮ್=ಹೊಳೆಯುತ್ತಿರುವ, ವೆಣ್ಮದಿ ಪೋಲ್=ಬಿಳಿಯ ಚಂದ್ರನ ಹಾಗೆ, ತಿರು=ಶ್ರೇಷ್ಠವಾದ, ಮುಹತ್ತು=ಮುಖದವಳೂ, ಅರಿವೈ=ಯೌವನ ಸೌಂದರ್ಯದವಳೂ, ಶೆಱು=ಪ್ರಶಾಂತವಾದ, ಕಡಲ್=ಪಾಲ್ಗಡಲಲ್ಲಿ, ಅಮುದಿನಿಲ್=ಅಮೃತವದ ಜೊತೆಯಲ್ಲಿ, ಪಿಱನ್ದ=ಹುಟ್ಟಿದ, ಅವಳುಮ್=ಆ ಶ್ರೀದೇವಿಯು, ನಿನ್=ನಿನ್ನ, ಆ ಹತ್ತು=ವಕ್ಷಸ್ಥಲದಲ್ಲಿ, ಇರುಪ್ಪದುಮ್=ಇರುವುದನ್ನು, ಅಱನ್ದುಮ್=ತಿಳಿದೂ ,ಆಹಿಲುಮ್=ಆದಾಗ್ಯೂ, ಆಶೈವಿಡಾಳ್=ಆಶೆಯನ್ನು ಬಿಡದವಳಾಗಿದ್ದಾಳೆ, ಆಲ್=ಅಯ್ಯೋ, ಕುವಳೈ ಅಮ್ ಕಣ್ಣಿ=ಕನ್ನೈದಿಲೆಯಂತೆ ಸುಂದರವಾದ ಕಣ್ಣುಗಳುಳ್ಳವಳೂ, ಕೊಲ್ಲಿ ಅಮ್ ಪಾವೈ=ಕೊಲ್ಲಿಯ ಸುಂದರಿಯಾದ ಸುಕುಮಾರಿಯೂ, ನಿನ್=ನಿನ್ನ, ತಾಳ್=ಪಾದಗಳನ್ನು, ನಯನ್ದು=ಆಶ್ರಯಿಸಿ, ಇರುನ್ದ=ಇರುವ, ಇವಳೈ=ಇವಳನ್ನು, ಉನ್ ಮನತ್ತಾಲ್=ನಿನ್ನ ಮನದಲ್ಲಿ, ಎನ್ ನಿನೈತ್ತಿರುನ್ದಾಯ್=ಏನೆಂದು ಭಾವಿಸಿಕೊಂಡಿದ್ದೀ, ಶೊಲ್ಲು=ಹೇಳು, ಇಡವೆನ್ದೈ=ಇಡವೆಂದೈ ಕ್ಷೇತ್ರವಾಸಿಯಾದ, ಎನ್ದೈ ಪಿರಾನೇ=ನನ್ನ ಸ್ವಾಮಿಯೇ\!



ಹೊಳೆಯುತ್ತಿರುವ ಬಿಳಿಯ ಚಂದ್ರನ ಹಾಗೆ ಶ್ರೇಷ್ಠವಾದ ಮುಖದವಳೂ, ಯೌವನ ಸೌಂದರ್ಯದವಳೂ, ಪ್ರಶಾಂತವಾದ ಪಾಲ್ಗಡಲಲ್ಲಿ ಅಮೃತದೊಡನೆ ಹುಟ್ಟಿದ ಅವಳನ್ನು ನಿನ್ನ ವಕ್ಷಸ್ಥಲದಲ್ಲಿ \(ನೀನು ಇರಿಸಿಕೊಂಡಿರುವುದನ್ನು\) ಇರುವುದನ್ನು ತಿಳಿದೂ ಸಹ ಆಶೆಯನು ಬಿಡದವಳಾಗಿದ್ದಾಳೆ. ಅಯ್ಯೋ\! ಕನ್ನೈದಿಲೆಯಂತೆ ಸೊಬಗಿನ



೭೭

ಕಣ್ಣುಳ್ಳವಳೂ, ಕೊಲ್ಲಿಯ ಸುಂದರಿಯಾದ ಸುಕುಮಾರಿಯೂ, ನಿನ್ನ ಪಾದಗಳನ್ನೇ ಆಶ್ರಯಿಸಿರುವವಳೂ ಆಗಿರುವ ಇವಳನ್ನು, ನಿನ್ನ ಮನದಲ್ಲಿ ಏನೆಂದು ಭಾವಿಸಿಕೊಂಡಿದ್ದೀ, ಹೇಳು, ಇಡವೆಂದೈ ಕ್ಷೇತ್ರವಾಸಿಯಾದ ನನ್ನ ಸ್ವಾಮಿಯೇ\!\(೧\)



ನವವಿಧ ಭಕ್ತಿಭಾವಗಳಲ್ಲಿ ಶೃಂಗಾರಭಾವವೂ ಒಂದು. ಮನುಷ್ಯನು ಅನುಸರಿಸುವುದಕ್ಕೆ ಅದು ಸುಲಭವಾದದ್ದು. ಈ ಪಾಶುರಗಳಲ್ಲಿ ಆೞ್ವಾರರು ತಮ್ಮ ಭಗವದ್ಭಕ್ತಿಯನ್ನು ಶೃಂಗಾರದ ಮೂಲಕ ಹೊರಹಾಕುತ್ತಿದ್ದಾರೆ. ತಾವೊಂದು ಹೆಣ್ಣೆಂದೂ, ಭಗವಂತನಲ್ಲಿ ಅನುರಕ್ತಳೆಂದೂ, ಅವನನ್ನು ಒಲಿಸಿಕೊಂಡು ಅವನ ಪಾದಾಶ್ರಯವನ್ನು ಪಡೆಯುವುದೇ ಗುರಿಯೆಂದೂ, ಆ ಪ್ರಯತ್ನದಲ್ಲಿ ತಾವು ನಿರತರೆಂದೂ ಆೞ್ವಾರರು ಹೇಳುತ್ತಾರೆ, ಭಗವಂತನೇ ಪುರುಷ. ಚೇತನರೆಲ್ಲರೀ ಅವನಲ್ಲಿ ಅನುರಕ್ತರಾಗಿ ಅವನ ಆಶ್ರಯವನ್ನು ಕೋರುವ “ಸ್ತ್ರೀ”ಯರು. ಈ ಪರಿಯ ಯೋಚನೆ ಭಾವನೆಗಳು ಸಮಂಜಸವೆನ್ನಿಸುತ್ತದೆ.



ಪ್ರಶಾಂತವಾದ ಪಾಲ್ಗಡಲನ್ನು ಮಥನ ಮಾಡಿದಾಗ ಅದರಲ್ಲಿ ಉದಿಸಿದ ಶ್ರೇಷ್ಠವಸ್ತುಗಳಲ್ಲಿ ಅಮೃತವೂ ಶ್ರೀದೇವಿಯೂ ಮುಖ್ಯ. ಅಮೃತದೇವತೆಗಳ ಪಾಲಾಯಿತು. ದೊಡ್ಡದಾದ ಬಹಳ ಸುಂದರವಾದ ಕಮಲದ ಹೂವಿನಲ್ಲಿ ಹುಟ್ಟಿದವಳು ಶ್ರೀದೇವಿ. ತೇಜಸ್ವಿಯಾದ ಪೂರ್ಣಚಂದ್ರನಂತೆ ಸುಂದರವಾದ ಶುಭ್ರವಾದ ಮುಖ. ಎಣೆಯಿಲ್ಲದ ಸೊಬಗಿನ ಮೈಕಟ್ಟು. ನಿತ್ಯಯೌವನವತಿ. ಅಲ್ಲಿ ನೆರೆದಿದ್ದವರಲ್ಲೆಲ್ಲಾ ಸ್ವರೂಪಗುಣ ಸ್ವಭಾವಗಳಲ್ಲಿ ಅತ್ಯಂತಶ್ರೇಷ್ಠನೂ ಸುಂದರನೂಆದ ಭಗವಂತನನ್ನು ಅವಳೇ ಮೆಚ್ಚಿ, ಅವನ ಕೊರಳಲ್ಲಿ ಹಾರವಿಕ್ಕಿ, ವರಿಸಿದಳು. ಅವನನ್ನು ಪರಿಪೂರ್ಣವಾಗಿ ಒಲಿಸಿಕೊಂಡು, ತನ್ನವನನ್ನಾಗಿ ಮಾಡಿಕೊಂಡು, ಅವನ ವಕ್ಷದಲ್ಲಿಯೇ ಮನೆಮಾಡಿಕೊಂಡಳು ಶ್ರೀದೇವಿ. ಅವನ ನಿತ್ಯಾನುಪಾಯಿನಿಯಾಗಿ ಇರುವುದಕ್ಕೆಂದೇ ಹಾಗೆ ಅವಳು ನೆಲಸಿರುವುದು.



ಆೞ್ವಾರರಿಗೆ ಈ ವಿಷಯಚೆನ್ನಾಗಿ ಗೊತ್ತಿದೆ. ಅವರಿಗೂ ಭಗವಂತನಲ್ಲಿ ಅತೀವವಾದ ಆಶೆ. ಶ್ರೀದೇವಿಯಂತೆಯೇ ಭಗವಂತನ ನಿತ್ಯಕಿಂಕರನಾಗಿ ಸೇವೆ ಮಾಡಬೇಕೆಂದು ಅವರ ಹಂಬಲ. ತಾವು ಭಾವಿಸುತ್ತಿರುವುದು ಹೀಗೆ: ಶ್ರೀದೇವಿಯಂತೆ ತಾವೂ ಸುಕುಮಾರಿ. ಇಪ್ಪತ್ತೈದಕ್ಕೆ ಮೀರದ ಯೌವನ. ಅತ್ಯಮ್ತ ಆಕರ್ಷಕವಾದ ಕಣ್ಣುಗಳುಳ್ಳವಳು. ಸುಂದರಿ. ಭಗವಂತನಲ್ಲಿ ತಮಗೆ ಅಸಾಧಾರಣವಾದ ಪ್ರೇಮ. ಅವನ ಪಾದಗಳನ್ನ ಅನನ್ಯವಾಗಿ ಆಶ್ರಯಿಸಿ, ಅವನ ಸೇವೆಯಲ್ಲಿ ತೊಡಬೇಕೆಂಬುದು ಹಿರಿಯಾಶೆ. ಹೇಗಾದರೂ ಮಾಡಿ ಅವನನ್ನು ಒಲಿಸಿಕೊಳ್ಳಲೇಬೇಕು. ಶ್ರೀದೇವಿಗೆ ತನ್ನ ಹೃದಯದಲ್ಲಿ ಎಡೆಕೊಟ್ಟಿರುವ ಭಗವಂತನು ಅವನಲ್ಲಿ ಅನುರಕ್ತಳಾದ ಮತ್ತೊಬ್ಬ ಹೆಣ್ಣಾದ ಅವರಿಗೆ\(ಆೞ್ವಾರರಿಗೆ\), “ಅವನ ಪಾದಾಶ್ರಯವನ್ನು ಕೊಡಲೊಲ್ಲನೇ? ಸ್ವಾಮಿಯ ಮನಸ್ಸಿನಲ್ಲಿ ಏನಿದೆಯೋ? ಅವನು ಏನೆಂದುಕೊಳ್ಳುತ್ತಾನೋ? ಎಂದು ಹಂಬಲಿಸುತ್ತಾರೆ, ಆೞ್ವಾರರು.



೭೮

೨.ತುಳಮ್ಬಡು ಮುಱುವಲ್ ತೋೞಿಯರ್ ಕ್ಕರುಳಾಳ್

ತುಣೈಮುಲೈ ಶಾನ್ದುಕೊಣ್ಡಣಿಯಾಳ್

ಕುಳಮ್ಬಡು ಕುವಳೈಕ್ಕಣ್ಣಿಣೈಯೆೞುದಾಳ್

ಕೋಲನನ್ ಮಲರ್ ಕುೞೞ್ ಕಣಿಯಾಳ್

ವಳಮ್ಬಡು ಮುನ್ನೀರ್ ವೈಯಮುನ್ನಳನ್ದ

ಮಾಲೆನ್ನುಮ್ ಮಾಲಿನಮೊೞಿಯಾಳ್

ಇಳಮ್ಬಡಿಯಿವಳುಕ್ಕೆನ್ ನಿನೈನ್ದಾಯ್

ಇಡವೆನ್ದೈಯೆನ್ದೈ ಪಿರಾನೇ



ತುಳಮ್=ದಾಳಿಂಬರಿ ಬೀಜಗಳು, ಪಡು=ಕೂಡಿಸಿದ\(ಹಲ್ಲುಗಳಿಂದ ಉಂಟಾದ\), ಮುಱುವಲ್=ಮಂದಹಾಸವನ್ನು, ತೋೞಿಯಾರ್ ಕ್ಕೂ=ಗೆಳತಿಯರಿಗೂ, ಅರುಳಾಳ್=ಕೋರಿಕೊಳ್ಳದವಳೂ, ತುಣೈಮುಲೈ=ಸೊಬಗಿನಲ್ಲಿ ಈಡಾಗಿರುವ ಜೋಡಿಮೊಲೆಗಳನ್ನು, ಶಾನ್ದುಕೊಣ್ಡು=ಚಂದನದಿಂದ, ಅಣಿಯಾಳ್=ಬಳಿದುಕೊಳ್ಳದವಳೂ, ಕುಳಮ್ ಪಡು=ಕೊಳದಲ್ಲಿ ಹರಡಿರುವ, ಕುವಳೈ=ಕನ್ನೈದಿಲೆಯಂತೆ ಇರುವ, ಕಣ್ ಇಣೈ=ಎರಡು ಕಣ್ಣುಗಳಿಗೆ, ಎೞುದಾಳ್=ಕಾಡಿಗೆಯನ್ನು ತಿದ್ದದವಳೂ, ಕೊಲಮ್=ಸುಂದರವಾದ, ನನ್ ಮಲರ್=ಒಳ್ಳೆಯ ಹೂಗಳನ್ನು, ಕುೞಱ್ ಕು=ತಲೆಕೂದಲಿಗೆ, ಅಣಿಯಾಳ್=ಮುಡಿದುಕೊಳ್ಳದವಳೂ, ವಳಮ್ ಪಡು=ಸುಭಿಕ್ಷತುಂಬಿರುವ, ಮುನ್ನೀರ್=ಸಮುದ್ರದಿಂದ ಸುತ್ತುವರಿದಿರುವ, ವೈಯಮ್=ಭೂಮಿಯನ್ನು, ಮುನ್=ಹಿಂದೆಒಂದು ಕಾಲದಲ್ಲಿ, ಅಳನ್ದ=ಅಳೆದವನನ್ನು, ಮಾಲ್=ಸರ್ವೇಶ್ವರ, ಎನ್ನುಮ್=ಎನ್ನುತ್ತಿರುವವಳೂ, ಮಾಲ್=ತನ್ನ ವ್ಯಾಮೋಹಕ್ಕೆ ತಕ್ಕ, ಇನಮ್=ಹಿತವಾದ\(ಮಧುರವಾದ\), ಮೊೞಿಯಾಳ್=ಮಾತನ್ನುಳ್ಳವಳೂ, ಇಳಮ್=ಎಳಮೆಯಲ್ಲಿ, ಪಡಿ=ಮುಳುಗಿರುವವಳೂ ಆಗಿರುವ, ಇವಳುಕ್ಕೂ=ಇವಳಿಗೆ, ಎನ್=ಏನೆಂದು, ನಿನೈನ್ದಾಯ್=ನೆನೆದಿರುವೆ, ಇಡವೆನ್ದೈ=ಇಡವೆಂದೈಕ್ಷೇತ್ರದ, ಎನ್ದೈ=ನನ್ನ, ಪಿರಾನೇ=ಸ್ವಾಮಿಯೇ.



ದಾಳಿಂಬರಿ ಬೀಜಗಳನ್ನು ಕೂಡಿಸಿದಂಥ ದಂತಪಂಕ್ತಿಯ ಮಂದಹಾಸವನ್ನು ತನ್ನ ಗೆಳತಿಯರಿಗೂ ತೋರಿಕೊಳ್ಳದವಳೂ, ಸೊಬಗಿನಲ್ಲಿ ಈಡಾಗಿರುವ ಜೋಡಿಮೊಲೆಗಳಿಗೆ ಚಂದನವನ್ನು ಪೂಸದವಳೂ, ಕೊಳದಲ್ಲಿಹರಡಿರುವ ಕನ್ನೈದಿಲೆಯಂಥ ಎರಡು ಕಣ್ಣುಗಳಿಗೆ ಕಾಡಿಗೆಯನ್ನು ತಿದ್ದದವಳೂ, ಸುಂದರವಾದ ಪರಿಮಳಭರಿತವಾದ ಒಳ್ಳೆಯಹೂಗಳನ್ನು ತಲೆಗೂದಲಿಗೆ ಮುಡಿಯದವಳೂ, ಸುಭಿಕ್ಷದಲ್ಲಿ ಅಳೆದವನನ್ನು “ಸರ್ವೇಶ್ವರ”ಎನ್ನುತ್ತಿರುವವಳೂ, ತನ್ನ ವ್ಯಾಮೋಹಕ್ಕೆ ತಕ್ಕಹಾಗೆ ಹಿತವಾದ, ಮಧುರವಾದ ಮಾತನಾಡುವವಳೂ, ಎಳೆಯ ಯೌವನದಲ್ಲಿರುವವಳೂ ಆಗಿರುವ ಇವಳನ್ನು ಕುರಿತು ಏನೆಂದು ಭಾವಿಸಿರುವೆ, ಇಡವೆಂದೈ ಕ್ಷೇತ್ರವಾಸಿಯಾದ ನನ್ನ ಸ್ವಾಮಿಯೇ\!\(೨\)



ತಾವುಭಗವಂತನನ್ನು ಗಾಢವಾದ ಶುದ್ಧಪ್ರೇಮದಿಂದ ಪ್ರೀತಿಸುತ್ತಿರುವ ಭಗವಂತನ ಪ್ರೇಮಕ್ಕಾಗಿಯೇ ಕಾತರಳಾಗಿರುವ ಕನ್ಯೆಯೆಂದು ಭಾವಿಸಿಕೊಂಡು ಆೞ್ವಾರರು ಭಗವಂತನಲ್ಲಿ ಅರಿಕೆ ಮಾಡಿಕೊಳ್ಳುತ್ತಿದ್ದಾರೆ:

ಸ್ವಾಮಿ, ಇವಳು ಸುಂದರಿ, ನಿನ್ನ ಮೆಚ್ಚಿಗೆಗೆ ಯೋಗ್ಯವಾದವಳು, ದಾಳಿಂಬೆ ಹಣ್ಣಿನಲ್ಲಿ ಬೀಜಗಳನ್ನು ಮಾಟವಾಗಿ ಅಚ್ಚುಕಟ್ಟಾಗಿ ಜೋಡಿಸಿರುವಂತೆ ತನ್ನ ದಂತಪಂಕ್ತಿಯುಳ್ಳವಳು.



೭೯

ಇವಳ ಮಂದಹಾಸವು ಬಹಳ ಆಕರ್ಶಕವಾದದ್ದು. ಕಣ್ಣುಗಳೋ ಕನ್ನೈದಿಲೆಯಂತೆ ವಿಶಾಲವಾಗಿ ಸುಂದರವಾಗಿರುವುವು. ನಿಡಿದಾದ ಕಪ್ಪನೆಯ ಕೂದಲುಳ್ಳವಳು. ಎಳೆಯ ಯೌವನದಲ್ಲಿರುವವಳು. ನಿನ್ನಲ್ಲಿ ಅತಿಶಯವಾಗಿ ಮೋಹಗೊಂಡಿರುವವಳು. ನಿನ್ನನ್ನು ಒಲಿಸಿಕೊಳ್ಳಲಾರದೆ, ಈಗ ಇವಳು ವಿರಹವೇದನೆಯನ್ನು ಅನುಭವಿಸುತ್ತಿರುವಳು. ತನ್ನ ಆಪ್ತಗೆಳತಿಯರೊಡನೆಯೂ ಇವಳು ಕಲೆಯುವುದಿಲ್ಲ. ತನ್ನ ಮಂದಹಾಸವನ್ನು ಅವರಿಗೆ ತೋರಿಕೊಳ್ಳುವುದಿಲ್ಲ. ಅವರೊಡನೆ ಸ್ವೇಚ್ಛೆಯಿಂದ ನಕ್ಕುನಗಿಸುವುದಿಲ್ಲ. ತನ್ನ ತಲೆಗೆ ಹೂ ಮುಡಿಯುವುದಿಲ್ಲ ಕಣ್ಣಿಗೆ ಕಾಡಿಗೆ ತಿದ್ದುವುದಿಲ್ಲ. ಎದೆಗೆ ಸ್ತನಗಳಿಗೆ ಪರಿಮಳ ಚಂದನವನ್ನು ಪೂಸುವುದಿಲ್ಲ. ಹಿಂದೆ ಒಂದುಕಾಲದಲ್ಲಿ ಇಡಿಯ ಭೂಮಂಡಲವನ್ನು ಒಂದೇ ಹೆಜ್ಜೆಯಿಂದ ಅಳೆದುಕೊಂಡ ನಿನ್ನನ್ನು “ಸರ್ವೇಶ್ವರ”ಎಂದು ಎಡೆಬಿಡದೆ ಹೊಗಳುತ್ತಿರುವಳು. ನಿನ್ನನ್ನು ನೆನೆಸಿಕೊಳ್ಳುತ್ತಿರುವಳು. ಎಳೆಯ ಯೌವನದ ಕಾರಣದಿಂದ ತನ್ನ ಗಾಢವಾದ ವ್ಯಾಮೋಹವನ್ನು ಹೊರಕೆಡಹಲು ನಾಚಿ, ಮೃದುವಾಗಿ ಮಧುರವಾಗಿ ಮಾತನಾಡುತ್ತಿರುವಳು.



ಸ್ವಾಮೀ, ನಿನ್ನ ಒಲುಮೆಗಾಗಿಯೇ ಕೊರಗುತ್ತಿರುವ ಇವಳ ವಿಷಯದಲ್ಲಿ ನೀನು ಏನೆಂದು ಭಾವಿಸಿಕೊಂಡಿದ್ದೀ? ಇವಳಿಗೆ ಕೃಪೆತೋರೆಯಾ?



೩.ಶಾನ್ದಮುಮ್ ಪೂಣುಮ್ ಶನ್ದನಕ್ಕೂೞಮ್ಬುಮ್

ತಡಮುಲೈಕ್ಕಣಿಯಿಲುಮ್ ತೞಲಾಮ್

ಪೋನ್ದವೆಣ್ ತಿಙ್ಗಳ್ ಕದಿರ್ ಶುಡಮೆಲಿಯುಮ್

ಪೊರುಕಶಲ್ ಪುಲಮ್ಬಿಲುಮ್ ಪುಲಮ್ಬುಮ್

ಮಾನ್ದಳಿರ್ ಮೇನಿ ವಣ್ಣಮುಮ್ ಪೊನ್ನಾಮ್

ವಳೈಹಳು ಮಿಱೈನಿಲ್ಲಾ, ಎನ್ದನ್

ಏನ್ದಿೞೈಯಿವಳುಕ್ಕೆನ್ ನಿನೈನ್ದಿರುನ್ದಾಯ್

ಇಡವೆನ್ದೈಯೆನ್ದೈ ಪಿರಾನೇ

ಶಾನ್ದಮುಮ್=ಮಿಶ್ರಿತ ಚಂದನವನ್ನು, ಪೂಣುಮ್=ಹಾರವನ್ನು, ಶನ್ದನಮ್ ಕುೞಮ್ಬುಮ್=ಬಗ್ಗಡವಾಗಿ ಕಲಸಿದ ಚಂದನವನ್ನು, ತಡಮುಲೈಕ್ಕೂ=ದೊಡ್ಡ ಮೊಲೆಗಳಿಗೆ, ಅಣಿಯಿಲುಮ್=ಧರಿಸಿ\(ಪೂಸಿ\)ಕೊಂಡರೂ, ತೞಲ್ ಆಮ್=ಬೆಂಕಿಯಂತೆ ಸುಡುವುವು, ಪೋನ್ದ=ಮೂಡಿಬಂದ, ವೆಳ್ ತಿಙ್ಗಳ್=ಶುಭ್ರ ಚಂದ್ರನ, ಕದಿರ್=ಕಿರಣಗಳು, ಶುಡ=ಸುಡುತ್ತಾ, ಮೆಲಿಯುಮ್=ನೋವನ್ನುಂಟುಮಾಡುವುವು, ಸಂಕಟಪಡಿಸುವುವು, ಪೊರು=ಅಲೆಗಳೇಳುವ, ಕಡಲ್=ಕಡಲು, ಪುಲಮ್ಬಿಲುಮ್=ಘೋಷಿಸಿದಾಗಲೆಲ್ಲಾ, ಪುಲಮ್ಬುಮ್=ಅದರಂತೆಯೇ-ಅದಕ್ಕೆ ಸಮನಾಗಿ\) ಕೂಗುವಳು, ಮನ್ದಳಿರ್ ಮೇನಿ ವಣ್ಣಮ್= ಮಾವಿನ ತಳಿರಿನಂತೆ ಇರುವ ದೇಹದ ಬಣ್ಣವು



೮೦

ಪೊನ್ ಆಮ್=ಪಶಿಮೆ ಚಿನ್ನದ್ದಾಯಿತು, ವಳೈಹಳುಮ್=ಕೈಬಳೆಗಳೂ, ಇಱೈ=ಭದ್ರವಾಗಿ, ನಿಲ್ಲಾ-ನಿಲ್ಲವು, ಎನ್ ತನ್=ನನ್ನ, ಇೞೈ ಏನ್ದು=ಆಭರಣಗಳನ್ನು ಧರಿಸಿರುವ, ಇವಳುಕ್ಕೂ=ಇವಳ ವಿಷಯದಲ್ಲಿ, ಎನ್=ಏನೆಂದು, ನಿನೈನ್ದಾಯ್=ನೆನೆದಿರುವೆ, ಇಡವೆನ್ದೈ=ಇಡವೆಂದೈಕ್ಷೇತ್ರದ, ಎನ್ದೈ=ನನ್ನ, ಪಿರಾನೇ=ಸ್ವಾಮಿಯೇ.



ಮಿಶ್ರಿತ ಚಂದನವನ್ನೂ ಹಾರವನ್ನೂ ಕಲಸಿದ ಬಗ್ಗಡದ ಗಂಧವನ್ನೂ ತನ್ನ ದಪ್ಪನಾದ ಮೊಲೆಗಳಿಗೆ ಬಳಿದುಕೊಂಡರೂ ಸಹ ಬೆಂಕಿಯಂತೆ ಸುಡುವುವು. ಮೂಡಿಬಂದ ಶುಭ್ರಚಂದ್ರನ ಕಿರಣಗಳು ಸುಡುತ್ತಾ ಸಂಕಟಪಡಿಸುವುವು. ಅಲೆಗಳೇಳುವ ಕಡಲು ಭೋರ್ಗರೆದರೆ, ಅದಕ್ಕೆ ಸಮನಾಗಿ ಇವಳೂ ಕೂಗಿಕೊಳ್ಳುವಳು. ಮಾವಿನ ತಳಿರಿನಂತೆ ಇದ್ದ ಇವಳ ಮೈಬಣ್ಣ ಪಶಿಮೆಚಿನ್ನದ್ದಾಯಿತು. ಕೈಬಳೆಗಳೂ ಭದ್ರವಾಗಿ ನಿಲ್ಲವು. ಅಲಂಕೃತಳಾದ ನನ್ನ ಇವಳ ವಿಷಯದಲ್ಲಿ ಏನೆಂದು ಭಾವಿಸಿಕೊಂಡಿದ್ದೀ, ಇಡವೆಂದೈ ಕ್ಷೇತ್ರದ ನನ್ನ ಸ್ವಾಮಿಯೇ\!\(೩\)



ಭಗವಂತನಲ್ಲಿ ಮಿತಿಮೀರಿ ವ್ಯಾಮೋಹಗೊಂಡು, ವಿರಹದಿಂದ ಪರೊತಪಿಸುವ ಕನ್ಯೆಯಾಗಿರುವ ಆೞ್ವಾರರು ಅರಿಕೆ ಮಾಡಿಕೊಳ್ಳುತ್ತಿದ್ದಾರೆ:

ಸ್ವಾಮೀ, ಇವಳ ಸಂಕಟಕ್ಕೆ ಕಿವಿಗೊಡು: ಮೇಲಿಂದ ಮೇಲೆ ಇವಳು ಕರ್ಪೂರಚಂದವನವನ್ನೋ, ಕಲಸಿದ ಬಗ್ಗಡದ ಗಂಧವನ್ನೋ ಇವಳ ದಪ್ಪಮೊಲೆಗಳಿಗೆ ಪೂಸಿಕೊಳ್ಳುತ್ತಾಳೆ. ಅದರಿಂದ ಅವಳಿಗೆ ಹಿತವಿಲ್ಲ. ತಂಪಾಗುವುದಿಲ್ಲ. ಅದಕ್ಕೆ ಬದಲಾಗಿ, ಅದು ಅವಳ ಬೇಗೆಯನ್ನು ಹೆಚ್ಚುಮಾಡುತ್ತದೆ. ಮೂಡಿಬಂದ ಶುಭ್ರನಾದ ಪೂರ್ಣಚಂದ್ರನ ಬೆಳದಿಂಗಳಲ್ಲಿ ತಿರುಗಾಡುತ್ತಾಳೆ. ಮೈ ಒಡ್ಡಿ ಕುಳಿತುಕೊಳ್ಳುತ್ತಾಳೆ. ಚಂದ್ರನ ಶೀತಳಕಿರಣಗಳು ಅವಳನ್ನು ಸುಟ್ಟುಸಂಕಟಗೊಳಿಸುವುವು.ಸಮಯ ದೊರೆತಾಗಲೆಲ್ಲಾ ಇವಳು ಕಡಲಕರೆಯಲ್ಲಿ ಸುಳಿದಾಡುತ್ತಾಳೆ. ಅಲೆಗಳ ಘೋಷ ಇವಳನ್ನು ಉದ್ರೇಕಗೊಳಿಸುವುವು. ಕೂಡಲೇ ಇವಳೂ ಕಡಲಿನ ದೊಡ್ಡಸದ್ದಿಗೆ ಸಮನಾಗಿ ಕಿರಿಚಿ ಕೂಗುತ್ತಾಳೆ. ಇವಳ ಮೈಬಣ್ಣವೇ ಕೆಟ್ಟುಹೋಗಿದೆ. ಮಾವಿನ ಚಿಗುರಿನಂಥ ,ಮೈಬಣ್ಣದವಳಿವಳು. ಈಗ ಅದು ಹಳದಿಚಿನ್ನದ ಬಣ್ಣಕ್ಕೆ ತಿರುಗಿದೆ. ಇವಳು ತೊಟ್ಟ ಕೈಬಳೆಗಳು ಕೈಯಲ್ಲಿಅಡಕವಾಗಿ ನಿಲ್ಲುವುದಿಲ್ಲ. ಜಾರಿ ಬೀಳುತ್ತವೆ. ಮೊಳಕೈವರೆಗೆ ಸರಿಯುತ್ತವೆ. ಅಷ್ಟು ಕೃಶವಾಗಿದ್ದಾಳೆ ಇವಳು. ಹೀಗಿದ್ದರೂ ಸಹ, ನಿನ್ನನ್ನು ಒಲಿಸಿಕೊಳ್ಳಲೇಬೇಕೆಂಬ ಹಂಬಲದಿಂದ, ನಿನ್ನನ್ನು ಮೆಚ್ಚಿಸುವ ಆಶೆಯಿಂದ ಎಲ್ಲ ಆಭರಣಗಳಿಂದಲೂ ಅಲಂಕೃತಳಾಗಿ ಬಂದಿದ್ದಾಳೆ. ತಿರುವಿಡವೆಂದೈ ಕ್ಷೇತ್ರದಲ್ಲಿ ನೆಲಸಿರುವ ಸ್ವಾಮಿಯೇ, ನಿನಗಾಗಿಯೇ ಕೊರಗ್ ಬಡವಾಗುತ್ತಿರುವ ಇವಳ ವಿಷಯದಲ್ಲಿ ನೀನು ಏನೆಂದು ಭಾವಿಸಿಕೊಂಡಿದ್ದೀ? ಇವಳಲ್ಲಿ ಕೃಪೆದೋರೆಯಾ?



೮೧

೪.ಊೞಿಯಿಱ್ ಪೆರಿದಾಲ್ ನಾೞಿಹೈಯೆನ್ನುಮ್

ಒಣ್ ಶುಡರ್ ತುಯಿನ್ಱ ತಾಲೆನ್ನುಮ್

ಆೞಿಯುಮ್ ಪುಲಮ್ಬುಮನ್ಱಿಲುಮುಱಙ್ಗಾ

ತೆನ್ಱಲುಮ್ ತೀಯಿನಿಱ್ ಕೊಡಿತಾಮ್

ತೋೞಿಯೋವೆನ್ನುಮ್ ತುಣೈಮುಲೈಯರಕ್ಕೂಮ್

ಶೊಲ್ಲುಮಿನೆನ್ ಶೆಯ್ಹೇನೆನ್ನುಮ್

ಏೞೈಯೆನ್ ಪೊನ್ನುಕ್ಕೆನ್ ನಿನೈನ್ದಿರುನ್ದಾಯ್

ಇಡವೆನ್ದೈಯೆನ್ದೈಪಿರಾನೇ



ಊೞಿಯಿನ್=ಯುಗಕ್ಕಿಂತಲೂ, ನಾೞಹೈ=ಕ್ಷಣವೇ, ಪೆರಿದಾಳ್=ದೊಡ್ಡದಾಗಿರುವುದರಿಂದ, ಎನ್ನುಮ್=ಎನ್ನುತ್ತಾಳೆ, ಒಣ್ ಶುಡರ್=ಸೂರ್ಯನು, ತುಯಿನ್ಱದಾಲ್=ನಿದ್ದೆ ಮಾಡುತ್ತಿರುವುದರಿಂದ, ಎನ್ನುಮ್=ಎನ್ನುತ್ತಾಳೆ, ಆೞಿಯುಮ್=ಕಡಲು, ಪುಲಮ್ಬುಮ್=ಘೋಷಿಸುತ್ತಿದೆ, ಅನ್ಱಿಲುಮ್=ಕ್ರೌಂಚಪಕ್ಷಿಗಳು, ಉಱಙ್ಗ=ನಿದ್ದೆ ಮಾಡುತ್ತಿಲ್ಲ, ತೆನ್ಱಲುಮ್=ತೆಂಕಣಗಾಳಿಯು, ತೀಯಿನಿಲ್=ಬೆಂಕಿಗಿಂತಲೂ, ಕೊಡಿದು ಆಮ್=ಕೆಟ್ಟದ್ದು ಆಗಿದೆ, ತೋೞಿ=ಗೆಳತಿಯೇ, ಓ ಎನ್ನುಮ್=ಅಯ್ಯೋ ಎನ್ನುತ್ತಾಳೆ, ತುಣೈಮುಲೈ=ಎರಡು ಮೊಲೆಗಳೂ, ಅರಕ್ಕೂಮ್=ಬಿಗಿಯುತ್ತಿವೆ\(ಬಾಧೆ ಕೊಡುತ್ತಿವೆ\), ಶೊಲ್ಲುಮಿನ್=ಹೇಳಿರಿ, ಎನ್ ಶೆಯ್ಹೇನ್=ಏನು ಮಾಡಲಿ, ಎನ್ನುಮ್=ಎನ್ನುತ್ತಾಳೆ, ಏೞೈ=ಏನೂ ಅರಿಯದ, ಎನ್ ಪೊನ್ನುಕ್ಕೂ=ನನ್ನ ಚಿನ್ನಕ್ಕೆ, ಎನ್=ಏನೆಂದು, ನಿನೈನ್ದಾಯ್=ನೆನೆದಿರುವೆ, ಇಡವೆನ್ದೈ=ಇಡವೆಂದೈಕ್ಷೇತ್ರದ, ಎನ್ದೈ=ನನ್ನ, ಪಿರಾನೇ=ಸ್ವಾಮಿಯೇ.

“ಯುಗಕ್ಕಿಂತಲೂ ಒಂದು ಕ್ಷಣವೇ ದೊಡ್ಡದಾಗಿರುವುದರಿಂದ”ಎನ್ನುತ್ತಾಳೆ, “ಸೂರ್ಯನು ನಿದ್ದೆ ಮಾಡುತ್ತಿರುವುದರಿಂದ”ಎನ್ನುತ್ತಾಳೆ. “ಕಡಲು ಘೋಷುಸ್ತ್ತಿದೆ”, ಕ್ರೌಂಚಗಳುನಿದ್ದೆ ಮಾಡುತ್ತಿಲ್ಲ, ತೆಂಕಣಗಾಳಿ ಬೆಂಕಿಗಿಂತಲೂ ಕೆಟ್ಟದ್ದಾಗಿದೆ. ಗೆಳತೀ ಅಯ್ಯೋ ಏನು ಮಾಡಲಿ, ಎರಡು ಮೊಲೆಗಳೂ ಬಿಗಿಯುತ್ತಿವೆ” ಎನ್ನುತ್ತಾಳೆ. ಏನೂ ಅರಿಯದ ಈ ನನ್ನ ಚಿನ್ನದ ವಿಷಯವಾಗಿ ಏನೆಂದು ಭಾವಿಸಿದ್ದೀ, ಇಡವೆಂದೈ ಕ್ಷೇತ್ರದ ನನ್ನ ಸ್ವಾಮಿಯೇ?\(೪\)



ಭಗವಂತನನ್ನು ಕುರಿತು ವಿರಹಿಸುವ ಆೞ್ವಾರರು ತಮ್ಮ ಮನೋವೇದನೆಯನ್ನು ಒಬ್ಬ ಮುಗ್ಧಯುವತಿಯ ಹಾಗೆ ಹೇಳಿಕೊಳ್ಳುತ್ತಾರೆ:

ಕ್ಷಣಕಾಲ ಹೆಚ್ಚೇ? ಯುಗದ ಕಾಲ ಹೆಚ್ಚೇ? ಏನೂ ಅರಿಯದ ಆ ಹೆಣ್ಣಿಗೆ ಒಂದು ಕ್ಷಣವೆಂಬುದು ಯುಗಕ್ಕಿಂತಲೂ ದೊಡ್ಡದೆಂದು ಭಾಸವಾಗುತ್ತಿದೆ. ಒಂದೊಂದು ಕ್ಷಣವನ್ನು ಕಳೆಯುವುದೂ ಅವಳಿಗೆ ದುಸ್ತರವಾಗಿದೆ.

ಹಗಲನ್ನೂ ಹೇಗಾದರೂ ಕಳೆದುಬಿಡಬಹುದಲ್ಲ. ರಾತ್ರಿಯನ್ನು ಕಳೆಯುವ ಪರಿಹೇಗೆ? ರಾತ್ರಿ ಕಳೆದು ಹಗಲು ಮತ್ತೆ ಬರುವುದಕ್ಕೆ ಸೂರ್ಯನ ನೆರವು ಬೇಕು. ಆ ಸೂರ್ಯನೇ ಮಲಗಿ ಮೈಮರೆತು ನಿದ್ರಿಸಿದರೆ? ಕಾಲಗತಿಯನ್ನು ಸೂಚಿಸುವ ಸೂರ್ಯನು ನಿದ್ರಿಸಿ, ತನ್ನ ಚಲನೆಯನ್ನೇ ನಿಲ್ಲಿಸಿಬಿಟ್ಟರೆ? ಆಗ ಬೆಳಗಾಗುವುದೆಂತು? ಇದರಿಂದ, ಸಹಿಸಲಾರದ ರಾತ್ರಿವೃದ್ಧಿಹೊಂದಿದರೆ, ಅದನ್ನು ಅನುಭವಿಸುವುದಾದರೂ ಹೇಗೇ?



ರಾತ್ರಿಯ ಕಾಲವೆಂಬುದು ನಿಶ್ಶಬ್ದವಾಗಿ ಪ್ರಶಾಂತವಾಗಿ ಇರಬೇಕು. ಒಳ್ಳೆಯ ನಿದ್ದೆಗೆ ಎಡೆಕೊಡಬೇಕು. ಕಡಲನ್ನು ನೋಡಿದರೆ, ಅದು ಅಲೆಗಳನ್ನು ಎಡೆಬಿಡದೆ ತಳ್ಳುತ್ತಲೇ ಇರುತ್ತದೆಯಲ್ಲ\! ಚಲಿಸುತ್ತಿರುವ ಅಲೆಗಳಿಂದ ದೊಡ್ದಸದ್ದು ಉಂಟಾಗುವುದಲ್ಲ\! ನಿದ್ದೆ ಮಾಡಬೇಕೆಂದು ಮನಸ್ಸು ಮಾಡಿದರೂ ಸಹ ಅಲೆಗಳ ಘೋಷನಿದ್ದೆಗೆ ಅಡ್ಡಿತರುತ್ತಿದೆಯಲ್ಲ\!



೮೨

ಕಡಲ ಹಾಗೆಯೇ ಕ್ರೌಂಚಪಕ್ಷಿಗಳೂ. ಅವು ತಮ್ಮತಮ್ಮ ಪ್ರೇಮವನ್ನು ತೋರಿಸುತ್ತಾ ರಾತ್ರಿಯೆಲ್ಲಾ ಚಿಲಿಪಿಲಿಗುಟ್ಟುತ್ತಿವೆಯಲ್ಲ\! ಅವಕ್ಕೆ ಪ್ರೇಮದ ಕಾರಣದಿಂದ ನಿದ್ದೆಯೆಂಬುದಿಲ್ಲ. ವಿರಹದಿಂದ, ಅಗಲಿಕೆಯಿಂದಲ್ಲ.

ತೆಂಕಣಗಾಳಿಯನ್ನು ಮಲಯಮಾರುತ, ಮಂದ-ಮಾರುತ ಎನ್ನುತ್ತಾರೆ. ಅದು ಚಂದನ ಶೀತಳವಾಗಿ, ಪರಿಮಳಭರಿತವಾಗಿ ಹಿತಕರವಾಗಿ ಬೀಸತಕ್ಕದ್ದು. ಎಂಥ ಕಷ್ಟಾನುಭವಿಗೂ ತೆಂಕಣಗಾಳಿ ಸುಖತರುತ್ತದೆ. ಆದರೆ, ಅದು ಮುಗ್ಧೆಯಾದ ಇವಳಿಗೆ ಬೆಂಕಿಗಿಂತಲೂ ತೀಕ್ಷ್ಣವಾಗಿ, ಕೆಟ್ಟದ್ದಾಗಿ, ಅಹಿತವಾಗಿ ಬೀಸುತ್ತಿದೆಯಲ್ಲ\!



ಇವಳು ತನ್ನ ಗೆಳತಿಯರಲ್ಲಿ ಹೇಳಿಕೊಳ್ಳುತ್ತಾಳೆ- ಏನನ್ನು ಹೇಳಿಕೊಳ್ಳಬೇಕೆಂಬುದು ಇವಳಿಗೆ ತಿಳಿಯದು. ಮೂಕಯಾತನೆಯನ್ನು ಅನುಭವಿಸುತ್ತಾ ಇವಳು “ಅಯ್ಯೋ, ಅಯ್ಯೋ, ಏನು ಮಾಡಲಿ? ನನ್ನ ಈ ಎರಡು ಮೊಲೆಗಳು ಬಿಗಿಯುತ್ತಿವೆಯಲ್ಲ”ಎನ್ನುತ್ತಾಳೆ. ಇವಳು ಏನೂ ಅರಿಯದವಳು. ಚಿನ್ನದಂತೆ ಪರಿಶುದ್ಧವಾದ ಸ್ವಭಾವವನ್ನುಳ್ಳವಳು. ಸ್ವಾಮೀ, ಇವಳ ವಿಷಯದಲ್ಲಿ ನೀನು ಏನೆಂದು ಭಾವಿಸಿಕೊಂಡಿದ್ದೀ? ಇವಳಲ್ಲಿ ಕೃಪೆದೋರೆಯಾ?



೫.ಓದಿಲುಮುನ್ ಪೇರನ್ಱಿ ಮಟ್ರೋದಾಳ್

ಉರುಹುನಿನ್ ತಿರುವುರುನಿನೈನ್ದು

ಕಾದನ್ ಮೈಪೆರಿದು ಕೈಯಱವುಡೈಯಳ್

ಕಯಲ್ ನೆಡುಙ್ಗಣ್ಡುಯಿಲ್ ಮಱನ್ದಾಳ್

ಪೇದೈಯೇನ್ ಪೇದೈಪಿಳ್ಳೈಮೈ ಪೆರಿದು

ತೆಳ್ಳಿಯುಳ್ ವಳ್ಳಿ ನುಣ್ ಮರುಙ್ಗುಲ್

ಏದಲರ್ ಮುನ್ನಾವೆನ್ ನಿನೈನ್ದಿರುನ್ದಾಯ್

ಇಡವೆನ್ದೈಯೆನ್ದೈ ಪಿರಾನೇ



ಓದಿಲುಮ್=ಹೇಳುವಾಗಲೂ ಪಠಿಸುವಾಗಲೂ, ಉನ್ ಪೇರ್ ಅನ್ಱಿ=ನಿನ್ನ ಹೆಸರನ್ನಲ್ಲದೆ, ಮಟ್ರು=ಬೇರೆಯದನ್ನು, ಓದಾಳ್=ಓದಳು, ನಿನ್=ನಿನ್ನ, ತಿರು=ಪವಿತ್ರವಾದ, ಉರು=ಸ್ವರೂಪವನ್ನೇ, ನಿನೈನ್ದು=ನೆನೆನೆನೆದು, ಉರುಹುಮ್=ಕರಗಿ ಹೋಗುತ್ತಾಳೆ, ಕಾದನ್ಮೈ=ಕಾಮವು, ಪೆರಿದು=ಬಹಳ ಹೆಚ್ಚಾಗಿದೆ, ಕೈಯಱವು=ಅಸಹಾಯಕಳೂ ದುಂಖಿಯೂ, ಉಡೈಯುಳ್=ಉಂಟಾದವಳಾಗಿದ್ದಾಳೆ, ಕಯಲ್=ಕಯಲ್ ಮೀನಿನಂತೆ, ನೆಡು=ವಿಶಾಲವಾದ, ಉದ್ದನಾದ, ಕಣ್=ಕಣ್ಣುಗಳಲ್ಲಿ, ತುಯಿಲ್=ನಿದ್ದೆಯನ್ನು, ಮಱನ್ದಾಳ್=ಮರೆತವಳಾಗಿದ್ದಾಳೆ, ಪೇದೈಯೇನ್ ಪೇದೈ=ಬುದ್ಧಿಗೆಟ್ಟವಳಲ್ಲಿ ಬುದ್ಧಿಕೆಟ್ಟವಳು, ಪಿಳ್ಳೈಮೈ=ಎಳೆತನವೂ, ಪೆರಿದು=ಬಹಳ ಹೆಚ್ಚಿನದು, ತೆಳ್ಳಿಯಳ್=ತಿಳಿವಳಿಕೆಯಿಲ್ಲದವಳು, ವಳ್ಳಿ=ಬಳಿಯಂತೆ, ನುಣ್=ಸೂಕ್ಷ್ಮವಾದ\(ಬಳುಕುವ\) ಮರುಙ್ಗುಲ್=ನಡುವುಳ್ಳವಳು, ಏದಲರ್=ಬೇಡದವರ\(ವೈರಿಗಳ\), ಮುನ್ನಾ=ಎದುರಿಗೆ, ಎನ್=ಏನೆಂದು, ನಿನೈನ್ದಾಯ್=ನೆನೆದಿರುವೆ, ಇಡವೆನ್ದೈ=ಇಡವೆಂದೈಕ್ಷೇತ್ರದ, ಎನ್ದೈ=ನನ್ನ, ಪಿರಾನೇ=ಸ್ವಾಮಿಯೇ.



೮೩

ಹೇಳುವಾಗಲೂ ಪಠಿಸುವಾಗಲೂ ನಿನ್ನ ಹೆಸರನ್ನಲ್ಲದೆ ಬೇರೆ ಯಾವುದನ್ನೂ ಉಚ್ಚರಿಸಳು. ನಿನ್ನ ಪವಿತ್ರವಾದ ಸ್ವರೂಪವನ್ನೇ ನೆನೆನೆನೆದು ಕರಗಿ ಹೋಗುತ್ತಾಳೆ. ಇವಳ ಕಾಮವು ಬಹಳ ಹೆಚ್ಚಾಗಿದೆ. ಅಸಹಾಯಕಳೂ ದುಃಖಿಯೂ ಆಗಿಬಿಟ್ಟಿದ್ದಾಳೆ. ಕಯಲ್ ಮೀನಿನಂತೆ ಉದ್ದನಾದ ಕಣ್ಣುಗಳಲ್ಲಿ ನಿದ್ದೆಯನ್ನು ಮರೆತಿದ್ದಾಳೆ. ಎಳೆತನ ಬಹಳ ಹೆಚ್ಚಾಗಿದೆ. ತಿಳಿವಳಿಕೆಯಿಲ್ಲ. ಬಳ್ಳಿಯಂತೆ ಸೂಕ್ಷ್ಮವಾದ ಬಳುಕುವ ನಡುವುಳ್ಳವಳಾಗಿದ್ದಾಳೆ. ಇಡವೆಂದೈಕ್ಷೇತ್ರದ ನನ್ನ ಸ್ವಾಮಿಯೇ, ಇವಳನ್ನು ಕುರಿತು ಏನೆಂದು ಭಾವಿಸಿಕೊಂಡಿದ್ದೀ?\(೫\)



ಆೞ್ವಾರರು ಅರಿಕೆ ಮಾಡಿಕೊಳ್ಳುತ್ತಾರೆ: ಸ್ವಾಮೀ, ನಿನ್ನಲ್ಲಿರುವ ಇವಳ ಅನುರಾಗವನ್ನು ಹೇಳಿ ವಿವರಿಸಲು ಅಸಾಧ್ಯವಾಗಿದೆ. ಮಾತಿನಲ್ಲೂ, ಮನಸ್ಸಿನಲ್ಲೂ, ಕೆಲಸದಲ್ಲೂ ಇವಳದು ನಿನ್ನದೇ ಚಿಂತೆಯಾಗಿದೆ. ಬಾಯಿತೆರೆದರೆ, ಮಾತನಾಡಿದರೆ, ಓದಿದರೆ,ಪಠಿಸಿದರೆ-ಇವಳ ಬಾಯಿಂದ ಹೊರಬರುವುದು ನಿನ್ನ ಹೆಸರೊಂದೇ. ಅದನ್ನು ಹೊರತು ಇವಳು ಬೇರೆ ಏನನ್ನೂ ಉಚ್ಚರಿಸುವುದಿಲ್ಲ. ನಿನ್ನ ದಿವ್ಯಸ್ವರೂಪವನ್ನು ಕುರಿತು ಎಡೆಬಿಡದೆ ಚಿಂತಿಸುತ್ತಿರುತ್ತಾಳೆ. ಹೀಗೆ, ಇವಳು ಬಡವಾಗಿದ್ದಾಳೆ . ಇವಳಿಗೆ ನಿನ್ನನ್ನು ಕೂಡಿಕೊಳ್ಳಬೇಕೆಂಬ ಆಸೆ ವರ್ಣಿಸಲಾರದಷ್ಟು. ನಿನ್ನನ್ನು ಸೇರುವುದಾದರೂ ಹೇಗೆ? ಈ ಕೆಲಸದಲ್ಲಿ ಇವಳು ಅಸಹಾಯಕಳಲ್ಲವೇ? ಆದ್ದರಿಂದ, ಇವಳ ದುಃಖವೂ ವಿಪರೀತವಾಗಿದೆ. ಇವಳು ಕಡುಸುಂದರಿ. ಮೀನಿನಂತೆ ನಿಡಿದಾದ ಕಣ್ಣುಗಳು. ಬಳ್ಳಿಯಂತೆ ಬಳುಕುವ ನಡು. ಅದಕ್ಕೆ ತಕ್ಕ ಹಾಗೆ ಎಳೆಯ ಪ್ರಾಯ. ನಿನ್ನನ್ನು ಕೂಡಿಕೊಳ್ಳುವ ಹಂಬಲದಿಂದ ಬುದ್ಧಿಕೆಟ್ಟವಳಾಗಿದ್ದಾಳೆ. ಇವಳ ಕಣ್ಣುಗಳಿಗೆ ನಿದ್ದೆಯೆ ಅರಿವೇ ಇಲ್ಲದಾಗಿದೆ. ಸ್ವಾಮೀ, ಇವಳ ವಿಷಯವಾಗಿ ಏನೆಂದು ಭಾವಿಸಿಕೊಂಡಿದ್ದೀ? ಇವಳಲ್ಲಿ ಕೃಪೆದೋರೆಯಾ?



೬.ತನ್ ಕುಡಿಕ್ಕೇದುಮ್ ತಕ್ಕವಾ ನಿನೈಯಾಳ್

ತಡಙ್ಗಡಲ್ ನುಡೈಙ್ಗೆಯಿಲಿಲಙ್ಗೈ

ವನ್ ಕುಡಿಮಡಙ್ಗ ವಾಳಮರ್ ತೊಲೈತ್ತ

ವಾರ್ ತ್ತೈಕೇಟ್ಟಿನ್ಬುಱುಮಯಙ್ಗುಮ್

ಮಿನ್ ಕೊಡಿಮರುಙ್ಗುಲ್ ಶುರುಙ್ಗ ಮೆಲ್ ನೆರುಙ್ಗಿ

ಮೆನ್ ಮುಲೈ ಪೊನ್ ಪಯನ್ದಿರುನ್ದ

ಎನ್ ಕೊಡಿಯಿವಳು ಕ್ಕೆನ್ ನಿನೈನ್ದಿರುನ್ದಾಯ

ಇಡವೆನ್ದೈಯೆನ್ದೈ ಪಿರಾನೇ



ತನ್=ಇವಳ, ಕುಡಿಕ್ಕೂ=ಕುಲಕ್ಕೆ, ಏದುಮ್=ಏನನ್ನೂ, ತಕ್ಕ ಆ=ತಕ್ಕ ಹಾಗೆ, ನಿನೈಯಾಳ್=ಚಿಂತಿಸುವುದಿಲ್ಲ, ತಡ ಕಡಲ್=ವಿಸ್ತಾರವಾದ ಕಡಲಿನಿಂದಲೂ, ನುಡಙ್ಗು=ಎತ್ತರವಾಗಿ ಬೆಳೆದ, ಎಯಿಲ್=ಕೋಟೆಗಳಿಂದಲೂ ಸುತ್ತುವರಿದ, ಇಲಙ್ಗೈ=ಲಂಕೆಯ, ವಲ್=ಬಲಿಷ್ಠವಾದ, ಕುಡಿ=ವಂಶವು, ಮಡಙ್ಗ=ನಾಶವಾಗುವಂತೆ, ವಾಳ್ ಅಮರ್=ಕ್ರೂರವಾದ ಯುದ್ಧದಲ್ಲಿ



೮೪

ತೊಲೈತ್ತ=ನಿರ್ನಾಮಗೊಳಿಸಿದವನ, ವಾರ್ ತ್ತೈ=ಮಾತನ್ನು, ಕೇಟ್ಟು=ಕೇಳಿ, ಇನ್ಬುಱುಮ್=ಆನಂದಪಡುತ್ತಾಲೆ, \(ತೃಪ್ತಿಪಡುತ್ತಾಳೆ\), ಮಯಙ್ಗುಮ್=ಪರವಶಳಾಗುತ್ತಾಳೆ, ಮಿನ್ ಕೊಡಿ=ಮಿಂಚಿನ ಬಳ್ಳಿಯಂತೆ, ಮರುಙ್ಗುಲ್=ನಡುವು, ಶುರುಙ್ಗ=ಕುಗ್ಗುವಂತೆ, ಮೆಲ್ ಮುಲೈ=ಮೃದುವಾದ ಮೊಲೆಗಳು, ಮೇಲ್ ನೆರುಙ್ಗಿ =ಎದೆಯ ಮೇಲೆ ಅಡಕವಾಗಿ, ಪೊನ್=ಚಿನ್ನದ, ಪಯನ್ದಿರುನ್ದ=ಹಣ್ಣಿನಂತಿರುವ, ಎನ್ ಕೊಡಿ=ನನ್ನ ಭೂಷಣವಾದ, ಇವಳುಕ್ಕೂ=ಇವಳಿಗೆ, \(ಇವಳನ್ನು ಕುರಿತು\), ಎನ್=ಏನೆಂದು, ನಿನೈನ್ದಾಯ್=ನೆನೆದಿರುವೆ, ಇಡವೆನ್ದೈ=ಇಡವೆಂದೈಕ್ಷೇತ್ರದ, ಎನ್ದೈ=ನನ್ನ, ಪಿರಾನೇ=ಸ್ವಾಮಿಯೇ.



ತನ್ನ ಕುಲಕ್ಕೆ ತಕ್ಕ ಹಾಗೆ ಏನನ್ನೂ ಚಿಂತಿಸುವುದಿಲ್ಲ. ವಿಸ್ತಾರವಾದ ಕಡಲಿನಿಂದಲೂ ಕೋಟೆಗಳಿಂದಲೂ ಸುತ್ತುವರಿದ ಲಂಕೆಯ ಬಲಿಷ್ಠವಾದ ಕುಲವು ನಾಶವಾಗುವಂತೆ ಕಠಿಣವಾದ ಕ್ರೂರಯುದ್ಧದಲ್ಲಿ ನಿರ್ನಾಮಗೊಳಿಸಿದವನ ಮಾತನ್ನು ಕೇಳಿ ಆನಂದಪಡುತ್ತಾಳೆ, ತೃಪ್ತಳಾಗುತ್ತಾಳೆ, ಪರವಶಳಾಗುತ್ತಾಳೆ. ಮಿಂಚಿನ ಬಳ್ಳಿಯಂತೆ ನಡುವು ಕುಗ್ಗುವಂತೆಯೂ, ಮೃದುವಾದ ಮೊಲೆಗಳು ಎದೆಯಮೇಲೆ ಅಡಕವಾಗಿ ಚಿನ್ನದಹಣ್ಣಿನಂತೆಯೂ ಇರುವ ನನ್ನ ಭೂಷಣವಾದ ಇವಳನ್ನು ಕುರಿತು ಏನೆಂದು ಭಾವಿಸಿಕೊಂಡಿದ್ದೀ, ಇಡವೆಂದೈ ಕ್ಷೇತ್ರದ ನನ್ನ ಸ್ವಾಮಿಯೇ.\(೬\)



ಆೞ್ವಾರರು ಅರಿಕೆ ಮಾಡಿಕೊಳ್ಳುತ್ತಾರೆ: ಸ್ವಾಮೀ, ಮನುಷ್ಯಳಾಗಿ ಇವಳು ಹುಟ್ಟಿದ್ದಾಳೆ. ಇವಳ ಕುಲಕ್ಕೆ ತಕ್ಕಂತೆ ನಡವಳಿಕೆ ಇವಳಲ್ಲಿರಬೇಡವೇ? ಇವಳ ಯೋಚನೆ ಭಾವನೆಗಳು ಮನುಷ್ಯರ ಸಾಹಸಗಳಲ್ಲಿ, ಅವರ ಪ್ರೇಮಾದಿಗಳಲ್ಲಿ ನೆಲೆಗೊಳ್ಳಬೇಡವೇ? ಇವಳಾದರೋ ಈ ಕುಲಮರ್ಯಾದೆಯನ್ನು ಲೆಕ್ಕಿಸುವುದೇ ಇಲ್ಲ. ಅಂಥ ಚಿಂತೆಯೇ ಇವಳಿಗಿಲ್ಲ.



ಬಲವಾದ ಕೋಟೆಕೊತ್ತಲಗಳಿಂದ ಸುತ್ತುವರಿದು, ಮಹಾಪರಾಕ್ರಮಿಗಳಿಂದ ಕೂಡಿರುವ ಲಂಕೆಯ ರಾಕ್ಷಸಕುಲವನ್ನೇ ಭೀಕರ ರಣರಂಗದಲ್ಲಿ ನಾಶಗೊಳಿಸಿದವನ ಸಾಹಸದ ಕತೆಯನ್ನು ಕೇಳುತ್ತ ಕೇಳುತ್ತ ಇವಳ ಆನಂದ ಮಿತಿಮೀರುತ್ತದೆ. ಹೆಂಡತಿಯೊಬ್ಬಳಿಗಾಗಿ ಅವನು ಪಟ್ಟ ಸಂಕಟವೆಷ್ಟು, ಕಷ್ಟವೆಷ್ಟು, ಕೈಗೊಂದ ಸಾಹಸವೆಷ್ಟು, ಅವನ ಪರಾಕ್ರಮವೆಷ್ಟು ಎಂಬುದನ್ನೆಲ್ಲಾ ನೆನೆನೆನೆದು, ಆಶ್ರಿತರಲ್ಲಿ ಅವನಿಗಿರುವ ಮಮತೆಯೆಷ್ಟೆಂಬುದನ್ನು ಕುರಿತು ಚಿಂತಿಸುತ್ತಿರುವ ಹಾಗೆಯೇ ಇವಳು ಆನಂದಪರವಶವಾಗುತ್ತಾಳೆ.



ಸ್ವಾಮೀ, ಇವಳು ನಿನ್ನ ಅನುರಾಗಕ್ಕೆ ತಕ್ಕ ಹೆಣ್ಣು, ಸುಂದರಿ. ಇವಳ ನಡು ಮಿಂಚಿನ ಬಳ್ಳಿಯಂತೆ ಕುಗ್ಗಿ ಕೃಶವಾಗುತ್ತದೆ. ಇವಳ ಎದೆಯಮೇಲೆ ಮೊಳೆತಿರುವ ಮೃದುವಾದ ಮೊಲೆಗಳು ಮಾಟವಾಗಿ ಅಡಕವಾಗಿ, ಬಂಗಾರದ ಹಣ್ಣಿನಂತೆ ಇವಳ ಸೊಬಗನ್ನು ಹೆಚ್ಚಿಸುತ್ತವ್. ಇವಳನ್ನು ಕುರಿತು ನೀನು ಏನೆಂದು ಭಾವಿಸಿಕೊಂಡಿದ್ದೀ? ಇವಳಲ್ಲಿ ಕೃಪೆದೋರೆಯಾ?



೮೫

೭.ಉಳಙ್ಗನಿನ್ದಿರುಕ್ಕೂ ಮುನ್ನೈಯೇ ಪಿದಟ್ರುಮ್

ಉನಕ್ಕನ್ಱಿ ಯೆನಕ್ಕನ್ ಪೊನ್ಱಿಲಳಾಲ್

ವಳಙ್ಗನಿ ಪೊೞಿಲ್ ಶೂೞ್ ಮಾಲಿರುಂಜೋಳೈ

ಮಾಯನೇ ಯೆನ್ಱು ವಾಯ್ ವೆರುವುಮ್

ಕಳಙ್ಗನಿ ಮುಱುವಲ್ ಕಾರಿಹೈ ಪೆರಿದು

ಕವಲೈಯೋಡವಲಮ್ ಶೇರ್ ನ್ದಿರುನ್ದ

ಇಳಙ್ಗನಿತಿವಳುಕ್ಕೆನ್ ನಿನೈನ್ದಿರುನ್ದಾಯ್

ಇಡವೆನ್ದೈಯೆನ್ದೈ ಪಿರಾನೇ



ಉಳಮ್=ಮನಸ್ಸು, ಕನಿನ್ದಿರುಕ್ಕೂಮ್=ಕರಗಿ ಹೋಗಿದೆ, ಉನ್ನೈಯೆ=ನಿನ್ನನ್ನೇ, ಪಿದಟ್ರುಮ್=ಒದರಿಕೊಳ್ಳುತ್ತಿರುತ್ತಾಳೆ, ಉನಕ್ಕೂ ಅನ್ಱಿ=ನಿನಗೆ ಅಲ್ಲದೆ, ಎನಕ್ಕೂ=ನನಗೆ, ಅನ್ಬು ಒನ್ಱು ಇಲಾಳ್=ಪ್ರೀತಿಸ್ವಲ್ಪವೂ ಇಲ್ಲದವಳಾಗಿದ್ದಾಳೆ, ವಳಮ್=ಸಮೃದ್ಧಿಯೂ ರಸಭರಿತವೂ ಆದ, ಕನಿ=ಹಣ್ಣುಗಳ, ಪೊೞಿಲ್=ತೋಪುಗಳಿಂದ, ಶೂೞ್-ಸುತ್ತುವರಿದ, ಮಾಲಿರುಂಜೋಲೈ=ತಿರುಮಾಲಿರುಂಜೋಲೈಯ, ಮಾಯನೇ=ವಿಸ್ಮಯಕಾರಿಯೇ, ಮಾಯನೇ, ಎನ್ಱು=ಎಂದು, ವಾಯ್ ವೆರುವುಮ್=ಬಾಯಲ್ಲಿ ಅಂಜಿ ನುಡಿಯುತ್ತಾಳೆ, ಕಳಙ್ಗನಿ=ಕಳಿತ ಹಣ್ಣಿನಂತೆ, ಮುಱುವಲ್=ಮಂದಹಾಸದ, ಕಾರಿಹೈ=ಸೊಬಗನ್ನುಳ್ಳವಳು, ಪೆರಿದು=ಬಹಳ ಹೆಚ್ಚಾದ, ಕವಲೈಯೋಡು=ದುಃಖದೊಡನೆ, ಅವಲಮ್=ಕಾತರದ ಸಂಕಟವನ್ನೂ, ಶೇರ್ ನ್ದು=ಕೂಡಿ, ಇರುನ್ದ=ಇರುವ, ಇಳ=ಎಳೆ ವಯಸ್ಸಿನ, ಕನಿ=ಹಣ್ಣಿನಂತಿರುವ, ಇವಳುಕ್ಕೂ-ಇವಳನ್ನು ಕುರಿತು, ಎನ್=ಏನೆಂದು, ನಿನೈನ್ದಾಯ್=ನೆನೆದಿರುವೆ, ಇಡವೆನ್ದೈ=ಇಡವೆಂದೈಕ್ಷೇತ್ರದ, ಎನ್ದೈ=ನನ್ನ, ಪಿರಾನೇ=ಸ್ವಾಮಿಯೇ.

ಇವಳ ಮನಸ್ಸು ಕರಿಗಿಹೋಗಿದೆ. ನಿನ್ನ \(ನಾಮವನ್ನೇ\) ಒದರುತ್ತಿರುತ್ತಾಳೆ. ನಿನಗಲ್ಲದೆ ನನಗೆ ಸ್ವಲ್ಪವೂ ಪ್ರೀತಿಯಿಲ್ಲದವಳಾಗಿದ್ದೇನೆ. ಸಮೃದ್ಧಿಯೂ ರಸಭರಿತವೂ ಆದ ಹಣ್ಣುಗಳ ತೋಪುಗಳಿಂದ ಸುತ್ತುವರಿದ ತಿರುಮಾಲಿರುಂಜೋಲೈಯ ಮಾಯನೇ ಎಂದು ಅಂಜುತ್ತಾ ನುಡಿಯುತ್ತಾಳೆ. ಕಳಿತಹಣ್ಣಿನಂತೆ ಮಂದಹಾಸದ ಸೊಬಗನ್ನು ಪಡೆದಿದ್ದಾಳೆ. ಅತಿಶಯವಾದ ದುಃಖದೊಡನೆ ಕಾತರದ ಸಂಕಟವನ್ನೂ ಕೂಡಿಸಿ ಅನುಭವಿಸುತ್ತಿರುವ ಇವಳ ವಿಷಯದಲ್ಲಿ ಏನೆಂದು ಭಾವಿಸಿಕೊಂಡಿದ್ದೀ ಇಡವೆಂದೈ ಕ್ಷೇತ್ರದ ನನ್ನ ಸ್ವಾಮಿಯೇ.\(೭\)



ಆೞ್ವಾರರು ಅರಿಕೆ ಮಾಡಿಕೊಳ್ಳುತ್ತಾರೆ: ನಿನ್ನ ವಿಷಯದಲ್ಲಿ ಇವಳ ಮನಸ್ಸು ಕರಗಿಹೋಗಿದೆ. ನಿನ್ನಲ್ಲಿ ಇವಳ ಪ್ರೇಮವು ಪರಿಪೂರ್ಣವಾಗಿದೆ. “ನಾನು”ಎಂಬುದರಲ್ಲಿ ಸ್ವಲ್ಪವೂ ಪ್ರೀತಿಯಿಲ್ಲ. ಎಲ್ಲವೂ ’ನೀನೇ ನಿನಗಾಗಿಯೇ’ ಎಂಬ ಭಾವನೆ ಇವಳಲ್ಲಿ ತುಂಬಿಹೋಗಿದೆ. “ಮಾಯನೇ”ಎಂಬ ಮಾತನ್ನು ಎಡೆಬಿಡದೆ ಅಂಜುತ್ತ ಅಂಜುತ್ತ ನುಡಿಯುತ್ತಿರುತ್ತಾಳೆ. ನಿನ್ನನ್ನು ಕಾಣಲಿಲ್ಲವಲ್ಲಾ ನಿನ್ನೊಡನೆ ಕೂಡಿಕೊಳ್ಳಲಿಲ್ಲವಲ್ಲ ಎಂಬ ಕಾತರ ಇವಳಲ್ಲಿ ಹೇಳತೀರದಷ್ಟು. ಇವಳು ಎಣಿಸಿದ ಹಾಗೆ ನಡೆಯದೆ ಇರುವುದರಿಂದ ಇವಳ ದುಃಖಕ್ಕೆ ಮಿತಿಯೇ ಇಲ್ಲ. ಇವಳ ಮಂದಹಾಸವಾದರೋ



೮೬

ಕಳಿತ ಹಣ್ಣಿನಂತೆ ರಂಜಿತವಾಗಿ ರಸಭರಿತವಾಗಿದೆ. ನೀನು ಇವಳ ಮಂದಹಾಸವನ್ನು ಒಂದು ಸಲವಾದರೂ ನೋಡಿನಲಿಯವೊಲ್ಲೆಯೇಕೆ? ಸ್ವಾಮೀ, ಇವಳನ್ನು ಕುರಿತು ನೀನು ಏನೆಂದು ಭಾವಿಸಿಕೊಂಡಿದ್ದೀ? ಇವಳಲ್ಲಿ ಕೃಪೆದೋರೆಯಾ?

ತಿರುಮಾಲಿರುಂಜೋಲೈ ಎಂಬುದು ದಕ್ಷಿನಭಾರತದಲ್ಲಿ ಒಂದು ಪವಿತ್ರಯಾತ್ರಾಸ್ಥಳ. ದಕ್ಷಿಣಭಾರತದ ನೂರ ಎಂಟು “ತಿರುಪತಿ”ಗಳಲ್ಲಿ ಅದೂ ಒಂದು.



“ಮಾಯನೇ”-ಆಶ್ಚರ್ಯವನ್ನುಂಟುಮಾಡುವವನು, ಅದ್ಭುತವಾದ, ಯೋಚಿಸಲು ಅಸದಳವಾದ ಕಾರ್ಯಗಳನ್ನು,ಸಾಹಸಗಳನ್ನು, ಮಾಡುವವನು, ವಿಸ್ಮಯವನ್ನುಂಟು ಮಾಡುವವನು ಇತ್ಯಾದಿ ದಿವ್ಯಗುಣಸ್ವಭಾವಗಳನ್ನು ಒಟ್ಟಾಗಿ ಸೇರಿಸಿ ಒಂದೇ ಸಣ್ಣಪದದಿಂದ ವರ್ಣಿಸಬಹುದಾದದ್ದೂ ಇದು.



“ಇವಳಿಗೆ” “ಮಾಯನೇ” ಎಂಬ ಈ ಪದವನ್ನು ಹೇಳಲು “ಅಂಜಿಕೆ”- ತನ್ನ ವಿಷಯದಲ್ಲಿ ಅದರ ಸತ್ಯತೆ ಕಂಡುಬರುವುದೋ ಇಲ್ಲವೋ? ಎಂದೋ? ತಾನು ಅದನ್ನು ಬಳಸುವುದರಿಂದ ಭಗವಂತನಿಗೆ ಅಪಚಾರವಾಗಿ ಸಿಟ್ಟುಬರುವುದೋ ಹೇಗೋ? ತನಗೆ ಗೊತ್ತಿಲ್ಲದ ಪದವನ್ನು ತಾನು ನಿರ್ಭಯವಾಗಿ ಉಪಯೋಗಿಸಿಬಿಡಬಹುದೇ? ಎಂದೋ? –ಇವೆಲ್ಲ ಕಾರಣಗಳಿರಬಹುದು.



೮.ಅಲಙ್ಗೆೞು ತಡಕ್ಕೈಯಾಯನ್ ವಾಯಾಮ್ ಪಱ್ ಹು

ಅೞಿಯುಮಾಲೆನ್ನುಳ್ಳಮೆನ್ನುಮ್

ಪುಲಙ್ಗೆೞು ಪೊರುನೀರ್ ಪ್ಪುಟ್ಕೂೞಿಪಾಡುಮ್

ಪೋದುಮೋ ನೀರ್ ಮಲೈಕ್ಕೆನ್ನುಮ್

ಕುಲಙ್ಗೆೞು ಕೊಲ್ಲಿ ಕೋಮಳವಲ್ಲಿ

ಕೊಡಿಯಿಡೈನೆಡುಮೞೈಕ್ಕಣ್ಣಿ

ಇಲಙ್ಗೆೞಿಲ್ ತೋಳಿಕ್ಕೆನ್ ನಿನೈನ್ದಿರುನ್ದಾಯ್

ಇಡವೆನ್ದೈಯೆನ್ದೈ ಪಿರಾನೇ



ಅಲಮ್= ನೇಗಿಲು, ಕೆೞು=ಬೆಳಗುವ, ತಡ=ವಿಶಾಲವಾದ, ಕೈ=ಕೈಗಳ, ಆಯನ್=ಗೋವಳನ, ವಾಯ್=ಬಾಯಿಂದ, ಪಱ್ ಹು=ಹರಿಯುವ, ಆಮ್=ನೀರಿಗಾಗಿ, ಅೞಿಯುಮ್=ಅಳಿಯುತ್ತಿದೆ, ಆಲ್=ಅಯ್ಯೋ, ಎನ್ ಉಳ್ಳಮ್=ನನ್ನ ಅಂತರಂಗ, ಮನಸ್ಸು, ಎನ್ನುಮ್=ಎನ್ನುತ್ತಾಳೆ, ಪುಲನ್ ಕೆೞು=ಇಂದ್ರಿಯಗಳನ್ನು ಪ್ರಕಾಶಗೊಳಿಸುವ, ಪೊರುನೀರ್=ಅಲೆಗಳಿಂದ ಕೂಡಿದ ವಿಶಾಲವಾದ, ಪುಟ್ಕೂೞಿ=ಪುಷ್ಕರಿಣಿಯನ್ನು ಕುರಿತು, ಪಾಡುಮ್=ಹಾಡುತ್ತಾಳೆ, ಪೋದುಮೋ=ಹೋಗೋಣವೇ, ನೀರ್ ಮಲೈಕ್ಕೂ=ತಿರುನೀರ್ ಮಲೈಕ್ಷೇತ್ರಕ್ಕೆ, ಎನ್ನುಮ್=ಎನ್ನುತ್ತಾಳೆ, ಕುಲಮ್=ಬೆಟ್ಟಗಳನ್ನು, ಕೆೞು=ಬೆಳಗಿಸುವ, ಕೊಲ್ಲಿ=ಕೊಲ್ಲಿ ಪರ್ವತದ, ಕೋಮಳವಲ್ಲಿ=ಪರಮಸುಂದರಿಯಂತೆ



೮೭

ಕೊಡಿ ಇಡೈ=ಬಳಿಯಂತೆ ಬಳುಕುವ ನಡುವುಳ್ಳವಳು, ನೆಡುಮೞೈ=ಬಿರುಸು ಮಳೆಯಂತೆ ನೀರು ಸುರಿಸುವ, ಕಣ್ಣಿ=ಕಣ್ಣುಗಳುಳ್ಳವಳು, ಇಲಙ್ಗು=ಹೊಳೆಯುವ, ಎೞಿಲ್=ಸುಂದರವಾದ, ತೋಳಿಕ್ಕೂ=ತೋಳುಗಳುಳ್ಳ ಇವಳ ವಿಷಯದಲ್ಲಿ, ಎನ್=ಏನೆಂದು, ನಿನೈನ್ದಾಯ್=ನೆನೆದಿರುವೆ, ಇಡವೆನ್ದೈ=ಇಡವೆಂದೈಕ್ಷೇತ್ರದ, ಎನ್ದೈ=ನನ್ನ, ಪಿರಾನೇ=ಸ್ವಾಮಿಯೇ.



ನೇಗಿಲು ಶೋಭಿಸುವ ವಿಶಾಲವಾದ ಕೈಗಳುಳ್ಳ ಗೋವಳನ ಬಾಯಿಂದ ಹರಿಯುವ ನೀರಿಗಾಗಿ, ಅಯ್ಯೋ, ನನ್ನ ಅಂತರಂಗವು ಅಳಿಯುತ್ತಿದೆ ಎನ್ನುತ್ತಾಳೆ, ಇಂದ್ರಿಯಗಳನ್ನು ಪ್ರಕಾಶಗೊಳಿಸುವ ಅಲೆಗಳಿಂದ ಕೂಡಿರುವ ವಿಶಾಲವಾದ ಪುಷ್ಕರಿಣಿಯನ್ನು ಕುರಿತು ಹಾಡುತ್ತಾಳೆ. ತಿರುನೀರ್ ಮಲೈಕ್ಷೇತ್ರಕ್ಕೆ ಹೋಗೋಣವೇ ಎನ್ನುತ್ತಾಳೆ. ಬೆಟ್ಟಗಳನ್ನು ಬೆಳಗಿಸುವ ಕೊಲ್ಲಿಪರ್ವತದ ಪರಮಸುಂದರಿಯಂತೆ ಬಳುಕುವ ಬಳ್ಳಿಯ ನಡುವುಳ್ಳವಳಾದ, ಬಿರುಸುಮಳೆಯಂತೆ ನೀರುಸುರಿಸುವ ಕಣ್ಣುಗಳವಳಾದ, ಸುಂದರವಾಗಿ ಪ್ರಕಾಶಿಸುವ ತೋಳುಗಳುಳ್ಳವಳಾದ ಇವಳ ವಿಷಯದಲ್ಲಿ ಏನನ್ನು ಭಾವಿಸಿಕೊಂಡಿದ್ದೀ, ಇಡವೆಂದೈ ಕ್ಷೇತ್ರದ ನನ್ನ ಸ್ವಾಮಿಯೇ.\(೮\)



“ನೇಗಿಲು ಶೋಭಿಸುವ ವಿಶಾಲವಾದ ಕೈಗಳುಳ್ಳ ಗೋವಳ”-ಬಲರಾಮ. ಅವನ ತಮ್ಮ ಕೃಷ್ಣ. ಅವನ ಕೈಯಲ್ಲಿ ಶೋಭಿಸುವುದು ಕೊಳಲು. ಬಲರಾಮನೂ, ಕೃಷ್ಣನೂ ಭಗವಂತ ದಶಾವತಾರಗಳಲ್ಲಿ ಎರಡು ಅವತಾರಗಳೆಂದು ಎಣಿಸುವವರಿದ್ದಾರೆ.

“ಅವನ ಬಾಯಿಂದ ಹರಿಯುವ ನೀರು”- ಇದು ಅಧರಾಮೃತ. ಗಾನರಸ.

ದೇವಾಲಯಗಳ ಬಳಿದೊಡ್ಡ ಅಚ್ಚುಕಟ್ಟಾದ ಕೊಳವೇ ಪುಷ್ಕರಿಣಿ. ಇದರಲ್ಲಿ ತಾವರೆಹೂಗಳು ಬೆಳೆಯಯಬಹುದು. ಅಥವಾ, ಶುದ್ಧವಾದ ನೀರಿನಿಂದ ತುಂಬಿರಬಹುದು. ಪುಷ್ಕರಿಣಿಗಳಲ್ಲಿ ಮೀಯುವುದರಿಂದ ತನುಮನಗಳನ್ನು ಪರಿಶುದ್ಧಗೊಳಿಸಿಕೊಳ್ಳುವುದಕ್ಕಾಗಿ. ಅನಂತರವೇ ದೇವಾಲಯದಲ್ಲಿ ಪ್ರವೇಶಿಸಬೇಕು, ಭಗವಂತನ ಸಂದರ್ಶನ ಪಡೆಯಬೇಕು ಎಂದು ಕಟ್ಟುಪಾಡು.



ತಿರುನೀರ್ ಮಲೈಕ್ಷೇತ್ರ ದಕ್ಷಿಣಭಾರತದ ನೂರೆಂಟು ಪವಿತ್ರಕ್ಷೇತ್ರಗಳಲ್ಲಿ ಒಂದು.

ಕೊಲ್ಲಿಪರ್ವತದ ಪರಮಸುಂದರಿ-ಕನ್ಯಾಕುಮಾರಿ. ಅನಾದೃಶಸುಂದರಿ ಎಂಬ ಹೊಗಳಿಕೆಯನ್ನುಳ್ಳವಳು.

ಆೞ್ವಾರರು ಅರಿಕೆ ಮಾಡುತ್ತಾರೆ: ಸ್ವಾಮೀ, ಇವಳು ಬಲರಾಮಾವತಾರಿಯಾದ ಅಥವಾ ಕೃಷ್ಣವತಾರಿಯಾದ ನಿನ್ನ ಅಧರಾಮೃತ ಪಾನಕ್ಕಾಗಿ “ನನ್ನ ಅಂತರಂಗವೇ ಕಾತರದಿಂದ ಕೊರಗಿ ಕೊರಗಿ ಅಳಿಯುತ್ತಿದೆ”ಎನ್ನುತ್ತಾಳೆ. ದೇವಾಲಯದ ಪುಷ್ಕರಿಣಿಗಳ ಎಂದ ರೆ ಸ್ವಾಮಿಪುಷ್ಕರಿಣಿ, ಪೊತ್ತಾಮರೈಕ್ಕುಳಮ್ ಮುಂತಾದ ಪುಷ್ಕರಿಣಿಗಳನ್ನು ಕುರಿತು ಹಾಡುತ್ತಿರುತ್ತಾಳೆ. “ಪವಿತ್ರ ಕ್ಷೇತ್ರಗಳಿಗೆ ಹೋಗೋಣವೇ? ಅಲ್ಲಿ, ಅರ್ಚಾವತಾರಿಯಾದ ಸ್ವಾಮಿಯ ದರ್ಶನಪಡೆಯೋಣವೇ? ಎನ್ನುತ್ತಾಳೆ. ಹೀಗೆ, ಅಂತರಂಗದಿಂದಲೂ ಬಾಯಿಂದಲೂ ನಡೆಯಿಂದಲೂ ನಿನ್ನನ್ನೇ ಕುರಿತು ಯೋಚಿಸುತ್ತಿರುತ್ತಾಳೆ. ಪರಮಸುಂದರಿಯೆನಿಸಿದ ಕನ್ಯಾಕುಮಾರಿಯಂತೆ ಇವಳೂ ಸುಂದರಿಯೇ. ಬಳುಕುವ ಬಳ್ಳಿಯ ನಡುವುಳ್ಳವಳು. ನಿನಗಗೈ ಎಡೆಬಿಡದೆ ಕಣ್ಣೀರು ಸುರಿಸುತ್ತಿರುವಳು, ಇವಳ ಸರಳವಾದ ತೋಳುಗಳು ಇವಳ ಸೌಂದರ್ಯವನ್ನು ಹೆಚ್ಚಿಸಿವೆ. ಸ್ವಾಮೀ, ಇವಳನ್ನು ಕುರಿತು ನೀನು ಏನೆಂದು ಭಾವಿಸಿಕೊಂಡಿದ್ದೀ? ಇವಳಲ್ಲಿ ಕೃಪೆದೋರೆಯಾ?



೮೮

೯.ಪೊನ್ ಕುಲಾಮ್ಬಯಲೈ ಪೂತ್ತನಮೆನ್ ತೋಳ್

ಪೊರುಕಯಱ್ ಕಣ್ಡುಯಿಲ್ ಮಱನ್ದಾಳ್

ಅನ್ಬಿನಾಲುಮ್ ಮೇಲಾದರಮ್ ಪೆರಿದಿ

ವ್ವಣಙ್ಗಿನುಕ್ಕೂಟ್ರನೋಯಱಿಯೇನ್

ಮಿನ್ ಕುಲಾ ಮರುಙ್ಗುಲ್ ಶುರುಙ್ಗ ಮೇಲ್ ನೆರುಙ್ಗಿ

ವೀಙ್ಗಿಯ ವಣಮುಲೈಯಾಳುಕ್ಕೂ

ಎನ್ ಕೊಲಾಮ್? ಕುಱಿಪ್ಪಿಲೆನ್ ನಿನೈನ್ದಿರುನ್ದಾಯ್?

ಇಡವೆನ್ದೈಯೆನ್ದೈ ಪಿರಾನೇ



ಪೊನ್=ಚಿನ್ನವೇ ಎಂದು, ಕುಲಾಮ್=ಹೇಳುವಂಥ, ಪಯಲೈ=ಹಳದಿಬಣ್ಣ, ಪೂತ್ತನ=ಪೂಸಿದ, ಮೆಲ್=ಮೃದುವಾದ, ತೋಳ್=ತೋಳುಗಳವಳು, ಪೊರು=ಸ್ವರ್ಧಿಸುವ, ಕಯಲ್ ಕಣ್=ಕಯಲ್ ಮೀನಿನಂತೆ ಕಣ್ಣುಗಳಲ್ಲಿ, ತುಯಿಲ್=ನಿದ್ದೆಯನ್ನೇ, ಮಱನ್ದಾಳ್=ಮರೆತಿದ್ದಾಳೆ, ಅನ್ಬಿನಾಲ್=ಪ್ರೇಮದಿಂದ, ಉನ್ ಮೇಲ್=ನಿನ್ನಮೇಲೆ, ಆದರಮ್=ಆದರವನ್ನು, ಪೆರಿದು=ಬೆಳೆಸಿ ಹೇಳಿಕೊಳ್ಳುತ್ತಾಳೆ, ಇವ್ ಅಣಙ್ಗಿನುಕ್ಕೂ=ಭಯಪಡುವ ಇವಳಿಗೆ, ಉಟ್ರ=ನಿಜವಾದ, ನೋಯ್=ರೋಗವೇನೆಂದು, ಅಱಿಯೇನ್-ಅರಿಯೆನು, ಮಿನ್-ಮಿಂಚೆಂದು, ಕುಲಾಮ್=ಹೇಳುವಂಥ, ಮರುಙ್ಗುಲ್=ನಡುವು, ಶುರುಙ್ಗ=ಕ್ಷೀಣಿಸಲು, ಮೇಲ್=ಅದರ ಮೇಲುಗಡೆ, ನೆರುಙ್ಗಿ=ಉಬ್ಬಿ ಬೆಳೆದು, ವೀಙ್ಗಿಯ=ಬಾತುಕೊಂಡಿರುವ, ವಣಮ್=ಸುಂದರವಾದ, ಮುಲೈಯಾಳುಕ್ಕೂ=ಮೊಲೆಯವಳಿಗೆ, ಎನ್ ಆಮ್ ಕೊಲೊ=ಏನಾಗುವುದೋ ಕಾಣೆ, ಕುಱಿಪ್ಪಿಲ್=ಇವಳನ್ನು ಮನಸ್ಸಿನಲ್ಲಿ, ಎನ್=ಏನೆಂದು, ನಿನೈನ್ದಾಯ್=ನೆನೆದಿರುವೆ, ಇಡವೆನ್ದೈ=ಇಡವೆಂದೈಕ್ಷೇತ್ರದ, ಎನ್ದೈ=ನನ್ನ, ಪಿರಾನೇ=ಸ್ವಾಮಿಯೇ.



ಚಿನ್ನವೇ ಎಂದು ಹೇಳುವಂಥ ಹಳದಿಬಣ್ಣ ಪೂಸಿದ ಮೃದುವಾದ ತೋಳುಗಳುಳ್ಳವಳು, ಪರಸ್ಪರ ಸ್ಪರ್ಧಿಸುವ ಮೀನಿನಂತೆ ಕಣ್ಣಗಳಲ್ಲಿ ನಿದ್ದೆಯನ್ನೇ ಮರೆತಿರುವವಳು, ಅತಿಶಯವಾದ ಪ್ರೇಮದಿಂದ ನಿನ್ನಮೇಲೆ ಆದರವನ್ನು ಬೆಳೆಸಿ ಹೇಳಿಕೊಳ್ಳುವವಳು, ಆದ ಭಯಪಡುವ ಇವಳಿಗೆ ನಿಜವಾದ ರೋಗವೇನೆಂದು ಅರಿಯೆನು. ಮಿಂಚು ಎಂದು ಹೇಳುವಂಥ ಕ್ಷೀಣಿಸಿದ ನಡುವನ್ನೂ, ಅದರ ಮೇಲೆ ಉಬ್ಬಿಬೆಳೆದು ಬಾತುಕೊಂಡಿರುವ ಸುಂದರವಾದ ಮೊಲೆಗಳನ್ನೂ ಉಳ್ಳ ಇವಳಿಗೆ ಏನಾಗುವುದೋ ಕಾಣೆ\! ಇವಳನ್ನು ಕುರಿತು ಮನಸ್ಸಿನಲ್ಲಿ ಏನೆಂದು ಭಾವಿಸಿಕೊಂಡಿದ್ದೀ, ಇಡವೆಂದೈ ಕ್ಷೇತ್ರದ ನನ್ನ ಸ್ವಾಮಿಯೇ\! \(೯\)



೮೯

ಆೞ್ವಾರ್ರೌ ಅರಿಕೆ ಮಾಡಿಕೊಳ್ಳುತ್ತಾರೆ: ಸ್ವಾಮೀ, ಇವಳ ಮೈಸೊಬಗು ಎಷ್ಟು ಆಕರ್ಷಕ\! ಇದು ಚಿನ್ನವೇ ಎಂದು ನಂಬುವಷ್ಟು ಶ್ರೇಷ್ಠವಾದ ಚೊಕ್ಕಚಿನ್ನದ ಬಣ್ಣ ಇವಳ ಮೈಬಣ್ಣ. ಅಷ್ಟೇ ಮೃದುವಾದ ಮೈ ಇವಳದು. ಮೀನಿನಂತೆ ಉದ್ದನಾಗಿ ಮಾಟವಾಗಿ ಚಪಲಪೂರ್ಣವಾದ ಕಣ್ಣುಗಳು. ಒಂದು ಕಣ್ಣು ಇವಳ ಇನ್ನೊಂದು ಕಣ್ಣನ್ನು ಸೊಬಗಿನಲ್ಲಿ ಚಪಲತೆಯಲ್ಲಿ ಆಕರ್ಷಣೆಯಲ್ಲಿ ಸ್ಪರ್ಧಿಸುತ್ತಿವೆಯಲ್ಲ\! ಬಳ್ಳಿಮಿಂಚಿನಂತೆ ಇವಳ ಕ್ಷೀಣಿಸಿದ ನಡು. ಅದರ ಮೇಲೆ, ಎದೆಯ ಮೇಲೆ ಉಬ್ಬಿಬೆಳೆದ ದಪ್ಪನಾದ ಪುಷ್ಟವಾದ ಮೊಲೆಗಳು\!



ಇವಳ ಕಣ್ಣುಗಳು ನಿದ್ದೆಯನ್ನೇ ಅರಿಯವು. ನಿನ್ನ ಮೇಲಣ ಅತಿಶಯವಾದ ಪ್ರೇಮದಿಂದ, ನಿನ್ನನ್ನು ಕುರಿತು ಬಹಳ ಆದರ ಆಸಕ್ತಿಗಳಿಂದ ಹೊಗಳಿ ಹೊಗಳಿ ಮಾತನಾಡುತ್ತಿರುತ್ತಾಳೆ. ನಿಜವಾಗಿ ಇವಳ ರೋಗವೇನೆಂಬುದೇ ಅರ್ಥವಾಗುತ್ತಿಲ್ಲ ಇವಳ ಗತಿ ಏನಾಗುವುದೋ ಕಾಣೆ\!

ಸ್ವಾಮೀ, ಇವಳನ್ನು ಕುರಿತು ನೀನು ಏನೆಂದು ಭಾವಿಸಿಕೊಂಡಿದ್ದೀ? ಇವಳಲ್ಲಿ ಕೃಪೆದೋರೆಯಾ?



೧೦.ಅನ್ನಮುಮೀನುಮಾಮೈಯುಮರಿಯು

ಮಾಯವೆಮ್ಮಾಯನೇ\! ಅರುಳಾಯ್

ಎನ್ನುಮಿನ್ ತೊಣ್ಡರ್ ಕ್ಕಿನ್ನರುಳ್ ಪುರಿಯುಮ್

ಇಡವೆನ್ದೈಯೆನ್ದೈಪಿರಾನೈ

ಮನ್ನುಮಾ ಮಾಡಮಙ್ಗೈಯರ್ ತಲೈವನ್

ಮಾನವೇಲ್ ಕಲಿಯನ್ ವಾಯೊಲಿಹಳ್

ಪನ್ನಿಯಪನುವಲ್ ಪಾಡುವಾರ್ ನಾಳುಮ್

ಪೞವಿನೈ ಪಟ್ರಱುಪ್ಪಾರೇ



ಅನ್ನಮುಮ್=ಹಂಸವೂ, ಮೀನುಮ್=ಮೀನೂ, ಆಮೈಯುಮ್=ಆಮೆಯೂ, ಅರಿಯುಮ್=ನರಹರಿಯೂ,ಆಯ=ಆಗಿ ಅವತರಿಸಿದ, ಎಮ್ ಮಾಯನೇ=ನಮ್ಮ ಮಾಯನೇ, \(ಭಗವಂತ\) ಅರುಳಾಯ್=ಕೃಪೆದೋರು, ಎನ್ನುಮ್=ಎನ್ನುವ,\(ಎಂದು ಬೇಡುವ\), ಇನ್ ತೊಣ್ಡರ್ ಕ್ಕೂ=ಪರಮ ಭಕ್ತರಿಗೆ, ಅರುಳ್ ಪುರಿಯುಮ್=ಕೃಪೆದೋರುವ, ಇಡವೆನ್ದೈ =ಇಡವೆನ್ದೈ ಕ್ಷೇತ್ರದ, ಎನ್ದೈ ಪಿರಾನೈ=ನಮ್ಮ ಸ್ವಾಮಿಯನ್ನು ಕುರಿತು, ಮನ್ನು=ಶಾಶ್ವತವಾದ, ಮಾ=ದೊಡ್ದದೊಡ್ಡ, ಮಾಡಮ್=ಮಹಡಿಮನೆಗಳ, ಮಙ್ಗೈಯರ್=ಮಂಗೈಜನರ,ತಲೈವನ್=ಒಡೆಯನೂ, ಮಾನಮ್ ವೇಲ್=ಉತ್ತಮವಾದ ವೇಲಾಯುಧ ಧರಿಸಿದವನೂ, ಕಲಿಯನ್=ಕಲಿಯನ್ ಎಂಬ ಬಿರುದುಳ್ಳವನೂ, ವಾಯ್ ಒಲಿ ಹಳ್=ಮಾತುಗಳಿಂದಲೂ ಹಾಡಿನಿಂದಲೂ, ಪನ್ನಿಯ=ಹೇಳಿದ, ಪನುವಲ್=ಈಪಾಶುರಗಳನ್ನು, ಪಾಡುವಾರ್=ಹಾಡುವವರು, ನಾಳುಮ್=ಶಾಶ್ವತವಾಗಿ, ಪೞವಿನೈ=ಜನ್ಮಾಂತರಗಳ ಪಾಪಗಳ



೯೦

ಪಟ್ರು=ಬಂಧನವನ್ನು, ಅಱುಪ್ಪಾರೇ=ಕಡಿದುಹಾಕುವವರಾಗುತ್ತಾರೆ.



ಹಂಸ,ಮೀನು,ಆಮೆ,ನರಹರಿ ಆಗಿ ಅವತರಿಸಿದ ನಮ್ಮ ಸ್ವಾಮಿಯೇ ಕೃಪೆದೋರು ಎನ್ನುವ ಪರ,ಅಭಕ್ತರಿಗೆ ಕೃಪೆದೋರುವ ಇಡವೆನ್ದೈ ಕ್ಷೇತ್ರದ ನಮ್ಮ ಸ್ವಾಮಿಯನ್ನು ಕುರಿತು ಶಾಶ್ವತವಾದ ದೊಡ್ಡದೊಡ್ಡ ಮಹಡಿಮನೆಗಳ ಮಂಗೈಜನರ ಒಡೆಯನೂ, ಉತ್ತಮವಾದ ವೇಲಾಯುಧವನ್ನು ಹಿಡಿದವನೂ, ಕಲಿಯನ್ ಎಂಬ ಬಿರುದುಳ್ಳವನೂ ಮಾತುಗಳಿಂದಲೂ ಹಾಡಿನಿಂದಲೂ ಹೇಳಿದ ಈ ಪಾಶುರಗಳನ್ನು ಹಾಡುವವರು ಶಾಶ್ವತವಾಗಿ ಜನ್ಮಾಂತರಗಳ ಪಾಪಗಳ ಬಂಧನವನ್ನು ಕಡಿದುಹಾಕುವವರಾಗುತ್ತಾರೆ.\(೧೦\)



ಭಗವಂತನು ಬಲುಹಿಂದಿನಿಂದ ಆಗಿಂದಾಗ್ಗೆ ಅವತಾರಗಳನ್ನು ಎತ್ತುತ್ತ ಬಂದಿದ್ದಾನಷ್ಟೆ, ಒಂದೊಂದು ಅವತಾರದ ಉದ್ದೇಶವೂ ಬೇರೆ. ಅದನ್ನು ಸಾಧಿಸಿಕೊಂಡ ಪರಿಯೂ ಬೇರೆ. ಹೀಗಾಗಿ, ಭಗವಂತನು ನಿಜವಾಗಿಯೂ “ಮಾಯನೇ”ಆದ. ಅವತಾರಗಳಲ್ಲಿ ಮೇಲುಕೀಳೆನ್ನದೆ, ಆಯಾ ಸನ್ನಿವೇಶಕ್ಕೆ ತಕ್ಕಂತೆರೂಪವನ್ನು ತಳೆದು, ದುಷ್ಟನಿಗ್ರಹ ಮಾಡಿ, ಧರ್ಮಸ್ಥಾಪನೆ ಮಾಡಿ ಆಶ್ರಿತರಿಗೆ ಆಶ್ರಯನಾಗಿ ಮೆರೆದವನು ಸ್ವಾಮಿ. ಹಂಸಪಕ್ಷಿಯಾಗಿ ನಾರದಮಹರ್ಷಿಗೆ ವೇದಗಳನ್ನುಪದೇಶ ಮಾಡಿದನು, ಮೀನಾಗಿ ಪ್ರಳಯಕಾಲದಲ್ಲಿ ವೇದಗಳನ್ನುದ್ಧರಿಸಿದನು. ಆಮೆಯಾಗಿ ಸಮುದ್ರಮಥನಕ್ಕೆ ಅನುಕೂಲವಾಗುವಂತೆ ಮಂದರಪರ್ವತಕ್ಕೆ ಆಸರೆಯಾದನು. ನರಹರಿಯಾಗಿ ತನಗೆ ಮೃತ್ಯುಬರದಂತೆ ಯೋಚಿಸುವಷ್ಟು ಬಗೆಯ ವರಗಳ ಬಲವಾದ ಆಸರೆಯ ನಡುವೆ ಅಹಂಕಾರದಿಂದ ಬೀಗುತ್ತಿದ್ದ ಹಿರಣ್ಯಕಶಿಪುವನ್ನು ನಾಶಗೊಳಿಸಿ, ಆಶ್ರಿತನಾದಪ್ರಹ್ಲಾದನನ್ನು ಪೊರೆದನು. ಹೀಗೆ, ಒಂದೊಂದು ಅವತಾರದಲ್ಲೂ ಭಗವಂತನ ಪಾತ್ರ ಹಿರಿದು.



ಅಷ್ಟಕ್ಕೇ ಸಾಕು ಮಾಡದೆ, ಭೂಲೋಕದ ಭಕ್ತಕೋಟಿಗೆ ಅಭಯವನ್ನೂ ಆಶ್ರಯವನ್ನೂ ಕರುಣಿಸುವುದಕ್ಕಾಗಿ ಸ್ವಾಮಿಯು ನಾನಾ ದಿವ್ಯಕ್ಷೇತ್ರಗಳಲ್ಲಿ ಅರ್ಚಾವತಾರರೂಪಿಯಾಗಿ ನೆಲಸಿದ್ದಾನೆ. ಇಡವೆಂದೈ ಕ್ಷೇತ್ರದ ಪ್ರಸಿದ್ಧಿಯೂ ಈ ಕಾರಣದಿಂದಲೇ. ಅಲ್ಲಿ ಭಗವಂತನ ಮುಂದೆನಿಂತು, “ಸ್ವಾಮೀ ನೀನೇ ಗತಿ” , “ಸ್ವಾಮೀ ಕಾಪಾಡು”, “ಸ್ವಾಮೀ ಕೃಪೆದೋರು” ಎಂದು ಒಮ್ಮನದಿಂದ ಬೇಡುತ್ತಾ ಸ್ವಾಮಿಗೆ ಎರಗಿದವರಿಗೆಲ್ಲ ಸ್ವಾಮಿಯು ತಪ್ಪದೆ ತನ್ನ ಪೂರ್ಣಾನುಗ್ರಹವನ್ನು ಕರುಣಿಸಿದ್ದಾನೆ. ಎಲ್ಲ ಭಕ್ತರನ್ನೂ ಉದ್ಧರಿಸುತ್ತಾನೆ.



ಭಗವಂತನಲ್ಲಿ ಶಾಶ್ವತವಾದ ಆಶ್ರಯವನ್ನು ಬೇಡುವ ಭಕ್ತನ ಮನ, ಮಾತು,ಮಾಳ್ಕೆಗಳು ಹೇಗಿರುತ್ತವೆ ಎಂಬುದನ್ನು ಈ ಹತ್ತುಪಾಶುರಗಳು ಬಹಳ ಚೆನ್ನಾಗಿ ವಿವರಿಸಿ ಹೇಳಿವೆ. ತನ್ನ ಸರ್ವಸ್ವವೆಂದು ಮನಸಾರ ವರಿಸಿದ ತನ್ನ ಪತಿಯನ್ನು ಎಂದು ಸೇರುವೆನೋ ಅವನ ಬಳಿಗೆ ಸಾರುವುದೆಂತೋ, ಎಂದು ಎಡೆಬಿಡದೆ ಹಂಬಲಿಸುತ್ತಿರುವ ಸತಿಯು ಹೇಗೆ ವಿಲಕ್ಷಣ ರೀತಿಯಲ್ಲಿ ನಡೆದುಕೊಳ್ಳುವಳೋ ಹಾಗೆಯೇ ಭಗವಂತನನ್ನು ಕೂಡಲಿಚ್ಛಿಸುವ ಭಕ್ತನೂ ನಡೆದುಕೊಳ್ಳಬೇಕು. ತನ್ನ ಪತಿಯ ಅಗಲಿಕೆಯನ್ನು ಸಹಿಸಲಾರದೆ ಸತಿಗೆ ಆಗುವ ದುಃಖಸಂಕಟಗಳು ಎಂಠವು, ಪತಿಯ ಸಾನ್ನಿಧ್ಯವನ್ನು ಪಡೆದ ಹೊರತು ಹೇಗೆ ತನಗೆ ಅವುಗಳನ್ನು ನೀಗಿಸಲು ಸಾಧ್ಯವೇ ಇಲ್ಲ, ಅದಕ್ಕಾಗಿ ತನ್ನ ಪತಿಯನ್ನು ಸೇರಲು ಏನುಮಾಡಬೇಕು- ಎಂದುಮುಂತಾಗಿ, ಬಹಳ ಸ್ವಾರಸ್ಯವಾದ ರೀತಿಯಲ್ಲಿ ಈ ಹತ್ತುಪಾಶುರಗಳೂ ವಿವರಿಸಿ ಹೇಳಿವೆ. ಭಕ್ತನಿಗೂ ಭಗವಂತನಿಗೂ ಅದೇ ಬಗೆಯ ನಿಕಟಸಂಬಂಧವಿರಬೇಕು. ಅವಿಚ್ಛಿನ್ನವಾದ ಅನನ್ಯವಾದ ಪ್ರೇಮವು ಅವರ ನಡುವೆ ಹರಿಯುತ್ತಿದ್ದರೆ ಮಾತ್ರವೇ ಭಕ್ತನಿಗೆ ಭಗವಂತನ ಸಾನ್ನಿಧ್ಯ ದೊರೆಯುವುದು. ಭಕ್ತನನ್ನೂ ಭಗವಂತನನ್ನೂ ಒಂದುಗೂಡಿಸುವುದು ಈ ಅನನ್ಯ ಪ್ರೇಮವೇ\!



ಈ ತಿರುಮೊೞಿಯಲ್ಲಿ ಆೞ್ವಾರರು ಸತಿ=ಪತಿಗಳ ಪ್ರೇಮದ ರೂಪಕವನ್ನು ಬಳಸಿಕೊಂಡು



೯೧

ಆತ್ಮ-ಪರಮಾತ್ಮದ ಸಂಬಂಧವನ್ನು ವರ್ಣಿಸಿ ಹೇಳಿದ್ದಾರೆ. ಸತಿಪತಿಯ ಕಾತರ ಅತ್ಮನಲ್ಲಿದ್ದರೆ, ಪರಮಾತ್ಮನನ್ನು ಸೇರುವುದಕ್ಕೆ ಆಗುವುದೆಂದು ವಿವರಿಸಿದ್ದಾರೆ. ತಾತ್ತ್ವಿಕವಾಗಿ ಮಾತನಾಡ ಬಯಸುವ ಮಹನೀಯರಿಗೆ ಈ ತಿರುಮೊೞಿಯ ಪಾಶುರಗಳು ಕಲ್ಪವೃಕ್ಷದಂತೆಯೇ\! ಎಷ್ಟುಬಗೆಯಲ್ಲಿ ವರ್ಣಿಸಿ ಹೇಳಿದರೂ ವಿಷಯದ ಸವಿ ಕುಂದುವುದಿಲ್ಲ. ಕೇಳಿದಷ್ಟೂ, ತಿಳಿದಷ್ಟೂ, ಇನ್ನೂ ಹೆಚ್ಚು ತಿಳಿಯಬೇಕೆನ್ನಿಸುವುದು.



ಈ ವಿಷಯವನ್ನು ಒತ್ತಿ ಹೇಳುತ್ತಾ, ತಿರುಮಂಗೈ ಆೞ್ವಾರರು, ಜನ್ಮಜನ್ಮಾಂತರಗಳಿಂದ ಪಾಪರಾಶಿಯಲ್ಲಿ ಸಿಕ್ಕಿಬಿದ್ದು ತೊಳಲುತ್ತಿರುವ ಮನುಷ್ಯನು ಈ ಪಾಶುರಗಳನ್ನು ಅರ್ಥವತ್ತಾಗಿ ಕಲಿತು ವಿಷಯಗಳನ್ನು ಮನನ ಮಾಡುತ್ತಿದ್ದರೆ,ಅವನು ಬಲವತ್ತರವಾದ ತನ್ನ ಬಂಧನದಿಂದ ಬಿಡುಗಡೆ ಹೊಂದುತ್ತಾನೆಂದೂ ಅಮರತ್ವವನ್ನು ಅನುಭವಿಸುತ್ತಾ ಆನಂದಮಯನಾಗುತ್ತಾನೆಂದೂ ಹೇಳುತ್ತಾರೆ. ಇದೇ ಈ ತಿರುಮೊೞಿಯ ಫಲಶ್ರುತಿ.

ಅಡಿಯ ನಡೆ: ತಿವಳುಮ್, ತುಳಮ್, ಶಾನ್ದಮ್, ಊೞಿಯಿಲ್, ಓದಿಲುಮ್, ತನ್, ಉಳಮ್, ಅಲಮ್, ಪೊನ್, ಅನ್ನಮ್, \(ತಿರಿಪುರಮ್\)



೯೨

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಎರಡನೆಯ ದಶಕ ಎಂಟನೆಯ ತಿರುಮೊೞಿ

ತಿರಿಪುರ ಮೂನ್ಱೆರಿತ್ತಾನುಮ್



೧.ತಿರಿಪುರ ಮೂನ್ಱೆರಿತ್ತಾನುಮ್ ಮಟ್ರೈ

ಮಲರ್ ಮಿಶೈಮೇಲಯನುಮ್ ವಿಯಪ್ಪ

ಮುರಿದಿರೈ ಮಾಕಡಲ್ ಪೋಲ್ ಮುೞಙ್ಗಿ

ಮೂವುಲಹುಮ್ ಮುಱೈಯಾಲ್ ವಣಙ್ಗ

ಎರಿಯನ ಕೇಶರ ವಾಳೆಯಿಟ್ರೋಡು

ಇರಣೀಯನಾಹಮಿರಣ್ಡು ಕೂಱಾ

ಅರಿಯುರುವಾ ಮಿವರಾರ್ ಕೊಲೆನ್ನ

ಅಟ್ಟಪುಯಕರತ್ತೇನೆನ್ಱಾರೇ



ತಿರಿಪುರಮ್=ತ್ರಿಪುರಗಳನ್ನು, ಮೂನ್ಱು=ಮೂರನ್ನೂ, ಎರಿತ್ತಾನುಮ್=ಉರಿಸಿದವನೂ, ಮಟ್ರೈ=ಮತ್ತು, ಮಲರ್ ಮಿಶೈ=ಎತ್ತರದ ಹೂವಿನ, ಮೇಲ್=ಮೇಲಿರುವ, ಅಯನುಮ್=ಅಜನೂ, ಬ್ರಹ್ಮನೂ, ವಿಯಪ್ಪ=ವಿಸ್ಮಯಗೊಳ್ಳಲು, ಮುರಿತಿರೈ=ಅಪ್ಪಳಿಸುವ ಅಲೆಗಳ, ಮಾ=ಅಗಾಧವಾದ, ಕಡಲ್ ಪೋಲ್=ಕಡಲಿನ ಹಾಗೆ, ಮುೞಙ್ಗಿ=ಮೊಳಗುತ್ತಾ, ಮೂ ಉಲಹುಮ್=ಮೂರುಲೋಕಗಳೂ, ಮುಱೈಯಾಲ್=ಕ್ರಮವಾಗಿ, ವಣಙ್ಗ-=ನಮಸ್ಕರಿಸಲು, ಎರಿ ಎನ=ಜ್ವಾಲೆಯೋ ಎಂಬಂಥ, ಕೇಶರಮ್=ಕೇಸರವನ್ನೂ, ವಾಳ್ ಎಯಿಟ್ರೋಡು=ಹರಿತವಾದ ಕೋರೆಹಲ್ಲುಗಳಿಂದಲೂ, ಇರಣೀಯನ್=ಹಿರಣ್ಯಕಶಿಪುವಿನ, ಆಹಮ್=ಎದೆಯನ್ನು, ಇರಣ್ಡು ಕೂಱು ಆ=ಎರಡು ಹೋಳುಗಳಾಗಿ ಸೀಳಿದ, ಅರಿ ಉರು ಆಮ್=ನರಹರಿಯ ರೂಪವನ್ನು ತಳೆದಿರುವ, ಇವರ್ ಆರ್ ಕೊಲ್=ಈತನು ಯಾರೋ ಕಾಣೆ, \(ಯಾರು ಇರಬಹುದೋ?\) ಅಟ್ಟಪುಯಕತ್ತೇನ್=ಅಷ್ಟಭುಜ ಪುಷ್ಕರಿಣಿಕ್ಷೇತ್ರದಲ್ಲಿ ನೆಲಸಿರುವವನು, ಎನ್ಱಾನೇ=ಎನ್ನುತ್ತಾರಲ್ಲ.

ತ್ರಿಪುರಗಳು ಮೂರನ್ನೂ ಉರಿಸಿದವನೂ, ಮತ್ತು ಎತ್ತರವಾದ ಹೂವಿನ ಮೇಲಿರುವ ಅಜನೂ ವಿಸ್ಮಯಗೊಳ್ಳಲು, ಅಪ್ಪಳಿಸುವ ಅಲೆಗಳಿಂದ ಕೂಡಿದ ಅಗಾಧವಾದ ಕಡಲಿನ ಹಾಗೆ ಮೊಳಗುತ್ತಾ, ಮೂರುಲೋಕಗಳೂ ಕ್ರಮವರಿತು ಎರಗುತ್ತಿರಲು, ಜ್ವಾಲೆಯೋ ಎಂಬಂಥ ಕೇಸರದಿಂದಲೂ ಹರಿತವಾದ ಕೋರೆಹಲ್ಲುಗಳಿಂದಲೂ ಕೂಡಿ ಹಿರಣ್ಯಕಶಿಪುವಿನ ಎದೆಯನ್ನು ಎರಡು ಹೋಳಾಗಿ ಸೀಳಿದ ನರಹರಿರೂಪವನ್ನು ತಳೆದಿರುವ ಇವರು ಯಾರಿರಬಹುದೋ? ಅಷ್ಟಭುಜ ಪುಷರಿಣಿ ಕ್ಷೇತ್ರದಲ್ಲಿ ನೆಲಸಿರುವವನು ನಾನು ಎನ್ನುತ್ತಾರಲ್ಲ\! \(೧\)



೯೩

ಹೇಳಿದ ವಿಷಯವನ್ನೇ ಮೇಲಿಂದಮೇಕೆ ಹೇಳುತ್ತಿದ್ದರೂ ಒಂದೊಂದು ಸಲವೂ ವಿವರಣೆಯಲ್ಲಿ ಹೊಸರೀತಿ ಕಂಡುಬರುವುದು ಈ ಪ್ರಬಂಧಗಳಲ್ಲಿರುವ ಒಂದು ಐತಿಹ್ಯ. ಇಲ್ಲಿ ನರಸಿಂಹಾವತಾರದ ವರ್ಣನೆಯಿದೆ. ಅದನ್ನು ವರ್ಣಿಸಿರುವ ಪರಿ ಗಮನಾರ್ಹ.

ರುದ್ರನಿಗೂ ಚತುರ್ಮುಖಬ್ರಹ್ಮನಿಗೂ ಪರಮಾಶ್ಚರ್ಯವಾಯಿತಂತೆ. ಅವರ ಮುಂದೆಒಂದು ವಿಚಿತ್ರಾದ್ಭುತರೂಪ ಕಾಣಿಸಿಕೊಂಡಿತಂತೆ. ಕಂಠದವರೆಗೆ ಸಿಂಹದ ರೂಪ. ಕಂಠದಿಂದ ಕೆಳಕ್ಕೆ ಉಳಿದ ಎಲ್ಲ ಭಾಗವೂ ನರರೂಪ. ಇಂಥ ನರ-ಹರಿ ರೂಪ ಅವರಿಗೆ ಕಾಣಿಸಿಕೊಂಡಿತಂತೆ. ಜರಿಯ ಕೇಸರಗಳು ಕೆಂಪಗೆ ಪ್ರಜ್ವಲಿಸುತ್ತಾ ಹರಡಿಕೊಂಡಿರುವ ಜ್ವಾಲೆಯೋ ಎಂಬಂತೆ. ಬಹಳ ಹರಿತವಾದ ಉದ್ದನಾದ ಕೋರೆಹಲ್ಲುಗಳು.ಕೈಯಲ್ಲಿ ಅಷ್ಟೇ ತೀಕ್ಷ್ಣವಾದ ಉಗುರುಗಳು. ಈ ಸ್ವರೂಪ ವಿಚಿತ್ರರೀತಿಯಲ್ಲಿ ಮೊಳಗಿ ಘರ್ಜಿಸಿತಂತೆ. ಆ ಮೊಳಗು ಅಪಾರವಾದ ಕಡಲಲ್ಲಿ ಏಳುವ ದೊಡ್ಡದೊಡ್ದ ಅಲೆಗಳು ದಡಕ್ಕೆ ಅಪ್ಪಳಿಸುವಾಗ ಉಂಟಾಗುವ ಭಯಂಕರವಾದ ಸದ್ದು.



ತ್ರಿಪುರಗಳನ್ನು ಉರಿಸಿದ ರುದ್ರನಿಗೂ, ಕಮಲದ ಹೂವಿನಲ್ಲಿ ಎತ್ತರದಲ್ಲಿ ನೆಲಸಿರುವ ಬ್ರಹ್ಮನಿಗೂ ಪರಮಾಶ್ಚರ್ಯವಾಯಿತಂತೆ. “ಇದು ಯಾರಿರಬಹುದು? “ಎನ್ನಿಸಿತಂತೆ.

ಎಂಥ ಚತುರತೆಯಿಂದ ಕೂಡಿದ ಪ್ರಶ್ನೆ~ ಸೃಷ್ಟಿಸ್ಥಿತಿ ಲಯಗಳಿಗೆ ಕಾರಣರಾಗಿ ಇರುವವರು ಮೂವರೇ-ತ್ರಿಮೂರ್ತಿಗಳು. ಅವರಲ್ಲಿ ಇಬ್ಬರೂ ಎದುರಲ್ಲಿದ್ದಾರೆ. ಮೂವರಲ್ಲಿ ಇಬ್ಬರನ್ನು ಬಿಟ್ಟರೆ ಉಳಿದವನೇ ಅವನಲ್ಲವೇ?-ಭಗವಂತ ಮಹಾವಿಷ್ಣು\!



ಇದಕ್ಕೆ ಮತ್ತೊಂದು ಆಶ್ಚರ್ಯವನ್ನು ಆೞ್ವಾರರು ಜೋಡಿಸಿಹೇಳಿದ್ದಾರೆ: “ಯಾರಿರಬಹುದೋ”ಎಂಬುದಕ್ಕೆ ಉತ್ತರವಾಗಿ “ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರದ ಸ್ವಾಮಿಯಾದ ನಾನು”ಎನ್ನುತ್ತಾರಲ್ಲ\!” ಎಂದು ದನಿಕೂಡಿಸಿದ್ದಾರೆ. ಭಕ್ತಕೋಟಿಯನ್ನು ಅನುಗ್ರಹಿಸುವುದಕ್ಕಾಗಿ ನಾನಾ ಪವಿತ್ರಕ್ಷೇತ್ರಗಳಲ್ಲಿ ಭಗವಂತನು ಅರ್ಚಾವತಾರರೂಪಿಯಾಗಿ ನೆಲಸಿರುವನಲ್ಲವೇ? ಅಷ್ಟಭುಜ ಪುಷ್ಕರಿಣಿ ಎಂಬುದು ಅಂಥ ಒಂದು ಪುಣ್ಯಕ್ಷೇತ್ರ. “ನರಹರಿ ರೂಪ ತಳೆದವನೂ ಅಷ್ಟ,ಭುಜ ಪುಷ್ಕರಿಣಿ ಕ್ಷೇತ್ರದಲ್ಲಿ ಪೂಜೆಗೊಳ್ಳುವವನೂ ಒಬ್ಬನೇ, ಭಗವಂತ” ಎನ್ನುತ್ತಿದ್ದಾರೆ, ಆೞ್ವಾರರು.



ಚಿನ್ನದ ಗೋಪುರಗಳಿಂದಲೂ ಕಲಶಗಳಿಂದಲೂ ಕಣ್ಣುಕುಕ್ಕುವಂತೆ ಹೊಳೆಯುವ ಮೂರುಪುರಗಳ ರೂಪದಲ್ಲಿ ತ್ರಿಪುರಾಸುರನೆಂಬ ರಾಕ್ಷಸನಿದ್ದನಂತೆ. ಆ ಮಾಯಾಪಟ್ಟಣಗಳಿಗೆ ಚಿನ್ನದ ರೆಕ್ಕೆಗಳಂತೆ. ಅವುಗಳ ಸಹಾಯದಿಂದ ಆ ಪಟ್ಟಣಗಳು ಒಂದೆಡೆಯಿಂದ ಮತ್ತೊಂದೆಡೆಗೆ ಹಾರಾಡುತ್ತಿದ್ದುವಂತೆ. ಎಲ್ಲಿ ಬೇಕೆಂದರಲ್ಲಿ ಕೆಳಕ್ಕಿಳಿದು ದೇವಲೋಕದ ಭೂಲೋಕದ ಪಟ್ಟಣಗಳ ಮೇಲೆ ಕುಳಿತು, ಅಲ್ಲಿ ಎಲ್ಲವನ್ನೂ ನಾಶಪಡಿಸುತ್ತಿದ್ದವಂತೆ. ತ್ರಿಪುರಾಸುರನ ಹಾವಳಿಯನ್ನು ತಡೆಯಲಾರದೆ ದೇವಾಧಿದೇವತೆಗಳೂ ಭೂಲೋಕವಾಸಿಗಳೂ ಈಶ್ವರನಲ್ಲಿ ಮೊರೆಯಿಟ್ಟರಂತೆ. ಈಶ್ವರನು ಪ್ರಸನ್ನನಾಗಿ, ತ್ರಿಪುರಾಸುರನನ್ನು ಉರಿಸಿ ನಾಶಗೊಳಿಸಿದನಂತೆ. “ತ್ರಿಪುರಾರಿ”, “ತ್ರಿಪುರಾಂತಕ” ಎಂಬ ಹೆಸರುಗಳು ಈಶ್ವರನಿಗೆ ಬಂದದ್ದೂ ಹೀಗೆ- ಇದು, ಸಂಗ್ರಹವಾಗಿ, “ತ್ರಿಪುರದಹನದ” ಕತೆ.



೯೪

೨.ವೆನ್ದಿಱಲ್ ವೀರರಿಲ್ ವೀರರೊಪ್ಪಾರ್

ವೇದಮುರೈತ್ತಿಮೈಯೋರ್ ವಣಙ್ಗುಮ್

ಶೆನ್ದಮಿೞ್ ಪಾಡುವಾರ್ ತಾಮ್ ವಣಙ್ಗುಮ್

ದೇವರಿವರ್ ಕೊಲ್? ತೆರಿಕ್ಕಮಾಟ್ಟೇನ್

ವನ್ದುಕುಱಳುರುವಾಯ್ ನಿಮಿರ್ ನ್ದು

ಮಾವಲಿ ವೇಳ್ವಿಯಿಲ್ ಮಣ್ಣಳನ್ದ

ಅನ್ದಣರ್ ಪೋನ್ಱಿವರಾರ್ ಕೊಲೆನ್ನ

ಅಟ್ಟಪುಯಕರತ್ತೇನೆನ್ಱಾರೇ



ವೆಮ್=ಅಪರಿಮಿತವಾದ, ತಿಱಲ್=ಬಲಿಷ್ಠವಾದ, ವೀರರಿಲ್=ವೀರರಲ್ಲಿ, ವೀರರ=ವೀರನಾದವನಿಗೆ, ಒಪ್ಪಾರ್=ಸಮನಾಗಿದ್ದಾರೆ, ಇವರ್=ಇವರು, ವೇದಮ್=ವೇದವನ್ನು, ಉರೈತ್ತು=ಹೇಳಿಕೊಂಡು, ಇಮೈಯೋರ್=ದೇವತೆಗಳು, ವಣಙ್ಗುಮ್=ನಮಸ್ಕರಿಸುವ, ಮತ್ತು, ಶೆಮ್=ಸೊಬಗಿನ, ತಮಿೞ್=ತಮಿಳಿನ ಪಾಶುರಗಳನ್ನು, ಪಾಡುವಾರ್ ತಾಮ್=ಹಾಡುವವರು, ವಣಙ್ಗುಮ್=ನಮಸ್ಕರಿಸುವ, ದೇವರ್ ಇವರ್ ಕೊಲ್=ದೇವರೇ ಇವರೋ? ತೆರಿಕ್ಕ ಮಾಟ್ಟೇನ್=ತಿಳೀಯಲಾರೆನು, ವನ್ದು=ಬಂದು, ಕುಱಳ್ ಉರುವಾಯ್=ವಾಮನನ ರೂಪವನ್ನು ತಳೆದು, ನಿಮಿರ್ ನ್ದು=ಎತ್ತರವಾಗಿ ಬೆಳೆದು, ಮಾವಲಿ ವೇಳ್ವಿಯಿಲ್=ಮಹಾಬಲಿಯ ಯಾಗದಲ್ಲಿ, ಮಣ್ ಅಳನ್ದ=ಭೂಮಿಯನ್ನು ಅಳೆದ, ಅನ್ದಣರ್ ಪೋನ್ಱ=ಬ್ರಹ್ಮಚಾರಿಯ ಹಾಗೆ, ಇವರ್ ಆರ್ ಕೊಲ್=ಈತನು ಯಾರೋ ಕಾಣೆ, \(ಯಾರು ಇರಬಹುದೋ?\) ಅಟ್ಟಪುಯಕರತ್ತೇನ್=ಅಷ್ಟಭುಜ ಪುಷ್ಕರಿಣಿಕ್ಷೇತ್ರದಲ್ಲಿ ನೆಲಸಿರುವವನು, ಎನ್ಱಾನೇ=ಎನ್ನುವರಲ್ಲ\!ಎನ್ನುತ್ತಾರಲ್ಲ.



ಅಪರಿಮಿತ ಬಲಶಾಲಿಗಳಾದ ವೀರರಲ್ಲಿ ವೀರನೆನಿಸಿದವನಿಗೆ ಸಮನಾಗಿದ್ದಾರೆ ಇವರು. ವೇದವನ್ನು ಹೇಳುತ್ತಾ ನಮಸ್ಕರಿಸುವ ದೇವತೆಗಳ ಮತ್ತು ಸೊಬಗಿನ ತಮಿಳಿನ ಪಾಶುರಗಳನ್ನು ಹಾಡುತ್ತಾ ನಮಸ್ಕರಿಸುವವರ ದೇವರೇ ಇವರೋ? ತಿಳಿಯಲಾರೆನಲ್ಲ\! ಮಹಾಬಲಿಯ ಯಾಗದಲ್ಲಿ ವಾಮನನಾಗಿ ಬಂದು, ಎತ್ತರವಾಗಿ ಬೆಳೆದು ಭೂಮಿಯನ್ನು ಅಳೆದುಕೊಂಡ ಬ್ರಹ್ಮಚಾರಿಯ ಹಾಗೆ ಇವರು ಯಾರಿರಬಹುದೋ? ಎನ್ನಲು, “ಅಷ್ಟಭುಜ ಪುಷ್ಕರಿಣಿಯ ಕ್ಷೇತ್ರದ ಸ್ವಾಮಿಯೇ ನಾನು”ಎನ್ನುವರಲ್ಲ\! \(೨\)



ಅಮಿತ ಪರಾಕ್ರಮಿಗಳಾದ ವೀರರಲ್ಲಿ ವೀರನೆನಿಸಿಕೊಂಡು, ಅವತಾರಗಳಲ್ಲಿ ಸತ್ಯಪರಾಕ್ರಮನಾಗಿ, ಧರ್ಮರಕ್ಷಕನಾಗಿ,ಆದರ್ಶಮಾನವನಾಗಿ, ಮಾನವ ಕುಲಕ್ಕೆ ಮಾರ್ಗದರ್ಶಕನಾಗಿ ಮೆರೆದವನು ಶ್ರೀರಾಮ. ಅಪೌರುಷೇಯವಾದ ವೇದಗಳ ಮೂಲಕ ಭಗವಂತನನ್ನು ಸ್ತುತಿಸಿ ನಮಿಸುವವರು ದೇವತೆಗಳು. ವೇದಕ್ಕೆ ಸರಿಸಮನಾದ, ವೇದಾರ್ಥಗರ್ಭಿತವಾದ, ತಮಿಳುವೇದವೆನಿಸಿಕೊಂಡ ಸೊಗಸಾದ ತಮಿಳುಪಾಶುರಗಳನ್ನು ರಚಿಸಿ,ಹಾಡಿ, ಭಗವಂತನನ್ನು ನಮಿಸಿದವರು ಆೞ್ವಾರರು. ದೇವತೆಗಳಾಗಲಿ, ಆೞ್ವಾರರಾಗಲಿ, ಭಕ್ತರಾಗಲಿ ಭಜಿಸುವ ದೇವರು ಒಬ್ಬನೇ.



೯೫

ಅವನೇ ಸರ್ವೇಶ್ವರ. ರಾಮಾವತಾರಿಯೂ ಅವನೇ. ಹಿಂದೆ ವಾಮನವಟುವಾಗಿ ಮಹಾಬಲಿಯ ಯಾಗಶಾಲೆಯನ್ನು ಹೊಕ್ಕು, ಮೂರುಹೆಜ್ಜೆಗಳಷ್ಟು ನೆಲವನ್ನು ಬೇಡಿದವನೂ ಅವನೇ. ದಾನವನ್ನು ಪಡೆದುಕೊಂಡ ಕೂಡಲೇ ತ್ರಿವಿಕ್ರಮನಾಗಿ ಬೆಳೆದು ಇಡಿಯ ಭೂಮಂಡಲವನ್ನು ತನ್ನ ಒಂದೇ ಹೆಜ್ಜೆಯಿಂದ ಅಳೆದುಕೊಂಡವನೂ ಅವನೇ\!



ಆೞ್ವಾರರು ಹೇಳುತ್ತಾರೆ: ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರದಲ್ಲಿ ನೆಲಸಿರುವ ಈ ಸ್ವಾಮಿ ಯಾರಿರಬಹುದು? ಶ್ರೀರಾಮನನ್ನು ಹೋಲುತ್ತಿರುವನಲ್ಲ\! ದೇವತೆಗಳೂ ಆೞ್ವಾರರೂ, ಭಗವದ್ಭಕ್ತರೂ ಭಜಿಸುವ ಸರ್ವೇಶ್ವರನೇ ಇವನಿರಬಹುದೇ? ವಾಮನ ಬ್ರಹ್ಮಚಾರಿಯಾಗಿ ಮಹಾಬಲಿಯಿಂದ ಮೂರಡಿ ದಾನವನ್ನು ಬೇಡಿಪಡೆದವನೂ, ಅನಂತರ ತ್ರಿವಿಕ್ರಮನಾಗಿ ಬೆಳೆದು ಒಂದೇ ಹೆಜ್ಜೆಯಿಂದ ಭೂಮಂಡಲವನ್ನು ಅಳೆದುಕೊಂಡವನೂ ಇವನೇ ಇರಬಹುದೇ? ನಿಜವಾಗಿಯೂ ಈ ಸ್ವಾಮಿಯೇ ಸರ್ವೇಶ್ವರನು. ರಾಮ,ವಾಮನ,ತ್ರಿವಿಕ್ರಮರೂಪಿಯೂ ಇವನೇ\!



೩.ಶೆಮ್ಬೊನಿಲಙ್ಗು ವಲಙ್ಗೈವಾಳಿ ತಿಣ್ ಶಿಲೈ

ತಣ್ಡೊಡು ಶಙ್ಗಮೊಳ್ ವಾಳ್

ಉಮ್ಬರಿಶು ಶುಡರಾೞಿಯೋಡು

ಕೇಟಹಮೊಣ್ ಮಲರ್ ಪಟ್ರಿಯೆಟ್ರೇ

ವೆಮ್ಬು ಶಿನತ್ತಡಲ್ ವೇೞಮ್ ವೀೞ

ವೆಣ್ಮರುಪ್ಪೊನ್ಱು ಪಱಿತ್ತು, ಇರುಣ್ಡ

ವಮ್ಬುದಮ್ ಪೋನ್ಱಿವರಾರ್ ಕೊಲೆನ್ನ

ಅಟ್ಟಪುಯಕರತ್ತೇನೆನ್ಱಾರೇ



ಶೆಮ್=ಕೆಂಪು, ಪೊನ್=ಚಿನ್ನದ, ಇಲಙ್ಗು=ಹೊಳಪುಳ್ಳ, ವಲಮ್ ಕೈ=ಬಲಗೈಯ, ವಾಳಿ=ಬಾಣವನ್ನು, ತಿಣ್-=ಶಕ್ತಿಪೂರ್ಣವದ, ಶಿಲೈ=ಬಿಲ್ಲನ್ನು, ತಣ್ಡೊಡು= ಗದೆಯಿಂದಲೂ, ಶಙ್ಗಮ್=ಶಂಖವನ್ನು, ಒಳ್ ವಾಳ್=ಸುಂದರವಾದ ಖಡ್ಗವನ್ನು, ಉಮ್ಬರ್=ಎತ್ತರದಲ್ಲಿ, ಇರು ಶುಡರಾೞಿಯೋಡು=ಪ್ರಜ್ವಲಿಸುವ ಚಕ್ರಾಯುಧವನ್ನು, ಕೇಟಹಮ್=ಗುರಾಣಿಯನ್ನು ಒಣ ಮಲರ್=ಅಂದವಾದ ಹೂವನ್ನು, ಪಟ್ರಿ=ಧರಿಸಿ, ಎಟ್ರೈ=ಯಾವಾಗಲೂ, ವೆಮ್ಬು=ಬಹಳ ಹೆಚ್ಚಾದ, ಶಿನತ್ತು=ಕೋಪದಿಂದ ಕೂಡಿದ, ಅಡಲ್=ಬಲಿಷ್ಠವಾದ, ವೇೞಮ್=ಆನೆಯು, ವೀೞ=ಬೀಳುವಂತೆ, ವೆಣ್ ಮರುಪ್ಪು=ಬಿಳಿಯದಂತವನ್ನು, ಒನ್ಱು=ಒಂದನ್ನು, ಪಱಿತ್ತು=ಕಿತ್ತುಕೊಂಡು, ಇರುಣ್ಡ=ಕಪ್ಪಗಿರುವ, ಅಮ್ಬುದಮ್ ಪೋನ್ಱ=ಮೋಡದ ಹಾಗೆ ಇರುವ, ಇವರ್ ಆರ್ ಕೊಲ್=ಇವರು ಯಾರು ಇರಬಹುದೋ? ಎನ್ನ=ಎನ್ನಲು, ಅಟ್ಟಪುಯಕರತ್ತೇನ್=ಅಷ್ಟಭುಜ ಪುಷ್ಕರಿಣಿಕ್ಷೇತ್ರದಲ್ಲಿ ನೆಲಸಿರುವವನು, ಎನ್ಱಾನೇ=ಎನ್ನುವರಲ್ಲ\!ಎನ್ನುತ್ತಾರಲ್ಲ.



೯೬

ಕೆಂಪುಚಿನ್ನದ ಹೊಳಪುಳ್ಳ ಬಲಗೈಯ ಬಾಣವನ್ನು, ಶಕ್ತಿಪೂರ್ಣವಾದ ಬಿಲ್ಲನ್ನು ಗದೆಯನ್ನು, ಶಂಖವನ್ನು, ಒಳ್ಳೆಯ ಕತ್ತಿಯನ್ನು, ಎತ್ತರದಲ್ಲಿ ಪ್ರಜ್ವಲಿಸುವ ಚಕ್ರಾಯುಧವನ್ನು,ಗುರಾಣಿಯನ್ನು, ಅಂದವಾದ ಹೂವನ್ನು ಹಿಡಿದು ಯಾವಾಗಲೂ ಕಡುಕೋಪದಿಂದ ಕೂಡಿದ ಬಲಿಷ್ಠವಾದ ಆನೆಯು ಬೀಳುವಂತೆ ಅದರ ಬಿಳಿಯದಂತವೊಂದನ್ನು ಕಿತ್ತುಕೊಂಡು ಕಾರ್ಮುಗಿಲಿನ ಹಾಗೆ ಇರುವ ಯಾರಿರಬಹುದೋ ಎನ್ನಲು ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರದ ಸ್ವಾಮಿಯೇ ನಾನು”ಎನ್ನುತ್ತಾರಲ್ಲ\! \(೩\)



ಅಷ್ಟಭುಜ್ಕಪುಷ್ಕರಿಣಿ ಕ್ಷೇತ್ರದಲ್ಲಿ ಅರ್ಚಾಮೂರ್ತಿಯ ಸಮ್ಮುಖದಲ್ಲಿ ಆೞ್ವಾರರು ನಿಲ್ಲುತ್ತಾರೆ. ಅವರಿಗೆ ಸ್ವಾಮಿಯ ದಿವ್ಯದರ್ಶನವಾಗುತ್ತದೆ. ಅವರ ಕಣ್ಣೆದುರಿಗೆ ಅಷ್ಟಾಯುಧಗಳನ್ನು ಹಿಡಿದು, ಕಾರ್ಮುಗಿಲ ಹಾಗೆ ದಿವ್ಯತೇಜಸ್ಸಿನಿಂದ ಪ್ರಕಾಶಿಸುತ್ತಿರುವ ಸ್ವಾಮಿಯು ನಿಂತಂತೆ ಭಾಸವಾಗುತ್ತದೆ. ಹಿಂದೆ ಮಧುರೆಯ ಹೆಬ್ಬಾಗಿಲಲ್ಲಿ, ಕಡುಕೋಪದ ಬಲಿಷ್ಠ ಆನೆಯೊಂದನ್ನು ಎದುರಿಸಿ, ಅದರ ಒಂದು ಬಿಳಿಯ ದಂತವನ್ನು ಮುರಿದುಕೊಂಡು, ಅದರಿಂದಲೇ ಆ ಆನೆಯನ್ನು ಕೊಂದುಹಾಕಿದ ಸ್ವಾಮಿಯ ಪರಾಕ್ರಮವು ಅವರ ನೆನಪಿಗೆ ಬರುತ್ತದೆ.



ಆೞ್ವಾರರು ತಮ್ಮನ್ನೇ ಕೇಳುತ್ತಾರೆ:” ಈ ಸುಂದರ ಮೂರ್ತಿ ಯಾರಿರಬಹುದು? ಎಂಟು ದಿವ್ಯಾಯುಧಗಳಿಂದ ಅಣಿಗೊಂಡ, ಕಾಲಮೇಘದಂತೆ ದೇಹಕಾಂತಿಯುಳ್ಳ ಈ ಸ್ವಾಮಿಯು ಶ್ರೀಕೃಷ್ಣಾವತಾರಿಯೇ ಇರಬಹುದೇ?” “ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರದಲ್ಲಿ ನೆಲಸಿರುವವನೇ ನಾನು” ಎಂದು ಸ್ವಾಮಿಯೇ ಉತ್ತರ ಕೊಡುತ್ತಾರೆ. ಏನಾಶ್ಚರ್ಯವಿದು\!



೪.ಮಂಜುಯರ್ ಮಾಮಣಿಕ್ಕೂನ್ಱಮೇನ್ದಿ

ಮಾಮೞೈಕಾತ್ತೊರುಮಾಯವಾನೈ

ಯಂಜ, ಅದನ್ ಮರುಪ್ಪನ್ಱುವಾಙ್ಗುಮ್

ಆಯರ್ ಕೊಲ್? ಮಾಯಮಱಿಯಮಾಟ್ಟೇನ್

ವೆಂಜುಡರಾೞಿಯುಮ್ ಶಙ್ಗುಮೇನ್ದಿ

ವೇದಮುನೋದುವರ್ ನೀದಿವಾನತ್ತು

ಅಂಜುಡರ್ ಪೋನ್ಱಿವರಾರ್ ಕೊಲೆನ್ನ

ಅಟ್ಟಪುಯಕರತ್ತೇನೆನ್ಱಾರೇ



ಮಂಜು=ಮೋಡಗಳವರೆಗೆ, ಉಯರ್=ಎತ್ತರವಾದ, ಮಾ=ಶ್ರೇಷ್ಠವಾದ, ಮಣಿ=ರತ್ನಗಳ, ಕುನ್ಱಮ್=ಪರ್ವತವನ್ನು ಏನ್ದಿ=ಎತ್ತಿಹಿಡಿದು, ಮಾ=ಬಹಳ ಬಿರುಸಾದ, ಮೞೈ=ಮಳೆಯನ್ನು, ಕಾತ್ತ=ತಡೆದ, ಒರು=ಸಾಟಿಯಿಲ್ಲದ, ಮಾಯನ್=ವಿಸ್ಮಯಕಾರಿಯೂ, ಆನೈ=ಆನೆಯು, ಅಂಜ=ಅಂಜುವಂತೆ, ಅದನ್=ಅದರ, ಮರುಪ್ಪು=ದಂತವನ್ನು, ಅನ್ಱು=ಅಂದು, ವಾಙ್ಗುಮ್=ಕಿತ್ತು ಹಾಕಿದವನೂ, ಆದ, ಆಯರ್ ಕೊಲ್=ಗೋವಳನೋ? ಮಾಯಮ್=ಅವನ ಮಾಯವನ್ನು, ಅಱಿಯ ಮಾಟ್ಟೇನ್=ತಿಳಿದುಕೊಳ್ಳಲಾರೆನಲ್ಲ\! ವೆಮ್=ತೀಕ್ಷ್ಣವಾದ



೯೭

ಶುಡರ್ ಆೞಿಯುಮ್=ತೇಜಸ್ಸುಳ್ಳ ಚಕ್ರಾಯುಧವನ್ನೂ, ಶಙ್ಗುಮ್=ಶಂಖವನ್ನೂ, ಏನ್ದಿ=ಧರಿಸಿರುವ, ವೇದಮುಮ್=ವೇದಗಳನ್ನು, ಓದುವರ್=ಪಠಿಸುವವರಾಗಿ, ನೀದಿ ವಾನತ್ತು=ನೀತಿಯನ್ನು ತಪ್ಪದೆ ನಡಸುವ ಪರಮಪದದಲ್ಲಿರುವ, ಅಮ್ ಶುಡರ್=ಸುಂದರವಾದ, ಮಂಗಳಕರವಾದ ಜ್ಯೋತಿ\(ಪರಂಜ್ಯೋತಿ\), ಪೋನ್ಱ=ಇರುವ ಹಾಗೆ, ಇವರ್ ಆರ್ ಕೊಲ್=ಇವರು ಯಾರು ಇರಬಹುದೋ?,ಎನ್ನ=ಎನ್ನಲು, ಅಟ್ಟಪುಯಕರತ್ತೇನ್=ಅಷ್ಟಭುಜ ಪುಷ್ಕರಿಣಿಕ್ಷೇತ್ರದ ಸ್ವಾಮಿ ನಾನು, ಎನ್ಱಾನೇ=ಎನ್ನುವರಲ್ಲ\!ಎನ್ನುತ್ತಾರಲ್ಲ.



ಮೋಡಗಳವರೆಗೆ ಎತ್ತರವಾದ ಶ್ರೇಷ್ಠವಾದ ರತ್ನಗಳ ಬೆಟ್ಟವನ್ನು ಎತ್ತಿಹಿಡಿದು, ಬಹಳ ಬಿರುಸು ಮಳೆಯನ್ನು ತಡೆದ ಸಾಟಿಯಿಲ್ಲದ ವಿಸ್ಮಯಕಾರಿಯಾದವನೂ, ಆನೆಯು ಅಂಜುವಂತೆ ಅದರ ದಂತವನ್ನು ಅಂದು ಕಿತ್ತುಹಾಕಿದವನೂ ಆದ ಗೋವಳನೋ? ಇವನ ಮಾಯೆಯನ್ನು ಅರಿಯಲಾರೆನಲ್ಲ\! ಬಹಳ ತೇಜಸ್ಸುಳ್ಳ ಚಕ್ರಾಯುಧವನ್ನೂ ಶಂಖವನ್ನೂ ಧರಿಸಿ, ವೇದಗಳನ್ನು ಪಠಿಸುತ್ತಾ ನೀತಿಯನ್ನು ತಪ್ಪದೆ ನಡಸುವ ಪರಮಪದದಲ್ಲಿರುವ ಮಂಗಳಕರವಾದ ಜ್ಯೋತಿಯಂತೆ\(ಪರಂಜ್ಯೋತಿಯಂತೆ\)ಇವರು ಯಾರಿರಬಹುದೋ? ಎನ್ನಲು, ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರದ ಸ್ವಾಮಿಯೇ ನಾನು ಎನ್ನುತ್ತಾರಲ್ಲ\!\(೪\)



ಭಗವಂತನ ಸಾಮರ್ಥ್ಯವನ್ನು, ಅವನ ಅದ್ಭುತಸಾಹಸಗಳನ್ನು ಇಷ್ಟೇ ಎಂದು ಅಳೆಯಲಾಗಲಿ, ಅರಿತುಕೊಳ್ಳುವುದಾಗಲಿ ಸಾಧ್ಯವೇ ಇಲ್ಲ. ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರದಲ್ಲಿ ಅರ್ಚಾವತಾರಿಯಾದ ಸ್ವಾಮಿಯ ಸಮ್ಮುಖದಲ್ಲಿ ಆೞ್ವಾರರು ನಿಂತು, ಆ ದಿವ್ಯಮೂರ್ತಿಯನ್ನುನೋಡುತ್ತಾ ಭ್ರಾಂತರಾಗಿ ಹೇಳುತ್ತಾರೆ: “ಓ ದಿವ್ಯಮೂರ್ತಿ ಯಾರಿರಬಹುದು? ಹಿಂದೆ, ನಂದಗೋಕುಲದಲ್ಲಿ ಗೋವಳನಾಗಿ ಭಗವಂತನು ಹುಟ್ಟಿದಾಗ ನಡಸಿದ ಅದ್ಭುತಸಾಹಸಗಳಲ್ಲಿ ಎರಡನ್ನು ನೆನಪಿಗೆ ತರುತ್ತಿರುವನಲ್ಲ\! ತಡೆಬಡೆಯಿಲ್ಲದೆ ಬಿರುಸುಮಳೆಯನ್ನು ಸುರಿಸಿ, ಇಡಿಯ ಗೋಕುಲವನ್ನೇ ನಾಶಗೊಳಿಸುವೆನೆಂದು ಕಡುಕೋಪಗೊಂಡಿದ್ದ ದೇವೇಂದ್ರನ ಹುಚ್ಚುಕೆಲಸ ನಡೆಯದಂತೆ, ನಂದಗೋಕುಲಕ್ಕೆ ಆಸರೆಯಾಗಿದ್ದ ರತ್ನಸಮಾನವಾದ ಗೋವರ್ಧನ ಪರ್ವತವನ್ನೇ ಎತ್ತಿಹಿಡಿದು ಗೋಕುಲದ ಜನರನ್ನೂ ದನಕರುಗಳನ್ನೂ ಸಂರಕ್ಷಿಸಿದನಲ್ಲ\! ಆ ಗೋವಳ ಬಾಲಕನೇ ಇವನೋ? ಮಧುರೆಯ ಹೆಬ್ಬಾಗಿಲಲ್ಲೇ ಕ್ರೂರವಾದ ಮದ್ದಾನೆಯಾದ ಕುವಲಯಾಪೀಡವನ್ನು ಎದುರಿಸಿ, ಅದರ ಒಂದು ದಂತವನ್ನು ಮುರಿದುಕೊಂಡು, ಅದರಿಂದಲೇ ಆ ಆನೆಯನ್ನು ಸದೆಬಡಿದ ಗೋವಳ ಬಾಲಕನೇ ಇವನೋ? ಅಥವಾ ಪರಮಪದದಲ್ಲಿ ಶಂಖಚಕ್ರಧಾರಿಯಾಗಿ ಮಂಗಳಜ್ಯೋತಿಯಾಗಿ ಮೆರೆಯುವ ಪರಂಜ್ಯೋತಿಸ್ವರೂಪನೇ ಇವನೋ? ಇವನ ಮಾಯೆಯೇನೆಂದು ಅರಿಯಲು ಅಸಾಧ್ಯವಾಗಿದೆಯಲ್ಲ\! ನನ್ನ ಮಾತಿಗೆ ಉತ್ತರವೋ ಎಂಬಂತೆ” ಅಷ್ಟಭುಜಕ್ಷೇತ್ರದಲ್ಲಿ ನೆಲಸಿರುವ ಸ್ವಾಮಿಯು ನಾನೇ”ಎಂದು ಭಗವಂತನೇ ಹೇಳುತ್ತಾನಲ್ಲ”ಎಂದು ಆಶ್ಚರ್ಯಪಡುತ್ತಾರೆ ಆೞ್ವರರು.



೯೮

೫.ಕಲೈಹಳುಮ್ ವೇದಮುಮ್ ನೀದಿನೂಲುಮ್

ಕಱ್ಪಮುಮ್ ಶೊಱ್ ಪೊರುಳ್ ತಾನುಮ್, ಮಟ್ರೈ

ನಿಲೈಹಳುಮ್ ವಾನವರ್ ಕ್ಕೂಮ್ ಪಿಱರ್ ಕ್ಕೂಮ್

ನೀರ್ ಮೈಯಿನಾಲರುಳ್ ಶೆಯ್ದು, ನೀಣ್ಡ

ಮಲೈಹಳುಮ್ ಮಾಮಣಿಯುಮ್ ಮಲರ್ ಮೇಲ್ ಮಙ್ಗೈಯುಮ್

ಶಙ್ಗಮುಮ್ ತಙ್ಗುಹಿನ್ಱ

ಅಲೈಕಡಲ್ ಪೋನ್ಱಿವರಾರ್ ಕೊಲೆನ್ನ

ಅಟ್ಟಪುಯಕರತ್ತೇನೆನ್ಱಾರೇ



ಕಲೈಹಳುಮ್=ಶಾಸ್ತ್ರಗಳನ್ನೂ, ವೇದಮುಮ್=ವೇದಗಳನ್ನೂ, ನೀದಿನೂಲುಮ್=ನೀತಿಗ್ರಂಥಗಳನ್ನೂ, ಕಱ್ಪಮುಮ್=ಕಲ್ಪಗಳನ್ನೂ, ಶೊಲ್=ವ್ಯಾಕರಣವನ್ನೂ, ಪೊರುಳ್ ತಾನುಮ್=ನಿಜವಸ್ತುವಾದ ತನ್ನನ್ನೂ, ಮಟ್ರೈ ನಿಲೈಹಳುಮ್-ತನ್ನ ಇತರ ಎಲ್ಲಾ ನೆಲೆಗಳನ್ನೂ, ವಾನವರ್ ಕ್ಕೂಮ್=ದೇವ್ತೆಗಳಿಗೂ, ಪಿಱರ್ ಕ್ಕೂಮ್=ಇತರರಿಗೂ, ನೀರ್ ಮೈಯಿನಾಲ್-ಸಹಜಸ್ವಭಾವದಿಂದ, ಅರುಳ್ ಶೆಯ್ದು=ಕರುಣಿಸಿ, ನೀಣ್ಡ=ಉನ್ನತವಾದ, ಮಲೈಹಳುಮ್-=ಬೆಟ್ಟಗಳನ್ನೂ, ಮಾಮಣಿಯುಮ್-ಅತಿಶ್ರೇಷ್ಠವಾದ ಮಣಿಯನ್ನೂ, ಮಲರ್ ಮೇಲ್ ಮಙ್ಗೈಯುಮ್=ಲಕ್ಷ್ಮೀದೇವಿಯನ್ನೂ, ಶಙ್ಗಮುಮ್=ಶಂಖವನ್ನೂ, ತಙ್ಗುಹಿನ್ಱ=ತನ್ನಲ್ಲಿ ಇರಿಸಿಕೊಂಡಿರುವ, ಅಲೈಕಡಲ್ ಪೋನ್ಱ=ಅಲೆಗಳಿಂದ ಕೂಡಿದ ಕಡಲನ್ನು ಹೋಲುವ, ಇವರ್ ಆರ್ ಕೊಲ್=ಇವರು ಯಾರು ಇರಬಹುದೋ?,ಎನ್ನ=ಎನ್ನಲು, ಅಟ್ಟಪುಯಕರತ್ತೇನ್=ಅಷ್ಟಭುಜ ಪುಷ್ಕರಿಣಿಕ್ಷೇತ್ರದ ಸ್ವಾಮಿ ನಾನು, ಎನ್ಱಾನೇ=ಎನ್ನುವರಲ್ಲ\!ಎನ್ನುತ್ತಾರಲ್ಲ.



ಶಾಸ್ತ್ರಗಳನ್ನೂ,ವೇದಗಳನ್ನೂ,ನೀತಿಗ್ರಂಥಗಳನ್ನೂ, ಕಲ್ಪಗಳನ್ನೂ ವ್ಯಾಕರಣವನ್ನೂ,ನಿಜವಸ್ತುವಾದ ತನ್ನನ್ನೂ, ತನ್ನ ಇತರ ಎಲ್ಲಾ ನೆಲೆಗಳನ್ನೂ, ದೇವತೆಗಳಿಗೂ ಇತರರಿಗೂ ತನ್ನ ಸಹಜಸ್ವಭಾವದಿಂದ ಕೃಪೆಮಾಡಿ ಕರುಣಿಸಿ, ಉನ್ನತವಾದ ಪರ್ವತಗಳನ್ನೂ, ಶ್ರೇಷ್ಠವಾದ ಮಣಿಯನ್ನೂ, ಲಕ್ಷ್ಮೀದೇವಿಯನ್ನೂ, ಶಂಖವನ್ನೂ, ತನ್ನಲ್ಲಿ ಇರಿಸಿಕೊಂಡಿರುವ ಅಲೆಗಳಿಂದ ಕೂಡಿದ ಕಡಲಿನಂತೆ ಇರುವ ಇವರು ಯಾರಿರಬಹುದೋ ಎನ್ನಲು”ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರದ ಸ್ವಾಮಿ ನಾನು”ಎನ್ನುತ್ತಾರಲ್ಲ\!\(೫\)



ವೇದಗಳಿಂದಲೂ, ವೇದಾಂಗಗಳಿಂದಲೂ, ಪುರಾಣ ಇತಿಹಾಸಗಳಿಂದಲೂ, ಮಿಕ್ಕ ಎಲ್ಲಬಗೆಯ ಆಧ್ಯಾತ್ಮಿಕ ಗ್ರಂಥಗಳಿಂದಲೂ ಸಾರಿಸಾರಿ ಹೇಳಲ್ಪಡುವ ನಿಜವಸ್ತು ಒಂದೇ. ಅವ್ಯಯವಾಗಿ, ಆದ್ಯಮ್ತರಹಿತವಾಗಿ,ಶಾಶ್ವತವಾಗಿ ಇರುವ ಆ ನಿಜವಸ್ತುವನ್ನು ಕುರಿತು ನೇರವಾಗಿ, ಸರಳವಾಗಿ ಅಥವ ಅಕಥೆಗಳ ಮೂಲಕ ಮತ್ತು ರೂಪಕಗಳ ಮೂಲಕ, ಬಹಳ ಸ್ವಾರಸ್ಯವಾಗಿ ಈ ಗ್ರಂಥಗಳು ತಿಳಿಯಹೇಳುತ್ತವೆ. ಸ್ವತಃ ಆ ಭಗವಂತನೇ ಈ ಗ್ರಂಥಗಳನ್ನು ದೇವತೆಗಳ ಮಾನವರ ಉದ್ಧಾರಕ್ಕಾಗಿ \(ಆತ್ಮೋನ್ನತಿಗಾಗಿ\)ಒದಗಿಸಿಕೊಟ್ಟಿದ್ದಾರೆ. ಈ ಜ್ಞಾನಭಂಡಾರದ ಜೊತೆಗೆ ತನ್ನ ಅಪಾರವಾದ ಕೃಪೆಯನ್ನು ಭಕ್ತಕೋಟಿಗೆ ತೋರುವುದಕ್ಕಾಗಿ ಮತ್ತು ಅವರನ್ನು ಅನುಗ್ರಹಿಸುವುದಕ್ಕಾಗಿ ಅರ್ಚಾವರ್ತಾರಿಯಾಗಿ, ಸ್ವಾಮಿಯು ಎಲ್ಲ ನೆಲೆಗಳಲ್ಲಿಯೂ, ನಾನಾ ಪುಣ್ಯಕ್ಷೇತ್ರಗಳಲ್ಲಿಯೂ ನೆಲೆಗೊಂಡಿದ್ದಾನೆ.



ಆೞ್ವಾರರು ಹೇಳುತ್ತಾರೆ: ಉನ್ನತವಾದ ಪರ್ವತಗಳಿಗೆ ತನ್ನೊಳಗೆ ಆಶ್ರಯವಿತ್ತ, ಸಮುದ್ರಮಥನಕ್ಕೆ ಎಡೆಮಾಡಿಕೊಟ್ಟ, ಮತ್ತು ಆ ಸಮಯದಲ್ಲಿ ಅನರ್ಘವಾದ ಕೌಸ್ತುಭಮಣಿಯನ್ನೂ,ಮಹಾಲಕ್ಷ್ಮಿಯನ್ನೂ, ಶಂಖವನ್ನೂ, ಇನ್ನೂ ಅನೇಕ ದಿವ್ಯವಸ್ತುಗಳನ್ನೂ ಒದಗಿಸಿಕೊಟ್ಟ ಅಪಾರವಾದ ಪಾಲ್ಗಡಲಿನಂತೆ \(ಕೃಪಾಸಮುದ್ರನಾದ\) ಇರುವ ಇವರು ಯಾರಿರಬಹುದೋ ಎಂದು ನಾನು ಮನಸ್ಸಿನಲ್ಲಿ ಯೋಚಿಸುತ್ತಿರುವಾಗಲೇ, “ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರದಲ್ಲಿ ನೆಲಸಿರುವ ಸ್ವಾಮಿ ನಾನೇ”ಎನ್ನುತ್ತಾರಲ್ಲ\!



೬.ಎಞ್ಜನಮ್ ನಾಮಿವರ್ ವಣ್ಣಮೆಣ್ಣಿಲ್

ಏದುಮಱಿಹಿಲಮೇನ್ದಿಱೈಯಾರ್

ಶಙ್ಗುಮ್ ಮನಮುಮ್ ನಿಱೈವುಮೆಲ್ಲಾಮ್

ತಮ್ಮನವಾಹ ಪ್ಪುಹುನ್ದು, ತಾಮುಮ್

ಪೊಙ್ಗು ಕರುಙ್ಗಡಲ್ ಪೂವೈಕಾಯಾ

ಪೋದವಿೞ್ ನೀಲಮ್ ಪುನೈನ್ದಮೇಹಮ್

ಅಞ್ಜನಮ್ ಪೋನ್ಱಿವರಾರ್ ಕೊಲೆನ್ನ

ಅಟ್ಟಪುಯಕರತ್ತೇನೆನ್ಱಾರೇ



ಎಞ್ಜನಮ್ =ಯಾವ ರೀತಿಯಲ್ಲಿ, ನಾಮ್=ನಾವು, ಇವರ್-ಇವರ, ವಣ್ಣಮ್=ಸ್ವರೂಪ ಸ್ವಭಾವಾದಿಗಳನ್ನು \(ಬಣ್ಣವನ್ನು\)ಎಣ್ಣಿಲ್=ಎಣಿಸಿದರೂ, ಏದುಮ್=ಯಾವುದೂ\(ಏನೊಂದೂ\) ಅಱಿಹಿಲಮ್=ಅರಿಯಲಸಾಧ್ಯವಾಗಿದೆ, ಏನ್ದು ಇೞೈಯಾರ್=ಆಭರಣಗಳನ್ನು ಧರಿಸಿರುವ ಸ್ತ್ರೀಯರ, ಶಙ್ಗುಮ್=ಕೈಬಳೆಗಳನ್ನು ಮನಮುಮ್=ಮನಸ್ಸನ್ನೂ, ನಿಱೈವುಮ್=ತುಂಬಿರುವ\(ಪೂರ್ಣತೆಯನ್ನು ಪಡೆದಿರುವ\)ಎಲ್ಲಾಮ್=ಎಲ್ಲವನ್ನೂ, ತಮ್ಮಾನ ಆಹ=ತಮ್ಮದೇ ಆಗಿ, ಪುಹುನ್ದು=ಹೊಕ್ಕೂ\(ಸೇರಿಕೊಂಡು\), ತಾಮುಮ್=ತಾವೂ ಸಹ, ಪೊಙ್ಗು=ಉಕ್ಕಿಹರಿಯುವ, ಕರುಕಡಲ್=ಕಪ್ಪನೆಯ ಕಡಲಿನ ಹಾಗೆ, ಪೂವೈ=ಕೋಗಿಲೆಯ ಹಾಗೆ, ಕಾಯಾ=ಅಗಸೆಹೂವಿನ ಹಾಗೆ, ಪೋದು=ಆಗ ತಾನೆ, ಅವಿೞ್=ಅರಳಿದ, ನೀಲಮ್=ಕನ್ನೈದಿಲೆ ಹೂವಿನ ಹಾಗೆ, ಪುನೈನ್ದ=ಒಟ್ಟುಗೂಡಿದ, ಮೇಹಮ್=ಕಾರ್ಮುಗಿಲಿನಂತೆ, ಅಞ್ಜನಮ್ ಪೋನ್ಱ=ಇವೆಲ್ಲವುಗಳ ಹಾಗೆ, ಇರುವ, ಇವರ್ ಆರ್ ಕೊಲ್=ಇವರು ಯಾರು ಇರಬಹುದೋ?,ಎನ್ನ=ಎನ್ನಲು, ಅಟ್ಟಪುಯಕರತ್ತೇನ್=ಅಷ್ಟಭುಜ ಪುಷ್ಕರಿಣಿಕ್ಷೇತ್ರದ ಸ್ವಾಮಿ ನಾನು, ಎನ್ಱಾನೇ=ಎನ್ನುವರಲ್ಲ\!ಎನ್ನುತ್ತಾರಲ್ಲ.



ನಾವು ಇವರ ಬಣ್ಣವನ್ನು \(ಸ್ವರೂಪಸ್ವಭಾವಗಳನ್ನು\)ಹೇಗೆಹೇಗೆ ಎಣಿಸಹೋದರೂ ಏನೊಂದೂ ತಿಳಿಯಲಸಾಧ್ಯವಾಗಿದೆಯಲ್ಲ. ಆಭರಣಗಳನ್ನು ಧರಿಸಿದ ಸ್ತ್ರೀಯರ ಕೈಬಳೆಗಳನ್ನೂ,ಮನಸ್ಸನ್ನೂ,ಪರಿಪೂರ್ಣಗೊಂಡಿರುವ\(ಅವರ\) ಎಲ್ಲವನ್ನೂ ತಮ್ಮದೇ ಆಗಿ ಮಾಡಿಕೊಂಡು, ಅವುಗಳಲ್ಲಿ ಒಳಹೊಕ್ಕಿರುವುದಲ್ಲದೆ, ತಾವೂ ಸಹ ಅಲೆಗಳಿಂದ ಉಕ್ಕಿಹರಿಯುವ ಕಾರ್ಗಡಲಿನ ಹಾಗೆ, ಕೋಗಿಲೆಯ ಹಾಗೆ



೧೦೦

ಅಗಸೆಯ ಹೂವಿನ ಹಾಗೆ, ಆಗ ತಾನೆ ಬಿರಿದ ಕನ್ನೈದಿಲೆಯ ಹಾಗೆ, ದಟ್ಟವಾದ ಕಾರ್ಮುಗಿಲಿನ ಹಾಗೆ,ಇವೆಲ್ಲವೂ ಕೂಡಿಕೊಂಡಿರುವ ಹಾಗೆ ತೋರಿಕೊಂಡಿರುವ ಇವರು ಯಾರಿರಬಹುದೋ? ಎಂದು ಯೋಚಿಸುತ್ತಿರಲು, “ನಾನು ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರದ ಸ್ವಾಮಿಯೇ”ಎನ್ನುತ್ತಾರಲ್ಲ\! \(೬\)



ಭಗವಂತನನ್ನು ವರ್ಣಿಸಲು ಯಾರಿಂದತಾನೇ ಸಾಧ್ಯ? ಅವನ ಬಣ್ಣವನ್ನು ವರ್ಣಿಸುವುದೇ? ಸ್ವರೂಪ ಸ್ವಭಾವಗಳನ್ನು ವರ್ಣಿಸುವುದೇ? ಅವನನ್ನು ಹೇಗೆ ಹೇಗೆ ವರ್ಣಿಸಿದರೂ ಸ್ವಾಮಿಯನ್ನು ಸರಿಯಾಗಿ ಅರಿತುಕೊಳ್ಳುವುದಕ್ಕೆ ಆಗುತ್ತಿಲ್ಲವಲ್ಲ\! ಸುಂದರಿಯರಾದ ಸುಮಂಗಲಿಯರು ಧರಿಸಿರುವ ಆಭರಣಗಳಲ್ಲಿ, ಮಂಗಳಕರವಾದ ಅವರ ಕೈಬಳೆಗಳಲ್ಲಿ, ನೆಮ್ಮದಿಗೊಂಡಿರುವ ಅವರ ಮನಸ್ಸಿನಲ್ಲಿ, ಹಾಗೆಯೇ ಜಗತ್ತಿನಲ್ಲಿ ತುಂಬಿಕೊಂಡಿರುವ, ಪೂರ್ಣತೆಯನ್ನು ಪಡೆದಿರುವ ಎಲ್ಲ ವಸ್ತುಗಳಲ್ಲಿ ಅವನೇ ಸೇರಿಕೊಂಡು, ಅವುಗಳನ್ನೆಲ್ಲಾ ತನ್ನದಾಗಿ ಮಾಡಿಕೊಂಡು ಶೋಭಿಸುತ್ತಾನೆ. ಹೀಗೆ, ಭಗವಂತನು ಸ್ವಯಂಪರಿಪೂರ್ಣನಾಗಿ, ಪೂರ್ಣತೆಯನ್ನು ಪಡೆದ ವಸ್ತುಗಳಲ್ಲಿ ಅವನಿದ್ದು ಆ ಪೂರ್ಣತೆಯೇ ತಾನೆಂದು ತೋರಿಬರುತ್ತಾನೆ. ಅಲ್ಲದೆ, ತಾನೇ ಸೃಷ್ಟಿಸಿರುವ ನಾನಾವಸ್ತುಗಳ ಗುಣಲಕ್ಷಣಗಳೇ ಅವನು. ಭಗವಂತನನ್ನು ಅರಿತುಕೊಳ್ಳುವ ಯತ್ನದಲ್ಲಿ ಮನುಷ್ಯನು ಮನಸ್ಸು ಮಾಡಿದನೆಂದರೆ ಸೃಷ್ಟಿಯ ವಸ್ತುಗಳನ್ನು ನೋಡುತ್ತಿರುವ ಹಾಗೆಯೇ ಭಗವಂತನ ರೂಪಸೌಂದರ್ಯಾದಿ ಗುಣಲಕ್ಷಣಗಳು ದಿವ್ಯವಾಗಿ ಕಂಗೊಳಿಸುವುವು. ಬಿರುಸಾದ ಅಲೆಗಳಿಂದ ಕೂಡಿ ಉಕ್ಕಿ ಚಲಿಸುವ ಕಾರ್ಗಡಲು ಭಗವಂತನ ಭಯಂಕರ ಸಾಮರ್ಥ್ಯವನ್ನು ತೋರಿಸುವುದು. ಆಹ್ಲಾದಕರವಾದ ಮಧುರಗಾನದಿಂದ ಕೂಡಿದ ಕೋಗಿಲೆಯ ಹಾಗೆ ಅವನು ದಿವ್ಯಮನೋಹರ. ಅಗಸೆಹೂವಿನ ಹಾಗೆ ತಿಳಿನೀಲಿ ಮತ್ತು ಶುದ್ಧಬಿಳಿಯ ಬಣ್ಣಗಳ ಸಂಮಿಶ್ರಣನಾಗಿ ಕಂಗೊಳಿಸುತ್ತಾನೆ. ಆಗಲೇ ಬಿರಿದ ಕನ್ನೈದಿಲೆಯಂತೆ ಪರಿಮಳಭರಿತವಾಗಿ ಕಣ್ಣಿಗೆ ಆಕರ್ಷಕವಾಗಿ ಕಾಣಿಸುತ್ತಾನೆ. ದಟ್ಟವಾಗಿ ಮೂಡಿಬಂದ ಕಾರ್ಮುಗಿಲಿನಂತೆ ಭಗವಂತನು ಭಯಂಕರ ಸುಂದರ\! ಈ ಎಲ್ಲವಸ್ತುಗಳ ಬಣ್ಣಗಳ ಗುಣಗಳ ಸ್ವಭಾವಗಳ ಮಧುರಸಂಮಿಶ್ರಣವಾಗಿ ಭಗವಂತನು ಮೆರೆಯುತ್ತಾನೆ. ಆೞ್ವಾರರು ಹೇಳುತ್ತಾರೆ:ಇಷ್ಟೆಲ್ಲ ಬಗೆಯಲ್ಲಿ ಭಗವಂತನನ್ನು ಅರಿತುಕೊಳ್ಳಲು, ಕಂಡುಕೊಳ್ಳಲು, ಅನುಕೂಲಗಳಿದ್ದರೂ ಸಹ, ಅವನನ್ನು ಸರಿಯಾಗಿ ಅರಿತುಕೊಳ್ಳುವುದಕ್ಕೆ ಆಗುತ್ತಿಲ್ಲವಲ್ಲ\! ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರದಲ್ಲಿರುವ ಸ್ವಾಮಿಯೇ ಅವನಲ್ಲವೇ?



೭.ಮುೞುಶಿವಣ್ಡಾಡಿಯ ತಣ್ಡುೞಾಯಿನ್

ಮೊಯ್ ಮ್ ಮಲರ್ ಕ್ಕಣ್ಣಿಯುಮ್, ಮೇನಿಯಂಜಾನ್

ದಿೞುಹಿಯ ಕೋಲಮಿರುನ್ದುವಾಱುಮ್

ಎಞ್ಜನಮ್ ಶೊಲ್ಲುಹೇನೋವಿನಲ್ಲಾರ್

ಎೞುದಿಯ ತಾಮರೈಯನ್ನ ಕಣ್ಣುಮ್

ಏನ್ದಿೞಿಲಾಹಮುಮ್ ತೋಳುಮ್ ವಾಯುಮ್

ಅೞಹಿಯದಾಮಿವರಾರ್ ಕೊಲೆನ್ನ

ಅಟ್ಟಪುಯಕರತ್ತೇನೆನ್ಱಾರೇ



೧೦೧

ಮುೞುಶಿ=ಪೂರ್ತಿಯಾಗಿ ಅದರಲ್ಲಿಯೇ ಮುಳುಗಿ ಮೈಮರೆತು, ವಣ್ಡು=ದುಂಬಿಗಳು, ಆಡಿಯ=ಆಡುತ್ತಿರುವ, ತಣ್ ತುೞಾಯಿನ್=ತಂಪಾದ ತುಲಸಿಯ, ಮೊಯ್=ದಟ್ಟವಾದ, ಮಲರ್ ಕಣ್ಣಿಯುಮ್= ಹೂವಿನ ತಲೆದಂಡೆಯನ್ನೂ, ಮೇನಿ=ದೇಹಕ್ಕೆ, ಅಮ್=ಸೊಗಸಾದ, ಶಾನ್ದು=ಚಂದನವನ್ನು, ಇೞುಹಿಯ-ಪೂಸಿರುವ, ಕೋಲಮ್=ಸೊಬಗನ್ನು, ಇರುನ್ದ ಆಱುಮ್=ಇರುವ ಪರಿಯನ್ನೂ, ಎಞ್ಜನಮ್=ಏನೆಂದು, ಹೇಗೆಂದು, ಶೊಲ್ಲುಹೇನ್=ಹೇಳಿ ವಿವರಿಸಲಿ\! ಓವಿನಲ್ಲಾರ್=ಉತ್ತಮ ಚಿತ್ರಕಾರರು, ಎೞುದಿಯ-ಚಿತ್ರಿಸಿದ, ತಾಮರೈ ಅನ್ನ-ತಾವರೆಹೂವೋ ಎಂಬಂತೆ, ಕಣ್ಣುಮ್=ಕಣ್ಣುಗಳೂ, ಏನ್ದು=ಅತಿಶಯವಾದ, ಎೞಿಲ್=ಸುಂದರವಾದ, ಆಹಮುಮ್=ಎದೆಯೂ, ತೋಳುಮ್=ತೋಳುಗಳೂ, ವಾಯುಮ್=ಬಾಯಿಯೂ ಉಳ್ಳ, ಅೞಹಿಯದು ಆಮ್=ಸುಂದರವಾಗಿರುವ, ಇವರ್ ಆರ್ ಕೊಲ್=ಇವರು ಯಾರು ಇರಬಹುದೋ?,ಎನ್ನ=ಎನ್ನಲು, ಅಟ್ಟಪುಯಕರತ್ತೇನ್=ಅಷ್ಟಭುಜ ಪುಷ್ಕರಿಣಿಕ್ಷೇತ್ರದ ಸ್ವಾಮಿ ನಾನು, ಎನ್ಱಾನೇ=ಎನ್ನುವರಲ್ಲ\!ಎನ್ನುತ್ತಾರಲ್ಲ.



ಪೂರ್ತಿಯಾಗಿ ಅದರಲ್ಲಿಯೇ ಮುಳುಗಿ, ಮೈಮರೆತು, ದುಂಬಿಗಳು ಆಡುತ್ತಿರುವ ತಂಪಾದ ತುಲಸಿಯ ದಟ್ಟವಾದ ಹೂವಿನ ತಲೆದಂಡೆಯನ್ನೂ, ದೇಹಕ್ಕೆ ಸೊಗಸಾದ ಚಂದನವನ್ನು ಪೂಸಿರುವ ಸೊಬಗಿ ಇರುವ ಪರಿಯನ್ನೂ,ಏನೆಂದು \(ಹೇಗೆಂದು\) ಹೇಳಿವಿವರಿಸಲಿ~ ಉತ್ತಮವಾದ ಚಿತ್ರಕಾರರು ಚಿತ್ರಿಸಿದ ಕಮಲದ ಹೂವೋ ಎಂಬಂತೆ ಕಣ್ಣುಗಳೂ, ಅತಿಶಯವಾದ ಸುಂದರವಾದ ಎದೆಯನ್ನೂ ತೋಳುಗಳನ್ನೂ, ಬಾಯನ್ನೂ ಉಳ್ಳ ಸುಂದರನಾಗಿರುವ ಇವರು ಯಾರಿರಬಹುದೋ ಎನ್ನಲು, ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರದಲ್ಲಿ ನೆಲಸಿರುವ ಸ್ವಾಮಿ ನಾನು ಎನ್ನುತ್ತಾರಲ್ಲ\! \(೭\)



ಆೞ್ವಾರರು ದಿವ್ಯಕ್ಷೇತ್ರದಲ್ಲಿ ನೆಲಸಿರುವ ಸ್ವಾಮಿಯ ಸಮ್ಮುಖದಲ್ಲಿದ್ದಾರೆ. ಭಗವಂತನನ್ನು ಕಣ್ಮನಗಳು ತಣಿಯುವಂತೆ ನೋಡಿನಲಿಯುತ್ತಾ, ತಾವು ಕಂಡಹಾಗೆ ಸ್ವಾಮಿಯನ್ನು ವರ್ಣಿಸುತ್ತಿದ್ದಾರೆ: ದುಂಬಿಗಳು ಮೈಮರೆತು ಮುತ್ತುತ್ತಿರುವ ಪರಿಮಳಭರಿತವಾದ ಹೂವಿನ ಮತ್ತು ತಂಪಾದ ತುಲಸಿಯ ತಲೆದಂಡೆಯನ್ನು ಸ್ವಾಮಿಯು ಧರಿಸಿದ್ದಾನೆ. ಮೈಗೆ ಸುಗಂಧಚಂದನ ಪೂಸಿರುವ ಸೊಬಗನ್ನು ನಾನು ಏನೆಂದು ಹೇಗೆಂದು ವರ್ಣಿಸಿಹೇಳಲಿ\! ಕಣ್ಣುಗಳೋ ಸುಂದರವಾದ ತಾವರೆಹೂವನ್ನು ಚಿತ್ರಿಸಿ ಬಿಡಿಸಿಬರೆದಂತೆ, ತಿದ್ದಿದಂತೆ ಇವೆ\! ಎದೆಯಂತೂ ಅತಿಶಯ ಸುಂದರ\! ಹಾಗೆಯೇ ಸ್ವಾಮಿಯ ಬಾಹುಗಳೂ, ಬಾಯಿಯೂ ಸುಂದರವಾಗಿವೆ. ಇಷ್ಟು ಸೌಂದರ್ಯರಾಶಿಯೇ ಆಗಿರುವ ಈ ಸ್ವಾಮಿಯು ಯಾರಿರಬಹುದು? ಈ ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರದಲ್ಲಿ ನೆಲಸಿರುವ ಅರ್ಚಾವತಾರಿಯಾದ ಭಗವಂತನೇ ಇವನಲ್ಲವೇ?

೧೦೨

೮.ಮೇವಿಯೆಪ್ಪಾಲುಮ್ ವಿಣ್ಣೋರ್ ವಣಙ್ಗ

ವೇದಮುರೈಪ್ಪರ್ ಮುನ್ನೀರ್ ಮಡನ್ದೈ

ತೇವಿ, ಅಪ್ಪಾಲದಿರ್ ಶಙ್ಗಮಿಪ್ಪಾಲ್

ಶಕ್ಕರಮ್ ಮಟ್ರಿವರ್ ವಣ್ಣಮೆಣ್ಣಿಲ್

ಕಾವಿಯೊಪ್ಪಾರ್ ಕಡಲೇಯುಮೊಪ್ಪಾರ್

ಕಣ್ಣುಮ್ ವಡಿವುಮ್ ನೆಡಿಯರಾಯ್, ಎನ್

ಆವಿಯೊಪ್ಪಾರಿವರಾರ್ ಕೊಲೆನ್ನ

ಅಟ್ಟಪುಯಕರತ್ತೇನೆನ್ಱಾರೇ



ಎಪ್ಪಾಲುಮ್=ಎಲ್ಲ ಕಡೆಗಳಲ್ಲೂ, ಯಾವಾಗಲೂ, ಮೇವಿ=ಆಸಕ್ತಿಯಿಂದ \(ಉತ್ತಮ ರೀತಿಯಲ್ಲಿ\)ಆಶ್ರಯಿಸಿ, ವಿಣ್ಣೋರ್=ನಿತ್ಯಸೂರಿಗಳ, \(ಅಮರರ\), ವಣಙ್ಗ=ಸೇವೆಯನ್ನು ಮಾಡುತ್ತಾ, ವೇದಮ್=ವೇದವನ್ನು, ಉರೈಪ್ಪರ್=ಪಠಿಸುತ್ತಿರುವರು, ಮುನ್ನೀರ್ ಮಡನ್ದೈ=ಸಮುದ್ರದಲ್ಲಿ ಜನಿಸಿದ ಕನ್ಯೆಯು, ತೇವಿ=ಪಟ್ಟಮಹಿಷಿಯಾಗಿದ್ದಾಳೆ, ಅಪ್ಪಾಲ್=ಎಡಗೈಯಲ್ಲಿ\(ಎಡಭಾಗದಲ್ಲಿ\) ಅದಿರ್ ಶಙ್ಗಮ್=ಮೊಳಗುವ ಶಂಖವಿದೆ, ಇಪ್ಪಾಲ್=ಬಲಗಡೆಯಲ್ಲಿ, ಶಕ್ಕರಮ್-ಚಕ್ರಾಯುಧವಿದೆ, ಇಪ್ಪಾಲ್=ಅಲ್ಲದೆ, ಇವರ್=ಇವರ, ವಣ್ಣಮ್=ಬಣ್ಣವನ್ನು, ಎಣ್ಣಿಲ್-ಎಣಿಸುವುದಾದರೆ,ಕಾವಿ= ಕನ್ನೈದಿಲೆಯನ್ನು, ಒಪ್ಪಾರ್=ಒಪ್ಪುತ್ತಾರೆ\(ಸರಿ ಹೋಲುತ್ತಾರೆ\), ಕಡಲೇಯುಮ್=ಕಡಲನ್ನೂ ಸಹ, ಒಪ್ಪಾರ್=ಒಪ್ಪುತ್ತಾರೆ,ಕಣ್ಣುಮ್=ಕಣ್ಣುಗಳೂ, ವಡಿವುಮ್=ರೂಪವೂ, ನೆಡಿಯರ್ ಆಯ್=ನಿಡಿದಾಗಿ\(ಪರಮ ಸುಂದರರಾಗಿ\), ಎನ್=ನನ್ನ, ಆವಿ=ಪ್ರಾಣವನ್ನೇ, ಒಪ್ಪಾರ್=ಸರಿ ಹೋಲುತ್ತಾರೆ, ಇವರ್ ಆರ್ ಕೊಲ್=ಇವರು ಯಾರು ಇರಬಹುದೋ?,ಎನ್ನ=ಎನ್ನಲು, ಅಟ್ಟಪುಯಕರತ್ತೇನ್=ಅಷ್ಟಭುಜ ಪುಷ್ಕರಿಣಿಕ್ಷೇತ್ರದ ಸ್ವಾಮಿ ನಾನು, ಎನ್ಱಾನೇ=ಎನ್ನುವರಲ್ಲ\!ಎನ್ನುತ್ತಾರಲ್ಲ.



ಅಮರರು \(ನಿತ್ಯಸೂರಿಗಳು\) ಯಾವಾಗಲೂ ಎಲ್ಲ ಕಡೆಗಳಿಂದಲೂ ಆಸಕ್ತಿಯಿಂದ ಉತ್ತಮರೀತಿಯಲ್ಲಿ ಇವರನ್ನು ಆಶ್ರಯಿಸಿ ಸೇವೆಯನ್ನು ಮಾಡುತ್ತಾ ವೇದವನ್ನು ಪಠಿಸುತ್ತಿರುವರು. ಅಲೆಗಳಿಂದ ಕದಡಿದ ಸಮುದ್ರದಲ್ಲಿ ಜನಿಸಿದ ಕನ್ನಿಕೆಯು ಇವರ ಪಟ್ಟಮಹಿಷಿಯಾಗಿದ್ದಾಳೆ. ಇವರ ಎಡಗೈಯಲ್ಲಿ ಮೊಳಗುವ ಶಂಖವಿದೆ. ಬಲಗೈಯಲ್ಲಿ ಚಕ್ರಾಯುಧವಿದೆ. ಅಲ್ಲದೆ, ಇವರ ಬಣ್ಣವನ್ನು ಎಣಿಸೋಣವೇ? ಇವರು ಕನ್ನೈದಿಲೆಯಬಣ್ಣಕ್ಕೆ ಸರಿಹೋಲುತ್ತಾರೆ. ಕಡಲನ್ನೂ ಸಹ ಸರಿಹೋಲುತ್ತಾರೆ. ಕಣ್ಣುಗಳೂ ರೂಪವೂ, ನಿಡಿದಾಗಿ ಪರಮಸುಂದರರಾಗಿ ಇರುವ ಇವರು ಯಾರಿರಬಹುದೋ ಎನ್ನಲು, ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರದ ಸ್ವಾಮಿ ನಾನು”ಎನ್ನುತ್ತಾರಲ್ಲ\! \(೮\)



೧೦೩

ಪರಮಪದದಲ್ಲಿರುವ ಭಗವಂತನ ಸುಂದರವಾದ ವರ್ಣನೆ ಮುಂದುವರಿಯುತ್ತಿದೆ: ಅಲ್ಲಿ, ಭಗವಂತನನ್ನು ಅಮರರು \(ನಿತ್ಯಸೂರಿಗಳು\) ಎಲ್ಲ ಕಡೆಯಿಂದಲೂ ಎಲ್ಲ ಕಾಲದಲ್ಲೂ ಸುತ್ತುವರಿದು, ಆಶೆಯಿಂದ ಅತ್ಯುತ್ತಮರೀತಿಯಲ್ಲಿ ಅವನ ಸೇವೆಯಲ್ಲಿ ತೊಡಗಿರುವರು. ಅಲ್ಲದೆ ಮೃದುಮಧುರವಾಗಿ ವೇದವನ್ನು ಪಠಿಸುತ್ತಿರುತ್ತಾರೆ. ಅಲೆಗಳಿಂದ ಕದಡಿದ ಸಮುದ್ರದಲ್ಲಿ ಜನಿಸಿದವಳಾದ ಶ್ರೀದೇವಿಯು ಸ್ವಾಮಿಯು ಪಟ್ಟಮಹಿಷಿಯಾಗಿದ್ದಾಳೆ. ಸ್ವಾಮಿಯ ಎಡಗೈಯಲ್ಲಿ ಮೊಳಗುವ ಶಂಖವೂ ಬಲಗೈಯಲ್ಲಿ ಚಕ್ರಾಯುಧವೂ ಇವೆ. ಸ್ವಾಮಿಯ ಬಣ್ಣವಾದರೀ ಕನ್ನೈದಿಲೆಯ ಬಣ್ಣವೇ. ಔದ್ ಕಡಲಿನ ಬಣ್ಣವೂ ಹೌದು. ಸ್ವಾಮಿಯ ಕಣ್ಣುಗಳೂ,ರೂಪವೂ, ವರ್ಣಿಸಲಸದಳವಾಗಿದೆ. ಆೞ್ವಾರರು ಹೇಳುತ್ತಾರೆ: ಇಂಥ ಪರಮಸುಂದರನಾದ ಸ್ವಾಮಿ ಯಾರಿರಬಹುದು ಎಂದು ನಾಉ ಯೋಚಿಸುತ್ತಿರುವಾಗ “ನಾನು ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರದ ಸ್ವಾಮಿಯೇ ನಾನು” ಎನ್ನುತ್ತಾರಲ್ಲ\!



೯.ತಂಜಮಿವರ್ ಕ್ಕೆನ್ ವಳೆಯುಮ್ ನಿಲ್ಲಾ

ನೆಂಜಮುಮ್ ತಮ್ಮಾದೇ ಶಿನ್ತಿತ್ತೇಱ್ ಕು

ವಂಜಿಮರುಙ್ಗುಲ್ ನೆರುಙ್ಗನೋಕ್ಕಿ

ವಾಯ್ ತಿಱನ್ದೊನ್ಱು ಪಣಿತ್ತದುಣ್ಡು

ನಂಜಮುಡೈತ್ತಿವರ್ ನೋಕ್ಕೂಮ್

ನಾನಿವರ್ ತಮ್ಮೈಯಱಿಯಮಾಟ್ಟೇನ್

ಅಂಜುವನ್ ಮಟ್ರಿವರಾರ್ ಕೊಲೆನ್ನ

ಅಟ್ಟಪುಯಕರತ್ತೇನೆನ್ಱಾರೇ



ತಂಜಮ್=ಸತ್ಯವಾಗಿಯೂ, ಇವರ್ ಕ್ಕೂ=ಇವರಿಗಾಗಿ, ಎನ್=ನನ್ನ, ವಳೈಯುಮ್=ಬಳೆಗಳೂ, ನಿಲ್ಲಾ=ನಿಲ್ಲವು\(ಜಾರಿ ಹೋಗುತ್ತಿವೆ\), ನೆಂಜಮುಮ್=ನನ್ನ ಮನಸ್ಸೂ, ತಮ್ಮಾದೇ=ಇವರ ಕಾರಣದಿಂದಲೇ, ಶಿನ್ತಿತ್ತೇಱ್ ಕು=ನನ್ನ ಚಿಂತನೆಯಿಂದ, ವಂಜಿಮರುಙ್ಗುಲ್=ಬಳ್ಳಿಯಂತೆ ಬಳುಕುವ ನನ್ನ ನಡುವು, ನೆರುಙ್ಗಿ=ನೆಟ್ಟಗಾಗುವುದನ್ನು, ನೋಕ್ಕಿ=ಕಂಡು, ವಾಯ್ ತಿಱನ್ದು=ತಮ್ಮ ಬಾಯಿಬಿಟ್ಟು, ಒನ್ಱು ಪಣಿತ್ತದು ಉಣ್ಡು=ಒಂದು ಮಾತನಾಡಿದ್ದೂ ಉಂಟು, ನಂಝಮ್ ಉಡೈತ್ತು=ವಿಷದಿಂದ ಕೂಡಿದ್ದು, ಇವರ್ ನೋಕ್ಕುಮ್=ಇವರ ನೋಟವೂ, ನಾನ್=ನಾನು, ಇವರ್ ತಮ್ಮೈ=ಇವರನ್ನು, ಅಱಿಯಮಾಟ್ಟೇನ್=ಅರಿತುಕೊಳ್ಳಲಾರೆ, ಅಂಜುವನ್ =ನಾನು ಅಂಜುತ್ತೇನೆ,ಮಟ್ರು=ಮೇಲಾಗಿ, ಇವರ್ ಆರ್ ಕೊಲ್=ಇವರು ಯಾರು ಇರಬಹುದೋ?,ಎನ್ನ=ಎನ್ನಲು, ಅಟ್ಟಪುಯಕರತ್ತೇನ್=ಅಷ್ಟಭುಜ ಪುಷ್ಕರಿಣಿಕ್ಷೇತ್ರದ ಸ್ವಾಮಿ ನಾನು, ಎನ್ಱಾನೇ=ಎನ್ನುವರಲ್ಲ\!ಎನ್ನುತ್ತಾರಲ್ಲ.



ಸತ್ಯವಗೈಯೂ ಇವರಿಗಾಗಿ ನನ್ನ ಕೈಬಳೆಗಳು ನಿಲ್ಲದೆ ಜಾರಿಹೋಗುತ್ತಿವೆ. ನನ್ನ ಮನಸ್ಸೂ ಸಹ, ಇವರ ಕಾರಣದಿಂದಲೇ ಎಂದು ನನ್ನ ಚಿಂತನೆಯಲ್ಲಿ ಬರುತ್ತಿದೆ. ಬಳ್ಳಿಯಂತೆ ಬಳುಕುವ ನನ್ನ ನಡುವು ನೆಟ್ಟಗಾಗುವುದನ್ನು ನೋಡಿ\(ಕಂಡು\), ತಮ್ಮ ಬಾಯಿಬಿಟ್ಟು ಒಂದು ಮಾತನ್ನಾಡಿದ್ದೂ ಉಂಟು. ಇವರ ನೋಟವು ವಿಷದಿಂದ ಕೂಡಿದ್ದು.



೧೦೪

ಇವರನ್ನು ನಾನು ಅರಿತುಕೊಳ್ಳಲಾರೆ, ನನಗೆ ಅಂಜಿಕೆಯಾಗಿದೆ. ಮೇಲಾಗಿ ಇವರು ಯಾರಿರಬಹುದೋ ಎಂದು ಯೋಚಿಸಿದಾಗ, “ನಾನು ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರದ ಸ್ವಾಮಿಯೇ” ಎನ್ನುತ್ತಾರಲ್ಲ\! \(೯\)



ಪರಮ ಪುರುಷನಾದ ಭಗವಂತನನ್ನೇ ಅನನ್ಯವಾಗಿ ಪ್ರೇಮಿಸುವ ಸತಿಯೇ ತಾನೆಂದು ಭಾವಿಸಿಕೊಂಡು, ಆೞ್ವಾರರು ಹೇಳುತ್ತಾರೆ: ನಾನು ನನ್ನ ಪುರುಷನಿಗಾಗಿ ಕೊರಗುತ್ತಿದ್ದೇನೆ. ನನ್ನ ದೇಹ ಕೃಶಿಸಿದೆ. ನನ್ನ ಕೈಬಳೆಗಳು ತಮ್ಮ ಸ್ಥಳದಲ್ಲಿಯೇ ನಿಲ್ಲವು. ಅವು ಮುಂಗೈಯಿಂದ ಜಾರಿಬೀಳುತ್ತಿವೆ\! ನನ್ನ ಮನಸ್ಸೂ ಹಾಗೆಯೇ ಕೃಶಿಸಿದೆ. ನನ್ನ ಪುರುಷನಿಗಾಗಿ ಚಿಂತಿಸಿ ಚಿಂತಿಸಿ ನಾನು ಬಡವಾದೆ. ಇದೆಲ್ಲ ನಿಶ್ಚಯ. ನನ್ನ ದೇಹಸೌಷ್ಠವವೇ ಹಾಳಾಯಿತು. ಬಳ್ಳಿಯಂತೆ ಬಳುಕುತ್ತಿದ್ದ ನನ್ನ ನಡುವು ಈಗ ಆ ಶಕ್ತಿಯನ್ನು ಕಳೆದುಕೊಂಡು ಸೆಟೆದುಹೋಗಿದೆ. ನನ್ನ ಈ ದುಃಸ್ಥಿತಿಯನ್ನು ಕಂಡು ನನ್ನ ಪುರುಷನಿಗೆ ಕನಿಕರ ಬಂದಿರಬೇಕು. ಅದರಿಂದ ಸ್ವಾಮಿಯು ತನ್ನ ಬಾಯಿಬಿಟ್ಟು ನನಗೆ ಸಮಾಧಾನದ ಒಂದು ಮಾತನಾಡಿದ್ದೂ ನಿಜ. ಆದರೆ, ಆ ನನ್ನ ಪುರುಷನ ನೋಟದಲ್ಲಿ ಬಲುಕಟುವಾದ ನಂಜಿದೆ. ಆ ನಂಜು ನನ್ನಲ್ಲಿ ನಾಟೀತೆಂದರೆ , ನಾನು ಅದರಿಂದ ಬಿಡಿಸಿಕೊಳ್ಳುವುದಕ್ಕೆ ಸಾಧ್ಯವೇ ಇಲ್ಲ. ಅದಕ್ಕೆ ಬೇರೆ ಮದ್ದಾದರೂ ಇದೆಯೇ? ಇಲ್ಲವೇ ಇಲ್ಲ. ಅದನ್ನು ಅನುಭವಿಸಲೇಬೇಕು. ಆದ್ದರಿಂದ, ನನ್ನ ಪುರುಷನನ್ನು ನಾನು ಅರಿತುಕೊಳ್ಳುವುದಾದರೂ ಹೇಗೆ? ನಾನು ಅಸಹಾಯಕಳಾಗಿದ್ದೇನೆ. ನನ್ನ ಸ್ವಾಮಿಯನ್ನು ನಾನು ಅರಿತುಕೊಳ್ಳಲಾರೆ. ನನಗೆ ತುಂಬ ಅಂಜಿಕೆಯಾಗಿದೆ. ನನ್ನ ಸ್ವಾಮಿಯಾದರೋ, “ಮಾಯಾವಿ” ಎನಿಸಿಕೊಂಡವನು. ಅವನು ತಳೆದಿರುವ ನಾನಾರೂಪಗಳನ್ನು ಪರಿಗಣಿಸಿದರೆ, “ಇವರು ಯಾರಿರಬಹುದೋ? “ಎಂಬ ಶಂಕೆ ಸಹಜವಾಗಿ ಮೂಡಿಬರುತ್ತದೆ. ಅದಕ್ಕೆ ಉತ್ತರವೋ ಎನ್ನುವಂತೆ” ನಾನೇ ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರದಲ್ಲಿ ನೆಲಸಿರುವ ಆ ಸ್ವಾಮಿ\! “ ಎನ್ನುತ್ತಾರಲ್ಲ\! ಇವರನ್ನು ಹೇಗೆಂದು ತಿಳಿಯುವುದು?



೧೦.ಮನ್ನವರ್ ತೊಣ್ಡೈಯರ್ ಕೋನ್ ವಣಙ್ಗುಮ್

ನೀಣ್ ಮುಡಿಮಾಲೈ ವಯಿರಮೇಹನ್

ತನ್ ವಲಿತನ್ ಪುಹೞ್ ಶೂೞ್ ನ್ದ ಕಚ್ಚಿ

ಅಟ್ಟಪುಯಕರತ್ತಾದಿ ತನ್ನೈ

ಕನ್ನಿನನ್ ಮಾ ಮದಿಳ್ ಮಙ್ಗೈವೇನ್ದನ್

ಕಾಮರುಶೀರ್ ಕ್ಕಲಿಕನ್ಱಿ, ಕುನ್ಱಾ

ಲಿನ್ನಿಶೈಯಾಲ್ ಶೊನ್ನಶೆಂಜೊಲ್ ಮಾಲೈ

ಏತ್ತವಲ್ಲಾರ್ ಕ್ಕಿಡಮ್ ವೈಹುನ್ದಮೇ



ಮನ್ನವರ್=ರಾಜರೂ, ತೊಣ್ಡೈಯರ್ ಕೋನ್=ತೊಂಡೈ ನಾಡಿನ ಜನರ ಒಡೆಯನೂ, ವಯಿರಮೇಹನ್=ವಯಿರಮೋಹನನೆಂಬ ಪ್ರಭುವೂ, ವಣಙ್ಗುಮ್=ನಮಸ್ಕರಿಸುವ, ನೀಣ್ ಮುಡಿ=ಉನ್ನತವಾದ ಕಿರೀಟದ, ಮಾಲೈ=ಸರ್ವೇಶ್ವರನನ್ನೂ, ತನ್ ವಲಿ=ತನ್ನ ಸಾಮರ್ಥ್ಯವನ್ನೂ, ತನ್ ಪುಹೞ್=ತನ್ನ ಕೀರ್ತಿಯನ್ನೂ, ಶೂೞ್ ನ್ದ=ಪ್ರಸರಿಸುವ, ಕಚ್ಚಿ=ಕಾಂಚೀಪುರ ಮತ್ತು, ಅಟ್ಟಪುಯಕರತ್ತು=ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರಗಳ, ಆದಿತನ್ನೈ=”ಆದಿ”ಎನಿಸಿಕೊಂಡಿರುವವನನ್ನು, ಕನ್ನಿ=ಶಾಶ್ವತವಾದ, ನಲ್=ಶ್ರೇಷ್ಠವಾದ, ಮಾ=ಬಲುದೊಡ್ಡ, ಮದಿಳ್=ಕೋಟೆಗಳಿಂದ ಕೂಡಿದ



೧೦೫

ಮಙ್ಗೈ ವೇನ್ದನ್=ಮಂಗೈನಾಡಿನ ರಾಜನಾದ್, ಕಾಮರುಶೀರ್=ಕಾಮಿಸತಕ್ಕವನೆಂಬ ಹಿರಿಮೆಯ, ಕಲಿಕನ್ಱಿ=ಕಲಿಧ್ವಂಸಿ ಎಂಬವನು, ಕುನ್ಱಾ=ಕೊರತೆಯಿಲ್ಲದಂತ, ಇನ್=ಇನಿದಾದ, ಇಶೈಯಾಲ್-ರಾಗದಿಂದ, ಶೊನ್ನ=ಹಾಡಿದ, ಶೆಮ್=ಸುಂದರವಾದ, ಶೊಲ್=ಕವಿತೆಯ, ಮಾಲೈ-ಮಾಲೆಯನ್ನು, ಏತ್ತವಲ್ಲವರ್ ಕ್ಕು=ಹೇಳಿಕೊಂಡು\(ಸ್ತುತಿಸಬಲ್ಲವರಿಗೆ\) ಇಡಮ್=ಶಾಶ್ವತವಾದ ಸ್ಥಳವು, ವೈಹುನ್ದಮೇ=ವೈಕುಂಠವೇ.



ರಾಜರೂ, ತೊಂಡೈನಾಡಿನ ಒಡೆಯನೂ, ವಯಿರಮೋಹನ್ ಎಂಬ ಪ್ರಭುವೂ ನಮಸ್ಕರಿಸುವ ಉನ್ನತ ಕಿರೀಟದ ಸರ್ವೇಶ್ವರನನ್ನೂ ಅವನ ಸಾಮರ್ಥ್ಯವನ್ನೂ ಅವನ ಕೀರ್ತಿಯನ್ನೂ ಪ್ರಸರಿಸುವ ಕಾಂಚೀಪುರ ಮತ್ತು ಅಷ್ಟಭುಜ ಪುಷ್ಕರಿಣಿ ಕ್ಷೇತ್ರಗಳ “ಆದಿ”ಎನಿಸಿಕೊಂಡವನನ್ನು, ಶಾಶ್ವತ ಮತ್ತು ಶ್ರೇಷ್ಠವಾದ ದೊಡ್ಡಕೋಟೆಗಳಿಂದ ಕೂಡಿದ ಮಂಗೈನಾಡಿನ ರಾಜನಾದ ಕಾಮಿಸತಕ್ಕವನೆಂಬ ಹಿರಿಮೆಯ ಕಲಿಧ್ವಂಸಿ ಎಂಬವನು \(ತಿರುಮಂಗೈ ಆೞ್ವಾರರು\) ಕೊರತೆಯಿಲ್ಲದಂತೆ ಇನಿದಾದ ರಾಗದಿಂದ ಹಾಡಿದ ಸುಂದರವಾದ ಕವಿತೆಯ ಮಾಲೆಯನ್ನು ಹೇಳಿಕೊಂಡು ಸ್ತುತಿಸಬಲ್ಲವರಿಗೆ ವೈಕುಂಠವೇ ಶಾಶ್ವತವಾದ ಸ್ಥಳ\! \(೧೦\)



ಭಗವಂತನಲ್ಲಿ ಭಕ್ತಿಮಾಡುವುದು ಹೇಗೆ? ಯಾವ ಮಾರ್ಗ ಸಾಮಾನ್ಯನಿಗೆ ಹಿತವಾದದ್ದು? ಯಾವುದು ಅವನಿಗೆ ಅನುದಿನವೂ ತಪ್ಪದೆ ನಡಸಲು ಸಾಧ್ಯವಾಗುವುದು? ಈ ವಿಷಯವನ್ನು ಗಮನದಲ್ಲಿಟ್ಟುಕೊಂಟು, ಆೞ್ವಾರರು ಈ ತಿರುಮೊೞಿಯನ್ನು ರಚಿಸಿ ಹಾಡಿದ್ದಾರೆ ಎನ್ನಬಹುದು. ತಾವೇ ಸ್ವತಃ ಅನುಭವಿಸಿ ಅರಿತ ದೃಢವಾದ ರೀತಿಯನ್ನು ಆೞ್ವಾರರು ಇಲ್ಲಿ ಹೇಳಿಹಾಡಿದ್ದಾರೆ. ತಮ್ಮ ಅನುಭವಕ್ಕೆ ಒದಗಿಬಂದದ್ದು ಇತರರಿಗೆ, ಈ ಮಾರ್ಗವನ್ನೇ ಹಿಡಿದು ಹೋಗುವವರಿಗೆ, ಒದಗುವುದಿಲ್ಲವೇ?



ತಾವು ಹೇಳಬೇಕಾದ್ದನ್ನು, ತಮಗೆ ಅನುಭವವೇದ್ಯವಾದ ಸತ್ಯವನ್ನು, ಅವರು ಸ್ಫುಟವಾಗಿ, ಚೆನ್ನಾಗಿ ಅರಿತುಕೊಳ್ಳುವ ಹಾಗೆ, ಕುಂದುಕೊರತೆಗಳಿಗೆ ಎಡೆಕೊಡದಂತೆ, ಹೇಳಿ ಹಾಡಿದ್ದಾರೆ. ಇನಿದಾದ ಈ ಹಾಡುಗಳನ್ನು ಹಾಗೆಯೇ ಅನುಸಂಧಾನ ಮಾಡುವವರು ಭಗವಂತನನ್ನು ಅನನ್ಯವಾಗಿ ಪ್ರೇಮಿಸುವವರಾಗುತ್ತಾರೆ ಎಂಬುದು ಅವರ ದೃಢವಿಶ್ವಾಸ. ಹಾಗೆ ಮಾಡಿದ್ದರಿಂದ ಬರುವ ಫಲವೇನು? ಭಗವಂತನ, ನಿಕಟಭಕ್ತರಾಗಿ ಅವನನ್ನು ಎಡೆಬಿಡದೆ ಅನುಸಂಧಾನ ಮಾಡುತ್ತ ಬಂದರೆ, ಅದು ಅಂಥವರ ಪಾಪಗಳೆಲ್ಲ ಕಳೆದು ಅವರನ್ನು ಪರಿಶುದ್ಧರನ್ನಾಗಿಸುತ್ತದೆ.ಅಲ್ಲದೆ, ಅವರಿಗೆ ಶಾಶ್ವತಾನಂದಾನುಭವವನ್ನೂ ಒದಗಿಸುವ ಪರಮಪದವೇ ಪ್ರಾಪ್ತವಾಗುತ್ತದೆ. ಅಲ್ಲಿ, ಭಗವಂತನ ಸಾನ್ನಿಧ್ಯವೂ, ಅವನ ಎಡೆಬಿಡದ ಸೇವೆಯೂ, ಆನಂದಾನುಭವವೂ ತಪ್ಪದೆ ಲಭಿಸುವುದು. ಇದೇ ಈ ತಿರುಮೊೞಿಯ ಫಲಶ್ರುತಿ.



ಅಡಿಯ ನಡೆ: ತಿರು, ವೆನ್ದಿಱಲ್, ಮಂಜು, ಕಲೈ, ಎಞ್ಜನುಮ್, ಮುೞುಚಿ, ಮೇವಿ,ತಂಜಮ್, ಮನ್ನವರ್,\(ಶೊಲ್ಲು\)



೧೦೬

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಎರಡನೆಯ ದಶಕ ಒಂಬತ್ತನೆಯ ತಿರುಮೊೞಿ

ಶೊಲ್ಲುವನ್ ಶೊಱ್ ಪೊರುಳ್



೧.ಶೊಲ್ಲುವನ್ ಶೊಱ್ ಪೊರುಳ್ ತಾನವೈಯಾಯ್

ಚ್ಚುವೈಯೂಱೊಲಿ ನಾಟ್ರಮುಮ್ ತೋಟ್ರಮುಮಾಯ್

ನಲ್ಲರನ್ ನಾರಣನ್ ನಾನ್ ಮುಹನು

ಕ್ಕಿಡನ್ದಾನ್ ತಡಂಜೂೞ್ ನ್ದೞಹಾಯಕಚ್ಚಿ

ಪಲ್ಲವನ್ ವಿಲ್ಲವನೆನ್ಱುಲಹಿಲ್

ಪಲರಾಯ್ ಪ್ಪಲವೇನ್ದರ್ ವಣಙ್ಗು ಕೞಱ್

ಪಲ್ಲವನ್ ಮಲ್ಲೈಯರ್ ಕೋನ್ ಪಣಿನ್ದ

ಪರಮೇಚ್ಚುರ ವಿಣ್ಣಹರಮದುವೇ



ಶೊಲ್ಲುವನ್=ಆಡುವ, ಶೊಲ್=ಮಾತುಗಳೂ, ಪೊರುಳ್ ಅವೈ=ಅವಕ್ಕೆ ಆಧಾರವಾದ ವಸ್ತುಗಳೂ, ತಾನ್ ಆಯ್=ತಾನೇ ಆಗಿ, ಶುವೈ=ರಸವೂ, ಊಱು=ಸ್ಪರ್ಶವೂ, ಒಲಿ=ಶಬ್ದವೂ, ನಾಟ್ರಮುಮ್=ಗಂಧವೂ, ತೋಟ್ರಮುಮ್ ಆಯ್=ರೂಪವೂ ಆಗಿ, ನಲ್=ಶ್ರೇಷ್ಠವಾದ, ಅರನ್=ಹರನೂ, ನಾನ್ ಮುಹನುಕ್ಕೂ=ನಾಲ್ಮುಖನಿಗೂ, ಇಡಮ್=ಆಧಾರನಾಗಿ, ತಾನ್=ತಾನು, ತಡಮ್=ವಿಸ್ತಾರವಾದ ತಟಾಕಗಳಿಂದ, ಶೂೞ್ ನ್ದ=ಸುತ್ತುವರಿದಿರುವ, ಅೞಹಾಯ ಕಚ್ಚಿ=ಸುಂದರವಾದ ಕಂಚಿಯಲ್ಲಿ, ಪಲ್ಲವನ್=ಪಲ್ಲವನು, ವಿಲ್ಲವನ್=ಬಿಲ್ಲವನು\(ವಿಲ್ಲವನು\) ಎನ್ಱು=ಎಂದು, ಉಲಹಿಲ್=ಲೋಕದಲ್ಲಿ, ಪಲರ್ ಆಯ್=ಹಲವರಾದ, \(ಹಲವು ಹೆಸರುಗಳುಳ್ಳ\),ಪಲವೇನ್ದರ್=ಅನೇಕ ರಾಜರು, ವಣಙ್ಗು=ಎರಗುವ, ಕೞಲ್ ಪಲ್ಲವನ್=ಪಾದಪಲ್ಲವನೆನಿಸಿದ, ಮಲ್ಲೈಯರ್ ಕೋನ್=ಮಲೈನಾಡಿನ\(ಜನರ\)ಒಡೆಯನು, ಪಣಿನ್ದ=ಸೇವೆಮಾಡಿದ, ಪರಮೇಚ್ಚುರ=ಪರಮೇಶ್ವರನ, ವಿಣ್ಣಹರಮ್ ಅದುವೇ=ವಿಣ್ಣಹರಮ್ ಕ್ಷೇತ್ರವುಅದೇ.



ಆಡುವ ಮಾತುಗಳೂ ಅವಕ್ಕೆ ಅನ್ವಯವಾದ ವಸ್ತು ತಾನೇ ಆಗಿ, ರಸವೂ ಸ್ಪರ್ಶವೂ, ಶಬ್ದವೂ,ಗಂಧವೂ, ರೂಪವೂ ಆಗಿ ಶ್ರೇಷ್ಠವಾದ ಹರನಿಗೂ ನಾನ್ಮುಖನಿಗೂ ಆಧಾರನಾಗಿ ತಾನು ವಿಸ್ತಾರವಾದ ತಟಾಕಗಳಿಂದ ಸುತ್ತುವರಿದಿರುವ ಸುಂದರವಾದ ಕಂಚಿಯಲ್ಲಿ ಪಲ್ಲವ ವಿಲ್ಲವ ಎಂದುಲೋಕದಲ್ಲಿ ಹಲವಾರು ಹೆಸರುಗಳುಳ್ಳ ಅನೇಕ ರಾಜರು ಎರಗುವ ಪಾದಪಲ್ಲವನೆನಿಸಿದ ಮಲ್ಲೈನಾಡಿನ ಒಡೆಯನು ಸೇವೆಮಾಡಿದ ಪರಮೇಶ್ವರನ ವಿಣ್ಣಹರಮ್ ಎಂಬ ಕ್ಷೇತ್ರವು ಅದೇ.\(೧\)

೧೦೭

“ಆಡುವ ಮಾತುಗಳೂ ಅವಕ್ಕೆ ಅನ್ವಯವಾದ ವಸ್ತುಗಳೂ ತಾನೇ ಆಗಿ”- ಬಳಕೆಯ ಎಲ್ಲ ಬಗೆ ಶಬ್ದಗಳನ್ನೂ ಒಳಗೊಂಡ ವಾಙ್ಮಯವನ್ನು “ಮಾತು” ಎನ್ನಲಾಗಿದೆ. ಇದರಲ್ಲಿ ಎರಡುಬಗೆಯ ಮಾತುಗಳು ಕೂಡಿಕೊಂಡಿವೆ. ಪ್ರಕೃತಿಯಲ್ಲಿರುವ ವಸ್ತುಗಳನ್ನು ಕುರಿತು ಹೇಳುವುದು ಒಂದು ಬಗೆಯ “ಮಾತು”. ಅವು ಲೋಕದಲ್ಲಿರುವ ಸಕಲ ಸಾಮಾನ್ಯ ಶಬ್ದಗಳು. ವೇದ,ವೇದಾಂಗಗಳು, ಶಾಸ್ತ್ರಾದಿಗಳು, ಹೇಳುವ “ಮಂತ್ರ”ಗಳು ಮತ್ತು ಅವುಗಳ ಅರ್ಥಗಳೂ “ಮಾತು”. ಈ ಮಾತು ಭಗವತ್ಸಂಬಂಧವಾದ ಆಧ್ಯಾತ್ಮಿಕವಾದ ವಿಶೇಷವಾದ ಮಾತು. ಭಗವಂತನು ತಾನೇ ಸೃಷ್ಟಿಯ ಎಲ್ಲಾ ವಿವಿಧವಸ್ತುಗಳಾಗಿ, ಅವುಗಳ ಅಂತರಾತ್ಮನಾಗಿ ಇರುವುದರಿಂದ, ಸೃಷ್ಟಿಯ ಸಾಮಾನ್ಯವಾದ ಯಾವುದನ್ನು ಹೇಳಿದರೂ, ಭಗವಂತನನ್ನೇ ಕುರಿತು ಏನನ್ನು ಹೇಳಿದರೂ-ಆ ಮಾತೆಲ್ಲವೂ ಭಗವಂತನೆ. ಹೀಗೆ, ಭಗವಂತನು “ಮಾತೂ”ಹೌದು; ಆ ಮಾತನ್ನು ಅನ್ವಯಿಸುವ ವಸ್ತುವೂ ಹೌದು.



ಕಣ್ಣು,ಕಿವಿ,ಮೂಗು,ನಾಲಗೆ,ಚರ್ಮ-ಗಳು ಜ್ಞಾನೇಂದ್ರಿಯಗಳು. ಶಬ್ದ,ಸ್ಪರ್ಶ,ರೂಪ,ರಸ,ಗಂಧ-ಇವು ಇಂದ್ರಿಯ ವಿಷಯಗಳು, ಎಂದರೆ ಇಂದ್ರಿಯಾರ್ಥಗಳು. ಇಂದ್ರಿಯಗಳಿಂದ ಅನುಭವಿಸತಕ್ಕವು ಇವೇ. ಭಗವಂತನು ಈ ಇಂದ್ರಿಯಾರ್ಥಗಳಾಗಿದ್ದಾನೆ.



ಜಗತ್ತನ್ನು \(ಸೃಷ್ಟಿಯನ್ನು\)ಪಡೆಯುವವನು ಚತುರ್ಮುಖಬ್ರಹ್ಮನು. ಅದನ್ನು ಕಡೆಯಲ್ಲಿ ಲಯಗೊಳಿಸುವವನು ಹರನು. ಆದ ಸೃಷ್ಟಿಯನ್ನು ಸಲಹುವವನು ವಿಷ್ಣು. ಈ ಮೂರುರೂಪಗಳನ್ನು ಬೇರೆಬೇರೆ ಎಂಬಂತೆ ಪಡೆದು ಅವುಗಳ ಮೂಲಕ ಮೂರುಕಾರ್ಯಗಳನ್ನು ತಪ್ಪದೆ ನಡೆಯುವಂತೆ ಮಾಡುವವನು ಒಬ್ಬನೇ ಭಗವಂತ. ತ್ರಿಮೂರ್ತಿಸ್ವರೂಪನೂ, ಕಾರ್ಯನಿರ್ವಾಹಕನೂ ಅವನೇ.



ಇಂಥ ಸಮರ್ಥನಾದ ಸರ್ವೇಶ್ವರನಾದ ಸ್ವಾಮಿಯು ಈಗ ಭಕ್ತಕೋಟಿಯನ್ನು ಅನುಗ್ರಹಿಸುವುದಕ್ಕಾಗಿ ಕಂಚಿಯಲ್ಲಿ ವಿಣ್ಣಹರಮ್ ಎಂಬ ಕ್ಷೇತ್ರದಲ್ಲಿ ಸುಂದರವಾದ ಅರ್ಚಾಸ್ವರೂಪಿಯಾಗಿ ನೆಲಸಿದ್ದಾನೆ. ಅವನನ್ನು ಅಲ್ಲಿಗೆ ಹೋಗಿ ಸಂದರ್ಶಿಸಿ, ಸೇವೆಮಾಡಿ, ಕೃತಾರ್ಥರಾದವರು ಅನೇಕಾನೇಕ ಮಂದಿ ರಾಜರುಗಳು. ಅವರ ಹಾಗೆಯೇ “ನೀನೂ ಹೋಗಿ, ಭಗವಂತನ ಪಾದಪಲ್ಲವಗಳಿಗೆರಗಿ, ಅವನ ಅನುಗ್ರಹಕ್ಕೆ ಪಾತ್ರನಾಗು” ಎನ್ನುತ್ತಾರೆ ಆೞ್ವಾರರು.



೨.ಕಾರ್ ಮನ್ನು ನೀಳ್ ವಿಶುಮ್ಬುಮ್ ಕಡಲುಮ್ ಶುಡಲುಮ್

ನಿಲನುಮ್ ಮಲೈಯುಮ್, ತನ್ನುನ್ದಿ

ತ್ತಾರ್ ಮನ್ನು ತಾಮರೈಕ್ಕಣ್ಣನಿಡಮ್

ತಡಮಾ ಮದಿಳ್ ಶೂೞ್ ನ್ದೞಹಾಯ ಕಚ್ಚಿ

ತೇರ್ ಮನು ತೆನ್ನವನೈ ಮುನೈಯಿಲ್ ಶೆರುವಿಲ್

ತಿಱಲ್ ವಾಟ್ಟಿಯ ತಿಣ್ ಶಿಲೈಯೋನ್

ಪಾರ್ ಮನ್ನು ಪಲ್ಲವರ್ ಕೋನ್ ಪಣಿನ್ದ

ಪರಮೇಚ್ಚುರ ವಿಣ್ಣಹರಮದುವೇ



೧೦೮

ಕಾರ್=ಕಾರ್ಮುಗಿಲು, ಮನ್ನು=ಆಶ್ರಯಿಸುವ, ನೀಳ್ ವಿಶುಮ್ಬುಮ್=ವಿಸ್ತಾರವಾದ ಆಕಾಶವನ್ನೂ, ಕಡಲುಮ್=ಸಪ್ತಸಾಗರಗಳನ್ನೂ, ಶುಡಲುಮ್=ಸೂರ್ಯಚಂದ್ರಾದಿಗಳನ್ನೂ, ನಿಲನುಮ್=ಭೂಮಿಯನ್ನೂ, ಮಲೈಯುಮ್=ಸಪ್ತಕುಲಪರ್ವತಗಳನ್ನೂ, ತಜ್ನ್ ಉನ್ದಿತಾರ್ ಮನ್ನು=ತನ್ನ ನಾಭಿಕಮಲವನ್ನು ಆಶ್ರಯಿಸುವಂತೆ ಮಾಡಿದ, ತಾಮರೈಕಣ್ಣನ್-ತಾವರೆಯಂತೆ ಸೊಬಗಿನ ಕಣ್ಣಿನ ಸ್ವಾಮಿಯ, ಇಡಮ್=ಸ್ಥಳವೆಂದರೆ, ತಡಮ್=ತಟಾಕಗಳಿಂದಲೂ, ಮಾಮದಿಳ್=ದೊಡ್ಡ ಕೋಟೆಗೋಡೆಗಳಿಂದಲೂ, ಶೂೞ್ ನ್ದು=ಸುತ್ತುವರಿಯಲ್ಪಟ್ಟಿರುವ, ಅೞಹಾಯ=ಸುಂದರವಾದ, ಕಚ್ಚಿ=ಕಂಚಿಯಲ್ಲಿ, ತೇರ್ ಮನ್ನು=ಮಹಾರಥನೆನಿಸಿದ, ತೆನ್ನವನೈ=ದಕ್ಷಿಣದ ರಾಜನನ್ನು, ಮುನೈಯಿಲ್=ಯುದ್ಧರಂಗದಲ್ಲಿ, ಶೆರುವಿಲ್=ಬಿಲ್ಲಿನ ಹೋರಾಟದಲ್ಲಿ, ತಿಱಲ್=ಅವನ ಪರಾಕ್ರಮವನ್ನು, ವಾಟ್ಟಿಯ=ನಾಶಪಡಿಸಿದ, ತಿಣ್=ಸಮರ್ಥವಾದ, ಶಿಲೈಯೋನ್=ಬಿಲ್ಲಾಳಾದ, ಪಾರ್ ಮನ್ನು-ಭೂಲೋಕದಲ್ಲಿ ನೆಲಸಿದ, ಪಲ್ಲವರ ಕೋನ್=ಪಲ್ಲವರ ರಾಜನು, ಪಣಿನ್ದ=ಸೇವೆಮಾಡಿದ, ಪರಮೇಚ್ಚುರ=ಪರಮೇಶ್ವರನ, ವಿಣ್ಣಹರಮ್ ಅದುವೇ=ವಿಣ್ಣಹರಮ್ ಕ್ಷೇತ್ರ ಎಂಬುದೇ.



ಕಾರ್ಮುಗಿಲು ಆಶ್ರಯಿಸುವ ವಿಸ್ತಾರವಾದ ಆಕಾಶವನ್ನೂ, ಕಡಲುಗಳನ್ನೂ ಸೂರ್ಯಚಂದ್ರಾದಿ ಜ್ಯೋತಿಗಳನ್ನೂ,ಭೂಮಿಯನ್ನೂ, ಕುಲಪರ್ವತಗಳನ್ನೂ ತನ್ನ ನಾಭೀಕಮಲವನ್ನು ಆಶ್ರಯಿಸುವಂತೆ ಮಾಡಿದ ತಾವರೆಯಂತೆ ಸೊಬಗಿನ ಕಣ್ಣಿನ ಸ್ವಾಮಿಯು ನೆಲಸಿರುವ ಸ್ಥಳವೆಂದರೆ, ತಟಾಕಗಳಿಂದಲೂ ಎತ್ತರವಾದ ಕೋಟೆಯಿಂದಲೂ ಸುತ್ತುವರಿದಿರುವ ಸುಂದರವಾದ ಕಂಚಿಯಲ್ಲಿ ಮಹಾರಥನೆನಿಸಿದ ತೆಂಕಣರಾಜನನ್ನು ಯುದ್ಧಕಳದಲ್ಲಿ ಬಿಲ್ಲಿನ ಹೋರಾಟದಲ್ಲಿ ಅವನ ಪರಾಕ್ರಮವನ್ನು ನಾಶಪಡಿಸಿದ ಸಮರ್ಥವಾದ ಬಿಲ್ಲಾಳಾದ, ಭೂಲೋಕದಲ್ಲಿ ನೆಲಸಿದ, ಪಲ್ಲವರ ರಾಜನು ಸೇವೆಮಾಡಿದ, ಪರಮೇಶ್ವರನ “ವಿಣ್ಣಹರಂ”ಕ್ಷೇತ್ರ ಎಂಬುದೇ.\(೨\)



ಭಗವಂತನ ದಿವ್ಯಸ್ವರೂಪವೆಂಥಾದ್ದು ಎಂದು ಅರಿತುಕೊಳ್ಳಲು ಸಾಧ್ಯವಾದೀತೇ? ಮೊದಲು, ಅವನ ನಾಭೀಪ್ರದೇಶದ ವಿಸ್ತಾರವನ್ನು ಆಳವನ್ನು, ಸ್ಥಳಾವಕಾಶವನ್ನು ಅರಿತುಕೊಳ್ಳಲು ಯತ್ನಿಸೋಣ. ಕಾರ್ಮುಗಿಲು ದಟ್ಟವಾಗಿ ಕೂಡಿಕೊಳ್ಳುವುದು ಆಕಾಶದಲ್ಲಿ. ಕಡಲುಗಳು ಭೂಮಿಯ ಬಹುಭಾಗವನ್ನು ತುಂಬಿಕೊಳ್ಳುವುವು. ಕುಲಪರ್ವತಗಳೆಂದು ಪ್ರಸಿದ್ಧಿ ಪಡೆದಿರುವ ಪರ್ವತಗಳು ಎತ್ತರದಲ್ಲಿ,ವಿಸ್ತಾರದಲ್ಲಿ, ಗಾತ್ರದಲ್ಲಿ ಅಳತೆಗೆ ಬರದಷ್ಟುದೊಡ್ಡವು. ಇನ್ನು ಭೂಮಿ ಮುಂತಾದ ಗ್ರಹಗಳು,ಸೂರ್ಯ,ಚಂದ್ರ, ತಾರೆಗಳು- ಇವುಗಳೆಲ್ಲವೂ ಅಳತೆಯಲ್ಲಿ ಒಂದನ್ನೊಂದು ಮೀರಿಸತಕ್ಕವು.



ಆೞ್ವಾರರು ಹೇಳುತ್ತಾರೆ: ಮೇಲೆಹೇಳಿದ ಅಳತೆಗೆ ಸುಲಭವಾಗಿ ನಿಲುಕದವುಗಳೆಂದು ತಿಳಿಯುವ ಎಲ್ಲ ವಸ್ತುಗಳೂ ಭಗವಂತನ ನಾಭೀಪ್ರದೇಶವೊಂದರಲ್ಲಿಯೇ ಅಡಕವಾಗಿ ಬಿಡಬಲ್ಲವು. ಎಂದ ಬಳಿಕ, ಆ ವಿರಾಟ್ ಪುರುಷನ ಪೂರ್ಣಸ್ವರೂಪ ಇನ್ನು ಹೇಗಿರಬೇಕು\! ಅವನ ಕಣ್ಣಿನ ಸೊಬಗನ್ನು ವರ್ಣಿಸೋಣವೇ? ಸುಂದರವಾದ



೧೦೯

ತಾವರೆಹೂವಿನ ದಳದ ಮಾಟವೂ, ವೈಶಾಲ್ಯವೂ, ಸೊಬಗೂ,ಬಣ್ಣವೂ, ಆಕರ್ಷಣೆಯೂ ಅದರಲ್ಲಿದೆ\! ಪರಮಪುರುಷನ ದಿವ್ಯಸೌಂದರ್ಯವೆಷ್ಟೆಂದು ಊಹಿಸಿ ತಿಳಿದುಕೊಳ್ಳಬಹುದಲ್ಲವೇ?



ಸಾಮಾನ್ಯವಾದ ಊಹೆಗೂ ಎಣೀಕೆಗೂ ನಿಲುಕದ ಆ ಭಗವಂತನೇ ಈಗ ಕಂಚಿಯಲ್ಲಿ ವಿಣ್ಣರಹಮ್ ಕ್ಷೇತ್ರದಲ್ಲಿ ಎಲ್ಲರ ಕಣ್ಮನಗಳನ್ನೂ ತಣಿಸುವಂಥ ದಿವ್ಯಸುಂದರನಾದ ಅರ್ಚಾಮೂರ್ತಿಯಾಗಿ ಮೆರೆಯುತ್ತಿದ್ದಾನೆ, ತೆಂಕಣ ಮಹಾರಥನೆಂದು ಪ್ರಸಿದ್ಧನಾಗಿದ್ದ ತೆಂಕಣೇಶ್ವರನಾದ ರಾವಣಾಸುರನನ್ನು, ಯುದ್ಧಕಳದಲ್ಲಿ ಎದುರಿಸಿ, ಬಿಲ್ಲಿನ ಹೋರಾಟದಲ್ಲಿ ಅವನನ್ನು ಸೋಲಿಸಿ ಸದೆಬಡಿದ ಅಪ್ರತಿಮಬಿಲ್ಲಾಳೆನಿಸಿದ “ಶ್ರೀರಾಮಾವತಾರಿಯೇ ಅವನು\! ದಕ್ಷಿಣಭಾರತದ ಸುಪ್ರಸಿದ್ಧ ವೀರನೆನಿಸಿದ ಪಲ್ಲವರಾಜನು ಅವನಡಿಗಳಿಗೆ ಎರಗುತ್ತಿದ್ದನೆಂಬ ಹಿರಿಮೆಯುಳ್ಳವನು ಅವನು\! ಅವನು ನೆಲಸಿರುವ ದಿವ್ಯಕ್ಷೇತ್ರಕ್ಕೆ ಹೋಗಿ, ಅವನನ್ನು ಕಣ್ತುಂಬ ಕಂಡು, ಅವನ ದಿವ್ಯಪಾದಗಳಿಗೆರಗಿ, ಅವನ ಕೃಪೆಗೆ ಪಾತ್ರರಾಗಬೇಕು.



೩.ಉರನ್ದರು ಮೆಲ್ಲಣೈಪ್ಪಳ್ಳಿಕೊಣ್ಡಾನ್

ಒರುಕಾಲ್ ಮುನ್ನಮ್ ಮಾವುರುವಾಯ್ ಕ್ಕಡಲುಳ್

ವರನ್ದರು ಮಾಮಣಿ ವಣ್ಣನಿಡಮ್

ಮಣಿಮಾಡಙ್ಗಳ್ ಶೂೞ್ ನ್ದೞಹಾಯ ಕಚ್ಚಿ,

ನಿರನ್ದವರ್ ಮಣ್ಣೈಯಿಲ್ ಪುಣ್ಣುಹರವೇಲ್

ನೆಡುವಾಯಿಲುಹ ಚೆರುವಿಲ್ ಮುನ್ನಾಳ್

ಪರನ್ದವನ್ ಪಲ್ಲವರ್ ಕೋನ್ ಪಣಿನ್ದ

ಪರಮೇಚ್ಚುರ ವಿಣ್ಣಹರಮದುವೇ



ಮುನ್ನಮ್=ಹಿಂದೆ, ಒರುಕಾಲ್=ಒಂದು ಸಲ, ಮಾ ಉರು ಆಯ್=ಮಹಾ ವಿಲಕ್ಷಣವಾದ ರೂಪವನ್ನು ತಳೆದು, ಕಡಲುಳ್=ಕಡಲಲ್ಲಿ, ಉರಮ್ ತರು=ಬಲಿಷ್ಠವಾದ, ಮೆಲ್=ಮೆತ್ತನೆಯ, ಅಣೈ=ಹಾಸುಗೆಯಲ್ಲಿ, ಪಳ್ಳಿಕೊಣ್ಡಾನ್=ಪವಡಿಸಿದವನೂ, ವರಮ್ ತರು=ವರವನ್ನು ನೀಡುವಂಥ, ಮಾಮಣಿವಣ್ಣನ್=ಶ್ರೆಷ್ಠವಾದ ಇಂದ್ರನೀಲಮಣಿವಣ್ಣನೂ, ನೆಲಸಿರುವ, ಇಡಮ್=ಕ್ಷೇತ್ರವೆಂದರೆ, ಮಣಿಮಾಡಙ್ಗಳ್= ರತ್ನಮಯವಾದ ಮಹಡಿಮನೆಗಳಿಂದ, ಶೂೞ್ ನ್ದು=ಸುತ್ತುವರಿದು, ಅೞಹಾಯ=ಸುಂದರವಾದ, ಕಚ್ಚಿ=ಕಂಚಿಯಲ್ಲಿ, ಮಣ್ಣೈಯಿಲ್=ಮಣ್ಣೈಕ್ಷೇತ್ರದಲ್ಲಿ, ನಿರನ್ದವರ್=ನೆರೆದ ಶತ್ರುಗಳ, ಪುಣ್=ಮಾಂಸದ ದೇಹವನ್ನು, ನುಹರ್=ನುಗ್ಗಿ ನುಸುಳುವ, ವೇಲ್=ವೇಲಾಯುಧದ, ನೆಡುವಾಯಿಲ್=ತೀಕ್ಷ್ಣವಾದ ಬಾಯಲ್ಲಿ, ಉಹ=ಸಿಕ್ಕಿಬೀಳುವಂಥ, \(ಹರ್ಷಿಸುವಂಥ\), ಶೆರುವಿಲ್=ಯುದ್ಧಕಳದಲ್ಲಿ, ಮುನ್ನಾಳ್=ಒಂದು ಕಾಲದಲ್ಲಿ, ಪರನ್ದವನ್=ವ್ಯಾಪಿಸಿದವನಾದ, ಪಲ್ಲವರ್ ಕೋನ್=ಪಲ್ಲವರ ರಾಜನು, ಪಣಿನ್ದ=ಸೇವೆಮಾಡಿದ, ಪರಮೇಚ್ಚುರ=ಪರಮೇಶ್ವರನ, ವಿಣ್ಣಹರಮ್ ಅದುವೇ=ವಿಣ್ಣಹರಮ್ ಕ್ಷೇತ್ರವೆಂಬುದು ಅದೇ.



೧೧೦

ಹಿಂದೆ, ಒಂದು ಕಾಲದಲ್ಲಿ ಮಹಾವಿಲಕ್ಷಣವಾದ ರೂಪವನ್ನು ತಳೆದು, ಕಡಲಲ್ಲಿ ಬಲಿಷ್ಠವಾದ ಮೆತ್ತನೆಯ ಹಾಸುಗೆಯಲ್ಲಿ ಪವಡಿಸಿದವನೂ, ವರವನ್ನು ನೀಡುವಂಥ ಶ್ರೇಷ್ಠವಾದ ಇಂದ್ರನೀಲಮಣಿಯ ಬಣ್ಣದವನೂ ನೆಲಸಿರುವ ಕ್ಷೇತ್ರವೆಂದರೆ, ರತ್ನಮಯವಾದ ಮಹಡಿಮನೆಗಳಿಂದ ಸುತ್ತುವರಿದಿರುವ ಸುಂದರವಾದ ಕಂಚಿಯಲ್ಲಿ, ಮಣ್ಣೈಕ್ಷೇತ್ರದಲ್ಲಿ ನೆರೆದ ಶತ್ರುಗಳ ಮಾಂಸದ ದೇಹದಲ್ಲಿ ನುಗ್ಗಿನುಸುಳುವ ವೇಲಾಯುಧದ ತೀಕ್ಷ್ಣವಾದ ಬಾಯಲ್ಲಿ ಸಿಕ್ಕಿಬೀಳುವಂಥ ಯುದ್ಧಕಳದಲ್ಲಿ, ಹಿಂದೆ ಒಂದು ಕಾಲದಲ್ಲಿ ವ್ಯಾಪಿಸಿದವನಾದ ಪಲ್ಲವರಾಜನು ಸೇವೆ ಮಾಡಿದ ಪರಮೇಶ್ವರ ವಿಣ್ಣಹರಮ್ ಕ್ಷೇತ್ರವೆಂಬುದೇ ಅದು.\(೩\)



ಪಾಲ್ಗಡಲಲ್ಲಿ ಸಾವಿರ ಹೆಡೆಗಳ ಶೇಷನನ್ನು ಹಾಸುಗೆಯಾಗಿ ಮಾಡಿಕೊಂಡು, ಸಾಕ್ಷಾತ್ ಶ್ರೀದೇವಿಯಿಂದಲೇ ನಿತ್ಯಸೇವೆಯನ್ನು ಸ್ವೀಕರಿಸುತ್ತಾ, ನಿರ್ಲಿಪ್ತನಾಗಿ ಪವಡಿಸಿರುವವನು ಶ್ರೀಮನ್ನಾರಾಯಣನು. ಬೇಡಿದ ವರಗಳನ್ನು ನೀಡುವವನು “ವರದ”ನು- ಕಂಚಿಯಲ್ಲಿ ನೆಲಸಿರುವ ವರದರಾಜಸ್ವಾಮಿ. ಬಣ್ಣದಲ್ಲಿ ಅನರ್ಘವಾದ ಇಂದ್ರನೀಲಮಣಿಯನ್ನು ಮೀರಿಸುವಂಥ ಆಕರ್ಷಕ ಸುಂದರನು. ಎಂಥ ಕ್ರೂರಿಯೇ ಆದರೂ ಎಷ್ಟೇ ಪರಾಕ್ರಮಿಯೇ ಆದರೂ, ಅವನ ಕೃಪೆಗೆ ಪಾತ್ರನಾದನೆಂದರೆ, ಅವನು ಪರಮ ಸಾಧುವಾಗಿ, ಅನನ್ಯಭಕ್ತನಾಗಿ ಬಾಳುವುದರಲ್ಲಿ ಸಂದೇಹವಿಲ್ಲ.



೪.ಅಣ್ಡಮುಮೆಣ್ಡಿಶೈಯುಮ್ ನಿಲನುಮ್

ಅಲೈನೀರೊಡು ವಾನೆರಿಕಾಲ್ ಮುದಲಾ

ವುಣ್ಡವನ್, ಎನ್ದೈಪಿರಾನದಿಡಮ್

ಒಳಿ ಮಾಡಙ್ಗಳ್ ಶೂೞ್ ನ್ದೞಹಾಯ ಕಚ್ಚಿ

ವಿಣ್ಡವರಿಣ್ಡೈಕ್ಕೂೞಾಮುಡನೇ

ವಿರೈನ್ದಾರಿರಿಯಚ್ಚೆರುವಿಲ್ ಮುನಿನ್ದು

ಪಣ್ಡೊರುಕಾಲ್ ವಳೈತ್ತಾನ್ ಪಣಿನ್ದ

ಪರಮೇಚ್ಚುರ ವಿಣ್ಣಹರಮದುವೇ

ಅಣ್ಡಮುಮ್=ಬ್ರಹ್ಮಾಂಡವನ್ನೂ, ಎಣ್ ದಿಶೈಯುಮ್=ಎಂಟು ದಿಕ್ಕುಗಳನ್ನೂ, ನಿಲನುಮ್=ಭೂಮಿಯನ್ನೂ, ಅಲೈ ನೀರೊಡು=ಕಡಲುಗಳೊಡನೆ, ವಾನ್=ಆಕಾಶವನ್ನು, ಎರಿ=ಅಗ್ನಿಯನ್ನೂ, ಕಾಲ್=ವಾಯುವನ್ನೂ, ಮುದಲಾ=ಇವೇ ಮೊದಲಾದ ಇತರ ಎಲ್ಲ ವಸ್ತುಗಳನ್ನೂ, ಉಣ್ಡವನ್=ಉಂಡವನಾದ, ಎನ್ದೈ=ನನ್ನ, ಪಿರಾನದು=ಸ್ವಾಮಿಯದು, ಇಡಮ್=ನೆಲಸಿರುವ ಕ್ಷೇತ್ರವೆಂದರೆ, ಒಳಿ=ಪ್ರಕಾಶಪೂರ್ಣವಾದ, ಮಾಡಙ್ಗಳ್=ಮಹಡಿಮನೆಗಳಿಂದ, ಶೂೞ್ ನ್ದು=ಸುತ್ತುವರಿದು, ಅೞಹಾಯ=ಸೊಬಗಿನ, ಕಚ್ಚಿ=ಕಂಚಿಯಲ್ಲಿ, ಪಣ್ಡು=ಹಿಂದೆ, ಒರುಕಾಲ್=ಒಂದು ಸಲ, ಶೆರುವಿಲ್=ಯುದ್ಧಕಳದಲ್ಲಿ, ವಿರೈನ್ದಾರ್=ಹೋರಾಡಲು ಆಸಕ್ತರಾದ, ವಿಣ್ಡವರ್=ಶತ್ರುಗಳ, ಇಣ್ಡೈ=ಗುಂಪುಗಳ



೧೧೧

ಕುೞಾಮ್ ಉಡನೇ=ಕೂಟಗಳೊಡನೆ ಇರಿಯ-ಚೆದರಿ ಹೋಗುವಂತೆ, ಮುನಿನ್ದು=ಕಡುಕೋಪಗೊಂಡು, ವಳೈತ್ತಾನ್=ಬಿಲ್ಲನ್ನು ಬಗ್ಗಿಸಿದವನು\(ಪಲ್ಲವ ರಾಜನು\) ಪಣಿನ್ದ=ಸೇವೆಮಾಡಿದ, ಪರಮೇಚ್ಚುರ=ಪರಮೇಶ್ವರನ, ವಿಣ್ಣಹರಮ್ ಅದುವೇ=ವಿಣ್ಣಹರಮ್ ಕ್ಷೇತ್ರವೇ ಅದು.

ಬ್ರಹ್ಮಾಂಡವನ್ನೂ ಎಂಟು ದಿಕ್ಕುಗಳನ್ನೂ ಭೂಮಿಯನ್ನೂ ಕಡಲುಗಳೊಡನೆ ಬಾನು,ಬೆಂಕಿ,ಗಾಳಿ ಮೊದಲಾದ ಇತರ ಎಲ್ಲ ವಸ್ತುಗಳನ್ನೂ ಉಂಡವನಾದ ನನ್ನ ಸ್ವಾಮಿಯು ನೆಲಸಿರುವ ಕ್ಷೇತ್ರವೆಂದರೆ, ಪ್ರಕಾಶಪೂರ್ಣವಾದ ಮಹಡಿಮನೆಗಳಿಂದ ಸುತ್ತುವರಿದ ಸೊಬಗಿನ ಕಂಚಿಯಲ್ಲಿ, ಹಿಂದೆ ಒಂದು ಕಾಲದಲ್ಲಿ ಯುದ್ಧಕಳದಲ್ಲಿ ಹೋರಾಡಲು ಆಸಕ್ತರಾದ ಶತ್ರುಗಳ ಗುಂಪುಗಳ ಕೂಟಗಳೊಡನೆ ಎಲ್ಲವೂ ಚೆದರಿಹೋಗುವಂತೆ ಕಡುಕೋಪಗೊಂಡು ಬಿಲ್ಲನ್ನು ಬಗ್ಗಿಸಿದ ಪಲ್ಲವರಾಜನು ಸೇವೆ ಮಾಡಿದ ಪರಮೇಶ್ವರನ ವಿಣ್ಣಹರಮ್ ಎಂಬ ಕ್ಷೇತ್ರವೇ ಅದು.\(೪\)



ಸರ್ವೇಶ್ವರನ ಲಯಕಾಲದ ಭಯಾನಕವಾದ ಪ್ರಚಂಡ ಸಾಮರ್ಥ್ಯವನ್ನು ಇಲ್ಲಿ ಆೞ್ವಾರರು ನೆನಪಿಗೆ ತರುತ್ತಾರೆ.ಸೃಷ್ಟಿಯಾಗಿರುವ ಇಡಿಯ ಬ್ರಹ್ಮಾಂಡವನ್ನೂ, ಎಂಟು ದಿಕ್ಕುಗಳನ್ನೂ, ಕಡಲುಗಳನ್ನೂ, ಪಂಚಭೂತಗಳನ್ನೂ, ಮತ್ತು ಸೃಷ್ಟಿಯ ಇತರ ಎಲ್ಲ ವಸ್ತುಗಳನ್ನೂ ಒಂದೇ ಗುಕ್ಕಿಗೆ ನುಂಗಿಬಿಟ್ಟವನು ಸ್ವಾಮಿ\! ಅವನೇ ಈಗ ವಿಣ್ಣಹರಮ್ ಕ್ಷೇತ್ರದಲ್ಲಿ ಕೃಪಾಳುವಾಗಿ ನೆಲಸಿರುವವನು\!



೫.ತೂಮ್ಬುಡೈತ್ತಿಣ್ ಹೈವನ್ದಾಳ್ ಹಳಿಟ್ರಿನ್

ತುಯಿರ್ ತೀರ್ ತ್ತರವಮ್ ವೆರುವ, ಮುನನಾಳ್

ಪೂಮ್ಬುನಲ್ ಪೊಯ್ ಹೈ ಪುಕ್ಕಾನವನು

ಕ್ಕಿಡನ್ದಾನ್ ತಡಂಜೂೞ್ ನ್ದೞಹಾಯ ಕಚ್ಚಿ

ತೇಮ್ಬೊೞಿಲ್ ಕುನ್ಱಿಯಿಲ್ ತೆನ್ನವನೈ

ತ್ತಿಶೈಪ್ಪಚ್ಚೆರುಮೇಲ್ ವಿಯನ್ದನ್ಱು ಶೆನ್ಱ

ಪಾಮ್ಬುಡೈ ಪ್ಪಲ್ಲವರ್ ಕೋನ್ ಪಣಿನ್ದ

ಪರಮೇಚ್ಚುರವಿಣ್ಣಹರಮದುವೇ

ತೂಮ್ಬು ಉಡೈ=ರಂಧ್ರವಿರುವ, ತಿಣ್ ಕೈ=ಬಲವಾದ ಕೈಯುಳ್ಳ\(ಸೊಂಡಿಲಿನ\) ವಲ್ ತಾಳ್=ಬಲಿಷ್ಠವಾದ ಕಾಲುಗಳುಳ್ಳ, ಕಳಿಟ್ರಿನ್=ಆನೆಯ, ತುಯಿರ್=ದುಃಖವನ್ನು, ತೀರ್ ತ್ತ=ತೀರಿಸಿದ\(ಕಳೆದ\)ವನೂ,ಅರವಮ್=ಸರ್ಪವು, ವೆರುವ=ಭಯಪಡುವಂತೆ, ಮುನ್ನಾಳ್=ಹಿಂದೆ ಒಂದು ಕಾಲದಲ್ಲಿ, ಪೂಮ್ಬುನಲ್ ಪೊಯ್ ಹೈ=ಹೂವಿನ ತೋಪಿನಲ್ಲಿರುವ ಮಡುವನು, ಪುಕ್ಕಾನ್=ಹೊಕ್ಕವನೂ ಆದ, ಅವನುಕ್ಕೂ=ಅವನಿಗೆ\(ಭಗವಂತನಿಗೆ\), ಇಡಮ್ ತಾನ್=ವಾಸಸ್ಥಳವೇ ಎಂದರೆ, ತಡಮ್=ತಟಾಕಗಳಿಂದ, ಶೂೞ್ ನ್ದು=ಸುತ್ತುವರಿದು



೧೧೨

ಅೞಹಾಯ-ಸೊಬಗಿನ, ಕಚ್ಚಿ=ಕಂಚಿಯಲ್ಲಿ, ತೇಮ್ ಪೊೞಿಲ್=ತಂಪಾದ ತೋಪುಗಳಿಂದಲೂ, ಕುನ್ಱು=ಬೆಟ್ಟಗಳಿಂದಲೂ, ಎಯಿಲ್=ಕೋಟೆಗಳಿಂದಲೂ, ಕೂಡಿದ, ತೆನ್ನವನೈ=ತೆಂಕಣ ರಾಜನ, ತಿಶೈಪ್ಪ=ಬುದ್ಧಿ ಭ್ರಮಿಸುವಂತೆ, ಶೆರುಮೇಲ್=ಯುದ್ಧರಂಗದಲ್ಲಿ, ಅನ್ಱು=ಅಂದು, ವಿಯನ್ದು=ದಿಟ್ಟವಾಗಿ\(ಆಶೆಯಿಂದ\), ಶೆನ್ಱ=ಹೋದ, ಪಾಮ್ಬು ಉಡೈ=ಸರ್ಪಧ್ವಜನಾದ, ಪಲ್ಲವರ್ ಕೋನ್=ಪಲ್ಲವರ ರಾಜನು, ಪಣಿನ್ದ=ಸೇವೆಮಾಡಿದ, ಪರಮೇಚ್ಚುರ=ಪರಮೇಶ್ವರನ, ವಿಣ್ಣಹರಮ್ ಅದುವೇ=ವಿಣ್ಣಹರಮ್ ಎಂಬ ಕ್ಷೇತ್ರವು ಅದೇ.



ರಂಧ್ರವಿರುವ ಬಲಿಷ್ಠವಾದ ಕೈಯನ್ನೂ ಬಲವಾದ ಕಾಲುಗಳನ್ನೂ ಉಳ್ಳ ಆನೆಯ ದುಃಖವನ್ನು ಕಳೆದವನೂ, ಸರ್ಪವು ನಡುಗುವಂತೆ, ಹಿಂದೆ ಒಂದು ಸಲ, ಹೂವಿನ ತೋಪಿನ ನಡುವಣ ಮಡುವನ್ನು ಹೊಕ್ಕವನೂ ಆದವನ ವಾಸಸ್ಥಳವೆಂದರೆ, ತಟಾಕಗಳಿಂದ ಸುತ್ತುವರಿದ ಸುಂದರವಾದ ಕಂಚಿಯಲ್ಲಿ ತಂಪಾದ ತೋಪುಗಳಿಂದಲೂ ಬೆಟ್ಟಗಳಿಂದಲೂ ಕೋಟೆಗಳಿಂದಲೂ ಕೂಡಿದ ತೆಂಕಣ ರಾಜನ ಬುದ್ಧಿಭ್ರಮಿಸುವಂತೆ ಯುದ್ಧರಂಗದಲ್ಲಿ ಅಂದು, ಆಶೆಯಿಂದನುಗ್ಗಿಹೋದ ಸರ್ಪಧ್ವಜನಾದ ಪಲ್ಲವರಾಜನು ಸೇವೆಸಲ್ಲಿಸಿದ ಪರಮೇಶ್ವರನ ವಿಣ್ಣಹರಮ್ ಎಂಬ ಕ್ಷೇತ್ರವು ಅದೇ.\(೫\)



ಈ ಪಾಶುರದಲ್ಲಿ ಭಗವಂತನ ಎರಡು ಕೃಪಾಕಾರ್ಯಗಳನ್ನು ಆೞ್ವಾರರು ಸ್ಮರಿಸಿಕೊಳ್ಳುತ್ತಾರೆ: ಮೊದಲನೆಯದು, ಕಾಡಿನ ನಡುವೆ ಸರೋವರದಲ್ಲಿ ಮೊಸಳೆಯ ಬಾಯಿಗೆ ಸಿಕ್ಕಿಬಿದ್ದ ಗಜೇಂದ್ರನು ಭಗವಂತನಲ್ಲಿ ಅನನ್ಯವಾಗಿ ಶರಣುಹೊಕ್ಕಾಗ, ಅವನ ಬಳಿಗೆ ಧಾವಿಸಿ ಅವನ ಆಪತ್ತನ್ನು ನಿವಾರಿಸಿದ್ದು. ಎರಡನೆಯದು ತಂಪಾದ ಸುಂದರವಾದ ಮಡುವಿನಲ್ಲಿ ಸೇರಿಕೊಂಡು, ಅಲ್ಲಿಗೆಯಾರೂ ಬರದಂತೆ ಮಾಡಿದ್ದ ಕಾಳೀಯ ಸರ್ಪದ ಗರ್ವವನ್ನು ಅಡಗಿಸಿ, ಅದನ್ನು ಅನುಗ್ರಹಿಸಿದ್ದು. ಆ ಕೃಪಾಳುವಾದ ಭಗವಂತನೇ ಈಗ ಕಂಚಿಯ ವಿಣ್ಣಹರಮ್ ಕ್ಷೇತ್ರದಲ್ಲಿ ಭಕ್ತರ ಉದ್ಧಾರಕ್ಕಾಗಿ ನೆಲಸಿರುವುದು.



೬.ತಿಣ್ಪಡೌಕ್ಕೋಳರಿಯಿನುರುವಾಯ್

ತ್ತಿಱಲೋನಹಲಮ್ ಶೆರುವಿಲ್ ಮುನ್ನಾಳ್

ಪುಣ್ಪಡಪ್ಪೋೞ್ ನ್ದ ಪಿರಾನದಿಡಮ್

ಪೊರುಮಾಡಙ್ಗಳ್ ಶೂೞ್ ನ್ದ ೞಹಾಯಕಚ್ಚಿ

ವೆಣ್ಕುಡೈನಿೞಲ್ ಶೆಙ್ಗೋಲ್ ನಡಪ್ಪ

ವಿಡವೆಲ್ ಕೂಡಿವೇಱ್ ಪಡೈಮುನ್ನುಯರ್ ತ್ತ

ಪಣ್ಬುಡೈಪ್ಪಲ್ಲವರ್ ಕೋನ್ ಪಣಿನ್ದ

ಪರಮೇಚ್ಚುರ ವಿಣ್ಣಹರಮದುವೇ



ತಿಣ್ಪಡೈ=ತೀಕ್ಷ್ಣವಾದ ಆಯುಧವುಳ್ಳ, ಕೋಳ್=ಅಮಿತ ಪರಾಕ್ರಮಿಯಾದ, ಅರಿಯಿನ್=ನರಸಿಂಹನ, ಉರು ಆಯ್=ರೂಪಿಯಾಗಿ, ತಿಱಲೋನ್=ಮಹಾಬಲಿಷ್ಠನಾದವನ, ಅಹಲಮ್=ಎದೆಯನ್ನು, ಶೆರುವಿಲ್=ಯುದ್ಧಕಳದಲ್ಲಿ, ಮುನ್ನಾಳ್=ಹಿಂದೆ ಒಂದು ಸಲ, ಪುಣ್ಪಡ=ಹುಣ್ಣುಹುಣ್ಣಾಗುವಂತೆ



೧೧೩

ಪೋೞ್ ನ್ದ=ಸೀಳಿದ, ಪಿರಾನದು=ಸ್ವಾಮಿಯದಾದ, ಇಡಮ್=ವಾಸಸ್ಥಳವೆಂದರೆ, ಪೊರು=ಸ್ಪರ್ಧಿಸುವ, ಮಾಡಙ್ಗಳ್=ಮಹಡಿಮನೆಗಳು, ಶೂೞ್ ನ್ದ=ಸುತ್ತುವರಿದ, ಅೞಹಾಯ=ಸುಂದರವಾದ, ಕಚ್ಚಿ=ಕಂಚಿಯಲ್ಲಿ, ವೆಣ್ ಕುಡೈ=ಬಿಳಿಯ ಕೊಡೆಯ, ನಿೞಲ್=ನೆರಳಲ್ಲಿ, ಶೆಙ್ಗೋಲ್=ದಾಜದಂಡವನ್ನು, ನಡಪ್ಪ=ನಡಸುವ, ವಿಡಮ್ ವೆಲ್ಕೊಡಿ=ಸರ್ಪದ ವಿಜಯ ಧ್ವಜವುಳ್ಳ, ವೇಲ್ಪಡೈ=ವೇಲಾಯುಧವುಳ್ಳ, ಮುನ್ ಉಯರ್ ತ್ತ=ತನ್ನ ಪಡೆಯನ್ನು ಮುಂದೆ ನುಗ್ಗಿಸುವ, ಪಣ್ಬು ಉಡೈ=ನೀತಿವಂತನಾದ, ಪಲ್ಲವರ್ ಪಲ್ಲವರ್ ಕೋನ್=ಪಲ್ಲವರ ರಾಜನು, ಪಣಿನ್ದ=ಸೇವೆಮಾಡಿದ, ಪರಮೇಚ್ಚುರ=ಪರಮೇಶ್ವರನ, ವಿಣ್ಣಹರಮ್ ಅದುವೇ=ವಿಣ್ಣಹರಮ್ ಎಂಬ ಕ್ಷೇತ್ರವು ಅದೇ.



ತೀಕ್ಷ್ಣವಾದ ಆಯುಧವುಳ್ಳ ಅಮಿತ ಪರಾಕ್ರಮಿಯಾದ ನರಸಿಂಹರೂಪಿಯಾಗಿ, ಮಹಾಬಲಿಷ್ಠನಾದವನ ಎದೆಯನ್ನು ಯುದ್ಧಕಳದಲ್ಲಿ, ಹಿಂದೆ ಒಂದುಸಲ, ಹುಣ್ಣುಹುಣ್ಣಾಗುವಂತೆ ಸೀಳಿದ ಸ್ವಾಮಿಯ ವಾಸಸ್ಥಳವೆಂದರೆ, ಪರಸ್ಪರ ಸ್ಪರ್ಧಿಸುವಂತೆ ಇರುವ ಮಹಡಿಮನೆಗಳಿಂದ ಸುತ್ತುವರಿದಿರುವ ಕಂಚಿಯಲ್ಲಿ ಬಿಳಿಯಕೊಡೆಯ ನೆರಳಲ್ಲಿ ರಾಜದಂಡವನ್ನು ನಡಸುವ ಸರ್ಪಲಾಂಛನದ ವಿಜಯಧ್ವಜವುಳ್ಳ, ವೇಲಾಯುಧಧಾರಿಯಾದ, ತನ್ನ ಸೇನೆಯನ್ನು ಮುನ್ನುಗ್ಗಿಸುವ ನೀತಿವಂತನಾದ ಪಲ್ಲವರಾಜನು ಸೇವೆಸಲ್ಲಿಸಿದ ಪರಮೇಶ್ವರನ ವಿಣ್ಣಹರಮ್ ಎಂಬ ಕ್ಷೇತ್ರವು ಅದೇ.\(೬\)



ಈ ಪಾಶುರದಲ್ಲಿ ಆೞ್ವಾರರು ನರಸಿಂಹಾವತಾರದ ಹಿರಿಮೆಯನ್ನು ಸ್ಮರಿಸಿಕೊಳ್ಳುತ್ತಾರೆ. ಅದನ್ನುವಿವರಿಸಿರುವ ರೀತಿಯಲ್ಲಿ ಸ್ವಲ್ಪ ವ್ಯತ್ಯಾಸಕಂಡುಬರುತ್ತದೆ. ನರಸಿಂಹಸ್ವಾಮಿಗೆ ತೀಕ್ಷ್ಣವಾದ ಆಯುಧವೆಂದರೆ ಅವನ ಕೈ ಉಗುರುಗಳೇ. ಅವನು ಹಿರಣ್ಯಕಶಿಪುವನ್ನು ಎದುರಿಸಿದ್ದು ಆ ರಾಕ್ಷಸನ ಅರಮನೆಯಲ್ಲಿ. ಅಲ್ಲಿ ಉಕ್ಕಿನ ಕಂಬದಲ್ಲಿ ಉದ್ಭವಿಸಿ, ಹೊಸಲಿನ ಮೇಲೆ ಕುಳಿತು, ತನ್ನ ತೊಡೆಯಮೇಲೆಯೇ ಹಾಕಿಕೊಂಡು, ನೆಲಕ್ಕೆ ಸೋಕಿಸದಂತೆ, ತನ್ನ ಹರಿತವಾದ ಕೈ ಉಗುರುಗಳಿಂದ ಅವನ ಎದೆಯನ್ನು ಹೊಟ್ಟೆಯನ್ನು ಬಗೆದುಸೀಳಿ, ಅವನನ್ನು ಕೊಂದದ್ದು.ಇದೇ ಸ್ವಾಮಿಯ “ಪೋರ್ಕಳ”-ಯುದ್ಧರಂಗವೆಂದು ಆೞ್ವಾರರ ಅಭಿಪ್ರಾಯವಿರಬೇಕು ಎನ್ನಿಸುತ್ತದೆ.



ಪಾಶುರದ ಎರಡನೆಯ ಭಾಗವೆಲ್ಲ ನೀತಿ,ಸಾಮರ್ಥ್ಯ,ದಕ್ಷತೆಗಳಿಂದ ಕೂಡಿದ ಉತ್ತಮ ಆಡಳಿತ ನಡಸಿದ ಪಲ್ಲವರಾಜನ ಭಕ್ತಿಸೇವೆಗಳ ಕೊಡುಗೆಯೇ ಈ ವಿಣ್ಣಹರಮ್ ಕ್ಷೇತ್ರವೆಂದು ಅದರ ಹಿರಿಮೆಗೆ ಮೀಸಲು.



೭.ಇಲಹಿಯ ನೀಣ್ಮುಡಿ ಮಾವಲಿತನ್

ಪೆರುವೇಳ್ ವಿಯಿಲ್ ಮಾಣುರುವಾಯ್ ಮುನನಾಳ್

ಶಲಮೊಡು ಮಾನಿಲಙ್ಗೊಣ್ಡವನು

ಕ್ಕಿಡಮ್ ತನ್ ತಡಂಜೂೞ್ ನ್ದೞಹಾಯಕಚ್ಚಿ

ಉಲಹುಡೈ ಮನ್ನವನ್ ತೆನ್ನವನೈ

ಕನ್ನಿಮಾಮದಿಳ್ ಶೂೞ್ ಕರುವೂರ್ ವೆರುವ

ಪಲಪಡೈಶಾಯ ವೆನ್ಱಾನ್ ಪಣಿನ್ದ

ಪರಮೇಚ್ಚುರ ವಿಣ್ಣಹರಮದುವೇ



೧೧೪

ಇಲಹಿಯ=ಹೊಳೆಯುತ್ತಿರುವ, ನೀಳ್ಮುಡಿ=ಉನ್ನತವಾದ ಕಿರೀಟವನ್ನುಳ್ಳ,ಮಾವಲಿತನ್=ಬಲಿ ಚಕ್ರವರ್ತಿಯ, ಪೆರು=ದೊಡ್ಡ, ವೇಳಿಯಿಲ್=ಯಾಗದಲ್ಲಿ, ಮಾಣ್ ಉರು ಆಯ್=ಬ್ರಹ್ಮಚಾರಿಯ ರೂಪತಳೆದು, ಮುನ್ನಾಳ್=ಹಿಂದೆ ಒಂದು ಸಲ, ಶಲಮೊಡು=ವಂಚನೆಯಿಂದ, ಮಾ ನಿಲಮ್=ಈ ಲೋಕವನ್ನೆಲ್ಲಾ, ಕೊಣ್ಡವನ್=ಅಳೆದುಕೊಂಡವನ, ಇಡಮ್ ತಾನ್=ಸ್ಥಳವೆಂದರೆ, ತಡಮ್=ತಟಾಕಗಳಿಂದ, ಶೂೞ್ ನ್ದ=ಸುತ್ತುವರಿದಿರುವ, ಅೞಹಾಯ=ಸೊಬಗಿನ, ಕಚ್ಚಿ=ಕಂಚಿಯಲ್ಲಿ, ಉಲಹು ಉಡೈ=ಲೋಕಗಳನ್ನು ಆಳುವ, ಮನ್ನವನ್=ರಾಜನಾದ, ತೆನ್ನವನೈ=ತೆಂಕಣ ರಾಜನನ್ನು, ಕನ್ನಿ=ಶಾಶ್ವತವಾದ, ಮಾ ಮದಿಳ್=ದೊಡ್ಡಕೋಟೆಗಳಿಂದ, ಶೂೞ್-ಸುತ್ತುವರಿದ, ಕುರುವೂರ್=ಕುರುವೂರು ನಗರವು, ವೆರುವ=ನಡುಗುವಂತೆ, ಪಲ ಪಡೈ ಶಾಯ=ಅನೇಕ ಸೈನ್ಯವು ಅಳಿಯುವಂತೆ, ವೆನ್ಱಾನ್=ಗೆದ್ದವನು, ಪಣಿನ್ದ=ಸೇವೆಮಾಡಿದ, ಪರಮೇಚ್ಚುರ=ಪರಮೇಶ್ವರನ, ವಿಣ್ಣಹರಮ್ ಅದುವೇ=ವಿಣ್ಣಹರಮ್ ಎಂಬ ಕ್ಷೇತ್ರವು ಅದೇ.



ಹೊಳೆಯುತ್ತಿರುವ ಉನ್ನತವಾದ ಕಿರೀಟವನ್ನುಳ್ಳ ಬಲಿಚಕ್ರವರ್ತಿಯ ದೊಡ್ಡ ಯಾಗದಲ್ಲಿ ಬ್ರಹ್ಮಚಾರಿಯ ರೂಪತಳೆದು, ಹಿಂದೆ ಒಂದು ಸಲ ವಂಚನೆಯಿಂದ ಈ ಲೋಕವನ್ನೆಲ್ಲಾ ಅಳೆದುಕೊಂಡವನ ಸ್ಥಳವೆಂದರೆ, ತಟಾಕಗಳಿಂದ ಸುತ್ತುವರಿದ ಸೊಬಗಿನ ಕಂಚಿಯಲ್ಲಿ, ಲೋಕಗಳನ್ನಾಳುವ ರಾಜನಾದ ತೆಂಕಣರಾಜನನ್ನೂ ಅವನ ಶಾಶ್ವತವಾದ ದೊಡ್ಡಕೋಟೆಗಳಿಂದ ಸುತ್ತುವರಿದ ಕುರುವೂರು ನಗರವೂ ನಡುಗುವಂತೆ, ಅವನ ಅನೇಕ ಸೈನ್ಯವು ಅಳಿಯುವಂತೆ ಗೆದ್ದವನು ಸೇವೆಸಲ್ಲಿಸಿದ ಪರಮೇಶ್ವರನ ವಿಣ್ಣಹರಮ್ ಎಂಬ ಕ್ಷೇತ್ರವೇ.\(೭\)



ಈ ಪಾಶುರದಲ್ಲಿ ಆೞ್ವಾರರು ಭಗವಂತನ ವಾಮನಾವತಾರವನ್ನು ನೆನಪು ಮಾಡಿಕೊಳ್ಳುತ್ತಾರೆ: ಮಹಾಕೊಡುಗೈಯವನಾದ ಬಲಿಚಕ್ರವರ್ತಿಯ ದೊಡ್ಡ ಯಾಗ ಶಾಲೆಗೆ ಕುಬ್ಜನಾದ ಬ್ರಹ್ಮಚಾರಿಯಾಗಿ ಬಂದು, ಭಗವಂತನು ತನ್ನ ಪುಟ್ಟ ಮೂರುಹೆಜ್ಜೆಗಳಷ್ಟು ಮಾತ್ರವೇ ನೆಲತನಗೆ ಬೇಕೆಂದು ಯಾಚಿಸಿದನು. “ಅಷ್ಟೇ ಸ್ವಲ್ಪ ನೆಲ ಸಾಕೇ? ಕೇಳು, ಇನ್ನೂ ಹೆಚ್ಚಾಗಿ ಕೊಡುತ್ತೇನೆ”ಎಂಬ ಬಲಿಚಕ್ರವರ್ತಿ. ದಾನವನ್ನು ಪಡೆದ ಕೂಡಲೇ ವಾಮನ ವಟುವು ವಾಮನನಾಗಲಿಲ್ಲ, ತ್ರಿವಿಕ್ರಮನಾಗಿ ಬೆಳೆದ\! ಎಂಥ “ವಂಚನೆ” ಇದು\! ಏತಕ್ಕಾಗಿ ಈ “ವಂಚನೆ?” ಬಲಿಚಕ್ರವರ್ತಿಯನ್ನು ಅನುಗ್ರಹಿಸುವುದಕ್ಕಾಗಿ ಅಲ್ಲವೇ? ಹಾಗೆಯೇ, ಭಕ್ತರನ್ನು ಅನುಗ್ರಹಿಸುವುದಕ್ಕಾಗಿ ಭಗವಂತನು ಈಗ ವಿಣ್ಣಹರಮ್ ಕ್ಷೇತ್ರದಲ್ಲಿ ನೆಲಸಿರುವುದು.



ಪಾಶುರದ ಉತ್ತರಾರ್ಧದಲ್ಲಿ ಪಲ್ಲವರಾಜ, ಪಾಂಡ್ಯರಾಜರ ಹಿರಿಮೆ, ಪರಾಕ್ರಮ, ವೈರ,ಸೋಲುಗೆಲುವು ಇತ್ಯಾದಿಗಳ ವಿಷಯ. ಬಲಾಢ್ಯನಾದ ಪಾಂಡ್ಯನನ್ನು ಸೋಲಿಸಿ ಮಹಾಸಮರ್ಥನೆನಿಸಿಕೊಂಡರೂ ಸಹ ಪಲ್ಲವನು ತನ್ನ ಭಕ್ತಿಯ ಸೇವೆ ಸಲ್ಲಿಸಿದ್ದು ವಿಣ್ಣಹರಮ್ ಕ್ಷೇತ್ರದಲ್ಲಿ ಎಂಬುದು ಅದರ ಶ್ರೇಷ್ಠತೆ\!



೧೧೫

೮.ಕುಡೈತ್ತಿಱಲ್ ಮನ್ನವನಾಯೊರುಕಾಲ್

ಕುರುಙ್ಗೈಪ್ಪಡೈಯಾ, ಮಲೈಯಾಲ್ ಕಡಲೈ

ಯಡೈತ್ತವನೆನ್ದೈಪಿರಾನದಿಡಮ್

ಅಣಿಮಾಡಙ್ಗಳ್ ಶೂೞ್ ನ್ದೞಹಾಯ ಕಚ್ಚಿ

ವಿಡೈತ್ತಿಱಲ್ ವಿಲ್ಲವನ್ ನೆನ್ ಮೆಲಿಯಿಲ್

ವೆರುವಚ್ಚೆರುವೇಲ್ ವಲಙ್ಗೈಪ್ಪಿಡಿತ್ತ

ಪಡೈತ್ತಿಱಲ್ ಪಲ್ಲವರ್ ಕೋನ್ ಪಣಿನ್ದ

ಪರಮೇಚ್ಚುರ ವಿಣ್ಣಹರಮದುವೇ



ಕುಡೈ=ಶ್ವೇತಚ್ಛತ್ರವನ್ನೂ, ತಿಱಲ್=ಅಮಿತ ಪರಾಕ್ರಮವನ್ನೂ ಪಡೆದ, ಮನ್ನವನ್ ಆಯ್=ಚಕ್ರವರ್ತಿಯ ಜ್ಯೇಷ್ಠ ಪುತ್ರನಾಗಿ, ಒರುಕಾಲ್=ಹಿಂದೆ ಒಂದು ಕಾಲದಲ್ಲಿ, ಕುರಙ್ಗೈ=ವಾನರರನ್ನು, ಪಡೈಯಾ=ಸೈನ್ಯವನ್ನಾಗಿ ಮಾಡಿಕೊಂಡು, ಮಲೈಯಾಲ್=ಬೆಟ್ಟಗಳಿಂದ, ಕಡಲಿ=ಕಡಲನ್ನು, ಅಡೈತ್ತವನ್=ಬಂಧಿಸಿದವನಾದ, ಎನ್ದೈ ಪಿರಾನದು=ನನನ್ ಸ್ವಾಮಿಯ, ಇಡಮ್=ಸ್ಥಳವೆಂದರೆ, ಅಣಿ=ಸಜ್ಜುಗೊಂಡ, ಮಾಡಙ್ಗಳ್=ಮಹಡಿಮನೆಗಳು, ಶೂೞ್ ನ್ದ=ಸುತ್ತುವರಿದಿರುವ, ಅೞಹಾಯ=ಸೊಬಗಿನ, ಕಚ್ಚಿ=ಕಂಚಿಯಲ್ಲಿ, ವಿಡೈ=ವೃಷಭಗಳ\(ಆನೆಗಳ\), ತಿಱಲ್=ಸಾಮರ್ಥ್ಯವುಳ್ಳ, ವಿಲ್ಲವನ್=ಬಿಲ್ಲಾಳೆಂದು ಹೆಸರಾಂತ, ನೆನ್ ಮೆಲಿಯಿಲ್=ನೆನ್ ಮೆಲಿ ಎಂಬ ನಗರದಲ್ಲಿನ ಅರಸನು, ವೆರುವ=ನಡುಗುವಂತೆ, ಶೆರು=ಯುದ್ಧರಂಗದಲ್ಲಿ, ವೇಲ್=ವೇಲಾಯುಧವನ್ನು, ವಲಮ್ ಕೈಪಿಡಿತ್ತ=ಬಲಗೈಯಲ್ಲಿ ಹಿಡಿದು ಸಜ್ಜಾಗಿರುವ, ಪಡೈತಿಱಲ್=ಸೇನಾಬಲವುಳ್ಳ, ಪಲ್ಲವರ್ ಕೋನ್=ಪಲ್ಲವರ ರಾಜನು, ಪಣಿನ್ದ=ಸೇವೆಮಾಡಿದ, ಪರಮೇಚ್ಚುರ=ಪರಮೇಶ್ವರನ, ವಿಣ್ಣಹರಮ್ ಅದುವೇ=ವಿಣ್ಣಹರಮ್ ಎಂಬ ಕ್ಷೇತ್ರವು ಅದೇ.



ಹಿಂದೆ ಒಂದು ಕಾಲದಲ್ಲಿ, ಶ್ವೇತಚ್ಛತ್ರವನ್ನೂ ಅಮಿತಪರಾಕ್ರಮವನ್ನೂ ಪಡೆದ ಚಕ್ರವರ್ತಿಯ ಜ್ಯೇಷ್ಠಪುತ್ರನಾಗಿ, ವಾನರ ಸೈನ್ಯದೊಡನೆ ಬೆಟ್ಟಗಳಿಂದ ಕಡಲನ್ನು ಬಂಧಿಸಿದವನಾದ ನನ್ನ ಸ್ವಾಮಿಯ ಸ್ಥಳವೆಂದರೆ, ಸಜ್ಜುಗೊಂಡ ಮಹಡಿಮನೆಗಳಿಂದ ಸುತ್ತುವರಿದ ಸುಂದರವಾದ ಕಂಚಿಯಲ್ಲಿ, ವೃಷಭ ಮತ್ತು ಆನೆಗಳ ಸಾಮರ್ಥ್ಯವುಳ್ಳ ಬಿಲ್ಲಾಳೆಂದುಹೆಸರಾಂತ ನೆನ್ ಮೆಲಿ ನಗರದ ಅರಸನು ನಡುಗುವಂತೆ, ಯುದ್ಧರಂಗದಲ್ಲಿ ವೇಲಾಯುಧವನ್ನು ಬಲಗೈಯಲ್ಲಿ ಹಿಡಿದು ಸಜ್ಜಾಗಿರುವ ಸೇನಾಬಲವುಳ್ಳ ಪಲ್ಲವರಾಜನು ಸೇವೆಸಲ್ಲಿಸಿದ ಪರಮೇಶ್ವರನ “ವಿಣ್ಣಹರಮ್” ಎಂಬ ಕ್ಷೇತ್ರ ಅದೇ.\(೮\)



೧೧೬

ಈ ಪಾಶುರದ ಮೊದಲ ಅರ್ಧದಲ್ಲಿ ಭಗವಂತನ ಶ್ರೀರಾಮಾವತಾರದ ಒಂದು ವಿಶಿಷ್ಟವಾದ ಅಪರೂಪವಾದ, ಸಾಮರ್ಥ್ಯವನ್ನು ಆೞ್ವಾರರು ನೆನಪಿಗೆ ತರುತ್ತಾರೆ. ಹಿಂದೆ ದಶರಥ ಚಕ್ರವರ್ತಿಯ ಹಿರಿಯಮಗನಾಗಿ ಜನಿಸಿ, ಶ್ವೇತಚ್ಛತ್ರದಡಿಯ ಸಿಂಹಾಸನದಲ್ಲಿ ಕುಳಿತು, ಸ್ವತಃಅ ಚಕ್ರವರ್ತಿಯ ಅಧಿಕಾರವನ್ನು ನಡಸುವುದಕ್ಕೆ ಬದಲಾಗಿ, ಅದನ್ನೇ ಬಿಟ್ಟುಕೊಟ್ಟು, ದಕ್ಷಿಣ ಸಮುದ್ರದ ದಡದಲ್ಲಿ ನಿಂತು, ವಾನರಸೈನ್ಯದ ಸಹಾಯದಿಂದ ದೊಡ್ಡದೊಡ್ಡ ಬೆಟ್ಟಗಳನ್ನೇ ಬಳಸಿಕೊಂಡು, ಅಲೆಗಳಿಂದ ತುಂಬಿದ ಕಡಲಿಗೆ ಅಡ್ಡಲಾಗಿ ಅಗಾಧವಾದ ಸೇತುವೆಯನ್ನು ಕಟ್ಟಿದ ಹಿರಿಮೆ ಶ್ರೀರಾಮನದು\!

ಪಾಶುರದ ಉಳಿದ ಭಾಗದಲ್ಲಿ ಪಲ್ಲವರಾಜನ ಬಲಪರಾಕ್ರಮಗಳ ಜೊತೆಗೆ ಅವನ ಭಕ್ತಿಸೇವೆಗಳಿಗೆ ಹೆಸರಾದ ವಿಣ್ಣಹರಮ್ ಕ್ಷೇತ್ರವೆಂದು ವಿವರಿಸಲಾಗಿದೆ. ಈ ಕ್ಷೇತ್ರದಲ್ಲೊಇ ಈಗ ಭಗವಂತನು ಅರ್ಚಾವತಾರಿಯಾಗಿ ಭಕ್ತರನ್ನು ಉದ್ಧರಿಸುವುದಕ್ಕಾಗಿ ನೆಲಸಿದ್ದಾನೆ ಎಂದು ಆೞ್ವಾರರು ಹೇಳುತ್ತಾರೆ.



೯.ಪಿಱೈಯುಡೈವಾಣುದಲ್ ಪಿನ್ನೈತಿಱತ್ತು

ಮುನ್ನೇಯೊರುಕಾಲ್ ಶೆರುವಿಲುರುಮಿನ್

ಮಱೈಯುಡೈ ಮಾಲ್ ವಿಡೈಯೇೞಡರ್ ತ್ತಾಱ್

ಕಿಡನ್ದಾನ್ ತಡಂಜೂೞ್ ನ್ದೞಹಾಯ ಕಚ್ಚಿ

ಕಱೈಯುಡೈವಾಳ್ ಮಱಮನ್ನರ್ ಕೆಡ

ಕ್ಕಡಲ್ ಪೋಲ್ ಮುೞಙ್ಗುಮ್ ಕುರಲ್ ಕಡುವಾಯ್

ಪಱೈಯುಡೈ ಪ್ಪಲ್ಲವರ್ ಕೋನ್ ಪಣಿನ್ದ

ಪರಮೇಚ್ಚುರ ವಿಣ್ಣಹರಮದುವೇ



ಮುನ್ನೇ ಒರುಕಾಲ್=ಹಿಂದೆ ಒಂದು ಕಾಲದಲ್ಲಿ, ಪಿಱೈ ವಾಳ್ ಉಡೈನುದಲ್=ಚಂದ್ರನಂತೆ ತೇಜಸ್ಸಿನಿಂದ ತುಂಬಿದ, ಪಿನ್ನೈತಿಱತ್ತು=ನಪ್ಪಿನ್ನೈ ದೇವಿಗೋಸ್ಕರವಾಗಿ, ಶೆರುವಿಲ್=ಯುದ್ಧಕಳದಲ್ಲಿ, ಉರುಮಿನ್=ಭಯಂಕರವಾಗಿ ಘರ್ಜಿಸುತ್ತಿರುವ, ಮಱೈ ಉಡೈ=ಎದುರಿಸಿ ಬರುತ್ತಿರುವ, ಮಾಲ್ ವಿಡೈ ಏೞ್=ದೊಡ್ಡ ವೃಷಭಗಳು ಏಳನ್ನು, ಅಡೈತ್ತಾಱ್ ಕು=ಅಡಗಿಸಿದವನಿಗೆ, ಇಡಮ್ ತಾನ್=ಸ್ಥಳವೆಂಬುದೇ, ತಡಮ್=ತಟಾಕಗಳಿಂದ, ಶೂೞ್ ನ್ದ=ಸುತ್ತುವರಿದಿರುವ, ಅೞಹಾಯ=ಸುಂದರವಾದ, ಕಚ್ಚಿ=ಕಂಚಿಯಲ್ಲಿಕಱೈ ಉಡೈವಾಳ್=ರಕ್ತದ ಕರೆಯೊಡನೆಯೇ ಬಾಳುವ, ಮಱಮ್=ದ್ವೇಷಿಸುವ,ಮನ್ನರ್=ರಾಜರುಗಳು, ಕೆಡ=ನಾಶವಾಗುವಂತೆ, ಕಡಲ್ ಪೋಲ್ ಮುೞಙ್ಗುಮ್=ಕಡಲಿನಂತೆ ಮೊಳಗುವ, ಕುರಲ್=ಶಬ್ದವನ್ನುಂಟುಮಾಡುವ, ಕಡುವಾಯ್ ಪಱೈ ಉಡೈ=ಬಲುದೊಡ್ಡ ಹರೆಯನ್ನುಳ್ಳ, ಪಲ್ಲವರ್ ಕೋನ್=ಪಲ್ಲವರ ರಾಜನು, ಪಣಿನ್ದ=ಸೇವೆಮಾಡಿದ, ಪರಮೇಚ್ಚುರ=ಪರಮೇಶ್ವರನ, ವಿಣ್ಣಹರಮ್ ಅದುವೇ=ವಿಣ್ಣಹರಮ್ ಎಂಬ ಕ್ಷೇತ್ರವು ಅದೇ.



೧೧೭

ಹಿಂದೆ ಒಂದು ಕಾಲದಲ್ಲಿ ಬಾಲಚಂದ್ರನಂತೆ ತೇಜಸ್ಸಿನಿಂದ ತುಂಬಿದ ನಪ್ಪಿನ್ನೈದೇವಿಗೋಸ್ಕರವಾಗಿ, ಯುದ್ಧಕಳದಲ್ಲಿ ಭಯಂಕರವಾಗಿ ಘರ್ಜಿಸುತ್ತಾ ಎದುರಿಸಿ ಬರುತ್ತಿರುವ ದೊಡ್ಡದೊಡ್ಡ ಏಳು ವೃಷಭಗಳನ್ನು ಅಡಗಿಸಿದವನಿಗೆ ಸ್ಥಳವೆಂದರೆ, ತಟಾಕಗಳಿಂದ ಸುತ್ತುವರಿದ ಸುಂದರವಾದ ಕಂಚಿಯಲ್ಲಿ, ರಕ್ತದ ಕರೆಯೊಡನೆಯೇ ಬಾಳುವ ದ್ವೇಷಿಸುವ ರಾಜರೆಲ್ಲ ನಾಶವಾಗುವಂತೆ ಶಬ್ದಮಾಡುವ ಕಡಲಿನಂತೆ ಮೊಳಗುವ ಬಲುದೊಡ್ಡ ಹರೆಗಳನ್ನುಳ್ಳ ಪಲ್ಲವರಾಜನು ಸೇವೆಸಲ್ಲಿಸಿದ ಪರಮೇಶ್ವರನ ವಿಣ್ಣಹರಮ್ ಎಂಬ ಕ್ಷೇತ್ರವು ಅದೇ.\(೯\)



ಈ ಪಾಶುರದಲ್ಲಿ ಭಗವಂತನ ಕೃಷ್ಣಾವತಾರದ ವಿಶಿಷ್ಟಸಾಮರ್ಥ್ಯವೊಂದನ್ನು ಆೞ್ವಾರರು ಸ್ಮರಿಸಿಕೊಳ್ಳುತ್ತಾರೆ. ಗೋವಳರ ಕುಲದಲ್ಲಿ ಪರಮಸುಂದರಿಯೆನಿಸಿಕೊಂಡವಳು ನಪ್ಪಿನ್ನೈದೇವಿ. ಅವಳನ್ನು ಮದುವೆಯಾಗಲು, ಅವಳಿಗೆಂದು ಫಣವಾಗಿಟ್ಟಿದ್ದ ಏಳು ವೃಷಭಗಳನ್ನು ಒಬ್ಬನೇ ಎದುರಿಸಿ ಕಟ್ಟಿಹಾಕಬೇಕಾಗಿತ್ತು. ಶ್ರೀಕೃಷ್ಣನಿಗಲ್ಲದೆ ಇತರರಿಗೆ ಯಾರಿಗೂ ಇದು ಸಾಧ್ಯವಾಗದ್ದು. ಭಯಂಕರವಾಗಿ ಘರ್ಜಿಸುತ್ತಾ ಆ ಏಳುವೃಷಭಗಳೂ ಒಟ್ಟಿಗೆ ಕೃಷ್ಣನಮೇಲೆ ಎರಗಿದಾಗ, ಅವುಗಳನ್ನು ಅವನೊಬ್ಬನೇ ಎದುರಿಸಿ ಅಡಗಿಸಿದ ಸಮರ್ಥನೆನಿಸಿಕೊಂಡವನು ಕೃಷ್ಣ\!



ವೃಷಭಗಳ ಭಯಂಕರವಾದ ಘರ್ಜನೆಯಂತೆಯೇ, ಅಲೆಗಳಿಂದ ತುಂಬಿ ಕಲಕಿದ ಕಡಲಿನ ಮೊಳಗುವಿಕೆಯಂತೆಯೇ, ದೊಡ್ಡದೊಡ್ಡ ಹರೆವಾದ್ಯಗಳನ್ನು ಬಾರಿಸುತ್ತಾ ಯುದ್ಧಕಳದಲ್ಲಿ ಶತ್ರುಗಳ ದಿಟ್ಟತನವನ್ನು ಸದೆಬಡಿಯುವ ಕೆಚ್ಚು ಪಲ್ಲವರಾಜನದು. ಅವನು ಭಕ್ತಿಸೇವೆಗಳನ್ನು ಸಲ್ಲಿಸಿದ ಪ್ರಸಿದ್ಧವಾದ ಸ್ಥಳವೆಂಬುದೇ ವಿಣ್ಣಹರಮ್ ಕ್ಷೇತ್ರ.



೧೦.ಪಾರ್ ಮನ್ನು ತೊಲ್ ಪುಹೞ್ ಪ್ಪಲ್ಲವರ್ ಕೋನ್

ಪಣಿನ್ದ ಪರಮೇಚ್ಚುರವಿಣ್ಣಹರ್ ಮೇಲ್

ಕಾರ್ ಮನ್ನು ನೀಳ್ ವಯಲ್ ಮಙ್ಗೈಯರ್ ತಮ್ ತಲೈವನ್

ಕಲಿಕನ್ಱಿಕುನ್ಱಾದುರೈತ್ತ

ಶೀರ್ ಮನ್ನು ಶೆನ್ದಮಿೞ್ ಮಾಲೈವಲ್ಲಾರ್

ತಿರುಮಾಮಹಳ್ ತನ್ನರುಳಾಲ್, ಉಲಹಿಲ್

ಶೇರ್ ಮನ್ನರಾಯೊಲಿಮಾಕಡಲ್ ಶೂೞ್

ಶೆೞುನೀರುಲಹಾಣ್ಡುತಿಹೞ್ ವರ್ಹಳೇ



ಪಾರ್=ಭೂಮಿಯಲ್ಲಿ, ಮನ್ನು=ಶಾಶ್ವತವಾಗಿ, ತೊಲ್=ಪುರಾತನವಾದ, ಪುಹೞ್=ಕೀರ್ತಿಯನ್ನುಳ್ಳ, ಪಲ್ಲವರ್ ಕೋನ್-ಪಲ್ಲವರ ರಾಜನು, ಪಣಿನ್ದ=ಸೇವೆ ಮಾಡಿದ, ಪರಮೇಚ್ಚುರ ವಿಣ್ಣಹರ್ ಮೇಲ್=ಪರಮೇಶ್ವರ ವಿಣ್ಣಹರ್ ಕ್ಷೇತ್ರವನ್ನು ಕುರಿತು, ಕಾರ್ ಮನ್ನು=ಕಾರ್ಮುಗಿಲು ಶಾಶ್ವತವಾಗಿರುವ, ನೀಳ್=ಎತ್ತರವಾದ\(ವಿಸ್ತಾರವಾದ\), ವಯಲ್=ಬಯಲನ್ನುಳ್ಳ, ಗದ್ದೆಗಳನ್ನುಳ್ಳ, ಮಙ್ಗೈಯರ್ ತಮ್=ಮಂಗೈಜನರ, ತಲೈವನ್=ಒಡೆಯನಾದ, ಕಲಿಕನ್ಱಿ=ಕಲಿಧ್ವಂಸಿಯು, ಕುನ್ಱಾದು=ಕೊರತೆಯಿಲ್ಲದಂತೆ, ಉರೈತ್ತ=ಹೇಳಿದ, ಶೀರ್ ಮನ್ನು=ಸಂಪದ್ಭರಿತವಾದ, ಶೆಮ್ ತಮಿೞ್=ಸುಂದರವಾದ ತಮಿಳಿನ, ಮಾಲೈ=ಪಾಶುರಮಾಲೆಯನ್ನು, ವಲ್ಲಾರ್=ತಿಳಿದುಕೊಂಡವರು,ಬಲ್ಲವರು



೧೧೮

ತಿರುಮಾಮಹಳ್ ತನ್=ಮಹಾಮಹಿಮಳಾದ ಶ್ರೀದೇವಿಯ, ಅರುಳಾಲ್=ಕೃಪೆಯಿಂದ, ಉಲಹಿಲ್=ಲೋಕದಲ್ಲಿ, ತೇರ್ ಮನ್ನರ್ ಆಯ್=ರಥಿಕರಾದ ರಾಜರಾಗಿ, ಒಲಿ ಮಾ ಕಡಲ್ ಶೂೞ್-ಅಬ್ಬರಿಸುವ ಮಹಾಕಡಲಿನಿಂದ ಸುತ್ತುವರಿದು, ಶೆೞುನೀರ್=ಪರಿಶುದ್ಧವಾದ ಸ್ವಭಾವದಿಂದ ಕೂಡಿದ, ಉಲಹು ಆಣ್ಡು=ಲೋಕದಲ್ಲಿ ಆಳ್ವಿಕೆ ನಡಸಿ, ತಿಹೞ್ ವರ್ ಹಳೇ=ಬೆಳಗುವವರೇ ಆಗುತ್ತಾರೆ.



ಭೂಮಿಯಲ್ಲಿ ಶಾಶ್ವತವಾಗಿ ಪುರಾತನವಾದ ಕೀರ್ತಿಯನ್ನುಳ್ಳ ಪಲ್ಲವರಾಜನು ಸೇವೆಸಲ್ಲಿಸಿದ ಪರಮೇಶ್ವರ ವಿಣ್ಣಹರಕ್ಷೇತ್ರವನ್ನು ಕುರಿತು ಕಾರ್ಮುಗಿಲು ಶಾಶ್ವತವಾಗಿರುವ\(ಆಶ್ರಯಿಸಿರುವ\) ವಿಸ್ತಾರವಾದ ಬಯಲು ಗದ್ದೆಗಳನ್ನುಳ್ಳ ಮಂಗೈಜನರ ಒಡೆಯನಾದ ಕಲಿಧ್ವಂಸಿಯು ಕೊರತೆಯಿಲ್ಲದಂತೆ ಹೇಳಿದ ಸಂಪದ್ಭರಿತವಾದ ಸುಂದರವಾದ ತಮಿಳಿನ ಪಾಶುರಮಾಲೆಯನ್ನು ಬಲ್ಲವರು ಮಹಾಮಹಿಮಳಾದ ಶ್ರೀದೇವಿಯ ಕೃಪೆಯಿಂದ ಲೋಕದಲ್ಲಿ ರಥಿಕರಾದ ರಾಜರಾಗಿ, ಅಬ್ಬರಿಸುವ ಮಹಾಕಡಲಿನಿಂದ ಸುತ್ತುವರಿದ ಪರಿಶುದ್ಧವಾದ ಸ್ವಭಾವದ ಲೋಕವನ್ನು ಆಳುತ್ತಾ ಬೆಳಗುವವರೇ ಆಗುತ್ತಾರೆ.\(೧೦\)



ಪರಮೇಶ್ವರ ವಿಣ್ಣಹರ ಕ್ಷೇತ್ರದಲ್ಲಿ ನೆಲಸಿರುವ ಆಶ್ರಿತವತ್ಸಲನಾದ ಸ್ವಾಮಿಯ ವಿಷಯವನ್ನೂ ಆ ಸ್ವಾಮಿಯನ್ನು ಆಶ್ರಯಿಸಿ ಸೇವೆಮಾಡಿದ ಕೀರ್ತಿವಂತನಾದ ಪಲ್ಲವರಾಜನ ವಿಷಯವನ್ನೂ ವಿವರಿಸಿ ಹೇಳಿರುವ ಈ ತಿರುಮೊೞಿಯನ್ನು ಬಹಳ ಸುಂದರವಾದ ಅಚ್ಚುಕಟ್ಟಾದ ಶುದ್ಧವಾದ ದೋಷರಹಿತವಾದ ತಮಿಳಿನಲ್ಲಿ ರಚಿಸಲಾಗಿದೆ. ಇದನ್ನು ಚೆನ್ನಾಗಿ ಅರಿತುಕೊಂಡವರು ಒಡನೆಯೇ ಲಕ್ಷ್ಮೀಕಟಾಕ್ಷಕ್ಕೆ ಪಾತ್ರರಾಗುತ್ತಾರೆ. ಆ ಮಾತಾಯಿಯ ಅನುಗ್ರಹದಿಂದ ಅವರು ಇಹಲೋಕದಲ್ಲಿ ರಾಜಾಧಿರಾಜರು ಪಡೆಯಲಾಎಅದ ಸುಖಸಂತೋಷಗಳನ್ನು ಅನುಭವಿಸುತ್ತಾರೆ. ಅವರ ಕೀರ್ತಿ ಈ ಲೋಕದಲ್ಲಿ ನೆಲಸಿ ಬೆಳಗುತ್ತದೆ. ಅನಂತರ ಅವರು ಪರಮಪದವಾಸಿಗಳಾಗಿ, ಅಲ್ಲಿ ಶಾಶ್ವತವಾದ ಸೇವಾನಂದವನ್ನು ಅನುಭವಿಸುತ್ತಾ ಕೀರ್ತಿವಂತರಾಗುತ್ತಾರೆ. ಇದು ಈ ತಿರುಮೊೞಿಗೆ ಫಲಶ್ರುತಿ.

ಅಡಿಯ ನಡೆ: ಶೊಲ್ಲು, ಕಾರ್, ಉರಮ್, ಅಣ್ಡಮುಮ್, ತೂಮ್ಬು, ತಿಣ್< ಇಲಹಿಯ, ಕುಡೈ, ಪಿಱೈ, ಕಾರ್, \(ಮಂಜಾಡು\)



೧೧೯

ಶ್ರೀಃ

ಶ್ರಿಯೈ ನಮಃ



ಪೆರಿಯ ತಿರುಮೊೞಿ ಎರಡನೆಯ ದಶಕ ಹತ್ತನೆಯ ತಿರುಮೊೞಿ

ಮಂಜಾಡುವರೈಯೇೞುಮ್



೧.ಮಂಜಾಡುವರೈಯೇೞುಮ್ ಕಡಲ್ ಹಳೇೞುಮ್

ವಾನಹಮುಮ್ ಮಣ್ಣಹಮುಮ್ ಮಟ್ರುಮೆಲ್ಲಾಮ್

ಎಂಜಾಮಲ್ ವಯಟ್ರಡಕ್ಕಿಯಾಲಿನ್ ಮೇಲೋ

ರಿಳನ್ದಳಿರಿಲ್ ಕಣ್ ವಳರ್ ನ್ದವೀಶನ್ ತನ್ನೈ

ತುಂಜಾನೀರ್ ವಳಂಜುರಕ್ಕೂಮ್ ಪೆಣ್ಣೈತ್ತೆನ್ ಪಾಲ್

ತೂಯನಾನ್ ಮಱೈಯಾಳರ್ ಶೋಮುಚ್ಚೆಯ್ಯ

ಶೆಂಜಾಲಿ ವಿಳೈವಯಲುಳ್ ತಿಹೞ್ ನ್ದು ತೋಣ್ಱುಮ್

ತಿರುಕ್ಕೋವಲೂರದನುಳ್ ಕಣ್ಡೇನ್ ನಾನೇ



ಮಂಜು=ಮೋಡಗಳು, ಆಡು=ಸುಳಿದಾಡುವಂಥ, ವರೈ=ಪರ್ವತಗಳು, ಏೞುಮ್=ಏಳನ್ನೂ ಕಡಲ್ ಹಳ್=ಕಡಲುಗಳು, ಏೞುಮ್=ಏಳನ್ನೂ, ವಾನ್ ಉಲಹುಮ್=ಮೇಲಣ ಲೋಕಗಳೆಲ್ಲವನ್ನೂ, ಮಣ್ ಉಲಹುಮ್=ಭೂಲೋಕವನ್ನೂ, ಮಟ್ರುಮ್ ಎಲ್ಲಾಮ್=ಇತರ ಉಳಿದ ಎಲ್ಲವನ್ನೂ, ಎಂಜಾಮಲ್=ಹಾಳಾಗದಂತೆ, ಕೆಟ್ಟುಹೋಗದಂತೆ, ವಯಟ್ರು=ಹೊಟ್ಟೆಯಲ್ಲಿ, ಅಡಕ್ಕಿ=ಅಡಗಿಸಿಕೊಂಡು, ಓರ್=ಸಾಟಿಯಿಲ್ಲದ, ಆಲಿನ್=ಆಲದ, ಇಳಮ್=ಎಳೆಯ, ತಳಿರಿಲ್ ಮೇಲ್=ಚಿಗುರೆಲೆಯ ಮೇಲೆ, ಕಣ್ ವಳರ್ ನ್ದ=ಪವಡಿಸಿದ\(ನಿದ್ರಿಸಿದ\), ಈಶನ್ ತನ್ನೈ=ಸರ್ವೇಶ್ವರನ, ತುಂಜಾ=ಎಂದಿಗೂ ಕೊರೆಯಾಗದ, ನೀರ್=ನೀರಿನ, ವಳಮ್=ಸಮೃದ್ಧಿಯಾದ, ಶುರುಕ್ಕೂಮ್-ಪ್ರವಹಿಸುವ, ಪೆಣ್ಣೈ=ಪೆಣ್ಣೈ ನದಿಯ,\(ದಕ್ಷಿಣ ಪಿನಾಕಿನಿ ನದಿಯ\) ತೆನ್ ಪಾಲ್=ದಕ್ಷಿಣಭಾಗದಲ್ಲಿ, ತೂಯ=ಪರಿಶುದ್ಧರಾದ, ನಾಲ್ ಮಱೈ ಆಳರ್=ನಾಲ್ಕು ವೇದಗಳನ್ನೂ ಕಲಿತವರು\(ವೈದಿಕರು\), ಶೋಮು ಶೆಯ್ಯ=ಸೋಮಯಾಗಾದಿಗಳನ್ನು ಮಾಡಲು, ಶೆಮ್ ಶಾಲಿ=ಕೆಂಬತ್ತದ, ವಿಳೈ=ಬೆಳೆಯುವ, ವಯಲುಳ್=ಗದ್ದೆಗಳಲ್ಲಿ, ತಿಹೞ್ ನ್ದು=ಪ್ರಕಾಶಿಸಿ, ತೊನ್ಱುಮ್=ಕಾಣುತ್ತಿರುವ, ತಿರುಕ್ಕೋವಲೂರ್ ಅದನುಳ್=ತಿರುಕ್ಕೋವಲೂರಿನಲ್ಲಿ, ಕಣ್ಡೇನ್ ನಾನೇ=ನಾನೇ ಕಂಡೆನು.



ಮೋಡಗಳು ಸುಳಿದಾಡುವಂಥ ಪರ್ವತಗಳು ಏಳನ್ನೂ, ಕಡಲುಗಳು ಏಳನ್ನೂ, ಮೇಲಣ ಲೋಕಗಳೆಲ್ಲವನ್ನೂ, ಭೂಲೋಕವನ್ನೂ, ಉಳಿದ ಎಲ್ಲವನ್ನೂ ಕೆಟ್ಟುಹಾಳಾಗದಂತೆ ಹೊಟ್ಟೆಯಲ್ಲಿ ಅಡಗಿಸಿಕೊಂಡು, ಸಾಟಿಯಿಲ್ಲದ ಆಲದ ಚಿಗುರೆಲೆಯ ಮೇಲೆ ಪವಡಿಸಿ ನಿದ್ರಿಸಿದ ಸರ್ವೇಶ್ವರನ, ಎಂದಿಗೂ ಕೊರೆಯಾಗದ ಸಮೃದ್ಧಿಯಾದ ನೀರಿನ ಪ್ರವಾಹವುಳ್ಳ ಪೆಣ್ಣೈ ನದಿಯ\(ದಕ್ಷಿಣ ಪಿನಾಕಿನಿ ನದಿಯ\)



೧೨೦

ತೆಂಕಣ ಭಾಗದಲ್ಲಿ ಪರಿಶುದ್ಧವಾದ ನಾಲ್ಕು ವೇದಗಳನ್ನು ಕಲಿತವರು ಸೋಮಯಾಗಾದಿಗಳನ್ನು ಮಾಡಲು ಕೆಂಬತ್ತ ಬೆಳೆಯುವ ಗದ್ದೆಗಳಲ್ಲಿ ಪ್ರಕಾಶಿಸಿ ಕಾಣುತ್ತಿರುವ ತಿರುಕ್ಕೋವಲೂರಿನಲ್ಲಿ ನಾನೇ ಕಂಡೆ.\(೧\)



ಆೞ್ವಾರರು ಹೇಳುತ್ತಾರೆ:ತಿರುಕ್ಕೋವಲೂರು ಎಂಬುದು ದಕ್ಷಿಣಭಾರತದ ಪ್ರಸಿದ್ಧವಾದ ದಿವ್ಯಕ್ಷೇತ್ರ. ಇದು ದಕ್ಷಿಣ ಪಿನಾಕಿನಿ ಅಥವಾ ಪೆಣ್ಣೈನದಿಯ ತೆಂಕಣದಡದಲ್ಲಿ ಕೆಂಬತ್ತ ಹುಲುಸಾಗಿ ಬೆಳೆಯುವ ವಿಶಾಲವಾದ ಗದ್ದೆಗಳ ನಡುವೆ ಬೆಳಗುತ್ತಿದೆ. ಅಲ್ಲಿ, ನಾಲ್ಕು ವೇದಗಳನ್ನೂ ಸಾಂಗವಾಗಿ ಕಲಿತ ಪರಿಶುದ್ಧಸ್ವಭಾವದ ವೈದಿಕರು ಸೋಮಯಾಗಾದಿಗಳನ್ನು ಮೋಕಹಿತಕ್ಕಾಗಿ ನಡಸುತ್ತಾರೆ. ನದಿಯಲ್ಲಿ ನೀರು ಎಂದೆಂದಿಗೂ ಬತ್ತದೆ, ಕೊರೆಯಾಗದೆ, ಒಂದೇ ಸಮನಾಗಿ, ಶುದ್ಧವಾಗಿ ಹರಿಯುತ್ತಿರುತ್ತದೆ.



ಈ ತಿರುಕ್ಕೋವಲೂರು ದಿವ್ಯಕ್ಷೇತ್ರದಲ್ಲಿ ಭಕ್ತರನ್ನು ಅನುಗ್ರಹಿಸುವುದಕ್ಕಾಗಿ ಅರ್ಚಾಮೂರ್ತಿಯಾಗಿರುವ ಸರ್ವೇಶ್ವರನು ಆಪತ್ತಿನಲ್ಲಿ ಒದಗಿಬರುವಂಥವನು, ಹಿಂದೆ, ಮಹಾಪ್ರಳಯ ಬಂದಾಗ, ಅವನು ಏಳುಕುಲಪರ್ವತಗಳನ್ನೂ, ಏಳು ಮಹಾಸಮುದ್ರಗಳನ್ನೂ, ಮೇಲಣ ಏಳು ಲೋಕಗಳನ್ನೂ,ಭೂಲೋಕವನ್ನೂ, ಪಾತಾಳಾದಿ ಅಧೋಲೋಕಗಳನ್ನೂ ಉಳಿದ ಎಲ್ಲವನ್ನೂ ಒಳಗೊಂಡ ಇಡಿಯ ಬ್ರಹ್ಮಾಂಡವನ್ನೇ ತನ್ನ ಹೊಟ್ಟೆಯಲ್ಲಿ ಅಡಗಿಸಿಟ್ಟುಕೊಂಡು, ಅವು ಯಾವುವೂ ಕೆಡದಂತೆ,ಹಾಳಾಗದಂತೆ ನೋಡಿಕೊಂಡವನು, ಅನಂತರ ಅವನೇ ಒಂದು ಅಪೂರ್ವವಿಲಕ್ಷಣ ಶಿಶುವಾಗಿ ರೂಪಗೊಂಡು, ಸಾಟಿಯಿಲ್ಲದ ಆಲದ ಒಂದು ಚಿಗುರೆಲೆಯ ಮೇಲೆ ನಿರ್ಲಿಪ್ತನಾಗಿ ಪವಡಿಸಿ ಬಹುಕಾಲ ನಿದ್ರಿಸಿದವನು. ಇಂಥ ಅದ್ಭುತಕಾರಿಯೂಕರುಣಾನಿಧಿಯೂ ಆದ ಈ ಸರ್ವೇಶ್ವರನನ್ನು ಇಂದು ನನ್ನ ಕಣ್ಣಾರ ಇಲ್ಲಿ ನಾನೇ ಕಂಡುಕೊಂಡೆ\!

೨.ಕೊನ್ದಲರ್ ನ್ದ ನಱುನ್ದುೞಾಯ್ ಶಾನ್ದನ್ ದೂಪಮ್

ದೀಪಙ್ಗೊಣ್ಡಮರರ್ ತೊೞುಮ್ ಪಣಙ್ಗೊಳ್ ಪಾಮ್ಬಿಲ್

ಶನ್ದಣಿಮೆನ್ ಮುಲೈಮಲರಾಳ್ ತರಣಿಮಙ್ಗೈ

ತಾಮಿರುವರಡಿವರುಡುನ್ದನ್ಮೈಯಾನೈ

ವನ್ದನೈ ಶೆಯ್ದಿಶೈಯೇೞಾಱಙ್ಗಳಮೈನ್ದು

ವಳರ್ ವೇಳ್ವಿನಾನ್ ಮಱೈಹಳ್ ಮೂನ್ಱುತೀಯುಮ್

ಶಿನ್ದನೈ ಶೈದಿರುಪೊೞುದು ಮೊನ್ಱುಂಜೆಲ್ವ

ತ್ತಿರುಕೋವಲೂರದನುಳ್ ಕಣ್ಡೇನ್ ನಾನೇ



ಕೊನ್ದು=ಗೊಂಚಲು ಗೊಂಚಲಾಗಿ, ಅಲರ್ ನ್ದ=ಅರಳಿರುವ, ನಱು=ಸುವಾಸನೆಯ, ತುೞಾಯ್=ತುಲಸಿಯ\(ಹಾರಗಳ\)ನ್ನೂ, ಶಾನ್ದಮ್=ಗಂಧವನ್ನೂ, ದೂಪಮ್=ಧೂಪವನ್ನೂ, ದೀಪಮ್=ದೀಪವನ್ನೂ, ಕೊಣ್ಡು=ತೆಗೆದುಕೊಂಡು, ಅಮರರ್=ದೇವತೆಗಳು, ತೊೞುಮ್=ಪೂಜಿಸುವ, ಪಣಮ್ ಕೊಳ್=ಹೆಡೆಗಳನ್ನುಳ್ಳ,



೧೨೧

ಪಾಮ್ಬಿಲ್=ಶೇಷನ ಮೇಲೆ=ಶನ್ದು=ಸುಗಂಧವನ್ನು, ಅಣಿ=ಪೂಸಿರುವ, ಮೆಲ್ ಮುಲೈ=ಮೃದುವಾದ ಮೊಲೆಗಳುಳ್ಳ, ಮಲರಾಳ್=ಶ್ರೀದೇವಿಯೂ, ತರಣಿಮಙ್ಗೈ=ಭೂದೇವಿಯೂ, ತಾಮ್ ಇರುವರ್=ಅವರಿಬ್ಬರೂ, ಅಡಿವರುಡುಮ್=ಪಾದಸೇವೆ ಮಾಡುವ, ತನ್ಮೈಯಾನೈ= ಹಿರಿಮೆಯುಳ್ಳ ಭಗವಂತನನ್ನು ವನ್ದನೈ ಶೆಯ್ದು=ನಮಸ್ಕರಿಸಿ, ಇಶೈ ಏೞ್-ಸಪ್ತಸ್ವರಗಳಿಂದಲೂ, ಆಱು ಅಙ್ಗಮ್=ಆರು ವೇದಾಂಗಗಳಿಂದಲೂ, ಐನ್ದುವಳರ್ ವೇಳ್ವಿ=ಪಂಚಮಹಾಯಜ್ಞಗಳಿಂದಲೂ, ನಾನ್ ಮಱೈಹಳ್=ನಾಲ್ಕು ವೇದಗಳಿಂದಲೂ, ಮೂನ್ಱು ತೀಯುಮ್=ಮೂರು ಅಗ್ನಿಗಳಿಂದಲೂ, ಇರುಪೋದುಮ್=ಎರಡು ವೇಳೆಗಳಲ್ಲಿಯೂ, ಶಿನ್ದನೈಶೆಯ್ದು=ಚಿಂತನೆ ನಡಸುತ್ತಾ ಇರುವ, ಒನ್ಱುಮ್=ಸಾಟಿಯಿಲ್ಲದ, ಶೆಲ್ವತ್ತು= ಭಕ್ತರ ಭಾಗ್ಯವುಳ್ಳ, ತಿರುಕ್ಕೋವಲೂರ್ ಅದನುಳ್=ತಿರುಕ್ಕೋವಲೂರು ಕ್ಷೇತ್ರದಲ್ಲಿ, ಕಣ್ಡೇನ್ ನಾನೇ=ನಾನೇ ಕಣ್ಣಾರ ಕಂಡೆ.



ಗೊಂಚಲು ಗೊಂಚಲಾಗಿ ಅರಳಿರುವ ಸುವಾಸನೆಯ ತುಲಸಿಯ ಹಾರಗಳನ್ನೂ ಗಂಧವನ್ನೂ ಧೂಪವನ್ನೂ ದೀಪವನ್ನೂ ತೆಗೆದುಕೊಂಡು ದೇವತೆಗಳು ಪೂಜಿಸುವ ಹೆಡೆಗಳುಳ್ಳ ಶೇಷನ ಮೇಲೆ ಪವಡಿಸಿ ಚಂದನವನ್ನು ಪೂಸಿರುವ ಮೃದುವಾದ ಮೊಲೆಗಳುಳ್ಳ ಶ್ರೀದೇವಿಯೂ ಭೂದೇವಿಯೂ ಇಬ್ಬರೂ ಪಾದಸೇವೆ ಮಾಡುವ ಹಿರಿಮೆಯುಳ್ಳ ಭಗವಂತನನ್ನು ನಮಸ್ಕರಿಸಿ, ಸಪ್ತಸ್ವರಗಳಿಂದಲೂ, ಆರು ವೇದಾಂಗಗಳಿಂದಲೂ, ಪಂಚಮಹಾಯಜ್ಞಗಳಿಂದಲೂ, ನಾಲ್ಕು ವೇದಗಳಿಂದಲೂ, ಮೂರು ಅಗ್ನಿಗಳಿಂದಲೂ, ಎರಡು ವೇಳೆಗಳಲ್ಲಿಯೂ ಚಿಂತಿಸುತ್ತಾ ಇರುವ ಸಾಟಿಯಿಲ್ಲದ ಭಕ್ತರ ಭಾಗ್ಯವುಳ್ಳ ತಿರುಕ್ಕೋವಲೂರಿನಲ್ಲಿನಾನೇ ಕಣ್ಣಾರ ಕಂಡೆ.\(೨\)



ಆೞ್ವಾರರು ಹೇಳುತ್ತಾರೆ: ತಿರುಕ್ಕೋವಲೂರಿನಲ್ಲಿ ನೆಲಸಿರುವ ಸರ್ವೇಶ್ವರನು ಹೆಡೆಗಳುಳ್ಳ ಶೇಷನ ಮೇಲೆ ಪವಡಿಸಿದ್ದಾನೆ. ಶ್ರೀದೇವಿ ಭೂದೇವಿಗಳೀರ್ವರೂ ಸ್ವಾಮಿಯ ಪಾದಸೇವೆಯಲ್ಲಿ ತೊಡಗಿದ್ದಾರೆ. ದೇವಾಧಿದೇವತೆಗಳುಅಲ್ಲಿಗೆ ಬಂದು, ಪರಿಮಳವನ್ನು ಬೀರುವ ಗೊಂಚಲುಗೊಂಚಲಾಗಿ ಅರಳಿರುವ ತುಲಸಿಯ ಹಾರಗಳಿಂದಲೂ, ಧೂಪದೀಪ ಚಂದನಾದಿಗಳಿಂದಲೂ ಪೂಜಿಸಿ, ಸ್ವಾಮಿಗೆ ನಮ್ರತೆಯಿಂದ ತಲೆಬಾಗಿ ನಮಸ್ಕರಿಸುತ್ತಾರೆ. ತಿರುಕ್ಕೋವಲೂರಿನಲ್ಲಿ ಭಗವಂತನನ್ನು ಭಯಭಕ್ತಿಯಿಂದ ನಮಿಸಿ ಪೂಜಿಸುವ ವಿಷ್ಠರಾದ ವೈದಿಕರಿದ್ದಾರೆ. ಅವರು ಭಗವಂತನಿಗಾಗಿ ಇನಿದಾಗಿ ಸಪ್ತಸ್ವರಗಳ ಜೋಡಣೆಯಿಂದ ಕೂಡಿದ ಗಾನ ಮಾಡುತ್ತಾರೆ. ಆರು ವೇದಾಂಗಗಳನ್ನು ಪಟ್ಃಇಸುತ್ತಾರೆ. ಪಂಚಮಹಾಯಜ್ಞಗಳನ್ನು ನಡಸುತ್ತಾರೆ. ನಾಲ್ಕು ವೇದಗಳಿಂದ ಸ್ತುತಿಸುತ್ತಾರೆ. ತ್ರೇತಾಗ್ನಿಗಳಿಂದ ಪೂಜಿಸುತ್ತಾರೆ. ಹೀಗೆ, ಎರಡು ವೇಳೆಗಳಲ್ಲಿಯೂ ತಪ್ಪದೆ ಸರ್ವೇಶ್ವರನನ್ನು ಪೂಜಿಸುವ ಭಕ್ತರ ಭಾಗ್ಯವನ್ನುಳ್ಳದ್ದು ಈ ತಿರುಕ್ಕೋವಲೂರು ಕ್ಷೇತ್ರ. ಅಪಾರಮಹಿಮನಾದ ಸರ್ವೇಶ್ವರನನ್ನು ಅಲ್ಲಿ ನಾನೇ ಕಣ್ಣಾರ ಕಂಡೆ\! 



೧೨೨

೩.ಕೊೞುನ್ದಲರುಮ್ ಮಲರ್ ಚ್ಚೋಳೈಕ್ಕೂೞಾಙ್ಗೊಳ್ ಪೊಯ್ ಹೈ

ಕ್ಕೋಳ್ ಮುದಲೈ ವಾಳೆಯಿಟ್ರು ಕ್ಕೊಣ್ಡಱ್ ಕೆಳ್ ಹಿ

ಅೞುನ್ದಿಯ ಮಾ ಕಳಿಟ್ರುನುಕ್ಕನ್ಱಾೞಿ ಯೇನ್ದಿ

ಅನ್ದರಮೇವರತ್ತೋನ್ಱಿಯರುಳ್ ಶೆಯ್ದಾನೈ

ಎೞುನ್ದಮಲರ್ ಕ್ಕರುನೀಲಮಿರುನ್ದಿಲ್ ಕಾಟ್ಟ

ಇರುಮ್ಬುನ್ನೈಮುತ್ತರುಮ್ಬಿಚ್ಚೆಮ್ಬೊನ್ ಕಾಟ್ಟ,

ಶೆೞುನ್ದಿಡ ನೀರ್ ಕ್ಕಮಲಮ್ ತೀವಿಹೈಪೋಲ್ ಕಾಟ್ಟುಮ್

ತಿರುಕ್ಕೋವಲೂರದನುಳ್ ಕಣ್ಡೇನ್ ನಾನೇ



ಕೊೞುನ್ದು=ತಳಿರುಗಳಿಂದಲೂ, ಅಲರುಮ್ ಮಲರ್=ಅರಳುವ ಹೂಗಳಿಂದಲೂ ಕೂಡಿದ, ಶೋಲೈ ಕುೞಾಮ್ ಕೊಳ್=ತೋಪುಗಳಿಂದ ತುಂಬಿದ, ಪೊಯ್ ಹೈ=ಸರೋವರದಲ್ಲಿ, ಕೋಳ್ ಮುದಲೈ=ಕ್ರೂರವಾದ ಮೊಸಳೆಯು. ವಾಳ್ ಎಯಿಱು=ಕತ್ತಿಯಂತೆ ಹರಿತವಾದ ಕೋರೆಹಲ್ಲುಗಳಿಂದ, ಕೊಣ್ಡರ್ ಕು=ಕಾಲನ್ನು ಕಚ್ಚಿ ಹಿಡಿದಾಗ, ಎಳ್ ಹಿ=ಕೃಶವಾಗಿ, ಅೞುನ್ದಿಯ=ದುಃಖ\(ಸಂಕಟ\)ಪಟ್ಟು, ಮಾ ಕಳಿಟ್ರುನುಕ್ಕೂ=ದೊಡ್ಡ ಆನೆಗೆ, ಅನ್ಱು=ಅಂದು, ಆೞಿ ಏನ್ದಿ=ಚಕ್ರಾಯುಧವನ್ನು ಧರಿಸಿ, ಅನ್ದರಮೇವರ-ಆಕಾಶವೇ ಇಳಿದು ಬರುವಂತೆ, ತೋನ್ಱಿ=ಕಾಣಿಸಿಕೊಂಡು\(ಪ್ರತ್ಯಕ್ಷವಾಗಿ\) ಅರುಳ್ ಶೆಯ್ದಾನೈ=ಕೃಪೆಮಾಡಿದವನನ್ನು, ಎೞುನ್ದ=ನೀರಿನಿಂದ ಮೇಲೆದ್ದ, ಮಲರ್ ಕರುನೀಲಮ್=ಕನ್ನೈದಿಲೆ ಹೂವು, ಇರುನ್ದಿಲ್ ಕಾಟ್ಟ-ಇದ್ದಲಿನಂತೆ ತೋರುತ್ತಿರಲು, ಇರು ಪುನ್ನೈ=ದೊಡ್ಡದೊಡ್ಡ ಹೊನ್ನೆಮರಗಳು, ಮುತ್ತು=-ಮುತ್ತಿನ ಹಾಗೆ, ಅರುಮ್ಬಿ=ಮೊಗ್ಗೊಡೆದು, ಶೆಮ್ ಪೊನ್ ಕಾಟ್ಟ=ಕೆಂಪುಚಿನ್ನದಂತೆ ತೋರುತ್ತಿರಲು, ಶೆೞು=ಪರಿಶುಭ್ರವಾದ, ತಡಮ್ ನೀರ್=ತಟಾಕದ ನೀರಿನ ಮೇಲಣ, ಕಮಲಮ್=ಕೆಂದಾವರೆಹೂಗಳು, ತೀವಿಹೈ=ದೀವಿಗೆಗಳಂತೆ, ಕಾಟ್ಟುಮ್=ತೋರುತ್ತಿರುವ, ತಿರುಕ್ಕೋವಲೂರ್ ಅದನುಳ್=ತಿರುಕ್ಕೋವಲೂರು ಕ್ಷೇತ್ರದಲ್ಲಿ, ಕಣ್ಡೇನ್ ನಾನೇ=ನಾನೇ ಕಣ್ಣಾರ ಕಂಡೆ.



ತಳಿರುಗಳಿಂದಲೂ ಅರಳುವ ಹೂಗಳಿಂದಲೂ ಕೂಡಿದ ತೋಪುಗಳಿಂದ ತುಂಬಿಕೊಂಡ ಸರೋವರದಲ್ಲಿ ಕ್ರೂರವಾದ ಮೊಸಳೆಯು ಕತ್ತಿಯಂತೆ ಹರಿತವಾದ ಕೋರೆಹಲ್ಲುಗಳಿಂದ ಕಾಲನ್ನು ಕಚ್ಚಿಹಿಡಿದಾಗ, ಕೃಶವಾಗಿ ಸಂಕಟಪಟ್ಟ ದೊಡ್ಡ ಆನೆಗೆ,ಅಂದು ಚಕ್ರಾಯುಧವನ್ನು ಧರಿಸಿ, ಆಕಾಶವೇ ಇಳಿದು ಬರುವಂತೆ ಕಾಣಿಸಿಕೊಂಡು ಕೃಪೆಮಾಡಿದವನನ್ನು, ನೀರಿನಿಂದ ಮೇಲೆದ್ದ ಕನ್ನೈದಿಲೆ ಹೂ ಇದ್ದಲಿನಂತೆ ತೋರುವ ದೊಡ್ಡದೊಡ್ಡ ಹೊನ್ನೆಮರಗಳು ಮುತ್ತಿನ ಹಾಗೆ ಮೊಗ್ಗೊಡೆದು ಕೆಂಪುಚಿನ್ನದಂತೆ ತೋರುವ, ಪರಿಶುಭ್ರವಾದ ತಟಾಕದ ನೀರಿನ ಮೇಲೆ ಕೆಂದಾವರೆಹೂಗಳು ದೀವಿಗೆಗಳಂತೆ ತೋರುವ ತಿರುಕ್ಕೋವಲೂರಿನಲ್ಲಿ ನಾನೇ ಕಂಡೆ.\(೩\)



ಆೞ್ವಾರರು ಹೇಳುತ್ತಾರೆ: ತಿರುಕ್ಕೋವಲೂರಿನಲ್ಲಿ ನೆಲಸಿರುವ ಸರ್ವೇಶ್ವರನು ಪರಮಕೃಪಾಳು. ಹಿಂದೆ, ಒಂದು ಸಲ ತಳಿರುಗಳಿಂದಲೂ ಅರಳಿದ ಹೂಗಳಿಂದಲೂ ತುಂಬಿದ ತೋಪುಗಳಿಂದ ಸುತ್ತುವರಿದ ತಂಪಾದ ಸರೋವರದಲ್ಲಿ, ಕ್ರೂರವಾದ ಮೊಸಳೆಯ ಬಾಯಿಗೆ ಸಿಕ್ಕಿಬಿದ್ದ ಆನೆಯೊಂದು ಭಗವಂತನನ್ನು ದೀನವಾಗಿ ಪ್ರಾರ್ಥಿಸಲು ಆಕ್ಷಣದಲ್ಲೇ ಸ್ವಾಮಿಯು ಚಕ್ರಧಾರಿಯಾಗಿ ಅಲ್ಲಿಗೆ ಧಾವಿಸಿ ಬಂದು, ಆ ಮೊಸಳೆಯ ಬಾಯಿಂದ ಅದನ್ನು ಬಿಡಿಸಲಿಲ್ಲವೇ? ಹಾಗೆಯೇ ಪ್ರಕೃತಿರಮ್ಯವಾಗಿರುವ ತಿರುಕ್ಕೋವಲೂರಿನಲ್ಲಿ ಭಗವಂತನು ಭಕ್ತರಿಗೆ ಕೃಪೆದೋರುವುದರಲ್ಲಿ ಸಂದೇಹವೇ ಇಲ್ಲ.



೧೨೩

೪.ತಾಙ್ಗರುಮ್ ಪೋರ್ ಮಾಲಿಪಡ ಪ್ಪಱವೈಯೂರ್ ನ್ದು

ತರಾತಲತ್ತೋರ್ ಕುಱೈಮುಡಿತ್ತ ತನ್ಮೈಯಾನೈ

ಆಙ್ಗರುಮ್ಬಿಕ್ಕಣ್ಣೀರ್ ಶೋರ್ ನ್ದಣ್ ಪುಹೂರುಮ್

ಅಡಿಯವರ್ ಕಟ್ಕಾರಮುದಮಾನಾನ್ ತನ್ನೈ

ಕೋಙ್ಗರುಮ್ಬು ಶುರಪುನ್ನೈ ಕುರವಾರ್ ಶೋಲೈ

ಕ್ಕೂೞಾವರಿವಣ್ಡಿಶೈಪಾಡುಮ್ ಪಾಡಲ್ ಕೇಟ್ಟು

ತೀಙ್ಗರುಮ್ಬು ಕಣ್ವಳರುಙ್ಗೞನಿ ಶೂೞ್ ನ್ದ

ತಿರುಕ್ಕೋವಲೂರದನುಳ್ ಕಣ್ಡೇನ್ ನಾನೇ



ತಾಙ್ಗ=ತಡೆದು\(ಸಹಿಸಿ\)ಕೊಳ್ಳಲು, ಅರು=ಅಸಾಧ್ಯವಾದ, ಪೋರ್=ಯುದ್ಧದಲ್ಲಿ, ಮಾಲಿ=ಮಾಲಿಯೆಂಬ ರಕ್ಕಸನು, ಪಡ-ಮಡಿದುಬೀಳುವಂತೆ, ಪಱವೈ=ಗರುಡ ಪಕ್ಷಿಯನ್ನು, ಊರ್ ನ್ದು=ಏರಿ, ತರಾತಲತ್ತೋರ್=ಧರಾತಲದವರ, ಕುಱೈ ಮುಡಿತ್ತ=ಕೊರತೆಗಳನ್ನು ನೀಗಿಸಿದ, ತನ್ಮೈಯಾನೈ=ದಿವ್ಯಸ್ವಭಾವದವನನ್ನು, ಕಣ್ ನೀರ್=ಕಣ್ಣೀರು, ಅರುಮ್ಬಿ=ಮುತ್ತಿನಂತೆ ಶೋರ್ ನ್ದು=ಪ್ರವಹಿಸಿ, ಅನ್ಬು ಕೂರುಮ್= ಭಕ್ತಿಯನ್ನು ತೋರಿಸುವ\(ತಿಳಿಸುವ\), ಅಡಿಯವರ್ ಕಟ್ಕು=ಭಕ್ತರಿಗೆ, ಆಙ್ಗು=ಅಲ್ಲಿಯೇ\(ಆಗಲೇ\),ಆರ್ ಅಮುದಮ್=ಶ್ರೇಷ್ಠವಾದ\(ವಿಶಿಷ್ಟವಾದ\), ಅಮೃತವೇ, ಆನಾನ್ ತನ್ನೈ=ಆದವನನ್ನು, ಕೋಙ್ಗು ಅರುಮ್ಬು=ಕೋಙ್ಗುಮರದ ಹೂಗಳೂ, ಶುರುಪುನ್ನೈ=ಸುರುಹೊನ್ನೆಯ ಹೂಗಳು, ಕುರವು=ಕುರವು ಹೂಗಳೂ,ಆರ್=ತುಂಬಿರುವ, ಶೋಲೈ=ತೋಪುಗಳಲ್ಲಿ, ಕುೞಾ-ಒಟ್ಟುಗೂಡಿ\(ಗುಂಪುಗುಂಪಾಗಿ\), ವರಿ=ಸುಂದರವಾದ, ವಣ್ಡು=ದುಂಬಿಗಳು, ಇಶೈಪಾಡುಮ್=ಮಧುರಗಾನಮಾಡುವ, ಪಾಡಲ್ ಕೇಟ್ಟು=ಹಾಡುಗಳನ್ನು ಕೇಳು, ತೀಮ್=ಮಧುರವಾದ, ಕರುಮ್ಬು=ಕಬ್ಬು, ಕಣ್ ವಳರುಮ್=ನಿದ್ರಿಸುವ, ಕೞನಿ=ಗದ್ದೆಗಳಿಂದ, ಶೂೞ್ ನ್ದ-ಸುತ್ತುವರಿದ, ತಿರುಕ್ಕೋವಲೂರ್ ಅದನುಳ್=ತಿರುಕ್ಕೋವಲೂರು ಕ್ಷೇತ್ರದಲ್ಲಿ, ಕಣ್ಡೇನ್ ನಾನೇ=ನಾನೇ ಕಣ್ಣಾರ ಕಂಡೆ.



ಸಹಿಸಲಸಾಧ್ಯವಾದ ಯುದ್ಧದಲ್ಲಿ ಮಾಲಿ ಎಂಬ ರಕ್ಕಸನು ಮಡಿದುಬೀಳುವಂತೆ ಗರುಡಪಕ್ಷಿಯನ್ನು ಏರಿ ಭೂಲೋಕದವರ ಕೊರತೆಗಳನ್ನು ನೀಗಿಸಿದ ದಿವ್ಯಸ್ಬಭಾವದವನನ್ನು, ಕಣ್ಣೀರು ಮುತ್ತಿನಂತೆ ಹರಿಸುತ್ತಾ ಭಕ್ತಿಯನ್ನು ತೋರ್ಪಡಿಸುವ ಭಕ್ತರಿಗೆ ಅಲ್ಲಿಯೇ ಆಗಲೇ ವಿಶಿಷ್ಟವಾದ ಅಮೃತವೇ ಆದವನನ್ನು, ಕೋಙ್ಗು



೧೨೪

ಸುರಹೊನ್ನೆ,ಕುರವ ಹೂಗಳಿಂದ ತುಂಬಿದ ತೋಫುಗಳಲ್ಲಿ ಗುಂಪುಗುಂಪಾಗಿ ಮಧುರಗಾನ ಮಾಡುವ ಸುಂದರವಾದ ದುಂಬಿಗಳ ಹಾಡುಗಳನ್ನು ಕೇಳಿಮಧುರವಾದ ಕಬ್ಬು ನಿದ್ರಿಸುವ ಗದ್ದೆಗಳಿಂದ ಸುತ್ತುವರಿದ ತಿರುಕ್ಕೋವಲೂರಿನಲ್ಲಿ ನಾನೇ ಕಂಡೆ\! \(೪\)

ಆೞ್ವಾರರು ಹೇಳುತ್ತಾರೆ: ತಿರುಕ್ಕೋವಲೂರಿನಲ್ಲಿ ನೆಲಸಿರುವ ಭಗವಂತನು ಸರ್ವೇಶ್ವರನು, ಭಕ್ತಪರಾಧೀನನು,ಭೂಲೋಕದ ಜನರ ಸಂಕಟಗಳನ್ನು ಪರಿಹರಿಸತಕ್ಕವನು. ಹಿಂದೆ ಮಾಲಿ, ಮಾಲ್ಯವಾನ್,ಸುಮಾಲಿ ಎಂಬ ಮೂವರು ಕಡುಕ್ರೂರಿಗಳಾದ ರಾಕ್ಷಸರ ಹಿಂಸೆಯನ್ನು ಭೂಲೋಕವಾಸಿಗಳಿಗೆ ತಪ್ಪಿಸುವುದಕ್ಕಾಗಿ ಸ್ವಾಮಿಯೇ ಸ್ವತಃ ಗರುಡಾರೂಢನಾಗಿ ಬಂದು,ಅವರನ್ನು ತನ್ನ ಚಕ್ರಯುಧದಿಂದ ತರಿದುಹಾಕಿದನಲ್ಲವೇ? ಭಕ್ತಿವಶರಾಗಿ ಕಣ್ಣೀರು ಸುರಿಸುತ್ತಾ ತಮ್ಮ ಅತಿಶಯವಾದ ಭಕ್ತಿಯನ್ನು ಭಕ್ತರು ಸ್ವಾಮಿಯಲ್ಲಿ ವ್ಯಕ್ತಪಡಿಸಿದರೆಂದರೆ, ಅಲ್ಲಿಯೇ ಆ ಕ್ಷಣದಲ್ಲಿಯೇ ಸ್ವಾಮಿಯು ಮೈದೋರಿ ಅವರಿಗೆ ಆನಂದಾಮೃತವನ್ನು ಉಣಿಸುವವನಲ್ಲವೇ? ಸುಲಭಸಾಧ್ಯನೂ, ಭಕ್ತವಶನೂ ಆದ ಆ ಸ್ವಾಮಿಯನ್ನು ನಾನು ತಿರುಕ್ಕೋವಲೂರಿನಲ್ಲಿಯೇ ಕಂಡುಕೊಂಡೆ.



೫.ಕಱೈವಳರ್ ವೇಲ್ ಕರನ್ ಮುದಲಾಕ್ಕವನ್ದನ್ ವಾಲಿ

ಕಣೈಯೋನ್ಱಿನಾಲ್ ಮಡಿಯ ವಿಲಙ್ಗೈತನ್ನುಳ್

ಪಿಱೈಯೆಯಿಟ್ರು ವಾಳರಕ್ಕರ್ ಶೇನೈಯೆಲ್ಲಾಮ್

ಪೆರುನ್ದಹೈಯೋಡುಡನ್ ತುಣಿತ್ತ ಪೊಮ್ಮಾನ್ ತನ್ನೈ

ಮಱೈವಳರಪ್ಪುಹಳ್ ವಳರ ಮಾಡಮ್ ದೋಱುಮ್

ಮಣ್ಡಪಮೊಣ್ಡೊಳಿಯನೈತ್ತುಮ್ ವಾರಮೋದ

ಶಿಱೈಯಣೈನ್ದ ಪೊೞಿಲಣೈನ್ದ ತೆನ್ಱಲ್ ವೀಶುಮ್

ತಿರುಕ್ಕೋವಲೂರದನುಳ್ ಕಣ್ಡೇನ್ ನಾನೇ



ಕಱೈವಳರ್=\(ಹಿಂದೆಯ\)ಕಲೆಯನ್ನು ಹೆಚ್ಚಿಸುವ, ವೇಲ್=ವೇಲಾಯುಧದ ಸೇನೆಯುಳ್ಳ, ಕರನ್ ಮುದಲಾ=ಖರನೇ ಮೊದಲಾದವರನ್ನೂ, ಕವನ್ದನ್=ಕಬಂಧನನ್ನೂ, ವಾಲಿ=ವಾಲಿಯನ್ನೂ, ಕಣೈ=ಬಾಣ, ಒನ್ಱಿನಾಲ್=ಒಂದರಿಂದಲೇ, ಮಡಿಯ=ಸಾಯುವಂತೆಯೂ, ಇಲಙ್ಗೈತನ್ನುಳ್=ಲಂಕೆಯಲ್ಲಿ, ಪಿಱೈ ಎಯಿಱು=ಬಾಲಚಂದ್ರನಂತೆ ಮೊನಚಾದ ಹಲ್ಲುಗಳ, ವಾಳ್ ಅರಕ್ಕರ್=ಖಡ್ಗಧಾರಿಗಳಾದ ರಾಕ್ಷಸರ, ಶೇನೈಯೆಲ್ಲಾಮ್-ಏನೆಯನ್ನೆಲ್ಲಾ, ಪೆರುನ್ದಹೈಯೋಡು=ಅವರ ಹಿರಿಯ ಒಡೆಯನೊಡನೆ, ಉಡನ್=ಆಗಲೇ,ಬೇಗ, ತುಣಿತ್ತ=ನಾಶಗೊಳಿಸಿದ, ಪೊಮ್ಮಾನ್ ತನ್ನೈ=ಸರ್ವೇಶ್ವರನನ್ನು, ಮಱೈ ವಳರ=ವೇದಘೋಷವು ವೃದ್ಧಿಯಾಗುತ್ತಿರುವ\(ಬೆಳೆಯುತ್ತಿರುವ\), ಪುಹಳ್ ವಳರ=ಕೀರ್ತಿಯು ಹೆಚ್ಚುತ್ತಿರುವ, ಮಾಡಮ್ ತೋಱುಮ್=ಮಹಡಿಮನೆಗಳು, ಮಣ್ಡಪಮ್=ಮಂಟಪಗಳು, ಒಣ್ ತೊಳಿ=ಸುಂದರವಾದ ಬೀದಿಗಳು, ಅನೈತ್ತುಮ್=ಎಲ್ಲವೂ



೧೨೫

ವಾರಮ್ ಓದ=ಕೀರ್ತನಗಳನ್ನು ಹಾಡುವ, ಶಿಱೈ=ಸರೋವರಗಳಿಂದ, ಅಣೈನ್ದ-ಕೂಡಿದ, ಪೊೞಿಲ್=ತೋಪುಗಳಿಂದ, ಅಣೈನ್ದ=ಕೂಡಿದ, ತೆನ್ಱಲ್=ತೆಂಕಣಗಾಳಿ, ವೀಶುಮ್-ಬೀಸುವ, ತಿರುಕ್ಕೋವಲೂರ್ ಅದನುಳ್=ತಿರುಕ್ಕೋವಲೂರು ಕ್ಷೇತ್ರದಲ್ಲಿ, ಕಣ್ಡೇನ್ ನಾನೇ=ನಾನೇ ಕಣ್ಣಾರ ಕಂಡೆ.



\(ಹಿಂದೆಯ\)ಕಲೆಯನ್ನು ಹೆಚ್ಚಿಸುವ ವೇಲಾಯುಧದ ಸೇನೆಯುಳ್ಳ ಖರನೇ ಮೊದಲಾದವರನ್ನೂ, ಕಬಂಧನನ್ನೂ,ವಾಲಿಯನ್ನೂ, ಬಾಣವೊಂದರಿಂದಲೇ ಸಾಯುವಂತೆಯೂ ಲಂಕೆಯಲ್ಲಿ ಬಾಲಚಂದ್ರನಂತೆ ಮೊನಚಾದ ಹಲ್ಲುಗಳ ಖಡ್ಗಧರೈಗಳಾದ ರಾಕ್ಷಸರ ಸೇನೆಯನ್ನೆಲ್ಲಾ ಅವರ ಹಿರಿಯ ಒಡೆಯನೊಡನೆ ಆಗಲೇ ನಾಶಗೊಳಿಸಿದ ಸರ್ವೇಶ್ವರನನ್ನು ವೇದಘೋಷವು ವೃದ್ಧಿಯಾಗುತ್ತಿರುವ, ಕೀರ್ತಿಯು ಹೆಚ್ಚುತ್ತಿರುವ ಮಹಡಿಮನೆಗಳು, ಮಂಟಪಗಳು, ಸುಂದರವಾದ ಬೀದಿಗಳು, ಎಲ್ಲವೂ ಕೀರ್ತನೆಗಳನ್ನು ಹಾಡುವ ಮತ್ತು ಸರೋವರಗಳಿಂದ ಕೂಡಿದ ತೋಪುಗಳಿಂದ ಕೂಡಿದ ತೆಂಕಣಗಾಳಿ ಬೀಸುವ ತಿರುಕ್ಕೋವಲೂರಿನಲ್ಲಿ ನಾನೇ ಕಂಡೆ.\(೫\)



ತಿರುಕ್ಕೋವಲೂರಿನಲ್ಲಿ ನೆಲಸಿರುವ ಸ್ವಾಮಿಯ ಹಿರಿಮೆ ಎಂಥಾದ್ದು? ಹಿಂದೆ, ಶ್ರೀರಾಮಾವತಾರಿಯಾಗಿ ಸರ್ವೇಶ್ವರನು ತನ್ನ ಕೋದಂಡವೊಂದರ ಸಹಾಯದಿಂದಲೇ, ಖರನನ್ನೂ, ಕಬಂಧನನ್ನೂ,ವಾಲಿಯನ್ನೂ ಅವರೆಲ್ಲರ ದುಷ್ಟಸೇನಾಬಲವನ್ನೂ ನಾಶಗೊಳಿಸಿದನು. ಅಲ್ಲದೆ, ಲಂಕೆಗೆ ಹೋಗಿ ಅಲ್ಲಿದ್ದ ಕ್ರೂರರಾಕ್ಷಸ ಗುಣಗಳನ್ನೂ ಅವರ ಒಡೆಯನಾದ ರಾವಣನನ್ನೂ ಸದೆಬಡಿದು ದೇಶಕ್ಕೆ ಸುಖಸಂತೋಷಗಳನ್ನು ಒದಗಿಸಿದನು, ದುಷ್ಟನಿಗ್ರಹ ಮತ್ತು ಶಿಷ್ಟರಕ್ಷಣೆಯನ್ನು ಮಾಡಿದ ಹಿರಿಮೆಯುಳ್ಳವನು ಭಗವಂತ.



ತಿರುಕ್ಕೋವಲೂರೂ ಸಹ ಹಿರಿಮೆಯುಳ್ಳದ್ದು. ಅಲ್ಲಿ ಎಲ್ಲಿನೋಡಿದರೂ ವೇದಘೋಷ ತುಂಬಿರುತ್ತದೆ. ಭಕ್ತರ ಕೀರ್ತಿಯಿಂದ ತುಂಭಿರುತ್ತದೆ. ಸಂಪತ್ತು ಸಮೃದ್ಧವಾಗಿದೆ. ಮಹಡಿಮನೆಗಳಿಂದಲೂ, ಮಂಟಪಗಳಿಂದಲೂ, ಸೊಗಸಾಗಿ ಅಲಂಕರಿಸಿದ ಬೀದಿಗಳಿಂದಲೂ ಭಗವಂತನಿಗೆ ಸಂಬಂಧಿಸಿದ ಕೀರ್ತನೆ,ಭಜನೆ,ಮೊದಲಾದವುಗಳಿಂದಲೂ ಶೋಭಿಸುತ್ತದೆ. ಉತ್ತಮವಾದ ಪರಿಶುದ್ಧವಾದ ನೀರಿರುವ ಸರೋವರಗಳಿಂದಲೂ ತೋಪುಗಳಿಂದಲೂ, ಸುತ್ತುವರಿದು ತೆಂಕಣಗಾಳಿ ಅಲ್ಲಿ ಮಂದಮಂದವಾಗಿ ಮಧುರವಾಗಿ ಬೀಸುತ್ತಿರುತ್ತದೆ. ಇಂಥ ಸನ್ನಿವೇಶದಲ್ಲಿ ಅಲ್ಲದೆ ಸರ್ವೇಶ್ವರನನ್ನು ಇನ್ನೆಲ್ಲಿ ಆರಾಧಿಸಲು ಹಿತವಿದ್ದೀತು?



೬.ಉಱಿಯಾರ್ ನ್ದ ನಱುವೆಣ್ಣೆಯೊಳಿಯಾಲ್ ಶೆನ್ಱಙ್ಗು

ಉಣ್ಡಾನೈ ಕ್ಕಣ್ಡಾಯ್ ಚ್ಚಿಯುರಲೋಡಾರ್ ಕ್ಕ

ತಱಿಯಾರ್ ನ್ದ ಕರುಙ್ಗಳಿಱೇ ಪೋಲನಿನ್ಱು

ತಡಙ್ಕಣ್ ಹಳ್ ಮನಿಮಲ್ ಹುನ್ತನ್ಮೈಯಾನೈ

ವೆಱಿಯಾರ್ ನ್ದ ಮಲರ್ ಮಹಳ್ ನಾಮಙ್ಗೈಯೋಡು

ವಿಯನ್ ಹಲೈಯೆಣ್ಡೋಳಿನಾನ್ ವಿಳಙ್ಗು, ಶೆಲ್ವ

ಚ್ಚೆಱಿಯಾರ್ ನ್ದ ಮಣೀಮಾಡನ್ತಿಹಳ್ ನ್ದು ತೋನ್ಱುಮ್

ತಿರುಕ್ಕೋವಲೂರದನುಳ್ ಕಣ್ಡೇನ್ ನಾನೇ



೧೨೬

ಉಱಿ ಆರ್ ನ್ದ=ನೆಲುವಿನಲ್ಲಿ ಶೇಖರಿಸಿಟ್ಟ, ನಱು=ಪರಿಮಳದಿಂದ ಕೂಡಿದ, ವೆಣ್ಣೆಯ್=ಬೆಣ್ಣೆಯನ್ನು, ಒಳಿಯಾಲ್=ಬೆಳಕಿನಲ್ಲಿ\(ಪ್ರಕಾಶದಲ್ಲಿ\), ಶೆನ್ಱು=ನಡೆದು ಹೋಗಿ, ಅಙ್ಗು=ಅಲ್ಲಿ, ಉಣ್ಡಾನೈ=ಉಂಡವನನ್ನು, ಕಣ್ಡು=ನೋಡಿ, ಆಯ್ ಚ್ಚಿ=ಗೊಲ್ಲತಿಯಾದ ಯಶೋದೆಯು, ಉರಲೋಡು=ಒರಳಿನೊಡನೆ, ಆರ್ ಕ್ಕ=ಕಟ್ಟಿಹಾಕಲು, ತಱಿ=ಕಂಬದೊಡನೆ, ಆರ್ ನ್ದ-ಬಿಗಿಯಲ್ಪಟ್ಟ, ಕರುಕಳಿಱು ಪೋಲ-ಕರಿಯ ಆನೆಯಂತೆ, ನಿನ್ಱು-ನಿಂತು,ತಡ=ವಿಶಾಲವಾದ, ಕಣ್ ಹಳ್-ಕಣ್ಣುಗಳಲ್ಲಿ, ಪನಿ ಮಲ್ ಹುಮ್=ನೀರು ತುಂಬಿಕೊಂಡಿರುವ, ತನ್ಮೈಯಾನೈ=ಸ್ವಭಾವದವನನ್ನು, ವೆಱಿ=ಪರಿಮಳವು, ಆರ್ ನ್ದ=ತುಂಬಿಕೊಂಡಿರುವ, ಮಲರ್-ತಾವರೆ ಹೂವಿನ, ಮಹಳ್= ಮಗಳಾದ ಶ್ರೀದೇವಿಯೊಡನೆಯೂ, ನಾ ಮಙ್ಗೈಯೋಡು=ಸರಸ್ವತೀ ದೇವಿಯೊಡನೆಯೂ, ವಿಯನ್=ಅತಿವಿಶಿಷ್ಟವಾದ\(ಅಪರೂಪವಾದ\) ಕಲೈ=ಪ್ರಕಾಶ\(ತೇಜಸ್ಸಿನಿಂದ\)ದಿಂದಲೂ, ಎಣ್ ತೋಳಿನಾಲ್=ಎಂಟುತೋಳುಗಳಿಂದ, ವಿಳಙ್ಗು=ಬೆಳಗುವ, ಶೆಲ್ವಮ್=ಸಂಪತ್ತಿನಿಂದಲೂ, ಶೆಱಿ=ಒತ್ತಾಗಿ, ಆರ್ ನ್ದ=ತುಂಬಿಕೊಂಡಿರುವ, ಮಣಿಮಾಡಮ್=ರತ್ನಖಚಿತವಾದ ಮಹಡಿಮನೆಗಳು, ತಿಹೞ್ ನ್ದು ತೋನ್ಱುಮ್=ಬೆಳಗುತ್ತಾ, ತೋರುವ ತಿರುಕ್ಕೋವಲೂರ್ ಅದನುಳ್=ತಿರುಕ್ಕೋವಲೂರು ಕ್ಷೇತ್ರದಲ್ಲಿ, ಕಣ್ಡೇನ್ ನಾನೇ=ನಾನೇ ಕಣ್ಣಾರ ಕಂಡೆ.



ನೆಲುವಿನಲ್ಲಿ ಶೇಖರಿಸಿಟ್ಟ ಸುವಾಸನೆಯ ಬೆಣ್ಣೆಯನ್ನು ಬೆಳಕಿನಲ್ಲಿ ನಡೆದು ಹೋಗಿ,ಅಲ್ಲಿ ಅದನ್ನುಂಡವನನ್ನು ಕಂಡು ಗೊಲ್ಲತಿಯಾದ ಯಶೋದೆಯು ಒರಳಿಗೆ ಕಟ್ಟಿಹಾಕಲು, ಕಂಬಕ್ಕೆ ಬಿಗಿಯಲ್ಪಟ್ಟ ಕರಿಯ ಆನೆಯಂತೆ ನಿಂತು, ವಿಶಾಲವಾದ ಕಣ್ಣುಗಳಲ್ಲಿ ನೀರು ತುಂಬಿಕೊಂಡಿರುವ ಸ್ವಭಾವದವನನ್ನು, ಪರಿಮಳಭರಿತವಾದ ತಾವರೆಹೂವಿನ ಮಗಳಾದ ಶ್ರೀದೇವಿಯೊಡನೆಯೂ, ಸರಸ್ವತೀದೇವಿಯೊಡನೆಯೂ ಅತಿವಿಶಿಷ್ಟವಾದ\(ಅಪರೂಪವಾದ\) ತೇಜಸ್ಸಿನಿಂದಲೂ\) ಎಂಟು ತೋಳುಗಳಿಂದಲೂ ಬೆಳಗುವ ಸಂಪತ್ತಿನಿಂದಲೂ, ದಟ್ಟವಾಗಿ ಕೂಡಿಕೊಂಡಿರುವ ರತ್ನಖಚಿತವಾದ ಮಹಡಿಮನೆಗಳು ಬೆಳಗುತ್ತಾ ತೋರುವ ತಿರುಕ್ಕೋವಲೂರಿನಲ್ಲಿ ನಾನೇ ಕಂಡೆ.\(೬\)



ತಿರುಕ್ಕೋವಲೂರಿನಲ್ಲಿ ನೆಲಸಿರುವ ಸರ್ವೇಶ್ವರನ್ ಹಿಂದೆ, ಬಾಲಕೃಷ್ಣನಾಗಿ ಅವತರಿಸಿದ್ದು. ನಂದಗೋಕುಲದಲ್ಲಿ ಬಾಲಕೃಷ್ಣನು ಮನೆಯಲ್ಲಿ ನೆಲುವಿನಲ್ಲಿ ಭದ್ರವಾಗಿ ಶೇಖರಿಸಿಟ್ಟಿದ್ದ ಬೆಣ್ಣೆಯನ್ನು ಅದರ ಬೆಳಕಿನಲ್ಲಿಯೇ ಕಂಡುಕೊಂಡು ಅದನ್ನು ಅಲ್ಲಿಯೇ ತಿನ್ನುತ್ತಿದ್ದದ್ದನ್ನು ಯಶೋದೆ ಕಂಡಳು. ಅವಳಿಗೆ ಕೋಪಬಂತು. ಅವನನ್ನು ಅವನ ದುಷ್ಟತನಕ್ಕೆ ಶಿಕ್ಷೆ ಮಾಡುವುದಕ್ಕಾಗಿ ಒರಳಿಗೆ ಕಟ್ಟಿಹಾಕಿದಳು. ಬಲವಾದ ಕಂಬಕ್ಕೆ ಸರಪಣಿಯಿಂದ ಬಿಗಿದ ಸಲಗನಂತೆ, ಅವನು ಆಗ ಕಂಡನು. ಅವನ ವಿಶಾಲವಾದ ಕಣ್ಣುಗಳಲ್ಲಿ ನೀರುತುಂಬಿಕೊಂಡಿತ್ತು. ಅಳುವವನ ಹಾಗೆ ಮುಖಮಾಡಿಕೊಂಡಿದ್ದನು. ಅವನು ನಿಜವಾಗಿ ಅತ್ತನೇ? ಅವನು ಮಾಯಾವಿ ಎಂಬುದು ತಿಳಿಯದೇ?



ಆ ಸರ್ವೇಶ್ವರನು ನೆಲಸಿರುವ ತಿರುಕ್ಕೋವಲೂರು ಎಲ್ಲ ಬಗೆಯಲ್ಲಿಯೂ ಸಂಪದ್ಭರಿತವಾದದ್ದು. ಅಲ್ಲಿ ದಟ್ಟವಾಗಿ ನೆಲೆನಿಂತಿರುವ ರತ್ನಖಚಿತವಾದ ಮಹಡಿಮನೆಗಳಿವೆ. ಐಶ್ವರ್ಯವೂ ಜ್ಞಾನವೂ ಬಲವೂ ಎಲ್ಲೆಲ್ಲಿಯೂ ತುಂಬಿ ಹರಡಿದೆ. ಮಿಗಿಲಾಗಿ, ಸರ್ವೇಶ್ವರನೇ ಅಲ್ಲಿ ನೆಲಸಿ, ಭಕ್ತರನ್ನು ಅನುಗ್ರಹಿಸುತ್ತಾನೆ.



೧೨೭

೭.ಇರುಙ್ಗೈಮ್ಮಾ ಕರಿಮುನಿನ್ದು ಪರಿಯೈಕ್ಕೀಱಿ

ಇನವಿಡೈಹಳ್ ಏೞಡರ್ ತ್ತು ಮರುತಂಜಾಯ್ ತ್ತು

ವರುಂಜಡಹ ಮಿಱವುದೈತ್ತು ಮಲ್ಲೈಯಟ್ಟು

ವಂಜಮ್ ಶೆಯ್ ಕಂಜನುಕ್ಕೂ ನಂಜಾನಾನೈ

ಕರುಙ್ಗಮುಹು ಪಶುಮ್ ಪಾಳೈ ವೆಣ್ ಮುತ್ತೀನ್ಱು

ಕಾಯೆಲ್ಲಾಮ್ ಮರಹತಮಾಯ್ ಪವಳಙ್ಗಾಟ್ಟ

ಶೆರುನ್ದಿಮಿಹ ಮೊಟ್ಟಲರ್ ತ್ತುಮ್ ತೇನ್ ಕೊಳ್ ಶೋಲೈ

ತ್ತಿರುಕ್ಕೋವಲೂರದನುಳ್ ಕಣ್ಡೇನ್ ನಾನೇ



ಇರು ಕೈ=ಉದ್ದನಾದ ಸೊಂಡಲಿನ, ಮಾ=ಬಲಿಷ್ಠವಾದ, ಕರಿ=ಆನೆಯನ್ನು, ಮುನಿನ್ದು=ಕೋಪದಿಂದ ಮುಗಿಸಿ, ಪರಿಯೈ=ಕುದುರೆಯನ್ನು, ಕೀಱಿ=ಸೀಳಿನಾಶಪಡಿಸಿ, ಇನಮ್-ಗುಂಪಾದ, ವಿಡೈಹಳ್ ಏೞ್-ಏಳು ವೃಷಭಗಳನ್ನು,ಅಡರ್ ತ್ತು=ಅಡಗಿಸಿಟ್ಟು, ಮರುತಮ್=ಎರಡು ಮತ್ತೀಮರಗಳನ್ನು, ಶಾಯ್ ತ್ತು=ಮುರಿದು ಸಾಯಿಸಿ, ವರುಮ್=ಮೇಲೆನುಗ್ಗಿಬರುವ, ಶಹಟಮ್=ಶಕಟವನ್ನು, ಇಱ=ಸಾಯುವಂತೆ, ಉದೈತ್ತು=ಒದೆದು, ಮಲ್ಲೈ=ಮಲ್ಲರನ್ನು, ಅಟ್ಟು=ಸದೆಬಡಿದು, ವಂಜಮ್ ಶೆಯ್=ವಂಚನೆ ಮಾಡುವ, ಕಂಜನುಕ್ಕೂ=ಕಂಸನಿಗೆ, ನಂಜು=ವಿಷಸ್ವರೂಪ, ಆನಾನೈ=ಆದವನನ್ನು, ಕರುಕಮುಹು=ಕಪ್ಪನೆಯ ಅಡಕೆಮರಗಳ, ಪಶು ಪಾಳೈ=ಹಳದಿಯ ಹೊಂಬಾಳೆಯ, ವೆಣ್=ಬಿಳಿಯ, ಮುತ್ತು=ಮುತ್ತುಗಳ,ಈನ್ಱು=ಪಡೆಯುವ, ಕಾಯ್ ಎಲ್ಲಾಮ್=ಕಾಯಿಗಳೆಲ್ಲವೂ, ಮರಹತಮ್ ಆಯ್=ಮರಕತವಾಗಿ, ಪವಳಮ್ ಕಾಟ್ಟ=\(ಒಳಗೆ\) ಹವಳಗಳನ್ನು ತೋರಿಸುವ, ಶೆರುನ್ದಿ=ಸುರಹೊನ್ನೆಯು, ಮಿಹ=ಬಹಳ ಹೆಚ್ಚಾಗಿ, ಮೊಟ್ಟು=ಮೊಗ್ಗುಗಳನ್ನು, ಅಲರ್ ತ್ತುಮ್=ಅರಳಿಸುವ, ತೇನ್ ಕೊಳ್=ಜೇನುತುಂಬಿರುವ, ಶೋಲೈ=ತೋಪುಗಳನ್ನುಳ್ಳ, ತಿರುಕ್ಕೋವಲೂರ್ ಅದನುಳ್=ತಿರುಕ್ಕೋವಲೂರು ಕ್ಷೇತ್ರದಲ್ಲಿ, ಕಣ್ಡೇನ್ ನಾನೇ=ನಾನೇ ಕಣ್ಣಾರ ಕಂಡೆ.



ಉದ್ದವಾದ ಸೊಂಡಿಲಿನ ಬಲಿಷ್ಠವಾದ ಆನೆಯನ್ನು ಮುನಿದುಕೊಂದು, ಕುದುರೆಯನ್ನು ಸೀಳಿನಾಶಪಡಿಸಿ, ಒಟ್ಟುಗೂಡಿದ ಏಳುವೃಷಭಗಳನ್ನು ಅಡಗಿಸಿಟ್ಟು



೧೨೮

ಎರಡು ಮತ್ತೀಮರಗಳನ್ನು ಮುರಿದು ಸಾಯಿಸಿ, ಮೇಲೆ ನುಗ್ಗಿ ಬರುವ ಶಕಟವು ಸಾಯುವಂತೆ ಒದೆದು, ಮಲ್ಲರನ್ನು ಸದೆಬಡಿದು, ವಂಚಕನಾದ ಕಂಸನಿಗೆ ವಿಷಸ್ವರೂಪನಾದವನನ್ನು, ಕಪ್ಪಗಿರುವ ಅಡಕೆಮರಗಳ ಹಳದಿಯ ಹೊಂಬಾಳೆಯಲ್ಲಿ ಬಿಳಿಯ ಮುತ್ತುಗಳು ಈನುವ ಕಾಯಿಗಳೆಲ್ಲವೂ ಮರಕತದಂತೆಯೂ ಅವುಗಳ ಒಳಗಡೆ ಇರುವುದೆಲ್ಲವೂ ಹವಳವಾಗಿಯೂ ತೋರುವ ಮತ್ತು ಸುರಹೊನ್ನೆಯ ಬಹಳ ಹೆಚ್ಚಾದ ಮೊಗ್ಗುಗಳೆಲ್ಲವೂ ಅರಳಿ ಜೇನನ್ನು ತುಂಬಿರುವ ತೋಪುಗಳಿಂದ ಕೂಡಿದ ತಿರುಕ್ಕೋವಲೂರಿನಲ್ಲಿ ನಾನೇ ಕಂಡೆ.\(೭\)



ತಿರುಕ್ಕೋವಲೂರಿನಲ್ಲಿ ನೆಲಸಿರುವ ಸರ್ವೇಶ್ವರನು ಪರಮಸಮರ್ಥನು. ಹಿಂದೆ, ಅವನು ಶ್ರೀಕೃಷ್ಣನಾಗಿ ಅವತರಿಸಿದಾಗ, ಅವನು ಎಳೆಯಮಗುವಾಗಿದ್ದಾಗಿನಿಂದಲೂ ನಾನಾ ಬಗೆಯ ಅದ್ಭುತಸಾಹಸಗಳನ್ನು ನಡಸಿ, ಸಮರ್ಥನೆನಿಸಿಕೊಂಡವನು\! ತನ್ನ ಮೇಲೆ ನುಗ್ಗಿಬಂದ ಕುವಲಯಾಪೀಡವೆಂಬ ಮದ್ದಾನೆಯನ್ನೂ ಬಹಳಸುಲಭವಾಹೊ ಕೊಂದುಹಾಕಿದನು. ಹಾಗೆಯೇ, ಕುದುರೆಯ ರೂಪವನ್ನುತಳೆದು ಅವನನ್ನು ಕೊಲ್ಲಲು ಬಂದ ಕೇಶಿಯೆಂಬ ರಾಕ್ಷಸನನ್ನು ಸೀಳಿಕೊಂದು ಹಾಕಿದನು. ಎರಡು ಮತ್ತೀಮರಗಳ ಸ್ವರೂಪದಲ್ಲಿ ಬೆಳೆಯುತ್ತಿದ್ದ ರಕ್ಕಸರನ್ನು, ಆ ಮರಗಳ ನಡುವೆ ಇರುವ ಸ್ಥಳದಲ್ಲಿ ನುಸುಳಿ ಹೋಗುವ ಯತ್ನಮಾಡಿ, ಆ ಎರಡು ಮರಗಳನು ಮುರಿದು ಉರುಡಿಸಿದನು. ಬಂಡಿಯ ರೂಪದಲ್ಲಿ ಅವನ ಮೇಲೆ ಹರಿದು ಅವನನ್ನು ಕೊಲ್ಲಲುಬಂದ ಶಕಟಾಸುರನನ್ನು ತನ್ನ ಪುಟ್ಟ ಕಾಲಿನಿಂದಲೇ ಆಟವಾಡುವಂತೆ ಒದೆದು ಮುರಿದು ಕೆಡವಿದನು. ಅವನ ಮೇಲೆ ಕಾಳಗಕ್ಕೆಂದು ಬಂದ ನುರಿತ ಮಲ್ಲರನ್ನು, ನಿರಾಯಾಸವಾಗಿ ಬಡಿದುಹಾಕಿದನು. ವಂಚಕನಾದ ಕಂಸನನ್ನು ಕೊಂದು ಹಾಕಿದನು. ಹೀಗೆ, ದುಷ್ಟನಿಗ್ರಹ ಸಮರ್ಥನು ಆ ಸ್ವಾಮಿ\!



ತಿರುಕ್ಕೋವಲೂರಿನಲ್ಲಿ ಎಲ್ಲಿ ನೋಡಿದರೂ ಅಡಕೆಯ ತೋಟಗಳು, ಸುರಹೊನ್ನೆ ತೋಪುಗಳು, ಕಪ್ಪಗಿರುವ ಅಡಕೆಯ ಮರಗಳಲ್ಲಿ ಹಳದಿಯ ಹೊಂಬಾಳೆಗಳು ಹೊಳೆಯುತ್ತವೆ. ಆ ಹೊಂಬಾಳೆಗಳಲ್ಲಿ ಬಿಳಿಯ ಮುತ್ತುಗಳ್ ಪೋಣಿಸಿದಂತೆ ಇರುವ ಮೊಗ್ಗುಗಳೆಲ್ಲವೂ ಹಸುರಾದ ಕಾಯಿಗಳಾಗುತ್ತವೆ. ಅವು “ಮರಕತಮಣಿ”ಗಳಂತೆಯೂ, ಅವುಗಳ ಒಳಗಡೆ ಇರುವ ಅಡಕೆಯ ಗೋಟು ಉತ್ತಮವಾದ ಹವಳದಂತೆಯೂ ಶೋಭಿಸುತ್ತವೆ. ಸುರಹೊನ್ನೆ ಮರಗಳಲ್ಲಿ ಮೊಗ್ಗುಗಳು ಜಿಗಿಯುತ್ತವೆ. ಅವುಗಳೆಲ್ಲ ಬಿರಿದು ಹೂವಾಗಿ, ಜೇನುತುಂಬಿ ಸುರಿಸುತ್ತವೆ.ಅಲ್ಲಿಯೇ, ಆ ಸುಂದರ ಪ್ರಕೃತಿಯ ನಡುವೆಯೇ ಸರ್ವೇಶ್ವರನು ಈಗ, ಭಕ್ತರನ್ನು ಅನುಗ್ರಹಿಸುವುದಕ್ಕಾಗಿ ನೆಲಸಿದ್ದಾನೆ.



೮.ಪಾರೇಱು ಪೆರುಮ್ ಪಾರಮ್ ತೀರಪ್ಪಣ್ಡು ಪಾರತತ್ತು

ತ್ತೂದಿಯಙ್ಗಿ, ಪಾರ್ ತ್ತನ್ ಶೆಲ್ವ

ತ್ತೇರೇಱು ಶಾರದಿಯಾಯೆದಿರ್ ನ್ದಾರ್ ಶೇನೈ

ಶೆರುಕ್ಕಳತ್ತು ತ್ತಿಱಲೞಿಯ ಚ್ಚೆಟ್ರಾನ್ ತನ್ನೈ

ಪೇರೇಱೊನ್ಱುಡೈಯನು ಮಳಹೈಕ್ಕೋನುಮ್

ಪುರನ್ದರನುಮ್ ನಾನ್ ಮುಹನುಮ್ ಪೊರುನ್ದುಮೂರ್ ಪೋಲ್

ಶೋರೇಱು ಮಱೈಯಾಳರ್ ನಿಱೈನ್ದ ಶೆಲ್ವ

ತ್ತಿರುಕ್ಕೋವಲೂರದನುಳ್ ಕಣ್ಡೇನ್ ನಾನೇ



೧೨೯

ಪಾರ್=ಭೂಮಿಯಲ್ಲಿ, ಏಱು=ಬೆಳೆಯುತ್ತಿರುವ, ಪೆರು ಪಾರಮ್=ದೊಡ್ಡಭಾರವು, ತೀರ=ತೊಲಗುವಂತೆ, ಪಣ್ಡು=ಹಿಂದೆ ಒಂದು ಕಾಲದಲ್ಲಿ, ಪಾರದತ್ತು=ಭಾರತಯುದ್ಧದ, ತೂದು ಇಯಙ್ಗಿ=ಸಂಧಿದೂತನಾಗಿ\(ದೌತ್ಯವನ್ನು ನಡಸಿ\), ಪಾರ್ ತ್ತನ್=ಪಾರ್ಥನ, ಶೆಲ್ವಮ್ ತೇರ್ ಏಱು=ಸುಂದರವಾದ ರಥವನ್ನು ನಡಸುವ, ಶಾರದಿ ಆಯ್=ಸಾರಥಿಯಾಗಿ, ಎದಿರ್ ನ್ದಾರ್=ಶತ್ರುಗಳ, ಸೇನೈ=ಸೇನೆಗಳುಳ್ಳ, ಶೆರುಕಳತ್ತು=ಯುದ್ಧಭೂಮಿಯಲ್ಲಿ, ತಿಱಲ್ ಅೞಿಯ=ಸಾಮರ್ಥ್ಯವೆಲ್ಲ ಅಳಿಯುವಂತೆ ಮಾಡಿ, ಶೆಟ್ರಾನ್ ತನ್ನೈ=ನಾಶಗೊಳಿಸಿದವನನ್ನು, ಪೋರ್ ಏಱು ಒನ್ಱು ಉಡೈಯಾನುಮ್=ಹೋರಾಡುವಂಥ ಒಂದು ವೃಷಭವನ್ನುಳ್ಳವನೂ, ಅಳಹೈ ಕೋನುಮ್= ಅಲಕಾಪುರಿಯ ರಾಜನೂ, ಪುರನ್ದರನುಮ್=ದೇವೇಂದ್ರನೂ, ನಾನ್ ಮುಹನುಮ್=ನಾಲ್ಮುಖನೂ, ಪೊರುನ್ದುಮ್=\(ಆಶ್ರಯಿಸಿ\)ಹೊಂದಿಕೊಳ್ಳುವ, ಊರ್ ಪೋಲ್=ಊರಿನ ಹಾಗೆ, ಶೀರ್ ಏಱು=\(ಹಿರಿಮೆಯ\)ಸಂಪತ್ತು ತುಂಬಿರುವ, ಮಱೈಯವರ್=ವೈದಿಕರು, ನಿಱೈನ್ದ=ತುಂಬಿರುವ, ಶೆಲ್ವತ್ತು=ಸಂಪತ್ತಿನ, ತಿರುಕ್ಕೋವಲೂರ್ ಅದನುಳ್=ತಿರುಕ್ಕೋವಲೂರು ಕ್ಷೇತ್ರದಲ್ಲಿ, ಕಣ್ಡೇನ್ ನಾನೇ=ನಾನೇ ಕಣ್ಣಾರ ಕಂಡೆ.



ಭೂಮಿಯಲ್ಲಿ ಹೆಚ್ಚುತ್ತಿರುವ ಮಹಾಭಾರವು ತೊಲಗುವಂತೆ, ಹಿಂದೆ ಒಂದು ಕಾಲದಲ್ಲಿ, ಭಾರತಯುದ್ಧದ ಸಂಧಿ ದೌತ್ಯನಡಸಿ, ಪಾರ್ಥನಸುಂದರವಾದ ರಥವನ್ನು ನಡಸುವ ಸಾರಥಿಯಾಗಿ, ಶತ್ರುಗಳ ಸೇನೆಗಳುಳ್ಳ ಯುದ್ಧ ಭೂಮಿಯಲ್ಲಿ ಅವರ ಸಾಮರ್ಥ್ಯವೆಲ್ಲ ಉಡುಗುವಂತೆ ಮಾಡಿ ಅವರನ್ನು ನಾಶಗೊಳಿಸಿದವನನ್ನು, ಹೋರಾಡುವಂಥ ವೃಷಭವನ್ನುಳ್ಳವನೂ, ಅಲಕಾಪುರಿಯ ರಾಜನೂ, ದೇವೇಂದ್ರನೂ, ನಾಲ್ಮುಖನೂ ಆಶ್ರಯಿಸುವ ಊರಿನ ಹಾಗೆ ಹಿರಿಮೆಯ ವೈದಿಕರು ನೆಲಸಿರುವ ಸಂಪತ್ತನ್ನುಳ್ಳ ತಿರುಕ್ಕೋವಲೂರಿನಲ್ಲಿ ನಾನೇ ಕಂಡೆ.\(೮\)



ಸರ್ವೇಶ್ವರನ ಮೂರು ಮಹತ್ಕಾರ್ಯಗಳಲ್ಲಿ ಒಂದಾದ ಅಪರಿಮಿತವಾದ ಭೂಭಾರವನ್ನು ಇಳಿಸುವುದಕ್ಕಾಗಿ, ಮಹಾಭಾರತ ಯುದ್ಧಕ್ಕೆ ಮುಂಚಿತವಾಗಿ, ಕೌರವ ಪಾಂಡವರ ನಡುವೆ ಸಂಧಿತರುವುದಕ್ಕೆಂದು ಶಾಂತಿದೂತನಾಗಿ ಕೆಲಸವನ್ನು ನಡಸಿದನು. ಸಂಧಿಕಾರ್ಯವು ವಿಫಲಗೊಳ್ಳಲು, ಪಾಂಡವರ ಕಡೆಯ ಪಾರ್ಥನಿಗೆ ಸಾರಥಿಯಾಗಿ, ಯುದ್ಧಭೂಮಿಯಲ್ಲಿ ಎದುರಾಳಿಗಳ ಬಲವೆಲ್ಲ ಉಡುಗುವಂತೆ ಮಾಡಿ, ಅವರಿಗೆ ಜಯಗೊಳಿಸಿಕೊಟ್ಟನು.



ಸರ್ವೇಶ್ವರನನ್ನು ಆಶ್ರಯಿಸಿ ಪೂಜಿಸಲು ವೃಷಭವಾಹನನಾದ ಶಿವನೂ ಚತುರ್ಮುಖ ಬ್ರಹ್ಮನೂ, ದೇವೇಂದ್ರನೂ, ಕುಬೇರನೂ ಇತರ ಅಷ್ಟದಿಕ್ಪಾಲಕರೂ ಪರಮಪದದಲ್ಲಿ ನೆರೆಯುವ ಹಾಗೆಯೇ, ತಿರುಕ್ಕೋವಲೂರಿನಲ್ಲಿ ದೇವತೆಗಳಷ್ಟೇ ಹಿರಿಮೆಯನ್ನುಳ್ಳ ವೇದವಿತ್ತುಗಳು ಆಶ್ರಯಿಸಿ ಭಜಿಸಲು ಸುಲಭನಾಗಿ ಅಲ್ಲಿ ನೆಲಸಿದ್ದಾನೆ.



೧೩೦

೯.ತೂವಡಿವಿಱ್ ಪಾರ್ಮಹಳ್ ಪೂಮಙ್ಗೈಯೋಡು ಶುಡರಾೞಿ

ಶಙ್ಗಿರುಪಾಲ್ ಪೊಲಿನ್ದು ತೋನ್ಱ

ಕಾವಡಿವಿಱ್ ಕಱ್ಪಹಮೇ ಪೋಲನಿನ್ಱು

ಕಲನ್ದವರ್ ಕಟ್ಕುರುಳ್ ಪುರಿಯುಮ್ ಕರುತ್ತಿನಾನೈ

ಶೇವಡಿಹೈ ತಿರುವಾಯ್ ಕಣ್ ಶಿವನ್ದವಾಡೈ

ಶೆಮ್ಬೊನ್ ಶೆಯ್ ತಿರುವುರುವಮಾನಾನ್ ತನ್ನೈ

ತೀವಡಿವಿಱ್ ಶಿವನಯನೇ ಪೋಲ್ ವಾರ್ ಮನ್ಱು

ತಿರುಕ್ಕೋವಲೂರದನುಳ್ ಕಣ್ಡೇನ್ ನಾನೇ



ತೂ=ಪರಿಶುದ್ಧವಾದ, ವಡಿವಿಲ್=ಸ್ವರೂಪದಿಂದ, ಪಾರ್ಮಹಳ್=ಭೂದೇವಿಯನ್ನೂ, ಪೂಮಙ್ಗೈಯೋಡು=ಶ್ರೀದೇವಿಯನ್ನೂ, ಶುಡರ್ ಆೞಿ=ಪ್ರಕಾಶಿಸುವ\(ತೀಕ್ಷ್ಣವಾದ\) ಚಕ್ರಾಯುಧವನ್ನೂ, ಶಙ್ಗು=ಶಂಖವನ್ನೂ, ಇರುಪಾಲ್=ಎರಡು ಪಕ್ಕಗಳಲ್ಲೂ ಹೊಂದಿ, ಪೊಲಿನ್ದು=ಪ್ರಕಾಶಿಸುತ್ತಾ, ನಿನ್ಱ=ಇರುವ, ಕಾ=ತೋಪುಗಳ, ವಡಿವಿಲ್=ರೂಪದಲ್ಲಿ, ಕಱ್ಪಹಮೇ ಪೋಲ=ಕಲ್ಪವೃಕ್ಷವೇ ಎಂಬಂತೆ, ನಿನ್ಱು=ನೆಲಸಿ, ಕಲನ್ದವರ್ ಕಟ್ಕು=ನೆರೆದವರಿಗೆ, ಅರುಳ್ ಪುರಿಯುಮ್=ಕೃಪೆದೋರುವ, ಕರುತ್ತಿನಾನೈ=ಸ್ವಭಾವದವನನ್ನು, ಶೇ ಅಡಿ ಕೈ=ಕೆಂಪಾದ ಪಾದಗಳು ಕೈಗಳು, ತಿರುವಾಯ್ ಕಣ್-ಶ್ರೇಷ್ಠವಾದ ಬಾಯಿ, ಕಣ್ಣುಗಳು, ಉಳ್ಳ ಶಿವನ್ದ ಆಡೈ=ಕೆಂಪು ಪೀತಾಂಬರವನ್ನು ಧರಿಸಿದ, ಶೆಮ್ ಪೊನ್ ಶೆಯ್=ಕೆಂಪು ಚಿನ್ನದಿಂದಾದ, ತಿರು ಉರುವುಮ್=ಪವಿತ್ರವಾದ ರೂಪದವನು, ಆನಾನ್ ತನ್ನೈ=ಆದವನನ್ನು, ತೀ ವಡಿವಿಲ್=ಅಗ್ನಿಸ್ವರೂಪನಾದ\(ಜ್ಯೋತಿಸ್ವರೂಪನಾದ\), ಶಿವನ್ ಅಯನೇ ಪೋಲ್ವಾರ್=ಶಿವನನ್ನೂ, ಅಜನನ್ನೂ ಹೋಲುವಂಥ, ಮನ್ನು=ಶಾಶ್ವತವಾದ, ತಿರುಕ್ಕೋವಲೂರ್ ಅದನುಳ್=ತಿರುಕ್ಕೋವಲೂರು ಕ್ಷೇತ್ರದಲ್ಲಿ, ಕಣ್ಡೇನ್ ನಾನೇ=ನಾನೇ ಕಣ್ಣಾರ ಕಂಡೆ.



ಪರಿಶುದ್ಧವಾದ ರೂಪದ ಭೂದೇವಿಯನ್ನೂ ಶ್ರೀದೇವಿಯನ್ನೂ ತೀಕ್ಷ್ಣವಾದ ಬೆಳಗುವ ಚಕ್ರಾಯುಧವನ್ನೂ ಶಂಖವನ್ನೂ ಎರಡು ಪಕ್ಕಗಳಲ್ಲೂ ಕೂಡಿ, ಪ್ರಕಾಶಿಸುತ್ತಾ ನೆಲಸಿರುವ ತೋಪುಗಳ ರೂಪದಲ್ಲಿ ಕಲ್ಪವೃಕ್ಷವೇ ಎಂಬಂತೆ ನಸೊ, ನೆರೆದವರಿಗೆ ಕೃಪೆದೋರುವ ಸ್ವಭಾವದವನನ್ನು ಕೆಂಪಾದ ಪಾದಗಳು ಕೈಗಳು ಶ್ರೇಷ್ಠವಾದ ಬಾಯಿಕಣ್ಣುಗಳು, ಕೆಂಪು ಪೀತಾಂಬರ, ಕೆಂಫು ಚಿನ್ನದಂಥ ಪವಿತ್ರವಾದ ರೂಪವುಳ್ಳವನನ್ನು, ಜ್ಯೋತಿಸ್ವರೂಪದ ಶಿವನನ್ನೂ ಬ್ರಹ್ಮನನ್ನೂ ಹೋಲುವಂಥವನನ್ನು ಶಾಶ್ವತವಾದ ತಿರುಕ್ಕೋವಲೂರಿನಲ್ಲಿ ನಾನೇ ಕಂಡೆ.\(೯\)



ಈ ಪಾಶುರದಲ್ಲಿ ಆೞ್ವಾರರು ಸರ್ವೇಶ್ವರನ ದಿವ್ಯಸ್ವರೂಪ ಸ್ವಭಾವಗಳನ್ನು ಹೇಳುತ್ತಾರೆ:



೧೩೧

ಭಗವಂತ ಅದ್ಭುತಸುಂದರ. ಅವನ ಕೈಗಳೂ ತಿರುವಡಿಗಳೂ ಕೆಂಪಗೆ ಕೋಮಲವಾಗಿವೆ. ಅವನ ಬಾಯಿ ಪರಿಶುದ್ಧವಾದದ್ದು. ಅವನ ಕಣ್ಣುಗಳು ವಿಶಾಲವಾಗಿ ಸೊಬಗಿನಿಂದ ಕೂಡಿದವು. ಅವನುಟ್ಟ ಪೀತಾಂಬರ ಕೆಂಪುಬಣ್ಣದ್ದು. ಅವನ ದೇಹಕಾಂತಿಯೋ-ಅದು ಕೆಂಪುಚಿನ್ನದಂತೆ ಮೆರೆಗುಳ್ಳದ್ದು. ಅವನ ಒಂದು ಕೈಯಲ್ಲಿ ತೇಜೋಮಯವಾದ ತೀಕ್ಷ್ಣವಾದ ಚಕ್ರಾಯುಧವಿದೆ. ಅವನ ಇನ್ನೊಂದು ಕೈಯಲ್ಲಿ ಧವಳಶಂಖವಿದೆ. ಪರಿಶುದ್ಧಸ್ವರೂಪಳಾದ ಭೂದೇವಿಯೂ ಕಮಲೋದ್ಭವೆಯಾದ ಶ್ರೀದೇವಿಯೂ ಅವನ ಎರಡು ಪಕ್ಕಗಳಲ್ಲಿ ಆಶ್ರಯಪಡೆದಿದ್ದಾರೆ. ನಿಗಿನಿಗಿಸುವ ಜ್ಯೋತಿಸ್ವರೂಪನಾದ ಶಿವನನ್ನೂ ಬ್ರಹ್ಮನನ್ನೂ ಅವನು ಹೋಲುತ್ತಾನೆ. ಇಂಥ ದಿವ್ಯಸೊಬಗಿನ ಸ್ವರೂಪದ ಸರ್ವೇಶ್ವರನು ಧರೆಗಿಳಿದು ಬಂದಿರುವ ಕಲ್ಪವೃಕ್ಷವೇ ಎಂಬಂತೆ ಶೋಭಿಸುತ್ತಾನೆ. ಕಲ್ಪವೃಕ್ಷದಡಿಯಲ್ಲಿ ನಿಂತು ಬೇಡಿದ್ದನ್ನು ಅದು ನೀಡುವ ಹಾಗೆಯೇ ಶಾಶ್ವತವಾಗಿ ನೆಲಸಿರುವ ಭಗವಂತನ ಸಮ್ಮುಖದಲ್ಲಿ ನೆರೆದ ಭಕ್ತಸಮೂಹಕ್ಕೆ ಅವರವರ ಕೋರಿಕೆಗಳನ್ನು ಅನುಗ್ರಹಿಸುವ ಪರಮ ಕೃಪಾಳು ಅವನು. ಅವನನ್ನು ನಾನು ತಿರುಕ್ಕೋವಲೂರಿನಲ್ಲೇ ಕಂಡೆ.



೧೦.ವಾರಣಙ್ಗೊಳಿಡರ್ ಕಡಿನ್ದ ಮಾಲೈ ನೀಲಮರಹತತ್ತೈ

ಮಱೈಮುಹಿಲೇ ಪೋಲ್ ವಾನ್ ತನ್ನೈ

ಶೀರಣಙ್ಗು ಮಱೈಯಾಳರ್ ನಿಱೈನ್ದ ಶೆಲ್ವ

ತ್ತಿರುಕ್ಕೋವಲೂರದನುಳ್ ಕಣ್ಡೇನೆನ್ಱು

ವಾರಣಙ್ಗು ಮುಲೈಮಡವಾರ್ ಮಙ್ಗೈವೇನ್ದನ್

ವಾಟ್ ಕಲಿಯನೊಲಿ ಯೈನ್ದುಮೈನ್ದುಮ್ ವಲ್ಲಾರ್

ಕಾರಣಙ್ಗಳಾಲುಲಹಮ್ ಕಲನ್ದಙ್ಗೇತ್ತ

ಕ್ಕರನ್ದೆಙ್ಗುಮ್ ಪರನ್ದಾನೈ ಕ್ಕಾಣ್ಬರ್ ತಾಮೇ



ವಾರಣಮ್ ಕೊಳ್=ಆನೆಯು ಪಡೆದ, ಇಡರ್=ಸಂಕಟವನ್ನು, ಕಡಿನ್ದ=ತೊಲಗಿಸಿದ, ಮಾಲೈ=ಸರ್ವೇಶ್ವರನನ್ನು, ನೀಲಮ್ ಮರಕತತ್ತೈ=ಇಂದ್ರನೀಲಮಣಿಯೂ ಮರಕತ ರತ್ನವೂ ಆದವನನ್ನು, ಮೞೈ ಮುಹಿಲೇ ಪೋಲ್ವಾನ್ ತನ್ನೈ=ಕಾರ್ಮುಗಿಲನ್ನು\(ಮಳೆಯ ಮೋಡವನ್ನು\) ಹೋಲುವವನನ್ನು, ತೀರ್-ಗುಣಸಂಪತ್ತಿನ, ಅಣಙ್ಗು=ಸೊಬಗನ್ನುಳ್ಳ, ಮಱೈ ಆಳರ್=ವೇದವಿದ್ವಾಂಸರು, ನಿಱೈನ್ದ=ತುಂಬಿರುವ, ಶೆಲ್ವತ್ತು=ಐಶ್ವರ್ಯದ, ತಿರುಕೋವಲೂರು ಅದನುಳ್=ತಿರುಕ್ಕೋವಲೂರಿನಲ್ಲಿ, ಕಣ್ಡೇನ್ ಎನ್ಱು=ಕಂಡೆನು ಎಂದು, ವಾರ್ ಅಣಙ್ಗು=ಕುಪ್ಪಸವನ್ನು ತೊಟ್ಟ ಸೊಬಗಿನ, ಮುಲೈ=ಮೊಲೆಗಳ, ಮಡವಾರ್=ಸ್ತ್ರೀಯರುಗಳ, ಮಙ್ಗೆ=ತಿರುಮಂಗೈ ಜನರ, ವೇನ್ದನ್=ರಾಜನಾದ, ವಾಳ್=ಕತ್ತಿಯನ್ನು ಹಿಡಿದ, ಕಲಿಯನ್=ಕಲಿಯನ್ ಎಂಬವನು

೧೩೨

ಒಲಿ=ಹಾಡಿದ, ಐನ್ದುಮ್ ಐನ್ದುಮ್=ಹತ್ತು ಪಾಶುರಗಳನ್ನೂ, ವಲ್ಲಾರ್=ಬಲ್ಲವರು,ಕಾರಣಙ್ಗಳಾಲ್=ಕಾರಣಾಂತರಗಳಿಂದ, ಉಲಹಮ್=ಈ ಲೋಕದಲ್ಲಿ, ಕಲನ್ದು=\(ಭಕ್ತರೊಡನೆ\) ಕೂಡಿಕೊಂಡು, ಅಙ್ಗು=ಅಲ್ಲಿ, ಏತ್ತ=ಸ್ತುತಿಸಲು, ಕರನ್ದು ಎಙ್ಗುಮ್=ಎಲ್ಲೆಲ್ಲಿಯೂ ಅಡಗಿಕೊಂಡಿರುವ, ಪರನ್ ತಾನೈ=ಪರಾತ್ಪರನನ್ನು,ಕಾಣ್ಬರ್ ತಾಮೇ=ತಾವೇ ಕಂಡುಕೊಳ್ಳುತ್ತಾರೆ.



ಆನೆಗೆ ಒದಗಿದ ಸಂಕಟವನ್ನು ತೊಲಗಿಸಿದ ಸರ್ವೇಶ್ವರನನ್ನು ನೀಲಮಣಿಯಂತೆಯೂ ಮರಕತರತ್ನದಂತೆಯೂ ಇರುವವನನ್ನು ,ಮಳೆಯ ಮೋಡವನ್ನು ಹೋಲುವವನನ್ನು ಗುಣಸಂಪತ್ತಿನ ಸೊಬಗನ್ನುಳ್ಳ ವೇದವಿದ್ವಾಂಸರು ನೆರೆದಿರುವ ಐಶ್ವರ್ಯವುಳ್ಳ ತಿರುಕ್ಕೋವಲೂರಿನಲ್ಲಿ ಕಂಡೆನು ಎಂದು ಕುಪ್ಪಸವನ್ನು ಬಿಗಿದ ಸೊಬಗಿನ ಮೊಲೆಯ ಸ್ತ್ರೀಯರಿರುವ ತಿರುಮಂಗೈ ಜನರ ರಾಜನಾದ ಕತ್ತಿಯನ್ನು ಹಿಡಿದ ಕಲಿಯನ್ ಎಂಬವನು ಹಾಡಿದ ಹತ್ತು ಪಾಶುರಗಳನ್ನೂ ಬಲ್ಲವರು ಕಾರಣಾಂತರಗಳಿಂದ ಈ ಲೋಕದಲ್ಲಿ ಭಕ್ತರೊಡನೆ ಕೂಡಿಕೊಂಡು, ಅಲ್ಲಿ ಸ್ತುತಿಸಲು, ಎಲ್ಲೆಲ್ಲಿಯೂ ಅಡಗಿಕೊಂಡಿರುವ ಪಾರಾತ್ಪರನನ್ನು ತಾವೇ ಕಂಡುಕೊಳ್ಳುತ್ತಾರೆ.\(೧೦\)



ಸಂಕಟಕ್ಕೊಳಗಾದ ಯಾರೇ ಆಗಲಿ- ಅದು ಮನುಷ್ಯನಾಗಬಹುದು ಇಲ್ಲವೇ ಕೀಳು ಪ್ರಾಣೀಯೇ ಆಗಬಹುದು- “ನೀನೇ ಗತಿ” ಎಂದು ಶರಣು ಬಂದರೆ, ಕೈಹಿಡಿದು ಉದ್ಧರಿಸುವುದೇ ಭಗವಂತನ ಸುಗುಣ. ಅದೇ ಅವನ ದಿವ್ಯಸ್ವಭಾವ. ಅದಕ್ಕೆ ನಿದರ್ಶನಗಳು ಬೇಕೇ? ಗಜೇಂದ್ರನನ್ನು ಸಂಕಟದಿಂದ ಪಾರುಮಾಡಿದ್ದು ಅದಕ್ಕೆ ಒಂದು ಒಳ್ಳೆಯದಾದ ನಿದರ್ಶನವಲ್ಲವೇ?

ಭಗವಂತನ ದಿವ್ಯಸ್ವರೂಪವನ್ನು ತಿಳಿಯಬೇಕೇ? ಅವನನ್ನು “ಪರನ್ “ಎನ್ನುತ್ತಾರೆ. ಎಂದರೆ ಅವನು ಸೃಷ್ಟಿಸಿದ ಎಲ್ಲ ಲೋಕಗಳಿಗೂ ಆಚೆ ಇರತಕ್ಕವನು. ಅವನನ್ನು ಪರಾತ್ಪರ ಎಂತಲೂ ಕರೆಯುತ್ತಾರೆ. ಕೈಗೆ ಸಿಲುಕದಷ್ಟು ಮನಸ್ಸಿಗೆ ಎಣೀಕೆಗೆ ಎಟುಕದಷ್ಟು ದೂರದಲ್ಲಿರುವವನು ಭಗವಂತ. ಆದರೆ ಅವನು ಎಲ್ಲೆಲ್ಲಿಯೂ ಸೃಷ್ಟಿಯ ಎಲ್ಲ ವಸ್ತುಗಳಲ್ಲಿಯೂ ಅಡಗಿಕೊಂಡಿರುವವನು. ಇದೇ ಅವನ ವೈಶಿಷ್ಟ್ಯ. ಹೀಗೆ ಅಡಗಿಕೊಂಡಿರುವವನನ್ನು ಕಂಡುಕೊಳ್ಳುವುದಾದರೂ ಹೇಗೇ? ಅವನ ಬಣ್ಣವನ್ನು ಸೃಷ್ಟಿಯ ವಸ್ತುಗಳಲ್ಲಿ ಕಂಡಾಗ ಅವನ ನೆನಪು ಬರುವುದಿಲ್ಲವೇ? ದಿವ್ಯವಾದ ಇಂದ್ರನೀಲಮಣಿಯ ಬಣ್ಣವನ್ನೋ, ಮರಕತ ರತ್ನದ ಹಸುರು ಬಣ್ಣವನ್ನೋ, ಕಾರ್ಮುಗಿಲಿನ ದಿವ್ಯಕಾಂತಿಯನ್ನೋ, \(ಬಣ್ಣವನ್ನೋ\), ನೋಡಿ. ಭಗವಂತನು ಅವುಗಳನ್ನು ಹೋಲುತ್ತಾನೆ. ಎಲ್ಲಿ ಭಕ್ತರು ನೆರೆದು ಒಮ್ಮನದಿಂದ ಪ್ರಾರ್ಥನೆ ಸಲ್ಲಿಸುತ್ತಾರೋ, ಎಲ್ಲಿ ವೇದಪಾರಂಗತರು ಅವನನು ವಿಧಿವತ್ತಾಗಿ ಹಾಡಿಹೊಗಳುತ್ತಾರೋ ಎಲ್ಲಿ ಸ್ವಾಮಿಯೇ ಸ್ವತಃ ಭಕ್ತಕೋಟಿಯನ್ನು ಉದ್ಧರಿಸುವುದಕ್ಕಾಗಿ ಅರ್ಚಾವತಾರಿಯಾಗಿ ನೆಲಸಿದ್ದಾನೋ, ಅಲ್ಲಿ ಭಗವಂತನನ್ನು ತಪ್ಪದೆ ಕಂಡುಕೊಳ್ಳಬಹುದು. ತಿರುಮಂಗೈ ಆೞ್ವಾರರು “ತಿರುಕ್ಕೋವಲೂರಿನಲ್ಲಿ ಭಗವಂತನನ್ನು ಕಣ್ಣಾರೆ ಕಂಡು ನಲಿಯಲಿಲ್ಲವೇ? ಅವರು, ಸ್ವಾಮಿಯ ಸಮ್ಮುಖದಲ್ಲಿ ನಿಂತು, ಅವನ ದಿವ್ಯಕಲ್ಯಾಣಗುಣಗಳನ್ನು, ಅನುಪಮ ಸಾಮರ್ಥ್ಯವನ್ನು, ಸಾಟಿಯಿಲ್ಲದ ಸೊಬಗನ್ನು ಹೊಗಳಿ ಹಾಡಿರುವ ಈ ಪಾಶುರಗಳನ್ನು ಒಮ್ಮನದಿಂದ ಓದಿ,ಅರಿತುಕೊಂಡು, ಭಕ್ತಿಪೂರ್ಣವಾಗಿ ಹಾಡಬಲ್ಲವರಿಗೂ ಭಗವಂತನ ಸಾಕ್ಷಾತ್ಕಾರ ಲಭಿಸುವುದು ಖಂಡಿತ. ಇದನ್ನೇ ಆೞ್ವಾರರು ಈ ತಿರುಮೊೞಿಗೂ, ತಮ್ಮ ಎರಡನೆಯ ದಶಕಕ್ಕೂ ಫಲಶ್ರುತಿಯಾಗಿ ಹೇಳಿರುವುದು\!



ಅಡಿಯ ನಡೆ: ಮಂಜು, ಕೊನ್ದು, ಕೊೞುನ್ದು, ತಾಙ್ಗು, ಕಱೈ, ಉಱಿ, ಇರುಙ್ಗೈ, ಪಾರ್, ತೂವಡಿವಿನ್, ವಾರಣಮ್, \(ಇರುನ್ದಣ್\)



