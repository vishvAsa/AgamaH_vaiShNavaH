-ಶ್ರೀಃ-

-ಶ್ರಿಯೈ ನಮಃ-

ನಾಲಾಯಿರ ದಿವ್ಯಪ್ರಬಂಧಮ್

ಪೆರಿಯಾೞ್ವಾರ್ ತಿರುಮೊೞಿ

\(ತಮಿಳು ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ, ವಿವರಣೆಯೊಡನೆ\)

ಸಂಪುಟ-2

ಭಾಗ-1

\(ಮೊದಲ ದಶಕ\)  


























ವಿಷಯ ಸೂಚಿ

        ಪಾಶುರಗಳು  ಪುಟ

೧. ಮೊದಲ ತಿರುಮೊೞಿ  - ವಣ್ಣಮಾಡಙ್ಗಳ್  ೧೦  ೧

೨. ಎರಡನೆಯ  “  -ಶೀತಕ್ಕಡಲ್   ೨೧  ೧೭

೩. ಮೂರನೆಯ  “  -ಮಾಣಿಕ್ಕಙ್ಗಟ್ಟಿ  ೧೦  ೫೩

೪.ನಾಲ್ಕನೆಯ ”  -ತನ್ ಮುಕತ್ತುಚ್ಚುಟ್ಟಿ ೧೦  ೭೦

೫. ಐದನೆಯ  ”  -ಉಯ್ಯವುಲಹುಪಡೈತ್ತು ೧೧  ೮೭

೬.ಆರನೆಯ   “  - ಮಾಣಿಕ್ಕಕ್ಕಿಣ್ ಕಿಣಿ ೧೧  ೧೧೯

೭. ಏಳನೆಯ  ”  -ತೊಡರ್ ಚಙ್ಗಲಿಕೈ  ೧೧  ೧೩೩

೮. ಎಂಟನೆಯ ”  -ಪೊನ್ನಿಯಱ್ ಕಿಣ್ ಕಿಣಿ ೧೧  ೧೪೯

೯. ಒಂಬತ್ತನೆಯ ”  - ವಟ್ಟು ನಡುವೇ  ೧೦  ೧೬೧-೧೭೦

         ೧೦೫















ಶ್ರೀಃ

ಶ್ರಿಯೈ ನಮಃ

ಪೆರಿಯಾೞ್ವಾರ್ ತಿರುಮೊೞಿ

ಮೊದಲ ಶತಕ  ಮೊದಲ ತಿರುಮೊೞಿ  ವಣ್ಣಮಾಡಙ್ಗಳ್

೧. ವಣ್ಣಮಾಡಙ್ಗಳ್ ಶೂೞ್ ತಿರುಕ್ಕೋಟ್ಟಿಯೂರ್

ಕಣ್ಣನ್ ಕೇಶವನ್ ನಮ್ಬಿಪಿಱನ್ದಿನಿಲ್

ಎಣ್ಣೆಯ್ ಶುಣ್ಣಮ್ ಎದಿರೆದಿರ್ ತೂವಿಡ

ಕಣ್ಣನ್ ಮುಟ್ರಮ್ ಕಲನ್ದ:ಅಱಾಯಿಟ್ರೇ

ವಣ್ಣಮ್=ವಿವಿಧ ಬಣ್ಣಗಳಿಂದ ಕೂಡಿದ, ಮಾಡಙ್ಗಳ್=ಮನೆಗಳಿಂದ, ಶೂೞ್=ಸುತ್ತಿಕೊಂಡಿರುವ\(ಆವರಿಸಿಕೊಂಡಿರುವ\), ತಿರುಕ್ಕೋಟ್ಟಿಯೂರ್=ತಿರುಕ್ಕೋಟ್ಟಿಯೂರಿನಲ್ಲಿ, ಕೇಶವನ್=ಕೇಶವನಾದ\(ಕೇಶವ ಎಂಬ ಹೆಸರಿನ\), ಕಣ್ಣನ್=ಕೃಷ್ಣನೆಂಬ, ನಮ್ಬಿ=ಭಗವಂತನು, ಪಿಱನ್ದ=ಹುಟ್ಟಿದ, ಇನ್=ಇನಿದಾದ, \(ಹರ್ಷ ಪ್ರೇಮಗಳಿಂದ ತುಂಬಿದ\), ಇಲ್=ಮನೆಯಲ್ಲಿ, ಎಣ್ಣೆಯ್=ಎಣ್ಣೆಯನ್ನೂ, ಚುಣ್ಣಮ್=ಅರಿಸಿನ ಪುಡಿಯನ್ನೂ, ಎದಿರ್ ಎದಿರ್=ಎದುರು ಬದರಾಗಿ ನಿಂತು, ತೂವಿಡ=ತೂರಾಡಲು, ನಲ್=ಒಳ್ಳೆಯ, ಮುಟ್ರಮ್ ಕಣ್=ಅಂಗಳದ ನಡುವೆಯಲ್ಲಾ, ಕಲನ್ದು=ಕಲೆತು ಹೋಗಿ, ಅಳಱು=ಕೆಸರು\(ರೊಚ್ಚು\), ಆಯಿಟ್ರೇ=ಆಗಿಬಿಟ್ಟಿತು.

ಬಣ್ಣಗಳ ಮನೆಗಳಿಂದ ಕೂಡಿದ ತಿರುಕ್ಕೋಟ್ಟಿಯೂರಿನಲ್ಲಿ ಕೇಶವ

೨

ಹೆಸರಿನ ಕೃಷ್ಣ ಭಗವಂತ ಹುಟ್ಟಿದ ಇನಿದಾದ ಮನೆಯ ಅಂಗಳದಲ್ಲಿ ಎದುರುಬದರಾಗಿ ನಿಂತು ಎಣ್ಣೆಯನ್ನು ಅರಿಸಿನ ಪುಡಿಯನ್ನು ತೂರಾಡಲು, ಸುಂದರವಾದ ಅಂಗಳವೆಲ್ಲಾ ಕಲೆತುಹೋಗಿ ಕೆಸರಾಗಿಬಿಟ್ಟಿತು.\(೧\)

“ಗೋಷ್ಠ”ಎಂದರೆ ಗೊಟ್ಟಿಗೆ-ದನದ ಕೊಟ್ಟಿಗೆ. ಗೊಟ್ಟಿಗೆಗಳ ಊರು ಗೋಷ್ಠಪುರ-ಗೋಟ್ಟಿಯೂರು- ಗೋಕುಲ. ನಂದಗೋಪ ಅದಕ್ಕೆ ತಲೆಯವನು. ಆದ್ದರಿಂದ ಅದು ತಿರುಕ್ಕೋಟ್ಟಿಯೂರ್.

“ಮಾಡಙ್ಗಳ್”ಎಂದರೆ “ಮನೆಗಳು”; ಗುಡಿಸಿಲು ಮನೆಗಳಲ್ಲಿ ಮಾಳಿಗೆ ಮನೆಗಳು, ಮಹಡಿ ಮನೆಗಳು. ತಿರುಕ್ಕೋಟ್ಟಿಯೂರಿನ ಮನೆಗಳು ಬಣ್ಣಬಣ್ಣದ ಮಾಳಿಗೆ ಮನೆಗಳು. ಅವುಗಳ ನಡುವೆ ಒಂದು ಅಂತಸ್ಥಿನ ಮನೆ, ನಂದಗೋಪನ ಮನೆ. ಎಲ್ಲ ಮನೆಗಳೂ ಸುಂದರವಾಗಿ ಗೋಕುಲವನ್ನು ಆಕರ್ಷಕವಾಗಿ ಮಾಡಿದ್ದವು. ನಂದಗೋಪನ ಮನೆಯ ಮುಂದೆ ವಿಶಾಲವಾದ ಅಂಗಳ. ಆೞ್ವಾರರು ನಂದಗೋಪನ ಮನೆಯನ್ನು “ಇನಿದಾದ ಮನೆ” ಎನ್ನುತ್ತಾರೆ. ಇಡಿಯ ಗೋಕುಲವೇ ಹಾಗೆ- ಹರ್ಷ ಪ್ರೇಮಗಳಿಂದ ತುಂಬಿ ತುಳುಕುತ್ತಿತ್ತು.

ತಮ್ಮ ಯಜಮಾನನಿಗೆ ಗಂಡುಮಗುವಾಯಿತಲ್ಲಾ ಎಂದು ಗೋಕುಲಕ್ಕೆ ಗೋಕುಲವೇ ಹರ್ಷಗೊಂಡಿತು. ಗಂಡಸರಿ ಹೆಂಗಸರು ಎಲ್ಲರೂ ಅಂಗಳದಲ್ಲಿ ನೆಲೆದರು. ಎದುರುಬದರಾಗಿ ನಿಂತರು. ಮಂಗಳದ್ರವ್ಯಗಳಾದ ಎಣ್ಣೆ ಅರಿಸಿನಪುಡಿಯನ್ನು ಯಥೇಚ್ಛವಾಗಿ ಒಬ್ಬರ ಮೇಲೊಬ್ಬರು ತೂರಾಡಿದರು. ನಕ್ಕು ನಲಿದರು. ಮೈಮೇಲೆ ನಿಟ್ಟಿಲ್ಲದ ಆನಂದ ಅವರಿಗೆ. ಅವರ ಈ ಆಟದ ಪರಿಣಾಮವಾಗಿ ಅಂಗಳವೆಲ್ಲಾ-ಅಷ್ಟೇ ಏಕೆ, ಇಡಿಯ ಗೋಕುಲವೆಲ್ಲ ರೊಚ್ಚಾಯಿತು. ಶುಭ ಸೂಚಕವೂ ಹರ್ಷದಾಯಕವೂ ಆದ ಮಂಗಳದ್ರವ್ಯಗಳ ಕಲೆತದಿಂದ.

ಕಂಸ ಮಧುರೆಯ ರಾಜ. ದೇವಕಿ ಅವನ ತಂಗಿ. ಕಂಸನೇ ಅವಳನ್ನು ವಸುದೇವನಿಗೆ ಕೊಟ್ಟು ಮದುವೆ ಮಾಡಿದ. ಆಗ ಅಶರೀರವಾಣಿ ನುಡಿಯಿತು-ಅವಳ ಎಂಟನೆಯ ಗರ್ಭ ಅವನಿಗೆ ಮೃತ್ಯುವೆಂದು. ಕೂಡಲೇ ದೇವಕಿ ವಸುದೇವರನ್ನು ಕಂಸ ಸೆರೆಯಲ್ಲಿಟ್ಟ. ಸೆರೆಯಲ್ಲಿಯೇ ಮಕ್ಕಳಾದವು. ಒಂದೊಂದನ್ನು ಕಂಸ ನೆಲಕ್ಕೆ ಅಪ್ಪಳಿಸಿ ಕೊಂದ. ಎಂಟನೆಯ ಮಗುವಾಗಿ ಕೃಷ್ಣ ಹುಟ್ಟಿದ. ಹುಟ್ಟಿದ ಕೂಡಲೇ ಕೃಷ್ಣನನ್ನು

೩

ನಂದಗೋಕುಲದಲ್ಲಿ ನಂದಗೋಪನ ಮಡದಿ ಯಶೋದೆ ಆಗಲೇ ಹಡದಿದ್ದ ಹೆಣ್ಣು ಮಗುವಿನೊಂದಿಗೆ ಅದಲು ಬದಲು ಮಾಡಲಾಯಿತು. ಹೀಗೆ ಆದದ್ದು ಯಾರಿಗೂ ತಿಳೀಯದು. ತಾನೇ ಹಡದ ಮಗು ಕೃಷ್ಣನೆಂದು ಯಶೋದೆಗೆ ಎಲ್ಲೂ ಇಲ್ಲದ ಹಿಗ್ಗು\!

ಕಂಸನನ್ನೂ ಅವನ ದುಷ್ಟ ಅನುಯಾಯಿಗಳನ್ನೂ ಕೊಲ್ಲುವುದಕ್ಕಾಗಿಯೇ ಭಗವಂತ ಕೃಷ್ಣನಾಗಿ ಅವತರಿಸಿದ್ದು. ಕೃಷ್ಣನಿಗೆ ಇರುವ ಅನೇಕ ಹೆಸರುಗಳಲ್ಲಿ “ಕೇಶವ” ಎಂಬುದೊಂದು. ಸುಂದರವಾದ ಕೇಶರಾಶಿಯುಳ್ಳವನು; ಕೇಶಿ ಎಂಬ ರಾಕ್ಷಸನನ್ನು ಕೊಂದವನು- ಆದ್ದರಿಂದ ಕೇಶವ.

“ನಮ್ಬಿ”ಎಂದರೆ ಪೂರ್ಣ. ಪವಿತ್ರ, ಅಮಿತ ಖ್ಯಾತಿವಂತ. ಆದ್ದರಿಂದ “ನಮ್ಬಿ”ಎಂದರೆ ಭಗವಂತ.

೨. ಓಡುವಾರ್ ವಿೞುವಾತ್ ಉಗನ್ದಾಲಿಪ್ಪಾರ್

ನಾಡುವಾರ್ ನಮ್ಬಿರಾ ನೆಙ್ಗುತ್ತಾನೆನ್ಪಾರ್

ಪಾಡುವಾರ್ ಗಳುಮ್ ಪಲ್ ಪಱೈಕ್ಕೊಟ್ಟ ನಿನ್ಱು

ಆಡುವಾರ್ ಗಳುಮ್ ಆಯಿಟ್ರಾಯ್ ಪ್ಪಾಟಿಯೇ

ಆಯ್ ಪ್ಪಾಟ್ಟಿ=ಗೊಲ್ಲರ ಹಟ್ಟಿಯೆಲ್ಲಾ \(ಗೋಕುಲವೆಲ್ಲ\), ಓಡುವಾರ್=ಓಡುವವರೂ, ವಿೞುವಾರ್= ಬೀಳುವವರೂ, ಉದನ್ದು= ಉತ್ಸಾಹದಿಂದ, ಆಲಿಪ್ಪಾರ್= ಕೂಗುವವರೂ, ನಾಡುವಾರ್=ಹುಡುಕುವವರೂ, ನಮ್ಮ, ಪಿರಾನ್=\(ಪುಟ್ಟ\)ಯಜಮಾನ, ಎಙ್ಗುತ್ತಾನ್=ಎಲ್ಲಿ, ಎಲ್ಲಿ, ಎನ್ಬಾರ್=\(ಎಂದು\)ಕೇಳುವವರೂ, ಪಾಡುವಾರ್ ಕಳುಮ್=ಹಾಡುವವರೂ, ಪಲ್=ಹಲವು, ಪಱೈ=ಹರೆ\(ಮುಂತಾದ\)ವಾದ್ಯಗಳನ್ನು, ಕೊಟ್ಟ=ಬಾರಿಸುತ್ತಿರಲಾಗಿ, ನಿನ್ಱು=ನಿಂತುಕೊಂಡು, ಆಡುವಾರ್ ಗಳುಮ್= ಕುಣಿದಾಡುವವರೂ, ಆಯಿಟ್ರೇ=ಆಯಿತಲ್ಲ\!

೪

ಗೋಕುಲದಲ್ಲೆಲ್ಲಾ ಓಡುವವರೂ, ಬೀಳುವವರೂ, ಉತ್ಸಾಹದಿಂದ ಕೂಗುವವರೂ, ಹುಡುಕುವವರೂ, ನಮ್ಮ\(ಪುಟ್ಟ\)ಯಜಮಾನ ಎಲ್ಲಿಎಲ್ಲಿ ಎಂದು ಕೇಳುವವರೂ, ಹಾಡುವವರೂ, ಹಲವಾರು ಹರೆ ಮೊದಲಾದ ವಾದ್ಯಗಳು ಬಾರಿಸುತ್ತಿರಲಾಗಿ ನಿಂತು ಕುಣಿಯುವವರೂ ಆಯಿತಲ್ಲ\!\(೨\)

ಅಂದು ಗೋಕುಲದಲ್ಲಿ ಎಂದೂ ಕಾಣದಷ್ಟು ಉತ್ಸಾಹ; ಅಪರೂಪ ಸಂಭ್ರಮ. ಗೋಪಗೋಪಿಯರ ಸಡಗರ, ಆತುರ, ಗಡಿಬಿಡಿಗಳನ್ನಂತು ಹೇಳತೀರದು. ವಿಷಯವನ್ನು ಒಂದು ಕಡೆಯಿಂದ ಮತ್ತೊಂದು ಕಡೆಗೆ, ಬೇರೆಯೇ ಕಡೆಗಳಿಗೆ ಮುಟ್ಟಿಸುವುದಕ್ಕೆ, ಬೇಗ ಶುಭಸಮಾಚಾರವನ್ನು ಹರಡುವುದಕ್ಕಾಗಿ ಇತ್ತಿಂದತ್ತ ಅತ್ತಿಂದಿತ್ತ ಓಡಾಟ. ಎಣ್ಣೆ ಅರಿಸಿನ ತೂರಾಡಿದ ನೆಲದ ಮೇಲೆ ನಿಟ್ಟಿಲ್ಲದೆ ಓಡಾಡಿ ಜಾರುವುದು, ಬೀಳುವುದು, ಏಳುವುದು-ಮತ್ತೆ ಇವುಗಳ ಪರಿವೆಯಿಲ್ಲದ ಸಡಗತದ ಓಡಾಟ. ಉಕ್ಕಿಬರುವ ಸಂತೋಷವನ್ನು ಹಿಡಿದಿಟ್ಟುಕೊಳ್ಳಲು ಸಾಧ್ಯವಾಗದೆ “ನಂದಕುಮಾರನಿಗೆ ಜಯಜಯ”, “ನಂದಕುಮಾರ ಚಿರಾಯುವಾಗಲಿ”ಎಂದು ಮುಂತಾಗಿ ಜಯಘೋಷಣೆಗಳ ರೂಪದಲ್ಲಿ ಕೂಗಾಟ, “ಎಲ್ಲಿ?ಎಲ್ಲಿ? ನಮ್ಮ ಪುಟ್ಟ ಯಜಮಾನ ಎಲ್ಲಿ? ಎಂದು ಆತುರಾತುರದಿಂದ ನಂದಗೋಪನ ಮನೆಯಕಡೆಗೆ ಹುಡುಕಿಕೊಂಡು ಹೋಗುವುದು. ಆ ಪುಟ್ಟಕಂದನ ಮುಖ ನೋಡುವ ಆತುರ. ಅಲ್ಲಲ್ಲಿ ಗುಂಪುಗೂಡಿ ಹಾಡುವುದು. ಹರೆಮುಂತಾದ ತಾಳವಾದ್ಯಗಳನ್ನು ಬಾರಿಸುವುದು. ಅವುಗಳಿಗೆ ತಕ್ಕಂತೆ ಕಾಲುಹಾಕುತ್ತಾ ಭಾವಭಂಗಿಗಳನ್ನು ತೋರಿಸುತ್ತಾ ಕುಣಿಕುಣಿದಾಡುವುದು. ಹೀಗೆಲ್ಲಾ ನಡೆಯಿತು. ಗೋಪಗೋಪಿಯರ ಉತ್ಸಾಹದ ಗಡಿಬಿಡಿ.

ಭಗವಂತ ಅವತರಿಸಿದ ಕಡೆ ಆನಂದಕ್ಕೂ ಉತ್ಸಾಹಕ್ಕೂ ಪಾರವುಂಟೇ? ಎಣೆಯುಂಟೇ? ಭಗವಂತ ಸ್ವಯಂ ಆನಂದಸ್ವರೂಪಿ ನಂದಗೋಕುಲದಲ್ಲಿ ಅವತರಿಸಿ, ಗೋಪಗೋಪಿಯರ ಹೃದಯವನ್ನು ಪ್ರಫುಲ್ಲಗೊಳಿಸಿ ಅದನ್ನು ಆನಂದಗೋಕುಲವನ್ನಾಗಿ ಮಾಡಿದ ಭಗವಂತ.

೫

೩.ಪೇಣಿಚ್ಚೀರುಡೈಪ್ಪಿಳ್ಳೈ ಪಿಱನ್ದಿನಿಲ್

ಕಾಣತ್ತಾಮ್ ಪುಗುವಾರ್ ಪುಗುಪ್ಪೋದುವಾರ್

ಆಣೊಪ್ಪಾರ್ ಇವನ್ ನೇರಿಲ್ಲೈಕ್ಕಾಣ್

ತಿರುವೋಣತ್ತಾನ್ ಉಲಹಾಳೂಮೆನ್ಬಾರ್ ಹಳೇ

ತಾಮ್=ಅವರು\(ಗೋಕುಲದ ಗೋಪಗೋಪಿಯರು\), ಶೀರ್ ಉಡೈ=ಶ್ರೀಮಂತನಾದ \(ಐಶ್ವರ್ಯವುಳ್ಳವನಾದ\), ಪಿಳ್ಳೈ=ಮಗು \(ಶ್ರೀಕೃಷ್ಣ\), ಪಿಱನ್ದಿನಿಲ್=ಹುಟ್ಟಿದ ಆನಂದಭರಿತವಾದ ಮನೆಯಲ್ಲಿ, ಕಾಣ=ನೋಡುವುದಕ್ಕೆ, ಪೇಣಿ=ಅತ್ಯಾಸಕ್ತಿಯಿಂದಲೂ ಭಕ್ಯಭಕ್ತಿಗಳಿಂದಲೂ, ಪುಗುವಾರ್=ನುಗ್ಗಿ ಒಳಕ್ಕೆ ಹೋಗುತ್ತಾರೆ, ಪುಕ್ಕು=ಒಳಗೆ ಹೋಗಿ\(ಮಗುವನ್ನು ಕಣ್ಣಾರೆ ಕಂಡು\), ಪೋದುವಾರ್=ಮನೆಯಿಂದ ಹೊರಕ್ಕೆ ಬರುತ್ತಾರೆ, ಆಣ್=ಪುರುಷ ಲಕ್ಷಣಗಳನ್ನು, ಒಪ್ಪಾರ್=ಒಪ್ಪತಕ್ಕವರು, ಇವನ್=ಇವನಿಗೆ \(ಈ ಮಗುವಿಗೆ\), ನೇರ್=ಸರಿಸಮರಾದವರು, ಇಲ್ಲೈ=ಇಲ್ಲವೇ ಇಲ್ಲ, ತಿರುವೋಣತ್ತಾನ್=ಶ್ರವಣ ನಕ್ಷತ್ರದಲ್ಲಿ ಅವತರಿಸಿದ ಸರ್ವೆಶ್ವರನ ಹಾಗೆ\(ಇವನು\), ಉಲಹು=ಲೋಕವನ್ನು , ಆಳುಮ್=ಆಳುವವನಾಗುತ್ತಾನೆ, ಎನ್ಬಾರ್ ಹಳೇ=ಎನ್ನುವವರೇ.

ಗೋಕುಲದ ಗೋಪಗೋಪಿಯರು ಆ ಶ್ರೀಮಂತ ಪುತ್ರನು ಹುಟ್ಟಿದ ಆನಂದದಿಂದ ತುಂಬಿತುಳುಕುತ್ತಿರುವ ಮನೆಯಲ್ಲಿ ನೋಡಬೇಕೆಂದು ಅತ್ಯಾಸಕ್ತಿಯಿಂದಲೂ ಭಯಭಕ್ತಿಗಳಿಂದಲೂ ಒಳಕ್ಕೆ ನುಗ್ಗಿ ಹೋಗುತ್ತಾರೆ. ಮಗುವನ್ನು ಕಣ್ಣಾರೆ ಕಂಡು ಮನೆಯಿಂದ ಹೊರಕ್ಕೆ ಬರುತ್ತಾರೆ. ಅವರಲ್ಲಿ ಪುರುಷಲಕ್ಷಣಗಳನ್ನು ಒಪ್ಪತಕ್ಕವರು ಎನ್ನುತ್ತಾರೆ, “ಪುರುಷ ಲಕ್ಷಣಗಳಲ್ಲಿ ಇವನಿಗೆ ಸಮಾನರು ಯಾರೂ ಇಲ್ಲವೇ ಇಲ್ಲ. ಶುಭ ಶ್ರವಣ ನಕ್ಷತ್ರದಲ್ಲಿ ಅವತರಿಸಿದ ಸರ್ವೆಶ್ವರನ ಹಗೆ ಇವನು ಲೋಕವನ್ನು ಆಳುವವನಾಗುತ್ತಾನೆ.\(೩\)

ತಮಗೆ ಯಜಮಾನ ನಂದಗೋಪ. ಅವನು ಶ್ರೀಮಂತ. ಅವನಿಗೆ ಅಪರೂಪಕ್ಕೆ ಆಗಿರುವ ಈ ಗಂಡುಮಗುವೂ ಆಗರ್ಭ ಶ್ರೀಮಂತನೇ ಹೌದು. ತಮ್ಮ ಈ “ಪುಟಾಣೀ ಯಜಮಾನ”ನನ್ನು

೬

ನೋಡಬೇಕೆಂಬ ಕುತೂಹಲ ಅವರಿಗೆ ಹೇಳತೀರದಷ್ಟು. ಆದ್ದರಿಂದ ಆಶೆಯಿಂದ, ಸಂಭ್ರಮದಿಂದ, ಮುಗ್ಗಿ ಮನೆಯೊಳಕ್ಕೆ ಹೋಗುತ್ತಾರೆ. ಮಗುವನ್ನು ನೋಡುವುದಕ್ಕೆ ನಾನು ಮುಂದು ತಾನು ಮುಂದು ಎಂಬಂತೆ. ಒಳಗೆ ಮಗುವನ್ನು ಕಣ್ಮನಗಳು ತುಂಬುವಂತೆ ನೋಡುತ್ತಾರೆ. ಆನಂದದಿಂದ ಪುಳಕಿತರಾಗಿ ಹೊರಕ್ಕೆ ಬರುತ್ತಾರೆ. ಅವರ ನಡುವೆ ಪುರುಷಲಕ್ಷಣ ಶಾಸ್ತ್ರ ಬಲ್ಲವರು ಕೆಲವರು. ಅವರಿಗೆ ಮಗು ಬಹಳ ವಿಲಕ್ಷಣವಂತನಾಗಿ ಕಾಣಿಸುತ್ತಾನೆ. ಶಾರೀರಿಕ ಸಲ್ಲಕ್ಷಣಗಳಲ್ಲಿ ಇವನಿಗೆ ಸಮರಾದವರು ಬೇರೆ ಇಲ್ಲವೇ ಇಲ್ಲ. ಪರಮಪುರುಷನಾದ ಸರ್ಎಶ್ವರನ ಲಕ್ಷಣಗಳೆಲ್ಲವೂ ಇವನಲ್ಲಿ ಕಂಡುಬರುತ್ತವೆ. ಆದ್ದರಿಂದ, ಇವನೂ ಸರ್ವೇಶ್ವರನಂತೆ ಲೋಕೇಶ್ವರನಾಗುತ್ತಾನೆ ಎಂದು ಮುಂತಾಗಿ ಮಾತನಾಡಿಕೊಂಡು ಎಲ್ಲರೂ ಹಿಂತಿರುಗುತ್ತಾರೆ.

ಭಗವಂತ ಶ್ರೀಕೃಷ್ಣನಾಗಿ ಅವತರಿಸಿದ್ದು ಕಾರಾಗೄಹದಲ್ಲಿ ಹುಟ್ಟಿದ ಕೂಡಲೇ ಶಂಖಚಕ್ರ ಗದಾಪದ್ಮಾದಿ ದಿವ್ಯಾಯುಧಧಾರಿಯಾಗಿ, ತಂದೆತಾಯಿಗಳಾದ ವಸುದೇವ ದೇವಕಿಯರಿಗೆ ಕಾಣಿಸಿಕೊಂಡ. ಕಂಸಾದಿ ದುಷ್ಟರನ್ನು ನಿಗ್ರಹಿಸುವುದಕ್ಕಾಗಿಯೇ ತಾನು ಅವತರಿಸಿ ಬಂದಿರುವುದೆಂದು ಅವರಿಗೆ ನಂಬಿಗೆ ಹುಟ್ಟಿಸುವುದಕ್ಕಾಗಿ. ದೇವಕಿ ವಸುದೇವರಾದರೋ ಮನುಷ್ಯಮಾತ್ರರು. ಭೀರುಗಳು. ಕಂಸನಿಂದ ಕಡುಕಷ್ಟಗಳನ್ನು ಅನುಭವಿಸುತ್ತಿದ್ದವರು. ಈ ತಮ್ಮ ದಿವ್ಯಶಿಶುವನ್ನು ಕಂಸನೆಲ್ಲಿ ತಮ್ಮಿಂದ ಕಸಿದುಕೊಂಡುಬಿಡುವನೋ ಎಲ್ಲಿ ಇವನನ್ನೂ ಇತರ ಏಳು ಶಿಶುಗಳಂತೆ ಕೊಂದುಬಿಡುವನೋ ಎಂಬ ಭಯಸಂಶಯ ಅವರಿಗೆ. ಆದ್ದರಿಂದ, ತನ್ನ ದಿವ್ಯರೂಪವನ್ನು ಮರೆಮಾಡಿಕೊಳ್ಳಬೇಕೆಂದು ಅವರು ಭಗವಂತನನ್ನು ಬೇಡಿಕೊಳ್ಳುತ್ತಾರೆ. ಅವರ ಇಷ್ಟಾರ್ಥವನ್ನು ಭಗವಂತ ನಡಸಿಕೊಡುತ್ತಾನೆ. ಆದರೂ ಸಹ ಅವನ ಲೋಕಾದ್ಭುತ ಪುರುಷಲಕ್ಷಣಗಳು, ಅವನ ಸಾಮಾನ್ಯ ಮಗುವಿನ ರೂಪದಲ್ಲೂ, ಉಳಿದವು. ಆ ಲಕ್ಷಣಗಳನ್ನುಕಂಡು”ತಿಳಿದ” ಜನ ಅವನನ್ನು ಮಗುವಿನ ರೂಪದಲ್ಲಿರುವ ಸರ್ವೇಶ್ವರ ಎಂದು ಭವಿಷ್ಯ ನುಡಿದರು.

೭

೪. ಉರಿಯೈ ಮುಟ್ರತ್ತು ಉರುಟ್ಟಿನಿನ್ಱಾಡುವಾರ್

ನಱುನೆಯ್ ಪಾಲ್ ತಯಿರ್ ನನ್ಱಾಹತ್ತೂವುವಾರ್

ಶೆಱಿಮೆನ್ ಕೂನ್ದಲ್ ಅವಿಱ್ ತ್ತಿಳೈತ್ತು, ಎಙ್ಗುಮ್

ಅಱಿವೞಿನ್ದನರ್ ಆಯ್ ಪ್ಪಾಟ್ಟಿಯಾಯರೇ

ಆಯ್ ಪ್ಪಾಟ್ಟಿ= ಗೋಕುಲದ, ಆಯರ್=ಗೋವಳರು, \(ಗೋಪಗೋಪಿಯರು\), ಉಱಿಯೈ=ನೆಲುವನ್ನು, ಮುಟ್ರತ್ತು=ವಿಶಾಲವಾದ ಬಯಲಿನಲ್ಲಿ \(ಅಂಗಳದಲ್ಲಿ\), ಉರುಟ್ಟಿ ನಿನ್ಱು=ಉರುಡಿಸಿ ಚೆಲ್ಲಿಬಿಟ್ಟು, ಆಡುವಾರ್= ಆಡುತ್ತಾರೆ, ನಱು=ಉತ್ತಮವಾದ ಘಮಘಮಿಸುವ, ನೆಯ್=ತುಪ್ಪವನ್ನೂ, ಪಾಲ್=ಹಾಲನ್ನೂ, ತಯಿರ್=ಮೊಸರನ್ನೂ, ನನ್ಱಾಹ=ಚೆನ್ನಾಗಿ\(ನಿಶ್ಶೇಷವಾಗಿ\), ತೂವುವಾರ್=ತೂರಾಡಿಬಿಡುತ್ತಾರೆ\(ಚೆಲ್ಲಾಡುತ್ತಾರೆ\), ಚೆಱಿ= ಒತ್ತಾಗಿ ಅಡಕವಾಗಿ ಕಟ್ಟಿರುವ, ಮೆಲ್=ಮೃದುವಾದ, ಕೂನ್ದಲ್= ಕೂದಲ ಮುಡಿಯು, ಅವಿಱ್ ತ್ತು= ಬಿಚ್ಚಿಹೋಗಿ. ಇಳೈತ್ತು= \(ಭುಜಬೆನ್ನಿನ ಮೇಲೆ\) ಎಳೆದಾಡುತ್ತಿರಲು, ಎಙ್ಗುಮ್= \(ಗೋಕುಲದಲ್ಲಿ\) ಎಲ್ಲಿ ನೋಡಿದರೂ, ಅಱಿವು= ವಿವೇಕವನ್ನು, ಅೞಿನ್ದನರ್=ಕಳೆದುಕೊಂಡಿದ್ದರು.

ಗೋಕುಲದಲ್ಲಿ ಕೆಲವರು ನೆಲುವುಗಳನ್ನು ಅವುಗಳಲ್ಲಿ ಇಟ್ಟಿದ್ದ ವತ್ಸುಗಳ ಸಮೇತವಾಗಿ ಹಾಗೆಯೇ ಹೊರತಂದು ವಿಶಾಲವಾದ ಬಯಲಿನಲ್ಲಿ ಉರುಡಿಸಿ ಚೆಲ್ಲಾಡಿದರು. ಘಮಘಮಿಸುವ ತುಪ್ಪ,ಹಾಲು, ಮೊಸರನ್ನು ತೂರಾಡಿಬಿಟ್ಟರು. ಅಡಕವಾಗಿ ಒತ್ತಾಗಿ ಕಟ್ಟಿದ್ದ ಅವರ ತಲೆಗೂದಲು ಬಿಚ್ಚಿ ಬೆನ್ನಿನಮೇಲೆ ತೂಗಾಡುತ್ತಿತ್ತು. ಎಲ್ಲಿ ನೋಡಿದರೂ ವಿವೇಕ ಕಳೆದುಕೊಂಡವರೇ.\(೪\)

ಯಾವುದು ಮಿತಿಮೀರಿದರೂ ಒಳ್ಳೆಯದಲ್ಲ. ಮಿತಿಮೀರಿದ ಕೋಪ, ಮಿತಿಮೀರಿದ ಶೋಕ, ಮಿತಿಮೀರಿದ ಹರ್ಷ-ಇವೆಲ್ಲವೂ ಬಹುಮಟ್ಟಿಗೆ ಒಂದೇ ರೀತಿಯಲ್ಲಿ ಕೆಲಸಮಾಡುತ್ತವೆ. ಮನುಷ್ಯನ ಬುದ್ಧಿಯನ್ನು ಕೆಡಿಸುತ್ತವೆ. ವಿವೇಕವಿಲ್ಲದಂತೆ ಮಾಡುತ್ತವೆ. ಗೋಕುಲದಲ್ಲಿ ಶ್ರೀಕೃಷ್ಣಹುಟ್ಟಿದ್ದು. ಗೋವಳರಿಗೆಲ್ಲ ಭರಿಸಲಾರದ್ಷ್ಟು ಹರ್ಷ. ಅದು ಅವರನ್ನು

೮

ಮನಸ್ವಿ ವರ್ತಿಸುವಂತೆ ಮಾಡುತ್ತದೆ. ಒಬ್ಬೊಬ್ಬರು ತಮ್ಮತಮ್ಮ ಮನಬಂದಂತೆ ತಮ್ಮ ಹರ್ಷಾತಿರೇಕವನ್ನು ತೋರ್ಪಡಿಸುತ್ತಾರೆ. ಅವರ ಕಾರ್ಯಗಳಲ್ಲಿ ರೀತಿನೀತಿ ಒಂದೂ ಇರುವುದಿಲ್ಲ. ಸ್ವೇಚ್ಛಾವರ್ತನೆ ಕಂಡುಬರುತ್ತದೆ. ಉದಾಹರಣೆಗೆ, ನೆಲುವುಗಳನ್ನು ಮನೆಗಳಲ್ಲಿಕಟ್ಟೂವುದೇಕ್? ಹಾಲು, ಮೊಸರು,ಬೆಣ್ಣೆ, ತುಪ್ಪ ಮುಂತಾದವನ್ನು ಭದ್ರಪಡಿಸುವುದಕ್ಕೆ, ಶೇಖರಿಸಿ ಸುಲಭವಾಗಿ ಕೈಗೆ ಎಟುಕದ ಹಾಗೆ ಇಡುವುದಕ್ಕೆ ಅಲ್ಲವೇ? ಅಂಥವುಗಳನ್ನು ಅವುಗಳಲ್ಲಿ ಇಟ್ಟ ವಸ್ತುಗಳ ಸಮೇತ ಹಾಗೆಯೇ ಕತ್ತರಿಸಿಬಿಡುವುದೂ, ಎಲ್ಲವನ್ನೂ ತಂದು ಬಯಲಿನಲ್ಲಿ ಚೆಲ್ಲಾಡಿ ಬಿಡುವುದೂ ವಿವೇಕದ ಕೆಲಸವೇ? ಚೆನ್ನಾಗಿ ಕಾಯಿಸಿಟ್ಟ ತುಪ್ಪವನ್ನೂ ಗಟ್ಟಿಗೆ ಹೆಪ್ಪುಗಟ್ಟಿರುವ ಮೊಸರನ್ನೂ ಕೆಂಪಗೆ ಕಾಯಿಸಿಟ್ಟಿರುವ ಹಾಲನ್ನೂ ಅವುಗಳ ಮಡಕೆಗಳೊಂದಿಗೆ ಹೊರಕ್ಕೆ ತಂದು ತೂರಾಡಿಬಿಡುವುದು ಎಂಥ ಕೆಲಸ? ತಲೆಗೂದಲು ಬಿಚ್ಚಿಹೋದರೂ ಮೈಮೇಲೆ ನಿಟ್ಟಿಲ್ಲದಂತೆ ಕುಣೀದಾಡಿಬಿಡುವುದೇ? ಹದ್ದು ಮೀರಿದ ಕೋಪ, ಶೋಕ,ಭಯ, ಹರ್ಷಗಳು ಹುಚ್ಚನ್ನೇ ಹಿಡಿಸಲಾರವೆ? ಆೞ್ವಾರರು ಇದನ್ನೆಲ್ಲ “ವಿವೇಕ ಕೆಟ್ಟವರ ಕೆಲಸ” ಎನ್ನುತ್ತಾರೆ.

೫. ಕೊಣ್ಡತಾಳುಱಿ ಕೋಲಕ್ಕೊಡುಮೞು

ತಣ್ಡಿನರ್ ಪಱುಯೋಲೈಚ್ಚಯನತ್ತರ್

ವಿಣ್ಡ ಮುಲ್ಲೈ ಅರುಮ್ಬುನಪಲ್ಲಿನರ್

ಅಣ್ಡರ್ ಮಿಣ್ಡಿ ಪ್ಪುಹುನ್ದು ನೆಯ್ಯಾಡಿನಾರ್

ತಾಳ್=ಹಿಡಿ, ಕೊಣ್ಡ=ಇರುವ, ಉಱಿ=ನೆಲುವುಗಳು,ಕೋಲಮ್=ಅಂದವಾದಮ್ ತೊಡು=ಹರಿತವಾದ, ಮೞು=ಗಂಡುಕೊಡಲಿ\(ಅಥವಾ ಕುಡುಗೋಲು\), ತಣ್ಡಿನರ್= ತಡಿಗಳನ್ನುಳ್ಳವರು, ಪಱಿ=ಕಿತ್ತುತಂದ\(ತಾಳೆಯವನದಿಂದ\), ಓಲೈ=ತಾಳೆಯ ಗರಿಯ, ಶಯನತ್ತರ್=ಚಾಪೆ\(ಹಾಸುಗೆ\)ಗಳುಳ್ಳವರು, ವಿಣ್ಡ=ಅರಳಿದ, ಮುಲ್ಲೈ=ಮಲ್ಲಿಗೆಯ, ಅರುಮ್ಬು=ಮೊಗ್ಗಿನ, ಅನ್ನ=ಹಾಗೆ\(ಇರುವ\)ಪಲ್ಲಿನರ್=ಹಲ್ಲುಗಳುಳ್ಳವರು, ಆದ, ಅಣ್ಡರ್= ಗೋವಳರು, ಮಿಣ್ಡಿ=ಒಟ್ಟುಗೂಡಿ, ಪುಕುನ್ದು=ಮನೆಯ ಒಳಹೊಕ್ಕು, ನೆಯ್=ಎಣ್ಣೆ\(ಒತ್ತುವ ಆಟವನ್ನು\), ಆಡಿನಾರ್=ಆಡಿದರು.

೯

ಹಿಡಿ ಇರುವ ನೆಲುವುಗಳನ್ನೂ, ಮಾಟವಾದ ಹರಿತವಾದ ಗಂಡುಗೊಡಲಿಗಳನ್ನೂ ತಡಿಗಳನ್ನೂ, ಹೊಸದಾಗಿ ಕಿತ್ತುತಂದ ತಾಳೆಯಗರಿಯ ಚಾಪೆಯನ್ನೂ ಉಳ್ಳವರಾದ ಗೋವಳರು ಅರಳಿದ ಮಲ್ಲಿಗೆ ಮೊಗ್ಗಿನಂತೆ ಇರುವ ಹಲ್ಲುಗಳನ್ನು \(ತಮ್ಮ ನಗುವಿನಿಂದ\) ತೋರಿಸಿಕೊಳ್ಳುತ್ತಾ ಮನೆಯ ಒಳಹೊಕ್ಕು ಎಣ್ಣೆ ಒತ್ತುವ ಆಟವನ್ನು ಆಡಿದರು.\(೫\)

ದನ ಮೇಯಿಸಲು ವನಕ್ಕೆ ಹೋಗುವ ಗೋವಳರು ಕೆಲವು ವಸ್ತುಗಳನ್ನು ಬಳಸುತ್ತಾರೆ: ಅವರು ಬುತ್ತಿಯನ್ನು ಇಟ್ಟುಕೊಂಡು ಹೆಗಲಿಗೆ ಅದನ್ನು ಏರಿಸಿಕೊಂಡು ಹೋಗಲು ಅನುಕೂಲಿಸುವಂಥಾದ್ದಾದ “ಚಿಕ್ಕ”ಗಳು-ಚಿಕ್ಕ ಎಂದರೆ ದಾರದಿಂದ ಹೆಣೆದಿರುವ ಬಲೆಯ ಚೀಲ. ಒಮ್ದು ರೀತಿಯಲ್ಲಿ ಅದು ಚಿಕ್ಕದಾದ ನೆಲುವು ಅದಕ್ಕೆ ಹಿಡಿ ಇರುತ್ತದೆ. ಮೂತಿಯ ಬಳಿ ಇರುವ ದಾರವನ್ನು ಸರಿಸಿ ಮೂತಿಯ ಸಂಕುಚಿಸಿ, ಕಟ್ಟಿ ಭದ್ರಪಡಿಸಬಹುದು-ಅವುಗಳಲ್ಲಿ ಬುತ್ತಿ ಇಟ್ಟುಕೊಂಡು ಚೀಲವನ್ನು ಹೆಗಲಿಗೆ ಏರಿಸಿಕೊಂಡು ಹೀಗುವುದು ಅವರ ಕುಲಾಚಾರ. ಜೊತೆಗೆ ಮಾಟವಾಗಿ ಹರಿತವಾಗಿರುವ ಕುಡುಗೋಲು ಅಥವಾ ಗಂಡುಗೊಡಲಿ. ದಾರಿಯಲಿ ಬರುವ ಅಡ್ಡಿ ಆತಂಕಗಳನ್ನು ಕಡಿದುಹಾಕುವುದಕ್ಕೂ ತಮ್ಮ ದನಕರುಗಳಿಗೆ ಬೇಕಾದ ಮೇವನ್ನು ಒದಗಿಸುವುದಕ್ಕೂ ಅದು. ಅನಂತರ ಅವರಿಗೆ ಜೊತೆಗಾರನಂತೆ ಒದಗುವ “ತಡಿ”ಅಥವಾ ಕೋಲು. ಇವುಗಳ ಜೊತೆಗೆ, ಅವರೇ ಹೊಸದಾಗಿ ತಾಳೆಗರಿಯನು ಕತ್ತರಿಸಿ ತಂದು ಹೆಣೆದು ಮಾಡಿರುವ ಚಾಪೆ. ಇದು ಅವರಿಗೆ ಅಲ್ಲಲ್ಲಿ ಕುಳಿತುಕೊಳ್ಳುವುದಕ್ಕೆ ಮಲಗುವುದಕ್ಕೆ ಉಪಯೋಗ.

ನಂದಗೋಕುಲಕ್ಕೆ ಸೇರಿದ ಗೋವಳರು ದನಮೇಯಿಸಲು ಹೊರಗೆ ಹೋಗಿದ್ದವರು ಸಂಜೆಗೆ ಕರುಹಟ್ಟಿಗೆ ಬಂದರು. ಸುದ್ದಿ ಕೇಳಿದರು.ಹರ್ಷಗೊಂಡರು. ಕೂಡಲೇ ತಾವು ಕೊಂಡೊಯ್ದಿದ್ದ ವಸ್ತುಗಳೊಂದಿಗೆ ಹಾಗೆಯೇ ಗುಂಪುಗುಂಪಾಗಿ ನಂದಗೋಪನ ಮನೆಯೊಳಕ್ಕೆ ನುಗ್ಗಿದರು. ಮಗುವನ್ನು ಕಂಡರು. ಅನಂತರ ಎಣ್ಣೆಯ ಆಟ ಆಡಿದರು.

ನೆಯ್ಯಾಡಿನಾರ್ ಎಣ್ಣೆಯಾಡ: ಇದು ಒಂದು ವಿಚಿತ್ರ ಆಟ. ಬಂದಿರುವವರೆಲ್ಲರೂ ಕೈತುಂಬ ಎಣ್ಣೆ ತೆಗೆದುಕೊಂಡು ಒಬ್ಬರಿಗೊಬ್ಬರು ತಲೆಯಮೇಲೆ ಎಣ್ಣೆ ಒತ್ತುವುದು, ಮೈಗೆ ಸವರುವುದು-ಹೀಗೆ ಆಡುವ ಆಟ. ನಗೆಯ ಮಾತುಗಳು, ತಕ್ಕ ನಗೆ ಇದರೊಂದಿಗೆ ಇದ್ದೇ ಇರುತ್ತದೆ.

೧೦

“ಅರಳಿದ ಮಲ್ಲಿಗೆ ಮೊಗ್ಗಿನಂತೆ ಹಲ್ಲುಗಳು” ಎಂಬ ಉಪಮಾನ ಕಣ್ಣಿಗೆ ಮಾತ್ರ ಕಟ್ಟಿಸುತ್ತದೆ. ಮನಸ್ಸೊಂದಿದ್ದರೆ ಸುಂದರ “ಸಾಹಿತ್ಯ” ಇಲ್ಲಿ ಹೇರಳವಾಗಿ ಸಿಕ್ಕುತ್ತದೆ.

೬. ಕೈಯುಙ್ಗಾಲುಮ್ ನಿಮಿರ್ತ್ತು ಕ್ಕಡಾರ ನೀರ್

ಪೈಯವಾಟ್ಟಿ ಪ್ಪಶುಂಚಿರುಮಂಜಳಾಲ್

ಐಯನಾವೞಿತ್ತಾಳುಕ್ಕೂ ಅಙ್ಗಾನ್ದಿಡ

ವೈಯಮೇೞುಙ್ಕಣ್ಡಾಳ್ ಪಿಳ್ಳೈವಾಯುಳೇ

ಕೈಯುಮ್=ಹುಟ್ಟಿದ ಮಗುವಿನ ಕೈಗಳನ್ನೂ, ಕಾಲುಮ್=ಕಾಲುಗಳನ್ನೂ, ನಿಮಿರ್ ತ್ತು=ಹಿತವಾಗಿ ಎಳ್ದು, ನೀವಿ, ಕಡಾರಮ್=ಹಂದೆಯಲ್ಲಿರುವ\(ಕಾಯಿಸಿರುವ\) ಬಿಸಿಯಾದ, ನೀರ್=ನೀರನ್ನು, ಶಿಱು= ಶ್ರೇಷ್ಠವಾದ, ಪಶು=ಶುದ್ಧವಾದ, ಮಂಜಳಾಲ್=ಅರಿಸಿನದಿಂದ, ಪೈಯ=ಸುಂದರವಾದ\(ಪುಟ್ಟ\)ದೇಹಕ್ಕೆ ಹಿತವಾದ ರೀತಿಯಲ್ಲಿ ಸವರಿ, ಆಟ್ಟಿ=ಚೆನ್ನಾಗಿ ನೀರೆರೆದು, ಐಯ=ಸುಂದರವಾದ ಮೆತ್ತಗಿರುವ\(ಪುಟ್ಟ\), ನಾ=ನಾಲಿಗೆಗೆ, ವೞಿತ್ತ ಆಳುಕ್ಕು=ಉಜ್ಜಿದ ಯಶೋದೆ, ಅಙ್ಗಾನ್ದಿಡ= ಬಾಯನ್ನು ತೆರೆಯಲು, ಪಿಳ್ಳೈ=ಆ ಹಸುಳೆಯ, ವಾಯುಳ್=ಬಾಯಿಯೊಳಗಡೆ, ಏೞುಮ್=ಏಳೂ, ವೈಯಮ್=ಲೋಕಗಳನ್ನೂ, ಕಂಡಾಳ್=ಕಂಡಳು.

ಹುಟ್ಟಿದ ಮಗುವಿನ ಕೈಗಳನ್ನೂ ಕಾಲುಗಳನ್ನೂ ಎಳೆದು ನೀವಿ ಶುದ್ಧವಾದ ಶ್ರೇಷ್ಠವಾದ ಅರಿಸಿನವನ್ನು ಸುಂದರ ದೇಹಕ್ಕೆ ಹಿತವಾಗಿ ಸವರಿ ಹಂದೆಯಲ್ಲಿಕಾಯಿಸಿದ್ದ ಬಿಸಿನೀರನ್ನು ಎರೆದು, ಅನಂತರ ಅಂದವಾದ ಮೆತುವಾದ ಪುಟ್ಟ ನಾಲಗೆಯನ್ನು ಉಜ್ಜಿ ತೊಳೆಯಲು ಹೋದ ಯಶೋದೆ ಆ ಹಸುಳೆಯ ಬಾಯಲ್ಲಿ ಏಳು ಲೋಕಗಳನ್ನೂ ಕಂಡಳು.\(೬\)

ಹುಟ್ಟಿದ ಮಗುವಿನ ಕೈ,ಕಾಲು ಮತ್ತು ದೇಹದ ಒಂದೊಂದು ಅವಯವವನ್ನೂ ಹಿತವಾಗಿ ಎಳೆದು, ನೀವಿ ಅವುಗಳನ್ನು ಸಡಿಲಗೊಳಿಸುವುದೂ, ಅನಂತರ ಶುದ್ಧವಾದ ಅರಿಸಿನವನ್ನು ಮೈಗೆಲ್ಲಾ ಹದವಾಗಿ ಸವರಿ ಬಿಸಿ ನೀರೆರೆದು ಕಡೆಯಲ್ಲಿ ನಾಲಗೆಯ ಮೇಲೆ ಸೇರಿರುವ

೧೧

ಶ್ಲೇಷ್ಮವನ್ನು ಬೆರಳಿನಿಂದ ತೆಗೆದು ಶುದ್ಧಗೊಳಿಸುವುದು ತಾಯಂದಿರ ಪದ್ಧತಿ. ಅದರಂತೆಯೇ, ತಾಯಿ ಯಶೋದೆ ತನ್ನ ಪ್ರೀತಿಯ ಪುಟ್ಟ ಮಗುವಿಗೆ ನೀರೆರೆದಳು. ನಾಲಗೆಯನ್ನು ತೊಳೆಯಲು ಬಾಯಿಬಿಡಿಸಿದ ಕೂಡಲೇ ಮಗುವಿನ ಬಾಯಲ್ಲಿ ಏಳುಲೋಕಗಳನ್ನೂ ಕಂಡು ಚಕಿತಳಾದಳು.

ಭಗವಂತ ಕಾರಾಗೃಹದಲ್ಲಿ ತನ್ನನ್ನು ಹೆತ್ತ ತಾಯಿತಂದೆಗಳಾದ ದೇವಕಿ ವಸುದೇವರಿಗೆ ಹುಟ್ಟಿದ ಕೂಡಲ್ ತನ್ನ ನಿಜಸ್ವರೂಪದಲ್ಲಿ ಕಾಣಿಸಿಕೊಂಡನಲ್ಲವೆ\! ಈಗ, ಕಾರಣಾಂತರದಿಂದ ನಂದಗೋಕುಲದಲ್ಲಿ ಯಶೋದೆಯ ಮಗನಾಗಿ ರಿಉವಾಗ, ತಾನು ಅಸಾಧಾರಣ ಮಗುವೆಂಬ ನಿಜಸಂಗತಿಯನ್ನು ತೋರಿಸಬೇಡವೇ? ಯಶೋದೆ ಆ ಪುಟ್ಟಮಗುವಿಗೆ ನೀರೆರೆದು ನಾಲಗೆ ಸವರಲು ಹೋದಾಗ, ತನ್ನ ಬಾಯಲ್ಲಿ ಏಳುಲೋಕಗಳನ್ನು ಅವಳಿಗೆ ತೋರಿಸಿದ. ತನ್ನ ಅದ್ಭುತ ಲೀಲೆಗಳನ್ನು ತೋರಿಸುವುದಕ್ಕೆ ಹೀಗೆ ಮೊದಲಾಯಿತು. ಯಶೋದೆಯ ಭಾಗ್ಯ ಅಂಥಾದ್ದು: ಕೃಷ್ಣ ತನ್ನ ದಿವ್ಯಾದ್ಭುತ ಕಾರ್ಯಗಳನ್ನೆಲ್ಲಾ ಅವಳ ಕಣ್ಣೆದುರಿನಲ್ಲಿ ನಡಸಿ, ಅವಳನ್ನು ಆನಂದಪಡಿಸಿದ.

ತಿಳಿದವರು ಇದರಲ್ಲಿ ಅಪಾರ ವೇದಾಂತವಿದೆ ಎನ್ನುತ್ತಾರೆ.

೭. ವಾಯುಳ್ ವೈಯಕಙ್ಗಂಡ ಮಡನಲ್ಲಾರ್

ಆಯರ್ ಪುತ್ತಿರನಲ್ಲನ್ ಅರುನ್ದೆಯ್ ವಮ್

ಪಾಯಶೀರುಡೈ ಪಣ್ಬುಡೈಪ್ಪಾಲಕನ್

ಮಾಯನೆನ್ಱು ಮಹಿೞ್ ನ್ದನರ್ ಮಾದರೇ

ವಾಯುಳ್=ಶಿಶುವಿನ ಬಾಯಲ್ಲಿ, ವೈಯಕಮ್=ಲೋಕಗಲನ್ನು, ಕಣ್ಡ=ಕಣ್ಣಾರೆ ಕಂಡ, ನಲ್=ಶುದ್ಧ, ಮಡವಾರ್=\(ಏನೂ ಅರಿಯದ\), ಮುಗ್ಧೆಯರಾದ, ಮಾದರೇ=ತಾಯಂದಿರೆಲ್ಲ, ಆಯರ್=ಗೊಲ್ಲರ\(ಗೋವಳರ\), ಪುತ್ತಿರನ್=ಮಗನು, ಅಲ್ಲನ್=\(ಇವನು\)ಅಲ್ಲವೇ ಅಲ್ಲ. ಅರು=ಅರಿಯಲು ಅಸದಳವಾದ. ದೆಯ್ ವಮ್=ದೈವವೇ, ಪಾಯ=ವಿಪುಲವಾದ, ಶೀರ್=ವಿಭೂತಿಯನ್ನೂ, ಉಡೈ=ಉಳ್ಳ, ಪಣ್ಬು=ಗುಣಗಳನ್ನೂ, ಉಡೈ=ಉಳ್ಳ, ಬಾಲಕನ್=ಶಿಶುವಾದರೂ \(ಮಗುವಾದರೂ\), ಮಾಯನ್=ಆಶ್ಚರ್ಯಕಾರಕನಾದ ಮಾಯಾ, ಎನ್ಱು=ಎಂದು, ಮಹಿಱ್ ನ್ದನರ್= ಆನಂದಿಸಿದರು.

೧೨

ಶಿಶುವಿನ ಬಾಯಲ್ಲಿ ಲೋಕಗಳನ್ನು ಕಣ್ಣಾರೆ ಕಂಡ ಶುದ್ಧ ಮುಗ್ಧೆಯರಾದ ತಾಯಂದಿರೆಲ್ಲ ಇವನು ಗೋವಳರ ಮಗ ಅಲ್ಲವೇ ಅಲ್ಲ. ಅರಿಯಲು ಅಸದಳವಾದ ದೈವವೇ\! ವಿಪುಲವಾದ ವಿಭೂತಿಯನ್ನೂ ಗುಣಗಳನ್ನೂ ಉಳ್ಳವನು. ಶಿಶುವಿನ ರೂಪದಲ್ಲಿರುವ ಆಶ್ಚರ್ಯಕಾರಕನಾದ ಮಾಯಾವಿಯೇ” ಎಂದು ಹೇಳುತ್ತಾ ಆನಂದಿಸಿದರು.\(೭\)

ಹಸುಗೂಸಿನ ಬಾಯಲ್ಲಿ ಲೋಕಗಳನ್ನು ಕಂಡ ಯಶೋದೆ ತನ್ನಷ್ಟಕ್ಕೇ ಸುಮ್ಮನಾಗದೆ, ಗೋಕುಲದ ಹೆಂಗಸರನ್ನು ಕರೆಸಿ, ತಾನು ಕಂಡ ಆಶ್ಚರ್ಯವನ್ನು ತಿಳಿಸಿದಳು. ಬಂದ ತಾಯಂದಿರು ಒಬ್ಬೊಬ್ಬರಾಗಿ ಕೂಸಿನ ಬಾಯಲ್ಲಿ ಸಮಸ್ತ ಲೋಕಗಳನ್ನು ಕಣ್ಣಾರೆ ಕಂಡರು. ಅವರೆಲ್ಲ ಮುಗ್ಧೆಯರು. ಏನೂ ಅರಿಯದವರು ಅವರೆಂದರು “ಇದೊಂದು ಅರಿಯಲಾರದ ಸಮಸ್ಯೆಯೇ ಶಿಶುರೂಪದಲ್ಲಿದೆ” ಎಂದು. ಆದರೆ ಅವರೂ ಆನಂದ ಪಟ್ಟರು. ಸಹಜವೇ ಆನಂದವನ್ನು ಅವರ ಶುದ್ಧಮುಗ್ಧ ಹೃದಯದಲ್ಲಿ ತುಂಬಿದವನು ಆ “ಮಾಯಾ”ವಿಯೇ.

ಆ ಹೆಂಗಸರ ಹೃದಯ ಪಾಪವರಿಯದ್ದು. ಹಸುಳೆಯನ್ನು ನೋಡಿದೊಡನೆಯೇ ಅವರಿಗೆ ಸತ್ಯದ ದರ್ಶನವಾಯಿತು. ಮಾತಿನಿಂದಲೂ ಅದನ್ನು ಬಿಡಿಸಿ ಹೇಳಿದರು. ಆದರೇನು? ಅವರನ್ನು ಅಜ್ಞಾನದ ಮಾಯೆ ಮುಸುಕಿತ್ತು. ಸತ್ಯವಸ್ತುವನ್ನು ಯಥಾವತ್ತಾಗಿ ಅರಿಯುವ ಶಕ್ತಿಯಾಗಲಿ ಭಾಗ್ಯವಾಗಲಿ ಅವರಿಗೆ ಇಲ್ಲದಾಗಿತ್ತು.

೮. ಪತ್ತುನಾಳುಙ್ಗಡನ್ದ ಇರಣ್ಡಾನಾಳ್

ಎತ್ತಿ ಶೈಯುಮ್ ಶಯಮರಮ್ ಕೋಡಿತ್ತು

ಮತ್ತಮಾಮಲೈ ತಾಂಗಿಯಮೈನ್ದನೈ

ಉತ್ತಾನಮ್ ಶೆಯ್ದು ಉದನ್ದನರಾಯರೇ

೧೩

ಪತ್ತು ನಾಳುಮ್= ಹತ್ತು ದಿನಗಳೂ, ಕಡನ್ದ= ಕಳೆದ, ಬಳಿಕ, ಇರಣ್ಡಾನಾಳ್=ಎರಡನೆಯ ದಿನ, \(ಮರುದಿನ\), ಎದ್ದಿಶೈಯುಮ್=ಯಾವ ದಿಕ್ಕಿನಲ್ಲಿ ನೋಡಿದರೂ \(ಎಲ್ಲಾ ದಿಕ್ಕುಗಳಲ್ಲಿಯೂ\), ಮಾಮ್=ಮಾವಿನೆಲೆ ತೋರಣಗಳಿಂದ, ಕೋಡಿತ್ತು= ಅಲಂಕರಿಸಿ, ಮತ್ತಮ್=ಭ್ರಾಂತಿಗೊಳಿಸುವಂಥ, ಮಾ=ಐಶ್ವರ್ಯ, ಬಲ,ವೀರ್ಯ, ಸೌಂದರ್ಯಾದಿ ಗುಣ ವಿಭೂತಿಗಳನ್ನು, ಮಲೈ=ಒಟ್ಟುಗೂಡಿಸಿ, ತಾಙ್ಗಿಯ=ತನ್ನಲ್ಲಿ ರಕ್ಷಿಸುತ್ತಿರುವ, ಮೈನ್ದನೈ=ಚೆಲುವನಾದ ಶಿಶುವನ್ನು, ಆಯರ್=ಗೋವಳರು, ಉತ್ತಾನಂ ಶೆಯ್ದು= ಕೈಗಳಲ್ಲಿ ಎತ್ತಿಕೊಂಡು, ಉಹನ್ದನರೇ=ಹರ್ಷಗೊಂಡರು.

ಹತ್ತು ದಿನಗಳು ಕಳೆದ ಬಳಿಕ ಮಾರನೆಯ ದಿನದಂದು ಎಲ್ಲಾ ದಿಕ್ಕುಗಳನ್ನೂ ಜಯಸೂಚಕವಾದ ಮಾವಿನತೋರಣಗಳಿಂದ ಅಲಂಕರಿಸಿ, ಭ್ರಾಂತಿಗೊಳಿಸುವಂಥ ಐಶ್ವರ್ಯ, ಬಲ,ವೀರ್ಯ, ಸೌಂದರ್ಯಾದಿ ಗುಣವಿಭೂತಿಗಳನ್ನು ಒಟ್ಟುಗೂಡಿಸಿ ತನ್ನಲ್ಲಿ ಅಡಕ ಮಾಡಿಕೊಂಡು ರಕ್ಷಿಸುತ್ತಿರುವ ಚೆಲುವನಾದ ಶಿಶುವನ್ನು ಗೋವಳರು ಕೈಗಳಲ್ಲಿ ಎತ್ತಿಕೊಂಡು ಓಡಾಡುತ್ತಾ ಹರ್ಷಗೊಂಡರು. \(೮\)

ಮಗುಹುಟ್ಟಿದ ಹನ್ನೊಂದನೆಯ ದಿನ. ಗೋಕುಲದಲ್ಲಿ ಅಂದು ಮಗುವಿಗೆ ನಾಮಕರಣ. ಅದಕ್ಕಾಗಿ ಗೋಕುಲದಲ್ಲಿ ಎಲ್ಲ ಕಡೆಯೂ ಮಾವಿನ ತೋರಣಗಳ ಅಲಂಕಾರ. ಇಡಿಯ ಗೋಕುಲಕ್ಕೆ ಜಯಸೂಚಕವೆಂಬಂತೆ.ಗೋವಳರೆಲ್ಲರೂ ಒಟ್ಟಾಗಿ ನೆರೆದರು. ಆ ಉತ್ಸವದಲ್ಲಿ ಭಾಗವಹಿಸಲೋಸ್ಕರ.

ಮಗುವಿನದು ಕಪ್ಪುಬಣ್ಣ, ನೋಡಿದೊಡನೆಯೇ ಆಕರ್ಷಿಸುವಂಥ ಸ್ವರೂಪ. ಎಲ್ಲರಲ್ಲೂ ಆನಂದವನ್ನು ತುಂಬುವಂಥಾದ್ದು. ಈ ಕಾರಣಗಳಿಂದ ಮಗುವಿಗೆ “ಕೃಷ್ಣ” ಎಂದು ನಾಮಕರಣ ಮಾಡಿದರು.

ಆೞ್ವಾರರೆನ್ನುತ್ತಾರೆ: “ಆ ಗೋಪಾಲಕರಿಗೆ ಏನು ಗೊತ್ತು ಶ್ರೀಕೃಷ್ಣನ ಮಹಿಮೆ\! ಸಮಸ್ತ ಗುಣವಿಭೂತಿಗಳನ್ನು ತನ್ನಲ್ಲಿ ಅಡಗಿಸಿ ಇಟ್ಟುಕೊಂಡು ಹನ್ನೊಂದು ದಿನಗಳ ಎಳೆಯ ಕಂದನ ಹಾಗೆ ತೋರಿಕೊಳ್ಳುತ್ತಿರುವ ಆ ಹಸುಗೂಸನ್ನು ಒಬ್ಬರಾಗುತ್ತಲೊಬ್ಬರು ತಮ್ಮ ಕೈಗಳಲ್ಲಿ

೧೪

ಎತ್ತಿಕೊಂಡು ತಿರುಗಾಡುತ್ತಾ ಹರ್ಷಗೊಳ್ಳುತ್ತಿದ್ದರು. ಅಷ್ಟೇ ಅವರ ಭಾಗ್ಯ\! ಭಕ್ತರ ಕಷ್ಟಗಳನ್ನು ನೀಗಿಸುವವನು ಕೃಷ್ಣ. ಪರಮಾತ್ಮನೇ ಈ ಕೃಷ್ಣ-ಎಂಬುದನ್ನು ಅವರು ಅರಿಯಲಿಲ್ಲವಲ್ಲ\!

೯.ಕಿಡಕ್ಕಿಲ್ ತೊಟ್ಟಿಲ್ ಕಿೞಿಯವುದೈತ್ತಿಡುಮ್

ಎಡುತ್ತುಕ್ಕೊಳ್ಳಿಲ್ ಮರುಙ್ಗೈಯಿಱುತ್ತಿಡುಮ್

ಒಡುಕ್ಕಿಪ್ಪುಲ್ ಕಿಲ್ ಉದರತ್ತೇ ಪಾಯ್ ನ್ದಿಡುಮ್

ಮಿಡುಕ್ಕಿಲಾಮೈಯಾಲ್ ನಾನ್ ಮೆಲಿನ್ದೇನ್ ನಙ್ಗಾಯ್

ನಙ್ಗಾಯ್=ಶ್ರೀಮತಿಯೇ, ಕಿಡಕ್ಕಿಲ್=ಮಲಗಿಸಿದರೆ, ತೊಟ್ಟಿಲ್= ತೊಟ್ಟಿಲನ್ನು, ಕಿೞಿಯ=ಹರಿದು ಹೋಗುವಂತೆ, ಉದೈತ್ತಿಡುಮ್= ಕಾಲುಗಳಿಂದ ಝಾಡಿಸಿ ಒದೆಯುತ್ತಾನೆ. ಎಡುತ್ತುಕ್ಕೊಳ್ಳಿಲ್= ಎತ್ತಿಕೊಂಡರೆ, ಮರುಙ್ಗೈ=ನಡುವನ್ನು, ಇಱುತ್ತು=ಮುರಿಯುವ ಹಾಗೆ ಒತ್ತಿ, ಇಡುಮ್=ಹಾಕುತ್ತಾನೆ, ಒಡುಕ್ಕೂ=ಅಡಕವಾಗಿ, ಪುಲ್ ಕಿಲ್=ಎದೆಗೆ ಅಪ್ಪಿಕೊಂಡರೆ, ಉದರತ್ತು= ಹೊಟ್ಟೆಗೆ, ಪಾಯ್ ನ್ದಿಡುಮ್=ಸೆಟೆದು ನಿಂತುಬಿಡುತ್ತಾನೆ, ಮಿಡುಕ್ಕೂ=ಶಕ್ತಿ, ಇಲಾಮೈಯಾಲ್=ಇಲ್ಲದೆ ಇರುವುದರಿಂದ, ನಾನ್=ನಾನು, ಮೆಲಿನ್ದೇನ್=ಬಡವಾದೆ \(ಕಾಣೆಯಾ\)

ಶ್ರೀಮತಿಯೇ ಕಂದನು ಮಲಗಲೆಂದು ತೊಟ್ಟಿಲಲ್ಲಿ ಇಟ್ಟರೆ ಆ ತೊಟ್ಟಿಲು ಹರಿದುಹೋಗುವಂತೆ ಕಾಲನ್ನು ಝಾಡಿಸಿ ಒದೆಯುತ್ತಾನೆ. ಎತ್ತಿಕೊಂಡರೆ, ಸೊಂತವೇ ಮುರಿದು ಹೋಗುವ ಹಾಗೆ ಒತ್ತಿ ಹಾಕುತ್ತಾನೆ. ಅಡಕವಾಗಿ ಎದೆಗೆ ಅಪ್ಪಿಕೊಂಡರೆ ಹೊಟ್ಟೆಯ ಮೇಲೆ ಸೆಟೆದು ನಿಂತುಬಿಡುತ್ತಾನೆ. ಶಕ್ತಿ ಇಲ್ಲದೆ ಇರುವುದರಿಂದ ನಾನು ಬಡವಾದೆ ಕಾಣೆಯಾ. \(೯\)

ತಾಯಿ ಯಶೋದೆಯ ವಿವರಣೆಯಿಂದ ಕೃಷ್ಣ ಎಲ್ಲ ಮಕ್ಕಳಂತೆ ಅಲ್ಲ. ಇವನು ಅಸಾಮಾನ್ಯ ಮಗು ಎಂದು ಒಪ್ಪಿಕೊಂಡಂತೆಯೇ.

ಹಸುಗೂಸು ಶಕ್ತಿಯಿಲ್ಲದ್ದು, ಅಸಹಾಯಕವಾದದ್ದು. ಅದು ಬೆಳೆಯುವುದಕ್ಕೆ ಸ್ವಾಭಾವಿಕವಾದ ಸಾಧನ ತೊಟ್ಟಿಲು. ಕೈಕಾಲುಗಳನ್ನು

೧೫

ಅಡಿಸುವುದು, ಕಾಲು ಬಡಿಯುವುದು, ಅದರ ಚಟುವಟಿಕೆ. ಹಸುಗೂಸಿನ ದೇಹ ತುಂಬ ಮೃದು; ಮೆತ್ತಗೆ ಇರುತ್ತದೆ. ಅದನ್ನು ಮೃದುವಾಗಿಯೇ ನೋಡಿಕೊಳ್ಳಬೇಕು.ನಡುವಿನಲ್ಲಿ ಎತ್ತಿಕೊಳ್ಳುವುದು, ಎದೆಗೆ ಅಪ್ಪಿಕೊಳ್ಳುವುದು, ಮಗುವಿಗೆ ನೋವಾಗದಂತೆ ನೋಡಿಕೊಳ್ಳುವುದಕ್ಕಾಗಿ. ಮಗು ಬೆಳೆಯುತ್ತಾ ಬೆಳೆಯುತ್ತ ಅದರ ಚಟುವಟಿಕೆಗಳು ಹೆಚ್ಚುತ್ತದೆ. ಅದರ ತೂಕ ಹೆಚ್ಚುತ್ತದೆ. ಮೈಯಲ್ಲಿ ಶಕ್ತಿ ಹೆಚ್ಚುತ್ತದೆ. ಆದರೆ, ಯಶೋದೆಗೆ ಕೃಷ್ಣನ ಅಸಾಮಾನ್ಯ ಚಟುವಟಿಕೆಗಳು ಹಸುಗೂಸಿನಿಂದಲೇ ಕಂಡುಬರುತ್ತದೆ. ಎಳೆಯ ಕಂದನ ಕಾಲಿನ ಬಡಿತ ತೊಟ್ಟಿಲನ್ನೇ ಹರಿದು ಹಾಕುವುದು. ಅವನ ಭಾರ ಅವಳ ಸೊಂತವನ್ನೇ ಮುರಿಯುವಂಥಾದ್ದು. ತಾಯಿ ಯಶೋದೆಗೆ ತನ್ನ ಪುಟ್ಟ ಕಂದನಲ್ಲ ಪರಮಪ್ರೇಮ. ಒಂದೊಂದು ಸಲವೂ ಅವನಿಗೆ ನೋವಾಗುವುದಲ್ಲಾ ಎಂದು ಅವಳಿಗೆ ಮರುಕ. ಆದರೆ, ಅವಳೇನು ಮಾಡಿಯಾಳು? ಅವನನ್ನು ಸುಧಾರಿಸಲು ತನಗೆ ಶಕ್ತಿಯಿಲ್ಲವಲ್ಲಾ ಎಂದು ಅವಳಿಗೆ ವ್ಯಸನ. ತನ್ನ ಈ ಸಂಕಟವನ್ನು ತನ್ನ ಗೋಕುಲದ ತಾಯಂದಿರಲ್ಲಿ ಹೇಳಿಕೊಂಡು ಮರುಗುತ್ತಾಳೆ.

ಪರಮಾತ್ಮ ಯಾವ ರೂಪದಲ್ಲಿದ್ದರೇನು? ಯಾವ ಆಕಾರದಲ್ಲಿದ್ದರೇನು? ಅವನು ಸರ್ವಸ್ವತಂತ್ರ. ಯಾವ ಕಟ್ಟಿಗೂ ಒಳಗಾಗುವವನಲ್ಲ. ಅವತಾರವೆತ್ತಿ ಎಳೆಯಕಂದನಾಗಿದ್ದರೂ ತನ್ನ ನಿಜ ಸ್ವಭಾವವನ್ನು ಮರೆಯುವವನಲ್ಲ. ಪ್ರೇಮ ಭರದಿಂದ ಅವನನ್ನು ಲಾಲನೆ ಪಾಲನೆ ಎಂಬ ಕಟ್ಟಿಗೆ ಅಜ್ಞಾನಿಗಳು ಒಳಗು ಮಾಡಿದರೆ, ಅದಕ್ಕೆ ತಾನು ಬದ್ಧನಲ್ಲಿ ಎಂಬುದನ್ನು ಕಂದನ ರೀತಿಯಲ್ಲಿಯೇ ತೋರ್ಪಡಿಸುವವನಲ್ಲವೆ?

೧೦. ಶೆನ್ನೆಲಾರ್ ವಯಲ್ ಶೂೞ್ ತಿರುಕ್ಕೋಟ್ಟಿಯೂರ್

ಮನ್ನುನಾರಣನ್ ನಮ್ಬಿಪಿಱನ್ದಮೈ

ಮಿನ್ನುನೂಲ್ ವಿಟ್ಟುಚಿತ್ತನ್ ವಿರಿತ್ತ

ಇಪ್ಪನ್ನು ಪಾಡಲ್ ವಲ್ಲಾರ್ ಕ್ಕೂ ಇಲ್ಲೈಪಾವಮೇ

ಶೆಮ್=ಕೆಂಪನೆಯ, ನೆಲ್=ಬತ್ತ, ಆರ್=ತುಂಬಿರುವ, ವಯಲ್= ಗದ್ದೆಗಳಿಂದ, ಶೂೞ್=ಸುತ್ತಿಕೊಂಡಿರುವ, ತಿರುಕ್ಕೋಟ್ಟಿಯೂರ್=ತಿರುಕ್ಕೋಟ್ಟಿಯೂರಿನಲ್ಲಿ

೧೬

ಮನ್ನು=ಸ್ಥಿರವಾಗಿ ನೆಲೆಸಿರುವ, ನಾರಣನ್=ನಾರಾಯಣ ಎಂಬ ಹೆಸರಿನ, ನಮ್ಬಿ=ಸರ್ವಗುಣ ಪರಿಪೂರ್ಣನಾದ ಸರ್ವೇಶ್ವರನು, ಪಿಱನ್ದಮೈ= ಅವತರಿಸಿದ್ದನ್ನು, ಮಿನ್ನು=ಬೆಳಗಿಸುವ, ನೂಲ್=ಗ್ರಂಥದಲ್ಲಿ, ವಿಟ್ಟುಚಿತ್ತನ್=ವಿಷ್ಣುಚಿತ್ತರು \(ಪೆರಿಯಾೞ್ವಾರರು\), ವಿರಿತ್ತ=ವಿವರಿಸಿ, ಪನ್ನು=ಹೆಣೆದ, ಇಪ್ಪಾಡಲ್=ಈ ಪಾಶುರಗಳನ್ನು, ವಲ್ಲಾರ್ ಕ್ಕೂ=ಬಲ್ಲವರಿಗೆ, ಪಾವಮ್=ಪಾಪವು, ಇಲ್ಲೈ=ಇಲ್ಲ.

ಕೆಂಬತ್ತದ ತೆನೆ ತುಂಬಿದ ಗದ್ದೆಗಳಿಂದ ಸುತ್ತಿಕೊಂಡಿರುವ ತಿರುಕ್ಕೋಟ್ಟಿಯೂರಿನಲ್ಲಿ ಸ್ಥಿರವಾಗಿ ನೆಲೆಸಿರುವ ನಾರಾಯಣ ಎಂಬ ಹೆಸರಿನ ಸಕಲಗುಣ ಪರಿಪೂರ್ಣನಾದ ಸರ್ವೇಶ್ವರನು ಅವತರಿಸಿದ್ದನ್ನು ಬೆಳಗಿಸುತ್ತಿರುವ ಗ್ರಂಥದಲ್ಲಿ ವಿಷ್ಣುಚಿತ್ತರು ವಿವರಿಸಿ ಹೆಣೆದ ಈ ಪಾಶುರಗಳನ್ನು ಬಲ್ಲವರಿಗೆ ಪಾವವೇ ಇಲ್ಲ.\(೧೦\)

ಇದು ಈ ತಿರುಮೊೞಿಗೆ ಫಲಶ್ರುತಿ. ಸಕಲಗುಣ ಪರಿಪೂರ್ಣನಾದ ಶ್ರೀಮನ್ನಾರಾಯಣನು ನಂದಗೋಕುಲದಲ್ಲಿ ಶ್ರೀಕೃಷ್ಣನಾಗಿ ಅವತರಿಸಿದ ಕತೆಯನ್ನು ಅಲ್ಲಿನ ಜನಗಳ ಆನಂದದ ಕೊಂಡಾಟಗಳನ್ನೂ ವಿವರಿಸಿ ಹೆಣೆದಿರುವ ಈ ಪಾಶುರಗಳನ್ನು ಬಲ್ಲವರು ಜ್ಞಾನಿಗಳೂ ಭಕ್ತರೂ ಆಗುತ್ತಾರೆ. ಅವರು ಪಾಪದ ದಾರಿಯನ್ನು ತುಳಿಯದೆ ಶುದ್ಧರಾಗುತ್ತಾರೆ. ಆದ್ದರಿಂದ ಅವರಿಗೆ “ಪಾಪವಿಲ್ಲ”ಎನ್ನುತ್ತಾರೆ ಆೞ್ವಾರರು.

ಅಡಿಯ ನಡೆ: ವಣ್ಣಮ್, ಓಡು, ಪೇಣಿ,ಉಱಿ,ಕೊಣ್ಡ, ಕೈ,ವಾಯ್, ಪತ್ತು, ಕಿಡಕ್ಕಿಲ್, ಶೆನ್ನೆಲ್, \(ಶೀದ\)

೧೭

ಮೊದಲ ಶತಕ  ಎರಡನೆಯ ತಿರುಮೊೞಿ  ಶೀತಕ್ಕಡಲ್

೧. ಶೀತಕ್ಕಡಲುಳ್ಳ ಮುದನ್ನ ದೇವಕಿ

ಕೋದೈಕ್ಕುೞಲಾಳ್ ಅಶೋದೈಕ್ಕೂಪ್ಪೋತ್ತನ್ದು

ಪೇದೈಕ್ಕುೞವಿ ಪಿಡಿತ್ತುಚ್ಚುವೈತ್ತುಣ್ಣುಮ್

ಪಾದಕ್ಕಮಲಙ್ಗಳ್ ಕಾಣೀರೇ ಪವಳವಾಯಿರ್ ವನ್ದು ಕಾಣೀರೇ

ದೇವಕಿ=ದೇವಕಿಯು, ಕೋದೈ=ಹೂದಂಡೆ ಮುಡಿದ, ಕುೞಲಾಳ್=ಕೇಶರಾಶಿಯುಳ್ಳವಳಾದ, ಅಶೋದೈಕ್ಕೂ=ಯಶೋದೆಗೆ, ಪೋತ್ತನ್ದು=ಕಳುಹಿಸಿಕೊಟ್ಟ, ಶೀತಮ್=ತಂಪಾದ, ಕಡಲುಳ್= ಸಮುದ್ರದಲ್ಲಿ, ಅಮುದು=ಅಮೃತಕ್ಕೆ, ಅನ್ನ=ಸಮಾನವಾದ, ಪೇದೈ=ಮುಗ್ಧ, ಕುೞವಿ=ಶಿಶುವು, ಪಿಡಿತ್ತು=ಹಿಡಿದುಕೊಂಡು, ಚುವೈತ್ತು=ರುಚಿಕಂಡು, ಉಣ್ಣುಮ್=ಚೀಪುತ್ತಿರುವ\(ಉಣ್ಣುತ್ತಿರುವ\), ಪಾದಮ್=ಪಾದ, ಕಮಲಙ್ಗಳ್=ಕಮಲಗಳನ್ನು, ಕಾಣೀರೇ=ಕಾಣಿರೇ, ಪವಳಮ್=ಹವಳದ, ವಾಯೀರ್=ಬಾಯುಳ್ಳವರೇ \(ತುಟಿಗಳವರೇ\), ವನ್ದು=ಬಂದು, ಕಾಣೀರೇ=ನೋಡಿರೇ.

ಹೂದಂಡೆ ಮುಡಿದಿರುವ ಕೇಶರಾಶಿಯವಳಾದ ಯಶೋದೆಗೆ ದೇವಕಿಯಿಂದ ಬಂದ ಶೀತ ಕಡಲಿನಲ್ಲಿ ಹುಟ್ಟಿದ ಅಮೃತಕ್ಕೆ ಸಮಾನವಾದ ಮುಗ್ಧ ಶಿಶುವು \(ಕೈಗಳಲ್ಲಿ\) ಹಿಡಿದುಕೊಂಡು ರುಚಿಕಂಡು ಚೀಪುತ್ತಿರುವ ಪಾದಕಮಲಗಳನ್ನು ಕಾಣಿರೇ; ಹವಳದ ಬಾಯುಳ್ಳವರೇ, ಬಂದು ನೋಡಿರೇ.1 \(1\)

ಕ್ಷೀರಸಾಗರವನ್ನು “ಶೀತಕಡಲು” ಎಂದು ಅರ್ಥ ಮಾಡಿದ್ದಾರೆ. ಏರಿಳಿತಗಳಿಗೆ ಅವಕಾಶವಿಲ್ಲದಂತೆ ಸದಾ ತಂಪಾಗಿ ಶಾಂತವಾಗಿ ಇರುವ ಮಹಾ

1.  ಕರಾರವಿಂದೇನ ಪದಾರವಿಂದಂ | ಮುಖಾರವಿಂದೇ ವಿನಿವೇಶಯನ್ತಂ | 

ವಟಸ್ಯ ಪತ್ರಸ್ಯ ಪುಟೇ ಶಯಾನಂ | ಬಾಲಂ ಮುಕುಂದಂ ಮನಸಾ ಸ್ಮರಾಮಿ 

    -\(ಕೃಷ್ಣ ಕರ್ಣಾಮೃತ\)

೧೮

ಸಾಗರ ಅದು. ಅಮೃತ ಉದ್ಭವಿಸಿದ್ದು ಅಲ್ಲಿ. ಅದರಂತೆಯೇ ದೇವಕಿಯ ಗರ್ಭಾಂಬುಧಿಯಲ್ಲಿ ಶ್ರೀಕೃಷ್ಣ ಉದಿಸಿದ. ಅವನನ್ನು ನಂಬಿ ಅನನ್ಯವಾಗಿ ಭಜಿಸಿದವರಿಗೆ ಅಮೃತದಂತೆಯೇ ಅಮರತ್ವವನ್ನೂ ಶಾಶ್ವತಾನಂದವನ್ನೂ ತರುತ್ತಾನೆ ಎಂಬುದು ಇಲ್ಲಿ ಧ್ವನಿ.

ಕ್ಷೀರಸಾಗರದಲ್ಲಿ ಪರಮಪುರುಷನು ಎಳೆಯ ಮಗುವಾಗಿ ಆಲದೆಲೆಯ ಮೇಲೆ ಮಲಗಿ, ತನ್ನ ಬಲಗಾಲನ್ನು ಎರಡು ಕೈಗಳಿಂದಲೂ ಹಿಡಿದು, ಕಾಲ ಹೆಬ್ಬೆಟ್ಟನ್ನು ಚೀಪುತ್ತಾ ಆನಂದದಿಂದ ಇರುವ ವಿವರಣೆ ಬರುತ್ತದೆ. ಅತೀಂದ್ರಿಯ ವಶರಾಗಿ ಆೞ್ವಾರರು ಆ ಮನಮೋಹಕನೋಟವನ್ನು ಕಂಡರೋ ಎಂತೋ? ತಾವು ಶ್ರೀವಿಲ್ಲಿಪುತ್ತೂರಿನಲ್ಲಿ ಕೈಂಕರ್ಯ ನಡಸುತ್ತಿದ್ದದ್ದು ಸ್ವಾಮಿ ವಟಪತ್ರಶಾಯಿಗೇ-ಆಲದೆಲೆಯ ಮೇಲೆ ಮಲಗಿರುವ ಸುಂದರ ಶಿಶುವಿಗೆ. ಆ ಚಿತ್ರವೇನಾದರೂ ಅವರ ಮುಂದೆ ಮೂಡಿ ಬಂತೋ? ಹೇಗೋ? ಸಾಮಾನ್ಯವಾಗಿ ಶಿಶುಗಳು ಹಾಗೆ ಮಲಗುವುದುಂಟು. ಅಂಥದೇನನ್ನಾದರೂ ಅವರು ಕಂಡಿದ್ದರಾದೀತು. ಅಂತು, ಯಶೋದೆಯ ಬಾಯಿಂದ ಅದು ಸಹಜರೀತಿಯಲ್ಲಿ ಹೊರಬಿದ್ದಿದೆ. ಕೃಷ್ಣ ಬಹಳ ಎಳೆಗೂಸಾಗಿ, ಮುಗ್ಧ ಶಿಶುವಿನಂತೆ ಕಾಲಬೆರಳು ಚೀಪುತ್ತಾ ಮಲಗಿದ್ದಾನೆ. ಅದನ್ನು ಕಂಡ ಯಶೋದೆಗೆ ಮಹದಾನಂದ. ತಾನು ಮಾತ್ರ ಅದನ್ನು ಸವಿದರೆ ಸಾಕೇ?ಇತರರನ್ನೂ ಕರೆದು ತಾನು ಕಂಡ ಆಶ್ಚರ್ಯವನ್ನು ತೋರಿಸಿ, ತಾನು ಪಟ್ಟಂತೆ ಆನಂದಪಡಿರೆಂದು ಹೇಳುವುದು ಸ್ತ್ರೀಯ ಸಹಜ ಸ್ವಭಾವ. ಆದ್ದರಿಂದ ಗೋಕುಲದ ಇತರ ಎಲ್ಲ ಸೌಭಾಗ್ಯವತಿಯರನ್ನೂ ಯಶೋದೆ ಇಲ್ಲಿ ಕರೆಯುತ್ತಿದ್ದಾಳೆ. ಆೞ್ವಾರರ ಔದಾರ್ಯಕ್ಕೆ ಒಂದು ನಿದರ್ಶನ ಈ ಪಾಶುರದಲ್ಲಿದೆ.

ದೇವ ದಾನವರಿಗೆ ಪದೇಪದೇ ನಡೆಯುತ್ತಿದ್ದ ಯುದ್ಧವನ್ನು ತಡೆಯುವ ನೆಪದಿಂದ, ಕ್ಷೀರಸಾಗರವನ್ನು ಮಥಿಸುವಂತೆ ಶ್ರೀವಿಷ್ಣು ಸಲಹೆ ಮಾಡಿದನು. ಹಾಗೆಯೇ, ಮಂದರ ಪರ್ವತವನ್ನು ಕಡಗೋಲಾಗಿಯೂ, ವಾಸುಕಿಯನ್ನು ಹಗ್ಗವನ್ನಾಗಿಯೂ ಮಾಡಿಕೊಂಡು, ರಾಕ್ಷಸರು ವಾಸುಕಿಯ ತಲೆಯನ್ನೂ, ದೇವತೆಗಳು ಬಾಲವನ್ನೂ ಹಿಡಿದು ಕಡೆದರು. ಆಗ, ಅನೇಕ ಅನರ್ಘ ವಸ್ತುಗಳ ಜೊತೆಯಲ್ಲಿ ಅಮೃತವೂ ಹುಟ್ಟಿತು. ಶ್ರೀವಿಷ್ಣುವು ಅಮೃತವನ್ನು ದೇವತೆಗಳಿಗೆ

೧೯

ಮಾತ್ರವೇ ಹಂಚಿಬಿಟ್ಟು ಅವರಿಗೆ ಅಮರತ್ವವನ್ನು ಉಂಟುಮಾಡಿದನು. ಇದು ಪೂರ್ವ ಕತೆ.

೨. ಮುತ್ತುಮ್ ಮಣಿಯುಮ್ ವಯಿರಮುಮ್ ನನ್ ಪೊನ್ನುಮ್

ತತ್ತಿಪ್ಪದಿತ್ತು ತ್ತಲೈಪ್ಪೆಯ್ ದಾಱ್ ಪೋಲ್, ಎಙ್ಗುಮ್

ಪತ್ತು ವಿರಲುಮ್ ಮಣಿವಣ್ಣನ್ ಪಾದಙ್ಗಳ್

ಒತ್ತಿಟ್ಟಿರುನ್ದವಾ ಕಾಣೀರೇ ಒಣ್ಣುದಲೀರ್ ವನ್ದು ಕಾಣೀರೇ

ಮುತ್ತುಮ್=ಮುತ್ತನ್ನೂ, ಮಣಿಯುಮ್=ರತ್ನವನ್ನೂ, ವಯಿರಮುಮ್=ವಜ್ರವನ್ನೂ, ನಲ್=ಅಪ್ಪಟವಾದ \(ಅಪರಂಜಿ\), ಪೊನ್ನುಮ್= ಹೊನ್ನನ್ನೂ, ತತ್ತಿ=ಥಳಥಳಿಸುವಂತೆ, ಪದಿತ್ತು=ಕೂಡಿಸಿ, ತಲೈಪ್ಪೆಯ್ ದಾಱ್ ಪೋಲ್= ತಲೆಯ ಮೇಲೆ \(ಆಶೀರ್ವಾದ ರೂಪವಾಗಿ\) ಇಳಿಯ ಸುರಿದವರ ಹಾಗೆ, ಎಙ್ಗುಮ್=ಎಲ್ಲ ಕಡೆಯೂ, ಮಣಿವಣ್ಣನ್=ಇಂದ್ರನೀಲ ಮಣಿಯ ಬಣ್ಣದವನ\(ಬಾಲಕೃಷ್ಣನ\), ಪಾದಙ್ಗಳ್=ಪಾದಗಳ, ಪತ್ತು=ಹತ್ತು, ವಿರಲುಮ್=ಬೆರಳುಗಳೂ, ಒತ್ತಟ್ಟಿ=ಒಂದರೊಂದಿಗೆ ಒಮ್ದು\(ಹೊಂದಿಕೊಂಡು\), ಇರುನ್ದ ಆ=ಇರುವ ಹಾಗೆಯೇ, ಕಾಣೀರೇ= ಕಾಣಿರೇ, ಒಳ್=ವರ್ಚಸ್ಸಿನ, ನುದಲೀರ್=ಹಣೆಯವರೇ, ವನ್ದು= ಬಂದು, ಕಾಣೀರೇ=ನೋಡಿರೇ.

ಮುತ್ತು, ರತ್ನ, ವಜ್ರಗಳನ್ನು ಅಪರಂಜಿ ಹೊನ್ನಿನಲ್ಲಿ ಥಳಥಳಿಸುವಂತೆ ಕೂಡಿಸಿ ತಲೆಯ ಮೇಲಿಂದ ಇಳಿಯ ಸುರಿದ ಹಾಗೆ ಇಂದ್ರನೀಲಮಣಿಬಣ್ಣದವನ ಪಾದಗಳ ಹತ್ತು ಬೆರಳುಗಳೂ ಒಂದರೊಂದಿಗೆ ಹೊಂದಿಕೊಂಡು ಇರುವುದನ್ನು ಕಾಣಿರೇ, ವರ್ಚಸ್ಸಿನ ಹಣೆಯವರೇ ಬಂದು ನೋಡಿರೇ.\(೨\)

ಹಿಂದಿನ ಪಾಶುರದಲ್ಲಿ ಯಶೋದೆ ಶಿಶುವಾದ ಕೃಷ್ಣನ ಪಾದಗಳ ಕಡೆಗೆ ಗಮನ ಸೆಳೆದಳು. ಅಮೃತಕ್ಕೆ ಸಮಾನವಾದ ಅದನ್ನು ನೋಡೆಂದಳು. ಈ ಪಾಶುರದಲ್ಲಿ ಅದನ್ನುಮುಂದುವರಿಸುತ್ತಾಳೆ. ಶಿಶುವಿನ ಪಾದಗಳ

೨೦

ಹತ್ತು ಬೆರಳುಗಳಿಗೂ ಅಲಂಕಾರವಿದೆ; ಅವಕ್ಕೆ ಥಳಥಳಿಸುವ ನವರತ್ನ ತೊಡುಗೆಗಳಿವೆ; ಎಷ್ಟು ಸೊಗಸಾಗಿ ಹೊಂದಿಕೊಂಡಿವೆ ಅವೆಲ್ಲಾ\! ಎನ್ನುತ್ತಾಳೆ ತಾಯಿ ಯಶೋದೆ

ಭಕ್ತ ಆಶ್ರಯಿಸಬೇಕಾದದ್ದು ಭಗವಂತನ ಪಾದಗಳನ್ನು. ಅಂಥ ಪಾದಸೇವೆ ಸಿಕ್ಕರೆ ಸಾಕೆಂದು ನಿಜವಾದ ಭಕ್ತ ಕಾತರದಿಂದಿರುತ್ತಾನೆ. ಆೞ್ವಾರರು ಯಶೋದೆಯ ಬಾಯಿಂದ ಕರೆ ಕೊಡುತ್ತಿದ್ದಾರೆ; “ಬನ್ನಿ, ಬನ್ನಿ; ನೋಡಿ ಸೇವೆ ಮಾಡಿ;ಆನಂದಿಸಿ. ಇದು ಅಲಭ್ಯ ಲಾಭ. ಈ ಪಾದಸೇವೆ ಲಭಿಸುವುದು ದುಸ್ತರವೇ. ಆದರೆ, ಈಗ ಇದು ಅತಿ ಸುಲಭವಾಗಿ ಲಭಿಸುತ್ತಿದೆ. ನೀವು ವರ್ಚಸ್ವಿಗಳು. ಅದೃಷ್ಟವಂತರು. ಬನ್ನಿ, ಬೇಗ ಬನ್ನಿ” ಇಂಥ ಕರೆ ಬಂದರೆ, ಭಕ್ತ ನಿಜವಾಗಿಯೂ ಪುಣ್ಯವಂತನೇ.

ಎಳೆಯ ಮಕ್ಕಳಿಗೆ ದೃಷ್ಟಿ ತಾಕೀತೆಂಬ ಭಯದಿಂದ, ಅದನ್ನು ನಿವಾರಿಸುವ ಸಲುವಾಗಿ, ಮಣೆಯ ಮೇಲೆ ಕೂಡಿಸಿ ಅಥವಾ ತಾಯಂದಿರೇ ಎತ್ತಿಕೊಂಡು ಮಣೆಯ ಮೇಲೆ ಕುಳಿತುಕೊಂಡು, ಆರತಿ ಅಕ್ಷತೆ ನಡಸಿ, ಸುಮಂಗಲಿಯರು ಅಳತೆಯ ಪಾವಿನಲ್ಲಿ ನವರತ್ನಗಳನ್ನೂ ನಾಣ್ಯಗಳನ್ನೂ ಎಲಚಿಹಣ್ಣನ್ನೂ , ಕಬ್ಬಿನ ಸಣ್ಣ ಚೂರುಗಳನ್ನೂ ಬೆರೆಸಿ ತುಂಬಿ, ಎಳೆಯ ಮಗುವಿಗೆ ನಿವಾಳಿಸಿ ಅದರ ತಲೆಯ ಮೇಲಿನಿಂದ ಇಳಿಯ ಸುರಿಯುವ ಪದ್ಧತಿ ಈಗಲೂ ನೋಡಬಹುದು.

ವಜ್ರ,ವೈಢೂರ್ಯ, ಗೋಮೇದಿಕ, ಪುಷ್ಯರಾಗ, ಇಂದ್ರನೀಳ,ಮರಕತ, ಮಣೀಕ್ಯ, ಮುತ್ತು,ಹವಳ- ಇವು ನವರತ್ನಗಳು.

೩. ಪಣೈತ್ತೋಳಿಳವಾಯ್ ಚ್ಚಿ ಪಾಲ್ ಪಾಯ್ ನ್ದಕೊಙ್ಗೈ

ಅಣೈತ್ತಾರವುಣ್ಡು ಕಿಡನ್ದವಿಪ್ಪಿಳ್ಳೈ

ಇಣೈಕ್ಕಾಲಿಲ್ ವೆಳ್ಳಿತ್ತಲೈನಿನ್ಱಿಲಙ್ಗುಮ್

ಕಣೈಕ್ಕಾಲಿರುನ್ದವಾಕಾಣೀರೇ ಕಾರಿಕೈಯೀರ್ ವನ್ದು ಕಾಣೀರೇ

ಪಣೈ=ಉದ್ದವಾದ, ಸೊಗಸಾದ, ತೋಳ್=ತೋಳುಗಳುಳ್ಳ, ಇಳ=ಎಳೆಯ ಪ್ರಾಯದ, ಆಯ್ ಚ್ಚಿ=ಗೊಲ್ಲತಿಯಾದ ಯಶೋದೆಯ, ಪಾಲ್=ಹಾಲು, ಪಾಯ್ ನ್ದು= ತೊರೆಯಿಕ್ಕುತ್ತಿರುವ, ಕೊಙ್ಗೈ=ಸ್ತನಗಳನ್ನು

೨೧

ಅಣೈತ್ತು=ಅಪ್ಪಿಕೊಂಡು, ಆರ=ತೃಪ್ತಿಯಾಗುವ ಹಾಗೆ, ಉಣ್ಡು=ಕುಡಿದು, ಕಿಡನ್ದ=ಮಲಗಿರುವ, ಇ ಪ್ಪಿಳ್ಳೈ=ಈ ಶಿಶುವಿನ, ಕಾಲಿಲ್=ಕಾಲುಗಳಲ್ಲಿ, ವೆಳ್ಳಿತ್ತಲೈ=ಬಾಳೆಯ ದಿಂಡಿಗೆ, ಇಣೈ=ಸಮಾನವಾಗಿ, ನಿನ್ಱು=ನಿಂತು ಇದ್ದು, ಇಲಙ್ಗುಮ್=ಮಿರುಗುತ್ತಿರುವ, ಕಣೈಕ್ಕಾಲ್=\(ಮೊಣಕಾಲಿನಿಂದ\) ಕೆಳಗಾಲನ್ನು, ಇರುನ್ದ=ಇರುವ ಹಾಗೆಯೇ, ಕಾಣೀರೇ=ಕಾಣಿರೇ, ಕಾರಿಕೈಯೀರ್=ಸುಂದರಿಯರೇ, ವನ್ದು=ಬಂದು, ಕಾಣೀರೇ=ನೋಡಿರೇ.

ದೀರ್ಘವಾದ ಸೊಗಸಾದ ತೋಳುಗಳುಳ್ಳವಳೂ ಎಳೆಯ ಪ್ರಾಯದವಳೂ ಆದ ಯಶೋದೆಯ ತೊರೆಯಿಕ್ಕುವ ಸ್ತನಗಳನ್ನು ಅಪ್ಪಿಕೊಂಡು ಹಾಲನ್ನು ಯಥೇಚ್ಛವಾಗಿ ಕುಡಿದು ಮಲಗಿರುವ ಈ ಶಿಶುವಿನ ಕೆಳಗಾಲುಗಳು ಬಾಳೆಯ ದಿಂಡಿಗೆ ಸಮಾನವಾಗಿ ಇದ್ದು ಮಿರುಗುತ್ತಿರುವುದನ್ನು ಕಾಣೀರೇ, ಸುಂದರಿಯರೇ ಬಂದು ನೋಡಿರೇ.\(೩\)

ದೀರ್ಘವಾದ ತೋಳುಗಳು\(ಆಜಾನುಬಾಹು\) ಹಿರಿಮೆಯ ಲಕ್ಷಣ. ಯಶೋದೆ ನಂದಗೋಪನ ಮಡದಿ. ಗೋಕುಲಕ್ಕೆ ಒಡತಿ ಅವಳ ಶ್ರೀಂಅಂತಿಕೆಗೆ ಕಡಮೆಯೇನಿಲ್ಲ. “ಎಳೆಯ ಪ್ರಾಯ” ಎಂಬುದು ಅವಳ ಸ್ತನಗಳ ಮಾಟ, ಪಟುತ್ವ, ಸೌಂದರ್ಯಗಳನ್ನು ಸೂಚಿಸುತ್ತದೆ. ತಾಯಿಗೆ ಶಿಶುವಿನ ಮೇಲೆ ವಾತ್ಸಲ್ಯ ಬಹಳವಾದರೆ, ಸ್ತನಗಳಲ್ಲಿ ಹಾಲು ತೊರೆಯಿಕ್ಕುವುದು, ಬಹಳ ಎಳೆಯ ಶಿಶುವಿಗೆ ಹಾಲನ್ನು ಕಷ್ಟಪಟ್ಟು ಊಡಬೇಕು. ಹಾಲು ಕುಡಿಯುವುದನ್ನು ಅಭ್ಯಾಸ ಮಾಡಿಸಬೇಕು. ಆದರೆ, “ಈ ಶಿಶು” ವಿನ ರೀತಿಯೇ ಬೇರೆ. ಅದು ತಾಯಿಯ ಸ್ತನಗಳನ್ನು ಕೈಗಳಿಂದ ಅಪ್ಪಿಕೊಂಡಿದೆ. ತನಗೆ ತೃಪ್ತಿಯಾಗುವಷ್ಟೂ ಹಾಲು ಕುಡಿದಿದೆ. ಅದಕ್ಕೆ ತೃಪ್ತಿಯಾಯಿತು ಎಂದು ತೋರಿಸುವುದು ಮಗುಶಾಂತವಾಗಿ ಮಲಗಿರುವುದೇ. ಈ ಮಗು ಸ್ತನ್ಯಪಾನ ಮಾಡುತ್ತಾ ಹಾಗೆಯೇ ನಿದ್ರಿಸುತ್ತಿರುವುದರಿಂದ ಅದರ ಮುಖ ಯಶೋದೆಯ ಸೆರಗಿನಿಂದ ಮುಚ್ಚಿದೆ. ಹೊರಗೆ ಕಾಣಿಸುವುದು ಅದರ ಕೆಳಗಾಲುಗಳು ಮಾತ್ರವೇ. ಅವು ಬಹುಸುಂದರ. ಬಾಳೆಯ ದಿಂಡಿನಂತೆ ದುಂಡಗೆ

೨೨

ಪುಷ್ಟವಾಗಿ ಮಿರುಗುತ್ತಿವೆ. ಈ ಕೆಳಗಾಲುಗಳನ್ನೂ ಅವುಗಳ ಅಂದವನ್ನೂ ಬಂದುನೋಡಿ ಆನಂದಿಸಿರೆಂದು ಕರೆಕೊಡುತ್ತಿರುವುದು.

ಹಿಂದಿನ ಎರಡು ಪಾಶುರಗಳಲ್ಲಿ ಆೞ್ವಾರರು ಕ್ರಮವಾಗಿ \(ಶಿಶುರೂಪಿಯಾದ\) ಭಗವಂತನ ಪಾದ ಕಾಲುಬೆರಳುಗಳತ್ತ ಗಮನಹರಿಸೆಂದು ಕರೆಕೊಟ್ಟರು. ಈ ಪಾಶುರದಲ್ಲಿ ಮೊಳಕಾಲುಗಳವರೆಗೆ ಇರುವ ಕಾಲಿನ ಸೊಬಗನ್ನು ನೋಡಿ ನಲಿಯಿರಿ ಎನ್ನುತ್ತಾರೆ.

೪. ಉೞನ್ದಾಳ್ ನಱುನೆಯ್ ಓರೋತಡಾವುಣ್ಣ

ಇೞನ್ದಾಳೆರಿವಿನಾಲ್ ಈರೆತೆೞಿಲ್ ಮತ್ತಿನ್

ಪೞನ್ದಾಮ್ ಪಾಲೋಚ್ಚ ಪ್ಪಯತ್ತಾಲ್ ತವೞ್ ನ್ದಾನ್

ಮುೞನ್ದಾಳಿರುನ್ದವಾ ಕಾಣೀರೇ, ಮುಹಿೞ್ ಮುಲೈಯೀರ್ ವನ್ದು ಕಾಣೀರೇ

ಉೞನ್ದಾಳ್=ಯಶೋದೆ ಪ್ರಯಾಸಪಟ್ಟು ಶೇಖರಿಸಿ ಇಟ್ಟಿದ್ದ, ನಱು=ಘಮಿಘಮಿಸುವ ತನಿಯಾದ, ನೆಯ್=ತುಪ್ಪವನ್ನು, ಓರೋ=ಒಂದೊಂದೇ, ತಡಾ=ಗಡಿಗೆಯನ್ನು, ಉಣ್ಣ=\(ಕೃಷ್ಣ ಶಿಶುವು\) ತಿಂದುಬಿಡಲು, ಇೞನ್ದಾಳ್= \(ಯಶೋದೆ\)ಬಹಳ ವ್ಯಥೆಪಟ್ಟವಳಾಗಿ. ಎರಿವಿನಾಲ್= ಕೋಪಾತಿಶಯದಿಂದ\(ಹೊಟ್ಟೆ ಉರಿಯಿಂದ\), ಈರ್ತ್ತು=\(ಅವನನ್ನು\) ಎಳೆದುಕೊಂಡು ಬಂದು, ಎೞಿಲ್=ಚೆಲುವಾದ, ಮತ್ತಿನ್=ಕಡಗೋಲನ್ನು, ಪೞ=ಹಳೆಯ, ತಾಮ್ಬಾಲ್=ಹಗ್ಗದಿಂದ, ಓಚ್ಚ=ಎತ್ತಿ ಹಿಡಿಯಲು, ಪಯತ್ತಾಲ್=ಭಯದಿಂದ, ತವೞ್ ನ್ದಾನ್=ಮಗುಚಿಕೊಂಡವನು, ಮುೞನ್ದಾಳ್=ಮಂಡಿಯ ಮೇಲೆ, ಇರುನ್ದ ಆ=ಇರುವ ಹಾಗೆಯೇ, ಕಾಣೀರೇ=ಕಾಣಿರೇ, ಮುಹಿೞ್=ಮೊಗ್ಗು , ಮುಲೈಯೀರ್=ಮೊಲೆಯವರೇ, ವನ್ದು=ಬಂದು, ಕಾಣೀರೇ=ನೋಡಿರೇ.

ಯಶೋದೆ ಪ್ರಯಾಸಪಟ್ಟು ಶೇಖರಿಸಿ ಇಟ್ಟಿದ್ದ ಘಮಘಮಿಸುವ ತನಿಯಾದ ತುಪ್ಪವನ್ನು ಒಂದೊಂದಾಗಿ ಗಡಿಗೆಗಳನ್ನೆಲ್ಲಾ ತಿಂದು ಬರಿದು ಮಾಡಿದ ಮಗು ಕೃಷ್ಣನನ್ನು ಕಂಡ ಅವಳು ಖತಿಗೊಂಡು ಅವನನ್ನು

೨೩

ಎಳೆದುಕೊಂಡು ಬಂದು ಚೆಲುವಾದ ಕಡಗೋಲನ್ನು ಹಳೆಯ ಹಗ್ಗದಿಂದ ಎತ್ತಿ ಹಿಡಿಯಲು, ಮಗುವು ಭಯದಿಂದ ಮಂಡಿಯ ಮೇಲೆ ಮಗುಚಿಕೊಂಡಾಗ ಇರುವಂತೆಯೇ ಕಾಣಿರೇ, ಮೊಗ್ಗು ಮೊಲೆಯವರೇ ಬಂದು ನೋಡಿರೇ.\(೪\)

ತಾಯಿ ಯಶೋದೆಯ ದೃಷ್ಟಿಯಲ್ಲಿ ಎಳೆಯ ಮಗು ಕೃಷ್ಣನು ದೊಡ್ಡ ತಪ್ಪು ಮಾಡಿದ್ದ. ತನ್ನ ಪ್ರಾಣಕ್ಕೆ ಅಪಾಯತಂದುಕೊಂಡಿದ್ದ. ಅಷ್ಟೊಂದು ಗಡಿಗೆಗಳ ತನಿ ತುಪ್ಪವನ್ನು ಕೂಡಿಡಲು ತನ್ನ ಪ್ರಯಾಸ ಹಾಗಿರಲಿ “ಅಷ್ಟು ತುಪ್ಪವನ್ನೂ ತಿಂದುಬಿಟ್ಟಿದ್ದಾನಲ್ಲಾ\! ಏನುಗತಿ\! ನನ್ನ ಕಂದ ಅದನ್ನು ಅರಗಿಸಿಕೊಳ್ಳುವನೇ\! ಅವನಿಗೆ ಏನಾಗಿಬಿಡುವುದೋ ಕಾಣೆನಲ್ಲಾ\! ಯಶೋದೆ ಹೀಗೆಲ್ಲಾ ಸಂಕಟ ಪಟ್ಟಳು, ಪೇಚಾಡಿದಳು, ತನ್ನಲ್ಲೇ ಹಲುಬಿದಳು.

ಯಶೋದೆ ಕೃಷ್ಣಮಾಡಿದ ತಪ್ಪಿಗೆ ಮಗುವನ್ನು ಏನುಮಾಡಬೇಕು ಎಂದು ಯೋಚಿಸಿದ್ದಳೋ\! ಅಥವಾ, ಅವಳಿಗೆ ಏನೂ ತೋಚದೇ ಇಲ್ಲವೋ\! ಹೇಗೋ, ಚೆಲುವಾದ ಕಡಗೋಲನ್ನು ಅದರ ಹಗ್ಗದಿಂದ ಮೇಲಕ್ಕೆ ಎತ್ತಿಹಿಡಿದಳು. ಆ ಕ್ಷಣದಲ್ಲಿ ಅವಳ ಕೈಗೆ ಸಿಕ್ಕಿದ್ದು ಅದು. “ಪಾಪ ಕಂದನನ್ನು ಹೊಡೆಯುವುದೇ? ಹೆದರಿಸುವುದೇ? ಅಥವಾ ಅವನ ಗಮನವನ್ನು ಮತ್ತೊಂದು ಹೊಸ ವಸ್ತುವಿನ ಕಡೆಗೆ ಎಳೆಯುವುದೇ?........”ಯಶೋದೆಯ ಯೋಚನೆ ಮುಗಿದಿರಲಿಲ್ಲ.

ಅಷ್ಟರಲ್ಲೇ ಮಗು ಕೃಷ್ಣ ತೋರಿಸಿದ ಚಳಕ: ಹಗ್ಗದಿಂದ ತೂಗಾಡುವ ಕಡಗೋಲನ್ನು ನೋಡಿ ಹೆದರಿದೆನೋ ಎಂಬಂತೆ ವಿಚಿತ್ರ ರೀತಿಯಲ್ಲಿ ಮಗುಚಿದ ಯಶೋದೆ ಕಂಡಳು: “ಅಬ್ಬ\! ಇದೆಂಥ ಮಗುಚುವಿಕೆ\! ಇದೆಂಥ ಭಂಗಿ\! ಹೀಗೆ ಯಾವ ಮಗುವೂ ಹೀಗೆ ಮಗುಚುವುದಿಲ್ಲವಲ್ಲಾ\! “ ಎನ್ನಿಸಿತು. ಆ ಕ್ಷಣದಲ್ಲೇ ಅವಳ ಮನಸ್ಸಿನಲ್ಲಿದ್ದದ್ದೆಲ್ಲಾ ಮರೆತೇ ಹೋಯಿತು. ಒಡನೆಯೇ ಹಿಗ್ಗಿದಳು. ಗೋಕುಲದ ತಾಯಂದಿರನ್ನು ಕೂಗಿ ಕರೆದಳು: “ಬನ್ನಿ, ಬಂದು ನೋಡಿ; ಮಗು ಮಂಡಿಯ ಮೇಲೆ ಮಗುಚಿರುವಾಗಲೇ ಬಂದು ನೋಡಿ.”

ಎಂಥ ಮೋಹಕ ಮಾಯವೈ ಈ ಕೃಷ್ಣ \! “ತಿಳಿದವರು ಇದರಲ್ಲಿ ವೇದಾಂತವನ್ನು ಆಸ್ವಾದಿಸುತ್ತಾರೆ.

ಆೞ್ವಾರರು ಇಲ್ಲಿ ಭಗವಂತನ ಮಂಡಿಗಳನ್ನು ವೀಕ್ಷಿಸಿರೆಂದು ಭಕ್ತರಿಗೆ ಕರೆಕೊಡುತ್ತಿದ್ದಾರೆ.

೨೪

೫.ಪಿಱಙ್ಗಿಯ ಪೇಯ್ ಚ್ಚಿಮುಲೈ ಶುವೈತ್ತುಣ್ಡಿಟ್ಟು

ಉಱಙ್ಗುವಾನ್ ಪೋಲೇ ಕಿಡನ್ದವಿಪ್ಪಿಳ್ಳೈ

ಮಱಙ್ಗೋಳಿರಣಿಯನ್ ಮಾರ್ವೈಮುನ್ ಕೀಣ್ಡಾನ್

ಕುಱಙ್ಗುಹಳೈ ವನ್ದು ಕಾಣೀರೇ, ಕುವಿಮುಲೈಯೀರ್ ವನ್ದು ಕಾಣೀರೇ

ಮುನ್=ಹಿಂದಿನ ಕಾಲದಲ್ಲಿ, ಮಱಮ್=ದ್ವೇಷವನ್ನು, ಕೊಳ್=ಸಾಧಿಸಿದ, ಇರಣಿಯನ್=ಹಿರಣ್ಯಕಶಿಪುವಿನ, ಮಾರ್ವೈ=ಎದೆಯನ್ನು, ಕೀಣ್ಡಾನ್=ಸೀಳಿದವನೂ, ಪಿಱಙ್ಗಿಯ=ರೂಪ ಬದಲಾಯಿಸುವವಳಾದ, ಪೇಯ್ ಚ್ಚಿ=ರಾಕ್ಷಸಿಯ, ಮುಲೈ=ಮೊಲೆಯನ್ನು, ಶುವೈತ್ತು=ರುಚಿ ನೋಡುತ್ತಾ, ಉಣ್ಡಿಟ್ಟು=ಉಂಡು ಮುಗಿಸಿ, ಉಱಙ್ಗುವಾನ್ ಪೋಲೇ= ನಿದ್ರಿಸುವವನ ಹಾಗೆ, ಕಿಡನ್ದ= ಮಲಗಿರುವ, ಇಪ್ಪಿಳ್ಳೈ=ಈ ಮಗುವಿನ, ಕುಱಙ್ಗುಹಳೈ=\(ದಿವ್ಯವಾದ\) ತೊದೆಗಳನ್ನು, ವನ್ದು=ಬಂದು, ಕಾಣೀರೇ=ಕಾಣಿರೇ, ಕುವಿನ್ದ=ದುಂಡಗೆ ಅಡಕವಾಗಿ ಮುಚ್ಚಿಟ್ಟಿರುವ, ಮುಲೈಯೀರ್=ಮೊಲೆಗಳುಳ್ಳವರೇ, ವನ್ದು=ಬಂದು, ಕಾಣೀರೇ=ನೋಡಿರೇ.

ಹಿಂದಿನ ಕಾಲದಲ್ಲಿ ದ್ವೇಷವನ್ನೇ ಸಾಧಿಸಿದ ಹಿರಣ್ಯಕಶಿಪುವಿನ ಎದೆಯನ್ನು ಸೀಳಿದವನೂ, ರೂಪ ಬದಲಾಯಿಸುವವಳಾದ ರಾಕ್ಷಸಿಯ ಮೊಲೆಯನ್ನು ರುಚಿನೋಡುತ್ತಾ ಉಂಡು ಮುಗಿಸಿ ನಿದ್ರಿಸುವವನಂತೆ ಮಲಗಿರುವ ಈ ಮಗುವಿನ ದಿವ್ಯವಾದ ತೊಡೆಗಳನ್ನು ಬಂದು ಕಾಣಿರೇ, ಅಡಕವಾಗಿ ಮುಚ್ಚಿಟ್ಟಿರುವ ದುಂಡು ಮೊಲೆಯವರೇ ಬಂದು ನೋಡಿರೇ.\(೫\)

೨೫

ಶ್ರೀಹರಿಯ ಮೇಲೂ, ಹರಿಭಕ್ತನೂ ತನ್ನ ಮಗನೂ ಆದ ಪ್ರಹ್ಲಾದನ ಮೇಲೂ ಕಡೆಯತನಕ ದ್ವೇಷ ಸಾಧಿಸಿದವನು ಹಿರಣ್ಯಕಶಿಪು. ಪ್ರಹ್ಲಾದನನ್ನು ರಕ್ಷಿಸುವುದಕ್ಕಾಗಿ ಕಂಬವನ್ನು ಸಿಳಿಕೊಂಡು ಹೊರಬಂದು ಹೊಸಲಿನ ಮೇಲೆ ಕುಳಿತಿ, ತನ್ನ ತೊಡೆಗಳ ಮೇಲೆ ಹಿರಣ್ಯಕಶಿಪುವನ್ನು ಹಾಕಿಕೊಂಡು ತನ್ನ ಉಗುರುಗಳಿಂದಲೇ ಅವನ ಕರುಳನ್ನು ಬಗೆದು ಎದೆಸೀಳಿ ಸಂಹರಿಸಿದವನು ಸ್ವಾಮಿ ನಾರಸಿಂಹ. ಆೞ್ವಾರರು ಹೇಳುತ್ತಾರೆ ನರಸಿಂಹಾವತಾರವೆತ್ತಿದ ಅದೇ ಸ್ವಾಮಿಯೇ ಈಗ ಯಶೋದೆಯ ಮಗನಾಗಿ ಅವತರಿಸಿದ್ದಾನೆ ಎಂದು.

ಎಳೆಯ ಮಗುವಾಗಿರುವಾಗಲೇ ರಾಕ್ಷಸಿಯನ್ನು ಇವನು ಕೊಂದನೆಂಬುದು ಪೂತನಿಯ ಸಂಹಾರದ ಕತೆ:- ಕಂಸನಿಗೆ ತನ್ನ ಶತ್ರು ಎಲ್ಲಿಯೋ ಬೆಳೆಯುತ್ತಾನೆಂದು ವಿಷಯ ತಿಳಿಯಿತು. ಎಲ್ಲಿ ಎಂಬುದು ಮಾತ್ರ ಗೊತ್ತಾಗಲಿಲ್ಲ. ಕಂಸ ಯೋಚಿಸಿದ ಪೂತನಿ ಎಂಬ ರಾಕ್ಷಸಿಯನ್ನು ಕರೆಸಿದ. ಹುಟ್ಟಿದ ಎರಡು ತಿಂಗಳ ಒಳಗಿರುವ ಎಲ್ಲ ಶಿಶುಗಳನ್ನೂ ವಿಷದ ಹಾಲನ್ನೂಡಿಸಿ ಕೊಲ್ಲುವಂತೆ ಆಜ್ಞೆಯಿತ್ತ. ಅವಳು ರೂಪ ಬದಲಾಯಿಸಿಕೊಂಡು ಸುಂದರಿಯಂತೆ ವೇಷ ಧರಿಸಿ, ಒಂದೂರಿನಿಂದ ಮತ್ತೊಂದೂರಿಗೆ ಹೋಗುತ್ತಾ ಅಲ್ಲಿಯ ಎಳೆಯ ಮಕ್ಕಳನ್ನೆಲ್ಲ ಅಕೊಲ್ಲುತ್ತಾ ಬಂದಳು. ಹಾಗೆಯೇ ಅವಳು ಗೋಕುಲಕ್ಕೂ ಬಂದಳು. ಶಿಶು ಕೃಷ್ಣನನ್ನು ಕಂಡಳು. ಬಲವಂತದಿಂದ ಅವನನ್ನೂ ಎತ್ತಿಕೊಂಡಳು. ಮೊಲೆಯನ್ನೂಡಿಸಿದಳು. ಆಗ ಕೃಷ್ಣನು ಅವಳ ವಿಷದ ಹಾಲನ್ನು ಕುಡಿಯುವುದರ ಜೊತೆಗೆ ಅವಳ ಪ್ರಾಣವನ್ನು ಹೀರಿಕೊಂದನು. ಗೋಕುಲದ ತಾಯಂದಿರಿಗೂ ಯಶೋದೆಗೂ ಈ ಅದ್ಭುತವನ್ನು ಕಂಡು ಆಶ್ಚರ್ಯವಾಯಿತು. ರಾಕ್ಷಸಿ ಸತ್ತುಬಿದ್ದಿದ್ದಳು. ಕೃಷ್ನ ಮಾತ್ರ ಏನೂ ಅರಿಯದ ಶಿಶುವಾಗಿ ಅವಳ ಮಗ್ಗುಲಲ್ಲಿ ನಿದ್ರಿಸುತ್ತಿದ್ದವನಂತೆ ಮಲಗಿದ್ದ.

ಈ ಪಾಶುರದಲ್ಲಿ ಗೋಕುಲದ ಸ್ತ್ರೀಯರಿಗೆ ಕೊಟ್ಟಿರುವ ವಿಶೇಷಣದಿಂದ-ಅವರು ಸುಂದರಿಯರು, ಎಳೆಯ ಪ್ರಾಯದವರು ಮಾನವತಿಯರು, ಮಕ್ಕಳೆಂದರೆ ಆಶೆಯುಳ್ಳವರು ಎಂಬ ಅರ್ಥ ಕೊಡುತ್ತದೆ.

ಭಗವಂತನ ಅಂದವಾದ ಶಕ್ತಿಪೂರ್ಣನಾದ ತೊಡೆಗಳನ್ನು ನೋಡಿರೆಂದು ಭಕ್ತರಿಗೆ ಆೞ್ವಾರರು ಈ ಪಾಶುರದಲ್ಲಿ ಕರೆಕೊಡುತ್ತಿದ್ದಾರೆ.

೨೬

೬. ಮತ್ತಕ್ಕಳಿಟ್ರು ವಸುದೇವರ್ ತಮ್ಮುಡೈಯ

ಚಿತ್ತಮ್ ಪಿರಿಯಾದ ದೇವಕಿ ತನ್ ಮಯಿಟ್ರಿಲ್

ಅತ್ತತ್ತಿನ್ ಪತ್ತಾನಾಳ್ ತೋನ್ಱಿಯವಚ್ಚುತನ್

ಮುತ್ತಮಿರುನ್ದವಾ ಕಾಣೀರೇ, ಮುಹಿೞ್ ನಗೈಯೀರ್ ವನ್ದು ಕಾಣೀರೇ

ಮತ್ತಮ್=ಮದಿಸಿದ, ಕಳಿಟ್ರು=ಸಲಗಗಳನ್ನು ನಿರ್ವಹಿಸುವ, ವಸುದೇವರ್=ವಸುದೇವನು, ಚಿತ್ತಮ್=ಮನಸ್ಸು, ಪಿರಿಯಾದ=ಬಿಟ್ಟು ಅಗಲದ, ದೇವಕಿ ತನ್ =ದೇವಕಿಯ, ವಯಟ್ರಿಲ್=ಹೊಟ್ಟೆಯಲ್ಲಿ, ಅತ್ತತ್ತಿನ್=ಹಸ್ತ ನಕ್ಷತ್ರದಿಂದ, ಪತ್ತಾನಾಳ್=ಹತ್ತನೆಯದಿನ, ತೋನ್ಱಿಯ=ಅವತರಿಸಿದ, ಅಚ್ಚುತನ್=ಅಚ್ಯುತನ, ಮುತ್ತಮ್=ಮುದ್ದು ತರುವ ಪುರುಷಾಂಗ, ಇರುನ್ದ=ಇರುವ ಹಾಗೆಯೇ, ಕಾಣೀರೇ=ಕಾಣಿರೇ, ಮುಹಿೞ್ ನಗೈಯೀರ್=ಮುಗುಳುನಗೆಯವರೇ, ವನ್ದು=ಬಂದು, ಕಾಣೀರೇ=ನೋಡಿರೇ.

ಮದಿಸಿದ ಸಲಗಗಳನ್ನು ನಿರ್ವಹಿಸುವ ವಸುದೇವನ ಚಿತ್ತವನ್ನುಬಿಟ್ಟಗಲದ ದೇವಕಿಯ ಹೊಟ್ಟೆಯಲ್ಲಿ ಹಸ್ತಾನಕ್ಷತ್ರಕ್ಕೆ ಹತ್ತನೆಯದಿನ ಅವತರಿಸಿದ ಅಚ್ಯುತನ ಮುದ್ದುತರುವ ಪುರುಷಾಂಗವನ್ನು ಇರುವ ಹಾಗೆಯೇ ಕಾನೀರೇ, ಮುಗುಳುನಗೆಯವರೇ ಬಂದು ನೋಡಿರೇ.\(೬\)

ಮದಿಸಿದ ಸಲಗಗಳನ್ನು ನಿರ್ವಹಿಸುವ ಶಕ್ತಿಯಿದ್ದರೇನಂತೆ ವಸುದೇವನನ್ನು ದೇವಕಿಯೊಡನೆ ಕಂಸ ಸೆರೆಯಿಟ್ಟಿದ್ದ. ಸ್ವತಂತ್ರನಾಗಿರಲು ಅವಕಾಶವಿಲ್ಲದಂತೆ ಮಾಡಿದ್ದ. ದೇವಕಿಯೊಬ್ಬಳೇ ಅವನಿಗೆ ಎಲ್ಲ ವಿಧದಲ್ಲೂ ಸಹಚರಳು, ಅನುಚರಳು, ಮಿತ್ರಳು, ಬಂಧು ಇಂಥ ಸೆರೆವಾಸದಲ್ಲಿಯೇ ಹುಟ್ಟಿದ ಮಕ್ಕಳಲ್ಲಿ ಏಳನ್ನು ಕಂಸ ಕೊಂದಿದ್ದ. ಎಂಟನೆಯ ಗರ್ಭದಲ್ಲಿ ಅವತರಿಸಿದವನು ಕೃಷ್ಣ.

೨೭

ಅವನು ಬೆಳೆದದ್ದು ನಂದಗೋಕುಲದಲ್ಲಿ, ಯಶೊದೆಯ ಬಳಿಯಲ್ಲಿ.

ಆೞ್ವಾರರು ಹೇಳುತ್ತಾರೆ: ಅಂಥ ಪರಾಕ್ರಮಿಯ ಮಗನಾಗಿ ಅವತರಿಸಿದವನು “ಅಚ್ಯುತ” ಅವನನ್ನುಕಣ್ಣುತುಂಬ ಕಾಣುವ ಭಾಗ್ಯ ಗೋಕುಲದ ಸ್ತ್ರೊಯರಾದ ನಿಮಗೆಲ್ಲ ದೊರೆತಿದೆ. ಈಗಲೇ ಬಂದು ನೋಡಿ.

ಇದುವರೆಗೆ ಆೞ್ವಾರರು ಭಗವಂತನ ಪಾದ, ಕಾಲು,ಕೆಳಗಾಲು, ಮಂಡಿ,ತೊದೆಗಳನ್ನು ಭಕ್ತನಿಗೆ ತೋರಿಸಿದರು. ಈಗ ಅವನ ಗಮನವನ್ನು ಭಗವಂತನ ಪುರುಷಚಿಹ್ನೆಯತ್ತ ಸೆಳೆಯುತ್ತಿದ್ದಾರೆ. ಭಗವಂತನ ಅವಯವಗಳಲ್ಲಿ ಒಂದೊಂದೂ ಆಕರ್ಷಕವೇ, ಹರ್ಷದಾಯಕವೇ. ಹಾಗೆಯೇ ಈ ಪುರುಷಚಿಹ್ನೆಯೂ.

ಇಲ್ಲಿ ಭಗವಂತನನ್ನು “ಅಚ್ಯುತ”ಎಂದು ಕರೆದಿದ್ದಾರೆ. ಚ್ಯುತಿ ಇಲ್ಲದವನು ಅಚ್ಯುತ-ನಾಶವಿಲ್ಲದವನು. ಭಗವಂತ ಸೃಷ್ಟಿಯಲ್ಲಿ ಎಲ್ಲಕ್ಕೂ ನಾಶವುಂಟು. ಸೃಷ್ಟಿಕರ್ತನೆನಿಸಿಕೊಂಡ ಬ್ರಹ್ಮನಿಗೂ ಸಹ ನಾಶವುಂಟು. ನಾಶದ ಎಲ್ಲೆಯನ್ನು ದಾಟಿರುವವನು, ಎಂದರೆ ನಾಶವಿಲ್ಲದವನು, ಶಾಶ್ವತನಾದವನು ಪರಬ್ರಹ್ಮ-ಅಚ್ಯುತ.

“ಅತ್ತತ್ತಿನ್ ಪತ್ತಾನಾಳ್”-ಎಂಬುದರಲ್ಲಿ ಚಮತ್ಕಾರವಾದ ವಿವರಣೆಯಿದೆ. ಭಗವಂತನ ಬೆಳವಣೀಗೆ ಹೇಗೆ ಗೂಢವಾಗಿತ್ತೋ ಹಾಗೆಯೇ ಅವನು ಅವತರಿಸಿದ ದಿನವೂ ನಿಗೂಢ ಎನ್ನುತ್ತಾರೆ ಆೞ್ವಾರರು. ಸತ್ಯಾಂಶವನ್ನು ಹೊರಪಡಿಸಿದರೂ ಅದಕ್ಕೆ ಸಂಶಯದ ಮುಸುಕು ಎಳೆದಿದ್ದಾರೆ. ಭಗವಂತನ ಅವತಾರದ ದಿವಸ “ಹಸ್ತಾ ನಕ್ಷತ್ರದ ಹತ್ತನೆಯ ದಿನ”ಎಂದಿದ್ದಾರೆ. ಹಸ್ತೆಯಿಂದ ಅದು ಮುಂದಕ್ಕಾದರೂ ಸರಿಯೆ, ಹಿಂದಕ್ಕಾದರೂ ಸರಿಯೆ: ಇಂಥ ಸಂದಿಗ್ಧದ ದಿನ. ಹಸ್ತದಿಂದ ಮುಂದಕ್ಕೆ ಎಣಿಸಿದರೆ, ಹತ್ತನೆಯ ನಕ್ಷತ್ರ “ಶ್ರವಣ” ಆಗುತ್ತದೆ. ಅದು “ತಿರುವೋಣಂ” ಎಂದರೆ ಶ್ರೇಷ್ಠವಾದ ಅವತಾರದ ನಕ್ಷತ್ರವೇ. ಹಸ್ತದಿಂದ ಹಿಂದಕ್ಕೆ ಎಣಿಸಿದರೆ ಹತ್ತನೆಯದು “ರೋಹಿಣೀ” ಆಗುತ್ತದೆ. ಭಗವಂತ ಕೃಷ್ಣನಾಗಿ ಅವತರಿಸಿದ್ದು ಈ ನಕ್ಷತ್ರದಲ್ಲೇ. ಇದು ಸತ್ಯಾಂಶ ಆದರೆ, ಶ್ರವಣ,ರೋಹಿಣಿಗಳೆರಡೂ ಪವಿತ್ರ ನಕ್ಷತ್ರಗಳು. ಅವತಾರ ಯೋಗ್ಯವಾದವೇ. ಹೀಗೆ, ಸತ್ಯಾಂಶ ನೇರವಾಗಿ ಹೊರಬೀಳದಿರಲೆಂದು ಸಂದಿಗ್ಧವಾಗಿ, ಚಮತ್ಕಾರವಾಗಿ ಇಲ್ಲಿ ಹೇಳಿದೆ.ಕಂಸನ ಭಯ ಭಗವಂತನಿಗೂ ಇರಬಹುದೇ?

೨೮

೭. ಇರುಙ್ಗೈಮ್ಮದಳಿಱು ಈರ್ ಕ್ಕಿನ್ಱವನೈ

ಪರುಙ್ಗಿಪ್ಪಱಿತ್ತು ಕ್ಕೋಣ್ಡೋಡು ಪರಮನ್ ಱನ್

ನೆರುಙ್ಗು ಪವಳಮುಮ್ ನೇರ್ ನಾಣುಮ್ ಮುತ್ತುಮ್

ಮರುಙ್ಗುಮಿರುನ್ದವಾ ಕಾಣೀರೇ, ವಾಣುದಲೀರ್ ವನ್ದು ಕಾಣೀರೇ

ಇರುಙ್ಗೈ=ದೊಡ್ಡ ಸೊಂಡಿಲನ್ನುಳ್ಳ, ಮದ=ಮದಿಸಿದ, ಕಳಿಱು=ಸಲಗವನ್ನು, ಈರ್ ಕ್ಕಿನ್ಱವನೈ=ನಿರ್ವಹಿಸತಕ್ಕ ಮಾವಟಿಗನನ್ನು, ಪರುಙ್ಗಿ=ಕೊಂದು, ಪಱಿತ್ತುಕ್ಕೊಣ್ಡು=ಆ ಸಲಗನ ದಂತವನ್ನು ಮುರಿದುಕೊಂಡು, ಓಡು=ಓಡುವ, ಪರಮನ್ ತನ್=ಪರಮಪುರುಷನ\(ಕೃಷ್ಣನ\), ನೆರುಙ್ಗು=ದಟ್ಟವಾಗಿ\(ಒತ್ತಾಗಿ\)ಪೋಣಿಸಿದ, ಪವಳಮುಮ್=ಹವಳವನ್ನೂ, ನೇರ್=ಒಪ್ಪುವ, ನಾಣುಮ್=ಉಡಿದಾರವನ್ನು, ಮುತ್ತುಮ್=ಮುತ್ತುಗಳನ್ನೂ,ಮರುಙ್ಗುಮ್=ಪಕ್ಕಗಳನ್ನೂ, ಇರುನ್ದ=ಇರುವ ಹಾಗೆಯೇ, ಕಾಣೀರೇ=ಕಾಣಿರೇ, ವಾಳ್= ವರ್ಚಸ್ಸಿನಿಂದ ಕೂಡಿದ ನುದಳೀರ್= ನುದುಳೂ \(ಹಣೆ\) ಉಳ್ಳವರೇ, ವನ್ದು=ಬಂದು, ಕಾಣೀರೇ=ನೋಡಿರೇ.

ದೊಡ್ಡ ಸೊಂಡಲಿನ ಸೊಕ್ಕಿದ ಸಲಗವನ್ನು ನಿರ್ವಹಿಸುವ ಮಾವಟಿಗನನ್ನು ಕೊಂದು, ಅದೇ ಆನೆಯದಂತವನ್ನು ಮುರಿದುಕೊಂಡು ಓಡುವ ಪರಮಪುರುಷನ ಪಕ್ಕಗಳೀಗೂ ನಡುವಿಗೂ ಒಪ್ಪುವಂತೆ ಒತ್ತಾಗಿ ಹವಳ ಮುತ್ತುಗಳು ಪೋಣಿಸಿಕಟ್ಟಿರುವ ಉಡಿದಾರದ ಪಕ್ಕಗಳನು ಕಾಣೀರೇ.\(೭\)

ಮಗುವಿನ ನಡುವಿನ ಅಂದಕ್ಕೆ ಒಪ್ಪುವಂಥ ಉಡಿದಾರವನ್ನುಕಟ್ಟಿದೆ. ಅದಕ್ಕೆ ಮುತ್ತುಹವಳಗಳನ್ನು ಹದವಾಗಿ ಪೋಣಿಸಿದೆ. ಈ ಸೌಂದರ್ಯವನ್ನು ಕಾಣಿರೇ ಎಂದು ತಾಯಿ ಯಶೋದೆ ಗೋಕುಲದ

೨೯

ಹೆಂಗಸರಿಗೆ ಕರೆ ಕೊಡುತ್ತಾಳೆ.

ಆೞ್ವಾರರು ಭಗವಂತನ ಅವತಾರರೂಪಿಯಾದ ಶಿಶುರೂಪದ ಶ್ರೀಕೃಷ್ಣನ ಅವಯವಗಳನ್ನು ಒಂದೊಂದಾಗಿ ತೋರಿಸುತ್ತಾ ಈಗ ಶಿಶುವಿನ ನಡು,ಪಕ್ಕಗಳನ್ನು ಕುರಿತು ಭಕ್ತನ ಗಮನವನ್ನು ಸೆಳೆಯುತ್ತಿದ್ದಾಳೆ.

ನಡುವಿನ, ಪಕ್ಕಗಳ, ತೊದೆಗಳ ಸೊಬಗನ್ನು ನೋಡುತ್ತಿರುವ ಹಾಗೆಯೇ ಆೞ್ವಾರರಿಗೆ ಮುಂದೆ ಕೃಷ್ಣನು ಮಾಡಬಹುದಾದ ಬಹುಸಾಮರ್ಥ್ಯದ ಕೆಲಸ ಮನಸ್ಸಿನಲ್ಲಿ ಮೂಡುತ್ತದೆ. ಮುಂದೆ ಕಂಸ ಅವನನ್ನು ಮಧುರೆಗೆ ಬರಮಾಡಿಕೊಳ್ಳುತ್ತಾನೆ. ಅವನನ್ನು ಕೊಂದುಬಿಡಬೇಕೆಂದು ಹಲವಾರು ಉಪಾಯಗಳನ್ನು ಹೂಡುತ್ತಾನೆ. ಅವುಗಳಲ್ಲಿ ಒಂದು-ಸೊಕ್ಕಿದ ಆನೆಯ ಕಾಲಿನಿಂದ ಅವನನ್ನು ತುಳಿಸುವುದು. “ಕುವಲಯಾಪೀಡ”ವೆಂಬ ಆನೆ ಅವನಲ್ಲಿರುತ್ತದೆ. ಅದು ಬಹಳ ಸೊಕ್ಕಿನದು. ಅದರ್ ಮಾವಟಿಗನನ್ನು ಕಂಸ ಕರೆಸಿಕೊಂಡು ಅವನಿಗೆ ತನ್ನ ಉಪಾಯಕ್ಕೆ ತಕ್ಕಂತೆ ಆಜ್ಞೆಮಾಡುತ್ತಾನೆ. ಆಜ್ಞೆಯಂತೆಯೇ ಮಾವಟಿಗನು ಆನೆಯನ್ನು ಕೃಷ್ಣನ ಮೇಲೆ ನುಗ್ಗಿಸುತ್ತಾನೆ. ಆದರೆ, ಸರ್ವಶಕ್ತನಲ್ಲವೆ ಕೃಷ್ಣ\! ದುಷ್ಟ ಮಾವಟಿಗನನ್ನು ಕೊಂದು ಆನೆಯ ದಂತವನ್ನು ಮುರಿಉದ್ಕೊಂಡು ಅದನ್ನು ಪಳಗಿಸಿಬಿಡುತ್ತಾನೆ. ಬೆಳೆಉವ ಪೈರಿನ ನಾಣ್ಯ ಮೊಳಕೆಯಲ್ಲೇ ತಿಳಿಯುತ್ತದೆ ಅಲ್ಲವೇ?

೮. ವನ್ದ ಮದಲೈಕ್ಕೂೞಾತ್ತೈ ವಲಿಶೆಯ್ದು

ತನ್ದಕ್ಕಳೀಱುಪೋಲ್ ತಾನೇ ವಿಳೈಯಾಡುಮ್

ನನ್ದನ್ ಮದಲೈಕ್ಕು ನನ್ಱುಮೞಹಿಯ

ಇನ್ದಿಯಿರುನ್ದವಾ ಕಾಣೀರೇ, ಒಳಿಯಿಱೈಯೀರ್ ವನ್ದು ಕಾಣೀರೇ

ವನ್ದ=ಬಂದ, ಮತಲೈ=ಸಣ್ಣಮಕ್ಕಳ, ಕುೞಾತ್ತೈ=ಕೂಟವನ್ನು, ವಲಿಶೆಯ್ದು=ಬಲಪಡಿಸಿ, ತನ್ ತಮ್=ದಂತವುಳ್ಳ, ಕಳಿಱುಪೋಲ್= ಎಳೆಯ ಸಲಗದ ಹಾಗೆ, ತಾನೇ=ತನ್ನಷ್ಟಕ್ಕೆ ತಾನೇ, ವಿಳೈಯಾಡುಮ್=ಆಟವಾಡುವನು, ನನ್ದನ್=ನಂದಗೋಪನ, ಮದಲೈಕ್ಕೂ=ಮಗನಾದ ಕೃಷ್ಣನಿಗೆ

೩೦

ನನ್ಱುಮ್=ಬಹಳ ಒಳ್ಳೆಯ ಅೞಿಹಿಯ=ಸುಂದರವಾದ, ಉನ್ದಿ=ನಾಭಿ , ಇರುನ್ದ ಆ=ಇರುವ ಹಾಗೆಯೇ, ಕಾಣೀರೇ= ಕಾಣಿರೇ, ಒಳಿ=ಥಳಥಳಿಸುವ, ಇಱೈಯೀರ್= ಆಭರಣಗಳನ್ನು ಧರಿಸಿರುವವರೇ, ವನ್ದು=ಬಂದು, ಕಾಣೀರೇ=ನೋಡಿರೇ.

ಬಂದ ಚಿಕ್ಕಮಕ್ಕಲ ಕೂಟವನ್ನು ಕಟ್ಟಿ ಬಲಪಡಿಸಿ ದಂತವುಳ್ಳ ಸಲಗನಂತೆ ತನ್ನಷ್ಟಕ್ಕೆ ತಾನೇ ಆಡುತ್ತಿರುವ ನಂದಗೋಪನ ಮಗನ ಬಹಳ ಒಳ್ಳೆಯ ಸುಂದರವಾದ ನಾಭಿ ಇರುವ ಹಾಗೆಯೇ ಕಾಣಿರೇ; ಥಳಥಳಿಸುವ ಆಭರಣಗಳನ್ನು ಧರಿಸಿರುವವರೇ ಬಂದು ನೋಡಿರೇ.\(೮\)

ಅಂದಗೋಪನ ಮಗ ಇವನು ಎಂದರೆ ಗೋಕುಲದ “ಪುಟ್ಟ ಯಜಮಾನ”ಎಂದು ಹೇಳಿಸಿಕೊಳ್ಳುವುದಕ್ಕೆ ಸರಿಯಾಗಿ, ತನ ಮನೆಗೆ ಬಂದ ತನ್ನ ವಯಸ್ಸಿನ ಚಿಕ್ಕಮಕ್ಕಳನ್ನೆಲ್ಲಾ ಒಟ್ಟುಗೂಡಿಸುವವನು ಕೃಷ್ಣ. ತಾನು ಹೇಳಿದ ಹಾಗೆ ಅವರು ಕೇಳುವಂತೆ ಅವರನ್ನು ತನ್ನ ಕೈಕೆಳಗೆ ಇಟ್ಟುಕೊಳ್ಳುವನು. ಅವರೆಲ್ಲ ಸೇರಿ ಆನೆಗಳ ಗುಂಪೆಂದೂ, ತಾನು ದಂತವುಳ್ಲ ಎಳೆಯ ಸಲಗನೆಂದೂ ಆಟ ಆಡುವನು. ಹೀಗೆ ಅವರೊಡನೆ ಬೇರೆಬೇರೆ ಆಟ ಆಡುವನು. ಇಂಥ ಸಮರ್ಥಬಾಲಕ ಕೃಷ್ಣ\!

ಮಹಾಪ್ರಳಯದ ತರುವಾಯ ಭಗವಂತ ಶೇಷಶಾಯಿಯಾಗಿ ಕ್ಷೀರಸಾಗರದಲ್ಲಿ ಯೋಗನಿದ್ರೆಯಲ್ಲಿರುವಾಗ, ಅವನ ಸಂಕಲ್ಪ ಮಾತ್ರದಿಂದ ಅವನ ನಾಭಿಯಲ್ಲಿ ಸುಂದರವಾದ ಕಮಲಹುಟ್ಟುವುದು. ಅದರಲ್ಲಿ ಬ್ರಹ್ಮ ಹುಟ್ಟುವನು. ಬಹುಶಃ ಆ ವಿಷಯದ ಸೂಚನೆ ಇರಬಹುದೇ ಈ “ಅತಿ ಸುಂದರ ನಾಭಿ” ಎಂಬುದರಲ್ಲಿ?

೯. ಅದಿರುಙ್ಗಡಲ್ ನಿಱವಣ್ಣನೈ ಆಯ್ ಚ್ಚಿ

ಮದುರಮುಲೈಯೂಟ್ಟಿ ವಂಚಿತ್ತುವೈತ್ತು

ಪದಱಪ್ಪಡಾಮೇ ಪೞನ್ದಾಮ್ ಪಾಲಾರ್ ತ್ತ

ಉದರಮಿರುನ್ದವಾ ಕಾಣೀರೇ, ಒಳಿವಳೈಯೀರ್ ವನ್ದು ಕಾಣೀರೇ

೩೧

ಅದಿರುಮ್=ಅಲೆಗಳಿಂದ ತುಂಬಿ ಕಲಕಿ ಹೋಗಿರುವ, ಕಡಲ್=ಸಮುದ್ರದ, ನಿಱಮ್=ಬಣ್ಣದ, ವಣ್ಣನೈ=ಮೈಬಣ್ಣವುಳ್ಳವನಿಗೆ, ಆಯ್ ಚ್ಚಿ=\(ಗೊಲ್ಲತಿ\)ಯಶೋದೆ, ಮದುರಮ್=ಪ್ರೀತಿಯಿಂದ ಕೂಡಿದ, ರುಚಿಕರವಾದ, ಮುಲೈಯೂಟ್ಟಿ=ಮೊಲೆಯೂಡಿಸಿ, ವಂಚಿತ್ತು ವೈತ್ತು=ಮೋಸಮಾಡಿ, ಪದಱಪ್ಪಡಾಮೇ=ಅಶಾಂತಳಾಗದಂತೆಯೇ\(ತನ್ನ ಅಭಿಪ್ರಾಯದಂತೆಯೇ\), ಪೞ= ಹಳೆಯ, ತಾಮ್ಬಾಲೇ=ಹಗ್ಗದಿಂದ, ಆರ್ತ್ತ=ಕಟ್ಟಿದ್ದ ಸುಂದರವಾದ ಗುರುತುಳ್ಳ, ಉದರಮ್=ಹೊಟ್ಟೆಯನ್ನು, ಇರುನ್ದ ಆ=ಇರುವ ಹಾಗೆಯೇ, ಕಾನೀರೇ=ಕಾಣಿರೇ, ಒಳಿ=ಮಿರುಗುತ್ತಿರುವ, ವಳೈಯೀರ್=ಬಳೆಯವರೇ\(ಬೆಳೆ ತೊಟ್ಟವರೇ\), ವನ್ದು=ಬಂದು, ಕಾಣೀರೇ=ನೋಡಿರೇ.

ಅಲೆಗಳಿಂದ ತುಂಬಿ ಕಲಕಿ ಹೋಗಿರುವ ಸಮುದ್ರದ ಬಣ್ಣದಂಥ, ಬಣ್ಣದವನಾದ ಕೃಷ್ಣನಿಗೆ ಹೊಟ್ಟೆಗೆ ಕೊಟ್ಟು\(ಮೊಲೆಯೂಡಿ\), ಮೋಸಮಾಡಿ, ತನ್ನ ಮನಸ್ಸಿನಲ್ಲಿದ್ದಂತೆಯೇ ಹಳೆಯ ಹಗ್ಗದಿಂದ ಕಟ್ಟಿದ್ದರಿಂದ ಸುಂದರವಾದ ಗುರುತುಳ್ಳ ಉದರವನ್ನು ಇದ್ದ ಹಾಗೆಯೇ ಕಾಣಿರೇ, ಮಿರುಗುವ ಬಳೆತೊಟ್ಟವರೇ ಬಂದು ನೋಡಿರೇ.\(೯\)

ಕೃಷ್ಣನ ಮೈಬಣ್ಣವನ್ನು “ಮುಗಿಲ್ ವಣ್ಣಾ”, “ಮಣಿವಣ್ಣಾ”, “ಮೇಘಶ್ಯಾಮ”, “ಕೃಷ್ಣವರ್ಣ”,-ಎಂದು ಮುಂತಾಗಿ ವರ್ಣಿಸಿದ್ದಾರೆ. ಆದರೆ, ಇಲ್ಲಿ ಆೞ್ವಾರರು ವರ್ಣಿಸುವುದು ಬಹಳ ವಿಚಿತ್ರವೆನ್ನಿಸುತ್ತದೆ. ಒಂದು ಬಗೆಯಲ್ಲಿ ಇದು ವಿಶಿಷ್ಟ ವರ್ಣನೆಯೇ ಅಲೆಗಳಿಂದ ಕಲಕಿ ಹೋದ ಸಮುದ್ರದ ಬಣ್ಣ ಎಂಥಾದ್ದು? ಕಪ್ಪೇ? ನೀಲಿಯೇ? ಅಥವಾ ಅಲೆಗಳೂ ಏರಿ ,ಇಳಿದು, ಹೊರಳಿ, ಹರಿದು, ಚಲಿಸುವಾಗ ದೂರದಿಂದ ನೋಡಿದರೆ ಥಳಥಳಿಸುವ ಬಣ್ಣವೇ? ಅದೊಂದು ಬಗೆಯ ಸುಂದರವಾದ ಮಿರುಗು. ಹಾಗೆ, ಈ ಕೃಷ್ಣ “ಮಿರುಗು ಬಣ್ಣದವನು” ಎಂದು ಆೞ್ವಾರರ ಅಭಿಪ್ರಾಯವೋ?

ಯಶೋದೆ ಕೃಷ್ಣನಿಗೆ ಮಾಡಿದ ಮೋಸ ಹೇಗಿದೆ ನೋಡಿ\! ಪ್ರೀತಿಯಿಂದ ಎದೆಗೆ ಎತ್ತಿಕೊಳ್ಳುವಂತೆ ಎತ್ತಿಕೊಂಡು ಮೊಲೆಯೂಡಿಸುತ್ತಾ

೩೨

ಅವನು ಹಾಲುಕುಡಿಯುತ್ತಿರುವಾಗ, ಮೆಲ್ಲಗೆ ಹಳೆಯ ಹಗ್ಗವನ್ನು ಅವನ ಹೊಟ್ಟೆಗೆ ಬಿಗಿಸಿದಳು. ಅವನು ಓಡಿ ಹೋಗುವುದಾದರೆ ತಂಟೆ ಮಾಡುವುದಾದರೆ, ಹಗ್ಗದಿಂದ ಅವನನ್ನು ಹತೋಟಿಗೆ ತರಬಹುದೆಂದು ಅವಳ ಯೋಚನೆ. ಹಳೆಯ ಹಗ್ಗ ನುಣ್ಣಗಿರುತ್ತದೆ. ಅದಕ್ಕೆ ಜಾರಿಕೆ ಇರುತ್ತದೆ. ಅದು ನೋವುಂಟು ಮಾಡುವುದಿಲ್ಲ. ಎಂದು ಯಶೋದೆಯ ಯೋಚನೆ. ತನ್ನ ಯೋಚನೆಯನ್ನು ಕಾರ್ಯಗತ ಮಾಡಿ ಆದಮೇಲೆ, ಅವನ ಹೊಟ್ಟೆಯ ಮೇಲೆ ಹಗ್ಗದ ಗುರುತುಗಳು ಚೆನ್ನಾಗಿ ಮೂಡಿದವು\! ಪಾಪ ಯಶೋದೆ ನೋಡಿ ಸಂಕಟ ಪಟ್ಟಿರಬೇಕು\! ಅವಳು ಗೋಕುಲದ ಹೆಂಗಸರನ್ನೆಲ್ಲಾ ಕರೆದು: “ನೋಡು ಬನ್ನಿ, ಹೊಟ್ಟೆಯ ಮೇಲೆ ಹಗ್ಗದ ಗುರುತು ಬಿದ್ದಿರುವ ಹಾಗೆಯೇ ನೋಡುಬನ್ನಿ”ಎನ್ನುತ್ತಾಳೆ. ತಾನು ಮಾಡಿದ ತಪ್ಪನ್ನು ಎಲ್ಲರ ಎದುರಿಗೆ ಒಪ್ಪಿಕೊಳ್ಳುವಂತೆ.

ಮನುಷ್ಯನ ಯೋಚನೆ ತಪ್ಪು ಒಪ್ಪುಗಳಿಂದ ಕೂಡಿದ್ದು. ಅವನು ಎಣಿಸಿದಷ್ಟು ಒಳಿತು ಅದರಲ್ಲಿ ಬರದಿರಬಹುದು. ಅದಕ್ಕೆ ಕಾರಣ ಮನುಷ್ಯನ ಯೋಚನೆ ಸಂಕುಚಿತ ರೀತಿಯದು. ಉದಾಹರಣೆಗೆ-ಯಶೋದೆ ಬಗೆದುದಕ್ಕೆ ವಿರುದ್ಧವಾಗಿ ನಡೆಯಿತು-ಅವಳು ಕೃಷ್ಣನನ್ನು ಹಗ್ಗದಿಂದ ಕಟ್ಟುವ ಯೋಚನೆ. ಆದರೆ, ಭಗವಂತನದು ಸತ್ಯಸಮ್ಕಲ್ಪ. ಅವನು ಬಗೆದಂತೆ ಅದು ನಡೆಯುತ್ತದೆ.

ಈ ಪಾಶುರದಲ್ಲಿ ಆೞ್ವಾರರು ಭಗವಂತನ ಉದರವನ್ನು ಗಮನಿಸಬೇಕೆಂದು ಭಕ್ತನಿಗೆ ಹೇಳುತ್ತಾರೆ.

“ಒಳಿ ವಳೈಯೀರ್”-ಎಂಬುದರಲ್ಲಿ ಅಲೆಗಳಿಂದ ಕಲಕಿ ಹೋದ ಸಮುದ್ರದ ಮಿರುಗಿಗೂ ಹೆಂಗಸರು ಕೈಗಳನ್ನು ಆಡಿಸುವಾಗ ಬರುವ ಬಳೆಯ ಮಿರುಗಿಗೂ ಎಂಥ ವಿಚಿತ್ರ ಹೋಲಿಕೆ\! ಎಂಥ ಸುಂದರ ಸಾಹಿತ್ಯ\!

೧೦. ಪೆರುಮಾವುರಲಿಲ್ ಪಿಣಿಪ್ಪುಣ್ಡಿರುನ್ದು, ಅಙ್ಗು

ಇರುಮಾಮರುತಮ್ ಇಱುತ್ತವಿಪ್ಪಿಳ್ಳೈ

ಕುರು ಮಾಮಣಿಪ್ಪೂಣ್ ಕುಲಾವಿತ್ತಿಹಳುಮ್

ತಿರುಮಾರ್ಪಿರುನ್ದವಾ ಕಾಣೀರೇ, ಶೇಯಿೞೈಯೀರ್ ವನ್ದು ಕಾಣೀರೇ

೩೩

ಮಾ=ಮಹಾ, ಪೆರು=ದೊಡ್ಡದಾದ, ಉರಲಿಲ್=ಒರಳಿಗೆ, ಪಿಣಿಪ್ಪು=ಕಟ್ಟುವಿಕೆಯನ್ನು, ಉಣ್ಡು=ಉಂಡು\( ಅನುಭವಿಸಿ\), ಇರುನ್ದ=ಇದ್ದ\(ಕೃಷ್ಣನು\)ಅಙ್ಗು=ಆ ಸಂದರ್ಭದಲ್ಲಿ, ಇರು=ಎರಡು\(ಅವಳಿ\)ಮಾ=ಮಹಾ, ಮರುತ್ತಮ್=ಅರ್ಜುನ ವೃಕ್ಷಗಳನ್ನು \(ಹೂವರಸಿ ಮರಗಳನ್ನು\), ಇಱುತ್ತ=ಮುರಿದ, ಇಪ್ಪಿಳ್ಳೈ=ಈ ಮಗುವು, ಕುರು=ಗುರುತರವಾದ\(ಶ್ರೇಷ್ಠವೂ ದೊಡ್ದದೂ ಬೆಲೆಯುಳ್ಳದ್ದೂ\), ಮಾ=ಅನರ್ಘವಾದ, ವಿಭೂತಿ ಪೂರ್ಣವಾದ, ಪೂಣ್=ಧರಿಸಿದ\(ದಿವ್ಯಮಣಿಯು\), ಕುಲಾವು=ಅತ್ತಿತ್ತ ಓಲಾಡುತ್ತಾ\(ಇರುವಾಗ\), ತಿಹೞುಮ್=ಹೊಳೆಯುವ, ತಿರುಮಾರ್ ವು=ಪವಿತ್ರವಾದ ಎದೆಯು\(ವಕ್ಷವು\)ಇರುನ್ದ ಆ=ಇರುವ ಹಾಗೆಯೇ, ಕಾಣೀರೇ=ಕಾಣಿರೇ, ಶೇ=ಸುಂದರವಾದ, ಇಱೈ ಯೀರ್= ಆಭರಣ ಧರಿಸಿರುವವರೇ, ವನ್ದು=ಬಂದು, ಕಾಣೀರೇ=ನೋಡಿರೇ.

ಬಹುದೊಡ್ಡ ಒರಳಿಗೆ ಕಟ್ಟುವಿಕೆಯನ್ನು ಉಂಡು ಅನುಭವಿಸಿದ್ದವನ್ನು \(ಕಟ್ಟಲ್ಪಟ್ಟವನಾಗಿ\) ಆ ಸಮಯದಲ್ಲಿ ಬಹುದೊಡ್ಡ ಅವಳಿ ಅರ್ಜುನ ವೃಕ್ಷಗಳನ್ನು ,ಉರಿದಂಥ ಈ ಮಗು ಧರಿಸಿರುವ ಗುರುತರವಾದ ಅನರ್ಘವಾದ ದಿವ್ಯಮಣಿ ಅತ್ತಿತ್ತ ಓಲಾಡುತ್ತಿರುವಾಗ ಹೊಳೆಯುವ ಮಗುವಿನ ಪವಿತ್ರವಕ್ಷಸ್ಥಲ ಇರುವ ಹಾಗೆಯೇ ಕಾಣಿರೇ, ಸುಂದರವಾದ ಭೂಷಣಗಳನ್ನು ಧರಿಸಿರುವವರೇ ಬಂದು ನೋಡಿರೇ.\(೧೦\)

ಕೃಷ್ಣಾವತಾರದಲ್ಲಿ ಮಗುವಾದ ಕೃಷ್ಣನು ನಡಸಿದ ಅದ್ಭುತಲೀಳೆಯೊಂದನ್ನು ಆೞ್ವಾರರು ನೆನಪಿಗೆ ತರುತ್ತಾರೆ. ಆಗ ಕೃಷ್ಣ ಅಂಬೆಗಾಲಿನಿಂದ ಎಲ್ಲ ಕಡೆಯೂ ಓಡಾಡುತ್ತಿದ್ದವನು. ನಿಂತು ಒಂದೊಂದು ಅಡಿ ಮುಂದಿಟ್ಟು ನಡಗೆಯನ್ನು ಕಲಿಯುತ್ತಿದ್ದ ಕಾಲ. ತಾಯಿ ಯಶೋದೆ ಕೃಷ್ಣನಿಗೆ ಹಾಲೂಡಿಸಿ ಒಬ್ಬನನ್ನೇ ಬಿಟ್ಟು ಮನೆಗೆಲಸಗಳನ್ನು ನೋಡುವುದಕ್ಕೆ ಹೋಗಬೇಕು. ಅವನ ಚೇಷ್ಟೆಗಳನ್ನು ಕುರಿತು ಅವಳಿಗೆ ಯೋಚನೆ. ಸ್ವಲ್ಪ ಒಳಗೆ ಹೋಗಿ ಬರುವುದರೊಳಗಾಗಿ, ಕೃಷ್ಣನು ಅಲ್ಲಿಂದ ಕಾಣೆಯಾಗಿರುತ್ತಾನೆ. ಅವನಿಗಾಗಿ ಮನೆಯೆಲ್ಲಾ ಹುಡುಕುತ್ತಾಳೆ. ಒಂದು ಮೂಲೆಯಲ್ಲಿ ಕೃಷ್ನ ಕುಳಿತುಕೊಂಡು, ಕೈತುಂಬ ಬೆಣ್ಣೆ ಇಟ್ಟುಕೊಂಡು ತಾನೂ ತಿನ್ನುತ್ತಾ

೩೪

ತನ್ನ ಪಕ್ಕದಲ್ಲಿ ಕುಳಿತಿರುವ ಒಂದು ಕೋತಿಗೂ ಬೆಣ್ಣೆ ತಿನ್ನಿಸುತ್ತಾನೆ. ಇದನ್ನು ಯಶೋದೆ ನೋಡುತ್ತಾಳೆ. ಅವಳಿಗೆ ಕೋಪ ಬರುತ್ತದೆ, ಅವನಿಗೆ ಬುದ್ಧಿ ಕಲಿಸಬೇಕೆಂದು ಒಂದು ಹಳೆಯ ಹಗ್ಗದಿಂದ ಅವನನ್ನು ಒಂದು ಒರಳಿಗೆ ಕಟ್ಟಿಹಾಕಿ, ಮನೆಗೆಲಸಕ್ಕಾಗಿ ಒಳಕ್ಕೆ ಹೋಗುತ್ತಾಳೆ. ಕೃಷ್ಣನಾದರೋ ಅಂಬೆಗಾಲಿಟ್ಟುಕೊಂಡು, ಮೆಲ್ಲಮೆಲ್ಲಗೆ ಮುಂದಕ್ಕೆ ಹೋಗುತ್ತಾನೆ. ತನ್ನನ್ನು ಕಟ್ಟಿಹಾಕಿದ್ದ ಭಾರಿ ಒರಳನ್ನು ತನ್ನೊಂದಿಗೆ ಎಳೆದುಕೊಂಡು ಹೋಗುತ್ತಾನೆ. ಸ್ವಲ್ಪದೂರದಲ್ಲಿ ಬಹುದೊಡ್ಡ ಅವಳಿಜವಳಿ ಅರ್ಜುನ ವೃಕ್ಷಗಳು. ಅವೆರಡರ ನಡುವೆ ಸ್ವಲ್ಪವೇ ಸಂದು. ಕೃಷ್ಣ ಆ ಸಂದಿನಲ್ಲಿ ತೂರಿ ಅತ್ತ ಕಡೆಗೆ ಹೋಗುತ್ತಾನೆ. ಒರಳು ಇತ್ತಕಡೆ. ಮರಗಳು ಅದನ್ನು ತಡೆಯುತ್ತವೆ. ಕೃಷ್ಣನಿಗೆ ಇದು ಆಟವಾಯಿತು. ಒರಳನ್ನು ಆ ಕಡೆಗೆ ಎಳೆದುಕೊಳುವುದು. ಅದನ್ನು ಜಗ್ಗಿ ಎಳೆಯುತ್ತಾನೆ. ಕೂಡಲೇ, ಆ ದೊಡ್ಡ ಮರಗಳು ಪಟಪಟ ಸದ್ದು ಮಾಡುತ್ತಾ ಮುರಿದುಬೀಳುತ್ತವೆ. ಆ ದೊಡ್ದ ಸದ್ದಿಗೆ ದಿಗಿಲುಗೊಂಡು ಗೋಕುಲದವರೆಲ್ಲ ಅಲ್ಲಿಗೆ ಬರುತ್ತಾರೆ. ಯಶೋದೆಯೂ ಅಲ್ಲಿಗೆ ಬರುತ್ತಾಳೆ. ಎಲ್ಲರಿಗೂ ಹೇಳತೀರದಷ್ಟು ಆಶ್ಚರ್ಯ\! ಮುರಿದ ಮರಗಳ ನಡುವೆ ಕೃಷ್ಣ ನಿಶ್ಚಿಂತೆಯಿಂದ ಆಡುತ್ತಿದ್ದಾನೆ. ಅವನನ್ನು ಕಟ್ಟಿಹಾಕಿದ್ದ ಒರಳೂ ಜೊತೆಯೆಲ್ಲೇ ಇದೆ. “ಅಬ್ಬ\! ಏನದ್ಭುತ\! ಮಗುವಿಗೆ ಏನೂ ಆಗಲಿಲ್ಲವಲ್ಲಾ\! ಹೀಗೆ ಗೋಕುಲದವರ ಯೋಚನೆ. ಇದು ಭಗವಂತನ ಮಹಿಮೆ, ಅವನ ಲೀಲೆ-ಎಂದು ತಿಳಿಯುವುದು ಅಷ್ಟು ಸುಲಭವೇ?

ಆೞ್ವಾರರು ಹೇಳುತ್ತಾರೆ: ಯಶೋದೆ ಮಗುವಾದ ಕೃಷ್ಣನನ್ನು ಒರಳಿಗೆ ಕಟ್ಟಿಹಾಕಿದಾಗ, ಅವನು ಯಮಳಾರ್ಜುನ ವೃಕ್ಷಗಳನ್ನು ಮುರಿದುಹಾಕಿದನಲ್ಲಾ, ಆ ಸಮರ್ಥ ಕೃಷ್ಣನ ವಕ್ಷಸ್ಸನ್ನು ನೋಡಿ. ಅವನು ಸಾಮಾನ್ಯ ಮಗುವೇನಲ್ಲ. ದಿವ್ಯವಾದ ಕೌಸ್ತುಭ ಮಣಿಯನ್ನು ಧರಿಸಿರುವ ಶ್ರೀಮನ್ನಾರಾಯಣನೇ ಅವನು, ಕೌಸ್ತುಭಮಣಿಯನ್ನು ಧರಿಸಿರುವ ಆ ಎದೆ ಹೇಗೆ ಹೊಳೆಯುತ್ತಿದೆ\! ಅದನ್ನೂ ನೋಡಿ, ಆನಂದಿಸಿ.

ಗೋಕುಲದ ಹೆಂಗಸರು ಧರಿಸಿರುವ ವಿವಿಧ ಭೂಷಣಗಳ ಹೊಳಪಿಗೂ ಭಗವಂತ ಧರಿಸಿರುವ ಕೌಸ್ತುಭಮಣಿಭೂಷಣದ ಹೊಳಪಿಗೂ ಹೋಲಿಕೆ ಹೇಗಿದೆ?

೩೫

೧೧.ನಾಳ್ ಕಳೋರ್ ನಾಲೈನ್ದು ತಿಙ್ಗಳಳವಿಲೇ

ತಾಳೈನಿಮಿರ್ ತ್ತು ಚ್ಚಕಟತ್ತೈಚ್ಚಾಟಿ ಪ್ಪೋಯ್

ವಾಳ್ ಕೊಳ್ ವಳೈ ಯೆಯಿಟ್ರಾರುಯಿರ್ ವವ್ವಿನಾನ್

ತೋಳ್ ಹಳಿರುನ್ದವಾ ಕಾಣೀರೇ ಶುರಿ ಕೞಲೀರ್ ವನ್ದು ಕಾಣೀರೇ

ನಾಳ್ ಕಳ್= ದಿನಗಳು, ಓರ್= ಒಮ್ದು, ನಾಲೈಂದು=ನಾಲ್ಕೈದು, ತಿಂಗಳ್=ತಿಂಗಳ, ಅಳವಿಲೇ= ಅವಧಿಯಲ್ಲಿ, ತಾಳೈ=ಕಾಲನ್ನು, ನಿಮಿರ್ ತ್ತು=ಚಾಚಿ, ಚಕಟತ್ತೈ=ಶಕಟವನ್ನು, ಚಾಡಿಪ್ಪ್ಪೋಯ್= ಝಾಡಿಸಿ ಒದೆದು, ಆರ್=ಚೂಪಾದ\(ಮೊನಚಾದ\), ಎಯಿಱು=ಹಲ್ಲುಗಳುಳ್ಳ, ವಾಳ್=ಜೀವವನ್ನು, ಕೊಳ್ ವಳೈ=ತೆಗೆದುಕೊಳ್ಳುವವಳನ್ನು, ವವ್ವಿನಾನ್=\(ಹಿಡಿದು\) ಕೊಂದವನ, ತೋಳ್ ಗಳ್=ತೋಳುಗಳು, ಇರುನ್ದ ಆ=ಇರುವ ಹಾಗೆಯೇ, ಕಾಣೀರೇ=ಕಾಣಿರೇ, ಶುರಿ=ಗುಂಗುರು, ಕುೞಲೀರ್=ಕೂದಲುಳ್ಳವರೇ, ವನ್ದು=ಬಂದು, ಕಾಣೀರೇ=ನೋಡಿರೇ.

ಈ ಮಗು ಹುಟ್ಟಿದ ನಾಲ್ಕೈದು ತಿಂಗಳ ಅವಧಿಯಲ್ಲಿ ಕಾಲನ್ನು ಚಾಚಿ ಶಕಟವನ್ನು ಝಾಡಿಸಿ ಒದೆದನು. ಮೊನಚಾದ ಹಲ್ಲುಗಳುಳ್ಳವಳೂ ಜೀವವನ್ನು ತೆಗೆಯುವವಳೂ ಆದವಳನ್ನು ಹಿಡಿದು ಕೊಂದವನ ತೋಳುಗಳನ್ನು ಇರುವ ಹಾಗೆಯೇ ಕಾಣೀರೇ. ಗುಂಗುರು ಕೂದಲುಳ್ಳವರೇ ಬಂದು ನೋಡಿರೇ.\(೧೧\)

ಕಂಸನು ತನ್ನ ಪರಮ ಶತ್ರುವಾದ ಮಗು ಬೆಳೆಯುತ್ತಿರುವ ವಿಷಯವನ್ನು ತಿಳಿದು, ಅವನನ್ನು ಕೊಲ್ಲುವುದಕ್ಕೆ ಒಬ್ಬನಾಗುತ್ತಲೊಬ್ಬ ರಾಕ್ಷಸನನ್ನು ಕಳುಹಿಸಿಕೊಟ್ಟ. ಅವರಲ್ಲಿ ಪೂತನಿ ಒಬ್ಬಳು. ಮೊನಚಾದ ಕೋರೆ ಹಲ್ಲುಗಳುಳ್ಳವಳು ಅವಳು. ಸುಂದರ ಯುವತಿಯಂತೆ

೩೬

ವೇಷ ಮರೆಸಿಕೊಂಡು, ಸುಮಾರು ಎರಡೂ ತಿಂಗಳ ಒಳಗೆ ಇರುವ ಮಕ್ಕಳನ್ನೆಲ್ಲಾ ಆಶೆತೋರಿಸಿ ಎದೆಗೆ ಎತ್ತಿಕೊಂಡು ವಿಷವನ್ನೂಡಿಸಿ ಕೊಲ್ಲುತ್ತಾ ಬಂದಳು. ಹಾಗೆಯೇ ಕೃಷ್ಣನನ್ನೂ ಕೊಲ್ಲಬಯಸಿ ಬಂದಾಗ ತನ್ನ ಪುಟ್ಟ ತೋಳುಗಳಿಂದ ಹಿಡಿದುಕೊಂಡು ಅವಳ ಪ್ರಾಣವನ್ನು ಹೀರಿದನು. ಈ ಪಾಶುರದಲ್ಲಿ ಹೇಳಿರುವ ಮೊನಚಾದ ಕೋರೆ ಹಲ್ಲುಗಳುಳ್ಳವಳು ಪೂತನಿಯೇ.

ಪೂತನಿ ಸತ್ತ ಬಳಿಕ ಶಕಟಾಸುರ ಬಂದ. ಬೈಲಿನಲ್ಲಿ ಮಲಗಿಸಿದ ಕೃಷ್ಣನ ಬಳಿ ಯಾರೂ ಇಲ್ಲದ್ದನ್ನು ಕಂಡು ಅವನ ಮೇಲೆ ಹರಿದು ಅವನನ್ನು ಕೊಂದು ಬಿಡಬೇಕೆಂದು ಅವನು ಗಾಡಿಯರೂಪ ತಳೆದು ಮೇಲೆ ನುಗ್ಗಿ ಬಂದ. ಮಗುವಾದ ಕೃಷ್ಣನು ತನ್ನ ಕಾಲನ್ನು ಚಾಚಿ ಝಾಡಿಸಿ ಒದೆದು ಅವನನ್ನು ಲೀಲಾಜಾಲವಾಗಿ ಕೊಂದು ಹಾಕಿದನು.

ಆೞ್ವಾರರು ಭಗವಂತನ ತೋಳುಗಳ ಕಡೆಗೆ ಭಕ್ತನ ಗಮನವನ್ನು ಹರಿಸಬೇಕೆಂಬ ಬಯಕೆಯಿಂದ ಪೂತನಿಯ ಕತೆಯನ್ನು ಮತ್ತೆ ಹೇಳುತ್ತಾರೆ. ಆದರೆ, ನಾಲ್ಕೈದು ತಿಂಗಳ ಮಗುವಾಗಿದ್ದಾಗಲೇ ಅವನು ಮಾಡೀದ ಅದ್ಭುತವನ್ನು ಮೊದಲು ಸೂಚಿಸುತ್ತಾ ಶಕಟಾಸುರನ ವೃತ್ತಾಂತವನ್ನು ಹೇಳುತ್ತಾರೆ. ಆಮೇಲೆ ಹೇಳಿರುವುದು ಪೂತನಿಯ ಕತೆ.

೧೨. ಮೈತ್ತಡಙ್ಕಣ್ಣಿ ಅಶೋದೈ ವಳರ್ ಕ್ಕಿನ್ಱ

ಶೆಯ್ ತ್ತಲೈ ನೀಲನಿಱತ್ತುಚ್ಚಿಱುಪ್ಪಿಳ್ಳೈ

ನೆಯ್ ತ್ತಲೈ ನೇಮಿಯುಂ ಚುಂಗುಮ್ ನಿಲಾವಿಯ

ಕೈತ್ತಲಂಗಳ್ ವನ್ದು ಕಾಣೀರೇ ಕಣಙ್ಗುೞೈಯೀರ್ ವನ್ದು ಕಾಣೀರೇ

ಮೈ=ಕಾಡಿಗೆ ಹಚ್ಚಿದ, ತಡ=ವಿಶಾಲವಾದ, ಕಣ್ಣಿ=ಕಣ್ಣಿನವಳಾದ, ಅಶೋದೈ=ಯಶೋದೆ, ವಳರ್ ಕ್ಕಿನ್ಱ=ಬೆಳಸುತ್ತಿರುವ, ನೀಲಮ್=ಕನೈದಿಲೆಯ, ನಿಱಮ್=ಬಣ್ಣವನ್ನು,

೩೭

ಶೆಯ್ ತ್ತಲೈ=\(ತಲೈಶೆಯ್\)=ಹೋಲುವ, ಚಿಱು=ಚಿಕ್ಕ, ಪ್ಪಿಳ್ಳೈ=ಮಗುವು, ನೆಯ್ ತಲೈ=ಹರಿತವಾದ ಅಂಚುಳ್ಳ, ನೇಮಿಯುಂ=ಚಕ್ರವನ್ನೂ, ಶಂಗುಂ= ಶಂಖವನ್ನೂ, ನಿಲಾವಿಯ=ಹೋಲುವ, ಕೈತ್ತಲಙ್ಗಳ್=ಕೈತಳಗಳನ್ನು\(ಹಸ್ತವನ್ನು\), ವನ್ದು=ಬಂದು, ಕಾಣೀರೇ=ಕಾಣಿರೇ, ಕನಮ್=ಘನವಾದ, ಕುಳ್ಚೈಯೀರ್= ಕಿವಿಯೋಲೆಗಳುಳ್ಳವರೇ, ವನ್ದು=ಬಂದು, ಕಾಣೀರೇ=ನೋಡಿರೇ.

ಕಾಡಿಗೆಯಿಟ್ಟ ವಿಶಾಲವಾದ ಕಣ್ಣುಗಳ ಯಶೋದೆ ಬೆಳಸುತ್ತಿರುವ ಕನೈದಿಲೆಯ ಬಣ್ಣವನ್ನು ಹೋಲುವ ಚಿಕ್ಕ ಮಗುವಿನ ಅಂಗೈಯಲ್ಲಿ ಹರಿತವಾದ ಅಂಚುಳ್ಳ ಚಕ್ರವನ್ನೂ ಶಂಖವನ್ನೂ ಹೋಲುವ ಗೆರೆಗಳಿರುವುದನ್ನು ಬಂದು ಕಾಣಿರೇ. ಘನವಾದ ಕಿವಿಯೋಲೆಗಳುಳ್ಳವರೇ ಬಂದು ನೋಡಿರೇ.\(೧೨\)

ಕಣ್ಣುಗಳ ಸೌಂದರ್ಯವನ್ನು ಹೆಚ್ಚಿಸುವುದು ಕಣ್ಣುಕಪ್ಪು-ಕಾಡಿಗೆ. ಅದು ಕಣ್ಣನ್ನು ವಿಶಾಲಗೊಳಿಸುವುದು. ಆದ್ದರಿಂದ ಕಾಡಿಗೆಯನ್ನು “ಕಣ್ಣೞಹು”-ಎನ್ನುತ್ತಾರೆ ತಮಿಳಿನಲ್ಲಿ. ಕಾಡಿಗೆ ಹಚ್ಚುವುದು ಸೌಭಾಗ್ಯವತಿಯರ ಒಂದು ಲಕ್ಷಣ. ಅವರ ಇನ್ನೊಂದು ಲಕ್ಷಣ ಕಿವಿಯೋಲೆ, ಮೂಗುತಿ ಧರಿಸಿರುವುದು. ಅರಿಸಿನ, ಕುಂಕುಮ, ಕರೀಮಣಿ-ಇವು ಇತರ ಲಕ್ಷಣಗಳು.

ಅಂಗೈಯಲ್ಲಿರುವ ಗೆರೆಗಳನ್ನು ಅರಿತುಕೊಂಡು ಅವುಗಳ ಆಧಾರದಿಂದ ಭವಿಷ್ಯ ನುಡಿಯುವ ಶಾಸ್ತ್ರವನ್ನು “ಹಸ್ತಸಾಮುದ್ರಿಕ” ಶಾಸ್ತ್ರ ಎನ್ನುತ್ತಾರೆ. ಅಂಗೈಯಲ್ಲಿ ಶಂಖ, ಚಕ್ರಗಳ ಗೆರೆಗಳು ಇರುವುದು ಮಹಾಪುರುಷನ ಲಕ್ಷಣವೆಂದು ಸಾಮುದ್ರಿಕ ಸೂಚಿಸುತ್ತದೆ. ಯಶೋದೆ ಬೆಳಸುವ ಈ ಪುಟ್ಟ ಮಗುವಿನ ಅಂಗೈಯಲ್ಲಿ ಈ ವಿಶೇಷ ಚಿಹ್ನೆಗಳು ಗುರುತುಗಳು ಕಂಡುಬರುತ್ತವೆ. ಅದನ್ನುಬಂದು ನೋಡಿರೆಂದು ಯಶೋದೆ ಸೌಭಾಗ್ಯವತಿಯರನ್ನು ಕರೆಯುತ್ತಾಳೆ.

ಹುಟ್ಟಿದ ಮಗುವಿನಲ್ಲೇ ಪರಮಪುರುಷನ ಲಕ್ಷಣಗಳೆಲ್ಲಾ ಈ ಮಗುವಿನಲ್ಲಿವೆ ಎಂದು ಅರಿತವರು ಸಾರಿದರು. ಈಗ

೩೮

ಯಶೋದೆಗೆ ಸ್ವತಃ ಗೊತ್ತಾಗುತ್ತಿದೆ-ಮಗುವಿನ ಕೈಗಳಲ್ಲಿ ಪರಮಶ್ರೇಷ್ಠವಾದ ರೇಖೆಗಳಿವೆಯೆಂದು. ಅವುಗಳಿಂದ ಈ ಮಗು ಸಾಮಾನ್ಯ ಮಾನವ ಶಿಶುವಲ್ಲ; ಅಸಾಮಾನ್ಯವಾದ ವಿಲಕ್ಷಣ ಶಿಶು ಎಂದು ತಿಳಿಯುತ್ತದೆ. ಯಶೋದೆಯ ಈ ಅಭಿಪ್ರಾಯಕ್ಕೆ ಇತರ ಹೆಂಗಸರಿಂದಲೂ ಅನುಮೋದನೆ ಬಂದರೆ, ಮನಸ್ಸಿಗೆ ನೆಮ್ಮದಿ ಬರುವುದಲ್ಲವೆ ಎಂದು ಯಶೋದೆಯ ಯೋಚನೆ. ಅದಕ್ಕಾಗಿಯೇ ಈ ಕರೆ.

೧೩. ವಣ್ಡಮರ್ ಪೂಙ್ಗುೞಲ್ ಆಯ್ ಚ್ಚಿ ಮಗನಾಹ

ಕೊಣ್ಡುವಳರ್ ಕ್ಕಿನ್ಱ ಕೋವಲಕ್ಕೂಟ್ಟಱಾಕ್ಕು

ಅಣ್ಡಮುಮ್ ನಾಡುಮ್ ಅಡಙ್ಗವಿೞುಙ್ಗಯ

ಕಣ್ಡಮಿರುನ್ದವಾ ಕಾಣೀರೇ, ಕಾರಿಕೈಯೀರ್ ವನ್ದು ಕಾಣೀರೇ

ವಣ್ಡು=ದುಂಬಿಗಳು, ಅಮರ್=\(ಹಿಂಬಾಲಿಸಿ\) ಅಂಟಿಕೊಳ್ಳುವ, ಪೂ=ಗೂ ಮುಡಿದ, ಕುೞಲ್= ತಲೆದೂದಲುಳ್ಳಳವಳಾದ, ಆಯ್ ಚ್ಚಿ=ಯಶೋದೆಯ ಮಗನಾಹ=ಮಗನಾಗಿ, ಕೊಣ್ಡು=ಸ್ವೀಕರಿಸಿ, ವಳರ್ ಕ್ಕಿಱ=ಬೆಳೆಯುತ್ತಿರುವ, ಕೋವಲರ್=ಗೋವಳರ, ಕುಟ್ಟಱಾಕ್ಕೂ=ಪುಟ್ಟ ಮಗುವಿಗೆ, ಅಣ್ಡಮುಮ್=ಬ್ರಹ್ಮಾಂಡವನ್ನೂ, ನಾಡುಮ್=ಅದರಲ್ಲಿರುವ ಚರಾಚರ ಚೇತನಾ ಚೇತನ ಪ್ರಪಂಚವನ್ನೂ, ಅಡಙ್ಗ=ಸೂಕ್ಷ್ಮರೂಪದಲ್ಲಿ, ವಿೞುಙ್ಗಿಯ=ನುಂಗಿ ಇಟ್ಟುಕೊಳ್ಳುವ, ಕಣ್ಡಮ್=ಗಂಡಸ್ಥಳವನ್ನು, ಇರುನ್ದ ಆ=ಇರುವ ಹಾಗೆಯೇ, ಕಾಣೀರೇ=ಕಾಣಿರೇ, ಕಾರಿಕೈಯೀರ್=ಸುಂದರಿಯರೇ, ವನ್ದು=ಬಂದು, ಕಾಣೀರೇ=ನೋಡಿರೇ.

೩೯

ದುಂಬಿಗಳು ಹಿಂಬಾಲಿಸಿ ಅಂಟಿಕೊಳ್ಳುವ ಪರಿಮಳಭರಿತವಾದ ಹೂ ಮುಡಿದ ಕೂದಲುಳ್ಳ ಯಶೋದೆಯ ಮಗನಾಗಿ ಸ್ವೀಕೃತನಗಿ ಬೆಳೆಯುತ್ತಿರುವ ಪುಟ್ಟ ಮಗುವು ಬ್ರಹ್ಮಾಂಡವನ್ನ್ಯ್ ಅದರಲ್ಲಿರುವ ಸಕಲ ಚರಾಚರ ಚೇತನಾ ಚೇತನ ಪ್ರಪಂಚವನ್ನೂ ನುಂಗಿ ಸೂಕ್ಷ್ಮರೂಪದಲ್ಲಿ ಇಟ್ಟುಕೊಳ್ಳುವ \(ಅದರ\) ಗಂಡಸ್ಥಳವನ್ನು ಇರುವ ಹಾಗೆಯೇ ಕಾಣಿರೇ, ಸುಂದರಿಯರೇ ಬಂದು ನೋಡಿರೇ.\(೧೩\)

ಪ್ರಳಯದಲ್ಲಿ ಪ್ರಬ್ರಹ್ಮನು ತಾನು ಹಿಂದೆ ಸೃಷ್ಟಿಮಾಡಿದ್ದ ಬ್ರಹ್ಮಾಂಡವನ್ನು ಅದರೊಡನೆ ಅದರಲ್ಲಿರುವ ಎಲ್ಲಾ ಚರಾಚರ ವತ್ಸುಗಳನ್ನೂ ಎಲ್ಲಾ ಚೇತನಾಚೇತನ ವಸ್ತುಗಳನ್ನೂ ತನ್ನಲ್ಲಿ ಸೂಕ್ಷ್ಮರೂಪದಲ್ಲಿ ಎಂದರೆ ಬೀಜರೂಪದಲ್ಲಿ ಅಡಗಿಸಿ ಇಟ್ಟುಕೊಂಡು ತನ್ನ ಮುಂದಿನ ಸೃಷ್ಟಿಗಾಗಿ ಅದಷ್ಟನ್ನೂ ರಕ್ಷಿಸುತ್ತಾನೆ. ಆೞ್ವಾರರು ಹೇಳುತ್ತಾರೆ: ಈ ಪುಟ್ಟಮಗು ನಿಜವಾಗಿಯೂ ಪರಬ್ರಹ್ಮನ ಅವತಾರವೇ\! ಇವನ ಗಂಡಸ್ಥಳವನ್ನು ನೋಡಿ. ಅಲ್ಲಿಯೇ ಇವನು, \(ಪರಬ್ರಹ್ಮನಾಗಿ\), ಬ್ರಹ್ಮಾಂಡವನ್ನು ಬೀಜರೂಪದಲ್ಲಿ ಸಂರಕ್ಷಿಸುವುದು. ನೋಡಿ, ನಲಿದು, ಸೇವೆ ಮಾಡಿ.

೧೪. ಎನ್ ತೊಣ್ಡೈವಾಯ್ ಚಿಂಗಮ್ ವಾವೆನ್ಱಿಡುತ್ತುಕ್ಕೊಣ್ಡು

ಅನ್ದೊಣ್ಡೈವಾಯ್ ಅಮುದಾದರಿತ್ತು, ಆಯ್ ಚ್ಚಿಯಾರ್

ತನ್ ತೊಣ್ಡೈವಾಯಾಲ್ ತರುಕ್ಕಿಪ್ಪರುಹುಮ್

ಇಚ್ಚೆನ್ದೊಣ್ಡೈ ವಾಯ್ ವನ್ದು ಕಾಣೀರೇ, ಶೇಯಿೞೈಯೀ ವನ್ದು ಕಾಣೀರೇ

ಆಯ್ ಚ್ಚಿಯಾರ್=ಗೋಕುಲದ ಸ್ತ್ರೀಯರು, ವಾ=ಬಾ, ಎನ್=ನನ್ನ, ತೊಣ್ಡೈವಾಯ್=ತೊಂಡೆಹಣ್ಣಿನಂತಿರುವ ಬಾಯಿಯುಳ್ಳ, ಚಿಙ್ಗಮ್=ಸಿಂಹವೇ, ಎನ್ಱು=ಎಂದು, ಎಡುತ್ತುಕ್ಕೊಣ್ಡು= ಎತ್ತಿಕೊಂಡು, ಅಮ್=ಸೊಗಸಾದ, ತೊಣ್ಡೈವಾಯ್=ತೊಂಡೆ ಬಾಯಿಯ, ಅಮದೈ=ಅಮೃತವನ್ನು, ಆದರಿತ್ತು=ಆದರಿಸಿ, ತಮ್=ತಮ್ಮ, ತೊಣ್ಡೈವಾಯಾಲ್=ತೊಂಡೇ ಬಾಯಿಂದ, ತರುಕ್ಕಿ=ಉತ್ಸಾಹದಿಂದ, ಪರುಹುಮ್=ಆಸ್ವಾದಿಸುವ, ಇಚ್ಚೆನ್= ಈ ಚೆಂದದ, ತೊಣ್ಡೈವಾಯ್=ಚೆಂದುಟಿಯನ್ನು \(ತೊಂಡೇ ಬಾಯನ್ನು\), ವನ್ದು=ಬಂದು, ಕಾಣೀರೇ=ಕಾಣಿರೇ, ಶೆಮ್=ಅಂದವಾದ, ಇೞೈಯೀರ್= ಆಭರಣಗಳವರೇ, ವನ್ದು=ಬಂದು, ಕಾಣೀರೇ=ನೋಡಿರೇ.

ಗೋಕುಲದ ಸ್ತ್ರೀಯರೆಲ್ಲರೂ “ಬಾ ನನ್ನ ಚೆಂದುಟಿಯ ಸಿಂಹವೇ” ಎನ್ನುತ್ತಾ ಕೃಷ್ಣನನ್ನು ಎತ್ತಿಕೊಂಡು ಅವನ ಸೊಗಸಾದ ತುಟಿಯ ಅಮೃತವನ್ನು ತಮ್ಮ ಚೆಂದುಟಿಗಳಿಂದ ಉತ್ಸಾಹದಿಂದ ಆದರಿಸುವಂಥ ಅಂದವಾದ ತೊಂಡೆಬಾಯಿಯನ್ನು ಬಂದು ಕಾಣಿರೇ, ಅಂದವಾದ ಆಭರಣಗಳವರೇ ಬಂದು ನೋಡಿರೇ.\(೧೪\)

ಸ್ತ್ರಿಯರ ತುಟಿಗಳನ್ನು ತೊಂಡೆಯಹಣ್ಣಿಗೆ ಹೋಲಿಸುವುದು ಕವಿಗಳೀಗೆ ಸಾಮಾನ್ಯ. ಅದರ ಬಣ್ಣ,ಮಾಟಗಳು ಇದಕ್ಕೆ ಕಾರಣವಿರಬಹುದು. ಮಗುವಾದ ಕೃಷ್ಣನ ತುಟಿಗಳೂ ಕೆಂಪಗೆ ಮಾಟವಾಗಿ ಅತ್ಯಾಕರ್ಷಕವಾಗಿ ಇದ್ದದ್ದರಿಂದ ಅವನ ತುಟಿಗಳನ್ನು ತಮ್ಮ ತುಟಿಗಳಿಗಿಂತಲೂ ಸೊಬಗಿನವೆಂದು ಕಂಡುದರಿಂದ, ಗೋಕುಲದ ಸ್ತ್ರೀಯರು ಅದನ್ನು “ತೊಂಡೆಯ ತುಟಿಗಳು” \(ಚೆಂದುಟಿಗಳು\) ಎಂದು ಕರೆದಿದ್ದಾರೆ.

“ಬಾ ನನ್ನ..........ಸಿಂಹವೇ”- ಇತ್ಯಾದಿ ಹೆಸರಿಟ್ಟು ಮಕ್ಕಳನ್ನು ಸಂಬೋಧಿಸುವುದು ಸ್ತ್ರೀಯರ ಸ್ವಭಾವ. ಅದು ಮಕ್ಕಳಲ್ಲಿರುವ ಪ್ರೇಮಾತಿಶಯವನ್ನು ಸೂಚಿಸುತ್ತದೆ. ಸಿಂಹದ ಸ್ವಭಾವ, ಘನತೆ, ಧೈರ್ಯ, ಸಾಹಸಗಳು ಮಗುವಾದ ಕೃಷ್ಣನಿಗೆ ಒಪ್ಪುವ ಗುಣಗಳೇ. ಆದ್ದರಿಂದ ಕೃಷ್ಣನನ್ನು ನನ್ನ ಸಿಂಹವೇ” ಎಂದು ಸಂಬೋಧಿಸುವುದು “ಸತ್ಯ”ವನ್ನು ವರ್ಣಿಸುತ್ತದೆ.

ಭಗವಂತನ ಯಾವ ಅವಯವಗಳಲ್ಲಿ ತಾನೆ ಆಕರ್ಷಣೆ ಇಲ್ಲ?

೪೧

೧೫. ನೋಕ್ಕಿ ಅಶೋದೈ ನುಣುಕ್ಕಿಯ ಮಂಜಳಾಲ್

ನಾಕ್ಕೂ ವೞಿತ್ತು ನೀರಾಟ್ಟು ಮಿನ್ನಮ್ಬಿಕ್ಕು

ವಾಕ್ಕುಮ್ ನಯನಮುಮ್ ವಾಯುಮ್ ಮಱುವಲುಮ್

ಮೂಕ್ಕೂಮಿರುನ್ದವಾ ಕಾಣೀರೇ, ಮೊಯ್ ಕುೞಲೀರ್ ವನ್ದು ಕಾಣೀರೇ

ಅಶೋದೈ= ಯಶೋದೆ, ನೋಕ್ಕಿ=ನೋಡಿ, ನುಣುಕ್ಕಿಯ=ನುಣ್ಣಗಿರುವ, ಮಂಜಳಾಲ್=ಅರಿಸಿನದಿಂದ, ನಾಕ್ಕೂ=ನಾಲಗೆಯನ್ನು, ವೞಿತ್ತು= ಬಳಿದು ಶುದ್ಧಿಮಾಡಿ, ನೀರಾಟ್ಟುಮ್=ಮಜ್ಜನ ಮಾಡಿಸುವ, ಇ-ನಂಬಿಕ್ಕು=ಈ ಪರಿಪೂರ್ಣನ, ವಾಕ್ಕುಮ್=ಮಾತೂ, ನಯನಮುಮ್=ಕಣ್ಣುಗಳೂ, ವಾಯುಮ್=ಬಾಯಿಯೂ, ಮಱುವಲುಮ್=ಮಂದಹಾಸವೂ, ಮೂಕ್ಕೂಮ್=ಮೂಗೂ, ಇರುನ್ದ ಆ =ಇರುವ ಹಾಗೆಯೇ, ಕಾಣೀರೇ=ಕಾಣಿರೇ, ಮೊಯ್=ಒತ್ತಾಗಿ ಬೆಳೆದ, ಕುೞಲೀರ್=ತಲೆಗೂದಲಿನವರೇ, ವನ್ದು=ಬಂದು, ಕಾಣೀರೇ=ನೋಡಿರೇ.

ಯಶೋದೆ ಇದನ್ನೆಲ್ಲಾ ನೋಡಿ ನುಣಗಿರುವ ಅರಿಸಿನದಿಂದ ನಾಲಗೆಯನ್ನು ಬಳಿದು ಶುದ್ಧಿಮಾಡಿ ಮಜ್ಜನಮಾಡಿಸುವ ಈ ಪರಿಪೂರ್ಣನ ಮಾತೂ, ಕಣ್ಣುಗಳೂ, ಬಯೈಯೂ, ಮಂದಹಾಸವೂ,ಮೂಗೂ ಇರುವ ಹಾಗೆಯೇ ಕಾಣಿರೇ, ಒತ್ತಾದ ತಲೆಗೂದಲಿನವರೇ ಬಂದು ನೋಡಿರೇ.\(೧೫\)

ವಿಶಾಲವಾಗಿ ರೆಪ್ಪೆಗೂದಲಿನಿಂದಲೂ ಬಾಗಿರುವ ಹುಬ್ಬಿನಿಂದಲೂ ಕೂಡಿರುವ ಕಣ್ಣು, ಎಸಳಾಗಿ ಉದ್ದವಾಗಿರುವ ಮೂಗೂ, ಸಣ್ಣದಾಗಿ ಅಂದವಾದ ಚೆಂದುಟಿಗಳ ಬಾಯೂ, ಇವುಗಳ ಜೊತೆಗೆ ಮೋಹಕವಾದ ಮಂದಹಾಸವೂ ಸೇರಿತೆಂದರೆ, ಆ ದಿವ್ಯಮುಖದ ಆಕರ್ಷಣೆಗೆ ಎಣೆಯುಂಟೆ\! ಮಗುವ ಮುದ್ದು ಮಾತುಗಳೂ

೪೨

ಸೇರಿಕೊಂಡು ಆನಂದವನ್ನು ಹೆಚ್ಚಿಸುತ್ತವೆ. ಮಗುವಾದ ಶ್ರೀಕೃಷ್ಣನಲ್ಲಿ ಇವೆಲ್ಲವೂ ಒಟ್ಟಿಗೆ ಕೂಡಿಕೊಂಡಿದ್ದವು. ಅವನ ಮುಖದ ಸೊಬಗನ್ನು ನೋಡುವುದೇ ಒಂದು ಭಾಗ್ಯ. ಕಣ್ಣುಗಳು ಒಂದು ಸಲ ಅತ್ತ ತಿರುಗಿದುವೆಂದರೆ, ಆಯಿತು; ಆ ಸುಂದರ ವದನಾರವಿಂದದಲ್ಲಿ ಕೀಲಿಸಿದಂತೆಯೇ\! ಹಾಗೆ ಗಮನಿಸುವ ಆ ಕಣ್ಣಿಗಳಿಗೆ ಮಿಕ್ಕೆಲ್ಲವೂ ಬೇಸರ, ಅಸಹ್ಯ. ಯಶೋದೆ ಗೋಕುಲದ ಸ್ತ್ರೀಯರನ್ನೆಲ್ಲಾ ಆದರದಿಂದ ಕರೆದು, ಈ ದಿವ್ಯ ಮನೋಹರ ವದನವನ್ನು ನೋಡಿ ನಲಿಯಿರೆನ್ನುತ್ತಾಳೆ. ಭಕ್ತನಿಗೆ ಆೞ್ವಾರರು ಹೇಳುವುದೂ ಅದನ್ನೇ.

ಭಗವಂತ ಪರಮ ಸುಂದರನಲ್ಲವೇ? ಸೌಂದರ್ಯವೇ ರೂಪಗೊಂಡವನಲ್ಲವೇ ಪರಮ ಪುರುಷ?

೧೬. ವಿಣ್ ಕೊಳಮರರ್ ಹಳ್ ವೇದನೈ ತೀರ, ಮುನ್

ಮಣ್ ಕೊಳ್ ವಶುದೇವರ್ ತಮ್ ಮಗನಾಯ್ ವನ್ದ

ತಿಣ್ ಕೊಳಶುರರೈತ್ತೇಯ ವಳರ್ ಕ್ಕಿನ್ಱಾನ್

ಕಣ್ ಗಳಿರುನ್ದವಾ ಕಾಣೀರೇ, ಕನವಳೈಯೀರ್ ವನ್ದು ಕಾಣೀರೇ

ವಿಣ್=ದೇವಲೋಕದಲ್ಲಿ, ಕೊಳ್=ವಾಸಿಸುವ, ಅಮರರ್ಹಳ್=ದೇವತೆಗಳ, ವೇದನೈ=ಸಂಕಟಗಳು, ತೀರ=ತೀರಿಸುವುದಕ್ಕಾಗಿ, ಮಣ್ =ಭೂಮಿಯಲ್ಲಿ, ಕೊಳ್=ವಾಸಿಸುವ, ವಸುದೇವರ್=ವೌಸ್ದೇವನಿಗೆ, ಮಗನಾಯ್=ಮಗನಾಗಿ, ವನ್ದು=ಬಂದು \(ಅವತರಿಸಿ\), ತಿಣ್ ತೋಳ್= ಬಾಹುಬಲವುಳ್ಳ, ಅಸುರರ್=ಅಸುರರನ್ನು, ತೇಯ=ತೇಯ್ದು ಹಾಕಲು, ವಳರ್ ಕ್ಕಿನ್ಱಾನ್=ಬೆಳೆಯುತ್ತಿದ್ದಾನೆ. ಕಣ್ ಗಳ್=ಕಣ್ಣುಗಳಿಗೆ, ಇರುನ್ದ ಆ=ಇರುವ ಹಾಗೆಯೇ, ಕಾಣೀರೇ=ಕಾಣಿರೇ, ಕನಮ್=ಘನವಾದ\(ಭಾರವಾದ ಲೋಹ ಚಿನ್ನ: ಅದರ\), ವಳೈಯೀರ್=ಬಳೆಯವರೇ, ವನ್ದು=ಬಂದು, ಕಾಣೀರೇ=ನೋಡಿರೇ

೪೩

ದೇವಲೋಕದಲ್ಲಿ ವಾಸಿಸುವ ದೇವತೆಗಳ ಕಷ್ಟಸಂಕಟಗಳನ್ನು ತೀರಿಸುವುದಕ್ಕಾಗಿ ಭೂಲೋಕದಲ್ಲಿ ವಾಸಿಸುವ ವಸುದೇವನ ಮಗನಾಗಿ ಅವತರಿಸಿ ಬಲಿಷ್ಠರಾದ ಅಸುರರನ್ನು ನಿರ್ನಾಮಗೊಳೀಸಲು ಬೆಳೆಯುತ್ತಿದ್ದಾನೆ. ನಿಮ್ಮ ಕಣ್ಣುಗಳಿಗೆ ಅವನು ತೋರುವ ಹಾಗೆಯೇ ಕಾಣಿರೇ; ಬಂಗಾರದ ಬಳೆಯವರೇ, ಬಂದು ನೋಡಿರೇ.\(೧೬\)

ಕೃಷ್ಣಾವತಾರದ ಉದ್ದೇಶವೇನೆಂಬುದನ್ನು ಇಲ್ಲಿ ಆೞ್ವಾರರು ಒಡೆದು ಹೇಳಿದ್ದಾರೆ. ದೇವತೆಗಳಿಗೆ ಕಂಟಕರಾಗಿ ಅವರು ತಡೆಯಲು ಅಸಾಧ್ಯವಾದ ಹಿಂಸೆಯನ್ನು ಕೊಡುತ್ತಿದ್ದ ಅಸುರರನ್ನೆಲ್ಲಾ ನಿರ್ನಾಮಗೊಳಿಸುತ್ತೇನೆಂದು ಭಗವಂತ ದೇವತೆಗಳಿಗೆ ಆಶ್ವಾಸನೆ ಕೊಟ್ಟಿದ್ದ, ಅದರಂತೆಯೇ ಭೂಲೋಕದಲ್ಲಿ ವಸುದೇವನ ಮಗ ಕೃಷ್ಣನಾಗಿ ಅವತರಿಸಿದ. ಅವನು ನಂದಗೋಕುಲದಲ್ಲಿ ಬೆಳೆಯುತ್ತಿದ್ದಾನೆ. ಇದಕ್ಕೆ ಪ್ರಮಾಣವೆನ್ನುವಂತೆ ಇನ್ನೂ ಹಸುಗೂಸಾಗಿದ್ದಾಗಲೇ ಪೂತನಿ, ಶಕಟ ಮುಂತಾದವರನ್ನು ಲೀಲಾಜಾಲವಾಗಿ ಕೊಂದು ಹಾಕಿದ್ದಾನೆ. ಈ ನಿದರ್ಶನವನ್ನು ಕಣ್ಣಾರೆ ಕಂಡವರು ನೀವೆಲ್ಲಾ ಆದ್ದರಿಂದ, ಭಗವಂತನ ಅವತಾರವಾಗಿರುವ ಈ ಮಗುವನ್ನು ಅವನು ಇರುವ ಹಾಗೆಯೇ ಬಂದು ನೋಡಿ. ಅವನ ಅಮಾನುಷ, ಅಸಾಮಾನ್ಯ ಕಾರ್ಯಗಳನ್ನೂ ನೋಡಿ, ಕೊಂಡಾಡಿ\(ಉದಾಹರಣೆಗೆ ಯಮುಳಾರ್ಜುನ ಭಂಜನ\)ಎನ್ನುತ್ತಾರೆ, ಆೞ್ವಾರರು, ಯಶೋದೆಯ ಮಾತುಗಳಲ್ಲಿ.

೧೭. ಪರುವಮ್ ನಿರಮ್ಬಾಮೇ ಪಾರೆಲ್ಲಾಮುಯ್ಯ

ತಿರುವಿನ್ ವಡಿವೊಕ್ಕುಮ್ ದೇವಕಿ ಪೆಟ್ರ

ಉರುವುಕರಿಯ ಒಳಿಮಣಿವಣ್ಣನ್

ಪುರುವ ಮಿರುನ್ದವಾ ಕಾಣೀರೇ, ಪೂಣ್ ಮುಲೈಯೀರ್ ವನ್ದು ಕಾಣೀರೇ

ಪರುವಮ್=ವರ್ಷ, ನಿರಮ್ಬಾಮೇ=ತುಂಬುವುದಕ್ಕೆ ಮುಂಚೆಯೇ, ಪಾರ್=ಭೂಮಿಯ ಮೇಲಣ

೪೪

ಎಲ್ಲಾರುಮ್=ಎಲ್ಲ ಜನರೂ, ಉಯ್ಯ=ಉದ್ಧಾರವಾಗುವುದಕ್ಕಾಗಿ, ತಿರುವಿನ್=ಲಕ್ಷ್ಮೀದೇವಿಯ, ವಡಿವು=ಸ್ವರೂಪವನ್ನು, ಒಕ್ಕುಮ್=ಒಪ್ಪುವ, ದೇವಕಿ=ದೇವಕಿಯು, ಪೆಟ್ರ=ಪಡೆದ, ಉರುವು=ರೂಪದಲ್ಲಿ, ಕರಿಯ=ಕಪ್ಪಾದ, ಒಳಿ=ಪ್ರಕಾಶವನ್ನು ಕೊಡುವ, ಮಣಿ=ಇಂದ್ರನೀಲಮಣಿಯ, ವಣ್ಣನ್=ಬಣ್ಣದವನ, ಪುರುವಮ್=ಕಣ್ಣ ಹುಬ್ಬುಗಳನ್ನು, ಇರುನ್ದ ಆ=ಇರುವ ಹಾಗೆಯೇ, ಕಾಣೀರೇ=ಕಾಣಿರೇ, ಪೂಣ್=ಆಭರಣಗಳಿಂದ ಆವೃತವಾಗಿ ಹೊಳೆಯುತ್ತಿರುವ, ಮುಲೈಯೀರ್= ಮೊಲೆಯವರೇ,ವನ್ದು=ಬಂದು, ಕಾಣೀರೇ=ನೋಡಿರೇ.

ವರ್ಷ ತುಂಬುವುದರೊಳಗಾಗಿಯೇ ಭೂಲೋಕದ ಎಲ್ಲಾ ಜನರನ್ನೂ ಉದ್ಧರಿಸುವುದಕ್ಕಾಗಿ, ಲಕ್ಷ್ಮೀದೇವಿಯ ಸ್ವರೂಪವನ್ನು ಒಪ್ಪುವ ದೇವಕಿ ಪಡೆದವನಾದ ರೂಪದಲ್ಲಿ ಕರಿಯ ಇಂದ್ರನೀಲಮಣಿಯಂತೆ ಬಣ್ಣದವನ ಹುಬ್ಬುಗಳನ್ನು ಇರುವ ಹಾಗೆಯೇ ಕಾಣಿರೇ, ಆಭರಣಗಳಿಂದ ಬೆಳಗುತ್ತಿರುವ ಮೊಲೆಯವರೇ, ಬಂದು ನೋಡಿರೇ.\(೧೭\)

ಸಕಲ ಗುಣವಿಭೂತಿ ಸಂಪನ್ನನಾದ ಭಗವಂತ ಅವತರಿಸುವುದು ಸಕಲಗುಣ ವಿಭೂತಿಗಳಿಗೆ ,ಮಾತೃಸ್ಥಾನವಾಗಿರುವಲ್ಲಿಯೇ ದೇವಕಿದೇವಿಅಂಥ ಮಾಹಾಮಾತೆ. ಭಗವದವತಾರಕ್ಕೆ ಕಾರಣ ಲೋಕದ ಎಲ್ಲ ಜನರನ್ನೂ ಉದ್ಧರಿಸುವುದು. ದೇವಕಿ ಪಡೆದ ಮಗುವಿಲಕ್ಷಣ ಸುಂದರ. ಕರಿಯ ಇಂದ್ರನೀಲಮಣಿಯಂತೆ ಅವನ ದೇಹಕಾಂತಿ. ಅವನ ಕಣ್ಣಿನ ಹುಬ್ಬುಗಳೂ ಸಹ ದಿವ್ಯ; ಆಕರ್ಷಕ. ಅದರ ಕಡೆಗೆ ಭಕ್ತನ ಗಮನವನ್ನು ಆೞ್ವಾರರು ಸೆಳೆಯುತ್ತಿದ್ದಾರೆ.

೧೮. ಮಣ್ಣುಮ್ ಮಲೈಯುಮ್ ಕಡಲು ಮುಲಕೇೞುಮ್

ಉಣ್ಣುನಿಱತ್ತು ಮಹಿೞ್ ನ್ ದುಣ್ಣುಮ್ ಪಿಳ್ಳೈಕ್ಕೂ

ವಣ್ಣಮೆೞಿಲ್ ಕೊಳ್ ಮಹಾಕ್ಕೂೞೈಯಿವೈ

ತಿಣ್ಣಮಿರುನ್ದವಾ ಕಾಣೀರೇ ಶೇಯಿೞೈಯೀರ್ ವನ್ದು ಕಾಣೀರೇ

೪೫

ಮಣ್ಣುಮ್=ಭೂಮಿಯನ್ನೂ, ಮಲೈಯುಮ್=ಪರ್ವತಗಳನ್ನೂ, ಕಡಲುಮ್=ಸಾಗರಗಳನ್ನೂ, ಉಲಕು=ಲೋಕಗಳು, ಏೞುಮ್=ಏಳೂ, ಉಣ್ಣುಮ್=ಉದರದಲ್ಲಿ ಇಟ್ಟುಕೊಳ್ಳುವ ರೀತಿಯಲ್ಲಿ, ಮಹಿೞ್ ನ್ದು=ಆನಂದಿಸಿ, ಉಣ್ಣುಮ್=ಉಂಡುಬಿಡುವ, ಪಿಳ್ಳೈಕ್ಕೂ=ಮಗುವಿನ, ಎೞಿಲ್=ಮನೋಹರವಾದ, ವಣ್ಣಮ್ ಕೊಳ್=ಬಣ್ಣವನ್ನು ಹೊಂದಿಕೊಂಡಿರುವ, ಮಕತಮುಮ್=ಮಕರವನ್ನು, ಕುೞೈ=ಕುಂಡಲಗಳನ್ನು, ಇವೈ=ಇವುಗಳನ್ನು, ತಿಣ್ಣಮ್= ಯಥಾವತ್ತಾಗಿ, ಕಾಣೀರೇ=ಕಾಣಿರೇ, ಅಂದವಾದ ಆಭರಣಗಳನ್ನು ಧರಿಸುವವರೇ, ವನ್ದು=ಬಂದು, ಕಾಣೀರೇ=ನೋಡಿರೇ.

ಭೂಮಿಯನ್ನು ಪರ್ವತಗಳನ್ನೂ ಕಡಲುಗಳನ್ನೂ ಏಳುಲೋಕಗಳನ್ನೂ ತಿಂದು ತನ್ನ ಹೊಟ್ಟೆಯಲ್ಲಿಟ್ಟುಕೊಳ್ಳುವ ರೀತಿಯಲ್ಲಿ ಆನಂದಿಸುತ್ತಾ ಉಣುವ ಮಗುವಿನ ಈ ಮನೋಹರವಾದ ಮಕರಗಳನ್ನೂ ಕುಂಡಲಗಳನ್ನೂ ಯಥಾವತ್ತಾಗಿ ಕಾಣೀರೇ, ಅಂದವಾದ ಆಭರಣಗಳನ್ನು ಧರಿಸಿರುವವರೇ ಬಂದು ನೋಡಿರೇ.\(೧೮\)

ಭಗವಂತ ವಿಶ್ವಾತೀತ, ಸರ್ವಶಕ್ತ, ಆದಿಕಾರಣ, ಪರಮಪುರುಷ, ಪ್ರಳಯಕಾಲದಲ್ಲಿ ಅವನು ನಡಸುವ ಅದ್ಭುತ ಕಾರ್ಯವನ್ನು ಸ್ಮರಿಸುವುದು, ಪುಳಕಗೊಳ್ಳುವುದು ,ಮೈಮರೆಯುವುದು ಭಕ್ತನ ಕೆಲಸ. ತಾನು ಸೃಷ್ಟಿಸಿದ ಬ್ರಹ್ಮಾಂಡವನ್ನು ಅದರಲ್ಲಿನ ಸಮಸ್ತ ಚೇತನಾಚೇತನ ವಸ್ತುಗಳನ್ನೆಲ್ಲಾ ಪ್ರಳಯವಾದಾಗ, ತನ್ನ ಹೊಟ್ಟೆಯಲ್ಲಿ ಬೀಜರೂಪದಲ್ಲಿ ಇಟ್ಟುಕೊಳ್ಳುತ್ತಾನೆ. ಮತ್ತೆ ಸೃಷ್ಟಿಗೆ ಅವುಗಳನ್ನೆಲ್ಲಾ ಹೊರಕ್ಕೆ ಹಾಕುತ್ತಾನೆ. ಹೀಗೆ, ಸೃಷ್ಟಿಲಯಗಳನ್ನೂ ಅವೆರಡರ ನಡುವೆ ಬರುವ ರಕ್ಷಣೆಯ ಕಾರ್ಯವನ್ನೂ ಜೀವಕೋಟಿಯ ಮೇಲಣ ವಾತ್ಸಲ್ಯದಿಂದ ಭಗವಂತ ಸತತವಾಗಿ ನಡಸುತ್ತಾನೆ.

ಕೃಷ್ಣನಾಗಿ ಅವತರಿಸಿರುವ ಭಗವಂತ, ಮಗುವಾಗಿ ಆನಂದದಿಂದ ಉಣ್ಣುವುದನ್ನು ಕಂಡ ಆೞ್ವಾರರಿಗೆ ಅವನ ಲಯಕಾಲದ

೪೬

ಮಹತ್ಕಾರ್ಯದ ನೆನಪಾಗುತ್ತದೆ. ಉಂಡು ಆನಂದದಿಂದ ಮಲಗಿರುವ ಮಗುವಿನ ಕಿವಿಯಲ್ಲಿರುವ ಮಕರಕುಂಡಲಗಳನ್ನೂ ಅವುಗಳ ಶೋಭೆಯನ್ನೂ ಭಗವಂತನ ಮುಖದ ದಿವ್ಯಕಾಂತಿಯನ್ನೂ ನೋಡಿ ಆನಂದಿಸಿ ಎಂದು ಆೞ್ವಾರರು ಆದರದ ಕರೆಕೊಡುತ್ತಾರೆ.

ಮಕರಕುಂಡಲಗಳು ಕಿವಿಯ ಆಭರಣಗಳು. ಮಕರ ಎಂದರೆ ಮೀನಿನ ಆಕಾರದ ಕಿವಿಯ ಆಭರಣ. ಕುಂಡಲ ಎಂಬುದು ಹತ್ತಕಡಕ ಮುಖಕ್ಕೆ ಅಂದವನ್ನು ಹೆಚ್ಚಿಸುವ ಭೂಷಣಗಳಿವು.

ಈ ಪಾಶುರದಲ್ಲಿ ಬರುವ “ಏಳು” ಎಂಬುದನ್ನು ಪರ್ವತ ಮುಂತಾದವುಗಳಿಗೆ ಸೇರಿಸಿಕೊಂಡರೆ ಆಗ ಸಪ್ತಕುಲಪರ್ವತಗಳು, ಸಪ್ತದ್ವೀಪಗಳು, ಸಪ್ತಸಾಗರಗಳು, ಸಪ್ತಲೋಕಗಳು ಎಂದು ಯೋಚಿಸಲು ಸಾಧ್ಯ. ಇವು ಪುರಾಣಪ್ರಸಿದ್ಧವಾದ್ದರಿಂದ ಅವುಗಳನ್ನೇ ಹೇಳಲಾಗಿದೆ ಎನ್ನಬಹುದೇ?

ಸಪ್ತದ್ವೀಪಗಳು- ಜಂಬೂ, ಪ್ಲಕ್ಷ, ಕುಶ, ಕ್ರೌಂಚ, ಶಾಕ, ಶಾಲ್ಮಲಿ, ಪುಷ್ಕರ.

ಸಪ್ತ ಲೋಕಗಳು- ಮೇಲಿನ ಲೋಕಗಳು:- \(ಊರ್ಧ್ವಲೋಕಗಳು\) ಭೂಃ, ಭುವಃ, ಸುವಃ, ಮಹಃ, ಜನಃ, ತಪಃ, ಸತ್ಯ

ಕೆಳಗಿನ ಲೋಕಗಳು:- \(ಅಧೋ ಲೋಕಗಳು\) ಅತಲ, ವಿತಲ, ಸುತಲ, ತಪಾತಲ, ರಸಾತಲ, ಮಹಾತಲ, ಪಾತಾಲ.

ಸಪ್ತಸಾಗರಗಳು- ಕ್ಷಾರ, ದಧಿ, ಮಧು,ಸುರಾ, ಇಕ್ಷು, ಶುದ್ಧೋದಕ, ಕ್ಷೀರ

ಸಪ್ತಕುಲಪರ್ವತಗಳು- ಮಹೇಂದ್ರ, ಮಲಯ, ಸಹ್ಯ, ಋಕ್ಷವಾನ್, ಪಾರಯಾತ್ರಕಃ, ಗಂಧಮಾದನ, ಹೇಮಕೂಟ.

೪೭

೧೯. ಮುಟ್ರಿಲುನ್ ತೂದೈಯುಮ್ ಮುನ್ ಕೈಮೇಲ್ ಪೂವೈಯುಮ್

ಶಿಟ್ರಿಲಿೞೈತ್ತು ತ್ತಿರಿತರುವೋರ್ ಹಳೈ

ಪಟ್ರಪ್ಪರಿತ್ತುಕ್ಕೊಣ್ಡೋಡುಮ್ ಪರಮನ್ಱನ್

ನೆಟ್ರಿಯಿರುನ್ದವಾ ಕಾಣೀರೇ, ನೇರಿೞೈಯೀರ್ ವನ್ದು ಕಾಣೀರೇ

ಚಿಱು=ಚಿಕ್ಕದಾದ, ಇಲ್=ಮನೆಗಳನ್ನು, ಇೞೈತ್ತು=ಎಳೆದು ಹಾಕಿ\(ಕಿತ್ತು ಹಾಕಿ\), ತಿರಿ=ಅಲೆದಾಡುವ, ತರುವೋರ್ಗಳೈ=ಎಳೆಯ ಹುಡುಗಿಯರನ್ನು, ಪಟ್ರಿ=ಹಿಡಿದುಕೊಂಡು, ಮುಟ್ರಿಲುಮ್=ಮುಚ್ಚಲನ್ನೂ, ತೂದೈಯುಮ್=ಕುಡಿಕೆಗಳನ್ನು, ಮುನ್ ಕೈಮೇಲ್= ಕೈಯ ಮಣಿಕಟ್ಟಿನ ಮೇಲೆ, \(ಕಟ್ಟಿಕೊಂಡಿರುವ\), ಪೂವೈಯುಮ್= ಹೂವನ್ನೂ, ಪಱಿತ್ತುಕ್ಕೊಣ್ಡು= ಕಿತ್ತುಕೊಂಡು, ಓಡುಮ್=ಓಡುವ, ಪರಮನ್ ತನ್= ಪರಮನಾದ ಕೃಷ್ಣನ, ನೆಟ್ರಿ=ಹಣೆಯನ್ನೂ, ಉಚ್ಚಿಯನ್ನೂ\(ನಡುನೆತ್ತಿಯನ್ನೂ\), ಇರುನ್ದ ಆ=ಇರುವ ಹಾಗೆಯೇ, ಕಾಣೀರೇ=ಕಾಣಿರೇ, ನೇರ್=ಬೆಲೆಬಾಳುವ, ಇೞೈಯೀರ್= ಆಭರಣಗಳುಳ್ಳವರೇ, ವನ್ದು=ಬಂದು, ಕಾಣೀರೇ=ನೋಡಿರೇ.

\(ಆಟಕ್ಕಾಗಿ ಕಟ್ಟಿದ\) ಚಿಕ್ಕ ಮನೆಗಳನ್ನು ಎಳೆದು ಹಾಕಿ ತಿರುಗಾಡುವ ಎಳೆಯ ಹುಡುಗಿಯರನ್ನು ಹಿಡಿದುಕೊಂಡು, ಅವರ ಮುಚ್ಚಲು ಕುಡಿಕೆಗಳನ್ನೂ ಕೈಯ ಮಣಿಕಟ್ಟಿನ ಮೇಲೆ ಕಟ್ಟಿರುವ ಹೂವನ್ನೂ ಕಿತ್ತುಕೊಂಡು ಓಡುವ ಪರಮನಾದ ಕೃಷ್ಣನ ಹಣೆಯನ್ನೂ ನೆತ್ತಿಯನ್ನೂ ಇರುವ ಹಾಗೆಯೇ ಕಾಣಿರೇ, ಬೆಲೆಯುಳ್ಳ ಆಭರಣಗಳುಳ್ಳವರೇ ಬಂದು ನೋಡಿರೇ.\(೧೯\)

ಎಳೆಯ ಮಗುವಾದರೂ ಅವನು “ಪರಮ”ನು. ಅವನು ಮಾಡುವ ಕೆಲಸವೆಲ್ಲಾ “ಜೀವನ” ಮೇಲಿಗಾಗಿ. ಒಂದಲ್ಲ ಒಂದು ರೀತಿಯಲ್ಲಿ ಜೀವನನ್ನು ತನ್ನತ್ತ ಸೆಳೆಯುವುದಕ್ಕಾಗಿಯೇ. ಉದಾಹರಣೆಗೆ: ಕಟ್ಟಿದ ಮನೆಯನ್ನು ಮುರಿದು ಹಾಕುವುದು, ಹಾಳು

೪೮-48 page missing in Book

೪೯

ಅೞಹಿಯ=ಸುಂದರವಾದ, ಪೈ=ಶುದ್ಧವಾದ\(ಅಪರಂಜಿ\), ಪೊನ್ನಿನ್=ಚಿನ್ನದ, ಕೋಲ್=ದನಗಳನ್ನು ಕಾಯುವ ಕೋಲು, ಅಮ್=ಅಂದವಾದ, ಕೈ=ಕೈಯಲ್ಲಿ, ಕೊಣ್ಡು=ಹಿಡಿದುಕೊಂಡು, ಕೞಲ್ ಗಳ್= ಕಾಲಂದುಗೆಗಳೂ, ಶತಙ್ಗೈ=ಕಿರುಗೆಜ್ಜೆಗಳೂ, ಕಲನ್ದು=ಕೂಡಿಕೊಂಡು, ಎಙ್ಗುಮ್= ಹೋದ ಎಲ್ಲಕಡೆಯಲ್ಲೂ, ಆರ್ ಪ್ಪ= ಸದ್ದು ಮಾಡುತ್ತಿರಲು, ಮೞ=ಎಳೆಯ ಪ್ರಾಯದ, ಕನ್ಱು= ಕರುಗಳ, ಇನಙ್ಗಳ್=ಮದೆಗಳ\(ನಡುವೆ\), ಮಱಿತ್ತು=ಬಗ್ಗಿ, ತಿರಿವಾನ್=ಓಡಾಡುವವನ, ಕುೞಲ್ ಗಳ್= ಮುಂಗುರುಗಳು \(ತಲೆಗೂದಲು\), ಇರುನ್ದ ಆ=ಇರುವ ಹಾಗೆಯೇ, ಕಾಣೀರೇ=ಕಾಣಿರೇ, ಕುವಿಮುಲೈಯೀರ್= ಅಡಗಿಸಿಟ್ಟುಕೊಂಡಿರುವ ಮೊಲೆಯವರೇ, ವನ್ದು=ಬಂದು, ಕಾಣೀರೇ=ನೋಡಿರೇ

ಅಪರಂಜಿ ಚಿನ್ನದ ಸುಂದರವಾದ ದನಕಾಉವ ಕೋಲನ್ನು ತನ್ನ ಚೆಲುವಾದ ಕೈಯಲ್ಲಿ ಹಿಡಿದು, ಕಾಲಂದುಗೆಗಳೂ ಕಿರುಗೆಜ್ಜೆಗಳೂ ಒಟ್ಟಾಗಿ ಅವನು ನಡೆದ ಕಡೆಯೆಲ್ಲಾ ಸದ್ದು ಮಾಡುತ್ತಿರಲು, ಎಳೆಯ ಪ್ರಾಯದ ಕರುಗಳ ಮಂದೆಯಲ್ಲಿ ಬಗ್ಗಿಬಗ್ಗಿ ತಿರುಗಾಡುವವನ ಕುರುಳುಗಳನ್ನು ಇರುವ ಹಾಗೆಯೇ ಕಾಣಿರೇ, ಅಡಗಿಸಿಟ್ಟಿರುವ ಮೊಲೆಯವರೇ \(ಮಾನವತಿಯರೇ\), ಬಂದು ನೋಡಿರೇ.\(೨೦\)

ಇದರ ಹಿಂದಿನ ಪಾಶುರಗಳಲ್ಲಿ ಯಶೋದೆ ಬಾಲಕೃಷ್ಣನ ಪಾದಗಳಿಂದ ಹಿಡಿದು ಒಂದೊಂದು ಅವಯವವನ್ನೇ ಗೋಕುಲದ ಸೌಭಾಗ್ಯವತಿಯರ ಗಮನಸೆಳೆದು, ತೋರಿಸುತ್ತಾ ಬಂದಳು. ಈ ಪಾಶುರದಲ್ಲಿ, ಶ್ರೀಕೃಷ್ಣನು ಕೈಯಲ್ಲಿ ಕೋಲು ಹಿಡಿದು, ಇತರ ಗೋವಳರ ಜೊತೆಯಲ್ಲಿ ದನಕರುಗಳೊಡನೆ ಅವುಗಳನ್ನು ಮೇಯಿಸಲು ವನಕ್ಕೆ ಹೋಗುವುದನ್ನು ವಿವರಿಸುತ್ತಾಳೆ. ಬಾಲಕೃಷ್ಣನ ಕೈಯಲ್ಲಿ

೫೦

ಸುಂದರವಾದ ಚಿನ್ನದ ಕೋಲು; ಕಾಲುಗಳಲ್ಲಿ ಕಿರುಗೆಜ್ಜೆ, ಕಾಲಂದುಗೆಗಳು, ತಲೆಯಲ್ಲಿ ಅತ್ಯಾಕರ್ಷಕವಾದ ಕುರುಳು. ಅವನು ಕರುಗಳ ಮಂದೆಯಲ್ಲಿ ಓಡಾಡುವಾಗಲೆಲ್ಲಾ, ಕಾಲಿನ ಗೆಜ್ಜೆ ಕಾಲಂದುಗೆಗಳು ಘಲುಘಲು ಸದ್ದು ಮಾಡುವುದು. ಕರುಗಳ ನಡುವೆ ಅವನು ಇತ್ತ ಅತ್ತ ತಗ್ಗಿಬಗ್ಗಿ ನಡೆಯುವಾಗಲೆಲ್ಲಾ ಅವನ ಚೆಲುವಾದ ಕುರುಳು ಅವನ ಚಲನೆಗೆ ತಕ್ಕಂತೆ ಓಲಾಡುವುದು. ಇವನ್ನೆಲ್ಲ ನೋಡುವವರ ಕಣ್ಣು, ಕಿವಿ, ಮನಸ್ಸುಗಳನ್ನು ಆಕರ್ಷಿಸದೆ ಬಿಡುವುದಿಲ್ಲ. ಬಾಲಕೃಷ್ಣನ ಪೂರ್ಣಚಿತ್ರವೇ ಅವರ ಚಿತ್ತದಲ್ಲಿ ಮೂಡಿ ಅಲ್ಲಿ ಸ್ಥಿರವಾಗಿ ಅಚ್ಚಾಗಿಬಿಡುವುದು. ಅದರಿಂದ ಬರುವ ಆನಂದಕ್ಕೆ ಕೊರತೆಯೆಲ್ಲಿಂದ ಬಂದೀತು?

ಆೞ್ವಾರರು ಇದನ್ನೇ ಮಾಡುತ್ತಿರುವುದು; ಭಕ್ತನ ಗಮನವನ್ನು ಭಗವಂತನ ಒಂದೊಂದು ಅವಯವದ ಕಡೆಗೆ ಸೆಳೆಯುತ್ತಾ, ಕಡೆಯಲ್ಲಿ ಭಗವಂತನ ಪೂರ್ಣಚಿತ್ರವನ್ನು ತೋರಿಸುತ್ತಾರೆ. ಧ್ಯಾನಕ್ಕೆ ಕುಳಿತುಕೊಳ್ಳುವ ಭಕ್ತನು ಇದೇ ಕ್ರಮವನ್ನು-ಆಪಾದಮಸ್ತಕವಾಗಿ-ಅನುಸರಿಸುತ್ತಾ ಬಂದು, ಪೂರ್ಣಚಿತ್ರವನ್ನು ಚಿತ್ತದಲ್ಲಿರಿಸಿಕೊಂಡು ಧ್ಯಾನವನ್ನು ಮುಂದುವರೆಸಬೇಕೆಂದು “ತಿಳೀದ”ವರು ಹೇಳುತ್ತಾರೆ.

೨೧. ಶುರುಪ್ಪಾರ ಕುೞಲಿ ಅಶೋದೈ ಮುನ್ ಶೊನ್ನ

ತಿರುಪ್ಪಾದ ಕೋತ್ತೈತ್ತೆನ್ ಪುದುವೈಪ್ಪಟ್ಟನ್

ವಿರುಪ್ಪಾಲುರೈತ್ತ ಇರುಪದೊಡೊನ್ಱು

ಮುರೈಪ್ಪಾರ್ ಪೋಯ್ ವೈಗುನ್ದತ್ತಾನ್ಱುವರ್ ತಾಮೇ

ಶುರುಮ್ಬು=ದುಂಬಿಗಳು, ಆರ=ಮುತ್ತಿರುವ, ಕುೞಲಿ=ತಲೆಗೂದಲುಳ್ಳವಳಾದ, ಅಶೋದೈ=ಯಶೋದೆ

೫೧

ಮುನ್=ಹಿಂದೆ, ಶೊನ್ನ=ಹೇಳಿದ, ತಿರು-ಪವಿತ್ರವಾದ, ಪಾದಕೇಶತ್ತೈ=ಪಾದದಿಂದ ತಲೆಕೂದಲಿನವರೆಗೆ, ತೆನ್=ಚೆಲುವಾದ, ಪುದುವೈ=ವಿಲ್ಲಿಪುತ್ತೂರಿನ, ಪಟ್ಟನ್=ಭಟ್ಟನಾದ ಪೆರಿಯಾೞ್ವಾರರು, ವಿರುಪ್ಪಾಲ್=ಆಸಕ್ತಿಯಿಂದ, ಉರೈತ್ತ=ವಿವರಿಸಿದ, ಇರುಪದೊಡು ಒನ್ಱುಮ್= ಇಪ್ಪತ್ತರೊಡನೆ ಒಂದನ್ನು, ಉರೈಪ್ಪಾರ್=ತಿಳಿದುಕೊಂಡವರು, ಪೋಯ್= ಹೋಗಿ, ವೈಗುನ್ದತ್ತು=ವೈಕುಂಠದಲ್ಲಿ, ಒನ್ಱುವರ್ ತಾಮೇ=ನಿಜವಾಗಿಯೂ ಒಂದಾಗುತ್ತಾರೆ.\(ಒಂದಾಗುತ್ತಾರಲ್ಲವೇ?\)

ದುಂಬಿಗಳು ಮುತ್ತುತ್ತಿರುವ ತಲೆಗೂದಲುಳ್ಳವಳಾದ ಯಶೀದೆ ಹಿಂದೆ ಪವಿತ್ರವಾದ ಪಾದದಿಂದ ತಲೆಗೂದಲಿನವರೆಗೆ ಹೇಳಿದ ವಿಷಯವನ್ನು ಚೆಲುವಾದ ವಿಲ್ಲಿಪುತ್ತೂರಿನ ಭಟ್ಟ \( ನಾದ ಪೆರಿಯಾೞ್ವಾರರು\) ವಿವರಿಸಿದ ಇಪ್ಪತ್ತೊಂದು ಪಾಶುರಗಳನ್ನು ತಿಳಿದುಕೊಂಡವರು, ಹೋಗಿ, ನಿಜವಾಗಿಯೂ ವೈಕುಂಠದಲ್ಲಿ ಒಂದಾಗುತ್ತಾರೆ.\(೨೧\)

ಇದು ಈ ತಿರುಮೊೞಿಗೆ ಫಲಶ್ರುತಿ. ಆಪಾದಮಸ್ತಕವಾಗಿ ಭಗವಂತನನ್ನು ಚಿತ್ತಭಿತ್ತಿಯ ಮೇಲೆ ಮೂಡಿಸಿಕೊಳ್ಳುವ ಬಗೆ ಹೇಗೆ, ಅನಂತರ ಅವನ ದಿವ್ಯಮಂಗಳವಾದ ಪೂರ್ಣಚಿತ್ರವನ್ನು ಚಿತ್ತದಲ್ಲಿ ನೆಲೆಗೊಳಿಸಿಕೊಳ್ಳುವ ಬಗೆ ಹೇಗೆ ಎಂಬುದನ್ನು ಪೆರಿಯಾೞ್ವಾರರು ಬಹಳ ಸ್ವಾರಸ್ಯವಾಗಿ ವಿವರಿಸಿದ್ದಾರೆ. ಅದರಂತೆಯೇ ನಡಸಿ ಸಫಲಗೊಂಡವರಿಗೆ ಅವರು ಬಯಸಿದಾಗಲೆಲ್ಲಾ ಭಗವಂತನ ಸಾಕ್ಷಾತ್ಕಾರ ದೊರೆಯುತ್ತದೆ. ಅವರಿಗೆ ನಿರಂತರ ಶಾಂತಿ ಇರುತ್ತದೆ. ಹೀಗೆ ಪಳಗಿದ ಭಕ್ತ ಗತಿಸಿದ ಬಳಿಕ ವೈಕುಂಠವನ್ನು ಸೇರುವುದರಲ್ಲಿ, ಭಗವಂತನಲ್ಲಿಒಂದಾಗುವುದರಲ್ಲಿ ಯಾವ ಸಂದೇಹವೂ ಇಲ್ಲ. ಶ್ರೀಕೃಷ್ಣನು ಯಶೋದೆಯ ಮಗನಾಗಿ ಅವಳ ಕಣ್ಮನಗಳಿಗೆ ಕಟ್ಟುವಂತೆ ಆಕರ್ಷಣೀಯವಾದ ನೋಟಗಳನ್ನು ಅವಳೀಗೆ ತೋರಿಸಿದ. ಅದನ್ನೆಲ್ಲಾ ಯಶೋದೆ ತಾನೊಬ್ಬಳೇ ನೋಡಿ ಬಲಿದು ಆಸ್ವಾದಿಸುವದರ ಬದಲಾಗಿ, ಗೋಕುಲದ

೫೨

ಸೌಭಾಗ್ಯವತಿಯರನ್ನೆಲ್ಲಾ ಕರೆದುಕರೆದು ವಿವರಿಸಿ ತೋರಿಸಿದಳು. ಆೞ್ವಾರರೂ ಯಶೋದೆಯೇ ಆದರು. ನಿಃಸ್ವಾರ್ಥಬುದ್ಧಿಯಿಂದ ತಮ್ಮ ಅರಿವಿಗೆ ಬಂದ ವಿಷಯವನ್ನೆಲ್ಲಾ ಚಿತ್ರಿಸಿ, ಅದನ್ನು ಹೇಗೆ ಕ್ರಮವರಿತು ಗ್ರಹಿಸಬೇಕೆಂಬುದನ್ನು, ಕೇಳಿ ತಿಳಿಯಬೇಕೆಂಬ ಮನಸ್ಸುಳ್ಳವರೆಲ್ಲರಿಗೂ, ಹೇಳಿ ವಿವರಿಸಿದರು. ಮುಕ್ತಿಮಾರ್ಗವನ್ನು ಅವರು ಬೋಧಿಸಿದ್ದು ಹೀಗೆ. ಇದು “ಪೆರಿಯ” ಆೞ್ವಾರರ “ಹಿರಿಮೆ”\!

ಅಡಿಯ ನಡೆ:- ಶೀದ, ಮುತ್ತು, ಪಣೈ, ಉೞನ್ದಾಳ್, ಪಿಱಙ್ಗಿಯ, ಮತ್ತ, ಇರುಙ್ಗೈ, ವನ್ದ, ಅದಿರುಮ್, ಪೆರುಮಾ, ನಾಳ್, ಮೈ, ವಣ್ಡು, ಎನ್, ನೋಕ್ಕಿ, ವಿಣ್, ಪರುವಮ್, ಮಣ್, ಮುಟ್ರಿಲ್, ಅೞಹಿಯ, ಶುರುಪ್ಪಾರ್, ಮಾಣಿಕ್ಕಮ್

೫೩

ಶ್ರೀಃ

ಶ್ರಿಯೈ ನಮಃ

ಮೊದಲ ದಶಕ ಮೂರನೆಯ ತಿರುಮೊೞಿ ಮಾಣಿಕ್ಕಙ್ಗಟ್ಟಿ

೧. ಮಾಣಿಕ್ಕಙ್ಗಟ್ಟಿ ವಯಿರಮಿಡೈ ಕಟ್ಟಿ

ಆಣಿಪ್ಪೊನ್ನಾಱ್ ಶೆಯ್ದ ವಣ್ಣಚ್ಚಿಱುತ್ತೊಟ್ಟಿಲ್

ಪೇಣಿಯುನಕ್ಕುಪ್ಪಿರಮನ್ ವಿಡುತನ್ದಾನ್

ಮಾಣಿಕ್ಕುಱಳನೇ ತಾಲೇಲೋ, ವೈಯಮಳನ್ದಾನೇ ತಾಲೇಲೋ

ಮಾಣಿಕ್ಕಂ=ಮಾಣೀಕ್ಯವನ್ನು, ಕಟ್ಟಿ=ಕಟ್ಟಿರುವ, ಇಡೈ=ನಡುವೆ, ವಯಿರಮುಮ್=ವಜ್ರವನ್ನೂ\(ಕಟ್ಟಿರುವ\), ಆಣಿ=ಪರಿಶುದ್ಧವಾದ\(ಅಪರಂಜಿ\), ಪೊನ್ನಾಲ್=ಚಿನ್ನದಿಂದ, ಶೆಯ್ದ=ಮಾಡಿದ, ವಣ್ಣಮ್=ಬಣ್ಣ ತುಂಬಿದ\(ಸುಂದರವಾದ\), ಚಿಱು=ಚಿಕ್ಕದಾದ, ತೊಟ್ಟಿಲ್=ತೊಟ್ಟಿಲನ್ನು, ಪಿರಮನ್=ಬ್ರಹ್ಮನು, ಪೇಣಿ=ಭಕ್ತ್ಯಾದರಗಳಿಂದ, ಉನಕ್ಕೂ=ನಿನಗಾಗಿ, ವಿಡುತನ್ದಾನ್=ಕಳುಹಿಸಿದ್ದಾನೆ, ಮಾಣಿ=ಪವಿತ್ರನಾದ ವಟು, ಕುಱಳನೇ=ವಾಮನನೇ, ತಾಲೇಲೋ=ಜೋ,ಜೋ, ವೈಯಮ್=ಲೋಕಗಳನ್ನು, ಅಳನ್ದಾನೇ=ಅಳೆದವನೇ, ತಾಲೇಲೋ=ಜೋ,ಜೋ

ಮಾಣಿಕ್ಯವನ್ನು ನಡನಡುವೆ ವಜ್ರವನ್ನೂ ಕೂಡಿಸಿ ಪರಿಶುದ್ಧವಾದ ಅಪರಂಜಿ ಚಿನ್ನದಿಂದ ಮಾಡಿರುವ ಬಣ್ಣತುಂಬಿದ ಸುಂದರವಾದ ಪುಟ್ಟ ತೊಟ್ಟಿಲನ್ನು ಬ್ರಹ್ಮನು ನಿನಗಾಗಿ ಭಕ್ತ್ಯಾದರಗಳಿಂದ ಕಳುಹಿಸಿದ್ದಾನೆ. ಪವಿತ್ರನಾದ ವಟು ವಾಮನನೇ ಜೋ,ಜೋ; ಲೋಕಗಳನ್ನು ಅಳೆದವನೇ ಜೋ,ಜೋ..\(೧\)

ಶ್ರೀಕೃಷ್ಣಾವತಾರವಾದದ್ದಕ್ಕೆ ಬ್ರಹ್ಮಾದಿ ದೇವತೆಗಳೆಲ್ಲರಿಗೂ ಪರಮಾನಂದವುಂಟಾಯಿತು.ಬ್ರಹ್ಮನು ಮೊದಲು ತನ್ನ ಭಕ್ತ್ಯಾದರಗಳ ಕಾಣಿಕೆಯನ್ನು ಭಗವಂತನಿಗೆ ಅರ್ಪಿಸಬೇಡವೇ? ಅದಕ್ಕಾಗಿ ಅಪರಂಜಿ ಚಿನ್ನದಿಂದ ತೊಟ್ಟಿಲನ್ನು ಸಿದ್ಧಮಾಡಿಸಿದ. ಅಲ್ಲಲ್ಲಿ ಮಾಣಿಕ್ಯವಜ್ರಗಳನ್ನು ಹದವಾಗಿ ಹೊಂದಿಸಿ

೫೪

ಕೂಡಿಸಿ ಅದನ್ನು ಬಹಳ ಆಕರ್ಷಕವಾಗಿ, ತೇಜಃ ಪೂರ್ಣವಾಗಿ ಮಾಡಿಸಿದ. ಅಂಥ ಸುಂದರವಾದ ಪುಟ್ಟ ತೊಟ್ಟಿಲನ್ನು ನಂದಗೋಕುಲಕ್ಕೆ ಕಳುಹಿಸಿಕೊಟ್ಟ, ಯಶೋದೆ ಅದರಲ್ಲಿ ಕಂದನಾದ ಕೃಷ್ನನನ್ನು ಮಲಗಿಸಿ ತೂಗಿದಳು. ಹಿಂದಿನ ಅವತಾರಗಳನ್ನು ಭಗವಂತನಿಗೆ ನೆನಪಿಗೆ ತರುವಂತೆಯೋ ಎಂಬಂತೆ ಅವುಗಳನ್ನು ಕೂಡಿಸಿ ಜೋಗುಳ ಹಾಡಿದಳು.

ಆೞ್ವಾರರಿಗೆ ವಾಮನ, ತ್ರಿವಿಕ್ರಮ ಅವತಾರಗಳು ಬಹಳ ಪ್ರಿಯವಾದವು. ಭಗವಂತ ಸರ್ವ ಶಕ್ತನಲ್ಲವೆ? ಬೇಕೆಂದರೆ ಕುಬ್ಜನೂ ಆಗಬಲ್ಲ, ತ್ರಿವಿಕ್ರಮನೂ ಆಗಬಲ್ಲ. ಶತ್ರುವನ್ನು ಜಯಿಸಲು ಯಾವ ರೂಪಬೇಕೆಂದರೆ ಅದನ್ನು ತಳೆದುಬಿಡಬಲ್ಲ. ವಾಮನಾವತಾರದ ಸಂದರ್ಭದಲ್ಲಿ ನಿಗ್ರಹಿಸಬೇಕಾಗಿದ್ದವನು ಇತರ ಶತ್ರುಗಳಂತೆ ದುಷ್ಟನಲ್ಲ; ಲೋಕಕಂಟಕನಲ್ಲ. ಅವನು ರಾಕ್ಷಸನಾದರೂ, ಪರಮಭಕ್ತ. ಭಕ್ತಪ್ರಹ್ಲಾದನ ಮೊಮ್ಮಗ. ಧರ್ಮಿಷ್ಠ. ಸದಾಚಾರಸಂಪನ್ನ. ಯಜ್ಞಯಾಗಾದಿಗಳಲ್ಲಿ ಸದಾ ನಿರತನಾಗಿದ್ದವನು. ಬೇಡಿದವರಿಗೆ ಅವನು ಇಲ್ಲವೆಂದದ್ದೇ ಇಲ್ಲ. ಇಂಥವನು ಬಲಿಚಕ್ರವರ್ತಿ. ಅವನ ನಿಗ್ರಹಕ್ಕಾಗಿ ಭಗವಂತ ಪವಿತ್ರವಟು ವಾಮನನಾದ. ಅವನನ್ನು ಯಾಚಿಸುವುದಕ್ಕಾಗಿ ಅವನ ಯಜ್ಞಶಾಲೆಯನ್ನು ಪ್ರವೇಶಿಸಿದ. ಬಲಿಚಕ್ರವರ್ತಿಯ ಬಳೀಸಾರಿ ಅವನನ್ನು ಬೇಡಿದ್ದು ತನ್ನ ಪುಟ್ಟಹೆಜ್ಜೆಯಲ್ಲಿ ಮೂರೇ ಮೂರು ಹೆಜ್ಜೆಯಷ್ಟು ನೆಲ. “ಅಷ್ಟೇ ಸಾಕೇ? ಇನ್ನೂ ಹೆಚ್ಚಾಗಿಯೇ ಕೊಟ್ಟೇನಲ್ಲಾ\! ಎಂಥ ವಿಚಿತ್ರ ಬೇಡಿಕೆ ಇದು\!” ಎನ್ನಿಸಿತು ಬಲಿಚಕ್ರವರ್ತಿಗೆ. “ಇದರಲ್ಲಿ ಮೋಸವಿದೆ, ದಾನ್ ಅಕೊಡಬೇಡ ಎಂದು ಶುಕ್ರಾಚಾರ್ಯರು ಹೇಳುತ್ತಿದ್ದರೂ ಗಮನಿಸದೆ, ವಟು ಕೇಳಿದಷ್ಟನ್ನು “ಕೊಟ್ಟೆ” ಎಂದ ಚಕ್ರವರ್ತಿ ಒಡನೆಯೇ ಕುಬ್ಜ ವಟು ತ್ರಿವಿಕ್ರಮನಾಗಿ ಬೆಳೆದ\! ಒಂದೇ ಹೆಜ್ಜೆಯಿಂದ ಭೂಮಂಡಲವನ್ನೆಲ್ಲಾ ಅಳೆದ. ಮತ್ತೊಂದು ಹೆಜ್ಜೆಯಿಂದ ನಭೋಮಂಡಲವನ್ನೆಲ್ಲಾ ಆವರಿಸಿ ಅಳೆದುಬಿಟ್ಟ. ಇನ್ನು ಮೂರನೆಯ ಹೆಜ್ಜೆಗೆ ಎಲ್ಲಿ ಸ್ಥಳ? ಪರಮಭಕ್ತನಾದ ಬಲಿಚಕ್ರವರ್ತಿ ಸ್ವಲ್ಪವೂ ಅಳುಕದೆ, ತನ್ನ ತಲೆಯನ್ನು ತೋರಿಸಿ “ಇಗೋ, ಮೂರನೆಯ ಹೆಜ್ಜೆಗೆ ಸ್ಥಳ ಇಲ್ಲಿ” ಎಂದ. ಭಗವಂತನ ಪಾದ ಬಲಿಯ ತಲೆಯನ್ನು ಸ್ಪರ್ಶಿಸಿತು. ಬಲಿ ಧನ್ಯನಾದ\!

ಭಗವಂತನ ಪಾದಗಳು ಸದಾ ತನ್ನ ಶಿರಸ್ಸಿನ ಮೇಲಿದ್ದು ತನಗೆ ರಕ್ಷೆಯಾಗಬೇಕೆಂದಲ್ಲವೇ ಭಕ್ತನ ತೀವ್ರವಾದ ಆಶೆ? ಈ ಆಶೆ ಪೂರ್ಣಗೊಳ್ಳುವುದಕ್ಕೆ ಭಗವದನುಗ್ರಹ ಬೇಕು.

೫೫

೨.ಉಡೈಯಾರ್ ಕನಮಣಿಯೋಡು ಒಣ್ ಮಾದಳಮ್ ಪೂ

ಇಡೈವಿರವಿಕ್ಕೋತ್ತ ಎೞಿಳ್ ತೆೞ್ ಕಿನೋಡು

ವಿಡೈಯೇಱು ಕಾಪಾಲಿಯೀಶನ್ ವಿಡುತನ್ದಾನ್

ಉದೈಯಾಯೞೇಲೞೇಲ್ ತಾಲೇಲೋ, ಉಲಹಮಳನ್ದಾನೇ ತಾಲೇಲೋ

ಉದೈ=ನಡುವಿಗೆ, ಆರ್=ತಕ್ಕ, ಕನ=ಚಿನ್ನದ, ಮಣಿಯೋಡು=ಮಣಿಗಳೊಡನೆ, ಇಡೈ=ನಡುವೆ, ವಿರವಿ=ಹೊಂದಿಸಿ\(ಜೋಡಿಸಿ\), ಕೋತ್ತ =ಪೋಣಿಸಿದ, ಎೞಿಲ್=ಚೆಲುವಾದ, ತೆೞ್ ಕಿನೋಡು=ನಡುವಿಗೆ ಸಿಕ್ಕಿಸುವ ಕತ್ತಿಯೊಡನೆ, ಒಣ್=ಮಾಟವಾದ, ಮಾದಳಮ್ ಪೂ=ದಾಳಿಂಬೆ ಹೂವನ್ನೂ \(ದಾಳಿಂಬೆ ಹೂವಿನ ಮಾಟದ ಭೂಷಣವನ್ನು\), ವಿಡೈ=ವೃಷಭವನ್ನು. ಏಱು=ಏರುವ, ಕಾಪಾಲಿ=ಕಪಾಲಧಾರಿಯಾದ, ಈಶನ್=ಈಶನು\(ಈಶ್ವರನು\), ವಿಡುತನ್ದಾನ್=ಕಳುಹಿಸಿದ್ದಾನೆ, ಉಡೈಯಾಯ್=ಒದೆಯನೇ, ಅೞೇಲ್=ಅಳಬೇಡ, ಅೞೇಲ್=ಅಳಬೇಡ, ತಾಲೇಲೋ=ಜೋ,ಜೋ ಉಲಕಮ್=ಲೋಕಗಳನ್ನು, ಅಳನ್ದಾನೇ=ಅಳೆದವನೇ, ತಾಲೇಲೋ=ಜೋ,ಜೋ

ನಿನ್ನ ನಡುವಿಗೆ ತನ್ನ ಚಿನ್ನದ ಮಣಿಗಳನ್ನೂ ನಡುವೆ ಹೊಂದಿಸಿ ಪೋಣಿಸಿರುವ ಚೆಲುವಾದ ನಡುವಿನ ಕತ್ತಿಯನ್ನೂ, ಒಂದು ದಾಳಿಂಬೆ ಹೂವಿನ \(ಮಾಟದ\)ಪದಕವನ್ನೂ ವೃಷಭವಾಹನನೂ ಕಪಾಲಧಾರಿಯೂ ಆದ ಈಶ್ವರನು ಕಳುಹಿಸಿದ್ದಾನೆ. ಒಡೆಯನೇ, ಅಳಬೇಡ, ಅಳಬೇಡ; ಜೋ,ಜೋ; ಲೋಕಗಳನ್ನು ಅಳೆದವನೇ ಜೋ,ಜೋ.\(೨\)

ತಾಯಂದಿರು ಸಾಮಾನ್ಯವಾಗಿ ಮಗುವನ್ನು ತೊಟ್ಟಿಲಲ್ಲಿ ಮಲಗಿಸಿ ತೂಗುತ್ತಾ ಏನಾದರೊಂದನ್ನು ರಾಗವಾಗಿ ಹೇಳುತ್ತಿರುತ್ತಾರೆ. ಅದೇ ಜೋಗುಳ. ಅವರು ಹೇಳುವ ವಿಷಯ ಮಗುವಿಗೆ ಅರ್ಥವಾಗುವುದಿಲ್ಲ. ಆದರೆ, ಅವರ ಮಾತುಗಳ ಶಬ್ದವೂ ಜೋಗುಳದ ರಾಗವೂ ಮಗುವಿಗೆ ನಿದ್ದೆ ತರುತ್ತದೆ. ಹಾಗೆಯೇ ಯಶೋದೆ ಮಗುವಾದ ಭಗವಂತನನ್ನು ತೊಟ್ಟಿಲಲ್ಲಿ ಮಲಗಿಸಿ ಜೋಗುಳ ಹಾಡುತ್ತಾಳೆ. ಮಗುವಿಗೆ

೫೬

ಬ್ರಹ್ಮರುದ್ರಾದಿಗಳ ಭಕ್ತ್ಯಾದರದ ಕಾಣಿಕೆಗಳನ್ನು ವರ್ಣಿಸಿ ವರದಿಯನ್ನು ಒಪ್ಪಿಸುತ್ತಾಳೆ. ತಾನು ಹೇಳಿದ್ದು ಭಗವಂತನಿಗೆ ತಿಳಿಯುತ್ತದೆ ಎಂದೋ, ಇಲ್ಲವೆ, ಸಾಮಾನ್ಯ ತಾಯಿಯಂತೆ ಅದೊಂದು ಸಂಮೋಹನವೋ?

ಮೊದಲ ಪಾಶುರದಲ್ಲಿ ಬ್ರಹ್ಮನ ಕಾಣಿಕೆಯ ವಿವರಣೆ ಬಂತು. ಈಗ ಬರುವುದು ಈಶ್ವರನ ಕಾಣಿಕೆ. ಬ್ರಹ್ಮ ಭಗವಂತನಿಗೆ ಮಲಗಲು ಎಡೆಮಾಡಿಕೊಟ್ಟ. ಈಶ್ವರನ ಗಮನ ಭಗವಂತನ ಅಲಂಕಾರದತ್ತ. ಅಲಂಕಾರಪ್ರಿಯನಲ್ಲವೇ ವಿಷ್ಣು?

ಈಶ್ವರ ಕಳುಹಿಸಿದ ಭೂಷಣ ಮಗುವಿನ ನಡುವಿಗೆ ಮೆರುಗು. ಅದರಲ್ಲಿ ಅಲಂಕಾರವಿದೆ; ಹೊಳಪಿದೆ; ಶಕ್ತಿಯ ಸೂಚನೆ ಇದೆ; ಒಡೆತನದ ಗುರುತಿದೆ.

ಇವೆಲ್ಲ ಏಕೆ? ಲೋಕಗಳನ್ನು ಅಳೆದ ತ್ರಿವಿಕ್ರಮನಿಗೆ ಯಾವುದರ ಕೊರತೆ ಇದೆ? ಬ್ರಹ್ಮಾದಿಗಳಿಂದ ಹಿಡಿದು ಎಲ್ಲರೂ ಅವನ ಸೇವೆ ನಡಸುತ್ತಿರುವಾಗ ಅವನಿಗೆ ಕೊರತೆ ಎಲ್ಲಿಂದ ಬಂತು? ಅವನು ಸರ್ವೇಶ್ವರನಲ್ಲವೇ?

ಅಣಿಮಾಡಿ ಅಷ್ತವಿಭೂತಿಗಳಿಗೂ ಒದೆಯನಾಗಿರುವುದರಿಂದ ರುದ್ರನಿಗೆ “ಈಶ:”, “ಈಶ್ವರ” ಎಂಬ ಹೆಸರು. ಆದರೆ, ಅವನ ವಾಹನ ವೃಷಭ. ನಿರಂತರ ದುಡಿತದ ಸಂಕೇತವೇ ವೃಷಭ ಅಥವಾ ಎತ್ತು. ಅದನು ವಾಹನವಾಗಿ ಮಾಡಿರುವುದುಎಂದರೆ, ದುಡಿತ ಅಥವಾ ಸತತ ಕರ್ಮಕ್ಕೆ ಅವನು ಅಧಿಪತಿ ಎಂಬುದನ್ನು ತೋರಿಸುವುದಕ್ಕೆ ಅಲ್ಲದೆ, ಅವನಿಗೆ ಕಪಾಲವೇ ಪಾತ್ರೆ. ಅಷ್ಟೈಶ್ವರ್ಯಕ್ಕೆ ಒಡೆಯನಾದರೂ ಪರಿಪೂರ್ಣ ವಿರಕ್ತನಾಗಿರಬಹುದೆಂದು ಆಚರಣೆಯಿಂದ ತೋರಿಸುವವನು ಈಶ್ವರ.

೩. ಎನ್ ತಮ್ ಪಿರಾನಾರ್ ಎೞಿಲ್ ತಿರುಮಾರ್ ವರ್ ಕ್ಕೂ

ಚಂದಮೞಹಿಯ ತಾಮರೈತ್ತಾಳರ್ ಕ್ಕೂ

ಇನ್ದಿರನ್ ಱಾನುಮ್ ಎೞಿಲುಡೈಕ್ಕಿಣ್ ಕಿಣಿ

ತನ್ದುವನಾಯ್ ನಿನ್ಱಾನ್ ತಾಲೇಲೋ, ತಾಮರೈಕ್ಕಣ್ಣನೇ ತಾಲೇಲೋ

ಎಮ್=ನಮ್ಮ, ತಮ್ಪಿರಾನಾರ್=ಸ್ವಾಮಿಯಾದ, ಎೞಿಲ್=ಸುಂದರವಾದ, ತಿರುಮಾರ್ ವರ್ ಕ್ಕೂ=ಶ್ರೀವಕ್ಷವುಳ್ಳವನಿಗೆ, ಚನ್ದಮ್=ಮಾಟವಾಗಿರುವ, ಅೞಹಿಯ=ಅಂದವಾದ, ತಾಮರೈ=ಕಮಲದಂತೆ ಕೋಮಲವಾಗಿರುವ,

೫೭

ತಾಳರ್ ಕ್ಕೂ=ಕಾಲುಗಳುಳ್ಳವನಿಗೆ \(ಪಾದವುಳ್ಳವನಿಗೆ\), ಇನ್ದಿರನ್ ತಾನುಮ್=ದೇವೇಂದ್ರನೂ ಸಹ, ಎೞಿಲ್=ಚೆಲುವಾದ, ಉಡೈ=ಆಭರಣವಾದ , ಕಿಣ್ ಕಿಣಿ=ಕಿರುಗೆಜ್ಜೆಗಳನ್ನು, \(ಕಿಣಿಕಿಣಿ ಸದ್ದು ಮಾಡುವ ಕಿರುಗೆಜ್ಜೆಗಳನ್ನು\), ತನ್ದು=ತೆಗೆದುಕೊಂಡು ಬಂದು, ಉವನಾಯ್=ಸಮೀಪದಲ್ಲಿಯೇ, ನಿನ್ಱಾನ್= ನಿಂತುಕೊಂಡಿದ್ದಾನೆ, ತಾಲೇಲೋ=ಜೋ,ಜೋ, ತಾಮರೈ=ತಾವರೆಯಂತೆ ವಿಶಾಲವಾದ, ಕಣ್ಣನೇ=ಕಣ್ಣುಗಳುಳ್ಳವನೇ, ತಾಲೇಲೋ=ಜೋ,ಜೋ.

ನಮ್ಮ ಸ್ವಾಮಿಯಾದ ಸುಂದರವಾದ ಶ್ರೀವಕ್ಷವುಳ್ಳ ಅಂದವಾಗಿಯೂ ಮಾಟವಾಗಿಯೂ ಕಮಲದಂತೆ ಕೋಮಲವಾಗಿಯೂ ಇರುವ ಕಾಲುಗಳುಳ್ಳ ನಿನಗೆ ದೇವೇಂದ್ರನೂ ಸಹ ಚೆಲುವಿನ ಆಭರಣವಾದ ಕಿರುಗೆಜ್ಜೆಗಳನ್ನು \(ಕಿಂಕಿಣಿಗಳನ್ನು\)ತೆಗೆದುಕೊಂಡು ಬಂದು ಹತ್ತಿರದಲ್ಲಿಯೇ ನಿಂತುಕೊಂಡಿದ್ದಾನೆ, ಜೋ,ಜೋ ತಾವರೆಯಂತೆ ವಿಶಾಲವಾದ ಕಣ್ಣುಗಳವನೇ ಜೋ ಜೋ.\(೩\)

ಬ್ರಹ್ಮನೂ ಹ್ಸಿವನೂ ತಮ್ಮ “ಉಡುಗೊರೆ”ಗಳನ್ನು ಕಳುಹಿಸಿಕೊಟ್ಟರು. ಆದರೆ, ದೇವೇಂದ್ರನ ಆದರದ ಕಾಣಿಕೆಯನ್ನು ಅವನೇ ತಂದು ಒಪ್ಪಿಸಿದ. ಭಗವಂತ ಪುಟ್ಟ ಮಗುವಾಗಿ ಅವತರಿಸಿರುವಾಗ, ಅವನ ಕಾಲುಗಳಿಗೆ ಕಿಣಿಕಿಣಿ ಗೆಜ್ಜೆಗಳು ಒಪ್ಪುವಂತಹ ಆಭರಣ. ಮಗು ಓಡಾಡುವುದನ್ನು ಕಲಿಯುವುದಕ್ಕೆ ಮೊದಲಿಟ್ಟಾಗ, ಒಂದೆರಡು ಹೆಜ್ಜೆಗಳನ್ನು ಮಾತ್ರವೇ ಇಡುವುದು; ಅಥವಾ ತಪ್ಪುಹೆಜ್ಜೆ ಹಾಕಿ ಬೀಳುವುದು; ಅಥವಾ ಮೆಲ್ಲಮೆಲ್ಲಗೆ ಹೆಜ್ಜೆಯಿಡುತ್ತಾ ನಡೆಯುವುದು, ಅನಂತರ ಸರಾಗವಾಗಿ ಓಡಾಡುವುದು; ಆಮೇಲೆ ದುಡುದುಡು ಓಡಲು ಪ್ರಾರಂಭಿಸುವುದು. ಇದೆಲ್ಲಾ ಹೇಗೆ ನಡೆದರೂ ಸರಿಯೆ, ನೋಡುವುದಕ್ಕೆ ಆಕರ್ಷಕವಾಗಿರುತ್ತದೆ. ಭಗವಂತ ಮಗುವಾಗಿ ಏನೂ ಅರಿಯದೆ ಮಗುವಿನಂತೆ ನಡಗೆ ಕಲಿಯಲು ಪ್ರಾರಂಭಿಸಿದಾಗ, ಕಾಲಿಗೆ ಗೆಜ್ಜೆಗಳಿದ್ದರೆ, ಅವುಗಳ ಹಿತವಾದ ಕಿಣಿಕಿಣಿ ಸದ್ದು ಕಣ್ಣುಕಿವಿಗಳೀಗೆ ಇಂಪು ತರುವುದು. ಮನಸ್ಸಿಗಂತು ತಂಪು.

“ತಿರುಮಾರ್ ವರ್”- ಎಂಬುದಕ್ಕೆ “ಶ್ರೀವಕ್ಷ”ಎಂದು ಹೇಳಿದೆ. “ತಿರು”ಎಂದರೆ “ಶ್ರೀ”-“ಲಕ್ಷ್ಮೀ”. ಭಗವಂತನ ವಕ್ಷದಲ್ಲೇ ಶ್ರೀದೇವಿಗೆ ನಿತ್ಯ ಆವಾಸ. ಆದ್ದರಿಂದ ಭಗವಂತ “ಶ್ರೀವಕ್ಷನೇ”.

೫೮

೪. ಶಙ್ಗಿನ್ ವಲಮ್ಬುರಿಯುಂ ಶೇವಡಿಕ್ಕಿಣ್ ಕಿಣಿಯುಮ್

ಅಙ್ಗೈಚ್ಚರಿವಳೈಯುಮ್ ನಾಣುಮರೈತ್ತೊಡರುಮ್

ಅಙ್ಗಣ್ ವಿಶುಮ್ಬಿಲ್ ಅಮರರ್ ಕಳ್ ಪೋತ್ತನ್ದಾರ್

ಶೆಙ್ಗಟ್ಕರುಮುಕಿಲೇ ತಾಲೇಲೋ, ತೇವಕಿಶಿಙ್ಗಮೇ ತಾಲೇಲೋ

ಶಙ್ಗಿಲ್=ಶಂಖಗಳಲ್ಲಿ, ವಲಮ್=ಪರಾಕ್ರಮವನ್ನು, ಪುರಿಯುಮ್=ಅರ್ಥಮಾಡಿಸುವ ಬಲಮುರಿ ಶಂಖ್ಹವನ್ನೂ, ಶೇ=ಸುಂದರವಾದ, ಅಡಿ=ಪಾದಗಳಿಗೆ, ಕಿಣ್ ಕಿಣಿಯುಮ್= ಕಿಂಕಿಣಿಯನ್ನೂ, ಅಮ್=ಅಂದವಾದ, ಕೈ=ಕೈಗಳಿಗೆ, ಶರಿ=\(ಮುಂದಕ್ಕೂ ಹಿಂದಕ್ಕೂ\) ಸರಿಯುವ, ವಳೈಯುಮ್=\(ಮುಂಗೈ\)ಬಳೆಯನ್ನೂ, ನಾಣುಮ್= ಬಂಗಾರದ ಉಡಿದಾರವನ್ನೂ, ಅರೈ=ನಡುವಿನ, ತೊಡರುಮ್=ಚಿನ್ನದ ಸರಪಣಿಯನ್ನೂ, ಅಙ್ಗಣ್=ಸೊಬಗಿನಿಂದ ಕೂಡಿದ, ವಿಶುಮ್ಬಿಲ್=ಸ್ವರ್ಗಲೋಕದಲ್ಲಿ \(ನೆಲೆಸಿರುವ\), ಅಮರರ್ ಕಳ್=ಅಮರರು\(ದೇವತೆಗಳು\), ಪೋತ್ತನ್ದಾರ್=ಕಳುಹಿಸಿಕೊಟ್ಟಿದ್ದಾರೆ, ಶೆಮ್=ಚೆಲುವಾದ, ಕಣ್=ಕಣ್ಣುಗಳುಳ್ಳ, ಕರುಮುಕಿಲೇ= ಮಳೆಗಾಲದ ಮುಗಿಲಿನಂತೆ ಮೈಬಣ್ಣವುಳ್ಳವನೇ, ತಾಲೇಲೋ=ಜೋ,ಜೋ, ದೇವಕಿ ಶಿಂಗಮೇ=ದೇವಕಿಯಲ್ಲಿ ಜನಿಸಿದ ಸಿಂಹಕ್ಕೆ ಸಮನಾದ ವೀರಪುತ್ರನೇ, ತಾಲೇಲೋ=ಜೋ,ಜೋ

ಶಂಖಗಳಲ್ಲಿ ಪರಾಕ್ರಮಸೂಚಕವಾದ ಬಲಮುರಿ ಶಂಖವನ್ನೂ, ಸುಂದರಪಾದಗಳುಗೆ ಕಿಂಕಿಣಿಯನ್ನೂ, ಸರಿಯುವ ಮುಂಗೈ ಬಳೆಗಳನ್ನೂ ಚಿನ್ನದ ಉಡಿದಾರವನ್ನೂ ನಡುವಿಗೆ ಚಿನ್ನದ ಸರಪಣಿಯನ್ನೂ, ಸೊಬಗಿನ ಸ್ವರ್ಗಲೋಕದ ಅಮರರಾದ ದೇವತೆಗಳು ಕಳುಹಿಸಿಕೊಟ್ಟಿದ್ದಾರೆ. ಚೆಲುವಾದ ಕಣ್ಣುಗಳುಳ್ಳ ಕಾರ್ಮುಗಿಲಿನ ಮೈಬಣ್ಣವುಳ್ಳವನೇ ಜೋ,ಜೋ. ದೇವಕಿಯಲ್ಲಿಜನಿಸಿದ ಸಿಂಹಕ್ಕೆ ಸಮನಾದ ವೀರಪುತ್ರನೇ, ಜೋ,ಜೋ.\(೪\)

ಶಂಖಗಳಲ್ಲಿ ಎರಡು ಬಗೆ: ಬಲಗಡೆಗೆ ಒಳಸುರಳೀ ಸುತ್ತಿರುವ ಶಂಖ

೫೯

ಒಂದು ಬಗೆ. ಇದೇ ಬಲಮುರಿ ಶಂಖ. ಒಳಸುರುಳಿ ಎಡಗಡೆಗೆ ಸುತ್ತಿದ್ದರೆ ಅದು ಎಡಮುರಿ ಶಂಖವಾಗುತ್ತದೆ. ಭಗವಂತನ ಕೈಯಲ್ಲಿರುವ ದಿವ್ಯವಾದ ಪಾಂಚಜನ್ಯ ಬಲಮುರಿ ಶಂಖ. ಆದ್ದರಿಂದ ಇದು ಪವಿತ್ರವಾದದ್ದು. ಈ ಪಾವಿತ್ರತೆಯನ್ನು ಮುಂದಿಟ್ಟು ದೇವಾಲಯಗಳಲ್ಲಿಯೂ ಮನೆಗಳಲ್ಲಿಯೂ ದೇವರಪೂಜೆಯಲ್ಲಿ ಸ್ನಾನಕ್ಕೆ ನೀರನು ಬಲಮುರಿ ಶಂಖದಿಂದ ಎರೆಯುತ್ತಾರೆ.

ತಮ್ಮನ್ನು ರಕ್ಷಿಸುತ್ತೇನೆಂದು ಅಭಯವಿತ್ತ ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿದನಲ್ಲಾ ಎಂಬ ಕೃತಜ್ಞತೆಯ ಕಾಣಿಕೆಗಳನ್ನು ಬ್ರಹ್ಮನೂ ಈಶನೂ ಮೊದಲು ಸಲ್ಲಿಸಿದರು. ದೇವೇಂದ್ರನೂ ತನ್ನ ಕಿರುಗಾಣಿಕೆಯನ್ನು ಸಲ್ಲಿಸಿದ. ದೇವತೆಗಳು ಈ ಕಾರ್ಯದಲ್ಲಿ ಹಿಂದಾಗಲಿಲ್ಲ. ಅವರೂ ತಮ್ಮತಮ್ಮ ಭಕ್ತಿಯ ಕಾಣಿಕೆಗಳನ್ನು ಪುಟ್ಟ ಮಗುವಿನ ರೂಪದಲ್ಲಿರುವ ಭಗವಂತನಿಗೆ ಆಭರಣಗಳ ರೂಪದಲ್ಲಿ ಕಳುಹಿಸಿಕೊಟ್ಟರು. ಕಾಲಿಗೆ ಕಿಂಕಿಣಿ, ಮುಂಗೈಗಳಿಗೆ ಬಳೆ, ನಡೂವಿಗೆ ಉಡಿದಾರ ಮತ್ತು ಅದಕ್ಕೆ ತಕ್ಕ ಚಿನ್ನದ ಸರಪಣಿ-ಇವುಗಳನ್ನೆಲ್ಲಾ ಅವರು ಸಮರ್ಪಿಸಿದರು.

ಕೃಷ್ಣನನ್ನೂ “ಶೆಂಗಣ್ ಕರುಮುಹಿಲೇ- ಎಂದು ಇಲ್ಲಿ ಸಂಬೋಧಿಸಿದ್ದಾರೆ. ಅತ್ಯಾಕರ್ಷಕವಾದ, ಚೆಲುವಾದ,ವಿಶಾಲವಾದ ಕಣ್ಣುಗಳುಳ್ಳವನು “ಶೆಂಗಣ್ಣ”. ಅವನ ಮೈಬಣ್ಣವೂ ವಿಲಕ್ಷಣವೇ. ಮಳೆಗಾಲದ ದಟ್ಟವಾದ ಕರಿಯಮೋಡದ ಬಣ್ಣ ಅದು. ಆದ್ದರಿಂದ ಕೃಷ್ಣ “ನೀಲಮೇಘಶ್ಯಾಮ”\!

೫. ಎೞಿಲಾರ್ ತಿರುಮಾರ್ ಪಿಱಾಕು ಏಱ್ ಕುಮಿವೈಯೆನ್ಱು

ಅೞಹಿಯ ವೈಮ್ ಪಡೈಯುಮ್ ಆರಮುಙ್ಗೊಣ್ಡು

ವೞುವಿಲ್ ಕೊಡೈಯಾನ್ ವಯಿಚ್ಚಿರವಣನ್

ತೊೞುದುವನಾಯ್ ನಿನ್ಱಾನ್ ತಾಲೇಲೋ, ತೂಮಣಿವಣ್ಣನೇ ತಾಲೇಲೋ

ಎೞಿಲ್=ಚೆಲುವು, ಆರ್=ತುಂಬಿದ, ತಿರುಮಾರ್ಪಿಱ್ಕು=ಪವಿತ್ರವಾದ ವಕ್ಷಸ್ಥಳಕ್ಕೆ, ಇವೈ=ಇವುಗಳು, ಏಱ್ ಕುಮ್=ತಕ್ಕವು \(ಹೊಂದಿಕೆಯಾದವು\), ಎನ್ಱು=ಎಂದು, ಅೞಹಿಯ=ಸುಂದರವಾದ

೬೦

ಐಮ್ ಪಡೈಯುಮ್=ಪಂಚಾಯುಧಗಳನ್ನೂ, ಆರಮುಮ್=ಹಾರವನ್ನೂ, ಕೊಣ್ಡು=ತೆಗೆದುಕೊಂಡು, ವೞು= ಪಾಪ, ಇಲ್=ಇಲ್ಲದ, ಕೊಡೈಯಾನ್=ದಾನಿಯಾದ, ವಯಿಚ್ಚಿರವಣನ್= ವೈಶ್ರವಣನು\(ಎಂದರೆ, ಕುಬೇರನು\), ತೊೞುದು= ಅಂಜಲಿಬದ್ಧನಾಗಿ \(ಕೈ ಮುಗಿದುಕೊಂಡು\), ಉವನಾಯ್=ಸಮೀಪದಲ್ಲಿಯೇ, ನಿನ್ಱಾನ್=ನಿಂತಿದ್ದಾನೆ, ತಾಲೇಲೋ=ಜೋ,ಜೋ, ತೂಮಣಿವಣ್ಣನೇ=ಪರಿಶುದ್ಧವಾದ ಇಂದ್ರನೀಳಮಣಿಯ ಬಣ್ಣದವನೇ, ತಾಲೇಲೋ=ಜೋ,ಜೋ

ಚೆಲುವು ತುಂಬಿದ ಪವಿತ್ರವಾದ ವಕ್ಷಸ್ಥಳಕ್ಕೆ ಇವು ತಕ್ಕವು, ಹೊಂದಿಕೆಯಾದವು ಎಂದು ಬಗೆದು ಬಹುಅಂದವಾದ ಪಂಚಾಯುಧಗಳನ್ನೂ ಹಾರವನ್ನೂ ತೆಗೆದುಕೊಂಡು ದೋಷರಹಿತವಾದ ಕೊಡುಗೆಯನ್ನು ಕೊಡುವುದಕ್ಕಾಗಿ ವೈಶ್ರವಣನು ಕೈಮುಗಿದುಕೊಂಡು ಸಮೀಪದಲ್ಲಿಯೇ ನಿಂತಿದ್ದಾನೆ. ಜೋ,ಜೋ ಪರಿಶುದ್ಧವಾದ ಇಂದ್ರನೀಲಮಣಿಯ ಬಣ್ಣದವನೇ ಜೋ ಜೋ.\(೫\)

ಚಿನ್ನದ,ಬೆಳ್ಳಿಯ, ಅಥವಾ ತಾಮ್ರದ ಚಿಕ್ಕದಾದ ದುಂಡನೆಯ ಅಥವಾ ಚೌಕವಾದ ತುಂಡಿನ ಮೇಲೆ ಒಂದು “ಪವಿತ್ರ”ಚಿಹ್ನೆಯನ್ನೋ, ಬೀಜಾಕ್ಷರಗಳನ್ನೋ ಸಂಖ್ಯೆಗಳನ್ನೋ ಬರೆದು ಮಕ್ಕಳ ಕುತ್ತಿಗೆಯಲ್ಲಿ ಇಳಿಯಬಿಟ್ಟಿರುವುದನ್ನು ಸಾಮಾನ್ಯವಾಗಿ ಎಲ್ಲಜನರಲ್ಲೂ ಕಾಣಬಹುದು ತೆಳುವಾದ ರೇಕಿನ ಮೇಲೆ ಅವನ್ನು ಬರೆದು ಸುರುಳಿಸುತ್ತಿ ಹಾಗೆ ಕಟ್ಟುವುದನ್ನು “ತಾಯಿತ್ತು”ಎನ್ನುತ್ತಾರೆ. ಇದು ಭಯನಿವಾರಕವೆಂದೂ, ರಕ್ಷೆಯೆಂದೂ ಜನ ತಿಳಿಯುತ್ತಾರೆ.

ಭಗವಂತ ಗೋಕುಲದಲ್ಲಿ ಶ್ರೀಕೃಷ್ಣನಾಗಿ ಅವತಾರಮಾಡಿದರೂ ಸಹ, ಗೋವಳರ ಕಣ್ಣಿಗೆ ಅವನೂ ಮಗುವೇ ಅಲ್ಲವೆ? ಅವನಿಗೂ ರಕ್ಷೆ ಬೇಡವೇ? ಅದಕ್ಕಾಗಿ ಕುಬೇರನೇ ತಂದ ಒಂದು ಹಾರವನ್ನು ಅದರಲ್ಲಿ ವಿಷ್ಣುವಿನ ಪಂಚಾಯುಧಗಳ ಕಿರುಮಾಟಗಳೂ ಅವಕ್ಕೆ ಹೊಂದಿಕೊಳ್ಳುವಂತೆ ಕೋದಿರುವ ಮುತ್ತುಹವಳಗಳು. ಮಗುವಿನ ಕತ್ತಿನಲ್ಲಿ ಅದು ಒಂದು ರಮ್ಯವಾದ ಭೂಷಣ\!

ಭಗವಂತನೇ ಲೋಕರಕ್ಷಕ. ಅವನೇ ಭಯನಿವಾರಕ. ಅವನೇ ಆಪದುದ್ಧಾರಕ. ಅಂಥವನಿಗೆ ರಕ್ಷೆ ಬೇಕಲ್ಲವೇ? ಪಂಚಾಯುಧಗಳನ್ನು ನಿರ್ವಹಿಸತಕ್ಕ ಭಗವಂತನಿಗೆ ಪಂಚಾಯುಧಗಳ ರಕ್ಷೆ ಇರಬೇಕಲ್ಲವೇ? ಎಂಥ ಸೋಜಿಗವಿದು\!

೬೧

ವಿಷ್ಣುಚಿನ ಪಂಚಾಯುಧಗಳು: ಶಂಖ,ಚಕ್ರ, ಗದೆ, ಖಡ್ಗ ಮತ್ತು ಬಿಲ್ಲು.

ಈ ಪಾಶುರದಲ್ಲಿ ಕುಬೇರನ “ಪಾಪರಹಿತವಾದ ಪರಿಶುದ್ಧವಾದ ಕೊಡುಗೆಯ ವಿಷಯ ಬಂದಿದೆ. ಕೊಡುಗೆ ಎರಡು ಬಗೆ: ಸ್ವಾರ್ಥ ಸಾಧನೆಗಾಗಿ ನಡಸುವ ಕೊಡುಗೆ ಒಂದು ಬಗೆಯದು. ತನ್ನ ದರ್ಪವನ್ನು ತೋರಿಸಿಕೊಳ್ಳುವುದಕ್ಕಾಗಿ, ಕೀರ್ತಿಗಳಿಸುವದಕ್ಕಾಗಿ ಇತರರಿಂದ ಹೊಗಳಿಸಿಕೊಳ್ಳುವುದಕ್ಕಾಗಿ ಕೊಡುವುದು, ಪ್ರತ್ಯಾಶೆಯಿಂದ ಕೊಡುವುದು. ಬೇಡಿಸಿಕೊಂಡು ಅನಂತರ ಅರೆಮನಸ್ಸಿನಿಂದ, ಬೇಜಾರಿನಿಂದ ಕೊಡುವುದು-ಇವುಗಳೆಲ್ಲವೂ ಸ್ವಾರ್ಥ ಕೊಡುಗೆಗಳು. ದೋಷಪೂರ್ಣ, ಪಾಪಪೂರಿತ. ಆದರೆ, ಯಾವ ವಿಧವಾದ ಪ್ರತಿಫಲಾಪೇಕ್ಷೆಯೂ ಇಲ್ಲದಂತೆ ಜನಸೇವೆಯಾಗಲೆಂದೂ ಲೋಕಕಲ್ಯಾಣವಾಗಲೆಂದೂ ಭಗವತ್ಪ್ರೀತಿಯಾಗಲೆಂದೂ ನೀಡುವ ಕೊಡುಗೆ ನಿಃಸ್ವಾರ್ಥಕೊಡುಗೆ. ಅಂಥ ಕೊಡುಗೆ ಪಾಪರಹಿತವಾದದ್ದು. ದೋಷವಿಲ್ಲದ್ದು. ಕುಬೇರ ಕೊಡುಗೆ ಅಂಥಾದ್ದು.

೬. ಓತಕ್ಕಡಲಿಲ್ ಒಳಿಮುತ್ತಿನಾರಮುಮ್

ಚಾತಿಪ್ಪವಳಮುಂ ಚನ್ದಚ್ಚರಿವಳೈಯುಮ್

ಮಾತಕ್ಕವೆನ್ಱು ವರುಣನ್ ವಿಡುತನ್ದಾನ್

ಚೋತಿಚ್ಚುಡರ್ ಮುಡಿಯಾಯ್ ತಾಲೇಲೋ ಶುನ್ದರತ್ತೋಳನೇ ತಾಲೇಲೋ

ಓತಮ್=ವಿಸ್ತಾರವಾಗಿ ಹರಡಿರುವ\(ಜಲಮಯವಾಗಿರುವ\), ಕಡಲಿಲ್=ಸಮುದ್ರದಲ್ಲಿ\(ಕಡಲಿನಲ್ಲಿ\)ಒಳಿ=ಪ್ರಕಾಶಮಾನವಾದ\(ಬೆಳಗುತ್ತಿರುವ\), ಮುತ್ತಿನ್=ಮುತ್ತಿನ, ಆರಮುಮ್=ಹಾರವನ್ನೂ, ಚಾತಿ= ಜಾತಿಯ \(ಅತ್ಯುತ್ತಮವಾದ\), ಪವಳಮುಮ್=ಹವಳವನ್ನೂ, ಚನ್ದಮ್= ಚೆಂದವಾದ, ಚರಿ=ಮುಂಗೈಬಳೆಯನ್ನೂ, ವಳೈಯುಮ್=ತೋಳ್ಬಳೆಯನ್ನೂ, ಮಾ=ದೇಹಕಾಂತಿಗೆ, ತಕ್ಕ=ತಕ್ಕವು, ಎನ್ಱು=ಎಂದು ತಿಳಿದು ವರುಣನ್=ವರುಣನು, ವಿಡುತನ್ದಾನ್=ಕಳುಹಿಸಿಕೊಟ್ಟಿದ್ದಾನೆ, ಜೋತಿ ಶುಡರ್=ಜ್ಯೋತಿಯ ಪ್ರಕಾಶದಂಥ

೬೨

ಮುಡಿಯಾಯ್=ಕಿರೀಟವನ್ನುಳ್ಳವನೇ, ತಾಲೇಲೋ=ಜೋ,ಜೋ, ಸುಂದರಮ್=ಸುಂದರವಾದ, ತೋಳನೇ= ತೋಳುಗಳುಳ್ಳವನೇ, ತಾಲೇಲೋ=ಜೋ,.ಜೋ

ವಿಸ್ತಾರವಾಗಿ ಹರಡಿರುವ ಕಡಲಿನಲ್ಲಿ ಬೆಳಗುತ್ತಿರುವ ಮುತ್ತಿನ ಹಾರವನ್ನೂ ಜಾತಿಹವಳವನ್ನೂ ಚೆಂದವಾದ ಮುಂಗೈ ಬಳೆಯನ್ನೂ ತೋಳ್ಬಳೆಯನ್ನೂ ದೇಹಕಾಂತಿಗೆ ತಕ್ಕವು ಎಂದು ತಿಳಿದು ಬರುಣನು ಕಳುಹಿಸಿಕೊಟ್ಟಿದ್ದಾನೆ. ಜ್ಯೋತಿಯ ಪ್ರಕಾಶದಂಥ ಕಿರೀಟವನ್ನುಳ್ಳವನ್ ಜೋಜೋ ಸುಂದರವಾದ ತೋಳುಗಳುಳ್ಳವನೇ ಜೋ ಜೋ.\(೬\)

ವರುಣನು ಜಲಾಧಿದೇವತೆ. ಕಡಲಿನ ಅಡಿಯಲ್ಲಿ ಅಡಗಿರುವ ಮುತ್ತುಹವಳ ಮುಂತಾದ ಬೆಲೆಯುಳ್ಳ ವಸ್ತುಗಳಿಗೆಲ್ಲಾ ಒಡೆಯ. ಆದ್ದರಿಂದ ಅವನ ಕಾಣೀಕೆಯೂ ಅವೇ. ಮಗುವಾಗಿರುವ ಭಗವಂತನ ದೇಹಕಾಂತಿ ದಿವ್ಯವಾದ ನೀಲವರ್ಣ; ತಲೆಯ ಮೇಲೆ ಪ್ರಭೆಯ ಕಿರೀಟ; ತೋಳುಗಳು ಸುಂದರವಾದವು. ಸ್ವಾಮಿಯ ದೇಹಕಾಂತಿಗೂ ಮಾಟಕ್ಕೂ ಉತ್ತಮವಾಗಿ ಹೊಂದಿಕೆ ಇರುವಂಥ ಆಣಿಮುತ್ತಿನಸರ. ಹವಳದ ಮುಂಗೈಬಳೆ, ತೋಳ್ಬಳೆಗಳನ್ನು ವರುಣನು ಕಳುಹಿಸಿದ್ದಾನೆ. ದೇವತೆಗಳಲ್ಲಿ ಒಬ್ಬೊಬ್ಬನೂ ತನಗೆ ಹರ್ಷತರುವಂತೆ ಇರುವ, ಭಗವಂತನಿಗೆ ಒಪ್ಪುವ ಆಭರಣಗಳಿಂದ ಸ್ವಾಮಿಯನ್ನು ಅಲಂಕರಿಸುತ್ತಾನೆ, ಕಾಣಿರಾ

೭. ಕಾನಾರ್ ನಱುನ್ದುೞಾಯ್ ಕೈಶೆಯ್ದ ಕಣ್ಣಿಯುಮ್

ವಾನಾರ್ ಶೆೞುಂಜೋಲೈ ಕ್ಕಱ್ ಪಕತ್ತಿನ್ ವಾಶಿಕೈಯುಮ್

ತೇನಾರ್ ಮಲರ್ ಮೇಲ್ ತಿರುಮಙ್ಗೈ ಪೋತ್ತನ್ದಾಳ್

ಕೋನೇಯೞೇಲೞೇಲ್ ತಾಲೇಲೋ ಕುಡನ್ದೈಕ್ಕಿಡನ್ದಾನೇ ತಾಲೇಲೋ



ಕಾನ್=ಕಾಡಿನಲ್ಲಿ, ಆರ್=ಸಮೃದ್ಧಿಯಾಗಿರುವ,

೬೩

ನಱು=ಪರಿಮಳಭರಿತವಾದ, ತುೞಾಯ್=ತುಲಸಿಯ, ಕೈಶೆಯ್ದ=ಕುಶಲತೆಯಿಂದ ಮಾಡಿದ, ಕಣ್ಣಿಯುಮ್=ಮಾಲೆಯನ್ನೂ, ವಾನ್=ಸ್ವರ್ಗದಲ್ಲಿ, ಆರ್=ತುಂಬಿ, ಚೆೞು=ಏಳಿಗೆಯಾಗುತ್ತಿರುವ, ಚೋಳೈ=ಹೂತೋಟಗಳಲ್ಲಿ \(ಬೆಳೆದಿರುವ\), ಕಱ್ ಪಕತ್ತಿನ್= ಕಲ್ಪವೃಕ್ಷದ ಹೂಗಳಿಂದ ಮಾಡಿದ, ವಾಶಿಕೈಯುಮ್=ತಲೆಮಾಲಿಕೆಯನ್ನೂ, ತೇನ್=ಜೇನು, ಆರ್=ತುಂಬಿರುವ, ಮಲರ್=ಹೂವಿನ, ಮೇಲ್=ಮೇಲೆ\(ಇರುವ\), ತಿರುಮಙ್ಗೈ= ಶ್ರೀದೇವಿಯು, ಪೋತ್ತನ್ದಾಳ್=ಕಳುಹಿಸಿಕೊಟ್ಟಿದ್ದಾಳೆ, ಕೋನೇ=ಒಡೆಯನೇ\(ದೊರೆಯೇ\), ಅೞೇಲ್=ಅಳಬೇಡ, ಅೞೇಲ್=ಅಳಬೇಡ, ತಾಲೇಲೋ=ಜೋ,ಜೋ, ಕುಡನ್ ದೈ= ಬಿಲ್ಲಿನಂತೆ ಬಗ್ಗಿ, ಕಿಡನ್ದಾನೇ= ಮಲಗಿರುವವನೇ, ತಾಲೇಲೋ=ಜೋ,ಜೋ

ಕಾಡಿನಲ್ಲಿ ಸಮೃದ್ಧಿಯಾಗಿರುವ ಪರಿಮಳಭರಿತವಾದ ಕುಶಲತೆಯಿಂದ ಕಟ್ಟಿರುವ ತುಲಸಿಯ ಮಾಲೆಯನ್ನೂ, ಸ್ವರ್ಗದಲ್ಲಿ ತುಂಬಿ ಅಭಿವೃದ್ಧಿಯಾಗುತ್ತಿರುವ ಹೂತೋಟಗಳಲ್ಲಿ ಬೆಳೆದಿರುವ ಕಲ್ಪವೃಕ್ಷದ ಹೂಗಳಿಂದ ಮಾಡಿದ ತಲೆಮಾಲಿಕೆಯನ್ನೂ ಜೇನುತುಂಬಿರುವ ಹೂವಿನ ಮೇಲಿರುವ ಶ್ರೀದೇವಿಯು ಕಳುಹಿಸಿಕೊಟ್ಟಿದ್ದಾಳೆ. ಒಡೆಯನೇ, ಅಳಬೇಡ, ಅಳಬೇಡ; ಜೋ,ಜೋ. ಬಿಲ್ಲಿನಂತೆ ಬಗ್ಗಿ ಚೆಲುವಾಗಿ ಮಲಗಿರುವವನೇ, ಜೋ,ಜೋ.\(೭\)

ಭಗವಂತನಿಗೆ “ವನಮಾಲೀ” ಎಂಬ ಹೆಸರಿದೆ. ಈ ಪಾಶುರದಲ್ಲಿ ವರ್ಣಿಸಿರುವ ಪರಿಮಳಭರಿತವಾದ ಕಾಡಿನಲ್ಲಿ\(ವನ\)ಬೆಳೆದಿರುವ ತುಲಸಿಯ ಮಾಲಿಕೆಯೇ ವನಮಾಲೆ. ವನಮಾಲೆ ಧರಿಸಿದವನು ವನಮಾಲೀ. ಶ್ರೀಕೃಷ್ಣನಿಗೆ ಅದು ಬಹುಪ್ರಿಯವಾದದ್ದು. ಇದನ್ನು ಶ್ರೀದೇವಿ ಕಳುಹಿಸಿದಳು. ಕಲ್ಪವೃಕ್ಷದ ಹೂವಿನ ತಲೆಮಾಲಿಕೆ ಇನ್ನೊಂದು ಸುಂದರವಾದ ಭೂಷಣ. ಅದನ್ನೂ ಶ್ರೀದೇವಿ ಕಳುಹಿಸಿದಳು. ಸ್ವರ್ಗಲೋಕದ ಹೂದೋಟಗಳಲ್ಲಿ ಬೆಳೆದ ಹೂವಿನ ಕಿರೀಟ ಅದು.

ವನಮಾಲೀ ಗದೀಶಾಙ್ಗೀ ಶಂಖೀ ಚಕ್ರೀನಂದಕೀ

ಶ್ರೀಮಾನ್ ನಾರಾಯಣೀ ವಿಷ್ಣುಃ ವಾಸುದೇವೋರಭಿಕ್ಷಶು ||

೬೪

ಶ್ರೀದೇವಿ ಕೆಂದಾವರೆಯಲ್ಲಿ ಹುಟ್ಟಿದವಳು. ಆದ್ದರಿಂದ ಆಕೆಯನ್ನು “ಮಲರ್ ಮೇಲ್ \(ತಿರು\)ಮಂಗೈ” ಎಂದಿದ್ದಾರೆ.

“ಕುಡನ್ದೈ” ಎಂದರೆ ಬಗ್ಗಿರುವುದು ಎಂದರ್ಥ. ಸಾಮಾನ್ಯವಾಗಿ ಎಳೆಯಮಕ್ಕಳು ಬೆನ್ನಮೇಲೆ ಅಂಗತ್ತನಾಗಿ ಮಲಗುವುದು ವಾಡಿಕೆ. ಕೆಲವು ವೇಳೆ ಮಗ್ಗುಲಾಗಿ ಮಲಗುವುದೂ ಉಂಟು. ಆದರೆ, ಎಳೆಯಮಗುವಾಗಿ ಬಿಲ್ಲಿನಂತೆ ಬಗ್ಗಿ ಸುಂದರವಾದ ರೀತಿಯಲ್ಲಿ ಮಲಗುವುದು ಒಂದು ವೈಶಿಷ್ಟ್ಯವೇ. ಭಗವಂತನ ಒಂದೊಂದು ಕೆಲಸವೂ ಆಕರ್ಷಕ ಮತ್ತು ವೈಶಿಷ್ಟ್ಯಪೂರ್ಣ\!

“ಕುಡನ್ದೈ” ಎಂಬುದಕ್ಕೆ “ಕುಂಭಕೋಣ”ಎಂಬ ಇನ್ನೊಂದು ಅರ್ಥವಿದೆ. ಗೋಕುಲದಲ್ಲಿ “ಜನಿಸಿದ ಶ್ರೀಕೃಷ್ಣನನ್ನು ಯಶೋದೆ ತೂಗುತ್ತಾ ಇರುವಾಗ “ಕುಂಭಕೋಣ” ಏತಕ್ಕೆ ಎನ್ನಿಸುತ್ತದೆ. ಅದರಲ್ಲಿ ಏನಾದರೂ ಗೂಢಾರ್ಥವಿರಬಹುದೇ? ಕುಂಭಕೋಣವೂ ಒಂದು ಪ್ರಸಿದ್ಧವಾದ ಯಾತ್ರಾಸ್ಥಳ-ಅದರ ನೆನಪೋ?

ಶ್ರೀವಿಲ್ಲಿಪುತ್ತೂರಿನಲ್ಲಿ ಆೞ್ವಾರರು ವಟಪತ್ರಶಾಯಿಗೆ ಮಾಡುತ್ತಿದ್ದ ನಿತ್ಯಸೇವೆ ವನಮಾಲೆ. ಪುಷ್ಪಮಾಲೆಗಳ ಸೇವೆ. ತಾವೇ ಬೆಳಸಿದ ಹೂದೋಟದಿಂದ ಬಿಡಿಸಿ; ಕಟ್ಟಿ ತಯಾರಿಸಿದ್ದು.

೮. ಕಚ್ಚೊಡು ಪೊಱ್ ಶುರಿಗೈ ಕಾಮ್ಬುಕನವಳೈ

ಉಚ್ಚಿ ಮಣಿಚುಟ್ಟಿ ಒಣ್ಡಾಳ್ ನಿರೈಪ್ಪೊಱ್ ಪೂ

ಅಚ್ಚುತನುಕ್ಕೆನ್ಱು ಅವನಿಯಾಳ್ ಪೋತ್ತನ್ದಾಳ್

ನಚ್ಚುಮುಲೈಯಾಣ್ಡಾಯ್ ತಾಲೇಲೋ ನಾರಾಯಣಾವೞೇಲ್ ತಾಲೇಲೋ

ಕಚ್ಚೊಡು=ನಡುಕಟ್ಟನ್ನೂ, ಪೊನ್=ಚಿನ್ನದ, ಶುರಿಗೈ=\(ನಡುವಿಗೆ ಸಿಕ್ಕಿಸುವ\), ಸಣ್ಣ ಕತ್ತಿಯನ್ನೂ, ಕಾಮ್ಬು=ಅಂಚುಳ್ಳಪಟ್ಟೆ ಮಡಿಯನ್ನೂ\(ರೇಷ್ಮೆ ವಸ್ತ್ರವನ್ನು\), ಉಚ್ಚಿ=ಉಚ್ಚಿಗೆ \(ನಡುನೆತ್ತಿಗೆ\) ತೊಡಿಸುವ ಮಣಿ=ರತ್ನಖಚಿತವಾದ, ಚುಟ್ಟಿ=ಚುಟ್ಟಿಬೊಟ್ಟನ್ನೂ, ಒರ್=ಸೊಬಗಿನ, ತಾಳ್=ದಳಗಳ, ನಿರೈ=ಓರಣವಾದ, ಪೊನ್=ಚಿನ್ನದ, ಪೂ=ಹೂವನ್ನು

೬೫

ಅಚ್ಚುತನಕ್ಕು=ಅಚ್ಯುತನಿಗೆ, ಎನ್ಱು=ಎಂದು, ಅವನಿಯಾಳ್=ಅವನಿದೇವಿಯು\(ಭೂದೇವಿ\) ಪೋತ್ತನ್ದಾಳ್=ಕಳುಹಿಸಿಕೊಟ್ಟಿದ್ದಾಳೆ, ನಚ್ಚು=ವಿಷದಿಂದ ತುಂಬಿದ, ಮುಲೈ=ಮೊಲೆಯನ್ನು, ಉಣ್ಡಾಯ್=ಉಂಡೆಯಲ್ಲಾ\! ತಾಲೇಲೋ=ಜೋಜೋ, ನಾರಾಯಣಾ= ನಾರಾಯಣನೇ,ಅ ೞೇಲ್=ಅಳಬೇಡ, ತಾಲೇಲೋ=ಜೋಜೋ

ನಡುಕಟ್ಟನ್ನೂ, ನಡುವಿಗೆ ಸಿಕ್ಕಿಸುವ ಚಿನ್ನದ ಸಣ್ಣಕತ್ತಿಯನ್ನೂ ಅಂಚುಳ್ಲಪಟ್ಟೆ ಮಡಿಯನ್ನೂ ನಡುನೆತ್ತಿಗೆ ತೊಡಿಸುವ ರತ್ನಖಚಿತವಾದ ಚುಟ್ಟಿಹೂವನ್ನೂ ಅಚ್ಯುತನಿಗೆ ಎಂದು ಭೂದೇವಿ ಕಳುಹಿಸಿಕೊಟ್ಟಿದ್ದಾಳೆ. ವಿಷದಿಂದ ತುಂಬಿದ ಮೊಲೆಯನ್ನುಂಡವನೇ ಜೋಜೋ ನಾರಾಯಣಾ ಅಳಬೇಡ, ಜೋಜೋ. \(೮\)

ಹಿಂದಿನ ಪಾಶುರದಲ್ಲಿ ಆೞ್ವಾರರು ಶ್ರೀದೇವಿಯ ಕೊಡುಗೆಗಳನ್ನು ಹೇಳಿದರು. ಈ ಪಾಶುರದಲ್ಲಿ ಅವರು ಭೂದೇವಿಯ ಕೊಡುಗೆಗಳನ್ನು ವಿವರಿಸುತ್ತಾರೆ. ಮಗುವಾದ ಭಗವಂತನ ನಡುನೆತ್ತಿಯ ಸೊಬಗನ್ನು ಹೆಚ್ಚಿಸುವಂಥ ಚಿನ್ನರತ್ನಗಳಿಂದಾದ ಚುಟ್ಟಿಬೊಟ್ಟು, ನಡುವಿಗೆ ಅಂದವಾದ ನಡುಕಟ್ಟು, ಅದಕ್ಕೆ ಸಿಕ್ಕಿಸುವುದಕ್ಕೆ ಸುಂದರವಾದ ಚಿಕ್ಕ ಚಿನ್ನದಕತ್ತಿ, ಉಡುವುದಕ್ಕೆ\(ಸರಿಗೆ\) ಅಂಚಿನ ಪಟ್ಟೆಮಡಿ-ಇವುಗಳನ್ನೆಲ್ಲಾ ಭೂದೇವಿ ಕಳುಹಿಸಿಕೊಟ್ಟಿದ್ದಾಖೆ. ಅವುಗಳನ್ನೆಲ್ಲಾ ತೊಟ್ಟು ಭಕ್ತರ ಕಣ್ಮನಗಳಿಗೆ ಆನಂದವನ್ನು ತುಂಬಬೇಕು ಎನ್ನುತ್ತಾರೆ ಆೞ್ವಾರರು.

ಭಗವಂತ ಅಚ್ಯುತನೆಂಬುದನ್ನೂ ಪೂತನಿಯನ್ನು ಕೊಂದವನೆಂದೂ ನಾರಾಯಣನೇ ಶ್ರೀಕೃಷ್ಣನಾಗಿ ಈಗ ಅವತರಿಸಿದ್ದಾನೆಂಬುದನ್ನೂ ಆೞ್ವಾರರೂ ನೆನಪಿಗೆ ತರುತ್ತಾರೆ.

೬೬

೯.ಮೆಯ್ ತಿಮಿರುನಾನಪ್ಪೊಡಿಯೋಡು ಮಂಜಳುಮ್

ಶೆಯ್ಯತಡಙ್ಗಣ್ಣುಕ್ಕು ಅಂಜನಮುಮ್ ಚಿಂದುರಮುಮ್

ವೆಯ್ಯಕಲೈಪ್ಪಾಹಿ ಕೊಂಡುವಳಾಯ್ ನಿನ್ಱಾಳ್

ಐಯಾವೞೇಲ್ ವೞೇಲ್ ತಾಲೇಲೋ, ಅರಙ್ಗತ್ತಣೀಯಾನೇ ತಾಲೇಲೋ

ಮೆಯ್=ಮೈಗೆ, ತಿಮಿರು=ಪೂಸು\(ಹಚ್ಚು, ಸವರು\),ವುದಕ್ಕೆ, ನಾನಪ್ಪೊಡಿಯೋಡು=ಪರಿಮಳ ದ್ರವ್ಯಗಳ ಪುಡಿಗಳನ್ನೂ, ಮಂಜಳುಮ್=ಅರಿಸಿನದ ಪುಡಿಯನ್ನೂ, ಶೆಯ್ಯ=ಕೆಂಪಗೂ, ತಡ=ವಿಶಾಲವಾಗಿಯೂ ಇರುವ, ಕಣ್ಣುಕ್ಕೂ=ಕಣ್ಣುಗಳಿಗೆ, ಅಂಜನಮುಮ್=ಕಾಡೀಗೆಯನ್ನೂ, ಚಿಂದುರಮುಮ್=\(ಹಣೆಗೆ ತಿಲಕವಿಡಲು\)ಸಿಂಧೂರವನ್ನೂ, ವೆಯ್ಯ=ಲಯಕಾರಣಳಾದ, ಕಲೈಪ್ಪಾಹಿ=ಗಂಡುಜಿಂಕೆಯನ್ನು ವಾಹನವಾಗಿ ಉಳ್ಳ ದುರ್ಗಾದೇವಿಯು, ಕೊಣ್ಡು=ತೆಗೆದುಕೊಂಡು, ಉವಳಾಯ್=ಸಮೀಪದಲ್ಲಿಯೇ, ನಿನ್ಱಾಳ್=ನಿಂತಿದ್ದಾಳೆ, ಐಯಾ=ಪರಮಸುಂದರನೇ, ಅೞೇಲ್=ಅಳಬೇಡ, ಅೞೇಲ್=ಅಳಬೇಡ, ಅರಂಗತ್ತು=ಶ್ರೀರಂಗದಲ್ಲಿ, ಅಣೈಯಾನೇ=ಪವಡಿಸಿರುವವನೇ, ತಾಲೇಲೋ= ಜೋಜೋ.

ಮೈಗೆ ಪೂಸುವುದಕ್ಕೆ ಪರಿಮಳದ್ರವ್ಯಗಳ ಪುಡಿಯನ್ನೂ ಅರಿಸಿನ ಪುಡಿಯನ್ನೂ, ವಿಶಾಲವಾಗಿ ಕೆಂಪಗಿರುವ ಕಣ್ಣುಗಳಿಗೆ ಕಾಡಿಗೆಯನ್ನೂ\(ಹಣೆಯ ತಿಲಕಕ್ಕೆ\) ಸಿಂಧೂರವನ್ನೂ ತೆಗೆದುಕೊಂಡು ಲಯಕಾರಣಳಾದ ಗಂಡುಜಿಂಕೆಯನ್ನು ವಾಹನವಾಗಿ ಉಳ್ಳ ದುರ್ಗಾದೇವಿಯು ಸಮೀಪದಲ್ಲಿಯೇ ನಿಂತಿದ್ದಾಳೆ. ಪರಮಸುಂದರನೇ ಅಳಬೇಡ, ಅಳಬೇಡ, ಜೋ ಜೋ ಶ್ರೀರಂಗದಲ್ಲಿ ಪವಡಿಸಿರುವವನೇ ಜೋ ಜೋ.\(೯\)

“ನಾನಮ್”ಎಂಬುದಕ್ಕೆ ಎರಡು ಅರ್ಥವಿದೆ ೧.ಸ್ನಾನ ಮಾಡುವುದ್.೨. ಸುಗಂಧದ ವಸ್ತುಗಳು.ಮೈಗೆ ಹಚ್ಚು ಪರಿಮಳದ ಅತಿನುಣ್ನನೆಯ ಪುಡಿಯನ್ನೂ ಅರಿಸಿನ ಪುಡಿಯನ್ನೂ ಬೆರೆಸಿ ಸ್ನಾನಮಾಡಿಸುವಾಗ ಮೈಗೆಲ್ಲಾ ಹಚ್ಚಿ, ಮೈ ಉಜ್ಜಿ, ಕೊಳೆಬೆವರು ತೆಗೆದು, ಅನಂತರ ನೀರೆರೆದು ಮೈಯನ್ನು

೬೭

ಶುದ್ಧಿ ಮಾಡುವುದು. ಹಾಗೆ ಉಪಯೋಗಿಸುವ ಪುಡಿಯನ್ನು “ನಾನಪ್ಪೊಡಿ” ಎನ್ನಬಹುದು. ಅಥವಾ ನುಣ್ಣನೆಯ ಅರಿಸಿನ ಪುಡಿಯನ್ನು ಉಪಯೋಗಿಸಿ ಸ್ನಾನಮಾಡಿದ ಮೇಲೆ ಮೈಯ ವಾಸನೆ ಹಿತವಾಗಿರುವಂತೆ, ಹರ್ಷ ಉತ್ಸಾಹಗಳನ್ನು ಹೆಚ್ಚಿಸುವಂತೆ, ಪರಿಮಳದ್ರವ್ಯಗಳ ಪುಡಿಯನ್ನು ಮೈಗೆಲ್ಲಾ ಹಾಗೆಯೇ ಪುಡಿಯ ರೂಪದಲ್ಲಿಯಾಗಲಿ, ಅದನ್ನು ಕಲಸಿ ಗಂಧದರೂಪದಲ್ಲಿಯಾಗಲಿ ಲೇಪಿಸಿಕೊಂಡು ಉಪಯೋಗಿಸಬಹುದು. ಹಾಗೆ ಉಪಯೋಗಿಸುವ ಪುಡಿಯನ್ನೂ “ನಾನಪ್ಪೊಡಿ” ಎನ್ನಬಹುದು. ಆದ್ದರಿಂದ “ನಾನಪ್ಪೊಡಿ”ಯನ್ನು ಸ್ನಾನ ಮಾಡುವಾಗಲೂ, ಸ್ನಾನವಾದ ಮೇಲೂ ಉಪಯೋಗಿಸಬಹುದು. ಆದರೆ ಕಣ್ಣಿಗೆ ಕಪ್ಪುಹಚ್ಚುವುದು, ಹಣೆಗೆ ಸಿಂಧೂರದ ತಿಲಕವಿಡುವುದು ಸ್ನಾನವಾದ ಬಳಿಕವೇ.

ದೇವಕಿ ವಸುದೇವರಿಗೆ ಕಾರಾಗೄಹದಲ್ಲಿ ಮಗುವಾಗಿ ಶ್ರೀಕೃಷ್ಣನಾಗಿ ಭಗವಂತ ಅವತರಿಸಿದ. ಅದೇ ದಿನ, ಅದೇ ಸಮಯದಲ್ಲಿ ನಂದಗೋಕುಲದಲ್ಲಿ ನಂದಗೋಪ ಯಶೋದೆಯರಿಗೆ ಹೆಣ್ಣು ಮಗುವಾಗಿ ಯೋಗಮಾಯೆ ಅವತರಿಸಿದಳು. ಜನಿಸಿದ ಕೂಡಲೇ ಕೃಷ್ಣ ಮಗುವಿನರೂಪತಳೆಯದೆ ಶಂಖ ಚಕ್ರಗದಾಧಾರಿಯಾದ ಶ್ರೀಮಹಾವಿಷ್ಣುವಾಗಿಯೇ ಅವರಿಗೆ ಕಾಣಿಸಿಕೊಂಡನು. ತನ್ನನ್ನು ಆ ಕೂಡಲೇ ನಂದಗೋಕುಲಕ್ಕೆ ಕರೆದೊಯ್ಯಬೇಕೆಂದೂ, ಅಲ್ಲಿ ಯಶೋದೆಯ ಮಗ್ಗುಲಲ್ಲಿ ತನ್ನನ್ನೂ ಬಿಟ್ಟು ಅವಳು ಹಡೆದಿರುವ ಹೆಣ್ಣುಮಗುವನ್ನು ಇಲ್ಲಿಗೆ ತಂದುಕೊಳ್ಳಬೇಕೆಂದೂ ವಸುದೇವೈಗೆ ಆಜ್ಞೆಮಾಡಿದನು. ಅದರಂತೆಯೇ ಶಿಶುಗಳನ್ನು ಅದಲುಬದಲು ಮಾಡಲಾಯಿತು. ಹೀಗೆ ನಡೆದದ್ದು, ಭಗವಂತನ ಕೃಪೆಯಿಂದ, ಯಾರಿಗೂ ತಿಳಿಯಲಿಲ್ಲ. ಬಳಿಕ ನಡೆದದ್ದು ವಿಚಿತ್ರಸಂಗತಿ. ಅದು ದೇವಕಿಯ ಎಂಟನೆಯ ಗರ್ಭವಾದ್ದರಿಂದ ಅದನ್ನು ತಪ್ಪದೆ ಮುಗಿಸಿಬಿಡಬೇಕೆಂದು ಕಂಸ ದೇವಕಿಯಿಂದ ಮಗುವನ್ನು ಕಸಿದುಕೊಂಡು ನೆಲಕ್ಕೆ ಅಪ್ಪಳಿಸಿಕೊಳ್ಳಲು ಮೇಲಕ್ಕೆ ಎತ್ತಿದನು. ಆದರೆ, ಆ ಅದ್ಭುತ ಶಿಶು ಅವನಿಂದ ತಪ್ಪಿಸಿಕೊಂಡು ಗಗನಕ್ಕೆ ನೆಗೆದು ತನ್ನ ನಿಜಸ್ವರೂಪವನ್ನು ತಳೆಯಿತು. ಎಂಟು ತೋಳುಗಳಲ್ಲಿಯೂ ದಿವ್ಯಾಯುಧಗಳನ್ನು ಹಿಡಿದು ಪ್ರಳಭೈರವರೂಪತಳೆದು ಕಂಸನಿಗೆ ಹೇಳಿದಳು- ತನ್ನನ್ನು ಕೊಲ್ಲುವುದು ಅವನಿಂದ ಆಗದ ಕೆಲಸವೆಂದೂ,ಅವನನ್ನು ಕೊಲ್ಲುವ ಶತ್ರು ಬೇರೊಂದು ಕಡೆ ಬೆಳೆಯುತ್ತಿದ್ದಾನೆಂದು, ಇನ್ನು ಮುಂದಾದರೂ ಈ ಬಗೆಯ ಹಿಂಸಾಕಾರ್ಯಗಳನ್ನು ಅವನು ಬಿಡಬೇಕೆಂದೂ

೬೮

ಹೇಳಿ ಅದೃಶ್ಯಳಾದಳು. ಆ ದಿವ್ಯಾದ್ಭುತಳೇ ಯೀಗಮಾಯೆ, ದುರ್ಗೆ, ಕಾಳೀ ಎಂದು ಮುಂತಾದ ಹೆಸರುಗಳಿಂದ ಲೋಕದಲ್ಲಿ ಪೂಜಿತಳಾಗಿದ್ದಾಳೆ. ದುರ್ಗೆಗೆ ಗಂಡುಜಿಂಕೆ ವಾಹನ. ಭಗವಂತನ ಸಹೋದರಿಯಾಗಿ ಜನಿಸಿ, ಅವನ ಕಾರ್ಯಕ್ಕೆ ಮೇಲುಕೋರುವ ರೀತಿಯಲ್ಲಿ ತನ್ನ ಕೊಡುಗೆಯನ್ನೂ ಸ್ವತಃ ಬಂದು ಭಗವಂತನಿಗೆ ದುರ್ಗೆ ಅರ್ಪಿಸುತ್ತಿದ್ದಾಳೆ.

೧೦. ವಂಜನೈಯಾಲ್ ವಂದ ಪೇಯ್ ಚ್ಚಿಮುಲೈಯುಣ್ಡ

ಅಂಜನವಣ್ಣನೈ ಆಯ್ ಚ್ಚಿ ತಾಲಾಟ್ಟಿಯ

ಶೆಂಜೊಲ್ ಮಱೈಯವರ್ ಶೇರ್ ಪುದುವೈಪಟ್ಟನ್ ಶೊಲ್

ಎಂಜಾಮೈವಲ್ಲವರ್ ಕ್ಕೂ ಇಲ್ಲೈಯಿಡರ್ ತಾನೇ

ವಂಜನೈಯಾಲ್=ಮೋಸಮಾಡುವ ಉದ್ದೇಶದಿಂದ, ವನ್ದ=ಬಂದ, ಪೇಯ್ ಚ್ಚಿ=ರಾಕ್ಷಸಿಯ, ಮುಲೈಯುಣ್ಡು=ಮೊಲೆಯುಣ್ಡ, ಅಂಜಲಿ ವಣ್ಣನೈ= ಕಾಡಿಗೆಯ ಬಣ್ಣದವನನ್ನೂ, ಆಯ್ ಚ್ಚಿ=ಗೊಲ್ಲತಿಯಾದ ಯಶೋದೆ, ತಾಲಾಟ್ಟಿಯ=ತೂಗುತ್ತಾ ಜೋಗುಳ ಹಾಡಿದ, ಶೆಮ್=ಸೊಗಸಾದ\(ಅರ್ಥಪೂರ್ಣವಾದ\), ಶೊಲ್=ಮಾತುಗಳಿಂದ ಕೂಡಿದ, ಮಱೈಯವರ್=ವೇದಗಳನ್ನರಿತಿರುವರು, ಶೇರ್=ಕಲೆಯುವ \(ಕೂಡಿರುವ\), ಪುದುವೈ= ಶ್ರೀವಿಲ್ಲಿಪುಉತ್ತೂರಿನ, ಪಟ್ಟನ್=ಭಟ್ಟನು \(ವಿಷ್ಣುಚಿತ್ತನು\) ಹೇಳಿದ, ಶೊಲ್=ಮಾತುಗಳನ್ನು ,ಎಂಜಾಮೈ= ಪರಿಪೂರ್ಣವಾಗಿ\(ಅರ್ಥವತ್ತಾಗಿ\), ವಲ್ಲವರ್ ಕ್ಕೂ=ಬಲ್ಲವರಿಗೆ, ಇಡರ್=ಎಡರುಗಳು, ಇಲ್ಲೈ ತಾನೇ=ನಿಜವಾಗಿಯೂ ಇಲ್ಲವೇ ಇಲ್ಲ.

ಮೋಸಮಾಡುವ ಉದ್ದೆಶದಿಂದ ಬಂದ ರಾಕ್ಷಸಿಯ ಮೊಲೆಯಿಂದ ಕಾಡಿಗೆಯ ಬಣ್ಣದವನನ್ನು ಗೊಲ್ಲತಿಯಾದ ಯಶೋದೆ ತೂಗುತ್ತಾ ಜೋಗುಳ ಹಾಡಿದ \(ಅರ್ಥಪೂರ್ಣವಾದ\)ಸೊಗಸಾದ ಮಾತುಗಳಿಂದ ಕೂಡಿದ ವೇದಗಳನ್ನರಿತವರು ಕಲೆಯುವ ಶ್ರೀವಿಲ್ಲಿಪುತ್ತೂರಿನ ಭಟ್ಟರು\(ವಿಷ್ಣುಚಿತ್ತನು\) ಹೇಳಿದ ಮಾತುಗಳನ್ನು

೬೯

ಪರಿಪೂರ್ಣವಾಗಿ\(ಅರ್ಥವತ್ತಾಗಿ\)ಬಲ್ಲವರಿಗೆ ಎಡರುಗಳು ನಿಜವಾಗಿಯೂ ಇಲ್ಲವೇ ಇಲ್ಲ.\(೧೦\)

ಇದು ಈ ತಿರುಮೊೞಿಗೆ ಫಲಶ್ರುತಿ. ಮೋಸಮಾಡುವ ಉದ್ದೇಶ ಹೊಂದಿ ಬಂದಿದ್ದ ಸುಂದರರೂಪಿನ ರಾಕ್ಷಸಿ ಪೂತನಿಯ ಮೊಲೆಯುಂಡು ಅವಳ ಕಪಟವನ್ನು ಬೈಲುಮಾಡಿದ ಆ ಏನೂ ಅರಿಯದ ಹಸುಗೂಸು ಮನಸ್ಸಿಗೇ ಒದೆಯನಾಗಿರುವಾಗ ಇಂಗಿತವನ್ನು ಮುಚ್ಚಿಟ್ಟುಕೊಂಡ ಮಾತ್ರಕ್ಕೆ ಅವನಿಗೆ ಅದು ಮರೆಯಾಗಿರಬಲ್ಲದೆ? ಭಗವಂತ ಕೃಷ್ಣಾವತಾರದಲ್ಲಿ “ಕಾಡಿಗೆಯ ಬಣ್ಣದವನೆಂದರೂ” ಅವನು ವಿಲಕ್ಷಣ ಸುಂದರನೇ. ಗೊಲ್ಲತಿ ಎನ್ನಿಸಿಕೊಂಡ ಯಶೋದೆ ಅಂಥ ಪರಮಾತ್ಮನನ್ನು ತೊಟ್ಟಿಲಲ್ಲಿಟ್ಟು ತೂಗುತ್ತಾ ಜೋಗುಳ ಹಾಡಿದಳು. ಅವಳ ಜೋಗುಳ ಸಾಮಾನ್ಯವಾದದ್ದಲ್ಲ. ವೇದವನ್ನರಿತವನೂ ತಲೆದೂಗುವಂಥ, ತಿಳಿದುಕೊಳ್ಳುವಂಥ ಸುಂದರವಾದ ಅರ್ಥಪೂರ್ಣವಾದ ಮಾತುಗಳುಳ್ಳದ್ದು ಅದು. ವಿಲ್ಲಿಪುತ್ತೂರಿನ ಭಟ್ಟನಾದ ವಿಷ್ಣುಚಿತ್ತನಿಂದ ಆ ಜೋಗುಳ ಹೊರಬಿತ್ತು. ಅದನ್ನು ಅರ್ಥವತ್ತಾಗಿ ಪೂರ್ಣವಾಗಿ ಅರಿತವರಿಗೆ ಎಡರು ಒಂದೂ ಇಲ್ಲ ಎನ್ನುತ್ತಾರೆ ಆೞ್ವಾರರು. ಭಗವಂತನನ್ನು ವರ್ಣಿಸುವ ಮಾತುಗಳು, ಭಗವಂತನನ್ನು ಕುರಿತು ಹೇಳುವ ಮಾತುಗಳು ಅತಿಸುಂದರವಾಗಿ ಅತಿಸರಳವಾದ ರೂಪದಲ್ಲಿ ಬಂದರೂ ಸರಿಯೇ. ಅದರ ನಿರ್ದಿಷ್ಟ ಕೆಲಸವನ್ನು ಅದು ನಿಜವಾಗಿ ಮಾಡಬಲ್ಲದು. ಭಗವಂತನತ್ತ\(ಭಕ್ತನ\)ಮನಸ್ಸನ್ನು ಸೆಳೆಯಬಲ್ಲದು.

“ಇಡರ್” ಎಂಬುದಕ್ಕೆ “ಕಷ್ಟ,ಸಂಕಟ,ಸುಃಖ,ಬಡತನ, ಅವುಗಳಿಂದ ಬರುವ ಕುತ್ತಗಳು, ತೊಂದರೆಗಳು”ಎಂದು ಅರ್ಥ ಬರುತ್ತದೆ. ಆದರೆ, “ಎಡರು” ಎಂಬ ಒಂದು ಅರ್ಥವನ್ನು ಮಾತ್ರ ಇಲ್ಲಿ ಬಳಸಲಾಗಿದೆ.

ಅಡಿಯ ನಡೆ: ಮಾಣಿ, ಉಡೈ, ಎನ್,ಶಙ್ಗನ್, ಎೞಿಲ್, ಓದ, ಕಾನಾರ್, ಕಚ್ಚು, ಮೆಯ್, ವಂಜನೈ, ತನ್

೭೦

ಶ್ರೀಃ

ಶ್ರಿಯೈ ನಮಃ

ಮೊದಲ ದಶಕ ನಾಲ್ಕನೆಯ ತಿರುಮೊೞಿ ತನ್ ಮುಕತ್ತುಚ್ಚುಟ್ಟಿ

೧. ತನ್ ಮುಕತ್ತುಚ್ಚುಟ್ಟಿ ತೂಙ್ಗತ್ತೂಙ್ಗವೞ್ ನ್ದು ಪೋಯ್

ಪೊನ್ ಮುಕಕ್ಕಿಣ್ ಕಿಣಿಯಾರ್ಪ ಪ್ಪುಲುದಿಯೞೈಹಿನ್ಱಾನ್

ಎನ್ ಮಗನ್ ಕೋವಿನ್ದನ್ ಕೂತ್ತಿನೈಯಿಳಮಾಮದೀ

ನಿನ್ ಮುಕಙ್ಗಣ್ಣುಳವಾಕಿಲ್ ನೀಯಿಙ್ಗೇನೋಕ್ಕಿಪ್ಪೋ

ತನ್=ತನ್ನ, ಮುಕತ್ತು=ಮುಖದ ಮೇಲಣ, ಚುಟ್ಟಿ=ಚುಟ್ಟಿಬೊಟ್ಟು, ತೂಙ್ಗ=ಅಲುಗಾಡುತ್ತಾ\(ಅಲ್ಲಾಡುತ್ತಾ\), ತೂಙ್ಗ=ಅಲ್ಲಾಡುತ್ತಾ ಇರಲಾಗಿ, ಪೊನ್=ಹೊಳೆಯುವ ಚಿನ್ನದ, ಮುಕಮ್=ಮುಖದ, ಕಿಣ್ ಕಿಣಿ=ಕಿಂಕಿಣಿಗಳು, ಆರ್ ಪ್ಪ=ಸದ್ದುಮಾಡುತ್ತಾ ಇರಲಾಗಿ, ತವೞ್ ನ್ದು=ತೆವಳಿಕೊಂಡು, ಪೋಯ್=\(ಅಂಗಳಕ್ಕೆ\)ಹೋಗಿ, ಪುೞುದಿ=ಬೀದಿಯಮಣ್ಣನ್ನು, ಅಳೈಕಿನ್ಱಾನ್=ಅಳೆಯುತ್ತಿದ್ದಾನೆ, ಮಾ=ಮನೋಹರನಾದ, ಇಳ=ಬಾಲ\(ಎಳೆಯ\)ಮದೀ=ಚಂದ್ರನೇ, ನಿನ್=ನಿನಗೆ, ಮುಕಮ್=ಮುಖವೂ , ಕಣ್=ಕಣ್ಣುಗಳೂ, ಉಳವಾಹಿಲ್=ಇರುವುದಾದರೆ, ಎನ್=ನನ್ನ, ಮಗನ್=ಮಗನಾದ, ಕೋವಿನ್ದನ್= ಗೋವಿಂದನ, ಕೂತ್ತಿನೈ=ಬಾಲಚೇಷ್ಟೆಗಳನ್ನು, ನೀ=ನೀನು, ಇಙ್ಗೇ=ಇಲ್ಲಿಯೇ, ನೋಕ್ಕಿ=ನೋಡಿ, ಪೋ=ಮುಂದೆ ಹೋಗು.

ತನ್ನ ಮುಖದ ಮೇಲಣ ಚುಟ್ಟಿಬೊಟ್ಟು ಇತ್ತ ಅತ್ತ ಅಲ್ಲಾಡುತ್ತಾ ಇರಲಾಗಿ, ಹೊಲೆಯುವ ಚಿನ್ನದ ಮುಖವುಳ್ಳ ಕಿಂಕಿಣಿಗಳೂ ಸದ್ದು ಮಾಡುತ್ತಾ ಇರಲಾಗಿ, ತೆವಳಿಕೊಂಡು ಅಂಗಳಕ್ಕೆ ಹೋಗಿ ಬೀದಿಯ ಮಣ್ಣನ್ನು ಅಳೆಯುತ್ತಾ ಇದ್ದಾನೆ. ಮನೋಹರನಾದ ಬಾಲಚಂದ್ರನೇ ನಿನಗೆ ಮುಖವೂ ಕಣ್ಣುಗಳೂ ಇರುವುದಾದರೆ, ನನ್ನ ಮಗ ಗೋವಿಂದನ ಬಾಳಚೇಷ್ತೆಗಳನ್ನು ನೀನು ಇಲ್ಲಿಯೇ ನೋಡಿ\(ಮುಂದಕ್ಕೆ\) ಹೋಗು.\(೧\)

೭೧

ಮಗುವಿನ ಒಂದೊಂದು ಚಲನೆಯೂ ನೋಡುವವರಿಗೆ ಹರ್ಷ ತರುತ್ತದೆ.

ಮಗುವಿನ ಒಂದೊಂದು ಚಲನೆಯೂ ನೋಡುವವರಿಗೆ ಹರ್ಷ ತರುತ್ತದೆ. ತೊಟ್ಟಿಲಲ್ಲಿ ಮಲಗಿದ್ದು, ಅಲ್ಲಿಯೇ ಕೈಗಳನ್ನಾಡಿಸುವುದು ಕಾಲು ಬಡಿಯುವುದು, ಮಗ್ಗುಲಾಗುವುದು, ತಲೆಕುತ್ತಿಗೆಗಳನ್ನು ಚಲಿಸುವುದು, ನಗುವುದು-ಮುಂತಾಗವೆಲ್ಲ ಪ್ರಾರಂಭದ ಚಲನೆಗಳು. ಕವಿದು ತಲೆಯೆತ್ತುವುದು ಅವುಗಳ ಹಿಂದೆಯೇ ಬರುವುದು. ಅದರಲ್ಲಿ ತೆವಳುವುದು ,ಮೊದಲನೆಯ ಚಲನೆ. ಮಗು ಆಗ ತನ್ನ ಹೊಟ್ಟೆ, ಮುಂಗೈಗಳು, ಮೊಣಕಾಲುಗಳು ಅಥವಾ ಕಾಲಬೆರಳುಗಳನ್ನು ಉಪಯೋಗಿಸಿಕೊಳ್ಳುತ್ತದೆ. ಮಗುವಿನ ಚಲನೆಗೂ ಅದರ ಬೆಳ್ವಣೀಗೆಗೆಊ ಎಂದರೆ ವಯಸ್ಸಿಗೂ ನಿಕಟ ಸಂಬಂಧವಿದೆ ಎನ್ನುತ್ತಾರೆ.

ಈ ಪಾಶುರದಲ್ಲಿ ಮಗುವಾದ ಕೃಷ್ಣ ತೆವಳಲು ಮೊದಲಿಟ್ಟಿದ್ದಾನೆ. ಹಣೆಯ ಮೇಲಿರುವ ಚುಟ್ಟಿಬೊಟ್ಟೂ, ಕಾಲಿನ ಕಿಂಕಿಣಿಗಳೂ ತಮ್ಮತಮ್ಮ ಕೆಲಸ ಮಡಲು ಮೊದಲಾಗಿವೆ. ಮುಖದ ಮೇಲೆ ಬೊಟ್ಟು ಓಡಾಡುತ್ತಿದೆ ಎಂದರೆ ಮಗುತೆವಳುವ ಚಲನೆಯೊಂದಿಗೆ ಅದು ಹಣೆಯ ಮೇಲೆ ಅತ್ತ ಇತ್ತ ಓಲಾಡುತ್ತದೆ, ಅದರಿಂದ ಮುಖದ ಕಾಂತಿಹೆಚ್ಚುತ್ತದೆ. ನೋಡುವುದಕ್ಕೆ ಇದೊಂದು ಸೊಗಸು. ಕಾಲಿನ ಕಿರುಗೆಜ್ಜೆಗ್ಳು ಇಂಪಾಗಿ ಸದ್ದು ಮಾಡುತ್ತವೆ. ಚಿನ್ನದಿಂದಾಗಿ ಅವುಗಳ ಕಾಂತಿಯೂ ಆಕರ್ಷಕವಾಗಿವೆ. ಹೀಗೆ ನೋಡುವವರ ಕಣ್ಣಿಗೂ ಕಿವಿಗೂ ಮತ್ತು ಮನಸ್ಸಿಗೂ ಹರ್ಷ ತರುತ್ತದೆ.

ತೆವಳುವುದನ್ನು ಕಲಿತ ಮಗು ಮನೆಯಲ್ಲಿ ಉಳಿಯುವುದಿಲ್ಲ. ಅದು ಮನೆಯಿಂದ ಆಚೆಯ ಜಗತ್ತನ್ನು ನೋಡಲು ಮೊದಲು ಮಾಡುತ್ತದೆ. ಹಾಗೆಯೇ, ಮಗುವಾದ ಕೃಷ್ಣ ತೆವಳಿಕೊಂಡು ಅಂಗಳಕ್ಕೆ ಹೋಗುತ್ತಾನೆ. ಕೈಗೆ ಅಲ್ಲಿ ಸಿಕ್ಕುವುದು ಮಣ್ಣು, ಕಲ್ಲುಗಳು, ಕೈಗಳಲ್ಲಿ ಹುಡಿಮಣ್ಣನ್ನು ಹಿಡಿಹಿಡಿಯಾಗಿ ಎತ್ತಿ ಕೆಳಕ್ಕೆ ಚೆಲ್ಲುವುದು. ಇದೊಂದು ಇಷ್ಟವಾದ ಆಟ ಮಗುವಿಗೆ. ಆೞ್ವಾರರು ಇದನ್ನು ಮಣ್ಣು ಅಳೆಯುವುದು ಎನ್ನುತ್ತಾರೆ.

ಬಾಲಕೃಷ್ಣ ಈ ಮಣ್ಣು ಅಳೆಯುವ ಆಟವನ್ನು ನೆಲದಮೇಲೆ ಮನೆಯ ಅಂಗಳದಲ್ಲಿ ನಡಸುತ್ತಿದ್ದಾನೆ. ಆಕಾಶದಲ್ಲಿ ಬಾಲಚಂದ್ರನಿದ್ದಾನೆ. ಶುಕ್ಲಪಕ್ಶ್ಜದ ಚಂದ್ರನನ್ನು ವೃದ್ಧಿಚಂದ್ರ ಎನ್ನುತ್ತಾರೆ. ಎಂದರೆ ದಿನದಿನಕ್ಕೆ ಬೆಳೆಯತಕ್ಕವನು ಎಂದರ್ಥ. ಬಾಲಕೃಷ್ಣನೂ ಹಾಗೆಯೇ ವೃದ್ಧಿಹೊಂದತಕ್ಕವನು; ಬೆಳೆಯತಕ್ಕವನು

೭೨-missing in Main Book.

೭೩

ನಭೋಂಗಣದಲ್ಲಿ ಬಾಲಚಂದ್ರ, ನಂದನ ಅಂಗಣದಲ್ಲಿ ಬಾಲಕೃಷ್ಣ. ಇವರಿಬ್ಬರೂ ಈಗ ಜೊತೆ- ಆಟದಲ್ಲಿ ಜೊತೆ. ಯಶೋದೆ ಬಾಲಚಂದ್ರನನ್ನು ಕರೆದು ಹೇಳುತ್ತಾಳೆ:- ಚಂದ್ರ, ಈಗಲೇ ನನ್ನ ಗೋವಿಂದನ ಆಟವನ್ನು ಇಲ್ಲಿಯೇ ನೋಡಿ ಹೋಗು”. ಭಗವಂತನ ಈ “ಮಣ್ಣಾಟ” ಯಾರಿಗೂ ಸುಲಭವಾಗಿ ಲಭಿಸುವುದಲ್ಲ. ಪುಣ್ಯಶಾಲಿಗೆ ಮಾತ್ರವೇ. ಗೋಕುಲಕ್ಕೆ ಆ ಪುಣ್ಯವಿದೆ. ಚಂದ್ರನಿಗೂ ಅದು ಲಭಿಸಲೆಂದು ಯಶೋದೆಯ ಆಶೆ.

೨. ಎನ್ ಶಿರುಕ್ಕುಟ್ಟನ್ ಎನಕ್ಕೋರಿನ್ನಮುದೆಮ್ಬಿರಾನ್

ತನ್ ಶಿರುಕ್ಕೈಗಳಾಲ್ ಕಾಟ್ಟಿಕ್ಕಾಟ್ಟಿಯೞೈಕ್ಕಿನ್ ಱಾನ್

ಅಂಜನವಣ್ಣನೋಡು ಆಡಲಾಡವುಱುದಿಯೇಲ್

ಮಂಜಿಲ್ ಮಱೈಯಾದೇ ಮಾಮದೀ ಮಹಿೞ್ ನ್ ದೋಡಿವಾ

ಎನ್=ನನ್ನ\(ಯಶೋದೆಯ\), ಚಿರು=ಚಿಕ್ಕ, ಕುಟ್ಟನ್=ಮಗನಾದ, ಎನಕ್ಕು=ನನಗೆ, ಓರ್=ಅಪರೂಪವಾದ, ಇನ್=ಇನಿದಾದ, ಅಮುದು=ಅಮೃತಸಮಾನನಾದ, ಎಮ್=ನನಗೆ \(ನಮಗೆ\), ಪಿರಾನ್=ಒಡೆಯನಾಗಿ ದೇವರಾದವನು, ತನ್=ತನ್ನ, ಶಿರು=ಪುಟ್ಟ, ಕೈಗಳಾಲ್=ಕೈಗಳಿಂದ, ಕಾಟ್ಟಿ ಕಾಟ್ಟಿ=ತೋರಿಸಿತೋರಿಸಿ, ಅೞೈಕ್ಕಿನ್ಱಾನ್=\(ನಿನ್ನನ್ನು\)ಕರೆಯುತ್ತಿದ್ದಾನೆ. ಮಾ=ಸುಂದರನಾದ, ಮದೀ=ಚಂದಿರನೇ, ಅಂಜನವಣ್ಣನೋಡು= ಕಾಡೀಗೆಯ ಬಣ್ಣದವನೊಡನೆ, ಆಡಲ್=ಆಟವನ್ನು, ಆಡ=ಆಡಲು, ಉಱುದಿ ಯೇಲ್= ಇಷ್ಟವುಳ್ಳವನಾದರೆ, ಮಂಜಿಲ್=ಮೋಡದಲ್ಲಿ, ಮಱೈಯಾದೇ=ಮರೆಯಾಗಬೇಡ, ಮಹಿೞ್ ನ್ದು= ಆಸಕ್ತಿಯಿಂದ\(ಆನಂದದಿಂದ\), ಓಡಿವಾ=ಓಡಿ ಬಾ.

ನನ್ನ ಚಿಕ್ಕ ಮಗನಾದ ನನಗೆ ಒಂದು ಅಪರೂಪವಾದ ಮಧುರವಾದ \(ಇನಿದಾದ\) ಅಮೃತಸಮಾನನಾದ, ನನ್ನ ದೇವರಾದವನು ತನ್ನ ಪುಟ್ಟ ಕೈಗಳಿಂದ ತೋರಿಸಿತೋರಿಸಿ ನಿನ್ನನ್ನು ಕರೆಯುತ್ತಿದ್ದಾನೆ. ಸುಂದರನಾದ ಚಂದಿರನೇ ಕಾಡಿಗೆಯ ಬಣ್ಣದವನೊಂದಿಗೆ ಆಟವನ್ನಾಡಲು ಇಷ್ಟವುಳ್ಳವನಾದರೆ, ಮೋಡದಲ್ಲಿ ಮರೆಯಾಗಬೇಡ; ಆಸಕ್ತಿಯಿಂದ ಓಡಿ ಬಾ .\(೨\)

೭೪

ಮಗುವನ್ನು “ದೇವರು”ಎಂದು ಭಾವಿಸಿ ಹಾಗೆಯೇ ನಡೆದುಕೊಳ್ಳುವುದು ನಮ್ಮಲ್ಲಿನ ಸಂಫ್ರದಾಯ; ನಮ್ಮ ನಾಡಿನ ಸಂಸ್ಕೃತಿ.

ಸೃಷ್ಟಿಯಲ್ಲಿ ದಿನದಿನವೂ ಹೊಸಹೊಸರೀತಿಯಲ್ಲಿ ಆಶ್ಚರ್ಯವನ್ನೂ ಆನಂದವನ್ನೂ ತರುವ ವಸ್ತುಗಳು ಹೇರಳವಾಗಿವೆ. ಚಂದ್ರ ಅಂಥ ವಸ್ತುಗಳಲ್ಲಿ ಒಂದು. ಅದರ ಆಕರ್ಷಣೆ ಎಲ್ಲರ ಮೇಲೆಯೂ ಇದೆ. ಚಂದ್ರನನ್ನು ನೋಡಿ ನಲಿಯದ ಮನುಷ್ಯರಿಲ್ಲವೆನ್ನಬಹುದು.

ಪುಟ್ಟ ಮಗುವನ್ನು ಕಂಕುಳಲ್ಲಿ ಎತ್ತಿಕೊಂಡು, ಬೆಳದಿಂಗಳ ಸಂಜೆಗಳಲ್ಲಿ ಚಂದ್ರನನ್ನು ಮಗುವಿಗೆ ತೋರಿಸುತ್ತಾ “ಚಂದಮಾಮ, ಬಾಬಾ” ಎಂದು ಕರೆಯುವುದು ತಾಯಂದಿರ ವಾಡಿಕೆ. ಸೃಷ್ಟಿಯ ಒಂದು ವಸ್ತುವನ್ನು ಮಗುವಿಗೆ ಪರಿಚಯ ಮಾಡಿಕೊಡಲೆಂದೋ\!

ಚಂದ್ರ ಬೆಳಗುವವನು. ಬೆಳಕಿನ ಸ್ವರೂಪವೇ ಕೃಷ್ಣನಾದರೋ “ಕಾಡಿಗೆಯ ಬಣ್ಣದವನು” ಇವನೊಂದಿಗೆ ಆಟವಾಡಲು ಇಷ್ಟವುಳ್ಳವನಾದರೆ, ಚಂದ್ರನೇ, ಓಡಿ ಬಾ ಎನ್ನುತ್ತಾಳೆ ತಾಯಿ ಯಶೋದೆ. ಬೆಳಕಿಗೂ ಕತ್ತಲೆಗೂ \(ಕಾಡಿಗೆಗೂ\) ಎಷ್ಟುಮಟ್ಟಿನ ಸ್ನೇಹ ಸಂಬಂಧಗಳಿವೆ ಎಂಬುದು ಎಲ್ಲರಿಗೂ ತಿಳಿದ ವಿಷಯ. ಆದರೆ, ಕತ್ತಲಿನ ಅಂತರಾಳದಲ್ಲಿ ಬೆಳಕು ಅಡಗಿದೆಯೆಂದೂ, ಅದರಿಂದಲೇ ಮಿಕ್ಕ ಎಲ್ಲ ಪ್ರಕಟವಾದ ಬೆಳಕುಗಳು ಎಂದೂ ಇಲ್ಲಿ ಸೂಚನೆ ಇರಬಹುದೇ? ಅಥವಾ, ಮಗು ಹೇಗೆ ಇರಲಿ, ಅದಕ್ಕೂ ಚಂದ್ರನಿಗೂ ಯಾವಾಗಲೂ ಜೋಡಿ ಎಂದು ಸೂಚಿಸುವುದೇ?

೩. ಶುಟ್ರಮೊಳಿವಟ್ಟಮ್ ಶೂೞ್ ನ್ದು ಚೋದಿಪರನ್ದೆಙ್ಗುಮ್

ಎತ್ತನೈಶೆಯ್ಯಿಲುಮ್ ಎನ್ ಮಹನ್ ಮುಕಮ್ ನೇರೊವ್ವಾಯ್

ವಿತ್ತಕನ್ ವೇಙ್ಗಡವಾಣನ್ ಉನ್ನೈವಿಳಿಕ್ಕಿನ್ಱ

ಕೈತ್ತಲಮ್ ನೋವಾಮೇ ಅಮ್ಬುಲೀ ಕಡಿದೋಡಿವಾ

ಅಮ್ಬುಲೀ=ಚಂದಿರನೇ, ಒಳಿ=ತೇಜಸ್ಸಿನ, ವಟ್ಟಮ್=ಮಂಡಲವು, ಶುಟ್ರಮ್=ಸುತ್ತಲೂ, ಶೂೞ್ ನ್ದು=ಆವರಿಸಿ, ಚೋದಿ=ಜ್ಯೋತಿ

೭೫

ಎಙ್ಗುಮ್=ಎಲ್ಲೆಲ್ಲಿಯೂ, ಪರನ್ದು=ಹರಡಿ, ಎತ್ತನೈ=ಎಷ್ಟು ರೀತಿಯಲ್ಲಿ, ಶೆಯ್ಯಿಲುಮ್=ಅಲಂಕಾರ ಮಾಡಿಕೊಂಡರೂ ಸಹ, ಎನ್=ನನ್ನ, ಮಗನ್=ಮಗನ, ಮುಕಮ್=ಮುಖಮಂಡಲಕ್ಕೆ, ನೇರ್=ಸಮನಾಗಿ, ಒವ್ವಾಯ್=ಹೋಲಿಕೆ ಬರಲಾರೆ\(ಹೋಲಲಾರೆ\), ವಿತ್ತಕನ್=ವಿಸ್ಮಯಕಾರಕನಾಗಿ, ವೇಙ್ಗಡಮ್= ತಿರುಪತಿ ಬೆಟ್ಟದ ಮೇಲೆ, ವಾಣನ್= ವಾಸಿಸುವವನಾದ \(ನನ್ನ ಮಗನು\), ಉನ್ನೈ=ನಿನ್ನನ್ನು, ವಿಳಿಕ್ಕಿನ್ಱ=ಕರೆಯುತ್ತಿರುವ, ಕೈತಲಮ್=ಹಸ್ತವು, ನೋವಾಮೇ=ನೋವಾಗದೆಯೇ, ಕಡಿದು=ಬೇಗ, ಓಡಿವಾ=ಓಡಿ ಬಾ.

ಅಂಬುಲಿಯೇ, ನಿನ್ನ ತೇಜಸ್ಸಿನ ಮಂಡಲವನ್ನು ಜ್ಯೋತಿಯಿಂದ ಸುತ್ತಲೂ ಆವರಿಸಿ, ಪ್ರಕಾಶವನ್ನು ಎಲ್ಲೆಲ್ಲೂ ಹರಡಿ ಎಷ್ಟೆಷ್ಟು ರೀತಿಯಲ್ಲಿ ಅಲಂಕರಿಸಿಕೊಂಡರೂ ಸಹ, ನನ್ನ ಮಗನ ಮುಖಮಂಡಲಕ್ಕೆ ಸಮನಾಗಿ ಹೋಲಿಕೆ ಬರಲಾರೆ. ವಿಸ್ಮಯಕಾರಕನಾಗಿ ತಿರುಮಲೈ ಮೇಲೆ ವಾಸಿಸುವವನಾದ ನನ್ನ ಈ ಮಗನು ನಿನ್ನನ್ನು ಕರೆಯುತ್ತಿರುವ ಹಸ್ತಕ್ಕೆ ನೋವಾಗದೆ ಇರುವಂತೆ ಬೇಗ ಓಡಿ ಬಾ.\(೩\)

ಅಂದವಾದ ದುಂಡು ಮುಖವನ್ನು ಚಂದ್ರನಿಗೆ ಹೋಲಿಸುವುದು ವಾಡಿಕೆ. ಚಂದ್ರನ ಮುಖ ದುಂಡು, ತೇಜೋಮಯ. ಅವನ ಸೌಮ್ಯ ತೇಜಸ್ಸು ಅವನ ಸುತ್ತಲೂ ಆವರಿಸಿರುತ್ತದೆ. ಅವನು ತನ್ನ ಪ್ರಕಾಶವನ್ನು ಎಲ್ಲಕಡೆಯೂ ಹರಡುತ್ತಾನೆ. ಚಂದ್ರನ ಬೆಳಕು ಬಿದ್ದ ಕಡೆಯನ್ನೆಲ್ಲಾ, ವಸ್ತುಗಳನ್ನೆಲ್ಲಾ ಸುಂದರವಾಗಿ ಮೂಡುತ್ತದೆ. ಚಂದ್ರನಿಗೆ ಇಷ್ಟೆಲ್ಲ ವಿಶೇಷಣಗಳಿದ್ದರೂ ಯಶೋದೆಯೆನ್ನುತ್ತಾಳೆ; “ಚಂದ್ರಾ, ನನ್ನ ಮಗನ ಮುಖಮಂಡಲವನ್ನು ನೋಡು. ನೀನೆಂದಿಗೂ ಅವನಿಗೆ ಸಮನಾಗಲಾರೆ. ನಿನಗೆ ಕಾರಣಗೊತ್ತೆ? ತಿರುಮಲೆಯ ಒಡೆಯನಾದ ವೆಂಕಟೇಶ್ವರನೇ ನನ್ನ ಮಗನಾಗಿ ಅವತರಿಸಿರುವುದರಿಂದ, ಅವನ ದಿವ್ಯಸೌಂದರ್ಯವನ್ನು ಸಮತೂಗುವವರೂ ಇಲ್ಲ; ಮೀರಿಸುವವರಂತೂ ಇಲ್ಲವೇ ಇಲ್ಲ”. ಭಗವಂತ ಕೋಟಿಕೋಟಿ ಮನ್ಮಥ ಸುಂದರನಲ್ಲವೇ\!

೭೬

೪. ಚಕ್ಕರಕ್ಕೈಯನ್ ತಡಙ್ಕಣ್ಣಾಲ್ ಮಲರವಿೞಿತ್ತು

ಒಕ್ಕಲೈಮೇಲಿರುನ್ದು ಉನ್ನೈಯೇಚುಟ್ಟಿಕ್ಕಾಟ್ಟುಙ್ಗಾಣ್

ತಕ್ಕತಱಿದಿಯೇಲ್ ಚನ್ದಿರಾಚಲಂಚೆಯ್ಯಾದೇ

ಮಕ್ಕಟ್ ಪೆಱಾದ ಮಲಡನಲ್ಲೈಯೇಲ್ ವಾಕಣ್ಡಾಯ್

ಚಕ್ಕರಕ್ಕೈಯನ್=ಚಕ್ರವನ್ನು ಕೈಯಲ್ಲಿ ಹಿಡಿದವನಾದ \(ಚಕ್ರಪಾಣಿಯಾದ\)-ಬಾಲಕೃಷ್ಣನು, ಒಕ್ಕಲೈ=ಸೊಂಟದ, ಮೇಲ್=ಮೇಲೆ, ಇರುನ್ದು=ಇದ್ದುಕೊಂಡು, ತಡ=ವಿಶಾಲವಾದ, ಕಣ್ಣಾಲ್=ಕಣ್ಣುಗಳಿಂದ, ಮಲರ=ಅರಳಿಸಿ, ವಿೞಿತ್ತು=ಗಮನಿಸಿ, ಉನ್ನೈಯೇ=ನಿನ್ನನ್ನೇ, ಚುಟ್ಟಿ=ಗುರುತಿಟ್ಟು, ಕಾಟ್ಟುಮ್ ಕಾಣ್=ತೋರಿಸುತ್ತಿದ್ದಾನೆ, ಕಾಣೆಯಾ, ಚನ್ದಿರಾ=ಚಂದಿರನ್,ತಕ್ಕದು=ಯುಕ್ಕವಾದದ್ದು ಯಾವುದೆಂದು, ಅಱಿದಿಯೇಲ್=ಅರಿತವನಾದರೆ, ಮಕ್ಕಳ್=ಮಕ್ಕಳನ್ನು, ಪೆಱಾದ=ಹಡೆಯದ \(ಪಡೆಯದ\), ಮಲಡನ್=ಗೊಡ್ಡು, ಅಲ್ಲೈಯೇಲ್=ಅಲ್ಲದಿದ್ದರೆ, ಚಲಮ್=ಛಲವನ್ನು\(ಹಟವನ್ನು\), ಶೆಯ್ಯಾದೇ=ಮಾಡದೆ, ವಾಕಂಡಾಯ್=ಬಾ, ಕಂಡೆಯಾ?

ಚಕ್ರವನ್ನು ಕೈಯಲ್ಲಿ ಹಿಡಿದವನಾದ ಇವನು \(ನನ್ನ=ಯಶೋದೆಯ\)ಸೊಂತದ ಮೇಲಿದ್ದುಕೊಂಡು, ವಿಶಾಲವಾದ ಕಣ್ಣುಗಳನ್ನು ಅರಳಿಸಿ ನಿನ್ನನ್ನೇ ಗಮನಿಸುತ್ತಾ ಗುರುತಿಟ್ಟು ತೋರಿಸುತ್ತಿದ್ದಾನೆ ಕಾಣೆಯಾ? ಚಂದಿರನೇ ಯುಕ್ತವಾದದ್ದು ಯಾವುದೆಂದು ನೀನು ಅರಿತವನಾದರೆ, ಮಕ್ಕಳನ್ನು ಹಡೆಯದ ಗೊಡ್ಡೂ ಅಲ್ಲದಿದ್ದರೆ, ಹಟಮಾಡದೆ ಬಾ, ಕಂಡೆಯಾ.\(೪\)

ಮಗುವಾದ ಕೃಷ್ಣನ ಕೈಯಲ್ಲಿ ಶಂಖ ಚಕ್ರಗಳ ರೇಖೆಗಳು ಶೋಭಿಸುತ್ತಿವೆ ಎಂದು ಹಿಂದಿನ ಒಂದು ಪಾಶುರದಲ್ಲಿ ಹೇಳಲಾಗಿದೆ. ಅಲ್ಲದೆ, ಚಕ್ರಾಯುಧವನ್ನು ಬಲಗೈಯಲ್ಲಿ ಧರಿಸಿರುವ ಶ್ರೀಮನ್ನಾರಾಯಣನೇ ಕೃಷ್ಣನಾಗಿ ಅವತರಿಸಿರುವುದರಿಂದ ಇವನು “ಚಕ್ರಪಾಣಿ”- ಚಕ್ರವನ್ನು ಕೈಯಲ್ಲಿ ಹಿಡಿದವನು.

ಪ್ರಕೃತಿ ಯಾವಾಗಲೂ ಸುಂದರ, ಆಕರ್ಷಣೀಯ. ಅದರಲ್ಲಿ

೭೭

ತೇಜೋಗೋಳಗಳಾದ ಸೂರ್ಯ, ಚಂದ್ರರು ಎಲ್ಲರಿಗೂ ಆಕರ್ಷಣೀಯ. ಮಕ್ಕಳಿಗೂ ಸಹ ಚಂದ್ರನೆಂದರೆ ಪ್ರೀತಿ, ಆಹ್ಲಾದ. ಅವನನ್ನು ನೋಡಬೇಕೆಂದು ಕುತೂಹಲ, ಆಶೆ. ಈ ಕಾರಣದಿಂದಲೇ ಮಗುವಾದ ಕೃಷ್ಣನೂ ಸಹ “ತನ್ನ ವಿಶಾಲವಾದ ಕಣ್ಣುಗಳನ್ನು ಅರಳಿಸಿ, ಚಂದ್ರನನ್ನೇ ಗಮನಿಸುತ್ತಾ ಗುರುತಿಟ್ಟು ನೋಡುತ್ತಿದ್ದಾನೆ”-ಎನ್ನುತ್ತಾಳೆ ಯಶೋದೆ.

ತಮಗೆ ಬೇಕಾದದ್ದು ಬರದಿದ್ದರೆ ಹಟಮಾಡುವವರು ಮಕ್ಕಳು. ಹಿರಿಯರೆನ್ನಿಸಿದವರು ಮಕ್ಕಳ ಇಂಗಿತವನ್ನು ಅರಿಯತಕ್ಕವರು. ಮಕ್ಕಳ ಆಶೆಯನ್ನು ಪೂರ್ಣಗೊಳಿಸುವುದು, ಅವರನ್ನು ಸಂತೋಷಪಡಿಸುವುದು ಮಕ್ಕಳನ್ನು ಹೆತ್ತವರಿಗೆ ತಿಳಿದ ವಿಷಯ. ಗೊಡ್ಡು ಮನುಷ್ಯರಿಗೆ ಕರುಣೆ ಕನಿಕರಗಳು ಕಡಮೆ ಎನ್ನುತ್ತಾರೆ. ಆದ್ದರಿಂದ ಮಕ್ಕಳ ಇಂಗಿತವನ್ನು ಅರಿಯತಕ್ಕವರಾಗಿ ಹಿರಿಯರು ಹಟ ಮಾಡರು. ಮಗು ಅಷ್ಟು ಆಶೆಯಿಂದ ನಿನ್ನ ಕಡೆಗೇ ದೃಷ್ಟಿಯಿಟ್ಟು ನೋಡುತ್ತಿದ್ದರೆ, ಬೇಗ ಬಂದುಬಿಡು ಚಂದ್ರನೇ ಎನ್ನುತ್ತಾಳೆ ಯಶೋದೆ.

೫. ಅೞಹಿಯ ವಾಯಿಲ್ ಅಮುದವೂಱಲ್ ತೆಳಿವುಱಾ

ಮೞಲೈಮುಟ್ರಾದ ಇಳಂಜೊಲ್ಲಾಲುನ್ನೈಕ್ಕೂವಿಕಿನ್ಱಾನ್

ಕುೞಕನ್ ಶಿರೀತರನ್ ಕೂವಕ್ಕೂವನೀ ಪೋದಿಯೇಲ್

ಪುೞೈಯಿಲವಾಹಾದೇ ನಿನ್ ಶೆವಿಪುಕರ್ ಮಾಮದೀ.

ಅೞಹಿಯ=ಚೆಲುವಾದ, ವಾಯಿಲ್=ಬಾಯಿಯಲ್ಲಿ, ಊಱಲ್=ಊರುತ್ತಿರುವ ಜೊಲ್ಲು, ಅಮುದಮ್=ಅಮೄತಕ್ಕಿಂತ, ತೆಳಿವುಱಾ= ಹೆಚ್ಚು ತಿಳಿಯಾಗಿ\(ಸ್ವಾದುವಾಗಿ\)ವಾಗಿರುವುದರಿಂದ, ಮುಟ್ರಾದ=ಒಲಿಯದಿರುವ, ಮೞಲೈ=ತೊದಲು ನುಡಿಯ, ಇಳ=ಎಳೆಯ, ಶೊಲ್ಲಾಲ್=ಮಾತುಗಳಿಂದ, ಕುೞಕನ್=ಸುಂದರನಾದ ಶಿರೀತರನ್=ಶ್ರೀಧರನಾದ

೭೮

ಮಗು ಕೃಷ್ಣನು, ಕೂವಕ್ಕೂವ=ನಿನ್ನನ್ನು ಬಾರೆಂದು ಕೂಗುತ್ತಲೇ ಇರುವಾಗ, ಪುಕರ್=ಬಿಳಿಯ ತೇಜೋಮಯವಾದ ಬಣ್ಣದಿಂದ ಬೆಳಗುವ, ಮಾ=ಮನೋಹರನಾದ, ಮದೀ=ಚಂದಿರನೇ, ನೀ=ನೀನು, ಪೋದಿಯೇಲ್=\(ಅವನ ಹತ್ತಿರಕ್ಕೆ ಬರದಂತೆ\) ಹೋಗುವೆಯೋ ಆದರೆ, ನಿನ್=ನಿನ್ನ, ಚೆವಿ=ಕಿವಿಗಳಲ್ಲಿ, ಪುೞೈ=ಕೊಳಕು, ಗುಗ್ಗೆ, ಇಲ=ಇಲ್ಲದಂತೆ, ಆಹಾದೇ=ಆಗದೇ?

ಚೆಲುವಾದ ಬಾಯಿಯಲ್ಲಿ ಊರುತ್ತಿರುವ ಜೊಲ್ಲು ಅಮೃತಕ್ಕಿಂತ ಹೆಚ್ಚು ತಿಳಿಯಾಗಿ \(ಸ್ವಾದುವಾಗಿ\)ಇರುವುದರಿಂದ, ಬಲಿಯದಿರುವ ತೊದಲುನುಡಿಯ ಎಳೆಯಮಾತು\(ಶಬ್ದ\)ಗಳಿಂದ ಸುಂದರನೂ ಶ್ರೀಧರನೂ ಆದ ಮಗು ಕೃಷ್ಣನು ನಿನ್ನನ್ನು ಬಾರೆಂದು ಕೂಗುತ್ತಲೇ ಇರುವಾಗ, ತೇಜೋಮಯವಾದ ಬಿಳಿಯ ಬಣ್ಣದಿಂದ ಬೆಳಗುವ ಚಂದಿರನೇ, ನೀನು ಅವನ ಹತ್ತಿರಕ್ಕೆ ಬರದಂತೆ ಹೋಗುವೆಯಾದರೆ, ನಿನ್ನ ಕಿವಿಗಳಲ್ಲಿ ಗುಗ್ಗೆ\(ಕೊಳಕು\) ಇಲ್ಲದಂತೆ ಆಗದೇ?\(೫\)

ಚಂದಿರನೇ ಮಗುವಿನ ಬಾಯಲ್ಲಿ ಜೊಲ್ಲು ಸುರಿಯುತ್ತಿದೆ. ಅದು ಶುದ್ಧವಾಗಿ ತಿಳೀಯಾಗಿದೆ. ಬಾಯಿಂದ ಒಂದೊಂದು ಶಬ್ದವೂ ಹೊರಡುತ್ತಿದೆ. ಆದರೆ, ಅಷ್ಟು ಸುಕಭವಾಗಿ ಅಲ್ಲ. ಈ ಸ್ಥಿತಿಯಲ್ಲಿ ತೊದಲುವ ಮುದ್ದು ಶಬ್ದಗಳಿಂದ ನಿನ್ನನ್ನು ಮಗು ಕರೆಯುತ್ತಲೇ ಇದ್ದಾನೆ. ನೀನು ಅವನ ಕರೆಯನ್ನಾಲಿಸಿಯೂ ಹೊರಟುಹೋಗುವೆಯಾ? ಅಲಕ್ಷಿಸಿ ಹಾಗೆ ಹೊರಟುಹೋಗುವುದಕ್ಕೆ ನಿನ್ನ ಕಿವಿಯಲ್ಲಿ ಏನಾದರೂ ಗುಗ್ಗೆ ತುಂಬಿಕೊಂಡಿದೆಯೋ? ಅವನ ಮುದ್ದು ಕರೆ ನಿನ್ನ ಕಿವಿಗೆ ಅದರಿಂದ ಸೋಕಲಿಲ್ಲವೋ? ಮಗುವಿಗೆ ಇಷ್ಟೂ ಶ್ರಮಕೊಡಬಹುದೇ? ನಿನ್ನ ಕಿವಿಗುಗ್ಗೆ ಇಲ್ಲದಂತೆ ಶುದ್ಧವಾಗಿರಬಾರದಾಗಿತ್ತೇ?

ಎಷ್ಟೂ ಸ್ವಾಭಾವಿಕ\! ಎಷ್ಟು ಪೇಚಾಟ\! ಎಂಥ ಅನುಭವದ ಹಿನ್ನೆಲೆ\!

“ಶ್ರೀ”ಯನ್ನು ವಕ್ಷದಲ್ಲಿ ಧರಿಸಿರುವುದರಿಂದ ಅವನು ಶ್ರೀಧರ; ಮಹವೈಷ್ಣು. ಅವನ ಅವತಾರವೇ ಈ ಮುದ್ದುಮಗು ಕೃಷ್ಣ ಎಂದು ನೆನಪಿಗೆ ತರುತ್ತಿದ್ದಾರೆ ಆೞ್ವಾರರು.

೭೯

೬.ತಣ್ಡೊಡು ಚಕ್ಕರಮ್ ಶಾರ್ಙ್ಗಮೇನ್ದುಮ್ ತಡಕ್ಕೈಯನ್

ಕಣ್ಡುಯಿಲ್ ಕೊಳ್ಳಕ್ಕರುದಿ ಕ್ಕೊಟ್ಟಾವಿಕೊಳ್ ಹಿನ್ಱಾನ್

ಉಣ್ಡಮುಲೈಪ್ಪಾಲಱಾ ಕಣ್ಡಾಯ್ ಉಱಙ್ಗಾವಿಡಿಲ್

ವಿಣ್ಡನಿಲ್ ಮನ್ನಿಯ ಮಾಮದೀ ವಿರೈನ್ದೋಡಿವಾ

ತಣ್ಡೊಡು=ಗದೆಯನ್ನೂ, ಚಕ್ಕರಮ್=ಚಕ್ರವನ್ನೂ,ಶಾರ್ಙ್ಗರ್ಗ್ಗಮ್=ಶಾರ್ಙ್ಗ\(ವೆಂಬ ಬಿಲ್ಲನ್ನೂ\)ವನ್ನೂ ಏನ್ದುಮ್=ಹಿಡಿದ, ತಡಮ್=ಹಿರಿಮೆಯಿಂದ ಕೂಡಿದ ಕೈಯನ್=ಕೈಗಳುಳ್ಳವನು, ಕಣ್=ಕಣ್ಣುಗಳನ್ನು, ತುಯಿಲ್ ಕೊಳ್ಳ=ನಿದ್ದೆ ಮಾಡಲಾರದೆ ಹಾಗೆಯೇ ಇಟ್ಟುಕೊಳ್ಳಲು, ಕರುದಿ=ಉದ್ದೇಶಿಸಿ, ಕೊಟ್ಟಾವಿ=ಆಕಳಿಕೆ, ಕೊಳ್ ಹಿನ್ ಱಾನ್=ಮಾಡುತ್ತಿದ್ದಾನೆ, ಉಱಙ್ಗಾವಿಡಿಲ್=ನಿದ್ರಿಸದಿದ್ದರೆ, ಉಣ್ಡ=ಕುಡಿದ, ಮುಲೈಪ್ಪಾಲ್=ಮೊಲೆಹಾಲು, ಅಱಾ=ಅರಗುವುದಿಲ್ಲ, ಕಂಡಾಯ್=ಕಂಡೆಯಾ, ವಿಣ್=ಆಕಾಶದಲ್ಲಿ, ತನಿಲ್=ತನಿಯಾಗಿ\(ಸ್ವತಂತ್ರನಾಗಿ\)ಏಕಾಂತವಾಗಿ, ಮನ್ನಿಯ=ರಾಜನಂತೆ, ಮಾ=ಹಿರಿಮೆಯುಳ್ಳ, ಮದೀ=ಚಂದಿರನೇ, ವಿರೈನ್ದು=ಬಹುಬೇಗ, ಓಡಿವಾ=ಓಡಿ ಬಾ

ಗದೆಯನ್ನೂ, ಚಕ್ರವನ್ನೂ ಶಾರ್ಙ್ಗವನ್ನೂ ಹಿಡಿದ ಹಿರಿಮೆಯಿಂದ ಕೂಡಿದ ಕೈಗಳುಳ್ಳವನಾದ \(ಈ ಮಗು-ಕೃಷ್ಣನು\)ಕಣ್ಣುಗಳನ್ನು ನಿದ್ದೆ ಮಾದಲಾರದೆ ಹಾಗೆಯೇ ಇಟ್ಟುಕೊಳ್ಳುವ ಉದ್ದೇಶದಿಂದ ಆಕಳಿಸುತ್ತಿದ್ದಾನೆ. ಇವನು ನಿದ್ರಿಸದಿದ್ದರೆ ಉಂಡ ಮೊಲೆಹಾಲು ಅರಗುವುದಿಲ್ಲ. ಕಂಡೆಯಾ ಆಕಾಶದಲ್ಲಿ ತನಿಯಾಗಿ \(ಸ್ವತಂತ್ರನಾಗಿ\) ರಾಜನಂತೆ ಹಿರಿಮೆಯುಳ್ಳ ಚಂದಿರನೇ ಬಹುಬೇಗ ಓಡಿಬಾ.\(೬\)

ಶ್ರೀವಿಷ್ಣುವಿನ ಪಂಚಾಯುಧಗಳಲ್ಲಿ ಮೂರನ್ನು ಇಲ್ಲಿ ಹೇಳಿದೆ. ಗದೆ ಮತ್ತು ಚಕ್ರಗಳನ್ನು ಒಂದೊಂದು ಕೈಯಿಂದ ಉಪಯೋಗಿಸಿದರೂ, ಶಾರ್ಙ್ಗವನ್ನ್ ಎಂದರೆ ಬಿಲ್ಲನ್ನು ಉಪಯೋಗಿಸಲು ಎರಡು ಕೈಗಳೂಬೇಕು. ಆದ್ದರಿಂದ, ಕೈಗಳಲ್ಲಿ ದಿವ್ಯಾಯುಧಗಳನ್ನು ಧರಿಸಿ ಅವುಗಳನ್ನು ದುಷ್ಟನಿಗ್ರಹಕ್ಕೆ ಶಿಷ್ಟರಕ್ಷಣೆಗೆ ಬಳಸುವ ಹಿರಿಮೆಯುಳ್ಳವನು ಭಗವಂತ. ಅವತಾರಪುರುಷನಾಗಿ ಬಂದಿರುವ ಕೃಷ್ಣನಿಗೆ ಆ ಹಿರಿಮೆಯಿದೆ.

೮೦

“ತುಯಿಲ್ ಕೊಳ್”-ಎಂಬುದಕ್ಕೆ ಎರಡು ಅರ್ಥಗಳಿವೆ. ಮೇಲೆ, ಅರ್ಥ ವಿವರಣೆ ಕೊಡುವಾಗ ಅದರ ಒಂದರ್ಥವನ್ನುತೆಗೆದುಕೊಂಡಿದೆ. ಅದರ ಇನ್ನೊಂದು ಅರ್ಥ “ನಿದ್ರಿಸು”ಎಂದು. ಈ ಅರ್ಥವನ್ನು ಗಮನಿಸಿದರೆ, ಪಾಶುರದ ಎರಡನೆಯ ಸಾಲಿನ ಅರ್ಥವನ್ನು ಈ ಪರಿಯಲ್ಲಿ ಹೇಳಬೇಕಾಗುವುದು. “ಕಣ್=ಕಣ್ಣುಗಳನ್ನು, ತುಯಿಲ್ ಕೊಳ್ಳ=ನಿದ್ರಿಸುವುದಕ್ಕಾಗಿ ಮುಚ್ಚುವ, ಕರುದಿ=ಉದ್ದೇಶದಿಂದ, ಕೊಟ್ಟಾವಿ=ಆಕಳಿಕೆ, ಕೊಳ್ ಹಿನ್ಱಾನ್= ಮಾಡುತ್ತಿದ್ದಾನೆ \(ನಿದ್ದೆಗಾಗಿ ಕಣ್ಣುಗಳನ್ನು ಮುಚ್ಚುವ ಉದ್ದೇಶದಿಂದ ಆಕಳಿಸುತ್ತಿದ್ದಾನೆ\).

ಆಕಳಿಸುವುದು ನಿದ್ದೆಗೆ ಮುನ್ಸೂಚನೆ ಇದು ಸಾಮಾನ್ಯವಾಗಿ ಎಲ್ಲರ ಅನುಭವದಲ್ಲಿಯೂ ಇರುವ ವಿಷಯ. ಹೆಚ್ಚುಹೆಚ್ಚಾಗಿ ಆಕಳಿಸುತ್ತಾ ಕಣ್ಣುಗಳು ಮೆಲ್ಲಮೆಲ್ಲಗೆ ಮುಚ್ಚುತ್ತಾ ಬರುತ್ತವೆ.

ನಿದ್ದೆಗೂ ಆಹಾರ ಜೀರ್ಣವಾಗುವುದಕ್ಕೂ ನಿಕಟ ಸಂಬಂಧವಿದೆ. ನಿದ್ದೆಯಿಲ್ಲದಿದ್ದರೆ ಆಹಾರ ಅರಗುವುದಿಲ್ಲ.

೭. ಪಾಲಕನೆನ್ಱು ಪರಿಬವಂಚೆಯ್ಯೇಲ್, ಪಣ್ಡೊರು ನಾಳ್

ಆಲಿನಿಲೈವಳರ್ ನ್ದ ಚಿಱುಕ್ಕನವನಿವನ್

ಮೇಲೆೞಪ್ಪಾಯ್ ನ್ದು ಪಿಡಿತ್ತುಕ್ಕೊಳ್ಳುಮ್ ವೆಹುಳುಮೇಲ್

ಮಾಲೈಮದಿಯಾದೇ ಮಾಮದೀ ಮಹಿೞ್ ನ್ದೋಡಿವಾ

ಬಾಲಕನ್=ಮಗು, ಎನ್ಱು=ಎಂದು, ಪರಿಬವಮ್=ಅವಮಾನ \(ಅಲಕ್ಷ್ಯ\), ಶೆಯ್ಯೇಲ್= ಮಾಡುವೆಯಾದರೆ, ಪಣ್ಡು=ಬಹಳಬಹಳ ಹಿಂದೆ, ಒರುನಾಳ್=ಒಂದು ಕಾಲದಲ್ಲಿ, ಆಲಿನ್=ಆಲದ, ಇಲೈ=ಎಲೆಯ ಮೇಲೆ, ವಳರ್ ನ್ದ=ಬೆಳೆದ, ಅವನ್=ಆ, ಚಿಱುಕ್ಕನ್=ಮಗುವೇ, ಇವನ್=ಇವನು, ವೆಹುಳುಮ್ ಏಲ್= ಕೋಪಗೊಂಡನೆಂದರೆ, ಮೇಲ್= ಮೇಲಕ್ಕೆ, ಎೞ=ಎತ್ತರಕ್ಕೆ, ಪಾಯ್ ನ್ದು=ನೆಗೆದು, \(ಎೞಪಾಯ್ ನ್ದು= ಒಂದೇ ನೆಗೆತ ನೆಗೆದು\), ಪಿಡಿತ್ತುಕ್ಕೊಳ್ಳುಮ್=\(ನಿನ್ನನ್ನು\) ಹಿಡಿದುಕೊಂಡುಬಿಡುತ್ತಾನೆ,

೮೧

ಮಾಲೈ=ಈ ಪರಮಪುರುಷನನ್ನು , ಮದಿಯಾದೇ=ಗೌರವಿಸದೆ, ಮಾ=ಮನೋಹರನಾದ, ಮದೀ=ಚಂದಿರನೇ, ಮಹಿೞ್ ನ್ದು=ಹರ್ಷದಿಂದ, ಓಡಿವಾ=ಓಡಿ ಬಾ.

ಇವನು ಬಾಲಕನೆಂದು ಅಲಕ್ಷ್ಯ\(ಅಸಡ್ಡೆ\)ಮಾಡುವೆಯಾದರೆ, ಬಹಳ ಬಹಳ ಹಿಂದೆ ಒಂದು ಕಾಲದಲ್ಲಿ ಆಲದ ಎಲೆಯ ಮೇಲೆ ಬೆಳೆದಂಥ ಆ ಮಗುವೇ ಇವನು. ಕೋಪಗೊಂಡನೆಂದರೆ, ಇವನು ಮೇಲಕ್ಕೆ ಒಂದೇ ನೆಗೆತ ನೆಗೆದು ನಿನ್ನನ್ನು ಹಿಡಿದುಕೊಂಡುಬಿಡುತ್ತಾನೆ. ಈ ಪರಮಪುರುಷನನ್ನು ಗೌರವಿಸದೆ, ಮನೋಹರನಾದ ಚಂದ್ರನೇ, ಹರ್ಷದಿಂದ ಓಡಿ ಬಾ.\(೭\)

“ಬಹಳ ಬಹಳ ಹಿಂದೆ ಒಂದು ಕಾಲದಲ್ಲಿ”ಎಂಬುದು ಮಹಾಪ್ರಳಯವನ್ನು ಸೂಚಿಸುತ್ತದೆ, ಆಗ ಎಲ್ಲವೂ ಜಲಮಯ. ಎಲ್ಲಿ ನೋಡಿದರೂ ನೀರೇ. ಆಗ ಭಗವಂತನು ಒಂಟಿಯಾಗಿ. ಪುಟ್ಟ ಮಗುವಿನ ರೂಪತಳೆದು, ಆಲದ ಎಲೆಯ ಮೇಲೆ ಮಲಗಿ ಆ ಅಪಾರ ಜಲರಾಶಿಯಲ್ಲಿ ಆನಂದಮಯನಾಗಿರುತ್ತಾನೆ. ಅವನೇ ವಟಪತ್ರಶಾಯಿ. ಆದರೆ, ಸಮಸ್ತ ಚೇತನಾಚೇತನ ವಸ್ತುಗಳನ್ನೊಳಗೊಂಡ ಇಡಿಯ ಬ್ರಹ್ಮಾಂಡವನ್ನು ಭಗವಂತ ಸೂಕ್ಷ್ಮರೂಪದಲ್ಲಿ ತನ್ನ ಹೊಟ್ಟೆಯಲ್ಲಿಟ್ಟುಕೊಂಡು ಸಂರಕ್ಷಿಸುತ್ತಾನೆ. ಅದು ಮುಂದಿನ ಸೃಷ್ಟಿಗಾಗಿ.

ಅವನೇ, ಆ ಮಗುವಿನ ರೂಪದ ಭಗವಂತನೇ, ಈಗ ಇವನಾಗಿ ಎಂದರೆ, ಗೋಕುಲದಲ್ಲಿ ಶ್ರೀಕೃಷ್ಣನಾಗಿ ಅವತರಿಸಿದ್ದಾನೆ. ಇವನು ನಿನ್ನನ್ನು ಕೈತೋರಿ ಕರೆಯುತ್ತಿದ್ದಾನೆ. ನಿನಗೆ ಇದು ಸದವಕಾಶ. ಇವನ ಸೇವೆ ಮಾಡುವ ಸಮಯ ದೊರಕಿದೆ. ಇದನ್ನು ಕಳೆದುಕೊಳ್ಳದೆ ಬೇ =ಗ ಬಂದು ಬಿಡು. ಇವನನ್ನು ಸಂತೋಷಗೊಳಿಸು. ಜೋಖೆ, ಇವನು ಬಾಲಕನೆಂದು ಇವನನ್ನು ಗೌರವಿಸದೆ ಕಡೆಗಣಿಸಬೇಡ. ಇವನಿಗೆ ಕೋಪ ಬಂದಿತೆಂದರೆ, ಒಂದೇ ನೆಗೆತದಲ್ಲಿ ನಿನ್ನನ್ನು ಹಿಡಿದುಕೊಂಡು ಬಿಟ್ಟಾನು\!

೮೨

೮.ಚಿಱಿಯನೆನ್ ಱೆನ್ನಿಳಂಚಿಙ್ಗತ್ತೈ ಯಿಹೞೇಲ್ ಕಣ್ಡಾಯ್

ಚಿಱುಮೈಯಿನ್ ವಾರ್ತ್ತೈಯೈ ಮಾವಲಿಯಿಡೈಚ್ಚೆನ್ಱು ಕೇಳ್

ಚಿಱಿಮೈಪ್ಪಿೞೈಕ್ಕೊಳ್ಳಿಲ್ ನೀಯುಮುನ್ತೇ ವೈಕ್ಕೂರಿಯೈಕಾಣ್

ನಿಱೈಮದೀ\! ನೆಡುಮಾಲ್ ವಿರೈನ್ದುನ್ನೈಕ್ಕೂವುಕಿನ್ಱಾನ್

ನಿಱೈ=ಪೂರ್ಣನಾದ, ಮದೀ=ಚಂದಿರನೇ, ಎನ್=ನನ್ನ\(ಯಶೋದೆಯ\), ಇಳ=ಎಳೆಯ, ಚಿಙ್ಗತ್ತೈ=ಸಿಂಹವನ್ನು, ಚಿಱಿಯನ್=ಚಿಕ್ಕವನು, ಎನ್ಱು=ಎಂದು, ಇಹೞೇಳ್=ಕಡೆಗಣಿಸಬೇಡ, ಕಣ್ಡಾಯ್=ಕಂಡೆಯಾ, ಚಿಱುಮೈಯಿನ್=ಎಳೆತನದ, ವಾರ್ತ್ತೈಯೈ=ಮಾತನ್ನು\(ವಿದ್ಯಮಾನವನ್ನು\), ಮಾವಲಿ=ಮಹಾಬಲಿ, ಇಡೈ=ಹತ್ತಿರ, ಚೆನ್ಱು=ಹೋಗಿ, ಕೇಳ್=ಕೇಳು, ಚಿಱಿಮೈ=ಅಲ್ಪತನ ಎಂಬ, ಪಿೞೈ=ತಪ್ಪನ್ನು, ಕೊಳ್ಳಿಲ್=ತಿಳಿದೆಯಾದರೆ, ನೀಯುಮ್=ನೀನೂ ಸಹ, ಉನ್=ನಿನ್ನ, ತೇವೈಕ್ಕೂ=ಇಷ್ಟಕ್ಕೆ ತಕ್ಕ ಸೇವೆಗೆ? ಉರಿಯೈ=ಯೋಗ್ಯನಾಗುತ್ತೀಯೆ, ಕಾಣ್=ತಿಳಿದುಕೋ, ನೆಡುಮಾಲ್= ಸರ್ವಾಧಿಕನಾದ ಇವನು, ವಿರೈನ್ದು=ಆಶೆಯಿಂದ, ಉನ್ನೈ=ನಿನ್ನನ್ನು, ಕೂವುಕಿನ್ಱಾನ್=ಕರೆಯುತ್ತಿದ್ದಾನೆ.

ಪೂರ್ಣಚಂದಿರನೇ, ನನ್ನ ಎಳಸಿಂಗವನ್ನು ಚಿಕ್ಕವನೆಂದು ಕಡೆಗಣಿಸಬೇಡ ಕಂಡೆಯಾ. ಇವನ ಎಳೆತನದ ವಿದ್ಯಮಾನವನ್ನು ಮಹಾಬಲಿಯ ಬಳಿಗೆ ಹೋಗಿ ಕೇಳು. ಇಂಥವನ ವಿಷಯದಲ್ಲಿ ನಿನ್ನದು ಅಲ್ಪತನ ಎಂಬ ತಪ್ಪನ್ನು ನೀನು ತಿಳಿದೆಯಾದರೆ, ನೀನೂ ಸಹ ನಿನ್ನ ಇಷ್ಟಕ್ಕೆ ತಕ್ಕಂತೆ ಇವನ ಸೇವೆಗೆ ಯೋಗ್ಯನಾಗ್ಯ್ತ್ತೀಯೆ, ತಿಳಿದುಕೋ. ಸರ್ವಾಧಿಕನಾದ ಇವನು ನಿನ್ನನ್ನು ಆಶೆಯಿಂದ ಕರೆಯುತ್ತಿದ್ದಾನೆ. \(೮\)

ಶೌರ್ಯ ಸಾಹಸಗಳಿಗೆ ಹೆಸರೆತ್ತಿದ್ದು ಸಿಂಹ. ಕೃಷ್ಣನೂ ಹಾಗೆಯೇ. ಎಳೆಯಮಗುವಿನಲ್ಲೇ ವಂಚಕಿಯಾಗಿ ಬಂದ ಪೂತನಿಯ ವಿಷದ ಮೊಲೆಯುಂಡು ಅವಳನ್ನೇ ಕೊಂದ. ತನ್ನ ಮೇಲೆ ಹಾಯ್ದು ಕೊಲ್ಲಲು ಬಂದ ಶಕಟಾಸುರನನ್ನು ಎಳೆಯ ಕಾಲನ್ನು ಝಾಡಿಸಿ ಒದೆದು ಕೊಂದು ಹಾಕಿದನು. ಆದ್ದರಿಂದ ಅವನು ಎಳೆಯವನಾದರೂ ಅವನು ಸಿಂಹವೇ. ತಾಯಿ ಯಶೋದೆ ಅವನನ್ನು “ಎಳೆಸಿಂಹ” ಎನ್ನುವುದು ಎನ್ನುವುದು ಒಪ್ಪುವ ಹೆಸರು.

೮೩

ಮಹಾಬಲಿಯ ಬಳಿ ಸಾರಿ ಕೇಳು- ಎಂಬುದು ವಾಮನಾವತಾರದ ಕತೆ. ಎಳೆಯ ವಯಸ್ಸಿನ ವಟುವಾಗಿ ಬಲಿಚಕ್ರವರ್ತಿಯ ಬಳಿಗೆ ಭಗವಂತ ಹೋದ. ಮೂರಡಿ ನೆಲದ ದಾನ ಬೇಡಿದ. ಕೊಟ್ಟೆನೆಂದ ಬಲಿ. ಕೂಡಲೇ ವಾಮನನು ತ್ರಿವಿಕ್ರಮನಾಗಿ ಬೆಳೆದ. ತನಗೆ ಬಲಿ ಕೊಟ್ಟ ದಾನದಿಂದಲೇ ಅವನನ್ನು ನಿಗ್ರಹಿಸಿದನು. ಆ ಕತೆ ಇದು. ಎಳೆತನದಲ್ಲೇ ಭಗವಂತ ಅದ್ಭುತ ಕಾರ್ಯಗಳನ್ನೆಸಗಿದನು. ಅವನೇ ಇವನಾಗಿ\(ಕೃಷ್ಣನಾಗಿ\)ಅವತರಿಸಿರುವುದರಿಂದ, ಇವನೂ ಎಳೆಯುವನಾದರೂ ಸರ್ವಾಧಿಕನೇ\!

ಭಗವಂತನ ಹಿರಿಮೆಯನ್ನು ಅರಿತುಕೊಳ್ಳದವನು ಅಲ್ಪನೇ ಸರಿ. ಚಂದ್ರನೂ ಸಹ ಮಗುವಾದ ಕೃಷ್ಣನ ಹಿರಿಮೆಯನ್ನರಿಯದಿದ್ದರೆ, ಇವನ ಕರೆಗೆ ಓಗೊಡದಿದ್ದರೆ, ಅವನದು ಅಲ್ಪತನ. ತನ್ನದು ತಪ್ಪು ಎಂದು ತಿಳಿದುಕೊಂಡರೆ, ಅವನ ಹೄದಯ ಶುದ್ಧವಾಗುತ್ತದೆ. ಆಗ ಅವನು ಭಗವಂತನ ಸೇವೆಗೆ ಯೋಗ್ಯನಾಗುತ್ತಾನೆ. ತನಗೆ ಇಷ್ಟವಾದ ಸೇವೆಯನ್ನು ಆರಿಸಿಕೊಂಡು ಅದನ್ನು ಅವನು ಬಹಳ ಚೆನ್ನಾಗಿ ಮಾಡುತ್ತಾನೆ.

ಆೞ್ವಾರರು ಪ್ರತಿದಿನವೂ ತಮಗೆ ಬಹಳ ಇಷ್ಟವಾದ ಹೂ ತುಲಸಿಗಳನ್ನು ಕಟ್ಟಿದ ಮಾಲೆಯನ್ನು ಭಗವಂತನಿಗೆ ಸಮರ್ಪಿಸುವ ಸೇವೆಯನ್ನು ಆರಿಸಿಕೊಂಡಿದ್ದರು. ತಮ್ಮ ಸೇವೆಯಿಂದ ಭಗವಂತ ಸುಪ್ರೀತನಾಗುವನೆಂಬ ಪೂರ್ಣನಂಭಿಕೆ ಅವರಿಗಿತ್ತು. ಸ್ವಾರ್ಥವಿಲ್ಲದೆ ಮಾಡುತ್ತಿದ್ದ ಭಗವತ್ಕೈಂಕರ್ಯಕ್ಕೆ ಅವರು ಹಾಗೆ ಯೋಗ್ಯರಾಗಿದ್ದರು.

೯. ತಾೞಿಯಿಲ್ ವೆಣ್ಣೆಯ್ ತಡಙ್ಗೈಯಾರ ವಿೞುಂಗಿಯ

ಪೇೞೈವಯಿಟ್ರೆಮ್ ಪಿರಾನ್ ಕಣ್ಡಾಯುನ್ನೈಕ್ಕೂವುಕಿನ್ಱಾನ್

ಆೞಿಕೊಣ್ಡುನ್ನೈಯೆಱಿಯುಮ್ ಐಯುಱವಿಲ್ಲೈಕಾಣ್

ವಾೞವುಱುದಿಯೇಲ್ ಮಾಮದೀ ಮಹಿೞ್ ನ್ದೋಡಿವಾ

ತಾೞಿಯಿಲ್=ಗುಡಾಣಗಳಲ್ಲಿ\(ಕೂಡಿಸಿಟ್ಟಿರುವ\), ವೆಣ್ಣೆಯ್=ಬೆಣ್ಣೆಯನ್ನು, ತಡ=ದೊಡ್ಡ, ಕೈ=ಕೈಯ, ಆರ=ತುಂಬ, ವಿೞುಂಗಿಯ=ನುಂಗಿದ, ಪೇೞೈ=ದೊಡ್ಡದಾದ

೮೪

ವಯಿಱು=ಹೊಟ್ಟೆಯುಳ್ಳ, ಎಮ್=ನಮ್ಮ, ಪಿರಾನ್=ಒಡೆಯನಾದ\(ಕೃಷ್ಣನು\), ಉನ್ನೈ=ನಿನ್ನನ್ನು, ಕೂವುಕಿನ್ಱಾನ್=ಕರೆಯುತ್ತಿದ್ದಾನೆ. ಇಲ್ಲವಾದರೆ,, ಆೞಿ=ಚಕ್ರವನ್ನು, ಕೊಣ್ಡು=ಎತ್ತಿಕೊಂಡು, ಉನ್ನೈ= ನಿನ್ನನ್ನು, ಎಱಿಯುಮ್=ಸುಟ್ಟುಬಿಡುತ್ತಾನೆ, ಐಪುಱವು=ಸಂದೇಹ, ಇಲ್ಲೈ=ಇಲ್ಲ, ವಾೞ=ಬದುಕಿರಲು, ಉಱುದಿಯೇಲ್=ಇಚ್ಛಿಸುವೆಯಾದರೆ, ಮಾ=ಮನೋಹರನಾದ, ಮದೀ=ಚಂದಿರನೇ, ಮಹಿೞ್ ನ್ದು=ಹರ್ಷದಿಂದ, ಓಡಿವಾ= ಓಡಿ ಬಾ.

ಗುಡಾಣಗಳಲ್ಲಿ ಕೂಡಿಸಿಟ್ಟಿರುವ ಬೆಣ್ಣೆಯನ್ನು ದೊಡ್ಡ ಕೈತುಂಬ ನುಂಗಿದ ದೊಡ್ಡ ಹೊಟ್ಟೆಯುಳ್ಳ ನಮ್ಮ ಒಡೆಯನಾದ ಕೃಷ್ಣನು ನಿನ್ನನ್ನು ಕರೆಯುತ್ತಿದ್ದಾನೆ. ಇಲ್ಲದಿದ್ದರೆ,\(ನೀನು ಬರದಿದ್ದರೆ\), ಚಕ್ರಾಯುಧವನ್ನು ಎತ್ತಿಕೊಂಡು ನಿನ್ನನ್ನು ಸುಟ್ಟುಬಿಡುತ್ತಾನೆ. ಸಂದೇಹವೇ ಇಲ್ಲ. ಬದುಕಿರಲು ಇಚ್ಛಿಸುವೆಯಾದರೆ, ಮನೋಹರನಾದ ಚಂದಿರನೇ ಹರ್ಷದಿಂದ ಓಡಿಬಾ.\(೯\)

ಈ ಪಾಶುರದಲ್ಲಿ ಆೞ್ವಾರರ ಕೃಷ್ಣನ ಅಸಾಮಾನ್ಯ ಲಕ್ಷಣಗಳನ್ನು ಎತ್ತಿ ತೋರಿಸುತ್ತಿದ್ದಾರೆ.

ಸಾಮಾನ್ಯವಾಗಿ, ಮಗುವಿಗೆ ಹೆಚ್ಚು ಬೆಣ್ಣೆ ತಿನ್ನಿಸುವುದಿಲ್ಲ. ಆದರೆ, ಮಗುವಾದ ಕೃಷ್ಣನೋ, ತಾನೇ ಬೆಣ್ಣೆ ತಿಂದ. ಅದರಲ್ಲೂ ಕೈತುಂಬ ಎತ್ತಿ ಎತ್ತಿಕೊಂಡು, ಹೊಟ್ಟೆ ತುಂಬ ತಿಂದ.ಮನೆಗಳಲ್ಲಿ ಗೊಲ್ಲತಿಯರು ಶೇಖರಿಸಿ ಇಟ್ಟಿದ್ದ ಭಾಂಡಗಳ ತುಂಬಿಟ್ಟಿದ್ದ ಬೆಣ್ನೆಯನ್ನೆಲ್ಲಾ ತೆಗೆದು ತೆಗೆದು ತಿಂದುಬಿಟ್ಟ. ಆದರೆ, ಅವನಿಗೆ ಯಾವ ತೊಂದರೆಯೂ ಆಗಲಿಲ್ಲ. ನಿಜವಾಗಿಯೂ, ಅವನು ದೊಡ್ಡ ಹೊಟ್ಟೆಯವನೇ\! ಇದು ಆಶ್ಚರ್ಯಕರವಲ್ಲವೇ?

ಕೃಷ್ಣ ಮಗುವಾದರೂ ತನ್ನ ಒಂದು ವಿಶಿಷ್ಟ ಶಕ್ತಿಯನ್ನು ತಾನು ಎಲ್ಲರಿಗೂ ತೋರಿಸಿದ್ದಾನೆ. ಇನ್ನೊಂದು ಹೆಚ್ಚಿನ ಶಕ್ತಿ. ಅಪ್ರತಿಮ ಶಕ್ತಿ ಅವನಲ್ಲಿದೆ. ಚಂದ್ರ ಅವನೊಡನೆ ತಡಮಾಡದೆ ಆಟಕ್ಕೆ ಬಾರೆನೆಂದರೆ, ಚಕ್ರಾಯುಧದಿಂದ ಅವನನ್ನು ಸುಟ್ಟುಬಿಡುವುದು ಖಂಡಿತ. ಬದುಕುವ ಇಚ್ಛ್ಃಎ ಎಲ್ಲರಿಗೂ ಇರುತ್ತದೆ. ಚಂದ್ರನಿಗೂ ಆ ಇಚ್ಛೆಯಿದ್ದರೆ. ಅವನು ಹರ್ಷದಿಂದ ಬೇಗನೆ ಓಡಿ ಬರಬೇಕು.

೮೫

೧೦.ಮೈತ್ತಡಙ್ಕಣ್ಣಿ ಅಶೋದೈ ತನ್ ಮಗನುಕ್ಕೂ, ಇವೈ

ಒತ್ತನಶೊಲ್ಲಿ ಉರೈತ್ತ ಮಾಟ್ರಮ್, ಒಳಿಪುತ್ತೂರ್

ವಿತ್ತಕನ್ ವಿಟ್ಟುಚಿತ್ತನ್ ವಿರಿತ್ತ ತಮಿೞಿವೈ

ಎತ್ತನೈಯುಂಜೊಲ್ಲ ವಲ್ಲವರ್ಕ್ಕೂ ಇಡರಿಲ್ಲೈಯೇ

ಮೈ=ಕಾಡಿಗೆಯನ್ನು ಹಚ್ಚಿದ, ತಡ=ವಿಶಾಲವಾದ, ಕಣ್ಣಿ=ಕಣ್ಣುಳ್ಳವಳಾದ, ಅಶೋದೈ=ಯಶೋದೆ, ತನ್=ತನ್ನ, ಮಗನುಕ್ಕೂ=ಮಗನಿಗೆ\(ಕೃಷ್ಣನಿಗೆ\), ಒತ್ತನ=ನೆನಪಿಗೆ ಬರುವಂತೆ, ಶೊಲ್ಲಿ=ಹೇಳಿ, ಉರೈತ್ತ=ವಿವರಿಸಿದ, ಇವೈ ಮಾಟ್ರಮ್= ಇವುಗಳನ್ನು ಮಟ್ಟಿಗೆ, ಒಳಿ=ಪ್ರಕಾಶಪೂರ್ಣವಾದ, ಪುತ್ತೂರ್=ಶ್ರೀವಿಲ್ಲಿಪುತ್ತೂರಿನ, ವಿತ್ತಕನ್=ದಾಸನಾದ, ವಿಟ್ಟುಚಿತ್ತನ್= ವಿಷ್ಣುಚಿತ್ತನು, \(ಪೆರಿಯಾೞ್ವಾರರು\), ವಿರಿತ್ತ=ವರ್ಣಿಸಿದ, ತಮಿೞ್=ತಮಿಳು ಭಾಷೆಯ, ಇವೈ=ಈ ಹತ್ತು ಪಾಶುರಗಳನ್ನೂ,\(ಅಥವಾ\) ಎತ್ತನೈಯುಮ್= ಸಾಧ್ಯವಾದಷ್ಟನ್ನೂ ಶೊಲ್ಲ= ಹೇಳಲು, ವಲ್ಲವರ್ ಕ್ಕೂ= ಬಲ್ಲವರಿಗೆ, ಇಡರ್= ದುಃಖ ಸಂಕಟಗಳು, ಇಲ್ಲೈಯೇ= ಇಲ್ಲವೇ ಇಲ್ಲ.

ಕಾಡಿಗೆ ಹಚ್ಚಿದ ವಿಶಾಲವಾದ ಕಣ್ಣುಗಳುಳ್ಳವಳಾದ ಯಶೋದೆ ತನ್ನ ಮಗನಾದ ಕೃಷ್ಣನಿಗೆ ನೆನಪಿಗೆ ಬರುವಂತೆ ಹೇಳಿ ವಿವರಿಸಿದ ಇವುಗಳನ್ನು ಮಟ್ಟಿಗೆ ತೇಜಃಪೂರ್ಣವಾದ ಶ್ರೀವಿಲ್ಲಿಪುತ್ತೂರಿನ ದಾಸನಾದ ವಿಷ್ಣುಚಿತ್ತನು ವರ್ಣಿಸಿದ ತಮಿಳು ಭಾಷೆಯ ಈ ಹತ್ತು ಪಾಶುರಗಳನ್ನೂ, ಇಲ್ಲವೇ ಸಾಧ್ಯವಾದಷ್ಟನ್ನೂ ಹೇಳಲು ಬಲ್ಲವರಿಗೆ ದುಃಖಸಂಕಟಗಳು ಇಲ್ಲವೇ ಇಲ್ಲ.\(೧೦\)

ಇದು ಈ ತಿರುಮೊೞಿಗೆ ಫಲಶ್ರುತಿ. “ಯಶೋದೆ ತನ್ನ ಮಗನಾದ ಕೃಷ್ಣನಿಗೆ ನೆನಪಿಗೆ ಬರುವಂತೆ ಹೇಳಿ ವಿವರಿಸಿದ ಇವುಗಳು....”- ಎಂದಿದೆ. ಭಗವಂತನಿಗೆ. ಅವನ ದಿವ್ಯಾದ್ಭುತ ಗುಣವಿಶೇಷಗಳನ್ನು ಪರಾಕು ಹೇಳಬೇಕೇ? ನೆನಪಿಗೆ ತಂದುಕೊಡಬೇಕೇ? ಸ್ವಯಂ ಸರ್ವಜ್ಞನಲ್ಲವೆ ಪರಮಾತ್ಮ ಅಜ್ಞಾನಿಗಳು ತಿಳಿಯುವ ಅಥವಾ ಬಗೆಯುವ ರೀತಿಯಲ್ಲಿ

೮೬

ಯಶೋದೆ ಕೃಷ್ಣನಿಗೆ ನೆನಪು ಮಾಡಿಕೊಟ್ಟಳು ಎನ್ನಬಹುದೇನೋ. ಆದರೆ, ಒಂದು ವಿಷಯವೇನೋ ನಿಜ ಸಾಮಾನ್ಯ ಮಾನವನು ಈ ಪಾಶುರಗಳ ಮೂಲಕ ಭಗವಂತನ ಕೆಲವು ವಿಶಿಷ್ಟವಾದ ಗುಣಗಳನ್ನು ಮನವರಿಕೆ ಮಾಡಿಕೊಳ್ಳಬಹುದು. ವಿವರಣೆ ಎಷ್ಟು ಸರಳವೋ ಅಷ್ಟೇ ಸೂಕ್ಷ್ಮವಾಗಿ ಅನುಭವವನ್ನೂ ವೇದಾಂತವನ್ನೂ ಇವುಗಳಲ್ಲಿ ವರ್ಣಿಸಿ ಹೇಳಲಾಗಿದೆ. ಇದನ್ನೆಲ್ಲ ಚೆನ್ನಾಗಿ ತಿಳಿದುಕೊಳ್ಳುವವರಿಗೆ ಜನನ ಮರಣದ ದುಃಖ ಸಂಕಟಗಳಿಲ್ಲ ಎನ್ನುತ್ತಾರೆ ಆೞ್ವಾರರು.

ಅಡಿಯ ನಡೆ: ತನ್, ಎನ್, ಶುತ್ತು, ಶಕ್ಕರಮ್, ಅೞಹಿಯ, ತಣ್ಡು, ಪಾಲಕನ್, ಶಿಱಿಯನ್, ತಾೞಿ, ಮೈತ್ತ, ಉಯ್ಯ

೮೭

ಶ್ರೀಃ

ಶ್ರಿಯೈ ನಮಃ

ಮೊದಲ ದಶಕ ಐದನೆಯ ತಿರುಮೊೞಿ ಉಯ್ಯವುಲಕುಪಡೈತ್ತು

೧. ಉಯ್ಯವುಲಹುಪಡೈತ್ತುಣ್ಡ ಮಣಿವಯಿಱಾ

ಊೞಿದೊಱಾೞಿಪಲವಾಲಿ ನಿಲೈಯದನ್ ಮೇಲ್

ಪೈಯವುಯೋಗುತುಯಿಲ್ ಕೊಣ್ಡ ಪರಂಪರನೇ

ಪಙ್ಗಯ ನೀಣಯನತ್ತಂಜನ ಮೇನಿಯನೇ,

ಶೆಯ್ಯವಳ್ ನಿನ್ನ ಕಲಂಜೇಮ ಮೆನಕ್ಕರುದಿ

ಚ್ಚೆಲ್ ವುಪೊಲಿ ಮಕರಕ್ಕಾದುತಿಹೞ್ ನ್ದಿಲಹ

ಐಯವೆನಕ್ಕೊರು ಕಾಲಾಡುಹ ಶೆಙ್ಗೀರೈ

ಆಯರ್ ಗಳ್ ಪೋರೇಱೇ ಯಾಡುಹವಾಡುಹಮೇ

ಉಯ್ಯ=ಮತ್ತೆ ತೋರುವುದಕ್ಕಾಗಿ, ಉಲಹು=ಲೋಕಗಳನ್ನು, ಪಡೈತ್ತು=ಸೃಷ್ಟಿಸಿದವನೂ, ಉಣ್ಡ=\(ಮತ್ತೆ ಪ್ರಲಯದಲ್ಲಿ ಅದನ್ನೆಲ್ಲಾ\)ಉಂಡವನೂ ಆದ, ಮಣಿ=ದಿವ್ಯಸುಂದರವಾದ, ವಯಿಱಾ=ಹೊಟ್ಟೆಯುಳ್ಳವನೇ, ಪಲ=ಹಲವು, ಊೞಿಊೞಿ= ಕಲ್ಪಗಳ ಕಾಲ, ತೊಱು=ತೋರುವ, ಆಲಿನ್=ಆಲದ, ಇಲೈ=ಎಲೆಯ, ಅದನ್ ಮೇಲ್=ಅದರ ಮೇಲೆ, ಪೈಯ=ಹಾಯಾಗಿ, \(ನಿರಾತಂಕವಾಗಿ\), ಉಯೋಗ=ಯೋಗ, ತುಯಿಲ್=ನಿದ್ರೆಯನ್ನು, ಕೊಣ್ಡ=ಮಾಡುತ್ತಿರುವ, ಪರಮ್ ಪರನೇ= ಪರಾಪರನೇ \(ಪರಕ್ಕೂ ಪರನಾಗಿರುವವನೇ\), ಪಙ್ಕಯಮ್=ಪಂಕಜದ \(ಕಮಲದ\)ಹಾಗೆ, ನೀಳ್=ನಿಡಿದಾದ\(ಉದ್ದವಾದ\), ನಯನಮ್=ಕಣ್ಣುಗಳನ್ನು, ಅಂಜನಮ್=ಕಾಡಿಗೆಯಂತೆ, ಮೇನಿಯನೇ=ದೇಹಸೌಂದರ್ಯವನ್ನೂ ಉಳ್ಳವನೇ, ಐಯ=ಸರ್ವೆಶ್ವರನೇ, ಎನಕ್ಕೂ=ನನಗೆ\(ಯಶೋದೆಗೆ\), ಒರುಕಾಲ್=ಒಂದು ಸಲ, ಶೆಙ್ಗೀರೈ=ಶೆಂಗೀರೈ ಎಂದರೆ ಬಾಲಲೀಲೆ ಎಂಬ ಆಟವನ್ನು, ಆಡುಹ= ಆಡುವವನಾಗು, ಶೆಯ್ಯವಳ್=ಕೆಂದಾವರೆಯಲ್ಲಿ ಹುಟ್ಟಿದವಳಾದ ಲಕ್ಷ್ಮೀದೇವಿಯು, ನಿನ್=ನಿನ್ನ, ಅಕಲಮ್=ವಿಶಾಲವಾದವಕ್ಷಸ್ಥಲದಲ್ಲಿ

೮೮

ಶೇಮಮ್=ಕ್ಷೇಮವನ್ನು, ಎನ=ಎಂದು, ಕರುದಿ=ಉದ್ದೇಶಿಸಿರಲು, ಶೆಲ್ವು=ಸಂಪತನ್ನು, ಪೊಲಿ=ಸಮೃದ್ಧಿಯಾಗಿ ಸೂಚಿಸುವ, ಮಕರಮ್=ಮಕರವೆಂಬ ಆಭರಣದಿಂದ, ಕಾದು, ಕಿವಿಯು, ತಿಹೞ್ ನ್ದು=ಹೊಳಪಿನಿಂದ, ಇಲಹ=ಥಳಥಳಬೆಳಗುತ್ತಿರಲು, ಆಯರ್ ಹಳ್=ಗೋಕುಲದವರ, ಪೋರ್=ಹೋರಾಡಲು ಸಿದ್ಧವಾಗಿ ನಿಂತಿರುವ, ಏಱೇ=ವೃಷಭ ಸಮಾನನೇ, ಆಡುಹ=ಆಡುವವನಾಗು, ಆಡುಹ=ಆಡುವವನಾಗು.

ಮತ್ತೆ ತೋರುವುದಕ್ಕಾಗಿ ಲೋಕಗಳನ್ನು ಸೃಷ್ಟಿದವನೂ ಉಂಡವನೂ ಆದ ದಿವ್ಯಸುಂದರವಾದ ಹೊಟ್ಟೆಯವನೇ, ಹಲವು ಕಲ್ಪಗಳ ಕಾಲ ತೋರುವ ಆಲದ ಎಲೆಯಮೇಲೆ, ನಿರಾತಂಕವಾಗಿ ಯೋಗನಿದ್ರೆ ಮಾಡುತ್ತಿರುವ ಪರಾಪರನೇ, ಕಮಲದ ಹಾಗೆ ನಿಡಿದಾದ ಕಣ್ಣುಗಳನ್ನೂ ಕಾಡಿಗೆಯಂತೆ ದೇಹಸೌಂದರ್ಯವನ್ನೂ ಉಳ್ಳವನೇ ಐಯಾ, \(ಸರ್ವೆಶ್ವರನೇ\), ನನಗೆ ಒಂದು ಸಲ ಶೆಂಗೀರೈ \(ಬಾಲಲೀಲೆ\) ಆಟವನ್ನು ಆಡುವವನಾಗು. ಕೆಂದಾವರೆಯಲ್ಲಿ ಹುಟ್ಟಿದವಳಾದ ಲಕ್ಷ್ಮೀದೇವಿಯು ನಿನ್ನ ವಿಶಾಲವಾದ ವಕ್ಷಸ್ಥಲದಲ್ಲಿದ್ದು ನಿನ್ನ ಕ್ಷೇಮವನ್ನು ಉದ್ದೇಶಿಸಿರಲು, ಸಂಪತ್ತನ್ನು ಸಮೃದ್ಧಿಯಾಗಿ ಸೂಚಿಸುವ ಮಕರವೆಂಬ ಆಭರಣದಿಂದ ನಿನ್ನ ಕಿವಿಯು ಹೊಳಪಿನಿಂದ ಥಳಥಳನೆ ಬೆಳಗುತ್ತಿರಲು, ಗೋಕುಲದವರಿಗೆ ಕಾಳಗಕ್ಕೆ ಸಿದ್ಧವಾಗಿ ನಿಂತಿರುವ ವೃಷಭಕ್ಕೆ ಸಮಾನಾಗಿರುವವನೇ ಆಡು ಆಡುವವನಾಗು. \(೧\)

ಮನುಷ್ಯರಿಗೆ ಹೇಗೋ ಹಾಗೆ ದೇವತೆಗಳಿಗೂ ಬ್ರಹ್ಮನಿಗೂ ಹಗಲು, ರಾತ್ರಿ ಇವೆ; ತಿಂಗಳು, ವರ್ಷ, ಆಯುಸ್ಸು ಇವೆ. ಆದರೆ, ಕಾಲಮಾನದಲ್ಲಿ ಅವೆಲ್ಲ ಬೇರೆ ಬೇರೆ. ದೇವತೆಗಳ ದಿನ ಮನುಷ್ಯನ ದಿನಕ್ಕಿಂತ ಬಹಳ ಹೆಚ್ಚಿನದು. ಹಾಗೆಯೇ ಬ್ರಹ್ಮನ ದಿನ ದೇವತೆಗಳ ದಿನಕ್ಕಿಂತ ಬಹು ಹೆಚ್ಚಿನದು.

ಸೌರಮಾನ ರೀತಿಯಲ್ಲಿ-ಎಂದರೆ, ಸೂರ್ಯನ ಚಲನೆಯನ್ನು ಅನುಸರಿಸಿ ಎಣಿಸುವ ಕಾಲಮಾನದಲ್ಲಿ- ಮನುಷ್ಯರ ಒಂದು ವರ್ಷ ದೇವತೆಗಳಿಗೆ ಒಂದು ದಿನವಾಗುತ್ತದೆ. ಈ ಅಳತೆಯಲ್ಲಿ, ಮನುಷ್ಯರ 43,20,000 ಮಾನುಷ ವರ್ಷಗಳು ಕಳೆದರೆ, ಅಷ್ಟು ಕಾಲ ಬ್ರಹ್ಮನಿಗೆ ಒಂದು ಹಗಲು. ಅಷ್ಟೇ ಪ್ರಮಾಣದ ವರ್ಷಗಳು ಮತ್ತೆ ಕಳೆದರೆ ಬ್ರಹ್ಮನಿಗೆ ಒಂದು ರಾತ್ರಿ ಆಗುವುದು. ಇಂಥ ಒಂದು ಹಗಲು ಒಂದು ರಾತ್ರಿ ಒಟ್ಟಾಗಿ ಬ್ರಹ್ಮನಿಗೆ ಒಂದುದಿನವಾಗುವುದು. ಬ್ರಹ್ಮನ ದಿನವನ್ನು “ಕಲ್ಪ”ಎನ್ನುತ್ತಾರೆ. ಎಂದರೆ 8,64,00,00,000 ಸೌರವರ್ಷಗಳಿಗೆ ಬ್ರಹ್ಮ ಕಲ್ಪ-ಒಂದು ದಿನ.

೮೯

ಬ್ರಹ್ಮನಿಗೆ ಇಂಥ ಮೂವತ್ತು ದಿನಗಳಿಗೆ ಒಂದು ತಿಂಗಳು; ಹನ್ನೆರಡು ತಿಂಗಳಿಗೆ ಒಂದು ವರ್ಷ. ಬ್ರಹ್ಮನ ಆಯುಸ್ಸು ಈ ಕಾಲಮಾನದಲ್ಲಿ ನೂರುವರ್ಷಗಳು. ಬ್ರಹ್ಮನ ಆಯುಃಪ್ರಮಾಣವನ್ನು “ಪರ” ಎನ್ನುತ್ತಾರೆ.

ಬ್ರಹ್ಮನ ಹಗಲಿನಲ್ಲಿ ಸೃಷ್ಟಿಕಾರ್ಯ ನಡೆಯುವುದು. ರಾತ್ರಿಯಲ್ಲಿ ಪ್ರಳಯವಾಗುವುದು.ಇದನ್ನು ದೈನಂದಿನ ಪ್ರಳಯ ಎನ್ನುತ್ತಾರೆ. ಈ ಪ್ರಳಯದಲ್ಲಿ ಎಲ್ಲವೂ ಸಂಪೂರ್ಣವಾಗಿ ನಾಶವಾಗುವುದಿಲ್ಲ. ಬ್ರಹ್ಮನ ಆಯುಸ್ಸು ಮುಗಿದಾಗ ಮಹಾಪ್ರಳಯವಾಗುವುದು. ಆಗ ಎಲ್ಲೆಲ್ಲೂ ಜಲಮಯ. ಆಗ ಬ್ರಹ್ಮಾಂಡವನ್ನೂ ಅದರ ಎಲ್ಲ ಚೇತನಾಚೇತನ ವಸ್ತುಗಳನ್ನೂ ಸೂಕ್ಷ್ಮರೂಪದಲ್ಲಿ ಭಗವಂತ ತನ್ನ ಹೊಟ್ಟೆಯಲ್ಲಿಟ್ಟುಕೊಂಡು ಕಾಪಾಡುತ್ತಾನೆ. ಇಡಿಯ ಬ್ರಹ್ಮಾಂಡವನ್ನೇ “ನುಂಗಿ” ಹೊಟ್ಟೆಯಲ್ಲಿಡಲು ಭಗವಂತನ ಹೊಟ್ಟೆ ಎಷ್ಟು ದೊಡ್ಡದಿರಬೇಕು\! ಆೞ್ವಾರರು ಭಗವಂತನನ್ನು “ದಿವ್ಯ ಸುಂದರವಾದ ಹೊಟ್ಟೆಯುಳ್ಳವನೇ” ಎನ್ನುತ್ತಾರೆ.

ಎಲ್ಲೆಲ್ಲೂ ಜಲಮಯವಾಗಿರುವಾಗ, ಭಗವಂತನೊಬ್ಬನೇ ಶಾಶ್ವತನಾಗಿ ಅಕ್ಷಯನಾಗಿ ಉಳಿದಿರುವವನು. ಅವನು ಆಗ ಪುಟ್ಟ ಶಿಶುವಿನ ರೂಪ ತಳೆದು ಆಲದ ಎಲೆಯ ಮೇಲೆ ಮಲಗಿ, ನಿರಾತಂಕವಾಗಿ ಯೋಗನಿದ್ರೆಯಲ್ಲಿ ತೊಡಗಿರುತ್ತಾನೆ. ಭಗವಂತನ ಯೋಗನಿದ್ರೆ ಹಲವಾರು ಕಲ್ಪಗಳು ನಡೆಯುತ್ತವೆ. ಬಳಿಕ, ಭಗವಂತ ಸಂಕಲ್ಪಿಸುತ್ತಾನೆ- ಮತ್ತೆ ಸೃಷ್ಟಿ ಕಾರ್ಯ ಮೊದಲಾಗುತ್ತದೆ. ಆಗ, ತನ್ನ ಹೊಟ್ಟೆಯಲ್ಲಿದ್ದ ಚೇತನಾಚೇತನ ವಸ್ತುಗಳ ಬೀಜರೂಪವನ್ನು ಹೊರಕೆಡಹುತ್ತಾನೆ. ಅದೇ ಮತ್ತೆ ಆಗುವ ತೋರಿಕೆ-ಅಥವಾ ಸೃಷ್ಟಿ.

“ಪರ” ದಿಂದ ಆಚೆಗೆ ಇರುವವನು “ಪರಾಪರ” ಬ್ರಹ್ಮನ ಆಯುಸ್ಸು ನಿಯತವಾದದ್ದು. ಅದಕ್ಕೆ ಮೊದಲು ಕೊನೆಗಳಿವೆ. ಇವೆರಡೂ ಇಲ್ಲದೆ, ಅನಂತಕಾಲನಾಗಿ, ಕಾಲಸ್ವರೂಪನೇ ಆಗಿ ಇರುವವನು ಭಗವಂತ-ಪರಾಪರ.

ಪರಾಪರನಾದ ಭಗವಂತ ಈಗ ಕೃಷ್ಣನಾಗಿ ಗೋಕುಲದಲ್ಲಿ ಅವತರಿಸಿದ್ದಾನೆ. ಅವನ ಸೌಂದರ್ಯವನ್ನು ವರ್ಣಿಸಿ ಹೇಳಲು ಸಾಧ್ಯವಿಲ್ಲ. ಅವನಿಗೆ ಕಮಲದಳದಂತೆ ವಿಶಾಲವಾದ ಕಣ್ಣುಗಳು; ಅತಾಕರ್ಷಕವಾದ ದೇಹಕಾಂತಿ. ಅವನ ಒಂದೊಂದು ಲೀಲೆಯೂ ಅದ್ಭುತ,ಆಶ್ಚರ್ಯಕರ, ಮತ್ತು ಆನಂದದಾಯಕ. ಯಶೋದೆ ಇವನ್ನೆಲ್ಲ ನೋಡಿ ನೋಡಿ ಆನಂದಿಸುತ್ತಾಳೆ. ಆದರೆ, ಅವಳ ಆನಂದಕ್ಕೆ ತೃಪ್ತಿಯಿಲ್ಲ. ಇನ್ನಷ್ಟು ಆಟ ಆಡಿ ಆನಂದಪಡಿಸು-ಎಂದು ಆಶಿಸುತ್ತಾಳೆ.

ಮಗು ಬೋರಲು ಬಿದ್ದು, ತಲೆಯೆತ್ತಿ ನೋಡುವುದು,

೯೦

ತಲೆಯನ್ನು ಅತ್ತ ಇತ್ತ ತಿರುಗಿಸುವುದು, ತಲೆ ತೂಗುವುದು, ನಗುವುದು-ಇವಿಷ್ಟೂ ಒಂದು ಆಟ. ಇದನ್ನು “ಶೆಂಗೀರೈ” ಬಾಲಲೀಲೆ ಎನ್ನುತ್ತಾರೆ. ಯಶೋದೆಗೆ ಕೃಷ್ಣನ ಈ ಆಟವನ್ನು ನೋಡುವುದು ಬಹಳ ಇಷ್ಟ. “ಆಡು,ಆಡು, ಇನ್ನೂ ಆಡು” ಎಂದು ಕೇಳಿಕೊಳ್ಳುತ್ತಾಳೆ.

ಮಗುವೇನೋ ಶೆಂಗಿರೈ ಆಡುತ್ತಾನೆ, ಸರಿಯೆ. ಆಡುವಾಗ ಅವನ ಎದೆ ಕುತ್ತಿಗೆ ನೋವಾಗಬಹುದೇನೋ? ಇದು ಯಶೋದೆಯ ಶಂಕೆ. ಆದರೆ, ಭಗವಂತನ ವಕ್ಷದಲ್ಲಿ ನಿತ್ಯವಾಸ ಮಾಡುತ್ತಿರುವ ಲಕ್ಷ್ಮೀದೇವಿ ಇದ್ದಳಲ್ಲಾ, ಆಕೆ ಅಲ್ಲಿಯೇ ಇದ್ದುಕೊಂಡು ಅವನ ಕ್ಷೇಮವನ್ನು ಗಮನಿಸುವುದಿಲ್ಲವೆ? ಎಂಬುದು ಯಶೋದೆಗೆ ಸಮಾಧಾನ. ಅಲ್ಲದೆ, ಮಗು ತಲೆ ತೂಗುವಾಗ ಅವನ ಕಿವಿಯಲ್ಲಿರುವ ಮಕರಗಳು ಥಳಥಳಿಸಿ ಹೊಳೆಯುತ್ತವೆ. ಅವುಗಳ ಪ್ರಭೆಯಿಂದ ಅವನ ಮುಖದ ಕಾಂತಿ ಹೆಚ್ಚುತ್ತದೆ. ಅದನ್ನು ನೋಡುವ ಕಣ್ಣುಗಳಿಗೆ ನಿಜವಾಗಿ ಹಬ್ಬವೇ. ಆದ್ದರಿಂದಲೇ, ಕೃಷ್ಣನು ಹೆಚ್ಚುಹೆಚ್ಚಾಗಿ ಶೆಂಗೀರೈ ಆಡಬೇಕು, ಆಡಿ ಗೋಕುಲದವರನ್ನೆಲ್ಲ ನಲಿಸಬೇಕು ಎಂದು ಆಶಿಸುತ್ತಾಳೆ ಯಶೋದೆ.

ಕೃಷ್ಣನು ಎಳೆಯ ಮಗುವಾದರೂ ದುಷ್ಟರನ್ನು ನಿಗ್ರಹಿಸುದಕ್ಕೆ ಸದಾ ಸಿದ್ಧನಾಗಿರುವನೆಂದು ಗೋಕುಲದವರ ದೃಢನಂಬಿಕೆ. ಆದ್ದರಿಂದ, ಕಾಳಗಕ್ಕೆ ಸಿದ್ಧವಾಗಿ ನಿಂತಿರುವ ಗೂಳಿಯೇ \(ವೃಷಭ\) ಅವನು ಎಂದು ತಿಳಿದಿದ್ದಾರೆ. ಮಗುವಾದರೂ ಧೈರ್ಯ, ಶೌರ್ಯ, ಸಾಹಸಗಳಿಗೆ ಅವನು ಆಕರ.

೨. ಕೋಳರಿಯಿನ್ನುರುವಙ್ಗೊಣ್ಡವುಣನುಡಲಮ್

ಕುರುದಿಕುೞಮ್ಬಿಯೆೞ ಕ್ಕೂರುಹಿರಾಱ್ ಕುಡೈವಾಯ್

ಮೀಳವವನ್ ಮಗನೈ ಮೆಯ್ ಮ್ಮೈಕೊಳಕ್ಕರುದಿ

ಮೇಲೈಯಮರರ್ ಪದಿ ಮಿಕ್ಕೂ ವೆಹುಣ್ಡು ವರ

ಕಾಳನನ್ ಮೇಗಮವೈ ಕಲ್ಲೊಡುಕಾರ್ ಪೊೞಿಯ

ಕ್ಕರುದಿವರೈಕ್ಕೂಡೈಯಾಕ್ಕಾಲಿಹಳ್ ಕಾಪ್ಪವನೇ

ಆಳ ಎನಕ್ಕೊರುಕ್ಕಾಲ್ ಆಡುಹ ಶೆಙ್ಗೀರೈ

ಆಯರ್ ಹಳ್ ಪೋರೇಱೇ ಆಡುಹ ಆಡುಹವೇ

೯೧

ಕೋಳ್=ಅಪರಿಮಿತ ಪ್ರಭೆಯಿಂದ ಕೂಡಿದ, ಅರಿಯಿನ್=ನರಹರಿಯ, ಉರುವಮ್=ರೂಪವನ್ನು, ಕೊಣ್ಡು=ತಳೆದು, ಅವುಣನ್=ಹಿರಣ್ಯಕಶಿಪುವಿನ, ಉಡಲಮ್=ಶರೀರದಲ್ಲಿ, ಕುರುದಿ=ರಕ್ತವು, ಕುೞಮ್ಬಿ=ದಟ್ಟವಾಗಿ,ಎೞ=ಉಕ್ಕಿ ಹರಿಯುತ್ತಿರಲು, ಅವನ್=ಆ ಅಸುರನಾದ ಹಿರಣ್ಯಕಶಿಪುವು, ಮೀಳ=ಮತ್ತೆ, ಮಹನೈ=ತನ್ನ ಮಗನಾದ ಪ್ರಹ್ಲಾದನ, ಮೆಯ್ ಮ್ಮೈ-ಸತ್ಯತೆಯನ್ನು, ಕೊಳ=ಒಪ್ಪಿಕೊಳ್ಳುವಂತೆ, ಕರುದಿ=ಇಚ್ಛಿಸಿ\(ಆಶಿಸಿ\), ಕೂರ್=ಹರಿತವಾದ, ಉಕಿರಾಲ್=ಉಗುರುಗಳಿಂದ, ಕುಡೈವಾಯ್=ಬಗೆದು ಹಿಂಸಿಸಿದವನೇ, ಮೇಲೈ=ಮೇಲುಗಡೆ ಅಮರರ್ ಪತಿ= ಅಮರರ ಪತಿಯಾದ ದೇವೇಂದ್ರನು, ಮಿಕ್ಕ=ಬಹಳವಾಗಿ, ವೆಹುಣ್ಡು=ಕೋಪಿಸಿಕೊಂಡು ,ವರ=ಬರಲಾಗಿ, ಕಾಳಮ್=ಕರಿಯ, ನಲ್=ದಟ್ಟವಾದ\(ಚೆನ್ನಾಗಿ ಮಳೆಸುರಿಸುವಂಥ\), ಮೇಗಮ್=ಮೋಡಗಳಾದ, ಅವೈ=ಅವುಗಳನ್ನು, ಕಲ್ಲೊಡು=ಆಲಿಕಲ್ಲುಗಳಿಂದ ಕೂಡಿದ, ಕಾರ್=ಬಿರುಮಳೆಯನ್ನು, ಪೊೞಿಯ=ಸುರಿಸಲು, ಕರುದಿ=ಶಾಂತವಾಗಿ ಯೋಚಿಸಿ, ವರೈ=ಪರ್ವತವನ್ನು, ಕುಡೈಯಾ=ಕೊಡೆಯಾಗಿ, ಕಾಲಿಹಳ್=ದನಕರುಗಳನ್ನು, ಕಾಪ್ಪವನೇ=ರಕ್ಷಿಸಿದವನೇ, ಆಳ=ಆಳುವವನೇ\(ಪುರುಷನೇ\), ಎನಕ್ಕು=ನನಗೆ, ಒರುಕಾಲ್=ಒಂದು ಸಲ, ಶೆಙ್ಗೀರೈ ಆಡುಹ= ಶೆಂಗೀರೈ ಆಟ ಆಡುವವನಾಗು, ಆಯರ್ ಹಳ್=ಗೋಕುಲದವರ, ಪೋ ಏಱೇ=ಕಾಳಗಕ್ಕೆ ಸಿದ್ಧನಾಗಿರುವ ವೃಷಭನೇ, ಆಡುಹ,ಆಡುಹವೇ=ಆಡುವವನಾಗು, ಆಡುವವನಾಗು.

ಅಪರಿಮಿತವಾದ ಪ್ರಭೆಯಿಂದ ಕೂಡಿದ ನರಹರಿಯ ರೂಪವನ್ನು ತಳೆದು ಹಿರಣ್ಯಕಶಿಪುವಿನ ಒಡಲಿನಿಂದ ರಕ್ತವು ದಟ್ಟವಾಗಿ ಉಕ್ಕಿ ಹರಿಯುತ್ತಿರಲು, ಆ ಅಸುರನಾದ ಹಿರಣ್ಯಕಶಿಪುವು ತನ್ನ ಮಗನಾದ ಪ್ರಹ್ಲಾದನ ಸತ್ಯತೆಯನ್ನು ಒಪ್ಪಿಕೊಳ್ಳುವಂತೆ ಇಚ್ಛಿಸಿ,ಹರಿತವಾದ ಉಗುರುಗಳಿಂದ ಅವನನ್ನು ಬಗೆದು ಕೊಂದವನೇ, ಮೇಲೆ ದೇವೇಂದ್ರನು

೯೨

ಬಹಳವಾಗಿ ಕೋಫಿಸಿಕೊಂಡು ದಟ್ಟವಾದ ಕರಿಯ ಮೋಡಗಳಿಂದ ಆಲಿಕಲ್ಲುಗಳಿಂದ ಕೂಡಿದ ಬಿರುಸುಮಳೆಯನ್ನು ಸುರಿಸಲು, ಶಾಂತವಾಗಿ ಯೋಚಿಸಿ\(ಗೋವರ್ಧನ\)ಪರ್ವತವನ್ನು ಕೊಡೆಯಾಗಿ ಎತ್ತಿಹಿಡಿದು, ದನಕರುಗಳನ್ನು ರಕ್ಷಿಸಿದವನೇ, ಒಡೆಯನೇ ಪರಮಪುರುಷನೇ ನನಗೆ ಒಂದು ಸಲ ಶೆಂಗೀರೈ ಆಟ ಆಡುವವನಾಗು, ಗೋಕುಲದವರ \(ಕಾಳಗಕ್ಕೆ ಸಿದ್ಧನಾಗಿರುವ\) ವೃಷಭನೇ, ಆಡು, ಆಡುವವನಾಗು.\(೨\)

ಈ ಪಾಶುರದಲ್ಲಿ ಎರಡು ವಿಷಯಗಳನ್ನು ಉದ್ಧರಿಸಲಾಗಿದೆ. ಒಂದು ವಿಷಯ ಕೃಷ್ಣಾವತಾರಕ್ಕೆಬಹಳ ಹಿಂದೆ ನಡೆದದ್ದು. ಇನ್ನೊಂದು ಕೃಷ್ಣಾವತಾರ ಕಾಲದಲ್ಲಿ\(ಮುಂದೆ\)ನಡೆಯುವಂಥಾದ್ದು. ಹಿಂದಿನದು ನರಸಿಂಹಾವತಾರ ವೈಭವ. ಅಸುರನಾದ ಹಿರಣ್ಯಕಶಿಪುವಿನ ಸಂಹಾರಕ್ಕಾಗಿಯೂ ಅವನ ಮಗನಾದ ಪ್ರಹ್ಲಾದನ ಔದ್ಧಾರಕ್ಕಾಗಿಯೂ ಆದದ್ದು. “ಹರಿ ಎಲ್ಲೆಲ್ಲಿ ಇದ್ದಾನೆ; ಅವನು ಸರ್ವಾಂತರ್ಯಾಮಿ. ಹರಿಯಿಲ್ಲದ ಸ್ಥಳವಿಲ್ಲ”- ಎಂದು ಬಾಲಕ ಪ್ರಹ್ಲಾದ ನಂಬಿದ್ದ. ಅದನ್ನೇ ಎಲ್ಲ ಕಡೆಯೂ ಸಾರುತ್ತಿದ್ದ. ತಂದೆಗೆ ಇದು ಸಹಿಸದಾಯಿತು. ಭಕ್ತ ಪ್ರಹ್ಲಾದನೆಮ್ಮಿದ್ದ ಸತ್ಯತೆಯನ್ನು ಪ್ರಕಟಪಡಿಸುವುದಕ್ಕಾಗಿ ಆಯಿತು ನರಸಿಂಹಾವತಾರ.

ಇನ್ನುಕೃಷ್ಣಾವತಾರದಲ್ಲಿ ನಡೆದ ಅದ್ಭುತದ ವಿಷಯ. ಗೋವಲರೆಲ್ಲ ವರ್ಷಕ್ಕೊಮ್ಮೆ ಇಂದ್ರಾದಿದೇವತೆಗಳಿಗಾಗಿ ದೊಡ್ಡ ಹಬ್ಬವನ್ನು ಮಾಡಿ, ಅವರನ್ನು ಯಥೇಷ್ಟವಾಗಿ ಪೂಜಿಸಿ, ಅವರಿಗೆ ಎಡೆಕೊಡುತ್ತಿದ್ದರು. ಹೀಗೆ, ಮಾಡದಿದ್ದರೆ ಇಂದ್ರಾದಿಗಳು ಅವರಿಗೆ ಕಾಲಕಾಲಕ್ಕೆ ಮಳೆತಾರದೆ, ದುರ್ಭಿಕ್ಷಗಳನ್ನು ತರುವರೆಂದೂ, ಅದರಿಂದ ತಮಗೆ ಕಡುಕಷ್ಟಗಳೊದಗುವುದೆಂದೂ ಗೋವಳರು ತಿಳಿದಿದ್ದರು. ಆದ್ದರಿಂದ ಈ ಹಬ್ಬ ಒಂದು ಬಗೆಯಲ್ಲಿ ಸಂಪ್ರದಾಯವಾಗಿತ್ತು. ಇದರಲ್ಲಿ ಸತ್ಯತೆ ಇಲ್ಲದಿದ್ದುದರಿಂದ ಬಾಲಕೃಷ್ಣನಿಗೆ ಇದು ಸರಿಬೀಳಲಿಲ್ಲ. “ಎಲ್ಲಿಯೋ ಕಣ್ಣಿಗೆ ಕಾಣಿಸದೆ ಅಡಗಿಕೊಂಡು, ಗೋವಳರ ಕಷ್ಟಸುಖಗಳಿಗೆ ಒದಗದ ಇಂದ್ರಾದಿದೇವತೆಗಳಿಗೆ ಪೂಜೆಯೇಕೆ? ಎಡೆಯೇಕೆ? ಹಬ್ಬವೇಕೆ? ಕಣ್ಣೆದುರಿನಲ್ಲಿ ಎತ್ತರವಾಗಿ ವಿಸ್ತಾರವಾಗಿ ನಿಂತುಗೋಕುಲದ ದನಕರುಗಳಿಗೆ ಹುಲ್ಲುಮೇವಿಗೆ ಆಶ್ರಯವಾಗಿರುವ ಗೋವರ್ಧನ ಪರ್ವತವಿದೆಯಲ್ಲಾ\! ಅದನ್ನೇ ಪೂಜಿಸಿ, ಅದಕ್ಕೆ ಎಡೆ ಕೊಡಿ; ಹಬ್ಬ ಮಾಡಿ ಎಲರೂ ನಲಿದಾಡೋಣ” ಎಂದು ಸಲಹೆ ಮಾಡಿದ ಕೃಷ್ಣ. ಹಾಗೆಯೇ ಹಬ್ಬ ನಡೆಯಿತು. ಎಡೆ ಸಲ್ಲಿಸಿದರು. ಕೃಷ್ಣನೇ ಹಿರಿಯರೂಪ ತಳೆದು ಬೆಟ್ಟದಿಂದ ಬಂದು, ಎಡೆಯನ್ನು ಸ್ವೀಕರಿಸಿ, ಗೋವಳರನ್ನು ಹರಸಿದ, ಎಲ್ಲರೂ ಹರ್ಷಗೊಂಡರು. ಇಂದ್ರ ಇದನ್ನೆಲ್ಲಾ ಕಂಡು, ಗೋಕುಲವನ್ನೇ ನಾಶಮಾಡಿಬಿಡಬೇಕೆಂದೂ ಗೋವಳರನ್ನು ಶಿಕ್ಷಿಸಬೇಕೆಂದೂ ಬಗೆದ. ಕೂಡಲೇ ಕಾರ್ಮೋಡಗಳಿಗೆ

೯೩

ಆಜ್ಞೆ ಮಾಡಿದ. ಅವು ದಟ್ಟನಾಗಿ ಗೋಕುಲವನ್ನು ಆವರಿಸಿದವು. ಏಳುದಿನಗಳ ಕಾಲ ಮಿಂಚು,ಗುಡುಗು,ಸಿಡಿಲು, ಆಲಿಕಲ್ಲುಗಳಿಂದ ಕೂಡಿದ ಎಡೆಬಿದದ ಸುರಿಮಳೆ ಸುರಿಯಿತು\! ಬಾಲಕೃಷ್ಣನು ಲೀಲಾಜಾಲವಾಗಿ ಗೋವರ್ಧನ ಪರ್ವತವನ್ನೇ ಕೊಡೆಯಂತೆ ಎತ್ತಿಹಿಡಿದು, ಅದರಡಿಯಲ್ಲಿ ಗೋವಳರನ್ನೂ ದನಕರುಗಳನ್ನೂ ಅಷ್ಟುಕಾಲವೂ ಸಂರಕ್ಷಿಸಿದ. ಇಂದ್ರಾದಿಗಳು ಅಲ್ಲಿಗೆ ಬಂದು ಸತ್ಯತೆಯನ್ನು ಕಂಡುಕೊಂಡು, ಬಾಲಕೃಷ್ಣನ ಪಾದಗಳಿಗೆ ಅಡ್ಡಬಿದ್ದು ಕ್ಷಮೆಬೇಡಿದರು. ಆಮೇಲೆ ಗೋವರ್ಧನ ಗಿರಿಧಾರಿಯಾದುದರ ಕುರುಹಾಗಿ ಇಂದ್ರಾದಿಗಳೇ ಬಾಲಕೃಷ್ಣನಿಗೆ “ಗೋವಿಂದ” ಪಟ್ಟವನ್ನು ಕಟ್ಟಿ ಪೂಜಿಸಿ ಕೊಂಡಾಡಿದರು.

ಎರಡು ನಿರೂಪಣೆಗಳಲ್ಲಿಯೂ ಸತ್ಯತೆಯ ಮನವರಿಕೆ ಇದೆ. ಮೊದಲನೆಯದರಲ್ಲಿ ಸತ್ಯತೆಯ ಪ್ರತಿಪಾದನೆ. ಹರಿ ಸರ್ವಾಂತರ್ಯಾಮಿ ಎಂಬುದರ ಪ್ರಕಟಣೆ. ಎರಡನೆಯದರಲ್ಲಿ ಸತ್ಯಕ್ಕೆ ದೂರವಾದದ್ದು ಯಾವುದು, ಸತ್ಯ ಯಾವುದು ಎಂಬುದರ ಪ್ರತಿಪಾದನೆ; ಇದರಲ್ಲಿಯೂ ಭಗವಂತ ಪ್ರಕೃತಿರೂಪವಾದ ಬೆಟ್ಟದಲ್ಲೂ ಇದ್ದಾನೆ; ಎಂದರೆ, ಸರ್ವಾಂತರ್ಯಾಮಿ ಎಂಬುದರ ಪ್ರಕಟಣೆಯೇ.

೩. ನಮ್ಮುಡೈಯ ನಾಯಗನೇ ನಾನ್ಮಱೈಯಿನ್ ಪೊರುಳೇ

ನಾಬಿಯುಳ್ ನಱ್ಕಮಲನಾನ್ಮುಹನುಕ್ಕೊರುಕಾಲ್

ತಮ್ಮಾನೈಯಾನವನೇ ತರಣಿತಲಮುೞುದುಮ್ 

ತಾರಕೈಯಿನ್ ಉಲಹುನ್ತಡವಿ ಅದನ್ಪುಱಮುಮ್

ವಿಮ್ಮಾವಳರ್ನ್ದವನೇ ವೇೞಮುವೇೞ್ ವಿಡೈಯುಮ್

ವಿರವಿಯ ವೇಲೈತನುಮ್ ವೆನ್ಱು ವರುವವನೇ

ಅಮ್ಮವೆನಕ್ಕೊರುಕಾಲ್ ಆಡುಹ ಶೆಙ್ಗೀರೈ

ಆಯರ್ ಕಳ್ ಪೋರೇಱೇ ಯಾಡುಹವಾಡುಹವೇ

೯೪

ನಮ್ಮುಡೈಯ=ನಮ್ಮ ಎಲ್ಲರ ನಾಯಕನೇ=ಒಡೆಯನೇ, ನಾಲ್=ನಾಲ್ಕು, ಮಱೈಯಿನ್=ವೇದಗಳ, ಪೊರುಳೇ=ಮೂಲವಸ್ತುವೇ, ನಾಬಿಯುಳ್=ನಾಭಿಯಲ್ಲಿ, ನಲ್=ಶ್ರೇಷ್ಠವಾದ, ಕಮಲಮ್=ಕಮಲದಲ್ಲಿ. ನಾನ್ ಮುಕನುಕ್ಕು=ನಾಲ್ಕು ಮುಖಗಳವನಿಗೆ\(ಬ್ರಹ್ಮನಿಗೆ\) ಒರುಕಾಲ್=ಒಂದು ಸಲ, ತಮ್ಮಾನೈ=ತಾಯಿ, ಆನವನೇ=ಆಗಿದ್ದವನೇ, ತರಣಿ=ಧರಣಿಯ\(ಭೂಮಿಯ\), ತಲಮ್=ಮೇಲ್ಭಾಗವನ್ನೂ\(ಸಮತಳವನ್ನೂ\), ಮುೞುದುಮ್=ಪೂರ್ತಿಯಾಗಿ, ತಾರಕೈಯಿನ್=ನಕ್ಷತ್ರಗಳ, ಉಲಹುಮ್=ಲೋಕವನ್ನೂ, ತಡವಿ=ತಡಕಿ\(ಆವರಿಸಿ\), ಅದನ್=ಅದರ, ಪುಱಮುಮ್=ಆಚೆಗೂ, ವಿಮ್ಮ=ಹರಡುವಂತೆ, ವಳರ್ ನ್ದವನೇ=ಬೆಳೆದವನೇ, ವೇೞಮುಮ್=ಆನೆಯನ್ನೂ\(ಕುವಲಯಾಪೀಡ\), ಏೞ್=ಏಳು, ವಿಡೈಯುಮ್=ವೃಷಭಗಳನ್ನೂ\(ಗೂಳಿಗಳು\), ವಿರಿವಿಯ= \(ಅವು ನಿನ್ನ ಮೇಲೆ ನುಗ್ಗಿ\) ಸಮೀಪಿಸುತ್ತಿರುವ, ವೇಲೈತ್ತನುಳ್= ದುಷ್ಟಕಾರ್ಯದಲ್ಲಿ, ವೆನ್ಱು=ಜಯಗಳಿಸಿ, ವರುಮವನೇ=ಬರುವವನೇ, ಅಮ್ಮ=ಸ್ವಾಮಿಯೇ, ಎನಕ್ಕು=ನನಗೆ, ಒರುಕಾಲ್=ಒಂದುಸಲ, ಶೆಙ್ಗೀರೈ= ಶೆಂಗೀರೈ ಆಟವನ್ನು, ಆಡುಹ=ಆಡುವವನಾಗು, ಆಯರ್ಕಳ್=ಗೋವಳರ, ಪೋರ್ ಏಱೇ=ಕಾಳಗದ ಗೂಳಿಯೇ, ಆಡುಹ ಆಡುಹವೇ=ಆಡುವವನಾಗು, ಆಡುವವನಾಗು.

ನಮ್ಮೆಲ್ಲರ ಒದೆಯನೇ, ನಾಲ್ಕು ವೇದಗಳ ಮೂಲವಸ್ತುವೇ, ನಿನ್ನ ದಿವ್ಯನಾಭಿಯಲ್ಲಿ ಹುಟ್ಟಿದ ಪವಿತ್ರಕಮಲದಲ್ಲಿ ಜನಿಸಿದ ನಾಲ್ಮೊಗನಿಗೆ ಒಂದು ಸಲ ತಾಯಿ ಆಗಿದ್ದವನೇ, ಪೂರ್ತಿಯಾಗಿ ಭೂತಳವನ್ನು ನಕ್ಷತ್ರಲೋಕವನ್ನೂ ತಡಕಿ ಅದರ ಆಚೆಗೂ ಹರಡುವಂತೆ ಬೆಳೆದವನೇ, ಆನೆಯನ್ನೂ ಏಳು ಗೂಳಿಗಳನ್ನೂ ಅವು ನಿನ್ನ ಮೇಲೆ ನುಗ್ಗಿ ಬರುತ್ತಿರುವ ದುಷ್ಟಕಾರ್ಯದಲ್ಲಿ ಜಯಗಳಿಸಿ ಬರುವವನೇ, ಸ್ವಾಮಿಯೇ ನನಗಾಗಿ ಒಂದು ಸಲ ಶೆಂಗೀರೈ ಆಟವನ್ನು ಆಡುವವನಾಗು. ಗೋವಳರ ಕಾಳಗದ ಗೂಳಿಯೇ, ಆಡು ಆಡುವವನಾಗು.\(೩\)

೯೫

ವೇದ ವಿದ್ಯೆಯನ್ನು ಬ್ರಹ್ಮವಿದ್ಯೆ ಎನ್ನುತ್ತಾರೆ- ಎಂದರೆ, ಅದು ವೇದಗಳಿಗೆ ಮೂಲವಸ್ತುವಾದ ಪರಬ್ರಹ್ಮವನ್ನು ಕುರಿತು ಬೋಧಿಸುವ ವಿದ್ಯೆ. ನಾವು ಯಾರನ್ನು ಪೂಜಿಸೋಣ? ಎಂಬ ಜಿಜ್ಞಾಸೆಯಿಂದ ಮೊದಲು ಮಾಡಿಕೊಂಡು ಒಅರಮಪುರುಷನನ್ನು ಕಂಡುಕೊಳ್ಳುವವರೆಗೆ ಜ್ಞಾನವನ್ನು ಬೋಧಿಸುವುದು ವೇದ. ವೇದದ ಪರಮಲಕ್ಷ್ಯವೇ ಭಗವಂತ. ಮಾನವನಿಗೂ ಭಗವಂತನಿಗೂ ಇರುವ ಸಂಬಂಧಸಾಮೀಫ್ಯಗಳನ್ನು ತೋರಿಸುವ ಜ್ಞಾನಭಂಡಾರ ಅದು. ಮಾನವನನ್ನು ಭಗವಂತನ ಬಳಿಗೆ ಕರೆದೊಯ್ಯುವ ವಿಜ್ಞಾನ. ಅದು ಭಗವಂತನನ್ನು ಸಾಕಾರವಾಗಿಯೂ ನಿರಾಕಾರವಗಿಯೂ ವರ್ಣಿಸುವುದು. ಈ ಕಣ್ಣುಗಳು ಅವನನ್ನು ಕಾಣಲಾರವು. ಈ ವಾಣೀ ಅವನನ್ನು ಮುಟ್ಟದು. ಮನಸ್ಸು ನಿಲುಕದು. ನಾವು ತಿಳಿದಿರುವ ಎಲ್ಲಕ್ಕಿಂತಲೂ ಅವನು ಭಿನ್ನವಾದವನು. ನಾವು ತಿಳಿಯದೆ ಇರುವ ಎಲ್ಲಕ್ಕಿಂತಲೂ ಅವನು ಭಿನ್ನ”. ಭಗವಂತ ಸತ್ಯ,ಅನಂತ, ವಿಜ್ಞಾನ ಘನ, ಆನಂದ, ಶಿವ, ಸುಂದರ, ಪರಿಪೂರ್ಣ, ಪರಾತೊಅರ-ಇತ್ಯಾದಿ ಗುಣಾರ್ಣವ.

ಒಂದು ದೈನಂದಿನ ಪ್ರಳಯದಲ್ಲಿ ಭೂಲೋಕವೆಲ್ಲಾ ಜಲಮಯವಾಗಿತ್ತು. ಆಗ ಮಧು ಮತ್ತುಕೈಟಭ ಎಂಬ ಇಬ್ಬರು ಅಸುರರು ಸ್ವಸಾಮರ್ಥ್ಯದಿಂದ ಶೇಷಶಾಯಿಯಾಗಿದ್ದ ಮಹಾವಿಷ್ಣುವಿನ ಬಳಿಗೈದಿ “ನಮ್ಮನ್ನು ಕೊಲ್ಲುವವರೇ ಇಲ್ಲ; ನಮಗೆ ಸಾವೇ ಇಲ್ಲ” ಎಂದು ದರ್ಪದಿಂದ ಮಾತನಾಡಿದರು. ಆ ಕೂಡಲೇ ಅವರು ಅಲ್ಲಿಂದ ಬ್ರಹ್ಮನ ಬಳಿಗೆ ಹೋಗಿ ಅವನಲ್ಲಿದ್ದ ವೇದಗಳನ್ನು ಕದ್ದು ಜಲದಲ್ಲಿ ಹುದುಗಿಮಾಯವಾದರು. ಬ್ರಹ್ಮನಿಗೆ ದಿಗ್ಭ್ರಾಂತಿ ಬಂತು. ಭಗವಂತನನ್ನು ಪ್ರಾರ್ಥಿಸಿದ. ಆಗ, ಮಹಾವಿಷ್ಣು ಹಯಗ್ರೀವ ರೂಪವನ್ನು ತಾಳಿ, ನೀರಿನಲ್ಲಿ ಮುಳುಗಿ ವಿಚಿತ್ರವಾದ ದಿವ್ಯಮಧುರವಾದ ಶಬ್ದವನ್ನುಂಟು ಮಾಡಿದನು. ಮಧುಕೈಟಭರ್ಗೆ ಆಶ್ಚರ್ಯವಾಯಿತು. ತಮ್ಮ ಬಳಿ ಇದ್ದ ವೇದಗಳನ್ನು ಒಂದುಕಡೆ ಭದ್ರವಾಗಿ ಬಚ್ಚಿಟ್ಟು ಆಕರ್ಷಕವಾದ ಶಬ್ದ ಬಂದುದೆಲ್ಲಿಂದ ಎಂಬುದನ್ನುಕಂಡುಕೊಳ್ಳಲು ಹೊರಕ್ಕೆ ಬಂದರು. ಅದೇ ಸಮಯದಲ್ಲಿ ಭಗವಂತ ವೇದಗಳನ್ನು ಬಚ್ಚಿಟ್ಟದ ಕಡೆಯಿಂದ ತೆಗೆದುಕೊಂಡು ಹೋಗಿಬ್ರಹ್ಮನಿಗೆ ಮುಟ್ಟಿಸಿದನು. ಭಗವಂತನ ಈ ಜಾಲವನ್ನು ಮೆಚ್ಚಿಕೊಂದ ಅಸುರರು ಭಗವಂತನಲ್ಲಿಗೆ ಬಂದು “ಯಾವುದಾದರೂ ವರವನ್ನು ಕೇಳು ಕೊಡುತ್ತೇವೆ”ಎಂದರು. ಈ ಸಮಯಕ್ಕಾಗಿಕಾದಿದ್ದ ಭಗವಂತ”ನನ್ನಿಂದ ನೀವು ಹತರಾಗಬೇಕು” ಎಂದ. ಅವರು ಅದಕ್ಕೆ ಸಮ್ಮತಿಸಿದರು. ಭಗವಂತನಿಗೆ ಸಂತೋಷವಾಯಿತು. ನೀವೂ ಒಂದು ವರ ಕೊಳ್ಳಿರೆಂದು ಭಗವಂತ ಅವರನ್ನು ಕೇಳಿದ. ಅವರೆಂದರು:”ಯಾರೂ ಸಾಯದೆ ಇರುವ ರೀತಿಯಲ್ಲಿ ನಾವು ಸಾಯಬೇಕು”. ಅದರಂತೆಯೇ ಭಗವಂತ ಅವರನ್ನು ತನ್ನ ತೊದೆಗಳ ನಡುವೆ ಇರುಕಿಸಿಕೊಂಡು ನೆಗ್ಗಿಸಿಕೊಂದು, ದುಷ್ಟನಿಗ್ರಹ ಮಾಡಿದನು. ಕಳೆದುಹೋದ ವೇದಗಳನ್ನು ಬ್ರಹ್ಮನಿಗೆ ತಂದು ಕೊಟ್ಟದ್ದರಿಂದ, ಭಗವಂತ

೯೬

“ಬ್ರಹ್ಮನಿಗೆ ತಾಯಿ”ಎಂದು ಆೞ್ವಾರರು ಹೇಳುತ್ತಾರೆ.

ಭೂಲೋಕವನ್ನು ನಕ್ಷತ್ರಲೋಕವನ್ನೂ ಎರಡೇ ಹೆಜ್ಜೆಗಳಲ್ಲಿ ಅಳೆದು ವಿಜೃಂಭಿಸಿದ್ದು ತ್ರಿವಿಕ್ರಮಾವತಾರದಲ್ಲಿ. ಅದು ಬಲಿಯನ್ನು ಉದ್ಧರಿಸುವುದಕ್ಕಾಗಿ. ಈ ಕತೆಯನ್ನು ಆಗಲೇಹೇಳಿದೆ.

ಕಂಸವಧೆಯ ಘಟ್ಟದ ಒಂದು ವಿಷಯ- “ಆನೆ”ಯನ್ನು ಜಯಿಸಿದ್ದು. ಕಂಸ ಕೃಷ್ಣನ್ನು ಕೊಲ್ಲಿಸುವುದಕ್ಕಾಗಿ ಬಲಿಷ್ಠವಾದ ಕುವಲಯಾಪೀಡ ಎಂಬ ಆನೆಯನ್ನು ಅವನ ಮೇಲೆ ನುಗ್ಗಿಸಿ, ತುಳಿದು ಎಂದು ಅದರ ದುಷ್ಟ ಮಾವಟಿಗನಿಗೆ ಆಜ್ಞೆಮಾಡಿದ. ಆದರೆ ಕೃಷ್ಣ ಮಾವಟಿಗನನ್ನು ಆನೆಯನ್ನೂ ಕೊಂದು ಹಾಕಿದ.

ಇನ್ನು ಏಳು ವೃಷಭಗಳನ್ನು ಜಯಿಸಿದ ಕತೆ: ಶ್ರೀಕೃಷ್ಣನ ಅಷ್ಟಮಹಿಷಿಯರಲ್ಲಿ ಒಬ್ಬಳು “ಸತ್ಯೆ”ಎಂಬುವಳು. ಅವಳಿಗೆ “ನೀಳಾ”ಎಂದೂ ಹೆಸರು, ಕಾರಣ ಅವಳು ನೀಳಾದೇವಿಯ ಅಂಶದಿಂದ ಜನಿಸಿದವಳು.ಅವಳ ತಂದೆ, “ಕುಂಭ” ಎಂಬವನು. ಅವಳಿಗಾಗಿ ಒಂದು ಸ್ವಯಂವರವನ್ನು ಏರ್ಪಡಿಸಿದನು. ಅವಳ ಕೈಹಿಡಿಯಬೇಕೆನ್ನುವವನು ತಾನು ಸಾಕಿದ್ದ ಮಹಾಬಲವುಳ್ಳ ತೀಕ್ಷ್ಣವಾದ ಕೊಂಬುಗಳುಳ್ಳ ಏಳು ವೃಷಭಗಳನ್ನು ಯಾವ ಆಯುಧದ ಸಹಾಯವೂ ಇಲ್ಲದಂತೆ, ತನ್ನ್ ಅತೋಳ್ಬಲದಿಂದಲೇ ಜಯಿಸಿ ಕಟ್ಟಿಹಾಕಬೇಕು. ಇದು ಅವನಿಟ್ಟ ಫಣ. ಶ್ರೀಕೃಷ್ಣನು ಇದನ್ನು ಕೇಳಿದನು. ಅಲ್ಲಿಗೆ ಹೋದ. ಲೀಲಾಮಾತ್ರದಿಂದ ಅವುಗಳನ್ನು ಕಟ್ಟಿಹಾಕಿದ. ಇದನ್ನು ಕಂಡ ಅನೇಕ ರಾಜರಿಗೆ ಅಸೂಯೆ ಬಂತು. ಅವರೆಲ್ಲಾ ಒಟ್ಟಾಗಿ ಕೃಷ್ಣನ ಮೇಲೆ ನುಗ್ಗಿಬಂದರು. ಅವರನ್ನೆಲ್ಲಾ ಕೃಷ್ಣನು ನಿಗ್ರಹಿಸಿ, ತನ್ನ ಪರಾಕ್ರಮವನ್ನೇ ಕನ್ಯಾಶುಲ್ಕವಾಗಿ ಮಾಡಿಕೊಂಡು, ಅನೇಕ ದಾಸಿಯರು ಚತುರಂಗ ಸೇನೆಯ ಸಹಿತ ಸತ್ಯೆಯನ್ನು ದ್ವಾರಕೆಗೆ ಕರೆತಂದು, ಮದುವೆಯಾದನು.

೯೭

೪.ವಾನವರ್ ತಾಮ್ ಮಹಿೞ ವನ್ ಶಕಟಮುರುಳ

ವಂಜಮುಲೈ ಪ್ಪೇಯಿನ್ ನಂಜಮುದುಣ್ಡವನೇ

ಕಾನಗವಲ್ವಿಳವಿನ್ ಕಾಯುದಿರಕ್ಕರುದಿ

ಕ್ಕನ್ಱದು ಕೊಣ್ಡಿಱಿಯುಮ್ ಕರುನಿಱವೆನ್ ಕನ್ಱೇ

ದೇನುಕನುಮ್ಮೂರನುಮ್ ತಿಣ್ಡಿಱಲ್ ವೆನ್ನರಕನ್

ಎನ್ಬವರ್ ತಾಮ್ ಮಡಿಯಚ್ಚೆರುವದಿರ ಚ್ಚೆಲ್ಲುಮ್

ಆನೈಯೆನಕ್ಕೊರುಕಾಲಾಡುಹ ಶೆಂಗೀರೈ

ಆಯರ್ಹಳ್ ಪೋರೇಱೇ ಯಾಡುಹವಾಡುಹವೇ

ವಾನವರ್ ತಾಮ್=ದೇವತೆಗಳೆಲ್ಲ, ಮಹಿೞ=ಸಂತೋಷಿಸುವಂತೆ, ವಲ್=ಬಲವುಳ್ಳ, ಶಕಟಮ್=ಶಕಟನು, ಉರುಳ= ಮುರಿದು ಉರುಳಲು, ವಂಚಕಮ್=ವಂಚನೆಯಿಂದ ಕೂಡಿದ, ಪೇಯಿನ್=ರಾಕ್ಷಸಿಯಮ್ ಮುಲೈ=ಮೊಲೆಯ, ನಂಜು=ವಿಷವನ್ನು, ಅಮುದು=ಅಮೃತವಾಗಿರುವಂತೆ, ಉಣ್ದವನೇ=ಉಂಡವನೇ, ಕಾನಕಮ್=ಕಾಡಿನಲ್ಲಿರುವ, ವಲ್=ಬಲಯುತವಾದ \(ಚೆನ್ನಾಗಿ ಬೆಳೆದಿರುವ\), ವಿಳವಿನ್=ಬೇಲದ ಮರದ, ಕಾಯ್=ಕಾಯಿಗಳು, ಉದಿರ= ಉದುರಿಸಲು, ಕರುದಿ=ಇಷ್ಟಪಟ್ಟು, ಕನ್ಱು=ಕರುವು, ಅದು=ಅದನ್ನು, ಕೊಣ್ಡು=ಹಿಡಿದುಕೊಂಡು, ಎಱಿಯುಮ್=ಎಸೆದವನಾದ, ಕರು=ಕರಿಯ, ನಿಱಮ್=ಬಣ್ಣದವನಾದ, ಎನ್=ನನ್ನ, ಕನ್ಱೇ=ಕರುವೇ, ದೇನುಕನುಮ್= ಧೇನುಕಾಸುರನೂ, ಮುರನುಮ್=ಮುರಾಸುರನೂ, ತಿಣ್=ಸ್ಥೈರ್ಯವನ್ನೂ, ತಿಱಲ್=ಶಕ್ತಿಯನ್ನೂ, ವೆಮ್=ಕ್ರೌರ್ಯವನ್ನೂ ಹೊಂದಿದ, ನರಕನ್=ನರಕಾಸುರನೂ, ಎನ್ ಪವರ್= ಎಂಬವರು, ತಾಮ್=ಅವರುಗಳು, ಮಡಿಯ=ನಡುಗುವಂತೆ, ಚೆಲ್ಲುಮ್=ನಡೆಯುವ, ಆನೈ=ಆನೆಯಂತೆ ಪರಾಕ್ರಮಿಯೇ, ಎನಕ್ಕೂ=ನನಗಾಗಿ, ಒರುಕಾಲ್=ಒಂದು ಸಲ, ಶೆಂಗೀರೈ=ಶೆಂಗೀರೈ ಆಟವನ್ನು, ಆಡುಹ=ಆಡುವವನಾಗು, ಆಯರ್ಗಳ್=ಗೋಕುಲದವರ, ಪೋರ್ ಏಱೇಾಳಗದ ಗೂಳಿಯೇ, ಆಡುಹವಾಡುಹವೇ=ಆಡುವವನಗು, ಆಡುವವನಾಗು

೯೮

ದೇವತೆಗಳೆಲ್ಲರೂ ಸಂತೋಷಿಸುತ್ತಿರಲಿ ಬಲಶಾಲಿಯಾದ ಶಕಟನು ಮುಂದು ಉರುಳಲು ವಂಚಕಳಾದ ರಾಕ್ಷಸಿಯ ಮೊಲೆಯ ನಂಜನ್ನು ಅಮೃತದಂತೆ ಉಂಡವನೇ, ಕಾಡಿನಲ್ಲಿರುವ ಬಲಿಷ್ಠವಾಗಿ ಬೆಳೆದಿರುವ ಬೇಲದ ಮರದ ಕಾಯಿಗಳು ಉದುರಿಸಲು ಇಷ್ಟಪಟ್ಟು ಕರುವೊಂದನ್ನು ಹಿಡಿದುಕೊಂಡು ಎಸೆದವನಾದ ಕರಿಯಬಣ್ಣದ ನನ್ನ ಕರುವೇ, ಧೇನುಕನೂ, ಮುರನೂ, ಸ್ಥೈರ್ಯಶಕ್ತಿ ಕ್ರೌರ್ಯಗಳನ್ನುಳ್ಳ ನರಕನೂ ಮಡಿಯುವ ಹಾಗೆ ಯುದ್ಧದಲ್ಲಿ ನಡುಗುವಂತೆ ನಡಗೆಯುಳ್ಳ ಆನೆಯಂಥ ಪರಾಕ್ರಮೊಯೇ ನನಗಾಗಿ ಒಂದು ಸಲ ಶೆಂಗೀರೈ ಆಟ ಆಡುವವನಾಗು; ಗೋಕುಲದವರ ಕಾಳಗದ ಗೂಳಿಯೇ, ಆಡು,ಆಡುವವನಾಗು.\(೪\)

“ಶತ್ರು ಬಲಿಯಲು, ಬೆಳೆಯಲು ಬಿಡಬಾರದು;ಮೊಳಕೆಯಲ್ಲೇ ಚಿವುಟಿಬಿಡಬೇಕು”- ಹೀಗೆ ಯೋಚಿಸಿದ ಕಂಸ; ಎಲ್ಲಿಯೋ ಬೆಳೆಯುತ್ತಿರುವ” ತನ್ನ ಶತ್ರುವಾದ ಕೃಷ್ಣನನ್ನು ಕುರಿತು, ಅದಕ್ಕಾಗಿ ತನ್ನವರಾದ ಅಸುರರನ್ನೂ ರಾಕ್ಷರನ್ನೂ ಒಬೊಬ್ಬನನ್ನಾಗಿ ಕಳುಹಿಸಿದ. ಮೊದಲು ಬಂದವಳು ಪೂತನಿ. ಎಳೆಯ ಕಂದನಾದ ಕೃಷ್ಣನಿಗೆ ವಿಷದ ಹಾಲನ್ನೂಡಿ ಕೊಲ್ಲಬೇಕೆಂದು. ಆದರೆ, ಕೃಷ್ಣನು ಆ ವಿಷದ ಹಾಲನ್ನು ಮೠತದಂತೆ ಕುಡಿದು, ಅವಳ ಪ್ರಾಣವನ್ನೇ ಹೀರಿಬಿಟ್ಟ. ಆಮೇಲೆ ಬಂದ ಶಕಟಾಸುರ. ಬಂಡಿಯ ರೂಪದಲ್ಲಿ ಬಂದು ಮಲಗಿಸುವ ಎಳೆಯ ಮಗುವಿನ ಮೇಲೆ ಹರಿದು ಅದನ್ನು ಕೊಂದುಬಿಡಬೇಕೆಂದು. ಕೃಷ್ಣ ತನ್ನ ಪುಟ್ಟ ಕಾಲನ್ನು ಝಾಡಿಸಿ ಒದೆದ ಬಂಡಿ ಮುರಿದು ಬಿತ್ತು. ಶಕಟನು ಹತನಾದ.

ಹೀಗೆ ಶತ್ರುಸಂಹಾರಕ್ಕೆಂದು ಅಸುರರು ಒಬ್ಬರಾಗುತ್ತಲೊಬ್ಬರು ಬರುತ್ತಲೇ ಇದ್ದರು. ಅವರು ಕೃಷ್ಣನು ಹೋದ ಕಡೆಯೆಲ್ಲಾ ಹಿಂಬಾಲಿಸುತ್ತಾ ಬಂದರು. ಆದರೆ, ಯಾರೂ ಅವನಿಗೆ ಕೆಡಕು ಮಾಡಲುಆಗಲಿಲ್ಲ. ಕೊಲ್ಲಲು ಬಂದ ಅವರೇ ನಾಶವಾದರು. ಈ ಪಾಶುರದಲ್ಲಿ ಇನ್ನುಕೆಲವರ ವಿಷಯ ಬರುತ್ತದೆ.

ಕೃಷ್ಣ ಸ್ವಲ್ಪ ದೊಡ್ಡವನಾದ ಮೇಲೆ, ದನಕರುಗಳನ್ನಟ್ಟಿಕೊಂಡು ಅವುಗಳನ್ನು ಮೇಯಿಸುವುದಕ್ಕಾಗಿ ಕಾಡಿಗೆ ಗೋವಳ ಬಾಲಕರ ಜೊತೆಯಲ್ಲಿ ಅವನೂ ಹೋಗುತ್ತಿದ್ದ. ಕೃಷ್ಣನನ್ನು ಕೊಲ್ಲಬೇಕೆಂದು ಕಂಸ ತನ್ನವರಾದ ಅಸುರರನ್ನು ಅಲ್ಲಿಗೂ ಕಳುಹಿಸಿದ. ಅವರುಬಾಲಕರಿಗೆ

೯೯

ಆಶೆ ತರುವ ರೂಪಗಳನ್ನು ತಳೆದು, ಅಥವಾ ಅವರು ತಿನ್ನಲು ಆಶೆಪಡುವ ಸ್ಥಳಗಳಲ್ಲಿದ್ದು ಸಮಯ ಕಾಯುವರು. ಗೋವಳ ಬಾಲಕರೂ ಕೃಷ್ಣನೂ ಅಲ್ಲಿಗೆ ಬಂದರೆ ಸಾಕು, ಅವರನ್ನು ಕೊಂದುಬಿದಬಹುದು. ಹೀಗೆ ಅವರ ಯೋಚನೆ.

ವನದಲ್ಲಿ\(ಕಾಡಿನಲ್ಲಿ\) ಒಂದು ಕಡೆ ಪುಷ್ಟವಾಗಿ ಬೆಳೆದಿದ್ದ ಬೇಲದಮರವೊಂದು ಅದರ ತುಂಬ ಜಗಿಯುವ ಹಣ್ಣುಗಳು. ಬಹಳ ಸುವಾಸನೆ. ಬಾಯಿಯಲ್ಲಿ ನೀರು ತರುವಂಥಾದ್ದು. ಗೋವಳರಿಗೆ ಅದರ ಹಣ್ಣುಗಳನ್ನು ತಿನ್ನಬೇಕೆಂಬ ಆಶೆ. ಒಂದು ದಿನ, ಅದರ ಸಮೀಪದಲ್ಲಿ ತಮ್ಮ ದನಕರುಗಳನ್ನುಮೇಯಿಸುತ್ತಿದ್ದರು. ಕರುಗಳ ಮಂದೆಯಲ್ಲಿ ಹೊಸದೊಂದು ಕರು ಬಂದು ಸೇರಿಕೊಂಡದ್ದನ್ನು ಚಾಣಾಕ್ಷನಾದ ಕೃಷ್ಣ ಗಮನಿಸಿದ. ಅದರ ದುಷ್ಟ ಚೇಷ್ಟೆಗಳಿಂದ ಇತರ ಸಾಧುಕರುಗಳಿಗೆ ತೊಂದರೆಯಾಗುತ್ತಿತ್ತು ಎಂಬುದನ್ನು ಅವನು ಗಮನಿಸಿದ. ಕೂಡಲೇ ಅವನು ಅದರ ಹಿಂಗಾಲುಗಳೆರಡನ್ನು ಒಟ್ಟಾಗಿ ಹಿಡಿದುಕೊಂಡ. ಗಿರಗಿರನೆ ಅದನ್ನು ಸುತ್ತಿಸಿ ಬೀಸಿ ದೂರಕ್ಕೆ ಎಸೆದುಬಿಟ್ಟ. ಅದು ಬೇಲದಮರದ ಮೇಲೆ ಬಿತ್ತು. ಅದರಿಂದ ಚೆನ್ನಾಗಿ ಹಣ್ಣಾದ ಬೇಲದಹಣ್ಣುಗಳು ಹೇರಳವಾಗಿ ಉದುರಿದವು. ಗೋವಳರು ಹಣ್ಣುಗಳನ್ನು ತೃಪ್ತಿಯಾಗಿ ತಿಂದರು. ಕೃಷ್ಣನ ಈ ಲೀಲೆಯಿಂದ ಮಡಿದವರು ಇಬ್ಬರು ಅಸುರರು. ಇಬ್ಬರೂ ಕಂಸನಕಡೆಯವರು- ಕಪಿತ್ಥಾಸುರ, ಮತ್ತು ವತ್ಸಾಸುರ-ಬೇಲದಮರದ ರೂಪದವನೂ ಮತ್ತು ಕರುವಿನ ರೂಪದವನು.

ಇನ್ನೊಂದು ಸಲ ಗೋವಳರು ತಮ್ಮ ದನಕರುಗಳನ್ನು ಮೇಯಿಸಲು ತಾಳೆಯವನದ ಬಳಿಗೆ ಬಂದರು. ಅಲ್ಲಿ ಬೆಳೆದಿದ್ದ ತಾಳೆಯಹಣ್ಣುಗಳು ಅವರ ಬಾಯಲ್ಲಿ ನೀರೊಡೆಯುತ್ತಿತ್ತು. ಆದರೆ ವನವನ್ನು ಒಬ್ಬ ಅಸುರ ಕಾಯುತ್ತಿದ್ದ. ಕತ್ತೆಯ ಆಕಾರ ತಳೆದವನಾದ್ದರಿಂದ ಅವನಿಗೆ ಧೇನುಕ ಎಂದು ಹೆಸರು. ವನದೊಳಕ್ಕೆ ಬಂದವರನ್ನೆಲ್ಲಾ ತನ್ನ ಹಿಂಗಾಲುಗಳಿಂದ ಒದೆದು ಕೊಂದುಬಿಡುತ್ತಿದ್ದ ಧೇನುಕ. ಕೃಷ್ಣನು ತನ್ನ ಜೊತೆಗಾರರನ್ನೆಲ್ಲಾ ತಾಳೆಯವನದೊಳಕ್ಕೆ ಕರೆದೊಯ್ದ. ಅವರು ಯಥೇಷ್ಟವಾಗಿ ಹಣ್ಣುಗಳನ್ನು ಆರಿಸಿಕೊಂಡು ತಿನ್ನಲು ಮೊದಲುಮಾಡಿದರು. ಅದು ಧೇನುಕನಿಗೆ ತಿಳಿಯಿತು. ಇದೇ ಸುಸಮಯವೆಂದು ಬಗೆದು ಧೇನುಕನು ಕೃಷ್ಣನನ್ನು ತನ್ನ ಹಿಂಗಾಲುಗಳಿಂದ ಒದೆದನು. ಕೂದಲೇ ಕೃಷ್ಣನು ಅದರ





೧೦೦

ಹಿಂಗಾಲುಗಳನ್ನೇ ಹಿಡಿದುಕೊಂಡು ಎತ್ತಿ ಗಿರಗಿರನೇ ತಿರುಗಿಸಿ ಬೀಸಿ ತಾಳೆಯಮರಗಳ ಮೇಲೆ ಬೀಳುವಂತೆ ಎಸೆದನು. ಇದರಿಂದ ಧೇನುಕನೂ ಮಡಿದನು; ತಾಳೆಯ ವನವೂ ಹಾಳೋಆಯಿತು.

ಇನ್ನು, ಈ ಪಾಶುರದಲ್ಲಿ ಬರುವುದು ಮುರಾಸುರ, ನರಕಾಸುರರ ವಧೆಯ ವಿಷಯ. ಇದು ಕಂಸವಧೆ ಆದ ಬಳಿಕಿನದು. ಲೋಕಕಂಟಕರಾಗಿ ಮತ್ತರಾಗಿ ವರ್ತಿಸುತ್ತಿದ್ದ ಈ ಅಸುರರ ಸಂಹಾರ ಅನಿವಾರ್ಯವಾಗಿತ್ತು. ಆದ್ದರಿಂದ ಧರ್ಮರಕ್ಷಣೆಗಾಗಿ, ದುಷ್ಟಶಿಕ್ಷಣೆಗಾಗಿ, ಅವತಾರದ ಉದ್ದೇಶಸಾಧನೆಗಾಗಿ, ಕೃಷ್ಣ ಅವರನ್ನು ಕೆಣಕಿ, ಎದುರಿಸಿಕೊಂದನು. ನರಕಾಸುರ ಮಹಾಪರಾಕ್ರಮಿ. ತನ್ನ ಮಾಯಾಶಕ್ತಿಯಿಂದ ತನ್ನ ರಾಜಧಾನಿಯಾದ ಪ್ರಾಗ್ಜೋತಿಷಪುರದ ಸುತ್ತಲೂ ಐದು ಬಗೆಯ ದುರ್ಗಗಳನ್ನು ನಿರ್ಮಿಸಿಕೊಂಡು ಅದನ್ನು ಅಜೇಯವನಾಗಿ ಮಾಡಿಕೊಂಡಿದ್ದ. ತನ್ನ ದುಷ್ಟತನದಿಂದ ದೇವೇಂದ್ರನ ತಾಯಿಯಾದ ಅದಿತಿಯ ಕಿವಿಯೋಲೆಗಳನ್ನೂ, ವರುಣನ ರಾಜಚಿಹ್ನೆಯಾದ ರಾಜಛತ್ರವನ್ನೂ ಬಲಾತ್ಕಾರದಿಂದ ಕಿತ್ತುತಂದಿದ್ದ. ಮೇರು ಪರ್ವತದ ಶಿಖರಭಾಗವಾದ “ಮಹಾಮಣಿ”ಎಂಬ ಭಾಗವನ್ನು ಕಿತ್ತು ಬೇರೊಂದೆಡೆಗೆ ಸಾಗಿಸಿದ್ದನು. ವೈಜಯಂತಿಮಾಲೆಯನ್ನು ಅಪಹರಿಸಿದ್ದನು. ಅಲ್ಲದೆ, ಸಾವಿರಾರು ಮಂದಿ ರಾಜಕನ್ಯೆಯರನ್ನು ಅಪಹರಿಸಿಕೊಂಡು ಬಂದು ಸೆರಹಾಕಿಕೊಂಡಿದ್ದನು. ಈ ನರಕಾಸುರನಿಗೆ ಮುರಾಸುರನೆಂಬ ಮಂತ್ರಿ. ಅವನೂ ಬಹಳ ಸಮರ್ಥನು. ಇವರಿಬ್ಬರ ಕಷ್ಟಕೋಟಲೆಗಳನ್ನು ಸಹಿಸಲಾರದೆ, ದೇವೇಂದ್ರನು ಶ್ರೀಕೃಷ್ಣನಲ್ಲಿ ಮೊರೆಯಿಟ್ಟನು. ಕೃಷ್ಣನು ಸತ್ಯಭಾಮೆಯೊಡನೆ ಗರುಡಾರೂಢನಾಗಿ ಪ್ರಾಗ್ಜೋತಿಷಪುರಕ್ಕೆ ಹೋದನು. ಅದರ ದುರ್ಗಗಳನ್ನೆಲ್ಲಾ ಭೇದಿಸಿದನು. ತನ ಪಾಂಚಜನ್ಯವನ್ನು ಊದಿ ಅವರನ್ನು ಯುದ್ಧಕ್ಕೆ ಕರೆದನು. ಮೊದಲು ಬಂದನು ಮುರಾಸುರ. ತನ್ನ ಶಾಸ್ತ್ರಾಸ್ತ್ರ ಸಾಮರ್ಥ್ಯವೆಲ್ಲ ವ್ಯರ್ಥವಾದದ್ದನ್ನು ಕಂಡು ಮುರನು ತನ್ನ ತೋಳ್ಬಲದಿಂದಲೇ ಕೃಷ್ಣನ ಮೇಲೆ ಎರಗಿದನು. ಕೃಷ್ಣನು ಅವನನ್ನು ತನ್ನ ಚಕ್ರಾಯುಧದಿಂದ ಸಂಹರಿಸಿದನು. ಬಳಿಕ, ನರಕಾಸುರನ ಏಳುಮಂದಿ ಗಂಡುಮಕ್ಕಳು ಕೃಷ್ಣನೊಡನೆ ಯುದ್ಧಕ್ಕೆ ಬಂದರು. ಅವರೂ ಮಡಿಯಲು, ನರಕಾಸುರನೇ ಯುದ್ಧಕ್ಕೆ ನಿಂತನು. ಬಹಳ ಪರಾಕ್ರಮದಿಂದ ಯುದ್ಧಮಾಡೀದರೂ ಕೃಷ್ಣನನ್ನು ಜಯಿಸಲಾರದೆ ಅವನ ಚಕ್ರಾಯುಧದಿಂದ ಮಡಿದನು. ಅವನ ತಾಯಿಯಾದ ಭೂದೇವಿ ಬಂದು ಅವನು ಅಪಹರಿಸಿದ್ದನ್ನೆಲ್ಲಾ ಕೃಷ್ಣನಿಗೆ ಹಿಂದಕ್ಕೆ ಕೊಟ್ಟುಬಿಟ್ಟು, ನರಕಾಸುರನ ಕಡೆಯ ಮಗನನ್ನು ಕಾಪಾಡೆಂದು ಬೇಡಿಕೊಂಡಳು. ಅನಂತರ, ಅವನು ಸೆರೆಯಿಟ್ಟದ ಹದಿನಾರುಸಾವಿರದ ಒಂದುನೂರು ರಾಜಕನ್ಯೆಯರನ್ನು ಸೆರೆಯಿಂದ ಬಿಡಿಸಿ, ಮಂಗಳಸ್ನಾನ ಮಾಡಿಸಿ, ವಸ್ತ್ರಭೂಷಣಗಳನ್ನು ತೊಡಿಸಿ, ಎಲ್ಲರನ್ನೂ ದ್ವಾರಕೆಗೆ

೧೦೧

ಕಳುಹಿಸಿ ಅವರ ಅಭೀಷ್ಟದಂತೆ ಅವರನ್ನೆಲ್ಲ ಮದುವೆಯಾದನು.

೫.ಮತ್ತಳವುನ್ತಯಿರುಮ್ ವಾರ್ ಕುೞನನ್ ಮಡವಾರ್

ವೈತ್ತನನೆಯ್ ಕಳವಾಲ್ ವಾರಿ ವಿೞುಙ್ಗಿ, ಒರುಂ

ಗೊತ್ತವಿಣೈ ಮರುದಮುನ್ನಿಯವನ್ದವರೈ

ಊರುಕರತ್ತಿನೊಡುಮುನ್ದಿಯ ವೆನ್ದಿಱಲೋಯ್

ಮುತ್ತಿನಿಳಮುಱುವಲ್ ಮುಟ್ರವರುವದನ್ ಮುನ್

ಮುನ್ನ ಮುಹತ್ತಣಿಯಾರ್ ಮೊಯ್ ಕುೞಲ್ ಹಳಲೈಯ

ಅತ್ತವೆನಕ್ಕೊರುಕಾಲಾಡುಹ ಶೆಙ್ಗೀರೈ

ಆಯರ್ಗಳ್ ಪೋರೇಱೇಯಾಡುಹವಾಡಹವೇ

ವಾರ್=ಉದ್ದವಾಗಿರುವ, ಕುೞಲ್=ತಲೆಗೂದಲುಳ್ಳ, ನಲ್=ಒಳ್ಳೆಯ, ಮಡವಾರ್=ಹೆಂಗಸರು , ವೈತ್ತನ=ಶೇಖರಿಸಿ ಇಟ್ಟಿದ್ದ, ಮತ್ತು =ಕಡಗೋಲನ್ನು, ಅಳವುಮ್=ಕಡೆಯಲು, ಮುಳುಗಿಸಬಹುದಾದಷ್ಟು ಪರಿಮಿತಿಯ, ತಯಿರುಮ್=ಮೊಸರನ್ನೂ, ನೆಯ್=ತುಪ್ಪವನ್ನೂ, ಕಳವಾಲ್=ಕಳ್ಳತನದಿಂದ\(ಯಾರಿಗೂ ತಿಳಿಯದ ಹಾಗೆ\), ವಾರಿ=ಕೈತುಂಬ ದೇವಿಕೊಂಡು, ವಿೞುಙ್ಗಿ=ನುಂಗಿ, ಉನ್ನಿಯ=ಉನ್ನತವಾದ, ಒರುಙ್ಗು=ಒಟ್ಟೀಗೆ ಕೂಡಿ, ಏಕಕಾಲದಲ್ಲಿ, ಒಂದೇ ಸಮನಾಗಿ, ಒತ್ತ=ಒಪ್ಪುವಂತೆ, ಇಣೈ=ಅವಳಿಜವಳಿಯಾದ,, ಮರುತಮ್=ಅರ್ಜುನವೃಕ್ಷಗಳ ರೂಪ ತಳೆದು, ವನ್ದವರೈ=ಬಂದವರನ್ನು, ಊರು=ತೊಡೆಗಳಿಂದ ಕರತ್ತಿನೊಡುಮ್=ಕೈಗಳಿಂದಲೂ, ಉನ್ದಿಯ=ತಳ್ಳಿಹಾಕಿದ, ವೆಮ್=ಬಲವುಳ್ಳ, ತಿಱಲೋಯ್= ಜಯಶಾಲಿಯೇ, ಅತ್ತ=ಅಪ್ಪನೇ, ಮುತ್ತು=ಮುದ್ದಿಸಿಬಿಡಬೇಕೆನ್ನುವಷ್ಟು\(ಮುದ್ದುಮಾಡುವಷ್ಟು\)

೧೦೨

ಇನ್=ಇನಿದಾದ\(ಆಕರ್ಷಕವಾದ, ಹಿತವಾದ\), ಇಳ=ಕೋಮಲವಾದ, ಮುಱುವಲ್=ಮುಸಿನಗುವನ್ನು,\(ಮಂದಹಾಸವು\), ಮುಟ್ರ=ಸಂಪೂರ್ಣವಾಗಿ, ವರುವದನ್=ಕಾಣಿಸಿಕೊಳ್ಳುವದಕ್ಕೆ, ಮುನ್=ಮುಂಚಿತವಾಗಿಯೇ, ಮುಕತ್ತು=ಮುಖದ, ಮುನ್ನಮ್=ಮುಂಭಾಗದ, ಅಣಿ=ಸುಂದರವಾದ, ಆರ್=ಹೊಳಪುಳ್ಳ, ಮೊಯ್=ದಟ್ಟವಾದ, ಕುೞಲ್ ಗಳ್=ಕುರುಳುಗಳು, ಅಲೈಯ= ಅಲುಗಾಡುತ್ತಿರುವ ಹಾಗೆ, ಎನಕ್ಕೂ=ನನಗಾಗಿ, ಒರುಕಾಲ್=ಒಂದು ಸಲ, ಆಡುಹ ಶೆಙ್ಗೀರೈ=ಶೆಂಗೀರೈ ಆಟವಾಡುವವನಾಗು, ಆಯರ್ಹಳ್= ಗೋಕುಲದವರ, ಪೋರ್ ಏಱೇ=ಕಾಳಗದ ಗೂಳಿಯೇ, ಆಡುಹ,ಆಡುಹವೇ= ಆಡು,ಆಡುವವನಾಗು.

ನಿಡಿದಾದ ತಲೆಗೂದಲುಳ್ಳ ಒಳ್ಳೆಯ ಹೆಂಗಸರು ಶೇಖರಿಸಿ ಇಟ್ಟಿದ್ದ ಕಡಗೋಲಿನ ಅಳತೆಯಷ್ಟು ಪರಿಮಿತಿಯ ಮೊಸರನ್ನೂ ತುಪ್ಪವನ್ನೂ ಯಾರೂ ಅರಿಯದಂತೆ ಕೈತುಂಬ ದೇವಿದೇವಿ ನುಂಗಿ, ಉನ್ನತವಾದ ಒಟ್ಟಿಗೆ ಜೊತೆಗೂಡಿ ಏಕಕಾಲದಲ್ಲಿ ಒಂದೇ ಸಮನಾಗಿ ಒಪ್ಪುವಂತೆ, ಅವಳಿಜವಳಿಯಾದ, ಅರ್ಜುನವೃಕ್ಷಗಳ ರೂಪತಳೆದು ಬಂದವರನ್ನು ತೊಡೆಗಳಿಂದಲೂ ಕೈಗಳಿಂದಲೂ ತಳ್ಳಿ ಹಾಕಿದ ಬಲಿಷ್ಠನಾದ ಜಯಶಾಲಿಯೇ, ಅಪ್ಪನೇ, ಮುದ್ದುಮಾಡುವಷ್ಟು ಇನಿದಾದ ಕೋಮಲ ಮಂದಹಾಸವು ಪೂರ್ತಿಯಾಗಿ ಕಾಣಿಸಿಕೊಳ್ಳುವುದಕ್ಕೆ ಮುಂಚಿತವಾಗಿಯೇ ಮುಖದ ಮುಂಭಾಗದ ಸುಂದರವಾದ ಹೊಳೆಯುವ ದಟ್ಟವಾದ ಕುರುಳುಗಳು ಅಲುಗಾಡುತ್ತಿರುವಂತೆ ನನಗಾಗಿ ಒಂದು ಸಲ ಶೆಂಗೀರೈ ಆಡುವವನಾಗು, ಗೋಕುಲದವರ ಕಾಳಗದ ಗೂಳಿಯೇ ಆಡು, ಆಡುವವನಾಗು.\(೫\)

ಈ ಪಾಶುರವೆಲ್ಲ ಅವಳಿ ಮರಗಳಾಗಿ ಬೆಳೆದಿದ್ದವರ ಶಾಪವಿಮೋಚನೆಯ ವಿಷಯ. ನಳಕೂಬರ, ಮಣಿಗ್ರೀವ ಎಂಬ ಇಬ್ಬರು ದಿಕ್ಪಾಲಕನಾದ ಕುಬೇರನ ಮಕ್ಕಳು. ಅವರು ಧನಮತ್ತರಾಗಿ, ಮಧುಮತ್ತರಾಗಿ, ಸ್ವೇಚ್ಛಾವಿಹಾರಿಗಳಾಗಿ,ಸ್ತ್ರಿಲೋಲರಾಗಿ ವರ್ತಿಸುತ್ತಿದ್ದದ್ದು ಒಂದು ಸಮಯ. ಆಗ, ನಾರದಮಹರ್ಷಿಗಳನ್ನು ಅವರು ಕಂಡರೂ, ಅವರು ವಿವೇಚನೆಯಿಂದ ವರ್ತಿಸಲಿಲ್ಲ. ಆದ್ದರಿಂದ ನಾರದಮಹರ್ಷಿಗಳು ಅವರನ್ನು ಶಪಿಸಿದರು. ಮತ್ತು ಶಾಪದ ಮೂಲಕ ಅವರಿಗೆ ಅನುಗ್ರಹಮಾಡಿದರು; ಅವರೀರ್ವರೂ ಅವಳಿಮರಗಳಾಗಿರಬೇಕೆಂದೂ, ಮುಂದೆ ಶ್ರೀಕೃಷ್ಣನು ಅವರನ್ನು ವಿಮೋಚನೆಗೊಳಿಸುವನೆಂದೂ ಶಪಿಸಿದರು. ಅಂತೆಯೇ

೧೦೩

ಅವರು ಗೋಕುಲದಲ್ಲಿ ಅವಳಿ ಮತ್ತಿಮರಗಳಾಗಿ ಬೆಳೆಯುತ್ತಿದ್ದರು. ಶ್ರೀಕೃಷ್ಣನು ಗೋಕುಲದಲ್ಲಿ ತನ್ನ ಬಾಲಲೀಲೆಗಳನ್ನು ನಡಸುತ್ತ ಬೆಳೆಯುತ್ತಿರುವಾಗ, ಒಂದು ದಿನ ಮಗುವಾದ ಅವನು ಮಾಡಿದ ತಪ್ಪಿಗಾಗಿ ತಾಯಿ ಯಶೋದೆ ಅವನನ್ನು ಒಂದು ಒರಳೂಕಲ್ಲಿಗೆ ಬಿಗಿದು, ತನ್ನ ಮನೆಗೆಲಸಕ್ಕೆಂದು ಒಳಕ್ಕೆ ಹೋದಳು. ಮಗುವು ಅಂಬೆಗಾಲಿಟ್ಟುಕೊಂಡು ಒರಳುಕಲ್ಲನ್ನೂ ತನ್ನೊಡನೆ ಎಳೆದುಕೊಂಡು ಹೊರಟ. ಆ ಅವಳಿ ಮರಗಳ ಬಳಿಗೆ ಬಂದ. ಎರಡು ಮರಗಳನಡುವೆ ಇದ್ದ ಸಂದಿನಲ್ಲಿ ಅವನು ತೂರಿದ. ಒರಳಕಲ್ಲು ತಡೆದುಕೊಂಡಿತು. ಅದನ್ನೂ ಜಗ್ಗಿ ಎಳೆದ. ಆ ಎರಡು ಮರಗಳೂ ಭಯಂಕರವಾಗಿ ಸದ್ದು ಮಾಡುತ್ತಾ ಮುರಿದುಬಿದ್ದವು. ನಗುತ್ತಿದ್ದ ಕೃಷ್ಣನ ಮುಂದೆ, ಶಾಪವಿಮೋಚನೆ ಹೊಂದಿದ ನಳಕೂಬರನೂ ಮಣಿಗ್ರೀವನೂ ನಿಂತು ಭಕ್ತಿಯಿಂದ ಅವನನ್ನು ಸ್ತುತಿಸಿ, ಬೀಳ್ಕೊಂಡರು.

ಪಾಶುರದಲ್ಲಿ ಕಡಗೋಲಿನ ಅಳತೆಯಷ್ಟು ಪರಿಮಿತಿಯ ಮೊಸರನ್ನೂ ತುಪ್ಪವನ್ನೂ ಯಾರೂ ಅರಿಯದಂತೆ ಕೈತುಂಬ ದೇವಿದೇವಿ ತಿಂದ ಬಳಿಕ ದಷ್ಟಪುಷ್ಟವಾಗಿ,ಸರಿಸರಿಯಾಗಿ ಎತ್ತರವಾಗಿ ಬೆಳೆದ ಅವಳಿ ಮತ್ತಿಮರಗಳನ್ನು ತನ್ನ ತೊಡೆ ಕೈಗಳಿಂದ ತಳ್ಳಿ ಹಾಕಿದ ಜಯಶಾಲಿ ಬಾಲಕೃಷ್ಣ ಎನ್ನುತ್ತಾರೆ ಆೞ್ವಾರರು. ಮಿತಿಮೀರಿ ಉಂಡ ಮೊಸರು ತುಪ್ಪದಿಂದ ಮರಗಳನ್ನು ಉರುಳಿಸುವ ಅದ್ಭುತ ಸಾಮರ್ಥ್ಯ ಆ ಪುಟ್ಟ ಕೈಗಳಿಗೂ ತೊಡೆಗಳಿಗೂ ಬಂದಿತೋ? ಇಲ್ಲವೇ ಮರಗಳನ್ನು ಉರುಳಿಸಿದ್ದರಿಂದ ಅವನು ಉಂದದ್ದೆಲ್ಲ ಅರಗಿ ಹೋಯಿತೋ? ಹೇಗೋ\! ಅಂತು, ಯಶೋದೆಯ ಮುಂದೆ ಅವನು ಶೆಂಗೀರೈ ಆಡುವಾಗ ಅವನ ಚೆಲುವಾದ ದಟ್ಟವಾದ ಮುಂಗುರುಳು ಮುಖದ ಮೇಲೆ ಆಡುತ್ತಾ ಶೋಭಿಸಬೇಕು. ಮುಖದಲ್ಲಿ ಕೋಮಲವಾದ ಮಂದಹಾಸ ಮನೋಹರವಾಗಿ ನರ್ತಿಸುತ್ತಿರಬೇಕು. ಅಂಗಾಂಗಗಳ ಚಲನೆಯಿಂದ ನೋಡುವವರ ಆನಂದ ಹೆಚ್ಚಬೇಕು-ಎನ್ನುತ್ತಾರೆ ಆೞ್ವಾರರು.

೬. ಕಾಯಮಲರ್ ನಿಱವಾ ಕರುಮುಗಿಲ್ ಪೋಲುರುವಾ

ಕಾನಕಮಾಮಡುವಿಲ್ ಕಾಳಿಯನುಚ್ಚಿಯಿಲೇ

೧೦೪ 

ತೂಯ ನಡಮ್ ಪಯಿಲುಂ ಚುನ್ದರವೆನ್ ಚಿಱುವಾ

ತುಙ್ಗಮದಕ್ಕರಿಯಿನ್ ಕೊಮ್ಬು ಪಱಿತ್ತವನೇ

ಆಯಮಱಿನ್ದು ಪೊರುವಾನೆದಿರ್ ವನ್ದ ಮಲ್ಲೈ

ಅನ್ದರಮಿನ್ಱಿಯಱಿತ್ತಾಡಿಯತಾನಿಣೈಯಾಯ್

ಆಯವೆನಕ್ಕೊರುಕಾಲಾಡುಹಚೆಙ್ಗೀರೈ

ಆಯರ್ಹಳ್ ಪೋರೇಱೇಯಾಡುಹವಾಡುಹವೇ

ಕಾಯ ಮಲರ್=ಪಾದರಿ ಹೂವಿನ, ನಿಱವಾ=ಬಣ್ಣದವನೇ, ಕರುಮುಗಿಲ್=ಕಾಲಮೇಘದ, ಪೋಲ್=ಹೋಲಿಕೆಯುಳ್ಳ, ಉರುವಾ=ರೂಪವುಳ್ಳವನೇ, ಕಾನಕಮ್=ಕಾಡಿನಲ್ಲಿ, ಮಾ=ಮಹತ್ತಾದ \(ಮಹಾ\), ಮಡುವಿಲ್= ಮಡುವಿನಲ್ಲಿ, ಕಾಳೀಯನ್=ಕಾಳೀಯನ, ಉಚ್ಚಿಯಿಲೇ=ತಲೆಯ\(ನಡುನೆತ್ತಿಯ\) ಮೇಲೆ, ತೂಯ=ಮನೋಹರವಾದ, ನಟಮ್=ನಟನ\(ನಾಟ್ಯ\)ವನ್ನು, ಪಯಿಲುಮ್=ಅಭ್ಯಾಸಮಾಡಿದ, ಸುನ್ದರಾ=ಸುಂದರನೇ, ಎನ್=ನನ್ನ, ಚಿಱುವಾ=ಮಗುವೇ, ತುಙ್ಗಮ್=ಎತ್ತರವಾಗಿಯೂ, ಮದಮ್=ಮದಿಸಿದ್ದಾಗಿಯೂ, ಕರಿಯಿನ್=ಆನೆಯ, ಕೊಮ್ಬು=ದಂತವನ್ನು, ಪಱಿತ್ತವನೇ=ಮುರಿದುಕೊಂಡವನೇ, ಆಯಮ್=ಆಯವನ್ನು, ಅಱಿನ್ದು=ತಿಳಿದು,ಪೊರುವಾನ್=ಹೋರುವವನ, ಎದಿರ್=ಎದುರಾಗಿ, ವನ್ದ=ಬಂದು ನಿಂತ, ಮಲ್ಲೈ=ಮಲ್ಲರನ್ನು, ಅನ್ದರಮಿನ್ಱಿ=ಯಾವ ಬಗೆಯ ವ್ಯತ್ಯಾಸವೂ ಇಲ್ಲದ ಹಾಗೆ, ಅ:ಅತ್ತು= ಕೊಂದು, ತಾಳ್=ಕಾಲುಗಳು, ಇಣೈಯಾಯ್=ಹೊಂದಿಕೆಯಾಗಿರುವಂತೆ\(ಹೊಂದಿಕೊಳ್ಳುವಂತೆ\), ಆಡಿಯ=ಆಡಿದ, ಆಯ=ಗೋವಳನೇ, ಎನಕ್ಕೂ=ನನಗಾಗಿ, ಒರುಕಾಲ್=ಒಂದು ಸಲ, ಶೆಙ್ಗೀರೈ ಆಡುಹ=ಶೆಂಗೀರೈ ಆಟವನ್ನು ಆಡುವವನಾಗು, ಆಯರ್ಹಳ್=ಗೋಕುಲದವರ, ಪೋರ್ ಏಱೇ=ಕಾಳಗದ ಗೂಳಿಯೇ, ಆಡುಹವಾಡುಹವೇ= ಆಡು, ಆಡುವವನಾಗು.

ಪಾದರಿ ಹೂವಿನ ಬಣ್ಣವುಳ್ಳವನೇ, ಕಾಲಮೇಘದ ಹೋಲಿಕೆಯುಳ್ಳ

೧೦೫

ರೂಪವುಳ್ಳವನೇ ಕಾಡಿನಲ್ಲಿ ಬಲುದೊಡ್ಡ ಮಡುವಿನಲ್ಲಿ ಕಾಳೀಯನ ನಡುನೆತ್ತಿಯ ಮೇಲೆ ಮನೋಹರವಾದ ನಾಟ್ಯವನ್ನು ಅಭ್ಯಾಸಮಾಡಿದ ಸುಂದರನೇ, ನನ್ನ ಮಗುವೇ, ಎತ್ತರವಾಗಿ ಬೆಳೆದಿದ್ದ ಮದಿಸಿದ್ದ ಆನೆಯ ದಂತವನ್ನು ಮುರಿದುಹಾಕಿದವನೇ, ಆಯವನ್ನು ಅರುತಿ ಹೋರಾಡುವವನ ಎದುರಾಗಿ ಬಂದುನಿಂತ ಮಲ್ಲರನ್ನು ಯಾವ ಬಗೆಯ ವ್ಯತ್ಯಾಸವೂ ಇಲ್ಲದಂತೆ ಕೊಂದುಹಾಕಿ; ಕಾಲುಗಳು ಹೊಂದಿಕೊಳ್ಳುವಂತೆ ಆಡುದ ಗೋವಳನೇ ನನಗಾಗಿ ಒಂದು ಸಲ ಶೆಂಗೀರೈ ಆಟವನ್ನಾಡುವವನಾಗು; ಗೋಕುಲದವರ ಕಾಳಗದ ಗೂಳಿಯೇ ಆಡು,ಆಡುವವನಾಗು.\(೬\)

ಈ ಪಾಶುರದಲ್ಲಿ ಕೃಷ್ಣನ ಬಣ್ಣರೂಪಗಳ ಹೋಲಿಕೆ ಬರುತ್ತದೆ. “ಪಾದರಿ ಹೂವಿನ ಬಣ್ಣದವನೇ”-ಎಂದರೆ ಶ್ಯಾಮಲವರ್ಣ. ಅದರಿಂದಲೇ ಅವನು “ಶಾಮ”ನಾಗಿದ್ದ. “ಕಾರ್ಮೊಡದ ಹೋಲಿಕೆಯ ರೂಪ-ದಿವ್ಯವಾದ ಭವ್ಯವಾದ ಅದ್ಭುತವಾದ ರೂಪ. ಅದರಿಂದಲೇ ಅವನು “ಘನಶ್ಯಾಮ” “ಮೇಘಶ್ಯಾಮ” ನಾಗಿದ್ದ. ಇದರೊಂದಿಗೆ ಕೃಷ್ಣನು ನಡಸಿದ ಸಾಹಸಕಾರ್ಯಗಳ ಸ್ಮರಣೆ ಇದೆ. ಕಾಳೀಯನ ಗರ್ವಭಂಗ ಮಾಡಿದ್ದು. ಕುವಲಯಾಪೀಡ ಎಂಬ ಮದ್ದಾನೆಯ ದಂತವನ್ನು ಮುರಿದುಹಾಕಿ, ಕೊಂದದ್ದು. ಕುಸ್ತಿಯ ಪಟ್ಟುಗಲಲ್ಲಿ ಪಳಗಿದ್ದ ನಿಪುಣ ಮುಷ್ಟಿಕ ಚಾಣೂರಾದಿ ಮಲ್ಲರನ್ನೆಲ್ಲ ಕೊಂದುಹಾಕಿದ್ದು. ಇವುಗಳನ್ನು ನೆನೆದಾಗ ಯಶೋದೆಗೆ ಮೈಪುಳಕಗೊಂಡಿರಬೇಕಲ್ಲವೆ\! ಅವಳ ಪುತ್ರವಾತ್ಸಲ್ಯ ಹೆಚ್ಚಿರಲೇಬೇಕು\! ಅದಕ್ಕಾಗಿಯೇ “ನನ್ನ ಮಗುವೇ”, “ಗೋವಳನೇ” ಎಂದು ಪ್ರೇಮಾತಿಶಯದಿಂದ ಅವನನ್ನು ಸಂಬೋಧಿಸುತ್ತಾಳೆ. ತನ್ನ ತೃಪ್ತಿಗಾಗಿ “ಒಂದು ಸಲ ಶೆಂಗೀರೈ ಆಡು”ಎಂದು ಕೇಳಿಕೊಳ್ಳುತ್ತಾಳೆ. ಭಗವಂತನ ಆಟಗಳನ್ನು ನೋಡುವುದರಲ್ಲಿ ತಣಿವುಂಟೆ?

೭. ತುಪ್ಪಡೈಯಾಯರ್ಹಳ್ ತಮ್ ಶೊಲ್ ವೞುವಾದೊರುಕಾಲ್

ತೂಯ ಕರುಙ್ಗುಳನಟ್ರೋಹೈಮಯಿಲನೈಯ

೧೦೬

ನಪ್ಪಿನ್ನೈತನ್ದಿಱಮಾ ನಲ್ವಿಡೈಯೇೞವಿಯ

ನಲ್ಲತಿಱಲುಡೈಯ ನಾದನುಮಾನವನೇ

ತಪ್ಪಿನ ಪಿಳ್ಳೈಹಳೈತ್ತನ ಮಿಹುಶೋದಿಪುಹ

ತ್ತನಿಯೊರು ತೇರ್ ಕಡವಿತ್ತಾಯೊಡುಕೂಟ್ಟಿಯ ಎನ್

ಅಪ್ಪವೆನಕ್ಕೊರುಕಾಲಾಡುಹ ಶೆಙ್ಗೀರೈ

ಆಯರ್ಗಳ್ ಪೋರೇಱೇಯಾಡುಹವಾಡುಹವೇ

ತುಪ್ಪು=ಶೌರ್ಯ ಸಾಹಸ, ಕೌಶಲ್ಯಗಳನ್ನು, ಉಡೈ=ಉಳ್ಳ, ಆಯರ್ಗಳ್ ತಮ್=ಗೋವಳತ, ಶೊಲ್=ಮಾತನ್ನು, ವೞುವಾದು=ತಪ್ಪಾಗದೆಂಬಂತೆ, ಒರುಕಾಲ್=ಒಂದು ಸಲ, ತೂಯ=ಪರಿಶುದ್ಧವಾದ, ಕರು=ಕರಿಯ, ಕುೞಲ್=ಕೇಶರಾಶಿಯು, ನಲ್=ಚೆಲುವಾದ, ತೋಕೈ=ಬಾಲವುಳ್ಳ, ಮಯಿಲ್=ನವಿಲನ್ನು, ಅಣೈಯ=ಹೋಲುತ್ತಿರಲು, ನಪ್ಪಿನ್ನೈ=ನೀಳಾದೇವಿಯ, ತನ್ದಿಱಮಾ=ಉಪಾಯವೆಂಬಂತೆ, ನಲ್=ಶ್ರೇಷ್ಠವಾದ, ಎಡೈ=ವೃಷಭಗಳು, ಏೞ್=ಏಳೂ, ಅವಿಯ=ನಾಶವಾಗುವಂತೆ, ನಲ್ಲ=ಉತ್ತಮವಾದ, ತಿಱಲ್=ಸಾಮರ್ಥ್ಯವನ್ನು, ಉಡೈ=ಉಳ್ಳ, ನಾದನುಮ್=ನಾಥನೂ, ಆನವನೇ=ಆದವನೇ, ತಪ್ಪಿನ=ಕೈತಪ್ಪಿಹೋದ, ಪಿಳ್ಳೈಹಳೈ=ಮಕ್ಕಳನ್ನು, ತನ=ತನ್ನ\(ತಮ್ಮ\), ಮಿಹು=ಅತಿಶಯವಾದ\(ಬಹಳ ಹೆಚ್ಚಾದ\), ಶೋದಿ=ಪ್ರಕಾಶಮಯವಾದ, ಪುಹರ್=ಜೀವನದಿಂದ, ತನಿ=ವಿಶಿಷ್ಟವಾದ, ಒರು=ಒಂದು, ತೇರ್=ನಿಪುಣತೆಯನ್ನು, ಕಡವಿ=ನಡಸಿ, ತಾಯೊಡು=\(ಅವರ\)ತಾಯಿಯೊಡನೆ, ಕೂಟ್ಟಿಯ=ಸೇರಿಸಿದ\(ಕೂಡಿಸಿದ\), ಎನ್=ನನ್ನ, ಅಪ್ಪ=ಅಪ್ಪನೇ, ಎನಕ್ಕು=ನನಗಾಗಿ, ಒರುಕಾಲ್=ಒಂದು ಸಲ, ಆಡುಹ ಶೆಙ್ಗೀರೈ= ಶೆಂಗೀರೈ ಆಟವನ್ನು ಆಡುವವನಾಗು; ಆಯರ್ಹಳ್=ಗೋಕುಲದವರ, ಪೋರ್ ಏಱೇ= ಕಾಳಗದ ಗೂಳಿಯೇ, ಆಡುಹ ವಾಡುಹವೇ=ಆಡುವವನಾಗು, ಆಡುವವನಾಗು

೧೦೭

ಶೌರ್ಯ ಸಾಹಸ ಕೌಶಲ್ಯಗಳನ್ನುಳ್ಳ ಗೋವಳರು ಹೇಳಿದ ಮಾತು ತಪ್ಪಾಗದೆಂಬಂತೆ, ಒಂದು ಸಲ ಪರಿಶುದ್ಧವಾದ ಕಪ್ಪನೆಯ ಕೇಶರಾಶಿಯು, ಚೆಲುವಾದ ಬಾಲದ ನವಿಲನ್ನು ಹೋಲುತ್ತಿರಲು, ನೀಳಾದೇವಿಯ ಉಪಾಯವೆಂಬಂತೆ ಶ್ರೇಷ್ಠವಾದ ಏಳುವೃಷಭಗಳೂ ನಾಶವಾಗುವ ಉತ್ತಮವಾದ ಸಾಮರ್ಥ್ಯವನ್ನುಳ್ಳ ನಾಥನೇ ಕೈತಪ್ಪಿಹೋದ ಮಕ್ಕಳನ್ನು ತಮ್ಮ ಬಹಳ ಅತಿಶಯ ಪ್ರಕಾಶಮಯವಾದ ಜೀವನದಿಂದ ವಿಶಿಷ್ತವಾದ ಒಂದು ನಿಪುಣತೆಯನ್ನು ನಡಸಿ ಅವರ ತಾಯಿಯೊಡನೆ ಕೂಡಿಸಿದ ನನ್ನ ಅಪ್ಪನೇ, ನನಗಾಗಿ ಒಂದು ಸಲ ಶೆಂಗೀರೈ ಆಟ ಆಡುವವನಾಗು, ಗೋಕುಲದ ಕಾಳಗದ ಗೂಳಿಯೇ, ಆಡುವವನಾಗು, ಆಡುವವನಾಗು.\(೭\)

“ನಪ್ಪಿನ್ನೈ” ಎಂಬುದು ತಮಿಳಿನಲ್ಲಿ ನೀಳಾದೇವಿಗೆ ಹೆಸರು. ಶ್ರೀದೇವಿಭೂದೇವಿಗಳ ಜೊತೆಯಲ್ಲಿ ಈಕೆಯೂ ಸೇರಿ- “ಶ್ರೀಭೂನೀಳಾಸಮೇತನಾಗಿ”- ಮೂವರು ಪತ್ನಿಯರನ್ನು ಶ್ರೀಮನ್ನಾರಾಯಣನು ಉಳ್ಳವನೆಂದು ವಿವರಣೆ ಇದೆ.

ನೀಳಾದೇವಿಯ ಅಂಶವೆನ್ನಿಸಿದ “ಕುಂಭ”ರಾಜನ ಮಗಳಾದ ಸತ್ಯೆ ಎಂಬುವಳನ್ನು ಅವಳಿಗಾಗಿ ಏರ್ಪಡಿಸಿದ್ದ ಸ್ವಯಂವರದಲ್ಲಿ ಏಳು ಬಲಿಷ್ಠ ವೃಷಭಗಳನ್ನು ಲೀಲಾಜಾಲವಾಗಿ ಹಿಡಿದುಕಟ್ಟಿಹಾಕಿ ಗೆದ್ದವನು ಕೃಷ್ಣ. ಅನಂತರ ಅವಳೊಂದಿಗೆ ಅನೇಕ ಮಂದಿ ದಾಸದಾಸಿಯರನ್ನೂ ಚತುರಂಗಬಲವನ್ನೂ ದ್ವಾರಕೆಗೆ ಕರೆತಂದು ವಿಜೃಂಭಣೆಯಿಂದ ಅವಳನ್ನು ಮದುವೆ ಮಾಡಿಕೊಂಡನು.

ಇನ್ನು, “ಕೈತಪ್ಪಿಹೋದ ಮಕ್ಕಳ”ವಿಷಯ. ಈ ಬಗೆಗೆ ಎರಡು ಪ್ರಸಂಗಗಳು ನೆನಪಿಗೆ ಬರುತ್ತವೆ. ಮೊದಲನೆಯದು ದೇವಕಿಯ ಮಕ್ಕಳ ಪ್ರಸಂಗ. ಆಗತಾನೆ ಅದ್ಧೂರಿಯಾಗಿ ಮದುವೆಯ ಮೆರವಣಿಗೆ ಬರುತ್ತಿತ್ತು. ಕಂಸನೇ ಸ್ವತಃ ಸಾರಥಿಯಾಗಿ ರಥನಡಸುತ್ತಿದ್ದ. ಇದ್ದಕ್ಕಿದ್ದಂತೆ ಆಕಾಶವಾಣಿ ನುಡಿಯಿತು-ಅವಳ ಎಂಟನೆಯ ಗರ್ಭದಲ್ಲಿ ಅವನ ಮೃತ್ಯು ಅವತರಿಉವನೆಂದು. ಕೂಡಲೇ ಕಂಸ ದೇವಕಿ ವಸುದೇವರನ್ನು ಸೆರೆಯಲ್ಲಿಟ್ಟ. ಅವರಿಗೆ ಆದ ಮಕ್ಕಳನ್ನೆಲ್ಲ ನಿಷ್ಕರುಣಿಯಾಗಿ ನೆಲಕ್ಕೆ ಅಪ್ಪಳಿಸಿಕೊಂದ. ಹೀಗೆ ಆರು ಜನ ಮಡೀದರು. ಎಂಟನೆಯವನೇ ಕೃಷ್ಣ. ಅವತಾರಪುರುಷನಾಗಿ ಜನಿಸಿದ್ದರಿಂದ ತನ್ನ ಮಾಯೆಯಿಂದ ಕಂಸನಿಂದ ತಪ್ಪಿಸಿಕೊಂಡು,ನಂದಗೋಕುಲದಲ್ಲಿ ಬೆಳೆಯುತ್ತಾ, ಸಕಾಲದಲ್ಲಿ ಕಂಸನನ್ನು ಕೊಂದನು. ಬಹಳ ವರ್ಷಗಳ ತರುವಾಯ ದೇವಕಿಯು ತನ್ನ ಕೈತಪ್ಪಿದ ಮಕ್ಕಳನ್ನು ನೋಡಬೇಕೆಂದು ಆಶೆಪಟ್ಟಳು. ಕೂಡಲೇ ಕೃಷ್ಣನು ಸುತಲದಲ್ಲಿ ಬಲಿಚಕ್ರವರ್ತಿಯ ಬಳಿ ಬೆಳೆಯುತ್ತಿದ್ದ ಅವರನ್ನು ಕರೆತಂದು ತಾಯಿಗೆ ತೋರಿಸಿ ತೃಪ್ತಿಪಡಿಸಿದನು. ಅಲ್ಲದೆ, ಆ ಮಕ್ಕಳಿಗೆ ಪರಮಪದವನ್ನು ಕರುಣಿಸಿದನು.

೧೦೮

ಎರಡನೆಯದು ಕೃಷ್ಣನ ಗುರುಪುತ್ರನ ಪ್ರಸಂಗ- ಸಾಂದೀಪಿನಿ ಎಂಬ ಗುರುವಿನಲ್ಲಿ ಕೃಷ್ಣನು ವಿದ್ಯಾಭ್ಯಾಸ ಮುಗಿಸಿದ ತರುವಾಯ ಗುರುದಕ್ಷಿಣೆಯೇನೆಂದು ಕೇಳಿದನು, ಹನ್ನೆರಡು ವರ್ಷಗಳ ಕೆಳಗೆ ಪ್ರಭಾಸತೀರ್ಥದ ಬಳಿ ಕಡಲಿನಲ್ಲಿ ಮುಳುಗಿ ಕಳೆದುಹೋದ ತನ್ನ ಮಗನನ್ನು ಹಿಂದಕ್ಕೆ ತಂದುಕೊಡಬೇಕೆಂದು ಗುರುಗಳು ಕೇಳಿಕೊಂಡರು. ಕೃಷ್ಣನು ಒಪ್ಪಿ ತನ್ನ ಅಮಾನುಷಶಕ್ತಿಯಿಂದ ಹುಡುಗನಿರುವ ಸ್ಥಳವನ್ನು ಗೊತ್ತು ಮಾಡಿದನು. ಅನಂತರ ತಾನೇ ಕಡಲಿನಲ್ಲಿ ಮುಳುಗಿ ಶಂಖದ ಆಕಾರದಲ್ಲಿ ಅಡಗಿಕೊಂಡಿದ್ದ ಪಂಚಜನಿ ಎಂಬ ಅಸುರನನ್ನು ಕೊಂದು, ಗುರುಪುತ್ರನನ್ನು ಬಿಡಿಸಿಕೊಂಡು ಬಂದು ಗುರುಗಳಿಗೆ ಒಪ್ಪಿಸಿದನು. ಆ ಶಂಖವನು ತಾನೇ ಒಂದು ದಿವ್ಯಾಯುಧವಾಗಿ ಉಪಯೋಗಿಸುತ್ತಾ ಬಂದನು, ಅದೇ ಪಾಂಚಜನ್ಯ.

“ತಪ್ಪಿನ ಪಿಳ್ಳೈಹಳೇ.......ಕೂಟ್ಟಿಯ-ಎಂಬುದನ್ನು ಬೇರೊಂದು ರೀತಿಯಲ್ಲಿ ಅರ್ಥಮಾಡುತ್ತಾರೆ. ಅದು ಹೇಗೆಂದರೆ-ತನ=ತನ್ನ, ಮಿಹು=ಅತಿಶಯವಾದ, ಶೋದಿಪುಹ= ತೇಜೋಮಯವಾದ ಪರತತ್ತ್ವದಲ್ಲಿ ಹೊಂದಿಕೊಳ್ಳುವಂಥ, ತನಿ=ತನಿಯಾದ, ಒರು=ಒಪ್ಪುವಂಥ, ತೇರ್=ರಥವನ್ನು, ಕಡವಿ=ಹತ್ತಿಕೊಂಡು, ತಪ್ಪಿನ=ಕೈತಪ್ಪಿಹೋದ, ಪಿಳ್ಳೈಹಳೈ=ಮಕ್ಕಳನ್ನು, ತಾಯೊಡು=ತಾಯಿಯೊಡನೆ, ಕೂಟ್ಟಿಯ=ಕೂಡಿಸಿದ.

೮. ಉನ್ನೈಯುಮೊಕ್ಕಲೈಯಿಱ್ ಕೊಣ್ಡುತಮಿಲ್ ಮರುವಿ

ಉನ್ನೊಡು ತಙ್ಗಳ್ ಕರುತ್ತಾಯಿನ ಶೆಯ್ದುವರುಮ್

ಕನ್ನಿಯರುಮ್ ಮಹಿೞಕ್ಕಣ್ಡವರ್ ಕಣ್ ಕುಳಿರ

ಕ್ಕಟ್ರವರ್ ತೆಟ್ರಿವರ್ ಪ್ಪೆಟ್ರವೆನಕ್ಕರುಳಿ

ಮನ್ನು ಕುಱುಙ್ಗುಡಿಯಾಯ್ ವೆಳ್ಲಱೈಯಾಯ್ ಮದಿೞ್ ಶೂೞ್

ಶೋಳೈಮಲೈಕ್ಕರಶೇ ಕಣ್ಣಪುರತ್ತಮುದೇ,

ಎನ್ನವಲಙ್ಕಳೈ ವಾಯಾಡುಹ ಶೆಙ್ಗೀರೈ

ಏೞುಲಹಮುಡೈಯಾಯಾಡುಹವಾಡುಹವೇ

೧೦೯

ಕುಱುಙ್ಕುಡಿ=ತಿರು ಕುರುಂಗುಡೊಯಲ್ಲಿ, ಮನ್ನು=ಶಾಶ್ವತವಾಗಿ, ಆಯ್=ನೆಲಸಿದವನಾಗಿ, ವೆಳ್ಳಱೈಯಾಯ್=ವೆಳ್ಳರೈಯಲ್ಲಿ ನೆಲಸಿದವನಾಗಿ, ಮದಿಳ್=ಕೋಟೆಯಿಂದ, ಹ್ಸೂೞ್=ಸುತ್ತುವರಿದಿರುವ, ಶೋಲೈಮಲೈಕ್ಕೂ=ತಿರುಮಾಲಿರುಂಜೋಲೈ ಮಲೈಗೆ\(ಬೆಟ್ಟಕ್ಕೆ\), ಅರಶೇ=ಅಧಿಪತಿಯಾದವನೇ, ಕಣ್ಣಪುರತ್ತು=ಕಣ್ಣಪುರ, ಅಮುದೇ=ಅಮೃತವೇ, ಎನ್=ನನ್ನ, ಅವಲಮ್=ಸಂಕಟಗಳನ್ನೆಲ್ಲಾ, ಕಳೈವಾಯ್=ಕಳೆಯುವವನೇ, ಉನ್ನೈಯುಮ್=ನಿನ್ನನ್ನು, ಒಕ್ಕಲೈಯಿಲ್=ನಡುವಿನಲ್ಲಿ, ಕೊಣ್ಡು=ಎತ್ತಿಕೊಂಡು\(ಇಟ್ಟುಕೊಂಡು\), ತಮ್=ತಮ್ಮತಮ್ಮ, ಇಲ್=ಮನೆಗಳಲ್ಲಿ, ಮರುವಿ=ಕಲೆತುಕೊಂಡು, ಉನ್ನೋಡು=ನಿನ್ನೊಡನೆ, ತಙ್ಗಳ್=ತಮ್ಮತಮ್ಮ, ಕರುತ್ತು=ಮನೋ ನಿರ್ಧಾರದಂತೆ, ಆಯಿನ=ಆದ, ಶೆಯ್ದು ವರುಮ್=ಕೆಲಸಮಾಡಿ ಬರುವ, ಕನ್ನಿಯರುಮ್=ಕನ್ನಿಕೆಯರೆಲ್ಲರೂ, ಮಹಿೞ=ಸಂತೋಷಪಡುವ ಹಾಗೆ, ಕಣ್ದವರ್=ನೋಡುವವರ, ಕಣ್=ಕಣ್ಣುಗಳಿಗೆ, ಕುಳಿರ=ತಂಪಾಗುವ ಹಾಗೆ, ಕಟ್ರವರ್=ಕಲಿತವರು, ತೆಟ್ರಿವರ=ತಡಕಿಕೊಂಡು ಬರುವ ಹಾಗೆ, ಪೆಟ್ರ=ಹೆತ್ತ\(ತಾಯಾದ\), ಎನಕ್ಕೂ=ನನಗೆ, ಅರುಳಿ=ಕೃಪೆಮಾಡಿ, ಆಡುಹ ಶೆಙ್ಗೀರೈ= ಶೆಂಗೀರೈ ಆಡುವವನಾಗಿ. ಏೞ್=ಏಳು, ಉಲಹುಮ್=ಲೋಕಗಳನ್ನೂ, ಉಡೈಯಾಯ್=ಉಳ್ಳವನೇ, ಆಡುಹವಾಡುಹವೇ=ಆಡುವವನಾಗು, ಆಡುವವನಾಗು.

ತಿರುಕುರುಂಗುಡಿಯಲ್ಲಿ ಶಾಶ್ವತವಾಗಿ ನೆಲಸಿದವನಾಗಿ, ವೆಳ್ಳರೈಯಲ್ಲಿ ನೆಲೆಸಿದವನಾಗಿ, ಕೋಟೆಯಿಂದ ಆವರಿಸಿರುವ ತಿರುಮಾಲಿರುಂಜೋಲೈ ಬೆಟ್ಟದ ಅರಸನಾಗಿ ಕಣ್ಣಪುರದ ಅಮೃತವಾಗಿ, ನನ್ನ ಸಂಖಟಗಳನ್ನೆಲ್ಲಾ ಕಳೆಯುವವನಾಗಿ ಇರುವವನೇ ನಿನ್ನನ್ನು ನಡುವನಲ್ಲಿಟ್ಟುಕೊಂಡು ತಮ್ಮತಮ್ಮ ಮನೆಗಳಲ್ಲಿ ಕಲೆತುಕೊಂಡು ನಿನ್ನೊಡನೆ ತಮ್ಮತಮ್ಮ ಮನೋ ನಿರ್ಧಾರದಂತೆ ಇದ್ದುಬರುವ ಹೆಣ್ಣುಮಕ್ಕಳೆಲ್ಲರೂ ಸಂತೋಷಿಸುವ ಹಾಗೆ, ನೋಡುವವರ ಕಣ್ಣುಗಣಿಗೆ ತಂಪುತರುವ ಹಾಗೆ, ಕಲಿತವರು ತಡಕಿಕೊಂಡು ಬರುವ ಹಾಗೆ, ಹೆತ್ತ ತಾಯಿಯಾದ ನನಗೆ ಕೃಪೆಮಾಡಿ ಶೆಂಗಿರೈ ಆಟ ಆಡುವವನಾಗು; ಏಳು ಲೋಕಗಳನ್ನುಳ್ಳವನೇ ಆಡುವವನಾಗು, ಆಡುವವನಾಗು.\(೮\)

ಆೞ್ವಾರರ ಹೄದಯ ವೈಶಾಲ್ಯವೆಷ್ಟು ಎಂಬುದನ್ನು ಈ ಪಾಶುರ ಸ್ವಲ್ಪಮಟ್ಟಿಗೆ ತಿಳಿಯ ಹೇಳುತ್ತದೆ. ಯಶೋದೆಯ ಬಾಯಿಂದ ಮಾತುಗಳು

೧೧೦

ಬಂದವೆಂದರೂ ಅವೆಲ್ಲ ಆೞ್ವಾರರ ಹೃದಯಾಂತರಾಳದಿಂದ ಹೊಮ್ಮಿದವು. ಭಗವಂತನು ಎಲ್ಲ ಕಡೆಯೂ ನೆಲಸಿ, ಭಕ್ತರಿಂದ ಸೇವೆ ಪಡೆಯುತ್ತಾ ಅವರಿಗೆ ಸದಾ ಕೃಪೆ ಮಾಡುತ್ತಾನೆ ಎಂಬುದನ್ನು ಆೞ್ವಾರರು ಕೆಲವು ದಿವ್ಯಸ್ಥಳಗಳ ಹೆಸರುಗಳ ಮೂಲಕ ಸೂಚಿಸಿದ್ದಾರೆ ಆಮೇಲೆ ಅವರು ಕೊಡುವ ಕೆಲವು ಉದಾಹರಣೆಗಳು ಕಣ್ಣಿಗೆ ಚಿತ್ರಕಟ್ಟುವಂಥವು” ಹೆಣ್ಣು ಮಕ್ಕಳು ಮಗುವಾದ ಕೃಷ್ಣನನ್ನು ಕಂಕುಳಲ್ಲಿ ಎತ್ತಿಕೊಂಡು ತಮ್ಮತಮ್ಮ ಮನೆಗಳಿಗೆ ಕರೆದೊಯ್ದು ಅಲ್ಲಿ ಅವನೊಡನಿದ್ದು ಆಟವಾಡಿ ಮನಸಾರ ನಲಿಯುವುದು. ಕೃಷ್ಣನ ಬಾಲಲೀಲೆಗಳನ್ನು ನೋಡಿನೋಡಿ ಆನಂದಿಸುವುದು. ಕಲಿತವರು ಎತ್ತರವಾದ ಗದ್ದುಗೆಗಳ ಮೇಲೆ ಕುಳಿತು ಭಗವತ್ಸಾಕ್ಷಾತ್ಕಾರಕ್ಕಾಗಿ ಧ್ಯಾನ, ಜಪ,ಪೂಜಾದಿಗಳಲ್ಲಿ ಮಗ್ನರಾಗಿರುವುದು. ಅವರು ಅವನಿಗಾಗಿ ಅವನಿಲ್ಲದ ಸ್ಥಳಗಳಲ್ಲೆಲ್ಲಾ ತಡಕಾಡುವುದು. ಹೆತ್ತತಾಯಿ ಯಶೋದೆಗೆ ಒಂದೊಂದು ಕ್ಷಣದಲ್ಲೂ ಕಣ್ಣಿಗೆ ಹಬ್ಬ ತರುವುದು. –ಇವೆಲ್ಲ ಭಾವುಕರಿಗೆ ಮೈನವಿರೇಳಿಸುವಂಥ ಚಿತ್ರಗಳು. ಆೞ್ವಾರರ ಅಭಿಪ್ರಾಯದಲ್ಲಿ-ಕೃಷ್ಣನನ್ನು ಎತ್ತಿ,ಆಡಿಸಿ, ಸೇವೆ ಮಾಡುವವರು ಯಾರೇ ಆಗಿರಲಿ ಅವರೆಲ್ಲರಿಗೂ ಮಹದಾನಂದವೊದಗಬೇಕು. ಅವನ ಲೀಲೆಗಳನ್ನು ಗಮನಿಸಿ ನೋಡೂವವರೆಲ್ಲರ ಕಣ್ಮನಗಳಿಗೆ ಇಂಪು ತಂಪುಗಳು ಬರಬೇಕು. ಜ್ಞಾನಿಗಳ ತಡಕಾಟದ ಕಷ್ಟ ನೀಗಿ ಸರಾಗವಾಗಿ ಸಾಕ್ಷಾತ್ಕಾರ ಲಭಿಸಬೇಕು. ತಾಯಿಯಾದ ತನಗಾಗಿ ಜ್ಞಾನಿಗಳಿಗೂ ಕರ್ಮಿಗಳಿಗೂ ಭಕ್ತರಿಗೂ-ಎಲ್ಲರಿಗೂ ಭಗವಂತ ಕರುಣಿಸಿ ಆನಂದಾಮೃತವನ್ನುಣಿಸಬೇಕು. ಅದಕ್ಕಾಗಿಯೇ ಅವನು ತನ್ನ ಲೀಲಾವಿನೋದಗಳನ್ನು ಮೇಲಿಂದಮೇಲೆ ತೋರಿಸುತ್ತಲೇ ಇರಬೇಕು- ಶೆಂಗೀರೈ ಮುಂತಾದ ಆಟಗಳನ್ನು ಆಡಬೇಕು ಆಡಬೇಕು ಎನ್ನುತ್ತಾರೆ ಆೞ್ವಾರರು.

ದಕ್ಷಿಣಭಾರತದಲ್ಲಿ ಪವಿತ್ರ ಯಾತ್ರಾಸ್ಥಳಗಳು ಬಹಳ ಸಂಖ್ಯೆಯಲ್ಲಿವೆ. ಉದಾ:- ತಿರುವೆಳ್ಳರೈಯಲ್ಲಿ ಪುಂಡರೀಕಾಕ್ಷಸ್ವಾಮಿ ದೇವಾಲಯ, ಕಣ್ಣಪುರದಲ್ಲಿ ಶೌರಿರಾಜಸ್ವಾಮಿ. ತಿರುಮಾಲಿರುಂಜೋಲೈಯಲ್ಲಿ ಸುಂದರರಾಜಸ್ವಾಮಿ. ತಿರುಕ್ಕೋಟ್ಟಿಯೂರಿನಲ್ಲಿ ಸೌಮ್ಯನಾರಾಯಣಸ್ವಾಮಿ. ತಿರುಕುಡಂದೈ \(ಕುಂಭಕೋಣ\)ಯಲ್ಲಿ ಆರಾವಮದುಸ್ವಾಮಿ. ಹೀಗೆ ದಕ್ಷಿಣಭಾರತವೆಲ್ಲ ದೇವಾಲಯಗಳ ಬೀಡು. ಒಂದೊಂದು ಊರಿನಲ್ಲಿ ಒಂದೊಂದು ಹೆಸರಿನಲ್ಲಿ ಭಗವಂತ ಭಕ್ತರಿಗೆ ಕೃಪೆ ಮಾಡುತ್ತಾನೆ. ಬಹಳ ಪುರಾತನಕಾಲದಿಂದಲೂ ಪ್ರಸಿದ್ಧಿಯಾದ್ದರಿಂದ ಇವುಗಳನ್ನು “ದಿವ್ಯದೇಶ”ಎನ್ನುತ್ತಾರೆ. ಭಕ್ತಿಯ ಊಟೆಗಳು



೧೧೧

ಈ ದಿವ್ಯಸ್ಥಳಗಳಿಂದ ಉಕ್ಕಿ ನಿರಂತರವಾಗಿ ಹರಿಯುತ್ತಿವೆ. ಹಲವಾರು ಆೞ್ವಾರರು ಭಾವಾವಿಷ್ಠರಾಗಿ ಇಲ್ಲಿಯ ದೇವರ ಸನ್ನಿಧಿಯಲ್ಲಿ ಹಾಡಿ ನಲಿದಿದ್ದಾರೆ. ಅವೇ ಈ ಪಾಶುರಗಳು.

೯.ಪಾಲೊಡುನೆಯ್ ತಯಿರೊಣ್ ಶಾನ್ದೊಡು ಚೆಂಪಕಮುಮ್

ಪಙ್ಗಯನಲ್ಲಕರುಪ್ಪೂರ ಮುನಾಱಿವರ

ಕೋಲನಱಮ್ ಪವಳ ಚೆನ್ದುವರ್ ವಾಯಿನಿಡೈ

ಕ್ಕೋಮಳವೆಳ್ಳಿಮುಳೈಪ್ಪೋಲ್ ಶಿಲಪಲ್ಲಿಲಹ

ನೀಲನಿಱತ್ತಳಹಾರೈಮ್ಬಡೈಯಿನ್ನಡುವೇ

ನಿನ್ ಕನಿವಾಯಮುದಮಿಟ್ರುಮುಱಿತ್ತುವಿೞ

ಏಲು ಮಱೈಪ್ಪೊರುಳೇಯಾಡುಹ ಶೆಙ್ಗೀರೈ

ಏೞುಲಹುಮುಡೈಯಾಯಾಡುಹವಾಡುಹವೇ

ಪಾಲೊಡು=ಹಾಲಿನೊಡನೆ, ನೆಯ್=ತುಪ್ಪವೂ, ತಯಿರ್=ಮೊಸರೂ, ಒಣ್=ಸೊಗಸಾದ, ಚಾಂದೊಡು=ಚಂದನದೊಡನೆ, ಚೆಂಪಕಮುಮ್=ಸಂಪಿಗೆಯ ಹೂವೂ, ಪಙ್ಗಯಮ್= ತಾವರೆಯ ಹೂವೂ, ನಲ್ಲ=ಉತ್ತಮವಾದ, ಕರುಪ್ಪೂರಮುಮ್=ಪಚ್ಚಕರ್ಪೂರ ಮೊದಲಾದವೂ, ನಾಱಿ=ದಿವ್ಯ ಪರಿಮಳವನ್ನು ಉಂಟುಮಾಡುತ್ತಾ, ವರ=ಸೇರಿಬರಲು, ಕೋಲಮ್=ಅಂದವಾದ, ನಱು=ಒಳ್ಳೆಯ, ಪವಳಮ್=ಹವಳದಂತೆ, ಶೆಮ್=ಮುದ್ದಾದ, ತುವರ್=ಹವಳದ, ವಾಯಿನ್=ಬಾಯಿಯ\(ತುಟಿಗಳ\) ಇಡೈ, ನಡುವೆ\(ಸಂದಿನಲ್ಲಿ\), ಕೋಮಳಮ್=ಎಳೆಯದಾದ, ವೆಳ್ಳಿ=ಬೆಳ್ಳಿಯ, ಮುಳೈ=ಮೊಳೆಯ, ಪೋಲ್=ಹಾಗೆ, ಶಿಲ=ಕೆಲವು, ಪಲ್=ಹಲ್ಲುಗಳು, ಇಲಹ=ಹೊಳೆಯುತ್ತಿರಲು, ನೀಲಮ್=ನೀಲಿ, ನಿಱತ್ತು=ಬಣದ, ಅೞಹು=ಸೌಂದರ್ಯವು, ಆರ್=ಹರಿತವಾದ, ಐಮ್ ಪಡೈಯಿನ್=ಪಂಚಾಯುಧಗಳ, ನಡುವೇ=ನಡುವಲ್ಲಿ, ನಿನ್=ನಿನ್ನ, ಕನಿವಾಯ್=ಮಧುರವಾದ ಬಾಯಿಂದ

೧೧೨

ಅಮುದಮ್=ಅಮೃತವು, ಇಟ್ರು=ಈ ಪರಿಯಲ್ಲಿ, ಮುಱಿನ್ದು=ಉಕ್ಕಿ, ವಿೞ=ಬರುತ್ತಿರಲು\(ಬೀಳುತ್ತಿರಲು\), ಮಱೈ=ವೇದಗಳನ್ನು, ಏಲುಮ್=ಆಳುವ, ಪೊರುಳೇ= ನಿಜವಸ್ತುವೇ, ಶೆಙ್ಗೀರೈ=ಶೆಂಗೀರೈ ಆಟವನ್ನು, ಆಡುಹ=ಆಡುವವನಾಗು, ಏಱುಲಹು=ಏಳುಲೋಕಗಳನ್ನು, ಉಡೈಯಾಯ್=ಉಳ್ಳವನೇ, ಆಡುಹ=ಆಡುಹವೇ= ಆಡುವವನಾಗು, ಆಡುವವನಾಗು.

ಹಾಲಿನೊಡನೆ ತುಪ್ಪವೂ ಮೊಸರೂ, ಸೊಗಸಾದ ಚಂದನದೊಡನೆ ಸಂಪಿಗೆಯೂ ತಾವರೆಯೂ ಒಳ್ಳೆಯ ಪಚ್ಚಕರ್ಪೂರವೂ ಕಲೆತು ದಿವ್ಯಪರಿಮಳವನ್ನುಂಟು ಮಾಡುತ್ತಿರಲು, ಅಂದವಾದ ಜಾತಿ ಹವಳದಂತೆ ಮುದ್ದಾದ ಹವಳದ ತುಟಿಗಳ ನಡುವೆ ಬೆಳ್ಳಿಯ ಮೊಳೆಗಳ ಹಾಗೆ ಇರುವ ಪುಟ್ಟ ಎಳೆಯದಾದ ಕೆಲವು ಹಲ್ಲುಗಳು ಹೊಳೆಯುತ್ತಿರಲು, ನೀಲಿಯ ಬಣ್ಣದ ಚೆಲುವು ಹರಿತವಾದ ಸುಂದರವಾದ ಪಂಚಾಯುಧಗಳ ಅಡುವೆ\(ಮಿರುಗುತ್ತಿರಲು\), ನಿನ್ನ ಮಧುರವಾದ ಅಧರ್ದೈಂದ ಅಮೃತವು ಈ ಪರಿಯಲ್ಲಿ ಉಕ್ಕಿ ಹರಿದು ಬೀಳುತ್ತಿರಲು, ವೇದಗಳನ್ನು ಆಳುವ ನಿಜವಸ್ತುವೇ ಶೆಂಗೀರೈ ಆಡುವವನಾಗು; ಏಳು ಲೋಕಗಳನ್ನುಳ್ಳವನೇ, ಆಡುವವನಾಗು, ಆಡುವವನಾಗು.\(೯\)

ಮನುಷ್ಯನ ಒಂದೊಂದು ಇಂದ್ರಿಯವೂ ಒಂದೊಂದು ಬಗೆಯ ಒಂದೊಂದು ವಿಶಿಷ್ಟರೀತಿಯ ಅನುಭವವನ್ನು ತರುತ್ತದೆ. ಈ ಎಲ್ಲ ಅನುಭವಗಳೂ ಒಂದೇ ಸಲ ಒಂದೇ ಕಡೆಯಲ್ಲಿ ಒಟ್ಟುಗೂಡಿದರೆ ಆ ಅನುಭವವನ್ನು ಮಾತುಗಳಿಂದ ವರ್ಣಿಸಿ ಹೇಳುವುದು ಅಸಾಧ್ಯವೆನ್ನಿಸಬಹುದು. ಜೊತೆಗೆ ಮಾನಸಿಕ ಅನುಭವವೂ ಕೂಡಿಕೊಂಡರೆ ಅದು ದಿವ್ಯಾನುಭವವೇ-ದಿವ್ಯಸೌಂದರ್ಯಾನುಭವ.

ಈ ಪಾಶುರದಲ್ಲಿ ಆೞ್ವಾರರು ಕಣ್ಣು,ಮೂಗು,ಬಾಯಿ,ಮನಸ್ಸುಗಳಿಗೆ ಒಂದು ರೀತಿಯಲ್ಲಿ ತಣಿಸಲಾರದ ಅನುಭವವನ್ನು ನೀಡುತ್ತಿದ್ದಾರೆ. ಹಾಲು,ತುಪ್ಪ, ಮೊಸರುಗಳ ಕಂಪು ಬೇರೆಬೇರೆ. ಒಂದೊಂದೂ ಅನುಭವಕ್ಕೆ ಮನೋಹರವಾದದ್ದು. ಈ ಮೂರೂ ಒಟ್ಟಾಗಿ ಕಲೆತರೆ ಎಂಥ ಮಾನಸಿಕ ಸೌಖ್ಯವನ್ನು ತರುವುದೋ ಅದನ್ನು ಅನುಭವಿಸಿಯೇ ತಿಳಿಯಬೇಕು.

ಇದು ಒಂದು ಬಗೆಯ ಇಂಪು. ಇನ್ನೊಂದು ಬಗೆಯ ಪರಿಮಳ ಮೈಗೆ ಪೂಸುವ ಚಂದನದಿಂದ ಬಂದದ್ದು. ಸೊಗಸಾದ ಚಂದನದೊಂದಿಗೆ ಸಂಪಿಗೆ ಹೂವಿನ ತಾವರೆಹೂವಿನ ಪರಿಮಳಗಳು ಹದವಾಗಿ ಸೇರಿಕೊಂಡಿವೆ. ಜೊತೆಗೆ ಪಚ್ಚಕರ್ಪೂರ ಮುಂತಾದ ಸುಗಂಧದ್ರವ್ಯಗಳೂ ಕೂಡಿಕೊಂಡಿವೆ. ಎಲ್ಲವೂ ಕಲೆತು ದಿವ್ಯಪರಿಮಳವನ್ನುಂಟು ಮಾಡಿವೆ. ಇದೂ ಸಹ ಅನುಭವ ವೇದ್ಯವೇ.

೧೧೩

ಹೀಗೆ ಮೂಗು ತಣಿಸಬಹುದಾದ ಅಥವಾ ತಣಿಸಲಾರದ ಆನಂದವನ್ನು ಆೞ್ವಾರರು ಸೂಚಿಸುತ್ತಾರೆ. ಬಳಿಕ, ಕಣ್ಣು ನೋಡಿ ಆನಂದಿಸುವ ವಿಷಯ ಬರುತ್ತದೆ. ಮಗುವಾದ ಕೃಷ್ಣನ ಮುದ್ದಾದ ಹವಳದ ತುಟಿಗಳು ಜಾತಿಹವಳದಂತೆ ಅಂದವಾಗಿವೆ. ಅವುಗಳ ನಡುವೆ ಇಣಿಕಿ ನೋಡುತ್ತಿರುವ ಎಳೆಯ ಹಲ್ಲುಗಳು ಕಾಣಿಸುತ್ತಿವೆ. ಅವು ಬೆಳ್ಳಿಯ ಮೊಳೆಗಳಂತೆ ಇವೆ. ಹೊಳೆಯುತ್ತಿವೆ. ಜಾತಿ ಹವಳ ಸುಂದರವಾದ ಕೆಂಪು ಬಣ್ಣ;ಅಂಥ ತುಟಿಗಳು-ಚೆಂದುಟಿಗಳು ಒಳಗೆ “ಬೆಳ್ಳಿಯ” ಹಲ್ಲುಗಳು- ಹೊಳೆಯುವ ಬಿಳುಪು, ನೀಲಿಯ ಮೈಬಣ್ಣ-ಆಕರ್ಷಕವಾದ ಶ್ಯಾಮ; ಎಲ್ಲಕ್ಕೂ ಪ್ರಭೆ ತರುವ ಥಳಥಳಿಸುವ ಪಂಚಾಯುಧಗಳು. ಇವಿಷ್ಟೂ ಒಂದನ್ನೊಂದು ಹೊಂದಿಕೊಂಡು ಪುಟ್ಟ ಕೃಷ್ಣನ ಸೌಂದರ್ಯವನ್ನು ನೂರ್ಮಡಿ ಹೆಚ್ಚಿಸುವುದು.

ಇನ್ನು ಬಾಯಿ ಸವಿಯುವ ಆನಂದ. ಪುಟ್ಟ ಕೃಷ್ಣನ ಅಧರದಿಂದ ಉಕ್ಕಿ ಹೊರಬರುತ್ತಿರುವ ದಿವ್ಯಾಮೃತ.

ಹೀಗೆ ಇಂದ್ರಿಯಗಳೂ ಮನಸ್ಸೂ ಕೂಡಿಕೊಂಡು ಮಗುವಾದ ಕೃಷ್ಣನ \(ಭಗವಂತನ\) ವಿಶಿಷ್ಟ ಸೌಂದರ್ಯವನ್ನೂ ಅದು ತರುವ ಮಹದಾನಂದವನ್ನೂ ಆೞ್ವಾರರು ಚಿತ್ರ ಕಣ್ಣಿಗೆ ಕಟ್ಟುವಂತೆ ಎತ್ತಿ ತೋರಿಸುತ್ತಾರೆ.

೧೦. ಶೆಙ್ಗಮಲಕ್ಕೞಲಿಱ್ ಚಿಟ್ರಿದೞ್ ಪೋಲ್ ವಿರಲಿಲ್

ಶೇರ್ತಿಹ ೞಾೞಿಗಳುಙ್ಕಿಣ್ ಕಿಣಿಯುಮ್, ಅರೈಯಿಲ್

ತಙ್ಗಿಯ ಪೊನ್ ವಡಮುನ್ತಾಳನನ್ ಮಾತುಳೈಯಿನ್

ಪೂವೊಡು ಪೊನ್ಮಣಿಯುಮ್ ಮೋದಿರಮುಙ್ಗಿರಿಯುಮ್

ಮಙ್ಗಲವೈಮ್ಬಡೈಯುನ್ತೋಳ್ ವಳೈಯುಮ್ ಕೞೈಯುಮ್

ಮಕರಮುಮ್ ವಾಳಿಹಳುಂ ಶುಟ್ಟಿಯುಮೊತ್ತಿಲಹ

ಎಙ್ಗಳ್ಕುಡಿಯರಸೇ ಯಾಡುಹ ಶೆಙ್ಗೀರೈ

ಏೞುಲಹ ಮುಡೈಯಾಯಾಡಹವಾಡಹವೇ

ಶೆಮ್=ಕೆಂಪನೆಯ, ಕಮಲಮ್=ಕಮಲದ, ಕೞಲಿಲ್=ಪಾದದಲ್ಲಿ, ಶಿರು=ಚಿಕ್ಕ, ಇದೞ್=ದಳದ, ಪೋಲ್=ಹಾಗೆ ಇರುವ, ವಿರಲಿಲ್=ಬೆರಳುಗಳಲ್ಲಿ, ಶೇರ್=ಕೂಡಿಕೊಂಡು

೧೧೪

ತಿಹೞ್= ಹೊಳೆಯುತ್ತಿರಲು, ಆೞಿಗಳುಮ್=ಉಂಗುರಗಳೂ, ಕಿಣ್ ಕಿಣಿಯುಮ್=ಕಿರುಗೆಜ್ಜೆಗಳೂ, ಅರೈಯಿಲ್=ನಡುವಿನಲ್ಲಿ, ತಙ್ಗಯ=ಇರುವ, ಪೊನ್=ಚಿನ್ನದ, ವಡಮುಮ್=ಉಡಿದಾರವೂ, ತಾಳ=ತಾಳು\(ತೊಟ್ಟು\)ಇರುವ, ನಲ್=ಉತ್ತಮವಾದ, ಮಾದುಳೈಯಿನ್=ದಾಳಿಂಬರಿಯ, ಪೂವೊಡು=\(ಚಿನ್ನದ\)ಹೂವಿನೊಡನೆ, ಪೊನ್=ಚಿನ್ನದ, ಮಣಿಯುಮ್=ಮಣಿಗಳೂ\(ಗುಂಡು\), ಮೋದಿರಮುಮ್=ಉಂಗುರಗಳು, ಕಿಱಿಯುಮ್=ಮಣಿಕಟ್ಟಿನ\(ಹವಳದ\)ಕಂಕಣವೂ, ಮಙ್ಗಲಮ್=ಮಂಗಳಸೂಚಕವಾದ, ಐಮ್ಬಡೈಯುಮ್=ಪಂಚಾಯುಧಗಳೂ, ತೋಳ್ ವಳೈಯುಮ್= ತೋಳ್ಬಳೆಗಳೂ, ಕುೞೈಯುಮ್= ಹತ್ತಕಡಕವೂ, ಮಕರಮುಮ್=ಮಕರವೂ, ವಾಳಿಗಳುಮ್= ಕಿವಿಯ ಬಾವಲಿಗಳೂ, ಚುಟ್ಟಿಯುಮ್=ಚುಟ್ಟಿಬೊಟ್ಟೂ ಒತ್ತು=ಹೊಂದಿಕೊಂಡು, ಇಲಹ=ಥಳಥಳಿಸುವಂತೆ, ಎಙ್ಗಳ್=ನಮ್ಮ, ಕುಡಿಕ್ಕೂ=ವಂಶಕ್ಕೆ, ಅರಶೇ=ಅರಸನೇ, ಆಡುಹ ಶೆಙ್ಗೀರೈ=ಶೆಂಗೀರೈ ಆಟವನ್ನು ಆಡುವವನಾಗು, ಏೞುಲಹು=ಏಳು ಲೋಕಗಳನ್ನೂ, ಉಡೈಯಾಯ್=ಉಳ್ಳವನಾಗಿ, ಆಡಹ ಆಡುಹವೇ=ಆಡುವವನಾಗು, ಆಡುವವನಾಗು.

ಕೆಂದಾವರೆಯ ಪಾದಗಳಲ್ಲಿ ಚಿಕ್ಕದಳಗಳಂತಿರುವ ಬೆರಳುಗಳೆಲ್ಲ ಒಟ್ಟಾಗಿ ಹೊಳೆಯುತ್ತಿರಲು, ಉಂಗುರಗಳೂ ಕಿರುಗೆಜ್ಜೆಗಳೂ ಉಡಿಯಲ್ಲಿ ಚಿನ್ನದ ಉಡಿದಾರವೂ ಅಂದವಾದ ತೊಟ್ಟೂ ಸಹಿತವಾದ ಚಿನ್ನದ ದಾಳಿಂಬೆ ಹೂವೂ, ಚಿನ್ನದ ಗುಂಡುಗಳೂ, ಉಂಗುರಗಳೂ, ಕೆಂಬವಳದ ಮಣಿಕಟ್ಟಿನ ಕಂಕಣವೂ, ಮಂಗಳಸೂಚಕವಾದ ಪಂಚಾಯುಧಗಳೂ ತೋಳ್ಬಳೆಗಳೂ, ಕಿವಿಯಲ್ಲಿ ಮಕರಕುಂಡಲಗಳೂ ಬಾವಲಿ ಉಂಗುರಗಳೂ, ನೆತ್ತಿಯಲ್ಲಿ ಚುಟ್ಟಿಬೊಟ್ಟು- ಇವುಗಳೆಲ್ಲವೂ ಒಂದಕ್ಕೊಂದು ಹೊಂದಿಕೊಂಡು ಹೊಳೆಹೊಳೆಯುವಂತೆ ಉಳ್ಳವನೇ ಆಡುವವನಾಗು. \(೧೦\)

ಸ್ವಯಂ ಸುಂದರನಾದ ದಿವ್ಯಸ್ವರೂಪನಾದ ಸ್ವಪರಿಪೂರ್ಣನಾದ ಭಗವಂತನಿಗೆ ಬಾಹ್ಯ ಆವರಣಗಳು ಬೇಕೆ? ಉಡುಗೆ ತೊಡುಗೆಗಳು ಬೇಕೇ? ಆಭರಣಗಳು ಬೇಕೆ? ಅವುಗಳ ಅವಶ್ಯಕತೆ ಇದೆಯೇ? ಯೋಚಿಸಿದಷ್ಟೂ ಕಲ್ಪಿಸಿಕೊಂಡಷ್ಟೂ ಸುಂದರನಲ್ಲವೇ ಭಗವಂತ\!

೧೧೫

ಹಿಂದಿನ ಪಾಶುರದಲ್ಲಿ ಭಗವಂತನ ಮೈ,ತುಟಿ,ಹಲ್ಲು ಮುಂತಾದವುಗಳ ಬಣ್ಣಗಳು ಒಂದಕ್ಕೊಂದು ಹೊಂದಿಕೊಂಡು ಎಷ್ಟುಚೆನ್ನಾಗಿ ಪ್ರಕಾಶಿಸುತ್ತಾ ಆಕರ್ಷಕವಾಗಿ ದಿವ್ಯವಾಗಿದೆ ಎಂಬುದನ್ನು ತಿಳಿಸಲಾಯಿತು. ಈ ಪಾಶುರದಲ್ಲಿ ಭಗವಂತನ ಶಿಶುರೂಪವಾದ ಕೃಷ್ಣನಿಗೆ ಅವನ ಒಂದೊಂದು ಅವಯವಕ್ಕೂ ಅದಕ್ಕೆ ಒಪ್ಪುವ ಅನರ್ಘವಾದ ತೊಡುಗೆಯನ್ನು ತೊಡಿಸಿ, ಅವನು ಶೆಂಗೀರೈ ಆಡುತ್ತಿರುವಾಗ ಅವುಗಳು ಹೇಗೆ ಅಲುಗಡುತ್ತವೆ, ಹೇಗೆ ಥಳಥಳಿಸುತ್ತವೆ, ಹೇಗೆ ಒಂದಕ್ಕೊಂದು ಪೂರಕವಾಗುತ್ತವೆ ಎಂಬುದನ್ನೆಲ್ಲಾ ನೋಡುವುದರ ಮೂಲಕ ಭಗವಂತನ ದಿವ್ಯಸುಂದರ ಮೂರ್ತಿಯ ಸೊಬಗನ್ನು ಆಸ್ವಾದಿಸಿ ಆನಂದಿಸಿ ಎನ್ನುತ್ತಾರೆ ಆೞ್ವಾರರು.

“ನಮ್ಮ ಕುಲಕ್ಕೆ ಅರಸೇ”- ಎಂಬುದರಲ್ಲಿ ನಮ್ಮ “ಕುಲ”ಯಾವುದು?- ಯಶೋದೆಯ “ಕುಲ”ವಾದ , ಗೋವಳರ ಕುಲವೇ, ಸ್ತ್ರೀಕುಲವೇ, ಅಥವಾ ಮಾನವ ಕುಲವೇ? ಭಗವಂತ ತಿಳಿದವರ ಮನದಂತೆ ಅಲ್ಲವೇ\!

೧೧. ಅನ್ನಮುಮೀನುರುವಮಾಳರಿಯುಙ್ಗುಱಳುಮ್

ಆಮೈಯುಮಾನವನೇಯಾಯರ್ ಹಳ್ ನಾಯಗನೇ

ಎನ್ನವಲಙ್ಗಳೈವಾಯಾಡುಹ ಶೆಙ್ಗೀರೈ

ಏೞುಲಹುಮುಡೈಯಾ ಯಾಡುಹವಾಡುಹವೆನ್ಱು

ಅನ್ನನಡೈಮಡವಾಳ ಶೋದಿಯುಹನ್ದಪರಿಶು

ಆನ ಪುಹಳ್ ಪ್ಪುದು ವೈಪ್ಪಟ್ಟನುರೈತ್ತತಮಿೞ್

ಇನ್ನಶೈಮಾಲೈಹಳಿಪ್ಪತ್ತು ವಲ್ಲಾರ್

ಉಲಹಿಲೆಣ್ಡಿಶೈಯುಮ್ ಪುಹೞ್ ಮಿಕ್ಕಿನ್ಬಮರೆಯುನ್ದವರೇ

ಅನ್ನಮುಮ್=ಹಂಸವೂ, ಮೀನ್=ಮೀನೂ, ಆಳ್ ಅರಿಯುಮ್=ನರಹರಿಯೂ, ಕುಱಳುಮ್=ವಾಮನನೂ, ಆಮೈಯುಮ್=ಆಮೆಯೂ, ಉರುವಮ್=ರೂಪ

೧೧೬

ಆನವನೇ=ಆದವನೇ, ಆಯರ್ಹಳ್=ಗೋವಳರ, ನಾಯಕನೇ=ನಾಯಕನಾದವನೇ, ಎನ್=ನನ್ನ\(ಯಶೋದೆಯ\), ಅವಲಮ್=ಸಂಕಟಗಳನ್ನು, ಕಳೈವಾಯ್=ಕಳೆಯುವವನೇ, ಆಡುಹ ಶೆಙ್ಗೀರೈ=ಶೆಂಗೀರೈ ಆಟ ಆಡುವವನಾಗು, ಏೞ್=ಏಳು, ಉಲಕುಮ್=ಲೋಕಗಳನ್ನೂ, ಉಡೈಯಾಯ್=ಉಳ್ಳವನೇ, ಆಡುಹ ಆಡುಹ=ಆಡುವವನಾಗು,ಆಡುವವನಾಗು, ಎನ್ಱು=ಎಂದು, ಅನ್ನಮ್=ಹಂಸದ, ನಡೈ=ನಡಗೆಯುಳ್ಳ, ಮಡವಾಳ್=ಶ್ರೀಮತಿಯಾದ, ಅಶೋದೈ=ಯಶೋದೆಯು, ಉಹನ್ದು=ಆಸಕ್ತಿಯಿಂದ ಹೇಳಿದ, ಪರಿಶು=ರೀತಿಯಲ್ಲಿ\(ಪ್ರಕಾರವಾಗಿ\), ಆನ=ಹೆಚ್ಚಾದ, ಪುಹೞ್=ಹೊಗಳಿಕೆಯನ್ನು ಪಡೆದ, ಪುದುವೈ=ಶ್ರೀವಿಲ್ಲಿಪುತ್ತೂರಿನ, ಪಟ್ಟನ್=ಭಟ್ಟನಾದ ವಿಷ್ಣುಚಿತ್ತನು, ಉರೈತ್ತ=ವಿವರಿಸಿದ, ಇನ್=ಇನಿದಾದ, ಇಶೈ=ಗಾನರೂಪವಾದ, ತಮಿೞ್ ಮಾಲೈಕಳ್=ತಮಿಳಿನ ಪದ ಮಾಲೆಗಳು , ಇಪ್ಪತ್ತುಮ್=ಈ ಹತ್ತನ್ನೂ,ವಲ್ಲಾರ್=ತಿಳಿಯಬಲ್ಲವರು, ಉಲಹಿಲ್=ಈ ಲೋಕದಲ್ಲಿ, ಎಂ ದಿಶೈಯುಮ್=ಎಂಟುದಿಕ್ಕುಗಳಲ್ಲಿಯೂ, ಪುಹೞ್=ಕೀರ್ತಿಯನ್ನೂ, ಮಿಹು=ಬಹಳ ಹೆಚ್ಚಿನ, ಇನ್ ಬಮದು=ಆ ಆನಂದವನ್ನು, ಎಂತಲೂ ಸಮಾಸ ಬಿಡಿಸಬಹುದು\), ಎಯ್ದುವರ್=ಪಡೆಯುತ್ತಾರೆ.

ಹಂಸವೂ,ಮೀನೂ,ನರಹರಿಯೂ, ವಾಮನನೂ, ಆಮೆಯೂ ಆದವನೇ ಗೋವಳರ ನಾಯಕನೇ, ನನ್ನ ಸಂಕಟಗಳನ್ನು ಕಳೆದವನೇ, ಶೆಂಗೀರೈ ಆಟ ಆಡುವವನಾಗು, ಏಳು ಲೋಕಗಳನ್ನೂ ಉಳ್ಳವನೇ ಆಡುವವನಾಗಿ ಆಡುವವನಾಗು ಎಂದು ಹಂಸನಡಗೆಯ ಶ್ರೀಮತಿಯಾದ ಯಶೋದೆಯು ಪ್ರೇಮಾದರದಿಂದ ಹೇಳಿದ ಪ್ರಕಾರವಾಗಿ ಬಹಳ ಹೊಗಳಿಕೆಯನ್ನು ಪಡೆದ ಶ್ರೀವಿಲ್ಲಿಪುತ್ತೂರಿನ ಭಟ್ಟನಾದ ವಿಷ್ಣುಚಿತ್ತನು ವಿವರಿಸಿದ ಇನಿದಾದ ಗಾನರೂಪವಾದ ತಮಿಳಿನ ಪದ್ಯಮಾಲೆಯಾದ ಈ ಹತ್ತನ್ನೂ ತಿಳಿಯಬಲ್ಲವರು ಈ ಲೋಕದಲ್ಲಿ ಎಂಟುದಿಕ್ಕುಗಳಲ್ಲಿಯೂ ಕೀರ್ತಿಯನ್ನು ಅತಿಶಯವಾದ ಆ ಆನಂದವನ್ನು ಪಡೆಯುತ್ತಾರೆ.\(೧೧\)

ಈ ತಿರುಮೊೞಿಗೆ ಇದು ಫಲಶ್ರುತಿ. ಭಗವಂತನ ಅವತಾರಗಳಿಗೆ ಲೆಕ್ಕವಿಲ್ಲ. ಧರ್ಮಗ್ಲಾನಿ ಆದಾಗಲೆಲ್ಲಾ, ದುಷ್ತರ ಕೋಟಲೆ ಹೆಚ್ಚಿದಾಗಲೆಲ್ಲ, ಸಜ್ಜನರಿಗೂ

೧೧೭

ಸದ್ಭಾವನೆಗಳಿಗೂ ಮಂಕುಕವಿದಾಗಲೆಲ್ಲಾ ಸಂಕಟಪ್ರಾಪ್ತವಾದಾಗಲೆಲ್ಲಾ ಕರುಣಾಮಯನಾದ ಭಗವಂತ ಅವತಾರ ಮಾಡಿದ್ದಾನೆ, ಆಯಾ ಅವತಾರಗಳಲ್ಲಿ ಅವನು ನಡಸಿರುವ ದಿವ್ಯಾದ್ಭುತ ಕಾರ್ಯಗಳು ಅಸದಳವಾಗಿವೆ. ಪ್ರತಿಯೊಂದು ಅವತಾರಕ್ಕೂ ಉದ್ದೇಶವಿದೆ. ಅದು ಫಲಿಸಿತೆಂದರೆ ಆ ಅವತಾರ ಪರಿಸಮಾಪ್ತಿ ಹೊಂದುವುದು. ಆದರೆ ಅವತಾರ ಕಾಲದಲ್ಲಿ ಭಗವಂತ ನಡಸಿದ್ದೆಲ್ಲ ಅಚ್ಚಳಿಯದಂತೆ, ಮಾನವಕುಲಕ್ಕೆ ಅಭ್ಯುದಯವಾಗುವಂತೆ ನೆನಪಿನಲ್ಲಿರುವುದು ಸಾಗಿಬರುವುದು. ಅವತಾರಗಳಲ್ಲಿ ಬಹಳ ಪ್ರಸಿದ್ಧವೆನ್ನಿಸಿಕೊಂಡವು ಕೆಲವಿದೆ. ಆೞ್ವಾರರು ಈ ಪಾಶುರದಲ್ಲಿ ಹೇಳಿರುವ ಮೀನು,ಆಮೆ,ವಾಮನ,ನರಹರಿ ಅವತಾರಗಳು ಸುಪ್ರಸಿದ್ಧವಾದ ದಶಾವತಾರಗಳಲ್ಲಿ ಸೇರಿದವು. ದಶಾವತಾರಗಳಲ್ಲದೆ, ಹಲವಾರು ಪ್ರಸಿದ್ಧ ಹಂಸಾವತಾರವೊಂದನ್ನು ಎತ್ತಿಕೊಂಡಿದ್ದಾರೆ. ಭಾಗವತ ಪುರಾಣದಲ್ಲಿ ಇನ್ನೂ ಕೆಲವು ಮುಖ್ಯ ಅವತಾರಗಳನ್ನು ವಿವರಿಸಿದ್ದಾರೆ.

ಮೀನು:- ಪ್ರಳಯಕಾಲದಲ್ಲಿ ಭಗವಂತನೇ ಮೀನಿನ ರೂಪವನ್ನು ತಳೆದು, ವೇದಗಳನ್ನು ಉದ್ಧರಿಸಿದನು. ಎಲ್ಲವೂ ಜಲಮಯವಾದಾಗ ಸೃಷ್ಟಿಗೆ ಬೇಕಾದ ದ್ರವ್ಯಗಳನ್ನೆಲ್ಲಾ ಬೀಜರೂಪದಲ್ಲಿ ತಾನೇ ಧರಿಸಿದ್ದು. ಸೃಷ್ಟಿಗೆ ಆಧಾರನಾದನು. ಪ್ರಳಯಕ್ಕೆ ಹೇಗೋ ಹಾಗೆಯೇ ಭಗವಂತನೇ ಸೃಷ್ಟಿಗೂ ಮೂಲಕಾರನನೆಂಬುದು ಈ ಅವತಾರದ ರಹಸ್ಯ.

ಆಮೆ:- ಸಮುದ್ರ ಮಥನದ ಕಾಲದಲ್ಲಿ ಕಡಗೋಲಿನಂತೆ ಮಾಡಿಕೊಂಡಿದ್ದ ಮಂದರಪರ್ವತ ತನ್ನ ಭಾರದಿಂದ ಸಮುದ್ರದಲ್ಲಿ ಮುಳುಗಿಹೋಗದಂತೆ ಅದನ್ನು ಉದ್ಧರಿಸಿ ಹಿಡಿಯುವುದಕ್ಕಾಗಿ ಈ ಅವತಾರ. ಅಸಾಧ್ಯವಾದ ಕಾರ್ಯವನ್ನು ಸಾಧ್ಯವಾಗಿಸುವಲ್ಲಿ ಭಗವಂತನ ಕೃಪೆಯೇಮೂಲ ಎಂಬುದುದನ್ನು ಇದು ಸೂಚಿಸುವುದು. ಸಮುದ್ರ ಮಥನದಿಂದ ಅಮೃತವುದಿಸಲು ಅನುಕೂಲ ಕಲ್ಪಿಸಿದರೆ ದೇವತೆಗಳು ಅಮರರಾಗುವರು; ಅದರಿಂದ ಅಸುರರ ಕಾಟ ಅವರಿಗೆ ತಪ್ಪುವುದು ಅಲ್ಲದೆ, ಒಳ್ಳೆಯದಕ್ಕೆ ಜಯವಾಗಲೇಬೇಕು ಎಂಬುದು ಇದರ ರಹಸ್ಯ.

ನರಹರಿ:- ದೇವತೆಗಳಿಗೆ ಹಿರಣ್ಯಕಶಿಪುವಿನ ಭಯವಿತ್ತು. ಅದನ್ನು ನಿವಾರಿಸಲು ಭಗವಂತ ನರಹರಿ ರೂಪ ತಳೆದನು. ಈ ಘೋರರೂಪದಿಂದ ಬಂದು ದುಷ್ಟ ಹಿರಣ್ಯಕಶಿಪುವನು ತನ್ನ ತೊದೆಯ ಮೇಲಿಟ್ಟುಕೊಂಡು ತನ ಉಗುರುಗಳಿಂದಲೇ ಅವನ ಕರುಳನ್ನು ಬಗೆದು ಕೊಂದನು. ಭಗವಂತ ಸರ್ವಾಂತರ್ಯಾಮಿ ಎಂಬ ಸತ್ಯದ ಪ್ರತಿಪಾದನೆಯೇ ಇದರ ರಹಸ್ಯ.

ವಾಮನ:- ಅಸುರನಾದ ಬಲಿಚಕ್ರವರ್ತಿಯನ್ನು ನಿಗ್ರಹಿಸಿ ಅನುಗ್ರಹ ಮಾಡುವುದಕ್ಕಾಗಿ ಈ ಅವತಾರ. ಭಗವಂತ ಪುಟ್ಟ ವಟುವಾಗಿ- ವಾಮನನಾಗಿ

೧೧೮

ಬಂದ. ಬಲಿಯಿಂದ ದಾನ ಪಡೆದ ಮೂರಡಿ ನೆಲವನ್ನು ಅಳೆಯುವ ನೆಪದಲ್ಲಿ ತ್ರಿವಿಕ್ರಮನಾಗಿ ಬೆಳೆದು, ಬಲಿಯನ್ನು ಭೂಲೋಕದಲ್ಲಿ ನಿಗ್ರಹಿಸಿ ಸುತಲ ಲೋಕದಲ್ಲಿ ಅವನಿಗೆ ನಿರಂತರ ತನ್ನ ದರ್ಶನಲಾಭವನ್ನು ಅನುಗ್ರಹಿಸಿದನು.

ಅವತಾರರೂಪಿಯಾದ ಭಗವಂತನನ್ನು ಆಡು,ಆಡು ಎಂದು ಹುರಿದುಂಬಿಸುತ್ತಾ, ಬೇಡಿಕೊಳ್ಳೂತ್ತಾ ತನ್ನ ಕಣ್ಣುತುಂಬ ನೋಡಿ ನಲಿಯುವ ಭಾಗ್ಯ ಯಶೋದೆಯದು.ಅತೀಂದ್ರಿಯಾನುಭವದ ಮೂಲಕ ಅದನ್ನು ಆಸ್ವಾದಿಸಿದ ಪೆರಿಯಾೞ್ವಾರರು ತಮ್ಮ ಅಮಿತಾನಂದವನ್ನು ಈ ಪಾಶುರಗಳ ಮೂಲಕ ಮಾನವ ಕುಲಕ್ಕೇ ಹಂಚಿಕೊಟ್ಟಿದ್ದಾರೆ. ಇವುಗಳನ್ನು ಅರ್ಥವತ್ತಾಗಿ ಅರಿತವರಿಗೆ, ಗಾನರೂಪದಲ್ಲಿ ಇವುಗಳನ್ನು ಹಾಡಿ ನಲಿದವರಿಗೆ ಸುಖ,ಶಾಂತಿ, ನೆಲೆಗೊಳ್ಳುವುದು. ಎಲ್ಲ ಕಡೆಯಿಂದಲೂ ಕೀರ್ತಿ ಲಭಿಸುವುದು. ಎಲ್ಲಕ್ಕಿಂತಲೂ ಹೆಚ್ಚಿನದಾದ ಮಹದಾನಂದ ಲಭಿಸುವುದು.

ಅಡಿಯ ನಡೆ: ಉಯ್ಯ, ಕೋಳರಿ, ನಮ್ಮುಡೈ, ವಾನವರ್, ಮತ್ತ, ಕಾಯ, ತುಪ್ಪು, ಉನ್ನೈ,ಪಾಲ್, ಶೆಙ್ಗಮಲಮ್, ಅನ್ನಮ್,ಮಾಣಿಕ್ಕಮ್

೧೧೯

ಶ್ರೀಃ

ಶ್ರಿಯೈ ನಮಃ

ಮೊದಲ ದಶಕ ಆರನೆಯ ತಿರುಮೊೞಿ ಮಾಣಿಕ್ಕಕ್ಕಿಣ್ ಕಿಣಿ

೧. ಮಾಣಿಕ್ಕಕ್ಕಿಣ್ ಕಿಣಿಯಾರ್ ಪ್ಪ ಮರುಙ್ಗಿನ್ ಮೇಲ್

ಆಣೀಪ್ಪೊನಾಱ್ ಶೆಯ್ದ ಆಯ್ ಪೊನ್ನುಡೈಮಣಿ

ಪೇಣಿಪ್ಪವಳವಾಯ್ ಮುತ್ತಿಲಙ್ಗ, ಪಣ್ಡು

ಕಾಣಿಕೊಣ್ಡ ಕೈಹಳಾಲ್ ಶಪ್ಪಾಣಿ, ಕರುಙ್ಗುೞಱ್ ಕುಟ್ಟನೇ ಶಪ್ಪಾಣಿ

ಪೊನ್=ಚಿನ್ನದ, ಮಣಿ=ಮಣಿಗಳು, ಉಡೈ=ಕೂಡಿಕೊಂಡು, ಮರುಙ್ಗಿನ್=ಸೊಂಟದ, ಮೇಲ್=ಮೇಲೆ, ಆಯ್=ಅಂದವಾಗಿ ಇರಲು, ಆಣಿ=ಅಪರಂಜಿ, ಪೊನ್ನಾಲ್=ಚಿನ್ನದಿಂದ, ಶೆಯ್ದ=ಮಾಡಿದ, ಮಾಣಿಕ್ಕ=ಮಾಣಿಕ್ಯದ, ಕಿಣ್ ಕಿಣಿ=ಕಿರುಗಂಟೆಯು, ಆರ್ ಪ್ಪ=ಸದ್ದು ಮಾಡುತ್ತಿರಲು, ಪೇಣಿ=ಆಶೆಯಿಂದ ಕೂಡಿದ, ಪವಳಮ್=ಹವಳದ, ವಾಯ್=ಬಾಯಿಯ , ಮುತ್ತು=ಮುತ್ತುಗಳು, ಇಲಙ್ಗ=ಬೆಳಗುತ್ತಿರಲು, ಪಣ್ಡು=ಹಿಂದಿನಕಾಲದಲ್ಲಿ, ಕಾಣಿ=ನೆಲವನ್ನು, ಕೊಣ್ಡ=ದಾನವಾಗಿ ಸ್ವೀಕರಿಸಿದ, ಕೈಹಳಾಲ್=ಕೈಗಳಿಂದ, ಶಪ್ಪಾಣಿ= ಚಪ್ಪಾಳೆ ತಟ್ಟು, ಕರು=ಕಪ್ಪಾದ, ಕುೞಲ್=ಕುರುಳಗಳುಳ್ಳ, ಕುಟ್ಟನೇ=ಮಗುವೇ, ಶಪ್ಪಾಣಿ=ಚಪ್ಪಾಳೆ ತಟ್ಟು.

ಚಿನ್ನದ ಮಣಿಗಳು ಕೂಡಿಕೊಂಡು ಸೊಂಟದ ಮೇಲೆ ಅಂದವಾಗಿರಲು, ಅಪರಂಜಿ ಚಿನ್ನದಿಂದ ಮಾಡಿದ ಮಾಣಿಕ್ಯದ ಕಿರುಗಂಟೆಯು ಸದ್ದುಮಾಡುತ್ತಿರಲು, ಆಶೆಯಿಂದ ಕೂಡಿದ ಬಾಯಿಯ ಮುತ್ತುಗಳು ಬೆಳಗುತ್ತಿರಲು, ಹಿಂದಿನ ಕಾಲದಲ್ಲಿ ನೆಲವನ್ನು ದಾನವಾಗಿ ಸ್ವೀಕರಿಸಿದ ಕೈಗಳಿಂದ ಚಪ್ಪಾಳೆ ತಟ್ಟು; ಕಪ್ಪಾದ ಕುರುಳುಗಳುಳ್ಳ ಮಗುವೇ ಚಪ್ಪಾಳೆ ತಟ್ಟು.\(೧\)

೧೨೦

ಮಗುವಾದ ಮುದ್ದು ಕೃಷ್ಣನ ನಡುವಿಗೆ ಉಡಿದಾರ ಕಟ್ಟಿದೆ. ಅದು ಚಿನ್ನದ ಗುಂಡುಗಳಿಂದ ಕೂಡಿ ಆದದ್ದು. ಶ್ಯಾಮನವರ್ಣದ ಮೈಗೆ ಹಳದಿ ಚಿನ್ನದ ಗುಂಡುಗಳು ಅಂದ ಅತ್ರುತ್ತವೆ. ಗುಂಡುಗಳ ನಡುವೆ ಚಿನ್ನದ ಕಟ್ಟಡದಲ್ಲಿ ಮಾಣಿಕ್ಯಗಳನ್ನು ಹುದುಗಿ ಮಾಡಿರುವ ಕಿರುಗಂಟೆಗಳು ಅಲ್ಲಲ್ಲಿ ಸೇರಿಕೊಂಡಿವೆ. ಇವು ಕಾಂತಿಯನ್ನೂ ಅಂದವನ್ನೂ ಹೆಚ್ಚಿಸುತ್ತವೆ. ಜೊತೆಗೆ ಗಂಟೆಗಳ ಕಿಣಿಕಿಣಿ ಸುನಾದ. ಬಾಯಿ-ಹವಳದ ಬಾಯಿ-ಎಂದರೆ ಚೆಂದುಟಿಗಳು ಮುಖಕ್ಕೆ ಚೆಲುವು. ಅವುಗಳ ನಡುವೆ “ಬೆಳ್ಳಿಯ ಸಣ್ಣ ಮೊಳೆಗಳಂಥ”ಎಳೆಯ ಬಿಳಿ ಹಲ್ಲುಗಳು ಹೊಳೆಯುತ್ತವೆ. ಮುಖದ ಮೇಲೆ ಕಪ್ಪಾದ ಕುರುಳುಗಳು ಅಲುಗುತ್ತವೆ. ಇವಿಷ್ಟೂ ಕೂಡಿಕೊಂಡು ಕಣ್ಣು ಕಿವಿಗಳಿಗೆ ಇಂಪು ತರುತ್ತವೆ.

ಇನ್ನು ಪುಟ್ಟ ಕೈಗಳು ಚಾಚಿಕೊಂಡಿವೆ. ಆ ಕೈಗಳೋ ಪ್ರಸಿದ್ಧವಾದವು. ಹಿಂದಿನ ಕಾಲದಲ್ಲಿ ಸ್ವಲ್ಪ ನೆಲಕ್ಕಾಗಿ ಚಾಚಿ ಹಿಡಿದಿದ್ದ ಕೈಗಳು. ವಾಮನಾವತಾರದ ನೆನಪು ಮಾಡುವ ಕೈಗಳು.

ಅಂಥ ಪುಟ್ಟಕೈಗಳಿಂದ ಚಪ್ಪಾಳೆ ತಟ್ಟು, ಚಪ್ಪಾಳೆ ತಟ್ಟು ಎನ್ನುತ್ತಾಳೆ ತಾಯಿ ಯಶೋದೆ.

೨. ಪೊನ್ನರೈನಾಣೋಡು ಮಾಣಿಕ್ಕಕ್ಕಿಣ್ ಕಿಣಿ

ತನ್ನರೈಯಾಡತ್ತನಿಚ್ಚುಟ್ಟಿ ತಾೞ್ ನ್ದಾಡ

ಎನ್ನರೈಮೇಲ್ ನಿನ್ಱಿೞಿನ್ದು ಉಙ್ಗಳಾಯರ್ ತಮ್

ಮನ್ನರೈಮೇಲ್ ಕೊಟ್ಟಾಯ್ ಶಪ್ಪಾಣಿ, ಮಾಯವನೇ ಕೊಟ್ಟಾಯ್ ಶಪ್ಪಾಣೀ

ಪೊನ್=ಚಿನ್ನದ, ಅರೈನಾಣೊಡು=ಉಡಿದಾರದೊಡನೆ, ಮಾಣಿಕ್ಕ ಕ್ಕಿಣ್ ಕಿಣಿ=ಮಾಣಿಕ್ಯಗಳನ್ನು ಹುದ್ಗುಗಿ ಮಾಡಿದ ಕಿರುಗಂಟೆಗಳು, ತನ್=ತಮ್ಮದೇ ಆಗಿರುವ, ಅರೈ=ನಡುವಿನಲ್ಲಿ, ಆಡ=ಆಡುತ್ತಾ ಸದ್ದು ಮಾಡುತ್ತಿರಲು, ತನಿ=ಮುಖಕ್ಕೆ ಒಪ್ಪುವಂಥ\(ಸ್ವತಂತ್ರವಾಗಿ,ಒಂಟಿಯಾಗಿ\), ಚುಟ್ಟಿ=ಚುಟ್ಟಿಬೊಟ್ಟು, ತಾೞ್ ನ್ದು=ಹಣೆಯ ಮೇಲೆ ಇಳಿಯಬಿದ್ದು, ಆಡ=ಆಡುತ್ತಾ ಇರಲು, ಎನ್=ನನ್ನ, ಅರೈಮೇಲ್=ಕಂಕುಳಲ್ಲಿ, ನಿನ್ಱು=ಇದ್ದು, ಇೞಿನ್ದು=ಇಳಿದು ಹೋಗಿ, ಉಙ್ಗಳ್=ನಿಮ್ಮ, ಆಯರ್ ತಮ್=ಗೋವಳರಿಗೆಲ್ಲಾ, ಮನ್=ಯಜಮಾನನಾದವರ, ಅರೈಮೇಲ್= ಕಂಕುಳಲ್ಲಿ

೧೨೧

ಕೊಟ್ಟಾಯ್ ಶಪ್ಪಾಣಿ=ಚಪ್ಪಾಳೆ ತಟ್ಟು;ಮಾಯವನೇ=ವಿಸ್ಮಯಾದ್ಭುತ ಕಾರ್ಯಗಳನ್ನು ನಡಸುವವನೇ, ಕೊಟ್ಟಾಯ್ ಶಪ್ಪಾಣಿ=ಚಪ್ಪಾಳೆ ತಟ್ಟು.

ಚಿನ್ನದ ಉಡಿದಾರದಲ್ಲಿರುವ ಮಾಣಿಕ್ಯಗಳನ್ನು ಹುದುಗಿ ಮಾಡಿದ ಕಿರುಗಂಟೆಗಳು ತಮ್ಮ ಸ್ಥಳವಾಗಿರುವ ನಡುವಿನಲ್ಲಿ ಆಡುತ್ತಾ ಸದ್ದುಮಾಡುತ್ತಾ ಇರಲು, ಮುಖಕ್ಕೆ ಒಪ್ಪುವಂಥ ಒಂಟಿಯಾದ ಚುಟ್ಟಿಬೊಟ್ಟು ಹಣೆಯಮೇಲೆ ಇಳಿಯಬಿದ್ದು ಆಡುತ್ತಾ ಇರಲು. ನನ್ನ ಕಂಕುಳಲ್ಲಿ ಇದ್ದು\(ಆಡುವುದಕ್ಕಿಂತ\), ಗೋವಳರಿಗೆಲ್ಲಾ ಯಜಮಾನರಾಗಿರುವವರ ಕಂಕುಳಲ್ಲಿ ಚಪ್ಪಾಳೆ ತಟ್ಟು; ವಿಸ್ಮಯಾದ್ಭುತ ಕಾರ್ಯಗಳನ್ನು ನಡಸುವವನೇ, ಚಪ್ಪಾಳೆ ತಟ್ಟು.\(೨\)

ಮಗುವಾದ ಕೃಷ್ಣನು ಚಪ್ಪಾಳೆ ತಟ್ಟುವಾಗ ಎರಡು ಚೆಲುವಾದ ಆಭರಣಗಳು ಅಲುಗಾಡುತ್ತವೆ. ಉಡಿದಾರಕ್ಕೆ ಸೇರಿಸಿರುವ ಮಾಣಿಕ್ಯದ ಕಿರುಗಂಟೆಗಳು ತಮ್ಮ ಸ್ಥಳವಾದ ನಡುವಿನಲ್ಲಿಯೇ ಇದ್ದ ಸ್ಥಳದಲ್ಲಿಯೇ ಅಲುಗುತ್ತವೆ. ಅಲ್ಲದೆ ಕಿಣಿಕಿಣಿ ಸದ್ದು ಮಾಡುತ್ತವೆ. ನೆತ್ತಿಯ ಮೇಲೆ ಒಂಟಿಯಾಗಿ ಮುಖಕ್ಕೆ ಒಪ್ಪುವಂತೆ ಹೊಳೆಯುತ್ತಿರುವ ಚುಟ್ಟಿಬೊಟ್ಟೂ ಅಲುಗಾಡುತ್ತದೆ. ಆದರೆ ಅದು ತನ್ನ ಸ್ಥಳದಿಂದ ಜಾರಿ ಹಣೆಯ ಮೇಲಕ್ಕೆ ಇಳಿಯಬೀಳುತ್ತದೆ. ಅಲುಗಾಡುತ್ತಾ ಅದು ಮುಖಕ್ಕೆ ಶೋಭೆಯನ್ನು ತರುತ್ತದೆ. ಈ ಅಲುಗಾಟಗಳು ಒಂದನ್ನೊಂದು ಮೀರಿಸಬೇಕೆಂತಲೋ ಹೇಗೋ? ಇವುಗಳಿಗೆ ಸರಿಯಾಗಿ, ಅಲುಗಾಟಗಳಿಗೆ ಒಪ್ಪುವಂತೆ, ಕೃಷ್ಣನ ಚಪ್ಪಾಳೆ ಬರುತ್ತದೆ. ಒಂದಕ್ಕಿಂತ ಒಂದು ನೋಡುವುದಕ್ಕೆ ಎಷ್ಟು ಹಿತ\!

ತಾಯಿ ಯಶೋದೆಗೆ ತನ್ನ ಕಂಕುಳಲ್ಲಿದ್ದುಕೊಂಡು ಮಗು ತಟ್ಟುವ ಚಪ್ಪಾಳೆಯನ್ನು ಪೂರ್ತಿಯಾಗಿ ನೋಡಿ ಆನಂದಿಸಲು ಆಗುವುದಿಲ್ಲ. ಅವನ ತಂದೆ ಗೋವಳರಿಗೆಲ್ಲ ಯಜಮಾನನಾದ ನಂದಗೋಪನ ಕಂಕುಳಲ್ಲಿ ಅವನಿದ್ದು ಚಪ್ಪಾಳೆ ತಟ್ಟಿದರೆ, ಅದನ್ನು ನೋಡಿ ಆನಂದಿಸುವುದಕ್ಕೆ ಯಶೋದೆಗೆ ಆಶೆ. ಹಾಗೆಯೇ ಮಾಡು ಎನ್ನುತ್ತಾಳೆ ಯಶೋದೆ.

ಪುಟ್ಟ ಮಗುವಾಗಿಯೇ ಕೃಷ್ಣನು ಪೂತನಿಯನ್ನು ಕೊಂದನು; ಶಕಟನನ್ನು ವಧಿಸಿದನು, ತಾಯಿಗೆ ವಿಶ್ವ ಜಗತ್ತನ್ನೇ ತನ್ನ ಬಾಯಿತೆರೆದು ತೋರಿಸಿದನು. ಇಂಥ ವಿಸ್ಮಯಾದ್ಭುತ ಕಾರ್ಯಗಳನ್ನು ಮಾಡಿದವನನ್ನು “ಮಾಯವನೇ-ಮಾಯಾವಿಯೇ ಎಂದು ಅವನನ್ನು ಕರೆಯುತ್ತಾಳೆ ಎಂಬುದನ್ನು ನೆನಪಿಗೆ ತರುತ್ತಾರೆ ಆೞ್ವಾರರು.

೩. ಪೊನ್ ಮಣಿಮುತ್ತಿನ್ ಪವಳಮ್ ಪದಿತ್ತನ್ನ

ಎನ್ ಮಣಿವಣ್ಣನ್ ಇಲಙ್ಗು ಪೊಟ್ರೋಟ್ಟಿನ್ ಮೇಲ್

ನಿನ್ ಮಣಿವಾಯ್ ಮುತ್ತಿಲಙ್ಗ ನಿನ್ನಮ್ಮೈತನ್

ಅಮ್ಮಾಣೀಮೇಱ್ ಕೊಟ್ಟಾಯ್ ಶಪ್ಪಾಣಿ, ಆೞಿಯಙ್ಕೈಯನೇ ಶಪ್ಪಾಣಿ

೧೨೨

ಎನ್=ನನ್ನ, ಮಣಿವಣ್ಣಾ=ಇಂದ್ರನೀಲಮಣಿ ಬಣ್ಣದವನೇ, ಪಲ್=ಹಲವಾರು, ಮಣಿ=ರತ್ನಗಳು, ಮುತ್ತು=ಮುತ್ತುಗಳು, ಇನ್=ಇನಿದಾದ\(ಚೆಲುವಿನ\), ಪವಳಮ್=ಹವಳಗಳು, ಪದಿತ್ತ=ಹುದುಗಿದ\( ಹುದುಗಿ ಸುಂದರವಾಗಿ ಮಾಡಿದ\), ಅನ್ನ=ಒಂದೇ ಸಮನಾಗಿ,ಇಲಙ್ಗು=ಹೊಳೆಹೊಳೆಯುವ, ಪೊನ್=ಚಿನ್ನದ, ತೋಟ್ಟಿನ್ ಮೇಲ್=ಕಿವಿಯೋಲೆಗಳ ಮೇಲೆ, ನಿನ್=ನಿನ್ನ, ಮಣಿವಾಯ್=ರತ್ನದಂಥ ಬಾಯಿಯ, ಮುತ್ತು=ಮಂದಹಾಸವು\(ಮುತ್ತಿನಂಥ ಹಲ್ಲುಗಳು\), ಇಲಙ್ಗ=ಪ್ರಕಾಶಿಸಲು, ನಿನ್=ನಿನ್ನ, ಅಮ್ಮೈ=ತಾಯಿಯಾದ, ತನ್=ನನ್ನ, ಅಮ್ಮಣಿ=ನಡುವಿನ, ಮೇಲ್=ಮೇಲೆ, ಕೊಟ್ಟಾಯ್ ಶಪ್ಪಾಣಿ=ಚಪ್ಪಾಳೆ ತಟ್ಟು; ಆೞಿ=ಚಕ್ರಾಯುಧವನ್ನು , ಅಮ್=ಅಂದವಾದ, ಕೈಯನೇ=ಕೈಯಲ್ಲಿ ಹಿಡಿದವನೇ, ಶಪ್ಪಾಣಿ=ಚಪ್ಪಾಳೆ ತಟ್ಟು.

ನನ್ನ ಇಂದ್ರನೀಲಮಣಿಯಬಣ್ಣದವನೇ ಹಲವಾರು ರತ್ನಗಳು, ಮುತ್ತುಗಳು, ಚೆಲುವಾದ ಹವಳಗಳು- ಇವುಗಳನ್ನು ಹುದುಗಿ ಸುಂದರವಾಗಿ ಮಾಡಿದ, ಒಂದೇ ಮಾಟದ, ಹೊಳೆಹೊಳೆಯುವ ಚಿನ್ನದ ಕಿವಿಯೋಲೆಗಳ ಮೇಲೆ ನಿನ್ನ ರತ್ನಸಮಾನವಾದ ಬಾಯಿಯ ಮುತ್ತು\(ಮಂದಹಾಸ, ಅಥವಾ ಎಳೆಯ ಹಲ್ಲುಗಳು\) ಪ್ರಕಾಶಿಸುತ್ತಿರಲು, ನಿನ್ನ ತಾಯಿಯಾದ ನನ್ನ ನಡುವಿನ ಮೇಲಿದ್ದು ಚಪ್ಪಾಳೆ ತಟ್ಟು; ಚಕ್ರಾಯುಧವನ್ನು ಚೆಲುವಾದ ಕೈಯಲ್ಲಿ ಹಿಡಿದವನೇ ಚಪ್ಪಾಳೆ ತಟ್ಟು.\(೩\)

ಹಿಂದಿನ ಪಾಶುರದಲ್ಲಿ ನೆತ್ತಿಬೊಟ್ಟು ನಡುವಿನ ಕಿಂಕಿಣಿಗಳೂ ಅಲುಗಾಡುವುದರಲ್ಲಿ ಸ್ಪರ್ಧಿಸುತ್ತಾ ಅಂದವನ್ನು ತಂದವು. ಈ ಪಾಶುರದಲ್ಲಿ ಕಿವಿಯೋಲೆಗಳೂ ಬಾಯಿಯ ಮುತ್ತೂ ಅಲುಗುತ್ತಾ, ಹೊಳೆಯುತ್ತಾ, ಪ್ರಕಾಶದಲ್ಲಿ ಒಂದನ್ನೊಂದು ಮೀರಿಸುತ್ತಾ ಇವೆ. ಕಿವಿಯೋಲೆಗಳೋ ಅಪ್ಪಟ ಚಿನ್ನದ ಕುಂದಣದಲ್ಲಿ ಆರಿಸಿದ ರತ್ನಗಳು, ಮುತ್ತುಗಳು, ಹವಳಗಳು ಹುದುಗಿಟ್ಟು ಸೊಗಸಾಗಿ ಮಾಡಿದವು. ಮಾಟದಲ್ಲಿ, ಮೆರುಗಿನಲ್ಲಿ, ಬಣ್ಣದಲ್ಲಿ, ಅಂದದಲ್ಲಿ ಎರಡೂ ಒಂದೇ ಸಮ; ಯಾವ ವ್ಯತ್ಯಾಸವೂ ಇಲ್ಲ. ಬಾಯಿ ರತ್ನಸಮಾನವಾದದ್ದು ಹವಳ ಮುತ್ತು ಜೋಡಿಸಿದಂತೆ ಕೆಂದುಟಿ, ಮಂದಹಾಸಗಳು, ಕಿವಿಯೋಲೆಗಳ ಹೊಳಪು ಮಂದಹಾಸದ ಹೊಳಪು ಒಂದನ್ನೊಂದು ಮೀರಿಸುವಂತಿವೆ, ಸ್ಪರ್ಧಿಸುವಂತಿವೆ.

೧೨೩

ಇಂಥ ದಿವ್ಯಸೌಂದರ್ಯವನ್ನು ದೂರದಲ್ಲಿದ್ದು ನೋಡಬೇಕೇ? ಆ ಅನುಭವವೇ ಸಾಕೇ? ಮಗುವಿಗೂ ತಾಯಿಗೂ ಸದಾ ಸಾಮೀಪ್ಯ ಸಂಬಂಧವಲ್ಲವೇ ಸಹಜವಾದದ್ದು? ಆದ್ದರಿಂದ, ತನ್ನ ಮಗು ತನ್ನ ನಡುವನ್ನೇ ಏರಿರಲಿ;ಅಲ್ಲಿಯೇ ಚಪ್ಪಾಳೆ ತಟ್ಟಲಿ; ಹಾಗೆಯೇ, ಆ ಸ್ಪರ್ಶಸುಖದ ಸಹಿತವಾಗಿಯೇ ಮಗುವಿನ ಸೌಂದರ್ಯವನ್ನೂ ಮಗುವಿನ ಆಟವನ್ನೂ ನೋಡಿ ನಲಿಯುತ್ತೇನೆ ಎನ್ನುತ್ತಾಳೆ ಯಶೋದೆ.

“ಮಣಿವಾಯ್ ಮುತ್ತಿಲಙ್ಗ- ಇಲ್ಲಿ ಹಿಂದೆಯೇ ಬಂದಿರುವ “ಪವಳಚ್ಚೆಂದುವರ್ ವಾಯಿನಿಡೈಕ್ಕೋಮಲವೆಳ್ಳಿಮುಳೈ ಪ್ಪೋಲ್ ಶಿಲಪಲ್ ಇಲಹ-\(ತಿರು ೫-೯\) ನೆನಪು ಮಾಡುತ್ತದೆಯಲ್ಲವೇ?

’ಆೞಿಯಙ್ಗೈಯನೇ” –ಎಂಬುದನ್ನು “ಚಕ್ರಾಯುಧಲಾಂಛನದ ಉಂಗುರವನ್ನು ತೊಟ್ಟಿರುವವನೇ”ಎಂದು ಅರ್ಥಮಾಡಬಹುದೇನೋ?

೪. ತೂನಿಲಾಮುಟ್ರತ್ತೇ ಪೋನ್ದು ವಿಳೈಯಾಡ

ವಾನಿಲಾವಮ್ ಬುಲೀ ಚನ್ದಿರಾವೆನ್ಱು

ನೀನಿಲಾ ನಿನ್ ಪುಹೞಾನಿನ್ಱ ಆಯರ್ತಮ್

ಕೋನಿಲಾವಕ್ಕೊಟ್ಟಾಯ್ ಶಪ್ಪಾಣಿ, ಕುಡನ್ದೈಕ್ಕಿಡನ್ದಾನೇ ಶಪ್ಪಾಣಿ

ತೂ=ಅಪ್ಪಟ ಬಿಳಿಯ, ನಿಲಾ=ಬೆಳದಿಂಗಳನ್ನು, ಮುಟ್ರತ್ತೇ=ಅಂಗಳದಲ್ಲಿ, ಪೋನ್ದು=ಹರಡಿ, ವಿಳೈಯಾಡ=ಆಟವಾಡಲು, ವಾ=ಬಾ, ನಿಲಾ=ಹೊಳೆಯುವ\(ತೇಜಸ್ವಿಯಾದ\), ಅಮ್ಬುಲೀ=ಅಂಬುಲಿಯೇ, ಚನ್ದಿರಾ=ಚಂದಿರನೇ, ನೀವಾ=ನೀನು ಬಾ, ಎನ್ಱು=ಎಂದು. ಪುಹೞಾ=ಹೊಗಳುತ್ತಾ, ನಿನ್ಱ=ಇರುವ, ಆಯರ್ತಮ್=ಗೋವಳರ, ಕೋ=ಯಜಮಾನನು, ನಿನ್=ನಿನ್ನನ್ನು, ನಿಲಾವ=ಹೋಲಿಸುತ್ತಿರಲು, ಕೊಟ್ಟಾಯ್ ಶಪ್ಪಾಣಿ=ಚಪ್ಪಾಳೆ ತಟ್ಟು, ಕುಡನ್ದೈ=ಕುಂಭಕೋಣದಲ್ಲಿ, ಕಿಡನ್ದಾನೇ=ನೆಲಸಿರುವವನೇ, ಶಪ್ಪಾಣಿ=ಚಪ್ಪಾಳೆ ತಟ್ಟು.

೧೨೪

ಅಪ್ಪಟ ಬಿಳಿಯ ಬೆಳದಿಂಗಳನ್ನು ಅಂಗಳದಲ್ಲಿ ಹರಡಿ ಆಟವಾಡಲು ಬಾ ಹೊಳೆಯುವ ಅಂಬುಲಿಯೇ, \(ಎಂದು ನೀನು ಕರೆಯುತ್ತಿರುವಾಗ\) ತೇಜಸ್ವಿಯಾದ ಚಂದಿರನೇ, ನೀನು ಬಾ ಎಂದು ಹೊಗಳುತ್ತಾ ನಿಂತಿರುವ ಗೋವಳರ ಯಜಮಾನನು \(ನಂದಗೋಪನು\) ನಿನ್ನನು \(ಚಂದ್ರನಿಗೆ\) ಹೋಲಿಸುತ್ತಿರಲು, ಚಪ್ಪಾಳೆ ತಟ್ಟು; ಕುಂಭಕೋಣದಲ್ಲಿ ನೆಲಸಿರುವವನೇ, ಚಪ್ಪಾಳೆ ತಟ್ಟು.\(೪\)

ಅಪ್ಪಟ ಬಿಳಿಯ ಹಾಲು ಬೆಳದಿಂಗಳನ್ನು ಭೂಲೋಕದಲ್ಲಿ ಹರಡುವವನು ಹುಣ್ಣಿಮೆಯ ಚಂದ್ರ- ಪೂರ್ಣ, ಶುಕ್ಲಚಂದ್ರ, ಅವನನ್ನು ಆಟಕ್ಕೆಂದು ತನ್ನ ಬಳಿಗೆ ಕರೆಯುತ್ತಿರುವವನು ಕೃಷ್ಣ-ಚಂದ್ರನಿಗೆ ಸಮನಾದ ತೇಜಸ್ವಿಯಾದ ಕೃಷ್ಣಚಂದ್ರ. ಎಂಥ ಸುಂದರವಾದ,ಒಪ್ಪುವ, ಹೋಲಿಕೆ\! ಅದು ನಂದಗೋಪನ ಬಾಯಿಂದ ಹೊರಡುತ್ತದೆ.ಅಂಗಳದಲ್ಲಿ ಹಾಲು ಬೆಳದಿಂಗಳಲ್ಲಿ ಆಡುತ್ತಿರುವ ಕೃಷ್ಣನನ್ನು ನಂದಗೋಪ ಕಂಡು ಹರ್ಷಿಸಿದ. ಅಷ್ಟರಿಂದಲೇ ತಣಿಯದೆ ಅವನನ್ನು ಎತ್ತಿಕೊಂಡು ,ಮುದ್ದಾಡಬೇಕೆಂದು ತವಕದಿಂದ “ತೇಜಸ್ವಿಯಾದ ಚಂದಿರನೇ ನೀನು ಬಾ” ಎಂದು ಕೃಷ್ಣನನ್ನು ಬಳಿಗೆ ಕರೆಯುತ್ತಿದ್ದಾನೆ. ಆ ಸಮಯಕ್ಕೆ ಸರಿಯಾಗಿ “ಚಪ್ಪಾಳೆ ತಟ್ಟು”ಎನ್ನುತ್ತಾಳೆ ಯಶೋದೆ. ತಂದೆಯಾದ ನಂದಗೋಪನ ಹೋಲಿಕೆ ಸಾಧುಎಂದು ಅನುಮೋಸಿದಿದಂತೆಯೋ ತಾಯಿಯನ್ನು ಸಂತೋಷಪಡಿಸಬೇಕೆಂದೋ, ಹೇಗೋ?

ಕುಂಭಕೋಣ ದಕ್ಷಿಣಭಾರತದಲ್ಲಿ ಒಂದು ಪುಣ್ಯಕ್ಷೇತ್ರ. ಆರಾವಮುದು ಸ್ವಾಮಿ ನೆಲಸಿರುವ ಸ್ಥಳ. ಆ ಸ್ವಾಮಿಯ ಅವತಾರವೇ ಕೃಷ್ಣ ಎಂಬ ಭಾವನೆ ಆೞ್ವಾರರಿಗೆ. ಆಗಾಗ್ಗೆ, ತಮ್ಮ ಪಾಶುರಗಳಲ್ಲಿ ಅವರು ಈ “ದಿವ್ಯದೇಶ”ಗಳನ್ನು ಹೀಗೆ, ಸ್ಮರಿಸಿಕೊಳ್ಳುತ್ತಾರೆ.

೫. ಪುಟ್ಟಿಯಿಱ್ ಚೇಱು ಪುೞುದಿಯುಙ್ಕೊಣ್ಡು ವನ್ದು

ಅಟ್ಟಿಯಮುಕ್ಕಿ ಅಹಮ್ಪುಕ್ಕಱಿಯಾಮೇ

ಚಟ್ಟಿತ್ತಯಿರುಮ್ ತಡಾವಿನಿಲ್ ವೆಣ್ಣೆಯುಮುಣ್

ಪಟ್ಟಿಕ್ಕನ್ಱೇ ಕೊಟ್ಟಾಯ್ ಶಪ್ಪಾಣಿ, ಪಱ್ ಬನಾಬಾ ಕೊಟ್ಟಾಯ್ ಶಪ್ಪಾಣಿ

ಪುಟ್ಟಿಯಿಲ್=ಸೊಂಟದಲ್ಲಿ, ಶೇಱುಮ್=ಕಲಸುಮಣ್ಣನ್ನೂ, ಪುೞುದಿಯುಮ್= ಧೂಳುಮಣ್ಣನ್ನೂ, ಕೊಣ್ಡುವನ್ದು=ಮೆತ್ತಿಕೊಂಡು ಬಂದು, ಅಟ್ಟಿ=ಬಳಿದು

೧೨೫

ಅಮುಕ್ಕಿ=\(ಒಡಲಿಗೆ ಬಟ್ಟೆಗೆ\)ಅಂಟಿಸಿ, ಅಹಮ್=ಮನೆಯನ್ನು, ಪುಕ್ಕು=ಹೊಕ್ಕು, ಅಱಿಯಾಮೇ=ಯಾರಿಗೂ ತಿಳಿಯದಂತೆಯೇ, ಚಟ್ಟಿತಯಿರುಮ್= ಮಡಕೆಯ ತುಂಬ ಮೊಸರನ್ನೂ, ತಡಾವಿನಿಲ್=ಗಡಿಗೆಯಲ್ಲಿದ್ದ ವೆಣ್ಣೆಯುಮ್= ಬೆಣ್ಣೆಯನ್ನೂ, ಉಣ್=ತಿನ್ನುವ\(ತಿಂದುಬಿಡುವ\), ಪಟ್ಟಿಕನ್ಱೇ= ತೊಂಡು ಕರುವೇ, ಕೊಟ್ಟಾಯ್ ಶಪ್ಪಾಣಿ= ಚಪ್ಪಾಳೆ ತಟ್ಟು; ಪಱ್ ಬನಾಬಾ=ಪದ್ಮನಾಭನೇ, ಶಪ್ಪಾಣಿ ಕೊಟ್ಟಾಯ್= ಚಪ್ಪಾಳೆ ತಟ್ಟು.

ಸೊಂಟದವರೆಗೆ ಕಲಸುಮಣ್ಣನ್ನೂ ಧೂಳನ್ನೂ ಮೆತ್ತಿಕೊಂಡು ಬಂದು ಅದನ್ನು ಒದಲಿಗೆ ಬಟ್ಟೆಗೆ ಬಳಿದು ಅಂಟಿಸಿ, ಮನೆಯನ್ನು ಹೊಕ್ಕು ಯಾರಿಗೂ ತಿಳಿಯದಂತೆಯೇ ಮಡಕೆಯ ತುಂಬ ಇದ್ದ ಮೊಸರನ್ನೂ ಗಡಿಗೆಯಲ್ಲಿದ್ದ ಬೆಣ್ಣೆಯನ್ನೂ ತಿಂದುಬಿಡುವ ತೊಂಡುಕರುವೇ ಚಪ್ಪಾಳೆ ತಟ್ಟು; ಪದ್ಮನಾಭನೇ ಚಪ್ಪಾಳೆ ತಟ್ಟು.\(೫\)

ಮಣ್ಣಿನಲ್ಲಿ ಆಟವಾಡುತ್ತಾ ಮಣ್ಣನ್ನೂ ಧೂಳನ್ನೂಮೈಗೆ ಮೆತ್ತಿಕೊಳ್ಳುವುದು ಮಕ್ಕಳಿಗೆ ಸಹಜವಾದದ್ದು.ಮಣ್ಣಿನಲ್ಲಿ ಆಟವಾಡುವುದೆದರೆ ಅವಕ್ಕೆ ಬಹಳ ಆನಂದ.ಅದನ್ನೆಲ್ಲಾ ತಾಯಿಯ ಬಟ್ಟೆಗೂ ಒಡಲಿಗೂ ಬಳಿದು ಅಂಟಿಸಿಕೊಳಕು ಮಾಡುವುದು ಸ್ವಾಭಾವಿಕವೇ. ಆದರೆ ಮಗುವಾದವನು ಯಾರಿಗೂ ತಿಳಿಯದಂತೆ ಮನೆಯೊಳಕ್ಕೆ ನುಗ್ಗಿ ಮೊಸರು ಬೆಣ್ಣೆ ತುಂಬಿ ಇಟ್ಟಿರುವ ಗುಡಾಣಗಳನ್ನು ಉಂಡುಬರಿದು ಮಾಡುವುದೂ, ಅಷ್ಟನ್ನೂ ಅರಗಿಸಿಕೊಳ್ಳುವುದೂ ಒಂದು ಅದ್ಭುತವೇ ಸರಿ. ಮಗುವಾದ ಕೃಷ್ಣ ಇವೆರಡನ್ನೂ ಮಾಡಿದನು. ಎಲ್ಲ ಮಕ್ಕಳಂತೆ ಮಗುವಾದರೂ ಅವನು ವಿಸ್ಮಯಕಾರಕನೇ\!

ಎಲ್ಲಿ ಮೇವು ಸ್ಕ್ಕಿದರೆ ಅಲ್ಲಿ ಮೇಯುವುದು. ಸಿಕ್ಕಿದ ಕಡೆ ಅಲೆದಾಡುವುದು “ತೊಂಡು”ದನ. ಕೆಲಸ ಮಾಡದೆ ವ್ಯರ್ಥಕಾಲಹರಣ ಮಾಡುವುದು ಅದು. ಆದರೆ ಕೃಷ್ಣನನ್ನು”ತೊಂಡು ಕರುವೇ”ಎಂದಿರುವುದು ಮುದ್ದಿನಿಂದ ಕರೆದದ್ದು. ಪ್ರೀತಿಯ ಸಂಬೋಧನೆ.

ಕ್ಷೀರಸಾಗರದಲ್ಲಿ ಶೇಷಶಾಯಿಯಾಗಿ ಮಲಗಿದ್ದ ಭಗವಂತನ ನಾಭಿಯಿಂದ ಒಂದು ಕಮಲ ಹುಟ್ಟಿತು. ಅದರಲ್ಲಿ ಚತುರ್ಮುಖ ಬ್ರಹ್ಮ ಜನಿಸಿದನು. ಆದ್ದರಿಂದ ಭಗವಂತನಿಗೆ “ಪದ್ಮನಾಭ” ಎಂಬ ಹೆಸರು.

೧೨೬

೬.ತಾರಿತ್ತು ನೂಟ್ರವರ್ ತನ್ದೈ ಶೊೞ್ ಕೊಳ್ಳಾದು

ಪೋರುಯ್ ತ್ತುವನ್ದು ಪುಹುನ್ದವರ್ ಮಣ್ಣಾಳ

ಪಾರಿ ಮನ್ನರ್ ಪಡ ಪ್ಪಂಚವರ್ ಕ್ಕೂ ಅನ್ಱು

ತೇರುಯ್ ತ್ತ ಕೈಗಳಾಲ್ ಶಪ್ಪಾಣೀ, ದೇವಕಿಶಿಙ್ಗಮೇ ಶಪ್ಪಾಣಿ

ಅನ್ಱು=ಅಂದು, ತನ್ದೈ=ತಂದೆಯ\(ನಿನ್ನ\), ಶೊಲ್=ಮಾತುಗಳನ್ನು, ತಾರಿತ್ತು=ಆದರದಿಂದ, ಕೊಳ್ಳಾದು=ಅಂಗೀಕರಿಸದೆಯೇ, ಪೋರ್=ಯುದ್ಧವನ್ನು, ಉಯ್ ತ್ತು=ನಡಸುವುದಕ್ಕಾಗಿ, ವನ್ದು=ಬಂದು, ಪುಹುನ್ದವರ್= ಪ್ರವೇಶಿಸಿದವರಾದ, ಮಣ್=ಭೂಮಿಯನ್ನು, ಆಳ=ಆಳುವುದಕ್ಕೆ, ಪಾರಿ=ಆಶೆಪಟ್ಟ, ನೂಟ್ರವರ್ ಮನ್ನರ್=ನೂರು ಸಂಖ್ಯೆಯವರಾದ, ಮನ್ನರ್=ರಾಜರುಗಳು, ಪಡ=ಅಳಿಯುವುದಕ್ಕಾಗಿ, ಪಂಚವರ್ ಕ್ಕೂ=ಐವರಿಗೆ, ತೇರ್=ರಥವನ್ನು, ಉಯ್ ತ್ತ=ನಡಸಿದ, ಕೈಗಳಾಲ್=ಕೈಗಳಿಂದ, ಶಪ್ಪಾಣಿ= ಚಪ್ಪಾಳೆ ತಟ್ಟು,ದೇವಕಿ=ದೇವಕಿ ದೇವಿಯ, ಶಿಙ್ಗಮೇ=ಸಿಂಹವೇ\(ವೀರಪುತ್ರನೇ\), ಶಪ್ಪಾಣಿ=ಚಪ್ಪಾಳೆ ತಟ್ಟು.

ಅಂದು ತಂದೆಯ ಮಾತುಗಳನ್ನು ಆದರದಿಂದ ಅಂಗೀಕರಿಸದೆಯೇ ಯುದ್ಧವನ್ನು ನಡಸುವುದಕ್ಕಾಗಿ ಬಂದು ಯುದ್ಧರಂಗವನ್ನು ಪ್ರವೆಶಿಸಿದವರಾದ, ಭೂಮಿಯನ್ನು ಆಳುವುದಕ್ಕೆ ಆಶೆಪಟ್ಟ, ನೂರುಮಂದು ರಾಜರುಗಳು ಅಳಿಯವುದಕ್ಕಾಗಿ ಐವರಿಗೆ ರಥವನ್ನು ನಡಸಿದ ಕೈಗಳಿಂದ ಚಪ್ಪಾಳೆ ತಟ್ಟು, ದೇವಕಿದೇವಿಯ ವೀರಪುತ್ರನೇ, ಚಪ್ಪಾಳೆ ತಟ್ಟು.\(೬\)

“ಅಂದು”-ಎಂದರೆ ಮಹಾಭಾರತ ಯುದ್ಧ ತೊಡಗುವುದಕ್ಕೆ ಸ್ವಲ್ಪ ಮುಂಚೆ.

ಎಲ್ಲರಿಗೂ ತಂದೆಯಾದ, ಭಗವದವತಾರರೂಪನಾದ ಶ್ರೀಕೃಷ್ಣ, ಪಾಂಡವರಿಗೂ ಕೌರವರಿಗೂ ಸಂಧಿ ನಡಸುವುದಕ್ಕಾಗಿ, ಯುದ್ಧವನ್ನು ನಡಸದೆಯೇ ಶಾಂತವಾತಾವರಣವನ್ನು ಕಲ್ಪಿಸುವುದಕ್ಕಾಗಿ, ಶಾಂತಿದೂತನಾಗಿ ವರ್ತಿಸಿದನು. ಕೌರವರದು ದುರಾಶೆ. ಪಾಂಡವರನ್ನು ಪಗಡೆ ಆಟಕ್ಕೆ ಸೆಳೆದು, ಆಟವಾಡಿ, ಮೋಸದಿಂದ ಸೋಲಿಸಿ, ಅವರ ಸರ್ವಸ್ವವನ್ನೂ ಕಸಿದುಕೊಂಡು, ಅವರನ್ನು ಕಾಡಿಗೆ ಅಟ್ಟಿ ಕಡು ಕಷ್ಟಕ್ಕೆ ಈಡುಮಾಡಿದ್ದರು ಕೌರವರು. ಪಾಂಡವರ ವನವಾಸ ಮುಗಿದ ನಂತರ ಕರಾರಿನ ಪ್ರಕಾರ, ಅವರ ಭಾಗದ ರಾಜ್ಯವನ್ನು ಪಾಂಡವರಿಗೆ ಹಿಂದಕ್ಕೆ ಕೊಡಬೇಕಿತ್ತು. ಅತ್ಯಾಶೆಯವರಾಗಿ ಕೌರವರು ಅದನ್ನು ಕೊಡಲಿಲ್ಲ. ಅದಕ್ಕಾಗಿ ಕೃಷ್ಣ ಶಾಂತಿದೂತನಾದ. ಪಾಂಡವರ ಭಾಗವನ್ನು ಬಿಟ್ಟುಕೊಟ್ಟೂ ಈರ್ವರೂ ಸುಖವಾಗಿರಿ ಎಂದ. ಹತ್ತು ಊರುಗಳನ್ನಾದರೂ ಬಿಟ್ಟುಕೊಡಿ ಎಂದ. ಕಡೆಗೆ ಐದು ಊರುಗಳನ್ನಾದರೂ ಕೊಡಿ ಎಂದ. ಯಾವುದಕ್ಕೂ ಕೌರವರು ಒಪ್ಪಲಿಲ್ಲ. ಸೂಜಿಯ ಮೊನೆಯಷ್ಟು ನೆಲವನ್ನೂ ಸಹ ಸುಮ್ಮನೆ ಬಿಟ್ಟುಕೊಡುವುದಿಲ್ಲವೆಂದೂ, ಬೇಕಾದರೆ ಕ್ಷತ್ರಿಯರಂತೆ ಯುದ್ಧಮಾಡಿ ಗೆದ್ದುಕೊಳ್ಲಲೆಂದೂ ಹೇಳಿಬಿಟ್ಟ ದುರ್ಯೋಧನ. ಹೀಗೆ ತಂದೆಯ ಮಾತನ್ನು ಆದರದಿಂದ ಅಂಗೀಕರಿಸದೆ ಯುದ್ಧಕ್ಕೆ ಸಿದ್ಧರಾದರು ಕೌರವರು.

೧೨೭

“ನೂಟ್ರವರ್”-ನೂರು ಜನರಾದ ಕೌರವರು; “ಪಂಚವರ್”=ಐವರು ಪಾಂಡವರು.

ಯುದ್ಧವೇ ಎಂದು ತೀರ್ಮಾನವಾಯಿತು. ಎರಡು ಪಕ್ಷಗಳೂ ಅದಕ್ಕೆ ಅಣಿಯಾದರು. ಕೌರವನು ಕೃಷ್ಣನ ಕಡೆಯ ಸೇನೆಯ ಸಹಾಯ ಪಡೆದ. ಅರ್ಜುನನು ಕೃಷ್ಣನ ಸಾರಥ್ಯವನ್ನು ಮಾತ್ರಪಡೆದ. ಆದರೂ ಅನ್ಯಾಯಿ ಕೌರವರು ಮಡಿಯಲೆಂಬ ಉದ್ದೇಶ ಕೈಗೂಡಿತು.

ಧರ್ಮಸಂಸ್ಥಾಪನೆಗಾಗಿ ರಥನಡಸಿದ ಕೈಗಳಿಂದ ಚಪ್ಪಾಳೆ ತಟ್ಟಿ ಧರ್ಮಜಾಗ್ರತಿಯನ್ನು ಉಂಟುಮಾಡು, ಸಿಂಹದ ವೀರ್ಯವನ್ನು ಸಜ್ಜನರಲ್ಲಿ ತುಂಬಿ ದುಷ್ಟ ನಿಗ್ರಹ ಮಾಡತಕ್ಕವನೇ-ದೇವಕಿಯ ವೀರಪುತ್ರನೇ, ಚಪ್ಪಾಳೆ ತಟ್ಟು ಎನ್ನುತ್ತಾರೆ ಆೞ್ವಾರರು.

೭. ಪರನ್ದಿಟ್ಟುನಿನ್ಱ ಪಡುಕಡಲ್ ತನ್ನೈ

ಇರನ್ದಿಟ್ಟಕೈಮೇಲ್ ಏಱಿತಿರೈಮೋದ

ಕರನ್ದಿಟ್ಟುನಿನ್ಱ ಕಡಲೈಕ್ಕಲಙ್ಗ

ಶರನ್ತೊಟ್ಟಕೈಗಳಾಲ್ ಶಪ್ಪಾಣಿ, ಶಾರ್ಙ್ಗ ವಿಱ್ಕೈಯನೇ ಶಪ್ಪಾಣಿ

ಪರನ್ದಿಟ್ಟು=ಎಲ್ಲೆ ಮೀರಿ ಹರಡಿಕೊಂಡು, ನಿನ್ಱ=ನಿಂತಿರುವ, ಪಡುಕಡಲ್=ಭೋರ್ಗರೆಯುತ್ತಿರುವ ಸಮುದ್ರವು, ತನ್ನೈ=ತನ್ನನ್ನು, ಇರನ್ದಿಟ್ಟ=ನಿರೀಕ್ಷಿಸುತ್ತಿದ್ದ, ಕೈಮೇಲ್=ಕೈಗಳ ಮೇಕೆ, ಏಱಿ=ಏರಿ, ತಿರೈ=ತೆರೆಗಳಿಂದ, \(ದೊಡ್ಡ ಅಲೆಗಳಿಂದ\), ಮೋದ=ಅಪ್ಪಳಿಸಲು, ಕರನ್ದಿಟ್ಟು=ಬೆಳಕಿಗೆ ಬರದಂತೆ, ನಿನ್ಱ=\(ಮರೆಯಲ್ಲಿ\)ನಿಂತಿರುವ, ಕಡಲ್=ಸಮುದ್ರರಾಜನು, ಕಲಙ್ಗ=ನಡುನಡುಗುವಂತೆ, ಶರಮ್=ಬಾಣವನ್ನು, ತೊಟ್ಟ=ತೊಟ್ಟ, ಕೈಗಳಾಲ್=ಕೈಗಳಿಂದ, ಶಪ್ಪಾಣಿ= ಚಪ್ಪಾಳೆ ತಟ್ಟು, ಶಾರ್ಙ್ಗಮ್=ಶಾರ್ಙ್ಗವೆಂಬ, ವಿಲ್=ಬಿಲ್ಲನ್ನು, ಕೈಯನೇ=ಹಿಡಿದವನೇ, ಶಪ್ಪಾಣಿ= ಚಪ್ಪಾಳೆ ತಟ್ಟು.

ಎಲ್ಲೆ ಮೀರಿ ಹರಡಿಕೊಂಡು ನಿಂತಿರುವ ಭೋರ್ಗರೆಯುತ್ತಿರುವ ಸಮುದ್ರವು ತನ್ನನ್ನು ನಿರೀಕ್ಷಿಸುತ್ತಿದ್ದ ಕೈಗಳ ಮೇಲೆ ಏರಿ ದೊಡ್ಡ ಅಲೆಗಳಿಂದ ಅಪ್ಪಳಿಸಲು, ಬೆಳಕಿಗೆ ಬರದಂತೆ ಮರೆಯಲ್ಲಿ ನಿಂತಿರುವ ಸಮುದ್ರರಾಜನು ನಡುನಡುಗುವಂತೆ ಬಾಳವನ್ನು ತೊಟ್ಟ ಕೈಗಳಿಂದ ಚಪ್ಪಾಳೆ ತಟ್ಟು; ಶಾರ್ಙ್ಗವೆಂಬ ಬಿಲ್ಲನ್ನು ಹಿಡಿದವನೇ ಚಪ್ಪಾಳೆ ತಟ್ಟು.\(೭\)

ಈ ಪಾಶುರದಲ್ಲಿ ರಾಮಾವತಾರ ಅದ್ಭುತ ಪ್ರಸಂಗವೊಂದು ನೆನಪಿಗೆ ಬರುತ್ತದೆ. ಹನುಮಂತನು ಸಮುದ್ರಲಂಘನಮಾಡಿ, ಲಂಕೆಯನ್ನು ಪ್ರವೇಶಿಸಿ, ಸೀತಾದೇವಿಯನ್ನು ಕಂಡು, ಶ್ರೀರಾಮನ ಕುಶಲವಾರ್ತೆಯನ್ನು ತಿಳಿಸಿ, ಮುದ್ರೆಯುಂಗುರವನ್ನು ಕೊಟ್ಟು

೧೨೮

ಆಕೆಯಿಂದ ಚೂಡಾಮಣಿಯನ್ನು ತೆಗೆದುಕೊಂಡು ಶ್ರೀರಾಮನಿಗೆ ಒಪ್ಪಿಸಿದ ಬಳಿಕ, ಸುಗ್ರೀವನ ಸಹಾಯದಿಂದ ದೊಡ್ಡ ಕಪಿ ಸೈನ್ಯದೊಡನೆ ಶ್ರೀರಾಮನು ಸಮುದ್ರತೀರಕ್ಕೆ ಬರುತ್ತಾನೆ. ಸಮುದ್ರವನ್ನು ದಾಟಿದರೆ, ಲಂಕೆಗೆ ಹೋಗಬಹುದು; ಶತ್ರುವನ್ನೆದುರಿಸಬಹುದು. ಆದರೆ, ಸಮುದ್ರ ಬಹಳ ವಿಸ್ತಾರವಾಗಿ ಎಲ್ಲೆ ಮೀರಿಅರಡಿದೆ. ಅದನ್ನು ದಾಟುವುದೆಂತು? ಶ್ರೀರಾಮ ಯೋಚಿಸಿದ. ಸಮುದ್ರ ರಾಜನನ್ನು ದಾರಿಕೊಡೆಂದು ಪ್ರಾರ್ಥಿಸಿ, ಅವನನ್ನು ನಿರೀಕ್ಷಿಸುತ್ತಾ ಮೂರುದಿನಗಳ ಕಾಲ ಕರೆಯಲ್ಲಿ ದರ್ಭಶಯನ ಮಾಡಿದ. ನಿರೀಕ್ಷಿಸಿದಂತೆ ಸಮುದ್ರರಾಜ ಬರಲಿಲ್ಲ; ಸೈನ್ಯಕ್ಕೆ ದಾರಿಕೊಡಲಿಲ್ಲ. ಅದಕ್ಕೆ ಬದಲಾಗಿ ದೊಡ್ಡದೊಡ್ಡ ಅಲೆಗಳು ರಭಸದಿಂದ ಕರೆಯನ್ನು ಅಪ್ಪಳಿಸುತ್ತಲೇ ಇದ್ದವು. ಶಾಂತಮೂರ್ತಿಯಾದ ಶ್ರೀರಾಮನ ಕಣ್ಣುಗಳು ಕೆಂಡವಾದವು. “ಈಗಲೇ ಸಮುದ್ರವನ್ನು ಶೋಷಿಸಿಬಿಡುತ್ತೇನೆ”ಎಂದು ಕೋಪದಿಂದ ಬಾಣಹೂಡಿ ನಿಂತನು. ಇದುವರೆಗೆ ಬೆಳಕಿಗೆ ಬರದಂತೆ ಕಣ್ಮರೆಯಾಗಿದ್ದ ಸಮುದ್ರರಾಜನು ನಡುನಡುಗಿದನು. ಅಂಥ ಭಯೋತ್ಪಾದಕ ಕೈಗಳಿಂದ ಚಪ್ಪಾಳೆ ತಟ್ಟು; ಮದಾಂಧರಿಗೂ ನಿನ್ನನ್ನು ಅಲಕ್ಷಿಸುವವರಿಗೂ ಅದರಿಂದ ಭಯತಟ್ಟಿ, ಅವರೂ ನಿನ್ನನ್ನು ಭಕ್ತಿಯಿಂದ ವಿನೀತರಾಗಿ ಆರಾಧಿಸುವಂತಾಗಲಿ.

ಭಗವಂತನ ಪಂಚಾಯುಧಗಳಲ್ಲಿ ಶಾರ್ಙ್ಗವೆಂಬ ಬಿಲ್ಲು ಒಂದು. ಅದು ಅಜೇಯವಾದದ್ದು. ಹೆದೆಯೇರಿಸಿದ ಬಳಿಕ ಅದರ ಎದುರು ನಿಲ್ಲುವ ದುಷ್ಟ ಶಕ್ತಿ ಇಲ್ಲವೇ ಇಲ್ಲ. ಅಂಥ ಸಮರ್ಥಕೈಗಳಿಂದ ಚಪ್ಪಾಳೆ ತಟ್ಟು; ದುಷ್ಟಶಕ್ತಿ ನಿರ್ಮೂಲವಾಗುವಂತೆ ಮಾಡು-ಎನ್ನುತ್ತಾರೆ ಆೞ್ವಾರರು.

೮. ಕುರುಕ್ಕಿನತ್ತಾಲೇ ಕುರೈಕಡಲ್ ತನ್ನೈ

ನೆರುಕ್ಕಿಯಣೈಕಟ್ಟಿ ನೀಣೀರಿಲಙ್ಗೈ

ಅರಕ್ಕರವಿಯ ಅಡುಕಣೈಯಾಲೇ

ನೆರುಕ್ಕಿಯ ಕೈಗಳಾಲ್ ಶಪ್ಪಾಣಿ ನೇಮಿಯಙ್ಗೈಯನೇ ಶಪ್ಪಾಣಿ

ಕುರೈ=ಭೋರ್ಗರೆಯುತ್ತಿರುವ, ಕಡಲ್ ತನ್ನೈ=ಸಮುದ್ರವನ್ನು, ನೆರುಕ್ಕಿ=ಅಡಗಿಸಿ, ಕುರಙ್ಗು=ಕಪಿಗಳ, ಇನತ್ತಾಲೇ=ಸಹಾಯದಿಂದ,ಇಷ್ಟದಿಂದ,ಅಣೈ= ಸೇತುವೆಯನ್ನು, ಕಟ್ಟಿ=ಕಟ್ಟಿ, ನೀಳ್=ವಿಸ್ತಾರವಾದ, ನೀರ್=ನೀರಿನಿಂದ ಸುತ್ತಲ್ಪಟ್ಟಿರುವ, ಇಲಂಕೈ=ಲಂಕೆಯಲ್ಲಿರುವ, ಅರಕ್ಕರ್=ರಾಕ್ಷಸರು, ಅವಿಯ=ನಾಶವಾಗುವ ಹಾಗೆ, ಅಡು=ಕೊಲ್ಲುವ ಸಾಮರ್ಥ್ಯವುಳ್ಳ, ಕಣೈಯಾಲೇ=ಬಾಣಗಳಿಂದ, ನೆರುಕ್ಕಿಯ=\(ಅವರ\)ಹುಟ್ಟಡಗಿಸಿದ, ಕೈಗಳಾಲ್=ಕೈಗಳಿಂದ, 

೧೨೯

ಶಪ್ಪಾಣಿ= ಚಪ್ಪಾಳೆ ತಟ್ಟು; ನೇಮಿ=ಚಕ್ರಾಯುಧವನ್ನು, ಅಮ್=ಅಂದವಾದ, ಕೈಯನೇ=ಕೈಯಲ್ಲಿ ಧರಿಸಿದವನೇ, ಶಪ್ಪಾಣಿ= ಚಪ್ಪಾಳೆ ತಟ್ಟು.

ಭೋರ್ಗರೆಯುತ್ತಿರುವ ಸಮುದ್ರವನ್ನು ಅಡಗಿಸಿ ಕಪಿಗಳ ಇಷ್ಟವಾದ ಸಹಾಯದಿಂದ ಸೇತುವೆಯನ್ನು ಕಟ್ಟಿ ವಿಸ್ತಾರವಾದ ನೀರಿನಿಂದ ಸುತ್ತಲ್ಪಟ್ಟಿರುವ ಲಂಕೆಯಲ್ಲಿರುವ ರಾಕ್ಷಸರು ಅಳಿಸಿ ಹೋಗುವ ಹಾಗೆ ಕೊಲ್ಲುವ ಸಾಮರ್ಥ್ಯವುಳ್ಳ ಬಾಣಗಳಿಂದ ಅವರ ಹುಟ್ಟಡಗಿಸಿದ ಕೈಗಳಿಂದ ಚಪ್ಪಾಳೆ ತಟ್ಟು; ಚಕ್ರಾಯುಧವನ್ನು ಅಂದವಾದ ಕೈಯಲ್ಲಿ ಧರಿಸಿದವನೇ ಚಪ್ಪಾಳೆ ತಟ್ಟು.\(೮\)

ಹಿಂದಿನ ಪಾಶುರದ ರಾಮಾವತಾರದ ಪ್ರಸಂಗ ಇಲ್ಲಿ ಮುಂದುವರೆಯುತ್ತದೆ: ಶ್ರೀರಾಮನ ಬಾಣವನ್ನು ಹೂಡಿದನೋ ಇಲ್ಲವೋ, ಸಮುದ್ರರಾಜನು ಭಯಭಕ್ತಿಗಳಿಂದ ಶ್ರೀರಾಮನೆದುರಲ್ಲಿ ನಿಂತು, ಕ್ಷಮೆಬೇಡಿ, ಕಪಿಗಳ ಸಹಾಯದಿಂದ ಸಮುದ್ರಕ್ಕೆ ಸೇತಿವೆ ಕಟ್ಟಿ ಸೈನ್ಯವನ್ನು ದಾಟಿಸಬಹುದೆಂದು ಸಲಹೆ ಮಾಡಿದನು. ಅಂತೆಯೇ ಕಪಿಗಳು ಬಹಳ ಇಷ್ಟದಿಂದ ಈ ಕೆಲಸವನ್ನು ಮಾಡಿದವು. ಸೇತುವೆ ಸಿದ್ಧವಾಯಿತು. ಅದರ ಮೇಲೆ ಹಾದು ವಿಶಾಲವಾದ ಜಲಭಾಗದಿಂದ ಆವೃತವಾದ ಲಂಕೆಯಲ್ಲಿಯ ರಾಕ್ಷಸರೆಲ್ಲರೂ ಅಳಿದುಹೋಗುವಂತೆ ಬಾಣಗಳನ್ನು ಪ್ರಯೋಗಿಸಿ, ರಾಕ್ಷಸರ ಹುಟ್ಟಡಗಿಸಿದನು, ಅಂಥ ಸಮರ್ಥವಾದ ಕೈಗಳಿಂದ ಚಪ್ಪಾಳೆ ತಟ್ಟು.

ಭಗವಂತನ ದಿವ್ಯ ಪಂಚಾಯುಧಗಳಲ್ಲಿ ಚಕ್ರಾಯುಧ ಒಂದು. ಅಜೇಯವಾಗಿ ಹರಿತವಾಗಿ ತೇಜೋಮಯವಾಗಿ ಇರುವಂಥಾದ್ದು. ಅದನ್ನು ಕೈಯಲ್ಲಿ ಹಿಡಿದವನ ಕೈಗಳು ಬಹಳ ಸಮರ್ಥವಾದವು.

ಶ್ರೀಕೃಷ್ಣನ ಬಲಗೈಯಲ್ಲಿ ಚಕ್ರದ ರೇಖೆಗಳು ಇದ್ದವೆಂದೂ ಅವು ಮಹಾಪುರುಷನ ಲಕ್ಷಣಗಳೆಂದೂ ಹಿಂದಿನ ತಿರುಮೊೞಿಯೊಂದರಲ್ಲಿ ಆೞ್ವಾರರು ಹೇಳಿದ್ದಾರೆ.ಅಂಥ ದಿವ್ಯವಾದ ಕೈಗಳಿಂದ ಚಪ್ಪಾಳೆ ತಟ್ಟು ಎಂದೂ ಆಗಬಹುದೇನೋ?

೯. ಅಳನ್ದಿಟ್ಟ ತೂಣೈ ಅವನ್ ತಟ್ಟ ಆಙ್ಗೇ

ವಳರ್ ನ್ದಿಟ್ಟು ವಾಳುಹಿರ್ ಚ್ಚಿಙ್ಗವುರುವಾಯ್

ಉಳನ್ದೊಟ್ಟಿರಣಿಯನ್ ಒಣ್ ಮಾರ್ ಪಗಲಮ್

ಪಿಳನ್ದಿಟ್ಟ ಕೈಗಳಾಲ್ ಶಪ್ಪಾಣಿ, ಪೇಯ್ ಮುಲೈಯುಣ್ಡಾನೇ ಶಪ್ಪಾಣಿ

ಅವನ್=ಆ ಹಿರಣ್ಯಕಶಿಪುವು,\(ಮನಸ್ಸಿನಲ್ಲಿ\), ಅಳನ್ದು=ಅಳತೆ ಮಾಡಿ, ತೂಣೈ=ಕಂಬವನ್ನು, ತಟ್ಟ=ಬಲವಾಗಿ ತಟ್ಟಲು

೧೩೦

ಆಙ್ಗೇ=ಅದೇ ಸ್ಥಳದಲ್ಲಿಯೇ, ವಾಳ್=ಹರಿತವಾದ, ಉಕಿರ್=ಉಗುರುಗಳುಳ್ಳ, ಶಿಙ್ಗಮ್=ಸಿಂಹದ, ಉರು=ರೂಪವನ್ನು, ಆಯ್=ತಳೆದು, ವಳರ್ ನ್ದು=ಬೆಳೆದು, ಇಟ್ಟು=ಕಾಣಿಸಿಕೊಂಡು, ಉಳಮ್=\(ಹಿರಣ್ಯಕಶಿಪುವಿನ\) ಮನಸ್ಸನ್ನು, ತೊಟ್ಟು=ಶೋಧಿಸಿ ನೋಡಿ, ಇರಣಿಯನ್=ಹಿರಣ್ಯಕಶಿಪುವಿನ, ಒಳ್=ಬಿಳಿಚಿಕೊಂಡಿದ್ದ, ಮಾರ್ ಪು= ಎದೆಯನ್ನು, ಅಹಲಮ್=ವಿಸ್ತಾರವಾಗಿ, ಪಿಳನ್ದಿಟ್ಟ=ಸೀಳಿಬಿಟ್ಟ, ಕೈಗಳಾಲ್=ಕೈಗಳಿಂದ, ಶಪ್ಪಾಣಿ= ಚಪ್ಪಾಳೆ ತಟ್ಟು, ಪೇಯ್=ರಾಕ್ಷಸಿಯ, ಮುಲೈ=ಮೊಲೆಯನ್ನು,ಉಣ್ಡಾನೇ=ಉಂಡವನೇ, ಶಪ್ಪಾಣಿ= ಚಪ್ಪಾಳೆ ತಟ್ಟು.

ಆ ಹಿರಣ್ಯಕಶಿಪುವು ಮನದಲ್ಲಿ ಅಳತೆ ಮಾಡಿ ಕಂಬವನ್ನು ಬಲವಾಗಿ ತಟ್ಟಲು, ಅಲ್ಲಿಯೇ ಹರಿತವಾದ ಉಗುರುಗಳುಳ್ಳ ಸಿಂಹದ ರೂಪವನ್ನು ತಳೆದು ಬೆಳೆದು ಕಾಣಿಸಿಕೊಂಡು, ಹಿರಣ್ಯಕಶಿಪುವಿನ ಮನಸ್ಸನ್ನು ಶೋಧಿಸಿ ನೋಡಿ, ಅವನ ಬಿಳಿಚಿಕೊಂಡಿದ್ದ ಎದೆಯನ್ನು\(ಉಗುರುಗಳಿಂದಲೇ\) ಅಗಲವಾಗಿ ಸೀಳಿಬಿಟ್ಟ ಕೈಗಳಿಂದ ಚಪ್ಪಾಳೆ ತಟ್ಟು; ರಾಕ್ಷಸಿಯ ಮೊಲೆಯುಂಡವನೇ ಚಪ್ಪಾಳೆ ತಟ್ಟು.\(೯\)

ಹಿರಣ್ಯಕಶಿಪುವು ಚೆನ್ನಾಗಿ ಯೋಚಿಸಿದ ತನ್ನೆದುರಿಗೆ ಇರುವುದು ಉಕ್ಕಿನ ಕಂಬ. ಅದು ಉಕ್ಕಿನಿಂದ ಆದದ್ದು. ಅದರಲ್ಲಿ ಬೇರೆ ಯಾವ ವಸ್ತುವೂ ಅಡಗಿಕೊಂಡಿಲ್ಲ. ಬೇರೆ ವಸ್ತು ಇದುವುದಕ್ಕೆ ಅದರಲ್ಲಿ ಅವಕಾಶವೂ ಇಲ್ಲ. ಉಕ್ಕಿನ ಕಣಗಳ ನಡುವೆ ಬೇರೊಂದು ವಸ್ತುವಿಗೆ ಅವಕಾಶವೆಲ್ಲಿಂದ ಬಂತು? ಇಷ್ಟುವಿಷಯ ಖಚಿತ. ಆದರೆ, ತನ್ನ ಮಗ ಪ್ರಹ್ಲಾದ “ಝರಿ ಎಲ್ಲೆಲ್ಲೂ ಇದ್ದಾನೆ; ಅವನಿಲ್ಲದ ಸ್ಥಳವಿಲ್ಲ”ಎನ್ನುತ್ತಾನೆ. ಹಿರಣ್ಯಕಶಿಪುವಿಗೆ ಎನ್ನಿಸಿತು “ಹಾಗಾದರೆ ಈ ಉಕ್ಕಿನ ಕಂಬದಲ್ಲೂ ಹರಿ ಇರಬೇಕಲ್ಲ\! ಅಲ್ಲಿ ಅವನಿಲ್ಲ ಎಂಬುದು ನನಗೆ ಗೊತ್ತು. ಪ್ರಹ್ಲಾದನ ಮಾತು ಖಂಡಿತ ಸುಳ್ಳೇ ಆಗುತ್ತದೆ\! ನೋಡಿಯೇ ಬಿಡುತ್ತೇನೆ” ಹೀಗೆಂದುಕೊಂಡು ಕಂಬವನ್ನು ಬಲವಾಗಿ ತಟ್ಟಿದ. ಆ ಕಂಬದಿಂದಲೇ ಹಿರಬಂತು ನರಹರಿ ರೂಪ\! ಹಿರಣ್ಯಕಶಿಪು ಎಂದೂ ಕಾಣದಂಥ ಹೊಸರೂಪ\! ಆ ರೂಪ ಬೆಳೆಯಿತು. ಭಯಂಕರವಾಗಿ ಕಾಣಿಸಿಕೊಂಡಿತು. ಸಿಂಹದ ತಲೆ, ಮನುಷ್ಯ ದೇಹ, ಬಹಳ ಹರಿತವಾದ ಉಗುರುಗಳು ಉಳ್ಳ ಆ ಉಗ್ರಾವತಾರವನ್ನು ನೋಡಿ ಹಿರಣ್ಯಕಶಿಪುವಿನ ಎದೆ ನಡುನಡುಗಿತು. ಮುಖ ಬಿಳಿಚಿಕೊಂಡಿತು. ಭಯಭ್ರಾಂತನಾದ. ತಾನೀಗ ನೋಡುತ್ತಿರುವುದು ನಿಜವೇ? ಖಂಡಿತವೇ? ಎನ್ನಿಸಿತು. ಅವನ ಮನಃಅಸ್ಥಿತಿಯನ್ನು ಶೋಧಿಸಿ ನೋಡಿದನು. ಆ ಕೂಡಲೇ ಅವನ ಬಿಳಿಚಿಕೊಂಡಿದ್ದ ಎದೆಯನ್ನು ಹರಿತವಾದ ತನ್ನ ಉಗುರುಗಳಿಂದಲೇ ಅಗಲವಾಗಿ ಸೀಳಿ, ಅವನನ್ನು ಕೊಂದನು. ರಾಕ್ಷಸಿಯೊಬ್ಬಳು ಅವನನ್ನು ಮೋಸಗೊಳಿಸಿ ವಿಷವೂಡಿ ಕೊಲ್ಲಬೇಕೆಂದು ಬಂದಾಗ ಅವಳ ಮೊಲೆಯನ್ನುಂಡು ಅದರಿಂದಲೇ ಅವಳನ್ನು ಕೊಂದನು. ಅಂಥ ಸಮರ್ಥ ಭಗವಂತ. ಆ ಸಮರ್ಥಕೈಗಳಿಂದ ಚಪ್ಪಾಳೆ ತಟ್ಟು, ಎನ್ನುತ್ತಾರೆ ಆೞ್ವಾರರು. ಯಶೋದೆಯ ಮಾತಿನಲ್ಲಿ.

೧೩೧

೧೦. ಅಡೈನ್ದಿಟ್ಟಮರರ್ ಹಳ್ ಆೞ್ ಕಡಲ್ ತನ್ನೈ

ಮಿಡೈನ್ದಿಟ್ಟು ಮನ್ದರಮ್ ಮತ್ತಾಹ ನಾಟ್ಟಿ

ವಿದಂಚುಟ್ರಿ ವಾಸುಕೀವನ್ ಕಯಿಱಾಹ

ಕಡೈನ್ದಿಟ್ಟ ಕೈಗಳಾಱ್ ಶಪ್ಪಾಣಿ, ಕಾರ್ ಮುಗಿಲ್ ವಣ್ಣನೇ ಶಪ್ಪಾಣಿ

ಅಮರರ್ ಹಳ್=ದೇವತೆಗಳು, ಅಡೈನ್ದಿಟ್ಟ= ಶರಣಾಗಲು, ಆೞ್=ಆಳವಾದ, ಕಡಲ್ ತನ್ನೈ=ಕ್ಷೀರಸಾಗರವನ್ನು, ಮಿಡೈನ್ದಿಟ್ಟು=ಕಲಕಿ, ಮನ್ದರಮ್= ಮಂದರಪರ್ವತವನ್ನು, ಮತ್ತಾಹ=ಕಡಗೋಲಾಗಿ, ನಾಟ್ಟಿ=ನೆಟ್ಟು, ವಾಸುಕಿ=ವಾಸುಕಿಯ, ವಲ್=ಬಲವಾದ, ವಡಮ್=ದಪ್ಪನಾದ ಹಗ್ಗವನ್ನು, ಕಯಿಱು=ಕಡಗೋಲಿನ ಹಗ್ಗ, ಆಹ=ಆಗಿ, ಚುಟ್ರಿ=ಸುತ್ತಿ, ಕಡೈನ್ದಿಟ್ಟ=ಕಡೆದ, ಕೈಗಳಾಲ್= ಕೈಗಳಿಂದ, ಶಪ್ಪಾಣಿ= ಚಪ್ಪಾಳೆ ತಟ್ಟು, ಕಾರ್ ಮುಗಿಲ್=ಕಾರ್ಮುಗಿಲಿನ, ವಣ್ಣನೇ=ಬಣ್ಣದವನೇ, ಶಪ್ಪಾಣಿ= ಚಪ್ಪಾಳೆ ತಟ್ಟು.

ದೇವತೆಗಳು\(ನಿನಗೆ\) ಶರಣಾಗಲು, \(ನೀನು\) ಆಳವಾದ ಕ್ಷೀರಸಾಗರವನ್ನು ಕಲಕಿ, ಮಂದರಪರ್ವತವನ್ನು ಕಡಗೋಲಾಗಿ ನೆಟ್ಟು \(ಅದಕ್ಕೆ\)ವಾಸುಕಿಯ ಬಲವಾದ ದಪ್ಪ ಹಗ್ಗವನ್ನು ಕಡಗೋಲಿನ ಹಗ್ಗವಾಗಿ ಸುತ್ತಿ, ಕಡೆದ ಕೈಗಳಿಂದ ಚಪ್ಪಾಳೆ ತಟ್ಟು, ಕಾರ್ಮುಗಿಲಿನ ಬಣ್ಣವುಳ್ಳವನೇ ಚಪ್ಪಾಳೆ ತಟ್ಟು.\(೧೦\)

ಸುರರೂ ಅಸುರರೂ ಆಜನ್ಮ ಶತ್ರುಗಳು. ಅಸುರರು ದರ್ಪಿಷ್ಠರು, ಕ್ರೂರಿಗಳು. ಸುರರಿಗೆ ಕಷ್ಟ ಸಂಕಟಗಳನ್ನು ತರುವುದೇ ಅವರ ಸಂತೋಷ. ಅವರ ಕೋಟಲೆಗಳನ್ನು ಸಹಿಸಿಕೊಂಡು ಇರಲಾರದೆ ಸುರರು ಶ್ರೀಮನ್ನಾರಾಯಣನಲ್ಲಿ ಶರಣಾದರು. ತಮ್ಮನ್ನು ಸಂಕಟದಿಂದ ಪಾರುಮಾಡೆಂದು ಬೇಡಿದರು. ಭಗವಂತ ಕರುಣಾಸಾಗರನಲ್ಲವೆ? ಒಟ್ಟಿಗೆ ಸಮುದ್ರಮಥನ ಮಾಡುವುದಕ್ಕೆ ಸುರರನ್ನೂ ಅಸುರರನ್ನೂ ಒಪ್ಪಿಸಿದರು. ಆ ಕಾರ್ಯದಲ್ಲಿ ಭಗವಂತ ಮೊದಲಿನಿಂದ ಕಡೆಯತನಕ ಒತ್ತಾಸೆ ನೀಡಿದನು. ತಾನು ಪವಡಿಸುವ ಪ್ರಶಾಂತವಾದ ಕ್ಷೀರಸಾಗರವನ್ನೇ ಆಕಾರ್ಯಕ್ಕಾಗಿ ಬಿಟ್ಟುಕೊಟ್ಟನು. ಕಡಗೋಲಾಗಿ ಉಪಯೋಗಿಸಲು ಸಾಗರದಲ್ಲಿ ಇಳಿಸಿದ ಮಂದರಪರ್ವತವು ಭಾರದಿಂದ ಮುಳುಗಿಹೋಗದಂತೆ ತಾನೇ ಕೂರ್ಮಾವತಾರಿಯಾಗಿ ಅದನ್ನು ಎತ್ತಿ ಹಿಡಿದನು. ಅಮೃತ ಉದಿಸಿದಾಗ ಅದನ್ನು ದೇವತೆಗಳಿಗೆ ಮಾತ್ರವೇ ಹಂಚಿ ಅವರನ್ನು ಅಮರರನ್ನಾಗಿ ಮಾಡಿದನು. ಈ ಕೆಲಸ ಮಾಡುವುದಕ್ಕಾಗಿ ತಾನೇ ಮೋಹಿನೀ ವೇಷವನ್ನು ತಳೆದು ಅಸುರರನ್ನು ಭ್ರಾಂತಿಗೊಳಿಸಿದನು. ಇಂಥ ಸಮರ್ಥ ಭಗವಂತ. ಅವನು ಚಪ್ಪಾಳೆ ತಟ್ಟಿ ಎಂಥ ಚೇತನವನ್ನಾದರೂ ಜಾಗ್ರತಗೊಳಿಸಬಲ್ಲ.

೧೩೨

೧೧.ಆಟ್ಕೊಳ್ಳತ್ತೋನ್ಱಿಯ ಆಯರ್ ತಮ್ ಕೋವಿನೈ

ನಾಟ್ಕಮೞ್ ಪೂಮ್ಬೊೞಿಲ್ ವಿಲ್ಲಿಪುತ್ತೂರ್ ಪ್ಪಟ್ಟನ್

ವೇಟ್ಕೈಯಿನಾಱ್ ಶೊನ್ನ ಶಪ್ಪಾಣಿ ಈರೈನ್ದುಮ್

ವೇಟ್ಕೈಯಿನಾಱ್ ಶೊಲ್ಲುವಾರ್ ವಿನೈಪೋಮೇ

ಆಳ್=ಊಳಿಗವನ್ನು, ಕೊಳ್ಳ=ನಡಸಿಕೊಳ್ಳುವುದಕ್ಕಾಗಿ, ತೋನ್ಱಿಯ= ಅವತರಿಸಿದ, ಆಯರ್=ಗೋವಳರು, ತಮ್=ತಮ್ಮ, ಕೋವಿನೈ=ಯಜಮಾನನಾದ\(ಸ್ವಾಮಿಯಾದ\)ಕೃಷ್ಣನನ್ನುಕುರಿತು, ನಾಳ್=ಎಲ್ಲ ಕಾಲಕ್ಕೂ, ಕಮೞ್= ಪರಿಮಳಭರಿತವಾದ, ಪೂಪೊೞಿಲ್=ಹೂವಿನ ತೋಟವನ್ನುಳ್ಳ, ವಿಲ್ಲಿಪುತ್ತೂರ್=ಶ್ರೀವಿಲ್ಲಿಪುತ್ತೂರಿನ, ಪಟ್ಟನ್=ಭಟ್ಟನು, ವೇಟ್ಕೈಯಿನಾಲ್=ಆಶೆಯಿಂದ, ಶೊನ್ನ=ಹೇಳಿದ\(ಹಾಡಿದ\), ಶಪ್ಪಾಣಿ= ಚಪ್ಪಾಳಯ, ಈರ್ ಐನ್ದುಮ್=ಈರೈದು \(ಹತ್ತು\)ಪಾಶುರಗಳನ್ನು, ವೇಟ್ಖೈಯಿನಾಲ್=ಆದರದಿಂದ, ಶೊಲ್ಲುವಾರ್=ಹೇಳುವವರ, ವಿನೈ=ಪಾಪಗಳು, ಪೋಮ್= ಅಳಿದು ಹೋಗುತ್ತವೆ.

ಊಳಿಗವನ್ನು ನಡಸಿಕೊಳ್ಳುವುದಕ್ಕಾಗಿ ಅವತರಿಸಿದ ಗೋವಳರ ಸ್ವಾಮಿಯಾದ ಕೃಷ್ಣನನ್ನು ಕುರಿತು ಎಲ್ಲ ಕಾಲಕ್ಕೂ ಪರಿಮಳಭರಿತವಾದ ಹೂದೋಟಗಳುಳ್ಳ ಶ್ರೀವಿಲ್ಲಿಪುತ್ತೂರಿನ ಭಟ್ಟನು\(ಪೆರಿಯಾೞ್ವಾರರು\)ಆಶೆಯಿಂದ ಹೇಳಿದ \(ಹಾಡಿದ\) ಚಾಪ್ಪಾಳೆಯ ಈರೈದು ಪಾಶುರಗಳನ್ನೂ ಆದರದಿಂದ ಹೇಳುವವರ ಪಾಪಗಳು ಅಳಿದುಹೋಗುತ್ತವೆ.\(೧೧\)

ಈ ತಿರುಮೊೞಿಗೆ ಇದು ಫಲಶ್ರುತಿ. ಶ್ರೀವಿಲ್ಲಿಪುತ್ತೂರಿನ ಭಾಗ್ಯ ಹೂದೋಟಗಳಿಂದ ತುಂಬಿರುವುದು. ಪರಿಮಳಭರಿತವಾದ ಹೂಮಾಲೆಗಳನ್ನು ಅನುಗಾಲವೂ ಭಗವಂತನ ಸೇವೆಗೆ ಒದಗಿ ಬರಲೆಂದು ಈ ತೋಟಗಳು. ಭಗವಂತನ ಸೇವೆ ಲಭಿಸುವುದೇನು ಸಾಮಾನ್ಯವೇ? ಪಾಪಸವೆದು ಜನ್ಮಸಾರ್ಥಕವಾಗುವಂಥಾದ್ದು ಭಗವತ್ಸೇವೆ. ಗೋಕುಲದ ಗೋವಳರಿಗೆ ಅದು ಲಭಿಸಿದ್ದು ಅವರ ಸುಕೃತವೇ. ಅವರು ಸಲ್ಲಿಸಿದ ಸೇವೆಯನ್ನು ಭಗವಂತ ಕೃಷ್ಣರೂಪಿಯಾಗಿ ಸ್ವೀಕರಿಸಿದ. ಇದರಿಂದ ಇಡಿಯ ಗೋಕುಲವೇ ಪಾವನವಾಯಿತು. ಭಗವಂತನ ದಿವ್ಯಕತೆಗಳನ್ನು ಹೇಳುವುದರಿಂದ ಕೇಳುವುದರಿಂದ ಮನಸ್ಸು ಪರಿಶುದ್ಧವಾಗುತ್ತದೆ. ಭಗವಂತನಲ್ಲಿ ಭಕ್ತಿ ಹೆಚ್ಚುತ್ತದೆ. ಅದರಿಂದ ಪಾಪ ಅಳಿಯುವುದರಲ್ಲಿ ಸಂದೇಹವೇ ಇಲ್ಲ.

ಅಡಿಯ ನಡೆ: ಮಾಣಿ,ಪೊನ್, ಪನ್, ತೂನಿಲಾ, ಪುಟ್ಟಿ, ತಾರಿತ್ತು, ಪರನ್ದು, ಕುರಕ್ಕಿನಮ್, ಅಳನ್ದು, ಅಡೈನ್ದು, ಆಟ್ಕೊಳ್ಳ, ತೊಡರ್

೧೩೩

ಶ್ರೀಃ

ಶ್ರಿಯೈ ನಮಃ

ಮೊದಲ ದಶಕ  ಏಳನೆಯ ತಿರುಮೊೞಿ ತೊಡರ್ ಚಙ್ಗಿಲಿಕೈ

೧. ತೊಡರ್ ಶಙ್ಗಿಲಿಕೈ ಶಲಾರ್ ಪಿಲಾರೆನ್ನತ್ತೂಙ್ಗುಪೊನ್ಮಣಿಯೊಲಿಪ್ಪ

ಪಡುಮುಮ್ಮತ ಪ್ಪುನಲ್ ಶೋರವಾರಣಮ್ ಪೈಯನಿನ್ಱಾರ್ವದು ಪೋಲ್

ಉಡನ್ ಕೂಡಿ ಕ್ಕಿಣ್ಗಿಣಿಯಾರವಾರಿಪ್ಪ ಉಡೈಮಣಿ ಪಱೈಕಱಙ್ಗ

ತಡನ್ದಾಳಿಣೈಕೊಣ್ಡು ಶಾರ್ಙ್ಗಪಾಣಿ ತಳರ್ನಡೈನಡವಾನೋ

ತೊಡರ್=ಒಂದಕ್ಕೊಂದು ತೊಡರಿಕೊಂಡಿರುವ, ಶಙ್ಗಲಿಕೈ=ಸರಪಣೀಯ ಕೊಂಡಿಗಳು, ಶಲಾರ್ ಪಿಲಾರ್=ಛಳಫಳ, ಎನ್ನ=ಎಂದು ಸದ್ದು ಮಾಡುತ್ತಿರಲು, ತೂಙ್ಗು=ತೂಗಾಡುತ್ತಿರುವ, ಪೊನ್=ಚಿನ್ನದ, ಮಣಿ=ಗಂತೆಯು, ಒಪಿಲ್ಲ=ಸದ್ದು ಮಾಡುತ್ತಿರಲು, ಪಡು=ಪಡುತ್ತಿರುವ\(ಅನುಭವಿಸುತ್ತಿರುವ\), ಮುಮಾದಮ್=ಮೂರುಬಗೆಯ, ಪುನಲ್=ಜಲವು, ಶೋರ=ಹರಿಯುತ್ತಿರಲು, ನಿನ್ಱು=\(ಇವೆಲ್ಲವೂ\)ಇದ್ದುಕೊಂಡಿರಲು, ವಾರಣಮ್=ಆನೆಯು, ಪೈಯ=ಮೆಲ್ಲಮೆಲ್ಲಗೆ, ಊರ್ ವದು ಪೋಲ್=ನಡೆದುಹೋಗುವ ಹಾಗೆ. ಕಿಣ್ ಕಿಣಿ=ಕಾಲಿನ ಕಿರುಗೆಜ್ಜೆಗಳು, ಉಡನ್= ಒಂದರೊಡನೆ ಒಂದು, ಕೂಡಿ=ಸೇರಿಕೊಂಡು \(ಕೂಡಿಕೊಂಡು\), ಆರವಾರಿಪ್ಪ=ಸದ್ದುಮಾಡುತ್ತಿರಲು, ಉಡೈ=ನಡುವಿನಲ್ಲಿ\(ಉಡಿದಾರದ ಜೊತೆಗೆ\)ಕಟ್ಟಿರುವ, ಮಣಿ=ಕಿರುಗಂಟೆಗಳು, ಪಱೈ=ಹರೆಯಂತೆ, ಕಱಙ್ಗ=ದೊಡ್ಡಸದ್ದು ಮಾಡುತ್ತಿರಲು, ಶಾರ್ಙ್ಗಪಾಣಿ=ಶಾರ್ಙ್ಗವೆಂಬ ಬಿಲ್ಲನ್ನು ಹೊಡಿದಿರುವ ಭಗವಂತನು\(ಇಲ್ಲಿ ಕೃಷ್ಣನು\), ತಡ=ವಿಶಾಲವಾದ, ತಾಳ್=ಎರಡು ಕಾಲುಗಳನ್ನು, ಇಣೈಕೊಣ್ಡು= ಜೊತೆಗೂಡಿಸಿಕೊಂಡು, ತಳರ್=ತಟ್ಟಾಟದ; ನಡೈ=ನಡಗೆಯನ್ನು, ನಡವಾನೋ=ನಡೆಯನೋ?

ಒಂದಕ್ಕೊಂದು ತೊಡರಿಕೊಂಡಿರುವ ಸರಪಣಿಯ ಕೊಂಡಿಗಳು ಶಲಾರ್ ಪಿಲಾರ್ ಛಳಫಳ ಎಂದು ಶಬ್ದ ಮಾಡುತ್ತಿರಲು, ತೂಗಾಡುತ್ತಿರುವ ಚಿನ್ನದಗಂಟೆ ಸದ್ದು ಮಾಡುತ್ತಿರಲು ಮೂರು ಬಗೆಯ

೧೩೪

ನೀರು ಒಸರಿ ಹರಿಯುತ್ತಿರಲು, ಇವುಗಳನ್ನೆಲ್ಲ ಹೊಂದಿರುವ ಆನೆಯು ಮೆಲ್ಲಮೆಲ್ಲಗೆ ನಡೆದುಹೋಗುವ ಹಾಗೆ, ಕಾಲಿನ ಕಿರುಗೆಜ್ಜೆಗಳು ಒಂದರೊಡನೆ ಒಂದು ಕೂಡಿಕೊಂಡು ಸದ್ದುಮಾಡುತ್ತಿರಲು, ನಡುವಿನಲ್ಲಿ ಉಡಿದಾರದ ಜೊತೆಗೆ ಕಟ್ಟಿರುವ ಕಿರುಗಂಟೆಗಳು ಹರೆಯಂತೆ ದೊಡ್ಡಸದ್ದು ಮಾಡುತ್ತಿರಲು, ಶಾರ್ಙ್ಗವೆಂಬ ಬಿಲ್ಲನ್ನು ಹಿಡಿದಿರುವ ಭಗವಂತನಾದ ಕೃಷ್ಣನು ತನ್ನ ದೊಡ್ಡ ಎರಡು ಕಾಲುಗಳನ್ನು ಜೊತೆಗೂಡಿಸಿಕೊಂಡು ತಟ್ಟಾಟದ ನಡೆಯನ್ನುನಡೆಯನೋ?\(೧\)

ಆನೆ ದೊಡ್ಡಪ್ರಾಣಿ. ಹೆಚ್ಚು ಬಲವುಳ್ಳದ್ದು, ಅದರ ಕಾಲುಗಳಿಗೆ ಕಬ್ಬಿಣದ ಸರಪಣಿ ಬಿಗಿಯುತ್ತಾರೆ. ಕತ್ತಿನಲ್ಲಿ ಗಂಟೆ ತೂಗಾಡುತ್ತದೆ. ಅದು, ನಿಧಾನವಾಗಿ ಜಗ್ಗು ಹಾಕುತ್ತಾ ಕಾಲಿನ ಸರಪಣಿಯನ್ನೂ ಎಳೆದುಕೊಂಡು ನಡೆದುಹೋಗುವಾಗ ಸರಪಣಿಯ ಕೊಂಡಿಗಳು “ಶಳಾರ್ ಪಳಾರ್” ಛಳಫಳ ಎಂದು ಕರ್ಕಶವಾದ ಸದ್ದುಮಾಡುತ್ತದೆ. ಕತ್ತಿನ ಗಂಟೆಯೂ ಸದ್ದುಮಾಡುತ್ತದೆ. ಈ ಸದ್ದುಗಳೊಡನೆ ಆನೆ ನಡೆಯುವುದನ್ನು ನೋಡುವುದಕ್ಕೆ ಹರ್ಷವಾಗುತ್ತದೆ.

ಮುದ್ದು ಕೃಷ್ಣನು ಪುಟ್ಟವನು. ಅವನ ಕಾಲಿಗೆ ಸುಂದರವಾದ ಕಿರುಗೆಜ್ಜೆಗಳನ್ನು ತೊಡಿಸಿದ್ದಾರೆ. ನಡುವಿನಲ್ಲಿ ಕಿರುಗಂಟೆಗಳಿವೆ. ಈಗಲೇ ಅವನು ನಡೆಯಲು ಮೊದಲು ಮಾಡಿದ್ದಾನೆ. ಕಾಲುಗಳಲ್ಲಿ ಸ್ಥಿಮಿತವಿಲ್ಲ. ಆದ್ದರಿಂದ ತಟ್ಟಾಟದ ನಡಗೆ ಅವನದು. ಆದರೂ ಅವನು ಶಾರ್ಙ್ಗವನ್ನು ಹಿಡಿದ ಸಮರ್ಥ\! ವಿಶಾಲವಾದ ದೊಡ್ದ ಪಾದಗಳವನು\! ಆನೆಯಂತೆ ಜಗ್ಗು ಹಾಕುತ್ತಾ, ತಟ್ಟಾಡುತ್ತಾ, ನಿಧಾನವಾಗಿ ನಡೆಯುವಾಗ ಕಾಲಿನ ಗೆಜ್ಜೆಗಳೂ, ನಡುವಿನ ಗಂಟೆಗಳೂ ಬಹಳ ಇನಿದಾದ ಸದ್ದುಮಾಡುತ್ತದೆ. ನೋಡುವವರಿಗೆ ಹರ್ಷವುಂಟಾಗುತ್ತದೆ.

ಮಗು ನಡಗೆಯನ್ನು ಕಲಿಯಲು ಮೊದಲು ಮಾಡಿದಾಗ, ಅದು ಒಂದೆರಡು ಹೆಜ್ಜೆಗಳನ್ನಿಡುವಷ್ಟರಲ್ಲಿಯೇ ತಸಕ್ಕೆಂದು ಬೀಳುವುದು, ಮತ್ತೆ ಉತ್ಸಾಹದಿಂದ ಎದ್ದು ನಿಲ್ಲುವುದು;ಮತ್ತೆ ಅಡಿಯಿಡಲು ಯತ್ನಿಸುವುದು; ಮತ್ತೆ ಬೀಳುವುದು. ಹೀಗೆ ಅದರ ನಡಗೆಯ ಪ್ರಯತ್ನ. ಮಗು ಎಲ್ಲಿ ಬೀಳುವುದೋ,ಎಷ್ಟು ನೋವಾಗುವುದೋ ಎಂಬ ಕಾತರವಿದ್ದರೂ ಸಹ ಅದರ ತಟ್ಟಾಟದಲ್ಲಿ ಸಂತೋಷ. ಆದರೆ, ಮಗು ಏಳಲಿ ಬೀಳಲಿ ತಟ್ಟಾಡಲಿ, ತಡಮಾಡಲಿ, ನಗುನಗುತ್ತಲೇ ಯತ್ನಿಸುತ್ತಿರುವುದರಿಂದ ಎಲ್ಲವೂ ಹರ್ಷದಲ್ಲಿಯೇ ಕೊನೆಗಾಣುವುದು.

೨. ಚೆಕ್ಕಿರಿಡೈ ನುಣಿಕ್ಕೊಮ್ಬಿಲ್ ತೋನ್ಱುಮ್ ಚಿಱುಪಿಱೈಮುಳೈಪ್ಪೋಲ್

ನಕ್ಕಶೆನ್ದುವರ್ ವಾಯ್ ತ್ತಿಣೈಮೀದೇ ನಳಿರ್ ವೆಣ್ ಪಲ್ ಮುಳೈಯಿಲಹ

ಅಕ್ಕೂವಡಮುಡುತ್ತಾಮೈತ್ತಾಲಿಪೂಣ್ಡ ಅನನ್ತಶಯನ್

ತಕ್ಕ ಮಾಮಣಿವಣ್ಣನ್ ವಾಶುದೇವಮ್ ತಳರ್ ನಡೈ ನಡವಾನೋ

೧೩೫

ಚೆಕ್ಕರ್ ಇಡೈ=ಸಂಜೆಯ ಕೆಂಪು ಗಗನದಲ್ಲಿ, ನುಣಿ ಕೊಮ್ಬಿಲ್=ತುದಿ ಕೊಂಬೆಯಲ್ಲಿ, ತೋನ್ಱುಮ್=ಕಾಣಿಸುತ್ತಿರುವ, ಚಿಱು=ಚಿಕ್ಕದಾದ, ಪಿಱೈ=ಚಂದ್ರನ\(ಪೆರೆಯ\), ಮುಳೈಪೋ;ಅ= ಕೋಮಲ ರೂಪದಂತೆ, ನಕ್ಕ=ನಕ್ಕ, ಚೆಂದುವರ್= ಕೆಂಪು ಬಣ್ಣದ, ವಾಯ್=ಬಾಯಿಯ, ತಿಣ್ಣೈ=ಜಗುಲಿಯ \(ವಸಡಿನ\), ಮೀದು=ಮೇಲೆ, ನಳಿರ್=ವಿಶೇಷವಾಗಿ\(ಸಮೃದ್ಧಿಯಾಗಿ\)ವೆಳ್=ಬಿಳಿಯ, ಪಲ್=ಹಲ್ಲುಗಳ, ಮುಳೈ=ಮೊಳಕೆಗಳು, ಇಲಹ=ಬೆಳಗುತ್ತಿರಲು, ಅಕ್ಕುವಡಮ್= ಕಿರುಶಂಖಗಳ ಹಾರವನ್ನು, ಉಡುತ್ತು= ಧರಿಸಿ, ಆಮೈ=ಆಮೆಯ ಆಕಾರದ, ತಾಲಿ= ತಾಳಿಯನ್ನು\(ರಕ್ಷೆಯಬಟ್ಟು\), ಪೂಣ್ಡ= ಕತ್ತಿನಲ್ಲಿ ಧರಿಸಿದವನಾದ, ಅನನ್ತಶಯನಂ= ಅನಂತನ ಮೇಲೆ ಮಲಗುವವನಾದ, ತಕ್ಕ-ಬಹುಯೋಗ್ಯವಾದ, ಮಾಮಣಿ=ಮಹಾ ಇಂದ್ರನೀಲಮಣಿಯ, ವಣ್ಣನ್-ಬಣ್ಣದವನಾದ, ವಾಸುದೇವನ್=ವಾಸುದೇವನ ಮಗನು\(ವಾಸುದೇವನು; ಕೃಷ್ಣನು\) ತಳರ್=ತಟ್ಟಾಟದ, ನಡೈ=ನಡೆಯನ್ನು, ನಡವಾನೋ=ನಡೆಯನೋ?\(ನಡೆಯುತ್ತಾನಲ್ಲವೇ\!\)

ಸಂಜೆಯ ಕೆಂಪು ಗಗನದಲ್ಲಿ, ತುದಿಕೊಂಬೆಯಲ್ಲಿ \(ಕೊಂಬೆಯ ತುದಿಯಲ್ಲಿ\)ಕಾನಿಸುತ್ತಿರುವ ಚಂದ್ರನ ಚಿಕ್ಕದಾದ ಕೋಮಲರೂಪದಂತೆ, ನಕ್ಕ ಕೆಂಪುಬಣ್ಣದ ಬಾಯಿಯ ಜಗುಲಿ\(ವಸಡಿನ\)ಯಮೇಲೆ ಸಮೃದ್ಧಿಯಾಗಿ ಬಿಳಿಯ ಹಲ್ಲುಗಳ ಮೊಳಕೆಗಳು ಬೆಳಗುತ್ತಿರಲು, ಕಿರುಶಂಖಗಳ ಹಾರವನ್ನೂ ಆಮೆಯ ರಕ್ಷೆಯ ಬಟ್ಟನ್ನೂ ಕತ್ತಿನಲ್ಲಿ ಧರಿಸಿದವವನಾದ, ಅನಂತನ ಮೇಲೆ ಮಲಗುವವನಾದ, ಬಹಳ ಉತ್ತಮವಾದ ಇಂದ್ರನೀಲಮಣಿ ಬಣ್ಣದವನಾದ ವಾಸುದೇವನು ತಟ್ಟಾಡುವ ನಡೆ ನಡೆಯುತ್ತಾನಲ್ಲವೆ\!\(೨\)

ಸಂಧ್ಯಾಕಾಲಗಳು ಪ್ರಕೃತಿಯ ದಿವ್ಯಸೊಬಗು. ಅರುಣೋದಯ ಒಂದು ಬಗೆಯ ಸೊಗಸು. ಮುಚ್ಚಂಜೆ ಇನ್ನೊಂದು ರೀತಿಯ ಚೆಲುವು. ಬಾಂದಳವೆಲ್ಲ ಕೆಂಬಣ್ಣದ ತೇಜಸ್ಸಿನಿಂದ ಮಿರುಗುತ್ತಿರುವಾಗ, ಅದರ ನಡುವೆ ಬಾಲಚಂದ್ರ \(ಬಿದಿಗೆ,ತದಿಗೆಯ ಶುಕ್ಲಚಂದ್ರ\) ಕಾಣಿಸಿಕೊಂಡಾಗ, ಆ ನೀಟ ಆಹ್ಲಾದಕರ. ಹಾಗೆಯೇ, ಬಾಲಕೃಷ್ಣ ನಕ್ಕಾಗ ಅವನ ಚೆಂದುಟಿಗಳು ಅರಳಿದಾಗ, ಅವು ಬೇರ್ಪಟ್ಟಾಗ, ಬಾಯ ಒಳಗಡೆ ವಸಡಿನ ಜಗುಲಿಯ ಮೇಲೆ ಪುಟ್ಟಪುಟ್ಟ ಬಿಳಿಯ ಹಲ್ಲುಗಳ ಮೊಳಕೆಗಳು ಕಣ್ಣಿಗೆ ಬಿದ್ದಾಗ ಆ ನೋಟ ಅತಿ ರಮ್ಯ.

ಎಳೆಯ ಮಗುವಿನ ಕತ್ತಿನಲ್ಲಿ “ತಾಳಿ”ಬಟ್ಟು, ರಕ್ಷೆಯಾಗಿ, ಕಟ್ಟುವುದು ಸ್ವಾಭಾವಿಕ. ಬಾಲಕೃಷ್ಣನ ಕತ್ತಿನಲ್ಲಿಯೂ ರಕ್ಷೆ ಕಟ್ಟಿದ್ದಾರೆ. ಕಿರುಶಂಖಗಳ

೧೩೬

ನಡುವೆ ಆಮೆಯ ತಾಳಿ ಕತ್ತಿನಲ್ಲಿ ತೂಗಾಡುತ್ತಿದೆ. ಹವಳದ ತುಟಿಗೂ, ಬಿಳಿಯ ಹಲ್ಲುಗಳಿಗೂ, ನೀಲ ದೇಹಕ್ಕೂ ಈ ಹಾರ ಒಪ್ಪುವಂಥಾದ್ದು. ದಿವ್ಯಸುಂದರ ಬಾಲಕೃಷ್ಣನ ತಟ್ಟಾಡುವ ನಡಗೆ ಇನ್ನೂ ಎಷ್ಟು ಸೊಗಸೋ\! ಭಗವಂತನಿಗೂ ರಕ್ಷೆ ಬೇಕಲ್ಲವೇ?

“ಅನನ್ತಶಯನ”-ಎಂಬುದರಲ್ಲಿ ಭಾರತದೇಶದ ದಕ್ಷಿಣದ ತುದಿಯ “ದಿವ್ಯದೇಶ”ಬಾದ ತಿರುವನಂತಪುರವನ್ನು ಆೞ್ವಾರರು ನೆನಪಿಗೆ ತರುತ್ತಾರೋ, ಹೇಗೋ?

೩. ಮಿನ್ನುಕ್ಕೊಡಿಯುಮೋರ್ ವೆಣ್ಡಿಙ್ಗಳುಂ ಶೂೞ್ ಪರಿವೇಡಮುಮಾಯ್

ಪಿನ್ನಲ್ ತುಲಙ್ಗುಮರಶಿಲೈಯುಮ್ ಪೀತಕಶಿತ್ತಾಡೈಯುಮ್

ಮಿನ್ನಲ್ ಪೊಲಿನ್ದೋರ್ ಕಾರ್ಮುಗಿಲ್ ಪೋಳ್ ಕ್ಕೞುತ್ತಿನಿರ್ ಕಾಱೈಯೊಡುಮ್

ತನ್ನಿಲ್ ಪೊಲಿನ್ದ ವಿರುಡೀಕೇಶನ್ ತಳರ್ನಡೈ ನಡವಾನೋ

ಮಿನ್ನುಕ್ಕೊಡಿಯುಮ್=ಕುಡಿ ಮುಂಚಿನೊಡನೆಯೂ, ಒರ್=ಒಂದು, ವೆಣ್=ಬೆಳ್ಳಿ ಬಿಳಿಯ, ತಿಙ್ಗಳುಮ್=ಚಂದ್ರನೊಡನೆಯೂ, ಶೂೞ್=ಸುತ್ತಿಕೊಂಡಿರುವ, ಪರಿವೇಡಮುಮ್=ಪರಿವೇಷದೊಡನೆಯೂ, ಆಯ್=ಆಗಿ, ಪಿನ್ನಲ್=ಹಿಂಭಾಗದಲ್ಲಿ\(ಜಡೆ\), ತುಲಙ್ಗುಮ್=ಹೊಳೆಯುತ್ತಿರುವ, ಅರಶು ಇಲೈಯುಮ್=ಅರಳೀ ಎಲೆಯೊಡನೆಯೂ, ಪೀತಕಮ್=ಹೊಂಬಣ್ಣದ\(ಹಳದಿಬಣ್ಣದ\), ಚಿಱು=ಚಿಕ್ಕ, ಆಡೈಯೊಡುಮ್=ವಸ್ತ್ರದೊದನೆಯೂ, ಮಿನ್ನಿಲ್=ಮಿಂಚಿನಿಂದ, ಪೊಲಿನ್ದು=ಬೆಳಗುತ್ತಿರುವ, ಓರ್=ಒಂದು, ಕಾರ್ಮುಗಿಲ್ ಪೋಲ್=ಕಾರ್ಮುಗಿಲಿನ ಹಾಗೆ\(ಮಳೆಯ ಮೋಡದ ಹಾಗೆ\), ಕೞುತ್ತಿನಿಲ್= ಕತ್ತಿನಲ್ಲಿ, ಕಾಱೈಯೊಡುಮ್= ಹಾರದೊಡನೆಯೂ, ತನ್ನಿಲ್=ತನ್ನಿಂದಲೇ \(ತನ್ನ ತೇಜಸ್ಸಿನಿಂದಲೇ\), ಪೊಲಿನ್ದ=ಪ್ರಕಾಶಿಸುತ್ತಿರುವ, ಇರುಡೀಕೇಶನ್=ಹೃಷೀಕೇಶನು, ತಳರ್= ತಟ್ಟಾಟದ, ನಡೈ=ನಡೆಯನ್ನು, ನಡವಾನೋ= ನಡೆಯುವನಲ್ಲವೇ\!

ಕುಡಿಮಿಂಚಿನೊಡನೆಯೂ, ಬೆಳ್ಳಿಬಿಳಿಯ ಚಂದ್ರನೊಡನೆಯೂ, ಅದನ್ನು ಸುತ್ತುಗಟ್ಟಿರುವ ಪರಿವೇಷದೊಡನೆಯೂ ಆಗಿ, ಹಿಂಭಾಗದಲ್ಲಿ\(ಜಡೆ\)ಹೊಳೆಯುತ್ತಿರುವ

೧೩೭

ಅರಳಿ ಎಲೆಯೊಡನೆಯೂ, ಹೊಂಬಣ್ಣದ ಚಿಕ್ಕ ವಸ್ತ್ರದೊಡನೆಯೂ, ಮಿಂಚಿನಿಂದ ಬೆಳಗುತ್ತಿರುವ ಒಂದು ಕಾರ್ಮುಗಿಲಿನಂತೆ, ಕತ್ತಿನಲ್ಲಿ ಹಾರದೊಡನೆಯೂ ತನ್ನ ತೇಜಸ್ಸಿನಿಂದಲೇ ಪ್ರಕಾಶಿಸುತ್ತಿರುವ ಹೃಷೀಕೇಶನು ತಟ್ಟಾಟದ ನಡೆಯನ್ನು ನಡೆಯುವನಲ್ಲವೇ\!

ಒಳ್ಳೆಯ ಬೆಳದಿಂಗಳ ರಾತ್ರಿಯಲ್ಲಿ ಆಕಾಶದಲ್ಲಿ ಕಾರ್ಮುಗಿಲು ಒಂದು ಬಗೆಯ ಅಪರೂಪ ಶೋಭೆಯಿಂದ ಬೆಳಗುತ್ತದೆ. ಆ ಮುಗಿಲು ಚಂದ್ರನನ್ನು ಮರೆಮಾಡಿದಾಗ ಅದಕ್ಕೆ ಪರಿವೇಷದ ಶೋಭೆ ಬರುತ್ತದೆ. ಮುಗಿಲಿನ ಅಂಚಿನಲ್ಲಿ ಸುತ್ತಲೂ ಹೊಳಪು ಕಾಣಿಸಿಕೊಳ್ಳುತ್ತದೆ. ಆಗ, ಅದರ ನಡುವೆ ಕುಡಿಮಿಂಚು ಹರಿಯಿತೆಂದರೆ, ಅದರ ಪ್ರಭೆಯಿಂದ ಕಾರ್ಮುಗಿಲು ಇನ್ನೂ ಸೊಗಸಾಗಿ ತೋರುತ್ತದೆ.

ಹಾಗೆಯೇ ಬಾಲಕೃಷ್ಣನೂ ದಿವ್ಯವಾದ ಕಾರ್ಮುಗಿಲಿನ ಬಣ್ಣದವನು ಅವನು. ಅವನ ಕತ್ತಿನಲ್ಲಿ ಚಿನ್ನದ ಹಾರವಿದೆ. ಅದರ ಕಾಂತಿಯಿಂದ ಅವನ ಕರಿಯ ಜಡೆ ಅರಳಿ ಎಲೆಯಂತೆ ಮಿರ್ಗುತ್ತಾ ಅಲುಗುತ್ತದೆ. ನಡುವಿನಲ್ಲಿ ಪೀತಾಂಬರವಿದೆ. ಇವುಗಳಲ್ಲದೆ, ಅವನ ಸ್ವಂತ ತೇಜಸ್ಸಿನಿಂದಲೇ ಅವನು ಬೆಳಗುತ್ತಾ ನೋಡುವವರಿಗೆ ಬಹುಸುಂದರನಾಗಿ ಹರ್ಷ ತರುತ್ತಾನೆ.

ಹೃಷೀಕೇಶ ಎಂದರೆ ಇಂದ್ರಿಯಗಳಿಗೆ ಈಶ; ಇಂದ್ರಿಯಗಳನ್ನು ತನ್ನ ಸ್ವಾಧೀನದಲ್ಲಿ ಇಟ್ಟುಕೊಂಡಿರುವವನು, ಭಗವಂತ- ಇಲ್ಲಿಕೃಷ್ಣ.

೪. ಕನ್ನಱ್ ಕುಡ ತಿಱನ್ದಾಲೊತ್ತುಱಿಕ್ಕಣಕ್ಕಣಶಿರಿತ್ತು ವನ್ದು

ಮುನ್ ವನ್ದು ನಿನ್ಱು ಮುತ್ತಮ್ ತರುಮ್ ಎನ್ ಮುಗಿಲ್ ವಣ್ಣನ್ ತಿರುಮಾರ್ವನ್

ತನ್ನೈಪೆಟ್ರೇಱ್ಕುತ್ತನ್ ವಾಯಮುದಮ್ ತನ್ದು ಎನ್ನೈತ್ತವಿರ್ಪಿಕ್ಕಿನ್ ಱಾನ್

ತನ್ನೆಟ್ರುಮಾಟ್ರಲರ್ ತಲೈಹಳ್ ಮೀದೇ ತಳರ್ ನಡೈ ನಡವಾನೋ

ಕನ್ನಲ್=ಕಬ್ಬಿನ ಹಾಲಿನ, ಕುಡಮ್=ಕೊಡವನ್ನು, ತಿಱನ್ದಾಲ್=\(ಸಣ್ಣ ರಂಧ್ರ ಮಾಡಿ\)ತೆರೆದರೆ, ಒತ್ತು=\(ಹೇಗೋ ಹಾಗೆ, ಊಱಿ=ನೀರೂರುವಂತೆ, ಕಣಕಣ=ಕಣಕಣ ಎಂದು, ಶಿರಿತ್ತು=\(ಗಟ್ಟಿಯಾಗಿ\) ನಕ್ಕೂ ಉವನ್ದು=ಹರ್ಷಗೊಂಡು, ಮುನ್ ವನ್ದು=ಎದುರಿಗೆ ಬಂದು, ನಿನ್ಱು=ನಿಂತುಕೊಂಡು, ಮುತ್ತಮ್=ಮದ್ದು

೧೩೮

ತರುಮ್=ಕೊಡುವ ಇಷ್ಟದಿಂದ, ಎನ್=ನನ್ನ \(ಯಶೋದೆ\), ಮುಗಿಲ್ ವಣ್ಣನ್=ಕಾರ್ಮುಗಿಲಿನ ಬಣ್ಣದವನಾದ \(ಕೃಷ್ಣನು\)ವನು, ತಿರುಮಾರ್ವನ್=ಶ್ರೀದೇವಿಯನ್ನು ವಕ್ಷದಲ್ಲಿ ಉಳ್ಳವನು, ತನ್ನೈ=ತನ್ನನ್ನು, ಪೆಟ್ರೇಱ್ಕ್ಕು= ಹೆತ್ತವರಿಗೆ, ತನ್=ತನ್ನ, ವಾಯ್=ಬಾಯಿಯ, ಅಮುದಮ್=-ಅಮೃತವನ್ನು, ತನ್ದು=ತಂದು\(ಕೊಟ್ಟು\), ಎನ್ನೈ=ನನ್ನನ್ನು\(ಯಶೋದೆ\), ತಳಿರ್ ಪ್ಪಿಕ್ಕಿನ್ ಱಾನ್=ತಣಿಸುತ್ತಿದ್ದಾನೆ ಅಂಥವನು, ತನ್=ತನ್ನನ್ನು, ಎಟ್ರುಮ್=ಕೊಲ್ಲಲು ಬಂದ, ಮಾಟ್ರಲರ್=ಎದುರಾಳಿಗಳ, ತಲೈಗಳ್ ಮೀದೇ=ತಲೆಗಳ ಮೇಲೆಯೇ, ತಳರ್ ನಡೈ=ತಟ್ಟಾಟದ ನಡೆಯನ್ನು, ನಡವಾನೋ=ನಡೆಯುವನಲ್ಲವೇ\!

ಕಬ್ಬಿನ ಹಾಲಿನ ಕೊಡವನ್ನು ಸಣ್ಣರಂಧ್ರದಿಂದ ತೆರೆದರೆ ಹೇಗೋ ಹಾಗೆ ಬಾಯಲ್ಲಿ ನೀರೂರುವಂತೆ ಕಣಕಣ ಶಬ್ದ ಬರುವಂತೆ ಗಟ್ಟಿಯಾಗಿ ನಕ್ಕೂ ಹರ್ಷದಿಂದ ಮುಂದೆ ಬಂಉದ್ ನಿಂತುಕೊಂಡು ಮುತ್ತುಕೊಡುವ ಇಷ್ಟದಿಂದ ನನ್ನ\(ಯಶೋದೆಯ\) ಕಾರ್ಮುಗಿಲ ಬಣ್ಣದವನಾದವನು, ಶ್ರೀದೇವಿಯನ್ನು ವಕ್ಷದಲ್ಲಿ ಉಳ್ಳವನು ತನ್ನನ್ನು ಹೆತ್ತವರಿಗೆ ತನ್ನ ಅಧರಾಮೃತವನ್ನು ಕೊಟ್ಟು ನನ್ನನ್ನು ತಣಿಸುತ್ತಿದ್ದಾನೆ. ಅಂಥವನು ತನ್ನನ್ನು ಕೊಲ್ಲಲು ಬಂದ ಎದುರಾಳಿಗಳ ತಲೈ ಮೇಲೆಯೇ ತಟ್ಟಾಟದ ನಡೆಯನ್ನು ನಡೆಯುವವನಲ್ಲವೇ\!\(೪\)

ಕಬ್ಬಿನ ಹಾಲು ಸಿಹಿ- ಮಧುರ. ಎಲ್ಲರಿಗೂ ಆಶೆ ಮೂಡಿಸತಕ್ಕದ್ದು. ಕೊಡದ ತುಂಬ ಕಬ್ಬಿನ ಹಾಲಿದ್ದರೆ, ಆ ಕೊಡದಲ್ಲಿ ಒಂದು ಸಣ್ಣ ರಂಧ್ರವಿದ್ದರೆ ಸಾಕು; ಹನಿಗನಿಯಾಗಿ ಕಬ್ಬಿನಹಾಲು ಅದರಿಂದ ಒಸರಿಬಂದು ಬಾಯಲ್ಲಿ ನೀರೂರಿಸುತ್ತದೆ. ಹಾಗೆಯೇ ಬಾಲಕೃಷ್ಣನ ಒಂದೊಂದು ಕಾರ್ಯವೂ ಮಧುರ. ಅವನ ಚೆಂದುಟಿಯನ್ನು ನೋಡಿದೊಡನೆಯೇ ಬಾಯಲ್ಲಿ ನೀರೂರುತ್ತದೆ. ಅವನ ಕಣಕಣ ನಗು, ಹರ್ಷದ ಸಾಮೀಪ್ಯ, ಮುದ್ದುಮಾಡುವ ಭಂಗಿ-ಇವೆಲ್ಲಾ ಯಾರನ್ನಾದರೂ ಮುಗ್ಧಗೊಳಿಸುತ್ತದೆ. ಶ್ಯಾಮಲವರ್ಣದವನಾದ ಶ್ರೀದೇವಿಯನ್ನು ವಕ್ಷದಲ್ಲಿ ಧರಿಸಿದ ಶ್ರೀಮಂತನಾದ ಅವನು ತಾಯಿಯಶೋದೆಗೆ ಅಧರಾಮೃತವನ್ನು ಉಣಿಸಿ ತಣಿಸುತ್ತಾನೆ. ಆದರೆ, ಅವನನ್ನು ಕೊಲ್ಲಲು ಬಂದ ಎಲ್ಲಾ ಎದುರಾಳಿಗಳನ್ನೂ ಅಡಗಿಸಿಬಿಡುತ್ತಾನೆ. ಅವರ ತಲೆಯ ಮೇಲೆಯೇ ತಾನು ತಟ್ಟಾಟದ ನಡೆ ನಡೆದುಬಿಡುತ್ತಾನೆ. ಅದೂ ಒಂದು ಸೊಗಸು, ಅಲ್ಲವೇ\!

“ಕೊಲ್ಲುವುದಕ್ಕೆ ಬಂದ ಎದುರಾಳಿಯ ತಲೆಯ ಮೇಲೆ ನಡೆದವನು”-ಎಂಬುದರಲ್ಲಿ ಕಾಳೀಯದಮನದ ಸೂಚನೆಯಿದೆಯಲ್ಲವೆ?

೧೩೯

೫.ಮುನ್ನಲೊರ್ ವೆಳ್ಳಿಪ್ಪೆರುಮಲೈಕ್ಕೂಟ್ಟನ್ ಮೊಡುಮೊಡು ವಿರೈನ್ದೊಡ

ಪಿನ್ನೈತೊಡರ್ ನ್ದದೊರ್ ಕರುಮಲೈಕ್ಕೂಟ್ಟನ್ ಪೆಯರ್ ನ್ದಡಿಯಿಡೂವದು ಪೋರ್

ಪನ್ನಿಯುಲಹಮ್ ಪರವಿಯೋ ವಾಪ್ಪುಹೞ್ ಬಲದೇವನೆನ್ನುಮ್

ತನ್ನಮ್ಬಿಯೊಡಪ್ಪಿನ್ ಕೂಡ ಚ್ಚೆಲ್ವಾನ್ ತಳರ್ನಡೈ ನಡವಾನೋ

ಮುನ್=ಮುಂದುಗಡೆಯಲ್ಲಿ, ನಲ್=ಚೆಲುವಾದ, ಓರ್=ಒಬ್ಬ, ವೆಳ್ಳಿ=ಬೆಳ್ಳಿಯ, ಪೆರುಮಲೈ=ದೊಡ್ಡ ಬೆಟ್ಟವನ್ನು ಹೋಲುವ, ಕುಟ್ಟನ್=ಬಾಲಕನು, ಮೊಡುಮೊಡು=ಬುಡುಬುಡ್ಯ್, ವಿರೈನ್ದು=ವೇಗವಾಗಿ, ಓಡ=ಓಡುತ್ತಿರಲು, ಪಿನ್ನೈ=ಹಿಂದೆಯೇ, ತೊಡರ್ ನ್ದು=ಬೆನ್ನಟ್ಟಿರುವುದು, ಓರ್=ಒಂದು, ಕರುಮಲೈ=ಕರಿಯ ಬೆಟ್ಟವನ್ನು ಹೋಲುವ, ಕುಟ್ಟನ್=ಬಾಲಕನು, ಪೆಯರ್ ನ್ದು=ಮತ್ತೆ, ಉಲಹಮ್=ಭೂಲೋಕದಲ್ಲೆಲ್ಲಾ, ಪನ್ನಿ=\(ತನ್ನ\)ಚಾತುರ್ಯವನ್ನು, ಪರವಿ=ಹೊಗಳಿ, ಓವಾ=ಹೊಗಳಿ ಮುಗಿಯದ, \(ಸಾಟಿಯಿಲ್ಲದ\),ಪುಹೞ್= ಕೀರ್ತಿಪಡೆದಿರುವ, ಬಲದೇವನ್ ಎನ್ನುಮ್=ಬಲದೇವ\(ಬಲರಾಮ\)ಎನ್ನುವ, ತನ್=ತನ್ನ, ನಮ್ಬಿ=ಪ್ರಸಿದ್ಧನಾದ ಅಣ್ಣನು, ಓಡ=ಓಡುತ್ತಿರಲು, ಪಿನ್=ಹಿಂದುಗಡೆಯೇ, ಕೂಡ=ಜೊತೆಯಲ್ಲಿಯೇ, ಶೆಲ್ ವಾನ್=\(ನಡೆದು\)ಹೋಗುವಂಥ ಬಾಲಕೃಷ್ಣನು, ತಳರ್ ನ್ದಡೈ=ತಟ್ಟಾಡುವ ನಡೆಯನ್ನು, ನಡವಾನೋ=ನಡೆಯುವನಲ್ಲವೇ\!

ಮುಂದುಗಡೆ ಚೆಲುವಾದ ಬೆಳ್ಳಿಯ ಬೆಟ್ಟವನ್ನು ಹೋಲುವ ಒಬ್ಬ ಬಾಲಕನು ಬುಡುಬುಡೂ ವೇಗವಾಗಿ ಓಡುತ್ತಿರಲು, ಹಿಂದೆಯೇ ಬೆನ್ನಟ್ಟಿರುವುದು ಕರಿಯ ಬೆಟ್ಟವನ್ನು ಹೋಲುವ ಬಾಲಕನು, ಮತ್ತೆ ಭೂಲೋಕದಲ್ಲೆಲ್ಲಾ ತನ್ನ ಚಾತುರ್ಯವನ್ನು ಹೊಗಳಿ ಹೊಗಳಿ ಮುಗಿಯದ ಕೀರ್ತಿಪಡೆದಿರುವ ಬಲದೇವ ಎನ್ನುವ ತನ್ನ ಪ್ರಸಿದ್ಧ ಅಣ್ಣನು ಓಡುತ್ತಿರಲು, ಹಿಂದುಗಡೆ ಜೊತೆಯಲ್ಲಿಯೇ \(ನಡೆದು\) ಹೋಗುವಂಥ ಬಾಲಕೃಷ್ಣನು ತಟ್ಟಾಡುವ ನಡೆಯನ್ನು ನಡೆಯುವನಲ್ಲವೇ\!\(೫\)

ಬಲರಾಮ ಅಣ್ಣ, ಕೃಷ್ಣ ತಮ್ಮ. ಬಲರಾಮನದು ಅಚ್ಚಬಿಳಿಯ ಬಣ್ಣ. ಕೃಷ್ಣನದಾದರೋ ಕರಿಯ ಬಣ್ಣ. ಚಿಕ್ಕಹುಡುಗರಾಗಿ ಒಬ್ಬನ ಹಿಂದೆ ಒಬ್ಬನು ಓಡುತ್ತಿರುವುದನ್ನು ನೋಡುವುದಕ್ಕೆ ಬಲುಚೆನ್ನ. ಆೞ್ವಾರರು ರಾಮಕೃಷ್ಣರನ್ನು ಬೆಳ್ಳೀಯ ದೊಡ್ಡಬೆಟ್ಟ, ಕರಿಯಬೆಟ್ಟ-ಗಳೀಗೆ ಹೋಲಿಸಿದ್ದಾನೆ. “ಬಿಳಿಯ” ಹಿಂದೆ “ಕರಿ”ಇರಬೇಕಲ್ಲವೇ? ಹಿಂಬಾಲಿಸಲೇಬೇಕಲ್ಲವೇ? ಇಲ್ಲಿಯೂ ಹಾಗೆಯೇ.

ಬಲರಾಮನ ಕೀರ್ತಿಯನ್ನು ಎಷ್ಟು ಹೊಗಳಿದರೂ ಮುಗಿಯದು. ಅಂಥವನನ್ನು ಬೆನ್ನಟ್ಟಿ ಹಿಂಬಾಲಿಸಿದಂತೆ, ಅವನ ಹಿಂದೆಯೇ, ಅವನ ಜೊತೆಯಲ್ಲೇ ಹೆಜ್ಜೆ ಹಾಕಿ ಓಡುತ್ತಾನೆ ಕೃಷ್ಣ. ಹೀಗೆ ಪ್ರಸಿದ್ಧನಾಗಿರುವ ಕೃಷ್ಣನಿಗೆ ಈಗ ಈ

೧೪೦

ತಟ್ಟಾಟದ ನಡೆ ಒಂದು ವಿಶೇಷವೇ\! ಒಂದು ಹೆಚ್ಚೇ\!

ಬಲರಾಮನು ಕೌರವರ ಮತ್ತು ಪಾಂಡವರ ವಿಷಯದಲ್ಲಿ ಸಮತ್ವದಿಂದ ವರ್ತಿಸುತ್ತಿದ್ದವನು. ಅವರವರ ವೈಷಮ್ಯದಿಂದ ಯುದ್ಧವೇನಾದರೂ ನಡೆದರೆ, ತಾನುಯಾವೊಂದು ಪಕ್ಷವನ್ನೂ ಸೇರಬಾರದೆಂದೂ ತಾನು ತಟಸ್ಥನಾಗಿರಬೇಕೆಂದೂ ಯೋಚಿಸಿದನು. ಕೃಷ್ಣ ಪಾಂಡವ ಪಕ್ಷಪಾತಿಯಾಗಿದ್ದ. “ತಾನು ದುರ್ಯೋಧನನ ಪಕ್ಷವನ್ನು ಸೇರಬೇಕಾಗಿ ಬಂದರೆ ಗತಿಯೇನು?”ಹೀಗೆ ಯೋಚಿಸಿ, ಬಲರಾಮನು ತೀರ್ಥಯಾತ್ರೆ ಮಾಡುವ ನೆಪದಿಂದ ಭೂಪ್ರದಕ್ಷಿಣೆಗೆ ಹೊರಟನು. ಮಹಾಭಾರತ ಯುದ್ಧವೆಲ್ಲ ಮುಗಿದ ಮೇಲೆಯೇ ಅವನು ಹಿಂತಿರುಗಿದ್ದು. ತೀರ್ಥಯಾತ್ರೆಯ ಕಾಲದಲ್ಲಿ ಪುಣ್ಯಕ್ಷೇತ್ರಗಳ ದರ್ಶನ ಪಡೆದನು. ಪವಿತ್ರತೀರ್ಥಗಳಲ್ಲಿ ಸ್ನಾನಮಾಡಿದನು; ಸಮೃದ್ಧಿಯಾಗಿ ದಾನಧರ್ಮಗಳನ್ನು ಮಾಡಿದನು. ಹೀಗೆ ಅಪರಿಮಿತವಾದ ಕೀರ್ತಿಯನ್ನು ಗಳಿಸಿದನು.

೬. ಒರುಕಾಲಿಱ್ ಶಙ್ಗೊರುಕಾಲಿಱ್ ಶಕ್ಕರಮುಳ್ಳಡಿ ಪೊಱಿತ್ತಮೈನ್ದ

ಇರುಕಾಲುಙ್ಕೊಣ್ಡು ಅಙ್ಗಙ್ಗಿೞುದಿನಾಱ್ ಪೋಲಿಲಚ್ಚಿನೈಪಡನಡನ್ದು

ಪೆರುಗಾನಿನ್ಱ ವಿನ್ಬ ವೆಳ್ಳತ್ತಿನ್ ಮೇಱ್ ಪಿನ್ನೈಯುಮ್ ಪೆಯ್ದು ಪೆಯ್ದು

ಕರುಕ್ಕಾರ್ ಕ್ಕಡಲ್ ವಣ್ಣನ್ ಕಾಮರ್ ತಾದೈತಳರ್ ನಡೈ ನಡವಾನೋ

ಒರುಕಾಲಿಲ್=ಒಂದು ಕಾಲಿನಲ್ಲಿ, ಶಙ್ಗು=ಶಂಖದ ರೇಖೆಯನ್ನೂ, ಒರುಕಾಲಿಲ್=ಇನ್ನೊಂದು ಕಾಲಿನಲ್ಲಿ, ಚಕ್ಕರಮ್=ಚಕ್ರದ ರೇಖೆಯನ್ನೂ, ಅಡಿಉಳ್= ಪಾದಗಳಲ್ಲಿ\(ಅಂಗಾಲಿನಲ್ಲಿ\), ಪೊಱಿತ್ತು=ಚಿಹ್ನೆಗಳಾಗಿ, ಅಮೈನ್ದ=ಹೊಂದಿರುವ, ಇರುಕಾಲುಮ್ ಕೊಣ್ಡು=ಎರಡು ಕಾಲುಗಳಿಂದಲೂ, ಅಙ್ಗು ಅಙ್ಗು=ಅಡಿಯಿಟ್ಟ ಸ್ಥಳಗಳಲ್ಲೆಲ್ಲಾ, ಎೞುದಿನಾಲ್ ಪೋಲ್= ಬರೆದು ಚಿತ್ರಿಸಿದ ಹಾಗೆ, ಇಲಚ್ಚಿನೈ=ಲಕ್ಷಣವಾದ ಗುರುತುಗಳು, ಪಡ=ಬೀಳುವ ಹಾಗೆ, ನಡನ್ದು=ನದೆದು, ಪೆರುಹಾನಿನ್ಱ=ಅಮಿತವಾಗಿ ವೃದ್ಧಿಯಾಗುತ್ತಿರುವ, ಇನ್ಬಮ್=ಆನಂದದ, ವೆಳ್ಳತ್ತಿನ್=ಪ್ರವಾಹದ,

೧೪೧

ಮೇಲ್=ಮೇಲೆ, ಪಿನ್ನೈಯುಮ್=ಹೊಂದೆಯೂ\(ಇನ್ನೂ\), ಪೆಯ್ದು ಪೆಯ್ದು=ಉಕ್ಕಿ ಹರಿಸುತ್ತಾ, ಕಾರ್=ಮಳೆಗಾಲದ, ಕರು=ಕಪ್ಪನೆಯ, ಕಡಲ್=ಲಡಲಿನ, ವಣ್ಣನ್=ಬಣ್ಣದವನೂ,ಕಾಮರ್=ಕಾಮದೇವನ, ತಾದೈ=ತಂದೆಯೂ ಆದ ಬಾಲಕೃಷ್ಣನು, ತಳರ್ ನಡೈ=ತಟ್ಟಾಟದ ನಡೆಯನ್ನು, ನಡವಾನೋ=ನಡೆಯುವನಲ್ಲವೇ\!

ಒಂದು ಕಾಲಿನಲ್ಲಿ ಶಂಖದರೇಖೆಯನ್ನೂ ಇನ್ನೊಂದು ಕಾಲಿನಲ್ಲಿ ಚಕ್ರದ ರೇಖೆಯನ್ನೂ ಅಂಗಾಲುಗಳಲ್ಲಿ ಚಿಹ್ನೆಗಳಾಗಿ ಹೊಂದಿರುವ ಎರಡು ಕಾಲುಗಳನ್ನೂ ಅಡಿಯಿಟ್ಟ ಸ್ಥಳಗಳಲ್ಲೆಲ್ಲಾ ಬರೆದು ಚಿತ್ರಿಸಿದ ಹಾಗೆ, ಲಕ್ಷಣವಾದ ಗುರುತುಗಳು ಬೀಳುವ ಹಾಗೆ ನಡೆದು, ಅಮಿತವಾಗಿ ವೃದ್ಧಿಯಾಗುತ್ತಿರುವ ಆನಂದದ ಪ್ರವಾಹದ ಮೇಲೆ ಇನ್ನೂ ಉಕ್ಕಿ ಹರಿಸುತ್ತಾ, ಮಳೆಗಾಲದ ಕಪ್ಪನೆಯ ಕಡಲಿನ ಬಣ್ಣದವನೂ ಕಾಮದೇವನ ತಂದೆಯೂ ಆದ ಬಾಲಕೃಷ್ಣನು ತಟ್ಟಾಡುವ ನಡೆಯನ್ನು ನಡೆಯುವನಲ್ಲವೇ?\(೬\)

ಅಂಗಾಲುಗಳಲ್ಲಿ ಶಂಖಚಕ್ರಗಳ ರೇಖೆಗಳನ್ನು ಪಡೆದಿರುವುದು ಪುರುಷೋತ್ತಮನ ಲಕ್ಷಣ, ಕೃಷ್ಣನ ಕಾಲುಗಳಲ್ಲಿ-ಒಂದು ಅಂಗಾಲಿನಲ್ಲಿ ಶಂಖದ ರೇಖೆಯೂ ಇನ್ನೊಂದು ಅಂಗಾಲಿನಲ್ಲಿ ಚಕ್ರದ ರೇಖೆಯೂ ಈ ರೇಖೆಗಳಿವೆ. ಅವೇನು ಸಾಮಾನ್ಯ ರೇಖೆಗಳೇ\! ರೇಖೆಗಳು ಆಳವಾಗಿ,ಸ್ಫುಟವಾಗಿವೆ.ಆದ್ದರಿಂದ, ಕೃಷ್ಣನು ಅಡಿಯಿಟ್ಟ ಕಡೆಯಲ್ಲೆಲ್ಲಾ ಒಂದೊಂದು ಹೆಜ್ಜೆಯಿಂದಲೂ ಚಿಹ್ನೆಗಳು ನೆಲದ ಮೇಲೆ ಚೆನ್ನಾಗಿ ಮುದ್ರಿತವಾಗುತ್ತವೆ.

ಭಗವಂತ ಅಡಿಯಿಟ್ಟ ಕಡೆಯಲ್ಲೆಲ್ಲಾ ಪವಿತ್ರವಾಗುತ್ತದೆ. ತಾನು ನಡೆದದ್ದೆಲ್ಲಿ ಎಂಬುದನ್ನು ಸೂಚಿಸಲೋ ಎಂಬಂತೆ ಅಡಿಯಿಟ್ಟ ಕಡೆಯಲ್ಲೆಲ್ಲಾ ಶಂಖಚಕ್ರಗಳ ಚಿಹ್ನೆಗಳು ಅಚ್ಚಾಗುತ್ತವೆ. ಇವುಗಳನ್ನು ನೋಡಿ, ಜನ ಭಗವಂತ ಅಡ್ಡಾಡಿದ ಸ್ಥಳಗಳನ್ನು ಪರಿಚಯಮಾಡಿಕೊಳ್ಳೂತ್ತಾರೆ. ಪುಟ್ಟಹೆಜ್ಜೆ ಗುರುತುಗಳೂ ಅವುಗಳ ನಡುವೆ ಶಂಖಚಕ್ರಗಳ ಗುರುತುಗಳೂ ಅವರಿಗೆ ಅಮಿತಾನಂದವನ್ನುಂಟು ಮಾಡುತ್ತವೆ. ಭಗವಂತನೂ ಸಹ ತನ್ನ ಒಂದೊಂದು ಹೆಜ್ಜೆಯಿಂದಲೂ ಅವರ ಆನಂದವನ್ನು ಹೆಚ್ಚಿಸುತ್ತಾನೆ. ಹೀಗೆ, ಆನಂದದ ಪ್ರವಾಹವೇ ಹರಿಯುತ್ತಿದ್ದರೆ, ಭಗವಂತ ಅದನ್ನು ಇನ್ನೂ ಉಕ್ಕಿಸಿ ಹರಿಸುತ್ತಾನೆ. ಈ ಪರಿ ನಡೆಯುತ್ತಿದೆ ಬಾಲಕೃಷ್ಣನ ತಟ್ಟಾಟದ ನಡೆ.

ಕೃಷ್ಣನನ್ನು “ಮಳೆಗಾಲದ ಕಪ್ಪುಕಡಲಿನ ಬಣ್ಣದವ”ನೆಂದಿದ್ದಾರೆ. ಮಳೆಗಾಲದ ಕಾರ್ಮುಗಿಲು ಬಾಂದಳವನ್ನು ದಟ್ಟವಾಗಿಮುಸುಕಿರುತ್ತದೆ. ಅದನ್ನೇ ಕಡಲು ಪ್ರತಿಫಲಿಸುವುದು. ಆದ್ದರಿಂದ, ಕಡಲು ಕಪ್ಪಾಗಿ ಕಾಣಿಸುತ್ತದೆ. ಅಲ್ಲದೆ ಅದು ಬಹಳವಾಗಿ ಕಲಕಿ ಹೋಗಿರುತ್ತದೆ. ಈ ದೊಡ್ಡ ಅಲೆಗಳು ಕಪ್ಪನ್ನೂ ಒಂದು ಬಗೆಯ ಹೊಳಪನ್ನೂ ಎತ್ತಿ ತೋರಿಸುತ್ತವೆ. ಕೃಷ್ಣ ಬಣ್ಣ ಅಂಠಾದ್ದು, ಶೋಭೆಯಿಂದ ಕೂಡಿದ ಕಪ್ಪು. “ಕಾರ್ಮುಗಿಲಿನ ಬಣ್ಣದವ”ನೆಂದು ವರ್ಣಿಸಿದ್ದಕ್ಕಿಂತ ಇದೊಂದು ಕೈ ಮಿಗಿಲು. ಆದ್ದರಿಂದ ಸೊಗಸು ಅವನ ಅತ್ಯಾಕರ್ಷಕ ಸೌಂದರ್ಯ ಅವನು ಕಾಮದೇವನ ತಂದೆ ಎಂಬುದಕ್ಕೆ ತಕ್ಕ ನಿದರ್ಶನವಾದಂತೆ.

೧೪೨

೭. ಪ್ಡರ್ ಪಙ್ಕಯ ಮಲರ್ ವಾಯ್ ನ್ಹಿೞಪ್ಪನಿಪಡುಶಿಱುತುಳಿಪೋಲ್

ಇಡಙ್ಕೊಣ್ಡ ಶೆವ್ವಾಯೂಱ ಯೂಱ ಯಿಟ್ರಿಟ್ರು ವೀೞ ನಿನ್ಱು

ಕಡುಂಜೇಕ್ಕೞುತ್ತಿನ್ ಮಣಿಕ್ಕುರಲ್ ಪೋಲುಡೈಮಣಿಕಣಕಣೆನ

ತಡನ್ದಾಳಿಣೈಕೊಣ್ಡು ಶಾರ್ಙ್ಗಪಾಣಿ ತಳರ್ನಡೈ ನಡವಾನೋ

ಪಡರ್=ಹರಡಿಕೊಂಡಿರುವ, ಪಙ್ಕಯ=ಪಂಕಜದ\(ಕಮಲದ\), ಮಲರ್=ಹೂವಿನ, ವಾಯ್=ಬಾಯಿ, ನೆಹಿೞ=ತೆರೆದು ಮಧುವನ್ನು ಒಸರಲು, ಪನಿ=ಇಬ್ಬನಿಗೆ, ಪಡ=ಸಮಾನವಾದ, ಶಿಱು=ಬಹುಸಣ್ಣ, ತುಳಿಪೋಲ್=ಹನಿಯಂತೆ, ಇಡಮ್=ವೈಶಿಷ್ಟ್ಯವನ್ನು, ಕೊಣ್ಡ=ಪಡೆದ, ಶೆವ್ವಾಯ್=ಸುಂದರವಾದ ಬಾಯಲ್ಲಿ, ಊಱ ಊಱ= ಜೊಲ್ಲುರಸ ಊರುತ್ತಾ, ಇಟ್ರು ಇಟ್ರು= ಇದೇ ಸ್ವಭಾವದ್ದಾಗಿ, ವೀೞ=ಹೊರಕ್ಕೆ ಬೀಳುವಂತೆ, ನಿನ್ಱು=ಬಾಯಲ್ಲಿ ನಿಂತು\(ಇರಲು\), ಕಡುಮ್=ಕ್ರೂರವಾದ, ಶೇ=ವೃಷಭದ, ಕೞುತ್ತಿಲ್=ಕತ್ತಿನಲ್ಲಿ, ಮಣಿ=ಗಂಟೆಯ, ಕುರಲ್ ಪೋಲ್=ನಾದದ ಹಾಗೆ, ಉಡೈಮಣಿ=ಉಡಿದಾರದ ಗಂಟೆಗಳು, ಕಣಕಣ ಎನ=ಕಣ ಕಣ ಎಂದು ಸದ್ದು ಮಾಡಲು, ತಡ=ವಿಸ್ತಾರವಾದ, ತಾಳ್=ಎರಡು ಕಾಲುಗಳನ್ನು, ಇಣೈಕೊಣ್ಡು=ಜೊತೆ ಮಾಡಿಕೊಂಡು, ತಳರ್=ತಟ್ಟಾಟದ, ನಡೈ=ನಡೆಯನ್ನು, ನಡವಾನೋ=ನಡೆಯನೋ?

ಹರಡಿಕೊಂಡಿರುವ ಕಮಲದ ಹೂವಿನ ಬಾಯಿ ತೆರೆದು ಮಧುವನ್ನು ಒಸರಲು ಇಬ್ಬನಿಗೆ ಸಮಾನವಾದ ಬಹುಸಣ್ಣ ಹನಿಯಂತೆ ವೈಶಿಷ್ಟ್ಯವನ್ನು ಪಡೆದಿರುವ ಸುಂದರವಾದ ಬಾಯಲ್ಲಿ ಜೊಲ್ಲುರಸ ಊರುತ್ತಾ ಇದೇ ಸ್ವಭಾವದ್ದಾಗಿ ಹೊರಕ್ಕೆ ಬೀಳುವಂತೆ ಬಾಯಲ್ಲಿ ನಿಂತಿರಲು, ಕ್ರೂರವಾದ ವೃಷಭದ ಕತ್ತಿನಲ್ಲಿರುವ ಗಂಟೆಯ ನಾದದ ಹಾಗೆ ಉಡಿದಾರದ ಗಂಟೆಗಳು ಕಣಕಣ ಎಂದು ಸದ್ದುಮಾಡಲು, ವಿಸ್ತಾರವಾದ ಎರಡು ಕಾಲುಗಳನ್ನು ಜೊತೆಮಾಡಿಕೊಂಡು ತಟ್ಟಾಟದ ನಡೆಯನ್ನು ನಡೆಯನೋ?\(೭\)

ಕಮಲದ ಹೂ ಚೆನ್ನಾಗಿ ಅರಳೀದಾಗ, ಅದರಿಂದ ಮಧು ಹನಿಹನಿಯಾಗಿ ಒಸರುವುದನ್ನು ನೋಡಬಹುದು. ಹಾಗೆಯೇ ಕಮಲದಂಥ ಸುಂದರವಾದ ಬಾಯುಳ್ಳ ಬಾಲಕೃಷ್ಣನ ಬಾಯಲ್ಲಿ ಜೊಲ್ಲುರಸ ಊರಿಊರಿ ಹರಿಯುವಷ್ಟು ತುಂಬಿದೆ. ರುದ್ರವಾದ ಎತ್ತಿನ

೧೪೩

ಕತ್ತಿನ ಗಂಟೆ ಸದ್ದು ಮಾಡುವ ಹಾಗೆ, ಅವನ ಉಡಿದಾರದ ಗಂಟೆಗಳು ಕಣಕಣ ಸದ್ದುಮಾಡುತ್ತವೆ. ಹೀಗೆಲ್ಲ ನಡೆಯುವುದು ಕೃಷ್ಣನ ತಟ್ಟಾಟದ ನಡೆ ನಡೆಯುವಾಗ.

೮. ಪಕ್ಕಙ್ಕರುಮ್ ಶಿಱುಪ್ಪಾಱೈಮೀದೇಯರುವಿಹಳ್ ಪಹರ್ ನ್ದನೈಯ

ಅಕ್ಕೂವಡ ಮಿೞಿನ್ದೇಱಿತ್ತಾೞ ವಣಿಯಲ್ ಕುಲ್ ಪುಡೈಪೆಯರ

ಮಕ್ಕಳು ಲಹನಿಱ್ ಪೆಯ್ ತಱಿಯಾ ಮಣಿಕ್ಕೂೞವಿಯುರುವಿನ್

ತಕ್ಕಮಾಮಣಿವಣ್ಣನ್ ವಾಸುದೇವನ್ ತಳರ್ ನಡೈ ನಡವಾನೋ

ಕರು=ಕರಿಯ, ಚಿಱು=ಚಿಕ್ಕದಾದ, ಪಾಱೈ=ಬೆಟ್ಟದ, ಪಕ್ಕಮ್ ಮೀದೇ=ಪಕ್ಕದ \(ಇಳಿಜಾರಿನ ಪಕ್ಕ\) ಮೇಲೆಯೇ, ಅರುವಿಗಳ್=ಬೆಟ್ಟದ ಝರಿಗಳು, ಪಹರ್ ನ್ದು=ಬೆಳಗುತ್ತಾ \(ಹೊಳೆಯುತ್ತಾ\) ಇರುವ, ಅನೈಯ=ಹಾಗೆಯೇ, ಅಕ್ಕೂವಡಮ್=ಶಂಖಗಳ ಹಾರವು, ಏಱಿ=ಏರಿ, ಇೞಿನ್ದು=ಇಳಿದು, ತಾೞ=ತೂಗಾಡಲು, ಅಣಿ=ಅಂದವಾದ, ಅಲ್ ಪಲ್=ನಿತಂಬ\(ಪೃಷ್ಠಗಳು\)ಗಳು, ಪುಡೈ=ಪಕ್ಕಗಳಲ್ಲಿ, ಪೆಯರ=ಅಲುಗಾಡಲು, ಉಲಹಿನಿಲ್=ಲೋಕದ, ಮಕ್ಕಳ್=ಜನರು, ಪೆಯ್ದು=ಧರಿಸಲು, ಅಱಿಯಾ=ತಿಳಿಯದೆ ಇರುವ, ಮಣಿ=ಮಾಣಿಕ್ಯದಂಥ ಕುೞವಿ=ಮಗುವಿನ, ಉರುವಿನ್=ರೂಪದ, ತಕ್ಕ=ಬಹುಯೋಗ್ಯವಾದ, ಮಾಮಣಿ=ಮಹಾ ಇಂದ್ರನೀಲಮಣಿಯ, ವಣ್ಣನ್=ಬಣ್ಣದವನಾದ, ವಾಸುದೇವನ್=ವಾಸುದೇವನು, ತಳರ್=ತಟ್ಟಾಟದ, ನಡೈ=ನಡೆಯನ್ನು, ನಡವಾನೋ=ನಡೆಯುವನಲ್ಲವೇ\!

ಕರಿಯ ಚಿಕ್ಕ ಬೆಟ್ಟದ ತಪ್ಪಲಿನಲ್ಲಿ ಬೆಟ್ಟದ ಝರಿಗಳು ಹೊಳೆಯುತ್ತಾ ಹರಿಯುತ್ತಿರುವ ಹಾಗೆ ಬಾಲಕೃಷ್ಣನ ಅಂದವಾದ ಪೃಷ್ಠಗಳ ತಪ್ಪಲಿನಲ್ಲಿ\(ಬಿಳಿಯ\)ಶಂಖದ ಸರವು ಏರುತ್ತಾ ಇಳಿಯುತ್ತಾ ತೂಗಾಡುತ್ತಿರಲು, ಲೋಕದ ಜನರು ಧರಿಸಲು ತಿಳೀಯದಂಥ ಶ್ರೇಷ್ಠವಾದ ಮಾಣಿಕ್ಯದ ಮಗುವಿನ ರೂಪದ ಉತ್ಕೃಷ್ಟವಾದ ಇಂದ್ರನೀಲಮಣಿಯ ಬಣ್ಣದ ವಾಸುದೇವನು ತಟ್ಟಾಟದ ನಡೆ ನಡೆಯುವನಲ್ಲವೇ\!\(೮\)

ಭಗವಂತನಿಂದ ಸೃಷ್ಟಿಯಾಗಿರುವ ಪ್ರಕೃತಿಯೆಲ್ಲವೂ ಸುಂದರ. ಬೆಟ್ಟಗುಡ್ಡಗಳು ಮರಗಿಡಬಳ್ಳೀಗಳಿಂದಲೂ ಮೃಗಪಕ್ಷಿಗಳಿಂದಲೂ ನಿಬಿಡವಾಗಿ ಹಸುರು ಮೈದಾನವನ್ನು ಅಂಟಿಕೊಂಡು ಇರುವಾಗ ಅವುಗಳು ಪರಸ್ಪರ ಸೊಬಗನ್ನು ಹೆಚ್ಚಿಸುವುವು. ಹಾಗೆಯೇ, ಬಾಲಕೃಷ್ಣನ

೧೪೪

ಪೃಷ್ಠಗಳ ಮೇಲೆ, ಅವುಗಳ ಇಳೀಜಾರಿನಲ್ಲಿ ಏರಿ ಇಳಿದು ತೂಗಾಡುತ್ತಾ ಇರುವುದು ಚಿಕ್ಕಶಂಖಗಳ ಸರ. ಸರದ ಚಲನೆಯಿಂದ ಸುಂದರವಾದ ನೀಲವರ್ಣದ ಪೃಷ್ಟಗಳು ಪರಸ್ಪರ ಅಂದವನ್ನು ಹೆಚ್ಚಿಸುವುವು.

ರತ್ನದ ಬೆಲೆ ಕಟ್ಟಲಾರದಷ್ಟೂ ಹೆಚ್ಚಿತೆಂದರೆ, ಲೋಕದ ಜನ ಅದನ್ನು ಕೊಳ್ಳುವುದೂ ಇಲ್ಲ, ಧರಿಸುವುದೂ ಇಲ್ಲ. ಹಾಗೆಯೇ ಬಾಲಕೃಷ್ಣನು ಮಗುಗಳಲ್ಲಿ ಮಾಣಿಕ್ಯ. ಅವನ ಬೆಲೆ ಇಷ್ಟೆಂದು ಕಟ್ಟಲು ಸಾಧ್ಯವೇ ಇಲ್ಲ. ಭಗವಂತನ ದಿವ್ಯ ಅವತಾರವಾದ ಕೃಷ್ಣನ ಅದ್ಭುತ ಸೌಂದರ್ಯಕ್ಕೆ ಬೆಲೆ ಕಟ್ಟುವುದಂತೂ ಅಸಾಧ್ಯ.

೯. ವೆಣ್ ಪುೞುದಿಮೇಱ್ ಪೆಯ್ದು ಕೊಣ್ಡಳೈನ್ದೋರ್ ವೇಳತ್ತಿನ್ ಕರುಙ್ಗನ್ಱು ಪೋಲ್

ತೆಣ್ ಪುೞುದಿಯಾಡಿತ್ತಿರುವಿಕ್ಕಿರಮನ್ ಶಿಱುಪುಹರ್ ಪಡವಿಯರ್ ತ್ತು

ಒಣ್ ಪೋದಲರ್ ಕಮಲಚ್ಚಿಱುಕ್ಕಾಲ್ ಉಱೈತ್ತೋಣ್ಱುಮ್ ನೋವಾಮೇ

ತಣ್ ಪೋದುಕೊಣ್ಡ ತವಿಶಿನ್ ಮೀದೇ ತಳರ್ ನಡೈ ನಡವಾನೋ

ವೆಳ್=ಬಿಳಿಯ, ಪುೞುದಿ=ಪುಡಿಮಣ್ಣನ್ನು, ಮೇಲ್=ತನ್ನ ಮೇಲೆ, ಪೆಯ್ದು ಕೊಣ್ಡು=ಸುರಿದುಕೊಂಡು, ಅಳೈನ್ದದು=ಅಳೆದದ್ದು, ಓರ್=ಒಂದು, ಕರು=ಕರಿಯ, ವೇೞತ್ತಿನ್=ಆನೆಯ, ಕನ್ಱು ಪೋಲ್=ಮರಿಯ ಹಾಗೆ, ತೆಳ್=ತೆಳುವಾದ\(ನುಣುಪಾದ\), ಪುೞುದಿ=ಪುಡಿಮಣ್ಣಿನಲ್ಲಿ, ಆಡಿ=ಆಟವಾಡಿ, ತಿರುವಿಕ್ಕಿರಮನ್=ತ್ರಿವಿಕ್ರಮನಾದವನು೯ಬಾಲಕೃಷ್ಣನು\), ಶಿರು=ಕಿರಿದಾದ, ಪುಹರ್=ಕಾಂತಿಯನ್ನು, ಪ್ಡ=ಹೊಂದಲು, ವಿಯರ್ ತ್ತು=ಬೆವರಿದ್ದರಿಂದ, ಒಳ್=ಒಳ್ಳೆಯ, ಪೋದು=ಕಾಲದಲ್ಲಿ, ಅಲರ್=ಅರಳಿದ, ಕಮಲಮ್=ತಾವರೆಹೂವಿನ ಹಾಗಿರುವ, ಶಿರುಕಾಲ್=ಪುಟ್ಟ ಪಾದಗಳನ್ನು, ಉಱೈತ್ತು=ಝಾಡಿಸಿ ತಟ್ಟುವುದರಿಂದ, ಒನ್ಱುಮ್=ಸ್ವಲ್ಪವೂ

೧೪೫

ನೋವಾಮೇ=ನೋವಾಗದಂತೆ, ತಣ್=ಕೋಮಲವಾದ, ಪೋದು=ಹೂವನ್ನು, ಕೊಣ್ಡ=ಹೋಲುವ, ತವಿಚಿನ್=ಮೆತ್ತೆಯ, ಮೀದೇ=ಮೇಲೆಯೇ, ತಳರ್ ನಡೈ=ತಟ್ಟಾಟದ ನಡೆಯನ್ನು, ನಡವಾನೋ=ನಡೆಯುವನಲ್ಲವೇ\!

ಬಿಳಿಯ ಧೂಳುಮಣ್ಣನ್ನು ತನ್ನಮೇಲೆ ಸುರಿದುಕೊಂಡು ಒಂದು ಕರಿಯ ಆನೆಯ ಮರಿಯಹಾಗೆ ಅನುಭವಿಸಿದ್ದು ನುಣುಪಾದ ಧೂಳುಮಣ್ಣಿನಲ್ಲಿ ಆಟವಾಡಿ ತ್ರಿವಿಕ್ರಮನಾದ ಬಾಲಕೃಷ್ಣನು ಸ್ವಲ್ಪಕಾಂತಿಯನ್ನು ಹೊಂದಲು, ಬೆವರಿದ್ದರಿಂದ ಸಕಾಲದಲ್ಲಿ ಅರಳಿದ ಕಮಲದ ಹೂವಿನ ಹಾಗಿರುವ ಪುಟ್ಟಪಾದಗಳನ್ನು ಝಾಡಿಸಿ ತಟ್ಟುವುದರಿಂದ ಸ್ವಲ್ಪವೂ ನೋವಾಗದಂತೆ ಕೋಮಲವಾದ ಹೂವನ್ನು ಹೋಲುವ ಮೆತ್ತೆಯ ಮೇಲೆಯೇ ತಟ್ಟಾಟದ ನಡೆ ನಡೆಯುವನಲ್ಲವೆ\!\(೯\)

ಮಕ್ಕಳಿಗೆ ಮಣ್ಣಿನಲ್ಲಿ ಆಡುವುದು ಬಹುಸ್ವಾಭಾವಿಕ. ಹುಡಿಮಣ್ಣನ್ನು ಕೈಗಳಲ್ಲಿ ಹಿಡಿಹಿಡಿಯಾಗಿ ಎತ್ತಿ ಮೈಮೇಲೆ ಚೆಲ್ಲಿಕೊಳ್ಳುವುದು, ಮೇಲಿನಿಂದ ನೆಲದ ಮೇಲೆ ಇಳಿಯಬಿಡೂವುದು, ತೂರಾಡುವುದು-ಇವು ಮಣ್ಣಿನಲ್ಲಿ ಮಕ್ಕಳು ಆಡುವ ಕೆಲವು ಆಟಗಳು. ಇದರಿಂದ ನುಣುಪಾದ ಮಣ್ಣೂ ಮೈಗೆಲ್ಲಾ ಅಂಟಿಕೊಳ್ಳುತ್ತದೆ. ಮೈಬಣ್ಣ ಹೊಸದಾಗುವುದು. ಮಕ್ಕಳು ಹೀಗೆ ಆಡುವುದರಿಂದ ಅವರು ಬೆವರಿದರೆ, ಮಣ್ಣು ಇನ್ನೂ ಹೆಚ್ಚಾಗಿ ಮೆತ್ತಿಕೊಳ್ಳುವುದು.

ಬಾಲಕೃಷ್ಣನೂ ಹೀಗೆಯೇ ಮಣ್ಣಿನಲ್ಲಿ ಆಟವಾಡಿದ. ಬಿಳಿಯ ಮಣ್ಣಿನಲ್ಲಿ ಆಡಿ, ಅದನ್ನು ಮೈಮೇಲೆ ಸುರಿದುಕೊಂಡು, ಮೈಮೇಲೆ ತಲೆಯ ಮೇಲಕ್ಕೆ ಮಣ್ಣನ್ನು ಸೊಂಡಲಿನಿಂದ ಸುರಿದುಕೊಂಡು ಆಟವಾಡುವ ಕರಿಯ ಆನೆಯ ಮರಿಯಂತೆ ಒಂದು ಬಗೆಯ ಕಾಂತಿಯಿಂದ ಕಂಗೊಳಿಸಿದನು.

ಯಶೋದೆಗೆ ತನ್ನ ಮುದ್ದುಮಗನಿಗೆ ಎಲ್ಲಿ ನೋವಾಗುವುದೋ ಎಂಬ ಅಳುಕು. ಅವನು ನಡೆಯುವಾಗ, ಅವನ ಕಾಲುಗಳಿಗೆ\(ಪಾದಗಳಿಗೆ\), ಎಲ್ಲಿ ನೋವುಂಟಾಗುವುದೋ ಎಂಬ ಯೋಚನೆ. ಆದ್ದರಿಂದ ಅವನ ನಡಗೆಗೆ ಹಿತವಾಗುವಂತೆ ಮೆತ್ತೆಯನ್ನು ಹಾಸಿದ್ದಾಳೆ. ಕೋಮಲವಾದ ಮೃದುವಾದ ಹೂವಿನಂತೆ ಆ ಮೆತ್ತೆ ಇದೆ. ಅದರ ಮೇಲೆ ತನ್ನ ಪುಟ್ಟಪಾದಗಳಿಂದ ತಟ್ಟಾಟದ ನಡೆ ನಡೆಯುವನಲ್ಲವೇ ಕೃಷ್ಣ, ಎಂದು ಯಶೋದೆ ಯೋಚಿಸುತ್ತಾಳೆ.

೧೦. ತಿರೈನೀರ್ ಚ್ಚನ್ದಿರ ಮಂಡಲಮ್ ಪೋಱ್ ಶೆಙ್ಗಣ್ ಮಾಱ್ ಕೇಶವನ್ಱನ್

ತಿರುನೀರ್ ಮುಹತ್ತು ತ್ತುಲಙ್ಗು ಚುಟ್ಟಿತಿಹೞ್ ನ್ದೆಙ್ಗುಮ್ ಪುಡೈಪೆಯರ

ಪೆರುನೀರ್ ತಿರೈಯೆೞು ಕಙ್ಗಿಯಿಲುಮ್ ಪೆರಿಯದೋರ್ ತೀರ್ ತ್ತಪಲನ್

ತರುನೀರ್, ಶಿರುಚ್ಚಣ್ಣನ್ತುಳ್ಳಂ ಶೋರತ್ತಳರ್ ನಡೈ ನಡವಾನೋ

೧೪೬

ತಿರೈ=ಅಲೆಗಳಿಂದ ತುಂಬಿದ, ನೀರ್=ಸಮುದ್ರದಲ್ಲಿ, ಚನ್ದಿರನ್=ಪ್ರತಿಬಿಂಬಿಸುತ್ತಿರುವ ಚಂದ್ರನ್ =ಪ್ರತಿಬಿಂಬಿಸುತ್ತಿರುವ ಚಂದ್ರನ್, ಮಂಡಲಮ್ ಪೋಲ್=ಮಂಡಲದ ಹಾಗೆ, ಶೆಮ್=ಕೆಂಪಾದ \(ಸುಂದರವಾದ\), ಕಣ್=ಕಣ್ಣುಗಳುಳ್ಳ, ಮಾಲ್=\(ಕರಿಯ ಬಣ್ಣದ\)ಒಡೆಯನಾದ, ಕೇಶವನ್=ಕೇಶವನು ತನ್ =ತನ್ನ, ತಿರು=ಪವಿತ್ರವಾದ, ನೀರ್=ಹೊಳೆಹೊಳೆಯುವ, ಮುಕತ್ತು= ಮುಖದ ಮೇಲೆ,, ತುಲಙ್ಗು=ಅಲುಗಾಡುತ್ತಿರುವ, ಚುಟ್ಟಿ=ಚುಟ್ಟಿಬೊಟ್ಟು, ಎಙ್ಗುಮ್=ಎಲ್ಲಾಕಡೆಗಳಿಂದಲೂ, ತಿಹಳ್ ನ್ದು=ಪ್ರಕಾಶಿಸುತ್ತಾ, ಪುಡೈ=ಸ್ಥಳವನ್ನು, ಪೆಯರ=ಬದಲಾಯಿಸುತ್ತಾ ಇರಲು, ಪೆರು=ಶ್ರೇಷ್ಠವಾದ, ನೀರ್=ತೀರ್ಥವೆನಿಸಿ, ತಿರೈ=ಭೂಲೋಕದಲ್ಲಿ, ಎೞು=ಹರಡಿರುವ, ಕಙ್ಗೈಯಿಲುಮ್=ಗಂಗೆಗಿಂತಲೂ, ಪೆರಿಯದು=ಹಿರಿಯದಾದ\(ಶ್ರೇಷ್ಠವೆನಿಸಿದ\), ಓರ್=ಒಂದು, ತೀರ್ತ್ತಪಲಮ್=ತೀರ್ಥಫಲವನ್ನು, ತರುಮ್=ತರುವ, ನೀರ್=ನೀರನ್ನು ಹೊಂದಿರುವ, ಶಿಱು=ಪುಟ್ಟದಾದ, ಚಣ್ಣಮ್=ಚಣ್ಣವು \(ಪುರುಷ ಚಿಹ್ನೆಯು\), ತುಳ್ಳಮ್=ಹನಿಹನಿಯಾಗಿ, ಶೋರ=ತೊಟ್ಟಿಡುತ್ತಿರಲು, ತಳರ್ ನಡೈ=ತಟ್ಟಾಟದ,ನಡೆಯನ್ನು, ನಡವಾನೋ=ನಡೆಯುವನಲ್ಲವೇ\!

ಅಲೆಗಳಿಂದ ತುಂಬಿದ ಸಮುದ್ರದಲ್ಲಿ ಪ್ರತಿಬಿಂಬಿಸುತ್ತಿರುವ ಚಂದ್ರಮಂಡಲದ ಹಾಗೆ ಕೆಂಪಾದ\(ಸುಂದರವಾದ\)ಕಣ್ಣುಗಳುಳ್ಳ ಕರಿಯಬಣ್ಣದ ಕೇಶವನು, ತನ್ನ ಪವಿತ್ರವಾದ ಹೊಳೆಹೊಳೆಯುವ ಮುಖದ ಮೇಲೆ ಅಲುಗಾಡುತ್ತಿರುವ ಚುಟ್ಟಿಬೊಟ್ಟು ಎಲ್ಲ ಕಡೆಗಳಿಂದಲೂ ಪ್ರಕಾಶಿಸುತ್ತಾ ಸ್ಥಳವನ್ನು ಬದಲಾಯಿಸುತ್ತಾ ಇರಲು, ಶ್ರೇಷ್ಠವಾದ ತೀರ್ಥವೆನಿಸಿ ಭೋಲೋಕದಲ್ಲಿ ಹರಡಿರುವ ಗಂಗೆಗಿಂತಲೂ ಹಿರಿಯದಾದ\(ಶ್ರೇಷ್ಠವೆನಿಸಿದ\) ಒಂದು ತೀರ್ಥಫಲವನ್ನು ತರುವ ನೀರನ್ನು ಹೊಂದಿರುವ ಪುಟ್ಟ ಚಣ್ಣವು \(ಪುರುಷಚಿಹ್ನೆಯು\)ಹನಿಹನಿಯಾಗಿ ತೊಟ್ಟಿಡುತ್ತಿರಲು ತಟ್ಟಾಟದ ನಡೆಯನ್ನು ನಡೆಯುವನಲ್ಲವೇ\!|\(೧೦\)

ಸಾಗರ ಪ್ರಶಾಂತವಾಗಿದ್ದರೆ, ಗಗನದಲ್ಲಿ ಬೆಳಗುವ ಶುಭ್ರವಾದ ಚಂದ್ರಮಂಡಲ ಸಾಗರದಲ್ಲಿ ಪ್ರತಿಬಿಂಬಿಸಿ ಅಷ್ಟೇ ಶುಭ್ರವಾದ ಚಂದ್ರಮಂಡಲವಾಗಿ ಕಂಡುಬರುತ್ತದೆ. ಆದರೆ ಸಾಗರವು ಅಲೆಗಳಿಂದ ಕಲಕಿ ಹೋದಾಗ, ಅದೇ ಚಂದ್ರನಿಂಬ ಸ್ಫುಟವಲ್ಲದಿದ್ದರೂ, ಶುದ್ಧವಾಗಿ ಕಾಣಿಸದಿದ್ದರೂ ಹೊಳಪಿನಿಂದ ಕೂಡಿ ಕಂಗೊಳಿಸುತ್ತದೆ. ಹಾಗೆಯೇ ಬಾಲಕೃಷ್ಣನ ಮುಖದ ದಿವ್ಯವಾದ ಹೊಳಪನ್ನು ಚೆನಾಗಿ ಪೂರ್ತಿಯಾಗಿ ತೋರ್ಪಡಿಸದೆ ಇರುವ ಹಾಗೆ, ಅವನ ಮುಖದ ಮೇಲೆ ಇರುವ ಚುಟ್ಟಿಬೊಟ್ಟು ಹೊಳೆಯುತ್ತಲೂ, ಅವನ ತಟ್ಟಾಟದ ನಡೆಯಿಂದ ಅತ್ತಿತ್ತ ಅಲುಗುತ್ತಲೂ ಇದೆ.

ಭೂಲೋಕದಲ್ಲಿ ಹರಡಿ ಹರಿಯುತ್ತಿರುವ ಗಂಗೆ ಪವಿತ್ರತೀರ್ಥವೆನ್ನಿಸಿಕೊಂಡಿದೆ. ಆೞ್ವಾರರು ಹೇಳುತ್ತಾರೆ; ಅದಕ್ಕಿಂತಲೂ ಶ್ರೇಷ್ಠವಾದ ತೀರ್ಥಫಲವನ್ನು ಕೊಡುವುದು ಮತ್ತೊಂದಿದೆ. ಅದು ಮಗುವಾದ ಬಾಲಕೃಷ್ಣನ ಪುಟ್ಟ ಪುರುಷಚಿಹ್ನೆಯಿಂದ ಹನಿಹನಿಯಾಗಿ ತೊಟ್ಟಿಕ್ಕುವ ನೀರು\! ಮಗುವು ತಳರ್ನಡೆ ನಡೆಯುವಾಗ, ಅದು ಹಾಗೆ ಹನಿಸುತ್ತದೆ.

೧೪೭ 

ಭಕ್ತಿಯ ಗಂಗೆಯಲ್ಲಿ ಮುಳುಗಿದವರಿಗೆ ಭಗವಂತನ ಒಂದೊಂದು ಅಂಗವೂ ಪವಿತ್ರವೇ; ಅದರಿಂದ ಹೊರಬೀಳುವ ಒಂದೊಂದು ವಸ್ತುವೂ ಪಾವನವೇ. ಅದರಲ್ಲಿ ಉಚ್ಚ ನೀಚ ಎಂಬುದಿಲ್ಲ; ಒಳ್ಳೆಯದು ಕೆಟ್ಟದ್ದು ಎಂಬುದಿಲ್ಲ’ಸ್ವಾದು ಅಸ್ವಾದು ಎಂಬುದಿಲ್ಲ; ಸ್ವೀಕರಿಸತಕ್ಕದ್ದು, ಪರಿಹರಿಸತಕ್ಕದ್ದು ಎಂಬುದಿಲ್ಲ. ಭಗವಂತನಲ್ಲಿ ಹುಟ್ಟುವ, ಅವನಿಂದ ಹೊಮ್ಮುವ ಏನೇ ಆಗಿರಲಿ, ಅದು ಪರಮ ಪವಿತ್ರ\! ಮಗುವಿನ ರೂಪದ ಭಗವಂತನಾದ ಬಾಲಕೃಷ್ಣನ ಪುಟ್ಟ ಪುರುಷಾಂಗದಿಂದ ತೊಟ್ಟಿಕ್ಕುವ ಮೂತ್ರವೂ ಸಹ ಪರಮಪಾವನ ತೀರ್ಥವೆನ್ನಿಸಿಕೊಂಡ ಗಂಗೆಗಿಂತಲೂ ಪರಿಶುದ್ಧ, ಪಾವನ,ಪವಿತ್ರ. ಭಕ್ತಿಯ ಪಾರವಶ್ಯ ಎಂದರೆ ಇದೇ ಎಂದು ಆೞ್ವಾರರು ಎತ್ತಿ ತೋರಿಸುತ್ತಿದ್ದಾರೆ.

೧೧. ಆಯರ್ ಕುಲತ್ತಿನಿಲ್ ವನ್ದು ಶೋನ್ ೞಿಯ ವಂಜನ ವಣ್ಣನ್ ಱನ್ನೈ

ತಾಯರ್ ಮಹಿೞ ವೊನ್ನಾರ್ ತಳರ್ ತಳರ್ನಡೈ ನಡನ್ದದನೈ

ವೇಯರ್ ಪುಹೞ್ ವಿಟ್ಟುಚಿತ್ತನ್ ಶೀರಾಲ್ ವಿರಿತ್ತನ ವುರೈಕ್ಕವಲ್ಲಾರ್

ಮಾಯನ್ ಮಣಿವಣ್ನನ್ ಪಣಿಯುಮ್ ಮಕ್ಕಳೈಪ್ಪೆರುವಾರ್ ಹಳ್

ಆಯರ್=ಗೋವಳರ, ಕುಲತ್ತಿನಿಲ್=ಕುಲದಲ್ಲಿಂದ ವನ್ದು=ಬಂದು, ತೋನ್ಱಿಯ=ಅವತರಿಸಿದ\(ಕಾಣಿಸಿಕೊಂಡ\), ಅಂಜನಮ್=ಕಾಡಿಗೆಯ, ವಣ್ಣನ್=ಬಣ್ಣದವನಾದ ಕೃಷ್ಣನು, ತನ್ನೈ=ತನ್ನನ್ನು\(ಕಂಡ\)ತಾಯರ್= ತಾಯಂದಿರು, ಮಹಿೞ=ಆನಂದಿಸುವಂತೆಯೂ, ಶತ್ರುಗಳು, ತಳರ=ಧೃತಿಗುಂದುವಂತೆಯೂ, ತಳರ್ ನಡೈ=ತಳರ್ನಡೆಯನ್ನು, ನಡನ್ದದೈ=ನಡೆದುದನ್ನು, ವೇಯರ್=ವೇದಪಂಡಿತರ, ಪುಹೞ್=ಹೊಗಳಿಕೆ ಪಡೆದ, ವಿಟ್ಟುಚಿತ್ತನ್=ವಿಷ್ಣುಚಿತ್ತನು, ಶೀರಾಲ್=ಸುಂದರವಾದ ಹಾಡಿನ ರೂಪದಲ್ಲಿ, ವಿರಿತ್ತನ=ವಿವರಿಸಿದ ಪಾಶುರಗಳನ್ನು, ಉರೈಕ್ಕ=ಹೇಳ, ವಲ್ಲಾರ್=ಬಲ್ಲವರು, ಮಾಯನ್=ದಿವ್ಯಾದ್ಭುತ ಗುಣಗಳನ್ನುಳ್ಳ, ಮಣಿವಣ್ಣನ್=ನೀಲಮಣಿಬಣ್ಣದ, ಕೃಷ್ಣನ, ತಾಳ್=ಪಾದಗಳಿಗೆ, ಪಣಿಯುಮ್=ಎರಗಬಲ್ಲ, ಮಕ್ಕಳೈ=ಮಕ್ಕಳನ್ನು, ಪೆಱುವಾರ್ ಹಳೇ=ತಪ್ಪದೆ ಪಡೆಯುತ್ತಾರೆ

೧೪೮

ಗೋವಳರ ಕುಲದಲ್ಲಿಂದ ಬಂದು ಕಾಣಿಸಿಕೊಂಡ ಕಾಡಿಗೆಯ ಬಣ್ಣದವನಾದ ಕೃಷ್ಣನು ತನ್ನನ್ನು ಕಂಡ ತಾಯಂದಿರು ಆನಂದಿಸುವಂತೆಯೂ ಶತ್ರುಗಳು ಧೃತಿಗುಂದುವಂತೆಯೂ ತಳರ್ನಡೆ ನಡೆದದ್ದನ್ನು ವೇದಪಂಡಿತರ ಹೊಗಳಿಕೆ ಪಡೆದ ವಿಷ್ಣುಚಿತ್ತನು ಸುಂದರವಾದ ಹಾಡಿನ ರೂಪದಲ್ಲಿ ವಿವರಿಸಿದ ಪಾಶುರಗಳನ್ನು ಹೇಳಬಲ್ಲವರು ದಿವ್ಯಾದ್ಭುತ ಗುಣಗಳನ್ನುಳ್ಳ ನೀಲಮಣಿಯ ಬಣ್ಣದ ಕೃಷ್ಣನ \(ಭಗವಂತನ\)ಪಾದಗಳಿಗೆ ಎರಗಬಲ್ಲ ಮಕ್ಕಳನ್ನು ತಪ್ಪದೆ ಪಡೆಯುತ್ತಾರೆ.\(೧೧\)

ಇದು ಈ ತಿರುಮೊೞಿಗೆ ಫಲಶ್ರುತಿ. ಕಂಸಾದಿ ದುಷ್ಟರನ್ನು ನಿರ್ನಾಮಗೊಳಿಸುವುದಕ್ಕಾಗಿ ಭಗವಂತ ಗೋವಳತ ವಂಶದಲ್ಲಿ ಎಂದರೆ ಯಾದವರ ವಂಶದಲ್ಲಿ ಕೃಷ್ಣನಾಗಿ ಅವತಾರ ಮಾಡಿದ. ಎಳೆಯ ಮಗುವಾದ ಕಾಲದಿಂದಲೇ ಅವನ ದಿವ್ಯಾದ್ಭುತಲೀಲೆಗಳನ್ನು ತೋರಿಸಲು ಮೊದಲು ಮಾಡಿದ. ಮೊಲೆಯನ್ನೂಡಿ ಕೊಲ್ಲಲು ಬಂದ ಪೂತನಿಯನ್ನು ಅವಳ ಮೊಲೆಯುಂಡೇ ಕೊಂದ. ಕಾಲಿನಿಂದ ಒದೆದು ಶಕಟನನ್ನು ನಾಶಪಡಿಸಿದ. ತನ್ನನ್ನು ಬಿಗಿದಿಟ್ಟಿದ್ದ ಒರಳನ್ನು ಎಳೆದುಕೊಂಡು ಹೋಗಿ ಯಮಳಾರ್ಜುನ ಭಂಜನ ಮಾಡಿದ. ಈ ಪರಿಯ “ಮಾಯನ್”ಅವನು\!

ಕೃಷ್ಣನ ಈ ಅದ್ಭುತ ಕಾರ್ಯಗಳನ್ನು ಅಪರೂಪವಾದ ಆಟಗಳನ್ನೂ ಚೇಷ್ಟೆಗಳನ್ನೂ ನೋಡಿ ತಾಯಿ ಯಶೋದೆ ಆನಂದಿಸಿದ್ದು ಮಾತ್ರವಲ್ಲ, ಗೋಕುಲದ ಎಲ್ಲ ತಾಯಂದಿರೂ ಈ ಆನಂದದಲ್ಲಿ ಪಾಲುಗೊಂಡರು.

ಎಳೆಯ ಮಗುವಾದಾಗಲೇ ಕೃಷ್ಣನನ್ನು ಕೊಂದುಬಿಡಲು ಅವನ ಶತ್ರುಗಳು ಪ್ರಯತ್ನಿಸಿ ಸೋತಿದ್ದರು. ಅಂಥ ಕೃಷ್ಣನೀಗ ತಳರ್ನಡೆ ನಡೆಯುವಷ್ಟು ಶಕ್ತನಾದ. ಇನ್ನೂ ಅವನು ತಮಗೆ ಕುತ್ತ ತರುವವನಾಗುವುದರಲ್ಲಿ ಸಂದೇಹವಿಲ್ಲ. ಹೀಗೆ ತಿಳಿದ ಅವನ ಶತ್ರುಗಳೆಲ್ಲರೂ ಧೃತಿಗುಮ್ದಿದರು. ಭಗವಂತನ ಒಂದೊಂದು ಹೆಜ್ಜೆಯೂ ಶತ್ರುವಿಗೆ ಹೄದಯಾಘಾತವೇ\!

ಬಾಲಕೃಷ್ಣನ ತಳರ್ನಡೆಯ ಬಣ್ಣನೆಯನ್ನು ಹಾಡುವುದಕ್ಕೆ ಯೋಗ್ಯವಾಗಿರುವಂತೆ ಸೊಗಸಾಗಿ ರಚಿತವಾದರು ಈ ಪಾಶುರಗಳು. ಬರೆದವರು “ವೇಯರ್ ಕುಲದ”ವಿಷ್ಣುಚಿತ್ತರು. ಅವರು ರಚಿಸಿದ ಈ ಪಾಶುರಗಳೆಲ್ಲವೂ ಭಕ್ತಿಪೂರಿತವಾಗಿವೆ. ಇದನ್ನು ಚೆನ್ನಾಗಿ ಅರಿತವರು, ಹೇಳಬಲ್ಲವರು ಸುಸಂಸ್ಕೃತರಾಗುತ್ತಾರೆ. ಭಗವಂತನಲ್ಲಿ ಅಚಲವಾದ ಭಕ್ತಿಯನ್ನು ಉಂಟುಮಾಡುವುದರಲ್ಲಿ ಈ ಪಾಶುರಗಳು ಉಪಯುಕ್ತವಾದ್ದರಿಂದ ಇವನ್ನು ತಿಳಿದವರು ಭಕ್ತಿಯ ಸಂಸ್ಕಾರವನ್ನು ಪಡೆದ ಮಕ್ಕಳನ್ನು ಪಡೆಯುವುದರಲ್ಲಿ ಸಂದೇಹವಿಲ್ಲ. ತಂದೆತಾಯಿಗಳ ಸಂಸ್ಕಾರಗಳು ಅವರ ಮಕ್ಕಳಿಗೆ ಬರುವುದೆಂದಲ್ಲವೇ?

ಅಡಿಯ ನಡೆ:- ತೊಡರ್, ಶೆಕ್ಕರ್, ಮಿನ್ನು, ಕನ್ನಲ್,ಮುನ್ನಲ್, ಒರುಕಾಲ್, ಪಕ್ಕಮ್, ವೆಣ್, ತಿರೈ, ಆಯರ್, ಪೊನ್.

೧೪೯

ಶ್ರೀಃ

ಶ್ರಿಯೈ ನಮಃ

ಮೊದಲ ದಶಕ ಎಂಟನೆಯ ತಿರುಮೊೞಿ ಪೊನ್ನಿಯಱ್ ಕಿಣ್ ಕಿಣಿ

೧. ಪೊನ್ನಿಯಱ್ ಕಿಣ್ ಕಿಣಿ ಚುಟ್ಟಿ ಪುಱಙ್ಗಟ್ಟಿ

ತನ್ನಿಯಲೋಶೈ ಶಲನ್ ಶಲನೆನ್ಱಿಡ

ಮಿನ್ನಿಯಲ್ ಮೇಗಮ್ ವಿರೈನ್ದೆದಿರ್ ವನ್ದಾಱ್ ಪೋಲ್

ಎನ್ನಿಡೈಕ್ಕೋಟ್ಟರಾವಚ್ಚೋವಚ್ಚೋ ಎಂಬೆರುಮಾನ್ ವಚ್ಚೋ ವಚ್ಚೋ

ಪೊನ್=ಚಿನ್ನದ, ಇಯಲ್=ಸ್ವಭಾವದ, ಕಿಣ್ ಕಿಣಿ=ಕಿರುಗಂಟೆ, ಚುಟ್ಟಿ=ಚುಟ್ಟಿಬೊಟ್ಟು, ಪುಱಮ್=ಅವುಗಳ ಸ್ಥಾನದಲ್ಲಿ\(ಮುಂದುಗಡೆ\), ಕಟ್ಟಿ=ಕಟ್ಟಿ, ತನ್=\(ಅವು\)ತಮಗೆ, ಇಯಲ್=ಒಪ್ಪುವ, ಓಶೈ=ಶಬ್ದವನ್ನು, ಶಲನ್ ಶಲನ್=ಶಲನ್ ಶಲನ್, ಎನ್ಱಿಡ=ಎಂದು ಮಾಡಲು, ಮಿನ್=ಮಿಂಚನ್ನು ಉಂಟುಮಾಡಲು, ಇಯಲ್=ಶಕ್ತವಾದ, ಮೇಗಮ್=ಮೋಡವು, ವಿರೈನ್ದು=ವೇಗವಾಗಿ, ಎದಿರ್=ಎದುರಿಗೆ, ವನ್ದಾಲ್ ಪೋಲ್=ಬಂದ ಹಾಗೆ, ಎನ್=ನನ್ನ, ಇಡೈಕ್ಕೂ=ಮಡಿಲಿಗೆ, ಒಟ್ಟರಾ=ಓಡಿ ಬಾರಾ, ಅಚ್ಚೋ ಅಚ್ಚೋ= ಆಶ್ಚರ್ಯ\! ಆಶ್ಚರ್ಯ\! ಎಮ್ ಪೆರುಮಾನ್=ನಮ್ಮ ಯಜಮಾನನೇ, ವಾರಾ=ಬಾರಾ, ಅಚ್ಚೋ ಅಚ್ಚೋ=ಅಚ್ಚೋ, ಅಚ್ಚೊ\!

ಚಿನ್ನದಿಂದಾದ ಕಿರುಗಂಟೆಗಳೂ ಚುಟ್ಟಿಬೊಟ್ಟೂ ಅವುಗಳ ಸ್ಥಾನದಲ್ಲಿದ್ದುಕೊಂಡು ತಮಗೆ ಒಪ್ಪುವ ಶಲನ್ ಶಲನ್ ಎಂದು ಸದ್ದು ಮಾಡಲು, ಮಿಂಚನ್ನು ಉತ್ಪತ್ತಿ ಮಾಡಲು ಶಕ್ತವಾದ ಮೋಡವು ವೇಗವಾಗಿ ಎದುರಿಗೆ ಬಂದಹಾಗೆ, ನನ್ನ ಮಡಿಲಿಗೆ ಓಡೋಡಿ ಬಾರಾ ಅಚ್ಚೋ ಅಚ್ಚೋ\! ನಮ್ಮ ಯಜಮಾನನೇ\(ನಮ್ಮ ದೇವರೇ\) ಬಾರಾ ಅಚ್ಚೋ\! ಅಚ್ಚೋ\! \(೧\)

ಬಾಲಕೃಷ್ಣನಿಗೆ ತಾಯಿ ಯಶೋದೆ ಅಲಂಕಾರ ಮಾಡಿದ್ದಾಳೆ. ನಡುವಿನಲ್ಲಿ ಉಡಿದಾರದ ಜೊತೆಯಲ್ಲಿ ಕಟ್ಟಿದ್ದ ಚಿನ್ನದ ಕಿರುಗಂಟೆಗಳೂ, ಕಾಲಿಗೆ ತೊಡಿಸಿರುವ ಚಿನ್ನದ ಕಿರುಗೆಜ್ಜೆಗಳೂ ಕೃಷ್ಣನು ಹೆಜ್ಜೆಯಿಡುವ ಹಾಗೆಲ್ಲಾ ಸದ್ದು ಮಾಡುತ್ತವೆ. ಅವೆಲ್ಲ ಚಿನ್ನದಿಂದ ಆದ ಆಭರಣಗಳು. ಆದ್ದರಿಂದ, ಚಿನ್ನಕ್ಕೆ ಒಪ್ಪುವ ಹಿತವಾದ ಸದ್ದು ಮಾಡುತ್ತಿದ್ದವು ಆ ಆಭರಣಗಳು. ಕೃಷ್ಣ ಕಾರ್ಮುಗಿಲ್ ವಣ್ಣನ್. ಅವನ ನೆತ್ತಿಯ ಮೇಲಣ ಚುಟ್ಟಿಬೊಟ್ಟು ಕೃಷ್ಣನ ಮುಖದ ಮೇಲೆ ಅತ್ತ ಇತ್ತ ಅಲುಗಾಡುತ್ತಾ ಫಳಫಳ ಹೊಳೆಯುತ್ತದೆ.

ಬಾಂದಳದಲ್ಲಿ, ಹಿನ್ನೆಲೆಯಲ್ಲಿ ಕಾರ್ಮುಗಿಲು ಇದೆ. ಕುಡಿಮಿಂಚನ್ನು ತರುವ ಶಕ್ತಿಯುಳ್ಳದ್ದು ಅದು. ಈಗ, ಕೃಷ್ಣನಿಗೂ ಅದಕ್ಕೂ ಪಂದ್ಯವಿದ್ದಂತೆ. ತಾಯಿ ಯಶೋದೆ ಕರೆಯುತ್ತಿರುವಾಗ, ಕೃಷ್ಣನು ಅವಳ ಬಳಿಗೆ ಓಡಲು ಮೊದಲು ಮಾಡಿದರೆ, ಓಟದಲ್ಲಿ ಅವನನ್ನು ಸೋಲಿಸಿ ಬಿಡುವಂತೆಯೋ ಎಂಬಂತೆ, ಅವನಿಗಿಂತ ಮುಂಚೆಯೇ ತಾಯಿ ಯಶೋದೆಯ ಬಳಿಗೆ ಓಡಿ ಬರುವುದೋ ಎಂಬಂತೆ ಇತ್ತು.

೧೫೦

ಇನ್ನು “ಅಚ್ಚೋ ಅಚ್ಚೋ”-ಎಂಬುದರ ವಿಷಯ: ಇದು ತಾಯಂದಿರು ಮಕ್ಕಳನ್ನು ಉತ್ತೇಜಿಸಲು ಬಳಸುವ ಮುದ್ದಿನ ಮಾತು. ಸರಿಯಾದ ಅರ್ಥವಿರುವ ಮಾತಿನ ಅಪಭ್ರಂಶರೂಪ. ಇದಕ್ಕೆ “ವಚ್ಚ, ವಚ್ಚ”-ಅಥವಾ “ಬಂದ, ಬಂದ” ಎಂದು ಅರ್ಥ ಮಾಡಬಹುದು. ಈ ಮಾತನ್ನು, ಇತರ ಯುಕ್ತವಾದ ಮಾತುಗಳೊಡನೆ ಸೇರಿಸಿ, ಮೇಲಿಂದ ಮೇಲೆ ಬಳಸುತ್ತಾ, ಹೇಳುತ್ತಾ ಬರುವುದರಿಂದ ಮಗುವಿಗೆ ನಡೆಯಲು ಉತ್ಸಾಹ ಹೆಚ್ಚುತ್ತದೆ. ಉದಾಹರಣೆಗೆ: ಬಂದ ಬಂದ ನಮ್ಮ ಸ್ವಾಮಿ, ಬಂದ ಬಂದ ನಮ್ಮೊಡೆಯ, ಬಂದ ಬಂದ ನಮ್ಮ ದೇವರು........ಇತ್ಯಾದಿ” ಪದಗಳನ್ನು ಲಯಬದ್ಧವಾಗಿ ಹೇಳುತ್ತಾ ಬರುವುದು ತಾಯಂದಿರ ವಾಡಿಕೆ. ತಟ್ಟಾಡುವ ಮಗುವಾಗಲಿ, ನಡೆಯುವ ಮಗುವಾಗಲಿ ಈ ಮಾತುಗಳನ್ನು ಕೇಳುತ್ತಾ ಕೇಳುತ್ತಾ ಉತ್ತೇಜನ ಪಡೆದು, ತಾಯ ಬಳಿಸಾರಿ, ಮಡಿಲನ್ನು ಸೇರುವುವು, ಆದ್ದರಿಂದ ಅಚ್ಚೋ ಅಚ್ಚೋ- ಎಂಬುದು ಆಶ್ಚರ್ಯ, ಸಂಭ್ರಮ,ಆನಂದ, ಉತ್ಸಾಹಗಳನ್ನು ಸೂಚಿಸುವುದು.

೨. ಶೆಙ್ಗಮಲ ಪ್ಪೂವಿಲ್ ತೇನುಣ್ಣುಮ್ ವಣ್ಡೇ ಪೋಲ್

ಪಙ್ಗಿಗಳ್ ವನ್ದುನ್ ಪವಳವಾಯ್ ಮೊಯ್ ಪ್ಪ

ಶಙ್ಗುವಿಲ್ ವಾಳ್ ತಣ್ಡು ಶಕ್ಕರ ಮೇನ್ದಿಯ

ಅಙ್ಗೈಗಳಾಲೇ ವನ್ದಚ್ಚೋವಚ್ಚೋ ಆರತ್ತೞುವಾ ವನ್ದಚ್ಚೋ ವಚ್ಚೋ

ಶೆಙ್ಗಲಮ್=ಕೆಂದಾವರೆ, ಪೂವಿಲ್=ಹೂವಿನಲ್ಲಿ, ತೇನ್=ಮಧುವನ್ನು, ಉಣ್ಣುಮ್=ಉಣ್ಣುವ, ವಣ್ಡೇ ಪೋಲ್=ದುಂಬಿಗಳ ಹಾಗೆ, ಪಙ್ಗಿಗಳ್=ತಲೆಕೂದಲೆಳೆಗಳು, ವನ್ದು=ಹರಡಿಕೊಂಡು, ಉನ್=ನಿನ್ನ, ಪವಳವಾಯ್= ಹವಳದ ಬಾಯನ್ನು\(ಕೆಂದುಟಿಗಳನ್ನು\), ಮೊಯ್ ಪ್ಪ=ಮುಸುರಿಕೊಳ್ಳಲು, ಶಙ್ಗು=ಗದೆ, ಶಕ್ಕರಮ್=ಚಕ್ರ-ಇವುಗಳನ್ನು, ಏನ್ದಿಯ= ಧರಿಸಿದ, ಕೈಗಳಾಲೇ= ಕೈಗಳಿಂದ, ವನ್ದು=ಬಂದು, ಅಚ್ಚೋ ಅಚ್ಚೋ=ಅಚ್ಚೋ,ಅಚ್ಚೋ, ಆರ=ತೃಪ್ತಿಯಾಗುವಂತೆ, ತೞುವಾ=ಆಲಂಗಿಸಿಕೊಳ್ಳಲು, ವನ್ದು=ಬಂದು, ಅಚ್ಚೋ ಅಚ್ಚೋ=ಅಚ್ಚೋ,ಅಚ್ಚೋ

ಕೆಂದಾವರೆಯ ಹೂವಿನಲ್ಲಿರುವ ಮಧುವನ್ನು ಉಣ್ಣುವ ದುಂಬಿಗಳ ಹಾಗೆ ನಿನ್ನ ತಲೆಗೂದಲು ಹರಡಿಕೊಂಡು ನಿನ್ನ ಕೆಂದುಟಿಗಳನ್ನು ಮುಸುರಿಕೊಳ್ಳುತ್ತಿರಲು

೧೫೧

ಶಂಖ, ಚಕ್ರ, ಗದೆ, ಖಡ್ಗ, ಬಿಲ್ಲುಗಳನ್ನು ಧರಿಸಿದ ಕೈಗಳಿಂದ ಬಂದು ಅಚ್ಚೋ ಅಚ್ಚೋ ತೃಪ್ತಿಯಾಗುವಂತೆ ನನ್ನನ್ನು ಆಲಂಗಿಸಿಕೊಳ್ಳಲು ಬಂದು ಅಚ್ಚೋ ಅಚ್ಚೋ. \(೨\)

ಕೆಂದಾವರೆಯ ಹೂವಿನಲ್ಲಿ ಜೇನು ಸಮೃದ್ಧಿಯಾಗಿ ಒಸರುತ್ತದೆ. ಅದನ್ನು ತೃಪ್ತಿಯಾಗಿ ಉಣ್ಣಲು ಜೇನುಹುಳುಗಳು, ದುಂಬಿಗಳು ಹೂವನ್ನು ಮುಸುರಿಕೊಳ್ಳುವುವು. ಈ ನೋಟ ಸಹಜವಾದ, ಸುಂದರವಾದ, ಸಂತಸದ ನೋಟ. ಹಾಗೆಯೇ ಬಾಲಕೃಷ್ಣನ ಪವಳವಾಯ್. ಅದರಿಂದ ಜೇನಿಗಿಂತಲೂ ಹೆಚ್ಚು ಸ್ವಾದುವಾದ ಮಧು ಎಂದರೆ ಅಧರಾಮೃತ ಒಸರುತ್ತದೆ. ಅವನು ಓಡಿ ಆಡುವಾಗ ಅವನ ಕರಿಯ ತಲೆಗೂದಲು ಚೆದರಿಹೋಗಿ ಅವನ ಚೆಂದುಟಿಗಳನ್ನುಮುಸುರಿಕೊಳ್ಳುವುವು. ಅಧರಾಮೃತವನ್ನು ಅನುಭವಿಸಲು ಬಂದ ದುಂಬಿಗಳೋ ಅವು ಎಂಬಂತೆ. ಎಂಥ ಸುಂದರವಾದ ಭಾವಪೂರ್ಣವಾದ ಉಪಮಾನ\!

ದಿವ್ಯಸುಂದರನಾದ ಕೃಷ್ಣನು ದಿವ್ಯಾದ್ಭುತನೂ ಆಗಬೇಕಂತೆ. ಅವನು ಪಂಚಾಯುಧಗಳನ್ನ್ ಧರಿಸಿ ತನ್ನ ಬಳಿಗೆ ಬರಬೇಕೆಂದೂ. ತನಗೆ ತೃಪ್ತಿಯಾಗುವಂತೆ ತನ್ನನ್ನು ಅವನು ತನ್ನ ಪುಟ್ಟ, ಶಕ್ತಿಪೂರ್ಣವಾದ ಕೈಗಳಿಂದ ಆಲಂಗಿಸಿಕೊಳ್ಳಬೇಕೆಂದೂ ಯಶೋದೆಗೆ ಬಹಳ ಆಶೆ. ಅದಕ್ಕಾಗಿ ಅವನನ್ನು “ಅಚ್ಚೋ ಅಚ್ಚೋ” ಎಂದು ಉತ್ತೇಜಿಸಿ, ತನ್ನ ಬಳಿಗೆ ಬರಮಾಡಿಕೊಳ್ಳಲು ಪ್ರಯತ್ನಿಸುತ್ತಾಳೆ.

೩. ಪಂಚವರ್ ತೂದನಾಯ್ ಪ್ಪಾರದಮ್ ಕೈಶೆಯ್ದು

ನಂಜುಮಿೞ್ ನಾಗಙ್ಕಿಡನ್ದನಱ್ ಪೊಯ್ ಹೈ ಪುಕ್ಕೂ

ಅಂಜಪ್ಪಣತ್ತಿನ್ ಮೇಱ್ ಪಾಯ್ ನ್ದಿಟ್ಟರುಳ್ ಶೆಯ್ದ

ಅಂಜನವಣ್ಣನೇ ಯಚ್ಚೋವಚ್ಚೋ, ಆಯರ್ ಪೆರುಮಾನೇ ಯಚ್ಚೋ ವಚ್ಚೋ

ಪಂಚವರ್=ಪಾಂಡವರ, ತೂದನಾಯ್=ದೂತನಾಗಿ, ಪಾರದಮ್=ಮಹಾಭಾರತ ಯುದ್ಧಕ್ಕೆ, ಕೈಶೆಯ್ದು=ಸಿದ್ಧವಾಗಿ ಇಡೆದು, ನಂಜು=ವಿಷವನ್ನು, ಉಮಿೞ್= ಉಗುಳುವ, ನಾಗಮ್=ಸರ್ಪವು, ಕಿಡನ್ದ= ವಾಸವಾಗಿದ್ದ, ನಲ್=ಒಳ್ಳೆಯ, ಪೊಯ್ ಹೈ=ಮಡುವಿನಲ್ಲಿ, ಪುಕ್ಕೂ=ಹೊಕ್ಕೂ,ಅಂಜ=ಅಂಜಿರ, ಪಣತ್ತಿನ್ ಮೇಲ್=ಹೆಡೆಗಳ ಮೇಲೆ, ಪಾಯ್ ನ್ದಿಟ್ಟ=ಕುಣಿದಾಡಿ, ಅರುಳ್ ಶೆಯ್ದ= ಕೃಪೆಮಾಡಿದ, ಅಂಜನಮ್ ವಣ್ನನೇ= ಕಾಡಿಗೆಯ ಬಣ್ಣದವನೇ, ಅಚ್ಚೋ ವಚ್ಚೋ= ಅಚ್ಚೋ ಅಚ್ಚೋ, ಆಯರ್=ಗೋವಳರ, ಪೆರುಮಾನೇ=ಯಜಮಾನನೇ\(ದೇವರೇ\)ಅಚ್ಚೋ ಅಚ್ಚೋ= ಅಚ್ಚೋ ಅಚ್ಚೋ

೧೫೨

ಪಾಂಡವರ ದೂತನಾಗಿ ಮಹಾಭಾರತ ಯುದ್ಧಕ್ಕೆ ಸಿದ್ಧವಾಗಿ ಒಡೆದು ವಿಷವನ್ನು ಉಗುಳುವ ಸರ್ಪ ವಾಸವಾಗಿದ್ದ ಒಳ್ಳೆಯ ಮಡುವನ್ನು ಹೊಕ್ಕೂ ಅಂಜಿದ ಆ ಸರ್ಪದ ಹೆಡೆಗಳ ಮೇಲೆ ಕುಣಿದಾಡಿ ಅದಕ್ಕೆ ಕೃಪೆ ತೋರಿಸಿದ ಕಾಡಿಗೆಯ ಬಣ್ಣದವನೇ ಗೋವಳರ ಯಜಮಾನನೇ\(ದೇವರೇ\)ಅಚ್ಚೋ ಅಚ್ಚೋ.\(೩\)

ಮಹಾಭಾರತ ಯುದ್ಧವಾಗುವುದಕ್ಕೆ ಮುಂಚಿತವಾಗಿ ಕೃಷ್ಣನು ಪಾಂಡವರ ಕಡೆಯ ದೂತನಾಗಿ ದುರ್ಯೋಧನನಲ್ಲಿ ರಾಯಭಾರ ನಡಸಿದ. ಸಂಧಿ ಮಾಡಿಕೊಳ್ಳೆಂದು ನಾನಾರೀತಿಯಲ್ಲಿ ಪ್ರೋತ್ಸಾಹಿಸಿದ. ತನ್ನ ಕರ್ತವ್ಯವನ್ನು ಧರ್ಮದ ದೃಷ್ಟಿಯಲ್ಲಿ ನಡಸಿದ. ಆದರೆ ದುರ್ಯೋಧನ ಪಟ್ಟು ಹಿಡಿದಿದ್ದ. ಬೇರೆ ಯಾವುದಕ್ಕೂ ಒಪ್ಪಲಿಲ್ಲ. ಯುದ್ಧವೇ ಗತಿ, ಗತ್ಯಂತರವಿಲ್ಲ ಎಂದು ಇತ್ಯರ್ಥವಾಯಿತು. ಯುದ್ಧಕ್ಕೆ ಪಾಂಡವರನ್ನು ಅಣಿಯಾಗುವಂತೆ ಸಿದ್ಧಪಡಿಸಿದ. ಎಲ್ಲಿ ಧರ್ವೋ ಅಲ್ಲಿ ಜಯ ಎಂಬ ಹಿರಿಯ ತತ್ತ್ವವನ್ನು ಜಗತ್ತಿಗೆ ತೋರಿಸಿಕೊಡುವುದಕ್ಕಾಗಿ ಇಷ್ಟೆಲ್ಲಾ ಆಯಿತು. ಇದು “ಪಾಂಡವರ ದೂತನಾದ” ಸಂದರ್ಭ ವಿಷಯ.

ಮತ್ತೊಂದು- ಬಹು ಒಳ್ಳೆಯ ಮಡುವಾಗಿದ್ದ ಕಾಳಿಂದಿ ಮಡುವು ವಿಷವನು ಉಗುಳುವ ಕಾಳೀಯ ಸರ್ಪದಿಂದ ಕಲುಷಿತವಾಗಿತ್ತು. ಅದನ್ನು ಮತ್ತೆ ಶುದ್ಧಿಗೊಳಿಸಿ, ಪಶುಪ್ರಾಣೀಗಳಿಗೆ ಯೋಗ್ಯವಾಗಿ ಮಾಡಿದ್ದು.ಕಾಳೀಯ ಸರೊಅವನ್ನು ದಮನ ಮಾಡಿ, ಅವನು ಶರಣಾಗತನಾದ ಕೂಡಲೇ ಅವನಿಗೆ ರಕ್ಷಣೆಕೊಟ್ಟು, ಅವನನ್ನು ಸುರಕ್ಷಿತವಾದ ಸ್ಥಳಕ್ಕೆ ಕಳುಹಿಸಿದ್ದು. ಇಲ್ಲಿ ದುಷ್ಟನಿಗ್ರಹ ಮತ್ತು ಶರಣಾಗತರಕ್ಷಣ ಎಂಬ ಎರಡುತತ್ತ್ವಗಳನ್ನು ತೋರಿಸುವುದಕ್ಕಾಗಿ ಕೃಷ್ಣನ ಕಾಳೀಯಮರ್ದನ ಕಾರ್ಯ ನಡೆಯಿತು.

೪. ನಾಱಿಯ ಶಾನ್ದಮ್ ನಮಕ್ಕಿಱೈ ನಲ್ ಗೆನ್ನ

ತೇಱಿಯ ವಳುನ್ ತಿರುವುಡಮ್ಬಿಱ್ ಪೂಶ

ಊಱಿಯ ಕೂನಿನೈಯುಳ್ಳೇಯೊಡುಙ್ಗ, ಅನ್

ಱೇಱವುರುವಿನಾಯಚ್ಚೋವಚ್ಚೋ ವೆಂಬೆರುಮಾನ್ ವಾರಾವಚ್ಚೋ ವಚ್ಚೋ

ನಾಱಿಯ=ಸುವಾಸನೆಯಿಂದ ಕೂಡಿದ, ಶಾನ್ದಮ್=ಸುಗಂಧವನ್ನು, ನಮಕ್ಕೂ=ನಮಗೆ, ಇಱೈ=ಸ್ವಲ್ಪ, ನಲ್ಗು=ಕೊಡು, ಎನ್ನ=ಎಂದುಕೇಳಲು, ಅವಳುಮ್=ಅವಳೂ ಸಹ, ತೇಱಿ= ತಿಳಿಯಾದ ಮನಸ್ಸಿನಿಂದ, ತಿರು=ಪವಿತ್ರವಾದ, ಉಡಮ್ಬಿಲ್=ಒಡಲಿಗೆ, ಪೂಶ=ಲೇಪಿಸಲು, ಊರಿಯ=ಬಲಿತುಹೋಗಿದ್ದ, ಕೂನಿನೈ=ಗೂನನ್ನು, ಉಳ್ಳೇ= ಒಳಗಡೆಯೇ, ಒಡುಙ್ಗ= ಅಡಗಿಹೋಗುವಂತೆ, ಅನ್ಱು=ಅಂದು,ಏಱ= ನೆಟ್ಟಗೆ ನಿಲ್ಲುವಂತೆ

೧೫೩

ಉರುನಾಯ್=ರೂಪಕೊಟ್ಟೆಯಲ್ಲವೇ\! ಅಚ್ಚೋ ವಚ್ಚೋ=ಅಚ್ಚೋ ಅಚ್ಚೋ, ಎಮ್ ಪೆರುಮಾನ್=ನಮ್ಮ ಸ್ವಾಮಿಯೇ, ವಾರಾ=ಬಾರಾ, ವಚ್ಚೋ ವಚ್ಚೋ=ಅಚ್ಚೋ ಅಚ್ಚೋ.

ಸುವಾಸನೆಯಿಂದ ಕೂಡಿದ ಗಂಧವನ್ನು ನಮಗೆ ಸ್ವಲ್ಪಕೊಡು ಎಂದು ಕೇಳಲು, ಅವಳೂ ಸಹ ತಿಳಿಯಾದ ಮನಸ್ಸಿನಿಂದ ನಿನ್ನ ಪವಿತ್ರವಾದ ಒಡಲಿಗೆ ಪೂಸಲು ಅಂದು ಬಲಿತುಹೋಗಿದ್ದ ಅವಳ ಗೂನನ್ನು ಒಳಗಡೆಯೇ ಅಡಗಿಹೋಗುವಂತೆ ಅವಳು ನೆಟ್ಟಗೆ ನಿಲ್ಲುವಂತೆಯೂ ರೂಪಕೊಟ್ಟೆಯಲ್ಲವೇ\! ನಮ್ಮ ಸ್ವಾಮಿಯೇ ಅಚ್ಚೋ ಅಚ್ಚೋ.\(೪\)

ಕೃಷ್ಣನನ್ನು ಕೊಲ್ಲುವುದಕ್ಕಾಗಿಕಂಸನು ಮಾಡಿದ ಎಲ್ಲ ಪ್ರಯತ್ನಗಳೂ ವ್ಯರ್ಥವಾದದ್ದರಿಂದ ತಾನೇ ಅವರನ್ನು ತೀರಿಸಿಬಿಡಬೇಕೆಂದು ಅವರನ್ನು ಮದುರೆಗೆ ಬರಮಾಡಿಕೊಂಡನು. ಅಕ್ರೂರನ ಜೊತೆಯಲ್ಲಿ ಬಲರಾಮನೂ ಕೃಷ್ಣನೂ ಮಧುರೆಗೆ ಬಂದರು. ಅಲ್ಲಿ ಅವರು ಕಂಸ ಹೂಡಿದ್ದ ಜಾಲವನ್ನು ಒಂದೊಂದಾಗಿ ನಾಶಮಾಡುತ್ತಾ ಬಂದರು. ರಾಜಮಾರ್ಗದಲ್ಲಿ ಗೂನಿಯೊಬ್ಬಳು ಗಂಧದ ಬಟ್ಟಲನ್ನು ಹಿಡಿದುಬರುತ್ತಿದ್ದಳು. ಕೃಷ್ಣನು ಅವಳನ್ನು ಕೇಳಿದನು: “ನೀನು ಯಾರು? ಯಾರಿಗೆ ಈ ಪರಿಮಳಯುಕ್ತವಾದ ಸುಗಂಧ? ನಮಗೂ ಸ್ವಲ್ಪ ಗಂಧವನ್ನು ಕೊಡುವೆಯಾ? ಇದರಿಂದ ನಿನಗೆ ಶ್ರೇಯಸ್ಸು ಬರುತ್ತದೆ”. ಆ ಗೂನಿ ಹೇಳಿದಳು: ನಾನು ಕಂಸನ ಅಂತಃಪುರದ ದಾಸಿ ಅವನ ವಿಶ್ವಾಸಪಾತ್ರಳಾದ ದಾಸಿ. ನಿತ್ಯವೂ ಕಂಸನಿಗಾಗಿ ಸುಗಂಧವನ್ನು ಉತ್ತಮರೀತಿಯಲ್ಲಿ ತಯಾರಿಸಿ ಕೊಡುತ್ತೇನೆ ಕೊಳ್ಳಿ, ಇದು ನಿಮಗೆ ಯೋಗ್ಯವಾದದ್ದು” ಹೀಗೆ ಹೇಳಿ ರಾಮಕೃಷ್ಣರ ಒಡಲಿಗೆ ಗಂಧವನ್ನು ಪೂಸಿದಳು. ಕೃಷ್ಣನು ನೋಡಿದನು: ಅನಳು ಯುವತಿ, ಸುಂದರು. ಆದರೆ ಅವಳ ಮೈ ಗೂನಾಗಿದೆ. ಅವಳನ್ನು ಅನುಗ್ರಹಿಸಬೇಕು ಎನ್ನಿಸಿತು. ಒದನೆಯೇ ಅವಳ ಕಾಲನ್ನು ತನ್ನ ಉಂಗುಷ್ಟದಿಂದ ಮೆಟ್ಟಿಕೊಂಡು, ಗಲ್ಲವನ್ನು ಕೈಬೆರಳುಗಳಿಂದ ಮೆಲ್ಲೆಗೆ ಮೇಲಕ್ಕೆ ಎತ್ತಿದನು. ಆಗಲೇ ಅವಳ ಮೈ ನೆಟ್ಟಗಾಯಿತು. ವಕ್ರತೆ ಮಾಯವಾಯಿತು. ಅತ್ಯಂತ ಸುಂದರಯುವತಿಯಾಗಿ ಕಂಗೊಳಿಸಿದಳು. ಹೀಗೆ, ಕೃಷ್ಣನು ಗೂನಿಯನ್ನು ನೆಟ್ಟಗೆ ಮಾಡಿದ್ದು. ಇದು ಇಲ್ಲಿನ ಸಂದರ್ಭದ ಕತೆ.

೫. ಕೞಲ್ ಮನ್ನರ್ ಶೂೞ ಕ್ಕದಿರ್ ಪೋಲ್ ವಿಳಙ್ಗಿ

ಎೞಲುಟ್ರು ಮೀಣ್ಡೇಯಿರುನ್ದುನ್ನೈ ನೋಕ್ಕೂಮ್

ಶುೞಲೈಪ್ಪೆರಿದುಡೈತ್ತುಚ್ಚೋ ತನ್ನೈ

ಅೞಲವಿೞಿತ್ತಾನೇ ಯಚ್ಚೋವಚ್ಚೋ ವಾೞಿಯಙ್ಗೈಯನೇ ಯಚ್ಚೋವಚ್ಚೋ

ಕೞಲ್=ವೀರಲಾಂಛನವನ್ನು ಧರಿಸಿದ, ಮನ್ನರ್=ರಾಜರು, ಶೂೞ=ಸುತ್ತುವರಿದಿರಲು, ಕದಿರ್ ಪೋಲ್=ಸೂರ್ಯನ ಹಾಗೆ, ವಿಳಙ್ಗಿ=ಪ್ರಕಾಶಿಸುತ್ತಿರಲು, ಎೞಲ್=ಎದ್ದು ನಿಲ್ಲುವುದು, ಉಟ್ರು=ಮೊದಲ ಕೆಲಸ; ಮೀಣ್ಡುಮ್=ಮತ್ತೆಯೂ ಇರುನ್ದು=ಕುಳಿತಿರುವುದು, ಉನ್ನೈ=ನಿನ್ನನ್ನು, ನೋಕ್ಕ್ಯ್ಮ್=ನೋಡುವುದು, ಪೆರಿದು=ಅತಿಶಯವಾದ, ಶುೞಲ್=ಮನಸ್ಸಿನ ಹೊಯ್ದಾಟ, ಉಡೈ=ಉಳ್ಳ, ದುಚ್ಚೋದನನೈ=ದುರ್ಯೋಧನನ್ನು, ಅೞಲ=ಉದ್ವೇಗಗೊಳ್ಳುವುದನ್ನು, ವಿೞಿತ್ತಾನೇ=ಪ್ರತ್ಯಕ್ಷವಾಗಿ ನೋಡಿದವನೇ, ಅಚ್ಚೋ ಅಚ್ಚೋ=ಅಚ್ಚೋ,

೧೫೪

ಆೞಿ=ಚಕ್ರಾಯುಧವನ್ನು, ಅಮ್=ಅಂದವಾದ, ಕೈಯಾನೇ=ಕೈಗಳುಳ್ಳವನೇ, ಅಚ್ಚೋ ವಚ್ಚೋ=ಅಚ್ಚೋ ಅಚ್ಚೋ

ವೀರಲಾಂಛನವನ್ನು ಧರಿಸಿದ ರಾಜರು ಸುತ್ತುವರಿದಿರಲು, \(ಅವರ ನಡುವೆ\) ಸೂರ್ಯನ ಹಾಗೆ \(ನೀನು\)ಪ್ರಕಾಶಿಸುತ್ತಿರಲು, ಎದ್ದು ನಿಲ್ಲುವುದು ಮೊದಲ ಕೆಲಸವನ್ನಾಗಿ ಮಾಡಿ ಮತ್ತೆ ಕುಳಿತಿರುವುದನ್ನಾಗಿ ಮಾಡಿಕೊಂಡ ಅತಿಶಯವಾದ ಮನಸ್ಸಿನ ಹೊಯ್ದಾಟವುಳ್ಳ ದುರ್ಯೋಧನನನ್ನು ಉದ್ವೇಗದಿಂದ ಕೋಪಗೊಳ್ಳುವಂತೆ ಪ್ರತ್ಯಕ್ಷವಾಗಿ ನೋಡಿದವನೇ, ಚಕ್ರಾಯುಧವನ್ನು ಅಂದವಾದ ಕೈಗಳುಳ್ಳವನೇ ಅಚ್ಚೋ ವಚ್ಚೋ.\(೫\)

ಪಾಂಡವರ ಪರವಾಗಿ ರಾಯಭಾರ ನಡಸಲು ಕೃಷ್ಣ ಶಾಂತಿದೂತನಾಗಿ ದುರ್ಯೋಧನನ ಬಳಿಗೆ ಹೋದ. ರಾಜಸಭೆ ಸೇರಿತು. ಅದರಲ್ಲಿ ಆಶ್ರಿತರಾಜರೂ, ಬಂಧುರಾಜರೂ ಗೆಳೆಯರಾಜರೂ ನೆರೆದರು. ಎಲ್ಲರೂ ತಾವು ರಾಜರೆಂದು ತೋರಿಸಿಕೊಳ್ಳುವಂತೆ ರಾಜಲಾಂಛನಗಳನ್ನು ಧರಿಸಿದ್ದರು. ಆ ರಾಜಸಭೆಗೆ ಕೃಷ್ಣ ಬಂದಾಗ ಯಾರೊಬ್ಬರೂ ಎದ್ದುನಿಲ್ಲಕೂಡದು. ನಮಸ್ಕರಿಸಬಾರದು, ಮರ್ಯಾದೆ ತೋರಿಸಬಾರದ್ಯ್ ಎಂದು ದುರ್ಯೋಧನ ಕಟ್ಟಪ್ಪಣೆಯಾಗಿತ್ತು. ಕೃಷ್ಣ ಬಂದ. ತನ್ನ ಆಸನದ ಬಳಿಗೆ ಹೋದ. ಆ ಕ್ಷಣವೇ ಎಲ್ಲರೂ ಎದ್ದುನಿಂತರು. ಕೃಷ್ಣನಿಗೆ ನಮಸ್ಕರಿಸಿದರು, ಜಯಕಾರ ಮಾಡಿದರು. ಕೃಷ್ಣ ತನ್ನ ಆಸನದಲ್ಲಿ ಕುಳಿತಬಳಿಕ ಅವರೂ ಕುಳಿತರು. ದುರ್ಯೋಧನನೂ ಎದ್ದ; ನಮಸ್ಕರಿಸಿದ; ಜಯಕಾರ ಮಾಡಿದ ಅನಂತರ ಕುಳಿತ. ತಾನೇನು ಮಾಡುತ್ತಿದ್ದೇನೆಂದೇ ಅವನಿಗೆ ಪರಿವೆಯಿರಲಿಲ್ಲ. ಹಾಗಿತ್ತು ಕೃಷ್ಣನ ಪ್ರಭಾವ\! ತನಗೇ ಅಪಮಾನವಾಯಿತಲ್ಲಾ ಎಂದು ಖತಿಗೊಂಡ ದುರ್ಯೋಧನ. ಅದರ ಫಲವಾಗಿ ಮಹಾಭಾರತ ಯುದ್ಧವೂ ತೊಡಗಿತು.

೬. ಪೋರೊಕ್ಕಪ್ಪಣ್ಣಿಯಿಪ್ಪೂಮಿಪ್ಪೊಱೈತೀರ್ಪಾನ್

ತೇರೊಕ್ಕವೂರ್ ನ್ದಾಯ್ ಶೆೞುನ್ದಾರ್ ಚಿಶಯಱ್ ಕಾಯ್

ಕಾರೊಕ್ಕೂಮೇನಿಕ್ಕರುಮ್ ಪೆರುಙ್ಗಣ್ಣನೇ

ಆರತ್ತೞುವಾ ವನ್ದಚ್ಚೊವಚ್ಚೋ ಆಯರ್ಹಳ್ ಪೋರೇಱೇಯಚ್ಚೋ ವಚ್ಚೋ

ಇಪ್ಪೂಮಿ=ಈ ಭೂಮಿಯ, ಪೊಱೈ=ಹೊರೆಯನ್ನು, ತೀರ್ಪಾನ್=ತೀರಿಸಲೋಸುಗ\(ಇಳಿಸುವುದಕ್ಕೆ\), ಪೋರ್=ಯುದ್ಧವನ್ನು, ಒಕ್ಕ=\(ಒಟ್ಟಿಗೆ\)ಒದಗುವಂತೆ, ಪಣ್ಣಿ=ಮಾಡಿ,ಶೆೞು=ಒಳ್ಳೆಯ, ತಾರ್=ಸೈನ್ಯದಿಂದ ಕೂಡಿದ, ವಿಶಯರ್ಕ್ಕೂ=ಅರ್ಜುನನಿಗೆ, ಆಯ್=ಸಹಾಯಕನಾಗಿ, ತೇರ್=ರಥವನ್ನು ಒಕ್ಕ=ಸರಿಸಮವಾಗುವಂತೆ, ಊರ್ ನ್ದಾಯ್=ಹತ್ತಿನಡಸಿದೆ

೧೫೫

ಕಾರ್=ಮಳೆಗಾಲದ ಮೋಡಕ್ಕೆ, ಒಕ್ಕೂಮ್=ಒಪ್ಪುವಂಥ, ಮೇನಿ=ಮುಖವುಳ್ಳವನೇ, ಕರುಮ್=ಕರಿಯ, ಪೆರುಮ್=ವಿಶಾಲವಾದ,ಕಣ್ಣನೇ=ಕಣ್ಣುಗಳುಳ್ಳವನೇ, ವನ್ದು=ಬಂದು, ಆರ=ತೃಪ್ತಿಯಾಗುವಂತೆ, ತೞುವಾ=ಅಪ್ಪಿಕೊಳ್ಳುವೆಯಂತೆ, ಅಚ್ಚೋ ವಚ್ಚೋ=ಅಚ್ಚೋ ಅಚ್ಚೋ, ಆಯರ್ಗಳ್=ಗೋಕುಲದವರ, ಪೋರ್ ಏಱೇ=ಹೋರುವ ವೃಷಭವೇ, ಅಚ್ಚೋ ವಚ್ಚೋ= ಅಚ್ಚೋ ವಚ್ಚೋ.

ಈ ಭೂಮಿಯ ಹೊರೆಯನ್ನು ಇಳಿಸುವುದಕ್ಕಾಗಿ ಯುದ್ಧವು ಒಟ್ಟಿಗೆ ಒದಗುವಂತೆ ಮಾಡಿ, ಒಳ್ಳೆಯ ಸೈನ್ಯದಿಂದ ಕೂಡಿದ ಅರ್ಜುನನಿಗೆ ಸಹಾಯಕನಾಗಿ ರಥವನ್ನು ಸರಿಸಮವಾಗುವಂತೆ ಹತ್ತಿ ನಡಸಿದವನೇ, ಮಳೆಗಾಲದ ಮೋಡಕ್ಕೆ ಒಪ್ಪುವ ಮುಖವುಳ್ಳವನೇ, ವಿಶಾಲವಾದ ಕರಿಯ ಕಣ್ಣುಗಳವನೇ, ಬಂದು ನನಗೆ ತೃಪ್ತಿಯಾಗುವಂತೆ ಅಪ್ಪಿಕೊಳ್ಳಲು ಅಚ್ಚೋ ವಚ್ಚೋ, ಗೋವಳರ ಹೋರುವ ವೃಷಭವೇ ಅಚ್ಚೋ ವಚ್ಚೋ.\(೬\)

ಶ್ರೀಕೃಷ್ಣನು ಪಾಂಡವರ ಪರವಾಗಿ ರಾಯಭಾರ ನಡಸಿದ. ಸಂಧಿಮಾಡಿಕೊಳ್ಳುವಂತೆ ಸರ್ವಪ್ರಯತ್ನ ಮಾಡಿದ. ಅದು ಫಲಿಸಲಿಲ್ಲ. ಯುದ್ಧವೇ ಒದಗಿಬಂತು. ಆಗ ಅರ್ಜುನನ ಸಹಾಯಕ್ಕೆ ಅವನ ಬೆಂಬಲಿಗನಾಗಿ ಕೃಷ್ಣನು ನಿಂತ. ಅವನಿಗೆ ಸಾರಥಿಯಾದ. ರಣಾಂಗಣದಲ್ಲಿ ವೀರರಥಿಕರಿಗೆ ಸರಿಸರಿಯಾಗುವಂತೆ ಅವನ ಸಾರಥ್ಯನಡಸಿ, ಪಾಂಡವರಿಗೆ ಜಯಗಳಿಸಿಕೊಟ್ಟ.

ಭೂಭಾರವನ್ನಿಳಿಸುವುದು ಭಗವಂತನ ಅವತಾರ ರಹಸ್ಯಗಳಲ್ಲಿ ಒಮ್ದು ಎನ್ನುತ್ತಾರೆ. ಶ್ರೀಕೃಷ್ಣನು ಮಹಾಭಾರತಯುದ್ಧವನ್ನು ತೊಡಗಿಸಿದ್ದು ಈ ಮುಖ್ಯೋದ್ದೇಶವನ್ನು ಸಾಧಿಸುವುದಕ್ಕೆ ಎಂದು ಆೞ್ವಾರರು ಸೂಚಿಸುತ್ತಾರೆ.

ಅರ್ಜುನನ ಹೆಸರುಗಳಲ್ಲಿ “ವಿಜಯ” ಎಂಬುದೊಂದು. ಅವನಿಗೆ ಎಲ್ಲ ಕಡೆಯೂ ಜಯವೇ; ಅಪಜಯ ಎನ್ನುವುದು ಇಲ್ಲವೇ ಇಲ್ಲ. ಭಗವಂತನ ಬೆಂಬನ ಇರುವವನಿಗೆ ಎಂದಿಗಾದರೂ ಸೋಲುಂಟೇ?

೭. ಮಿಕ್ಕ ಪೆರುಮ್ ಪುಹೞ್ ಮಾವಲಿವೇಳ್ವಿಯಿಲ್

ತಕ್ಕದಿದನ್ಱೆನ್ಱು ತಾನಮ್ ವಿಲಕ್ಕಿಯ

ಶುಕ್ಕಿರನ್ ಕಣ್ಣೈತ್ತುರುಮ್ಬಾಱ್ ಕಿಳಱಿಯ

ಶಕ್ಕರಕ್ಕೈಯಾನೇ ಯಚ್ಚೋವಚ್ಚೋ ಶಙ್ಗಮಡತ್ತಾನೇಯಚ್ಚೋ ವಚ್ಚೋ

ಮಿಕ್ಕ ಪೆರುಮ್=ಬಹಳ ಹೆಚ್ಚಿನ, ಪುಹೞ್=ಹೊಗಳಿಕೆಯನ್ನು ಪಡೆದ, ಮಾವಲಿ=ಮಹಾಬಲಿ ಚಕ್ರವರ್ತಿಯ, ವೇಳ್ವಿಯಿಲ್=ಯಾಗದಲ್ಲಿ

೧೫೬

ತಕ್ಕದು=ದಾನಕ್ಕೆ ಯೋಗ್ಯವಾದದ್ದು, ಇದು=ಇದು, ಅನ್ಱು=ಅಲ್ಲ, ಎನ್ಱು=ಎಂದು, ದಾನಮ್=ದಾನವನ್ನು, ವಿಲಕ್ಕಿಯ= ತಡೆದ, ಶುಕ್ಕಿರನ್=ಶುಕ್ರಾಚಾರ್ಯರ, ಕಣ್ಣೈ=ಒಂದುಕಣ್ಣನ್ನು, ತುರುಮ್ಬಾಲ್=ದರ್ಭೆಹುಲ್ಲಿನಿಂದ, ಕಿಳಱಿಯ=ಕಲಕಿಹಾಕಿದ, ಶಕ್ಕರಮ್=ಚಕ್ರಾಯುಧವನ್ನು, ಕೈಯಾನೇ=ಕೈಯಲ್ಲಿ ಉಳ್ಳವನೇ, ಅಚ್ಚೋವಚ್ಚೋ=ಅಚ್ಚೋ ವಚ್ಚೋ, ಶಙ್ಗಮ್=ಶಂಖವನ್ನು, ಇಡತ್ತಾನೇ=ಎಡಗೈಯಲ್ಲಿ ಹಿಡಿದವನೇ, ಅಚ್ಚೋ ವಚ್ಚೋ=ಅಚ್ಚೋ ವಚ್ಚೋ.

ದಾನ ಮಾಡುವುದರಲ್ಲಿ ಬಹಳ ಹೆಚ್ಚಿನ ಹೊಗಳಿಕೆಯನ್ನು ಪಡೆದ ಮಹಾಬಲಿಚಕ್ರವರ್ತಿಯ ಯಾಗದಲ್ಲಿ ದಾನಕ್ಕೆ ಯೋಗ್ಯವಾದದ್ದು ಇದು ಅಲ್ಲ ಎಂದು ದಾನವನ್ನು ತಡೆದ ಶುಕ್ರಾಚಾರ್ಯರ ಒಂದು ಕಣ್ಣನ್ನು ದರ್ಭೆಹುಲ್ಲಿನಿಂದ ಕಲಕಿಹಾಕಿದ ಚಕ್ರಾಯುಧವನ್ನು ಕೈಯಲ್ಲಿ ಧರಿಸಿದವನೇ ಎಡಗೈಯಲ್ಲಿ ಶಂಖವನ್ನು ಹಿಡಿದವನೇ ಅಚ್ಚೋ ವಚ್ಚೋ.\(೭\)

“ಮಹಾದಾನಿ”ಎಂದು ಅಪರಿಮಿತವಾದ ಕೀರ್ತಿಪಡೆದವನು ಬಲಿಚಕ್ರವರ್ತಿ. ಒಂದು ಸಲ ಅವನು ಒಂದು ಯಾಗದಲ್ಲಿ ತೊಡಗಿದ್ದಾಗ, ಅವನ ಬಳಿಗೆ ಭಗವಂತ ವಾಮನ ವಟುವಾಗಿ ಬಂದು,ತನ್ನ ಹೆಜ್ಜೆಯಲ್ಲಿ ಮೂರೇಮೂರು ಹೆಜ್ಜೆಗಳ ನೆಲವನ್ನು ದಾನವಾಗಿ ಬೇಡಿದ. ಯಾಗಶಾಲೆಯಲ್ಲಿ ಯಜಮಾನನು ಇಲ್ಲ ಎನ್ನುವ ಹಾಗಿಲ್ಲ. ಅಲ್ಲದೆ ಬಲಿಚಕ್ರವರ್ತಿ ಮಹಾ ಉದಾರಿ. ಯಾರಿಗೂ ಎಂದಿಗೂ “ಇಲ್ಲ”ಎಂದು ಬರಿಗೈಯಲ್ಲಿ ಕಳುಹಿಸಿರಲಿಲ್ಲ. ರಾಜಪುರೋಹಿತರಾದ ಶುಕ್ರಾಚಾರ್ಯರು “ಇದರಲ್ಲಿ ಏನೋ ಅಪಾಯವಿದೆ”ಎಂದು ಊಹಿಸಿದರು. ಚಕ್ರವರ್ತಿಗೆ ಹೇಳಿದರು: “ಇದು ಯೋಗ್ಯವಾದ ದಾನವಲ್ಲ, ಇದರಲ್ಲಿ ಕೃತ್ರಿಮವಿದೆ. ಬೇಡ ಬೇಡ; ಕೊಡಬೇಡ” ಆದರೆ, ಬಲಿಚಕ್ರವರ್ತಿ” ಕೊಟ್ಟೆ ಎಂದ. ಆಚಾರ್ಯರು ಯೋಚಿಸಿದರು. ಕಾಲಮಿಂಚಿ ಹೋಗುವುದಕ್ಕೆ ಮುಂಚಿತವಾಗಿಯೇ ಚಕ್ರವರ್ತಿಯನ್ನು ಕುತ್ತದಿಂದ ಪಾರು ಮಾಡಬೇಕೆಂದು ಬಯಸಿದರು. ಬಲಿ ತನ್ನ ಧರ್ಮಪತ್ನಿಯನ್ನು ಕರೆದು “ಧಾರೆ ಎರೆಯಲು ಕಮಂಡಲವನ್ನು ತೆಗೆದುಕೋ”ಎಂದ. ಆಚಾರ್ಯರು ಅದರ ನೀರಿನ ಗೊಟ್ಟಕ್ಕೆ, ಒಳಗಡೆ, ಅಡ್ಡಕಾಗಿ ತಮ್ಮ ಒಂದು ಕಣ್ಣನ್ನು ಇರಿಸಿದರು. ಬಲಿ ಚಕ್ರವರ್ತಿ “ದತ್ತಂ ಅಸ್ತು” ಎನ್ನುತ್ತಾ ನೀರಿಗಾಗಿ ಕೈ ಒಡ್ಡಿದರೆ, ಕಮಂಡಲಿನ ಗೊಟ್ಟದಿಂದ ನೀರು ಹೊರಬರಲೇ ಇಲ್ಲ. ಒಡನೆಯೇ “ಏನೋ ತಡೆಯುತ್ತಿದೆ”ಎನ್ನುತ್ತಾ ವಾಮನವಟುವು ತನ್ನ ಬಲಗೈಯಲ್ಲಿ ತೊಟ್ಟಿದ್ದ ದರ್ಭೆಯ ಪವಿತ್ರದ ಮೊನೆಯಿಂದ ಗೊಟ್ಟವನ್ನು ಗಿಡಿದುಬಿಟ್ಟನು. ಹೀಗೆ ಶುಕ್ರಾಚಾರ್ಯರು ತಮ್ಮ ಒಂದು ಕಣ್ಣನ್ನು ಕಳೆದುಕೊಂಡು ಒಕ್ಕಣ್ಣರಾದರು.

೮. ಎನಿದುಮಾಯಮೆನ್ನಪ್ಪನಱಿನ್ದಿಲನ್

ಮನ್ನೈಯವಣ್ಣಮೇ ಕೊಣ್ಡಳವಾಯೆನ್ನ

ಮನ್ನು ನ ಮುಚಿಯೈ ವಾನಿಱ್ ಶುೞಟ್ರಿಯ

ಮಿನ್ನು ಮುಡಿಯಾನೇ ಯಚ್ಚೋ ವಚ್ಚೋ ವೇಙ್ಗಡವಾಣನೇಯಚ್ಚೋ ವಚ್ಚೋ

೧೫೭

ಎನ್=ಎಂಥ, ಮಾಯಂ=ಮಾಯದ ಕೆಲಸ, ಇದು=ಇದು,ಎನ್=ನನ್ನ, ಅಪ್ಪನ್=ತಂದೆ, ಅಱಿನ್ದಿಲನ್=ಅರಿತುಕೊಳ್ಳಲಿಲ್ಲ, ಮುನ್ನೈಯ= ಮೊದಲಿನ, ವಣ್ಣಮೇ=ಬಣ್ಣವನ್ನೇ \(ರೂಪವನ್ನೇ\) ಕೊಣ್ಡು=ಪಡೆದು, ಅಳವಾಯ್=ಅಳತೆ ಮಾಡುವೆಯಂತೆ, ಎನ್ನ=ಎನ್ನಲು, ಮನ್ನು=ಪಟ್ಟುಹಿಡಿದಿದ್ದ, ನಮುಚಿಯೈ=ನಮುಚಿಯನ್ನು, ವಾನಿಲ್=ಆಕಾಶದಲ್ಲಿ, ಶುೞಟ್ರಿಯ=\(ಸುಳಿಯಂತೆ\)ಸುತ್ತಿಸಿದ, ಮಿನ್ನು=ಮಿಂಚಿನ, ಮುಡಿಯಾನೇ= ಕಿರೀಟವುಳ್ಳವನೇ, ಅಚ್ಚೋ ವಚ್ಚೋ= ಅಚ್ಚೋ ವಚ್ಚೋ, ವೇಙ್ಗಡಮ್=ತಿರುಮಲೆಯಲ್ಲಿ, ವಾಣನೇ=ವಾಸಿಸುವವನೇ, ಅಚ್ಚೋ ವಚ್ಚೋ= ಅಚ್ಚೋ ವಚ್ಚೋ.

“ಎಂಥ ಮಾಯದ ಕೆಲಸ ಇದು? ನಮ್ಮ ತಂದೆ ಇದನ್ನು ಅರಿತುಕೊಳ್ಳಲಿಲ್ಲ. ನಿನ್ನ ಮೊದಲಿನ ಬಣ್ಣವನ್ನೇ ಪಡೆದು ಅಳತೆ ಮಾಡುವೆಯಂತೆ”ಎನ್ನಲು ಹೀಗೆ ಪಟ್ಟುಹಿಡಿದಿದ್ದ ನಮುಚಿಯನ್ನು ಗಗನದಲ್ಲಿ ಸುಳಿಯಂತೆ ಸುತ್ತಿಸಿದ ಮಿಂಚಿನ ಕಿರೀಟಧರಿಸಿದವನೇ, ತಿರುಮಲೆಯಲ್ಲಿ ವಾಸಿಸುವವನೇ, ಅಚ್ಚೋ ವಚ್ಚೋ.\(೮\)

ಬಲಿ ಚಕ್ರವರ್ತಿಯ ಮಗ ನಮುಚಿ. ತಂದೆಯ ಯಾಗಶಾಲೆಯಲ್ಲಿ ತಂದೆಯೊಡನೆ ಅವನಿದ್ದ. ತಂದೆ ದಾನಕೊಟ್ಟಾಗ ಎದುರಿನಲ್ಲಿದ್ದ. ದಾನ ಕೇಳಿದವನು ವಾಮನವಟು. ಕೇಳಿದ್ದು ಮೂರಡಿ ನೆಲವನ್ನುಮಾತ್ರವೇ. ಅವನ ಪಾದಗಳು ಚಿಕ್ಕವು; ಅಷ್ಟು ನೆಲವನ್ನು ಅಳೆಯುವುದು ಸುಲಭವಏ. ಹೀಗೆ ನಮುಚಿ ಯೋಚಿಸಿದ್ದ. ಆದರೆ, ಅವರೆಲ್ಲ ನೋಡುತ್ತಿದ್ದ ಹಾಗೆಯೇ ವಾಮನವಟುವು ತ್ರಿವಿಕ್ರಮನಾಗಿ ಬೆಳೆದ\! ಅವನ ಒಂದೇ ಹೆಜ್ಜೆಯಿಂದ ಭೂಮಂಡಲವನ್ನೆಲ್ಲಾ ಅಳೆದುಬಿಟ್ಟ, ಇನ್ನೊಂದು ಹೆಜ್ಜೆಯಿಂದ ನಭೋಮಂಡಲವನ್ನು ಅಳೆದಾಯಿತು. “ಇನ್ನು ಮೂರನೆಯ ಅಡಿ ನೆಲಕ್ಕೆ ಸ್ಥಳ ತೋರಿಸು”ಎಂದು ಬಲಿಯನ್ನು ತ್ರಿವಿಕ್ರಮ ಕೇಳಿದ. ಆಗ, ನಮುಚಿ ಮುಂದೆ ಬಂದು ತ್ರಿವಿಕ್ರಮನೊಡನೆ ವಾದಿಸಿದ; “ಎಂಥ ಇಂದ್ರಜಾಲ ಇದು? ನಮ್ಮ ತಂದೆ ಇದನ್ನು ಅರಿತುಕೊಳ್ಳಲಿಲ್ಲ. ನೀನು ಕೇಳಿದ್ದನ್ನು ಕೊಟ್ಟೆನೆಂದ. ಆದರೆ, ನೀನು ಮಾಡುತ್ತಿರುವುದೇನು? ನಿನ್ನ ಹಿಂದಿನ ಬಣ್ಣದಲ್ಲೇ ಬಂದು ನಿನಗೆ ದಾನಕೊಟ್ಟ ದಾನವನ್ನು ಅಳತೆ ಮಾಡಿಕೋ. ಅನ್ಯಾಯ ಮಾಡಬೇಡ”-ಎಂದು ಪಟ್ಟುಹಿಡಿದು ವಾದಿಸತೊಡಗಿದ. ಅವನ ಭ್ರಮೆಯನ್ನು ನಿರಸನಮಾಡಲಿ ಭಗವಂತ ಅವನನ್ನು ಗಗನದಲ್ಲಿ ಗಿರಗಿರನೆ ಚೆನ್ನಾಗಿ ಸುತ್ತಿಸಿಬಿಟ್ಟ. ಆಗ ನಮುಚಿಗೆ ಸತ್ಯದ ಅರಿವಾಯಿತು. ಸತ್ಯಧರ್ಮಸ್ವರೂಪನಾದ ಭಗವಂತನನ್ನು ಎದುರಿಸಿ ಪ್ರಶ್ನಿಸಬೇಕೋ ಅಥವಾ ಅವನಲ್ಲಿ ಶರಣುಹೊಕ್ಕು ಅವನ ಕೃಪಾಮಾರ್ಗವನ್ನು ಹಿಡಿಯಬೇಕೋ? ಎಂಬುದು.

ತಿರುಪತಿ-ತಿರುಮಲೈ ಎಂಬುದು ಒಂದು “ದಿವ್ಯದೇಶ” ತಿರುಮಲೆಯಲ್ಲಿ ವಾಸಿಸುವವನು “ಶ್ರೀನಿವಾಸ ತಿರುವೇಂಕಟೇಶ್ವರ. ಆೞ್ವಾರುಗಳಿಗೆ, ವಿಷ್ಣುಪೂಜಕರಿಗೆ ಬಹುಪ್ರಿಯವಾದ ಸ್ವಾಮಿ. ಪೆರಿಯಾೞ್ವಾರರಿಂದ ಇಲ್ಲಿ ಅದರ ಸೂಚಕವಿದೆ.

೧೫೮

೯.ಕಣ್ಡ ಕಡಲುಮ್ ಮಲೈಯುಮ್ ಉಲಹೇೞುಮ್

ಮುಣ್ಡತ್ತುಕಾಟ್ರಾ ಮುಗಿಲ್ ವಣ್ಣಾ ಓ ಓ ವೆನ್ಱು

ಇಣ್ಡೈಜ್ಜಡೈಮುಡಿ ಯೀಶನಿರಕ್ಕೊಳ್ಳ

ಮಣ್ಡೈನಿಱೈತ್ತಾನೇ ಯಚ್ಚೋ ವಚ್ಚೋ ಮಾರ್ ವಿಲ್ ಮಱುವನೇ ಯಚ್ಚೋ ವಚ್ಚೋ

ಕಣ್ಡ=ಕಂಡ ಕಂಡ, ಕಡಲುಮ್=ಸಮುದ್ರವನ್ನೂ, ಮಲೈಯುಮ್=ಪರ್ವತವನ್ನೂ, ಉಲಹು ಏೞುಮ್=ಏಳುಲೋಕಗಳನ್ನೂ, ಮುಂಡತ್ತುಕ್ಕೂ=ತಲೆಗೆ, ಆಟ್ರಾ=ಸಾಕಾಗದೆ, ಮುಗಿಲ್ ವಣ್ಣಾ=ಮುಗಿಲ್ ವಣ್ಣನೇ, ಓಓ =ಅಯ್ಯೋ ಅಯ್ಯೋ, ಎನ್ಱು=ಎಂದು ಕೂಗುತ್ತಾ, ಇಣ್ಡೈ=ಇಳಿಯ ಬಿದ್ದಿರುವ, ಇಡೈಮುಡಿ=ಜಡೆಯ ಮುಡಿಯ, ಈಶನ್=ಈಶ್ವರನು, ಇರಕ್ಕೊಳ್ಳ=ಬೇಡಿಕೊಳ್ಳಲು, ಮಂಡೈ=ತಲೆಯನ್ನು, ನಿಱೈತ್ತಾನೇ=ತುಂಬಿದವನೇ, ಅಚ್ಚೋ ವಚ್ಚೋ= ಅಚ್ಚೋ ವಚ್ಚೋ, ಮಾರ್ ವಿಲ್=ಎದೆಯಲ್ಲಿ, ಮಱುವನೇ=ಮಚ್ಚೆಯುಳ್ಳವನೇ, ಅಚ್ಚೋ ವಚ್ಚೋ= ಅಚ್ಚೋ ವಚ್ಚೋ.

ಕಂಡಕಂಡ ಕಡಲನ್ನೂ ಪರ್ವತವನ್ನೂ ಈರೇಳುಲೋಕಗಳನ್ನೂ ಅಲೆದು ತಲೆಗೆ ಸಾಕಾಗದೆ, ಮುಗಿಲ್ ವಣ್ಣಾ ಅಯ್ಯೋ ಅಯ್ಯೋ ಎಂದು ಇಳಿಬಿದ್ದ ಜಡೆಮುಡಿಯ ಈಶ್ವರನು\(ನಿನ್ನನ್ನು\) ಬೇಡಿಕೊಳ್ಳಲು, ತಲೆಯನ್ನು ತುಂಬಿದವನೇ, ಎದೆಯಲ್ಲಿ ಮಚ್ಚೆಯುಳ್ಳವನೇ, ಅಚ್ಚೋ ವಚ್ಚೋ.\(೯\)

ಕೈಗೆ ಅಂಟಿಕೊಂಡಿದ್ದ ಬ್ರಹ್ಮಕಪಾಲವನ್ನು ತುಂಬುವುದಕ್ಕಾಗಿ ಈರೇಳೂಲೋಕಗಳನ್ನೂ ಕಂಡಕಂಡ ಕಡಲನ್ನೂ ಪರ್ವತವನ್ನೂ ಈಶ್ವರನು ಅಲೆದು ಅಲೆದು ಬೇಸತ್ತನು. ಅವನ ಜಡೆಮುಡಿ ಸಡಿಲಗೊಂಡು ಇಳಿಯಬಿತ್ತು. ಎಲ್ಲಿಯೂ ಕಪಾಲವನ್ನು ತುಂಬಿತಣಿಸಲು ಆಗದೆ ಹೋದ್ದರಿಂದ, ಬಹುಸಂಕಟಪಟ್ಟು “ಮುಗಿಲ್ ವಣ್ಣನೇ ಅಯ್ಯೋ ಅಯ್ಯೋ”ಎಂದು ಕೂಗುತ್ತಾ ಭಗವಂತನನ್ನು ಬೇಡಿದರು. ಒಡನೆಯೇ ಭಗವಂತನು ಕಪಾಲವನ್ನು ತನ್ನೆದೆಯ ರಕ್ತದಿಂದಲೇ ತುಂಬಿ ತಣಿಸಿದನು.

ವಿಷ್ಣುವಿನ ಎದೆಯಲ್ಲಿ ಶ್ರೀವತ್ಸ ಎಂಬ ಮಚ್ಚೆ ಇದೆ. ಇದೊಂದು ಲಾಂಛನವಿದ್ದಂತೆ.

೧೦. ತುನ್ನಿಯ ಪೇರಿರುಳ್ ಶೂೞ್ ನ್ದುಲಹೈಮೂಡ

ಮನ್ನಿಯ ನಾನ್ಮಱೈ ಮುಟ್ರುಮಱೈನ್ದಿಡ

ಪಿನ್ನಿವ್ವುಲಹಿನಿಱ್ ಪೇರಿರುಳ್ ನೀಙ್ಗ, ಅನ್

ಱನ್ನಮದಾನಾನೇ ಯಚ್ಚೋ ವಚ್ಚೋ, ಅರು ಮಱೈತನ್ದಾನೇ ಯಚ್ಚೋ ವಚ್ಚೋ.

ಮನ್ನಿಯ=ನಿತ್ಯವಾದ, ನಾಲ್=ನಾಲ್ಕು, ಮಱೈ=ವೇದಗಳು, ಮುಟ್ರಮ್=ಪೂರ್ತಿಯಾಗಿ ಎಲ್ಲವನ್ನೂ, ಮಱೈನ್ದಿಡ=ಬಚ್ಚಿಡಲು, ತುನ್ನಿಯ=ದಟ್ಟವಾದ, ಪೇರ್=ದೊಡ್ಡ, ಇರುಳ್=ಕತ್ತಲೆಯು, ಶೂೞ್ ನ್ದು=ಹರಡಿಕೊಂಡು, ಉಲಕೈ=ಲೋಕವನ್ನೆಲ್ಲಾ, ಮೂಡ=ಮುಚ್ಚಿಬಿಡಲು, ಪಿನ್=ಒಡನೆಯೇ\(ಹಿಂದೆಯೇ\) ಇ ಉಲಕಿಲ್= ಈ ಲೋಕದಲ್ಲಿ, ಪೇರ್=ಗಾಢವಾದ, ಇರುಳ್=ಕತ್ತಲೆಯು, ನೀಙ್ಗ=ನೀಗಿಸಲು, ಅನ್ಱು=ಅಂದು, ಅನ್ನಮ್ ಅದು= ಹಂಸರೂಪವದನ್ನು, ಆ ನಾನೇ=-ಆದವನೇ, ಅಚ್ಚೋ ವಚ್ಚೋ= ಅಚ್ಚೋ ವಚ್ಚೋ, ಅರು=ಸೃಷ್ಟಿಗೆಕಾರಣವಾದ, ಮಱೈ=ವೇದಗಳನ್ನು, ತನ್ದಾನೇ=ತಂದವನೇ, ಅಚ್ಚೋ ವಚ್ಚೋ= ಅಚ್ಚೋ ವಚ್ಚೋ.

ನಿತ್ಯವಾದ ನಾಲ್ಕುವೇದಗಳೆಲ್ಲವನ್ನೂ ಪೂರ್ತಿಯಾಗಿ ಬಚ್ಚಿಡಲು, ಲೋಕವನ್ನು ದೊಡ್ಡದಾದ ಕತ್ತಲೆ ದಟ್ಟವಾಗಿ ಆವರಿಸಿ ಮುಚ್ಚಿಬಿಡಲು, ಹಿಂದೆಯೇ ಲೋಕಗಳ ಗಾಢವಾದ ಕತ್ತಲೆಯನ್ನು ನೀಗಿಸಲು, ಅಂದು ಹಂಸಾವತಾರವನ್ನು ಎತ್ತಿದವನೇ, ಸೃಷ್ಟಿಗೆ ಕಾರಣವಾದ ವೇದಗಳನ್ನು ತಂದವನೇ, ಅಚ್ಚೋ ವಚ್ಚೋ.\(೧೦\)

ಜ್ಞಾನರೂಪವಾದದ್ದು ವೇದ. ಸೃಷ್ಟಿಗೆ ಅವು ಕಾರಣ. ಭಗವಂತ ಸೃಷ್ಟಿಕರ್ತನಾದ ಬ್ರಹ್ಮನಿಗೆ ಅವುಗಳನ್ನು ಸೃಷ್ಟಿಯ ಬುನಾದಿಯಾಗಿ ಒದಗಿಸಿದನು. ಆದರೆ ಅಸುರರು ಹಲವಾರು ಬಾರಿ ಆ ವೇದಗಳನ್ನು ಬ್ರಹ್ಮನಿಂದ ಬಲವಂತವಾಗಿ ಕಸಿದುಕೊಂಡೋ ಅಥವಾ ಕದ್ದುಕೊಂಡೋ ಹೋಗಿ, ಯಾರೂ ಅರಿಯದಂತೆ ಅವುಗಳನ್ನು ಬಚ್ಚಿಟ್ಟರು. ಜ್ಞಾನ ಮರೆಯಾದದ್ದರಿಂದ ಅಜ್ಞಾನದ ಕತ್ತಲೆ ಬ್ರಹ್ಮಾಂಡವನ್ನು ಆವರಿಸಿ ಮುಸುಕಿತು. ಆ ಸಮಗಳಲ್ಲೆಲ್ಲಾ ಭಗವಂತ ಒಂದಲ್ಲ ಒಂದು ಅವತಾರ ತಾಳಿ,ಎಂದರೆ ಮತ್ಸ್ಯರೂಪದಲ್ಲೋ, ಹಂಸರೂಪದಲ್ಲೋ, ಹಯಗ್ರೀವರೂಪದಲ್ಲೋ, ವೇದಗಳನ್ನು ಉದ್ಧರಿಸಿದನು, ಮತ್ತೆ ಪ್ರಕಾಶಕ್ಕೆ ತಂದನು. ಭಗವಂತನ ಕೃಪೆ ಅವನ ಸೃಷ್ಟಿಯ ಮೇಲೆ ಅಪಾರ\!.

೧೧. ನಚ್ಚುವಾರ್ ಮುನ್ನಿಱ್ ಕುಮ್ ನಾರಾಯಣನ್ ಱನ್ನೈ

ಅಚ್ಚೋ ವರುಹವೆನ್ಱಾಯ್ ಚ್ಚಿ ಯುರೈತ್ತನ

ಮಚ್ಚಣಿಮಾಡಪ್ಪುದುವೈಕ್ಕೋನ್ ಪಟ್ಟನ್ ಶೊಲ್

ನಿಚ್ಚಲುಮ್ ಪಾಡುವಾರ್ ನೀಳ್ ವಿಶುಮ್ಬಾಳ್ವರೇ

ನಚ್ಚುವಾರ್=ನೆಚ್ಚಿದವರ, ಮುನ್ನಿಱ್ಕುಮ್=ಎದುರಿಗೇ ಇರುವ, ನಾರಾಯಣನ್=ನಾರಾಯಣನೇ ಆದ, ತನ್ನೈ=ಶ್ರೀಕೃಷ್ಣನನ್ನು, ಆಯ್ ಚ್ಚಿ=ಗೊಲ್ಲತಿಯಾದ

೧೬೦

ಯಶೋದೆ, ಅಚ್ಚೋ ವರುಗ=ಅಚ್ಚೋ ಬಂದ \(ಬರುವ\), ಎನ್ಱು=ಎಂದು, ಉರೈತ್ತನ=ಹೇಳಿದುವನ್ನು, ಮಚ್ಚು=ಬಿಸಿಲುಮಚ್ಚು ಮುಂತಾದವುಗಳಿಂದ, ಅಣಿ=ಅಣಿಗೊಂಡ, ಮಾಡಮ್=ಮಹಡಿ ಮನೆಗಳುಳ್ಳ, ಪುದುವೈ=ಶ್ರೀವಿಲ್ಲಿಪುತ್ತೂರಿನ, ಕೋನ್=ನಿರ್ವಾಹಕನಾದ, ಪಟ್ಟನ್=ಭಟ್ಟನು\(ವಿಷ್ಣುಚಿತ್ತನು\), ಶೊಲ್=ಹೇಳಿದ \(ಪಾಶುರಗಳನ್ನು\) ಪಾಡುವಾರ್=ಹಾಡುವವರು, ನಿಚ್ಚಲುಮ್=ನಿರಂತರವೂ, ನೀಳ್=ಬಹಳ ವಿಶಾಲವಾದ, ಕೀರ್ತಿವೆತ್ತ, ವಿಶುಮ್ಬಿಲ್=ಪರಮಪದದಲ್ಲಿ,ಆಳ್ ವಾರೇ=ಆಳುವವರೇ.

ನೆಚ್ಚಿದವರ ಎದುರಲ್ಲಿಯೇ ಇರುವ ನಾರಾಯಣನೇ ಆದ ಶ್ರೀಕೃಷ್ಣನನ್ನು ಗೊಲ್ಲತಿಯಾದ ಯಶೋದೆ, “ಅಚ್ಚೋ ಬಂದ, ಅಚ್ಚೋ ಬರುವ”ಎಂದು ಹೇಳಿದುವನ್ನು ಬಿಸಿಲುಮಚ್ಚು ಮುಂತಾದವುಗಳಿಂದ ಅಣಿಯಾದ ಮಹಡಿ ಮನೆಗಳುಳ್ಳ ಶ್ರೀವಿಲ್ಲಿಪುತ್ತೂರಿನ ನಿರ್ವಾಹಕನಾದ ಭಟ್ಟನು\(ವಿಷ್ಣುಚಿತ್ತನು\) ಹೇಳಿದ ಪಾಶುರಗಳನ್ನು ಹಾಡುವವರು ಬಹಳ ವಿಶಾಲವಾದ ಕೀರ್ತಿವೆತ್ತ ಪರಮಪದದಲ್ಲಿ ನಿರಂತರವೂ ಆಳುವವರೇ.\(೧೧\)

ಈ ತಿರುಮೊೞಿಗೆ ಇದು ಫಲಶ್ರುತಿ. ಭಗವಂತ ತಿಳೀದವರ ಮನದಲ್ಲಿ. ನೆಚ್ಚಿ ಭಜಿಸುವವರ ಕಣ್ಣೆದುರಿಗೆ ಗೋವಿಂದನಲ್ಲವೇ\! ಶ್ರೀಮನ್ನಾರಾಯಣನೇ ಶ್ರೀಕೃಷ್ಣನಾಗಿ ಅವತರಿಸಿದ್ದಾನೆ. ಕೃಷ್ಣನು ಮಗುವಾಗಿದ್ದಾಗ, ಅವನು ನಡೆಯುವುದಕ್ಕೂ ಓಡಿಬಂದು ತಾಯಿಯಾದ ತನ್ನನ್ನು ಅಪ್ಪಿಕೊಳ್ಳುವುದಕ್ಕೂ ಉತ್ತೇಜನ ಕೊಡುವಂತೆ, ತಾಯಿಯಾದ ಯಶೋದೆ “ಅಚ್ಚೋ ವಚ್ಚೋ ಬಂದ ಬಂದ” ಎಂದುಮುಂತಾಗಿ ಹಾಡಿ ಹೇಳಿದ ಮಾತುಗಳನ್ನು ಪಾಶುರಗಳರೂಪದಲ್ಲಿ ಶ್ರೀವಿಲ್ಲಿಪುತ್ತೂರಿನ ದೇವಾಲಯದ ನಿರ್ವಾಹಕರಾದ ವಿಷ್ಣುಚಿತ್ತರು ಬರೆದು ಕರುಣಿಸಿದ್ದಾರೆ. ಅದನ್ನು ನಿಶ್ಚಲವಾದ ಭಕ್ತಿಯಿಂದ ಹಾಡುವವರು ವಿಶಾಲವಾದ ದಿವ್ಯವಾದ ಪರಮಪದವನ್ನು ಸೇರಿ, ಅಲ್ಲಿ ನಿರಂತರವೂ ಒಡೆತನ ನಡಸುತ್ತಾರೆ, ಎನ್ನುತ್ತಾರೆ ಆೞ್ವಾರರು.

ಅಡಿಯ ನಡೆ: ಪೊನ್, ಶೆಙ್ಗಮಲಮ್, ಪಂಚವರ್, ನಾಱಿಯ, ಕೞಲ್, ಪೋರ್, ಮಿಕ್ಕ, ಎನ್ನಿದು, ಕಣ್ಡ, ತುನ್ನಿಯ, ನಚ್ಚು, ವಟ್ಟು

೧೬೧

ಶ್ರೀಃ

ಶ್ರಿಯೈ ನಮಃ

ಮೊದಲ ದಶಕ ಒಂಬತ್ತನೆಯ ತಿರುಮೊೞಿ ವಟ್ಟುನಡುವೇ

೧. ವಟ್ಟುನಡುವೇ ವಳರ್ ಕಿನ್ಱ, ಮಾಣಿಕ್ಕ

ಮೊಟ್ಟುನುನೈಯಿಲ್ ಮುಳೈಕ್ಕಿನ್ಱ ಮುತ್ತೇಪೋಲ್

ಶೊಟ್ಟುಚ್ಚೊಟ್ಟೆನ್ನತ್ತುಳಿಕ್ಕತ್ತುಳಿಕ್ಕ, ಎನ್

ಕುಟ್ಟನ್ ವನ್ದೆನ್ನೈಪ್ಪುಱ ಮ್ಬುಲ್ ಕುವಾನ್, ಕೋವಿನ್ದನೆನ್ನೈಪ್ಪುಱಮ್ಬುಲ್ ಕುವಾನ್

ವಟ್ಟು=\(ಎರಡು\)ಬೀಜಗಳ, ನಡುವೇ=ನಡುವಲ್ಲಿ, ವಳರ್ ಕಿನ್ಱ= ಬೆಳೆಯುತ್ತಿರುವ, ಮಾಣಿಕ್ಕಮ್=ಮಾಣಿಕ್ಯದ, ಮೊಟ್ಟು=ಮೊಗ್ಗಿನ, ನುನೈಯಿಲ್=ತುದಿಯಲ್ಲಿ, ಮುಳೈಕ್ಕಿನ್ಱ=ಉದಯಿಸುವ\(ಮೊಳೆಯುವ\), ಮುತ್ತೇ ಪೋಲ್= ಮುತ್ತಿನ ಹಾಗೆ, ಚೊಟ್ಟು,ಚೊಟ್ಟು ಎನ್ಱು=ಚೊಟ್ ಚೊಟ್ ಎಂದು, ತುಳಿಕ್ಕತ್ತುಳಿಕ್ಕ=ಹನಿಗಳು ಒಂದೊಂದಾಗಿ ಬಂದು ನಿಲ್ಲುತ್ತಿರುವ ಹಾಗೆಯೇ, ಎನ್=ನನ್ನ, ಕುಟ್ಟನ್=ಮಗನು, ವನ್ದು=ಬಂದು, ಎನ್ನೈ=ನನ್ನನ್ನು, ಪುಱಮ್=ಬೆನ್ನಲ್ಲಿ ಬಂದು, ಪುಲ್ಗುವಾನ್=ಕಟ್ಟಿಕೊಳ್ಳೂತ್ತಾನೆ, ಕೋವಿನ್ದನ್=ಗೋವಿಂದನು, ಎನ್ನೈ=ನನ್ನನ್ನು, ಪುಱಮ್= ಪಕ್ಕದಲ್ಲಿ ಬಂದು, ಪುಲ್ಗುವಾನ್=ಅಪ್ಪಿಕೊಳ್ಳುತ್ತಾನೆ.

ಎರಡು ಬೀಜಗಳ ನಡುವಲ್ಲಿ ಬೆಳೆಯುತ್ತಿರುವ ಮಾಣಿಕ್ಯದ ಮೊಗ್ಗಿನ ತುದಿಯಲ್ಲಿ ಮುತ್ತಿನಹಾಗೆ ಮೊಳೆಯುತ್ತಾ ಚೊಟ್ಟು ಚೊಟ್ಟಾಗಿ ಹನಿಗಳು ಬಂದು ನಿಲ್ಲುತ್ತಿರುವ ಹಾಗೆಯೇ ನನ್ನ ಮಗನು ನನ್ನನ್ನು ಬೆನ್ನಕಡೆಬಂದು ನನ್ನನ್ನು ಅಪ್ಪಿಕೊಳ್ಳುತ್ತಾನೆ. ನನ್ನ ಗೋವಿಂದನು ಪಕ್ಕದಲ್ಲಿ ಬಂದು ಅಪ್ಪಿಕೊಳ್ಳುತ್ತಾನೆ.\(೧\)

ತಾಯಂದಿರಿಗೆ ತಮ್ಮ ಮುದ್ದು ಮಗನ ಗುಹ್ಯಲಾಂಛನವನ್ನು ನೋಡಿ ನಲಿಯುವುದಕ್ಕೆ ಆನಂದವೋ ಹೇಗೋ\! ಬಾಲಕೃಷ್ಣನ ವಿಷಯದಲ್ಲಂತೂ ಯಶೋದೆಗೆ ಹಾಗೆ ಮಾಡುವುದರಲ್ಲಿ ಅಮಿತಾನಂದ. ಪುಟ್ಟದಾದ ಎರಡು ಬೀಜಗಳ ನಡುವೆ ಸುಂದರವಾದ ಮಾಣಿಕ್ಯದ ಬಣ್ಣದ ಹೂಮೊಗ್ಗಿನಂತೆ ಇದೆ ಅವನ ಆ ಗಂಡುಗುರುತು\! ಅದರ ತುದಿಯಲ್ಲಿ ಮುತ್ತಿನ ಹನಿಯಂತೆ ತೊಟ್ಟು ತೊಟ್ಟಾಗಿ ಮೂತ್ರ ಉಂಟಾಗುತ್ತಿದೆ. ಮಗುವಾದ ಅವನಿಗೆ ಅದು ಸ್ವಾಭಾವಿಕ, ಹಾಗೆ ಅದು ಒಸರಿ ಬರುತ್ತಿರುವ ಹಾಗೆಯೇ, ಹಿಂದುಗಡೆಯಿಂದಲೋ ಪಕ್ಕಗಳಿಂದಲೋ ಅವನು ಓಡಿ ಬಂದು ತನ್ನನ್ನು ಬಿಗಿದಪ್ಪಿಕೊಳ್ಳಬೇಕೆಂದು ಯಶೋದೆಯ ಹಿರಿಯಾಶೆ.

ಕೃಷ್ಣನಿಗೆ “ಗೋವಿಂದ” ನೆಂಬ ಹೆಸರು ಇಂದ್ರನಿಂದ ಬಂದದ್ದು. ಗೋವರ್ಧನ ಗಿರಿಯನ್ನು ಎತ್ತಿಹಿಡಿದು, ಗೋವುಗಳನ್ನೂ ಗೋಪಾಲಕರನ್ನೂ ದೇವೇಂದ್ರನ ಕಡುಕೋಪದ ಫಲವಾದ ಏಳುದಿನಗಳ ಬಿಡದ ಬಿರುಸುಮಳೆಯಿಂದ ರಕ್ಷಿಸಿದನಲ್ಲವೇ, ಬಾಲಕೃಷ್ಣ. ಅದನ್ನು ಕಂಡ ಇಂದ್ರನು ನಾಚಿ

೧೬೨

ಕೃಷ್ಣನ ಬಳಿಗೆ ಬಂದು ಕ್ಷಮೆ ಬೇಡಿ, “ಗೋವಿಂದ” ಪಟ್ಟವನ್ನು ವಿಜೃಂಭಣೆಯಿಂದ ಕಟ್ಟಿದನು.

೨. ಕಿಣ್ಕಿಣಿ ಕಟ್ಟಿ ಕ್ಕಿಱಿಕಟ್ಟು, ಕೈಯಿಱ್

ಕಙ್ಕಣಮಿಟ್ಟುಕ್ಕೞುತ್ತಿಲ್ ತೊಡರ್ ಕಟ್ಟಿ

ತಙ್ಕಣತ್ತಾಲೇ ಚದಿರಾನಡನ್ದು ವನ್ದು

ಎನ್ ಕಣ್ಣನ್ ಎನ್ನೈಪ್ಪುಱಮ್ಬುಲ್ಗುವಾನೆಮ್ಬಿರಾನೆನ್ನೈಪ್ಪುಱಮ್ಬುಲ್ಗುವಾನ್

ಕಿಣ್ ಕಿಣೀ ಕಟ್ಟಿ= ಕಿರುಗಂಟೆಗಳನ್ನು ಕಟ್ಟಿಕೊಂಡು, ಕಿಱಿ ಕಟ್ಟಿ= ಮುಂಗೈಯಲ್ಲಿ ಹವಳದ ಸರವನ್ನು ಕಟ್ಟಿ, ಕಙ್ಕಣಂ ಕಟ್ಟಿ= ತೋಳುಗಳಿಗೆ ತೋಳ್ಬಳೆಗಳನ್ನು ತೊಟ್ಟು, ಕೞುತ್ತಿಲ್=ಕತ್ತಿನಲ್ಲಿ, ತೊಡರ್ ಕಟ್ಟಿ= ಸರಪಣಿಯನ್ನು \(ಹಾರವನ್ನು\)ಧರಿಸಿ, ತಮ್=ತನ್ನ, ಕನತ್ತಾಲೇ= ಘನತೆಯಿಂದ ಕೂಡಿ, ಎನ್=ನನ್ನ, ಕಣ್ಣನ್=ಕೃಷ್ಣನು, ಚದಿರಾ= ಅಪೂರ್ವ ಸೊಬಗಿನಿಂದ, ನಡನ್ದು=ನಡೆದು, ವನ್ದು=ಬಂದು, ಎನ್ನೈ= ನನ್ನನ್ನು, ಪುಱಮ್=ಹಿಂಭಾಗದಿಂದ, ಪುಲ್ಗುವಾನ್=ಅಪ್ಪಿಕೊಳ್ಳುತ್ತಾನೆ, ಎನ್ ಪಿರಾನ್=ನನ್ನ ಸ್ವಾಮಿಯು, ಎನ್ನೈ= ನನ್ನನ್ನು, ಪುಱಮ್= ಪಕ್ಕಗಳಿಂದ, ಪುಲ್ಗುವಾನ್=ಅಪ್ಪಿಕೊಳ್ಳುತ್ತಾನೆ.

ಕಿರುಗಂಟೆಗಳನ್ನು ನಡುವಿನಲ್ಲಿ ಕಟ್ಟಿಕೊಂಡು, ಮುಂಗೈಯಲ್ಲಿ ಹವಳದ ಸರವನ್ನುಕಟ್ಟಿಕೊಂಡು, ತೋಳುಗಳೀಗೆ ತೋಳ್ಬಳೆಗಳನ್ನು ತೊಟ್ಟು, ಕತ್ತಿನಲ್ಲಿ ಸರಪಣಿಯ ಸರವನ್ನು ಧರಿಸಿ, ಇವುಗಳ ಜೊತೆಗೆ ತನ್ನ ಘನತೆಯಿಂದ ಕೂಡಿ, ನನ್ನ ಕೃಷ್ಣನು ಅಪೂರ್ವ ಸೊಬಗಿನಿಂದ ನಡೆದುಬಂದು ನನ್ನನ್ನು ಹಿಂಭಾಗದಿಂದ ಅಪ್ಪಿಕೊಳ್ಳುತ್ತಾನೆ, ನನ್ನ ಸ್ವಾಮಿಯು ಪಕ್ಕಗಳಿಂದ ಬಂದು ಅಪ್ಪಿಕೊಳ್ಳುತ್ತಾನೆ. \(೨\)

ಮುದ್ದು ಮಗನಿಗೆ ಎಷ್ಟುಬಗೆಯಲ್ಲಿ ಅಲಂಕಾರ ಮಾಡಿ ನೋಡಿದರೂ ತೀರದು. ಆಭರಣಗಳನ್ನು ಧರಿಸಿದ ಅವನು ನಡೆದು ಬರುತ್ತಿದ್ದರೆ, ಅದೇ ಒಂದು ಹೆಮ್ಮೆಯ ನೋಟ. ಅವನ ನಡಗೆಯಲ್ಲಿ ಒಂದು ಘನತೆಯೂ ಸೇರಿದರೆ, ಆ ತಾಯಿಗೆ ಅದೆಷ್ಟು ಹಿತವೋ, ಎಷ್ಟು ಹಿಗ್ಗೋ, ಎಷ್ಟು ಆನಂದವೋ\!

೧೬೩

೩. ಕತ್ತಕ್ಕದಿತ್ತು ಕಿಡನ್ದ ಪೆರುಂ ಚೆಲ್ವಮ್ 

ಒತ್ತುಪ್ಪೊರುನ್ದಿಕೊಣ್ಡುಣ್ಡಾದು ಮಣ್ಣಾಳ್ ವಾನ್

ಕೊತ್ತುತ್ತಲೈವನ್ ಕುಡಿಕೆಡತ್ತೋನ್ ಱಿಯ

ಅತ್ತನ್ ವನ್ದೆನ್ನೈಪ್ಪುಱಮ್ ಪುಲ್ಗುವಾನಾಯರ್ ಕಳೇಱಿನ್ ಪುಱಮ್ ಪುಲ್ಗುವಾನ್

ಪೆರು=ವಿಪುಲವಾದ, ಶೆಲ್ವಮ್=ಐಶ್ವರ್ಯವನ್ನು, ಒತ್ತು=ಒಟ್ಟಾಗಿ, ಪೊರುನ್ದಿಕ್ಕೊಣ್ಡು=ಹೊಂದಿಕೊಂಡು, ಉಣ್ಣಾದು= ಅನುಭವಿಸದೆಯೇ, ಕತ್ತಕ್ಕದಿತ್ತು= ಕಿರಿಚಾಡಿ, ಗರ್ವದಿಂದ ಮಾತಿಗೆ ಒಪ್ಪದಂತೆ, ಕಿಡನ್ದ=ಇದ್ದ, ಮಣ್=ಭೂಮಿಯನ್ನು, ಆಳ್ ವಾನ್=ಆಳುವವನ, ಕೊತ್ತು=ಸಮೂಹಕ್ಕೆ, ತಲೈವನ್=ಯಜಮಾನನಾದ ದುರ್ಯೋಧನ, ಕುಡಿ=ವಂಶವೆಲ್ಲ, ಕೆಡ= ನಾಶವಾಗುವಂತೆ, ತೋನ್ಱಿಯ=ಅವತರಿಸಿದ, ಅತ್ತನ್=ಸ್ವಾಮಿಯು, ವನ್ದು=ಬಂದು, ಎನ್ನೈ=ನನ್ನನ್ನು, ಪುಱಮ್=ಹಿಂದಿನಿಂದ, ಪುಲ್ಗುವಾನ್=ಅಪ್ಪಿಕೊಳ್ಳುತ್ತಾನೆ, ಆಯರ್ ಕಳ್=ಗೋವಳರ, ಏಱು=ಗಂಡು, ಎನ್=ನನ್ನ, ಪುಱಮ್=ಪಕ್ಕಗಳಿಂದ, ಪುಲ್ಗುವಾನ್=ಅಪ್ಪಿಕೊಳ್ಳುತ್ತಾನೆ.

ವಿಪುಲವಾದ ಐಶ್ವರ್ಯವನ್ನು ಒಟ್ಟಾಗಿ ಹೊಂದಿಕೊಂಡು ಅನುಭವಿಸದೆಯೇ ಗರ್ವದಿಂದ ಕಿರಿಚಾಡಿ ಮಾತಿಗೆ ಒಪ್ಪದಂತೆ ಇದ್ದ ಭೂಮಿಯನ್ನಾಳುವವರ ಸಮೂಹಕ್ಕೆ ಒಡೆಯನಾದ ದುರ್ಯೋಧನನ ವಂಶವೆಲ್ಲ ನಾಶವಾಗುವಂತೆ ಅವತರಿಸಿದ ಸ್ವಾಮಿಯು ಬಂದು ನನ್ನನ್ನು ಹಿಂದಿನಿಂದ ಅಪ್ಪಿಕೊಳ್ಳುತ್ತಾನೆ; ಗೋವಳರ ಗಂಡು ನನ್ನ ಪಕ್ಕಗಳಿಂದ ಅಪ್ಪಿಕೊಳ್ಳೂತ್ತಾನೆ.\(೩\)

ಪಾಂದವರೂ ಕೌರವರೂ ಅಣ್ಣತಮ್ಮಂದಿರ ಮಕ್ಕಳೂ.ಎಲ್ಲರೂ ಒಟ್ಟಿಗಿದ್ದು, ವಿಪುಲವಾದ ರಾಜ್ಯವನ್ನು ಸಮನಾಗಿ ಪಡೆದು ಅನುಭವಿಸಿರೆಂದು, ಶ್ರೀಕೃಷ್ಣ ಪಾಂಡವರ ರಾಜದೂತನಾಗಿ ನಲ್ನುಡಿ ನುಡಿದ. ಸಂಧಿ ಮಾಡಿಕೊಂಡು ಸುಖವಾಗಿರಿ ಎಂದ. ನ್ಯಾಯ ಮತ್ತು ಧರ್ಮಮಾರ್ಗವನ್ನು ಹಿಡಿಯಿರಿ ಎಂದು ಬೋಧಿಸಿದ. ಗರ್ವದಿಂದ ಬೀಗಿದ್ದ ದುರ್ಯೋಧನ ಯಾವುದಕ್ಕೂ ಸೊಪ್ಪು ಹಾಕಲಿಲ್ಲ. ಕೃಷ್ಣನನ್ನೇ ಅವಮಾನಗೊಳಿಸಲೆತ್ನಿಸಿದ. ಸಂಧಿಯತ್ನಮುರಿಯಿತು. ಭಾರತಯುದ್ಧ ತೊಡಗಿತು. ದುರ್ಯೋಧನನ ವಂಶವೇ ನಿರ್ನಾಮವಾಯಿತು. ನ್ಯಾಯಬಾಹಿರರಿಗೂ, ಧರ್ಮರಹಿತರಿಗೂ ಎಂದಿಗೂ ಹಿತವಿಲ್ಲ; ಎಂದಿದ್ದರೂ ಸತ್ಯಧರ್ಮಗಳಿಗೇ ಜಯ ಎಂದು ಎತ್ತಿ ತೋರಿಸುವ ನಿದರ್ಶನ ಮಹಾಭಾರತಕತೆ. ಭಗವಂತನೇ ಅದರ ನಿಯಂತ್ರಕ.

೪. ನಾನ್ದಕಮೇನ್ದಿಯ ನಮ್ಬಿ ಶರಣೆನ್ಱು

ತಾೞ್ ನ್ದ ಧನಂಜಯಱ್ ಕಾಹಿ ತರಣಿಯಿಲ್

ವೇನ್ದರ್ ಗಳುಟ್ಕ ವಿಜಯನ್ ಮಣಿತ್ತಿಣ್ಡೇರ್

ಊರ್ ನ್ದವನೆನ್ನೈಪ್ಪುಱಮ್ ಪುಲ್ಗುವಾನ್, ಉಮ್ಬರ್ ಕೋನೆನ್ನೈಪ್ಪುಱಮ್ ಪುಲ್ಗುವಾನ್

೧೬೪

ನಾನ್ದಕಮ್=ನಂದಕವನ್ನು, ಏನ್ದಿಯ=ಧರಿಸಿದ, ನಮ್ಬಿ=ರಕ್ಷಕನೇ\(ಸ್ವಾಮಿಯೇ\), ಶರಣ್=ಶರಣು, ಎನ್ಱು=ಎಂದು, ತಾೞ್ ನ್ದ=ತಲೆಬಾಗಿಸಿದ, ಧನಂಜಯಱ್ ಕು= ಧನಂಜಯನಿಗೆ, ಆಹಿ=ಸಹಾಯಕನಾಗಿ, ತರಣಿಯಿಲ್=ಭೂಮಿಯ ಮೇಲೆ, ವೇನ್ದರ್ ಕಳ್=ರಾಜರುಗಳು, ಉಟ್ಕ=ಅಂಜಿ, ನಾಚುವಂತೆ, ವಿಜಯನ್=ವಿಜಯನ, ಮಣಿ=ರತ್ನಖಚಿತವಾದ, ತಿಣ್=ಶಕ್ತಿಯಿಂದ ಕೂಡಿದ, ತೇರ್= ರಥವನ್ನು, ಊರ್ ನ್ದವನ್=ನಡಸಿದವನು, ಎನ್ನೈ=ನನ್ನನ್ನು, ಪುಱಮ್=ಹಿಂದಿನಿಂದ, ಪುಲ್ಗುವಾನ್=ಅಪ್ಪಿಕೊಳ್ಳುತ್ತಾನೆ, ಉಮ್ಬರ್=ಅಮರರ, ಕೋನ್=ಒಡೆಯನು, ಎನ್ನೈ=ನನ್ನನ್ನು, ಪುಱಮ್=ಪಕ್ಕೆಗಳಿಂದ, ಪುಲ್ಗುವಾನ್=ಅಪ್ಪಿಕೊಳ್ಳುತ್ತಾನೆ.

ನಂದಕವನ್ನು ಧರಿಸಿದ ರಕ್ಷಕನೇ, ಶರಣು ಎಂದು ತಲೆಬಾಗಿಸಿದ ಧನಂಜಯನಿಗೆ ಸಹಾಯಕನಾಗಿ ಭೂಮಿಯ ಮೇಲೆ ರಾಜರುಗಳು ಅಂಜಿನಾಚುವಂತೆ ವಿಜಯನ ರತ್ನಖಚಿತವಾದ ಬಲಿಷ್ಠವಾದ ರಥವನ್ನು ನಡಸಿದವನು ನನ್ನನ್ನು ಹಿಂದಿನಿಂದ ಬಂದು ಅಪ್ಪಿಕೊಳ್ಳುತ್ತಾನೆ; ಅಮರರ ಒಡೆಯನು ನನ್ನನ್ನು ಪಕ್ಕಗಳಿಂದ ಬಂದು ಅಪ್ಪಿಕೊಳ್ಳುತ್ತಾನೆ.\(೪\)

ಮಹಾಭಾರತ ಯುದ್ಧಮೊದಲಾಗುವುದಕ್ಕೆ ಮುಂಚೆ, ಎರಡು ಪಕ್ಷದ ಸೈನ್ಯಗಳು ಎಲ್ಲ ರೀತಿಯಲ್ಲೂ ಅಣಿಯಾಗಿದ್ದವು. ಧನಂಜಯನೆನ್ನಿಸಿಕೊಂಡಿದ್ದ ಕೆಚ್ಚೆದೆಯ ಅರ್ಜುನ ಯುದ್ಧ ಕಾಳಗಕ್ಕೆ ಬಂದ. ಹಿರಿಯರು, ಬಂಧುಗಳೂ,ಮಿತ್ರರು ಹೋರಾಡಲು ಎದುರಾಗಿ ನಿಂತಿರುವುದನ್ನು ಕಂಡು ಭ್ರಮಿಸಿದ. ಅಂಜಿದ; ಮೈಬೆವರಿತು; ಗಾಂಡೀವ ಕೈಯಿಂದ ಜಾರಿತು. ದಾರಿಕಾಣದಾಯಿತು. ಆಗ ಭಗವಂತನಲ್ಲಿ ಶರಣಾದ. ಸ್ವಾಮೀ ಶರಣಾದೆ\!ರಕ್ಷಿಸು\!”ಎಂದು ತಲೆಬಾಗಿ ಬೇಡಿದ. ಒಡನೆಯೇ ಭಗವಂತ ಅನುಗ್ರಹಿಸಿದ. ಸಾರಥ್ಯವನ್ನು ನಡೆಸಿದ. ಅವನಿಗೆ ತನ್ನ ರಕ್ಷಣೆ ಒದಗಿಸಿದ. ಅದರಿಂದ ಅವನು ವಿಜಯನಾದ. ಎದುರಿಸಿದವರೆಲ್ಲರೂ ನಾಚಿದರು,ಅಂಜಿದರು, ಮಡಿದರು. ಶರಣಾಗತ ರಕ್ಷಕನಲ್ಲವೇ ಭಗವಂತ\!.

೫. ವೆಣ್ಗಲಪ್ಪತ್ತಿರಙ್ಗಟ್ಟಿ ವಿಳೈಯಾಡಿ,

ಕಣ್ ಪಲಶೆಯ್ದ ಕರುನ್ದೞೈ ಕ್ಕಾವಿನ್ ಕೀೞ್

ಪಣ್ ಪಲಪಾಡಿ ಪಲ್ಲಾಣ್ಡಿಶೈಪ್ಪ, ಪಣ್ಡು

ಮಣ್ ಪಲಕೊಣ್ಡಾನ್ ಪ್ಪುಱಮ್ ಪುಲ್ಗುವಾನ್, ವಾಮನನೆನ್ನೈಪ್ಪುಱಮ್ ಪುಲ್ಗುವಾನ್

ಪಣ್ಡು=ಹಿಂದೆ ಒಂದು ಕಾಲದಲ್ಲಿ , ಮಣ್=ಲೋಕಗಳು, ಹಲವನ್ನು, ಕೊಣ್ಡಾನ್=ಅಳೆದುಕೊಂಡವನು, ಈಗ, ವೆಳ್=ಥಳಥಳಿಸುವ, ಕಲಮ್=ಆಭರಣಗಳನ್ನು, ಪತ್ತಿರಮ್=ಚೆನ್ನಾಗಿ\(ಎಚ್ಚರಿಕೆಯಿಂದ\), ಕಟ್ಟಿ=ತೊಟ್ಟುಕೊಂಡು, ವಿಳೆಯಾಡಿ=ಆಟವಾಡಿ, ಕಣ್ ಪಲಶೆಯ್ದ=ಕಣ್ಣುಗಳುಳ್ಳ ಅನೇಕ ನವಿಲುಗರಿಗಳಿಂದ ಮಾಡಿದ, ಕಾವಿನ್ ಕೀೞ್=\(ಕೊಡೆಯ\)ನೆರಳಿನಲ್ಲಿ

೧೬೫

ಕರುದು=ಮನಸ್ಸಿನ ಆಶೆ ಆಕಾಂಕ್ಷೆಗಳನ್ನು, ಅೞೈ=ಕೂಗಿ ಕರೆದು, ಪಲ=ಅನೇಕ, ಪಣ್=ಕಾರ್ಯಗಳನ್ನುಮ್ ಪಾಡಿ=ನಡಸಿ, ಪಲ್ಲಾಣ್ಡು=ಆಶೀರ್ವಾವನ್ನುಮ್ ಇಶೈಕ್ಕ= ಪಡೆಯತಕ್ಕವನು, ಪುಱಮ್=ಹಿಂದಿನಿಂದ, ಪುಲ್ಗುವಾನ್= ಅಪ್ಪಿಕೊಳ್ಳುತ್ತಾನೆ, ವಾಮನನ್=ಪುಟ್ಟವನಾದವನು\( ವಾಮನನು\), ಎನ್ನೈ=ನನ್ನನ್ನು, ಪುಱಮ್=ಪಕ್ಕಗಳಿಂದ, ಪುಲ್ಗುವಾನ್= ಅಪ್ಪಿಕೊಳ್ಳುತ್ತಾನೆ.

ಹಿಂದೆ ಒಂದು ಕಾಲದಲ್ಲಿ ಹಲವಾರು ಲೋಕಗಳನ್ನು ಅಳೆದುಕೊಂಡವನಾದ ತ್ರಿವಿಕ್ರಮನು ಈಗ ಥಳಥಳಿಸುವ ಆಭರಣಗಳನ್ನು ಚೆನ್ನಾಗಿ ತೊಟ್ಟುಕೊಂಡು, ಆಟವಾಡಿ ಕಣ್ಣುಗಳುಳ್ಳ ಅನೇಕ ನವಿಲುಗರಿಗಳಿಂದ ಮಾಡಿದ ಕೊಡೆಯ ನೆರಳಿನಲ್ಲಿ ಮನಸ್ಸಿನ ಆಶೆಆಕಾಂಕ್ಷೆಗಳನ್ನು ಕೂಗಿ ಕರೆದು, ಹಲವು ಕಾರ್ಯಗಳನ್ನು ನಡಸಿ, ಆಶೀರ್ವಾದ ಪಡೆಯತಕ್ಕವನಾದ ಕೃಷ್ಣನು ನನ್ನನ್ನು ಹಿಂದಿನಿಂದ ಅಪ್ಪಿಕೊಳ್ಳುತ್ತಾನೆ; ಪುಟ್ಟವನಾದವನು\(ವಾಮನನು\)ನನ್ನನ್ನು ಪಕ್ಕಗಳಿಂದ ಅಪ್ಪಿಕೊಳ್ಳುತ್ತಾನೆ. \(೫\)

ವಾಮನನಾಗಿ ಆಟವಾಡಿದ ನಂತರವೇ ಭಗವಂತನು ತ್ರಿವಿಕ್ರಮನಾದದ್ದು. ಪುಟ್ಟವಟುವಾಗಿ ಬಲಿಚಕ್ರವರ್ತಿಯ ಬಳಿಗೆ ಓಲೆಗರಿಯ ಕೊಡೆ ಹಿಡಿದು ಬಂದು ಆಶೀರ್ವಾದವನ್ನು ಮಾಡಿ, ತನ್ನ ಮನಸ್ಸಿನ ಆಶೆ ಆಕಾಂಕ್ಷೆಗಳಾದ ಮೂರಡಿ ನೆಲವನ್ನು ದಾನಮಾಡೆಂದು ಕೇಳಿದ್ದು. ಅನಂತರ ಅವನು ಹಲವು ಅದ್ಭುತ ಕಾರ್ಯಗಳನ್ನು ಮಾಡಿದ್ದು, ಮಹತ್ತಗೈ ಬೆಳೆದು ತ್ರಿವಿಕ್ರಮನಾಗಿ, ತನ್ನ ಎರಡೇ ಹೆಜ್ಜೆಗಳಿಂದ ಹಲವು ಲೋಕಗಳನ್ನು ಅಳೆದುಕೊಂಡದ್ದು.

ಹಾಗೆಯೇ ಕೃಷ್ಣನೂ ಈಗ ಪುಟ್ಟವನಾಗಿ ಅಲಂಕಾರಮಾಡಿಕೊಂಡು ನವಿಲುಗರಿಯ ಕೊಡೆ ಹಿಡಿದು , ತನ್ನ ಆಶೆ ಆಕಾಂಕ್ಷೆಗಳಂತೆಯೇ ಅನೇಕ ಮಹತ್ಕಾರ್ಯಗಳನ್ನು ನಡಸಿ ತ್ರಿವಿಕ್ರಮನಾದದ್ದು ಹಾಡಿಸಿಕೊಂಡು, ಹೊಗಳಿಸಿಕೊಂಡು ಆಶೀರ್ವಾದ ಪಡೆದದ್ದು.

೬. ಶತ್ತಿರಮೇನ್ದಿತ್ತನಿಯೊರು ಮಾಣಿಯಾಯ್

ಉತ್ತರವೇದಿಯಿಲ್ ನಿನ್ಱವೊರುವನೈ

ಕತ್ತಿರಿಯಿರ್ ಕಾಣಕ್ಕಾಣಿಮುಟಮ್ ಕೊಣ್ಡ

ಪತ್ತಿರಾಕಾರನ್ ಪುಱಮ್ ಪುಲ್ಗುವಾನ್, ಪಾರಳನ್ದಾನೆನ್ ಪುಱಮ್ ಪುಲ್ಗುವಾನ್

ಚತ್ತಿರಮ್=ಕೊಡೆಯನ್ನು\(ಛತ್ರವನ್ನು\), ಏನ್ದಿ=ಹಿಡಿದುಕೊಂಡು, ತನಿ=ಒಂಟಿಯಾದ, ಒರು=ಒಬ್ಬ, ಮಾಣಿಯಾಯ್=ವಟುವಾಗಿ, ಉತ್ತರ=ಉತ್ತರದಿಕ್ಕಿಗೆ ಅಭಿಮುಖವಾಗಿರುವ, ವೇಡಿಯಿಲ್=ವೇದಿಕೆಯ ಮೇಲೆ, ನಿನ್ಱ=ಕುಳಿತಿರುವ, ಒರುವನೈ=ಒಬ್ಬನ, ಕತ್ತಿರಿಯರ್=ಕ್ಷತ್ರಿಯರೆಲ್ಲರೂ, ಕಾಣ=ನೋಡುತ್ತಿರುವಂತೆಯೇ,

೧೬೬

ಕಾಣಿ=ಭೂಮಿಯನ್ನು, ಮುಟ್ರಮ್=ಪೂರ್ತಿಯಾಗಿ, ಕೊಣ್ಡ=ತನ್ನದಾಗಿ ಮಾಡಿಕೊಂಡ, ಪತ್ತಿರಾಕಾರನ್=\(ಶಾಶ್ವತವಾದ\) ದೊಡ್ಡ ಆಕಾರವುಳ್ಳವನು, ಪುಱಮ್=ಹಿಂದಿನಿಂದ, ಪುಲ್ಗುವಾನ್= ಅಪ್ಪಿಕೊಳ್ಳುತ್ತಾನೆ, ಪಾರ್=ಭೂಮಿಯನ್ನು, ಅಳನ್ದಾನ್=ಅಳೆದವನು, ಎನ್=ನನ್ನ, ಪುಱಮ್=ಪಕ್ಕಗಳಿಂದ, ಪುಲ್ಗುವಾನ್= ಅಪ್ಪಿಕೊಳ್ಳುತ್ತಾನೆ

ಕೊಡೆಯನ್ನು ಹಿಡಿದುಕೊಂಡು ಒಂಟಿಯಾದ ಒಬ್ಬ ವಟುವಾಗಿ ಉತ್ತರದ ವೇದಿಕೆಯ ಮೇಲೆ ಕುಳಿತಿರುವ ಒಬ್ಬನ ಕ್ಷತ್ರಿಯರೆಲ್ಲರೂ ನೋಡುತ್ತಿರುವಂತೆಯೇ ಭೂಮಿಯನ್ನು ಪೂರ್ತಿಯಾಗಿ ತನ್ನದುಮಾಡಿಕೊಂಡ ದೊಡ್ಡ ಶಾಶ್ವತಾಕಾರನು ಹಿಂದಿನಿಂದ ಅಪ್ಪಿಕೊಳ್ಳುತ್ತಾನೆ, ಭೂಮಿಯನ್ನು ಅಳೆದವನು ನನ್ನ ಪಕ್ಕಗಳಿಂದ ಅಪ್ಪಿಕೊಳ್ಳುತ್ತಾನೆ.\(೬\)

ಏಕಾಕಿಯಾಗಿ ಕೊಡೆಹಿಡಿದು ಬಂದ ವಟು, ವಾಮನ ಮೂರ್ತಿಯಾದ ಭಗವಂತ, ಯಾಗಶಾಲೆಯ ಉತ್ತರದ ವೇದಿಕೆಯ ಮೇಲೆ ಕುಳಿತಿದ್ದವನು ಮಹಾಬಲಿ. ಹೆಸರಿಗೆ ತಕ್ಕಂತೆ ಅವನು ಮಹಾಬಲಿಯೇ. ಕ್ಷತ್ರಿಯರೆಲ್ಲರೂ ಅವನಿಗೆ ಆಶ್ರಿತರು ಎಲ್ಲರೂ ಅವನ ಬೆಂಗಾವಲು. ಅಷ್ಟುಮಂದಿ ವೀರರ ಎದುರಲ್ಲಿ ವಟೂವಾಗ್ ಬಂದು, ಅವನಿಂದ ಮೂರಡಿ ನೆಲದ ದಾನವನ್ನು ಅತಿಸುಲಭವಾಗಿ ಪಡೆದ. ಅದರಿಂದಲೇ ಮಹಾಬಲಿಯ ಸಕಲ ಸಂಪತ್ತನ್ನೂ ತನ್ನದಾಗಿ ಮಾಡಿಕೊಂಡ. ತ್ರಿವಿಕ್ರಮನಾಗಿ ಭೂಮಂಡಲವನ್ನೆಲ್ಲ ಒಂದೇ ಹೆಜ್ಜೆಯಿಂದ ಅಳೆದು ವಿಜೃಂಭಿಸಿದ ಭಗವಂತ.

೭. ಪೊತ್ತವುರಲೈಕ್ಕವಿೞ್ ತ್ತು ಅದನ್ ಮೇಲೇಱಿ

ತಿತ್ತಿತ್ತಪಾಲುಮ್ ತಡಾವಿನಿಲ್ ವೆಣ್ಣೆಯುಮ್

ಮೆತ್ತೆತ್ತಿರುವಯಿಱಾರ ವಿೞುಙ್ಗಿಯ

ಅತ್ತನ್ ವನ್ದೆನೈಪ್ಪುಱಮ್ ಉಲ್ಗುವಾನಾೞಿಯಾನೆನ್ನೈಪ್ಪುಱಮ್ ಪುಲ್ಗುವಾನ್

ಪೊತ್ತ=ತಳದಲ್ಲಿ ತೂತುಬಿದ್ದಿರುವ, ಉರಲೈ=ಒರಳನ್ನು, ಕವಿೞ್ ತ್ತು= ತಲೆಕೆಳಗು ಮಾಡಿಕೊಂಡು, ಅದನ್=ಅದರ ಮೇಲ್=ಮೇರೆ, ಏಱಿ=ಹತ್ತಿನಿಂತು, ತಡಾವಿನಿಲ್=ದೊಡ್ಡ ಮಡಕೆಗಳಲ್ಲಿ ಇರುವ, ತಿತ್ತಿತ್ತ= ಮಧುರವಾದ, ಪಾಲುಮ್=ಹಾಲನ್ನೂ, ವೆಣ್ಣೆಯುಮ್=ಬೆಣ್ಣೆಯನ್ನೂ, ಮೆತ್ತ=ಸದ್ದಿಲ್ಲದೆ ಸಮೃದ್ಧಿಯಾಗಿ, ತಿರುವಯಿಱ್= ದಿವ್ಯವಾದ ಹೊಟ್ಟೆ, ಆರ=ತುಂಬಿ ತೃಪ್ತಿಯಾಗುವಂತೆ, ವಿೞುಙ್ಗಿಯ= ನುಂಗಿದ, ಅತ್ತನ್=ಸ್ವಾಮಿಯು, ವನ್ದು=ಬಂದು, ಎನ್ನೈ=ನನ್ನನ್ನು, ಪುಱಮ್=ಹಿಂದಿನಿಂದ, ಪುಲ್ಗುವಾನ್= ಅಪ್ಪಿಕೊಳ್ಳುತ್ತಾನೆ

೧೬೭

ಆೞಿಯಾನ್=ಚಕ್ರಧಾರಿಯು, ಎನ್ನೈ=ನನ್ನನ್ನು, ಪುಱಮ್=ಪಕ್ಕಗಳಿಂದ, ಪುಲ್ಗುವಾನ್= ಅಪ್ಪಿಕೊಳ್ಳುತ್ತಾನೆ.

ತಳದಲ್ಲಿ ತೂತುಬಿದ್ದಿರುವ ಒರಳನ್ನು ತಲೆಕೆಳಗು ಮಾಡಿಕೊಂಡು ಅದರ ಮೇಲೆ ಹತ್ತಿನಿಂತು ದೊಡ್ಡ ಮಡಕೆಗಳಲ್ಲಿ ಇಟ್ಟ ಸಿಹಿಯಾದ ಹಾಲನ್ನೂ ಬೆಣ್ಣೆಯನ್ನೂ ಸಮೃದ್ಧಿಯಾಗಿ ಸದ್ದಿಲ್ಲದೆ ದಿವ್ಯವಾದ ಹೊಟ್ಟೆ ತುಂಬಿ ತೃಪ್ತಿಯಾಗುವಂತೆ ನುಂಗಿದ ಸ್ವಾಮಿಯು ಬಂದು ನನ್ನನ್ನು ಹಿಂದಿನಿಂದ ಅಪ್ಪಿಕೊಳ್ಳುತ್ತಾನೆ, ಚಕ್ರಧಾರಿಯಾಯು ನನ್ನನ್ನು ಪಕ್ಕಗಳಿಂದ ಅಪ್ಪಿಕೊಳ್ಳುತ್ತಾನೆ.\(೭\)

ಭಗವಂತನ ಸೃಷ್ಟಿಯಲ್ಲಿ ಇದು ಕೆಲಸಕ್ಕೆ ಬಾರದ್ದು ಎಂಬುದೇ ಇಲ್ಲ. ಒಂದೊಂದು ವಸ್ತುವಿಗೂ ತಕ್ಕ ಉಪಯೋಗವಿದ್ದೇ ಇದೆ. ಕಲ್ಲು ಮರ-ದೈವ ಸೃಷ್ಟಿ. ಅವುಗಳಿಂದ ಒರಳನ್ನು ಮನುಷ್ಯ ತನ್ನ ಉಪಯೋಗಕ್ಕೆಂದು ಮಾಡಿಕೊಳ್ಳುತ್ತಾನೆ. ಆದರೆ, ಒರಳಿನ ತಳ ತೂತು ಬಿದ್ದಕೂಡಲೇ ಅದು ಬೇಡದ್ದೆಂದು ತಳ್ಳಿ ಹಾಕುತ್ತಾನೆ. ಅರಿತವನಿಗೆ, ಎಲ್ಲವೂ ಬೇಕಾದದ್ದೇ. ಬಾಲಕೃಷ್ಣ ಅದನ್ನೇ ಬೋರಲಿಸಿಕೊಂಡ ಮಡಕೆಗಳಲ್ಲಿ ಶೇಖರಿಸಿಟ್ಟ ಹಾಲು ಬೆಣ್ಣೆಯನ್ನು ನಿಲುಕಲು ಅನುಕೂಲ ಮಾಡಿಕೊಂಡ. ಅವುಗಳನ್ನು ಮನಸಾರ ಹೊಟ್ಟೆ ತುಂಬುವಷ್ಟೂ ತಿಂದ. ಇದನ್ನೆಲ್ಲ ಸದ್ದಿಲ್ಲದಂತೆ ಮಾಡಿದ ಸ್ವಾಮಿ. ಹಾಗೆಯೇ ತಾಯಿ ಯಶೋದೆಯನ್ನೂ ಆಪ್ಪಿಕೊಂಡು ತೃಪ್ತಿಪಡಿಸುವವನು ಸ್ವಾಮಿ. ಚಕ್ರಧಾರಿಯಾದ ಸ್ವಾಮಿ ತಾಯಿಯನ್ನು ಅಪ್ಪಿಕೊಂಡರೆ, ಅದು ಅವಳಿಗೆ ರಕ್ಷೆ ಅಲ್ಲವೇ?

೮. ಮೂತ್ತವೈಕಾಣ ಮುದುಮಣಱ್ ಕುನ್ಱೇಱಿ

ಕೂತ್ತುವನ್ದಾಡಿ ಕುೞಲಾಲಿಶೈಪಾಡಿ

ವಾಯ್ ತ್ತಮಱೈಯೋರ್ ವಣಙ್ಗ, ಇಮೈಯವರ್

ಏತ್ತವನ್ದೆನ್ನೈಪ್ಪುಱಮ್ ಪುಲ್ಗುವಾನೇಮ್ಬಿರಾನೆನ್ನೈಪ್ಪುಱಮ್ ಪುಲ್ಗುವಾನ್

ಮೂತ್ತ=ಮುದುಕನಾದ, ಅವೈ=ಗೋವಳರ ಗುಂಪು, ಕಾಣ=ನೋಡುವ ಹಾಗೆ, ಮುದು=ಬಹುಕಾಲದಿಂದ ಇರುವ \(ಹಳೆಯ\) ಮಣಲ್= ಮರಳಿನ, ಕುನ್ಱು=ಗುಡ್ಡವನ್ನು ಏಱಿ=ಹತ್ತಿ ವನ್ದು=ಬಂದು, ಕೂತ್ತು= ಕುಣಿದಾಟವನ್ನು, ಆಡಿ=ಆಡಿ, ಕುೞಲಾಲ್= ಕೊಳಲಿನಿಂದ, ಇಶೈ=ಗಾನವನ್ನು, ಪಾಡಿ=ನುಡಿಸಿ ವಾಯ್ ತ್ತ=ಶ್ರೇಷ್ಠರಾದ, ಮಱೈಯೋರ್=ವೇದವಿತ್ತುಗಳೂ, ಋಷಿಗಳೂ, ವಣಙ್ಗ=ಸಾಷ್ಟಾಂಗವೆರಗಲು, ಇಮೈಯವರ್=ದೇವತೆಗಳು, ಏತ್ತ=ಸ್ತೋತ್ರಮಾಡಲು, ವನ್ದು=ಬಂದು, ಎನ್ನೈ=ನನ್ನನ್ನು, ಪುಱಮ್=ಹಿಂದಿನಿಂದ, ಪುಲ್ಗುವಾನ್= ಅಪ್ಪಿಕೊಳ್ಳುತ್ತಾನೆ, ಎಮ್ ಪಿರಾನ್=ನಮ್ಮ ಯಜಮಾನನು, ಎನ್ನೈ=ನನ್ನನ್ನು, ಪುಱಮ್=ಪಕ್ಕಗಳಿಂದ, ಪುಲ್ಗುವಾನ್= ಅಪ್ಪಿಕೊಳ್ಳುತ್ತಾನೆ

೧೬೮

ಗೋವಳರ ಮುದುಕರ ಗುಂಪು ನೋಡುವ ಹಾಗೆ ಹಳೆಯಕಾಲದಿಂದಿರುವ ಮರಳಿನ ಗುಡ್ಡವನ್ನು ಹತ್ತಿಬಂದು ಕುಣಿದಾಟವನ್ನು ಆಡಿ ಕೊಳಲಿನಿಂದ ಗಾನವನ್ನು ನುಡಿಸಿ ಶ್ರೇಷ್ಠರಾದ ವೇದವಿತ್ತುಗಳೂ ಋಷಿಗಳೂ ಸಾಷ್ಟಾಂಗವೆರಗುವಂತೆಯೂ ದೇವತೆಗಳು ಸ್ತೋತ್ರಮಾಡುವಂತೆಯೂ ಮಾಡಿದವನು ಬಂದು ನನ್ನನ್ನು ಹಿಂದಿನಿಂದ ಅಪ್ಪಿಕೊಳ್ಳುತ್ತಾನೆ, ನಮ್ಮ ಯಜಮಾನನು ನನ್ನನ್ನು ಪಕ್ಕಗಳಿಂದ ಅಪ್ಪಿಕೊಳ್ಳುತ್ತಾನೆ.\(೮\)

ಗೋವಳರು ಯುವಕರಾಗಲಿ, ಮುದುಕರಾಗಲಿ ಸಾಮಾನ್ಯಜನ. ಪ್ರಾಪಂಚಿಕರು. ಮುದುಕರಾದರೆ ಹೆಚ್ಚು ಅನುಭವಸ್ಥರಾಗಿರುತ್ತಾರೆ. ಭಗವಂತನ ಲೀಲಾವಿನೋದಗಳನ್ನು ಅವರು ಮುಗ್ಧತೆಯಿಂದ ನೋಡಿ ನಲಿಯತಕ್ಕವರು. ಅವರ ಕಣ್ಣೆದುರಿಗೆ ಅವರು ನೋಡುತ್ತಿರುವಂತೆ ಭಗವಂತನಾದ ಶ್ರೀಕೃಷ್ಣ ಮರಳಗುಡ್ಡವನ್ನು ಹತ್ತಿ ಅದರ ಮೇಲೆ ತನ್ನ ದಿವ್ಯ ಕುಣಿತವನ್ನೂ ಆಟಗಳನ್ನೂ ತೋರಿಸಿದ, ಕೊಳಲಿನ ಗಾನವನ್ನು ಆಕರ್ಷಕವಾಗಿ ನುಡಿಸಿದ. ಆವೃದ್ಧರ ಕಣ್ಮನಗಳನ್ನು ತಣಿಸಿದನು.

ವೇದವಿತ್ತುಗಳು ವೇದಗಳನ್ನು ಚೆನ್ನಾಗಿ ಅರಿತವರು. ಋಷಿಗಳು ಮಹಾಜ್ಞಾನಿಗಳು. ಶ್ರೀಕೃಷ್ಣನು ಗೋಕುಲದಲ್ಲಿ ತೋರಿಸಿದ ದಿವ್ಯಲೀಲಾವಿನೋದಗಳನ್ನು ಅವರೂ ಕಂಡರು ಅರಿತರು. ಅವರಿಗೆ ಅದೆಲ್ಲ ಅರ್ಥಗರ್ಭಿತವಾಗಿ ಜ್ಞಾನಪೂರ್ಣವಾಗಿ ಕಂಡವು. ಭಗವಂತನ ಮಹಿಮೆಯನ್ನು ಇನ್ನೂ ಚೆನ್ನಾಗಿ ಅರಿತುಕೊಳ್ಳಲು ಅವು ಸಹಾಯಕವಾದವು. ಆದ್ದರಿಂದ ವೇಡವಿತ್ತುಗಳೂ ಋಷಿಗಳೂ ಕೃಷ್ಣನಿಗೆ ತಲೆಬಾಗಿ ಸಾಷ್ಟಾಂಗವೆರಗಿದರು. ದೇವತೆಗಳು ಭಗವಂತನ ಮಹಿಮೆಯನ್ನು ಪ್ರತಿಕಾರ್ಯದಲ್ಲೂ ಖಂಡರಿತು ಮುಕ್ತಕಂಠದಿಂದ ಸ್ತೋತ್ರಮಾಡಿದರು.

೯. ಕಱ್ ಪಕಕ್ಕಾವು ಕರುದಿಯ ಕಾದಲಿಕ್ಕೂ

ಇಪ್ಪೊೞುದೀವನೆನ್ಱು ಇನ್ದಿರನ್ ಕಾವಿನಿಲ್

ನಿಱ್ಪನಶೆಯ್ದು ನಿಲಾತ್ತಿಹೞ್ ಮುಟ್ರತ್ತುಳ್

ಉಯ್ ತ್ತವನೆನ್ನೈಪ್ಪುಱಮ್ ಪುಲ್ಗುವಾನುಮ್ ಪರಕೋನೆನ್ನೈಪ್ಪುರಮ್ ಪುಲ್ಗುವಾನ್

ಕಱ್ ಪಕ=ಕಲ್ಪವೃಕ್ಷದ, ಕಾವು=ಹೂತೋಟವನ್ನು, ಕರುದಿಯ್=ಆಶಿಸಿದ, ಕಾದಲಿಕ್ಕೂ=ಪ್ರಿಯತಮೆಗೆ, ಇಪ್ಪೊೞುದು= ಈಗಲೇ, ಇನ್ದಿರನ್=ಇಂದ್ರನ, ಕಾವಿನಿಲ್=ಹೂದೋಟದಿಂದ, ಈವನ್=ತಂದೀಯುವೆನು, ಎನ್ಱು=ಎಂದು, ನಿಲಾ=ಬೆಳದಿಂಗಳು, ತಿಹೞ್=ಬೆಳಗುತ್ತಿರುವ, ಮುಟ್ರತ್ತುಳ್= ಅಂಗಳದಲ್ಲಿ, ನಿಱ್ ಪನ=ಸ್ಥಿರವಾಗಿ ಇರುವಂತೆ, ಶೆಯ್ದು=ಮಾಡಿ, ಉಯ್ ತ್ತವನ್=ಅಭಿವೃದ್ಧಿ ಮಾಡಿದವನು, ಎನ್ನೈ=ನನ್ನನ್ನು, ಪುಱಮ್=ಹಿಂದಿನಿಂದ, ಪುಲ್ಗುವಾನ್= ಅಪ್ಪಿಕೊಳ್ಳುತ್ತಾನೆ, ಉಮ್ ಪರ್=ದೇವತೆಗಳ, ಕೋನ್=ಒಡೆಯನು, ಎನ್ನೈ=ನನ್ನನ್ನು, ಪುಱಮ್=ಪಕ್ಕಗಳಿಂದ, ಪುಲ್ಗುವಾನ್= ಅಪ್ಪಿಕೊಳ್ಳುತ್ತಾನೆ.

೧೬೯

ಕಲ್ಪವೃಕ್ಷದ ಹೂದೋಟವನ್ನು ಆಶಿಸಿದ ಪ್ರಿಯತಮೆಗೆ ಈಗಲೇ ಇಂದ್ರನ ದೋಟದಿಂದ ತಂದುಕೊಡುವೆನೆಂದು ಬೆಳದಿಂಗಳು ಬೆಳಗುತ್ತಿರುವ ಅವಳ ಅಂಗಳದಲ್ಲಿ ಅದು ಸ್ಥಿರವಾಗಿ ಇರುವಂತೆ ಮಾಡಿ, ಅದನ್ನು ಅಭಿವೃದ್ಧಿಮಾಡಿದವನು ನನ್ನನ್ನು ಹಿಂದಿನಿಂದ ಅಪ್ಪಿಕೊಳ್ಳುತ್ತಾನೆ, ದೇವಾಧಿದೇವನುನನ್ನನು ಪಕ್ಕಗಳಿಂದ ಅಪ್ಪಿಕೊಳ್ಳುತ್ತಾನೆ.

ದೇವೇಂದ್ರನ ಹೂದೋಟವನ್ನು ನಂದನವನ ಎನ್ನುತ್ತಾರೆ ನಂದನವನದಲ್ಲಿ ದೇವಲೋಕದ ವೃಕ್ಷಗಳು ಬೆಳೆಯುತ್ತವೆ. ಮಂದಾರ, ಪಾರಿಜಾತ, ಸಂತಾನ, ಕಲ್ಪವೃಕ್ಷ ಹರಿಚಂದನ ವೃಕ್ಷಗಳು ಅಲ್ಲಿ ಪ್ರಸಿದ್ಧವಾದವು.

ನರಕಾಸುರನನ್ನು ವಧಿಸಲು ಶ್ರೀಕೃಷ್ಣನು ತನಗೆ ಅತ್ಯಂತ ಪ್ರಿಯತಮೆ ಸತ್ಯಭಾಮೆಯೊಡನೆ ಪ್ರಾಗ್ಜೋತಿಷ ಪುರಕ್ಕೆ ಹೋಗಿದ್ದ. ಅವನನ್ನು ವಧಿಸಿದ ತರುವಾಯ ಅವನ ಮಗನನ್ನು ಅನುಗ್ರಹಿಸಿ, ಅವನು ದೇವೇಂದ್ರನ ತಾಯಿಯಾದ ಅದಿತಿದೇವಿಯ ಅಪಹರಿಸಿದ್ದ ಕಿವಿಯೋಲೆಗಳನ್ನು ಆಕೆಗೆ ಹಿಂದುರುಗಿಸಲು, ಸತ್ಯಭಾಮೆಯೊಡನೆ ದೇವಲೋಕಕ್ಕೆ ಹೋದನು. ದೇವೇಂದ್ರನು ಅವರೀರ್ವರನ್ನೂ ಅತ್ಯಾದರದಿಂದ ಬರಮಾಡಿಕೊಂಡು ಸತ್ಕರಿಸಿದನು. ಅನಂತರ ಅವರು ನಂದನವನದಲ್ಲಿ ಅಡ್ಡಾಡುತ್ತಿರುವ ಸತ್ಯಭಾಮೆಗೆ ಪಾರಿಜಾತ ವೃಕ್ಷದ ಮೇಲೆ ಆಶೆಯಾಯಿತು. ದ್ವಾರಕೆಯಲ್ಲಿ ತನ್ನ ಮನೆಯ ಅಂಗಳದಲ್ಲಿ ಬೆಳಸಲು ಅದನ್ನು ತಂದುಕೊಡುವಂತೆ ಕೃಷ್ಣನನ್ನು ಕೇಳಿದಳು. ಪ್ರಿಯತಮೆಯ ಆಶೆಯನ್ನು ಪೂರ್ಣಗೊಳಿಸುವೆನೆಂದು ಹೇಳಿ ಕೃಷ್ಣನ ಪಾರಿಜಾತವೃಕ್ಷವನ್ನುಕ ಕಿತ್ತು ಗರುಡನ ಮೇಲೆ ದ್ವಾರಕೆಗೆ ತಂದನು. ಸತ್ಯಭಾಮೆಯ ಮನೆಯ ಅಂಗಳದಲ್ಲಿ ನೆಟ್ಟನು. ದುಂಬಿಗಳೆಲ್ಲ ಆ ಹೂವಿನ ವಾಸನೆಯನ್ನುಹಿಡಿದು ದ್ವಾರಕೆಗೆ ಬಂದುಬಿಟ್ಟವು. ತನ್ನ ವನದಲ್ಲಿ ಸೌಂದರ್ಯ ಕಡಮೆಯಾಯಿತಲ್ಲಾ ಎಂದು ಬಗೆದು ಇಂದ್ರನು ಶ್ರೀಕೃಷ್ಣನಲ್ಲಿ ದೈನ್ಯದಿಂದ ಅದನ್ನು ವಾಪಸ್ಸುಕೊಡೆಂದು ಪ್ರಾರ್ಥಿಸಿದನು. ಕೃಷ್ಣನು ಅದನ್ನು ಹಿಂದಕ್ಕೆ ಕೊಟ್ಟು ಬಿಟ್ಟದಲ್ಲದೆ ಪಾರಿಜಾತ ವೃಕ್ಷವು ದ್ವಾರಕೆಯಲ್ಲೇ ಅಭಿವೃದ್ಧಿಹೊಂದುವಂತೆ ಅನುಗ್ರಹಿಸಿದನು.

೧೦. ಆಯ್ ಚ್ಚಿಯನ್ ಱಾೞಿಪ್ಪಿರಾನ್ ಪುಱಮ್ ಪುಲ್ ಕಿಯ

ವೇಯ್ ತ್ತಡನ್ದೋಳಿಶೊಲ್ ವಿಟ್ಟುಚಿತ್ತನ್ ಮಹಿೞ್ ನ್ದು

ಈತ್ತತಮಿೞಿವೈ ಈರೈನ್ದುಮ್ ವಲ್ಲವರ್

ವಾಯ್ ತ್ತ ನನ್ಮಕ್ಕಳೈಪ್ಪೆಟ್ರು ಮಹಿೞ್ ವಾರೇ.

ವೇಯ್=ಬಿದಿರಿನಂತೆ, ತಡ=ನೀಳವಾದ, ತೋಳಿ=ತೋಳುಗಳ, ಆಯ್ ಚ್ಚಿ=ಗೊಲ್ಲತಿಯಾದ ಯಶೋದೆ, ಆೞಿ=ಚಕ್ರಧಾರಿಯಾದ, ಪಿರಾನ್=ಪ್ರಭುವಾದ ಕೃಷ್ಣನು ಅನ್ಱು=ಅಂದು, ಪುಱಮ್=ಹಿಂದಿನಿಂದ ಪಕ್ಕಗಳಿಂದ \(ತನ್ನನ್ನು\), ಪುಲ್ ಹಿಯ=ಅಪ್ಪಿಕೊಂಡ, ಶೊಲ್=ಮಾತನ್ನು, ವಿಟ್ಟುಚಿತ್ತನ್=ವಿಷ್ಣುಚಿತ್ತನು, ಮಹಿೞ್ ನ್ದು=ಸಂತೋಷದಿಂದ, ಈತ್ತ=ಇತ್ತ, ತಮಿೞ್=ತಮಿಳು

೧೭೦

ಇವೈ=ಇವುಗಳೂ, ಈ ಐನ್ದುಮ್=ಈರೈದು ಹಾಡುಗಳನ್ನು, ವಲ್ಲವರ್=ಬಲ್ಲವರು, ವಾಯ್ ತ್ತ=ಶ್ರೇಷ್ಠರಾದ, ಮಕ್ಕಳೈ=ಮಕ್ಕಳನ್ನು, ಪೆಟ್ರು=ಪಡೆದು, ಮಹಿೞ್ ವಾರೇ=ಸಂತೋಷಪಡುವವರೇ\!.

ವಿದಿರಿನಂತೆ ನೀಳವಾದ ತೋಳುಗಳುಳ್ಳ ಗೊಲ್ಲತಿ ಯಶೋದೆಯು ಚಕ್ರಧಾರಿಯಾದ ಪ್ರಭುವಾದ ಶ್ರೀಕೃಷ್ಣನು ಅಂದು ತನ್ನನ್ನು ಹಿಂದಿನಿಂದಲೂ ಪಕ್ಕಗಳಿಂದಲೂ ಬಂದು ಅಪ್ಪಿಕೊಂಡ ವಿಷಯವನ್ನು ವಿಷ್ಣುಚಿತ್ತನು ಸಂತೋಷದಿಂದ ಹೇಳಿದ ಈ ತಮಿಳಿನ ಹತ್ತು ಪಾಶುರಗಳನ್ನೂ ಬಲ್ಲವರು ಶ್ರೇಷ್ಠರಾದ ಮಕ್ಕಳನ್ನು ಪಡೆದು ಸಂತೋಷಪಡುವವರು ಆಗುತ್ತಾರೆ.\(೧೦\)

ಈ ತಿರುಮೊೞಿಗೆ ಇದು ಫಲಶ್ರುತಿ. ಚಕ್ರಧಾರಿಯಾಗಿರುವ ಬ್ರಹ್ಮಾಂಡನಾಯಕನಾಗಿರುವ ಲೋಕಪ್ರಭುವು ಯಶೋದೆಯನ್ನು ಪ್ರೀತಿಯಿಂದ ಅಪ್ಪಿಕೊಂಡದ್ದು ವಿಷಯ. ಅಪ್ಪಿಕೊಳ್ಳುವುದು ಎಂದರೆ ಎದುರಲ್ಲಿ ಇರುವವರನ್ನು ತನ್ನ ಅತಿಶಯವಾದ ಪ್ರೀತಿಗೆ ಒಳಪಡಿಸಿಕೊಂಡು, ಅವರಿಗೆ ಸಂತೋಷತರುವುದು ಎಂದು. ಜಗತ್ಪ್ರಭುವು ಸದಾ ಚಕ್ರಧಾರಿ. ಭಗವಂತನೇ ರಕ್ಷಕನಾಗುತ್ತೇನೆಂದು ಅಭಯವಿತ್ತಾಗ ಹಾಗೆಯೇ ಬಂದು ಭಕ್ತನನ್ನು ಅಪ್ಪಿಕೊಂಡಾಗ, ಭಕ್ತನಿಗೆ ಇನ್ನಾವ ಚಿಂತೆ? ಇನ್ನೇತರ ಭಯ?

ಇನ್ನು ಮಕ್ಕಳ ವಿಷಯ; ಮಕ್ಕಳನ್ನು ಪಡೆಯುವುದೊಂದು ದೊಡ್ಡದಲ್ಲ, ಸತ್ಪುತ್ರರನ್ನು ಪಡೆದುಕೊಳುವುದೇ ಒಂದು ಸುಕೃತ. ಮಕ್ಕಳು ತಮಗಿಂತ ಒಳ್ಳೆಯವರಾಗಿ ಯಶಸ್ವಿಗಳಾಗಿ ಬಾಳುವುದನ್ನು ನೋಡಲು ತಂದೆತಾಯಿಗಳಿಗೆ ತವಕ. ಅವರು ಸದ್ಗುಣಗಳಲ್ಲಿ ತಮ್ಮನ್ನುಮೀರಿಸಿದ ಸತ್ಪ್ರಜೆಗಳಾದರೆಂದರೆ, ಮಾತಾಪಿತೃಗಳ ಸಂತೋಷಕ್ಕೆ ಎಣೆಯಿಲ್ಲ. ಸದ್ಗುಣಿಗಳಾದ ಮಕ್ಕಳನ್ನು ಪಡೆಯುವುದು ಭಗವತ್ಪ್ರಸಾದವೇ; ಭಕ್ತನ ಹಿರಿಯಭಾಗ್ಯವೇ. ವಿಷ್ಣುಚಿತ್ತರು ಇದನ್ನುಕುರಿತು ಹೇಳುತ್ತಿದ್ದಾರೆ ಎನಬಹುದು.

ಇಲ್ಲಿಗೆ ಪೆರಿಯಾೞ್ವಾರರ ತಿರುಮೊೞಿಯ “ಮೊದಲ ದಶಕ” ಕೊನೆಗಂಡಿತು. “ತಿರುಪ್ಪಲ್ಲಾಣ್ಡು” ಇದಕ್ಕೆ ಪ್ರಾರಂಭ. ಅದನ್ನು ಬಿಡಿಯಾಗಿ ಆಗಲಿ, ಮೊದಲದಶಕದ ಇತರ ತಿರುಮೊೞಿಗಳ ಜೊತೆಯಲ್ಲಿ ಆಗಲಿ ಸೇರಿಸಿ ತೆಗೆದುಕೊಳ್ಳಬಹುದು. ಅದನ್ನು ಈ ಎರಡು ರೀತಿಗಳಲ್ಲೂ ಬಳಸುವ ವಾಡಿಕೆ ಇದೆ. ಆದ್ದರಿಂದ ತಿರುಪ್ಪಲ್ಲಾಣ್ಡನ್ನು ಬೇರೆ ಸಂಪುಟವಾಗಿ ಬರೆಯಲಾಗಿದೆ. ಅದೇ ಒಂದು ವಿಶಿಷ್ಟಗ್ರಂಥವಾದೀತು, ಯೋಚಿಸುವವರಿಗೆ, ತಿಳಿದುಕೊಳ್ಳುವವರಿಗೆ ತಿಳಿದವರಿಗಂತು ಅದು ಹಾಗೆಯೇ.

ಮಿಕ್ಕ ಒಂಬತ್ತು ತಿರುಮೊೞಿಗಳನ್ನು ಎರಡನೆಯ ಸಂಪುಟದ ಒಂದನೆಯ ಭಾಗವೆಂದು ಕರೆಯಲಾಗಿದೆ. ಪ್ರತಿ ತಿರುಮೊೞಿಯ ವಿಷಯವನ್ನೂ ಪೆರಿಯಾೞ್ವಾರರು ವಿವರಿಸಿ ಹಾಡಿರುವ ಹಾಗೆಯೇ, ಅದನ್ನು ಅರಿತುಕೊಳ್ಳುವಷ್ಟು ಸಾಮರ್ಥ್ಯವನ್ನು ಕಲ್ಪಿಸುವುದಕ್ಕೆಂದು, ತಕ್ಕಮಟ್ಟಿನ ಎಂದರೆ ಯುಕ್ತವಾದ ವಿವರಣೆ ಕೊಟ್ಟಿದೆ. ಇವುಗಳ ಒಳಗುಟ್ಟನ್ನು ಒಡೆದು ವಿವರಿಸುವ ಮಹನೀಯರಿದ್ದಾರೆ. ಅವರಲ್ಲಿ ಸಮಾಶ್ರಯಣ ನಡಸಿ ಅದನ್ನು ಅರಿತುಕೊಳ್ಳುವುದು ಸಾಧಕನಿಗೆ ಸೇರಿದ ವಿಷಯ. ಭಗವಂತನಲ್ಲಿ ಭಕ್ತಿ ಮಾಡಿ, ಆತನಲ್ಲಿ ಶರಣುಹೊಕ್ಕು ಆತನ ಕೃಪೆಯನ್ನು ಪಡೆದು ಕೃತಾರ್ಥರಾಗುವ ಗುರಿಯನ್ನು ಮರೆಯದಿದ್ದರೆ ಆಯಿತು. ತನ್ನತ್ತ ಮುಮ್ದಿನ ಹೆಜ್ಜೆಯನ್ನು ಆ ಕೃಪಾಳುವೇ ಇಡಿಸುತ್ತಾನೆ.

ಅಡಿಯ ನಡೆ: ವಟ್ಟು, ಕಿಣ್ಗಿಣಿ, ಕತ್ತ, ನಾನ್ದಕಮ್, ವೆಣ್ಗಲ, ಚತ್ತಿರಮ್, ಪೊತ್ತ, ಮೂತ್ತ, ಕಱ್ ಪಹಮ್, ಆಯ್ ಚ್ಚಿ, ಮೆಚ್ಚು.



