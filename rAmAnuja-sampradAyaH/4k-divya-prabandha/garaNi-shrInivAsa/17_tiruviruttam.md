**ಪುಸ್ತಕದ ಸಂಖ್ಯೆ – ೨೮**



**ಶ್ರೀ:**



**ದಿವ್ಯಪ್ರಬನ್ದಮ್ – ಮೂರನೆಯ ಸಾವಿರ – ತಿರುವಿರುತ್ತಮ್**



ತನಿ - 



೧. ಕರುವಿರುತ್ತ ಕ್ಕೂೞಿನೀತ್ತಪಿನ್ ಕಾಮಕ್ಕಡುಙ್ಗುೞಿ ವೀೞ್ ನ್ದು,

ಒರುವಿರುತ್ತಮ್ ಪುಕ್ಕುೞಿಲುೞು ವೀರ್\! ಉಯಿರಿನ್ ಪೊರುಳ್ ಹಟ್

ಕೊರು ವಿರುತ್ತಮ್ ಪುಹುದಾಮಲ್ ಕುರುಹೈಯರ್ ಕೋನುರೈತ್ತ

ತಿರುವಿರುತ್ತ ತ್ತೋರಡಿ ಕಟ್ರಿರೀರ್ ತಿರುನಾಟ್ಟಹತ್ತೇ.



ಕರು = ಗರ್ಭ ಎಂಬ, ವಿರುತ್ತಮ್ = ದುಂಡನೆಯ, ಕುೞಿ = ಗುಂಡಿಯನ್ನು, ನೀತ್ತ ಪಿನ್ = ನೀಗಿದ ಬಳಿಕ. ಕಾಮಮ್ = ಆಶೆ ಎಂಬ, ಕಡು ಕುೞಿ = ಬಲು ಕೆಟ್ಟಗುಂಡಿಯಲ್ಲಿ, ವೀೞ್ ನ್ದು = ಬಿದ್ದು, ಒರು = ಸಾಟಿಯಿಲ್ಲದೊಂದು, ವಿರುತ್ತಮ್ = ಸುತ್ತನ್ನು \(ಸುಳಿಯನ್ನು\), ಪುಕ್ಕೂ = ಹೊಕ್ಕವರಾಗಿ, ಉೞಲ್ ಉಱುವೀರ್ = ಅಲೆದಾಡಲು ಯತ್ನಿಸುವವರೇ, ಉಯಿರಿನ್ = \(ನಿಮ್ಮ\) ಬದುಕಿನ, ಪೊರುಳ್ ಹಟ್ ಕು = ಅರ್ಥವನ್ನರಿಯುವುದಕ್ಕಾಗಿ, \(ಪ್ರಯೋಜನಕ್ಕಾಗಿ\), ಒರು ವಿರುತ್ತಮ್ = ಒಂದು ಅಡಚಣೆಯನ್ನು, ಪುಹುದಾಮಲ್ = ಪ್ರವೇಶಿಸಿದಂತೆ, ಕುರುಹೈಯರ್ ಕೋನ್ = ತಿರಕ್ಕೂರುಹೂರಿನವರಿಗೆ ಯಜಮಾನ \(ಹಿರ್ಯ\)ನೆನಿಸಿದಾತನು \(ನಮ್ಮಳ್ವಾರರು\), ಉರೈತ್ತ = ಹೇಳಿದ, ತಿರುವಿರುತತ್ತು = ’ತಿರುವಿರುತ್ತಮ್’ ಎಂಬ ಪ್ರಬಂಧದ, ಓರ್ ಅಡಿ = ಒಂದು ಪಾದವನ್ನು, ಕಟ್ರು = ಕಲಿತು, ಇರೀರ್ = ಇರುವವರಾಗಿ, ತಿರುನಾಡು = ಪರಮಪದವೆಂಬ, ಅಹತ್ತೇ = ವಾಸಸ್ಥಾನದಲ್ಲಿ. 



’ಗರ್ಭ’ ಎಂಬ ದುಂಡನೆಯ ಗುಂಡಿಯನ್ನು ನೀಗಿದ ಬಳಿಕ, ’ಆಶೆ’ ಎಂಬ ಬಲುಕೆಟ್ಟ ಗುಂಡಿಯಲ್ಲಿ ಬಿದ್ದು, ಸಾಟಿಯಿಲ್ಲದೊಂದು ಸುತ್ತನ್ನು \(ಸುಳಿಯನ್ನು\) ಹೊಕ್ಕವರಾಗಿ, \(ಅದರಲ್ಲೇ\) ಅಲೆದಾಡಲು ಯತ್ನಿಸುವವರೇ, ನಿಮ್ಮ ಬದುಕಿನ ಗೂಢಾರ್ಥವನ್ನರಿಯುವುದಕ್ಕಾಗಿ, ಯಾವೊಂದು ಅಡಚಣೆಯನ್ನೂ ಪ್ರವೇಶಿಸದಂತೆ, ತಿರುಕ್ಕೂರು ಹೂರಿನವರಿಗೆ ಹಿರಿಯನೆನಿಸಿದಾತನು \(ನಮ್ಮಾಳ್ವಾರರು\) ಹೇಳಿದ ’ತಿರುವಿರುತ್ತಮ್’ ಎಂಬ ಪ್ರಬಂಧದ ಒಂದು ಪಾದವನ್ನಾದರೂ ಕಲಿತು ಪಾದವನ್ನಾದರೂ ಕಲಿತು ಪರಮಪದವೆಂಬ ವಾದಸ್ಥಾನದಲ್ಲಿ ಇರುವವರಾಗಿ. 



ಈ ತನಿ ’ತಿರುವಿರುತ್ತಮ್’ ಎಂಬೀ ಕಾವ್ಯದ ಹಿರಿಮೆಯೇನೆಂಬುದನ್ನೂ, ಅದನ್ನು ರಚಿಸಿದಾತನ ಹಿರಿಮೆಯನ್ನೂ, ಮತ್ತು ಅದನ್ನು ಕಲಿಯುವವರಿಗೆ ಬರುವ ಪುರುಷಾರ್ಥವೇನೆಂಬುದನ್ನೂ ಹೇಳುತ್ತದೆ. 



ಜೀವನಿಗೆ ’ಗರ್ಭ’ವಾಸ ತಪ್ಪಿದ್ದಲ್ಲ. ಗರ್ಭದಲ್ಲಿರುವಾಗ ಹೊರಪ್ರಪಂಚದ ಸಂಪರ್ಕವನ್ನು ಕಳೆದುಕೊಂಡಿರುವುದರಿಂದ, ಜೀವನು ತನ್ನ ಹಿಂದಿನ ಪಾಪಗಳಿಗೆ ಪಶ್ಚಾತ್ತಾಪಪಡುತ್ತಾ, ಭಗವಂತನ ತಿರುವಡಿಗಳನ್ನು ಪಡೆದುಕೊಳ್ಳುವುದಕ್ಕಾಗಿ, ಭಗವಂತನಲ್ಲಿ ಮೊರೆಯಿಡುತ್ತಾ ಕಾಲಕಳೆಯುತ್ತಾನೆ ಎನ್ನುತ್ತಾರೆ. ಕಾಲಕ್ರಮೇಣ, ಗರ್ಭದ ’ಗುಂಡಿ’ಯನ್ನು, ದೇಹವನ್ನು ಹೊತ್ತು, ಜೀವನು ಹೊರಕ್ಕೆ ಬಂದ ಕೂಡಲೇ, ಎಂದರೆ, ಜನ್ಮತಾಳಿದ ಕೂಡಲೇ, ಇಂದ್ರಿಯಗಳ ಸೆಳೆತಕ್ಕೆ ಒಳಗಾಗುತ್ತಾನೆ, ’ಕಾಮ’ ಅಥಆ ’ಆಶೆ’ ಸೆಳೆದ ದಾರಿಯಲ್ಲಿ ನಡೆಯುತ್ತಾ, ಅದರಿಂದ ಬರುವ ಅಲ್ಪಸುಖವನ್ನೇ ಮಹತ್ತಾದ ಆನಂದವೆಂದು ಭಾವಿಸುತ್ತಾ ಮೋಸ ಹೋಗುತ್ತಾನೆ. ಅವನು ಬಗೆಬಗೆಯ ಅವಸ್ಥೆಗಳನ್ನು ಅನುಭವಿಸಲೇ ಬೇಕಾಗುತ್ತದೆ. ಬಾಲ್ಯ, ಕೌಮಾರ, ಯೌವನ, ಮುಪ್ಪು ಒಂದಾಗುತಲೊಂದು ತಪ್ಪದೆ ಬರುತ್ತವೆ. ಅವುಗಳೊಂದಿಗೆ ರೋಗಾದಿ ಸಂಕಟಗಳೂ ಅಂಟಿ ಬರುತ್ತವೆ. ಎಲ್ಲವೂ ಕಡೆಗೆ ಮರಣದೊಂದಿಗೆ ಜೀವನ ಇಹಜೀವನ ಕೊನೆಗೊಳ್ಳುತ್ತದೆ. ಆದರೆ, ಜೀವನದ ಪಾಪಕರ್ಮಗಳಿಗೆಲ್ಲ ತಕ್ಕ ನರಕಾನುಭವ ತಪ್ಪುವುದಿಲ್ಲ. ಮತ್ತೆ ಗರ್ಭವಾಸ, ಜನ್ಮ\! ಜೀವನ ಒಂದು ಸುತು ಇದು ಎಂದರೂ, ನಿಜವಾಗಿ ಇದೊಂದು ಸುಳಿಯೇ\! ಇದರಿಂದ ಬಿಡಿಸಿಕೊಳ್ಳುವುದಾದರೂ ಹೇಗೆ? ದಾರಿಕಾಣದಂತೆ, ಈ ಸುಳಿಯಲ್ಲಿ ಸಿಕ್ಕಿಕೊಂಡು ಸಂಕಟಪಡುವುದೇ ಜೀವನ ಕೊನೆಗಾಣದ ಕೆಲಸವಾಗುತ್ತದೆ. ಇದರಿಂದ ತಪ್ಪಿಸಿಕೊಳ್ಳಲು ಉಪಾಯವೇ ಇಲ್ಲವೇ? 



ಈ ತನಿ ಹೇಳುತ್ತದೆ ಬದುಕಿನ ಅರ್ಥ ವಿವಿಧ ಅವಸ್ಥೆಗಳ ಸುಳಿಯಲ್ಲಿ ಸಿಕ್ಕಿ ನರಕಭಾಜನವಾಗುವುದಲ್ಲ. ಈ ಸುಳಿಯಿಂದ ತಪ್ಪಿಸಿಕೊಂಡು ಹೊರಬಂದು, ನಿತ್ಯಾನಂದಸುಖವನ್ನೂ ಭಗವಂತನ ಬಳಿಯಲ್ಲಿ ನಿತ್ಯಕೈಂಕರ್ಯವನ್ನೂಪಡೆದುಕೊಳ್ಳುವುದೇ ಬದುಕಿನ ಗುಟ್ಟು. 



ತನಿ ಹೇಳುತ್ತದೆ ಹುಟ್ಟಿನ ಸುಳಿಯಿಂದ ತಪ್ಪಿಸಿಕೊಳ್ಳುವುದಕ್ಕೆ ಸುಲಭವಾದ ಉಪಾಯವಿದೆ\! ಅದನ್ನು ಸಾರಿ ಹೇಳಿರುವವರು ತಿರುಕ್ಕೂರುಹೂರಿನ ಹಿರಿಯರೆನಿಸಿದ ಮತ್ತು ’ನಮ್ಮಾಳ್ವಾರ್’ ಎಂದು ಪ್ರೀತಿಯಿಂದ ಕರೆಸಿಕೊಂಡ ಶಠಗೋಪರು. ಅವರು ಬರೆದಿರುವ ’ತಿರುವಿರುತ್ತಮ್’ ಎಂಬ ದಿವ್ಯಪ್ರಬಂಧದ ಒಂದೇ ಒಂದು ಪಾದವನ್ನಾದರೂ ಕಲಿತು, ಅದರ ಅಂತರಾರ್ಥವನ್ನು ಕಲಿತು, ಹಾಗೆಯೇ ನಡೆದುಕೊಂಡರೆ ಜೀವನಿಗೆ ನರಕಯಾತನೆ ತಪ್ಪಿ, ಹುಟ್ಟಿದ ಸಂಕಟ ತಪ್ಪಿ, ಪರಮಪದವೇ ಪ್ರಾಪ್ತವಾಗುತ್ತದೆ. 



ಈ ಪರಮಪದ ಪ್ರಾಪ್ತಿಗೆ ಬರುವ ಅಡಚಣೆಗಳು ಹಲವಾರು: ಇಂದ್ರಿಯಗಳು ಮನಸ್ಸನ್ನು ತಮ್ಮ ಹತೋಟಿಗೆ ತೆಗೆದುಕೊಂಡು, ಕ್ಷಣಿಸಸುಖವೂ ದೀರ್ಘಸಂಕಟಕರವೂ ಆದ ಪ್ರಾಪಂಚಿಕಜೀವನಕ್ಕೆ ತಳ್ಳುವುದು. ಇದಕ್ಕೆ ’ಕಾಮ’ವೇ ಮೂಲ, ಪ್ರಾಪಂಚಿಕವಾದ ’ಕಾಮ’ವನ್ನು ದೂರತಳ್ಳಿ, ಭಗವಂತನನ್ನು ಪಡೆದುಕೊಳ್ಳುವ ’ಕಾಮ’ಕ್ಕಾಗಿ ಸತತ ಪ್ರಯತ್ನಮಾಡುವುದು ಬದುಕಿಗೆ ಸಾರ್ಥಕ. ಭಗವಂತನನ್ನು ಪಡೆದುಕೊಳ್ಳುವುದಕ್ಕೆ ವೇದಗಳು, ಶಾಸ್ತ್ರಗಳು, ಇತಿಹಾಸ ಪುರಾಣಾದಿಗಳು ನಾನಾ ಮಾರ್ಗಗಳನ್ನು ವಿವರಿಸಿ ಹೇಳಿವೆ. ಅವುಗಳಲ್ಲಿ ಯಾವೊಂದು ಮಾರ್ಗವನ್ನು ಅನುಸರಿಸಹೋದರೂ ಜೀವನಿಗೆ ಪ್ರಾಪಂಚಿಕವಾದ, ಸಾಂಸಾರಿಕವಾದ ನಾನಾ ಅಡ್ಡಿಗಳು ಬರುತ್ತವೆ. ಧೀರನಾದವನು ಇವುಗಳನ್ನು ಲೆಕ್ಕಿಸದೆ, ಅಡ್ಡಿ ಆತಂಕಗಳ ಕಡೆಗೆ ಗಮನ ಕೊಡದೆ, ಬದುಕಿನ ಸಾರ್ಥಕತೆಯನ್ನು ಸಾಧಿಸಿಕೊಳ್ಳಲೇಬೇಕು. ಈ ತನಿಯ ವಿಷಯವೆಲ್ಲಾ ಇದು. 



ಶಠಗೋಪರ \(ನಮ್ಮಾಳ್ವಾರರ\) ಜೀವನವನ್ನು ಸಂಗ್ರಹವಾಗಿ ಇಲ್ಲಿ ಹೇಳಬಹುದೆನಿಸುತ್ತದೆ. ಕೀಳುಕುಲದ ಮಾರ ಮತ್ತು ಕಾರಿ ಎಂಬವರಿಗೆ ಒಂದು ಗಂಡು ಮಗುವಾಯಿತು. ಹುಟ್ಟಿದಾಗಿನಿಂದ ಅದು ಕಣ್ಣು ತೆರೆಯಲೇ ಇಲ್ಲ. ತಾಯಿಯ ಹಾಲನ್ನು ಕುಡಿಯಲೂ ಇಲ್ಲ. ಅವರ ಕುಲದರವನೇ ಆದ ಜ್ಞಾನಿಯನ್ನು ಕರೆದು, ತೋರಿಸಿ, ಆತನೊಡನೆ ತಮ್ಮ ಸಂಕಟವನ್ನು ತೋಡಿಕೊಂಡರು. ದೇವಾಲಯಕ್ಕೆ ಕರೆದೊಯ್ದು ಭಗವಂತನ ಸನ್ನಿಧಿಯಲ್ಲಿ ಮಗುವನ್ನು ಮಲಗಿಸಿ ಬೇಡಿಕೊಳ್ಳಿರೆಂದು ಆತ ಹೇಳಿದನು. ಅದರಂತೆ, ಮಗುಹುಟ್ಟಿದ ಹನ್ನೆರಡನೆಯ ದಿನ ಅದನ್ನು ದೇವಾಲಯಕ್ಕೆ ಕರೆದೊಯ್ದರು. ಸನ್ನಿಧಿಯಲ್ಲಿ ಮಲಗಿಸಿ, ಪ್ರಾರ್ಥಿಸಿದರು. ಕೂಡಲೇ ಮಗು ಕಣ್ತೆರೆಯಿತು. ಭಗವಂತನ ದಿವ್ಯಮಂಗಳ ವಿಗ್ರಹವನ್ನು \(ಕಣ್ತುಂಬ\) ನೋಡಿತು. ಆ ಬಳಿಕ ಅದು ಪ್ರಾಪಂಚಿಕ ವಸ್ತು ವಿಷಯಗಳ ಕಡೆಗೆ ಗಮನಕೊಡಲಿಲ್ಲ. ಹೀಗೆ ಕೆಲವು ವರ್ಷಗಳು ಕಳೆದ ಬಳಿಕ, ಆ ಬಾಲಕನು ಜನ್ಮವಿತ್ತವರನ್ನು ಬಿಟ್ಟು, ತಿರುಕ್ಕೂರುಹೂರಿನ ದೇವಾಲಯದ ಬಳಿಯ ಹುಣಸೇ ಮರದ ಪೊಟರೆಯಲ್ಲಿ ವಾಸಮಾಡತೊಡಗಿದನು. ’ಶಠ’ ಎಂಬ ವಾಯುವನ್ನು ಬಂಧಿಸಿದ್ದ ಕಾರಣ ಅವನಿಗೆ ’ಶಠಗೋಪ’ ಎಂದು ಹೆಸರಾಯಿತು. ಶಠಗೋಪರು ಆಹಾರ, ನಿದ್ದೆ ಮುಂತಾದವುಗಳನ್ನೆಲ್ಲ ಬಯಸದೆ, ಮರದ ಪೊಟರೆಯಲ್ಲಿ ಸದಾ ಧ್ಯಾನ ಮಗ್ನರಾಗಿದ್ದರು. ಕ್ರಮೇಣ ಅವರ ಸುತ್ತಲೂ ಪ್ರಭೆ ಬೆಳೆಯಿತು ಆಗ ಉತ್ತರ ಭಾರತದಲ್ಲಿ ಪ್ರವಾಸನಡೆಸುತ್ತಿದ್ದ ಮಧುರಕವಿ ಆಳ್ವಾರರು ಈ ಅಪೂರ್ವಪ್ರಭೆಯಿಂದ ಆಕರ್ಷಿತರಾಗಿ, ಅಲ್ಲಿಂದ ನೇರವಾಗಿ ತಿರುಕ್ಕೂರುಹೂರಿಗೆ ಬಂದರು. ಹುಣಸೇಮರದ ಪೊಟರೆಯಲ್ಲಿ ಕಣ್ಣುಮುಚ್ಚಿ ಕುಳಿತಿದ್ದ ಶಠಗೋಪರನ್ನು ಕಂಡರು. ಮಧುರಕವಿ ಹುಡುಕುತ್ತಿದ್ದದ್ದು ತಮಗೆ ತಕ್ಕ ಗುರುವಿಗಾಗಿ. ಶಠಗೋಪರನ್ನು ಪ್ರಶ್ನಿಸಿದರು: “ಶೆತ್ತತ್ತಿನ್ ವಯಟ್ರಿಲ್ ಶಿಱಿಯದು ಪಿರನ್ದಾಲ್, ಎತ್ತೈತಿನ್ ಱು ಎಙ್ಗೇ ಕಿಡಕ್ಕೂಮ್” \(ಮರಣಹೊಂದುವುದರ ಹೊಟ್ಟೆಯಲ್ಲಿ ’ಚಿಕ್ಕ’ದೊಂದು ಹುಟ್ಟಿದರೆ, ಅದು ಯಾವುದನ್ನು ತಿಂದು ಎಲ್ಲಿರುವುದು?\). ಕೂಡಲೇ ಉತ್ತರ ಬಂತು ಶಠಗೋಪರಿಂದ” ಅತ್ತೈತಿನ್ಱು ಅಙ್ಗೇ ಕಿಡಕ್ಕೂಮ್” \(ಅದನ್ನೇ ಪರಮಾತ್ಮನನ್ನೇ – ತಿಂದು, ಅಲ್ಲೇ – ಅವನಲ್ಲೇ ಇರುವುದು\). ಮಧುರಕವಿ ಆಳ್ವಾರರಿಗೆ ಬೇಕಾದ ಗುರು ಅವರೇ ಎಂದೆನಿಸಿತು. ಅಂದಿನಿಂದ ಅವರು ಆ ಗುರುವನ್ನಾಶ್ರಯಿಸಿ ತಮ್ಮ ಜನ್ಮವನ್ನು ಸಾರ್ಥಕಗೊಳಿಸಿಕೊಂಡರು. 



ಶಠಗೋಪರು ರಚಿಸಿದ ಕಾವ್ಯಗಳು ನಾಲ್ಕು: ತಿರುವಿರುತ್ತಮ್, ತಿರುವಾಶರಿಯ, ತಿರುವಾಯ್ಮೊೞಿ ಮತ್ತು ಪೆರಿಯ ತಿರುವನ್ದಾರಿ ಬಲ್ಲವರು ಹೇಳುತ್ತಾರೆ ಇವು ನಾಲ್ಕೂ ಕ್ರಮವಾಗಿ ತಮಿಳಿನಲ್ಲಿ ಋಗ್ವೇದ, ಯಜುರ್ವೇದ, ಸಾಮವೇದ ಮತ್ತು ಅಥರ್ವಣವೇದ ಎಂದು. ಆ ನಾಲ್ಕುವೇದಗಳ ಸಾರಸಂಗ್ರಹವು ಅವುಗಳಲ್ಲಿದೆ ಎಂದು ಕಂಡುಕೊಂಡವರಿದ್ದಾರೆ. 



’ತಿರುವಿರುತ್ತಮ್’ ಎಂಬುದು ಶಠಗೋಪರ ಮೊದಲ ಪ್ರಬಂಧ. ಇದು ’ವೃತ್ತ’ದ ಛಂದಸ್ಸಿನಲ್ಲಿದೆ ಎಂದೂ, ಭಗವಂತನನ್ನು ಕೂತು ದಿವ್ಯ ’ವೃತ್ತಾಂತ’ವನ್ನು ಹೇಳುವುದೆಂದೂ, ಇದನ್ನು’ಶ್ರೇಷ್ಠ’ವಾದ ವೃತ್ತ ಪ್ರಬಂಧ ಎಂದರೆ ’ತಿರುವಿರುತ್ತಮ್’ ಎಂದು ಕರೆಯಲಾಗಿದೆ ಎನ್ನುತ್ತಾರೆ. 



\*\*\*\*\*\*\*\*\*\*\*\*\*\*\*\*\*\*\*

















ದಿವ್ಯಪ್ರಬನ್ದಮ್ – ಮೂರನೆಯ ಸಾವಿರ – ತಿರುವಿರುತ್ತಮ್



೧. ಪೊಯ್ ನ್ನಿನ್ ಱ ಞಾನಮುಮ್ ಪೊಲ್ಲಾಮೊಮಿಕ್ಕೂ ಮೞುಕುಡಮ್ಬುಮ್,

ಇನ್ನಿನ್ ಱ ನೀರ್ ಮೈ ಯಿನಿಯಾ ಮುಱಾಮೈ, ಉಯಿರಳಿಪ್ಪಾನ್

ಎನ್ನಿನ್ ಱ ಯೋನಿಯು ಮಾಯ್ ಪಿಱನ್ದಾಯ್\! ಇಮೈಯೋರ್ ತಲೈವಾ\!

ಮೆಯ್ ನ್ನಿನ್ ಱು ಕೇಟ್ಟರುಳಾಯ್, ಅಡಿಯೇನ್ ಶೆಯ್ಯುಮ್ ವಿಣ್ಣಪ್ಪಮ್.



ಪೊಯ್ ನಿನ್ ಱ = ಸುಳ್ಳಾಗಿರುವ, ಞಾನಮುಮ್ = ತಿಳಿವಳಿಕೆಯನ್ನೂ, ಪೊಲ್ಲಾ = ಕೆಟ್ಟ \(ಕೂಡದ\), ಒೞುಕ್ಕೂಮ್ = ನಡತೆಯನ್ನೂ, ಅೞುಕ್ಕು = ಕೊಳೆತುಂಬಿದ \(ಅಶುದ್ಧವಾದ\), ಉಡಮ್ಬುಮ್ = ದೇಹವನ್ನೂ, ಇ-ನಿನ್ ಱ = ಈ ಬಗೆಯ \(ಹೀಗಿರುವ\), ನೀರ್ ಮೈ = ಸ್ವಭಾವವನ್ನೂ, ಇನಿ = ಇನ್ನು, ಯಾಮ್ = ನಾವು, ಉಱಾಮೈ = ಪಡೆಯದಂತೆ, ಉಯಿರ್ = \(ಎಲ್ಲಾ\) ಜೀವರನ್ನು, ಅಳಿಪ್ಪಾನ್ = ರಕ್ಷಿಸುವುದಕ್ಕಾಗಿ, ಎನಿನ್ ಱ = ಬಗೆಬಗೆಯಾದ, ಯೋನಿಯುಮ್ = ಅವತಾರಗಳು, ಆಯ್ = ಆಗಿ, ಪಿಱನ್ದಾಯ್ = ಹುಟ್ಟಿದವನೇ, ಇಮೈಯೋರ್ = ದೇವತೆಗಳ, ತಲೈವಾ = ಒಡೆಯನೇ, ಮೆಯ್ನಿನ್ ಱು= ನಿಜಸ್ವರೂಪದಲ್ಲಿ, ಕೇಟ್ಟು = ಕೇಳಿ, ಅರುಳಾಯ್ = ಕೃಪೆಮಾಡು, ಅಡಿಯೇನ್ = ಈ ದಾಸನು, ಶೆಯ್ಯುಮ್ = ಮಾಡುವ, ವಿಣ್ಣಪ್ಪಮ್ = ಬಿನ್ನಹವನ್ನು. 



\(ಎಲ್ಲಾ\) ಜೀವರನ್ನು ರಕ್ಷಿಸುವುದಕ್ಕಾಗಿ ಬಗೆಬಗೆಯಾದ ಅವತಾರರೂಪಿಯಾಗಿ ಹುಟ್ಟಿದವನೇ, ದೇವತೆಗಳ ಒಡೆಯನೇ, ಸುಳ್ಳಾದ ತಿಳಿಅಳಿಕೆಯನ್ನೂ ಕೂಡದ ನಡತೆಯನ್ನೂ, ಅಶುದ್ಧವಾಡ \(ಕೊಳೆತುಂಬಿದ\) ದೇಹವನ್ನೂ ಹೀಗಿರುವ ಸ್ವಭಾವವನ್ನು ಇನ್ನು ನಾವು ಪಡೆಯದಂತೆ ಈ ದಾಸನು ಮಾಡುವ ಬಿನ್ನಹವನ್ನು ನಿಜಸ್ವರೂಪದಲ್ಲಿ ಕೇಳಿ ಕೃಪೆಮಾಡು.



ತನಿಯಲ್ಲಿ ಹೇಳಿದ ಹಾಗೆ, “ತಿರುವಿರುತ್ತಮ್” ಪ್ರಬಂಧದ ಒಂದು ಪಾದವನ್ನಾದರೂ ಓದಿ, ಅರಿತು, ಅದರಂತೆ ನಡೆದುಕೊಂಡರೆ, ಅಂಥವನಿಗೆ ಪರಮಪದಪ್ರಾಪ್ತಿಯಾಗುವುದು ಎಂಬುದಕ್ಕೆ ಸಾಕ್ಷಿಯೋ ಎಂಬಂತಿದೆ ಈ ಮೊದಲ ಪಾಶುರ. ತಿಳಿವಳಿಕೆಯಲ್ಲಿ, ನಡತೆಯಲ್ಲಿ, ಶುದ್ಧತೆಯಲ್ಲಿ, ಸ್ವಭಾವದಲ್ಲಿ – ಮನುಷ್ಯನಲ್ಲಿ ಕಂಡು ಬರುವ ನ್ಯೂನತೆಗಳನ್ನು ಬಲು ಸ್ವಾರಸ್ಯವಾಗಿ ಹೇಳಲಾಗಿದೆ. ಭಗವಂತನ ಪರತ್ವವನ್ನೂ ಸರ್ವರಕ್ಷತ್ವವನ್ನೂ ಹೇಳಲಾಗಿದೆ. ಇವುಗಳ ಜೊತೆಗೆ ಆಳ್ವಾರರ ಔದಾರ್ಯದಿಂದ ಕೂಡಿದ ನಮ್ರಪ್ರಾರ್ಥನೆಯೂ ಇದೆ. 



“ಪೊಯ್ ನ್ನಿನ್ ಱ ಞಾನಮುಮ್” – ತಪ್ಪಾದ ತಿಳಿವಳಿಕೆ. ದೇಹಾತ್ಮಭ್ರಾಂತಿ, ನಾನು ನನ್ನದು ಎಂಬುದರಲ್ಲಿ ಮಮತೆ, ಅಸ್ಥಿರವಾದ ಇಹಜೀವನದಲ್ಲಿ ಆಸಕ್ತಿ, ಭಗವಂತನಲ್ಲಿ ಪರಲೋಕದಲ್ಲಿಅಸಡ್ಡೆ, ಪಾಪಭೀತಿಯಿಲ್ಲದಿರುವುದು, ಸ್ವಾರ್ಥಸಾಧನೆ – ಇವೆಲ್ಲ ’ಸುಳ್ಳು’ ತಿಳಿವಳಿಕೆ.



ಪೊಲ್ಲಾವೊೞುಕ್ಕೂಮ್” – ಕೆಟ್ಟನಡತೆ: ಯಾವುದನ್ನು ಮಾಡಬಾರದೋ, ಯಾವುದರಿಂದ ಇಹ, ಪರ ಸುಖವಿಲ್ಲವೋ ಅಂಥ ಕೂಡದ ನಡತೆ – ಕುಡಿತ, ಜೂಜು, ಮೋಸಗಾರಿಕೆ \(ವಂಚನೆ\), ಸ್ತ್ರೀಲೋಲುಪತೆ, ಪರಹಿಂಸೆ – ಇತ್ಯಾದಿ ರಾಕ್ಷಸೀಕೃತ್ಯಗಳಲ್ಲಿ ತೊಡಗಿರುವುದು. 



“ಅೞುಕ್ಕೂಡಮ್ಬು” – ಕೊಳೆ ತುಂಬಿದ್ದು ಈ ದೇಹ. ಒಳಗೂ ಕೊಳೆ, ಹೊರಗೂ ಕೊಳೆ. ನವದ್ವಾರಗಳ ಮೂಲಕ ಬರುವುದೆಲ್ಲ ಕೊಳೆಯೇ, ಜೊತೆಗೆ ಕೆಟ್ಟನಡತೆಯಿಂದ ಮನಸ್ಸೂ ಕೊಳೆ ತುಂಬಿದ್ದು. 



’ಇನ್ನಿನ್ ಱ ನೀರ್ ಮೈ” – ಈ ಬಗೆಯ ಸ್ವಭಾವ – ಎಂದರೆ, ಸುಳ್ಳು ತಿಳಿವಳಿಕೆ, ಕೂಡಾ ನಡತೆ, ಅಶುದ್ಧವಾದ ದೇಹ ಮನಸ್ಸನ್ನು ಹೊತ್ತು, ಸಂಸಾರದಲ್ಲಿ ಬಿದ್ದು ತೊಳಲುತ್ತಾ, ಹುಟ್ಟು-ಸಾವುಗಳ ಸುಳಿಯಲ್ಲಿ ಸಿಕ್ಕಿಕೊಂಡು ನರಕಭಾಜನವಾಗುವ ಸ್ವಭಾವ. 



“ಉಯಿರಳಿಪ್ಪಾನ್” – ಎಲ್ಲಾ ಜೀವರನ್ನೂ, ತಾರತಮ್ಯವಿಲ್ಲದಂತೆ ಎಲ್ಲ ಕಾಲದಲ್ಲೂ ರಕ್ಷಿಸುವುದು ಭಗವಂತನು ಹೊತ್ತಿರುವ ಹೊಣೆ.



“ಎನ್ನಿನ್ ಱ ಯೋನಿಯು ಮಾಯ್ ಪಿಱನ್ದಾಯ್” – ತಾನು ಹೊತ್ತಿರುವ ಹೊಣೆಯನ್ನು ನಿರ್ವಹಿಸುವುದಕ್ಕಾಗಿ ಭಗವಂತನು ಮತ್ಸ್ಯ, ಕೂರ್ಮ, ವರಾಹ, ನಾರಸಿಂಹಾದಿ ನಾನಾ ಅವತಾರಗಳನ್ನೆತ್ತಿದನು. ಭಗವಂತನ್ ಸರ್ವರಕ್ಷಕತ್ವಕ್ಕೆ ಇದೊಂದು ಸಾಕ್ಷಿಯಿದ್ದಂತೆ. 



“ಇಮೈಯೋರ್ ತಲೈವಾ” – ಚತುರ್ಮುಖ ಬ್ರಹ್ಮನಿಂದ ಹಿಡಿದು ಎಲ್ಲಾ ದೇವತೆಗಳಿಗೂ ಭಗವಂತನು ಒಡೆಯನು. ಅಲ್ಲದೆ, ಪರಮಪದ ವಾಸಿಗಳಾದ ನಿತ್ಯಮುಕ್ತರಿಗೂ ಒಡೆಯನು. ಇದು ಭಗವಂತನ ಪರತ್ವವನ್ನು ಸೂಚಿಸುತ್ತದೆ.



“ಮೆಯ್ ನ್ನಿನ್ ಱು ಕೇಟ್ಟರುಳಾಯ್’ – ಭಗವಂತನು ನಾನಾ ಅವತಾರಗಳನ್ನೆತ್ತಿ ಜೀವರುಗಳನ್ನು ರಕ್ಷಿಸಿದ್ದನ್ನು ಪುರಾಣಗಳು ವಿವರಿಸಿ ಹೇಳುತ್ತವೆಯಷ್ಟೆ. ಅವುಗಳಲ್ಲಿ ಯಾವುದರಲ್ಲೂ ಸ್ವಾಮಿಯು ತನ್ನ ನಿಜಸ್ವರೂಪವನ್ನು ಎಲ್ಲರಿಗೂ ವ್ಯಕ್ತಪಡಿಸಲಿಲ್ಲ. ಇಲ್ಲಿ ಆಳ್ವಾರರು ಬೇಡುವುದೇನೆಂದರೆ, ಬೇರೆ ಬೇರೆ ರೂಪಗಳಲ್ಲಿ ಭಗವಂತನು ಬಂದು ಶಿಷ್ಟರಕ್ಷಣೆಯನ್ನೂ ದುಷ್ಟಶಿಕ್ಷಣವನ್ನೂ ಮಾಡಿದ್ದು ಭಗವಂತನ ಸಹಜಸ್ವಭಾವವಾದರೂ, ಅದು ಭಗವಂತನ ಕೆಲಸವೇ ಎಂಬುದನ್ನು \(ಸತ್ಯಾಂಶವನ್ನು\) ನೇರವಾಗಿ ಕಂಡು ಅರಿತುಕೊಳ್ಳುವುದಕ್ಕೆ ಆಗದಿರುವುದರಿಂದ \(ಆಯಾ ಅವತಾರಗಳ ಮುಸುಕು ಮುಚ್ಚಿರುವುದರಿಂದ\), ಸ್ವಾಮಿಯು ತನ್ನ ನಿಜಸ್ವರೂಪದಲ್ಲೇ ಬಂದು ಆಳ್ವಾರರ ಬಿನ್ನಹವನ್ನು ಕೇಳಬೇಕೆನ್ನುತ್ತಾರೆ. 



ಆಳ್ವಾರರು ಹೇಳುತ್ತಾರೆ: ಆಯಾ ಸಮಯಕ್ಕೆ ತಕ್ಕ ಹಾಗೆ ನಾನಾಅವತಾರಗಳನ್ನೆತ್ತಿ, ಬಂದು, ಜೀವರನ್ನು ರಕ್ಷಿಸಿದ ಸರ್ವೇಶ್ವರನೇ, ಮನುಷ್ಯನು ತನ್ನ ತಪ್ಪು ತಿಳಿವಳಿಕೆಯಿಂದಲೂ, ಕೂಡದ ನಡತೆಯಿಂದಲೂ, ಅಶುದ್ಧವಾದ ದೇಹ ಮನಸ್ಸು ಸ್ವಭಾವಗಳಿಂದಲೂ \(ಜನನ-ಮರಣವೆಂಬ\) ಸಂಕಟವನ್ನು ಇನ್ನೂ ಅನುಭವಿಸಿದಹಾಗೆ, ದಾಸನಾದ ನಾನು ನಿನ್ನಲ್ಲಿ ಮಾಡಿಕೊಳ್ಳುವ ಬಿನ್ನಹವನ್ನು, ನಿನ್ನ ನಿಜರೂಪದಿಂದಲೇ ಬಂದು, ಕೇಳಿ, ಕೃಪೆದೋರು.



ಭಗವಂತನಲ್ಲಿ ಆಳ್ವಾರರು ತಮ್ಮನ್ನು ಮಾತ್ರವೇ ಉದ್ಧರಿಸೆಂದು ಬೇಡಹೋಗಲಿಲ್ಲ. ಎಲ್ಲಾ ಜೀವರುಗಳ ಉದ್ಧಾರಕ್ಕಾಗಿ ಅವರು ಪ್ರಾರ್ಥಿಸಿದ್ದು. ಇದು ಆಳ್ವಾರರ ಔದಾರ್ಯ\!



೨. ಶೆಮಿನೀರ್ ತ್ತಡತ್ತುಕ್ಕಯಲ್ ಮಿಳಿರ್ ನ್ದಾಲೊಪ್ಪ, ಶ್ಶೇಯರಿಕ್ಕಣ್

ಅೞು ನೀರ್ ತುಲುಮ್ಬ ವಲಮರುಹಿನ್ ಱನ, ವಾೞಿಯರೋ

ಮುೞುನೀರ್ ಮುಹಿಲ್ ವಣ್ನನ್ ಕಣ್ಣನ್ ವಿಣ್ಣಾಟ್ಟವರ್ ಮೂದುವರಾಮ್

ತೊೞುನೀರಿಣೈಯಡಿಕ್ಕೇ, ಅನ್ಭುಶೂಟ್ಟಿಯ ಶೂೞ್ ಕುೞಱ್ ಕೇ. 



ಶೆಮಿನೀರ್ = \(ಶುದ್ದವಾದ\) ನೀರು ತುಂಬಿದ, ತಡತ್ತು = ಸರೋವರದ, ಕಯಲ್ = ಮೀನು, ಮಿಳಿರ್ ನ್ದಾಲ್ = ಸುಳಿದಾಡುವ ಹಾಗೆ, ಶೇಅರಿಕಣ್ = ಕೆಂಪಗೆ \(ಆಗಿರುವ\) ಗೆರೆಗಳಿರುವ ಕಣ್ಣುಗಳು, ಅಮಿನೀರ್ = ಅಳುವ ನೀರು, ತುಂಬಿ\) ತುಳುಕುತ್ತಿರಲು, ಅಲಮರುಹಿನ್ ಱನ = ಅಲೆದಾಡುತ್ತಿವೆ, ವಾೞಿಯರ್ – ಓ = ನಿಮಗೆ ವಿಜಯವಾಘಲಿ\! ಮುೞುನೀರ್ = ನೀರುತುಂಬಿದ, ಮುಹಿಲ್ ವಣ್ಣನ್ = ಮುಗಿಲಿನ ಬಣ್ಣದವನಾದ, ಕಣ್ಣನ್ =ವಣ್ಣನ್ = ಮುಗಿಲಿನ ಬಣ್ಣದವನಾದ, ಕಣ್ಣನ್ = ಆಕರ್ಷಕಸುಂದರನ \(ಕೃಷ್ಣನ\), ವಿಣ್ ನಾಟ್ಟವರ್ = ಪರಮಪದವಾಸಿಗಳು, ಮೂದುವರ್ ಆಮ್ = ಮೊಟ್ಟಮೊದಲಿಗರಾಗಿ, ತೊಮಿ = ಎರಗುವ, ನೀರ್ = ಸ್ವಭಾವದ, ಇಣೈ ಅಡಿಕ್ಕೇ = ಎರಡು ತಿರುವಡಿಗಳಿಗೆ, ಅನ್ಬು ಶೂಟ್ಟಿಯ = ಪ್ರೇಮವನ್ನು \(ಅಲಂಕರಿಸಿದ\) ಮುಡಿಸಿದ, ಶೂೞ್ ಕೞಱ್ ಕೇ = ಸುತ್ತುಕಟ್ಟಿರುವ ತಲೆಗೂದಲಿಗೆ \(ತಲೆಗೂದಲಿನ ಹೆಣ್ಣಿಗೆ\). 



ನೀರು ತುಂಬಿದ ಮುಗಿಲಿನ ಬಣ್ಣದವನಾದ ಆಕರ್ಶಕಸುಂದರನ \(ಶ್ರೀಕೃಷ್ಣನ\) ಪರಮಪದವಾಸಿಗಳು ಮೊಟ್ಟ ಮೊದಲಿಗರಾಗಿ ಎರಗುವ ಸ್ವಭಾವದ ಎರಡುತಿರುವಡಿಗಳಿಗೆ ಪ್ರೇಮವನ್ನು ಮುಡಿಸಿದ ಸುತ್ತುಕಟ್ಟಿದ ತಲೆಗೂದಲಿನ ಹೆಣ್ಣಿಗೆ, \(ಶುದ್ಧವಾದ\) ನೀರು ತುಂಬಿದ ಸರೋವರದ ಮೀನು ಸುಳಿದಾಡುವ ಹಾಗೆ ಕೆಂಪಗೆ ಗೆರೆಗಳಿರುವ ಕಣ್ಣುಗಳು, ಅಳುವ ನೀರು ತುಂಬಿತುಳುಕುತ್ತಿರಲು, ತಳಮಳಿಸುತ್ತಿವೆ \(ಅಲೆದಾಡುತ್ತಿವೆ\). ಸ್ವಾಮಿಗೆ ವಿಜಯವಾಗಲಿ\! 



ಹಿಂದಿನ ಪಾಶುರದಲ್ಲಿ, ಆಳ್ವಾರರು ಭಗವಂತನಲ್ಲಿ ನಮ್ರರೀತಿಯಲ್ಲಿ ಪ್ರಾರ್ಥಿಸಿದರು: ಭಗವಂತನು ಪ್ರತ್ಯಕ್ಷವಾಗಿ ಬಂದು ತಮ್ಮ ಬೇಡಿಕೆಯನ್ನು ಕೇಳಿ, ಕೃಪೆಮಾಡಬೇಕೆಂದರು. ಭಗವಂತನು ತಮ್ಮಿಂದ ಅಗಲಿದ ಸಂಕಟವನ್ನು ಅವರು ಇಲ್ಲಿ ಪ್ರಕಟಗೊಳಿಸುತ್ತಿದ್ದಾರೆ. 



ಈ ಪಾಶುರದಲ್ಲಿ ಆಳ್ವಾರರು ’ನಾಯಕಿ’ ಆಗಿದ್ದಾರೆ. ತಮ್ಮ ಪ್ರಿಯತಮ ’ನಾಯಕ’ನಾದ ಭಗವಂತನ ಬಗೆಗೆ ತಮ್ಮ ಆಂತರಂಗಿಕ ಪ್ರೇಮದ ಪರಿಣಾಮವನ್ನು, ಇಲ್ಲಿ ಸುಂದರವಾದ ರೂಪಕಗಳೊಡನೆ ವರ್ಣಿಸುವುದರಿಂದ ಮೇಲಣ ತಾತ್ಪರ್ಯ ಸ್ವಲ್ಪ ತೊಡಕಾಗಿ ಕಾಣುತ್ತದೆ, ಅಷ್ಟೆ. 



“ಮುೞುನೀರ್ ಮುಹಿಲ್ ವಣ್ಣನ್ ಕಣ್ಣನ್” – ಇನ್ನು ಸ್ವಲ್ಪವೂ ತುಂಬಿಕೊಳ್ಳಲು ಸಾಧ್ಯವಿಲ್ಲವೆಂಬಷ್ಟು ನೀರನ್ನು ಪೂರ್ತಿಯಾಗಿ ತುಂಬಿಕೊಂಡಿರುವ ಮೋಡವನ್ನು ಕಾರ್ಮುಗಿಲು \(ಮಳೆಗಾಲದ ದಟ್ಟವಾದ ಮುಗಿಲು\) ಎನ್ನುತ್ತಾರಷ್ಟೆ. ಅದನ್ನು ಹೋಲುವ ಬಣ್ನ, ಗುಣವುಳ್ಳವನಾಗಿ, ಆಕರ್ಷಕ ಸುಂದರನಾಗಿರುವವನು ಭಗವಂತ. 



ಮಳೆಗಾಲದ ಮೋಡ ನೋಡುವುದಕ್ಕೆ ಸೊಗಸು. ಅದು ಆಕರ್ಷಕ. ಗಗನದಲ್ಲಿ ಅಲ್ಲಿ ಮೆಲ್ಲಮೆಲ್ಲಗೆ ಸಂಚರಿಸುತ್ತಾ, ಕೆಳಗಿರುವ ನೆಲದ ಮೇಲೆ ಸಮೃದ್ಧಿಯಾಗಿ ಮಳೆಗರೆದು, ತೃಪ್ತಿ ಸಂತೋಷಗಳನ್ನು ತರುತ್ತದೆ. ಭಗವಂತನು ಹಾಗೆಯೇ ಆಕರ್ಷಕನಾಗಿ, ದಿವ್ಯಸುಂದರನಾಗಿ, ಔದಾರ್ಯಪರಿಪೂರ್ಣನಾಗಿ, ಭೂಲೋಕವಾಸಿಗಳಿಗೆ ಆನಂದದಾಯಕನಾಗಿ, ಅವರನ್ನು ಸಂಸಾರದ ಸಂಕಟದಿಂದ ಬಿಡಿಸುವವನಾಗಿ ಇದ್ದಾನೆ. 



“ವಿಣ್ಣಾಟ್ಟವರ್ ಮೂದುವರ್ ಆಮ್ ತೊೞುನೀರ್” – ಭಗವಂತನ ಸಮೀಪದಲ್ಲೇ ಇರುವುದರಿಂದ, ಪರಮಪದವಾಸಿಗಳು ಸ್ವಾಮಿಯ ತಿರುವಡಿಗಳನ್ನು ಪರಿಮಳ ಪುಷ್ಪಗಳಿಂದ ಪೂಜಿಸಿ ಎರಗುಉದರಲ್ಲಿ ಮೊದಲಿಗರು. ಅದೇ ಅವರ ಸ್ವಭಾವ.



“ಇಣೈ ಅಡಿಕ್ಕೇ ಅನ್ಬುಶೂಟ್ಟಿಯ ಶೂೞ್ ಕೞಲ್ ಕೇ” – ಭಗವಂತನ ಎರಡು ತಿರುವಡಿಗಳಿಗೆ ಈ ನಾಯಕಿಯು \(ಆಳ್ವಾರರು\) ಪರಿಶುದ್ಧ ಪ್ರೇಮವೆಂಬ ಅನರ್ಘಪುಷ್ಪವನ್ನು ಸಮರ್ಪಿಸಿ, ಆ ತಿರುವಡಿಗಳನ್ನೇ ತನ್ನ ತಲೆಯಲ್ಲಿ ಮುಡಿದಿದ್ದಾಳಂತೆ. ತಲೆಗೂದಲನ್ನು ಸುಂದರವಾಗಿ ಸುತ್ತಿತುರುಬನ್ನು ಮಾಡಿ ಅಲಂಕರಿಸಿಕೊಂಡಿದ್ದಾಳಂತೆ. ತಾನು ಸಮರ್ಪಿಸುವ ಪ್ರೇಮವಾಗಲಿ, ಅದನ್ನು ಪಡೆಯುವ ತಿರುವಡಿಗಳಾಗಲಿ ಅಲ್ಲಿಂದ ಜಾರಿ ಹೋಗದ ಹಾಗೆ.



“ಶೆೞುನೀರ್ ತಡತ್ತು ಕಯಲ್ ಮಿಳಿರ್ ನ್ದಾಲ್ ಪೋಲ – ಶೇಅರಿಕಣ್ ಅಮಿನೀರ್ ತದುಮ್ಬು ಅಲಮರುಹಿನ್ ಱನ” – ಬಲುಸುಂದರವಾದ ಉಪಮಾನ ಇದು. 



ದೊಡ್ಡ, ತುಂಬಿದ, ಸರೋವರ, ಅದರ ನೀರು ಶುದ್ಧವಾಗಿದೆ. ಅದರಲ್ಲಿ ಮೀನುಗಳು ಅತ್ತಿಂದಿತ್ತ ಇತ್ತಿಂದತ್ತ ಸುಳಿದಾಡುತ್ತಿವೆ. ಇದು ಉಪಮಾನದ ಮೊದಲ ಭಾಗ.



ಭಗವಂತನ ತಿರುವಡಿಗಳನ್ನು ಪರಿಶುದ್ಧವಾದ ಪ್ರೇಮಪುಷ್ಪದಿಂದ ಅರ್ಚಿಸಿ, ಅವನ್ನು ತಲೆಯಲ್ಲಿ ಮುಡಿದಿರುವ ನಾಯಕಿಯ ಕಣ್ಣುಗಳು ವಿಸ್ತಾರವಾದ ಸರೋವರದಂತೆ. ಪ್ರಿಯತಮನ ಅಗಲಿಕೆಯಿಂದ, ಅವು ಕೆಂಪಗೆ ಅರಿಕಣ್ಣಾಗಿವೆ. ಜೊತೆಗೆ, ಕಣ್ತುಂಬ ನೀರು ತುಂಬಿ ಸರೋವರವೇ ಆಗಿವೆ. ಅವುಗಳಲ್ಲಿರುವ ಕಣ್ಣಾಲಿಗಳು ಚಂಚಲಗೊಂಡು, ಅತ್ತಿಂದಿತ್ತ ಇತ್ತಿಂದತ್ತ ಚಲಿಸುತ್ತಾ ತಮ್ಮ ’ನಾಯಕ’ನನ್ನು ನಿರೀಕ್ಷಿಸುತ್ತಿವೆ. 



ಭಾವಾರ್ಥಃ ಭಗವಂತನ ಪರಮ ಪೂಜ್ಯವಾದ ತಿರುವಡಿಗಳನ್ನು ತನ್ನ ಪ್ರೇಮದಿಂದ ಪೂಜಿಸಿ, ಅವುಗಳನ್ನು ತನ್ನತಲೆಯಲ್ಲಿ ಅಲಂಕರಿಸಿಕೊಂಡು, ಭಗವಂತ ಆಗಮನಕ್ಕಾಗಿ ನಿರೀಕ್ಷಿಸುವ ನಾಯಕಿಯ ವಿಶಾಲವಾದ ಕಣ್ಣುಗಳಲ್ಲಿ ನೀರು ತುಂಬಿಕೊಂಡಿವೆ. ಕಣ್ಣಾಲಿಗಳು ಚಂಚಲವಾಗಿ ಹೊರಳುತ್ತಿವೆ. 



೩. ಕುೞಱ್ ಕೋವಲರ್ ಮಡಪ್ಪಾವೈಯುಮ್ ಮಣ್ ಮಹಳುಮ್ ತಿರುವುಮ್,

ನಿಳಱ್ ಪೊಲ್ ವನರ್ ಕಣ್ಡು ನಿಱ್ ಕುಙ್ಗೊಲ್ ಮೀಳುಙ್ಗೋಲ್? ಕಣ್ಣನ್ತುಮೀಯ್

ಅೞಱ್ ಪೋಲಡುಮ್ ಶಕ್ಕರತಣ್ಣಲ್ ವಿಣ್ಣೋರ್ ತೊೞಕ್ಕಡಾವುಮ್ 

ತೞರ್ ಪೋಱ್ ಶಿನತ್ತೈ ಅಪ್ಪುಳ್ಳಿನ್ ಪಿನ್ ಪೋನ ತನಿನೆಂಜಮೇ. 



ಕುೞಲ್ ಕೋವಲರ್ = ಕೊಳಲನ್ನೂದುವ ಗೋವಳರ, ಮಡಮ್ = ಸಾಧ್ವೀಮಣಿಯಾದ \(ಗುಣವತಿಯಾದ\), ಪಾವೈಯುಮ್ = ರಮಣಿಯೂ, ಮಣ್ ಮಹಳುಮ್ = ಭೂದೇವಿಯೂ, ತಿರುವುಮ್ = ಶ್ರೀದೇವಿಯೂ, ನಿೞಲ್ ಪೊಲ್ ವನರ್ = ನೆರಳಿನ ಹಾಗಿರುವುದನ್ನು, ಕಣ್ಡು =ನೋಡಿ, ನಿೞ್ ಕುಮ್ ಕೊಲ್ ಅಲ್ಲಿಯೇ ನಿಲ್ಲುವುದೋ? ಮೀಳುಮ್ ಕೊಲ್ = ಹಿಂತಿರುಗುವುದೋ? ತಣ್ = ತಂಪಾದ, ಅಮ್ = ಸುಂದರವಾದ, ತುೞಾಯ್ = ತುಲಸಿಯನ್ನೂ, \(ತುಲಸಿಯ ಹಾರವನ್ನೂ\), ಅೞಲ್ ಪೋಲ = ಬೆಂಕಿಯಂತೆ, ಅಡುಮ್ = ಸುಡುವ, ಶಕ್ಕರತ್ತು = ಚಕ್ರಾಯುಧವನ್ನೂ \(ಉಳ್ಳ\), ಅಣ್ಣಲ್ = ಸ್ವಾಮಿಯು, ವಿಣ್ಣೋರ್ = ಮೇಲಣಲೋಕದವರು, ತೊೞಕ್ಕಡವುಮ್ = ಪೂಜಿಸಲು \(ಎರಗಲು\) ಅನುಕೂಲಿಸುವಂತೆ, ತೞಲ್ ಪೊಲ್ = ಬೆಂಕಿಯಹಾಗೆ, ಶಿನ್ತತ್ತೈ = ಕೋಪವುಳ್ಳ, ಅ-ಪುಳ್ಳಿನ್ = ಆ ಪಕ್ಷಿಯ\(ಗರುಡನ\), ಪಿನ್ = ಹಿಂದೆ, ಪೋನ = ಹೋದ, ತನಿನೆಂಜಮೇ = ಒಂಟಿಯಾದ ಮನಸ್ಸು. 



ತಂಪಾದ ಸುಂದರವಾದ ತುಲಸಿಯ ಹಾರವನ್ನೂ, ಬೆಂಕಿಯಂತೆ ಸುಡುವ ಚಕ್ರಾಯುಧವನ್ನೂ ಉಳ್ಳ ಸ್ವಾಮಿಯನ್ನು ಮೇಲಣಲೋಕದವರು ಎರಗಿ ಪೂಜಿಸಲು ಅನುಕೂಲಿಸುವಂತೆ, ಬೆಂಕಿಯ ಹಾಗೆ ಕೋಪವುಳ್ಳ ಆ ಪಕ್ಷಿಯ \(ಗರುಡನ\) ಹಿಂದೆ ಹೋದ ಒಂಟಿಯಾದ ಮನಸ್ಸು, ಕೊಳಲನ್ನೂದುವ ಗೋವಳರ ಗುಣವತಿಯಾದ ಸಾಧ್ವಿಯೂ, ಭೂದೇವಿಯೂ, ಶ್ರೀದೇವಿಯೂ, ನೆರಳಿನ ಹಾಗೆ ಇರುವುದನ್ನು ಕಂಡು, ಅಲ್ಲಿಯೇ ನಿಲ್ಲುವುದೋ, ಹಿಂತಿರುಗುವುದೋ? 



ಹಿಂದಿನ ಪಾಶುರದಲ್ಲಿ ’ನಾಯಕಿ’ಗೆ ತನ್ನ ’ನಾಯಕ’ನ ಅಗಲಿಕೆಯ ದುಃಖದಿಂದ, ಕಣ್ಣಲ್ಲಿ ನೀರು ತುಂಬಿ ತುಳುಕುತ್ತಿತ್ತು. ಅತ್ತುಅತ್ತು ಕಣ್ಣುಕೆಂಪಡರಿತ್ತು. ಕಣ್ಣಾಲಿಗಳು ಚಂಚಲವಾಗಿ ಸುಳಿದಾಡುತ್ತಿತ್ತು. 



ಈ ಪಾಶುರದಲ್ಲಿ ಅವಳ ಮನಸ್ಸು, ಅವಳನ್ನು ಒಂಟಿಯಾಗಿ ಮಾಡಿ, ಗರುಡವಾಹನನಾದ ಶ್ರೀಭೂನೀಳಾಸಮೇತನಾದ ಶ್ರೀಮನ್ನಾರಾಯಣನನ್ನು ಹಿಂಬಾಲಿಸಿದೆ ಎನ್ನುತ್ತಾರೆ.



“ಕುೞಲ್ ಕೋವಲರ್ ಮಡಪ್ಪಾವೈ” – ಗೋವಳರ ಯಜಮಾನನಾದ ’ಕುಂಭ’ ಎಂಬವನ ಮಗಳು ಸತ್ಯೆ \(ನಪ್ಪಿನ್ನೈ\) ಎಂಬವಳು. ಅವಳನ್ನು ಕೈಹಿಡಿಯುವವನು, ಕೊಬ್ಬಿಸಿ ಬೆಳೆಸಿಟ್ಟಿದ್ದ ಏಳು ಗೂಳಿಗಳನ್ನು ಒಂಟಿಯಾಗಿ ಹಿಡಿದು ಕಟ್ಟಿಹಾಕಬೇಕೆಂಬ ಫಣವಿತ್ತು. ಶ್ರೀಕೃಷ್ಣನು, ಆ ಫಣವನ್ನು ಗೆದ್ದು ಸತ್ಯೆಯನ್ನು ಮದುವೆಯಾದನು. ಸತ್ಯ ಅಥವಾ ನಪ್ಪಿನ್ನೈ ಎಂಬವಳ್ನ್ನು ನೀಳಾದೇವಿ ಎನ್ನುತ್ತಾರೆ. 



“ತಣ್ಣನ್ತುೞಾಯ್” – ಭಗವಂತನು ಧರಿಸಿರುವ ತುಲಸಿಯ ಹಾರ ತಂಪಾದದ್ದು, ಹಿತಕರವಾದದ್ದು, ಪರಿಮಳಪೂರ್ಣವಾದದ್ದು. ಸ್ವಾಮಿಯು ಒಲಿದನೆಂದರೆ, ಆ ಹಿತವನ್ನೂ ತಂಪನ್ನೂ ಸೂರೆಗೊಂಡಂತೆಯೇ. ಅದಕ್ಕೆ ಅವನ ವಕ್ಷಸ್ಥಲವಾಸಿನಿಯಾದ ಶ್ರೀದೇವಿಯೇ ಸಾಕ್ಷಿ. 



“ಅೞಲ್ ಪೋಲಡುಮ್ ಶಕ್ಕರಮ್” – ಭಗವಂತನ ಕೈಯಲ್ಲಿ ಕೆಂಡವನ್ನುಗುಳುವ, ಪ್ರಜ್ವಲಿಸುವ ಚಕ್ರಾಯುಧವಿದೆ. ಅವನ ಆಶ್ರಿತವಿರೋಧಿಗಳನ್ನು ನಿಗ್ರಹಿಸುವುದೇ ಅದರ ಕೆಲಸ. 



“ಕೞಲ್ ಪೋಲ್ ಶಿನತ್ತು ಅ-ಪುಳ್ಳಿ” – ಭಗವದ್ವಿರೋಧಿಗಳನ್ನು ಕಂಡರೆ, ಅವರನ್ನು ಕುರಿತು ಯೋಚಿಸಿದರೆ, ಭಗವಂತನಿಗಿಂತಲೂ ಒಂದು ಕೈಮಿಗಿಲಾಗಿ, ಕೆಂಡದಂತೆ ಕೋಪ ಭಗವದ್ವಾಹನನಾದ ಗರುಡನಿಗೆ. 



ಆಳ್ವಾರರು ಹೇಳುತ್ತಾರೆ: ಭಗವದ್ವಿರೋಧಿಗಳ ವಿಷಯದಲ್ಲಿ ಕಡುಕೋಪವುಳ್ಳ ಗರುಡನ ಮೇಲೇರಿ, ಮೇಲಣ ಲೋಕಗಳವರು ತನ್ನನ್ನು ಪೂಜಿಸಲು ಅನುಕೂಲವಾಗುವಂತೆ ಹೋಗುತ್ತಿರುವ ಭಗವಂತನನ್ನು ಹಿಂಬಾಲಿಸುತ್ತಾ ನನ್ನ ಒಂಟಿಯಾದ ಮನಸ್ಸು ಹೋಯಿತು. ಸ್ವಾಮಿಯನ್ನು ನೆರಳಿನಂತೆ ಹಿಂಬಾಲಿಸುವ ಶ್ರೀ, ಭೂ, ನೀಳಾದೇವಿಗಳನ್ನೂ ಸ್ವಾಮಿಯ ಜೊತೆಯಲ್ಲೇ ಕಂಡು, ಅದು ಅಲ್ಲೇ ನೆಲೆನಿಲ್ಲುವುದೋ, ಹಿಂತಿರುಗಿ ನನ್ನ ಬಳಿಗೆ ಬರುವುದೋ ಕಾಣೆನಲ್ಲ\!



ಶ್ರೀಭೂನೀಳಾಸಮೇತನಾಗಿ, ತುಲಸಿಯ ಹಾರವನ್ನು ಧರಿಸಿ, ಚಕ್ರಪಾಣಿಯಾಗಿ ಗರುಡವಾಹನನಾಗಿರುವ ಶ್ರೀಮನ್ನಾರಾಯಣನಲ್ಲಿಯೇ ಮನಸ್ಸು ಸ್ಥಿರಗೊಳ್ಳಬೇಕು, ಚಂಚಲಗೊಳ್ಳಬಾರದು – ಎಂಬುದು ಇದರ ಭಾವ.



೪. ತನಿನೆಂಜಮ್ ಮುನ್ನವರ್ ಪುಳ್ಳೇಕ್ಕವರ್ ನ್ದದು, ತಣ್ನನ್ತುೞಾಯ್

ಕ್ಕಿನಿನೆಂಜ ಮಿಙ್ಗುಕ್ಕವರ್ ವದು ಯಾಮಿಲಮ್, ನೀನಡುವೇ

ಮುನಿ ವಂಜ ಪ್ಪೇಯ್ ಚ್ಚಿ ಮುಲೈಶುವೈತ್ತಾನ್ ಮುಡಿ ಶೂಡು ತುೞಾಯ್

ಪ್ಪಸಿ ನಂಜ ಮಾರುದಮೇ\!, ಎಮ್ಮದಾವಿ ಪನಿಪ್ಪಿಯಲ್ವೇ? 



ತನಿನೆಂಜಮ್ = \(ನನ್ನ\) ಒಂಟಿಯಾದ \(ಪೂರ್ಣ\) ಮನಸ್ಸು, ಮುನ್ = ಮೊದಲು, ಅವರ್ ಪುಳ್ಳೇ = ಅವರ \(ಭಗವಂತನ\) ಪಕ್ಷಿಯನ್ನೇ, ಕವರ್ ನ್ದದು = ಹಿಡಿಯಿತು \(ಅನುಸರಿಸಿತು\), ತಣ್ = ತಂಪಾದ, ಅಮ್ = ಸುಂದರವಾದ, ತುೞಾಯ್ ಕ್ಕು = ತುಲಸಿಗೆ, ಇನಿ = ಇನ್ನು,ನೆಂಜಮ್ = ಮನಸ್ಸು, ಇಙ್ಗು = ಇಲ್ಲಿಯಾಮ್ = ನಾವು \(ನಾನು\) ಕವರ್ ವದು = ಆಶಿಸುವುದಕ್ಕೆ, ಇಲಮ್ = ಇಲ್ಲವಾಗಿದೆ, ನೀ = ನೀನು, ನಡುವೇ = ಈ ನಡುವೆ \(ಈವರೆಗೆ\), ಮುನಿ = ಕೋಪಿಷ್ಠಳಾದ, ವಂಜಮ್ = ವಂಚನೆಯ ಸ್ವಭಾವದ \(ವಂಚಿಸಿದ\), ಪೇಯ್ ಚ್ಚಿ = ರಾಕ್ಷಸಿಯ, ಮುಲೈ = ಮೊಲೆಯನ್ನು, ಶುವೈತ್ತಾನ್ = ಆದರದಿಂದ ಕುಡಿದವನ, ಮುಡಿ = ತಲೆಯಲ್ಲಿ \(ಕಿರೀಟದ ಮೇಲೆ\), ಶೂಡು = ಮುಡಿದಿರುವ, ತುೞಾಯ್ = ತುಲಸಿಯ, ಪನಿ = ತಂಪಾದ, ನಂಜಮ್ = ವಿಷದಂಥ, ಮಾರುದಮೇ = ತಂಗಾಳಿಯೋ, ಎಮ್ಮದು = ನಮ್ಮ \(ನನ್ನ\) ಆವಿ = ನಿಟ್ಟುಸಿರನ್ನು \(ಪ್ರಾಣವನ್ನು\), ಪನಿಪ್ಪು = ತಂಪುಮಾಡುವುದು \(ನಡುಗಿಸುವುದು\), ಇಯಲ್ವೇ = ನಿನ್ನ ಸ್ವಭಾವಕ್ಕೆ ತಕ್ಕದ್ದೇ? 



ನನ್ನ ಒಂಟಿಯಾದ ಮನಸ್ಸು ಈ ಮೊದಲೇ ಅವರ \(ಭಗವಂತನ\) ಪಕ್ಷಿಯನ್ನೇ ಹಿಡಿದು\(ಅನುಸರಿಸಿತು\). ತಂಪಾದ ಸೊಬಗಿನ ತುಲಸಿಯನ್ನು ಇನ್ನು ನಾನು ಆಶಿಸುವುದಕ್ಕೆ \(ನನ್ನ\) ಮನಸ್ಸೇ ಇಲ್ಲಿಲ್ಲವಾಗಿದೆ. ಕೋಪಿಷ್ಠಳೂ ವಂಚಕಳೂ ಆದ ರಾಕ್ಷಸಿಯ ಮೊಲೆಯನ್ನು ಆದರದಿಂದ ಉಂಡವನ ತಲೆಯಲ್ಲಿ ಮುಡಿದ ತುಲಸಿಯಿಂದ ಈವರೆಗೆ ತಂಪಾದ ವಿಷದಂಥ ತಂಗಾಳಿಯೇ, ನನ್ನ ಪ್ರಾಣವನ್ನು ನಡುಗಿಸುವುದ್ \(ನನ್ನ ನಿಟ್ಟುಸಿರನ್ನು ತಂಪುಮಾಡುವುದು\) ನಿನ್ನ ಸ್ವಭಾವಕ್ಕೆ ತಕ್ಕದ್ದೇ?



ಹಿಂದಿನ ಎರಡು ಪಾಶುರಗಳಲ್ಲಿ ನಾಯಕಿಗೆ ತನ್ನ ನಾಯಕನ ಅಗಲಿಕೆಯನ್ನು ಸಹಿಸಲಾರದೆ ಕಣ್ತುಂಬ ನೀರು ತುಂಬಿತು. ಮನಸ್ಸು ಅವಳನ್ನು ಬಿಟ್ಟು ಅವಳ ನಾಯಕನನ್ನು \(ಪ್ರಿಯತಮನನ್ನು\) ಹಿಂಬಾಲಿಸಿತು. ಈಗ ಬೀಸುವ ತಂಗಾಳಿಯಿಂದ ಬರುವ ಬಾಧೆಯನ್ನು – ಹೇಗೆ ಅದು ಅವಳಿಗೆ ಅಸಹನಿಯವಾಗಿದೆಯೆಂಬುದನ್ನು ಹೇಳಲಾಗುತ್ತದೆ. 



ನಾಯಕಿಯ ಬಳಿ ಸುಳಿದಾಡುವ ತಂಗಾಳಿಯಾದರೂ ಎಂಥಾದ್ದು? ಈವರೆಗೆ ಅದು ನಾಯಕಿಯ ಪ್ರಿಯತಮನು ತನ್ನ ತಲೆಯು ಮೇಲೆ ಮುಡಿದ ಪರಿಮಳ ಪೂರ್ಣವಾದ, ತಂಪಾದ, ತುಲಸಿಯ ಹಾರದೊಡನೆ ವಿಹರಿಸುತ್ತಿತ್ತು. ಆದ್ದರಿಂದ ಅದು ಆ ಹಾರದ ಸ್ವಭಾವವನ್ನು ಸಹಜವಾಗಿ ಪಡೆದುಕೊಂಡಿದೆ. ಎಂದರೆ, ತಂಪಾಗಿದೆ, ಹಿತಕರವಾಗಿದೆ, ತುಲಸಿಯ ಪರಿಮಳದಿಂದ ತುಂಬಿದೆ. ಆ ತಂಗಾಳಿಯೋ ಈಗ ನಾಯಕಿಯ ಬಳಿ ಸುಳಿಯುತ್ತಿರುವುದು.



“ಮುನಿವಂಜಪ್ಪೇಯ್ ಚ್ಚಿ ಮುಲೈ ಶುವೈತ್ತಾನ್” – ಭಗವಂತನ ಶ್ರೀಕೃಷ್ಣಾವತಾರದ ಪ್ರಸಂಗವಿದು. ಕಂಸನಿಂದ ಪ್ರೇರಿತಳಾಗಿ ಪೂತನಿಯು ಕೃಷ್ಣನನ್ನು ಕೊಲ್ಲುವ ನೆಪದಿಂದ ನಂದಗೋಕುಲಕ್ಕೆ ಬಂದಳು. ತಾಯಿಯಾದ ಯಶೋದೆ ಇಲ್ಲದ ವೇಳೆಯಲ್ಲಿ, ವಂಚನೆಯಿಂದ ಯಶೋದೆಯಂತೆ ತನ್ನ ವೇಷವನ್ನು ಮರೆಸಿಕೊಂಡು, ಬಂದು, ತೊಟ್ಟಿಲ ಕೂಸಾದ ಕೃಷ್ಣನನ್ನು ಎತ್ತಿಕೊಂಡು ತನ್ನ ವಿಷದ ಮೊಲೆಯನ್ನೂಡಿಸಿದಳು. ಸರ್ವಜ್ಞನಾದ ಕೃಷ್ಣನುಆ ವಿಷದ ಹಾಲನ್ನೇ ಚಪ್ಪರಿಸುತ್ತಾ ಕುಡಿದು, ಅದರೊಂದಿಗೆ ಅವಳ ಪ್ರಾಣವನ್ನೂ ಹೀರಿ ಕೊಂದನು.



’ನಾಯಕಿ’ಯು ಹೇಳುತ್ತಾಳೆ: ತಂಗಾಳಿಯೇ, ನೀನು ಇದುವರೆಗೆ ಕೋಪಿಷ್ಠಳೂ ವಂಚಕಿಯೂ ಆದವಳ ವಿಷದ ಮೊಲೆಯನ್ನುಂಡ ನನ್ನ ಪ್ರಿಯತಮನು ತಲೆಯಲ್ಲಿ ಮುಡಿದ ತುಲಸಿಯ ಹಾರದ ಬಳಿಯಲ್ಲೇ ಸುಳಿದಾಡಿದ್ದೀ. \(ಅದರ ಸ್ವಭಾವವನ್ನೂ ಪಡೆದುಕೊಂಡಿದ್ದಿ\). ನಿನ್ನ ತಂಪೂ, ಆ ತುಲಸಿಯ ಕಂಪೂ ಕೂಡಿಕೊಂಡು ನನಗದು ವಿಷವಾಗಿ ಪರಿಣಮಿಸಿದೆ. ಈಗಾಗಲೇ ನನ್ನ ಮನಸ್ಸೆಲ್ಲಾ ಗರುಡವಾಹನನಾದ ನನ್ನ ಪ್ರಿಯತಮನನ್ನು ಹಿಂಬಾಲಿಸಿದೆ. ಈಗ ನನ್ನಲ್ಲಿ ಉಳಿದಿರುವುದು ನನ್ನ ಜೀವ ಮಾತ್ರವೇ\! ನೀನು ನನ್ನ ಬಳಿ ಹೀಗೆ ಸುಳಿದಾಡುವುದರಿಂದ ನನಗೆ ಹಿತವಾಗುವುದು ಎಂದು ಭಾವಿಸಿದೆಯಾ? ನನ್ನಜೀವಕ್ಕೆ ಯಾತನೆಯನ್ನುಂಟುಮಾಡುವುದು ನಿನ್ನ ಸ್ವಭಾವಕ್ಕೆ ತಕ್ಕದ್ದೇ? \(ನನ್ನ ನಿಟ್ಟುಸಿರು ನನ್ನ ನಾಯಕನಿಗೆ ಅರಿವಾಗಬೇಡವೇ? ಅದು ಅವನಲ್ಲಿಗೆ ಏರಿ, ಅವನಿಗೆ ತಟ್ಟಬೇಡಾವೇ? ನೀನದನ್ನು ಇಲ್ಲಿಯೇ ತಂಪುಮಾಡುವುದರಿಂದ ನನಗೆ ಫಲವಿದೆಯೇ? ಇದೇಯೇ ನೀನು ಮಾಡುವ ಉಪಕಾರ\)



೫. ಪನಿಪ್ಪಿಯಲ್ ವಾಹ ವುಡೈಯ ತಣ್ ವಾಡೈ, ಇಕ್ಕಾಲ್ ಮಿವ್ವೂರ್

ಪ್ಪನಿಪ್ಪಿಯಲ್ ವೆಲ್ಲಾನ್ದವಿರ್ ನ್ದೆರಿ ವೀಶುಮ್, ಅನ್ದಣ್ನನ್ತುೞಾಯ್

ಪ್ಪನಿಪ್ಪುಯಲ್ ಶೋರುನ್ತಡಾಙ್ಕಣ್ಣಿ ಮಾಮೈತ್ತಿಱತ್ತುಕ್ಕೊಲಾಮ್?

ಪನಿಪ್ಪುಯಲ್ ವಣ್ಣನ್, ಶೆಙ್ಗೋಲೊರುನಾನ್ ಱು ತಡಾವಿಯದೇ. 



ಪನಿಪ್ಪು = ತಂಪನ್ನು ಮಾಡುವುದು, ಇಯಲ್ ವು ಆಹ = ಸ್ವಭಾವವಾಗಿ ಉಡೈಯ = ಉಳ್ಳ, ತಣ್ ಪಾಡೈ = ತಂಗಾಳಿಯು, ಇ-ಕಾಲ್ =\(ಕಾಲಮ್\) = ಈಗ, ಇ-ಊರ್ = ಈ ಸ್ಥಳದಲ್ಲಿ, ಪನಿಪ್ಪು ಇಯಲ್ ವು ಎಲ್ಲಾಮ್ = ಶೈತ್ಯಕಾರಕಸ್ವಭಾವವನ್ನೆಲ್ಲಾ, ತವಿರ್ ನ್ದು = ಬಿಟ್ಟು, ಎರಿ = ಬಿಸಿಯಾಗಿ \(ಸುಡುವಂತೆ, ಜ್ವಾಲೆಯನ್ನು\), ವೀಶುಮ್ = ಬೀಸುವುದು, ಅಮ್ = ಸೊಬಗಿನ, ತಣ್ = ತಂಪಾದ, ತುೞಾಯ್ = ತುಲಸಿಯ \(ಹಾರದ\) ಬಗೆಗೆ, ಪನಿ ಪ್ಪುಯಲ್ = ಮಳೆಯ ಮೋಡವುಯ್, \(ಸುರಿಸುವ ಹಾಗೆ\), ಶೋರುಮ್ = ನೀರು ಸೋರುತ್ತಿರುವ \(ಸುರಿಸುತ್ತಿರುವ\), ತಡ ಕಣ್ಣಿ = ವಿಶಾಲವಾದ ಕಣ್ಣಿನವಳಾದ \(ಇವಳ – ಈ ನಾಯಕಿಯ\), ಮಾಮೈ = ರೂಪದ \(ದೇಹದ\), ತಿಱತ್ತು = ಸೊಬಗನ್ನು \(ಬಣ್ಣವನ್ನು\), ಕೊಲ್ = ನಾಶಪಡಿಸುವುದಕ್ಕಾಗಿಯೇ, ಆಮ್ = ಸರಿ, ಪನಿಪ್ಪುಯಲ್ ವಣ್ಣನ್ = ಕಾರ್ಮುಗಿಲಿನ ಬಣ್ಣದವನ \(ಸರ್ವೇಶ್ವರನ\), ಶೆಙ್ಗೋಲ್ = ಆಜ್ಞೆ, ಒರು ನಾನ್ ಱ = ಈ ಒಂದು ಸಮಯದಲ್ಲಿ, ತಡಾವಿಯದೇ = ತಲೆಕೆಳಗು ಆಯಿತಲ್ಲ\! 



ತಂಪನ್ನುಂಟುಮಾಡುವುದೇ ಸ್ವಭಾವವಾಗಿ ಉಳ್ಳ ತಂಗಾಳಿಯು ಈಗ ಇಲ್ಲಿ ತನ್ನ ಶೈತ್ಯಕಾರಕ ಸ್ವಭಾವವನ್ನೆಲ್ಲಾ ಬಿಟ್ಟು ಸುಡುವ ಜ್ವಾಲೆಯಾಗಿ ಬೀಸುವುದು. ಸೊಬಗಿನ ತಂಪಾದ ತುಲಸಿಯ ಹಾರದ ಬಗೆಗೆ ಮಳೆಯ ಮೋಡವು ಸುರಿಸುವ ಹಾಗೆ ನೀರನ್ನು ಸುರಿಸುತ್ತಿರುವವಳ \(ಇವಳ-ಈ ನಾಯಕಿಯ\), ರೂಪದ ಸೊಬಗನ್ನು \(ದೇಹದ ಬಣ್ಣವನ್ನು\) ನಾಶಪಡಿಸುವುದಕ್ಕಾಗಿಯೇ ಸರಿ. ಕಾರ್ಮುಗಿಲಿನ ಬಣ್ಣದವನ \(ಸರ್ವೇಶ್ವರನ\) ಕಟ್ಟಳೆ ಈ ಒಂದು ಸಮಯದಲ್ಲಿ ತಲೆಕೆಳಗಾಯಿತಲ್ಲ\! 



ಹಿಂದಿನ ಪಾಶುರದಲ್ಲಿ ನಾಯಕಿಯು ತಂಗಾಳಿಯನ್ನುದ್ದೇಶಿಸಿ ಹೇಳಿದಳು; ’ನನನ್ಮನಸ್ಸೆಲ್ಲಾ ಭಗವಂತನನ್ನು ಹಿಂಬಾಲಿಸಿ ಹೋಗಿದೆ. ಇಲ್ಲಿ ಜೀವಮಾತ್ರ ಉಳಿದಿದೆ. ಅದುವಿರಹದಿಂದ ತಪಿಸುತ್ತಿದೆ. ಅದನ್ನು ಕೊಲ್ಲುವುದಕ್ಕಾಗಿ ನೀನು ತಣ್ಣಗೆ ಬೀಸುವೆಯಾ? ನನ್ನನ್ನು ಹೀಗೆ ಸಂಕಟಗೊಳಿಸುವುದು ನಿನಗೆ ತರವೇ?’ ಎಂದಳು. 



ಈ ಪಾಶುರದಲ್ಲಿ ಆ ವಿಷಯವನ್ನೇ ಮುಂದುವರಿಸುತ್ತಾಳೆ. ’ನನ್ನ ಜೀವಕ್ಕೆ ಹೊದಿಕೆಯಾಗಿ ದೇಹವಿದೆ. ಇದಕ್ಕೆ ರೂಪವಿದೆ, ಸೊಬಗಿದೆ, ಬಣ್ಣವಿದೆ, ಕಾಂತಿಯಿದೆ, ಯೌವನವಿದೆ. ದೇಹದ ಈ ಲಕ್ಷಣಗಳನ್ನೆಲ್ಲಾ ನಾಶಪಡಿಸಲು ಹೀಗೆ ಸುಡುತ್ತಿರುವೆಯಾ?’ ಎನ್ನುತ್ತಾಳೆ. 



ವಿರಹಿಗಳಿಗೆ ತಂಗಾಳಿ ಶತ್ರುವಿದ್ದಂತೆ. ಅದರ ಸ್ವಾಭಾವಿಕವಾದ ತಂಪು ಸುಡುವ ಜ್ವಾಲೆಯಾಗಿ ಸಂಕಟಗೊಳಿಸುತ್ತದೆ. 



ಇಲ್ಲಿ ನಾಯಕಿಗೆ ಭಗವಂತನು ಧರಿಸಿರುವ ತುಲಸಿಯಹಾರದ ಮೇಲೆ ಮನಸ್ಸು. ಅದರ ತಂಪನ್ನೂ ತಂಪನ್ನೂ ತಾನು ಭಗವಂತನೊಡನೆ ಕೂಡಿಕೊಂಡು ಅನುಭವಿಸಬೇಕೆಂಬ ಮಹದಾಶೆ. ಅದು ತನಗೆ ಲಭ್ಯವಾಗದೆ ಹೋದ್ದರಿಂದ ಕಣ್ಣಿರು ಸುರಿಸುತ್ತಾ ತಂಗಾಲಿಯನ್ನು ಕುರಿತು ತನಗೆ ತಾನೇ ಹೇಳಿಕೊಳ್ಳುತ್ತಾಳೆ. 



ನಾಯಕಿಯು ಹೇಳುತ್ತಾಳೆ: ತಂಗಾಳಿಯು ಸಹಜಸ್ವಭಾವ ಮನಸ್ಸಿಗೂ ದೇಹಕ್ಕೂ ಹಿತವನ್ನುಂಟುಮಾಡುವುದು. ಅದು ನನಗೆ ಸುಡುವ ಜ್ವಾಲೆಯಾಗಿ ಪರಿಣಮಿಸಿದೆಯಲ್ಲ\! ಇದೇನಾಶ್ಚರ್ಯ\! ಆಯಾ ವಸ್ತು ಅದಕ್ಕೆನಿಯಮಿತವಾದ ಕಾರ್ಯವನ್ನು ಮಾಡುತ್ತಿರಬೇಕೆಂಬುದು ಭಗವಂತನ ಕಟ್ಟಾಳೆಯಲ್ಲವೇ? ಈ ತಂಗಾಳಿ ಅದಕ್ಕೆ ವಿರುದ್ಧವಾಗಿ ವರ್ತಿಸುತ್ತಿದೆಯಲ್ಲ\! ಭಗವಂತನ ಸಹವಾಸಕ್ಕಾಗಿ ವಿರಹಿಯಾದ ನಾನು ಮಳೆಯ ಮೋಡವು ಸುರಿಸುವ ಹಾಗೆ ಒಂದೇ ಸಮನಾಗಿ ಕಣ್ಣೀರು ಸುರಿಸುತ್ತಿದ್ದೇನೆ. ನನ್ನೀದೇಹದ ಬಣ್ಣವನ್ನೂ ಅಂದವನ್ನೂ ಕೆಡಿಸುವುದಕ್ಕಾಗಿಯೇ ಈ ಗಾಳಿ ಹೀಗೆ ಸುಡುತ್ತಾ ನನ್ನ ಮೇಲೆ ಬೀಸುತ್ತಿರಬಹುದೇ? 



೬. ತಡಾವಿಯವಮ್ಬುಮ್ ಮುರಿನ್ದ ಶಿಲೈಹಳುಮ್ ಪೋಹವಿಟ್ಟು,

ಕಡಾಯಿನ ಕೊಣ್ಡೊಲ್ ಹುಮ್ ವಲ್ಲಿಯಿದೇನುಮ್, ಅಶುರರ್ ಮಙ್ಗ

ಕ್ಕಡಾವಿಯ ವೇಹಮ್ ಪಱವೈಯಿನ್ ಪಾಹನ್ ಮದನಶೆಙ್ಗೋಲ್

ನಡಾವಿಯ ಕೂಟ್ರಙ್ಕಣ್ಡೀರ್, ಉಯಿರ್ ಕಾಮಿನ್ ಹಳ್ ಞೂಲತ್ತುಳ್ಳೇ.



ತಡಾವಿಯ = ನೆಟ್ಟಗಿಲ್ಲದ \(ಬಗ್ಗಿದ\), ಅಮ್ಬುಮ್ = ಬಾಣವನ್ನೂ, ಮುರಿನ್ದ = ಮುರಿದುಹೋದ, ಶಿಲೈಹಳುಮ್ = ಬಿಲ್ಲುಗಳನ್ನೂ, ಪೋಹವಿಟ್ಟು = ತೊಲಗಿಸಿ, ಕಡಾಯಿನ = ಫಲಕಾರಿಯಾದದ್ದನ್ನು, ಕೊಣ್ಡು = ತೆಗೆದುಕೊಂಡು, ಒಲ್ ಹುಮ್ = ನಡೆಯುವ, ವಲ್ಲಿ = ಧ್ವಜವು, ಇದು ಏನುಮ್ = ಇದು ಆಗಿದ್ದರೂ, ಅಶುರರ್ = ಅಸುರರು, ಮಙ್ಗ = ನಾಶವಾಗುವಂತೆ, ಕಡಾವಿಯ = ದಾಟಿಸುವ, ವೇಹಮ್ = ವೇಗವುಳ್ಳ, ಪಱವೈಯಿನ್ = ಪಕ್ಷಿಯ, ಪಾಹನ್ = ಸವಾರನ, ಮದನನ್ = ಮದನನ, ಶೆಙ್ಗೋಲ್ = ಕಟ್ಟಳೆಯನ್ನು, ನಡಾವಿಯ = ನಡೆಸತಕ್ಕ, ಕೂಟ್ರಮ್ = ಯಮನು, ಕಣ್ಡೀರ್ = ಕಂಡಿರಾ, ಉಯಿರ್ ಕಾಮಿನ್ ಹಳ್ = ಜೀವಗ್ಳನ್ನು ರಕ್ಷಿಸಿಕೊಳ್ಳಿರಿ. \(ಜೀವಗಳನ್ನು ಆಶಿಸುವವರೇ\) ಞೂಲತ್ತುಳ್ಳೇ = ಭೂಮಿಯಮೇಲೆ, 



ಭೂಮಿಯ ಮೇಲೆ ಜೀವಗಳನ್ನು ಉಳಿಸಿಕೊಳ್ಳಬೇಕೆನ್ನುವವರೇ, ಇದು ಬಗ್ಗಿದ ಬಾಣವನ್ನೂ ಮುರಿದ ಬಿಲ್ಲುಗಳನ್ನೂ ತೊಲಗಿಸಿ, ಫಲಕಾರಿಯಾದವನ್ನು \(ಹೊಸವನ್ನು\) ತೆಗೆದುಕೊಂಡು ನಡೆಯುವ ಧ್ವಜವೇ ಆಗಿದ್ದರೂ, ಅಸುರರು ನಾಶವಾಗುವಂತೆ ದಾಟಿಸುವ ವೇಗವುಳ್ಳ ಪಕ್ಷಿಯ ಸವಾರನ ಮದನನ ಕಟ್ಟಳೆಯನ್ನು ನಡೆಸತಕ್ಕ ಯಮನೇ ಕಂಡಿರಾ\! 



ಹಿಂದಿನ ಪಾಶುರದ ವಿಷಯವನ್ನು ಇಲ್ಲಿಯೂ ಮುಂದುವರಿಸಲಾಗಿದೆ. 



ತನ್ನ ವಿರಹ ವೇದನೆಯನ್ನು ಹೆಚ್ಚು ಮಾಡಿದ ತಂಗಾಳಿಯು ವಿಷಯದಲ್ಲಿ ಭೂಮಿಯ ಮೇಲೆ ’ಬದುಕ’ಲಿಚ್ಛಿಸುವ ಜನರಿಗೆ, ಈ’ನಾಯಕಿ’ \(ಆಳ್ವಾರರು\) ಎಚ್ಚರಿಕೆ ಕೊಡುತ್ತಿದ್ದಾರೆ, ಜನರು ತಂಗಾಳಿಗೆ ಮೈಒಡ್ಡಿ ಅದರ ಹಿತವನ್ನು ಅನುಭವಿಸಬಯಸಿದರೆ, ಅವರು ವಿಷಯಲಂಪಟರಾಗುವುದು ಖಂಡಿತ. ಇದರಿಂದ ನೀವು ಆಶಿಸುವ ’ನಿಜವಾದ ಬದುಕು’ ನಿಮಗೆ ಲಭಿಸುವುದಿಲ್ಲ. ಭಗವಂತನ ತಿರುವಡಿಗಳ ಸೇವೆಗೆ ಬದಲಾಗಿ ನಿಮಗೆ ದೊರಕುವುದು ಮನ್ಮಥನ ಮತ್ತು ಯಮನ ಸೇವೆ ಮಾತ್ರವೇ ದೊರಕುವುದು. ಆದ್ದರಿಂದ, ನೀವು ಈಗಲೇ ಎಚ್ಚರಿಕೆ ತೆಗೆದುಕೊಳ್ಳಿ. ವಿಷಯಾಸಕ್ತಿಯತ್ತ ಗಮನಹರಿಸಬೇಡಿರಿ. ನಿಮ್ಮಾತನು ಮನಗಳನ್ನು ಭಗವಂತನ ತಿರುವಡಿಗಳಲ್ಲಿ ಪರಿಪೂರ್ಣವಾಗಿ ಅರ್ಪಿಸಿ ’ನಿಜವಾದ’ ಬಾಳಿನ ನಿತ್ಯಾನಂದ ಸುಖವನ್ನು ಪಡೆದುಕೊಳ್ಳಿರಿ. 



’ನಾಯಕಿ’ಯು ಹೇಳುತ್ತಾಳೆ: ಭೂಮಿಯ ಮೇಲೆ ಬದುಕಲು ಇಚ್ಛಿಸುವ ಜನರೇ, ಈ ತಂಗಾಳಿಯು ಕೆಲವೊಮ್ಮೆ ಭಗವಂತನ ಕಟ್ಟಳೆಯನ್ನೇ ಪಾಲಿಸುವುದಿಲ್ಲ. ಬದಲಾಗಿ, ಸ್ವಾಮಿ ಮಗನಾದ ಮನ್ಮಥನ ಆಜ್ಞೆಯನ್ನು ಪಾಲಿಸುತ್ತದೆ. ಇದು ತನ್ನ ಹಳೆಯ ಅಂಬುಗಳನ್ನೂ, ಮುರಿದ ಬಿಲ್ಲುಗಳನ್ನೂ ತ್ಯಜಿಸಿ, ಹೊಸದಾದ ಕೂರಂಬುಗಳನ್ನೂ ತೊಟ್ಟು, ಮನ್ಮಥನ ವಿಜಯಧ್ವಜವೋ ತಾನು ಎಂಬಂತೆ, ಮುನ್ನುಗ್ಗಿ ಬಂದು, ಇಲ್ಲಿ ಬದುಕಬಯಸುವವರನ್ನೆಲ್ಲಾ ಕೊಲ್ಲುವ ಯಮಸ್ವರೂಪವೇ ಕಂಡಿರಾ\! 



೭. ಞೂಲಮ್ ಪನಿಪ್ಪಶ್ಶೆಱಿತ್ತು, ನನ್ನೀರಿಟ್ಟುಕ್ಕಾಲ್ ಶಿದೈನ್ದು

ನೀಲವಲ್ಲೇಱು ಪೊರಾನಿನ್ ಱ ವಾನಮಿದು, ತಿರುಮಾಲ್

ಕೋಲಂಜುಮನ್ದು ಪಿರಿನ್ದಾರ್ ಕೊಡುಮೈಕುೞಱು ತಣ್ಪೂ

ಙ್ಗೂಲಙ್ಗೊಲೋ ವಱಿಯೇನ್,ವಿನೈಯಾಟ್ಟಿಯೇನ್ ಕಾಣ್ ಹಿನ್ ಱ ವೇ. 



ಞೂಲಮ್ = ಭೂಮಿಯನ್ನು, ಪನಿಪ್ಪ = ತೊಯಿಸುವುದಕ್ಕಾಗಿ, ಶೆಱಿತ್ತು = ದಟ್ಟವಾಗಿ ಕೂಡಿ, ನಲ್ ನೀರ್ ಇಟ್ಟು ಶುದ್ಧವಾದ ನೀರನ್ನು ಸೂಸಿ, ಕಾಲ್ = ಗಾಳಿಯಿಂದ, ಶಿದೈನ್ದು = ಚದರಿ, \(ಬೆದರಿದ ಬಳಿಕ\), ನೀಲಮ್ = ನೀಲವಾದ \(ಕಪ್ಪಾದ\), ವಲ್ = ಬಲಿಷ್ಠವಾದ, ಏಱು = ಗೂಳಿಯಂತೆ, ಪೊರಾನಿನ್ ಱ = ಹೋರಾಡಲು ನಿಂತಿರುವ, ವಾನಮ್ = ಆಕಾಶ, ಇದು = ಇದು, ತಿರುಮಾಲ್ = ಭಗವಂತನ \(ಲಕ್ಷ್ಮೀಪತಿಯ\), ಕೋಲಮ್ = ಸೊಬಗನ್ನು \(ಬಣ್ಣವನ್ನು\), ಶುಮನ್ದು = ಹೊತ್ತು, \(ಪಡೆದುಕೊಂಡು\), ಪಿರಿನ್ದಾರ್ = ಅಗಲಿದವರ, ಕೊಡುಮೈ = ಕ್ರೌರ್ಯವನ್ನು, ಕುೞಱು = ಘರ್ಜಿಸುವ, ತಣ್ = ತಂಪಾದ, ಪೂ ಕಾಲಮ್ ಕೊಲೋ = ಮಳೆಗಾಲವೋ \(ಕಾಣೆ\), ಅಱಿಯೇನ್ = ಅರಿಯೆನು, ವಿನೈಯಾಟ್ಟಿಯೇನ್ = ಪಾಪಿಷ್ಠಳು ನಾನು, ಕಾಣ್ ಹಿನ್ ಱವೇ = ಕಾಣುತ್ತಿವೆಯಲ್ಲ. 



ಭೂಮಿಯನ್ನು ತೊಯಿಸುವುದಕ್ಕಾಗಿ ದಟ್ಟವಾಗಿ ಕೂಡಿ, ಶುದ್ಧವಾದ ನೀರನ್ನು ಸುರಿಸಿ, ಗಾಳಿಯಿಂದ ಚೆದರಿ, ಬಳಿಕ, ಕಪ್ಪಾದ ಬಲಿಷ್ಠವಾದ ಗೂಳಿಯಂತೆ, ಹೋರಾಡಲು ನಿಂತಿರುವ ಆಕಾಶ ಇದು. ಲಕ್ಷ್ಮೀಪತಿಯ \(ಭಗವಂತನ\) ಸೊಬಗನ್ನು \(ಬಣ್ಣವನ್ನು\) ಹೊತ್ತು, ಅಗಲಿದವರ ಕ್ರೌರ್ಯವನ್ನು ಘರ್ಜಿಸುವ ತಂಪಾದ ಮಳೆಗಾಲವೋ? ಅರಿಯೆನು. ಪಾಪಿಷ್ಠಳು ನಾನು, ಕಾಣುತ್ತಿವೆಯಲ್ಲ. 



ನಾಯಕಿಗೆ, ಈ ಪಾಶುರದಲ್ಲಿ, ಮಳೆಗಾಲದ ಆಕಾಶ ಕಣ್ಣಿಗೆ ಬಿತ್ತು. ಕಾರ್ಮುಗಿಲು ದಟ್ಟವಾಗಿ ಕೂಡಿಕೊಂಡು, ಗುಡುಗುತ್ತಾ, ಹೋರಾಟಕ್ಕೆ ಸಿದ್ಧವಾಗಿರುವ ಗೂಳಿಯಂತೆ ಕಂಡುಬಂತು. ಅದು ಗೂಳಿಯಂತೆ ಬಲಿಷ್ಠವೇ, ದಿಟ. ಆದರೆ, ನೆಲದ ಮೇಲೆ ಅದಕ್ಕೆ ಎಷ್ಟು ಔದಾರ್ಯ\! ತಾನು ತುಂಬಿಕೊಂಡು ಬಂದಿರುವ ನೀರನ್ನು ಸಮೃದ್ಧಿಯಾಗಿ ನೆಲದ ಮೇಲೆ ಸುರಿಸಿ, ಭೂಮಿಯನ್ನು ತಂಪುಮಾಡಿ ಆಹ್ಲಾದಗೊಳಿಸುತ್ತದೆ\! ಆಗ ಘರ್ಜಿಸುವ ಗುಡುಗು, ಕುಳಿರ್ಗಾಳಿ ಈ ಎರಡೂ ಒಂದು ಬಗೆಯಲ್ಲಿ ಕ್ರೌರ್ಯವನ್ನೋ ದರ್ಪವನ್ನೋ ತೋರಿಸುತ್ತವೆ. 



ನಾಯಕಿಗೆ ಕಾರ್ಮುಗಿಲಿನಿಂದ ತುಂಬಿದ ಆಕಾಶ ತನ್ನಲ್ಲವನಾದ ಭಗವಂತನನ್ನು \(ಲಕ್ಷ್ಮೀಪತಿಯನ್ನು\) ನೆನಪಿಗೆ ತಂದಿತು. ಕಾರ್ಮುಗಿಲಿನ ಹಾಗೆಯೇ ಅವನು ಆಕರ್ಷಕನು. ಅದರಂತೆಯೇ ಉದಾರಿ. ಆದರೆ, ಗುಡುಗು ತಂಗಾಳಿಗಳಂತೆ ತನ್ನನ್ನು ಅಗಲಿರುವವಳ ಮೇಲೆ ದರ್ಪ ಕ್ರೌರ್ಯವನ್ನು ಸೂಚಿಸುತ್ತಾನೆಯೇ? ಅವನು ಬಲುಸುಲಭನೂ ಸುಶೀಲನೂ ಅಲ್ಲವೇ? 



ಶ್ರೀಕೃಷ್ಣನ ಜನ್ಮವಾದದ್ದು ಮಳೆಗಾಲದಲ್ಲಿ. ಅವನನ್ನು ನಂದಗೋಕುಲಕ್ಕೆ ಕೊಂಡೊಯ್ದದ್ದು ಸುರಿಯುವ ಮಳೆಯಲ್ಲೇ\! ಮಳೆಗಾಲ ಬಂದಕೂಡಲೇ ನಾಯಕಿಗೆ ಭಗವಂತನ ಆಗಮನವನ್ನು ನಿರೀಕ್ಷಿಸುವಂತಾಗಿರಬಹುದೇನೋ\! ಸ್ವಾಮಿ ಅವಳ ಆಶೆಯನ್ನು ತೀರಿಸಲಿಲ್ಲ. ಅದಕ್ಕೆ ’ನಾನು ಪಾಪಿಷ್ಠಳು’ ಎಂದು ತನ್ನನ್ನೇ ಹಳಿದುಕೊಳ್ಳುತ್ತಾಳೆ. ತನ್ನನ್ನಗಲಿ ಹೋದ ತನ್ನ ಪ್ರಿಯತಮನಾದ ಭಗವಂತನು ಮತ್ತೆ ತನ್ನನ್ನು ಸಂತೈಸಲು ಬರಲಿಲ್ಲವಲ್ಲ\! ಈ ಕಾರಣದಿಂದ. 



೮. ಕಾಣ್ಣಿನ್ ಱನಹಳುಙ್ಕೇಟ್ಕಿನ್ ಱನಹಳುಙ್ಕಾಣಿಲ್, ಇನ್ನಾಳ್

ಪಾಣ್ ಕುನ್ ಱನಾಡರ್ ಪಯಿಲ್ ಹಿನ್ ಱನ, ಇದೆಲ್ಲಾ ಮಱಿನ್ದೋಮ್

ಮಾಣ್ ಹುನ್ ಱಮೇನ್ದಿ ತಣ್ಮಾಮಲೈ ವೇಙ್ಗಡತ್ತುಮ್ಬರ್ ನಮ್ಬುಮ್

ಶೇಣ್ ಕುನ್ ಱನ್ ಜೆನ್ ಱು, ಪೊರುಳ್ ಪಡೈಪ್ಪಾನ್ ಕಟ್ರತಿಣ್ಣನವೇ. 



ಕಾಣ್ ಹಿನ್ ಱನಹಳುಮ್ = ಕಾಣಿಸುತ್ತಿರುವವೂ, ಕೇಟ್ಟಿನ್ ಱನಹಳುಮ್ = ಕೇಳಿಸುತ್ತಿರುವುವೂ, ಕಾಣಿಲ್= ಯೋಚಿಸಿದರೆ ಇ-ನಾಳ್ = ಈ ಕಾಲದಲ್ಲಿ, ಪಾಣ್ = ಹೊಗಳಿಕೆಯನ್ನು \(ಉಪಚಾರಗಳನ್ನು\), ಕುನ್ ಱಮ್ ನಾಡರ್ = ಬೆಟ್ಟದ ಸೀಮೆಯವರು \(ನಡೆಸುವುದು\) ಪಯಿಲ್ ಹಿನ್ಱನ = ಪಳಗಿಬಂದವಾಗಿವೆ, ಇದು ಎಲ್ಲಾಮ್ = ಇದೆಲ್ಲವನ್ನೂ, ಅಱಿನ್ದೋಮ್ = ಅರಿತುಕೊಂಡಿದ್ದೇವೆ, ಮಾಣ್ ಕುನ್ ಱಮ್ = ತುಂಬಿದ ಬೆಟ್ಟವನ್ನು ಎತ್ತಿದವನ, ತಣ್ = ತಂಪಾದ, ಮಾಮಲೈ = ಮಹಾಪರ್ವತವಾದ, ವೇಙ್ಗಡತ್ತು = ತಿರುವೆಂಕಟಾದ್ರಿಯ, ಉಮ್ಬರ್ = ಮೇಲಣ ಲೋಕದವರು, ನಮ್ಬುಮ್ = ಆಶಿಸುವ, ಶೇಣ್ = ಉನ್ನತವಾದ, ಕುನ್ ಱಮ್ = ಶಿಖರವನ್ನು, ಶೆನ್ ಱು = ಹೋಗಿ ಸೇರಿ, ಪೊರುಳ್ ಪಡೈಪ್ಪಾನ್ = ನಿಜವಸ್ತುವನ್ನು ಪಡೆದುಕೊಳ್ಳುವುದಕ್ಕಾಗಿ, ಕಟ್ರ = ಕಲಿತ, ತಿಣ್ಣನವೇ = ಕಷ್ಟಕರವಾದವೇ \(ಇಕ್ಕಟ್ಟಿನ ಕೆಲಸವೇ\). 



ಈ ಕಾಲದಲ್ಲಿ ಬೆಟ್ಟದ ಸೀಮೆಯವರು ನಡೆಸುವ-ಕಾಣಿಸುತ್ತಿರುವ, ಕೇಳಿಸುತ್ತಿರುವ ಉಪಚಾರಗಳೆಲ್ಲವೂ ಪಳಗಿ ಬಂದವಾಗಿವೆ. ಇದೆಲ್ಲವನ್ನೂ ಅರಿತುಕೊಂಡಿದ್ದೇವೆ. ತುಂಬಿದ ಬೆಟ್ಟವನ್ನೆತ್ತಿ ಪವನ ತಂಪಾದ ಮಹಾಪರ್ವತವಾದ ತಿರುವೆಂಕಟಾದ್ರಿಯ ಮೇಲಣ ಲೋಕದವರು ಆಶಿಸುವ ಉನ್ನತವಾದ ಶಿಖರವನ್ನು ಹೋಗಿ ಸೇರಿ, ನಿಜವಸ್ತುವನ್ನು ಪಡೆದುಕೊಳ್ಳುವುದಕ್ಕಾಗಿ ಕಲಿತ ಕಷ್ಟದ ಕೆಲಸವೇ. 



“ಮಾಣ್ ಕುನ್ ಱುಮ್ ಏನ್ದಿ” – ಭಗವಂತನು ಶ್ರೀಕೃಷ್ಣಾವತಾರದ ಪ್ರಸಂಗವಿದು. ಬಾಲಕೃಷ್ಣನು ನಂದಗೋಕುಲದಲ್ಲಿ ಬೆಳೆಯುತ್ತಿದ್ದಾಗ, ಅಲ್ಲಿಯ ಗೋವಳರು ಬಹುಕಾಲದಿಂದಲೂ ವರ್ಷವರ್ಷವೂ ನಡೆಸುತ್ತಿದ್ದ ದೇವೇಂದ್ರಪೂಜೆಯನ್ನು ಅಲ್ಲಗಳೆದು, ತಮ್ಮ ಮಗ್ಗುಲಲ್ಲೇ ಇರುವ ಗೋವರ್ಧನಗಿರಿಯನ್ನು ಪೂಜಿಸಲು ಹೇಳಿದನು. ಅವರ ಗೋವರ್ಧನಗಿರಿಯ ಪೂಜೆಯನ್ನು ಕಂಡು ದೇವೇಂದ್ರನಿಗೆ ಕೋಪಬಂತು. ನಂದಗೋಕುಲವನ್ನು ಪೂರ್ತಿಯಾಗಿ ನಾಶಗೊಳಿಸುವುದಕ್ಕಾಗಿ, ದೇವೇಂದ್ರನು ಏಳು ದಿನಗಳ ಕಾಲ ಬಿಡದೆ ಬಿರುಸು ಮಳೆಯನ್ನು ಸುರಿಸಿದನು. ಆಗ ಬಾಲಕನಾದ ಕೃಷ್ಣನು ಗೋವರ್ಧನಗಿರಿಯನ್ನೇ ಎತ್ತಿ ಕೊಡೆಯಂತೆ ಹಿಡಿದು, ಅದರಡಿಯಲ್ಲಿ ಎಲ್ಲಾ ಗೋವಳರನ್ನೂ ಗೋವುಗಳನ್ನೂ ರಕ್ಷಿಸಿದನು.



ನಾಯಕಿಯು ಹೇಳುತ್ತಾಳೆ: ಬೆಟ್ಟದ ನಾಡಿನವರು ಭಗವಂತನ ಪೂಜೆಯನ್ನು ಸ್ವಾರಸ್ಯಪೂರ್ಣವಾಗಿ ನಡೆಸುತ್ತಾರೆ. ಕಣ್ಣಿಗೆ ಹರ್ಷತರುವ ಉಪಚಾರಗಳೂ, ಕಿವಿಗೆ ಇಂಪಾಗಿ ಹಾಡಿ, ಹೇಳುವ, ಉಪಚಾರಗಳೂ ಬಹುಕಾಲದಿಂದಲೂ ಬಂದವು. ಅವುಗಳನ್ನು ನಾವು ಅರಿತುಕೊಂಡಿದ್ದೇವೆ. ಅವುಗಳೆಲ್ಲವೂ ಶ್ರಮಪೂರ್ವಕವಾದ ಉಪಚಾರಗಳೇ. ಅವಕ್ಕೆ ಬದಲಾಗಿ, ಮೇಲಣ ಲೋಕದವರೆಲ್ಲರೂ ಆಶೆಯಿಂದ ಬಂದು ಪೂಜಿಸುವ, ಸರ್ವರಕ್ಷಕನಾದ ಭಗವಂತನು ನೆಲಸಿರುವ, ತಿರುವೆಂಕಟಾದ್ರಿಯ ಶಿಖರವನ್ನು ಸೇರಿ, ಅಲ್ಲಿರುವ ನಿಜವಸ್ತುವನ್ನು \(ಭಗವಂತನನ್ನು\) ಪ್ರತ್ಯಕ್ಷವಾಗಿ ದರ್ಶನಮಾಡಿ, ಅವನ ತಿರುವಡಿಗಳನ್ನಾಶ್ರಯಿಸುವುದುಸುಲಭ. \(ನನ್ನ ವಿಷಯದಲ್ಲಿ ಈ ಕೆಲಸವೂ ಕಷ್ಟಸಾಧ್ಯವೇ. ನನ್ನನ್ನು ಅಗಲಿರುವ ನಾಯಕನು ನನ್ನ ಬಳಿಯೇ ಸ್ವಾಗತಿಸಿ, ಆದರಿಸಬೇಕೆಂಬುದು ನನ್ನ ಆಶೆ\).



೯. ತಿಣ್ ಪೂಂಜುಡರ್ ನುದಿ ನೇಮಿಯಂಜೆಲ್ವರ್, ವಿಣ್ಣಾಡನೈಯ

ವಣ್ ಪೂಮಣಿವಲ್ಲಿ ಯಾರೇ ಪಿರಿಬವರ್ ತಾಮ್, ಇವೈಯೋ

ಕಣ್ ಪೂಙ್ಗಮಲಙ್ಗರುಂಜುಡರಾಡಿ ವೆಣ್ ಮುತ್ತರುಮ್ಬಿ

ವಣ್ ಪೂಙ್ಗುವಳೈ, ಮಡಮಾನ್ ವಿೞಿಕ್ಕಿನ್ ಱ ಮಾಯಿದಱೇ.



ತಿಣ್ = ಬಲವುಳ್ಳ, ಪೂ = ಸೊಬಗಿನ, ಶುಡರ್ = ಹೊಳೆಯುವ, ನುದಿ= ಹರಿತವಾದ, ನೇಮಿ = ಚಕ್ರಾಯುಧವನ್ನು ಹಿಡಿದ, ಅಮ್ ಶೆಲ್ ವರ್ = ಮುಗಿಲಿನಂತೆ ಸುಂದರರನ್ನು, ವಿಣ್ ನಾಡು = ಪರಮಪದವನ್ನು, ಆನೈಯ = ಹೋಲುವ, ವಣ್ = ಅಂದವಾದ, ಪೂ = ಹೂವಿನ, ಮಣಿವಲ್ಲಿ = ಶ್ರೇಷ್ಠವಾದಬಳ್ಳಿಯಂತಿರುವವಳಿಂದ, ಯಾರೇ ತಾಮ್ ಪಿರಿಬವರ್ = ಅಗಲಿಸತಕ್ಕವರು ಯಾರಿದ್ದಾರೆ? ಇವೈಯೋ = ಇವೇಯೋ, ಕಣ್ =ಕಣ್ಣುಗಳು, ಪೂ= ಬಣ್ಣದಲ್ಲಿ \(ಸೊಬಗಿನಲ್ಲಿ\), ಕಮಲಮ್ = ಕಮಲದ ಹೂವೇ, ಕರು = ಕಪ್ಪಗೆ, ಶುಡರ್ = ಹೊಳಪಿನಿಂದ, ಆಡಿ = ಆಡುತ್ತಿರುವುದು \(ಚಂಚಲವಾದದ್ದು\), ವೆಣ್ = ಬಿಳಿಯ \(ಶುದ್ಧವಾದ\), ಮುತ್ತು = ಮುತ್ತುಗಳನ್ನು \(ಮುತ್ತಿನಂಥ ಕಣ್ಣೀರನ್ನು\), ಅರುಮ್ಬಿ = ಮೊಳೆಯಿಸಿ, ವಣ್ = ಸುಂದರವಾದ, ಪೂಙ್ಗುವಳೈ = ಕನ್ನೈದಿಲೆಯ ಹೂವಾಗಿ, ಮಡಮಾನ್ = ಭೀರುಸ್ವಭಾವದ\(ಬೆದರುವ\) ಹೆಣ್ಣು ಜಿಂಕೆಯ, ವಿೞಿಕ್ಕಿನ್ ಱ = ದಿಟ್ಟಿಸುವ ನೋಟದ, ಮಾ ಇದಱೇ = ದೊಡ್ಡದಾದ ಎಸಳಾಗಿದೆ \(ರೆಪ್ಪೆಗಳಾಗಿವೆ\)



ಬಲಿಷ್ಠವಾದ, ಸೊಬಗಿನಿಂದ ಕೂಡಿ, ಹೊಳೆಯುತ್ತಾ, ಹರಿತವಾಗಿರುವ ಚಕ್ರಾಯುಧವನ್ನು ಹಿಡಿದ ಕಾರ್ಮುಗಿಲಂತೆ ಸುಂದರನಾದವನನ್ನು, ಪರಮಪದಕ್ಕೆ ತಕ್ಕ \(ಯೋಗ್ಯವಾದ\) ಅಂದವೂ ಉತ್ತಮವೂ ಆದ ಹೂವಿನ ಬಳ್ಳಿಯಂತೆ ಇರುವವಳಿಂದ ಅಗಲಿಸತಕ್ಕವರು ಯಾರಿದ್ದಾರೆ? ಬಣ್ಣದಲ್ಲಿ \(ಸೊಬಗಿನಲ್ಲಿ ಕಮಲದ ಹೂವಾಗಿ, ಕಪ್ಪಗೆ ಹೊಲೆಯುತ್ತಾ \(ಹೊಳಪಿನಿಂದ\) ಆಡುತ್ತಿರುವುದಾಗಿ \(ಚಂಚಲವಾಗಿ\), ಬಿಳಿಯ \(ಶುದ್ಧವಾದ\) ಮುತ್ತುಗಳನ್ನು \(ಕಣ್ಣಿರನ್ನು\) ಮೊಳೆಯಿಸಿ, ಸುಂದರವಾದ ಕನ್ನೈದಿಲೆಯ ಹೂವಾಗಿ, ಬೆದರುವ ಹೆಣ್ಣುಜಿಂಕೆಯ ದಿಟ್ಟಿಸುವ ನೋಟದ ದೊಡ್ಡ ರೆಪ್ಪೆಗಳಾಗಿ ಇರುವ ಕಣ್ಣುಗಳು ಇವೇಯೋ? 



ಈ ಪಾಶುರದ ಸೊಬಗನ್ನು ವಿವರಿಸಿ ಹೇಳುವುದಕ್ಕೆ ಕವಿಯೇ ಬೇಕೆನಿಸುತ್ತದೆ. ಅನುಗುಣವಾದ ರೂಪಕಗಳಿಂದ, ಸುಂದರವಾದ ಪದಜೋಡಣೆಯಿಂದ ಇದು ಸಾಲುಸಾಲಾಗಿ ಮೆರೆಯುತ್ತಿದೆ\! 



ಇಲ್ಲಿ ನಾಯಕನನ್ನೂ ನಾಯಕಿಯನ್ನೂ ವಿವರಿಸಿ ಹೇಳಲಾಗಿದೆ. ಯಾರು ಹೆಚ್ಚು, ಯಾರು ಕಡಿಮೆ? ಹೇಗೆ ಹೇಳುವುದು? 



ನಾಯಕನು ಪರಮಸುಂದರ. ಅಪ್ರತಿಮಬಲಶಾಲಿ. ವಿರೋಧಿಗಳನ್ನು ನಿಗ್ರಹಿಸುವ, ಥಳಥಳಿಸುವ, ಹರಿತವಾದ ಚಕ್ರಾಯುಧವನ್ನು ಧರಿಸಿದ್ದಾನೆ. ಅವನು ಪರಮ ಪದಕ್ಕೆ ಒಡೆಯ\! ನಾಯಕಿ ಭೂಲೋಕವಾಸಿ. ಆದರೂ ಪರಮಪದಕ್ಕೆ ಯೋಗ್ಯವಾದ ಅತಿಶ್ರೇಷ್ಠವಾದ ಹೂವಿನ ಬಳ್ಳಿ ಅವಳು. ಅವಳ ಕಣ್ಣಿನ ಸೊಬಗೊಂದೇ ಸಾಕು\! ಅವಳನ್ನು ನಾಯಕನಿಂದ ಬೇರ್ಪಡಿಸುವುದಕ್ಕೆ ಸಾಧ್ಯವೇ ಇಲ್ಲದಷ್ಟು ಆಕರ್ಷಕ ಸುಂದರ ಅವು. ಬಣ್ಣದಲ್ಲಿಯೂ ಅಂದದಲ್ಲಿಯೂ ಒಳ್ಳೆಯ ಕಮಲದಂತಿವೆ. ಕಣ್ಣಾಲಿಗಳು ಕಪ್ಪಗೆ \(ಕಾಡಿಗೆಯಂತೆ\) ಹೊಳೆಯುತ್ತಾ ಚಂಚಲವಾಗಿ ಆಡುತ್ತಿವೆ. ಮುತ್ತಿನಂಥ ಕಣ್ಣೀರು ಕಣ್ಣಕುಡಿಯಲ್ಲಿ ಮೊಲೆತು ನಿಂತಿದೆ. ದೊಡ್ಡ ರೆಪ್ಪೆಗಳು ಸೊಬಗಿನ ಕನ್ನೈದಿಲೆಯಂತಿವೆ. ನೋಟವಾದರೋ ಬೆದರುವ ಹೆಣ್ಣುಜಿಂಕೆಯು ದಿಟ್ಟಿಸುವ ನೋಟವೇ ಆಗಿದೆ. 



ಇಂಥ ನಾಯಕನನ್ನು ಇಂಥ ನಾಯಕಿಯಿಂದ ಅಗಲಿಸಲು ಯಾರಿಂದ ತಾನೇ ಸಾಧ್ಯ? \(ಯಾರೂ ಅವರನ್ನು ಅಗಲಿಸಲಾರರು ಎನ್ನುತ್ತಾಳೆ ನಾಯಕಿ\).



೧೦. ಮಾಯೋನ್ ವಡತಿರುವೇಙ್ಗಡನಾಡ, ವಲ್ಲಿಕ್ಕೊಡಿಹಾಳ್

ನೋಯೋ ವುರೈಕ್ಕಿಲುಙ್ಗೇಟ್ಕಿನ್ ಱಲೀರುರೈಯೀರ್, ನುಮದು

ವಾಯೋ ವದುವನ್ ಱ ವಲ್ವಿನೈಯೇನುಙ್ಗೆಳಿಯು ಮೆಳ್ ಹುಮ್

ಆಯೋ ಪಡುನ್ತೊಣ್ಡೈಯೋ, ಅಱೈಯೋ ವಿದಱಿವರಿದೇ. 



ಮಾಯೋನ್ = ಮಾಯಕಾರಿಯಾದವನ, ವಡತಿರುವೇಙ್ಗಡಮ್ = ಉತ್ತರದ ತಿರುವೆಂಕಟಗಿರಿಯನ್ನು, ನಾಡ = ಆಶಿಸುವ, ವಲ್ಲಿಕೊಡಿಹಾಳ್ = ಹೂವಿನ ಬಳ್ಳಿಗಳಂಥ ಹೆಂಗಳೇ, ನೋಯ್ ಓ = \(ನಿಮಗೂ\) ವಿರಹವೇದನೆಯೋ, ಉರೈಕ್ಕಿಲುಮ್ = \(ನಾನು\) ಹೇಳಿದರೂ, ಕೇಟ್ಕಿನ್ ಱಿಲೀರ್ = ಕೇಳುತ್ತಿಲ್ಲವಲ್ಲ\! ನುಮದು = ನಿಮ್ಮದು, ವಾಯೋ = ಬಾಯೋ ಅದು ಅನ್ ಱಿ= ಅದಲ್ಲದೆ, ವಲ್ ವಿನೈಯೋನುಮ್ = ಮಹಾಪಾಪಿಷ್ಠಳಾದ ನಾನೂ, ಕಿಳಿಯುಮ್ = \(ನನ್ನ\) ಗಿಳಿಯೂ, ಎಳ್ ಹುಮ್ = ಸಂಕಟಪಡುವ, \(ನಾಚುವಂಥ\), ಆಯೋ = ’ಅಯ್ಯೋ’ ಎಂಬ ಮಾತೋ, ಅಡುಮ್ =ಸುಡುವ, ತೊಣ್ಡೈಯೋ = \(ಕೂಗೋ\) ಧ್ವನಿಯೋ, ಅಱೈಯೋ = ವಂಚನೆಯೋ, ಇದು = ಇದರ\(ಇದನ್ನು\), ಅೞಿವು = ತಿಳಿವಳಿಕೆ, ಅರಿದೇ = ಅಸಾಧ್ಯವಲ್ಲ\! 



ಮಾಯಕಾರಿಯಾದವನ ಉತ್ತರದ ತಿರುವೆಂಕಟಗಿರಿಯನ್ನು ಆಶಿಸುವ ಹೂವಿನಬಳ್ಳಿಯಂಥ ಹೆಂಗಳೇ, \(ನಿಮಗೂ\) ವಿರಹವೇದನೆಯೋ? \(ನಾನು\) ಹೇಳಿದರೂ ಕೇಳುತ್ತಿಲ್ಲವಲ್ಲ\! ನಿಮ್ಮದು ಬಾಯೋ? ಅಥವಾ, ಮಹಾಪಾಪಿಷ್ಠಳಾದ ನಾನೂ \(ನನ್ನ\) ಗಿಳಿಯೂ ಸಂಕಟಪಡುವಂಥ ’ಅಯ್ಯೋ’ ಎಂಬ ಮಾತೋ? ಸುಡುವ ಕೂಗೋ? ವಂಚನೆಯೋ? ಇದನ್ನು ತಿಳಿಯುವುದಕ್ಕೆ ಸಾಧ್ಯವಾಗದಲ್ಲ\! 



ಈ ಪಾಶುರದಲ್ಲಿ ನಾಯಕಿಯು ತನ್ನಂತೆ ವಿರಹವೇದನೆಯನ್ನು ಅನುಭವಿಸುವ ಇತರ ಯುವತಿಯರನ್ನು ಕುರಿತು ಹೇಳುತ್ತಾಳೆ:



ಬಳ್ಳಿಯ ಕುಡಿಗಳಂತಿರುವ ಹೆಂಗಳೇ, ನೀವೂ ನನ್ನಂತೆ ಅತ್ಯಾಶ್ಚರ್ಯಕಾರಕನಾದ ಸರ್ವೇಶ್ವರನು ನೆಲಸಿರುವ ತಿರುವೆಂಕಟಗಿರಿಯನ್ನು ಆಶಿಸುತ್ತಿದ್ದೀರಾ? ನಿಮಗೂ ವಿರಹವೇದನೆಯೋ? ನನ್ನಮಾತು \(ಸಂಕಟದ ಮಾತು\) ನಿಮ್ಮ ಕಿವಿಗೆ ಬೀಳುತ್ತಿಲ್ಲವೇ? ’ಅಯ್ಯೋ’ ಎಂದು ನಿಮ್ಮ ಸಂಕಟವನ್ನು ವ್ಯಕ್ತಪಡಿಸುತ್ತಿದ್ದೀರಾ? ಇಲ್ಲವೇ, ಮಹಾಪಾಪಿಷ್ಠಳಾದ ನನ್ನನ್ನೂ, ನನ್ನ ಗಿಳಿಯನ್ನೂ ಇನ್ನೂ ಹೆಚ್ಚು ಸಂಕಟಪಡಿಸುವಂಥ ಕೂಗೋಅದು? ಇಲ್ಲವೇ, ನನ್ನನ್ನು ವಂಚಿಸುವುದಕ್ಕಾಗಿ ತೋರಿಸುವ ನಿಮ್ಮ ಅನುತಾಪವೋ? ಆ ನಿಮ್ಮ ಮಾತಿನ ಅರ್ಥವೇ ನನಗೆ ತಿಳಿಯಲು ಅಸಾಧ್ಯವಾಗಿದೆಯಲ್ಲ\! 



೧೧. ಅರಿಯನ ಯಾಮಿನ್ ಱುಕಾಣ್ ಹಿನ್ ನ, ಕಣ್ಣನ್ ವಿಣ್ಣನೈಯಾಯ್\!

ಪೆರಿಯನ ಕಾದಮ್ ಪೊರುಟ್ಕೋ ಪಿರಿವೆನ, ಞೂಲಮೆಯ್ ದ ಱ್

ಕುರಿಯನ ವೊಣ್ ಮುತ್ತಮ್ ಪೈಮ್ಬೊನ್ನು ಮೇನ್ದಿ ಯೋರೋಕುಡಾಙ್ಗೈ

ಪ್ಪೆರಿಯನ ಕೆಣ್ಡೈಕ್ಕೂಲಮ್, ಇವೈಯೋ ವನ್ದು ಪೇರ್ ಕಿನ್ ಱನವೇ.



ಅರಿಯನ = ಅಮೂಲ್ಯವಾಅವು \(ಅಪರೂಪವಾದವು\), ಯಾಮ್ = ನಾವು, ಇನ್ ಱು = ಈಗ, ಕಾಣ್ ಹಿನ್ ಱನ = ನೋಡತಕ್ಕವುಗಳು, ಕಣ್ಣನ್ = ಅತ್ಯಾಕರ್ಷಕನ, ವಿಣ್ = ಪರಮಪದಕ್ಕೆ, ಅನೈಯಾಯ್ = ಸಮನಾದ \(ಹೋಲತಕ್ಕವಾದ\) ಪೆರಿಯನ = ದೊಡ್ಡವಾದ, ಕಾದಮ್ = ಗಾವುದದ \(ಬಹುದೂರದ\), ಪೊರುಟ್ಕೋ = ವಸ್ತುಗಳಿಗಾಗಿಯೋ, ಪಿರಿವು ಎನ = ಈ ಅಗಲಿಕೆ ಎನ್ನುವಂತೆ, ಞೂಲಮ್ = ಲೋಕವನ್ನು \(ಜಗತ್ತನ್ನು\), ಎಯ್ ದಱ್ ಕು = ಪಡೆದುಕೊಳ್ಳುವುದಕ್ಕೆ \(ಸೇರುವುದಕ್ಕೆ\), ಉರಿಯನ =ತಕ್ಕದಾದ, ಒಳ ಮುತ್ತಮ್ = ಸೊಬಗಿನ ಮುತ್ತನ್ನು, ಪೈ ಪೊನ್ನುಮ್ = ಸೊಗಸಾದ ಚಿನ್ನವನ್ನು, ಪೈಪೊನ್ನುಮ್ = ಸೊಗಸಾದ ಚಿನ್ನವನ್ನು, ಏನ್ದಿ = ಧರಿಸಿ, ಓರೋ = ಒಂದೊಂದು, ಕುಡಙ್ಗೈ = ಅಂಗೈಯಷ್ಟು, ಪೆರಿಯನ = ದೊಡ್ಡದಾದ, ಕೆಣ್ಡೈ ಕುಲಮ್ = ಕೆಂಡೇಮೀನಿನ ಜಾತಿಯವು, ಇವೈಯೋ = ಇವುಗಳೇಯೋ, ವನ್ದು = ಬಂದು,ಪೇರ್ ಕ್ಕಿನ್ ಱನವೇ = ಚಲಿಸುತ್ತಿವೆಯಲ್ಲ\! 



ನಾವೀಗ ನೋಡುತ್ತಿರುವುದು ಅಪರೂವಾದವು. ಅತ್ಯಾಕರ್ಷಕನ ಪರಮಪದಕ್ಕೆ ಹೋಲತಕ್ಕವಾದವು. ಬಹುದೂರದ ವಸ್ತುವಿಗಾಗಿಯೋ ಈ ಅಗಲಿಕೆ ಎಂಬಂತೆ, ಜಗತ್ತನ್ನೇ ಪಡೆದುಕೊಳ್ಳುವುದಕ್ಕೆ \(ಹೋಗಿ ಸೇರುವುದಕ್ಕೆ\) ತಕ್ಕದಾದ ಸೊಬಗಿನ ಮುತ್ತನ್ನೂ, ಸೊಗಸಾದ \(ಹೊಳೆಯುವ\) ಚಿನ್ನವನ್ನೂ ಧರಿಸಿ, ಒಂದೊಂದು ಅಂಗೈಯಷ್ಟು ದೊಡ್ಡದಾದ ಕೆಂಡೇ ಮೀನಿನ ಜಾತಿಯವು ಇವುಗಳೇಯೋ, ಬಂದು \(ಇಲ್ಲಿ\) ಚಲಿಸುತ್ತಿವೆಯಲ್ಲ\! 



ಈ ಪಾಶುರದ ಅರ್ಥ ಕ್ಲಿಷ್ಟವಾಗಿದೆ. ಇದನ್ನು ಹೇಳುತ್ತಿರುವವರು ಯಾಋ? ನಾಯಕಿಯೋ ತನ್ನ ಒಡಲನ್ನೂ, ಕಣ್ಣುಗಳನ್ನೂ, ತನ್ನ ಪ್ರಿಯತಮನಿಂದ ತನಗಾಗಿರುವ ಅಗಲಿಕೆಯನ್ನೂ ಗಮನಿಸಿ \(ಮನಗಂಡು\) ಹೀಗೆಲ್ಲಾ ವಿಚಿತ್ರವಾಗಿ ಹೇಳುತ್ತಿದ್ದಾಳೆಯೇ, ಇಲ್ಲವೇ, ನಾಯಕಿಯ ಪರಿತಾಪವನ್ನು ಕಂಡ ಇತರರು ಹೇಳುತ್ತಿದ್ದಾರೆಯೇ? 



“ಅರಿಯನ ಯಾಮಿನ್ ಱು ಕಾಣ್ ಹಿನ್ ಱನ” – ನಮ್ಮ ಕಣ್ಣೆದುರಿಗಿನ ಈ ದೃಶ್ಯ ಬಹಳ ಅಪರೂಪವಾದದ್ದು\! ಹಿಂದೆಂದು ಕಂಡರಿಯದಂಥಾದ್ದು\! ನಾಯಕನ ಅಗಲಿಕೆಯಿಂದ ಆಗಿರುವ ಪರಿಣಾಮವೇ ಇದು ಇರಬಹುದಲ್ಲವೇ? 



“ಕಣ್ಣನ್ ವಿಣ್ಣನೈಯಾಯ್” – ಅತ್ಯಾಕರ್ಷಕ ಸುಂದರನಾದ ಭಗವಂತನ ಪರಮಪದದ ನಿತ್ಯಾನಂದವನ್ನು ಇದಕ್ಕೆ ಹೋಲಿಸಬಹುದೇ? ಹಸಿವು, ನಿದ್ದೆ ಮುಂತಾದವುಗಳಿಗೆ ಎಡೆಕೊಡದಂತೆ, ತನ್ನಪ್ರಿಯತಮನನ್ನು ಕುರಿತು ಒಂದೇ ಮನದಲ್ಲಿ \(ಒಂದೇ ಸಮವಾಗಿ\) ಧ್ಯಾನಿಸುತ್ತಿರುವುದು ಆ ಆನಂದವನ್ನು ತರುತ್ತದೆಯೋ? 



“ಪೆರಿಯನ ಕಾದಮ್ ಪೊರುಟ್ಕೋ” – ಬಹುದೂರದ ದೇಶದಿಂದ ಅಪರೂಪವಾದ ವಸ್ತುವನ್ನು ತರುವೆನೆಂದು ತನ್ನನ್ನು ನಂಬಿಸಿ, ತನ್ನ ಪ್ರಿಯತಮನು ಹೊರಟುಹೋದನೋ? ಅವನಿನ್ನೂ ಬರಲಿಲ್ಲವೆಂದೋ ಈ ವಿರಹ? 



“ಞೂಲಮ್ ಎಯ್ ದ ಱ್ಕು ಉರಿಯನ” – ಇಡಿಯ ಜಗತ್ತನ್ನೇ ಪಡೆದುಕೊಳ್ಳುವೆನೆಂದೋ, ಅದಕ್ಕಿಂತಲೂ ಮಿಗಿಲಾದ ಪರಮಪದವನ್ನು ಹೋಗಿ ಸೇರುವೆನೆಂದೋ – ತನ್ನ ಆಶಯಕ್ಕೆ ತಕ್ಕಹಾಗೆ. 



ನಾಯಕನು ತನ್ನನ್ನು ಅಗಲಿದನೆಂದು ನಾಯಕಿಗೆ ಉಂಟಾದ ವಿರಹದಿಂದ ಆಗಿರುವ ಕೆಲವು ಅಪರೂಪವಾದ ವಿಷಯಗಳುಇವು: ಅವಳ ವಿಶಾಲವಾದ ಕಣ್ಣುಗಳಲ್ಲಿ ಮುತ್ತಿನಂಥ ಕಂಬನಿ ತುಂಬಿ ನಿಂತಿದೆ. ಅವಳ ಮೈಬಿಳಿಚಿಕೊಂಡು ಬಿಳಿಯ ಚಿನ್ನದ ಹಾಗೆ ಮಾರ್ಪುಗೊಂಡಿದೆ. ಕಣ್ಣಾಲಿಗಳು ಚಂಚಲಗೊಂಡು ಅತ್ತಿತ್ತ ಹೊರಳಾಡುತ್ತಿವೆ. ಇವೆಲ್ಲ ಏತಕ್ಕಾಗಿ? ತನಗೆ ಬಹಳ ಅಪರೂಪವಾದ ವಸ್ತುವೊಂದನ್ನು ತಂದುಕೊಡುವೆನೆಂದು ತನ್ನ ಪ್ರಿಯತಮನು ತನ್ನನ್ನು ನಂಬಿಸಿ, ಬಹುದೂರದೇಶಕ್ಕೆ ಹೋದದ್ದರ ಪರಿಣಾಮವೋ ಇದು? 



೧೨. ಪೇರ್ ಕಿನ್ ಱದುಮಣಿಮಾಮೈ ಪಿಱಙ್ಗೆಯಳ್ಲಱ್ ಪಯಲೈ,

ಊರ್ ಕಿನ್ ಱದು ಕಙ್ಗುಲೂ ೞಿಹಳೇ, ಇದೆಲ್ಲಾ ಮಿನವೇ

ಈರ್ ಕಿನ್ ಱ ಶಕ್ಕರತ್ತೆಮ್ಬೆರುಮಾನ್ ಕಣ್ಣನ್ ತಣ್ಣನ್ತು ಮೀಯ್

ಶಾರ್ ಕಿನ್ ಱ ನನ್ನೆಂಜಿನಾರ್, ತನ್ದು ಪೋನ ತನಿವಳಮೇ. 



ಪೇರ್ ಕಿನ್ ಱದು =ಮಾರ್‍ಪುಗೊಂಡಿರುವುದು, ಮಣಿ = ದಿವ್ಯವಾದ \(ಸುಂದರವಾದ\), ಮಾಮೈ = ರೂಪವು, ಪಿಱಙ್ಗೆ = ತುಂಬಿರುವ \(ಉನ್ನತವಾದ\), ಉಳ್ಳಲ್ = ಉದ್ದೇಶ, ಪಯಲೈ = ಹಳ್ಳವನ್ನು, ಊರ್ ಕಿನ್ ಱದು = ಊರಿ ತುಂಬುತ್ತಿದೆ, ಕಙ್ಗುಲ್ = ರಾತ್ರಿಯಕಾಲ, ಊೞಿಹಳೇ = ಯುಗಗಳೇ ಆಗಿವೆ, ಇದು ಎಲ್ಲಾಮ್ ಇನವೇ = ಇದೆಲ್ಲವೂ ಸಹಜವೇ \(ಒಪ್ಪತಕ್ಕದ್ದೇ\), ಈರ್ ಕಿನ್ ಱ = ಮಧುರವಾಗಿರುವ, ಶಕ್ಕರತ್ತು = ಚಕ್ರಾಯುಧದ, ಎಮ್ಬೆರುಮಾನ್ = ನಮ್ಮ ಸ್ವಾಮಿಯಾದ, ಕಣ್ಣನ್ = ಆಕರ್ಷಕಸುಂದರನ \(ಶ್ರೀಕೃಷ್ಣನ\), ತಣ್ = ಹಿತಕರವಾದ, ಅಮ್ = ಸುಂದರವಾದ, ತುೞಾಯ್ = ತುಲಸಿಯ \(ಹಾರವನ್ನು\)ನ್ನು, ಶಾರ್ ಕಿನ್ ಱ = ಆಶಿಸುತ್ತಿರುವ, ನಲ್ ನೆಂಜಿನಾರ್ = ಒಳ್ಲೆಯ ಮನಸ್ಸಿನವರು, ತನ್ದು = ಪಡೆದುಕೊಂಡು ಪೋನ = ಕಳೆದುಕೊಂಡ, ತನಿ = ಸಾಟಿಯಿಲ್ಲದ, ವಳಮೇ = ಸೌಂದರ್ಯವೇ \(ಇದು\). 



ದಿವ್ಯವಾದ ರೂಪ ಮಾರ್ಪುಗೊಂಡಿದೆ. ಉನ್ನತವಾದ \(ತುಂಬಿದ\) ಉದ್ದೇಶ, ಹಳ್ಲದಲ್ಲಿ ಊರಿತುಂಬುತ್ತಿದೆ. ರಾತ್ರಿಯಕಾಲ ಯುಗಗಳೇ ಆಗಿವೆ. ಇದೆಲ್ಲವೂ ಸಹಜವೇ. ಮಧುರವಾಗಿರುವ ಚಕ್ರಾಯುಧದ ನಮ್ಮ ಸ್ವಾಮಿಯಾದ ಆಕರ್ಷಕಸುಂದರನ \(ಶ್ರೀಕೃಷ್ಣನ\) ತಂಪಾದ ಸುಂದರವಾದ ತುಲಸಿಯನ್ನು ಆಶಿಸುವ ಒಳ್ಳೆಯ ಮನಸ್ಸಿನವರು ಪಡೆದುಕೊಂಡು ಬಂದು ಕಳೆದುಕೊಂಡ ಸಾಟಿಯಿಲ್ಲದ ಸೌಂದರ್ಯವೇ \(ಒಳ್ಳೆಯಸ್ವಭಾವವೇ\) ಇದು\! 



ತನ್ನ ನಾಯಕನ ಅಗಲಿಕೆಯಿಂದ ನಾಯಕಿಗೆ ಆಗಿರುವ ಮಾರ್ಪುಗಳನ್ನು ಇಲ್ಲಿ ಹೇಳಲಾಗಿದೆ. 



“ಪೇರ್ ಕಿನ್ ಱದು ಮಣಿಮಾಮೈ” – ನಾಯಕಿ ಅಪ್ರತಿಮಸುಂದರಿ. ಅವಳ ಮೈ ಈಗ ಕೃಶವಾಗಿ ಹೋಗಿದೆ. ಮೈಬಣ್ಣ ಬಿಳಿಚಿಕೊಂಡಿದೆ. ರೂಪವೇ ಮಾರ್ಪುಗೊಂಡಿದೆ. ಅವಳು ಬಾಡಿ ಬಳಲಿ ಹೋಗಿದ್ದಾಳೆ. 



“ಮಾ ಮೈ” ಎಂಬುದಕ್ಕೆ ’ಸೊಬಗು’, ’ಬಣ್ನ’ ರೂಪ’ ಎಂದು ಅರ್ಥವಾಗುತ್ತದೆ. 



“ಪಿಱಙ್ಗೆಯಳ್ಳಲ್ ಪಯಲೈ ಊರ್ ಕಿನ್ ಱದು” – ಅವಳ ಉದ್ದೇಶ ಘನವಾದದ್ದು. ತನ್ನ ನಾಯಕನೊಡನೆ ತಾನುಕೂಡಿ ಆನಂದಿಸುವ ವಿಷಯವನ್ನು ಕುರಿತ ಯೋಚನೆಯೆಲ್ಲ ಅವಳ ಹೃದಯವನ್ನು ತುಂಬಿಬಿಟ್ಟಿದೆ. 



“ಕಙ್ಗುಲೂವೆಹಳೇ” – ತನ್ನ ಆಶಯದಂತೆ ತನ್ನ ಪ್ರಿಯತಮನು ರಾತ್ರಿಯ ವೇಳೆಗೆ ಬರಲಿಲ್ಲ. ಅಗಲಿಕೆಯಿಂದ ರಾತ್ರಿಯನ್ನು ಕಳೆಯುವುದೇ ಕಷ್ಟವಾಗಿದೆ. ಕಣ್ಣಿಗೆ ನಿದ್ದೆ ಹತ್ತುವುದಿಲ್ಲ. ಒಂದೊಂದು ಘಳಿಗೆಯೂ \(ಕ್ಷಣವೂ\) ಒಂದೊಂದು ಯುಗವಾಗಿ ಪರಿಣಮಿಸುತ್ತದೆ. 



“ಇದೆಲ್ಲಾಮಿನವೇ” – ಎಲ್ಲಾ ವಿರಹಿಗಳಿಗೂ ಆಗುವ ಸ್ವಾಭಾವಿಕವಾದ ಅನುಭವಗಳೇ ಇವು. ಆದ್ದರಿಂದ ಇವು ಸಹಜವಾದವು. 



“ಈರ್ ಕಿನ್ ಱ ಶಕ್ಕರತ್ತೆಮ್ಬೆರುಮಾನ್ ಕಣ್ಣನ್ ತಣ್ನನ್ದುೞಾಯ್ ಶಾರ್ ಕಿನ್ ಱ ನನ್ನೆಂಜನಾರ್, ತನ್ದು ಪೋನತನಿವಳಮೇ” – ಹೊಳೆಯುವ ಚಕ್ರಾಯುಧವನ್ನು ಹಿಡಿದ ಆಕರ್ಷಕಸುಂದರನಾದ ಭಗವಂತನ ಪ್ರೇಮದ ಕುರುಹಾದ ತುಲಸಿಯ ಹಾರ್‍ಅವನ್ನುಮನಸಾರ ಆಶಿಸುವ ಪ್ರೇಮಪೂರ್ಣವಾದ ಮನಸ್ಸುಳ್ಳವರಿಗೆಲ್ಲ ಆಗುವ ಪರಿಣಾಮವೆ ಇದು\! ತಮ್ಮ ಸಾಟಿಯಿಲ್ಲದ ಸೌಂದರ್ಯವನ್ನೂ ರೂಪವನ್ನೂ ಕಳೆದುಕೊಂಡು, ರಾತ್ರಿ ಹಗಲು ಕೊರಗುತ್ತಾ ಕೃಶವಾಗಿರುವುದೇ\! ಆ ನಾಯಕನು \(ಪ್ರಿಯತಮನು\) ಅವರಿಗೆ ಒದಗಿಸಿಕೊಟ್ಟು ಅಗಲಿಹೋದ ಸಹಜಸ್ವಭಾವವೇ ಇದು\! 



“ವಳಮ್” – ಎಂಬುದಕ್ಕೆ ’ಸಮೃದ್ಧಿ’ ’ಯೌವನ’ ’ಸಿರಿ’, ’ಒಳ್ಳೆಯತನ’,”ಸೊಬಗು’ ’ಜಯ’, ’ಮಾರ್ಗ’ – ಎಂದು ಮುಂತಾಗಿ ಆಗುತ್ತದೆ. 



೧೩. ತನಿವಳರ್ ಶೆಙ್ಗೋಲ್ ನಡಾವು, ತವಿಲ್ ವಾಯರಶವಿಯ

ಪ್ಪನಿವಳರ್ ಶೆಙ್ಗೋಲಿರುಳ್ ವೀಟ್ರಿರುನ್ದದು, ಪಾರ್ ,ಮುೞುದುಮ್

ತುನಿವಳರ್ ಕಾದಲ್ ತುೞಾಯೈತ್ತುೞಾವು ತಣ್ ವಾಡೈತಡಿ

ನ್ದಿನಿವಳೈ ಕಾಪ್ಪವರಾರ್, ಎನೈಯೂ ೞಿಹಳೀರ್ ವನವೇ



ತನಿ = ಸಾಟಿಯಿಲ್ಲದೆ, ವಳರ್ = ಬೆಳೆಸುವ, ಶೆಙ್ಗೋಲ್ = ಕಟ್ಟಳೆಯನ್ನು, ನಡಾವು = ನಡೆಸತಕ್ಕ, ತೞಿಲ್ = ಕೆಂಡದ \(ಸುಡುವ\), ವಾಯ್ = ಬಾಯುಳ್ಳ \(ಮುಖವುಳ್ಳ\), ಅರಶು = ಅರಸನು, ಅವಿಯ = ಮುಳುಗಲು, ಪನಿ = ಶೈತ್ಯವನ್ನು, ವಳರ್ = ಬೆಳೆಸುವ, ಶೆಙ್ಗೋಲ್ = ಕಟ್ಟಳೆಯ, ಇರುಳ್ = ರಾತ್ರಿಯೆಂಬುದು, ವೀಟ್ರಿರುನ್ದು = ರಾಜ್ಯಭಾರ ನಡೆಸುತ್ತಾ, ಪಾರ್ = ಭೂಮಿಯನ್ನು ಮುೞುದುಮ್ = ಪೂರ್ತಿಯಾಗಿ, ತುನಿ = ದುಃಖವನ್ನು \(ಅಗಲಿಕೆಯನ್ನು\), ವಳರ್ = ಬೆಳೆಸುವ, ಕಾದಲ್ = ಪ್ರೇಮದ, ತುೞಾಯೈ = ತುಲಸಿಯನ್ನು \(ತುಲಸಿಯ ಹಾರವನ್ನು\), ತುೞಾವು = ಅಲುಗಿಸಿ \(ಅದರ ಮೇಲೆ\(ಸ್ಪರ್ಶಿಸಿ\) ಬೀಸುತ್ತಾ\), ತಣ್ ವಾಡೈ = ತಂಗಾಳಿಯು, ತಡಿನ್ದು = ಕೋರೆ ಹೋಗಿಸಿ, ಇನಿ = ಇನ್ನು, ವಳೈ = ಕೈಬಳೆಯನ್ನು, ಕಾಪ್ಪವರ್ ಯಾರ್ = \(ಕಳಚಿಬೀಳದಂತೆ\) ಕಾಪಾಡುವವರು ಯಾರು? ಎನೈ = ನನ್ನನ್ನು, ಊೞಿಹಳ್ = ಯುಗಗಳು, ಈರ್ ವನವೇ = ಸವೆಸುತ್ತಿವೆಯಲ್ಲ\! 



ಸಾಟಿಯಿಲ್ಲದೆ ಬೆಳೆಸುವ ಕಟ್ಟಳೆಯನ್ನು ನಡೆಸತಕ್ಕ ಕೆಂಡದ ಮುಖವುಳ್ಳ ಅರಸನು ಮರೆಯಾಗಲು \(ಮುಳುಗಲು\), ಶೈತ್ಯವನ್ನು ಬೆಳೆಸುವ ಕಟ್ಟಳೆಯ ರಾತ್ರಿಯೆಂಬುದು ರಾಜ್ಯಭಾರಮಾಡುತ್ತಾ, ಭೂಮಂಡಲವನ್ನೆಲ್ಲಾ ಅಗಲಿಕೆಯ ದುಃಖವನ್ನು ಹೆಚ್ಚಿಸುವ ಪ್ರೇಮದ \(ಆಶೆಯ\) ತುಲಸಿಯ ಹಾರವನ್ನು ಸವರಿಕೊಂಡು ಬಂದು ಬೀಸುವ ತಂಗಾಳಿಯು \(ನನ್ನನ್ನು\) ಕೋರೆ ಹೋಗಿಸಿದೆ. ಇನ್ನು ನನ್ನ ಕೈಬಳೆಗಳು ಕಳಚಿ ಬೀಳದಂತೆ ರಕ್ಷಿಸುವವರು ಯಾಋ? ನನ್ನನ್ನು ಯುಗಗಳು ಸವೆಸುತ್ತಿವೆಯಲ್ಲ\!



ಹಿಂದಿನ ಎರಡು ಪಾಶುರಗಳಲ್ಲಿ ತಂಗಾಳಿಯು ಹೇಗೆ ನಾಯಕಿಯ ವಿರಹ ವೇದನೆಯನ್ನು ಹೆಚ್ಚಿಸುವುದೆಂದು ಹೇಳಲಾಯಿತು. ಈ ಪಾಶುರದಲ್ಲಿ ತಂಗಾಳಿಗೆ ಒತ್ತಾಸೆಕೊಡುವ ರಾತ್ರಿಯಿಂದಲೂ ತನಗೆ ಆಗುವ ವೇದನೆಯನ್ನು ನಾಯಕಿಯು ಇಲ್ಲಿ ಹೇಳಿಕೊಳ್ಳುತ್ತಾಳೆ. 



ಹಗಲು ಸೂರ್ಯನ ರಾಜ್ಯಭಾರಕ್ಕೆ ಸೇರಿದ್ದು. ಆಗ ತಂಗಾಳಿ ಬೀಸಿದರೂ ಸಹ, ಸೂರ್ಯನ ತಾಪದಿಂದ ಅದರ ಹುರುಪು ಕಡಿಮೆಯಾಗಿರುತ್ತದೆ. ಸೂರ್ಯನು ಅಸ್ತಮಿಸಿದನೆಂದರೆ, ಚಂದ್ರನೂ ತಾರೆಗಳೂ ಶೈತ್ಯಕ್ಕೂ ತಂಗಾಳಿಗೂ ಅತಿಶಯವಾದ ಒತ್ತಾಸೆಕೊಡುವುದು. ಅಲ್ಲದೆ, ರಾತ್ರಿಯೆಲ್ಲ ವಿಶ್ರಮಿಸುವ ಕಾಲವಾದ್ದರಿಂದ, ಪ್ರಣಯಿಯು ತನ್ನ ಪ್ರಿಯತಮನ ಸಾಮೀಪ್ಯ ಸಹವಾಸವನ್ನು ಬಹಳವಾಗಿ ಅಪೇಕ್ಷಿಸುವುದು ಆಗಲೇ. ಹಗಲು ಹೊತ್ತಿನಲ್ಲಾದರೆ, ಇಂದ್ರಿಯಗಳು ಜಗತ್ತಿನ ನಾನಾ ವ್ಯಾಪಾರಗಳತ್ತ ಆಕರ್ಷಿತ್ತವಾಗುತ್ತವೆ. ರಾತ್ರಿ ಹಾಗಲ್ಲ. 



ನಾಯಕಿ ಹೇಳುತ್ತಾಳೆ: ಸೂರ್ಯನು ಮರೆಯಾದ. ತನ್ನ ಆಡಳಿತವನ್ನು ಮುಗಿಸಿ, ರಾತ್ರಿಗೆ ಎಡೆಕೊಟ್ಟ, ರಾತ್ರಿಯಾದರೋ ಶೈತ್ಯಕ್ಕೂ ಕುಳಿರ್ಗಾಳಿಗೂ ಅನುಕೂಲಮಾಡಿಕೊಟ್ಟಿತು. ಆ ಕುಲಿರ್ಗಾಳಿಯಾದರೋ ನಾನು ಅತಿಶಯವಾಗಿಆಶಿಸುವ ನನ್ನ ಪ್ರಿಯತಮನು \(ಭಗವಂತನ\) ಧರಿಸಿರುವ ತುಲಸಿಯ ಹಾರವನ್ನು ಅಲುಗಿಸಿ, ಅದರ ಪರಿಮಳವನ್ನು ಹೊತ್ತು ನನ್ನಮೇಲೆ ಬೀಸುತ್ತಿದೆ. ಇದರಿಂದ ನನ್ನ ವಿರಹ ಇನ್ನಷ್ಟು ಹೆಚ್ಚಿದೆ. ಅಲ್ಲದೆ ನನ್ನ ದೇಹವು ಸೆಟೆದು ಹೋಗುವಂತೆ ಆಗಿದೆ. ನನ್ನ ಮೈ ಈಗಾಗಲೇ ಕೃಶವಾಗಿದೆ. ನನ್ನ ಕೈಬಳೆಗಳು ಕಳಚಿ ಬೀಳುತ್ತಿವೆ. ರಾತ್ರಿಯನ್ನು ಕಳೆಯುವುದು ಕಷ್ಟಕರವಾಗಿದೆ. ಒಂದೊಂದು ಕ್ಷಣವೂ ಒಂದು ಯುಗವಾಗಿ ಪರಿಣಮಿಸಿದೆ. ಇಂಥ ಸನ್ನಿವೇಶದಲ್ಲಿ ನನಗೆ ರಕ್ಷಕನಾಗಿ ನನ್ನ ಪ್ರಿಯತಮನಿಲ್ಲವಲ್ಲ\! 



೧೪. ಈರ್ ವನವೇಲು ಮಂಜೇಲುಮ್, ಉಯಿರ್ ಮೇಲ್ ಮಿಳಿರ್ ನ್ದಿವೈಯೋ

ಪೇರ್ ವನವೋ ವಲ್ಲ ದೆಯ್ವನಲ್ ವೇಟ್ಕಣೈ, ಪೇರೊಳಿಯೇ

ಶೋರ್ ವನ ನೀಲಚ್ಚುಡರ್ ವಿಡು ಮೇನಿಯಮಾನ್ ವಿಶುಮ್ಬೂರ್

ತೇರ್ ವನ, ದೆಯ್ವ ಮನ್ನೀರ ಕಣ್ಣೊ ವಿಚ್ಚೆೞುಙ್ಗಯಲೇ. 



ಈರ್ ವನ = ನವುರಾಗಿ ನೋಯಿಸುವಂಥ, ವೇಲುಮ್ = ಶೂಲ ಎಂಬುದು, \(ವೇಲಾಯುಧವು\), ಅಮ್ = ಅಂದವಾದ, ಶೇಲುಮ್ = ಶೇಲ್ ಜಾತಿಯ ಮೀನು ಎಂಬುದು, ಉಯಿರ್ ಮೇಲ್ = ಪ್ರಾಣದ ಮೇಲೆ, ಮಿಳಿರ್ ನ್ದು = ಕೂಡಿಕೊಂಡು \(ಇರುವುವು\) ಇವೈಯೋ = ಇವೇಯೋ, ಪೇರ್ ವನವೋ ಅಲ್ಲ = ಬ್ಟ್ಟು ತೊಲಗುವುವೂ ಅಲ್ಲ, ದೆಯ್ ವಮ್ = ದೇವಸ್ವಭಾವದ, ನಲ್ = ಒಳ್ಳೆಯ, ವೇಳ್ = ಮನ್ಮಥನ, ಕಣೈ = ಬಾಣಗಳಂತೆ, ಪೇರ್ ಒಳಿಯೇ = ದಿವ್ಯವಾದ ಹೊಳಪನ್ನೇ, ಶೋರ್ ವನ= ಹರಡುವ, ನೀಲಮ್ = ನೀಲಮಣಿಯ, ಶುಡರ್ = ಪ್ರಕಾಶದಂತೆ, ವಿಡು = ಹೊಳೆಯುವ, ಮೇನಿ = ದೇಹಕಾಂತಿಯುಳ್ಳ, ಅಮ್ಮಾನ್ = ಸರ್ವೇಶ್ವರನ, ವಿಶುಮ್ಬು ಊರ್ = ನೆಲೆಯಾದ ಪರಮಪದವನ್ನು, ತೇರ್ ವನ = ಹುಡುಕುತ್ತಿರುವ, ದೇಯ್ ವಮ್ ಅನ್ನೀರ = ಹೆಣ್ಣುದೇವತೆಯ, ಕಣ್ಣೋ = ಕಣ್ಣೇಯೋ, ಇ ಶೆೞು – ಕಯಲೇ = ಈ ಸುಂದರವಾದ ಕಯಲ್ ಮೀನುಗಳೋ? 



ನವುರಾಗಿ ನೋಯಿಸುವ ಶೂಲವೋ \(ವೇಲಾಯುಧವೋ\), ಅಂದವಾದ ಶೇಲ್ ಮೀನೋ, ಪ್ರಾಣದ ಮೇಲೆ ಕೂಡಿಕೊಂಡು \(ಹಿಂಸಿಸುತ್ತಾ\) ಇರುವುವು ಇವೇಯೋ? ಬಿಟ್ಟು ತೊಲಗುವುವೂ ಅಲ್ಲ\! ಒಳ್ಳೆಯ ಮನ್ಮಥದೇವನ ಬಾಣಗಳಂತೆ ದಿವ್ಯವಾದ ಹೊಳಪನ್ನೇ ಹರಡುವ \(ಪ್ರಸರಿಸುವ\) ನೀಲಮಣಿಯ ಪ್ರಕಾಶದಂತೆ ಹೊಳೆಯುವ ದೇಹಕಾಂತಿಯುಳ್ಳ ಸರ್ವೇಶ್ವರನ ನೆಲೆಯಾದ ಪರಮಪದವನ್ನು ಹುಡುಕುತ್ತಿರುವ ಹೆಣ್ಣುದೇವತೆಯ ಕಣ್ಣೇಯೋ, ಈ ಸುಂದರವಾದ ಕಯಲ್ ಮೀನುಗಳೋ? 



ಸಾಹಿತ್ಯಸುಂದರವಾದ ಪಾಶುರ ಇದು. ನಾಯಕಿಯ ಕಣ್ಣುಗಳ ಅತಿಸುಂದರವಾದ ವಿವರಣೆ ಉಪಮಾನಗಳಿಂದ ತುಂಬಿ ಮೆರೆಯುತ್ತಿದೆ. 



ನಾಯಕಿಯ ನೋಟದಲ್ಲಿ ಆಕರ್ಷಣೆಯ ನವುರು ಕಂಡುಬರುತ್ತದೆ. ಜೊತೆಗೆ, ಅದು ಅಶ್ಟೇ ಸೂಕ್ಷ್ಮವಾಗಿ, ಮನಮುಟ್ಟುವಂತೆ, ನೋಯಿಸತಕ್ಕದ್ದೂ ಆಗಿದೆ. ಚಪಲತೆಯಲ್ಲಿ ಅವು ಮೀನಿಗೆ ಸಮವಾಗಿವೆ. ಈ ಎರಡು ಸ್ವಭಾವಗಳೂ ಒಟ್ಟಿಗೆ ಸೇರಿಕೊಂಡು ನಾಯಕಿಯನ್ನು ಹಿಂಸಿಸುತ್ತಿವೆ. ಅವಳನ್ನು ಬಿಟ್ಟುಹೋಗುವುದಿಲ್ಲವೆನ್ನುತ್ತವೆ. ತನ್ನ ಪ್ರಿಯತಮನಾದ ಸರ್ವೇಶ್ವರ ನೆಲೆಯಾದ ಪರಮಪದವನ್ನು ಹುಡುಕುತ್ತಿರುವುದೇ ಅವಳ ದೃಷ್ಟಿಯ ಕೆಲಸ, ಅವನಾದರೋ ಮನ್ಮಥದೇವನ ಬಾಣಗಳು ಪ್ರಸರಿಸುವ ಆಕರ್ಷಕಸುಂದರವಾದ ಕಾಂತಿಯನ್ನುಳ್ಳ ಒಳ್ಳೆಯ ನೀಲಮಣಿಯ ದಿವ್ಯಪ್ರಕಾಶದಂತೆ ಹೊಳೆಯುತ್ತಾನೆ\! ಅವನನ್ನು ಕೂಡಬೇಡವೇ? ಈ ಕಾರಣದಿಂದಲೇ ಅವಳ ಕಣ್ಣುಗಳಿಗೆ ಈ ಬಗೆಯ ಚಪಲತೆ\! ಸುಂದರವಾದ ಕಯಲು ಮೀನುಗಳಂತೆ ಚಂಚಲ\! 



೧೫. ಕಯಲೋ ನುಮಕಣ್ ಹಳೆನ್ ಱುಮ್ ಕಳಿಱುವಿನವಿ ನಿಟ್ರೀರ್,

ಅಯಲೋರಱಿಯಿಲು ಮೀದೆನ್ನ ವಾರ್ ತ್ತೈ\! ಕಡಲ್ಕವರ್ ನ್ದ

ಪುಯಲೋಡುಲಾಙ್ಗೊಣ್ಡಲ್ ವಣ್ಣನ್ ಪುನವೇಙ್ಗಡತ್ತೆಮ್ಮೋಡುಮ್

ಪಯಲೋವಿಲೀರ್, ಕೊಲ್ಲೈ ಕಾಕ್ಕಿನ್ ಱ ನಾಳುಮ್ ಪಲಪಲವೇ. 



ಕಯಲೋ = ಕಯಲ್ ಮೀನುಗಳೋ, ನುಮಕಣ್ ಹಳ್ = ನಿಮ್ಮ ಕಣ್ಣುಗಳು, ಎನ್ ಱುಮ್ = ಎಂದೂ, ಕಳಿೞು = ಆನೆಯ ವಿಷಯವಾಗಿ, ವಿನವಿ = ಪ್ರಶ್ನಿಸಿ, ನಿಟ್ರೀರ್ = ನಿಂತಿದ್ದೀರಿ, ಅಯಲೋರು = ಇತರರು \(ಬೇರೆಯವರು\), ಅಱಿಯಿಲುಮ್ = \(ಕೇಳಿ\) ತಿಳಿದರೆ, ಈದು ಎನ್ನ ವಾರ್ ತ್ತೈ = ಇದು ಎಂಥಾ ಮಾತಾಗುತ್ತದೆ, ಕಡಲ್ ಕವರ್ ನ್ದ = ಕಡಲನ್ನೇ ಬಾಚಿಕೊಂಡಿರುವ, ಪುಯಲೋಡು = ಮಳೆಯೊಡನೆ, ಉಲಾವು = ಸಂಚರಿಸುವ, ಕೊಣ್ಡಲ್ ವಣ್ಣನ್ = ಕಾರ್ಮುಗಿಲ ಬಣ್ಣದವನ, ಪುನಮ್ = ಹೊಲಗಳ \(ಬೆಟ್ಟದ ತಪ್ಪಲಿನ ಹೊಲಗಳ\), ವೇಙ್ಗಡತ್ತು = ತಿರುವೆಂಕಟಗಿರಿಯಲ್ಲಿ, ಎಮ್ಮೋಡುಮ್ = ನಮ್ಮೊಡನೆ ಕೂಡಿ, ಪಯಲೋ ಇಲೀರ್ = ಭಾಗವಹಿಸುವವರಲ್ಲ. ಕೊಲ್ಲೈ = ಹೊಲವನ್ನು, ಕಾಕ್ಕಿನ್ ಱ = ಕಾಯುವ, ನಾಳುಮ್ = ದಿನವೂ, ಪಲಪಲವೇ = ಬಹಳವಾಗಿವೆಯಲ್ಲ\! 



ನಿಮ್ಮ ಕಣ್ಣುಗಳು ಕಯಲ್ ಮೀನುಗಳೊ ಎಂದೂ, ಆನೆಯ ವಿಷಯವಾಗಿಯೂ ಪ್ರಶ್ನಿಸಿ ನಿಂತಿದ್ದೀರಲ್ಲ\! ಬೇರೆಯವರು \(ಇದನ್ನು ಕೇಳಿ\) ತಿಳಿದರೆ ಹೇಗೆ? ಇದೆಂಥ ಮಾತು? ಕಡಲನ್ನೇ ಬಾಚಿಕೊಂಡು ಮಳೆಯೊಡನೆ ಸಂಚರಿಸುವ ಕಾರ್ಮುಗಿಲ ಬಣ್ಣದವನ ತಿರುವೆಂಕಟಗಿರಿಯ ತಪ್ಪಲಿನ ಹೊಲಗಳಲ್ಲಿ ನಮ್ಮೊಡನೆ ಕೂಡಿ \(ಹೊಲದ ಕೆಲಸದಲ್ಲಿ\) ಭಾಗವಹಿಸುವವರಲ್ಲ\! ಹೊಲವನ್ನು ಕಾಯುವ ದಿನಗಳು ಬಹಳವಾಗಿವೆಯಲ್ಲ\! 



ತಿರುವೆಂಕಟಗಿರಿಯ ತಪ್ಪಲಿನ ಹೊಲದಲ್ಲಿ ತನ್ನ ನಾಯಕನನ್ನು ಅಕಸ್ಮಿಕವಾಗಿ ತಾನು ಸಂಧಿಸಿದಂತೆಯೂ, ಅವನು ತನ್ನ ಸೌಂದರ್ಯಕ್ಕೆ ಆಕರ್ಷಿತನಾಗಿರುವಂತೆಯೂ, ಯಾವುದೋ ನೆಪವಿಟ್ಟು ಅವನು ತನ್ನೊಡನೆ ಮಾತನಾಡಿದಂತೆಯೂ, ಊಹಿಸಿಕೊಂಡು \(ಕನಸುಕಂಡು\) ನಾಯಕಿಯು ಸೊಗಸಾಗಿ ಉತ್ತರ ಕೊಡುವುದು ಈ ಪಾಶುರ. 



ತನ್ನ ಮುಂದೆ ನಿಂತಿರುವವನು ತನ್ನ ಪ್ರಿಯತಮನೇ ಎಂದು ನಾಯಕಿಯ ಭಾವನೆ. ಆದರೆ, ತಾನಿರುವುದು ತಿರುವೆಂಕಟಗಿರಿಯ ತಪ್ಪಲಿನ ಹೊಲದಲ್ಲಿ\! ಒಂತಿಯಾಗಿ\! ತಾನು ಯುವತಿ\! ಈರ್ವರೂ ಸಂಧಿಸಿದ್ದನ್ನೂ, ಅವರಾಡುವ ಮಾತುಗಳನ್ನೂ ಇತರರು ಯಾರಾದರೂ ಕೇಳಿದರೆ ಹೇಗೆ? ತನ್ನ ಮೇಲೆ ನಿಂದೆಯೋ ಅಪವಾದವೋ ಬರುವುದಲ್ಲ ಎಂಬ ಅಳುಕು. ಆದರೂ ಸಹ, ತನ್ನ ನಲ್ಲನೊಡನೆ ಇನ್ನಷ್ಟು ಕಾಲ ಮಾತನಡಬೇಕೆಂಬ ಆಶೆ. ಅವನು ಕೇಳಿದ ಪ್ರಶ್ನೆಗಳು ಪುಟ್ಟವು. ಅರ್ಥಗರ್ಭಿತ, ಅದಕ್ಕೆ ಅವಳ ಉತ್ತರವಾದರೋ ಸ್ವಲ್ಪ ಉದ್ದವಾಗಿಯೇ, ಸಮಯೋಚಿತವಾಗಿ, ಕುಲೀನ ಯುವತಿಗೆ ತಕ್ಕ ಹಾಗೆ. ತನ್ನ ಅಂದವನ್ನು ಇನ್ನಷ್ಟುಕಾಲ ಅವನು ನೋಡಲಿ, ತನ್ನ ಕಡೆಗೆ ಆಕರ್ಷಿತನಾಗಲಿ, ಎಂಬುದೇ ಆಶಯ. 



“ಕಡಲ್ ಕವರ್ ನ್ದ ಪುಯಲೋಡುಲಾಮ್ ಕೊಣ್ಡಲ್ ವಣ್ಣನ್” – ಕಾರ್ಮುಗಿಲು ಕಡಲನ್ನೇ ಬಾಚಿ ತುಂಬಿಕೊಳ್ಳುವುದಂತೆ, ಮೆಲ್ಲಮೆಲ್ಲಗೆ ಸಂಚರಿಸುತ್ತಾ ಅಲ್ಲಲ್ಲಿ ಸಮೃದ್ಧಿಯಾಗಿ ಮಳೆ ಸುರಿಸುವುದಂತೆ. ಅಂಥ ಪರಮೌದಾರ್ಯವುಳ್ಳ, ಆಕರ್ಷಕಸುಂದರವಾದ ಕಾರ್ಮುಗಿಲ ಬಣ್ಣದವನು – ಸರ್ವೇಶ್ವರ. 



ನಾಯಕಿ ಹೇಳುತ್ತಾಳೆ: ಏನು? ’ನಿನ್ನ ಕಣ್ಣುಗಳು ಕಯಲ್ ಮೀನುಗಳೋ?’ ಎಂದು ಪ್ರಶ್ನಿಸಿದಿರಿ. ಆನೆಯ ವಿಷಯವನ್ನು ಕುರಿತೂ ಕೇಳಿದಿರಿ. ಹೀಗೇಗೆ ಅಸಂಬದ್ಧವಾಗಿ ಮಾತನಾಡುವಿರಿ? ನೀವು ನನ್ನೊಡನೆ ಹೀಗೆಲ್ಲ ಮಾತನಾಡುವುದನ್ನು ಕಂಡರೆ, ಇತರರು ಏನೆಂದಾರು? ತಿರುವೆಂಕಟಗಿರಿಯ ತಪ್ಪಲಲ್ಲಿ ಬಹುಕಾಲದಿಂದಲೂ ಹೊಲ ಕಾಯುವ ಕೆಲಸ ನಮ್ಮದು. ಅಲ್ಲಿ, ನಿಮ್ಮನ್ನು ಒಂದು ಬಾರಿಯಾದರೂ ಕಂಡಿಲ್ಲವಲ್ಲ\! ನೀವಿಲ್ಲಿಗೆ ಹೊಸಬರೇ ಇದ್ದಂತೆ ತೋರುತ್ತದೆ. 



೧೬. ಪಲಪಲವೂೞಿಹಳಾಯಿಡುಮ್, ಅನ್ ಱಿಯೋರ್ ನಾೞಿಹೈಯೈ

ಪ್ಪಲಪಲ ಕೂಱಿಟ್ಟ ಕೂಱಾಯಿಡುಮೇ, ಕಣ್ಣನ್ ವಿಣ್ಣನೈಯಾಯ್ \!

ಪಲಪಲ ನಾಳನ್ ಬರ್ ಕೂಡಿಲುಮ್ ನೀಙ್ಗೆಲುಮ್ ಯಾಮೆಲಿದುಮ್

ಪಲಪಲ ಶೂೞಿಲುಡೈತ್ತು, ಅಮ್ಮ\! ವಾೞಿಯಿಪ್ಪಾಯಿರುಳೇ.



ಪಲಪಲ = ಹಲವಾರು, ಊೞಿಹಳ್ = ಯುಗಗಳೇ, ಆಯಿಡುಮ್ = ಆಗಿಬಿಡುವುದು, ಅನ್ ಱೆ = ಇಲ್ಲವೇ, ಓರ್ ನಾೞಿಹೈಯೈ = ಒಂದು ಘಳಿಗೆಯನ್ನು, ಪಲಪಲ = ಹಲವಾರು \(ಅನೇಕ\) ಕೂಱು ಇಟ್ಟ = ಭಾಗಗಳಾಗಿ ಮಾಡಿದ, ಕೂಱು = \(ಒಂದು ಅಲ್ಪವಾದ\)ಭಾಗ, ಆಯಿಡುಮೋ = ಆಗಿಬಿಡುವುದಲ್ಲ. ಕಣ್ಣನ್ – ಅತ್ಯಾಕರ್ಷಕನ, ವಿಣ್ = ಪರಮಪದಕ್ಕೆ ಅನೈಯಾಯ್ = ಹೋಲತಕ್ಕದ್ದಾದ \(ಸರಿಸಮನಾದ\), ಪಲಪಲನಾಳ್ = ಹಲವಾರು ದಿನಗಳು, ಅನ್ ಬರ್ = ಪ್ರಿಯತಮನು, ಕೂಡಿಲುಮ್ = ಕೂಡಿರಲು,ನೀಙ್ಗೆಲುಮ್ = ನೀಗಿರಲು \(ಅಗಲಿರಲು\), ಯಾಮ್ = ನಾವು, ಮೆಲಿನ್ದುಮ್ = ಕೃಶವಾಗಿಯೂ, ಉಡೈತ್ತು = ಉಳ್ಳದ್ದಾಗಿ, ಅಮ್ಮ = ಅಮ್ಮ\! ವಾೞಿ = ಜಯವಾಗಲಿ, \(ಗೆಲ್ಲಲಿ\), ಇ=ಪಾಯ್. ಇರುಳೇ = ಈ ಹರಡಿರುವ ರಾತ್ರಿಯೇ. 



ಹಲವಾರು ಯುಗಗಳೇ ಆಗಿಬಿಡುವುದು, ಇಲ್ಲವೇ, ಒಂದು ಘಳಿಗೆಯನ್ನು ಅನೇಕ ಭಾಗಗಳಾಗಿ ಮಾಡಿದ ಒಂದು ಭಾಗವೇ ಆಗಿಬಿಡುವುದು, ಅತ್ಯಾಕರ್ಷಕನ ಪರಮಪದಕ್ಕೆ ಸಮನಾದ ಪ್ರಿಯತಮನು ಹಲವಾರು ದಿನಗಳು ಕೂಡಿರಲು, ಅಗಲಿರಲು. ಅಮ್ಮ\! ನಾವು\(ನಾನು\) ಕೃಶಿಸಿ, ನಾನಾ ಆಲೋಚನೆಗಳಿಗೆ ಎಡೆಯುಳ್ಳದ್ದಾಗಿರುವ ಈ ವಿಸ್ತಾರವಾಗಿ \(ಹರಡಿ\)ರುವ ರಾತ್ರಿಯೇ ನಿನಗೆ ಜಯವಾಗಲಿ.



ಈ ಪಾಶುರದಲ್ಲಿ ನಾಯಕಿಯು ರಾತ್ರಿಯನ್ನು ಹೊಗಳುವ ರೀತಿಯಲ್ಲಿ ನಿಂದಿಸುತ್ತಾಳೆ. ಬೇರೆಬೇರೆ ಸಮಯಗಳಲ್ಲಿ ರಾತ್ರಿಯ ಕಾಲ ತನಗೆ ಹೇಗಿರುವುದು ಹೇಗೆ ಪರಿಣಮಿಸುವುದು ಎಂದು ವಿವರಿಸುತ್ತಾಳೆ:



ನಾಯಕಿ ಹೇಳುತ್ತಾಳೆ: ನನ್ನಪ್ರಿಯತಮನೊಡನೆ ನಾನು ಕೂಡಿಕೊಂಡಿರುವಾಗ ರಾತ್ರಿಯೆಂಬುದು ಬಲು ಬೇಗ ಮುಗಿದುಹೋಗುವುದು. ಒಂದು ಘಳಿಗೆಯ ಅನೇಕ ಭಾಗಗಳಲ್ಲಿ ಒಂದು ಅಲ್ಪಭಾಗದಂತೆ ಅದು ಮುಗಿಯುವುದು, ಅದೇ ರಾತ್ರಿ, ನಾಯಕನಿಂದ ನಾನು ಅಗಲಿರುವಾಗ ಎಷ್ಟೋ ಯುಗಗಳು ಕಳೆಯುವ ಹಾಗೆ, ದೀರ್ಘವಾಗುವುದು. ನಾಯಕನ ಅಗಲಿಕೆಯಿಂದ ನಾನು ದುಃಖಿಸುತ್ತಾ ಕೃಶಿಸಿ ಹೋಗುವಂತೆಯೂ, ನಾನಾಬಗೆಯ ಆಲೋಚನೆಗಳನ್ನು ಮಾಡುತ್ತಿರುವಂತೆಯೂ ಮಾಡುವುದು. ರಾತ್ರಿಯೆಂಬುದು ಮುಗಿಯುವುದೇ ಇಲ್ಲವಲ್ಲ, ಎಷ್ಟು ವಿಸ್ತಾರವಾದದ್ದು ಇದು ಎನ್ನುವಂತಾಗುವುದು. ಅಮ್ಮಾ\! ರಾತ್ರಿಯ ಪ್ರತಾಪ ಎಂಥಾದ್ದು\! ರಾತ್ರಿಯೇ ನಿನಗೆ ಜಯವಾಗಲಿ \(ಮಂಗಳವಾಗಲಿ\).



ಕಣ್ಣನ್ ವಿಣ್ ಅನೈಯಾಯ್ ಅನ್ ಬರ್ – ಅತ್ಯಾಕರ್ಷಕನೂ, ನವಯೌವನ ಸುಂದರನೂ ಆದವನ ಪರಮಪದವು ನೀಡುವ ಶಾಶ್ವತಾನಂದವನ್ನೇ ಉಂಟುಮಾಡುವ ತನ್ನ ಪ್ರಿಯತಮನು – ಎಂದರೆ ಸರ್ವೇಶ್ವರನು. 



ನಾೞಿಹೈ – ೨೪ ನಿಮಿಷಗಳಿಗೆ ಸಮನಾದ ಕಾಲ. ಅದನ್ನು ಅನೇಕ ಪಾಲು ಭಾಗಮಾಡಿದರೆ ಬರುವುದು \(ಸೆಕೆಂಡುಗಳು\) ಕ್ಷಣಗಳು, ರೆಪ್ಪೆಬಡಿಯುವಷ್ಟುಕಾಲ, ಇತ್ಯಾದಿ – ಅರಿತು ಬಲು ಅಲ್ಪವಾದ ಕಾಲ. 



೧೭. ಇರುಳ್ ವಿರಿನ್ದಾಲನ್ನ ಮಾನೀರ್ ತ್ತಿರೈಕೊಣ್ಡು ವಾೞಿಯರೋ,

ಇರುಳ್ ಪಿರಿನ್ದಾರನ್ಬಾರ್ ತೇರ್ ವೞಿ ಶೂರಲ್, ಅರವಣೈಮೇಲ್

ಇರುಳ್ ವಿರಿನೀಲಕ್ಕರು ನಾಯಿಱು ಶುಡರ್ ಕಾಲ್ ವದ ಪೋಲ್

ಇರುಳ್ ವಿರಿಶೋದಿ, ಪೆರುಮಾನುಱೈಯು ಮೆಱೆಕಡಲೇ\! 



ಇರುಳ್ = ರಾತ್ರಿಯು \(ಕತ್ತಲೆಯು\), ವಿರಿನ್ದಾಲ್= ಹರಡಿರುವ ಹಾಗೆ, ಮಾ ನೀರ್ = ಕಡಲಿನ \(ವಿಸ್ತಾರವಾದ ನೀರಿನ\) ತಿರೈಕೊಣ್ಡು = ಅಲೆಗಳಿಂದ, ವಾೞಿಯರೋ = ಬಹುಕಾಲ ಬಾಳುವಂತಾಗಲಿ, ಇರುಳ್ = ರಾತ್ರಿಯಲ್ಲಿ, ಪಿರಿನ್ದಾರ್ = ಅಗಲಿದ, ಅನ್ಬರ್ = ಪ್ರಿಯತಮನ, ತೇರ್ ವಳಿ = ರಥದ ಗುರುತು, ಶೂರಲ್= ಅಳಿಸುವಂಥ \(ಅಳಿಸಿ ಹೋಗಿದೆ\), ಅರವು ಅಣೈಮೇಲ್ = ಶೇಷಶಯನದಲ್ಲಿ, ಇರುಳ್ = ಕತ್ತಲೆಯನ್ನು, ವಿರಿ = ಹೊರಚೆಲ್ಲುಅಂತೆ, ನೀಲಮ್ = ನೀಲಮಣಿಯ ಹಾಗೆ, ಕರು = ಕರಿಯ, ನಾಯಿಱು = ಸೂರ್ಯನ, ಶುಡರ್ = ತೇಜಸ್ಸು, ಕಾಲ್ ವದ ಪೋಲ್ = ಹರಡುವ ಹಾಗೆ, ಇರುಳ್ = ಕತ್ತಲನ್ನು, ವಿರಿ = ಮೀರಿಸುವ \(ಮುಳೂಗಿಸುವ\), ಶೋದಿ = ಜ್ಯೋತಿಯನ್ನುಳ್ಳ, ಪೆರುಮಾನ್ = ಸ್ವಾಮಿಯು, ಉಱೈಯುಮ್ = ಪವಡಿಸುವ, ಎರಿ ಕಡಲೇ = ಅಲೆಗಳಿಂದ ತುಂಬಿದ ಕಡಲೇ\! 



ಕಪ್ಪುಬಣ್ಣವನ್ನು ಹೊರಚೆಲ್ಲುವ ನೀಲಮಣಿಯ ಹಾಗೆ ಕಪ್ಪುಬಣ್ಣದ ಸೂರ್ಯನ ತೇಜಸ್ಸು ಹರಡುವ ಹಾಗೆ, ಆ ಕಪ್ಪುಬಣ್ಣವನ್ನು \(ಕತ್ತಲೆಯನ್ನು\) ಮೀರಿಸುವ ಜ್ಯೋತಿಯನ್ನುಳ್ಳ ಶೇಷನ ಹಾಸುಗೆಯಲ್ಲಿ ಸ್ವಾಮಿಯು ಪವಡಿಸುವಂಥ ಅಲೆಗಳಿಂದ ಕೂಡಿದಕಡಲೇ, ರಾತ್ರಿಯಲ್ಲಿ ನನ್ನನ್ನು ಅಗಲಿದ ಪ್ರಿಯತಮನ ರಥದ ಗುರುತು ಅಳಿಸುವಂಥ ಕತ್ತಲೆಯು ಹರಡುವ ಹಾಗೆ ವಿಸ್ತಾರವಾದ ನೀರಿನ ಅಲೆಗಳಿಂದ ಬಹುಕಾಲ ಬಾಳು\! 



ಉಪಮಾನಗಳು ಪರಸ್ಪರ ಬೆರೆತುಹೋಗಿ, ಒಂದರಲ್ಲೊಂದು ಹೆಣೆದುಕೊಂಡು ಈ ಪಾಶುರವನ್ನು ತೊಡಕು ಮಾಡಿದೆ. ಅವುಗಳನ್ನು ಬಿಡಿಸಿ ಹೇಳಬಹುದೆನಿಸುತ್ತದೆ. 



ಸೂರ್ಯನಿಗೂ, ನೀಲಮಣಿಗೂ, ಕತ್ತಲರಾತ್ರಿಗೂ ಉಪಮಾನ: ಹಗಲಲ್ಲಿ ಸೂರ್ಯನ ಪ್ರಕಾಶದಿಂದ ಕೂಡಿ ಬೆಳಗುವನೆಂದೂ, ರಾತ್ರಿಯಲ್ಲಿ ಅವನು ಕಪ್ಪನೆಯ ತೇಜಸ್ಸನ್ನು ಭೂಮಿಯಮೇಲೆ ಹರಡುವನೆಂದೂ ಭಾವಿಸಿಕೊಂಡ ಉಪಮಾನವಿದು. ನೀಲಮಣಿ ಹೇಗೆ ಕಪ್ಪನೆಯ ಪ್ರಕಾಶವನ್ನು ತನ್ನ ಸುತ್ತ ಹರಡುವುದೋ ಹೀಗೆಯೇ ಸೂರ್ಯನು ರಾತ್ರಿಯಲ್ಲಿ ಕತ್ತಲನ್ನು ಹರಡುತ್ತಾನೆ. 



ರಾತ್ರಿಯಸೂರ್ಯನಿಗೂ, ಕಪ್ಪನೆಯ ಕಡಲಲ್ಲಿ ಪವಡಿಸಿರುವ ಭಗವಂತನಿಗೂ ಉಪಮಾನ: ರಾತ್ರಿಯ ಸೂರ್ಯನು ಕತ್ತಲನ್ನು ಹರಡಿ ಎಲ್ಲವನ್ನೂ ಮುಸುಕು ಮಾಡಿರುವ ಹಾಗೆ, ಕಗ್ಗತ್ತಲೆಯನ್ನು ಹರಡುವ ಕಡಲಲ್ಲಿ ಶೇಷನ ಹಾಸುಗೆಯಲ್ಲಿ ಭಗವಂತನು ಪವಡಿಸಿದ್ದಾನೆ. ಸೂರ್ಯನ ಕತ್ತಲೆಯನ್ನು ಮೀರಿಸಿದ ಕಗ್ಗತ್ತಲೆಯನ್ನು ಸುತ್ತಲೂ ಹರಡುತ್ತಾನೆ. ಇದು ಮಹಾಪ್ರಳಯದ ಬಳಿಕ ಬರುವ ಕಲ್ಪಗಳಕಾಲದ ಕಗ್ಗತ್ತಲೆಯ ಸೂಚನೆ. 



ರಾತ್ರಿಯ ಕತ್ತಲೆಗೂ ರಾತ್ರಿಯ ಕಡಲಿನ ಅಲೆಗಳಿಗೂ ಹೋಲಿಕೆ: ರಾತ್ರಿಯಲ್ಲಿ \(ಕತ್ತಲೆಯಲ್ಲಿ\) ಪ್ರಿಯತಮನು ಹೋದ ರಥದ ಗುರುತು ಸ್ಪಷ್ಟವಾಗಿ ಕಾಣಿಸುವುದಿಲ್ಲ. ಒಂದು ವೇಳೆ ಅದನ್ನು ಹಗಲಲ್ಲಿ ಕಾಣಬಹುದೆಂದರೂ, ಅದನ್ನು ರಾತ್ರಿಯಲ್ಲಿ ಕಪ್ಪನೆಯ ಕಡಲಿನ ಅಲೆಗಳು ವಿಸ್ತಾರವಾಗಿ ಹರಡಿ ಬಂದು, ಆ ರಥದ ಚಕ್ರದ ಗುರುತುಗಳನ್ನು ಅಳಿಸಿಬಿಡುತ್ತದೆ. \(ನೆಲದ ಮೇಲೆ ಇರುವ ಹಾಗೆ ಗುರುತು ನೀರಿನ ಮೇಲೆ ಇರುತ್ತದೆಯೇ?\) 



“ಇರುಳ್ ಪಿರಿನ್ದಾರನ್ಬರ್ ತೇರ್ ವೞಿತೂರಲ್” – ಇಲ್ಲಿ ಶ್ರೀರಾಮನು ವನವಾದಕ್ಕೆ ಹೊರಟಾಗ ನಡೆದ ಸಂಗತಿ ನೆನಪಿಗೆ ಬರುತ್ತದೆ. ಹದಿನಾಲ್ಕುವರ್ಷ ವನವಾಸಕ್ಕಾಗಿ ಶ್ರೀರಾಮನು ಸೀತಾಲಕ್ಷ್ಮಣರೊಡನೆ ಹೊರಡುವುದು ನಿರ್ಧರವಾಯಿತು. ಅಯೋಧ್ಯೆಯ ಜನಕ್ಕೆ ಅದು, ಎಂದರೆ, ತಮ್ಮ ಪ್ರಿಯತಮನಿಂದ ಅಗಲಿರುವುದು ಅಸಾಧ್ಯವಾಯಿತು. ತಾವೂ ಸಹ ಅವನೊಡನೆ ಕಾಡಿನಲ್ಲಿರುವುದಕ್ಕೆ ಬದ್ಧರಾದರು. ಇದನ್ನರಿತ ಶ್ರೀರಾಮನು ಸೀತಾಲಕ್ಷ್ಮಣರೊಡನೆ ರಾತ್ರಿಯ ಕಗ್ಗತ್ತಲೆಯಲ್ಲಿ ರಥದಲ್ಲಿ ಕುಳಿತು ವನವಸಕ್ಕೆ ತೆರಳಿದನು. ಅವನು ಹೋದ ರಥದ ಜಾಡೂ ಸಹ ಅವರಿಗೆ ಅರಿವಾಗದಂತೆ ಮಾಸಿಹೋಗಿತ್ತು. ಕತ್ತಲೆಯು ಕೆಲಸ ಅದು ಎಂದಂತೆ. 



ನಾಯಕಿ ಹೇಳುತ್ತಾಳೆ: ಕಪ್ಪನೆಯ ಅಲೆಗಳಿಂದ ವಿಸ್ತಾರವಾಗಿ ಹರಡಿಕೊಂಡಿರುವ ಕಡಲೇ, ನಿನ್ನ ಮೇಲೆ ಸರ್ಪದ ಹಾಸುಗೆಯಲ್ಲಿ ಪವಡಿಸಿರುವ ಸರ್ವೇಶ್ವರನಾದ ನನ್ನ ಪ್ರಿಯತಮನು ರಾತ್ರಿಯ ಕಗ್ಗತ್ತಲೆಯಲ್ಲಿಯೇ ನನ್ನನ್ನಗಲಿ ಹೋದನು. ಅವನ ರಥದ ಜಾಡನ್ನು ಗುರುತಿಸದ ಹಾಗೆ ಅಳಿಸುವ ನಿನ್ನ ಕಪ್ಪನೆಯ ಅಲೆಗಳೊಡನೆ ನೀನು ಬಹುಕಾಲ ಬಾಳು. 



ನಾಯಕಿಯು ತನ್ನನ್ನಗಲಿದ ತನ್ನ ಪ್ರಿಯತಮನನ್ನು ಹುಡುಕುತ್ತಾ, ಅವನು ವಾಸಿಸುವ ಸ್ಥಳವನ್ನೇ ತಾನೇ ಹೋಗಿ ಸೇರಬೇಕೆಂಬ ಹೆಬ್ಬಯಕೆಯನ್ನು ಹೊತ್ತಿದ್ದಾಳೆ, ದಿಟ. ನೆಲದ ಮೇಲೆ \(ಭೂಮಿಯ ಕೊನೆಯುವರೆಗೂ\) ರಥದ ಚಕ್ರದ ಜಾಡು ಸಿಕ್ಕಬಹುದೇನೋ\! ಆದರೆ, ಕಡಲಲ್ಲಿ ಮನೆ ಮಾಡಿಕೊಂಡಿರುವ ಸ್ವಾಮಿಯ ಬಳಿಗೆ ಹೋಗುವುದಾದರೂ ಹೇಗೆ? ಎಲ್ಲಿದೆ ಅದಕ್ಕೆ ಜಾಡು \(ಗುರುತು\)?



೧೮. ಕಡಲ್ ನೊಣ್ಡೆಮಿನ್ದು ವಾನಮ್, ಅವ್ವಾನತ್ತೈಯನ್ ಱಿಚ್ಚೆನ್ ಱು

ಕಡಲ್ಕೊಣ್ಡೊೞಿನ್ದ ವದನಾಲಿದು, ಕಣ್ಣನ್ ಮಣ್ಣುಮ್ ವಿಣ್ಣುಮ್

ಕಡಲ್ಕೊಣ್ಡಿಮಿನ್ದ ವಕ್ಕಾಲಞ್ಕೊಲೋ? ಪುಯಲ್ ಕಾಲಙ್ಕೊಲೋ?

ಕಡಲ್ ಕೊಣ್ಡ ಕಣ್ಣೀರ್, ಅರುವಿ ಶೆಯ್ಯಾನಿಱ್ಕುಙ್ಕೂರಿಹೈಯೇ. 



ಕಡಲ್ = ಕಡಲನ್ನೇ\(ಕಡಲ ನೀರನ್ನು\), ಕೊಣ್ಡು = ತುಂಬಿಕೊಂಡು, ಎಮಿನ್ದು = ಮೇಲೆದ್ದು, ವಾನಮ್ = ಕಾರ್ಮುಗಿಲು, ಅವಾನ್ತತ್ತೈ = ಆಕಾಶವನ್ನು, ಅನ್ ಱಿ = ಅಲ್ಲದೆ, ಶೆನ್ ಱು = ಹೋಗಿ, ಕಡಲ್ ಕೊಣ್ಡು = ಕಡಲನ್ನೇ ಸೇರಿ, ಅೞಿನ್ದ ಅದನಾಲ್ = ಅಳಿದುಹೋದದ್ದರಿಂದ, ಇದು = ಇದು \(ಈ ಕಾಲವು\), ಕಣ್ಣನ್ = ಆಕರ್ಷಕನು \(ಸರ್ವೇಶ್ವರನು\), ಮಣ್ನುಮ್ = ಭೂಮಿಯನ್ನೂ, ವಿಣ್ಣುಮಾ = ಆಕಾಶವನ್ನೂ, ಕಡಲ್ ಕೊಣ್ಡು = ಕಡಲನ್ನು ಉಕ್ಕಿಸಿಕೊಂಡು, ಎಮಿನ್ದ = ಎದ್ದ, ಅ ಕಾಲಮ್ ಕೊಲೋ = ಆ ಕಾಲವೇಯೋ? ಪುಯಲ್ ಕಾಲಮ್ ಕೊಲೋ = ಮಳೆಗಾಲವೇಯೋ? ಕಡಲ್ ಕೊಣ್ಡ= ಕಡಲಿನಷ್ಟು ವಿಸ್ತಾರವಾದ, ಕಣ್ಣಿರ್ = ಕಣ್ಣೀರು, ಅರುವಿ = ಹೊಳೆಯನ್ನು, ಶೆಯ್ಯಾನಿಱ್ ಕುಮ್ = ಮಾಡುತ್ತಿರುವ, ಕಾರಿಹೈಯೇ \+ ಸೊಬಗೇ \(ಸುಂದರಿಯೇ\) 



ಕಡಲನ್ನೇ ತುಂಬಿಕೊಂಡು ಮೇಲೆದ್ದ ಕಾರ್ಮುಗಿಲು ಆ ಆಕಾಶವನ್ನೇ ತಪ್ಪಿ, ಹೋಗಿ, ಕಡಲನ್ನೇ ಸೇರಿಅಳಿದುಹೋದದ್ದರಿಂದ, ಇದು \(ಈ ಕಾಲವು\), ಆಕರ್ಷಕನ \(ಸರ್ವೇಶ್ವರನ\) ಭೂಮಿಯನ್ನೂ ಆಕಾಶವನ್ನೂ \(ಕೂಡಿಸಲು\) ಕಡಲನ್ನು ಉಕ್ಕಿಸಿಕೊಂಡು ಎದ್ದ ಆ ಕಾಲವೇಯೋ? ಮಳೆಗಾಲವೇಯೋ? ಕಡಲಿನಷ್ಟು ವಿಸ್ತಾರವಾದ ಕಣ್ಣಿರ ಹೊಳೆಯನ್ನುಮಾಡುತ್ತಿರುವ ಈ ಸೊಬಗು? \(ಈ ಸುಂದರಿಯ ಸೊಬಗು?\) 



ನಾಯಕನನ್ನಗಲಿರುವ ನಾಯಕಿಯ ವಿರಹವೇದನೆ ಎಷ್ಟು ಗಾಢವಾದದ್ದೆಂದು ಬಲು ಸುಂದರವಾಗಿ ಈ ಪಾಶುರ ವಿವರಿಸುತ್ತದೆ. 



ನಾಯಕನನ್ನಗಲಿರುವ ನಾಯಕಿಯ ವಿರಹ ವೇದನೆ ಎಷ್ಟು ಗಾಢವಾದದ್ದೆಂದು ಬಲು ಸುಂದರವಾಗಿ ಈ ಪಾಶುರ ವಿವರಿಸುತ್ತದೆ. 



ನಾಯಕಿಯ ಕಣ್ಣೀರು ಹೊಳೆಯಾಗಿ ಹರಿದು, ಅದು ಕಡಲಿನಷ್ಟು ವಿಸ್ತಾರವಾಗಿ ನಿಮ್ತಿದೆ\! ಅದೇ ಒಂದು ಸೊಗಸು\! ಹೌದೇ? ಎಂಥ ಉತ್ಪ್ರೇಕ್ಷೆ\! ಎಷ್ಟು ಗಾಢವಾದ ಸಂಕಟ\! 



ಸ್ವಾಭಾವಿಕವಾಗಿ, ನೈಸರ್ಗಿಕವಾಗಿ, ನಡೆಯಬೇಕಾದಕೆಲಸ ತಪ್ಪಾಗಿ ನಡೆದುದಾದರೆ ಆಗುವುದು ಅನರ್ಥವೇ ಅಲ್ಲವೇ? ಹಾಗಿದೆ ಇಲ್ಲಿನ ವಿಷಯ.



ಕಡಲಿನಿಂದ ನೀರನ್ನು ಸಮೃದ್ಧಿಯಾಗಿ ತುಂಬಿಕೊಂಡು, ಕಡಲನ್ನು ಬಿಟ್ಟು, ಮೇಲಕ್ಕೆದ್ದು, ಆಕಾಶವನ್ನು ತಲುಪಿ? ಅಲ್ಲಿ, ಮೆಲ್ಲಮೆಲ್ಲಗೆ ಆಕರ್ಷಕವಾಗಿ ಸಂಚರಿಸುತ್ತಾ, ನೆಲದ ಮೇಲೆ ಉದಾರವಾಗಿ, ಮಳೆಯ ರೂಪದಲ್ಲಿ, ನೀರನ್ನು ಸುರಿಸುವುದು ಮತ್ತು ಆ ನೀರು ನೆಲವನ್ನು ತೊಯಿಸಿ, ಸುಂದರಗೊಳಿಸಿ, ಹೊಳೆಗಳ ರೂಪದಲ್ಲಿ ಮತ್ತೆ ಕಡಲನ್ನು ಸೇರುವುದು ಸ್ವಾಭಾವಿಕವಾದ ನಿಸರ್ಗದ ಕಾರ್‍ಯ. ಆದರೆ, ಕಡಲಿನಿಂದೆದ್ದ ಆ ಕಾರ್ಮುಗಿಲು ತನ್ನ ಅಪರಿಮಿತವಾದ ಭಾರವನ್ನು ಸಹಿಸದೆ, ಆಕಾಶವನ್ನು ತಪ್ಪಿ, ಕೆಳಕ್ಕೆ ಕಡಲಿಗೇ ಬಿದ್ದರೆ, ಆಗ ಭೂಮ್ಯಾಕಾಶಗಳನ್ನು ಒಂದಾಗಿಸುವಂಥ ಭಯಂಕರವಾದ ಮಳೆಸುರಿಯುವುದಷ್ಟೆ\! ಹೀಗೆಲ್ಲ ನಡೆಯಬಹುದಾದದ್ದು ಪ್ರಳಯಕಾಲದಲ್ಲೇ\! ಆಗ, ಕಡಲಿನ ನೀರು ಉಕ್ಕಿ ಹರಿಯುತ್ತಾ ಆಕಾಶವನ್ನೂ ಭೂಮಿಯನ್ನೂ ಒಂದುಗೂಡಿಸುತ್ತಾ, ಜಲಮಯವಾಗುವುದು ಸರ್ವನಾಶವಾಗಿಸುವ ಕಾಲವೇ ಆ ಪ್ರಳಯಕಾಲ\! 



ತಾನೇ ಕಣ್ಣೀರಿನ ಹೊಳೆಯನ್ನು ಹರಿಸುತ್ತಿರುವ ನಾಯಕಿಗೆ, ತನ್ನ ಹಾಗೆಯೇ ಎಡೆಬಿಡದಂತೆ ನೀರನ್ನು ಸುರಿಸುತ್ತಿರುವ ನಿಸರ್ಗದ ಕಾಲ ಯಾವುದಿರಬಹುದು ಎಂಬ ಶಂಕೆ ಮೂಡಿಬಂದಿದೆ. 



“ಇದೇನು ನಿಜವಾದ ಮಳೆಗಾಲವೋ? ಇಲ್ಲವೇ, ಸರ್ವನಾಶಮಾಡುವ ಪ್ರಳಯ ಕಾಲವೋ?” ಎಂದು ಯೋಚಿಸುತ್ತಾಳೆ. 



ಹೊರಗೆ, ಎಡೆಬಿಡದಂತೆ, ಸುರಿಸುವ ಮಳೆಗಾಲವೂ ಒಂದು ಸೊಗಸು\! ಅಗಲಿದ ನಲ್ಲನಿಗಾಗಿ ಎಡೆಬಿಡದಂತೆ ಕಣ್ಣೀರು ಸುರಿಸುವ ಸುದತಿಯದೂ ಒಂದು ಸೊಗಸು\!



೧೯. ಕಾರಿಹೈಯಾರ್ ನಿಱೈಕಾಪ್ಪವರ್ ಯಾರೆನ್ ಱು, ಕಾರ್ ಕೊಣ್ಡಿನ್ನೇ

ಮಾರಿ ಕೈಯೇಱಿ ಯ ಱೈಯಿಡುಙ್ಗೂಲತ್ತುಮ್, ವಾೞಿಯರೋ

ಶಾರಿಹೈಪ್ಪುಳ್ಳರನ್ದಣ್ಣನ್ತು ೞಾಯಿಱೈ ಕೂಯರುಳಾರ್

ಶೇರಿ ಕೈಯೇಱುಮ್, ಪೞಿಯಾಯ್ ವಿಳೈನ್ದದೆನ್ ಶಿನ್ಮೊೞಿಕ್ಕೇ. 



ಕಾರಿಹೈಯಾರ್ = ಸ್ತ್ರೀಯ, ನಿಱೈ= ಪಾತಿವ್ರತ್ಯವನ್ನು, ಕಾಪ್ಪವರ್ = ರಕ್ಷಿಸುವವರು ಯಾರು, ಎನ್ ಱು = ಎಂದು, ಕಾರ್ ಕೊಣ್ಡು = ಕಪ್ಪಾಗಿ, ಇನ್ನೇ = ಹೀಗೆ, ಮಾರಿ = ಕಾರ್ಮುಗಿಲು, ಕೈ ಏಱಿ = ಕೋಪದಿಂದ ಮೇಲಕ್ಕೇರಿ, ಅಱೈ ಇಡುಮ್ = ಘರ್ಜಿಸುವ, ಕಾಲತ್ತುಮ್ = ಕಾಲದಲ್ಲೂ, ಶಾರಿಹೈ ಪುಳ್ಳರ್ ಅಮ್ = ಸುಂದರವಾದ ಮುನ್ನಡೆಯ ಪಕ್ಷಿವಾಹನ, ತಣ್ ಅಮ್ ತುೞಾಯ್ = ತಂಪಾದ ಸೊಬಗಿನ ತುಲಸಿಯನ್ನು, ಇಱೈ= ಒಡೆಯನಾಗಿ \(ಪತಿಯಾಗಿ\), ಕೂಯ್ = ಕೂಗಿ, ಅರುಳಾರ್ = ಕೃಪೆ ಮಾಡುವುದಿಲ್ಲ, ಶೇರಿ = ಊರಿನ, ಕೈಏಱುಮ್ = ಬಳಕೆಯಾಗಿ ಹರಡುವ, ಪೞಿ ಆಯ್ = ನಿಂದನೆಯಾಗಿ, ವಿಳೈನ್ದದು = ಬೆಳೆದಿರುವುದು, ಎನ್ = ನನ್ನ, ಶಿನ್ = ಚಿಕ್ಕ\(ಸಣ್ನ\) ಮೊೞಿಕ್ಕೇ = ಮಾತಿಗಾಗಿಯೇ \(ಭಾಷೆಗಾಗಿಯೇ, ಕೂಗಿಗೇ\), ವಾೞಿಯರೋ = ಮಂಗಳವಾಗಲಿ. 



ಸ್ತ್ರೀಯ ಪಾತಿವ್ರತ್ಯವನ್ನು ರಕ್ಷಿಸುವವರು ಯಾರು ಎಂದು, ಹೀಗೆ ಕಪ್ಪಾಗಿ, ಕಾರ್ಮುಗಿಲು ಕೋಪದಿಂದ ಮೇಲಕ್ಕೇರಿ ಘರ್ಜಿಸುವ ಕಾಲದಲ್ಲೂ, ಸುಂದರವಾದ ಮುನ್ನಡೆಯ ಪಕ್ಷಿವಾಹನನು \(ತನ್ನ\) ತಂಪಾದ ಸೊಬಗಿನ ತುಲಸಿಯನ್ನು ಕೃಪೆ ಮಾಡುವುದಿಲ್ಲ. ಊರಿನ ಬಳಕೆಯಾಗಿ ಹರಡುವ ನಿಂದನೆಯಾಗಿ \(ಅಪವಾದವಾಗಿ\) ಬೆಳೆದಿರುವುದು ನನ್ನ ಸಣ್ಣ \(ಚಿಕ್ಕ\) ಮೆಲ್ಲನೆಯ ಕೂಗಿಗೇ ಮಂಗಳವಾಗಲಿ \(ಜಯವಾಗಲಿ\). 



ಈ ಪಾಶುರದಲ್ಲಿ, ನಾಯಕಿಯು ಜನಾಪವಾದಕ್ಕೆ ಹೆದರದೆ, ತನ್ನ ಪ್ರಿಯತಮನ ಕೃಪೆಗಾಗಿ ಹಾತೊರೆಯುತ್ತಾ ಕಣ್ಣಿರಿಡುತ್ತಾಳೆ ಎಂದೂ, ಅದು ಅವಳಿಗೆ ತಪ್ಪದೆ ಲಭಿಸುವುದೆಂಬ ನಂಬಿಕೆ ಅವಳಿಗೆ ಪೂರ್ತಿಯಾಗಿದೆ ಎಂಬುದು ವ್ಯಕ್ತಪಡುತ್ತದೆ.



ಮಳೆಗಾಲದಲ್ಲಿ ಕಾರ್ಮುಗಿಲು ಗಗನವನ್ನೆಲ್ಲಾ ಕರ್ರಗೆ ಪೂರ್ತಿಯಾಗಿ ಆವರಿಸುತ್ತದೆ. ಆಗಾಗ್ಗೆ ಭಯಂಕರವಾಗಿ ಗುಡುಗುತ್ತದೆ. ಇದು ಸ್ವಾಭಾವಿಕವಾದದ್ದು. 



ಕಾರ್ ಕಾಲದಲ್ಲಿ ಬಂದು ತನ್ನನ್ನು ಕಲೆತುಕೊಳ್ಳುವೆನೆಂದು ನಂಬಿಸಿ ಅಗಲಿದ ನಾಯಕನನ್ನು ಕೃಪೆಮಾಡೆಂದು ತನ್ನ ಮೆಲುದನಿಯಲ್ಲಿ ನಾಯಕಿ, ಕಾರ್ ಕಾಲ ಬಂದಿರುವುದರಿಂದ, ಬೇಡುತ್ತಿದ್ದಾಳೆ. 



ಆ ಮೆಲುದನಿಗೂ ಮೇಘ ಘರ್ಜನೆಗೂ ಒಂದು ಬಗೆಯ ಸ್ಪರ್ಧೆಯಿದೆಯೋ ಎಂಬಂತೆ ಸುಂದರವಾದ ವರ್ಣನೆ ಇದೆ. 



ನಾಯಕಿಯನ್ನು ಕುರಿತು ಅವಳ ಊರಿನಲ್ಲಿ, ಬಳಕೆಯ ಹಾಗೆ ಹರಡಿರುವ ಅಪವಾದಕ್ಕೆ ಕೋಪಿಸಿಕೊಂಡು ಕಾರ್ಮುಗಿಲು ಗುಡುಗುತ್ತದೆ. ಅದರ ಗುಡುಗಿಗೆ ಜನ ಹೆದರುವರೇ? ನಿಂದನೆಯ ಮಾತುಗಳನ್ನು, ಅವಹೇಳನವನ್ನು, ನಿಲ್ಲಿಸುವರೇ? ಅವರಿಗೇನು ಭಯ? 



ನಾಯಕಿ ಹೇಳುತ್ತಾಳೆ: ಕಾರ್ ಕಾಲಬಂತು. ಆಕಾಶದಲ್ಲಿ ಕಾರ್ಮುಗಿಲು ದಟ್ಟವಾಗಿ ಹರಡಿಕೊಂಡಿತು. ನನ್ನ ಊರಿನ ಜನ ನನ್ನ ಮೇಲೆ ಅಪವಾದವನ್ನು ಹೊರಿಸಿ, ಅದನ್ನು ಹರಡುತ್ತಿದ್ದಾರೆ. ಈ ವಿಷಯ ಮುಗಿಲನ್ನು ಮುತ್ತಿರಬೇಕು. ಅದಕ್ಕಾಗಿಯೇ “ಸ್ತ್ರೀಯಪಾತಿವ್ರತ್ಯವನ್ನು ರಕ್ಷಿಸುವವರು ಯಾರು? ಅನ್ಯಾಯವಾಗಿ ಈ ಪತಿವ್ರತಾಶಿರೋಮಣಿ ಜನಾಪವಾದಕ್ಕೆ ಸಿಕ್ಕಿ ನರಳುತ್ತಿದ್ದಾಳಲ್ಲಾ\!” ಎಂದು ಪ್ರಕೃತಿ ಸಹಜವಾದ ಕೋಪದಿಂದ ಕಾರ್ಮುಗಿಲು ಘರ್ಜಿಸುತ್ತಿದೆ. ಸುಂದರವಾದ ಗರುಡ ಪಕ್ಷಿಯನ್ನೇರಿ, ಆಶ್ರಿತರನ್ನು ರಕ್ಷಿಸುವುದಕ್ಕಾಗಿ, ಬೇಗ ಅವರೆಡೆಗೆ ಧಾವಿಸಿ ಬರುವ ಕಾರ್ಮುಗಿಲ ಬಣ್ಣದ ನನ್ನ ಪ್ರಿಯತಮನು ಬರಲಿಲ್ಲವಲ್ಲ\! ಅವನ ತಂಪಾದ ಸೊಬಗಿನ ತುಲಸಿಯನ್ನು ನನಗೆ ಕೃಪೆ ಮಾಡಲಿಲ್ಲವಲ್ಲ\! ಸ್ತ್ರೀಸಹಜವಾದ ಮೆಲುದನಿಯಿಂದ ಮಾಡುವ ನನ್ನ ಕೂಗಿಗೇ ತಪ್ಪದೆ ಜಯವಾಗುತ್ತದೆ. ನನ್ನ ಪ್ರಿಯನು ನನ್ನ ಕೈ ಬಿಡುವುದಿಲ್ಲ. ಇದು ನನ್ನ ದೃಢ ನಂಬಿಕೆ. “ಕಾರಿಹೈಯಾರ್ ನಿಱೈಕಾಪ್ಪವರ್ ಯಾರ್” – ಎಂಬಲ್ಲಿ ದ್ರೌಪದಿಯವಸ್ತ್ರಾಪಹರಣ ಕಾಲದಲ್ಲಿ ಶ್ರೀಕೃಷ್ಣನ ರಕ್ಷಣೆ ಬಂತೆಂಬ ವಿಷಯದ ಸೂಚನೆ ಕಾಣುತ್ತದೆ. ಆ ರಕ್ಷಣೆ ಈ ಹೆಣ್ಣಿಗೆ ಬೇಡವೇ? 



೨೦. ಶಿನ್ ಮೊಱಿ ನೋಯೋ ಕೞಿ ಪೆರುನ್ದೆಯ್ ವಮ್ – ಇದು ನೋಯಿನದೆನ್

ೞಿನ್ ಮೊೞೆ ಕೇಟ್ಕು ಮಿಳನ್ದೆಯ್ ವ ಮನ್ ಱಿದು – ವೇಲ\! ನಿಲ್ ನೀ

ಎನ್ ಮೊೞಿ ಕೇಣ್ಮಿನೆನ್ನಮ್ಮಾನೈಮೀರ್\! ಉಲಹೇೞು ಮುಣ್ಡಾನ್

ಶೊನ್ ಮೊೞಿ, ಮಾಲೈಯನ್ದಣ್ಣನ್ದು ೞಾಯ್ ಕೊಣ್ಡು ಶೂಡುಮಿನೇ. 



ಶಿಲ್ ಮೊೞಿ = ಇತರರಾಡುವ ಮಾತಿನ, ನೋಯೋ = ಸಂಕಟವೋ, ಕೞಿ ಪೆರುದೆಯ್ ವಮ್ = ಬಲು ದೊಡ್ಡ ದೈವದ \(ವಿಷಯದಲ್ಲಿ ಉಂಟಾದ\) ಸಂಕಟವೋ, ಇದು ನೋಯ್ = ಈ ಸಂಕಟವು, ಇನದು ಎನ್ ಱು = ಇಂಥಾದ್ದು ಎಂದು, ಇನ್ ಮೊೞಿ ಕೇಟ್ಕುಮ್ = ಮನೆಯ \(ಇಲ್ಲದ\) ಮಾತನ್ನು ಕೇಳುವ, ಇಳದೆಯ್ ವಮ್ = ಚಿಕ್ಕ \(ಅಲ್ಪ\) ದೈವವು, ಅನ್ ಱು ಇದು = ಇದಲ್ಲ, ವೇಲ= ಶತ್ರುವೇ, ನಿಲ್ ನೀ = ನೀನು ನಿಲ್ಲು, ಎನ್ ಮೊೞಿ = ನನ್ನ ಮಾತನ್ನು, ಕೇಣ್ಮಿನ್ = ಕೇಳಿರಿ, ಎನ್ ಅಮ್ಮನೈಮೀರ್ = ನನ್ನ ಅಮ್ಮಂದಿರೇ, ಉಲಹು ಏೞುಮ್ = ಏಳು ಲೋಕಗಳನ್ನೂ, ಉಣ್ಡಾನ್ = ಉಂಡವನು, ಶೊನ್ ಮೊಳಿ = ಹೇಳಿ \(ಹೋದ\) ಮಾತು \(ಮಾತಿನಿಂದ ಉಂಟಾದ ಸಂಕಟ\), ಮಾಲೈ ಅಮ್ = ಸೊಬಗಿನ ಸಂಜೆಯಲ್ಲಿ, ತಣ್ ಅಮ್ = ಸುಂದರವೂ ಹಿತಕರವೂ ಆದ, ತುೞಾಯ್ = ತುಲಸಿಯನ್ನು, ಕೊಣ್ಡು = ತಂದು, ಶೂಡುಮಿನೇ = \(ನನಗೆ\) ಮುಡಿಸಿರಿ. 



ಇತರರಾಡುವ ಮಾತಿನ ಸಂಕಟವೋ, ಬಲುದೊಡ್ಡ ದೈವದ ವಿಷಯದಲ್ಲಿ ಉಂಟಾದ ಸಂಕಟವೋ? ಈ ಸಂಕಟವು ಇಂಥಾದ್ದು ಎಂದು ಮನೆಯ ಮಾತನ್ನು \(ಇಲ್ಲದ ಸಲ್ಲದ ಮಾತನ್ನು\) ಕೇಳುವ ಚಿಕ್ಕ\(ಅಲ್ಪ\) ದೈವವು ಇದಲ್ಲ. ಶತ್ರುವೇ ನೀನು ನಿಲ್ಲು\! ಅಮ್ಮಂದಿರೇ, ನನ್ನ ಮಾತನ್ನು ಕೇಳಿರಿ. ಏಳು ಲೋಕಗಳನ್ನೂ ಉಂಡವನು ಹೇಳಿ \(ಹೋದ\) ಮಾತಿದು \(ಮಾತಿನಿಂದಾದ ಸಂಕಟವಿದು\), ಸೊಬಗಿನ ಸಂಜೆಯಲ್ಲಿ ಸುಂದರವೂ ಹಿತಕರವೂ ಆದ ತುಲಸಿಯನ್ನು ತಂದು \(ನನಗೆ\) ಮುಡಿಸಿರಿ. 



ನಾಯಕಿಯ ಸಂಕಟವನ್ನು ಕಂಡು ಊರಿನ ತಾಯಂದಿರು ಮರುಗಿದರು. ಅವಳ ಸಂಕಟ ತೀರಲೆಂದು ಯತ್ನಿಸಿದರು. ಆಗಿನ ರೂಢಿಯಂತೆ, ಊರ ದೇವತೆಯನ್ನು ಕೇಳಿ, ಅದಕ್ಕೆ ತಕ್ಕ ಪರಿಹಾರವನ್ನು ಕಂಡುಕೊಳ್ಳಲು ಯತ್ನಿಸಿದರು. ಅಲ್ಲೊಂದು ವೇಲನ ದೇವಾಲಯ. ಪೂಜಾರಿಯ ಮೈಮೇಲೆ ದೇವತೆ ಬಂದು ಜನಕೇಳುವ ಪ್ರಶ್ನೆಗಳಿಗೆ ತಕ್ಕ ಸಮಾಧಾನ ಹೇಳುತ್ತದೆ. ಹಾಗೆಯೇ ಈ ನಾಯಕಿಯನ್ನು ವೇಲನ ಮುಂದೆ ನಿಲ್ಲಿಸಿದರು. ನಾಯಕಿಯ ಸಂಕಟಕ್ಕೆ ಕಾರಣವೇ ಅಲ್ಲಿ ದೊರಕಲಿಲ್ಲ. ಪೂಜಾರಿಯ ಮಾತುಗಳಲ್ಲಿ ಎಷ್ಟು ನಿಜವೋ\! 



ನಾಯಕಿಯೇ ಈಗ ಸಮಾಧಾನ ಕೊಡುತ್ತಾಳೆ: ತಾಯಂದಿರೇ ಕೇಳಿ. ಇದು ಊರಿನ ಜನಗಳು ಆಡುವ ಇಲ್ಲದ ಸಲ್ಲದ ಮಾತುಗಳಿಗೆ ಸಮಾಧಾನಕೊಡುವ ದೈವವೂ ಅಲ್ಲ. ನನ್ನ ಅಂತರಂಗವನ್ನು ಕಂಡುಕೊಳ್ಳುವುದೂ ಅಲ್ಲ. ನಾವು ಇಲ್ಲಿಂದ ಹೊರಟುಹೋಗೋಣ. ಇದನ್ನೆಲ್ಲ ನಿಲ್ಲಿಸಿಬಿಡಿ. ಏಳುಲೋಕಗಳನ್ನೂ ಉಂಡ ನನ್ನ ಪ್ರಿಯತಮನು ನನಗೆ ಹೇಳಿಹೋದ ಮಾತಿನಂತೆ, ಅವನು ನನ್ನ ಬಳಿಗೆ ಬರಲಿಲ್ಲವಲ್ಲ ಎಂಬ ಕಾತರದ ಸಂಕಟ ಇದು. ಮಾತಿನಂತೆ ಅವನು ಬಂದೇ ಬರುತ್ತಾನೆ. ಆದ್ದರಿಂದ ಈ ಸುಂದರವಾದ ಸಂಜೆಯ ವೇಳೆಗೆ ಒಳ್ಳೆಯ ಪರಿಮಳಿಸುವ ತುಲಸಿಯನ್ನು ನನಗೆ ಮುಡಿಸಿ, ನನ್ನನ್ನು ಅಲಂಕರಿಸಿ. ನನ್ನ ಪ್ರಿಯತಮನನ್ನು ತಕ್ಕ ರೀತಿಯಲ್ಲಿ ಬರಮಾಡಿಕೊಳ್ಳುವುದಕ್ಕೆ ಅದು ಅನುಕೂಲವಾಗುವುದು. 



“ಉಲಹೇೞು ಮುಣ್ಡಾನ್” – ಪ್ರಳಯಕಾಲಬಂದಾಗ ಇಡಿಯ ಬ್ರಹ್ಮಾಂಡವನ್ನೇ ಸರ್ವೇಶ್ವರನು ಕಬಳಿಸಿ ತನ್ನ ಹೊಟ್ಟೆಯಲ್ಲಿಟ್ಟು ರಕ್ಷಿಸುತ್ತಾನೆ. ಮರುಸೃಷ್ಟಿಯ ಕಾಲದವರೆಗೂ ಹೀಗೆ ರಕ್ಷಿಸುತ್ತಾನೆ. ಅಂಥ ಸರ್ವರಕ್ಷಕ ಸ್ವಾಮಿ. 



ಸರ್ವೇಶ್ವರನನ್ನು ಆಶ್ರಯಿಸಿದವರಿಗೆ ಅನ್ಯದೇವತೆಗಳ ಗೋಜೇಕೆ? ಎಂಬುದು ಇಲ್ಲಿಯ ಸೂಚನೆ ಎನ್ನಬಹುದು. 



೨೧. ಶೂಟ್ಟು ನನ್ ಮಾಲೈ ಹಳ್ ತೂಯನವೇನ್ದಿ, ವಿಣ್ಣೋರ್ ಹಳ್ ನನ್ನೀ

ರಾಟ್ಟಿಯನ್ದೂಪನ್ತರಾನಿಱ್ ಕವೇಯಙ್ಗು, ಓರ್ ಮಾಯೈಯಿನಾಲ್

ಈಟ್ಟಿಯ ವೆಣ್ಣಿಯ್ ತೊಡುವುಣ್ಣ ಪ್ಪೋನ್ದಿಮಿಲೇಟ್ರುವನ್ ಕೂನ್

ಕೋಟ್ಟಿಡೈಯಾಡಿನೈಕೂತ್ತು, ಅಡಲಾಯರ್ ತಙ್ಗೊಮ್ಬಿನುಕ್ಕೇ. 



ಶೂಟ್ಟು = ಮುಡಿಸುವುದಕ್ಕೆ, ನಲ್ ಮಾಲೈಹಳ್ = ಉತ್ತಮವಾದ ಹೂವಿನ ಹಾರಗಳನ್ನು, ತೂಯನವು = ಪರಿಶುದ್ಧವಾದವನ್ನು, ಏನ್ದಿ= ತೆಗೆದುಕೊಂಡು, ವಿಣ್ಣೋರ್ ಹಳ್ = ಪರಮಪದವಾಸಿಗಳು, ನಲ್ = ಒಳ್ಳೆಯ \(ಪರಿಮಳಪೂರ್ಣವಾದ\), ನೀರ್ = ನೀರನ್ನು, ಆಟ್ಟಿ = ಮಜ್ಜನಮಾಡಿಸಿ, ಅಮ್ = ಸೊಗಸಾದ, ತೂಪಮ್ = ಧೂಪವನ್ನು, ತರಾನಿಱ್ ಕವೇ = ಸಮರ್ಪಿಸುತ್ತಿರುವಾಗಲೇ, ಅಙ್ಗು= ಅಲ್ಲಿ \(ನಂದಗೋಕುಲದಲ್ಲಿ\), ಓರ್ = ಅಸದೃಶರಾದ, ಮಾಯೈಯಿನಾಲ್ = ಮಾಯೆಯಿಂದ, ಈಟ್ಟಿಯ = ಕೂಡಿಟ್ಟ, ವೆಣ್ಣೆಯ್ = ಬೆಣ್ಣೆಯನ್ನು, ತೊಡುಪೋನ್ದು = ಎತ್ತಿಕೊಳ್ಳುವುದಕ್ಕೆ ಬಂದು, ಇಮಿಲ್ = \(ಎತ್ತರವಾದ\) ಹೆಗಲುಳ್ಳ, ಏಱು = ಗೂಳಿಗಳ, ವಲ್ ಕೂನ್ = ಬಲವಾಗಿ, ಬಗ್ಗಿದ, ಕೋಟ್ಟಿಡೈ = ಕೊಂಬುಗಳ ನಡುವೆ, ಆಡಿನೈಕೂತ್ತು = ಕುಣಿದಾಡಿದೆಯಲ್ಲ, ಅಡಲ್ = ಬಲಿಷ್ಠನಾದ, ಆಯರ್ ತಮ್ = ಗೋವಳನ, ಕೊಮ್ಬಿನುಕ್ಕೇ = ಕಹಳೆಯ ಕೂಗಿಗಾಗಿಯೇ. 



ಪರಮಪದವಾಸಿಗಳು ಮುಡಿಸುವುದಕ್ಕೆ ಉತ್ತಮವಾದ ಹೂವಿನಹಾರಗಳನ್ನು, ಪರಿಶುದ್ಧವಾದವನ್ನು ತೆಗೆದುಕೊಂಡು, ಒಳ್ಳೆಯ \(ಪರಿಮಳಪೂರ್ಣವಾದ\) ನೀರಿನಿಂದ ಮಜ್ಜನಮಾಡಿಸಿ, ಸೊಗಸಾದ ಧೂಪವನ್ನ್ಸಮರ್ಪಿಸುತ್ತಿರುವಾಗಲೇ, ಅಲ್ಲಿ \(ನಂದಗೋಕುಲದಲ್ಲಿ\) ಸಾಟಿಯಿಲ್ಲದ ಮಾಯೆಯಿಂದ ಕೂಡಿಟ್ಟ ಬೆಣ್ಣೆಯನ್ನು ಎತ್ತಿಕೊಳ್ಳುವುದಕ್ಕೆ ಬಂದು, \(ಎತ್ತರವಾದ\) ಹೆಗಲುಳ್ಳ ಗೂಳಿಗಳ ಬಲವಾದ, ಬಗ್ಗಿದ, ಕೊಂಬುಗಳ ನಡುವೆ, ಬಲಿಷ್ಠಗೋವಳನ ಕಹಳೆಯ ಕೂಗಿಗಾಗಿಯೇ, ಕುಣಿದಾಡಿದೆಯಲ್ಲ\! 



ಭಗವಂತನ ಶ್ರೀಕೃಷ್ಣಾವತಾರದ ಎರಡು ಆಶ್ಚರ್ಯಕರವಾದ ವಿಷಯಗಳನ್ನು ಇಲ್ಲಿ ಹೇಳಲಾಗಿದೆ.



ಮೊದಲನೆಯದು ನಂದಗೋಕುಲದಲ್ಲಿ ಶ್ರೀಕೃಷ್ಣನು ಬೆಳೆಯುತ್ತಿದ್ದಾಗ, ಅವನ ಬಾಲಚೇಷ್ಟೆಗಳಲ್ಲಿ ಒಂದು – ಅದು, ಎತ್ತರದ ನೆಲುವಿನ ಮೇಲೆ ಕೂಡಿಟ್ಟ ಬೆಣ್ಣೆಯನ್ನು ಯಾವುದೋ ಮಾಯದಲ್ಲಿ ಯಾರಿಗೂತಿಳಿಯದಂತೆ ಬಂದು ತಿಂದದ್ದು. ಮತ್ತೊಂದು, ಅವನು ದೊಡ್ಡವನಾದ ಮೇಲೆ ಗೋವಳರ ಕುಲದ ಬಲಿಷ್ಠ ಮುಂದಾಳಾದ ಕುಂಭನೆಂಬವನ ಮಗಳಾದ ಸತ್ಯೆ ಎಂಬವಳನ್ನು \(ನಪ್ಪಿನ್ನೈದೇವಿಯನ್ನು\) ಮದುವೆಯಾಗಿ, ಅವಳ ಕೊರಗನ್ನು ತಪ್ಪಿಸಿದ್ದು. 



ಇಲ್ಲಿ, ನಾಯಕಿಗೆ, ತನ್ನ ಪ್ರಿಯತಮನಾದ ಭಗವಂತನ ಆಶ್ಚರ್ಯಾದ್ಭುತ ಸಾಮರ್ಥ್ಯವೇನೆಂದು ತಿಳಿದಿದೆ. ಅವನೆಂದ ಸಮರ್ಥ\! ಎಂಥ ಮಾಯಾಕಾರಿ\! ಅದೇ ಚಮತ್ಕಾರವನ್ನು ಬಳಸಿಕೊಂಡು ಅವನು ತನ್ನ ಬಳಿಗೆ ಬರಬಾರದೇ? ತಪ್ಪದೆ ಬಂದೇ ಬರುವನೆಂಬ ನಂಬಿಕೆ ಅವಳಿಗೆ. 



\(ತನ್ನ ಮನದಲ್ಲಿ ಪ್ರಿಯತಮನನ್ನು ಕುರಿತು\) ನಾಯಕಿ ಹೇಳುತ್ತಾಳೆ: 



ಸ್ವಾಮೀ\! ನಿಮಗೆ ಪರಮಪದದಲ್ಲಿ ಅದ್ವೀತಿಯವಾದ ಸೇವೆ ನಡೆಯುತ್ತದೆ. ಅಲ್ಲಿ ವಾಸಿಸುವ ನಿತ್ಯಸೂರಿಗಳು ನಿಮ್ಮ ಮಜ್ಜನಕ್ಕಾಗಿ ಪರಿಶುದ್ಧರೂ ಪರಿಮಳಪೂರ್ಣವೂ ಆದ ನೀರನ್ನು ಸಿದ್ಧಪಡಿಸುತ್ತಾರೆ. ಮಜ್ಜನವನ್ನರ್ಪಿಸಿದ ಸೊಗಸಾದ ಧೂಪವನ್ನು ಹಾಕುತ್ತಾರೆ. ಆಮೇಲೆ, ಉತ್ತಮವಾದ, ಅಪರೂಪವಾದ ಹೂಗಳ ಹಾರಗಳಿಂದ ಅಲಂಕರಿಸುತ್ತಾರೆ. ಇಂಥ ಅಪರಿಮಿತವಾದಸುಖಸೌಕರ್ಯಗಳಿದ್ದರೂ ಸಹ, ನೀವು ಅದೇ ಕಾಲದಲ್ಲಿಯೇ, ನಂದಗೋಕುಲದಲ್ಲಿ ಗೋವಳರ ಮಗನಾಗಿ ಅವತರಿಸಿ, ಕೂಡಿಟ್ಟಿದ್ದ ಬೆಣ್ಣೆಯನ್ನುಣ್ಣುವುದಕ್ಕೆ ಹೋದಿರಲ್ಲ\! ಗೋವಳರಲ್ಲಿ ಬಲಿಷ್ಠನಾದವನು ತೊಟ್ಟ ಫಣವಾಗಿ ಬೆಳೆಸಿದ್ದ ಏಳು ಕೊಬ್ಬಿದ ಗೂಳಿಗಳನ್ನು ನೀವೊಬ್ಬರೇ ಎದುರಿಸಿ, ಪಳಗಿಸಿ, ಕಟ್ಟಿ ಹಾಕಿದಿರಲ್ಲ\! ನಿಮ್ಮ ಬರವಿಗಾಗಿಯೇ ಸದಾ ಕಾತರಳಾಗಿ ಕೊರಗುವ ನನ್ನ ಬಳಿಗೂ ಅದೇ ಮಾಯೆಯಿಂದ ಬರಬಾರದೇ? ನನ್ನನ್ನು ಸಂತೈಸಬಾರದೇ? 



೨೨. ಕೊಮ್ಬಾರ್ ತೞೈಹೈ ಶಿಱುನಾಣಿಱೆವಿಲಮ್, ವೇಟ್ಟೈಕೊಣ್ಡಾಟ್ಟು

ಅಮ್ಬಾರ್ ಕಳಿೞು ವಿನವುವದೈಯರ್, ಪುಳ್ಳುರುಙ್ಗಳ್ ವರ್ 

ತಮ್ಬಾರಹತ್ತೆನ್ ಱು ಮಾಡಾದನ ಶಮ್ಮಿಱ್ ಕೂಡಾದನ

ವಮ್ಬಾರ್ ವಿನಾಚ್ಚೊಲ್ಲವೋ, ಎಮ್ಮೈವೈತ್ತದಿವ್ವಾನ್ ಪುನತ್ತೇ? 



ಕೊಮ್ಬು = ಕೊಂಬೆಯ, ಆರ್ = ತುಂಬ ಇರುವ, ತೞೈ = ಹಸುರೆಲೆಗಳಿರುವ, ಕೈ = ಕೈಗಳು, ಶಿಱು = ಸಣ್ಣದಾದ ನಾಣ್ = ಬಿಲ್ಲ ಹುರಿಯ \(ನಾಣಿನ\), ಎಱುವು = ಸದ್ದು, ಇಲಮ್ = \(ಕೇಳಲಿಲ್ಲ ನಾವು\), ವೇಟ್ಟೈ = ಬೇಟೆಯೆಂಬುದು, ಕೊಣ್ಡಾಟ್ಟು = ಒಂದು ಸಂತೋಷದ ಕೆಲಸ, ಅಮ್ಬುಆರ್ = ಅಂಬು ನೆಟ್ಟಿರುವ \(ತುಂಬಿರುವ\), ಕಳಿಱು = ಆನೆ, ಎಂದು, ವಿನವುವದು = ಪ್ರಶ್ನಿಸುವವರು, ಐಯರ್ = ಸ್ವಾಮಿಗಳು, ಪುಳ್ ಊರುಮ್ = ಪಕ್ಷಿವಾಹನನಾದ, ಕಳ್ ವರತ್ತಮ್ = ಮಾಯಾಮಿಯ \(ಮೋಸಗಾರ\), ಪಾರ್ = ಭೂಮಿಯ, ಅಹತ್ತು = ಮನೆಯಲ್ಲಿ, ಎನ್ ಱುಮ್ = ಯಾವಾಗಲೂ \(ಎಂದಿಗೂ\) ಆಡಾದನ = ಆಡದೆ ಇರುವುದನ್ನು, ತಮ್ಮೀಲ್ = ತಮ್ಮಿಂದ, \(ತಮ್ಮಲ್ಲಿ\) ಕೂಡಾದನ = ಆಗಬಾರದ್ದನ್ನು \(ಕೆಟ್ಟದ್ದನ್ನು, ಅಸಂಬದ್ಧವಾದದ್ದನ್ನು\), ವಮ್ಬು ಆರ್ = ಕೆಟ್ಟದ್ದು ತುಂಬಿರುವ \(ಹೊಸತು ತುಂಬಿರುವ\), ವಿನಾ = ಉತ್ತರವನ್ನು, ಶೊಲ್ಲವೋ? = ಹೇಳುವುದಕ್ಕಾಗಿಯೋ, ಎಮ್ಮೈ = ನಮ್ಮನ್ನು ವೈತ್ತದು = ಇರಿಸಿರುವುದು, ಇ-ವಾನ್ ಪುನತ್ತೇ = ಈದೊಡ್ಡ ಹೊಲದಲ್ಲಿ? 



ಕೈಯಲ್ಲಿ ಹರುರೆಲೆಗಳು ತುಂಬಿರುವ ಮರದಕೊಂಬೆ. ಬಿಲ್ಲ ಹುರಿಯ ಸಣ್ನಸದ್ದೂ ಸಹ ಇಲ್ಲ. ಬೇಟೆಯೆಂಬುದು ಒಂದು ವಿನೋದಕಾರ್ಯ. ಅಂಬುನೆಟ್ಟಿರುವ ಆನೆ \(ಇಲ್ಲಿ ಬಂತೆ\)? ಎಂದು ಪ್ರಶ್ನಿಸುವ ಸ್ವಾಮಿಗಳು \(ಮಹಾತ್ಮರು\), ಪಕ್ಷಿವಾಹನನಾದ ಮಾಯಾವಿಯ \(ಮೋಸಗಾರನ\) ಮಾತು-ಭೂಮಿಯ ಮೇಲಣ ಮನೆಯಲ್ಲಿ ಎಂದಿಗೂ \(ಯಾವ ಕಾಲಕ್ಕೂ\) ಆಡದೆ ಇರುವುದನ್ನು, ತಾವು ಮಾಡಬಾರದ್ದನ್ನು. ಕೆಟ್ಟದ್ದು ತುಂಬಿರುವ \(ಅರ್ಥಗರ್ಭಿತವಾದ\) ಪ್ರಶ್ನೆಗಳಿಗೆ ಉತ್ತರವನ್ನು ಕೊಡುವುದಕ್ಕಾಗಿಯೋ ನಮ್ಮನ್ನು ಈ ದೊಡ್ಡ ಹೊಲದಲ್ಲಿ ಇಟ್ಟಿರುವುದು? 



ಈ ಪಾಶುರ ಸಂಕೇತ ಪೂರ್ಣವಾದದ್ದು. ನಾಯಕಿ ತಾನು ತಿರುವೆಂಕಟಗಿರಿಯ ತಪ್ಪಲಿನ ಹೊಲದಲ್ಲಿ ಕಾವಲು ಕೆಲಸ ಮಾಡುವುದಾಗಿ ಹಿಂದೆಯೇ ಹೇಳಿದ್ದಾಳೆ. ಈಗ, ಆ ಹೊಲ ಕಾಯುವ ಕೆಲಸದಲ್ಲಿ ತಾನಿದ್ದಂತೆಯೂ, ಪಕ್ಷಿವಾಹನನಾಗಿ ತನ್ನ ಪ್ರಿಯತಮನು ಅಲ್ಲಿಗೆ ಬಂದಂತೆಯೂ, ಯಾವುದೋ ನೆಪಹಾಕಿಕೊಂಡು ಅವನು ನಾಯಕಿಯೊಡನೆ ಮಾತನಾಡಲು ಮೊದಲು ಮಾಡಿದಂತೆಯೂ, ಅದಕ್ಕೆಅವಳು ಏನುತ್ತರ ಕೊಡುವಳು? ಎಂಬ ಒಂದು ಸುಂದರ ಚಿತ್ರವಿದೆ.



ನಾಯಕಿ ಮನಸಾರ ಆಶಿಸುವುದು ತನ್ನನಾಯಕನನ್ನು ಸಂಧಿಸಬೇಕೆಂದೂ, ಅವನೊಡನೆ ಏಕಾಂತವಾಗಿ ಮಾತನಾಡಬೇಕೆಂದೂ, ಆದರೂ ತನ್ನ ಸ್ತ್ರೀಸಹಜವಾದ ಬಿಂಕವನ್ನು ಬಿಟ್ಟುಕೊಡುವುದೇ? ಹೊರನೋಟಕ್ಕೆ ಪರಪುರುಷನಾದ ಅವನೊಡನೆ ಒಂಟಿಯಾಗಿ ಮಾತನಾಡುವುದೇ? ಲೋಕದ ಜನ ಏನೆಂದಾರು? 



ನಾಯಕಿ ಹೇಳುತ್ತಾಳೆ: ನಮ್ಮ ಮುಂದೆ ನಿಂತಿರುವವನು ವಿಚಿತ್ರಪುರುಷ. ಅವನು ಕೇಳುವ ಪ್ರಶ್ನೆಯಾದರೋ ’ಅಂಬಿನಿಂದ ಗಾಯಗೊಂಡ ಆನೆಯನ್ನು ಕಂಡಿರಾ?’ ಎಂಬುದು. ಅವನ ಕೈಯಲ್ಲಿರುವುದು ಬಿಲ್ಲಿಲ್ಲ, ಹಸುಶಿಲೆಗಳು ತುಂಬಿರುವ ಮರದರೆಂಬೆ ಮಾತ್ರ. ಬೇಟೆಯ ವಿನೋದಕ್ಕಾಗಿಅವನು ಬಂದಿರುವನೆಂದರೂ ಸಹ, ಅವನ ಬಿಲ್ಲಿನ ನಾಣಿನ ಸದ್ದು ನಮಗೆ ಸ್ವಲ್ಪವಾದರೂ ಕೇಳಿಸಬೇಡವೇ? ಅವನ ವಾಹನವೋ ಗರುಡಪಕ್ಷಿ. ಆದ್ದರಿಂದ ಅವನು ಮೋಸಗಾರನೇ ಇರಬೇಕು. ಭೂಮಿಯ ಮೇಲೆ ಯಾವ ಮನೆಯಲ್ಲೂ ಯಾವ ಕಾಲಕ್ಕೂ ಆಡಾದ ಅಸಂಬದ್ಧವಾದ ಮಾತುಗಳನ್ನಾಡುತ್ತಾನೆ. ಮಯಾರ್ದಸ್ಥನಾದವನು ಮಾಡಬಾರದ ಕೆಲಸವನ್ನು ಮಾಡುತ್ತಾನಲ್ಲ\! ಇಂಥ ಅಸಂಬದ್ಧವೂ ಅರ್ಥಗರ್ಭಿತವೂ ಆದ ಪ್ರಶ್ನೆಗಳಿಗೆ ಉತ್ತರ ಕೊಡುವುದಕ್ಕಾಗಿಯೋ ನಾವು ಈ ದೊಡ್ಡ ಹೊಲಕ್ಕೆ ಬಂದಿರುವುದು? 



೨೩. ಪುನಮೋ? ಪುನತ್ತಯಲೇ ವೞಿಪೋಹುಮರುವಿನೈಯೇನ್

ಮನಮೋ? ಮಹಳೀರ್ ನುಙ್ಗಾವಲ್ ಶೊಲ್ಲೀರ್, ಪುಣ್ಡರೀಕತ್ತಙ್ಗೇೞ್

ವನಮೋರನೈಯ ಕಣ್ಣಾನ್ ವಾನಾಡ ಮರುನ್ದೆಯ್ವ

ತ್ತಿನಮೋ ರನೈಯೀರ್ ಹಳಾಯ್ – ಇವೈಯೋ ನುಮ್ ಮಿಯಲ್ ವಹಳೇ? 



ಪುನಮೋ = ಹೊಲವೋ, ಪುನತ್ತು ಅಯಲೇ = ಹೊಲದ ಮಗ್ಗುಲಲ್ಲಿ, ವೞಿ ಪೋಹುಮ್ = ದಾರಿಯಲ್ಲಿ ಹೋಗುವ, ಅರು ವಿನೈಯೇನ್ = ಅಪರೂಪವಾಗಿ ಪ್ರಶ್ನಿಸುವವನ \(ಮಹಾಪಾಪಿಯಾದವನ\), ಮನಮೋ = ಮನಸ್ಸೋ, ಮಹಳೀರ್ = ಹೆಣ್ಣುಮಕ್ಕಳೇ, \(ಹೆಂಗಳೇ\) ನುಮ್ ಕಾವಲ್ = ನಿಮ್ಮ ಕಾವಲು, ಶೊಲ್ಲೀರ್ = ಹೇಳಿರಿ, ಪುಣ್ಡರೀಕತ್ತು = ಕೆಂದಾವರೆಯ, ಅಮ್ = ಸೊಬಗಿನ, ಕೇೞ್ = ಪ್ರಕಾಶದ, ವನಮ್ = ಸಾಟಿಯಿಲ್ಲದ ವನಕ್ಕೆ, ಅನೈಯ = ಸಮನಾದ \(ಹೋಲಿಸಬಹುದಾದ\), ಕಣ್ಣಾನ್ = ಕಣ್ಣುಗಳುಳ್ಲವನ, ವಾನ್ ನಾಡು = ಪರಪದದಲ್ಲಿ, ಅಮರುಮ್ = ವಾಸಿಸುವ, ದೆಯ್ ವತ್ತು ಇನಮ್ = ನಿತ್ಯಸೂರಿಗಳ ಕೂಟಕ್ಕೆ, ಓರ್ ಅನೈಯೀರ್ ಹಳ್ ಆಯ್ = ಒಂದು ರೀತಿಯಲ್ಲಿ ಹೋಲುವವರಾಗಿ, ಇವೈಯೋ = ಇವೇಯೋ, ನುಮ್ = ನಿಮ್ಮ, ಇಯಲ್ ವಹಳೇ = ಸ್ವಭಾವಗಳೇ. 



ಹೆಂಗಳೇ, ನಿಮ್ಮ ಕಾವಲು ಹೊಲವೋ, ಹೊಲದ ಮಗ್ಗುಲಲ್ಲಿ, ದಾರಿಯಲ್ಲಿ ಹೋಗುವ, ಅಪರೂಪವಾಗಿ ಪ್ರಶ್ನಿಸುವವನ \(ಮಹಾಪಾಪಿಯಾದವನ\) ಮನಸ್ಸೋ? ಹೇಳಿರಿ. ಕೆಂದಾವರೆಯ ಸಾಟಿಯಿಲ್ಲದ ವನದ ಸೊಬಗಿನ ಹೊಳಪಿಗೆ ಸಮನಾದ ಕಣ್ಣುಗಳುಳ್ಲವನ ಪರಮಪದದಲ್ಲಿ ವಾಸಿಸುವ ನಿತ್ಯಸೂರಿಗಳ ಕೂಟಕ್ಕೆ ಒಂದು ರೀತಿಯಲ್ಲಿ ಹೋಲುವವರಾದ ನಿಮ್ಮ ಸ್ವಭಾವಗಳು ಇವೇಯೋ? 



ಹಿಂದಿನ ಪಾಶುರದಲ್ಲಿ ಅಪರಿಚಿತನ ಅಸಂಬದ್ಧವಾದ ಪ್ರಶ್ನೆಗಳ ವಿಷಯದಲ್ಲಿ ನಾಯಕಿ ಆಕ್ಷೇಪಿಸಿ ನುಡಿದಳು. ಅದಕ್ಕೆ ಮಾರುತ್ತರವಾಗಿ ನಾಯಕನ ಸ್ವಾರಸ್ಯವಾದ ಪ್ರಶ್ನೆಯನ್ನು ಇಲ್ಲಿ ಕಾಣಬಹುದು. 



ಆ ಹೆಂಗಸರು \(ಮುಖ್ಯವಾಗಿ ನಾಯಕಿ\) ಹೊಲಕಾಯುವುದಕ್ಕಾಗಿಯೇ ಅಲ್ಲಿದ್ದಾರೆ, ದಿಟ. ಯಾರೋ ಅಪರಿಚಿತನು ಬಂದು ಅವರನ್ನು \(ಅವಳನ್ನು\) ಪ್ರಶ್ನಿಸಿದರೆ, ಅವರೇನುಮಾಡಬೇಕು? ಬಜಾರಿಗಳಂತೆ ಅವನನ್ನು ಬೈದು ಕಳುಹಿಸುವುದೇ? ಗೌರವವುಳ್ಳ ಸಾಧ್ವಿಯಂತೆ, ಅವನನ್ನು ನೋಡಿ, ಸುಮ್ಮನಿರುವುದೇ? 



ಅಪರಿಚಿತನು ಹೇಳುತ್ತಾನೆ: ಹೆಂಗಳೇ, ನೀವು ಮಾಡುತ್ತಿರುವ ಕೆಲಸ ಯಾವುದು? ಹೊಲಕಾಯುವುದೇ? ಅಥವಾ, ಹೊಲದ ಮಗ್ಗುಲ ದಾರಿಯಲ್ಲಿ ಹೋಗುವವರ ಮನಸ್ಸನ್ನು ಸೆಳೆಯುವ ಕೆಲಸವೇ? ಕೆಂದಾವರೆಯ ವನದಲ್ಲಿ, ಅವುಗಳ ದಿವ್ಯವಾದ ಸೊಬಗನ್ನೂ ಹೊಳಪನ್ನೂ ಒಟ್ಟಾಗಿ ಸೂಸುತ್ತಿರುವ ಕಣ್ಣುಗಳುಳ್ಲ ಸರ್ವೇಶ್ವರನ ಪರಮಪದದಲ್ಲಿ ವಾಸಿಸುವ ನಿತ್ಯಸೂರಿಗಳ ಕೂಟಕ್ಕೆ ನೀವು ಒಂದು ರೀತಿಯಲ್ಲಿ ಹೋಲುತ್ತಿದ್ದೀರಿ. ಆದರೆ, ನಿಮ್ಮ ಸ್ವಭಾವ ಅದಕ್ಕೆ ತಕ್ಕದ್ದಾಗಿಲ್ಲವಲ್ಲ\! 



ನಾಯಕಿಯು ಸುಸಂಸ್ಕೃತಳು. ಅಪರಿಚಿತನನ್ನು ಸುಮ್ಮನೆ ನೋಡಿದಳು. \(ಅವನೊಡನೆ ಮಾತನಾಡಲಿಲ್ಲ\) ಅವಳ ನೋಟಕ್ಕೇ ಅವನು ಮನಸೋತ. ಹೇಗಾದರೂ ಅವಳೊಡನೆ ಮಾತನಾಡ ಬಯಸಿದ. ಒಂದು ವಿಚಿತ್ರಪ್ರಶ್ನೆಯನ್ನು ಹಾಕಿದ: “ಆನೆ ಕಂಡಿರಾ?” ಎಂದ. ಅದಕ್ಕೆ ತಕ್ಕ ಉತ್ತರ ಸಿಕ್ಕಲಿಲ್ಲ. ಮತ್ತೆ ಅವಳನ್ನು ಕುರಿತು ಅರ್ಥಪೂರ್ಣವಾದ ಆಕ್ಷೇಪಣೆಯನ್ನೆತ್ತಿದ. ಅದರಲ್ಲಿ ಅವನ ಮನದ ಇಂಗಿತ ಅಡಗಿತ್ತು. ಅವಳಲ್ಲಿ ಅವನಿಗೆ ಪ್ರೇಮವಿದೆ ಎಂಬುದು. 



“ವಾನಾಡ ಮರುನ್ದೆಯ್ ವೆತ್ತಿನ ಮೋರನೈಯೀರ್ ಹಳಾಯ್” – ಪರಮಪದವಾಸಿಗಳಿಗೆ ಒಂದೇ ಯೋಚನೆ, ಒಂದೇ ಕೆಲಸ, ಅದು ಭಗವಚ್ಚಿಂತನೆ, ಭಗವಕ್ಕೈಂಕರ್ಯ. ಈ ನಾಯಕಿ ಆ ವಿಷಯದಲ್ಲಿ ಅವರನ್ನು ಹೋಲುತ್ತಾಳೆ. ತನ್ನ ನಾಯಕನಾದ ಭಗವಂತನಲ್ಲಿ ಪರಿಪೂರ್ಣವಾದ ಭಕ್ತಿ. ಆದರೆ, ಅವಳು ಭೂಮಿಗೆ ಸೇರಿದವಳು. ಬಹಳ ಆಕರ್ಷಕವಾದ ಕಣ್ಣು, ಮೈಉಳ್ಳವಳು. ಅದು ಅವಳ ತಪ್ಪೇ? ಅವಳು ಅವನನ್ನು ನೋಡಿದ್ದೇ ತಪ್ಪೇ? ಅವಳ ಸ್ವಭವವನ್ನು ಕುರಿತು ಆಕ್ಷೇಪಿಸುವುದೇ? ಅವಳ ಕಣ್ಣುಗಳ ಸ್ವಭಾವವೇ ಅದು-ಚಪಲತೆ\!



೨೪. ಇಯಲ್ವಾಯಿನ ವಂಜನೋಯ್ ಕೊಣ್ಡುಲಾವುಮ್, ಓರೋಕುಡಙ್ಗೈ

ಕ್ಕಯಲ್ ಪಾಯ್ ವನ ಪೆರುನೀರ್ ಕ್ಕಣ್ ಹಳ್ ತಮ್ಮೊಡುಮ್, ಕುನ್ ಱ ಮೊನ್ ಱಾಲ್

ಪುಯಲ್ ವಾಯಿನ ನಿರೈಕಾತ್ತ ಪುಳ್ಳುರತಿ ಕಳ್ಳುರುನ್ತುೞಾಯ್

ಕ್ಕೊಯಲ್ ವಾಯ್ ಮಲರ್ ಮೇಲ್, ಮನತ್ತೊಡೆನ್ನಾಂಬೊ ಲೆಙ್ಗೋಲ್ ವಳೈಕ್ಕೇ.



ಇಯಲ್ ವು ಆಯಿನ = ಸ್ವಭಾವಸಿದ್ಧವಾದ, ವಂಜಮ್ = ವಂಚಿಸುವಂಥ, ನೋಯ್ = ಸಂಕಟವನ್ನು, ಕೊಣ್ಡು = ಹೊಂದಿ, ಉಲಾವುಮ್ = ಚಂಚಲವಾಗಿರುವ, ಓರೋ = ಒಂದೊಂದು, ಕುಡಙ್ಗೈ = ಅಂಗೈಯಷ್ಟು ಅಗಲವಾದ, ಕಯಲ್ = ಕಯಲ್ ಮೀನುಗಳಂತೆ, ಪಾಯ್ ವನ = ಚಲಿಸುತ್ತಿರುವ, ಪೆರುನೀರ್ = ನೀರುತುಂಬಿರುವ, ಕಣ್ ಹಳ್ = ಕಣ್ಣುಗಳೊಡನೆ, ಕುನ್ ಱಮ್ = ಬೆಟ್ಟ, ಒನ್ ಱಾಲ್= ಒಂದರಿಂದ, ಪುಯಲ್ ವಾಯ್ = ಬಿರುಸು ಮಳೆಯಲ್ಲಿ, ಇನಮ್ ನಿರೈ = ದನಗಳ ಗಂಡಗಳನ್ನು, ಕಾತ್ತ = ರಕ್ಷಿಸಿದ, ಪುಳ್ ಊರ್ ತಿ = ಪಕ್ಷಿವಾಹನನ, ಕಳ್ ಲೂರುಮ್ = ಜೇನನ್ನು ಸ್ರವಿಸುವ, ತುೞಾಯ್ = ತುಲಸಿಯ ಕೋಯಲ್ ಪಾಯ್ = ಪಡೆದುಕೊಳ್ಳತಕ್ಕ, ಮಲರ್ ಮೇಲ್ = ಹೂವಿನ ಮೇಲೆ, ಮನತ್ತೊಡು = ಮನಸ್ಸುಳ್ಳವಳಾಗಿ, ಎನಾಮ್ ಕೊಲ್ = ಏನಾಗುವುದೋ, ಎನ್ = ನನ್ನ, ವಳೈಕ್ಕೇ = ಕೈ ಬಳೆಗೇಯೇ? 



ಸ್ವಭಾವತಃ ವಂಚಿಸುವಂಥ, \(ವಿರಹದ\) ಸಂಕಟವನ್ನು ಹೊಂದಿ ಚಂಚಲವಾಗಿರುವ, ಒಂದೊಂದು ಅಂಗೈಯಷ್ಟು ಅಗಲವಾದ ಕಯಲ್ ಮೀನುಗಳಂತೆ ಚಲಿಸುತ್ತಿರುವ, ನೀರು ತುಂಬಿರುವ ಕಣ್ಣುಗಳೊಡನೆ, ಬೆಟ್ಟವೊಂದರಿಂದ ಬಿರುಸು ಮಳೆಯಲ್ಲಿ ದನಗಳ ಕಂಡಗಳನ್ನು ರಕ್ಷಿಸಿದ ಪಕ್ಷಿವಾಹನನ, ಜೇನನ್ನು ಸ್ರವಿಸುವ, ಪಡೆದುಕೊಳ್ಳತಕ್ಕ ತುಲಸಿಯ ಹೂವಿನ ಮೇಲೆ ಮನಸ್ಸುಳ್ಳವಳಾಗಿ, ನನ್ನ ಕೈಬಳೆಗೇ ಏನಾಗುವುದೋ ಕಾಣೆನಲ್ಲ\! 



ಭಗವಂತನಲ್ಲಿ ತುಂಬ ವ್ಯಾಮೋಹಗೊಂಡು ಅವನ ಪ್ರೀತಿಯನ್ನು ತಾನು ಗಳಿಸಿಕೊಳ್ಳಬೇಕೆಂಬ ಅತ್ಯಾಶೆಯಿಂದ, ತಾನು ಮಾಡಿದ ಕೆಲಸ ಸರಿಯೋ ತಪ್ಪೋ ಎಂದು ಸಂಶಯಗೊಂಡು ನಾಯಕಿಯು ಮಾತನಾಡುತ್ತಾಳೆ. 



ನಾಯಕಿಯ ಕಣ್ಣುಗಳು ಅಂಗೈಯಷ್ಟು ದೊಡ್ಡವು. ಕಯಲ್ ಮೀನುಗಳಂತೆ ಅವು ಚಂಚಲ. ಇತರರನ್ನು ವಂಚಿಸುವಂಥವು. ಇವು ಸ್ತ್ರೀಸಹಜವಾದವು. ಆದರೆ, ಅವುಗಳಲ್ಲಿ ನೀರು ತುಂಬಿದೆ. ಪಕ್ಷಿವಾಹನನಾದ ತನ್ನ ಪ್ರಿಯತಮನು ಧರಿಸಿರುವ ಜೇನುಸುರಿಸುವ ಹೂತುಂಬಿದ ತುಲಸಿಯನ್ನು ಪಡೆದುಕೊಳ್ಳುವುದಕ್ಕಾಗಿ ಅವಳಿಗೆ ಬಹಳ ಆಶೆಯಾಗಿದೆ. ಇಂಥ ಮಬ್ಬು ತುಂಬಿದ ಕಣ್ಣುಗಳಲ್ಲಿ ಅವಳು ಆ ಹಾರಕ್ಕೆ ಈಗ ಕೈಚಾಚಿದ್ದಾಳೆ. 



ನಾಯಕಿ ತನ್ನಲ್ಲಿಯೇ ಹೇಳಿಕೊಳ್ಳುತ್ತಾಳೆ: ನಾನು ಮಾಡುತ್ತಿರುವ ಕೆಲಸ ತಪ್ಪೇಯೋ? ಭಗವಂತನ ತುಲಸಿಯ ಹಾರ ನನಗೆ ಎಟುಕುವುದೋ ಇಲ್ಲವೋ? ಈ ಮಹದಾಶೆ ನನ್ನನ್ನು ಇನ್ನೂ ಹೆಚ್ಚಿನ ಸಂಕಟಕ್ಕೆ ಗುರಿಮಾಡಬಹುದಲ್ಲವೇ? ಅದಕ್ಕೆ ಆಶೆಪಟ್ಟು ನನ್ನ ಕೈಬಳೆಗಳೇ ಕಳಚಿಹೋದರೋ?” 



ಅತಿಯಾಗಿ ಬಯಸುವ ವಸ್ತು ದೊರೆಯದೆ ಹೋದರೆ, ಅದರಿಂದ ದುಃಖ ಹೆಚ್ಚುವುದು ಸಹಜವೇ\! 



೨೫. ಎಙ್ಗೋಲ್ ವಳೈ ಮುದಲಾಕ್ಕಣ್ಣನ್ ಮಣ್ಣುಮ್ ವಿಣ್ಣುಮ್ ಮ

ಶೆಙ್ಗೋರ್ ವಳೈವು ವಿಳೈವಿಕ್ಕೂಮಾಲ್, ಶಿಱಲ್ ಶೇರಮರರ್

ತಙ್ಗೋನುಡೈಯ ತಙ್ಗೋನ್ ಉಮ್ಬರೆಲ್ಲಾಯವರ್ ಕ್ಕೂನ್ತಙ್ಗೋ—

ನಙ್ಗೋನು ಹಕ್ಕೂಮ್ ತುೞಾಯ್, ಎನ್ ಶೆಯ್ಯಾದಿನಿನಾನಿಲತ್ತೇ? 



ಎನ್ = ನನ್ನ, ಕೋಲ್ = ಸೊಬಗಿನ, ವಳೈ = ಕೈಬಳೆ, ಮುದಲ್ ಆ = ಮೊದಲಾಗಿ, ಕಣ್ಣನ್ = ಆಕರ್ಷಕನಾದ ಸರ್ವೇಶ್ವರ, ಮಣ್ಣುಮ್ = ಭೂಲೋಕವನ್ನೂ,ವಿಣ್ಣುಮ್ = ಪರಮಪದವನ್ನೂ \(ಮೇಲಣಲೋಕಗಳನ್ನೂ\), ಅಳಿಕ್ಕೂಮ್ = ರಕ್ಷಿಸುವ, ಶೆಙ್ಗೋಲ್ = ಕಟ್ಟಳೆಯ ವಳೈವು = ಸುತ್ತಿಕೊಂಡು \(ಆವರಣವು\), ವಿಳೈವಿಕ್ಕುಮಾಲ್ = ಫಲಕಾರಿಯಾಗುವುದರಿಂದ, ತಿಱಲ್ಶೇರ್ = ಬಲಿಷ್ಠರಾದ, ಅಮರರ್ ತಮ್ = ಅಮರರ\(ದೇವತೆಗಳ\), ಕೋನುಡೈಯ = ಅಧಿಪತಿಯ, ತಮ್ ಕೋನ್ = ಮತ್ತು ತಮ್ಮೆಲ್ಲರ ಅಧಿಪತಿಯೂ \(ಅಧಿಪತಿಯಾದ\), ಉಮ್ಬರ್ ಎಲ್ಲಾವರ್ಕ್ಕುಮ್ ತಮ್ ಕೋನ್ = ಎಲ್ಲಾ ನಿತ್ಯಸೂರಿಗಳಿಗೂ ಒಡೆಯನೂ, ನಮ್ ಕೋನ್ = ನಮ್ಮ ಒಡೆಯನೂ ಆಗಿರುವ ಸರ್ವೇಶ್ವರನು, ಉಹಕ್ಕೂಮ್ = ಆಶಿಸುವ, ತುೞಾಯ್ = ತುಲಸಿಯು, ಎನ್ ಶೆಯ್ಯಾದು = ಏನು ಮಾಡಲಾರದು, ಇನಿ = ಇನ್ನು, ನಾನಿಲತ್ತೇ = ಈ ಲೋಕದಲ್ಲಿ \(ಭೂಲೋಕದಲ್ಲಿ\)? 



ನನ್ನ ಸುಂದರವಾದ ಕೈಬಳೆಗಳು ಮೊದಲಾಗಿ ಭೂಲೋಕವನ್ನೂ ಮೇಲಣಲೋಕಗಳನ್ನೂ \(ಪರಮಪದವನ್ನೂ\) ರಕ್ಷಿಸುವ ಆಕರ್ಷಕನಾದ ಸರ್ವೇಶ್ವರನ ಕಟ್ಟಳೆಯ ಆವರಣವು ಫಲಕಾರಿಯಾಗುವುದರಿಂದ, ದೇವತೆಗಳ ಅಧಿಪತಿಯ \(ದೇವೇಂದ್ರನ ಅಥವಾ ಬ್ರಹ್ಮನ\) ಅಧಿಪತಿಯೂ, ನಿತ್ಯಸೂರಿಗಳ ಒಡೆಯನೂ, ನಮ್ಮ ಒಡೆಯನೂ ಆಗಿರುವ ಸರ್ವೇಶ್ವರನು ಆಶಿಸುವ ತುಲಸಿಯು ಇನ್ನು ಈ ಲೋಕದಲ್ಲಿ \(ಭೂಲೋಕದಲ್ಲಿ\) ಏನನ್ನು ಮಾಡಲಾರದು? 



ಹಿಂದಿನ ಪಾಶುರದಲ್ಲಿ, ತಾನು ಸರ್ವೇಶ್ವರನು ಧರಿಸಿರುವ ಪರಿಮಳಪೂರ್ಣವಾದ ತುಲಸಿಯ ಹಾರಕ್ಕೆ ಕೈಚಾಚಿದ್ದು ತಪ್ಪಾಗಿ, ಅದರ ಫಲವಾಗಿ ತನ್ನ ಕೈಬಳೆಗಳು ಏನಾಗುವುವೋ, ಎಂದು ನಾಯಕಿ ಸಂಶಯಗೊಂಡಳಷ್ಟೆ. ತನ್ನ ಈ ಸಂಶಯಕ್ಕೆ ತಾನೇ ಈ ಪಾಶುರದಲ್ಲಿ ಸಮಾಧಾನವನ್ನು ಕಂಡುಕೊಂಡಿದ್ದಾಳೆ. 



ನಾಯಕಿ ಹೇಳುತ್ತಾಳೆ: ನನ್ನ ಪ್ರಿಯತಮನಾದ ಸರ್ವಾಕರ್ಷಕನ ಸರ್ವರಕ್ಷಕತ್ವವೆಂಬ ಕಟ್ಟಳೆಯು ಎಲ್ಲೆಲ್ಲಿಯೂ ವ್ಯಾಪಿಸಿದೆ. ಅದು ಪರಮಪದದಲ್ಲಿ ವಾಸಿಸುವ ನಿತ್ಯಸೂರಿಗಳಿಗೆ ಮಾತ್ರವಲ್ಲ. ಮೇಲಣಲೋಕಗಳಲ್ಲಿ ವಾಸಿಸುವ ದೇವತೆಗಳಿಗೂ ಅವರ ಒಡೆಯನಾದ ಬ್ರಹ್ಮನಿಗೂ ಮಾತ್ರವಲ್ಲ. ಇಡಿಯಬ್ರಹ್ಮಾಂಡದಲ್ಲಿರುವ ಸಕಲ ಚರಾಚರ ವಸ್ತುಗಳ ಮೇಲೆಲ್ಲಾ ಸಮನಾಗಿ ಆವರಿಸಿದೆ. ಆದ್ದರಿಂದ, ನಮ್ಮೆಲ್ಲರ ಒಡೆಯನೂ ಆಗಿರುವ ಸರ್ವೇಶ್ವರನ ಕಟ್ಟಳೆಯು ನನ್ನ ಕೈಬಳೆಗಳ ಮೇಲೂ ಇದೆ. ಅದು ನನ್ನ ಕೈಬಳೆಗಳನ್ನು ಖಂಡಿತವಾಗಿಯೂ ರಕ್ಷಿಸುತ್ತದೆ. ಅತ್ಯಂತ ಪ್ರಭಾವಶಾಲಿಯಾದ \(ಸರ್ವೇಶ್ವರನು\) ನನ್ನ ಪ್ರಿಯತಮನು ಆಶೆಯಿಂದ ಧರಿಸಿರುವ ತುಲಸಿಯೂ ಸಹ ತನ್ನ ಪ್ರಭಾವವನ್ನು ಈ ಲೋಕದಲ್ಲಿ ತಪ್ಪದೆ ಬೀರುತ್ತದೆ. ಅದು ನನ್ನಂತೆ ಎಲ್ಲರನ್ನೂ ವ್ಯಾಮೋಹಗೊಳಿಸುವುದು ಖಂಡಿತ\! 



೨೬. ನಾನಿಲಮ್ ವಾಯ್ ಕ್ಕೊಣ್ಡು ನನ್ನೀರೞಿಮೆನ್ ಱು ಕೋದುಕೊಣ್ಡ,

ವೇನಿಲಂಜೆಲ್ ವನ್ ಶುವೈತ್ತುಮಿೞ್ ಪಾಲೈ, ಕಡನ್ದ ಪೊನ್ನೇ\!

ಕಾನಿಲನ್ತೋಯ್ ನ್ದು ವಿಣ್ಣೋರ್ ತೊೞುಙ್ಗಣ್ಣನ್ ವೆಹ್ ಕಾವುದಮ್ ಪೂ

ನ್ದೇನಿಳಂಜೋಲೈಯಪ್ಪಾಲದು, ಎಪ್ಪಾಲೈಕ್ಕುಂಜೇಮತ್ತದೇ. 



ನಾನಿಲಮ್ = ನಾಲ್ಕುಬಗೆಯ ನೆಲಗಳನ್ನು, ವಾಯ್ ಕೊಣ್ಡು = ಬಳಸಿಕೊಂಡು, ನನ್ನೀರ್ = ನೀರುತುಂಬಿದ ಪ್ರದೇಶವನ್ನು \(ಕೊಳಚೆ ಪ್ರದೇಶವನ್ನು\), ಅಱ = ಜೀರ್ಣಿಸಿಹೋಗುವಂತೆ, ಮೆನ್ ಱು = ಮೆದ್ದು, ಕೋದುಕೊಣ್ಡ = ಸಾರವಿಲ್ಲದಂತೆಮಾಡುವ, ವೇನಿಲ್ = ಉಷ್ಣವನ್ನು, ಅಮ್ = ತನ್ನ ಸೊಬಗಾಗಿ ಉಳ್ಳ, ಶೆಲ್ ವನ್ = ಸುಂದರನು, \(ಸೂರ್ಯನು\), ಶುವೈತ್ತು = ರುಚಿನೋಡಿ, ಉಮಿೞ್ = ಉಗುಳಿದ, ಪಾಲೈ = ಸುಡುಗಾಡನ್ನು, ಕಡನ್ದ = ದಾಟಿಬಂದ, ಪೊನ್ನೇ = ಚಿನ್ನದಂಥವಳೇ, ಕಾಲ್ = ಕಾಲುಗಳು, ನಿಲಮ್ = ನೆಲವನ್ನ್, ತೊಯ್ ನ್ದು = ಸ್ಪರ್ಶಿಸಿ, ವಿಣ್ಣೋರ್ = ದೇವತೆಗಳು, ತೊೞುಮ್ = ಪೂಜಿಸುವ\(ಎರಗುವ\), ಕಣ್ಣನ್ = ಆಕರ್ಷಕನ, ವೆಹ್ ಕಾ = ತಿರುವೆಹ್ ಕಾ ಕ್ಷೇತ್ರದ, ಉದು = ಆಚಿನ, ಅಮ್ = ಸುಂದರವಾದ, ಪೂ = ಹೂಗಳನ್ನೂ, ತೇನ್ = ಜೇನನ್ನೂ ಉಳ್ಳ, ಇಳ = ಎಳೆಯ, ಶೋಲೈ = ತೋಪಿನ, ಅಪ್ಪಾಲದು = ಆಚಿನದಾಗಿ, ಎಪ್ಪಾಲೈಕ್ಕೂಮ್ ಎಲ್ಲಾ ಸಂಕಟಗಳಿಗೂ, ಶೇಮತ್ತದು = ಕ್ಷೇಮಕರವಾದದ್ದು. 



ನಾಲ್ಕು ಬಗೆಯ ನೆಲಗಳನ್ನು ಬಳಸಿಕೊಂಡು, ಕೊಳಚೆ ಪ್ರದೇಶವನ್ನು ಜೀರ್ಣಿಸಿ ಹೋಗುವಂತೆ ಮೆದ್ದು, ಸಾರವಿಲ್ಲದಂತೆ ಮಾಡುವ, ಉಷ್ಣವನ್ನೇ ತನ್ನ ಸೊಬಗಾಗಿ ಮಾಡಿಕೊಂಡಿರುವ ಸೂರ್ಯನು ರುಚಿನೋಡಿ ತ್ಯಜಿಸಿದ ಸುಡುಗಾಡನ್ನೂ \(ಮರಳುಗಾಡನ್ನೂ\) ದಾಟಿಬಂದ ಚಿನ್ನವೇ, ಕಾಲುಗಳನ್ನು ನೆಲವನ್ನು ಸ್ಪರ್ಶಿಸಿ ನೆಲದಮೇಲಿಟ್ಟು ದೇವತೆಗಳು ಬಂದು ಪೂಜಿಸುವ ತಿರುವೆಹ್ ಕಾ ಕ್ಷೇತ್ರದ ಆಚೆ ಇರುವ ಸುಂದರವಾದ ಹೂಗಳನ್ನೂ ಜೇನನ್ನೂ ಉಳ್ಳ ಎಳೆಯ ತೋಪಿನ ಅಚಿನದಾಗಿ, ಎಲ್ಲಾ ಸಂಕಟಗಳಿಗೂ ಕ್ಷೇಮಕರವಾದದ್ದು. 



“ನಾನಿಲಮ್” – ನಾಲ್ಕು ಬಗೆಯ ನೆಲಗಳು: ಕಾದು, ಕಾಡಿನ ಮಗ್ಗಲು, ಮೇಡುಮೇಡಿನ ಮಗ್ಗಲು \(ಬೆಟ್ಟ, ಬೆಟ್ಟದ ತಪ್ಪಲು\) – ಈ ನಾಲ್ಕೂ ಬಹಳ ಫಲವತ್ತಾದ ನೆಲಗಳು. ಇವುಗಳಲ್ಲದೆ, ಬಯಲು ನೆಲ, ಕೊಳಚೆನೆಲ, ಸುಡುಗಾಡು, ಮರಳುಗಾಡು ಇವುಗಳು ಇವೆ. ಸೂರ್ಯನು ಎಲ್ಲಾ ನೆಲಗಳ ಮೇಲೂ ತನ್ನ ಪ್ರಖರವಾದ ಕಿರಣಗಳನ್ನು ಪ್ರಸರಿಸುತ್ತಾನೆ. ಫಲವತ್ತಾದ ನೆಲವನ್ನು ಹುಲುಸು ಮಾಡುತ್ತಾನೆ. ಕೊಳಚೆನೆಲವನ್ನು ಕೊಳಚೆಯಿಲ್ಲದಂತೆ ಮಾಡುತ್ತಾನೆ. ಸುಡುಗಾಡು, ಮರಳುಗಾಡುಗಳಲ್ಲಿ ಸಾರ ರಹಿತವನ್ನಾಗಿಸುತ್ತಾನೆ. ಸೂರ್ಯನ ವಿವಿಧಕಾರ್ಯಗಳು. 



“ಕಾನಿಲಮ್ ತೋಯ್ ನ್ದು” – ದೇವತೆಗಳು ಸಾಮಾನ್ಯವಾಗಿ ಮನುಷ್ಯರು ನಡೆಯುವ ನೆಲದ ಮೇಲೆ ಕಾಲನ್ನಿಡುವುದಿಲ್ಲ ಎಂಬುದು ವಾಡಿಕೆಯ ಮಾತು. ಆದರೆ ಅವರು ತಿರುವೆಹ್ ಕಾ ಕ್ಷೇತ್ರಕ್ಕೆ \(ಮತ್ತು ತಿರುಮಲೈ, ಮೊದಲಾದ ಇನ್ನೂ ಕೆಲವು ಕ್ಷೇತ್ರಗಳಿಗೆ\) ದೇವತೆಗಳು ತಪ್ಪದೆ ಬಂದು ಅರ್ಚಾವತಾರಿಯಾದ ಭಗವಂತನನ್ನು ಸಂದರ್ಶಿಸಿ, ಅವನ ತಿರುವಡಿಗಳಿಗೆರಗಿ, ಹೋಗುತ್ತಾರೆ. ಆಗ ಅವನು ನೆಲದ ಮೇಲೆ ಕಾಲನ್ನಿರಿಸಲೇ ಬೇಕಷ್ಟೆ. ಇದು ಆ ಕ್ಷೇತ್ರದ ವೈಶಿಷ್ಟ್ಯ – ಎಂದರೆ, ದೇವತೆಗಳಿಗೆ ತಮ್ಮ ಲೋಕದಷ್ಟೇ ಪವಿತ್ರ. 



ತನ್ನ ಪ್ರಿಯತಮನಾದ ಭಗವಂತನನ್ನು ಹುಡುಕುತ್ತಾ ಹೊರಟ ಈ ನಾಯಕಿಗೆ ಜನ ತಿಳಿವಳಿಕೆ ಕೊಡುತ್ತಾರೆ. 



ಚಿನ್ನವೇ \(ಚಿನ್ನದಂಥವಳೇ\) ನೀನು ಎಲ್ಲಾ ಬಗೆಯ ನೆಲಗಳನ್ನೂ ದಾಟಿ ಬಂದಿರುವೆ. ಇನ್ನು ಸ್ವಲ್ಪ ದೂರದಲ್ಲಿಯೇ ತಿರುವೆಹ್ ಕಾಕ್ಷೇತ್ರವಿದೆ.ಅದರ ಮಗ್ಗಲಲ್ಲಿ ಸುಂದರವಾದ ಎಳೆಯ ತೋಪಿದೆ. ಅದು ಹೂ ಜೇನುಗಳಿಂದ ತುಂಬಿ ಬಹಳ ಆಕರ್ಶಕವಾಗಿದೆ. ಅದರ ಆಚೆಯಲ್ಲಿಯೇ ಇರುವ ಪ್ರದೇಶ ಎಲ್ಲಾ ಸಂಕಟಗಳನ್ನೂ ನೀಗಿಸಿ, ಸುಖ ಶಾಂತಿಗಳನ್ನು ತರುತ್ತದೆ. ನೀನು ಅಲ್ಲಿಗೆ ಹೋಗು. 



೨೭. ಶೇಮಂಜೆಙ್ಗೊನರುಳೇ – ಶೆಱುವಾರು ನಟ್ಟಾಹುವರೆನ್ ಱು

ಏವಮ್ ಪೆಱ ವೈಯಂಜೊಲ್ಲುಮ್ ಮೆಯ್ಯೋ – ಪಣ್ಡೆಲ್ಲಾಮಱೈಕೂಯ್

ಯಮಙ್ಗಡೋಱೇರಿವೀಶು ನಙ್ಗಣ್ನ ನನ್ದಣ್ನನ್ತುೞಾಯ್

ತ್ತಾಮಮ್ ಪುನೈಯ – ಅವ್ವಾಡಾಇಯೀದೋವನ್ದು ತಣ್ಣೆನ್ ಱದೇ. 



ಶೇಮಮ್ = ಕ್ಷೇಮಕರವಾದದ್ದು, ಶೆಮ್ ಕೋನ್ = ಒಳ್ಳೆಯ \(ದಯಾಳುವಾದ\) ಸರ್ವೇಶ್ವರನ, ಅರುಳೇ = ಕೃಪೆಯೇ, ಶೆಱುವಾರುಮ್ = ಕೆಟ್ಟವರೂ\(ವಿರೋಧಿಗಳೂ\), ನಟ್ಟು = ಒಳ್ಳೆಯವರು\(ಅನುಕೂಲಿಗಳು\), ಆಹುವರ್ ಎನ್ ಱು = ಆಗುತ್ತಾರೆಂಬ, ಏಮಮ್ = ಸಂತೋಷವನ್ನು, ಪೆಱ = ಪಡೆಯುವುದು, ವೈಯಮ್ = ಲೋಕವು, ಶೊಲ್ಲುಮ್ = ಹೇಳುವ, ಮೆಯ್ಯೋ = ಸತ್ಯವೇ, ಪಣ್ಡು = ಹಿಂದೆ, ಎಲ್ಲಾಮ್ = ಎಲ್ಲಾ, ಅಱೈ ಕೂಯ್ = ಸ್ಪರ್ಧಿಸುವ, ಯಾಮಙ್ಗಳ್ = ಝಾವಗಳು, ತೋಱು = ಉದ್ಧಕ್ಕೂ, ಎರಿವೀಶುಮ್ = ಬೇಗೆಯನ್ನು ಬೀಸುವ, ನಮ್ ಕಣ್ಣನ್ =ನಮ್ಮ ಸರ್ವಾಕರ್ಷಕನ್, ತಣ್ = ಅಮ್ ತುೞಾಯ್ = ಸೊಬಗಿನ ತಂಪಾದ ತುಲಸಿಯ, ತಾಮಮ್ = ಹಾರವನ್ನು, ಪುನೈಯ = ಧರಿಸಲು, ಅವಾಡೈ = ಆ ಮಂದಮಾರುತವು, ಈದೋ = ಈಗಲೇ ವನ್ದು = ಬಂದು, ತಣ್ ಎನ್ ಱದೇ = ತಣ್ಣಗಿರುವುದಲ್ಲ\! 



ಒಳ್ಳೆಯ \(ದಯಾಳುವಾದ\) ಸರ್ವೇಶ್ವರನ ಕೃಪೆಯೇ ಕ್ಷೇಮಕರವಾದದ್ದು. \(ಅದರಿಂದ\) ವಿರೋಧಿಗಳೂ ಅನುಕೂಲಿಗಳಾಗುವರೆಂಬ ಲೋಕ ಹೇಳುವುದು ನಿಜವೇ. ಹಿಂದೆಲ್ಲಾ ಸ್ಪರ್ಧಿಸುವ ಝಾವಗಳು, ಉದ್ದಕ್ಕೂ, ಬೇಗೆಯನ್ನು ಬೀಸುವ ತಂಗಾಳಿ, ನಮ್ಮ ಸರ್ವಾಕರ್ಷಕನ ಸೊಬಗಿನ ತಂಪಾದ ತುಲಸಿಯನ್ನು ಸ್ಪರ್ಶಿಸಿದ್ದರಿಂದ \(ಧರಿಸಿದ್ದರಿಂದ\), ಈಗಲೇ ಬಂದು ತಣ್ಣಗಿರುವುದಲ್ಲ\! 



ನಾಯಕಿ ಹೇಳುತ್ತಾಳೆ: ಸರ್ವೇಶ್ವರನು ಒಳ್ಳೆಯವನು, ದಯಾಪೂರ್ಣನು. ಅವನ ಕೃಪೆಯನ್ನು ಪಡೆದುಕೊಂಡುದಾದರೆ, ಎಲ್ಲವೂ ಸುಖಮಯವಾಗುತ್ತದೆ. ಹಗೆಗಳೂ ನೆಂಟರಾಗುತ್ತಾರೆ. ವಿರೋಧಿಗಳು ಅನುಕೂಲಿಗಳಾಗುತ್ತಾರೆ. ಲೋಕದ ಜನ \(ತಿಳಿದವರು\) ಹೇಳುವ ಈ ಮಾತು ಸತ್ಯವಾದದ್ದು. ಅದು ನನ್ನ ಅನುಭವಕ್ಕೂ ಬಂದಿದೆ. ಹಿಂದೆಲ್ಲಾ ರಾತ್ರಿಯ ಒಂದೊಂದು ಝಾವವೂ ಒಂದರಡನೊಂದು ಸ್ಪರ್ಧಿಸುತ್ತಿತ್ತು. ನನ್ನನ್ನು ಹಿಂಸಿಸುತ್ತಿತ್ತು. ಆಗ ತಂಗಾಳಿಯು ನನಗೆ ಸುಡುವ ಗಾಳಿಯಾಗಿ ಬೀಸುತ್ತಿತ್ತು. ಈಗ ನಾನು ಭಗವತ್ಕೃಪೆಗೆ \(ನನ್ನ ಪ್ರಿಯತಮನ ಪ್ರೇಮಕ್ಕೆ\) ಪಾತ್ರಳಾಗಿರುವುದರಿಂದಲೂ, ಪ್ರಿಯತಮನ ಸೊಬಗಿನ ತಂಪಾದ ತುಲಸಿಯ ಹಾರವನ್ನು ನಾನು ಧರಿಸಿರುವುದರಿಂದಲೂ ಮತ್ತು ಆ ತಂಗಾಳಿ ಭಗವಂತನು ಧರಿಸಿದ ತುಲಸಿಯ ಹಾರವನ್ನು ಸ್ಪರ್ಶಿಸಿ ಬಂದಿರುವುದರಿಂದಲೂ, ರಾತ್ರಿಯ ಝಾವಗಳೂ, ತಂಗಾಳಿಯೂ ನನಗೆ ಅನುಕೂಲಿಗಳು. ತಂಗಾಳಿಯು ನನಗೆ ಹಿತಕರವಾಗಿ, ಅದರ ಸುಖಸ್ಪರ್ಶವನ್ನು ನಾನು ಅನುಭವಿಸುತ್ತಿದ್ದೇನೆ. 



೨೮. ತಣ್ಣನ್ತುೞಾಯ್ ವಳೈಕೊಳ್ವದುಯಾಮಿೞಪ್ಪೋಮ್ – ನಡುವೇ

ವಣ್ಣನ್ತುೞಾವಿ ಯೋರ್ ವಾಡೈಯುಲಾವುಮ್ – ವಳ್ ವಾಯಲಹಾಲ್

ಪುಣ್ಣನ್ತುೞಾಮೇ ಪೊರುನೀರ್ತ್ತಿರುವರಙ್ಗೂ\! ವರುಳಾಯ್

ಎಣ್ಣನ್ತುಖ಼್ಆವುಮಿಡತ್ತು – ಉಳವೋ ಪಣ್ಡು ಮಿನ್ನನ್ನವೇ? 



ತಣ್ ಅಮ್ ತುೞಾಯ್ = ತಂಪಾದ ಸುಂದರವಾದ ತುಲಸಿಯು, ವಳೈ ಕೊಳ್ವದು = ನನ್ನ ಬಳೆಗಳನ್ನು ಕೊಳ್ಳೆಹೊಡೆಯುವುದು, ಯಾಮ್ = ನಾವು\(ನಾನು\), ಇೞಪ್ಪೋಮ್ = ದುಃಖಿಸುತ್ತೇವೆ\(ದುಃಖಿಸುತ್ತೇನೆ\), ನಡುವೇ = ಈ ನಡುವಲ್ಲಿ \(ಅದಲ್ಲದೆ\) ವಣ್ಣಮ್ = ನನ್ನ ಮೈಬಣ್ಣವನ್ನು, ತುೞಾವಿ = ಸವರಿಕೊಂಡು, ಓರ್ ವಾಡೈ = ಸಾಟಿಯಿಲ್ಲದ \(ಒಂದು\) ತಂಗಾಳಿಯು, ಉಲಾವುಮ್ = ಸಂಚರಿಸುತ್ತಿದೆ, ವಳ್ = ಕ್ರೂರವಾದ \(ಹರಿತವಾದ\), ವಾಯ್ ಅಲಹಾಲ್ = ಬಾಯ ಅಲಗಿನಿಂದ, ಪುಣ್ = \(ನನ್ನ\) ಹುಣ್ಣನ್ನು, ಅಮ್ ತುೞಾಮೇ = ಚೆನ್ನಾಗಿ ಸವರದಂತೆ, ಪೊರುನೀರ್ = ಅಲೆಗಳಿಂದ ತುಂಬಿದ ನೀರಿನ, ತಿರು ಅರಙ್ಗೂ= ಶ್ರೀರಂಗನಾಥನೇ, ಅರುಳಾಯ್ = ಕೃಪೆದೋರು, ಎಣ್ಣಮ್ = ಮನಸ್ಸು, ತುೞಾವುಮ್ = ಅಲೆದಾಡುತ್ತಿರುವ\(ಎಡವಿಶಡವುತ್ತಿರುವ\), ಇಡತ್ತು = ಸ್ಥಳದಲ್ಲಿ, ಪಣ್ಡುಮ್ = ಹಿಂದೆಯೂ \(ಇದ್ದ\), ಇನ್ನನ್ನ = ಈ ಬಗೆಯವು, ಉಳವೇ = \(ಈಗಲೂ\) ಉಂಟೇ? 



ತಂಪಾದ ಸುಂದರವಾದ ತುಲಸಿಯು ನನ್ನ ಬಳೆಗಳನ್ನು ಅಪಹರಿಸುವುದಕ್ಕೆ ನಾನು ದುಃಖಿಸುತ್ತೇನೆ. ಅದಲ್ಲದೆ, ನನ್ನ ಮೈಬಣ್ಣವನ್ನು ಸವರಿಕೊಂಡು \(ಸಾಟಿಯಿಲ್ಲದ\) ಒಂದು ತಂಗಾಳಿ ಸಂಚರಿಸುತ್ತಿದೆ \(ನನ್ನ ಸುತ್ತಮುತ್ತ ಅಲೆದಾಡುತ್ತಿದೆ\). ಅದರ ಹರಿತವಾದ ಬಾಯ ಅಲಗಿನಿಂದ ನನ್ನ ಹುಣ್ಣನ್ನು ಹೆಚ್ಚಾಗಿ ಸವರದಂತೆ \(ಹೆಚ್ಚು ಮಾಡದಂತೆ\), ಅಲೆಗಳಿಂದ ತುಂಬಿದ ನೀರಿನ ಶ್ರೀರಂಗನಾಥನೇ ಕೃಪೆದೋರು. ಮನಸ್ಸು ಎಡವಿತಡವಿ ಕಷ್ಟಪಡುತ್ತಿರುವಾಗ ಈ ಬಗೆಯವು \(ಸಂಕಟವು\) ಈಗಲೂ ಇರಬಹುದೇ? \(ಇರುವುದುಂಟೇ?\) 



ಹಿಂದಿನ ಪಾಶುರದಲ್ಲಿ ತಂಗಾಳಿ, ನಾಯಕಿಗೆ ಒಂದು ಬಗೆಯ ಹಿತವನ್ನು ತಂದುಕೊಟ್ಟಿತ್ತು. ಅದಕ್ಕೆ ಕಾರಣ, ತನ್ನ ಪ್ರಿಯತಮನಾದ ಭಗವಂತನು ಧರಿಸಿದ್ದ ತಂಪಾದ ಸುಂದರವಾದ ತುಲಸಿಯ ಹಾರವನ್ನು ಆ ತಂಗಾಳಿ ಸ್ಪರ್ಶಿಸಿ ಬಂದು ಅವಳ ಮೇಲೆ ಬೀಸಿದ್ದೇ. ಆದರೆ, ಅದು ಕ್ಷಣಿಕವಾದ ಹಿತವಾಯಿತಷ್ಟೆ. ಈಗ ಮತ್ತೆ ತಂಗಾಳಿಬೀಸಿದಾಗ ಅದರ ಹಿಂದಿನ ಹಿಂಸೆಯನ್ನೇ ಮುಂದುವರಿಸುವುದು ಖಂಡಿತ. ಹಾಗೆ ಅದು ತನ್ನನ್ನು ಮತ್ತೆ ಹಿಂಸಿಸದಿರಲೆಂದು ನಾಯಕಿ ತನ್ನ ಸ್ವಾಮಿಯನ್ನು ಪ್ರಾರ್ಥಿಸುತ್ತಾಳೆ. 



ನಾಯಕಿ ಹೇಳುತ್ತಾಳೆ: ನನ್ನ ಪ್ರಿಯತಮನಾದ ಶ್ರೀರಂಗನಾಥನೇ, ಈ ತಂಗಾಳಿಯು ನನ್ನ ಮೇಲೆ ಬೀಸಿ ನನ್ನನ್ನು ಹಿಂಸಿಸದಂತೆಯೂ, ನಾನು ಕೃಶಿಸಿ ಹೋಗದಂತೆಯೂ ಕರುಣಿಸು. ನನ್ನ ಸೌಭಾಗ್ಯಸೂಚಕವಾದ ಕೈಬಳೆಗಳನ್ನು ಅದು ಅಪಹರಿಸದಿರಲಿ. ನಿನ್ನ ಅಗಲಿಕೆಯಿಂದ ಉಂಟಾದ ಹುಣ್ಣು, ನಿನ್ನ ಕೂಡಿಕೆಯಿಂದಲೇ ನಿವಾರಣೆಯಾಗಬೇಕು. ಆ ಹುಣ್ಣನ್ನು ಈ ತಂಗಾಳಿ ತನ್ನ ತೀಕ್ಷ್ಣವಾದ ನಾಲಗೆಯಿಂದ ಸವರುತ್ತಾ ಅದನ್ನು ದೊಡ್ಡದು ಮಾಡದಂತೆ ಆಗಲಿ. ನನ್ನ ಮನಸ್ಸು ಈವರೆಗೆ ತುಂಬ ವ್ಯಥೆಪಟ್ಟಿದೆ. ಅದರ ತಡಮಾಟವನ್ನು ಈ ತಂಗಾಳಿ ಇನ್ನೂ ಹೆಚ್ಚುಮಾಡದಿರಲಿ. ನಿನ್ನ ಕೃಪೆಯಿಂದ ಮಾತ್ರವೇ ಈ ಬಗೆಯ ಹಿಂಸೆಗಳೆಲ್ಲವೂ ನೀಗುವುವು. ಆದ್ದರಿಂದ ನೀನು ಕೃಪೆದೋರು. 





೨೯. ಇನ್ನನ್ನ ತೂದೆಮ್ಮೈ ಯಾಳಟ್ರಪ್ಪಟ್ಟಿರನ್ದಾಳಿವಳೆನ್ ಱು,

ಅನ್ನನ್ನ ಶೊಲ್ಲಾ ಪ್ಪೆಡೈಯೊಡುಮ್ ಪೋಯ್ ವರುಮ್, ನೀಲಮುಣ್ಡ

ಮಿನ್ನನ್ನ ಮೇನಿ ಪ್ಪೆರುಮಾನುಲಹಿಱ್ ಪೆಣ್ ತೂದು ಶೆಲ್ಲಾ

ಅನ್ನನ್ನ ನೀರ್ ಮೈಕೊಲೋ? ಕುಡಿಚ್ಚೀರ್ ಮೈಯಿಲನ್ನಙ್ಗಳೇ. 



ಇನ್ನನ್ನ = ಇಂಥ, ತೂದು = ದೂತನಾಗಿ, ಎಮ್ಮೈ = ನಮ್ಮನ್ನು, ಆಳ್ ಅಟ್ರಮ್ ಪಟ್ಟು = ಆಳು ಇಲ್ಲದ್ದರಿಂದ \(ಕೆಲಸ ಮಾಡಿಸದ್ದರಿಂದ\), ಅನ್ನನ್ನ ಶೊಲ್ಲಾ = ಅಂಥ ದೂತವಾರ್ತೆಯನ್ನು ಹೇಳದಂತೆ, ಪೆಡೈಯೊಡುಮ್ = \(ತಮ್ಮ\) ಹೆಂಗಳೊಡನೆ, ಪೋಯ್ ವರುಮ್ = ಸಂಚರಿಸುವ, ನೀಲಮ್ ಉಣ್ಡ= ನೀಲವರ್ಣದ, ಮಿನ್ ಅನ್ನ = ಮಿಂಚಿನಂಥ, ಮೇನಿ = ರೂಪಸೌಂದರ್ಯವುಳ್ಳ, ಪೆರುಮಾನ್ = ಭಗವಂತನ, ಉಲಹಿಲ್ = ಲೋಕದಲ್ಲಿ, ಪೆಣ್ ತೂದು = ಹೆಣ್ಣುಗಳಿಗಾಗಿ ದೌತ್ಯವನ್ನು, ಶೆಲ್ಲಾ = ಸಲ್ಲಿಸದ, ಅನ್ನನ್ನ = ಅಂಥ, ನೀರ್ ಮೈಕೊಲೋ = \(ಒಳ್ಲೆಯ\) ಸ್ವಭಾವ ಹೊಂದಿದೆಯೋ, ಕುಡಿ ಶೀರ್ ಮೈ = ಕುಲದ ಹೆಚ್ಚುಗಾರಿಕೆ, ಇಲ್ = ಇಲ್ಲದ, ಅನ್ನಙ್ಗಳೇ = ಈ ಹಂಸಪಕ್ಷಿಗಳೇ.



ಇಂಥ ದೂತಕಾರ್ಯಕ್ಕೆ ನಮ್ಮನ್ನು ಕಳುಹಿಸದೆ ಇದ್ದದ್ದರಿಂದ, ಅಂಥ ದೂತವಾರ್ತೆಯನ್ನು ಹೇಳದಂತೆ \(ವಿವರಿಸದಂತೆ\), \(ತಮ್ಮ\) ಹೆಣ್ಣುಗಳೊಡನೆ ಹಾಯಾಗಿ ಸಂಚರಿಸುತ್ತಿರುವ, ನೀಲವರ್ಣದ ಮಿಂಚಿನಂಥ ರೂಪಸೌಂದರ್ಯವುಳ್ಳ ಭಗವಂತನ ಲೋಕದಲ್ಲಿ, ಹೆಣ್ಣುಗಳಿಗಾಗಿ ದೌತ್ಯವನ್ನು ಸಲ್ಲಿಸದ, ಕುಲದ ಹೆಚ್ಚುಗಾರಿಕೆಯಿಲ್ಲದ ಈ ಹಂಸ ಪಕ್ಷಿಗಳು ಅಂಥ ಒಳ್ಳೆಯ ಸ್ವಭಾವವನ್ನು ಹೊಂದಿವೆಯೋ ಕಾಣೆ\! 



ಇದುವರೆಗೆ ತಂಗಾಳಿಯ ಹಿಂಸೆಯನ್ನು ನಾಯಕಿ ವಿವರಸಿದಳಷ್ಟೆ. ಈ ಪಾಶುರದಲ್ಲಿ ನಾಯಕಿಯ ಗಮನ ಹಂಸಪಕ್ಷಿಗಳತ್ತ ಹರಿಯುತ್ತದೆ. ಆ ಪಕ್ಷಿಗಳು ತಮ್ಮತಮ್ಮ ಹೆಣ್ಣು ಪಕ್ಷಿಗಳೊಡನೆ, ಸ್ವಚ್ಛಂದವಾಗಿ ಅತ್ತಿತ್ತ ಅಲೆದಾಡುತ್ತಿವೆ – ವಿಹರಿಸುತ್ತಿವೆ. ಅವುಗಳನ್ನು ನೋಡಿದ ನಾಯಕಿಗೆ ಹಂಸಪಕ್ಷಿಗಳು ಹಿಂದೆ ನಡೆಸಿದ ಪ್ರೇಮದೌತ್ಯದ ನೆನಪು ಬರುತ್ತದೆ. ಹಿಂದೆ ನಳ-ದಮಯಂತಿಗಳ ಪ್ರೇಮವನ್ನು ಪರಸ್ಪರ ಅರಿವುಮಾಡಿಕೊಟ್ಟು, ಅವರಿಬ್ಬರ ನಡುವೆ ದೌತ್ಯವನ್ನು ನಡೆಸಿ, ಅವರಿಬ್ಬರನ್ನೂ ಕೂಡಿಸಿದ್ದು ಹಂಸಪಕ್ಷಿಯೇ ಅಲ್ಲವೇ? ರುಕ್ಮಿಣೀದೇವಿಯ ಅನನ್ಯಪ್ರೇಮವನ್ನೂ, ತನ್ನನ್ನು ಬಲವಂತದಿಂದ ಶಿಶುಪಾಲನೊಡನೆ ಮದುವೆ ಮಾಡಿಸಬಯಸುವ ವಿಷಯವನ್ನೂ, ಸಕಾಲದಲ್ಲಿಬಂದು ತನ್ನನ್ನು ರಕ್ಷಿಸಿ, ತನ್ನನ್ನು ಮದುವೆಯಾಗಬೇಕೆಂದೂ ಶ್ರೀಕೃಷ್ಣನಿಗೆ ಸಂದೇಶತಂದದ್ದು ಹಂಸವೇ ಅಲ್ಲವೇ? 



ನಾಯಕಿಯಾದರೋ ಅವರಂತೆ ಕುಲೀನಸ್ತ್ರೀ ಅಲ್ಲ. ಅವಳು ಸಾಮಾನ್ಯಸ್ತ್ರೀ. ತಾನೂ ಅವರಂತೆ ತನ್ನ ಪ್ರೇಮವನ್ನು ತನ್ನ ಪ್ರಿಯತಮನಾದ ಭಗವಂತನಲ್ಲಿ ಅರಿಕೆ ಮಾಡಿಕೊಳ್ಳಲು ಹಂಸಗಳು ಸಹಾಯ ಮಾಡದೆ, ತಮ್ಮಷ್ಟಕ್ಕೆ ತಾವು ಇವೆಯಲ್ಲ\! 



ನಾಯಕಿ ಹೇಳುತ್ತಾಳೆ: ಈ ಹಂಸಗಳು ನನ್ನ ಪ್ರೇಮದೌತ್ಯವನ್ನುಮಾಡಲು ಅಪ್ರಾಕೃತಸುಂದರನಾದ ಭಗವಂತನ ಬಳಿಗೆಹೋಗಿ ಬರಲು ತಕ್ಕ ಒಳ್ಳೆಯ ಸ್ವಭಾವವನ್ನು ಹೊಂದಿವೆಯೋ? ಇಲ್ಲವೇ, ಭಗವಂತನ ಲೋಕದಲ್ಲಿ, ಕುಲದ ಹೆಚ್ಚುಗಾರಿಕೆಯನ್ನು ಪಾಲಿಸುವುದಕ್ಕೆ ಮಾತ್ರವೇ ಅವು ದೌತ್ಯವನ್ನು ನಡೆಸಬೇಕೆನ್ನುತ್ತವೆಯೋ? ಅವುಗಳು ತಮ್ಮತಮ್ಮಹೆಣ್ಣುಗಳೊಡನೆ ಉಲ್ಲಾಸದಿಂದ ಹಾಯಾಗಿ ಅಲೆದಾಡುತ್ತಿವೆಯಲ್ಲ\! 



ಭಗವಂತನು ಸೃಷ್ಟಿಸಿದ ಈ ಲೋಕದಲ್ಲಿ – ಎಲ್ಲರೂ ಸಮ. ಎಲ್ಲರಿಗೂ ಒಂದೇ ಬಗೆಯ ರಕ್ಷಣೆ ಭಗವಂತನದು. ಮೇಲುಕೀಳು,ಸಜೀವ, ನಿರ್ಜೀವ ಎಂಬ ಭೇದವಿಲ್ಲ. ಹೀಗಿರುವಾಗ, ಹಂಸಪಕ್ಷಿಗಳು ಪ್ರೇಮದೌತ್ಯದಲ್ಲಿ ತಾರತಮ್ಯ ಮಾಡಲು ಸಾಧ್ಯವಾಗುವುದೇ? ಅವು ನಾಯಕಿಯ ಸಹಾಯಕ್ಕೆ ಬರಲೇಬೇಕು. 



೩೦. ಅನ್ನಂಜೆಲ್ ವೀರುಮ್ ವಣ್ಡಾನಂಜೆಲ್ ವೀರುನ್ತೊೞುದಿರನ್ದೇನ್,

ಮುನ್ನಂಜೆಲ್ ವೀರ್ ಹಳ್ ಮಱವೇನ್ ಮಿನೋ, ಕಣ್ಣನ್ ವೈಹುನ್ದನೋ

ಡೆನ್ನೆಂಜಿನಾರೈ ಕ್ಕಣ್ಡಾಲೆನ್ನೈಚ್ಚೊಲ್ಲಿಯವರಿಡೈನೀರ್

ಇನ್ನಂ ಜೊಲ್ಲೀರೋ? ಇದುವೋ? ತಹವೇನ್ಱಿಶೈಮಿನ್ ಹಳೇ. 



ಅನ್ನಮ್ ಶೆಲ್ ವೀರುಮ್ = ಹಂಸಗಳಾಗಿ ಹಾರುವವರೇ \(ಹಾರುವ ಹಂಸಪಕ್ಷಿಗಳೇ\), ವಣ್ಡಾನಮ್ ಶೆಲ್ ವೀರುಮ್ = ಕೊಕ್ಕರೆಗಳಾಗಿ ಹಾರುವವರೇ \(ಹಾರುವ ಕೊಕ್ಕರೆಗಳೇ\), ತೊೞುದು = ನಮಸ್ಕರಿಸಿ, ಇರನ್ದೇನ್ = ಪ್ರಾರ್ಥಿಸುತ್ತೇನೆ, ಮುನ್ನಮ್ ಶೆಲ್ ವೀರ್ ಹಳ್ = ಮುಂಚೆಯೇ ಹಾರ್‍ಇದವರು \(ನನ್ನನ್ನು\) ಮಱವೇನ್ ಮಿನೋ = ಮರೆಯಬೇಡಿರಿ, ಕಣ್ಣನ್ = ಆಕರ್ಷಕನಾದ, ವೈಹುನ್ದನೋಡು= ವೈಕುಂಠವಾಸನೊಡನೆ, ಎನ್ = ನನ್ನ, ನೆಂಜಿನಾರ್ = ಮನಸ್ಸನ್ನು, ಕಣ್ಡಾಲ್ = ಕಂಡರೆ, ಎನ್ನೈ = ನನ್ನ ವಿಷಯವಾಗಿ, ಶೊಲ್ಲಿ = ಹೇಳಿ, ಅವರಿಡೈ = ಅವರಲ್ಲಿ, ನೀರ್ = ನೀವು, ಇನ್ನಮ್ = ಈ ರೀತಿಯಾಗಿ, ಶೊಲ್ಲಿರೋ = ಹೇಳಬಲ್ಲಿರೋ \(ಹೇಳುವಿರೋ\)? ಇದುವೋ = ಈ ವಿಷಯವೋ, ತಹವೋ = \(ನಿಮಗೆ\) ತಕ್ಕದ್ದೇ \(ಸರಿಯೇ\), ಎನ್ ಱು = ಎಂದು, ಇಶೈಮಿನ್ ಹಳೇ = ಹೇಳಿರಿ. 



ಹಾರುವಹಂಸಪಕ್ಷಿಗಳೇ, ಹಾರುವ ಕೊಕ್ಕರೆಗಳೇ, ನಿಮಗೆ ನಮಸ್ಕರಿಸಿ ಪ್ರಾರ್ಥಿಸುತ್ತೇನೆ. ನಿಮಗಿಂತಲೂ ಮುಂಚೆ ಹಾರುವವರು ನನ್ನನ್ನು ಮರೆಯಬೇಡಿರಿ. ಆಕರ್ಷಕನಾದ ವೈಕುಂಠಪತಿಯೊಡನೆ ನನ್ನ ಮನಸ್ಸನ್ನು ಕಂಡರೆ, ನನ್ನ ವಿಷಯವಾಗಿ ಹೇಳಿ, ಅವರಲ್ಲಿ ನೀವು ಈ ರೀತಿಯಾಗಿ \(ವಿವರಿಸಿ\) ಹೇಳುವಿರೋ? ಹೀಗೆ ಮಾಡುವುದು ನಿಮಗೆ ತರವೇ ಎಂದು ಹೇಳಿರಿ. 



ಈ ಪಾಶುರದಲ್ಲಿ, ನಾಯಕಿಯು ಹಾರುತ್ತಿರುವ ಹಂಸಗಳನ್ನೂ ಕೊಕ್ಕರೆಗಳನ್ನೂ ನೋಡಿ, ಅವುಗಳನ್ನು ಸಂಬೋಧಿಸುತ್ತಾಳೆ. ಅವಳೀಗ ಬಹಳ ಸಂಕಟ ಸ್ಥಿತಿಯಲ್ಲಿದ್ದಾಳೆ. ಅವಳ ದೇಹವನ್ನು ಹೀಗೆ ಕೊರಗಿ, ಸವೆದು ಹೋಗುವುದಕ್ಕೆ ಬಿಟ್ಟು, ಅವಳ ಮನಸ್ಸು ಅವಳ ಪ್ರಿಯತಮನಾದ ವೈಕುಂಠಪತಿಯನ್ನು ಹಿಂಬಾಲಿಸ್ ಹೊರಟುಹೋಗಿದೆ. ಆಕಾಶದಲ್ಲಿ ಎತ್ತರಕ್ಕೆ ಹಾರಬಲ್ಲ ಈ ಹಂಸ, ಕೊಕ್ಕರೆಗಳು ಸಹಜವಾಗಿ ವೈಕುಂಠದವರೆಗೆ ಹಾರಬಲ್ಲವೆಂಬ ಆಶೆಯೂ ನಂಬಿಕೆಯೂ ನಾಯಕಿಗೆ ಇದೆ. ಆದ್ದರಿಂದ, ತನ್ನ ಕೊರಗಿನ ಸಂದೇಶವನ್ನು ಅವುಗಳೊಡನೆ ಈಗ ಕಳುಹಿಸುತ್ತಿದ್ದಾಳೆ.



ಹಂಸಗಳು ಹಿಂದೆ ಪ್ರಣಯಿಗಳ ನಡುವೆ ದೌತ್ಯವನ್ನು ನಡಸಿದ್ದವಲ್ಲ\! ಅಂಥ ದೌತ್ಯವನ್ನು ನಡೆಸಿದ್ದವಲ್ಲ\! ಅಂಥ ದೌತ್ಯ ಇದಲ್ಲ. ಇದು ನಾಯಕಿ ತನ್ನನ್ನು ಅಗಲಿಹೋದ ತನ್ನ ಮನಸ್ಸಿಗೆ ಹೇಳಿಕಳುಹಿಸುವ ಕೆಲಸ.



ನಾಯಕಿ ಹೇಳುತ್ತಾಳೆ: ಹಂಸಗಳೇ, ಕೊಕ್ಕರೆಗಳೇ, ನಿಮ್ಮನ್ನು ನಮಸ್ಕರಿಸಿ ಬೇಡುತ್ತೇನೆ. ನನ್ನನ್ನಗಲಿ ಹೋದ ನನ್ನ ಪ್ರಿಯತಮನಾದ ವೈಕುಂಠಪತಿಯನ್ನು ಹಿಂಬಾಲಿಸಿ ನನ್ನ ಮನಸ್ಸೂ ಹೊರಟುಹೋಗಿದೆ. ನೀವು ದಯಮಾಡಿ ಅದನ್ನು ಕಂಡು, ನನ್ನ ಈಗಿನ ಶೋಚನೀಯವಾದ ಸ್ಥಿತಿಯನ್ನು ತಿಳಿಸಿರಿ. ಅಲ್ಲದೆ, ’ಅವರು’ \(ನನ್ನ ಪ್ರಿಯತಮನು\) ನನ್ನನ್ನು ಈ ಸ್ಥಿತಿಗೆ ಈಡುಮಾಡಿ ಹೋಗುವುದು ಅವರ ಗುಣಸ್ವಭಾವಗಳಿಗೆ ತಕ್ಕದ್ದೇ ಎಂಬುದನ್ನು ’ಅವರಿ’ಗೆ ತಿಳಿಸುವಂತೆ ನನ್ನ ಮನಸ್ಸಿಗೆ ಹೇಳುವಿರಾ? 





೩೧. ಇಶೈಮಿನ್ ಹಳ್ ತೂದೆನ್ಱೆಶೈತ್ತಾ ಲಿಶೈಯಿಲಮ್ – ಎನ್ ತಲೈಮೇಲ್

ಅಶೈಮಿನ್ ಹಳೆನ್ ಱಾಲಶೈಯುಙ್ಗೋಲಾಮ್? – ಅಮ್ಬೊನ್ ಮಾಮಣಿಹಳ್

ತಿಶೈಮಿನ್ ಮಿಳಿರುಮ್ ತಿರುವೇಙ್ಗಡತ್ತುವನ್ ಕಾಟ್ಟಿಮಯಮ್

ಮಿಶೈ – ಮಿನ್ ಮಿಳಿಯಿನ ಪೋವಾನ್ ವೞಿಕ್ಕೊಣ್ಡ ಮೇಹಙ್ಗಳೇ. 



ಇಶೈಮಿನ್ ಹಳ್ ತೂದು = ದೌತ್ಯವನ್ನು ಹಾಡಿ ಹೇಳಿ, ಎನ್ ಱು = ಎಂದು, ಇಶೈತ್ತಾಲ್ = \(ನಾನು\) ಹೇಳಿದರೆ, ಇಶೈಯಿಲಮ್ \+ \(ಹಾಗೆ\) ಮಾತನಾಡಲಾರಿರಿ \(ಹೇಳಲಾರಿರಿ\), ಎನ್ ತಲೈ ಮೇಲ್ = ನನ್ನ ತಲೆಯಮೇಲೆಯೇ, ಅಶೈಮಿನ್ ಹಳ್ = ಮೆಲ್ಲಗೆ ಅಲೆದಾಡುತ್ತಿರಿ, ಎನ್ ಱಾಲ್ = ಎಂದರೆ, ಅಶೈಯುಮ್ ಕೊಲ್ ಆಮ್ = ಹಾಗೆ, ಕುಣಿದಾದುತ್ತಿರುವಿರಿ ಎಂದು ತೋರುತ್ತದೆ, ಅಮ್ ಪೊನ್ = ಉತ್ತಮವಾದ \(ಸೊಗಸಾದ\) ಚಿನ್ನವೂ, ಮಾಮಣಿಹಳ್ = ಶ್ರೇಷ್ಠರತ್ನಗಳೂ, ತಿಶೈ = ಎಲ್ಲಾದಿಕ್ಕುಗಳಲ್ಲೂ, ಮಿನ್ ಮಿಳಿರುಮ್ = ಮಿಂಚಿನಂತೆ ಹೊಳೆಯುವ, ತಿರುವೇಙ್ಗಡತ್ತು = ತಿರುವೆಂಕಟಗಿರಿಯ, ವಲ್ = ಬಲಿಷ್ಠವಾದ, ತಾಳ್ = ತಳಹದಿಯ, ಶಿವಯಮ್ ಮಿಶೈ = ಶಿಖರದ ಮೇಲೆ, ಮಿನ್ = ಮಿಂಚನ್ನು, ಮಿಳಿಯಿನ = ಹೊಳೆಸಲು, ಪೋವಾನ್ = ಹೋಗುವುದಕ್ಕೆ, ವೞ್ಕ್ಕೊಣ್ಡ = ದಾರಿ ಹಿಡಿದಿರುವ, ಮೇಹಙ್ಗಳೇ = ಮೇಘಗಳೇ. 



ಸೊಗಸಾದ ಚಿನ್ನವೂ, ಶ್ರೇಷ್ಠರತ್ನಗಳೂ, ದಿಕ್ಕು ದಿಕ್ಕಿಗೂ ಮಿಂಚಿಹೊಳೆಯುತ್ತಿರುವ ತಿರುವೆಂಕಟಗಿರಿಯ ಬಲವಾದ ತಳಹದಿಯುಳ್ಳ ಶಿಖರದ್ ಮೇಲೆ ಮಿಂಚನ್ನು ಹೊಳೆಸಲು ಹೋಗುವುದಕ್ಕೆ ದಾರಿ ಹಿಡಿದಿರುವ ಮೇಘಗಳೇ, \(ನನಗಾಗಿ\) ದೌತ್ಯವನ್ನು ಹಾಡಿ ಹೇಳಿರಿ ಎಂದು ನಾನು ಕೇಳಿದರೆ, ಹಾಗೆ ಮಾಡಲಾರಿರಿ; ನನ್ನ ತಲೆಯ ಮೇಲೆಯೇ ಮೆಲ್ಲಗೆ ಸುಳಿದಾಡಿರಿ ಎಂದು\(ನಾನು\) ಕೇಳಿದರೆ ಹಾಗೆ ಕುಣಿದಾಡುತ್ತಿರುವಿರಿ ಎಂದು ತೋರುತ್ತದೆ. 



ಹಿಂದಿನ ಪಾಶುರದಲ್ಲಿ ನಾಯಕಿ ಹಂಸ ಕೊಕ್ಕರೆಗಳನ್ನು ತನ್ನ ಬಗೆಗೆ ದೌತ್ಯ ನಡೆಸೆಂದು ಕೇಳಲಾಯಿತು. ಈಗ ಗಗನದಲ್ಲಿ ಸುಳಿದಾಡುವ ಮೋಡಗಳನ್ನು ಕಂಡು, ಅವುಗಳಿಗೆ ತನ್ನ ದೌತ್ಯದ ವಿಷಯವನ್ನು ಹೇಳುತ್ತಾಳೆ. 



ಮಳೆಗಾಲದ ಮೋಡಗಳು ಮೆಲ್ಲಮೆಲ್ಲಗೆ ಚಲಿಸುತ್ತಾ, ಮಿಂಚು, ಗುಡುಗನ್ನು ಹೊತ್ತು ಹೋಗುವುದು ಪ್ರಕೃತಿ ಸಹಜ. ನಾಯಕಿಗೆ ಅವು ಚಲಿಸುವ ದಿಕ್ಕು ತಿರುವೆಂಕಟಗಿರಿಯ ಕಡೆಗೆ ಎಂದು ಕಂಡುಬರುತ್ತದೆ. ಆ ಬೆಟ್ಟದ ಮೇಲೆಯೇ ಶಿಖರಕ್ಕೆ ಸಮೀಪದಲ್ಲಿ ಅವು ಚಲಿಸುತ್ತಿರುವಾಗ, ಅವು ತನ್ನಪ್ರೇಮದೌತ್ಯವನ್ನು ನಡೆಸಬೇಕೆಂದೂ ಸ್ವಾಮಿಗೆ ತನ್ನನ್ನು ಕುರಿತು ಹೇಳಬೇಕೆಂದೂ ನಾಯಕಿಯ ಆಶೆ. 



ನಾಯಕಿ ಹೇಳುತ್ತಾಳೆ: ಮೇಘಗಳೇ, ಸೊಗಸಾದ ಚಿನ್ನವೂ, ಉತ್ತಮವಾದ ರತ್ನಗಳೂ ತುಂಬಿರುವ ತಿರುಮಲೆಯ ಭದ್ರವಾದ ಶಿಖರದ ಮೇಲೆಯೇ ನೀವು ಸುಳಿದಾಡುತ್ತಾ, ಮಿಂಚನ್ನು ಹೊಳೆಸಿ, ಆ ಶಿಖರದ ಸೊಬಗನ್ನು ದಿಕ್ಕುದಿಕ್ಕಿಗೂ ತೋರ್ಪಡಿಸಬೇಕೆಂದು ಉದ್ದೇಶಿಸಿ, ಅತ್ತಕಡೆ ಪ್ರಯಾಣ ಬೆಳಸುತ್ತಿದ್ದೀರಾ? ಅಲ್ಲಿ ನೆಲಸಿರುವ ಸ್ವಾಮಿಯ ಬಳಿಯಲ್ಲಿ, ನನ್ನ ಪ್ರೇಮದೌತ್ಯವನ್ನು ನಡೆಸಿ ಎಂದು ನಾನು ನಿಮ್ಮನ್ನು ಬೇಡಿದರೆ, ನೀವು ಅದನ್ನು ಮಾಡಲಾರಿರಲ್ಲ. ಇಲ್ಲಿಯೋ ನನ್ನ ತಲೆಯ ಮೇಲೆಯೇ, ಸುಳಿದಾಡುತ್ತಿರಿ. ಎಂದರೆ ಮಾತ್ರ ನಿಮಗೆ ಬಹಳ ಸಂತೋಷವೋ? ಇಲ್ಲಿಯೇ \(ನನ್ನ ಸಂಕಟವನ್ನು ಕಂಡು\) ನೀವು ನಲಿದಾಡುವಿರಾ? 



೩೨. ಮೇಹಙ್ಗಳೋ\! ವುರೈಯೀರ್, ತಿರುಮಾಲ್ ತಿರುಮೇನಿಯೊಕ್ಕುಮ್

ಯೋಹಙ್ಗಳುಙ್ಗಳುಕ್ಕೆವ್ವಾಱು ಪೆಟ್ರೀರ್? ಉಯಿರಳಿಪ್ಪಾನ್

ಮಾಹಙ್ಗಳೆಲಾನ್ತಿರಿನ್ದು ನನ್ನೀರ್ ಹಳ್ ಶುಮನ್ದು ನುನ್ ದಮ್

ಆಹಙ್ಗಳ್ ನೋವ, ವರುತ್ತು ನ್ತವಮಾ ಮರುಳ್ ಪೆಟ್ರದೇ. 



ಮೇಹಙ್ಗಳೋ = ಮೇಘಗಳೇ, ಉರೈಯೀರ್ = ಹೇಳಿರಿ, ತಿರುಮಾಲ್ = ಸರ್ವೇಶ್ವರನ, ತಿರುಮೇನಿ = ದಿವ್ಯರೂಪವನ್ನು, ಒಕ್ಕುಮ್ = ಹೋಲುವ, ಯೋಹಙ್ಗಳ್ = ಉಪಾಯಗಳು, ಉಙ್ಗಳುಕ್ಕೂ = ನಿಮಗೆ, ಎವ್ವಾಱು = ಯಾವ ರೀತಿಯಿಂದ, ಪೆಟ್ರೀರ್ = ಪಡೆದುಕೊಂಡಿರಿ? ಉಯಿರ್ = ಜೀವವನ್ನು ಅಳಿಪ್ಪಾನ್ – ರಕ್ಷಿಸುವುದಕ್ಕಾಗಿ, ಮಾಹಙ್ಗಳ್ = ಮೇಲಣಲೋಕಗಳನ್ನು, ಎಲ್ಲಾಮ್ = ಎಲ್ಲವನ್ನೂ, ತಿರಿನ್ದು = ಅಲೆದಾಡಿ, ನಲ್ ನೀರ್ ಹಳ್ = ಒಳ್ಳೆಯ \(ಬಗೆಬಗೆಯ\) ನೀರನ್ನು, ಶುಮನ್ದು = ಹೊತ್ತು, ನುಮ್ ಶಮ್ = ನಿಮ್ಮ, ಆಹಙ್ಗಳ್ = ದೇಹಗಳು, ನೋವ = ನೋಯುವಂತೆ, ವರುತ್ತುಮ್ = ಬಾಧೆಪಡಿಸುವ, ತವಮ್ ಆಮ್ = ತಪಸ್ಸು ಹೌದೇ, ಅರುಳ್ ಪೆಟ್ರದೇ = ಕೃಪೆ ಮಾಡಿರುವುದು? 



ಮೇಘಗಳೇ ಹೇಳಿರಿ – ಸರ್ವೇಶ್ವರನ ದಿವ್ಯರೂಪವನ್ನುಹೋಲುವ ಉಪಾಯಗಳನ್ನು ನೀವು ಯಾವ ರೀತಿಯಿಂದ ಪಡೆದುಕೊಂಡಿರಿ? ಜೀವವನ್ನು ರಕ್ಷಿಸುವುದಕ್ಕಾಗಿ ಮೇಲಣ ಲೋಕಗಳೆಲ್ಲವನ್ನೂ ಅಲೆದಾಡಿ, ಒಳ್ಳೆಯ \(ಬಗೆಬಗೆಯ\) ನೀರನ್ನು ಹೊತ್ತು, ನಿಮ್ಮ ದೇಹಗಳು ನೋಯುವಂತೆ ಬಾಧೆಪಡಿಸುವ ತಪಸ್ಸು ಹೌದೇ \(ಇದನ್ನೂ\) ಕೃಪೆ ಮಾಡಿರುವುದು? 



ಸಾಹಿತ್ಯ ಸುಂದರವಾದ ಪಾಶುರವಿದು\! ಮೇಘಗಳಿಗೆ ಭಗವಂತನ ರೂಪ, ಗುಣ, ಸೌಂದರ್ಯಗಳು ಹೇಗೆ ಲಭಿಸಿರಬಹುದು? ಅವುಗಳನ್ನು ಪಡೆದುಕೊಳ್ಳುವುದಕ್ಕೆ ಅವುಗಳಿಗೆ \(ಕಾರ್ಮುಗಿಲಿಗೆ\) ಒದಗಿ ಬಂದ ಉಪಾಯವಾದರೂ ಏನಿರಬಹುದು? ಅವುಗಳ ದೇಹಶ್ರಮವನ್ನು ಲೆಕ್ಕಿಸದ ಸ್ವಾರ್ಥರಹಿತವಾದ ಉಪಕಾರವೇ? ದೇಹವನ್ನು ದಂಡಿಸುವ ಅಂಥ ಕಠಿಣ ತಪಸ್ಸೇ\! ಮತ್ತೇನಾದರೂ ಇರಬಹುದೇ? 



ಕಾರ್ಮುಗಿಲು ಎಲ್ಲೆಲ್ಲಿ ನೀರ್ನೆಲೆ ಸಿಕ್ಕರೂ ಅಲ್ಲೆಲ್ಲಾ ನೀರನ್ನು ಹೀರಿಕೊಳ್ಳುತ್ತಾ ತನ್ನಲ್ಲಿ ತುಂಬಿಟ್ಟುಕೊಳ್ಳುತ್ತದೆ. ಆಕಾಶದಲ್ಲಿ ಮೆಲ್ಲಮೆಲ್ಲಗೆ ಸಂಚರಿಸುತ್ತದೆ. ದಿವ್ಯವಾದ ಆಕರ್ಷಕವಾದ ರೂಪವನ್ನು ಪಡೆದುಕೊಳ್ಳುತ್ತದೆ. ನೆಲದಮೇಲೆ ಎಲ್ಲಾ ಕಡೆಗಳಿಗೂ ತಾರತಮ್ಯವಿಲ್ಲದಂತೆ ಸ್ವಚ್ಛಂದವಾಗಿ ಸಮೃದ್ಧಿಯಾಗಿ ಮಳೆಯನ್ನು ಸುರಿಸುತ್ತದೆ. ಎಲ್ಲ ಬಗೆಯ ಜೀವಗಳಿಗೂ ಬೆಳೆಯಲು ಅವಕಾಶಮಾಡಿಕೊಡುತ್ತದೆ. ತಾನು ಮಾಡಿದ ಉಪಕಾರಕ್ಕೆ ಅದು ಪ್ರತಿಯಾಗಿ ಯಾವ ಫಲವನ್ನೂ ಆಪೇಕ್ಷಿಸುವುದಿಲ್ಲ. ತನ್ನ ಶ್ರಮವನ್ನು ಲೆಕ್ಕಿಸುವುದಿಲ್ಲ. 



ಭಗವಂತನೂ ಕಾರ್ಮುಗಿಲಿನಂತೆ ಅತ್ಯಾಕರ್ಷಕಸುಂದರ. ಅವನು ಹೊತ್ತಿರುವುದೆಲ್ಲ ತನ್ನ ಸೃಷ್ಟಿಯ ಮೇಲೆ ಪರಿಪೂರ್ಣರಾದ ಕೃಪೆಯೇ\! ಔದಾರ್ಯದಲ್ಲಿ, ಉಪಕಾರದಲ್ಲಿ, ಸರ್ವರಕ್ಷಕತ್ವದಲ್ಲಿ ಭಗವಂತನಿಗೆ ಸಾಟಿಯೋ ಇಲ್ಲ. 



ಮೋಕ್ಷದಲ್ಲಿ ನಾಲ್ಕುಬಗೆ ಎನ್ನುತ್ತಾರೆ: ಸಾಮೀಪ್ಯ, ಸಾರೂಪ್ಯ, ಸಾಲೋಕ್ಯ, ಸಾಯುಜ್ಯ ಎಂಬವು. ಕಾರ್ಮುಗಿಲಿನಲ್ಲಿ ನಾಯಕಿ ಎರಡನ್ನು ಸಾಧಿಸಿಕೊಂಡಿವೆಯೆಂದು ಕಂಡುಕೊಳ್ಳುತ್ತಾಳೆ. ಮೇಲಣ ಲೋಕಗಳಲ್ಲೆಲ್ಲಾ ಅಲೆದಾಡುವುದರಿಂದ ಕಾರ್ಮುಗಿಲು ಭಗವಂತನ ಲೋಕಕ್ಕೆ ಸಾಮೀಪ್ಯವನ್ನು ಪಡೆದಂತೆಯೇ. ಆಕರ್ಷಕವಾದ ಭಗವಂತನ ರೂಪವನ್ನೂ, ಅವನ ಔದಾರ್ಯವನ್ನೂ, ಜೀವರಕ್ಷಕತ್ವವನ್ನೂ ಹೊಂದಿರುವುದರಿಂದ ಭಗವಂತನ ಸಾರೂಪ್ಯವನ್ನು \(ಸಮೀಪಿಸಿದಂತೆಯೇ\) ಪಡೆದುಕೊಂಡಂತೆಯೇ ಆಯಿತು. ಇಷ್ಟುಮಟ್ಟಿನ ಸ್ಥಿತಿಗೆ ಬರುವುದಕ್ಕೆ ತಕ್ಕ ಸಾಧನೆಯ ಹಿನ್ನಲೆ ಇರಬೇಕಲ್ಲ\! 



ನಾಯಕಿ ಹೇಳುತ್ತಾಳೆ: ಕಾರ್ಮುಗಿಲುಗಳೇ, ಸರ್ವೇಶ್ವರನ ದಿವ್ಯವಾದ ರೂಪ ಸೌಂದರ್ಯವನ್ನು ಹೊಂದುವ ಉಪಾಯ ನಿಮಗೆ ತಿಳಿಯಿತು? ಅದನ್ನು ಪಡೆದುಕೊಂಡದ್ದು ಹೇಗೆ? ನಿಮ್ಮಮಹೋಪಕಾರದ ಕೆಲಸದಿಂದಲೇ? ಬೇರೆಬೇರೆ, ಎಲ್ಲಾ, ನೀರ್ನೆಲೆಗಳಿಂದಲೂ ನೀರನ್ನು ಹೀರಿಕೊಂಡು, ಹೊಟ್ಟೆಬಿರಿಯುವಂತೆ ತುಂಬಿಕೊಂಡು, ನಿಮ್ಮ ದೇಹಕ್ಕೆ ಆಗುವ ಬಾಧೆಯನ್ನು ಲೆಕ್ಕಿಸದೆ, ಅದನ್ನು ಹೊತ್ತು ಮೇಲಣ ಎಲ್ಲಾ ಲೋಕಗಳಲ್ಲೂ ಅಲೆದಾಡಿ, ಅಲ್ಲೆಲ್ಲಾ ಉದಾರವಾಗಿ ನೀರನ್ನು ಸುರಿಸುವ ಈ ನಿಮ್ಮ ಕಠಿಣತಪಸ್ಸೇ ಅದಕ್ಕೆ ಕಾರಣವೆನ್ನಬಹುದೇ? ಹೇಳಿರಿ. 



೩೩. ಅರುಳಾರ್ ತಿರುಚ್ಚಕ್ಕರತ್ತಾಲಹಲ್ ವಿಶುಮ್ಬುಮ್ ನಿಲನುಮ್,

ಇರುಳಾರ್ ವಿನೈಕೆಡಚ್ಚೆಙ್ಗೋಲ್ ನಡಾವುದಿರ್, ಈಙ್ಗೋರ್ ಪೆಣ್ ಪಾಲ್

ಪೊರುಳೋವೆನು ಮಿಹೞ್ ವೋ? ಇವಟ್ರಿನ್ ಪುಱತ್ತಾಳೆನ್ ಱೆಣ್ಣೋ? 

ತೆರುಳೋಮ್ ಅರವಣೈಯೀರ್\! ಇವಳ್ಮಾಮೈ ಶಿದೈಕ್ಕಿನ್ ಱದೇ. 



ಅರುಳ್ ಆರ್ = ಕೃಪ\(ಕರುಣೆ\) ತುಂಬಿದ, ತಿರುಚಕ್ಕರತ್ತಾಲ್ = ಪವಿತ್ರವಾದ ಚಕ್ರಾಯುಧದಿಂದ, ಅಹಲ್ = ವಿಸ್ತಾರವಾದ ವಿಶುಮ್ಬುಮ್ =ಮೇಲಣಲೋಕಗಳನ್ನೂ, ನಿಲನುಮ್ = ಭೂಲೋಕವನ್ನೂ, ಇರುಳ್ ಆರ್ = ಕಗ್ಗತ್ತಲೆಯಂತೆ ಕ್ರೂರವಾದ, ವಿನೈ = ಪಾಪಗಳು, ಕೆಡ = ನಾಶವಾಗುವಂತೆ, ಶೆಙ್ಗೋಲ್= ಕಟ್ಟಳೆಯನ್ನು, ನಡಾವುದಿರ್ = ನಡೆಸುತ್ತಿದ್ದೀರಿ, ಈಙ್ಗು = ಇಲ್ಲಿ, ಓರ್ = ಒಬ್ಬ, \(ಒಂಟಿಯಾದ\), ಪೆಣ್ ಪಾಲ್ = ಹೆಣ್ಣಿನ ವಿಷಯದಲ್ಲಿ, ಪೊರುಳೋ ಎನುಮ್ = \(ಯಾವ\) ಮಹತ್ವವೇನಿದೆ ಎಂಬ, ಇಹೞ್ ವೋ= ಅಸಡ್ಡೆಯೋ? ಇವಟ್ರಿನ್ = ಇವುಗಳಿಗೆ \(ನನ್ನ ಆಡಳಿತದ ಕಟ್ಟಳೆಗಳಿಗೆ\), ಪುಱತ್ತಾಳ್ = ಹೊರಗಿನವಳು, ಎನ್ ಱು= ಎಂಬ, ಎಣ್ಣೊ = ಅಭಿಪ್ರಾಯವೋ? ತೆರುಳೋಮ್ = ತಿಳಿಯಲಾರೆವು, ಅರವು ಅಣೈಯೀರ್ = ಶೇಷನ ಹಾಸುಗೆಯಾಗಿ ಉಳ್ಳವರೇ, ಇವಳ್ = ಇವಳ, ಮಾಮೈ = ದೇಹಸೌಂದರ್ಯವು, ಶಿದೈಕ್ಕಿನ್ ಱದೇ = ಶಿಥಿಲವಾಗುತ್ತಿದೆಯಲ್ಲ\! 



ಕೃಪೆ\(ಕರುಣೆ\) ತುಂಬಿದ ಪವಿತ್ರವಾದ ಚಕ್ರಾಯುಧದಿಂದ ವಿಸ್ತಾರವಾದ ಮೇಲಣಲೋಕಗಳನ್ನೂ ಭೂಲೋಕವನ್ನೂ ಕಗ್ಗತ್ತಲೆಯಂತೆ ಕ್ರೂರವಾದ ಪಾಪಗಳು ನಾಶವಾಗುವಂತೆ ಕಟ್ಟಳೆಯನ್ನು ನಡೆಸುತ್ತೀರಿ, ಶೇಷನನ್ನು ಹಾಸುಗೆಯಾಗಿ ಉಳ್ಳವರೇ, ಇಲ್ಲಿ ಒಂಟಿಯಾದ ಹೆಣ್ಣಿನ ವಿಷಯದಲ್ಲಿ ಯಾವ ಮಹತ್ವವಿದೆ ಎಂಬ ಅಸಡ್ಡೆಯೋ? ಇವುಗಳಿಗೆ \(ನನ್ನ ಕಟ್ಟಳೆಗಳಿಗೆ\) ಇವಳು ಹೊರಗಿನವಳು ಎಂಬ ಅಭಿಪ್ರಾಯವೋ? ಅರಿಯಲಾರೆವು. ಇವಳ ದೇಹಸೌಂದರ್ಯವು ಶಿಥಿಲವಾಗುತ್ತಿದೆಯಲ್ಲ\! 



“ಅರುಳಾರ್ ತಿರುಚ್ಚಕ್ಕರತ್ತು” – ಭಗವಂತನು ಹಿಡಿದಿರುವ ಚಕ್ರಾಯುಧವು ಕೃಪಾಪೂರ್ಣವಾದದ್ದು ಎಂದು ಹೇಳಲಾಗಿದೆ. ಬಲುತೀಕ್ಷ್ಣವಾದ ಹಲ್ಲುಗಳುಳ್ಳ ಅದು ದುಷ್ಟರ ವಿಷಯದಲ್ಲಿ ಕಡುಕ್ರೂರವಾದದ್ದು. ಆದರೆ, ಶಿಷ್ಟರ ಪರವಾಗಿ ಮಾಡುವ ಈ ಕೆಲಸದಲ್ಲಿ ಅದಕ್ಕೆ ನಿಷ್ಕರುಣಿ. ಶಿಷ್ಟರಲ್ಲಿ ಅದಕ್ಕೆ ಪರಿಪೂರ್ಣವಾದ ಕನಿಕರ. 



“ಅರವಣೈಯೀರ್ ಅಹಲ್ ವಿಶುಮ್ಬುಮ್ ನಿಲನುಮ್ ಇರುಳಾರ್ ವಿನೈ ಕೆಡ ಚೆಙ್ಗೋಲ್ ನಡಾವುದಿರ್” – ಭಗವಂತನು ಶೇಷಶಯನನಾಗಿ ಪಾಲ್ಗಡಲಲ್ಲಿ ಪವಡಿಸಿ ಯೋಗನಿದ್ದೆಯಲ್ಲಿದ್ದರೂ ಸಹ, ಅವನ ಆಡಳಿತ ಚಕ್ರಾಯುಧದ ಮೂಲಕ ನಡೆಯುತ್ತದೆ. ಎಲ್ಲ ಲೋಕಗಳೂ ಅವನ ಕಟ್ಟಳೆಗೆ ಬದ್ಧವಾಗಿವೆ. ಆ ಕಟ್ಟಳೆ ಕಡುಕ್ರೂರವಾದ ಪಾಪಗಳನ್ನು ನಿರ್ಮೂಲಗೊಳಿಸಿ, ಪ್ರತಿಚೇತನನೂ ಮುಕ್ತನಾಗುವುದಕ್ಕೆ ಅನುಕೂಲ ಮಾಡಿಕೊಡುತ್ತದೆ. ಚೇತನರಲ್ಲಿ ಭಗವಂತನಿಗಿರುವ ಅಪಾರ ಕಾರುಣ್ಯವೇ ಇದಕ್ಕೆ ಕಾರಣ. 



ನಾಯಕಿ ಹೇಳುತ್ತಾಳೆ: ಸ್ವಾಮೀ, ನೀವು ಶೇಷನನ್ನು ಹಾಸುಗೆಯಾಗಿ ಮಾಡಿಕೊಂಡು, ನಿಶ್ಚಿಂತರಾಗಿ, ಪಾಲ್ಗಡಲಲ್ಲಿ ಪವಡಿಸಿರುತ್ತೀರಿ. ನಿಮ್ಮ ಕಟ್ಟಳೆಯನ್ನು ನಿಮ್ಮ ಚಕ್ರಾಯುಧದ ಮೂಲಕ ಎಲ್ಲಾ ಲೋಕಗಳಲ್ಲೂ ತಪ್ಪದೆ ನಡೆಸುತ್ತಿದ್ದೀರಿ. ಎಲ್ಲಾ ಚೇತನರ ಕಡುಕ್ರೂರ ಪಾಪಗಳೂ ನಾಶವಾಗುವಂತೆ ನೀವು ಆಡಳಿತ ನಡೆಸುತ್ತಾ, ಅವರು ಪರಮಪದವನ್ನು ಪಡೆದುಕೊಳ್ಳುವುದಕ್ಕೆ ದಾರಿ ಮಾಡಿ ಕೊಡುತ್ತೀರಿ. ಹೀಗೆ, ಕೃಪಾಪೂರ್ಣರಾದ ನೀವು, ನಿಮ್ಮನ್ನೇ ಪರಿಪೂರ್ಣವಾಗಿ ನಂಬಿರುವ, ಒಂಟಿಯಾಗಿ, ನಿಮಗಾಗಿ ಕಾತರದಿಂದ ಕೊರಗುತ್ತಿರುವ ಹೆಣ್ಣಿನ ವಿಷಯದಲ್ಲಿ ಅಲಕ್ಷ್ಯತೋರುತ್ತೀರಿ. ಇವಳ ವೈಶಿಷ್ಟ್ಯವೇನು ಎಂತಲೇ? ಹೊರಗಿನವಳಾಗಿ ನನ್ನ ಕಟ್ಟಳೆಗೆ ಇವಳು ಬದ್ಧಳಲ್ಲ ಎಂತಲೇ? ನಿಮ್ಮ ಮನೋಗತವೇ ತಿಳಿಯಲು ಸಾಧ್ಯವಿಲ್ಲವಲ್ಲ\! ಇವಳು ದಿನದಿನವೂ ಕೃಶಿಸುತ್ತಾ, ತನ್ನ ದೇಹಸೌಂದರ್ಯವನ್ನು ಕಳೆದುಕೊಳ್ಳುತ್ತಾ ಇದ್ದಾಳೆ. ಇವಳನ್ನೂ ಕನಿಕರಿಸಬಾರದೇ? 



ಭಗವಂತನ ಸೃಷ್ಟಿಯಲ್ಲಿ ಯಾರೇ ಆದರೂ ಅವನ ಕಟ್ಟಳೆಗೆ ಹೊರಗಿನವರಾಗಿರುವುದಕ್ಕೆ ಸಾಧ್ಯವೇ ಇಲ್ಲ. ನಾಯಕಿಗೆ ಒಂದು ಬಗೆಯ ಅನುಮಾನ: ತಾನು ಆ ಕಟ್ಟಳೆಗೆ ಹೊರಗಿನವಳಾದಳೆಂಬ ಅಸಡ್ಡೆ ತನ್ನ ಪ್ರಿಯತಮನು ತೋರಿರಬಹುದೇ ಎಂದು. ತನಗೆ ಬೇಕೆಂದಾಗ ತಾನು ಕರೆದಾದ ಅವನು ಬರಲಿಲ್ಲವೆಂಬ ಕಾರಣದಿಂದ. 



೩೪. ಶಿದೈಕ್ಕಿನ್ ಱದಾೞಿ ಯೆನ್ ಱಾೞಿ ಯೈಚ್ಚೀಱಿ, ತನ್ ಶೀಱಡಿಯಾಲ್

ಉದೈಕ್ಕಿನ್ ಱ ನಾಯಹನ್ತನ್ನೋಡು ಮಾಲೇ\! ಉನದು ತಣ್ಡಾರ್ 

ತದೈಕ್ಕಿನ್ ಱ ತಣ್ಣನ್ತು ಮೀಯಣಿವಾನದುವೇ ಮನಮಾಯ್

ಪ್ಪದೈಕ್ಕಿನ್ ಱಮಾದಿನ್ತಿಱತ್ತು, ಅಱಿಯೇನ್ ಶೆಯಱ್ ಪಾಲದುವೇ. 



ಶಿದೈಕ್ಕಿನ್ ಱದು = ಚೆದರುತ್ತಿದೆ, ಆೞಿ = \(ನನ್ನ\) ವೃತ್ತವು, ಎನ್ ಱು = ಎಂದು, ಆೞಿಯೈ = ಆ ವೃತ್ತವನ್ನು, ಶೀಱಿ = ಕೋಪಿಸಿ, ತನ್ = ತನ್ನ, ಶೀಱಡಿಯಾಲ್ = ಕೋಪದ ಕಾಲಿನಿಂದ, ಉದೈಕ್ಕಿನ್ ಱ = ಒದೆಯುವ, ನಾಯಹಮ್ ತನ್ನೋಡು = ಹಿರಿಮೆಯಿಂದ, ಮಾಲೇ = ಒಡೆಯನೇ, ಉನದು = ನಿನ್ನ, ತಣ್ ತಾರ್ = ತಂಪಾದಹೂಗಳು, ತದೈಕ್ಕಿನ್ ಱ = ತುಂಬಿರುವ, ತಣ್ ಅಮ್ = = ತಂಪಾಗಿಸೊಗಸಾಗಿರುವ, ತುೞಾಯ್ = ತುಲಸಿಯನ್ನು, ಅಣಿವಾನ್ = ಮುಡಿಯುವುದಕ್ಕಾಗಿ, ಅದುವೇ ಮನಮಾಯ್ = ಅದೇ ಮನದಿಂದ, ಪದೈಕ್ಕಿನ್ ಱ = ಸಂಕಟಪಡುತ್ತಿರುವ, ಮಾದಿನ್ ಶಿಱತ್ತು = ಈ ಹೆಣ್ಣಿನ ವಿಷಯದಲ್ಲಿ, ಅಱಿಯೇನ್ = ನಾನರಿಯೆನು, ಶೆಯಲ್ ಪಾಲದು = ಮಾಡತಕ್ಕದ್ದೇನು ಎಂಬುದು. 



\(ನನ್ನ\) ವೃತ್ತವು ಚೆದರುತ್ತಿದೆ ಎಂದು ಆ ವೃತ್ತದ ಮೇಲೆ ಕೋಪಿಸಿ, ತನ್ನ ಕೋಪದ ಕಾಲಿನಿಂದ ಒದೆಯುವಹಿರಿಮೆಯಿಂದಲೇ, ಒಡೆಯನೇ\! ತಂಪಾದ ಹೂಗಳು ತುಂಬಿರುವ ತಂಪಾಗಿ ಸೊಗಸಾಗಿರುವ ನಿನ್ನ ತುಲಸಿಯನ್ನು ಮುಡಿಯುವುದಕ್ಕಾಗಿ, ಅದೇ ಮನದಿಂದ ಸಂಕಟಪಡುತ್ತಿರುವ ಈ ಹೆಣ್ಣಿನ ವಿಷಯದಲ್ಲಿ ಮಾಡತಕ್ಕದ್ದೇನು ಎಂಬುದನ್ನು ನಾನರಿಯೆನಲ್ಲ\! 



“ಶಿದೈಕ್ಕಿನ್ ಱದಾೞಿ – ತನ್ನ ಪ್ರಿಯತಮನಿಂದ ಬೇರ್ಪಟ್ಟ ಪ್ರಿಯೆಯು \(ಹೆಣ್ಣು\) ಮತ್ತೆ ತಮ್ಮಿಬ್ಬರ ಸಮಾಗಮವಾಗಬೇಕೆಂಬುದಕ್ಕಾಗಿ ಮಾಡುವ ವ್ರತವೊಂದಿದೆ: ಪರಿಶುದ್ಧವಾದ ಮತ್ತು ಗುಟ್ಟಾದ ಸ್ಥಳದಲ್ಲಿ, ತನ್ನ ಮತ್ತು ತನ್ನ ಪ್ರಿಯತಮನ ಕೂಡಿಕೆಯ ಸಂಕಲ್ಪವನ್ನು ಸ್ಮರಿಸಿಕೊಳ್ಳುತ್ತಾ, ಮೊದಲು ಒಂದು ವೃತ್ತವನ್ನು ಮರಳಿನ ಮೇಲೆ ಬರೆಯುವುದು. ಆಮೇಲೆ, ದಿನದಿನವೂ ಆ ವೃತ್ತದ ಸುತ್ತಲೂ ಒಂದೊಂದು ವೃತ್ತವನ್ನು ಬರೆಯುತ್ತಾ ಹೋಗುವುದು. ಒಂದು ಮಂಡಲ ಅಥವಾ ನಿರ್ದಿಷ್ಟವಾದ ದಿನಗಳವರೆಗೆ ಹಾಗೆ ವೃತ್ತಗಳನ್ನು ಬರೆಯುತ್ತಾ, ಅವುಗಳನ್ನು ಪೂಜಿಸುವುದು ಈ ವ್ರತ. ವೃತ್ತಗಳನ್ನು ಬರೆಯುವಾಗ ಆಗಲಿ, ಅನಂತರವಾಗಲಿ, ಅವು ಕೆಡಬಾರದು – ಚೆದರಬಾರದು – ಇದು ನಿಯಮ, ಕೆಟ್ಟುಹೋದರೆ, ತಮ್ಮ ಕೂಡಿಕೆಗೆ ಭಂಗಬರುವುದೆಂಬುದು ನಂಬಿಕೆ. 



ಈ ಪಾಶುರದಲ್ಲಿ, ನಾಯಕಿ ಈ ವ್ರತವನ್ನು ಕೈಕೊಂಡಿದ್ದಾಳೆ. ಅದನ್ನು ಶ್ರದ್ಧೆಯಿಂದ ನಡೆಸುತ್ತಿದ್ದಾಳೆ. ಎಂದೋ ಒಂದು ದಿನ, ಒಂದು ಕಡೆಯಲ್ಲಿ ತನ್ನ ವೃತ್ತಗಳಿಗೆ ಭಂಗವುಂಟಾಯಿತೆಂದು ಕಂಡಳು. ಅವಳಿಗೆ ಕೋಪ ಬಂತು. ತಮ್ಮ ನಡುವಣ ಪ್ರೇಮಕ್ಕೆ ಭಂಗವುಂಟಾಯಿತಲ್ಲ ಎಂಬ ಕೋಪದಿಂದ, ದುಡುಕಿ, ತನ್ನ ಕಾಲಿನಿಂದ ಆ ವೃತ್ತಗಳನ್ನು ಒದೆದು ಅಪವಿತ್ರ ಮಾಡಿದಳು.



ಹೀಗೆ ಮಾಡುವುದು ಯಾವ ಹಿರಿಮೆ? ನಾಯಕಿಗೆ ತನ್ನ ತಪ್ಪು ಅರಿವಾಯಿತು. ಈಗ ಮಾಡುವುದೇನು? ಅದನ್ನು ತಿದ್ದಿಕೊಳ್ಳುವುದಕ್ಕೆ ಮಾಡಬೇಕಾದದ್ದೇನು? ತನ್ನ ಮನದಾಶೆಯನ್ನು ಪೂರೈಸುವುದು ಹೇಗೆ? ಇದು ಇಲ್ಲಿನ ಸಮಸ್ಯೆ. 



ನಾಯಕಿ ಹೇಳುತ್ತಾಳೆ: ನನ್ನೊಡೆಯಾ, ನೀನು ಧರಿಸಿರುವ ಹಿತಕರವಾದ ಪರಿಮಳಭರಿತವಾದ ತುಲಸಿಯನ್ನು ನಾನು ಮುಡಿಯಬೇಕೆಂಬ ಆಶೆಯಿಂದ ಮರಳಿನ ಮೇಲೆ ವೃತ್ತಗಳನ್ನು ಬರೆದು ಪೂಜಿಸುವ ವ್ರತವನ್ನು ಕೈಕೊಂಡೆ. ನನ್ನ ವೃತ್ತಗಳು ಚೆದರುತ್ತಾ ಬಂದದ್ದನ್ನು ಕಂಡು ನನಗೆ ಕೋಪ ಬಂತು. ಆ ಕೋಪದಿಂದಲೇ, ಆ ವೃತ್ತಗಳನ್ನು ಕಾಲಿನಿಂದ ಒದೆದು ಅಪವಿತ್ರಗೊಳಿಸಿದೆನು. ಹೀಗಾಗಿ, ನನ್ನ ವ್ರತವೂ ಮುಗಿಯಲಿಲ್ಲ. ನನ್ನ ಸಂಕಟವೂ ತಪ್ಪಲಿಲ್ಲ. ಈಗ, ನನ್ನ ಮನದಾಶೆಯನ್ನು ಪೂರೈಸಲು, ನಾನೇನು ಮಾಡಬೇಕೋ ಅರಿಯೆನಲ್ಲ\! 



೩೫. ಪಾಲ್ ವಾಯ್ ಪಿಱೈಪ್ಪಿಳ್ಳೈ ಯೊಕ್ಕಲೈಕ್ಕೊಣ್ಡು ಪಹಲಿೞಿನ್ದ,

ಮೇಲ್ ಪಾಟ್ರಶೈಪ್ಪೆಣ್ ಪುಲಮ್ಬುಱುಮಾಲೈ, ಉಲಹನಳನ್ದ

ಮಾಲ್ ಪಾಟ್ರುೞಾಯ್ ಕ್ಕೂ ಮನಮುಡೈಯಾರ್ ಕ್ಕೂನಲ್ ಹಿಟ್ರೈಯೆಲ್ಲಾಮ್

ತೋಲ್ ವಾನ್ ಪುಹುನ್ದು, ಇದು ವೋರ್ ಪನಿವಾಡೈ ತುೞಾಕ್ಕಿನ್ ಱದೇ.



ಪಾಲ್ ವಾಯ್ = ಹಾಲಿನ ಬಾಯುಳ್ಳ, ಪಿಱೈಪಿಳ್ಳೈ= ಬಾಲಚಂದ್ರನೆಂಬ ಮಗುವನ್ನು, ಒಕ್ಕಲೈಕೊಣ್ಡು = ಸೊಂಟದಲ್ಲಿಟ್ಟುಕೊಂಡು, ಪಹಲ್ ಇೞನ್ದ ಮೇಲ್ = ಹಗಲು ಮುಗಿದ ಮೇಲೆ, ಪಾಲ್ ತಿಶೈ ಪೆಣ್ = ಆದಿಕ್ಕೆಂಬ ಹೆಣ್ಣು, ಪುಲಮ್ಬು ಉಱುಮ್ = ಬಹಳವಾಗಿ ಸಂಕಟಪಡುವ, ಮಾಲೈ = ಸಂಧ್ಯಾಕಾಲವು, ಉಲಹು ಅಳನ್ದ = ಲೋಕಗಳನ್ನು ಅಳೆದ, ಮಾಲ್ ಪಾಲ್ = ಭಗವಂತನಲ್ಲಿನ, ತುೞಾಯ್ ಕ್ಕೂ = ತುಲಸಿಗಾಗಿ, ಮನಮ್ ಉಡೈಯೇರ್ ಕ್ಕೂ = ಆಶೆಯುಳ್ಳವರಿಗೆ, ನಲ್ ಹಿಟ್ರೈ ಎಲ್ಲಾಮ್ = ಕೃಪಮಾಡುವ ಉಪಕಾರವೆಲ್ಲವನ್ನೂ, ಶೋಲ್ ವಾನ್ = ಕೂಡಿಸಿಕೊಳ್ಳುವುದಕ್ಕಾಗಿ, ಪುಹುನ್ದು = ಬಂದು, ಇದು ಓರ್ = ಇದೊಂದು ಪನಿವಾಡೈ= ತಂಗಾಳಿಯು, ತುೞಾಕ್ಕಿನ್ ಱದೇ = ಸ್ಪರ್ಶಿಸುತ್ತಿದೆಯಲ್ಲ\! 



ಹಾಲಿನ ಬಾಯುಳ್ಳ ಬಾಲಚಂದ್ರನೆಂಬ ಮಗುವನ್ನು ಸೊಂಟದಲ್ಲಿಟ್ಟುಕೊಂಡು, ಹಗಲು ಮುಗಿದ ಮೇಲೆ, ಆ ದಿಕ್ಕೆಂಬ ಹೆಣ್ಣು ಬಹಳವಾಗಿ ಸಂಕಟಪಡುವ ಸಂಧ್ಯಾಕಾಲವು, ಲೋಕಗಳನ್ನಳೆದ ಭಗವಂತನಲ್ಲಿನ ತುಲಸಿಗಾಗಿ ಆಶೆಯುಳ್ಳವರಿಗೆ ಕೃಪೆಮಾಡುವ ಉಪಕಾರಗಳೆಲ್ಲವನ್ನೂ ಕೂಡಿಸಿಕೊಳ್ಳುವುದಕ್ಕಾಗಿ ಬಂದು, ಇದೊಂದು ತಂಗಾಳಿಯು ಸ್ಪರ್ಶಿಸುತ್ತಿದೆಯಲ್ಲಾ\! 



“ಪ್ಲ್ ವಾಯ್ಪಿಱೈ ಪಿಳ್ಳೈ” – ಹುಟ್ಟಿದ, ಬಲು ಎಳೆಯ ಮಗುವನ್ನು ’ಹಾಲಹಸುಳೆ’ ಎನ್ನುತ್ತಾರೆ. ಇಲ್ಲಿ ಅಂಥ “ಹಾಲುಕೂಸು’ ಬಾಲಚಂದ್ರನೆ. ಶುಕ್ಲಪಕ್ಷದ ಮೊದಲ ಅಥವಾ ಎರಡನೆಯ ದಿನದ ಚಂದ್ರನು ಈ ಹಾಲಹಸುಳೆ. 



ಇದೊಂದು ಬಲು ಸುಂದರವಾದ ರೂಪಕ: ಹಾಲುಕೂಸನ್ನು ತನ್ನ ಎದೆಗೆ ಅಪ್ಪಿಕೊಂಡಿರುವ ಹೆಣ್ಣು ಹೇಗೋ ಹಾಗೆ, ಸೂರ್ಯನು ಮುಳುಗಿದ ಬಳಿಕ, ಎಳೆಯಚಂದ್ರನನ್ನು ಎತ್ತಿಕೊಂಡಿದ್ದಾಳಂತೆ ಪಶ್ಚಿಮದಿಕ್ಕೆಂಬ ಹೆಣ್ಣು. ಪಶ್ಚಿಮದಿಕ್ಕನ್ನು ಹೆಣ್ಣಿಗೆ ಹೋಲಿಸಲಾಗಿದೆ. ಬಾಲಚಂದ್ರ ಅವಳ ಮಗು. ಸೂರ್ಯನೇ ಅವಳ ಪತಿ. ಸಂಜೆಯಾದ ಕೂಡಲೇ, ಸೂರ್ಯನು ಪಶ್ಚಿಮದಲ್ಲಿ ಮುಳುಗುತ್ತಲೇ, ಸಣ್ಣ ರೇಖೆಯಂತೆ ಬಾಲಚಂದ್ರನು ಕಾಣಿಸಿಕೊಳ್ಳುತ್ತಾನೆ. ಆದರೆ, ತನ್ನ ಪತಿಯಿಂದ ಅಗಲಿದ ಆ ಹೆಣ್ಣಿಗೆ ಸಂಕಟ. ಕೈಯಲ್ಲಿ ಹಸುಳೆ. 



“ಉಲಹಳನ್ದ ಮಾಲ್” – ಭಗವಂತನ ತ್ರಿವಿಕ್ರಮಾವತಾರದ ಸ್ಮರಣೆ ಇದು. 



ನಾಯಕಿ ಹೇಳುತ್ತಾಳೆ: ಸೂರ್ಯನು ಪಶ್ಚಿಮದಲ್ಲಿ ಮುಳುಗಿದನು. ಸಂಜೆ ಬಂತು. ಬಾಲಚಂದ್ರನು ಕಾಣಿಸಿಕೊಂಡನು. ಪಶ್ಚಿಮ ದಿಕ್ಕೆಂಬ ಹೆಣ್ಣು, ತನ್ನ ಪತಿಯಾದ ಸೂರ್ಯದೇವನ ಅಗಲಿಕೆಯ ಸಂಕಟವನ್ನುಅನುಭವಿಸುತ್ತಾ, ತನ್ನ ಹಾಲು ಕೂಸಾದ ಚಂದ್ರನನ್ನು ಎತ್ತಿಕೊಂಡಿರುವ ಕಾಲ ಇದು. ಅವಳ ಹಾಗೆಯೇ, ತ್ರಿವಿಕ್ರಮನಾದ ಭಗವಂತನು ಧರಿಸಿರುವ ತುಲಸಿಗಾಗಿ ಆಶೆಗೊಂಡಿರುವವರೆಲ್ಲರೂ, ಆ ಸ್ವಾಮಿಯಿಂದ ತಾವು ಪಡೆದುಕೊಂಡ ಕೃಪಾಪೂರ್ಣವಾದ ಉಪಕಾರಗಳನ್ನು ಎಲ್ಲವನ್ನೂ ಒಂದೊಂದಾಗಿ ಸ್ಮರಿಸಿಕೊಳ್ಳುವ ಕಾಲ ಇದು. ಅಂಥ ಈ ಹೆಣ್ಣಮೇಲೆ \(ನಾಯಕಿಯ ಮೇಲೆ\), ಈಕುಳಿರ್ಗಾಳಿಯೊಂದು ಬೀಸಿ, ಇವಳನ್ನು ಹಿಂಸಿಸುತ್ತಿದೆಯಲ್ಲ\! 



೩೬. ತುೞಾ ನೆಡುಂಜೂೞಿರುಳೆನ್ ೞು, ತನ್ ತಣ್ಡಾರದು ಪೆಯರಾ

ಎೞಾನೆಡುವೂೞಿ ಯೆಮಿನ್ದವಿಕ್ಕಾಲತ್ತು, ಈಙ್ಗಿವಳೋ

ವೞಾನೆಡುನ್ತುನ್ಬತ್ತಳೆನ್ ಱಿರಙ್ಗೂರಮ್ಮನೋ\!, ಇಲಙ್ಗೈ

ಕ್ಕೂೞಾನೆಡುಮಾಡಮಿದಿಟ್ಟ ಪಿರಾನಾರ್ ಕೊಡು ಮೈಹಳೇ\!



ತುೞಾ = ತಡಕಾಡುವಂಥ, ನೆಡು ಶೂೞ್ = ದಟ್ಟವಾಗಿ \(ದೀರ್ಘವಾಗಿ\) ಮುಸುರಿಕೊಂಡಿರುವ, ಇರುಳ್ ಎನ್ ಱು = ಕತ್ತಲೆ ಎಂದು, ತನ್ = ತನ್ನ, ತಣ್ = ತಂಪಾದ, ತಾರ್ ಅದು = ಹಾರದ, ಪೆಯರ್ ಆ = ವಿಷಯವಾಗಿ, ಎಱಾ = ಉಂಟಾಗಲಾರದ, ನೆಡು = ದೀರ್ಘವಾದ, ಊೞಿ = ಯುಗಗಳು \(ಕಲ್ಪವು\), ಎೞಿನ್ದ = ಉಂಟಾದ, ಇಕಾಲತ್ತು = ಈ ಸಮಯದಲ್ಲಿ, ಈಙ್ಗು = ಇಲ್ಲಿ, ಇವಳೋ = ಈ ನಾಯಕಿಯೋ, ವೞಾ = ತಪ್ಪಿಸಿಕೊಳ್ಳಲಾಗದ, ನೆಡುತುನ್ಬತ್ತಳ್ = ಗಾಢವಾದ ಸಂಕಟಪಡುವವಳು, ಎನ್ ಱು= ಎಂದು, ಇರಙ್ಗೂರ್ = ಕನಿಕರಿಸರಲ್ಲ, ಅಮ್ಮನೋ = ಅಯ್ಯೋ, ಇಲಙ್ಗೈ = ಲಂಕೆಯ, ಕುೞಾ = \(ಯುದ್ಧದ\) ಕೂಟದಲ್ಲಿ, ನೆಡುಮಾಡಮ್ = ಎತ್ತರವಾದ ಮಹಡಿಮನೆಗಳನ್ನೆಲ್ಲಾ ಇಡಿತ್ತ = ನಾಶಪಡಿಸಿದ, ಪಿರಾನಾರ್ = ಸ್ವಾಮಿಯ, ಕೊಡುಮೈಹಳೇ = ಪರಾಕ್ರಮಗಳೇ ಇವು? 



ತಡಕಾಡುವಂಥ ದಟ್ಟವಾಗಿ \(ದೀರ್ಘವಾಗಿ\) ಮುಸುರಿಕೊಂಡಿರುವ ಕತ್ತಲೆ ಎಂದು, ತನ್ನ ತಂಪಾದ \(ತುಲಸಿಯ\) ಹಾರದ ವಿಷಯವಾಗಿ, ಉಂಟಾಗಲಾರದ ದೀರ್ಘವಾದ \(ಪ್ರಳಯ\) ಕಲ್ಪವೇ ಉಂಟಾದ ಈ ಸಮಯದಲ್ಲಿ, ಇಲ್ಲಿ ಈ ನಾಯಕಿಯಾದರೋ, ತಡೆಯಲಾರದ ಗಾಢವಾದ \(ವಿರಹ\) ಸಂಕಟಪಡುವವಳು ಎಂದು, \(ಅವರು\) ಕನಿಕರಿಸರಲ್ಲ\! ಅಯ್ಯೋ\!\! ಲಂಕೆಯ ಯುದ್ಧಕೂಟದಲ್ಲಿ ಎತ್ತರವಾದ ಮಹಡಿಮನೆಗಳನ್ನೆಲ್ಲಾ ನಾಶಪಡಿಸಿದ ಪರಾಕ್ರಮಗಳೇ ಇವು\!\!



ಇಲ್ಲಿ ಸುಂದರವಾದ ವ್ಯಂಗ್ಯೋಕ್ತಿ – ನಿಂದಾಸ್ತುತಿ ಇದೆ. ಭಗವಂತನು ಯಾರಲ್ಲಿ ಕನಿಕರಿಸಬೇಕು, ಯಾರಲ್ಲಿ ನಿಷ್ಠುರನಾಗಬೇಕು ಎಂಬುದನ್ನರಿಯನೇ? ಆಶ್ರಿತರ ಬಗೆಗೆ ಅವನಿಗೆ ಅಪಾರವಾದ ಕರುಣೆ. ಆಶ್ರಿತ ವಿರೋಧಿಗಳ ಬಗೆಗೆ ಅವನಿಗೆ ಅತ್ಯಂತ ಕಾಠಿಣ್ಯ. 



ನಾಯಕಿ ಹೇಳುತ್ತಾಳೆ: ರಾತ್ರಿಯಾಯಿತು, ಇದೇನು ಬಲುದೀರ್ಘವಾದ ಕಗ್ಗತ್ತಲೆಯ ಪ್ರಳಯಕಲ್ಪವೋ ಎಂಬಂತೆ, ವಸ್ತುಗಳೇ ಕಾಣಿಸದೆ ಅವುಗಳನ್ನು ತಡಕಾಡುವ ಕಗ್ಗತ್ತಲು ಕವಿಯಿತು. ಇಂಥ ಸಮಯದಲ್ಲಿ, ತಾನು ಧರಿಸಿರುವ ತಂಪಾದ ತುಲಸಿಯ ಹಾರದ ವಿಷಯವಾಗಿ, ಇವಳಿಗೆ ತಡೆಯಲಾರದ ಸಂಕಟವುಂಟಾಗಿದೆಯಲ್ಲ ಎಂದಾದರೂ ಅದನ್ನು ದಯೆ ನೀಡುವುದಕ್ಕಾಗಿ ಸ್ವಾಮಿಯು ಇವಳಲ್ಲಿ ಕನಿಕರಿಸಲಿಲ್ಲವಲ್ಲ\! ಅಯ್ಯೋ\!\! ಲಂಕೆಯನ್ನು ಮುತ್ತಿ, \(ಅಲ್ಲಿ ಸೆರೆಯಲ್ಲಿ ಸಂಕಟಪಡುತ್ತಿದ್ದ ಸೀತಾದೇವಿಗಾಗಿ\) ಅದನ್ನು ನಿರ್ನಾಮಗೊಳಿಸಿದ ಶ್ರೀರಾಮನಾದ ಭಗವಂತನ \(ಸ್ವಾಮಿಯ\) ನಿಷ್ಕಾರುಣ್ಯವೋ ಇದು? ಆ ಪರಾಕ್ರಮವನ್ನು ಈ ದೀನಳ ಮೇಲೆಯೇ ತೋರಿಸುವುದು? 



೩೭. ಕೊಡುಙ್ಗಾಱ್ ಶಿಲೈಯರ್ ನಿರೈ ಕೋಳುವಿವರ್, ಕೊಲೈಯಿಲ್ ವೆಯ್ಯ

ಕಡುಙ್ಗೂಲಿಳೈಞರ್ ತುಡಿಪಡುಙ್ಗವ್ವೈತ್ತು, ಅರುವಿನೈಯೋನ್

ನೆಡುಙ್ಗೂಲಮುಙ್ಗಣ್ಣನ್ ನೀಣ್ ಮಲರ್ ಪ್ಪಾದಮ್ ಪರವಿಪ್ಪೆಟ್ರ

ತೊಡುಙ್ಗೂಲೊಶಿಯುಮಿಡೈ, ಇಳಮಾನ್ ಶೆನ್ ಱ ಶೂೞ್ ಕಡಮೇ. 



ಕೊಡುಙ್ಗೂಲ್ ಶಿಲೈಯರ್ = ಬಿಲ್ಲನ್ನು \(ಬಗ್ಗಿಸಿ, ಹೆಡೆಯೇರಿಸಿ, ಅಂಬನ್ನು ತೊಡಿಸಿ, ಕಿವಿಯವರೆಗೆ ಎಳೆದು\) ಸಿದ್ಧವಾಗಿ ಹಿಡಿದವರೂ, ನಿರೈ ಕೋಳ್ ಉವಿವರ್ = ಪಶುಗ್ಳನ್ನು ಕೊಲ್ಲುವುದರಲ್ಲಿ ತೊಡಗಿರುವವರು? ಕೊಲೈಯಿಲ್ ವೆಯ್ಯ = ಕೊಲೆಮಾಡುವುದರಲ್ಲಿ ಕ್ರೂರಿಗಳೂ, ಕಡು ಕಾಲ್ = ಬಲುದೂರ \(ಬೇಗ\) ನಡೆಯತಕ್ಕ ಕಾಲುಗಳುಳ್ಳವರೂ, ಇಳೈಞರ್ = ವೀರಯುವಕರೂ, ತುಡಿ = ಹರೆಯು, ಪಡುಮ್ = ಉಂಟು ಮಾಡುವ, ಕವ್ವೈತ್ತು = ಅಬ್ಬರದಲ್ಲಿ\(ಅಬ್ಬರದ ಗೊಂದಲದಲ್ಲಿ\) ಅರು ವಿನೈಯೇನ್ = ಸಹಿಸಲಾಗದ \(ಭರಿಸಲಾಗದ\) ಪಾಪಮಾಡಿರುವ ನಾನು, ನೆಡುಕಾಲಮುಮ್ = ಬಹಳಕಾಲದಿಂದಲೂ, ಕಣ್ಣನ್ = ಅತ್ಯಾಕರ್ಷಕನ \(ಕೃಷ್ಣನ\), ನೀಳ್ = ವಿಸ್ತಾರವಾದ, ಮಲರ್ ಪಾದಮ್ = ಪಾದಕಮಲವನ್ನು \(ಹೂವಿನಂತೆ ಕೋಮಲವಾದ ಪಾದವನ್ನು\), ಪರವಿ = ಭಜಿಸಿ, ಪೆಟ್ರ = ಪಡೆದುಕೊಂಡ, ತೊಡು ಕಾಲ್ = ಬಂಧನದ ದಾರಿಯನ್ನು\(ರೀತಿಯನ್ನು\), ಒಶಿಯುಮ್ = ನಾಶಪಡಿಸುವ, ಇಡೈ = ನಡುವೆ ಈಲಮಾನ್ = ಎಳೆಯಜಿಂಕೆಯು, ಶೆನ್ ಱ = ಹೋಗುವ, ಶೂೞ್ ಕಡಮೇ = ದಟ್ಟವಾಗಿ ಹರಡಿಕೊಂಡಿರುವ \(ಮುಸುರಿದ\) ಕಾಡೇ. 



ಬಿಲ್ಲನ್ನು ಸಿದ್ಧವಾಗಿ ಹಿಡಿದಿರುವವರೂ, ಪಶುಗಳನ್ನು ಕೊಳ್ಳುವುದರಲ್ಲಿ ತೊಡಗಿರುವವರೂ, ಕೊಲೆಗಡುಕರೂ, ಬಲುಬೇಗ ನಡೆಯುವ ಕಾಲುಳ್ಳವರೂ, ವೀರಯುವಕರು ಉಂಟುಮಾಡುವ ಹರೆಯ ಅಬ್ಬರದ ಗೊಂದಲದಲ್ಲಿ, ಭರಿಸಲಾರದ ಪಾಪಮಾಡಿರುವ ನಾನು, ಬಹುಕಾಲದಿಂದಲೂ ಅತ್ಯಾಕರ್ಷಕನ ವಿಸ್ತಾರವಾದ ಹೂವಿನಂತೆ ಕೋಮಲವಾದ ಪಾದವನ್ನು ಭಜಿಸಿ ಪಡೆದುಕೊಂಡ ಬಂಧನದ ದಾರಿಯನ್ನು \(ನೀತಿಯನ್ನು\) ನಾಶಪಡಿಸುವ ನಡುವೆ, ಎಳೆಯಜಿಂಕೆಯು ಹೋಗುವ ದಟ್ಟವಾದ ಕಾಡೇ\! 



ನಾಯಕಿ ಹೇಳುತ್ತಾಳೆ: ಅಗಲಿದ ಪ್ರಿಯತಮನು ಬರಲಿಲ್ಲ. ನನ್ನ ಕೊರಗು ಹೆಚ್ಚಿತು. ಅದನ್ನು ಭರಿಸಲಾರದೆ, ನಾನೇ ಅವನ ಬಳಿಗೆ ಹೋಗುವುದೆಂದು ಯೋಚಿಸಿ ಹೊರಟರೆ, ಕೊಲೆಗಡುಕರಿಂದಲೂ, ನಾನಾಬಗೆಯ ಕ್ರೂರಹಿಂಸಕರಿಂದಲೂ, ಅವರು ಬಾರಿಸುವ ಹರೆಯಗೊಂದಲದಿಂದಲೂ ತುಂಬಿರುವ ದಟ್ಟವಾದ ಕಾಡಿನಲ್ಲಿ ಅವರ ಕೈಯಿಂದ ತಪ್ಪಿಸಿಕೊಂಡು ಓಡುವ ದಿಕ್ಕುಕೆಟ್ಟ ಎಳೆಯ ಜಿಂಕೆಯಂತ ನನ್ನ ಸ್ಥಿತಿ ಆಗಿದೆಯಲ್ಲ\! ನಾನೆಂಥ ಕಡುಪಾಪಿ\! ಅತ್ಯಾಕರ್ಷಕನ ಹೂವಿನಂಥ ಕೋಮಲವಾದ ಪಾದಗಳನ್ನು ನಾನು ಬಹುಕಾಲ ಭಜಿಸಿದ್ದರ ಫಲವಾಗಿ, ಸಂಸಾರಬಂಧನದಿಂದ ಬಿಡಿಸಿಕೊಳ್ಳುವ ಮಾರ್ಗದಲ್ಲೇ ನನಗೆ ಭಯಂಕರವಾದ ತೊಡಕುಗಳು ಬಂದು, ನನ್ನನ್ನು ಹೆದರಿಸುತ್ತಿವೆಯಲ್ಲ\! 



೩೮. ಕಡಮಾಯಿನಹಳ್ ಕೞಿತ್ತುತ್ತಮ್ ಕಾಲ್ ವನ್ಮೈಯಾಲ್, ಪಲನಾಳ್

ತಡಮಾಯಿನ ಪುಕ್ಕೂ ನೀರ್ ನಿಲೈ ನಿನ್ ಱ ತವಮಿದುಕೊಲ್?

ಕುಡಮಾಡಿ ಯಿಮ್ಮಣ್ಣುಮ್ ವಿಣ್ಣುಙ್ಗುಲಙ್ಗ ವುಲಹಳನ್ದು

ನಡಮಾಡಿಯ ಪೆರುಮಾನ್, ಉರುವೊತ್ತನ ನೀಲಙ್ಗಳೇ. 



ಕಡಮ್ ಆಯಿನ ಹಳ್ = ಕಾಡಾಗಿರುವುದನ್ನು, ಕೞಿತ್ತು = ಕಳೆದು \(ದಾಟಿ\), ತಮ್ ಕಾಲ್ = ತಮ್ಮ ಕಾಲಿನ, ವನ್ಮೈಯಾಲ್ = ಶಕ್ತಿಯಿಂದ, ಪಲನಾಳ್ = ಅನೇಕ ದಿನಗಳು, ತಡಮ್ ಆಯಿನ = ತಟಕವಾಗಿರುವುದನ್ನು, ಪುಕ್ಕು = ಪ್ರವೇಶಿಸಿ, ನೀರ್ = ನೀರಿನಲ್ಲಿ, ನಿಲೈನಿನ್ ಱ = ಭದ್ರವಾಗಿ \(ನೆಲೆಯಾಗಿ\) ನಿಂತಿರುವ, ತವಮ್ = ತಪಸ್ಸು, ಇದು ಕೊಲ್ = ಇದೇಯೋ? ಕುಡಮ್ ಆಡಿ = ಕೊಡದ ಕುಣಿತವನ್ನಾಡಿ, ಇಮಣ್ಣುಮ್ ವಿಣ್ಣುಮ್ = ಈ ಭೂಲೋಕವನ್ನೂ ಮೇಲಣಲೋಕಗಳನ್ನೂ, ಕುಲಙ್ಗ = \(ಕುಲುಕುವಂತೆ\) ಮನ ಕರಗುವಂತೆ, ಉಲಹು = ಲೋಕಗಳನ್ನು, ಅಳನ್ದು = ಅಳೆದುಕೊಂಡು, ನಡಮಾಡಿಯ = ಓಡಾದಿದ, ಪೆರುಮಾನ್ = ಪರಮಪುರುಷನ, ಉರು ಒತ್ತನ = ರೂಪವನ್ನು\(ಬಣ್ಣವನ್ನು\) ಹೋಲುವ, ನೀಲಙ್ಗಳೇ = ನೀಲೋತ್ಪಲ \(ಕಮಲಗಳೇ\) – ಕನ್ನೈದಿಲೆಗಳೇ. 



ತಮ್ಮಕಾಲಿನ ಬಲದಿಂದ ಕಾಡುಗಳನ್ನು ದಾಟಿ, ಅನೇಕ ಕಾಲ ವಿಸ್ತಾರವಾಗಿರುವ ನೀರ್ನೆಲೆಯನ್ನು ಹೊಕ್ಕೂ ಅಲ್ಲಿ ನೆಲೆಯಾಗಿ ನಿಂತಿರುವ ತಪಸ್ಸು ಇದೇಯೋ? ನೀಲೋತ್ಪಲಗಳೇ, ಕೊಡದ ಕುಣಿತವನ್ನಾಡಿ, ಈ ಭೂಲೋಕವನ್ನೂ ಮೇಲಣ ಲೋಕಗಳನ್ನೂ ಕುಲುಕುವಂತೆ ಲೋಕಗಳನ್ನಳೆದುಕೊಂಡು ಓಡಾಡಿದ ಪರಮಪುರುಷನ ರೂಪವನ್ನು \(ಬಣ್ಣವನ್ನು\) ಹೋಲುವಿರಿ\! 



ನಾಯಕಿಗೆ ನೀರ್ನೆಲೆಯಲಿ ಬೆಳೆದಿರುವ ನೈದಿಲೆಗಳು ಕಾಣಿಸಿದವು. ಅವುಗಳ ಆಕರ್ಷಕವಾದ ಬಣ್ಣವು ತನ್ನ ಪ್ರಿಯತಮನಾದ ಭಗವಂತನ ನೆನಪನ್ನು ಕಂಡುಕೊಟ್ಟಿತು. ಅಲ್ಲದೆ, ನಿರ್ಜನವಾದ ಭಯಂಕರವಾದ ಕಾಡಿನಲ್ಲಿಯೋ, ಆಳವಾದ ಮತ್ತು ವಿಸ್ತಾರವಾದ ನೀರ್ನೆಲೆಗಳಲ್ಲಿಯೋ ಬಹುಕಾಲನಿಂತು ದೇಹವನ್ನು ದಂಡಿಸಿ, ಭಗವಂತನನ್ನು ಒಲಿಸಿಕೊಳ್ಳುವುದಕ್ಕಾಗಿ, ಮಾಡುವ ತಪಸ್ಸಿನ ನೆನಪುಬಂತು. ತಾನು ಹಾಗೆ ಮಾಡಲಿಲ್ಲ. ತಾನು ಅಂತರಂಗದಲ್ಲಿ ತನ್ನ ಪ್ರಿಯತಮನಿಗಾಗಿ ಕೊರಗುತ್ತಾ, ದೇಹವನ್ನೂ, ಸೌಂದರ್ಯವನ್ನೂ ಕೃಶಗೊಳಿಸಿದ್ದು ಮಾತ್ರವೇ\! ತನಗೆ ಪ್ರಿಯತಮನ ಸಾರೂಪ್ಯವಾದರೂ ಹೇಗೆ ಬಂದೊದಗುವುದು? 



“ಕುಡಮಾಡಿ” – ಶ್ರೀಕೃಷ್ಣಾವತಾರದ ನೆನಪು ಮಾಡುವುದು ಇದು. ಬಾಲಕೃಷ್ಣನು ನಂದಗೋಕುಲದಲ್ಲಿ ಗೋವಳರ ಕೊಡದ ಕುಣಿತದಲ್ಲಿ ಅದ್ಭುತ ನೈಪುಣ್ಯವನ್ನು ತೋರಿಸಿ, ಅವರ ಪ್ರೀತಿಗೂ ಮೆಚ್ಚುಗೆಗೂ ಪಾತ್ರನಾದ. 



“ಇ-ಮಣ್ಣುಮ್ ವಿಣ್ಣುಮ್ ಕುಲಙ್ಗ ವುಲಹಳನ್ದು” – ಇದು ಭಗವಂತನ ತ್ರಿವಿಕ್ರಮಾವತಾರದ ಅದ್ಭುತಲೀಲೆಯನ್ನು ನೆನಪುಮಾಡುವುದು. ಬಲಿಚಕ್ರವರ್ತಿಯಿಂದ, ವಾಮನಮೂರ್ತಿಯಾಗಿ ಬಂದು, ಭಗವಂತನು ಪಡೆದುಕೊಂಡ ಮೂರು ಹೆಜ್ಜೆಗಳನೆಲವನ್ನು, ಸ್ವಾಮಿಯು ತ್ರಿವಿಕ್ರಮನಾಗಿ ಬ್ಳೆದು ಅಳೆದುಕೊಂಡನಷ್ಟೆ. ಅವನ ಒಂದು ಹೆಜ್ಜೆ ಭೂಮಂಡಲದಷ್ಟು ವಿಸ್ತಾರವಾಗಿ ಹರದಿ, ಅದನ್ನು ಅಳೆದುಬಿಟ್ಟಿತು. ಇನ್ನೊಂದು ಹೆಜ್ಜೆ ಮೇಲಣಲೋಕಗಳೆಲ್ಲವನ್ನೂ ಆವರಿಸಿ, ಅವೆಲ್ಲವನ್ನೂ ಅಳೆದುಬಿಟ್ಟಿತು. ಆಗ ಎಲ್ಲಾ ಲೋಕಗಳವರೂ, ಭಯದಿಂದ ನಡುಗಿಹೋದರು. 



“ನಡಮಾಡಿಯ” – ಭಾರ್ಗವರಾಮನಾಗಿ, ಶ್ರೀರಾಮನಾಗಿ, ಬಲರಾಮನಾಗಿ, ಶ್ರೀಕೃಷ್ಣನಾಗಿ ಭಗವಂತನು ಭೂಮಿಯ ಮೇಲೆ ನಡೆಸಿದ ಆಶ್ಚರ್ಯಕಾರಕ ಕೆಲಸಗಳನ್ನು ಒಂದೇ ಮಾತಿನಿಂದ ಇಲ್ಲಿ ಹೇಳಲಾಗಿದೆ. 



ನಾಯಕಿ ಹೇಳುತ್ತಾಳೆ: ನೈದಿಲೆಗಳೇ, ಶ್ರೀಕೃಷ್ಣನಾಗಿ, ವಾಮನ-ತ್ರಿವಿಕ್ರಮರಾಗಿ, ಭೂಮಿಯ ಮೇಲೆ ನಲಿದುನಲಿಸಿದ ಆಶ್ಚರ್ಯಾದ್ಭುತಕಾರ್ಯಗಳನ್ನು ನಡೆಸಿದ ಆ ಪರಮಪುರುಷನ ದಿವ್ಯಾಕರ್ಷಕ ದೇಹದ ಬಣ್ಣವನ್ನು ನೀವು ಪಡೆದುಕೊಂಡ ಬಗೆ ಹೇಗೆ? ಕಾಡಿನಲ್ಲಿ ಬೆಳೆಯುವುದನ್ನು ಬಿಟ್ಟು, ವಿಸ್ತಾರವಾದ ನೀರ್ನೆಲೆಗಳಲ್ಲಿ ನೀವು ಬೆಳೆದಿರುವುದೇ ಕಾರಣವೋ? ಬಹುಕಾಲ ನೀರಿನಲ್ಲಿ ನಿಂತು ನೀವು ಮಾಡುವ ತಪಸ್ಸಿನ ಫಲವೋ ಇದು? 



೩೯. ನೀಲತ್ತಡವರೈಮೇಱ್ ಪುಣ್ಡರೀಕ ನೆಡುನ್ತಡಙ್ಗಳ್

ಪೋಲ, ಪೊಲಿನ್ದೆಮಕ್ಕೆಲ್ಲಾ ವಿಡತ್ತವುಮ್, ಪೊಙ್ಗುಮುನ್ನೀರ್

ಞೂಲಪ್ಪಿರಾನ್ ವಿಶುಮ್ಬುಕ್ಕೂಮ್ ಪಿರಾನ್ ಮಟ್ರುಮ್ ನಲ್ಲೋರ್ ಪಿರಾನ್

ಕೋಲಙ್ಕರಿಯಯಪಿರಾನ್, ಎಮ್ಬಿರಾನ್ ಕಣ್ಣಿನ್ ಕೋಲಙ್ಗಳೇ. 



ನೀಲಮ್ = ನೀಲಿಯಬಣ್ಣದ, ತಡವರೈಮೇಲ್ = ವಿಸ್ತಾರವಾದ \(ದೊಡ್ಡ\) ಬೆಟ್ಟದ ಮೇಲೆ, ಪುಣ್ಡರೀಕಮ್ = ಕೆಂದಾವರೆಗಳ, ನೆಡು = ವಿಸ್ತಾರವಾದ \(ಬಲುದೊಡ್ಡ\), ತಡಾಙ್ಗಳ್ = ಸರೋವರಗಳ, ಪೋಲ = ಹಾಗೆ, ಪೊಲಿನ್ದು = ಹೊಳೆಯುತ್ತಾ, ಎಮಕ್ಕು = ನಮಗೆ, ಎಲ್ಲಾ ವಿಡತ್ತವುಮ್ = ಎಲ್ಲಾ ಸ್ಥಳಗಳಲ್ಲಿರುವುವೂ, ಪೊಙ್ಗು ಮುನ್ನೀರ್ = ಅಲೆಗಳಿಂದ ಉಕ್ಕಿರುವ ಕಡಲಿನಿಂದ ಸುತ್ತುವರಿದ, ಞಾಲಮ್ = ಭೂಮಿಗೆ, ಪಿರಾನ್ = ಒಡೆಯನೂ, ವಿಶುಮ್ಬುಕ್ಕೂಮ್ ಪಿರಾನ್ = ಮೇಲಣಲೋಕಗಳಿಗೂ \(ಪರಮಪದಕ್ಕೂ\) ಒಡೆಯನೂ, ಮಟ್ರುಮ್ = ಮತ್ತು, ನಲ್ಲೋರ್ ಪಿರಾನ್ = ಒಳ್ಳೆಯವರ ಒಡೆಯನೂ, ಕೋಲಮ್ = ಸುಂದರವಾದ, ಕರಿಯ ಪಿರಾನ್ = ಕಪ್ಪುಬಣ್ಣದ ಸ್ವಾಮಿಯೂ, ಎಮ್ ಪಿರಾನ್ = ನಮ್ಮ ಸ್ವಾಮಿಯೂ, ಆದವನ, ಕಣ್ಣಿನ್ = ಕಣ್ಣುಗಳ, ಕೋಲಙ್ಗಳೇ = ಸೊಬಗುಗಳೇ. 



ನೀಲಿಯ ಬಣ್ಣದ ದೊಡ್ಡ ಬೆಟ್ಟದ ಮೇಲೆ ಕೆಂದಾವರೆಗಳ ವಿಸ್ತಾರವಾದ ಸರೋವರಗಳ ಹಾಗೆ, ಹೊಳೆಯುತ್ತಾ, ನಮಗೆ ಎಲ್ಲಾ ಸ್ಥಳಗಳಲ್ಲಿಯೂ ತೋರುವುವೆಲ್ಲವೂ ಅಲೆಗಳಿಂದ ತುಂಬಿದ ಕಡಲಿನಿಂದ ಸುತ್ತುವರಿದ ಭೂಮಿಗೆ ಒಡೆಯನೂ, ಮೇಲಣ ಲೋಕಗಳ \(ಪರಮಪದದ\) ಒಡೆಯನೂ ಮತ್ತು ಒಳ್ಳೆಯವರ ಒಡೆಯನೂ, ಸುಂದರವಾದ ಕರಿಯಸ್ವಾಮಿಯೂ, ನಮ್ಮ ಸ್ವಾಮಿಯೂ ಆದವನ ಕಣ್ಣುಗಳ ಸೊಬಗುಗಳೇ. 



ಹಿಂದಿನ ಪಾಶುರದಲ್ಲಿ ಕಠಿಣ ತಪಸ್ಸಿನ ವಿಷಯವನ್ನು ಹೇಳಲಾಯಿತು. ಭಗವಂತನನ್ನು ಸಾಕ್ಷಾತ್ಕರಿಸಿಕೊಳ್ಳುವುದಕ್ಕೆ ಅಷ್ಟು ಶ್ರಮಪಡಬೇಕೇ? ಸೃಷ್ಟಿಯ ಎಲ್ಲಾ ವಸ್ತುಗಳ ರೂಪದಲ್ಲೂ ಅವನಿದ್ದಾನೆ. ಪವಿತ್ರಕ್ಷೇತ್ರಗಳಲ್ಲಿ ಅರ್ಚಾಸ್ವರೂಪಿಯಾಗಿ ಅವನಿದ್ದಾನೆ. ಅದನ್ನೆಲ್ಲಾ ಕಂಡು, ಅರಿತು, ಅನುಭವಿಸುವುದರಿಂದಲೇ ಭಗವಂತನನ್ನು ಸಾಕ್ಷಾತ್ಕರಿಸಿಕೊಳ್ಳಬಹುದು ಎಂದು ಇಲ್ಲಿ ಹೇಳಲಾಗುತ್ತದೆ. 



“ನೀಲತ್ತಡವರೈಮೇಲ್ ಪುಣ್ಡರೀಕ ನೆಡುನ್ತಡಙ್ಗಳ್ ಪೋಲ” – ಇದೊಂದು ಸುಂದರವಾದ ಉಪಮಾನ; ನೀಲಿಬಣ್ಣದಿಂದ ಶೋಭಿಸುವ ಬಲುದೊಡ್ಡ ಬೆಟ್ಟಕ್ಕೂ ಭಗವಂತನ ಆಕರ್ಷಕ ದೇಹಕ್ಕೂ ಹೋಲಿಕೆ. ಬೆಟ್ಟದ ಮೇಲಿರುವ ವಿಶಾಲವಾದ ಕೆಂದಾವರೆಗಳ ಸರೋವರಕ್ಕೂ ಭಗವಂತನ ಆಕರ್ಷಕ ಸುಂದರವಾದ ಕಣ್ಣುಗಳಿಗೂ ಹೋಲಿಕೆ. ಸೃಷ್ಟಿಯ ಸೌಂದರ್ಯದಲ್ಲಿ ಇದೊಂದು ನಿದರ್ಶನ ಮಾತ್ರವೇ. ಹೀಗೆಯೇ ಪ್ರಕೃತಿಯಲ್ಲಿ ಕಂಗೊಳಿಸುವ ವಿಶಿಷ್ಟ ವಸ್ತುಗಳಲ್ಲೂ ಸೊಬಗನ್ನು ಕಾಣಬೇಕು. ಇದಿಷ್ಟು ಸೌಂದರ್ಯರಾಶಿಯೂ ಭಗವಂತನ ದಿವ್ಯಸೌಂದರ್ಯದ ಒಂದಂಶ ಮಾತ್ರವೇ\! ದೇಹಕ್ಕೆ ಕಣ್ಣು ಹೇಗೋ ಹಾಗೆ. ಅಂಥ ಜ್ಞಾನಕಣ್ಣಿನಿಂದಲೇ ಪ್ರಕೃತಿಯನ್ನು ಗಮನಿಸುತ್ತಾ, ಸೃಷ್ಟಿಯ ಸೊಬಗಿನಲ್ಲಿ ಕೂಡಿ ನಲಿಯುತ್ತಾ, ಭಗವಂತನನ್ನು ಅರಿತುಕೊಂಡು ಸಾಕ್ಷಾತ್ಕರಿಸಿಕೊಳ್ಳಬಹುದು. ಇದಕ್ಕೆ ಇನ್ನಷ್ಟು ಒತ್ತಾಸೆಕೊಡುವುದು, ಭೂಮಿಯ ಮೇಲೆ ಪವಿತ್ರ ಕ್ಷೇತ್ರಗಳಲ್ಲಿ ನೆಲಸಿರುವ ಕರಿಯ ಸುಂದರವಾದ ಅರ್ಚಾಮೂರ್ತಿಗಳು.



೪೦. ಕೋಲಪ್ಪಹಱ್ ಕಳಿಱೊನ್ ಱು, ಕಱ್ ಪುಯ್ಯ, ಕುೞಾಮ್ ವಿರಿನ್ದ

ನೀಲಕ್ಕಙ್ಗುಱ್ಕಳಿಱೆಲ್ಲಾಮ್ ನಿರೈನ್ದನ, ನೇರಿಱೈಯೀರ್\! 

ಞೂಲಪ್ಪೊ ಮಾದಿನ್ ಮಣಾಳ ತುೞಾಯ್ ನಙ್ಗಳ್ ಶೂೞ್ ಕುೞಱ್ ಕೇ

ಏಲಪ್ಪುನೈನ್ದೆನ್ನೈಮಾರ್, ಎಮ್ಮೈನೋಕ್ಕುವ ದೆನ್ ಱು ಕೊಲೋ? 



ಕೋಲಮ್ = ಸುಂದರವಾದ, ಪಹಲ್ = ಸೂರ್ಯನೆಂಬ, ಕೞಿಱು ಒನ್ ಱು = ಸಲಗವೊಂದು, ಕಲ್ = \(ಪಶ್ಚಿಮ\) ಪರ್ವತದಲ್ಲಿ, ಪುಯ್ಯ = ಮರೆಯಾಗಲು, ಕುೞಾಮ್ ವಿರಿನ್ದ = ದಟ್ಟವಾಗಿ \(ಒಟ್ಟಾಗಿ\) ಹರಡಿದ, ನೀಲಮ್ = ಕಪ್ಪುಬಣ್ಣದ, ಕಙ್ಗುಲ್ = ರಾತ್ರಿಯೆಂಬ, ಕಳಿಱು ಎಲ್ಲಾಮ್ = ಆನೆಗಳೆಲ್ಲಾ, ನಿರೈನ್ದನ = ತುಂಬಿಕೊಂಡವು \(ನೆರೆದವು\), ನೇರ್ ಇಱೈಯೀರ್ = ತಕ್ಕ ಆಭರಣಗಳುಳ್ಳವರೇ, ಞೂಲಮ್ = ಭೂದೇವಿ, ಪೊನ್ ಮಾದಿನ = ಶ್ರೀದೇವಿ, ಇವರ, ಮಣಾಳನ್ = ಪತಿಯ, ತುೞಾಯ್ = ತುಳಸಿಯನ್ನು, ನಙ್ಗಳ್ = ನಮ್ಮ, ಶೂೞ್ = ಸುತ್ತಿರುವ, ಕುವಿಲ್ ಕೇ = ತಲೆಗೂದಲಿಗೆ, ಏಲ = ಒಪ್ಪುವಂತೆ, ಪುನೈನ್ದು = ಮುಡಿಸಿ, ಎನ್ನೈಮಾರ್ = ನನ್ನ ತಂದೆತಾಯಿಗಳು, ಎಮ್ಮೈ = ನಮ್ಮನ್ನು, ನೋಕ್ಕುವದು = ನೋಡುವುದು, ಎನ್ ಱುಕೊಲೋ = ಅದೆಂದಿಗೋ? 



ಸುಂದರವಾದ ಸೂರ್ಯನೆಂಬ ಸಲಗವೊಂದು \(ಪಶ್ಚಿಮ\) ಪರ್ವತದಲ್ಲಿ ಮರೆಯಾಗಲು, ದಟ್ಟವಾಗಿ ಹರಡಿರುವ ಕಪ್ಪನೆಯ ರಾತ್ರಿಯೆಂಬ ಹೆಣ್ಣಾನೆಗಳೆಲ್ಲಾ ನೆರೆದವು. ತಕ್ಕ ಆಭರಣಗಳನ್ನು ಧರಿಸಿರುವವರೇ, ಭೂದೇವಿ ಮತ್ತು ಶ್ರೀದೇವಿಯ ವರ ಪತಿಯ ತುಲಸಿಯನ್ನು ನಮ್ಮ ಸುತ್ತಿರುವ ತಲೆಗೂದಲಿಗೆ \(ತುರುಬಿಗೆ\) ಒಪ್ಪುವಂತೆ ಮುಡಿಸಿ, ನನ್ನ ತಂದೆ ತಾಯಿಗಳ ನಮ್ಮನ್ನು ನೋಡುವುದು ಅದೆಂದಿಗೋ? 



ಇಲ್ಲೊಂದು ಸುಂದರವಾದ ಸಾಹಿತ್ಯ ಕಲ್ಪನೆ ಇದೆ. ಬಲಿಷ್ಠನಾದ ಸಲಗನಿಗೂ ಸೂರ್ಯನಿಗೂ ಹೋಲಿಕೆ, ಆನೆಗಳ ಗುಂಪಿಗೂ ಕತ್ತಲೆಗೂ ಹೋಲಿಕೆ, ಬಂದಿದೆ. 



ಆನೆಗಳ ಹಿಂದಿಗೆ ಬಲಿಷ್ಠಸಲಗನೇ ಯಜಮಾನ. ಆ ಸಲಗನು ಕಣ್ಣೆದುರಿಗೆ ಇರುವವರೆಗೆ ಇತರ ಆನೆಗಳು ಸ್ವಚ್ಛಂದವಾಗಿ ಕಾಡಿನಲ್ಲಿ ಅಲೆದಾಡುತ್ತಿರುತ್ತವೆ. ಸಲಗನು ಕಣ್ಮರೆಯಾದರೆ, ಕೂಡಲೇ ಎಲ್ಲ ಆನೆಗಳೂ ಒಂದು ಕಡೆ ಒಟ್ಟುಗೂಡುತ್ತವೆ. ಹಾಗೆಯೇ ಹಗಲಿಗೆ ಸೂರ್ಯನು ಒಡೆಯ ಅವನು ಅಸ್ತಂಗತನಾದನೆಂದರೆ, ಮೆಲ್ಲಮೆಲ್ಲಗೆ ಕತ್ತಲೆ ಕವಿಯುತ್ತಾ ದಟ್ಟವಾದ ಕಗ್ಗತ್ತಲೆಯುಂಟಾಗುತ್ತದೆ.



ಆನೆಗಳ ಬಣ್ಣಕಪ್ಪು. ಎಲ್ಲ ಆನೆಗಳೂ ಒಟ್ಟುಕೂಡಿದವೆಂದರೆ, ಅಲ್ಲಿ ದಟ್ಟವಾದ ಕತ್ತಲೆ ಬಂದು ತುಂಬಿದಂತೆ ಆಗುತ್ತದೆ – ಇದೊಂದು ಉತ್ಪ್ರೇಕ್ಷೆ. ಕತ್ತಲೆ ಹೇಗೆ ಮುಸುರಿತು ಎಂಬುದನ್ನು ಹೇಳತಕ್ಕದ್ದು. 



ಸೂರ್ಯನು ಪಶ್ಚಿಮದಲ್ಲಿ ಮುಳುಗಿದನು. ಕತ್ತಲೆ ಎಲ್ಲೆಲ್ಲೂ ಆವರಿಸಿತು. ಅದು ನಾಯಕಿಯ ವಿರಹವನ್ನು ಹೆಚ್ಚಿಸಿತು. ಈಗ ನಾಯಕಿ ತನ್ನ ಗೆಳತಿಯರೊಡನೆ ತನ್ನ ಮನದಲ್ಲಿ ಅಡಗಿರುವ ಸಂಕಟವನ್ನು ಹೇಳಿಕೊಳ್ಳುತ್ತಿದ್ದಾಳೆ. 



ನಾಯಕಿ ಹೇಳುತ್ತಾಳೆ: ನಿಮನಿಮಗೆ ಒಪ್ಪುವಂತೆ ಆಭರಣಗಳನ್ನು ಧರಿಸಿರುವ ಗೆಳತಿಯರೇ, ನನ್ನ ಮನದ ಸಂಕಟ ನಿಮಗೆ ಗೊತ್ತಿದೆ. ಶ್ರೀದೇವಿಭೂದೇವಿಯರ ಪತಿಯಾದ ಶ್ರೀಮನ್ನಾರಾಯಣನು ಧರಿಸಿರುವ ತುಲಸಿಯ ಹಾರವನ್ನು ನನ್ನ ತಲೆಯಲ್ಲಿ ಒಪ್ಪುವಂತೆ ನಾನು ಮುಡಿಯುವುದನ್ನೂ, ಶ್ರೀಮನ್ನಾರಾಯಣನನ್ನು ನಾನು ಕೈಹಿಡಿಯುವುದನ್ನೂ ನನ್ನ ತಂದೆತಾಯಿಗಳು ನೋಡುತ್ತಾರೆಯೋ ಇಲ್ಲವೋ? ಅದನ್ನು ಕಂಡು ಅವರು ಹರ್ಷಿಸುವರೋ ಇಲ್ಲವೋ? ಇದೂ ಒಂದು ನನ್ನ ಸಂಕಟವನ್ನು ಹೆಚ್ಚಿಸುತ್ತಿರುವುದು. 



೪೧. ಎನ್ ಱುಮ್ ಪುನ್ ವಾಡಾಇ ಯಿದುಕಣ್ಡಱಿದುಮ್, ಇವ್ವಾಱು ವೆಮ್ಮೈ

ಒನ್ ಱು ಮುರುವುಂಜುವಡುನ್ತೆರಿಯಿಲಮ್, ಓಙ್ಗಶುರರ್

ಪೊನ್ ಱುಮ್ ವಹೈ ಪುಳ್ಳೈಯೂರ್ ವಾನರುಳರುಳಾದ ವಿನ್ನಾಳ್

ಮನ್ ಱಿಲ್ ನಿಱೈ ಪೞಿ ತೂಟ್ರಿ, ನಿನ್ ಱೆನ್ನೈ ವನ್ ಕಾಟ್ರ್‍ಅಡುಮೇ. 



ಎನ್ ಱುಮ್ = ಯಾವಾಗಲೂ, ಪುನ್ = ಬಲಿಷ್ಠವಾದ, ವಾಡೈ = ತಂಗಾಳಿ, ಇದು = ಇದು, ಕಣ್ಡುಅಱಿತುಮ್ = ಅನುಭವಿಸಿ ತಿಳಿಯೋಣ, ಇ-ಆಱು = ಈ ರೀತಿಯಾಗಿ, ವೆಮ್ಮೈ = \(ಶಾಖ\) ಬಿಸಿಯನ್ನೂ, ಒನ್ ಱುಮ್ =ಸಾಟಿಯಿಲ್ಲದ, ಉರುವುಮ್ = ರೂಪವನ್ನೂ, ಶುವಡುಮ್ = ಸೂಚನೆಯನ್ನೂ, ತೆರಿಯಿಲಮ್ = ತಿಳಿದಿಲ್ಲ \(ನಾವು ತಿಳಿಯಲಾರೆವು\), ಓಙ್ಗು = ಹೆಸರಾಂತ \(ಬಲಿಷ್ಠರಾದ\), ಅಶುರರ್ = ಅಸುರರು, ಪೊನ್ ಱುಮ್ ವಹೈ = ನಾಶವಾಗುವ ಹಗೆ, ಪುಳ್ಳೈ = ಪಕ್ಷಿಯನ್ನು \(ಗರುಡನನ್ನು\), ಊರ್ ವಾನ್ = ಏರಿ ಸಂಚರಿಸುವವನು \(ವಾಹನವಾಗಿ ಉಳ್ಳವನು\), ಅರುಳ್ = ಕೃಪೆಯನ್ನು, ಅರುಳಾದ = ಅನುಗ್ರಹಿಸದ, ಇ-ನಾಳ್ = ಈ ಕಾಲದಲ್ಲಿ, ಮನ್ ಱಿಲ್ = \(ಮನೆಯ\) ಅಂಗಳದ, ನಿಱೈ = ತುಂಬ, ಪೞಿ = ನಿಂದನೆ \(ಅಪವಾದ\)ವನ್ನು, ತೂಟ್ರಿ = ಹರಡಿ, ನಿನ್ ಱು = ಇದ್ದುಕೊಂಡು, ಎನ್ನೈ = ನನ್ನನ್ನು, ವನ್ ಕಾಟೃ = ಬಿರುಸಾದ ಗಾಳಿಯು, ಅಡುಮೇ = ಸುಡುತ್ತಿದೆಯಲ್ಲ\!



ಇದು ಯಾವಾಗಲೂ ಬಲಿಷ್ಠವಾದ ತಂಗಾಳಿ. \(ಇದನ್ನು\) ಅನುಭವಿಸಿ ತಿಳಿಯೋಣ. ಈ ರೀತಿಯ ಬಿಸಿಯನ್ನೂ, ಸಾಟಿಯಿಲ್ಲದ ರೂಪವನ್ನೂ, ಇದರ ಸೂಚನೆಯನ್ನೂ ನಾವು ತಿಳಿಯಲಾರೆವು. ಹೆಸರಾಂತ \(ಬಲಿಷ್ಠ\) ಅಸುರರು ನಾಶವಾಗುವ ಹಾಗೆ \(ಗರುಡ\) ಪಕ್ಷಿಯನ್ನೇರಿ ಸಂಚರಿಸುವವನು \(ತನ್ನ\) ಕೃಪೆಯನ್ನು ಅನುಗ್ರಹಿಸದ ಈ ಕಾಲದಲ್ಲಿ, ಈ ಬಿರುಸಾದ ಗಾಳಿ ಅಂಗಳದ ತುಂಬ ಅಪವಾದವನ್ನು ಹರಡುತ್ತಾ ಇದ್ದುಕೊಂಡು ನನ್ನನ್ನು ಸುಡುತ್ತಿದೆಯಲ್ಲ\! \(ಕೊಲ್ಲುತ್ತಿದೆಯಲ್ಲ\!\)



ಹಿಂದೆ, ನಾಯಕಿಯು ತಂಗಾಳಿಯನ್ನು ಕುರಿತು ಹೇಳಿದರಷ್ಟೆ. ಅಲ್ಲೆಲ್ಲಾ, ಅವಳ ಮೇಲೆ ಅದು ಬೀಸುತ್ತಾ, ಹೇಗೆ ಅವಳನ್ನು ಹಿಂಸಿಸುತ್ತದೆ ಎಂಬುದನ್ನು ಮಾತ್ರ. ಈಗ ಅದು ಅವಳನ್ನು ಮತ್ತೊಂದು ರೀತಿಯಲ್ಲಿ ಹಿಂಸಿಸುತ್ತಿದೆ ಎಂಬುದನ್ನು ಹೇಳುತ್ತಾಳೆ. ರಾತ್ರಿಯ ಕತ್ತಲೆಯ ಜೊತೆಗೆ ತಂಗಾಳಿ ಕೂಡಿಕೊಂಡಿದೆ. ಅವಳನ್ನು ಹೆಚ್ಚು ವಿರಹಿಯನ್ನಾಗಿ ಮಾಡುತ್ತಿವೆ. 



ನಾಯಕಿ ಹೇಳುತ್ತಾಳೆ: ಇದು ಬಲುಕೆಟ್ಟ ತಂಗಾಳಿ. ಇದಕ್ಕೆ ತಂಪು ಮಾಡುವ ಸ್ವಭಾವವೇ ಇಲ್ಲ. ಕಣ್ಣಿಗೆ ಕಾಣಿಸದಂಥ ಇದರ ಸಾಟಿಯಿಲ್ಲದ ರೂಪವನ್ನೂ, ಸುಡುವ ಬಿಸಿಯನ್ನೂ, ಹಿಂಸಿಸುವ ಸೂಚನೆಯನ್ನೂ, ಆ ಬಳಿಕ ಉಂಟಾಗುವ ಯಾತನೆಯನ್ನೂವಿರಹಿಗಳಾದ ನಾವು ಅನುಭವಿಸಿಯೇ ತಿಳಿಯಬೇಕು. ಲೋಕಪ್ರಚಂಡರೆನಿಸಿದ ಅಸುರರನ್ನು ನಾಶಗೊಳಿಸುವುದಕ್ಕಾಗಿ ಗರುಡವಾಹನನಾಗಿ ಸಂಚರಿಸುವ ನನ್ನ ನಾಯಕನಾದ ಶ್ರೀಮನ್ನಾರಾಯಣನು ತನ್ನ ಕೃಪೆಯನ್ನು ನನಗೆ ಇದುವರೆಗೂ ಕರುಣಿಸಿಲ್ಲ\! ಇಂಥ ಕಾಲದಲ್ಲಿ ಈ ಬಿರುಸಾದ ಸುಡುಗಾಳಿ, ನಮ್ಮ ಅಂಗಳದಲ್ಲೆಲ್ಲಾ ನನ್ನ ಮೇಲೆ ಅಪವಾದವನ್ನು ತುಂಬಿ ಹರಡುತ್ತಾ, ಇಲ್ಲೇ ಸುಳಿದಾಡುತ್ತಾ, ನನ್ನನ್ನು ದಹಿಸಿ ಹಿಂಸಿಸುತ್ತಿದೆಯಲ್ಲ\!



೪೨. ವನ್ ಕಾಟ್ರಱೈಯ ವೊರುಙ್ಗೇ ಮಱಿನ್ದು ಕಿಡನ್ದಲರ್ ನ್ದ,

ಮೆನ್ ಕಾಱ್ ಕಮಲತ್ತಡಮ್ ಪೋಱ್ ಪೊಲಿನ್ದನ, ಮಣ್ಣುಮ್ ವಿಣ್ಣುಮ್

ಎನ್ ಕಾಱ್ ಕಳವಿನ್ ಮೈ ಕಾಣ್ಮೆನೆನ್ ಪಾನೊತ್ತುವಾನ್ ನಿಮಿರ್ ನ್ದ

ತನ್ ಕಾಱ್ ಪಣಿನ್ದ ವೆನ್ ಪಾಲ್, ಎಮ್ಬಿರಾನ್ ತಡಾಙ್ಕಣ್ಹಳೇ, 



ವನ ಕಾಟೃ = ಬಲವಾದ ಗಾಳಿಯು, ಅಱೈಯ = ಹೊಡೆಯಲು, ಒರುಙ್ಗೇ = ಒಂದು ಪಕ್ಕಕ್ಕೆ, ಮಱಿನ್ದು = ಒರಗಿ, ಕಿಡನ್ದು = ಇರುತ್ತಾ, ಅಲರ್ ನ್ದ = ಅರಳಿದ, ಮೆನ್ ಕಾಲ್ = ಮೃದುವಾದ ಕಾವಿನ \(ದಂಟು, ನಾಳ\), ಕಮಲಮ್ = ಕಮಲದ, ತಡಮ್ ಪೋಲ್ = ತಟಾಕದ ಹಾಗೆ, ಪೊಲಿನ್ದನ = ಹೊಳೆಯುತ್ತಿವೆ, ಮಣ್ಣುಮ್ = ಭೂಲೋಕವೂ, ವಿಣ್ಣುಮ್ = ಮೇಲಣಲೋಕಗಳೂ, ಎನ್ ಕಾಱ್ ಕು = ನನ್ನ ಕಾಲಿಗೆ\(ಪಾದಕ್ಕೆ\), ಅಳವು ಇನ್ ಮೈ = ಅಳತೆಯಿಲ್ಲದ್ದನ್ನು, ಕಾಣ್ ಮಿನ್ = ನೋಡಿರಿ, ಎನ್ ಪಾನ್ ಒತ್ತು = ನನ್ನ ಸ್ವಭಾವಕ್ಕೆ ತಕ್ಕ ಹಾಗೆ, ವಾನ್ =ಮೇಲಣ ಲೋಕಗಳಲ್ಲಿ, ನಿಮಿರ್ ನ್ದ = ನೆಟ್ಟಗಾದ \(ಬೆಳೆದ – ಆವರಿಸಿದ\), ತನ್ ಕಾಲ್ = ತನ್ನ \(ಸ್ವಾಮಿಯ\) ಕಾಲನ್ನು, ಪಣಿನ್ದ = ಎರಗಿದ, ಎನ್ ಪಾಲ್ = ನನ್ನ ವಿಷಯದಲ್ಲಿ, ಎಮ್ಬಿರಾನ್ = ನನ್ನ ಸ್ವಾಮಿಯ, ತಡ ಕಣ್ ಹಳೇ = ವಿಶಾಲವಾದ ಕಣ್ಣುಗಳೇ. 



ಭೂಲೋಕವೂ ಮೇಲಣಲೋಕಗಳೂ ನನ್ನ ಪಾದಕ್ಕೆ ಅಳತೆಯಿಲ್ಲದ್ದನ್ನು, ನನ್ನ ಸ್ವಭಾವಕ್ಕೆ ತಕ್ಕ ಹಾಗೆ, ನೋಡಿರಿ ಎಂದು ಮೇಲಣ ಲೋಕಗಳಲ್ಲಿ ವ್ಯಾಪಿಸಿದ ಸ್ವಾಮಿಯ ಕಾಲನ್ನು ನಮಸ್ಕರಿಸಿದ ನನ್ನ ವಿಷಯದಲ್ಲಿ, ಬಲವಾದ ಗಾಳಿಯು ಹೊಡೆಯಲು ಒಂದು ಮಗ್ಗುಲಿಗೆ ಒರಗಿರುವ ಅರಳಿದ ಮೃದುವಾದ ದಂಟಿನ ಕಮಲದ ತಟಾಕದ ಹಾಗೆ, ನನ್ನ ಸ್ವಾಮಿಯ ವಿಶಾಲವಾದ ಕಣ್ಣುಗಳು ಹೊಳೆಯುತ್ತಿವೆ. 



ಮಾತಿನ ಚಿತ್ರದಿಂದ ಶೋಭಿಸುವ ಪಾಶುರ ಇದು.



ದೊಡ್ದದೊಂದು ಸರೋವರ. ಅದರ ತುಂಬ ಅರಳಿದ ಕಮಲಗಳು. ಸರೋವರದ ನೀರಿನಿಂದ ಸ್ವಲ್ಪ ಎತ್ತರಕ್ಕೆ ಕಾಣಿಸುವಂತೆ, ಮೃದುವಾದ ದಂಟಿನ ತುದಿಯಲ್ಲಿ ಆ ಸುಂದರವಾದ ಕೆಂದಾವರೆಗಳು ಅರಳಿ, ಆ ಸರೋವರವನ್ನೆಲ್ಲಾ ಸೊಬಗಿನಿಂದ ತುಂಬಿ ಶೋಭಿಸುತ್ತದೆ. ಇದು ಸ್ವಾಭಾವಿಕವಾದ ಪ್ರಕೃತಿಯ ಸುಂದರ ದೃಶ್ಯ. ಅಂಥ ಸರೋವರದ ಮೇಲೆ ಬಿರುಸಾಗಿ ಗಾಳಿ ಹೊಡೆದರೆ ಏನಾಗುತ್ತದೆ? ಆ ಕಮಲದ ದಂಟುಗಳನ್ನೆಲ್ಲಾ ಅದು ಒಂದು ಕಡೆಗೆ ವಾಲಿಸುತ್ತದೆಯಷ್ಟೆ. ಆಗಲೂ ಆ ಸರೋವರದ ಸೊಬಗು ಕುಂದುವುದಿಲ್ಲ. ಕೆಂದಾವರೆಗಳೆಲ್ಲಾ ಒಂದಂಚಿಗೆ ವಾಲಿದ್ದರೂ ಆಗಲೂ ಒಂದು ಹೊಸಸೊಬಗಿನಿಂದ ಶೋಭಿಸುತ್ತವೆಯಲ್ಲವೇ? 



ಆಶ್ರಿತನಾದ ಮೇಲೆ ಭಗವಂತನ ಕೃಪಾಕಟಾಕ್ಷ ವೀಕ್ಷಣ ಹಾಗೆಯೇ ದಿವ್ಯಸುಂದರವಾಗಿ ಹೊಳೆಯುತ್ತಾ ಶೋಭಿಸುವುದಂತೆ: ಇದು ಒಂದು ಚಿತ್ರ. 



ಭಗವಂತನು ತ್ರಿವಿಕ್ರಮನಾಗಿ ಅವತರಿಸಿದಾಗ, ತನ್ನ ಒಂದು ಹೆಜ್ಜೆಯನ್ನು ಭೂಮಂಡಲವನ್ನೆಲ್ಲಾ ಆವರಿಸಿದನು. ಮತ್ತೊಂದು ಹೆಜ್ಜೆಯಿಂದ ಮೇಲಣ ಎಲ್ಲಾ ಲೋಕಗಳನ್ನು ಆವರಿಸಿದನು. ಈ ವಿಷಯವನ್ನು ಕುರಿತು ಆಳ್ವಾರರು ಹೇಳುವ ಸೊಬಗನ್ನು ನೋಡಿ: ಭಗವಂತನ ಎರಡು ಪಾದಗಳ ಅಳತೆಗೆ ಭೂಮಂಡಲವಾಗಲಿ, ಮೇಲಣ ಎಲ್ಲಾ ಲೋಕಗಳಾಗಲಿ ಸಾಲದು. ಈ ವಿಷಯವನ್ನು ಬ್ರಹ್ಮಾದಿ ದೇವತೆಗಳಿಗೆ ಅರಿವು ಮಾದಿಕೊಡುವುದಕ್ಕಾಗಿಯೇ ಭಗವಂತನು ತನ್ನ ಒಂದು ಪಾದದಿಂದ ಮೇಲಣಲೋಕಗಳನ್ನೆಲ್ಲಾ ಆವರಿಸಿದನು: ಇದೊಂದು ಚಿತ್ರ. 



ಮೊದಲ ಚಕ್ರದಿಂದ ಭಗವಂತನ ಕಾರುಣ್ಯವೂ, ಎರಡನೆಯ ಚಿತ್ರದಿಂದ ಸ್ವಾಮಿಯ ಅದ್ಭುತಸ್ವಭಾವವೂ ಕಂಡು ಬರುತ್ತದೆ. 



ನಾಯಕಿ ಹೇಳುತ್ತಾಳೆ: ಭಗವಂತನ ತಿರುವಡಿಗಳು ಅಳತೆಗೆ ಮೀರಿದವು. ಅವನ ಒಂದು ಪಾದ ಭೂಮಂಡಲವನ್ನೆಲ್ಲಾ ಆವರಿಸಿತು. ಮತ್ತೊಂದು ಪಾದ ಮೇಲಣ ಏಳುಲೋಕಗಳಲ್ಲೂ ವ್ಯಾಪಿಸಿತು. ಇಂಥ ದಿವ್ಯಾದ್ಭುತವಾದ ತಿರುವಡಿಗಳಿಗೆ ನಾನು \(ಶರಣೆಂದು\) ಎರಗಿದ್ದರ ಫಲವಾಗಿ, ಅವನ ದಿವ್ಯಸುಂದರವಾದ ಕಣ್ಣುಗಳ ಕಟಾಕ್ಷವು ನನ್ನ ಕಡೆಗೆ ಹೊಳೆಯುತ್ತಿವೆ. 



೪೩. ಕಣ್ಣುಂಜೆನ್ದಾಮರೈ ಕೈಯುಮವೈಯಡಿಯೋವವೈಯೋ,

ವಣ್ನಙ್ಗರಿಯದೋರ್ ಮಾಲ್ ವರೈಪೋನ್ ಱು, ಮದಿವಿಹಱ್ ಪಾಲ್

ವಿಣ್ಣುಙ್ಗಡನ್ದುಮ್ ಬರಪ್ಪಾಲ್ ಮಿಕ್ಕುಮಟ್ರೆಪ್ಪಾಲ್ ಯವರ್ ಕ್ಕೂಮ್

ಎಣ್ಣುಮಿಡತ್ತದುವೋ?, ಎಮ್ಬಿರಾನ ದೆೞಿಲ್ ನಿಱಮೇ. 



ಕಣ್ಣುಮ್ = ಕಣ್ಣುಗಳೂ, ಶೆಮ್ ತಾಮರೈ = ಕೆಂದಾವರೆಯ ಹಾಗೆ, ಕೈಯುಮ್ = ಕೈಗಳೂ, ಅವೈ = ಅವುಗಳೇ, ಅಡಿಯೋ = ತಿರುವಡಿಗಳೋ, ಅವೈಯೋ = ಅವುಗಳೇ, ವಣ್ಣಮ್ = \(ದೇಹದ\) ಬಣ್ಣವು, ಕರಿಯದು = ಕರಿಯ, ಓರ್ = ಸಾಟಿಯಿಲ್ಲದ ಮಾಲ್ ವರೈಪೋನ್ ಱು = ದೊಡ್ಡ ಬೆಟ್ಟವನ್ನು ಹೋಲುತ್ತದೆ, ಮದಿ = ತಿಳಿವಳಿಕೆಯ, ವಿಹಱ್ ಪಾಲ್ = ಅರ್ಥದಿಂದ \(ವೈಶಿಷ್ಟ್ಯದಿಂದ\), ವಿಣ್ಣುಮ್ = ಸ್ವರ್ಗವನ್ನು, ಕಡನ್ದು = ದಾಟಿ, ಉಮ್ಬರ್ ಅಪಾಲ್ = ದೇವತೆಗಳೆಲ್ಲರ ಆಚೆಗೆ, ಮಿಕ್ಕು = ಶ್ರೇಷ್ಠರಾದ \(ಇರುವ\), ಮಟ್ರು ಎಪ್ಪಾಲ್ ಯವರ್ ಕ್ಕೂಮ್ = ಇತರ ಎಂಥೆಂಥಾವರಿಗೂ \(ನಿತ್ಯಸೂರಿಗಳಿಗೂ\), ಎಣ್ಣುಮ್ = ಊಹಿಸಲು \(ತಿಳಿಯಲು\), ಇಡತ್ತದುವೋ = ಅವಕಾಶಕೊಡುವಂಥಾದ್ದೋ, ಎಮ್ಬಿರಾನ = ನನ್ನ ಸ್ವಾಮಿಯ, ಎೞಿಲ್ = ಸುಂದರವಾದ, ನೀ ಱಮೇ = ಬಣ್ಣವೇ. 



ಕಣ್ಣುಗಳು ಕೆಂದಾವರೆ. ಕೈಗಳೂ ಅವೇ. ತಿರುವಡಿಗಳೋ ಅವುಗಳೇ ದೇಹದ ಬಣ್ಣವಾದರೋ ಸಾಟಿಯಿಲ್ಲದ ಕರಿಯ ದೊಡ್ಡ ಬೆಟ್ಟದ ಹಾಗೆ. ತಿಳಿವಳಿಕೆಯ ಅರ್ಥದಲ್ಲಿ, ಸ್ವರ್ಗವನ್ನು ದಾಟಿ, ದೇವತೆಗಳೆಲ್ಲರ ಆಚೆಗೆ ಇರುವ \(ಶ್ರೇಷ್ಠರಾದ\) ಇತರ ಎಂಥೆಂಥಾವರಿಗೂ \(ನಿತ್ಯಸೂರಿಗಳಿಗೂ\) ಊಹಿಸಿ ತಿಳಿಯಲು ಅವಕಾಶಕೊಡುವಂಥಾದ್ದೋ ನನ್ನ ಸ್ವಾಮಿಯ ಸುಂದರವಾದ ಬಣ್ಣ\(ಸ್ವಭಾವ\)? 



ಹಿಂದಿನ ಪಾಶುರದಲ್ಲಿ ಭಗವಂತನ ಗುಣಸ್ವಭಾವಗಳನ್ನು ಕೂತು ಹೇಳಲಾಯಿತು. ಇಲ್ಲಿ ಭಗವಂತನ ಅತ್ಯಾಕರ್ಷಕ ರೂಪವನ್ನು ಕುರಿತು ಹೇಳಲಾಗುತ್ತಿದೆ. 



ಭಗವಂತನ ರೂಪಸೌಂದರ್ಯವನ್ನು ಹೊಗಳಿ ಹೇಳಲು ತಕ್ಕ ಉಪಮಾನಗಳೇ ಸಿಕ್ಕುವುದಿಲ್ಲ. ಸಾಟಿಯಿಲ್ಲದ ಆ ವಸ್ತುವನ್ನು ವರ್ಣಿಸುವುದಾದರೂ ಹೇಗೆ? 



ನಾಯಕಿ ಹೇಳುತ್ತಾಳೆ: ಭಗವಂತನ ಕಣ್ಣನ್ನೂ, ಕೈಯನ್ನೂ, ಪಾದಗಳನ್ನೂ ವರ್ಣಿಸತೊಡಗಿದರೆ ಅವುಗಳೆಲ್ಲವೂ ಕೆಂದಾವರೆಯನ್ನೇ – ಎಂದರೆ, ಕೆಂದಾವರೆಯ ಬಣ್ನ, ಅದರ ಆಕರ್ಷಣೆ, ಅದರ ಸೊಬಗು, ಮತ್ತು ಅದರ ಕೋಮಲತೆ – ಬಗೆಬಗೆಯಾಗಿ ಹೋಲುತ್ತವೆ. ಅವನ ದೇಹವಾದರೋ ದೊಡ್ಡದಾದ ಕರಿಯ ಬೆಟ್ಟದಂತೆ ಆಕರ್ಷಕ. ಭಗವಂತನ ರೂಪಸೌಂದರ್ಯಾನುಭವ ಭೂಲೋಕವಾಸಿಗಳಿಗೆ ಮಾತ್ರವೇ ಲಭಿಸುವುದು. ತಿಳಿವಳಿಕೆಯ ಅರ್ಥದಲ್ಲಿ ಅದನ್ನು ಗ್ರಹಿಸಲು ಯಾರಿಗೂ ಆಗದು. ಸ್ವರ್ಗವಾಸಿಗಳಿಗೂ, ಇನ್ನಿತರ ಮೇಲಣ ಲೋಕಗಳವರಿಗೂ, ಕಡೆಗೆ, ಪರಮಪದವಾಸಿಗಳಿಗೂ ಸಹ ನಮ್ಮ ಸ್ವಾಮಿಯ ಈ ದಿವ್ಯಸೌಂದರ್ಯವನ್ನುಕಂಡು ಅನುಭವಿಸಲು ಸಾಧ್ಯವಿಲ್ಲ. 



”ನಿಱಮ್’ = ಎಂಬುದಕ್ಕೆ ’ಬಣ್ಣ’ ’ದೇಹ’ ’ರೂಪ’ ’ಸ್ವಭಾವ’ ’ಗುಣ’, ’ಹೊಳಪು’ ’ಕೀರ್ತಿ’ ’ಎದೆ’ ಪ್ರಾಣಸ್ಥಾನ’ ಎಂದು ಮುಂತಾಗಿ ಅರ್ಥವಾಗುತ್ತದೆ. ಯುಕ್ತವಾದದ್ದನ್ನು ಅಳವಡಿಸಿಕೊಂಡು ಇಲ್ಲಿ ಅರ್ಥವನ್ನು ಗ್ರಹಿಸಬಹುದು ಎನಿಸುತ್ತದೆ. 



೪೪. ನಿಱಮುಯರ್ ಕೋಲಮುಮ್ ಪೇರು ಮುರುವು ಮಿವೈಯಿವೈಯೆನ್ ಱು,

ಅಱಮುಯಲ್ ಞಾನ ಶ್ಶಮೈಹಳ್ ಪೇಶಿಲುಮ್, ಅಙ್ಗಙ್ಗೆಲ್ಲಾಮ್

ಉಱವುಯರ್ ಞಾನಶ್ಶುಡರ್ ವಿಳಕ್ಕಾಯ್ನಿನ್ ಱದನ್ ಱಿ ಯೊನ್ ಱುಮ್

ಪೆಱಮುಯನ್ ಱಾರಿಲ್ಲೈಯಾಲ್, ಎಮ್ ಪಿರಾನ ಪೆರುಮೈಯೈಯೇ. 



ನಿಱುಮ್ = ಬಣ್ಣವನ್ನೂ, ಉಯರ್ = ಶ್ರೇಷ್ಠವಾದ \(ಉತ್ಕೃಷ್ಟವಾದ\), ಕೋಲಮುಮ್ = ಸೊಬಗನ್ನೂ, ಪೇರುಮ್ = ಹೆಸರನ್ನೂ, ಉರುವುಮ್ = ರೂಪವನ್ನೂ, ಇವೈ ಇವೈ ಎನ್ ಱು = ಇವು ಇವು ಎಂದು ನಿರ್ದಿಷ್ಟವಾಗಿ, ಅಱುಮ್ = ಧರ್ಮಮಾರ್ಗದಲ್ಲಿ, ಮುಯಲ್ = ಶ್ರಮಿಸುತ್ತಾ, ಞಾನಮ್ = ಜ್ಞಾನವನ್ನು ಪಡೆದ \(ಜ್ಞಾನಿಗಳಾದ\), ಶಮಯಿಹಳ್ = ಮತಾನುವರ್ತಿಗಳು, ಪೇಶಿಲುಮ್ =ಮಾತನಾಡಿದರೂ, ಅಙ್ಗು ಅಙ್ಗ ಎಲ್ಲಾಮ್ = ಆಯಾ ವಿಷಯಗಳಲ್ಲೆಲ್ಲಾ, ಉಱಉಯರ್ = ಮಹೋನ್ನತವಾದ, ಞಾನಮ್ ಶುಡರ್ = ಜ್ಞಾನಜ್ಯೋತಿಯ, ವಿಳಕ್ಕು ಆಯ್ = \(ಪುಟ್ಟ\) ದೀಪವಾಗಿ, ನಿನ್ ಱದು = ಇರುವುದು, ಅನ್ ಱಿ = ಅಲ್ಲದೆ, ಒನ್ ಱುಮ್ = ಯಾವೊಂದು ಬಗೆಯಿಂದಲೂ, ಪೆಱ = ಪಡೆಯಬಲ್ಲಂತೆ ಮುಯನ್ ಱಾರ್ = ಪ್ರಯತ್ನಪಡುವವರು, ಇಲ್ಲೈ = ಇಲ್ಲ, ಆಲ್ =ಅಯ್ಯೋ, ಎಮ್ ಪಿರಾನ = ನಮ್ಮ ಸ್ವಾಮಿಯ, ಪೆರುಮೈಯೈಯೇ = ಹಿರಿಮೆಯನ್ನೇ.



ನಮ್ಮ ಸ್ವಾಮಿಯ ಬಣ್ಣವನ್ನೂ ಉತ್ಕೃಷ್ಟವಾದ ಸೊಬಗನ್ನೂ, ಹೆಸರನ್ನೂ \(ಕೀರ್ತಿಯನ್ನೂ\), ರೂಪವನ್ನೂ, ಇಂಥಿಂತವು ಎಂದು ನಿರ್ದಿಷ್ಟವಾಗಿ, ಧರ್ಮಮಾರ್ಗದಲ್ಲಿ ಶ್ರಮಿಸುತ್ತಾ ಜ್ಞಾನವಂತರಾದ ಮತಾನುವರ್ತಿಗಳು, ಹೇಳಿದರೂ ಸಹ ಆಯಾ ವಿಷಯಗಳಲ್ಲೆಲ್ಲಾ ಮಹೋನ್ನತವಾದ ಜ್ಞಾನಜ್ಯೋತಿಯ \(ಪುಟ್ಟ\) ದೀಪವಾಗಿ \(ಬೆಳಕಾಗಿ\) ಇರುವುದಲ್ಲದೆ, ನಮ್ಮ ಸ್ವಾಮಿಯ ಹಿರಿಮೆಯನೇ ಯಾವೊಂದು ಬಗೆಯಿಂದಲೂ ವಿವರಿಸುವಂತೆ \(ಪಡೆಯುವಂತೆ\) ಪ್ರಯತ್ನಿಸುವವರು ಇಲ್ಲ. 



ಹಿಂದಿನ ಪಾಶುರದ ವಿಷಯವನ್ನೇ ಇಲ್ಲಿಯೂ ಮುಂದುವರಿಸಲಾಗಿದೆ. 



ನಾಯಕಿ ಹೇಳುತ್ತಾಳೆ: ನಮ್ಮ ಸ್ವಾಮಿಯ ರೂಪಸೌಂದರ್ಯವನ್ನು ಕುರಿತು ವರ್ಣಿಸಲು ಯಾರಿಂದಲೂ ಆಗುವುದಿಲ್ಲ. ನೀತಿ ನಿಯಮಗಳನ್ನು ಪಾಲಿಸುತ್ತಾ ಇರುವ ಜ್ಞಾನಿಗಳಾದ ಮತಾನುವರ್ತಿಗಳು ಭಗವಂತನ ರೂಪ ಹೀಗಿದೆ. ಸೊಬರು ಇಂಥಾದ್ದು, ಹೆಸರುಗಳು ಇವಿವು, ಕೀರ್ತಿ ಇಷ್ಟು, ಬಣ್ಣ ಇಂಥಾದ್ದು ಎಂದು ವಿವರಿಸಿ ಹೇಳುತ್ತಾರೆ, ದಿಟ. ಆದರೆ, ಅವರ ಪ್ರಯತ್ನವೆಲ್ಲವೂ ಅತ್ಯಲ್ಪವೇ. ಅವೆಲ್ಲ ಮಹೋನ್ನತವಾದ ಜ್ಞಾನಜ್ಯೋತಿಯ ಮುಂದೆ ಒಂದು ಪುಟ್ಟ ದೀಪದ ಬೆಳಕಿನಂತೆಯೇ ಸರಿ. ನಮ್ಮ ಸ್ವಾಮಿಯ ಹಿರಿಮೆಯನ್ನು ಪರಿಪೂರ್ಣವಾಗಿ ವಿವರಿಸಿ ಹೇಳುವ ಯಾವ ಪ್ರಯತ್ನದಿಂದಲೂ ಅದು ಸಾಧ್ಯವಿಲ್ಲ. 



ಮಾತಿಗೂ, ಮನಸ್ಸಿಗೂ, ವಿವರಣೆಗೂ ಎಟುಕದ ಅತಿಭವ್ಯವಾದ ರೂಪಸೌಂದರ್ಯವುಳ್ಳವನು ಸ್ವಾಮಿ ಎಂದಂತೆ ಅಲ್ಲವೇ? 



೪೫. ಪೆರುಙ್ಗೇವಿಲಾರ್ ತಮ್ ಪೆರುಙ್ಗಣ್ ಮಲರ್ ಪ್ಪುಣ್ಡರೀಹಮ್, ನಮ್ಮೇಲ್

ಒರುಙ್ಗೇ ಪಿಱವಿವೈತ್ತಾರ್ ಇವ್ವಹಾಲಮ್, ಒರುವರ್ ನಮ್ ಪೋಲ್

ವರುಙ್ಗೇವ್ ಬವರುಳರೇ? ಶೊಲ್ಲೈವಾೞಿಯಮ್ ಶೂೞ್ ಪಿಱಪ್ಪು

ಮರುಙ್ಗೇ ವರಪ್ಪೆರುಮೇ? ಶೊಲ್ಲು ವಾೞಿ ಮಡನೆಂಜಮೇ\! 



ಪೆರು ಕೇೞಿಲಾರ್ = ಮಹಾವರಾಹಸ್ವರೂಪಿಯು, ತಮ್ = ತಮ್ಮ, ಪೆರುಕಣ್ ಮಲರ್ ಪುಣ್ಡರೀಕಮ್ = ದೊಡ್ಡ\(ವಿಶಾಲವಾದ\) ಅರಳಿದ ಕೆಂದಾವರೆಯ ಕಣ್ಣುಗಳನ್ನು, ನಮ್ ಮೇಲ್ = ನಮ್ಮ ಮೇಲೆ, ಒರುಙ್ಗೇ = ಪೂರ್ಣವಾಗಿ \(ಏಕಕಾಲದಲ್ಲಿ\), ಪಿಱೞಿ ವೈತ್ತಾರ್ = \(ಹರಿಸಿ\) ಹೊಳೆಯಿಸಿದರು, ಇ ಅಹಾಲಮ್ = ಈ ಅಕಾಲದಲ್ಲಿ \(ಕಾಲವಲ್ಲದ ಕಾಲದಲ್ಲಿ\), ಒರುವರ್ = ಯಾರೊಬ್ಬರಾದರೂ, ನಮ್ ಪೋಲ್ = ನಮ್ಮ ಹಾಗೆ, ವರುಮ್ ಕೇೞ್ ಬವರ್ = ಭಾಗ್ಯಶಾಲಿಗಳು \(ಸಂತುಷ್ಟರಾದವರು\), ಉಳರೇ = ಇದ್ದಾರೆಯೆ? ತೊಲ್ಲೈ = ಪುರಾತನಕಾಲದಿಂದಲೂ ವಾೞಿಯಮ್ = \(ಭಗವಂತನೊಡನೆ\) ಬಾಳಿದವರು ನಾವು, ಶೂೞ್ ಪಿಱಪ್ಪು = ಸುಳಿಯ \(ಪುನರಾವರ್ತಿಗೊಳ್ಳುವ\) ಜನ್ಮವು, ಮರುಙ್ಗೇ = \(ನಮ್ಮ\) ಮಗ್ಗುಲಲ್ಲಿ, ವರಪೆರುಮೇ = ಬರಲು ಸಾಧ್ಯವೇ? ಶೊಲ್ಲು ವಾೞಿ = ಉಜ್ಜೀವನಗೊಳ್ಳು ಎಂದು ಹೇಳು, ಮಡನೆಂಜಮೇ = ಸಾಧುವಾದ ಮನಸ್ಸೇ\! 



ಮಹಾವರಾಹ ಸ್ವರೂಪಿಯು ತಮ್ಮ ವಿಶಾಲವಾದ ಅರಳಿದ ಕೆಂದಾವರೆಯ ಕಣ್ಣುಗಳನ್ನು ಕಾಲವಲ್ಲದ ಈ ಕಾಲದಲ್ಲಿಯೂನಮ್ಮ ಮೇಲೆ ಪೂರ್ಣವಾಗಿ ಹರಿಸಿ ಹೊಳೆಯಿಸಿದರು. ನಮ್ಮ ಹಾಗೆ ಭಾಗ್ಯಶಾಲಿಗಳು \(ಸಂತೃಪ್ತರಾದವರು\) ಯಾರಾದರೂ ಇದ್ದಾರೆಯೇ? ಪುರಾತನಕಾಲದಿಂದಲೂ ಸ್ವಾಮಿಯೊಡನೆ ಬಾಳಿದವರು ನಾವು. ಸುಳಿಯ ಜನ್ಮವು ನಮ್ಮ ಮಗ್ಗುಲಲ್ಲಿ ಬರಲು ಸಾಧ್ಯವೇ? ಸಾಧುವಾದ ಮನಸ್ಸೇ ’ಉಜ್ಜೀವನಗೊಳ್ಳು’ ಎಂದು ಹೇಳು. 



ಹಿಂದಿನ ಒಂದು ಪಾಶುರದಲ್ಲಿ ಹೇಳಿದ್ದ ’ಭಗವಂತನು ತನ್ನ ಕೃಪಾಕಟಾಕ್ಷವನ್ನು ನನ್ನ ಮೇಲೆ ಹರಿಸಿದನು’ ಎಂಬುದನ್ನು ಇಲ್ಲಿ ಮತ್ತೆ ಸ್ಮರಿಸಿಕೊಳ್ಳಲಾಗುತ್ತಿದೆ. ಅಲ್ಲದೆ, ಅದರಿಂದ ಉಂಟಾಗುವ ಫಲವೇನು ಎಂಬುದನ್ನೂ ಹೇಳಲಾಗುತ್ತಿದೆ. 



ಭಗವಂತನು ಮಹಾವರಾಹನಾಗಿ ಅವತರಿಸಿದ್ದು ಭೂದೇವಿಯನ್ನೂ, ಭೂಮಿಯ ಮೇಲಣ ಎಲ್ಲಾ ಜೀವರಾಶಿಗಳನ್ನೂ, ಉದ್ಧರಿಸುವುದಕ್ಕೆ ದುಷ್ಟನಾದ ಹಿರಣ್ಯಾಕ್ಷನನ್ನು ಸದೆಬಡಿದು ಅವನಿಂದ ಭೂದೇವಿಯನ್ನು ಧರಿಸಬೇಕಾದ ಸಕಾಲವಾಗಿತ್ತು ಅದು. 



ನಾಯಕಿ ಹೇಳುತ್ತಾಳೆ: ಸಾಧುವಾದ ಮನಸ್ಸೇ, ಹಿಂದೆ ಮಹಾವರಾಹನಾಗಿ ಅವತರಿಸಿ ಭಗವಂತನು ಭೂದೇವಿಯನ್ನು ಹಿರಣ್ಯಾಕ್ಷನಿಂದ ರಕ್ಷಿಸಿದನು. ಅಂಥ ಕಾಲವಲ್ಲದ ಕಾಲವಿದಾಗಿದ್ದರೂ ಸಹ, ಕರುಣಾಮೂರ್ತಿಯಾದ ಸ್ವಾಮಿಯು ತನ್ನ ಪೂರ್ಣಕಟಾಕ್ಷವನ್ನು ನಮ್ಮ ಮೇಲೆ ಹರಿಸಿದ್ದಾನೆ\! ನಾವೆಷ್ಟು ಭಾಗ್ಯಶಾಲಿಗಳು\! ನಮಗೆ ಎಂಥ ತೃಪ್ತಿ\! ಹಿಂದಿನಿಂದಲೂ ನಾವು ಭಗವಂತನ ರಕ್ಷಣೆಯಲ್ಲಿಯೇ ಬಾಳಿದವರು. ಆದ್ದರಿಂದ ಪುನರ್ಜನ್ಮದ ಅಂಜಿಕೆಯೇ ನಮಗಿಲ್ಲ. ನಾವು ಉಜ್ಜೀವನಗೊಳ್ಳೋಣ. 



೪೬. ಮಡನೆಂಜಮೆನ್ ಱುನ್ತಮದೆನ್ ಱುಮ್, ಓರ್ ಕರುಮಙ್ಕರುದಿ

ವಿಡನೆಂಜೈ ಯುಟ್ರಾರ್ ವಿಡವೋವಮೈಯುಮ್, ಅಪ್ಪೊನ್ ಪೆಯರೋನ್

ತಾದನೆಂಜಙ್ಕೇಣ್ದ ಪಿರಾನಾರ್ ತಮದಡಿಕ್ಕೀೞ್ ವಿಡಪ್ಪೋಯ್

ತ್ತಿಡನೆಂಜಮಾಯ್, ಎಮ್ಮೈ ನೀತ್ತಿನ್ ಱುದಾಱುಮ್ ತಿರಿಹಿನ್ ಱದೇ.



ಮಡಮ್ ನೆಂಜಮ್ = ವಿಧೇಯವಾದ ಮನಸ್ಸು, ಎನ್ ಱುಮ್ = ಎಂದೂ, ತಮದು = ನಮ್ಮದು, ಎನ್ ಱುಮ್ = ಎಂದೂ, ಓರ್ ಕರುಮಮ್ = ಒಂದು ಕೆಲಸವನ್ನು, ಕರುದಿ = ಉದ್ದೇಶಿಸಿ, ವಿಡ = ಬಿಡಲು, ಉಟ್ರಾರ್ = ಉತ್ಸಾಹಗೊಂಡವರು, ವಿಡವೊ = ಬಿಡುವುದರಿಂದ \(ಬಿಡುಗಡೆಯನ್ನೇ\), ಅಮೈಯುಮ್ = \(ಅದು\) ಹೊಂದಿಕೊಳ್ಳುವುದು, ಅಪೊನ್ ಪೆಯರೋನ್ = ಆ ಹಿರಣ್ಯಕಶಿಪುವಿನ್, ತಡ = ವಿಶಾಲವಾದ, ನೆಂಜಮ್ = ಎದೆಯನ್ನು, ಕೀಣ್ಡ = ಸೀಳಿದ, ಪಿರಾನಾರ್ ಶಮದು = ಸ್ವಾಮಿಯ, ಅಡಿಕ್ಕೀೞ್ = ತಿರುವಡಿಯಲ್ಲಿ, ವಿಡ = ಬಿಡಲು, ಪೋಯ್ = \(ಅದು\) ಹೋಗಿ, ತಿಡಮ್ = ಸ್ಥಿರವಾದ, ನೆಂಜಮ್ ಆಯ್ = ಮನಸ್ಸಾಗಿ, ಎಮ್ಮೈ = ನಮ್ಮನ್ನು, ನೀತ್ತು = ನೀಗಿ \(ಬಿಟ್ಟುಬಿಟ್ಟು\), ಇನ್ ಱುದಾಯಿ = ಇಂದಿನವರೆಗೂ, ಶಿರಿಹಿನ್ ಱದೇ = ತಿರಿಗಾಡುತ್ತಿದೆಯಲ್ಲ. 



ವಿಧೇಯವಾದ ಮನಸ್ಸು, ನಮ್ಮ ಮನಸ್ಸು ಎಂದು ಒಂದು ಕೆಲಸವನ್ನು ಎಂದು ಒಂದು ಕೆಲಸವನ್ನು ಉದ್ದೇಶಿಸಿ ಬಿಡಲು ಉತ್ಸಾಹಗೊಂಡವರು, \(ಅದನ್ನು\) ಬಿಡುವುದರಿಂದ ಆ ಬಿಡುಗಡೆಯನ್ನೇ \(ಅದು\) ಹೊಂದಿಕೊಳ್ಳುವುದು. ಆ ಹಿರಣ್ಯಕಶಿಪುವಿನ ವಿಶಾಲವಾದ ಎದೆಯನ್ನು ಸೀಳಿದ ಸ್ವಾಮಿಯ ತಿರುವಡಿಯಲ್ಲಿ ಬಿಡಲು, ಅದು ಹೋಗಿ ಸ್ಥಿರವಾದ ಮನಸ್ಸಾಗಿ, ನಮ್ಮನ್ನು ನೀಗಿ, ಇಂದಿನವರೆಗೂ \(ಅವನ ಹಿಂದೆ\) ತಿರಿಗಾಡುತ್ತಿದೆಯಲ್ಲ\! 



ಸ್ವಾರಸ್ಯಪೂರ್ಣವಾದ ಪಾಶುರ ಇದು.



ಮನಸ್ಸು ಯಾವಾಗಲೂ ಚಂಚಲವಾದದ್ದು. ಒಂದು ಕ್ಷಣ ಒಂದೆಡೆ ಅದು ಸ್ಥಿರಗೊಂಡಿರುವುದಿಲ್ಲ. ಇಂಥ ಅಲೆದಾಡುವ ಮನಸ್ಸನ್ನು ’ನಮ್ಮದು ನಮಗೆ ಅದು ವಿಧೇಯವಾಗಿ ನಡೆದುಕೊಳ್ಳುತ್ತದೆ’ ಎಂದು ಭಾವಿಸುವುದು ತಪ್ಪು. ಮನಸ್ಸಿನ ಮೇಲಣ ’ನಮ್ಮದು’ ಎಂಬ ವ್ಯಾಮೋಹದಿಂದ, ಯಾವುದಾದರೊಂದು ಕೆಲಸವನ್ನುದ್ದೇಶಿಸಿ, ಆ ’ನಮ್ಮ’ ಮನಸ್ಸನ್ನು ಉತ್ಸಾಹದಿಂದ ಅತ್ತ ಕಡೆಗೆ ಹರಿಯಗೊಟ್ಟರೆ, ಆಗ ತಿಳಿಯುತ್ತದೆ ಅದರ ವಿಧೇಯತೆ. ಆ ಕೆಲಸಕ್ಕೆ ಅದು ಹೊಂದಿಕೊಳ್ಳುವುದೇ ಇಲ್ಲ. ಸಿಕ್ಕಸಿಕ್ಕ ಕಡೆಗಳಲ್ಲೆಲ್ಲಾ ಅಲೆದಾಡುವುದೇ ಅದರ ಸ್ವಭಾವ. ಇದು ಸರ್ವಸಾಮಾನ್ಯ. ಮನಸ್ಸಿನ ಈ ಅಲೆದಾಟವನ್ನು ನಿಲ್ಲಿಸುವುದಕ್ಕೆ ಒಂದೇ ಒಂದು ಉಪಾಯ\! ಅದನ್ನು ಭಗವಂತನ ತಿರುವಡಿಗಳ ಕಡೆಗೆ ತಿರುಗಿಸಬೇಕು. ಆ ತಿರುವಡಿಗಳ ಆಕರ್ಷಣೆಗೆ ಅದು ಒಳಗಾಯಿತೆಂದರೆ, ಅದು ಅಲ್ಲೇ ಸ್ಥಿರಗೊಳ್ಳುತ್ತದೆ. 



ನಾಯಕಿ ಹೇಳುತ್ತಾಳೆ: ಅದು ನನ್ನ ಮನಸ್ಸು, ನಾನು ಹೇಳಿದಂತೆ ನನ್ನ ಕೆಲಸವನ್ನು ನನಗಾಗಿ ಮಾಡುತ್ತದೆ, ಎಂದು ಯೋಚಿಸಿದೆ. ಅದನ್ನು ನನ್ನ ಪ್ರಿಯತಮನ ಬಳಿಗೆ ಉತ್ಸಾಹದಿಂದ ಕಳುಹಿಸಿದೆ. ನನ್ನ ವಿರಹವನ್ನು ಅವನಿಗೆ ತಿಳಿಸಿ, ಅವನಿಂದ ಸಂದೇಶವನ್ನು ತೆಗೆದುಕೊಂಡುಬಾ ಎಂದು. ಆದರೆ ಅದು ಅಲ್ಲೇ ಸ್ಥಿರವಾಗಿ, ಅವನ ತಿರುವಡಿಗಳನ್ನೇ ಅನುಸರಿಸುತ್ತಿರುವುದಲ್ಲ\! ನನ್ನನ್ನೂ, ನನ್ನ ಕೆಲಸವನ್ನೂ, ಪೂರ್ಣವಾಗಿ ಅದು ಮರೆತುಬಿಡುವುದೇ? ಹಾಗೆ ಮಾಡುವುದು ಅದಕ್ಕೆ ತರವೇ? 



ಆ ಪೊನ್ ಪೆಯರೋನ್ ತಡನೆಂಜಙ್ಕೀಣ್ದ ಪಿರಾನಾರ್” – ಇದು ಭಗವಂತನ ನರಸಿಂಹಾವತಾರದ ವಿಷಯವನ್ನು ನೆನಪಿಗೆ ತರುವುದು. ಸರ್ವವ್ಯಾಪಿಯಾದ ಭಗವಂತನು, ಸರ್ವಸಮರ್ಥನೂ ಹೌದು. ಹಿರಣ್ಯಕಶಿಪು ತಾನು ಪಡೆದುಕೊಂಡ ವರಗಳಿಂದ ತನಗೆ ಯಾವ ಬಗೆಯಲ್ಲೂ ಮರಣವಾಗದೆಂದು ನಂಬಿ ಮದಮತ್ತನಾಗಿ, ತನ್ನ ಮಗನಾದ ಹರಿಭಕ್ತನಾದ ಪ್ರಹ್ಲಾದನಿಗೇಯೇ ಚಿತ್ರಹಿಂಸೆಕೊಟ್ಟನಷ್ಟೆ. ಕಡೆಗೆ, ಅವನ ಅಹಂಕಾರವನ್ನು ಅಡಗಿಸುವುದಕ್ಕಾಗಿ, ಸ್ವಾಮಿಯು ಉಕ್ಕಿನ ಕಂಬದಿಂದಲೇ ಉದ್ಭವಿಸಿ, ನರಹರಿರೂಪದಲ್ಲಿ, ಅವನ ಎದೆಯನ್ನು ಸೀಳಿಹಾಕಿದನು. 



ನಾನು, ನನ್ನದು ಎಂದು ಯೋಚಿಸಿ ಕೆಲಸಮಾಡುತ್ತಿರುವಷ್ಟು ಕಾಲವೂ, ನಮ್ಮ ಮನಸ್ಸು ನಮ್ಮ ಅಧೀನವಲ್ಲ. ಅದು ಚಂಚಲವಾಗಿಯೇ ಅಲೆದಾಡುತ್ತಿರುತ್ತದೆ. ಅದು ದೃಢಗೊಂಡಿತೆಂದರೆ, ಆಗ ’ನಾನು, ನನ್ನದು’ ಎಂಬುದಕ್ಕೆ ಎಡೆಯಿರುವುದಿಲ್ಲ. ಅವು ನಾಶಗೊಳ್ಳುತ್ತವೆ. 



೪೭. ತಿರಿಹಿನ್ ಱದು ವಡಮಾರುದಮ್, ತಿಙ್ಗಳ್ ವೆನ್ದೀ ಮುಹನ್ದು

ಶೊರಿಹಿನ್ ಱದು ವದುವುಮ್ಮದು, ಕಣ್ಣನ್ ವಿಣ್ಣೂರ್ ತೊವಿವೇ

ಶರಿಹಿನ್ ಱದು ಶಙ್ಗಮ್ ತಣ್ಣನ್ತುೞಾಯ್ ಕ್ಕೂ ವಣ್ಣಮ್ ಪಯಲೈ

ವಿರಿಹಿನ್ ಱದು ಮುೞು ಮೆಯ್ಯುಮ್, ಎನ್ನಾಙ್ಗೊಲೆನ್ ಮೆಲ್ಲಿಯಱ್ ಕೇ.



ತಿರಿಹಿನ್ ಱದು = ಸುಳಿದಾಡುತ್ತಿದೆ. ವಡಮಾರುದಮ್ = ಬಡಗಣಗಾಳಿಯು \(ಕುಳಿರ್ಗಾಳಿಯು\), ತಿಙ್ಗಳ್ = ಚಂದ್ರನು, ವೆಮ್ ತೀ = ಕ್ರೂರವಾದ ಶಾಖವನ್ನು, ಮುಹನ್ದು = ತುಂಬಿಕೊಂಡು, ಸೆರಿಹಿನ್ ಱದು = ಸುರಿಸುತ್ತಿದ್ದಾನೆ, ಅದುವುಮ್ ಅದು = ಅವೆರಡೂ ಕೂಡಿಕೊಂಡು \(ಸುಡುತ್ತಿವೆ\), ಕಣ್ಣನ್ = ಅತ್ಯಾಕರ್ಷಕನ, ವಿಣ್ ಲೂರ್ = ಪರಮಪದವೆಂಬ ವಾಸಸ್ಥಳದಲ್ಲಿ, ತೊೞುವೇ = ಸೇವೆ ಮಾಡಲೆಂದೇ, ಶರಿಹಿನ್ ಱದು = ಸರಿದು ಬೀಳುತ್ತಿದೆ, ಶಙ್ಗಮ್ = ಕೈಬಳೆಗಳು, \(ಶಂಖದ ಬಳೆಗಳು\) ತಣ್ = ತಂಪಾದ, ಅಮ್ = ಸುಂದರವಾದ, ತುೞಾಯ್ಕ್ಕೂ = ತುಲಸಿಗಾಗಿ, ವಣ್ಣಮ್ = ಬಣ್ಣವು, ಪಯಲೈ = ಹಳದಿಯಾಗಿ, ವಿರಿಹಿನ್ ಱದು = ಹರಡುತ್ತಿದೆ, ಮುೞುಮೆಯ್ಯುಮ್ = ದೇಹವುಪೂರ್ತಿಯಾಗಿ, ಎನ್ ಆಮ್ ಕೊಲ್= ಏನಾಗುವುಓ, ಎನ್ = ನನ್ನ, ಮೆಲ್ಲಿಯ ಱ್ ಕೇ = ನನ್ನ ಮೃದು ಸ್ವಭಾವಕ್ಕೇ.



ಬಡಗಣಗಾಳಿಯು ಸುಳಿದಾಡುತ್ತಿದೆ. ಚಂದ್ರನು ಕ್ರೂರವಾದ ಬಿಸಿಯನ್ನು ತುಂಬಿಕೊಂಡು ಸುರಿಸುತ್ತಿದ್ದಾನೆ. ಅವೆರಡೂ ಕೂಡಿಕೊಂಡು ಸುಡುತ್ತಿವೆ. ಅತ್ಯಾಕರ್ಷಕನ ಪರಮಪದವೆಂಬ ಊರಿನಲ್ಲಿ ಸೇವೆಮಾಡಲೆಂದೇ ಕೈಬಳೆಗಳು \(ಶಂಖದಿಂದ ಮಾಡಿದ ಕೈಬಳೆಗಳು\) ಸರಿದುಬೀಳುತ್ತಿದೆ. ತಂಪಾದ ತುಲಸಿಗಾಗಿ ಪೂರ್ತಿ ದೇಹವೆಲ್ಲ ಹಳದಿಬಣ್ನ ಹರಡುತ್ತಿದೆ. ನನ್ನ ಮೃದುಸ್ವಭಾವಕ್ಕೆ ಏನಾಗುವುದೋ? 



ತಂಗಾಳಿಯೂ, ಬೆಳದಿಂಗಳೂ ವಿರಹಿಗೆ ಅಹಿತ. ಅವೆರಡೂ ವಿರಹಿಯನ್ನು ಬಾಧೆಪಡಿಸುತ್ತವೆಯಂತೆ. ಆದ್ದರಿಂದಲೇ ತಂಗಾಳಿಯೂ, ಬೆಳದಿಂಗಳೂ – ಎರಡೂ ತಂಪಾಗಿರುವ, ಹಿತವಾಗಿರುವ ವಿಷಯಗಳು ವಿರಹಿಗೆ ಬಿಸಿಯ ಬೇಗೆಯನ್ನುಂಟುಮಾಡುವುವೆಂದು ವಿವರಿಸಲಾಗುತ್ತದೆ. ಕೊರಗನ್ನು ಹಚ್ಚಿಕೊಂಡಿರುವವರಿಗೆ ಮೈಕೃಶಗೊಳ್ಳುವುದೂ, ಹಳದಿ ಮೈ ಆಗುವುದೂ, ಬಳೆಗಳು ಕೈಯಿಂದ ಕಳಚಿ ಬೀಳುವುದೂ ಸಹಜವೇ. 



ನಾಯಕಿ ಹೇಳುತ್ತಾಳೆ: ನನ್ನ ಸುತ್ತಮುತ್ತ ಸುಳಿದಾಡುವ ತಂಗಾಳಿಯೂ, ನನ್ನ ಮೇಲೆ ಸುರಿಸುತ್ತಿರುವ ಬೆಳದಿಂಗಳೂ, ಎರಡೂ ಕೂಡಿಕೊಂಡು ನನ್ನನ್ನು ಸುಟ್ಟುಹಾಕುತ್ತಿವೆ. ಪರಮಪದದಲ್ಲಿ ನನ್ನಪ್ರಿಯತಮನ ಸೇವೆಯಲ್ಲಿಯೇ ತೊಡಗಿರಬೇಕೆಂಬ ಕೊರಗಿನಿಂದ ನನ್ನ ಮೈಬಡವಾಗಿದೆ. ಕೈಯಿಂದ ಬಳೆಗಳು ಜಾರಿಬೀಳುತ್ತಿವೆ. ನನ್ನ ಮೈಯಲ್ಲಾ ಹಚ್ಚ ಹಳದಿಯಾಗಿ ತಿರುಗಿದೆ. ಇನ್ನು ನನ್ನಲ್ಲಿ ಉಳಿದಿರುವ ನನ್ನ ಮೃದುಸ್ವಭಾವಕ್ಕೂ ಏನು ಗತಿ ಬರುವುದೋ? 



ಭಗವಂತನಿಗೆ ಪ್ರಿಯವಾದದ್ದು ಭಕ್ತಿಪೂರ್ಣವಾದ ವಿನೀತವಾದ ಸಾಧುತ್ವಮಾತ್ರವೇ. ಅದು ಚೆನ್ನಾಗಿದ್ದರೆ, ಕೆಡದೆ ಹೋದರೆ, ನಾಯಕಿಯ ಆಶಯಕ್ಕೆ ಯಾವ ಕೊರತೆಯೂ ಇರುವುದಿಲ್ಲ. ಅವಳ ದೇಹಕ್ಕೆ ಏನಾದರೇನಂತೆ? ಅದು ಹಾಗೆಯೇ ಕೃಶಿಸಿ ಬಿದ್ದುಹೋಗಲೇಬೇಕಲ್ಲವೇ? ಅದೇ ಇಲ್ಲಿಯ ವಿಷಯ. 



೪೮. ಮೆಲ್ಲಿಯಲಾಕ್ಕೈಕ್ಕಿರುಮಿ, ಕುರುವಿಲ್ ಮಿಳಿರ್ ನ್ದದಾಙ್ಗೇ

ಶೆಲ್ಲಿಯ ಶೆಲ್ ಹೈತ್ತುಲಹೈಯೆನ್ ಕಾಣುಮ್, ಎನ್ನಾಲುನ್ತನ್ನೈ

ಚ್ಚೊಲ್ಲಿಯಶೂೞಿಟ್ರಿರುಮಾಲವನ್ ಕವಿಯಾದುಹಟ್ರೇನ್,

ಪಲ್ಲಿಯಿನ್ ಶೊಲ್ಲುಂಜೊಲ್ಲಾಕ್ಕೊಳ್ ವದೋವುಣ್ಡು ಪಣ್ಡುಪಣ್ಡೇ. 



ಮೆಲ್ಲಿಯ = ಸೂಕ್ಷ್ಮವಾದ\(ಸಣ್ಣ\), ಆಕ್ಕೈ = ದೇಹದ, ಕಿರುಮಿ = ಕ್ರಿಮಿಯು, ಕುರುವಿಲ್ = ಕುರುವಿನಲ್ಲಿ, ಮಿಳಿರ್ ನ್ದು = ಹೊರಳಾಡಿ, ಆಙ್ಗೇ = ಅಲ್ಲಿಯೇ, ಶೆಲ್ಲಿಯ = ಅಳಿಯುವ, ಶೆಲ್ ಹೈತ್ತು = ಸ್ವಭಾವವುಳ್ಳದ್ದಾಗಿ, ಉಲಹೈ = \(ವಿಶಾಲವಾದ\) ಜಗತ್ತನ್ನು, ಎನ್ ಕಾಣುಮ್ = ಏನು ಕಾಣಬಲ್ಲದು? ಎನ್ನಾಲುಮ್ = ನನ್ನಿಂದಲೂ, ತನ್ನೈ = ತನ್ನನ್ನು \(ನನ್ನ ಸ್ವಾಮಿಯನ್ನು\), ಶೊಲ್ಲಿಯ = ಹೊಗಳಿಸುವ, ಶೂೞಲ್ = ಸಂಗಾತಿಯಾದ \(ತಂತ್ರಿಯಾದ\), ತಿರುಮಾಲವ = ಸರ್ವೇಶ್ವರನ, ಕವಿ = ಸ್ತುತಿಯನ್ನು, ಯಾದು = ಯಾವುದನ್ನು \(ಏನೇನೆಂದು\), ಕಟ್ರೇನ್ = ಕಲಿತಿದ್ದೇನೆ? ಪಲ್ಲಿಯಿನ್ =ಹಲ್ಲಿಯ, ಶೊಲ್ಲುಮ್ = ಲೊಚಗುಟ್ಟುವಿಕೆಯನ್ನೂ, ಶೊಲ್ ಆ = \(ಒಂದು\) ವಚನವೆಂದು, ಕೊಳ್ ವದೋ ಉಣ್ಡು = ತಿಳಿದುಕೊಳ್ಳುವುದೂ ಉಂಟು, ಪಣ್ಡು = ಹಳೆಯಕಾಲದ್ದು, ಪಣ್ಡೇ = ಹಳೆಯದೇ. 



ಸಣ್ಣ \(ಸೂಕ್ಷ್ಮವಾದ\) ದೇಹವುಳ್ಳ ಕ್ರಿಮಿಯು ಕುರುವಿನಲ್ಲಿ ಹೊರಳಾಡುತ್ತಾ ಅಳಿಯುವ ಸ್ವಭಾವವುಳ್ಳದ್ದಾಗಿ \(ವಿಶಾಲವಾದ\) ಜಗತ್ತನ್ನು ಏನು ಕಾಣಬಲ್ಲದು? ನನ್ನಿಂದಲೂ ತನ್ನನ್ನು ಹೊಗಳಿಸುವ ತಂತ್ರಿಯಾದ \(ಸಂಗಾತಿಯಾದ\) ಸರ್ವೇಶ್ವರನ ಸ್ತುತಿಯನ್ನು ಯಾವುದನ್ನು ಕಲಿತಿದ್ದೇನೆ? ಹಲ್ಲಿಯ ಲೊಚಗುಟ್ಟುವಿಕೆಯನ್ನೂ \(ಒಂದು\) ವಚನವೆಂದು ತಿಳಿದುಕೊಳ್ಳುವುದೂ ಉಂಟು. ಹಳೆಯಕಾಲದ್ದು ಹಳೆಯದೇ. 



ಎಂಥ ಸುಂದರಸಾಹಿತ್ಯ ಇದು\! ಎಂಥೆಂಥ ಸೊಗಸಾದ ಸಾಮ್ಯಗಳನ್ನು ಆರಿಸಿಕೊಳ್ಳಲಾಗಿದೆ\! ಎಷ್ಟು ಆಳವಾಗಿ ಅರಿಯಹೋದರೂ, ಅದರ ಸ್ವಾರಸ್ಯ ತೀರುವುದಿಲ್ಲ\! 



’ಮೆಲ್ಲಿಯಲಾಕ್ಕೈಕ್ಕಿರುಮಿ ಕುರುವಿಲ್ ಮಿಳಿರ್ ನ್ದಾಙ್ಗೇ ಶೆಲ್ಲಿಯ ಶೆಲ್ ಹೈತ್ತು” – ದೇಹಕ್ಕೆ ಯಾತನೆ ಕೊಟ್ಟು, ಕ್ರಿಮಿಯು ಕುರುವನ್ನುಂಟುಮಾಡುತ್ತದೆ. ಅದರಲ್ಲಿನ ಕೀವುರಕ್ತದಲ್ಲೇ ಹೊರಳಾಡುತ್ತಾ, ಅವುಗಳನ್ನೇ ತಿಂದು ಜೀವಿಸುತ್ತಾ, ಕಡೆಗೆ, ಅದರಲ್ಲಿಯೇ ಅಳಿದುಹೋಗುತ್ತದೆ. ಆ ಕುರುವೇ ಕೃಮಿಗೆ ಜಗತ್ತು. ಅದಕ್ಕಿಂತಲೂ ವಿಶಾಲವಾದ ಅದ್ಭುತವಾದ ಜಗತ್ತು ಬೇರೊಂದಿಗೆ ಎಂದೂ, ಅದರ ವಿಷಯವೇನೆಂದೂ ಅದಕ್ಕೆ ಹೇಗೆ ತಿಳಿದೀತು? ತನ್ನ ಜಗತ್ತನ್ನೇ ಅರಿಯದ ಕ್ರಿಮಿಗೆ ವಿಶಾಲವಾದ ಜಗತ್ತಿನ ಅರಿವು ಬರುತ್ತದೆಯೋ? 



“ಎನ್ನಾಲುಮ್ ತನ್ನೈಚ್ಚೊಲ್ಲಿಯ ಶೂೞಿಲ್ ತಿರುಮಾಲವನ್ ಕವಿಯಾದು ಕಟ್ರೇನ್” – ಹುಟ್ಟು ಸಾವುಗಳ ಸಂಸಾರವೆಂಬ ಕುರುವನ್ನುಂಟು ಮಾಡಿಕೊಂಡು, ಅದರಲ್ಲಿ ಬಿದ್ದು ತೊಳಲುತ್ತಾ, ಅದರಲ್ಲಿಯೇ ಅಳಿಯುವವಳು ನಾನು. 



ಇಂಥ ಅಲ್ಪಳಾದ ನನ್ನಿಂದ ತನ್ನನ್ನು ಹೊಗಳಿಸಿಕೊಳ್ಳಬೇಕೆಂಬ ಸರ್ವೇಶ್ವರನ ತಂತ್ರ ಎಷ್ಟು ವಿಚಿತ್ರ\! ಸಂಸಾರಜಗತ್ತನ್ನು ಬಿಟ್ಟು ಬೇರೆ ಸ್ವಲ್ಪವೂ ಅರಿವಿಲ್ಲದ ಅಜ್ಞಾನಿಯಾದ ನಾನು ಭಗವದ್ವಿಷಯವಾಗಿ ಏನೇನನ್ನು ಕಲಿತಿದ್ದೇನೆ? ಅವನ ಹಿರಿಮೆಯ ಗುಣಸ್ವಭಾವಗಳು ಏನು ಗೊತ್ತು?



“ಪಲ್ಲಿಯಿನ್ ಶೊಲ್ಲುಮ್ ಶೊಲ್ಲಾ ಕೊಳ್ವದೋ ಉಣ್ಡು” – ಹಲ್ಲಿಯೂ ಲೊಚಗುಟ್ಟುತ್ತದೆ. ಅದನ್ನು ಹಲ್ಲಿಯ ವಚನ \(ಶಕುನ\) ಎಂದು ಅರಿತು ನಂಬುವವರೂ ಇದ್ದಾರೆ. ಹಲ್ಲಿಯ ನುಡಿ ಒಂದು ನುಡಿಯೇ? ಅದಕ್ಕೆ ಅರ್ಥವಿದೆಯೇ? \(ನನ್ನ ಮಾತಿಗೂ ಅಷ್ಟೇ ಅರ್ಥವಿರಬಹುದಲ್ಲವೇ?\) 



“ಪಣ್ಡುಪಣ್ಡೇ” – ಹಳೆಯದು ಹಳೆಯದೇ\! ಅದನ್ನು ಹಾಗೆಂದು ತಿರಸ್ಕರಿಸಲಾದೀತೇ? ಅದರ ಅರ್ಥವನ್ನು ಅರಿತುಕೊಂಡವರಿಗೆ ಗೊತ್ತು ಅದೆಷ್ಟು ಅರ್ಥಪೂರ್ಣವಾದದ್ದು ಎಂಬುದು. ಹಾಗೆಯೇ ಅನಾದಿಯಾದ ಭಗವಂತನ ವಿಷಯವನ್ನು ಕುರಿತು ಎಷ್ಟು ಆಳವಾಗಿ ಅರಿಯತೊಡಗಿದರೂ ಸಾಲದು ಎನಿಸುತ್ತದೆ. 



ನಾಯಕಿ ಹೇಳುತ್ತಾಳೆ: ಕೀವುರಕ್ತಗಳಿಂದ ತುಂಬಿ ಯಾತನೆಕೊಡುವ ಕುರುವಿನಲ್ಲಿ ಹುಟ್ಟಿ, ಅದರಲ್ಲೇ ಹೊರಳಾಡಿ, ಅಲ್ಲೇ ಸಾಯುವ ಕ್ರಿಮಿಯ ಹಾಗೆ ನಾನು. ಅಲ್ಪಳು. ನನಗೆ ವಿರಹ ಸಂಕಟವನ್ನಿಟ್ಟು, ತನ್ನನ್ನು ಹೊಗಳ್ ಹಾಡೆಂದು ನನ್ನ ಪ್ರಿಯತಮನಾದ ಸರ್ವೇಶ್ವರನು ಹೂಡಿರುವ ತಂತ್ರವನ್ನು ಕಂಡಿರಾ\! ಕ್ರಿಮಿಗೆ ತನ್ನ ಕುರುವಲ್ಲದೆ ಅದರ ಹೊರಗಿನ ವಿಶಾಲವಾದ ಜಗತ್ತಿನ ಅರಿವಿದೆಯೇ? ಸಂಕಟಪಡುವ ನನ್ನ ಜೀವನವಲ್ಲದೆ ನನಗೆ ಭಗವಂತನ ವಿಶಿಷ್ಟವಾದ ಗುಣಸ್ವಭಾವಗಳ ಅರಿವಾಗುವುದು ಹೇಗೆ? ಆದರೂ, ನನ್ನಿಂದ ತಾನು ಹೊಗಳಿಸಿಕೊಳ್ಳಬೇಕೆಂಬ ಅವನ ತಂತ್ರವನ್ನು ನೋಡಿ\! ಹಲ್ಲಿಯಂತೆ ನಾನೂ ಲೊಚಗುಟ್ಟುತ್ತೇನೆ. ಹಲ್ಲಿಯ ಸದ್ದಿಗೆ ಅರ್ಥವನ್ನು ಕಟ್ಟುವವರೂ ಇದ್ದಾರಲ್ಲ\! ನನ್ನ ಮಾತಿಗೂ ಅರ್ಥ ಕಟ್ಟುವವರು ಇರಬಹುದು. ಹಿಂದಿನಿಂದ ಭಗವದ್ವಿಷಯವಾಗಿ ಹಾಡಿದ್ದನ್ನೇ ನಾನೂ ಹಾಡಿ ಮುಗಿಸುತ್ತೇನೆ. 



೪೯. ಪಣ್ಡುಮ್ ಪಲಪಲ ವೀಙ್ಗಿರುಳ್ ಕಾಣ್ಡುಮ್, ಇಪ್ಪಾಯಿರುಳ್ ಪೋೞ್

ಕಣ್ಡುಮೞಿವದುಞ್ಕೇಟ್ಟರುಮ್ ಯಾಮಿಲಮ್, ಕಾಳವಣ್ಣ

ವಣ್ಡು ತುೞಾಯ್ಪ್ಪೆರುಮಾನ್ ಮದುಶೂದನ್ ತಾಮೋದರನ್

ಉಣ್ಡುಮುಮಿೞ್ ನ್ದುಙ್ಗಟಾಯ, ಮಣ್ಣೀರನ್ನ ವೊಣ್ಣುದಲೇ. 



ಪಣ್ಡುಮ್ = ಹಿಂದೆಯೂ, ಪಲಪಲ =ಅನೇಕ, ವೀಙ್ಗು = ದೀರ್ಘವಾದ, ಇರುಳ್ = ಕತ್ತಲಕಾಲವನ್ನು, ಕಾಣ್ಡುಮ್ = ಕಂಡಿದ್ದೇವೆ, ಇಪಾಯ್ ಇರುಳ್ ಪೋಲ್ = ಇಂಥ \(ದಟ್ಟವಾಗಿ\) ಹರಡಿರುವ ಕತ್ತಲಹಾಗೆ, ಕಣ್ಡುಮ್ = ಕಂಡದ್ದಾಗಲಿ, ಅೞಿವದುಮ್ = ಅರಿತಿದ್ದಾಗಲಿ, ಕೇಟ್ಟದುಮ್ = ಕೇಳಿದ್ದಾಗಲಿ, ಯಾಮ್ ಇಲಮ್ = ನಾವಿಲ್ಲ, ಕಾಳವಣ್ನಮ್ = ಕಪ್ಪುಬಣ್ಣದ, ವಣ್ಡು = ದುಂಬಿಗಳು, ಉಣ್ = ಉಣ್ಣುವ, ತುೞಾಯ್ = ತುಲಸಿಯ\(ಹಾರದ\), ಪೆರುಮಾನ್ = ಸರ್ವೇಶ್ವರನಾದ, ಮದುಶೂದನ್ = ಮದುಸೂಧನ, ತಾಮೋದರನ್ = ದಾಮೋದರ ಎಂಬ ಹೆಸರುಳ್ಳವನು, ಉಣ್ಡುಮ್ = ಉಂಡೂ, ಉಮಿೞ್ ನ್ದುಮ್ = ಉಗುಳಿಯೂ, ಕಟಾಯ = ರಕ್ಷಿಸುವ, ಮಣ್= ಭೂಮಿಯ, ಏರ್ ಅನ್ನ = ಸೊಬಗಿನ ಹಾಗೆ, ಒಳ್ ನುದಲೇ = ಹೊಳೆಯುವ ಹಣೆಯವಳೇ. 



ಕಪ್ಪು ಬಣ್ಣದ ದುಂಬಿಗಳು ಉಣ್ಣುವ ತುಲಸಿಯ \(ಹಾರದ\) ಸರ್ವೇಶ್ವರನಾದ ಮಧುಸೂದನ, ದಾಮೋದರ ಎಂಬ ಹೆಸರುಳ್ಳವನು ಉಂಡೂ, ಉಗುಳಿಯೂ, ರಕ್ಷಿಸುವ ಭೂಮಿಯ ಸೊಬಗಿನ ಹಾಗೆ ಹೊಳೆಯುವ ಹಣೆಯವಳೇ, ಹಿಂದೆಯೂ ಅನೇಕ ಕತ್ತಲ ಕಾಲವನ್ನು ಕಂಡಿದ್ದೇವೆ. ಇಂಥ \(ದಟ್ಟವಾಗಿ\) ಹರಡಿರುವ ಕತ್ತಲೆಯ ಹಾಗೆ ನಾವು ಕಂಡಿದ್ದಾಗಲಿ, ಅರಿತಿದ್ದಾಗಲಿ, ಕೇಳಿದ್ದಾಗಲ್ ಇಲ್ಲ. 



ಆವರಿಸಿಕೊಂಡಿರುವ ಕಗ್ಗತ್ತಲೆ ನಾಯಕಿಯ ವಿರಹವನ್ನು ಹೆಚ್ಚಿಸುತ್ತದೆ. ವಿವರಣೆಕೊಡುವವರು ನಾಯಕಿಗಿಂತ ಹೆಚ್ಚು ಅನುಭವಪಡೆದಿರುವ, ಅವಳ ಆತ್ಮೀಯರಾದವರು ಎನಿಸುತ್ತದೆ.



ನಾಯಕಿಯ ಪ್ರಿಯತಮನಾದ ಸರ್ವೇಶ್ವರನು ಧರಿಸಿರುವ ತುಲಸಿಯ ಹಾರವನ್ನು ಕರಿಯ ದುಂಬಿಗಳು ಮುಸುರಿಕೊಂಡಿರುತ್ತವೆ ಎಂದೂ, ಅವನಿಗೆ ಮಧುಸೂದನ, ದಾಮೋದರ ಎಂದು ಮುಂತಾದ ಅನಂತವಾಡ ಹೆಸರುಗಳು ಎಂದೂ ಭಗವಂತನನ್ನು ವಿವರಿಸಲಾಗಿದೆ. 



ಮಧು ಎಂಬ ರಾಕ್ಷಸನನ್ನು ಕೊಂದವನು; ಆದ್ದರಿಂದ ಮಧುಸೂದನ. ಆಶ್ರಿತವಿರೋಧಿಗಳಾದ ದುಷ್ಟರನ್ನು ಸದೆಬಡಿಯುವವನು ಸ್ವಾಮಿ ಎಂದಂತೆ. 



ದಾಮೋದರ – ಹಗ್ಗದಿಂದ ಕಟ್ಟಿಸಿಕೊಂಡವನು. ನಂದಗೋಕುಲದಲ್ಲಿ ಶ್ರೀಕೃಷ್ಣನಾಗಿ ಭಗವಂತನು ಬೆಳೆಯುತ್ತಿದ್ದಾಗ, ಅವನು ಕದ್ದು ಬೆಣ್ಣೆಯನ್ನು ತಿಂದನೆಂದೂ, ನಂದಗೋಕುಲದಲ್ಲೆಲ್ಲಾ ಬಹಳವಾಗಿ ಚೇಷ್ಟೆಮಾಡುವವನೆಂದೂ ತಿಳಿದ ತಾಯಿ ಯಶೋದೆ ಅವನನ್ನು ಪುಟ್ಟ ಹಗ್ಗದಿಂದ ಒರಳುಕಲ್ಲಿಗೆ ಕಟ್ಟಿಹಾಕಿದಳೆಂಬ ಹಿನ್ನಲೆ ಇದಕ್ಕೆ. ಭಗವಂತನ ಸೌಲಭ್ಯಗುಣವನ್ನು ಇದು ಸೂಚಿಸುವುದು. 



ನಾಯಕಿಯ ಆತ್ಮೀಯರು ನಾಯಕಿಗೆ ಹೇಳುತ್ತಾರೆ. ಭೂಮಿಯಂತೆ ವಿಶಾಲವೂ ಸುಂದರವೂ, ಪ್ರಕಾಶಪೂರ್ಣವೂ ಆದ ಹಣೆಯವಳೇ, ಹಿಂದೆ ಅನೇಕ ಕತ್ತಲ ರಾತ್ರಿಗಳನ್ನು ನಾವು ಕಂಡಿದ್ದೇವೆ. ಇಷ್ಟು ದಟ್ಟವಾಗಿ ಕಗ್ಗತ್ತಲೆ ತುಂಬಿದ ರಾತ್ರಿಯನ್ನು ನಾವು ಖಂಡಿತವಾಗಿಯೂ ಕಂಡಿಲ್ಲ, ಅನುಭವಿಸಿಲ್ಲ, ಕೇಳಿಯೂ ಇಲ್ಲ. 



೫೦. ಒಣ್ಣುದಲ್ ಮಾಮೈಯೊಳಿ ಪಯವಾಮೈ, ವಿರೈನ್ದು ನನ್ದೇರ್

ನಣ್ಣುದಲ್ ವೇಣ್ಡುಮ್ ವಲವ\! ಕಡಾಹಿನ್ ಱು, ತೇನ್ ನವಿನ್ ಱ

ವಿಣ್ ಮುದಲ್ ನಾಯಹನ್ ನೀಣ್ ಮುಡಿ ವೆಣ್ ಮುತ್ತವಾಶಿಹೈತ್ತಾಯ್

ಮಣ್ ಮುದಲ್ ಶೇರ್ ವುಟ್ರು, ಅರುವಿ ಶೆಯ್ಯಾನಿಱ್ಕುಮ್ ಮಾಮಲೈಕ್ಕೇ. 



ಒಳ್ ನುದಲ್ = ವರ್ಚಸ್ಸಿನ ಮುಖವುಳ್ಳವಳ, ಮಾಮೈ = ದೇಹದ, ಒಳಿ = ಬೆಳಗುವುದು, ಪಯವಾಮೈ = ಹಳದಿಯಾಗದಂತೆ, ವಿರನ್ದು = ಬೇಗ \(ವೇಗವಾಗಿ\), ನಮ್ ಶೇರ್ = ನಮ್ಮ ರಥವು, ನಣ್ಣುದಲ್ ವೇಣ್ಡುಮ್ = ಹೋಗಿ ಸೇರಬೇಕು, ವಲವ = ಸಾರಥಿಯೇ, ಕಡಾಹ ಇನ್ ಱು = ಈಗಲೇ ನಡೆಸಬೇಕು, ತೇನ್ = ಜೇನುಹುಳುಗಳು, ನವಿನ್ ಱ = ಹಾಡುತ್ತಿರುವ, ವಿಣ್ = ಪರಮಪದದ, ಮುದಲ್ ನಾಯಹನ್ = ಒಡೆಯನ \(ಸರ್ವೇಶ್ವರನ\), ನೀಳ್ ಮುಡಿ = ಉನ್ನತಕಿರೀಟದ, ವೆಣ್ ಮುತ್ತಮ್ = ಬಿಳಿಯ \(ಸ್ವಚ್ಛವಾದ\) ಮುತ್ತಿನ, ವಾಶಿಹೈತ್ತು = ಹಾರದಹಾಗೆ, ಆಯ್ = ಶುದ್ಧವಾಗಿ, ಮಣ್ ಮುದಲ್ = ತಿರುವಡಿಯ ತಲದಲ್ಲಿ, ಶೇರ್ ವುಟ್ರು = ಶೇರುವಂಥ, ಅರುವಿ = ಹೊಳೆಯನ್ನು, ಶೆಯ್ಯಾನಿಱ್ ಕುಮ್ = ಹರಿಸುತ್ತಿರುವ, ಮಾಮಲೈಕ್ಕೆ = ದೊಡ್ಡ ಬೆಟ್ಟಕ್ಕೇ, 



ಸಾರಥಿಯೇ, ವರ್ಚಸ್ಸಿನ ಮುಖವುಳ್ಳವಳ ದೇಹದ ಪ್ರಕಾಶವು \(ಕೆಟ್ಟು\) ಹಳದಿಯಾಗುವುದಕ್ಕೆ ಮೊದಲೇ, ಬೇಗ ನಮ್ಮ ರಥವು ಹೋಗಿ ಸೇರಬೇಕು. ಜೇನುಹುಳುಗಳು ಹಾಡುತ್ತಿರುವ, ಪರಮಪದದ ಸರ್ವೇಶ್ವರನ ಉನ್ನತವಾದ ಕಿರೀಟದ ಬಿಳಿಯ \(ಸ್ವಚ್ಛವಾದ\) ಮುತ್ತಿನ ಹಾರದ ಹಾಗೆ ಶುದ್ಧವಾಗಿ, ತಿರುವಡಿಯ ತಲದಲ್ಲಿ ಸೇರುವಂಥ ಹೊಳೆಯನ್ನು ಹರಿಸುತ್ತಿರುವ ದೊಡ್ಡ ಬೆಟ್ಟಕ್ಕೆ ಈಗಲೇ \(ರಥವನ್ನು\) ಓಡಿಸಬೇಕು. 



ನಾಯಕಿಯ ಶುದ್ಧವಾದ ಮತ್ತು ಅನನ್ಯವಾದ ಪ್ರೇಮವನ್ನೂಅವಳ ವಿರಹದ ಸಂಕಟವನ್ನೂ ನಾಯಕನು ಅರಿತುಕೊಂಡಂತೆ ಇಲ್ಲಿ ಸೂಚಿಸಲಾಗಿದೆ. ಅದಕ್ಕಾಗಿ, ಕೈಮಿಂಚಿ ಹೋಗುವುದಕ್ಕೆ ಮುಂಚಿತವಾಗಿಯೇ ಅವನುಅವಳನ್ನು ಮತ್ತೆ ಕೂಡಿಕೊಂಡು ಸಂತೈಸಬೇಕು? 



ನಾಯಕನು ಹೇಳುತ್ತಾನೆ: ಕಾಂತಿಪೂರ್ಣವಾದ ಮುಖವುಳ್ಳವಳ ದೇಹವು ಹಳದಿಯಾಗುವುದಕ್ಕೆ ಮುಂಚಿತವಾಗಿಯೇ, ವಿರಹದಿಂದಲೇ ಅವಳು ತೀರಿಕೊಳ್ಳದಂತೆ. ಅವಳನ್ನು ಕಾಪಾಡಿ ಅವಳಿಗೆ ಸಮಾಧಾನ ತರುವುದಕ್ಕಾಗಿ ನಾನು ಅಲ್ಲಿಗೆ ಬಲು ಬೇಗ ಸೇರಬೇಕು. ಸಾರಥಿ, ಶಿಖರದಿಂದ ಬುಡದವರೆಗೆ ಶುದ್ಧವಾದ ನೀರಿನ ಝರಿಗಳನ್ನು ಹರಿಸುತ್ತಿರುವ ಉನ್ನತವಾದ ಬೆಟ್ಟವಾದ ತಿರುಮಲೆಗೆ ನನ್ನ ರಥವನ್ನು ಓಡಿಸು. 



೫೧. ಮಲೈಕೊಣ್ಡು ಮತ್ತಾವರವಾಯ್ ಶುಳಟ್ರಿಯ ಮಾಯಪ್ಪಿರಾನ್,

ಅಲೈಕಣ್ಡು ಕೊಣ್ಡು ವಮುದಙ್ಕೊಲ್ಲಾಡು ಕಡಲ್, ಪರತರ್ 

ವಿಲೈಕೊಣ್ಡು ತನ್ದ ಶಙ್ಗಮಿವೈ ವೇರಿತ್ತುೞಾಯ್ ತುಣೈಯಾ

ತ್ತುಲೈಕೊಣ್ಡು ಕಾಯಙ್ಕಿಳರ್ ನ್ದು, ಕೊಳ್ವಾನೊತ್ತೞೈಕ್ಕಿನ್ ಱದೇ. 



ಮಲೈ = ಪರ್ವತವನ್ನು, ಕೊಣ್ಡು = ತಂದು, ಮತ್ತು ಆ = ಕಡಗೋಲಾಗಿಯೂ, ಅರವಾಲ್ = \(ವಾಸುಕಿ\) ಸರ್ಪದಿಂದ, ಶುೞಟ್ರಿಯ = ಸುತ್ತಿಸಿದ\(ಕಡೆಸಿದ\), ಮಾಯಮ್ = ಅದ್ಭುತಕಾರಿಯಾದ, ಪಿರಾನ್ = ಸರ್ವೇಶ್ವರನು, ಅಲೈಕಣ್ಡುಕೊಣ್ಡ = ಅಲೆಗಳು ಕಂಡುಕೊಂಡ, ಅಮುದಮ್ = ಅಮೃತವನ್ನು, ಕೊಳ್ಳಾದು =\(ತಾನು\) ಸ್ವೀಕರಿಸದೆ, ಕಡಲ್ = ಕಡಲು, ಪರತರ್ = ವರ್ತಕರಿಂದ, ವಿಲೈ = ಬೆಲೆಗೆ, ಕೊಣ್ಡುತನ್ದ = ಕೊಂಡುತಂದಿರುವ, ಶಙ್ಗಮಿವೈ = ಈ ಶಂಖದ ಬಳೆಗಳನ್ನು, ವೇರಿ = ಪರಿಮಳಭರಿತವಾದ, ತುೞಾಯ್ = ತುಲಸಿಯ, ತುಣೈ ಆ = ಜೊತೆಯಾಗಿ, ತುಲೈಕೊಣ್ಡು = ದೂರದಿಮ್ದ ಬಂದು, ತಾಯಮ್ = ಹೊಂಚಿ, ಕಿಳರ್ ನ್ದು = ಮೇಲೆದ್ದು \(ಮೇಲೆಬಿದ್ದು\), ಕೊಳ್ ವಾನ್ ಒತ್ತ = ಕಸಿದುಕೊಳ್ಳುವ ಹಾಗೆ, ಅಱೈಕ್ಕಿನ್ ಱದೇ = ಆರ್ಭಟಿಸುತ್ತಿದೆಯಲ್ಲ\! 



ಹಿಂದಿನ ಪಾಶುರದಲ್ಲಿ, ನಾಯಕನಿಗೆ ತನ್ನ ಪ್ರಿಯೆಯಲ್ಲಿ ಕರುಣೆಯುಂಟಾಗಿ, ಪರಮಪದದಿಂದ ಧರೆಗಿಳಿದು, ತಿರುವೆಂಕಟಗಿರಿಯ ಶಿಖರದಲ್ಲಿ ಅವನು ನೆಲಸಿದನು. ನಾಯಕಿಯೇ ಅಲ್ಲಿಗೆ ಬಂದಾಗಲಿ, ತಾನೇ ಅಲ್ಲಿಂದ ನಾಯಕಿಯ ಬಳಿಗೆ ಹೋಗಿ ಆಗಲಿ, ಇಬ್ಬರೂ ಒಟ್ಟಾಗಬಹುದೆಂಬ ಉದ್ದೇಶದಿಂದಿರಬೇಕು. ಇದರಿಂದ ನಾಯಕಿಯ ವಿರಹ ನಿವಾರಣೆಯಾಯಿತೇ? 



ಈ ಪಾಶುರ ಕಡಲ ಅಬ್ಬರದಿಂದ ಬೇಸತ್ತ ನಾಯಕಿ, ಕಡಲು ತನಗೆ ಮಾಡುವ ಅಪಕಾರವನ್ನು ಸೂಚಿಸುತ್ತಾಳೆ. 



ನಾಯಕಿ ಹೇಳುತ್ತಾಳೆ: ಅದ್ಭುತಕಾರಿಯಾದ \(ಮಾಯನ್ ಎನಿಸಿದ\) ಸರ್ವೇಶ್ವರನು ಮಂದರಪರ್ವತವನ್ನೇ ಪಾಲ್ಗಡಲಲ್ಲಿಳಿಸಿ, ವಾಸುಕಿಯನ್ನು ಅದಕ್ಕೆ ಸುತ್ತಿ, ತಾನು ಅದರಡಿಯಲ್ಲಿದ್ದುಕೊಂಡು ಅದು ಮುಳುಗದಂತೆ ಆಸರೆಕೊಡುತ್ತಾ, ದೇವಾಸುರರಿಂದ ಪಾಲ್ಗಡಲನ್ನು ಕಡೆಯಿಸಿದನು. ಆಗ ಅಮೃತವು ಎದ್ದು ಬಂತು. ಅಲೆಗಳು ಅದನ್ನು ಕಂಡುಕೊಂಡವು. ಆದರೆ, ಕಡಲಿಗೆ ಅಮೃತವೇ ಬೇಡವಾಯಿತು. ಅಂಥ ನಿಸ್ಸ್ವಾರ್ಥಿಯಾದ ಕಡಲು, ನನ್ನ ನಾಯಕನು ಧರಿಸಿರುವ ತುಲಸಿಯ ಹಾರದ ಜೊತೆಗೆ ಸೇರಿಕೊಂಡು, ನಾನು ವರ್ತಕರಿಂದ ಕೊಂಡ ಈ ಶಂಖದ ಬಳೆಗಳಿಗಾಗಿ ಹೊಮ್ಚುತ್ತಾ, ಬಲುದೂರದಿಂದ ಬಂದು, ಮೇಲೆಬಿದ್ದು, ಅವುಗಳನ್ನು ಕಸಿದುಕೊಳ್ಳುವಂತೆ ಅಬ್ಬರಿಸುತ್ತಿದೆಯಲ್ಲ\! 



ತಂಗಾಳಿ ಮತ್ತು ಬೆಳದಿಂಗಳ ಹಾಗೆ ಕಡಲ ಅಬ್ಬರವೂ ವಿರಹಿಗೆ ಆಹಿತವೆಂದು ಹೇಳಿದಂತೆ. 



೫೨. ಅಱೈಕ್ಕೂಙ್ಗರುಙ್ಗಡಲ್ ವೆಣ್ಡಿರೈಕ್ಕೈಕ್ಕೊಣ್ಡು ಪೋಯ್, ಅಲರ್ ವಾಯ್

ಮಱೈಕ್ಕಣ್ ಮಡನ್ದೈ ಯಾವಣೈಯೇಱ, ಮಣ್ ಮಾದರ್ ವಿಣ್ ವಾಯ್

ಅಱೈತ್ತುಪ್ಪುಲಮ್ಬಿ ಮುಲೈಮಲೈ ಮೇನಿನ್ ಱು ಮಾಱುಹಳಾಯ್

ಮಱೈಕ್ಕಣ್ಣ ನೀರ್, ತಿರುಮಾಲ್ ಕೊಡಿಯಾನೆನ್ ಱು ವಾರ್ ಕಿನ್ ಱದೇ. 



ಅವೈಕ್ಕೂಮ್ = ಕೂಗುತ್ತಿರುವ \(ಭೋರ್ಗರೆಯುತ್ತಿರುವ\), ಕರುಕಡಲ್ = ಕರಿಯಕಡಲು, ವೆಳ್ ತಿರೈಕೈ = ಬಿಳಿಯ ಅಲೆಗಳ ಮೇಲೆ, ಕೊಣ್ಡು ಪೋಯ್ = ಕರೆದುಕೊಂಡು ಹೋಗಿ, ಅಲರ್ ವಾಯ್ = ಕಮಲದಲ್ಲಿರುವವಳೂ, ಮುಱೈ ಕಣ್ = ಮಳೆಯಂತೆ ತಂಪಾದ ಕಣ್ಣುಳ್ಳವಳೂ, ಆದ, ಮಡನ್ದೈ = ಕನ್ಯೆಯನ್ನು, ಅರವು ಅಣೈ ಏಱ = ಶೇಷನ ಹಾಸುಗೆಯನ್ನು ಏರಿಸಲು, ಮಣ್ ಮಾದರ್ = ಭೂದೇವಿಯು, ವಿಣ್ ವಾಯ್ = ಆಕಾಶದಲ್ಲಿ, ಅಱೈತ್ತು = ಕೂಗಿ, ಪುಲಮ್ಬಿ = ಅತ್ತು, ಮುಲೈಮಲೈಮೇಲ್ ನಿನ್ ಱುಮ್ = \(ತನ್ನ\) ಮೊಲೆಗಳೆಂಬ ಪರ್ವತಗಳ ಮೇಲಿನಿಂದ, ಆಱುಹಳಾಯ್ = ನದಿಗಳಾಗಿ, ಮಱೈಕಣ್ಣನೀರ್ = ಮಳೆಯರೂಪದ ಕಣ್ಣೀರು, ತಿರುಮಾಲ್ = ಸರ್ವೇಶ್ವರನು, ಕೊಡಿಯಾನ್ = ಕೆಟ್ಟವನು \(ಕ್ರೂರಿಯಾದವನು\), ಎನ್ ಱು = ಎಂದು, ವಾರ್ ಕಿನ್ ಱದೇ = ಹರಿದುಹೋಗುತ್ತಿದೆಯಲ್ಲ. 



ಭೋರ್ಗರೆಯುತ್ತಿರುವ ಕರಿಯ ಕಡಲು ಕಮಲದಲ್ಲಿರುವವಳೂ ಮಳೆಯಂತೆ ಹಿತಕರವಾದ ಕಣ್ಣುಳ್ಳವಳೂ ಆದ \(ಶ್ರೀದೇವಿಯೆಂಬ\) ಕನ್ಯೆಯನ್ನು ಬಿಳಿಯ ಅಲೆಗಳ ಮೇಲೆ ಕರೆದುಕೊಂಡು ಹೋಗಿ ಶೇಷನ ಹಾಸುಗೆಯನ್ನೇರಿಸಲು, ಭೂದೇವಿಯು ಆಕಾಶದಲ್ಲಿ ಕೂಗಿ, ಅತ್ತು, \(ತನ್ನ\) ಮೊಲೆಗಳೆಂಬ ಪರ್ವತಗಳ ಮೇಲಿನಿಂದ ಮಳೆಯ ರೂಪದ ಕಣ್ಣಿರು ನದಿಗಳಾಗಿ, ಸರ್ವೇಶ್ವರನು ಕ್ರೂರಿಯಾದವನು ಎಂದು ಹರಿದುಹೋಗುತ್ತಿದೆಯಲ್ಲ\! 



ಇಲ್ಲಿ ವರ್ಷಾಕಾಲದ ವರ್ಣನೆ ಇದೆ. ಪಾಶುರದ ’ನಾಯಕಿ’ಯನ್ನು ಬಿಟ್ಟು ಹೋದ ಭಗವಂತನು ವರ್ಷಾಕಾಲಕ್ಕೆ ಮತ್ತೆ ಬರುವೆನೆಂದು ಮಾತು ಕೊಟ್ಟಿದ್ದ. ಆದರೆ, ಆ ಮಾತಿನಂತೆ ಅವನು ನಡೆದುಕೊಳ್ಳಲಿಲ್ಲ. ನಾಯಕಿ ತನ್ನ ಮನೋವ್ಯಥೆಯನ್ನು ಹೊರಪಡಿಸುತ್ತಾ ಹೇಳುವ ಪಾಶುರ ಇದು. 



ಭಗವಂತನ ಇಬ್ಬರು ಪತ್ನಿಯರಲ್ಲಿ ಒಬ್ಬಳೊಡನೆ ಕೂಡಿ ಏಕಾಂಶದಿಂದ ಇದ್ದರೆ, ಮತ್ತೊಬ್ಬಳಿಗೆ ಅವನ ಅಗಲಿಕೆಯಿಂದ ದುಃಖವಾಗುವುದು ಸಹಜತೆ. ಅದು ಎಷ್ಟೇ ತಾತ್ಕಾಲಿಕವೆನಿಸಿದರೂ ಸಹ, ಅದರಿಂದಾಗುವ ಪರಿಣಾಮ ಒಳ್ಳೆಯದಲ್ಲವೆಂದು ಇಲ್ಲಿ ಸುಂದರವಾಗಿ ವಿವರಿಸಲಾಗಿದೆ. ಭಗವಂತನಿಂದ ಅಗಲಿದವಳು ಈರ್ಷೆಯಿಂದ ತನ್ನ ಪತಿಯನ್ನು ’ಕ್ರೂರಿ’ ಎನ್ನುವುದೂ ಸ್ವಾಭಾವಿಕವೆ. ಹಾಗೆಯೇ ಈ ಪಾಶುರದ ’ನಾಯಕಿ’ಯೂ. ಭೂದೇವಿಯ ಮಾತಿನಲ್ಲಿ ತನ್ನನ್ನೂ ಅನ್ವಯಿಸಿಕೊಂಡು ಇಲ್ಲಿ ಭಗವಂತನನ್ನು ದೂರುತ್ತಿದ್ದಾಳೆ.



ಸಮುದ್ರಮಥನದಕಾಲದಲ್ಲಿ ಅಮೃತದ ಜೊತೆಗೆ ಇನ್ನೂ ಹಲವಾರು ಒಳ್ಳೆಯವಸ್ತುಗಳು ಉದ್ಭವಿಸಿದವು. ಅವುಗಳಲ್ಲಿ ಕಮಲವಾಸಿನಿಯಾದ ಶ್ರೀದೇವಿಯೂ ಒಬ್ಬಳು. ಪಾಲ್ಗಡಲು ಆ ಶ್ರೀದೇವಿಯನ್ನು ಬಹಳ ಮರ್ಯಾದೆಯಿಂದ, ತನ್ನ ಬಿಳಿಯ ಅಲೆಗಳ ಮೇಲೆ ಕರೆದೊಯ್ದು, ಪಾಲ್ಗಡಲಲ್ಲೇ ಶೇಷಶಯನದಲ್ಲಿ ಪವಡಿಸಿದ್ದ ಭಗವಂತನಿಗೆ ಸಮರ್ಪಿಸಿದನಂತೆ. ಭಗವಂತನು ಶ್ರೀದೇವಿಯನ್ನು ಸ್ವೀಕರಿಸಿದನಂತೆ. ಇದನ್ನು ಕಂಡವಳು ಭಗವಂತನ ಮಡದಿಯಾದ ಭೂದೇವಿ. ಅವಳಿಗೆ ದುಃಖ ಉಕ್ಕಿ ಬಂತು. ಆಗ ಅವಳು ಸುರಿಸಿದ ಕಣ್ಣಿರು ಮಳೆಯ ರೂಪದಲ್ಲಿ ಬೆಟ್ಟಗಳ ಮೇಲೆ ಸುರಿಯಿತಂತೆ. ಆ ಕಣ್ಣೀರು ನದಿಗಳ ರೂಪದಲ್ಲಿ ಬೆಟ್ಟದಿಂದ ಕೆಳಕ್ಕೆ ಸದ್ದು ಮಾಡುತ್ತಾ ಇಳಿಯತೊಡಗಿದನಂತೆ. ಆ ಸದ್ದು ’ಭಗವಂತನು ಕ್ರೂರಿ’ ಎಂದು ಸಾರುತ್ತಿದ್ದವಂತೆ – ಇದು ಪಾಶುರದ ಸುಂದರವಾದ ಚಿತ್ರ. 



ಹೆಂಗಸು ಅತ್ತು ತುಂಬ ಕಣ್ಣೀರು ಸುರಿಸಿದರೆ, ಆ ಕಣ್ಣೀರು ಅವಳ ಉನ್ನತ ಸ್ತನಗಳ ಮೇಲೆ ಬಿದ್ದು ಅಲ್ಲಿಂದ ಕೆಳಕ್ಕೆ ಇಳಿಯುವುದು ಸಹಜವಾದದ್ದು. ಬೆಟ್ಟದ ಝರಿಗಳಿಗೂ ಇದಕ್ಕೂ ಒಂದು ಸೊಗಸಾದ ರೂಪಕವನ್ನು ಹೆಣೆಯಲಾಗಿದೆ. 



೫೩. ವಾರಾಯಿನ ಮುಲೈಯಾಳಿವಳ್ ವಾನೋರ್ ತಲೈಮಹನಾಯ್,

ಶೀರಾಯಿನ ದೆಯ್ವನನ್ನೋಯಿದು, ದೆಯ್ವತ್ತಣ್ಣನ್ತುೞಾಯ್

ತ್ತಾರಾಯಿನುನ್ತಱೈಯಾಯಿನುನ್ತಣ್ ಕೊಮ್ಬದಾಯಿನುಙ್ಕೀವ್

ವೇರಾಯಿನುಮ್, ನಿನ್ ಱ ಮಣ್ಣಾಯಿನು ಙ್ಕೊಣ್ದು ವೀಶುಮಿನೇ. 



ವಾರ್ ಆಯಿನ = ಕುಪ್ಪಸವನ್ನು ಬಿಗಿಸಿರುವ, ಮುಲೈಯಾಳ್ ಇವಳ್ = ಮ್ಮೊಲೆಗಳುಳ್ಳವಳು ಇವಳು, ವಾನೋರ್ = ಪರಮಪದವಾಸಿಗಳ, ತಲೈಮಹನ್ = ಒಡೆಯನು, ಆಮ್ = ಆಗಿರುವ, ಶೀರ್ ಆಯಿನ = ಶ್ರೇಷ್ಠನಾದ, ದೆಯ್ ವಮ್ = ದೈವದ \(ಸರ್ವೇಶ್ವರನ\) ವಿಷಯವಾದ, ನಲ್ ನೋಯ್ = ಉತ್ತಮವಾದ ಸಂಕಟ, ಇದು = ಇದು, ದೆಯ್ವಮ್ = ಆ ದೈವದ, ತಣ್ = ತಂಪಾದ, ಅಮ್ = ಸುಂದರವಾದ, ತುೞಾಯ್ ತಾರ್ ಆಯಿನುಮ್ = ತುಲಸಿಯ ಹಾರವನ್ನಾದರೂ, ತಱೈ ಆಯಿನುಮ್ = ಅದರ ದಳವನ್ನಾಗಲಿ \(ಅದರ ಎಲೆಯನ್ನಾಗಲಿ\), ತಣ್ = ಕೊಮ್ಬು ಆಯಿನುಮ್ = \(ಅದರ\) ತಂಪಾದ ಒಂದು ಸಣ್ಣ ಕೊಂಬೆಯನ್ನಾಗಲಿ, \(ಕಾಂಡವನ್ನಾಗಲಿ\), ಕೀೞ್ = ಅಡಿಯಲ್ಲಿರುವ, ವೇರ್ ಆಯಿನುಮ್ = ಬೇರಾಗಲಿ, ನಿನ್ ಱ = ಅದು ಬೆಳೆದಿರುವ \(ನಿಂತಿರುವ\), ಮಣ್ ಆಯಿನುಮ್ = ಮಣ್ಣಾಗಲಿ, ಕೊಣ್ಡು = ಎತ್ತಿ ತಂದು, ವೀಶು ಮಿನೇ = \(ಇವಳಮೇಲೆ\) ಬೀಸಿರಿ. 



ಕುಪ್ಪಸವನ್ನು ಬಿಗಿಸಿರುವ ಮೊಲೆಗಳುಳ್ಳವಳು ಇವಳು. ಪರಮಪದವಾಸಿಗಳ ಒಡೆಯನಾಗಿರುವ ಶ್ರೇಷ್ಠನಾದ ದೈವದ ವಿಷಯವಾದ ಉತ್ತಮವಾದ ಸಂಕಟವಿದು. ಆ ದೈವದ ತಂಪಾದ ಸುಂದರವಾದ ತುಲಸಿಯ ಹಾರವನ್ನಾಗಲಿ, ಅದರ ಒಂದು ಎಲೆಯನ್ನಾಗಲಿ, ಅದರ ಒಂದು ತಂಪಾದ ಕಾಂಡವನ್ನಾಗಲಿ; ಅಡಿಯಲ್ಲಿರುವ ಅದರ ಬೇರನ್ನಾಗಲಿ, \(ಕಡೆಗೆ\) ಅದು ಬೆಳೆದಿರುವ \(ನಿಂತಿರುವ\) ಮಣ್ಣನ್ನಾಗಲಿ ಎತ್ತಿತಂದು ಇವಳ ಮೇಲೆ ಬೀಸಿರಿ. 



ಈ ಪಾಶುರದಲ್ಲಿ ನಾಯಕಿ ಉಂಟಾಗಿರುವ ಸಂಕಟಕ್ಕೆ ಕಾರಣವನ್ನೂ ಅದಕ್ಕೆ ಪರಿಹಾರವೇನೆಂಬುದನ್ನೂ ಹೇಳಲಾಗಿದೆ. 



’ವಾರಾಯಿನ ಮುಲೈಯಾಳಿವಳ್’ – ಇವಳದು ಪರಿಶುದ್ಧವಾದ ಸ್ವಭಾವ ಮತ್ತು ನಡತೆ. ಇವಳ ಸ್ತನಗಳು ಎದುಕಾಣದಂತೆ, ಅವುಗಳನ್ನು ಬಿಗಿಸಿ, ಕುಪ್ಪಸತೊಟ್ಟಿರುವ ಸುಗುಣವತಿ ಇವಳು. ಸಾಧ್ವೀಶಿರೋಮಣಿ.



’ವಾನೋರ್ ತಲೈ ಮಹನಾಮ್ ಶೀರಾಯಿನ ದೆಯ್ವನನ್ನೋಯ್ ಇದು’ – ಈ ನಾಯಕಿ ಅನುಭವಿಸುತ್ತಿರುವ ಸಂಕಟ ಬಲು ಶ್ರೇಷ್ಠವಾದದ್ದು. ಸರ್ವೇಶ್ವರನಾದ ಭಗವಂತನ ವಿಷಯವಾದ ಸಂಕಟವೇ ಇದು. ಸರ್ವೇಶ್ವರನನ್ನು ಅನನ್ಯರಾಗಿ ಪ್ರೇಮಿಸಿ, ಅವನ ಪ್ರೇಮವನ್ನು ಪಡೆದುಕೊಂಡ ಬಳಿಕ, ಅವನನ್ನಗಲಿದ ವಿರಹದಿಂದ ಇವಳು ಅನುಭವಿಸುತ್ತಿರುವ ಸಂಕಟ ಇದು. 



ನಾಯಕಿ ಹೇಳುತ್ತಾಳೆ: ಇವಳು ಪರಿಶುದ್ಧಚಾರಿತ್ರಳು. ಇವಳು ತನ್ನ ಪ್ರಿಯತಮನಾದ ಸರ್ವೇಶ್ವರನನ್ನು ಅಗಲಿರುವುದೇ ಇವಳ ಸಂಕಟಕ್ಕೆ ಕಾರಣ. ಇದನ್ನು ಪರಿಹರಿಸಲು ಸರ್ವೇಶ್ವರನ ನೇರವಾದ ಸಂಪರ್ಕವಾಗಬೇಕು ಅಥವಾ ಅವನು ಧರಿಸಿರುವ ತುಲಸಿಯ ಹಾರವಾಗಲಿ, ಅದರ ಒಂದು ಎಲೆಯಾಗಲಿ \(ದಳವಾಗಲಿ\), ಅದರ ಒಂದು ಕಡ್ಡಿ\(ಕಾಂಡ\)ವಾಗಲಿ, ಅದರ ಒಂದು ಬೇರಾಗಲಿ, ಕಡೆಗೆ, ಅದು ಬೆಳೆದ ಸ್ಥಳದಿಂದ ಮಣ್ಣಾಗಲಿ ಇವಳನ್ನು ಸೇರಬೇಕು. ಪರೋಕ್ಷವಾದ ಇಂಥ ಸಂಪರ್ಕದಿಂದಲಾದರೂ ಇವಳ ಸಂಕಟ ಕಡಿಮೆಯಾಗುವುದು. ಆದ್ದರಿಂದ ಅದನ್ನು ಯಾವುದನ್ನಾದರೂ, ತಂದು ಇವಳ ಮೇಲೆ ಬೀಸಿರಿ. 



೫೪. ವೀಶುಂಜಿಱಕಾಱ್ ಪಱತ್ತಿರ್, ವಿಣ್ಣಾಡು ನುಙ್ಗಟ್ಕೆಳಿದು

ಪೇಶುಮ್ಬಡಿಯನ್ನ ಪೇಶಿಯುಮ್ ಪೋವದು, ನೆಯ್ ತೊಡುವು

ಣ್ಡೇಶುಮ್ಬುಡಿಯನ್ನ ಶೆಯ್ಯುಮೆಮ್ಮೀಶರ್ ವಿಣ್ಣೋರ್ ಪಿರಾನಾರ್

ಮಾಶಿನ್ ಮಲರಡಿಕ್ಕೀೞ್, ಎಮ್ಮೈ ಚ್ಚೇರ್ ವಿಕ್ಕೂಮ್ ವಣ್ಡುಹಳೇ\!



ವೀಶುಮ್ = ಬೀಸುತ್ತಿರುವ \(ವೇಗವಾಗಿ ಚಲಿಸುತ್ತಿರುವ\) ಶಱಕಾಲ್ = ರೆಕ್ಕೆಗಳಿಂದ, ಪಱತ್ತಿರ್ = ಹಾರಿಹೋಗಬಲ್ಲಿರಿ, ವಿಣ್ ನಾಡುಮ್ = ಪರಮಪದವೂ, ನುಙ್ಗಟ್ಕೂ = ನಿಮಗೆ, ಎಳಿದು = ಸುಲಭಸಾಧ್ಯವಾದದ್ದು, ಪೇಶುಮ್ಬಡಿಯನ್ನ = \(ನನ್ನೊಡನೆ\) ಮಾತನಾಡುವುದಿದ್ದರೆ \(ಹೇಳುವುದಿದ್ದರೆ\), ಪೇಶಿಯುಮ್ = ಹೇಳಿಯೂ, ಪೋವದು = ಹೋಗುವುದು, ನೆಯ್ = ತುಪ್ಪವನ್ನು, ತೊಡು = ಮುಟ್ಟಿ \(ಕೈಯಿಂದ ಬಾಚಿಕೊಂಡು\), ಉಣ್ಡು = ಉಂಡು, ಏಶುಮ್ಬಡಿ = ಪರಿಹಾಸ್ಯಮಾಡುವಂತೆ, ಅನ್ನ = ಅಂತಹವನ್ನು, ಶೆಯ್ಯುಮ್ = ಮಾಡುವ, ಎಮ್ ಈಶರ್ = ನಮ್ಮ ಒಡೆಯನೂ, ವಿಣ್ಣೋರ್ =ಮೇಲಣಲೋಕದವರ \(ಪರಮಪದವಾಸಿಗಳ\), ಪಿರಾನಾರ್ = ಒಡೆಯನೂ, ಆಡ ಸರ್ವೇಶ್ವರನ, ಮಾಶು ಇಲ್ = ಪರಿಶುದ್ಧವಾದ, ಮಲರ್ ಅಡಿ ಕೀೞ್ = ಪಾದಕಮಲಗಳ ಬಳಿಯಲ್ಲಿ, ಎಮ್ಮೈ = ನಮ್ಮನ್ನು, ಶೇರ್ ವಿಕ್ಕೂಮ್ = ಸೇರಿಸತಕ್ಕ, ವಣ್ಡುಹಳೇ = ದುಂಬಿಗಳೇ. 



ದುಂಬಿಗಳೇ, \(ನೀವು\) ವೇಗವಾಗಿ ಚಲಿಸುತ್ತಿರುವ ರೆಕ್ಕೆಗಳಿಂದ ಹಾರಿಹೋಗಬಲ್ಲಿರಿ. ನಿಮಗೆ ಪರಮಪದವೂ ಸುಲಭಸಾಧ್ಯವಾದದ್ದು ನನ್ನೊಡನೆ ಹೇಳುವುದಿದ್ದರೆ ಹೇಳಿಯೂ ಹೋಗಬಹುದು. ತುಪ್ಪವನ್ನು ಕಯಿಂದ ಬಾಚಿ ತಿಂದು \(ಇತರರು\) ಪರಿಹಾಸ್ಯಮಾಡುವಂಥ ಕೆಲಸಗಳನ್ನು ಮಾಡುವ ನಮ್ಮ ಒಡೆಯನೂ ಪರಮಪದವಾಸಿಗಳ ಒಡೆಯನೂ ಆದ ಸರ್ವೇಶ್ವರ ಪರಿಶುದ್ಧವಾದ ಪಾದ ಕಮಲಗಳ ಬಳಿಯಲ್ಲಿ ನಮ್ಮನ್ನು ಸೇರಿಸಬಲ್ಲವು\(ನೀವು\). 



ದುಂಬಿಗಳು ಪರಮಪದದಲ್ಲಿ ಭಗವಂತನು ಧರಿಸಿರುವ ಪರಿಮಳಪೂರ್ಣವಾದ ತುಲಸಿಯನ್ನೂ ಮುತ್ತಿಕೊಂಡಿರುವುವೆಂದೂ, ಅದರಿಂದ ಅವು ಭಗವಂತನ ಸಮೀಪ ವರ್ತಿಗಳೆಂದೂ ಭಾವಿಸಿ, ಪಾಶುರದ ನಾಯಕಿ ದುಂಬಿಗಳನ್ನು ಹೊಗಳಿ ತಮ್ಮಿಬ್ಬರ ನಡುವಣ ಪ್ರೇಮದೂತರಾಗಿ ವರ್ತಿಸಬೇಕೆನ್ನುತ್ತಾಳೆ. 



ನಾಯಕಿ ಹೇಳುತ್ತಾಳೆ: ದುಂಬಿಗಳೇ ನಿಮಗೆ ಪುಟ್ಟ ರೆಕ್ಕೆಗಳಿದ್ದಾಗ್ಗೂ, ನೀವು ಬಲುಬೇಗ ಪರಮಪದಕ್ಕೂ ಹಾರಿಹೋಗಬಲ್ಲ ಶಕ್ತಿಯುಳ್ಳವರಾಗಿದ್ದೀರಿ. ಪರಮಪದದ ಒಡೆಯನ ಬಳಿಯಲ್ಲೇ ಇರಬಲ್ಲಿರಿ. ಅವನು ನನ್ನ ಪ್ರಿಯತಮನಾದ್ದರಿಂದ, ನಮ್ಮಿಬ್ಬರ ನಡುವೆ ಸುದ್ಧಿಯನ್ನು ವಿನಿಮಯ ಮಾಡಬಹುದು. ಹೇಳುವುದಿದ್ದರೆ, ಹೇಳಲೂಬಹುದು. ಆದ್ದರಿಂದ, ನೀವು ಸರ್ವೇಶ್ವರನಲ್ಲಿ ನನ್ನ ಬಗೆಗೆ ಹೇಳಿ, ನನ್ನನ್ನು ಆ ಸ್ವಾಮಿಯ ಪಾದಕಮಲಗಳ ಬಳಿಯಲ್ಲಿ ಸೇರಿಸುವಂತೆ ಮಾಡುವಿರಾ? 



೫೫. ವಣ್ಡುಹಳೋ\! ವಮ್ಮಿನ್ ನೀರ್ ಪ್ಪೂ ನಿಲಪ್ಪೂ ಮರತ್ತಿಲೊಣ್ ಪೂ,

ಉಣ್ಡು ಕಳಿತ್ತುವಿಲ್ ವೀರ್ ಕ್ಕೊನ್ ಱುರೈಕ್ಕಿಯಮ್, ಏನಮೊನ್ ಱಾಯ್

ಮಡ್ಣುಹಳಾಡಿ ವೈಹುನ್ದ ಮನ್ನಾಳ್ ಕುೞಲ್ ವಾಯ್ವಿರೈಪೋಲ್

ವಿಣ್ಡು ಹಳ್ ವಾರುಮ್, ಮಲರುಳವೋನುಮ್ ವಿಯಲಿಡತ್ತೇ? 



ವಣ್ಡುಹಳೋ = ದುಂಬಿಗಳೇ, ವಮ್ಮಿನ್ = ಬನ್ನಿ, ನೀರ್ ಪೂ = ನೀರಿನ ಹೂಗಳನ್ನು, ನಿಲಪ್ಪೂ = ನೆಲದ ಹೂಗಳನ್ನು, ಮರತ್ತಿಲ್ = ಮರದಲ್ಲಿನ, ಒಣ್ ಪೂ = ಶ್ರೇಷ್ಠವಾದ ಹೂಗಳನ್ನೂ, ಉಣ್ಡು = ಉಂಡು, ಕಳಿತ್ತು = ಮದಿಸಿ, ಉೞಲ್ ವೀರ್ ಕ್ಕೂ = ಅಲೆದಾಡುವ ನಿಮಗೆ, ಒನ್ ಱು = ಒಂದು ಮಾತನ್ನು, ಉರೈಕ್ಕಿಯಮ್ = ಹೇಳುತ್ತೇವೆ, ಏನಮ್ ಒನ್ ಱು ಆಯ್= ಸಾಟಿಯಿಲ್ಲದ ವರಾಹನಾಗಿ, ಮಣ್ ತುಹಳ್ = ಮಣ್ಣಿನ ಧೂಳಿನಲ್ಲಿ ಆಡಿದವನ, ವೈಹುನ್ದಮ್ = ಪರಮಪದದ, ಅನ್ನ = ಹಾಗಿರುವ, ಆಳ್ = ಈ ಹೆಣ್ಣಿನ, ಕುೞಲ್ ವಾಯ್ = ತಲೆಕೂದಲಲ್ಲಿನ, ವಿರೈಪೋಲ್ = ಪರಿಮಳದ ಹಾಗೆ, ವಿಣ್ಡು = ಅರಳಿ ಸುಗಂಧಿಸುವ, ಮಲರ್ = ಹೂಗಳು, ಉಳವೋ = ಇವೆಯೋ, ನುಮ್ = ನಿಮ್ಮ, ವಿಯಲ್ ಇಡತ್ತೇ = \(ವಿಸ್ತಾರವಾದ\) ಬಯಲಿನಲ್ಲಿ? 



ದುಂಬಿಗಳೇ ಬನ್ನಿ. ನೀರಿನ ಹೂಗಳನ್ನೂ, ನೆಲದ ಹೂಗಳನೂ, ಮರದಲ್ಲಿನ ಶ್ರೇಷ್ಠವಾದ ಹೂಗಳನ್ನೂ ಉಂಡು, ಮದಿಸಿ, ಅಲೆದಾಡುತ್ತಿರುವ ನಿಮಗೆ ಒಂದು ಮಾತನ್ನು ಹೇಳುತ್ತೇನೆ. ಸಾಟಿಯಿಲ್ಲದ ವರಾಹನಾಗಿ ಮಣ್ಣಿನ ಧೂಳಿನಲ್ಲಿ ಆಡಿದವನ ಪರಮಪದದ ಹಾಗಿರುವ, ಈ ಹೆಣ್ಣಿನ ತಲೆಗೂದಲಿನಲ್ಲಿನ ಪರಿಮಳದ ಹಾಗೆ, ಅರಳಿಸುಂಗಧಿಸುವ ಹೂಗಳು ಇವೆಯೋ ನಿಮ್ಮ ವಿಸ್ತಾರವಾದ ಬಯಲಿನಲ್ಲಿ? 



ಈ ಪಾಶುರದಲ್ಲಿ ಭೂಮಿಯ ಮೇಲಣ ಹೂಗಳ ಪರಿಮಳಕ್ಕೂ, ಪರಮಪದದ ವಿಸ್ತಾರವಾದ ಬಯಲಿನಲ್ಲಿ ಬೆಳೆಯುವ ಹೂಗಳ ಪರಿಮಳಕ್ಕೂ ಒಂದು ಬಗೆಯ ಹೋಲಿಕೆಯಿದೆ ಎನಿಸುತ್ತದೆ. ಅವುಗಳ ಪೈಕಿ ಭೂಮಿಯ ಮೇಲಣಹೂಗಳೇ ಶ್ರೇಷ್ಠ ಎನ್ನುವಂತೆ ವಿವರಿಸಲಾಗಿದೆ. 



ದುಂಬಿಗಳು ಭೂಮಿಯ ಮೇಲೆ ಬಗೆಬಗೆಯ ಹೂಗಳನ್ನು ಮೂಸುತ್ತವೆ. ಅವುಗಳ ಪರಿಮಳವೆಲ್ಲ ಅವೆಕ್ಕೆ ಗೊತ್ತು. ಹಾಗೆಯೇ ಪರಮಪದದ ಹೂಗಳ ಪರಿಮಳವೂ ಅವಕ್ಕೆ ತಿಳಿದಿರಬಹುದೆಂಬಂತೆ ನಾಯಕಿ ಇಲ್ಲಿ ಮಾತನಾಡುತ್ತಿದ್ದಾಳೆ. 



ಪಾಶುರದ ನಾಯಕಿ ಮುಡಿಯುವುದು ಭೂಮಿಯಲ್ಲಿ ಬೆಳೆಯುವ ಹೂಗಳನ್ನು. ಅವುಗಳನ್ನು ಮುಡಿದ ಅವಳ ತಲೆಗೂದಲಿನ ಪರಿಮಳದಂತೆ ಪರಮಪದದ ಹೂಗಳಲ್ಲಿ ಇವೆಯೇ ಎಂದು ನಾಯಕಿಯ ಪ್ರಶ್ನೆ. 



ನಾಯಕಿ ಹೇಳುತ್ತಾಳೆ. ದುಂಬಿಗಳೇ, ನೀವು ಭೂಮಿಯ ಮೇಲಣ ಎಂದರೆ, ನೀರಿನ ಮೇಲೆ ಬೆಳೆಯುವ ಹೂಗಳನ್ನೂ, ನೆಲಾಮೇಲೆ ಗಿಡಬಳ್ಳಿಗಳ ಹೂಗಳನ್ನೂ, ಮರದ ಕೊಂಬೆಗಳ ಮೇಲೆ ಬೆಳೆಯುವ ಹೂಗಳನ್ನೂ ಸಂಧಿಸಿದ್ದೀರಿ. ನಿಮಗೆ ಅವುಗಳ ಪರಿಮಳವೇನೆಂದು ಗೊತ್ತಿದೆ. ಪರಮಪದದ ವಿಸ್ತಾರವಾದ ಬಯಲಿನಲ್ಲಿ, ನನ್ನ ತಲೆಗೂದಲಿನ ಪರಿಮಳವನ್ನು ಹೋಲುವ ಸುಗಂಧದ ಪುಷ್ಪಗಳು ಇವೆಯೇ? 



ತನ್ನ \(ಪ್ರಿಯತಮನಾದ\) ಭಗವಂತನನ್ನು \(ತನ್ನಲ್ಲಿಗೆ ಆಕರ್ಷಿಸುವುದಕ್ಕೆ ತಕ್ಕಂತೆ ತನ್ನ ತಲೆಗೂದಲಿನ ಪರಿಮಳ ಶ್ರೇಷ್ಠವಾದದ್ದು; ಅವನು ಪರಮಪದದಲ್ಲೂ ಕಾಣದಂಥಾದ್ದು ಎಂದಂತೆ. ಭೂಮಿಯ ಮೇಲಣ ಹೂಗಳ ವೈಶಿಷ್ಟ್ಯ ಅದು. 



“ಏನಮೊನ್ ಱಾಯ್ ಮಣ್ಡುಹಳಾಡಿ” – ಇದರಲ್ಲಿ ಭಗವಂತನ ಮಹಾವಾರಾಹಾವತಾರದ ವೈಶಿಷ್ಟ್ಯವನ್ನು ಸೂಚಿಸಲಾಗಿದೆ. 



೫೬. ವಿಯಲಿಡಮುಣ್ಡ ಪಿರಾನಾರ್ ವಿಡುತ್ತ ತಿರುವರುಳಾಲ್,

ಉಯಲಿಡಮ್ ಪೆಟ್ರುಯ್ ನ್ದ ಮಂಜಲನ್ತೋವೇ\! ಓರ್ ತಣ್ ತೆನ್ ಱಲ್ ವ

ನ್ದುಯಲಿಡೈಯೃ ಮಱಿನ್ದಿಲ ರಮ್ ಪೂನ್ತುಳಾಯಿನಿನ್ ತೇನ್

ಪುಯ ಉಡೈ ನೀರ್ ಮೈಯಿನಾಲ್, ತಡವಿಟ್ರೆನ್ ಪುಲನ್ ಕಲನೇ.



ವಿಯಲ್ = ವಿಶಾಲವಾದ, ಇಡಮ್ = ಲೋಕಗಳನ್ನು, ಉಣ್ಡ= ಉಂಡವನಾದ, ಪಿರಾನಾರ್ = ಪ್ರಭುವು, ವಿಡುತ್ತ = ಕರುಣಿಸಿದ ತಿರುಅರುಳಾಲ್ = ಶ್ರೇಷ್ಠವಾದ ಕೃಪೆಯಿಂದ, ಉಯಲ್ = ಉದ್ಧಾರಗೊಳ್ಳುವುದಕ್ಕೆ, ಇಡಮ್ = ಸ್ಥಳವನ್ನು, ಪೆಟೃ = ಪಡೆದು, ಉಯ್ ನ್ದಮ್ = \(ನಾವು\) ಉಜ್ಜೀವನಗೊಂಡೆವು, ಅಂಜಲಮ್ = ಅಂಜುವುದಿಲ್ಲ \(ಅಂಜೆವೂ\), ತೋವೇ = ಸಂಗಾತಿಯೇ \(ಗೆಳತೀ\), ಓರ್ = ಸಾಟಿಯಿಲ್ಲದ \(ಅಪರೂಪವಾದ\), ತೆನ್ ಱಲ್ ವನ್ದು = ತಂಗಾಳಿಯು ಬಂದು, ಅಯಲಿಡೈ = ನನ್ನ ಮಗುಲಲ್ಲಿ, ಯಾರುಮ್ ಅಱಿನ್ದಿಲರ್ = ಯಾರಿಗೂ ತಿಳಿಯದಂತೆ, ಅಮ್ = ಅಂದವಾದ, ಪೂ = ಹೂಗಳ, ತುೞಾಯಿನ್ = ತುಲಸಿಯ, ಇನ್ ತೇನ್ = ಇನಿದಾದ ಮಧುವನ್ನು, ಪುಯಲುಡೈ = ಮಳೆಯ ತುಂತುರುಗಳ, ನೀರ್ ಮೈಯಿನಾಲ್ =ಸಹಜ ಗುಣದಂತೆ, ತಡಾವಿಟ್ರು = ತಡಾವಿತು, ಎನ್ ಪುಲನ್ ಕಲನೇ = ನನ್ನ ಅವಯವಗಳನ್ನೂ ಆಭರಣಗಳನ್ನೂ. 



ಗೆಳತೀ, ವಿಸ್ತಾರವಾದ ಲೋಕಗಳನ್ನುಂಡ ಸ್ವಾಮಿಯು ಕರುಣಿಸಿದ ಶ್ರೇಷ್ಠವಾದ ಕೃಪಾವಿಶೇಷದಿಂದ, ಉದ್ಧಾರಗೊಳ್ಳುವುದಕ್ಕೆ ಸ್ಥಳ\(ಅವಕಾಶ\)ವನ್ನು ಪಡೆದು ನಾವು ಉದ್ಧಾರಗೊಂಡೆವು. ಅಂಜುವುದಿಲ್ಲ. ಅಪರೂಪವಾದ \(ತೆಂಕಣ\) ತಂಗಾಳಿಯು ನನ್ನ ಮಗ್ಗುಲಲ್ಲಿ ಯಾರಿಗೂ ತಿಳಿಯದಂತೆ ಬಂದು, ಅಂದವಾದ ಹೂಗಳ ತುಲಸಿಯ ಇನಿದಾದ ಮಧುವನ್ನು ಮಳೆಯ ತುಂತುರುಗಳ ಸಹಜ ಗುಣದಂತೆ ನನ್ನ ಅವಯವಗಳನ್ನೂ, ಆಭರಣಗಳನ್ನೂ ತಡವಿತು. 



ನಾಯಕಿ ಹೇಳುತ್ತಾಳೆ: ಗೆಳತೀ, ಭಗವಂತನು ಸರ್ವರಕ್ಷಕನು. ಅವನು ಪ್ರಳಯಕಾಲ ಬಂದಾಗ ಬ್ರಹ್ಮಾಂಡವನ್ನೇ ಕಬಳಿಸಿ, ತನ್ನ ಹೊಟ್ಟೆಯಲ್ಲಿಟ್ಟುಕೊಂಡು ಮರುಸೃಷ್ಟಿಯವರೆಗೂ ಸಂರಕ್ಷಿಸಿದನಲ್ಲವೇ\! ಅವನ ಸಾಟಿಯಿಲ್ಲದ ಕೃಪಾವಿಶೇಷದಿಂದ ನಮಗೂ ಉದ್ಧಾರಗೊಳ್ಳುವುದಕ್ಕೆ ಅವಕಾಶವುಂಟಾಗಿದೆ. ಪುನರ್ಜನ್ಮದ ಬಾಧೆಗಾಗಿ ನಾವು ಅಂಜುವುದಿಲ್ಲ. ಏಕೆಂದರೆ, ಅದು ನಮ್ಮನ್ನು ಅಂಟುವುದಿಲ್ಲ. ಗೆಳತೀ, ಒಂದು ಅಪರೂಪವಾದ \(ತೆಂಕಣ\) ತಂಗಾಳಿಯು ಯಾರಿಗೂ ತಿಳಿಯದ ಹಾಗೆ ನನ್ನ ಬಳಿಯಲ್ಲಿ ಸುಳಿಯುತ್ತಾ, ಭಗವಂತನು ಧರಿಸಿರುವ ಅಂದವಾದ ಹೂಗಳಿಂದ ತುಂಬಿ ಪರಿಮಳಿಸುವ ತುಲಸಿಯ ಇನಿದಾದ ಮಧುವನ್ನು, ಮಳೆಯ ತುಂತುರುಗಳ ಸಹಜವಾದ ಗುಣದಂತೆ ನನ್ನ ಅವಯವಗಳನ್ನೂ \(ಮೃದುವಾಗಿ\) ಸವರಿತು. ಇದರಿಂದ ನನಗೆ ಎಷ್ಟು ಹಿತವಾಗಿದೆಯೋ\! 



೫೭. ಪುಲಕ್ಕುಣ್ಡಲ ಪ್ಪಣ್ಡರೀಕತ್ತ ಪೋರ್ ಕ್ಕೆಣ್ಡೈ, ವಲ್ಲಿಯೊನ್ ಱಾಲ್

ವಿಯಕ್ಕೂಣ್ಡುಲಾ ಹಿನ್ ಱು ವೇಲ್ ವಿೞಿಕ್ಕಿನ್ ಱನ, ಕಣ್ಣನ್ ಕೈಯಾಲ್

ಮಲಕ್ಕೂಣ್ಡ ಮುದಂಜುರನ್ದ ಮಱಿಕಡಲ್ ಪೋನ್ ಱವಟ್ರಾಱ್

ಕಲಕ್ಕೂಡ್ಣ ನಾನ್ ಱು ಕಣ್ಡಾರ್, ಎಮ್ಮೈಯಾರುಙ್ಗಕವಿಱಲರೇ. 



ಪುಲಮ್ = ಸುಂದರವಾದ, ಕುಂಡಲಮ್ = ದುಂಡನೆಯ, ಪುಣ್ಡರೀಕತ್ತ = ಬಿಳಿದಾವರೆಯಂತೆ, ಪೋರ್ = ಸ್ಪರ್ಧಿಸುವ, ಕೆಣ್ಡೈ = ಕೆಂಡೆಮೀನುಗಳು, ವಲ್ಲಿ ಒನ್ ಱಾಲ್ = ಅಡ್ಡಿ \(ಸಂಕೋಲೆ\)ಯೊಂದರಿಂದ, ವಿಯಕ್ಕೂಣ್ಡು = ಬೇರ್ಪಟ್ಟು, ಉಲಾಹಿನ್ ಱು = ಅಲೆದಾಡುತ್ತಾ, ವೇಲ್ = ವಿಜಯದತ್ತ, ವಿೞಿಕ್ಕಿನ್ ಱನ = ದಿಟ್ಟಿಸಿನೋಡುತ್ತಿವೆ \(ಗಮನಿಸುತ್ತಿವೆ\); ಕಣ್ಣನ್ = ಆಕರ್ಷಕನ, ಕೈಯಾಲ್ = ಕೈಗಳಿಂದ, ಮಲಕ್ಕೂಣ್ಡು = ಕಡೆಯಿಸಿಕೊಂಡು, ಅಮುದಮ್ = ಅಮೃತವನ್ನು, ಶುರನ್ದ = ಹೊರಕೆಡಹಿದ, ಮಱಿಕಡಲ್ ಪೋನ್ ಱು = ಅಲೆಗಳಿಂದ ತುಂಬಿದ ಕಡಲಹಾಗೆ, ಅವಟ್ರ್‍ಆಲ್ = ಅವುಗಳಿಂದ, ಕಲಕ್ಕೂಣ್ಡ ನಾನ್ ಱು = ಕಲಕಲ್ಪಟ್ಟ ಆ ದಿನವನ್ನು, ಕಣ್ಡಾರ್ = ನೋಡಿದವರು, ಎಮ್ಮೈ = ನಮ್ಮನ್ನು, ಯಾರುಮ್ = ಯಾರೂ, ಕಳಱಲರೇ = ದೂರುವುದಿಲ್ಲ. 



ಸುಂದರವಾದ ದುಂಡನೆಯ ಬಿಳಿದಾವರೆಯಂತೆ ಸ್ಪರ್ಧಿಸುವ ಕೆಂಡೆ ಮೀನುಗಳು ಅಡ್ಡಿಯೊಂದರಿಂದ ಬೇರ್ಪಟ್ಟು ಅಲೆದಾಡುತ್ತಾ ವಿಜಯದತ್ತ ಗಮನಿಸುತ್ತಿವೆ. ಆಕರ್ಷಕನ ಕೈಗಳಿಂದ ಕಡೆಯಿಸಿಕೊಂಡು, ಅಮೃತವನ್ನು ಹೊರಕೆಡಹಿದ ಅಲೆಗಳಿಂದ ತುಂಬಿದ ಕಡಲಹಾಗೆ, ಅವುಗಳಿಂದ ಕಲಕಲ್ಪಟ್ಟ ಆ ದಿನವನ್ನು ನೋಡಿದವರು ಯಾರೂ ನಮ್ಮನ್ನು ದೂರುವುದಿಲ್ಲ. 



ನಾಯಕಿಯ ಕಣ್ಣಿನ ಸೌಂದರ್ಯವನ್ನು ಹೇಳುವುದು ಪಾಶುರದ ಮೊದಲಭಾಗ. ಸುಂದರವಾದ ದುಂಡನೆಯ ಬಿಳಿದಾವರೆಯಂತೆ ಕಣ್ಣಿನ ಬಿಳಿಯ ಗುಡ್ಡೆಗಳಿವೆ. ಅವುಗಳಲ್ಲಿ ಚಂಚಲವಾಗಿ ಸುಳಿದಾಡುವ ಕಣ್ಣಾಲಿಗಳಿವೆ. ಎರಡೂ ಕೂಡಿಕೊಂಡು ವಿಶಾಲವಾದ ಆಕರ್ಷಕವಾದ ಕಣ್ಣುಗಳಾಗಿ ಶೋಭಿಸುತ್ತವೆ. ಕೆಂಡೆ ಮೀನಿನಹಾಗೆ ಕಣ್ಣಾಲಿಗಳು ಒಂದುಕಡೆ ಒಂದು ಕ್ಷಣವೂ ನಿಲ್ಲದಂತೆ, ನಿಲುಕಡೆ ಇಲ್ಲದಂತೆ ಚಲಿಸುತ್ತಿವೆ. ಒಂದನ್ನು ಮತ್ತೊಂದು ಸ್ಪರ್ಧಿಸುವುದೋ ಎಂಬಂತೆ. ಆದರೆ, ಅವೆರಡರ ನಡುವೆ ಒಂದು ಅಡ್ಡಿಯಿದೆ. ಅದೇ ಎಸಳಾದ ಸುಂದರವಾದಮೂಗು. ಹಾಗೆ ಪರಸ್ಪರ ಸ್ಪರ್ಧಿಸುವ ಈ ಎರಡು ಕಣ್ಣುಗಳೂ \(ಒಟ್ಟಾಗಿ\) ವಿಜಯವನ್ನು ಸಾಧಿಸಲು ಸರ್ವಪ್ರಯತ್ನ ಮಾಡುತ್ತಿವೆ. 



ಪಾಲ್ಗಡಲನ್ನು ಭಗವಂತನು ಅಮೃತಕ್ಕಾಗಿ ಕಡೆದ ಕಾಲದಲ್ಲಿ, ಆ ಕಡಲು ಕಲಕಿ ಹೋಗಿ, ಅಲೆಗಳಿಂದ ತುಂಬಿ, ಅಸ್ತವ್ಯಸ್ತಗೊಂಡಾಂತೆ, ಅಂಥ ಸುಂದರವಾದ ಕಣ್ಣುಗಳು ಕಲಕಿ ಹೋಗಿವೆ. ಇದು ಪ್ರಿಯತಮನ ಅಗಲಿಕೆಯುಂಟಾದ ಗಳಿಗೆಯಿಂದ.



ನಾಯಕಿ ಹೇಳುತ್ತಾಳೆ: ನನ್ನ ಪ್ರಿಯತಮನು ನನ್ನನ್ನು ಅಗಲಿದ ದಿನದಿಂದ ಕಲಕಿ ಹೋದ ನನ್ನ ಕಣ್ಣುಗಳು, ಅವುಗಳ ಅಂದವನ್ನೇ ಕಳೆದುಕೊಂಡಿವೆ. ಅಲೆಗಳಿಂದ ತುಂಬಿ, ಕಲಕಿಹೋದ ಪಾಲ್ಗಡಲಂತೆ, ಅವು ಕಣ್ಣಿರನ್ನು ತುಂಬಿ ತುಳುಕಿಸುತ್ತಿವೆ. ಆದರೂ ಅವು ತಮ್ಮ ವಿಜಯವನ್ನು ಸಾಧಿಸಿಕೊಳ್ಳುವುದರಲ್ಲಿ ಸಂದೇಹವಿಲ್ಲ. ನನ್ನ ನಿಜಸ್ಥಿತಿಯನ್ನು ಅರಿತುಕೊಂಡವರು ಯಾರೂ ನನ್ನನ್ನು ದೂರುವುದಿಲ್ಲ. ಬದಲಾಗಿ, ನನಗಾಗಿ ಮರುಗುತ್ತಾರೆ. 



೫೮. ಕೞಱಲ ಮೊನ್ ಱೇ ನಿಲಮುೞು ದಾಯಿಟ್ರು, ಒರುಕವಿಲ್ ಪೋಯ್

ನಿಳಲ್ ತರ ವೆಲ್ಲಾ ವಿಶುಮ್ಬುಮ್ ನಿಱೈನ್ದದು, ನೀನ್ಡವಣ್ಡ 

ತ್ತುಳಱಲರ್ ಞಾನಚ್ಚುಡರ್ ವಿಳಕ್ಕಾ ಯುಯರ್ ನ್ದೋರೈಯಿಲ್ಲಾ

ಅಳಱಲರ್ ತಾಮರೈಕ್ಕಣ್ಣನ್, ಎನ್ನೋಲಿಙ್ಗಳಕ್ಕಿನ್ ಱದೇ? 



\(ಕವಿಱಲಮ್\) ಕವಿಲ್ ತಲಮ್ = ಪಾದತಳವು, ಒನ್ ಱೇ = ಒಂದೇ, ನಿಲಮ್ = ಭೂಮಿಯ, ಮುೞುದು = ಪೂರ್ತಿಯಾಗಿ, ಆಯಿಟ್ರು = ಆಯಿತು \(ಆವರಿಸಿತು\), ಒರು ಕೞಲ್ = ಮತ್ತೊಂದು ಪಾದವು, ಪೋಯ್ = \(ಬೆಳೆದು\) ಹೋಗಿ, ನಿೞಲ್ = ಕತ್ತಲನ್ನು, ತರ = ಉಂಟು ಮಾಡುವಂತೆ, ಎಲ್ಲಾ ವಿಶುಮ್ಬುಮ್ =ಮೇಲಣ ಅವಕಾಶವನ್ನೆಲ್ಲಾ, ನಿಱೈನ್ದದು = ತುಂಬಿಕೊಂಡಿತು, ನೀಣ್ಡ = ವಿಸ್ತಾರವಾದ, ಅಣ್ಡತ್ತು = ಬ್ರಹ್ಮಾಂಡದ; ಉೞಿಱು = ಎಲ್ಲೆಲ್ಲೂ, ಅಲರ್ = ಹರಡಿರುವ, ಞಾನಮ್ ಶುಡರ್ = ಜ್ಞಾನಜ್ಯೋತಿಯ, ವಿಳಕ್ಕೂ ಆಯ್ = ಬೆಳಕಾಗಿ, ಉಯರ್ ನ್ದೋರೈ = \(ತನಗಿಂತಲೂ\) ಮೇಳ್ಪಟ್ಟವರನ್ನು, ಇಲ್ಲಾ = ಇಲ್ಲದವನಾದ, ಅೞಱು = ಕೆಸರಿನಲ್ಲಿ, ಅಲರ್ = ಅರಳುವ, ತಾಮರೈ = ತಾವರೆಯಂತೆ, ಕಣ್ಣನ್ = ಕಣ್ಣುಳ್ಳವನು, ಇಙ್ಗು = ಇಲ್ಲಿ \(ಭೂಮಿಯ ಮೇಲೆ\), ಅಳಕ್ಕಿನ್ ಱದು = ಅಳೆಯುವುದು \(ಲೀಲೆಯನ್ನು ತೋರಿಸುವುದು\), ಎನ್ನೋ = ಎಂದಿಗೋ? 



ಒಂದೇ ಪಾದದ ತಳವು ಭೂಮಿಯ ಪೂರ್ತಿ ಆಯಿತು \(ಆವರಿಸಿತು\), ಮತ್ತೊಂದು ಪಾದವು \(ಬೆಳೆದು\) ಹೋಗಿ ಕತ್ತಲನ್ನುಂಟುಮಾಡುವಂತೆ ಮೇಲಣ ಅವಕಾಶವನ್ನೆಲ್ಲಾ ತುಂಬಿಕೊಂಡಿತು. ವಿಸ್ತಾರವಾದ ಬ್ರಹ್ಮಾಂಡದಲ್ಲಿ ಎಲ್ಲೆಲ್ಲೂ ಹರಡಿಕೊಂಡಿರುವ ಜ್ಞಾನಜ್ಯೋತಿಯ ಬೆಳಕಾಗಿ, ತನಗಿಂತಲೂ ಮೇಲ್ಪಟ್ಟವರಿಲ್ಲದವನಾಗಿ, ಕೆಸರಿನಲ್ಲಿ ಅರಳುವ ತಾವರೆಯಂತೆ ಕಣ್ಣುಳ್ಳವನು ಇಲ್ಲಿ \(ಈ ಭೂಮಿಯ ಮೇಲೆ\) ತನ್ನ ಲೀಲೆಯನ್ನು ಅಳೆದು ತೋರಿಸುವುದು ಎಂದಿಗೋ? 



ಇಲ್ಲಿ ಭಗವಂತನ ತ್ರಿವಿಕ್ರಮಾವತಾರದ ಹಿರಿಮೆಯನ್ನು ಸ್ಮರಿಸುವುದರ ಜೊತೆಗೆ, ಅವನ ಮತ್ತೆ ಕೆಲವು ವಿಶಿಷ್ಟಗುಣಸ್ವಭಾವಗಳನ್ನೂ ಸ್ಮರಿಸಲಾಗಿದೆ. 



ವಾಮನವಟುವಾಗಿ ಬಂದು, ಬಲಿಚಕ್ರವರ್ತಿಯಿಂದ ಮೂರಡಿ ನೆಲವನ್ನು ದಾನವಾಗಿ ಪಡೆದಬಳಿಕ, ಸ್ವಾಮಿಯು, ತ್ರಿವಿಕ್ರಮನಾಗಿ ಬೆಳೆದು ತನ್ನ ಒಂದೇ ಹೆಜ್ಜೆಯನ್ನು ಭೂಮಂಡಲವನ್ನೆಲ್ಲಾ ಹರಡಿ, ಅದನ್ನು ಅಳೆದುಕೊಂಡನು. ಮತ್ತೊಂದು ಹೆಜ್ಜೆಯನ್ನು ಮೇಲಣ ಎಲ್ಲಾ ಲೋಕಗಳನ್ನೂ ಹರಡಿ, ಅವುಗಳನ್ನೆಲ್ಲಾ ಅಳೆದುಕೊಂಡನು. ಅಂಥ ಅದ್ಭುತಕಾರಿ ಭಗವಂತ\! ನಾಯಕಿ ಹೇಳುತ್ತಾಳೆ: ಒಂದು ಹೆಜ್ಜೆಯಿಂದ ಭೂಮಂಡಲವನ್ನೆಲ್ಲಾ ಆವರಿಸಿ, ಮತ್ತೊಂದು ಹೆಜ್ಜೆಯಿಂದ ಮೇಲಣ ಎಲ್ಲ ಅವಕಾಶದಲ್ಲೂ ತುಂಬಿ, ತನ್ನ ಅದ್ಭುತ ಲೀಲೆಯನ್ನು ತನ್ನ ಪ್ರಿಯತಮನು ತೋರಿಸಿದನಲ್ಲ\! ಸುಲಭವಾಗಿ ಅಳೆಯಲು ಸಾಧ್ಯವಿಲ್ಲದ ಬ್ರಹ್ಮಾಂಡವನ್ನೆಲ್ಲಾ ಅವನೇ ಆವರಿಸಿಕೊಂಡಿದ್ದಾನೆ. ಜ್ಞಾನಜ್ಯೋತಿಯ ಬೆಳಕಾಗಿ ಇಡಿಯ ಬ್ರಹ್ಮಾಂಡವನ್ನೇ ಬೆಳಗಿಸುತ್ತಿದ್ದಾನೆ. ಅವನೇ ಸರ್ವೇಶ್ವರ. ಅವನಿಗೆ ಮೇಲ್ಪಟ್ಟವರೇ ಇಲ್ಲ. ಅತ್ಯಾಕರ್ಷಕ ಸುಂದರನಾದ ಅವನು ಈ ಭೂಮಿಯ ಮೇಲೆ ಮತ್ತೆ ತನ್ನ ಲೀಲೆಯನ್ನು ತೋರಿಸಿ ಆನಂದಪಡಿಸುವುದುಂಟೇ? ಅದು ಎಂದಿಗೋ? 



೫೯. ಅಳಪ್ಪರುನ್ತನ್ಮೈಯ ಊೞಿಯಙ್ಕಙ್ಗುಲ್, ಅನ್ತಣ್ಣನ್ತುೞಾಯ್ 

ಕ್ಕೂಳಪ್ಪೆರುಙ್ಗೂದಲಿನ್ ನೀಳಿಯ ವಾಯುಳ, ಓಙ್ಗುಮುನ್ನೀರ್

ವಳಪ್ಪೆರು ನಾಡನ್ ಮದುಶೂದನನೆನ್ನುಮ್ ವಲ್ವಿನೈಯೇನ್

ತಳಪ್ಪೆರು ನೀಣ್ ಮುಱುವಲ್, ಶೆಯ್ಯವಾಯ ತಡಮುಲೈಯೇ.



ಅಳಪ್ಪು = ಅಳತೆಗೆ, ಅರು = ಅಸಾಧ್ಯವಾದ, ತನ್ಮೈಯ = ಸ್ವಭಾವದ, ಊೞಿ = ಕಲ್ಪಗಳಿಂದಲೂ, ಅಮ್ = ಸುಂದರವಾದ\(ದೀರ್ಘವಾದ\), ಕಙ್ಗುಲ್= ಕಗ್ಗತ್ತಲೆಯಲ್ಲಿ\(ರಾತ್ರಿಗಳಲ್ಲಿ\), ಅಮ್ = ಸುಂದರವಾದ, ತಣ್ಣಮ್ = ಹಿತಕರವಾದ, ತುೞಾಕ್ಕು = ತುಲಸಿಗಾಗಿ \(ತುಲಸಿಯಹಾರದ ವಿಷಯವಾಗಿ\), ಉಳಮ್ = ಮನಸ್ಸಿನಲ್ಲಿ \(ಹೃದಯದಲ್ಲಿ\), ಪೆರು = ಅತಿಶಯವಾದ, ಕಾಡಲಿನ್ = ಪ್ರೇಮದ, ನೀಳಿಯ = ನೀಡಿರುವ, ವಾಯ್ ಉಳ = ಬಾಯುಳ್ಳ \(ತುಟಿಗಳುಳ್ಳ\), ಓಙ್ಗು = ಉನ್ನತವಾದ, ಮುನ್ನೀರ್ = ಕಡಲಿನಿಂದ, ವಳಮ್ = ಸುತ್ತುವರಿದ, ಪೆರು = ವಿಶಾಲವಾದ, ನಾಡನ್ = ನಾಡನ್ನುಳ್ಳವನೇ. ಮದುಶೂದನನ್ = ಮಧುಸೂದನನೇ, ಎನ್ನುಮ್ = ಎನ್ನುತ್ತಿರುವ, ವಲ್ ವಿನೈಯೇನ್ = ಕಡುಪಾಪಿಯಾದ ನನ್ನ ತಳ = ಮಲ್ಲಿಗೆಯಂತೆ \(ಮೊಗ್ಗಿನಂತೆ\), ಪೆರು = ದೊಡ್ಡದಾಡ\(ಬೆಳೆದಿರುವ\), ನೀಣ್ = ವಿಶಾಲವಾದ, ಮುಱುವಲ್ = ಮಂದಹಾಸದಿಂದ ಕೂಡಿದ, ಶೆಯ್ಯ = ಕೆಂಪಗಿರುವ\(ಸೊಬಗಿನ\), ವಾಯ = ತುಟಿಗಳುಳ್ಳವಳ, ತಡ = ದೊಡ್ಡ, ಮುಲೈಯೇ = ಸ್ತನಗಳೇ. 



ಅಳತೆಗೆ ಅಸಾಧ್ಯವಾದ ಸ್ವಭಾವದ ಕಲ್ಪಗಳಿಂದಲೂ ಸುಂದರವಾದ \(ದೀರ್ಘವಾದ\) ಕಗ್ಗತ್ತಲೆಯಲ್ಲಿ \(ರಾತ್ರಿಗಳಲ್ಲಿ\), ಸುಂದರವಾದ, ಹಿತಕರವಾದ, ತುಲಸಿಯಹಾರದ ವಿಷಯವಾಗಿ, ಹೃದಯದಲ್ಲಿ ಅತಿಶಯವಾದ ಪ್ರೇಮದ ನೀಡಿದ ಬಾಯುಳ್ಳ \(ತುಟಿಗಳುಳ್ಳ\), ಉಕ್ಕುತ್ತಿರುವ ಕಡಲಿನಿಂದ ಸುತ್ತುವರಿದ ವಿಶಾಲವಾದ ನಾಡಿನವನೇ, ಮಧುಸೂದನನೇ ಎನ್ನುತ್ತಿರುವ ಕಡುಪಾಪಿಯಾದ ಮಲ್ಲಿಗೆಯ ಮೊಗ್ಗಿನಂತೆ ದೊಡ್ಡದಾಡ ವಿಶಾಲವಾದ ಮಂದಹಾಸದಿಂದ ಕೂಡಿದ ಸೊಬಗಿನ \(ಕೆಂಪಗಿರುವ\) ತುಟಿಗಳುಳ್ಳವಳ ದೊಡ್ಡ ಸ್ತನಗಳೇ. 



ತನ್ನ ಪ್ರಿಯತಮನಾದ ಭಗವಂತನಲ್ಲಿ ನಾಯಕಿಯ ಪ್ರೇಮ ಎಷ್ಟು ದೀರ್ಘಕಾಲದ್ದೆಂದೂ, ಅದೆಷ್ಟು ದೃಢವಾದದ್ದೆಂದೂ, ಅವನ ಕೃಪಾನುಗ್ರಹವನ್ನು ಸೂಚಿಸುವ ತುಲಸಿಯ ಪ್ರಸಾದಕ್ಕಾಗಿ ಹೇಗೆ ಅದು ಕಾತರಗೊಂಡಿದೆಯೆಂದೂ, ಈ ಕಾರಣಗಳಿಂದ ನಾಯಕೆ ಹೇಗೆ ಪರಿತಪಿಸುತ್ತಿದ್ದಾಳೆಂದೂ ಇಲ್ಲಿ ಸೂಚಿಸಲಾಗುತ್ತಿದೆ. 



ಮಹಾಪ್ರಳಯದ ಬಳಿಕೆ ಎಲ್ಲೆಲ್ಲೂ ಜಲಮಯವಾಗಿರುವುದು. ಎಲ್ಲೆಲ್ಲೂ ಕಗ್ಗತ್ತಲೆ ಆವರಿಸಿಕೊಂಡಿರುವುದು. ಆಗ ಭಗವಂತನು ಒಂದು ಆಲದ ಎಲೆಯ ಮೇಲೆ, ಹಸುಗೂಸಾಗಿ, ಯೋಗನಿದ್ದೆಯಲ್ಲಿರುವನು. ಅವನ ಹೊಟ್ಟೆಯಲ್ಲಿ ಇಡಿಯ ಬ್ರಹ್ಮಾಂಡಾವೇ ಅಡಗಿಕೊಂಡು ಅವನಿಮ್ದ ರಕ್ಷಿತವಾಗುತ್ತಿರುವುದು. ಹೀಗೆ ಎಷ್ಟೋ ಕಲ್ಪಗಳು ಕಳೆದುಹೋಗುವುದು – ಇತ್ಯಾದಿ ವರ್ಣನೆ ಇದೆ. ನಾಯಕಿಯ ವ್ಯಾಮೋಹ ಅಷ್ಟು ಹಳೆಯದು, ದೀರ್ಘವಾದದ್ದು\! 



ನಾಯಕಿ ಹೇಳುತ್ತಾಳೆ: ನನ್ನ ಪ್ರಿಯತಮನಾದ ಸರ್ವೇಶ್ವರನು ಧರಿಸಿರುವ ತುಲಸಿಯ ವಿಷಯದಲ್ಲಿ, ಅನೇಕ ಕಲ್ಪಗಳಿಂದಲೂ, \(ಅಂಥ ಕತ್ತಲ ರಾತ್ರಿಗಳಲ್ಲೆಲ್ಲಾ\) ನಾನು ಅತ್ಯಂತ ಹೆಚ್ಚಿನ ಆಸಕ್ತಿಯುಳ್ಳವಳಾಗಿದ್ದೇನೆ. ಅವನನ್ನು ಪರಮಪದದ ಒಡೆಯನೇ, ಮಧುಸೂದನಾ, ಎಂದು ಕೂಗಿಕರೆಯುತ್ತಲೇ ಇದ್ದೇನೆ. ಮಲ್ಲಿಗೆ ಮೊಗ್ಗಿನ ಹಾಗಿರುವ ಹಲ್ಲುಗಳಿಂದಲೂ, ಕೆಂಪಗೆ ಸೊಬಗು ತುಂಬಿದ ತುಟಿಗಳಿಂದಲೂ, ಮುಗುಳ್ನಗೆಯಿಂದ ಕೂಡಿದ, ಉತ್ಸಾಹಪೂರ್ಣವಾದ ಮುಖದಿಂದಲೂ, ಹೃದಯ ತುಂಬಿ ಉಕ್ಕಿ ಬರುತ್ತಿರುವ ಪ್ರೇಮದಿಂದಲೂ, ಯೌವನ ಪೂರ್ಣವಾದ ನನ್ನೀ ಮೊಲೆಗಳನ್ನು ಅವನಿಗೆ ಮೀಸಲುಮಾಡಿ, ದೀನಳಾಗಿ, ಅವನನ್ನೇ ಎದುರು ನೋಡುತ್ತಿದ್ದೇನೆ. 



೬೦. ಮುಲೈಯೋ ಮುೞುಮುಟ್ರುಮ್ ಪೋನ್ದಿಲ, ಮೊಯ್ ಪೂಙ್ಗುಲವಿಲ್ ಕುಱಿಯ

ಕಲೈಯೋ ವರೈಯಿಲ್ಲೈ ನಾವೋ ಕುೞಱುಮ್, ಕಡಲ್ ಮಣ್ನೆಲ್ಲಾಮ್

ವಿಲೈಯೋ ವೆನವಿಳಿರುಙ್ಕಣಿವಳ್ ಪರಮೇ? ಪೆರುಮಾನ್

ಮಲೈಯೋ, ತಿರುವೇಙ್ಗಡ ಮೆನ್ ಱು ಕಱ್ ಕಿನ್ ಱ ವಾಶಹಮೇ. 



ಮುಲೈಯೋ = ಮೊಲೆಗಳೋ, ಮುೞು ಮುಟ್ರಮ್ = ಪೂರ್ಣವಾಗಿ ಬಲಿತಂತೆ, ಪೋನ್ದಿಲ = ಕಾಣುವುದಿಲ್ಲ \(ಮೂಡಿಬಂದಿಲ್ಲ\), ಮೊಯ್ = ದಟ್ಟವಾದ, ಪೂ = ಸುಂದರವಾದ, ಕುೞಲ್ = ಕೂದಲು, ಕುಱಿಯ = ಗಮನಿಸುವುದಾಗಿಲ್ಲ, ಕಲೈಯೋ = ಡಾಬಾದರೋ\(ಒಡ್ಯಾಣವೋ\), ಅರೈ ಇಲ್ಲೈ= ನಡುವಿನಲ್ಲಿಲ್ಲ, ನಾವೋ = ನಾಲಗೆಯೋ \(ಮಾತೋ\), ಕುಳಱುಮ್ = ತೊದಲುತ್ತಿದೆ, ಕಡಲ್ = ಕಡಲಿನ \(ಕಡಲಿಂದ ಸುತ್ತುವರಿದ\) ಮಣ್ ಎಲ್ಲಾಮ್ = ಭೂಲೋಕವೆಲ್ಲಾ, ವಿಲೈಯೋ ಎನ = ಬೆಲೆಯೋ ಎಂಬಂತೆ, ಮಿಳಿರುಮ್ = ಸುಳಿದಾಡುತ್ತಿರುವ, ಕಣ್ = ಕಣ್ಣುಗಳು, ಇವಳ್ ಪರಮೇ = ಇವಳಿಗೆ ತಕ್ಕಂತೆಯೇ, ಪೆರುಮಾನ್ = ಸ್ವಾಮಿಯ, ಮಲೈಯೋ = ಬೆಟ್ಟವಾದರೋ, ತಿರುವೇಙ್ಗಡಮ್ = ತಿರುವೆಂಕಟಗಿರಿ, ಎನ್ ಱು = ಎಂದು, ಕಱ್ ಕಿನ್ ಱ = ಕಲಿತಿರುವ \(ಬಹುಕಾಲದಿಂದ ತಿಳಿದಿರುವ\), ವಾಶಹಮೇ = ಮಾತೇ. 



ಮೊಲೆಗಳೋ ಪೂರ್ಣವಾಗಿ ಬಲಿತಂತೆ ಮೂಡಿಬಂದಿಲ್ಲ. ಸುಂದರವಾದ ದಟ್ಟವಾದ ತಲೆಗೂದಲು ಗಮನಿಸುವಂಥಾದ್ದಲ್ಲ. ಒಡ್ಯಾಣವೋ ನಡುವಿನಲ್ಲಿಲ್ಲ. ಮಾತೋ \(ನಾಲಗೆಯೋ\) ತೊದಲುತ್ತಿದೆ. ಕಡಲಿನಿಂದ ಸುತ್ತುವರಿದ ಭೂಲೋಕವೆಲ್ಲಾ ಬೆಲೆಯೋ ಎಂಬಂತೆ ಸುಳಿದಾಡುತ್ತಿರುವ ಕಣ್ಣುಗಳು ಇವಳಿಗೆ ತಕ್ಕಂತೆಯೇ, ಸ್ವಾಮಿಯ ಬೆಟ್ಟವಾದರೋ ತಿರುವೆಂಕಟಗಿರಿ ಎಂದು ಬಹುಕಾಲದಿಂದ ತಿಳಿದಿರುವ ಮಾತೇ. 



ಹಿಂದಿನ ಪಾಶುರದಲ್ಲಿ ನಾಯಕಿಯು ತನ್ನ ಮೊಲೆಗಳನ್ನು \(ಎಂದರೆ ಪೂರ್ಣಪ್ರೇಮವನ್ನು\) ಭಗವಂತನಿಗೆ ಮೀಸಲು ಮಾಡಿಟ್ಟುಕೊಂಡು ಅವನನ್ನು ಎದುರುನೋಡುತ್ತಿರುವುದಾಗಿ ಹೇಳಿದಳು. ಈಗ, ಅವಳು ತನ್ನ ಚೆಲುವನ್ನು, ನಿಲುವನ್ನು ಕುರಿತು ಹೇಳುತ್ತಾಳೆ. ಯಾವುದರಿಂದ ಭಗವಂತನು ತನ್ನ ಬಳಿಗೆ ಆಕರ್ಷಿತನಾಗಬಲ್ಲ ಎಂಬುದು ವಿಷಯ. ಅದನ್ನುಕುರಿತ ವಿವರಣೆಯೂ ಅಷ್ಟೇ ಸ್ವಾರಸ್ಯಪೂರ್ಣ. 



ನಾಯಕಿ ಹೇಳುತ್ತಾಳೆ: ಇವಳು \(ಎಂದರೆ ’ನಾನು\) ಎಂಬುದನ್ನು ಜಯಿಸಿ ಹೇಳುತ್ತಿರುವಂತೆ\) ಯಾವ ರೀತಿಯಲ್ಲಿ ಭಗವಂತನಿಗೆ ಅರ್ಹಳು? ಇವಳ ಮೊಲೆಗಳು ಪೂರ್ಣವಾಗಿ ಬೆಳೆದಿಲ್ಲ. ತಲೆಗೂದಲು ಸುಂದರವಾಗಿಯೂ ದಟ್ಟವಾಗಿಯೂ ಬೆಳೆದಿದ್ದರೂ ಸಹ, ಅದು ಗಮನಿಸುವಷ್ಟು ನೀಳವಾಗಿ ಆಕರ್ಷಕವಾಗಿ ಬೆಳೆದಿಲ್ಲ. ಇವಳ ನಡುವು ಒಡ್ಯಾಣವನ್ನು ಧರಿಸುವುದಕ್ಕೆ ಯೋಗ್ಯವಾಗಿಲ್ಲ. ಮಾತುಗಳಿಂದಲಾದರೂ ಆಕರ್ಷಿಸಬಹುದೆಂದರೆ, ಮಾಟು ತೊದಲುತ್ತದೆ. ಇವಳ ಕಣ್ಣುಗಳು ಜಗತ್ತನ್ನೆಲ್ಲಾ ತಾವು ಬೆಲೆಮಾಡುವಂತೆ ಚಂಚಲವಾಗಿ ಸುಳಿದಾಡುತ್ತಿವೆ. ಅವೂ ಸಹ ಇವಳ ರೂಪ ಯೌವನಕ್ಕೆ ತಕ್ಕಂತೆಯೇ ಇವೆ. ತನ್ನ ಸ್ವಾಮಿ ಇರುವುದು ಬೆಟ್ಟದಮೇಲೆ, ಬಹುಕಾಲದಿಂದ ಅದನ್ನು ತಿರುವೆಂಕಟಗಿರಿ ಎಂದು ಪ್ರಸಿದ್ಧಿ ಹೊಂದಿದೆ. ಪ್ರಯಾಸದಿಂದ ಒಂದು ವೇಳೆ ಅಲ್ಲಿಗೆ ಹೋದರೂ, ಸ್ವಾಮಿಯು ಇವಳಲ್ಲಿ ಕೃಪೆದೋರುವನೋ, ಕಡೆಗಣಿಸುವನೋ? 



ದೇಹಸೌಷ್ಠವ, ಮಾತಿನ ಜಾಣ್ಮೆ, ಬೆಡಗು, ಮುಂತಾದವು ಸ್ತ್ರೀಗೆ ಆಕರ್ಷಣೆಗೆ ಸಾಧನಗಳು. ಇವಳ ಮೈಯೌವನದಿಂದ ತುಂಬಿಕೊಂಡು, ನಡು ಸಣ್ಣದಾಗಿ, ಅದಕ್ಕೆ ಒಡ್ಯಾಣ ತೊಟ್ಟರೆ, ಆಗ ಸ್ತ್ರೀಸಹಜವಾದ ಮೈಸೊಬಗು ಹೊಮ್ಮಿ ಕಾಣುತ್ತದೆ. ಕಣ್ಣುಗಳ ಅಂದವೂ, ಅವುಗಳ ಚಪಲತೆಯೂ, ಜೊತೆಗೆ ಮಾತಿನ ಜಾಣ್ಮೆಯೂ, ಬೆಡಗು, ಕೂಡಿಕೊಂಡರೆ ಸಾಲದೇ? 



೬೧. ವಾಶಜಂಜೆಯ್ ವದು ನಮ್ ಪರಮೇ, ತೊಲ್ಲೈವಾನವರ್ ತಮ್

ನಾಯಹನ್ ನಾಯಹರೆಲ್ಲಾ ನ್ತೊಮಿಮವನ್, ಞೂಲಮುಟ್ರುಮ್

ವೇಯಹ ಮಾಯಿನುಮ್ ಶೋರಾವಹೈಯಿರಣ್ಡೇಯಡಿಯಾಲ್

ತಾಯವನ್, ಆಯ್ ಕ್ಕೂಲ ಮಾಯ್ ವನ್ದುತೋನ್ ಱಿಟ್ರುನಮ್ಮಿಱೈಯೇ. 



ವಾಶಹಮ್ = ಹೊಗಳಿ ಹೇಳುವುದು, ನಮ್ ಪರಮೇ = ನಮಗೆ ಸಾಧ್ಯವೇ? ಶೊಲ್ಲೈ = ಪುರಾತನ ಕಾಲದಿಂದಲೂ, ವಾನವರ್ ತಮ್ = ನಿತ್ಯಸೂರಿಗಳ, ನಾಯಹನ್ = ನಾಯಕನಾದವನನ್ನು, ನಾಯಹರ್ ಎಲ್ಲಾಮ್ = ಎಲ್ಲಾ \(ಬ್ರಹ್ಮಾದಿ\) ನಾಯಕರ, ತೊೞುಮವನ್ = ಸೇವೆಯನ್ನು ಪಡೆಯುವನನ್ನೂ, ಞೂಲಮ್ ಮಟ್ರುಮ್ = ಲೋಕಗಳೆಲ್ಲವನ್ನೂ ಪೂರ್ತಿಯಾಗಿ, ವೇಯ್ = \(ನಿಂತು ನೋಡುವುದಕ್ಕೆ\) ಪರೀಕ್ಷಿಸುವುದಕ್ಕೆ, ಅಹಮ್ ಆಯಿನುಮ್ = ಸ್ಥಳವಾದರೂ, ಶೋರಾ ವಹೈ = ಇಲ್ಲದಿರುವಂತೆ, ಇರಣ್ಡೇ ಅಡಿಯಾಲ್ = \(ತನ್ನ\) ಎರಡೆ ಹೆಜ್ಜೆಗಳಿಂದ, ತಾಯವನ್ = ಅಳೆದುಕೊಂಡವನನ್ನು, ಆಯ್ ಕುಲಮ್ ಆಯ್ = ಗೋವಳರ ಕುಲದವನಾಗಿ, ವನ್ದು = ಬಂದು, ಶೋನ್ ಱಿಟೃ = ಅವತರಿಸಿದವನಾದ, ನಮ್ = ನಮ್ಮ, ಇಱೇಯೇ = ರಕ್ಷಕನನ್ನು. 





ಪುರಾತನ ಕಾಲದಿಂದಲೂ ನಿತ್ಯಸೂರಿಗಳ ಒಡೆಯನಾಗಿರುವವನನ್ನು, ಬ್ರಹ್ಮಾದಿ ಎಲ್ಲಾ ನಾಯಕರಿಂದ ಸೇವೆಯನ್ನು ಪಡೆಯುವವನನ್ನು, ನಿಂತು ನೋಡುವುದಕ್ಕೂ \(ಪರೀಕ್ಷಿಸುವುದಕ್ಕೂ\) ಸ್ಥಳವಿಲ್ಲದಂತೆ ಲೋಕಗಳೆಲ್ಲವನ್ನೂ ತನ್ನ ಎರಡೇ ಹೆಜ್ಜೆಗಳಿಂದ ಅಳೆದುಕೊಂಡವನನ್ನು, ಗೋವಳರ ಕುಲದವನಾಗಿ ಬಂದು ಅವತರಿಸಿದವನನ್ನು, ನಮ್ಮ ರಕ್ಷಕನನ್ನು, ಹೊಗಳಿಹೇಳುವುದು ನಮ್ಮಿಂದ ಸಾಧ್ಯವೇ? 



ಇಲ್ಲಿ ಭಗವಂತನ ಪರತ್ವವನ್ನೂ, ಸರ್ವೇಶ್ವರತ್ವವನ್ನೂ, ಅದ್ಭುತಕಾರಕ ಸಾಮರ್ಥ್ಯವನ್ನೂ, ಸೌಲಭ್ಯವನ್ನೂ, ಸರ್ವರಕ್ಷಕತ್ವವನ್ನೂ ಹೇಳಲಾಗಿದೆ. 



ನಾಯಕಿ ಹೇಳುತ್ತಾಳೆ: ಭಗವಂತನು \(ನನ್ನ ಪ್ರಿಯತಮನು\) ಪರಮಪದವಾಸಿಗಳಾದ ನಿತ್ಯಸೂರಿಗಳಿಗೆ ಒಡೆಯನು. ಅವರಿಂದ ಎಡೆಬಿಡದಂತೆ ಸೇವೆಯನ್ನು ಪಡೆಯುತ್ತಿರುವವನು. ಬ್ರಹ್ಮ ರುದ್ರಾದಿದೇವತೆಗಳೆಲ್ಲರಿಗೂ ಒಡೆಯನು. ಅವರಿಂದಲೂ ಸೇವೆಯನ್ನು ಪಡೆಯುತ್ತಾ, ಅವರ ಭಯಭಕ್ತಿಪೂರ್ವಕ ಪ್ರಣಾಮಗಳನ್ನು ಸ್ವೀಕರಿಸುತ್ತಿರುಅವನು. ತನ್ನ ಎರಡೇ ಹೆಜ್ಜೆಗಳಿಂದ ಎಲ್ಲಾ ಲೋಕಗಳನ್ನೂ ಅಳೆದುಕೊಂಡ ಅದ್ಭುತಸಮರ್ಥನು. ಆದರೂ, ತಾನು ಸಾಮಾನ್ಯರಾದ ಗೋವಳರ ಕುಲದಲ್ಲಿ ಅವತರಿಸಿ, ಅವರ ನಡುವೆಯೇ ಎಲ್ಲರಿಗೂ ಅತ್ಯಂತ ಸುಲಭನಾಗಿ ಸಹಾಯಕನಾಗಿ ನಡೆದುಕೊಂಡವನು. ಅಲ್ಲದೆ, ಅವನು ಎಲ್ಲಾ ಚರಚರ ವಸ್ತುಗಳ ರಕ್ಷಕನು. ಅಂಥ ಮಹಾಮಹಿಮನನ್ನು ಸಾಮಾನ್ಯರಾದ ನಾವು ಹೊಗಳುವುದಕ್ಕೆ ಹೇಗೆ ಸಾಧ್ಯವಾದೀತು? ಅವನು ಸಕಲ ಸದ್ಗುಣಸಂಪನ್ನನು. ಅವನ ಗುಣಸ್ವಭಾವಗಳನ್ನು ಹೇಳುವುದಾದರೂ ಹೇಗೆ?



೬೨. ಇಱೈಯೋ ಇರಕ್ಕಿನುಮೀಙ್ಗೋರ್ ಪೆಣ್ ಪಾಲೆನವುಮ್ಮೀರಙ್ಗಾದು,

ಅಱೈಯೋ\! ವೆನನಿನ್ ಱದಿರುಙ್ಕರುಙ್ಗಡಲ್, ಈಙ್ಗಿವಳ್ ತನ್

ನಿಱೈಯೋ ವಿನಿಯುನ್ತಿರುವರುಳಾಲನ್ ಱಿ ಕ್ಕಾಪ್ಪರಿದಾಲ್

ಮುಱೈಯೋ? ಅರವಣೈಮೇಱ್ ಪಳ್ಳಿಕೊಣ್ಡ ಮುಹಿಲ್ ವಣ್ಣನೇ. 



ಇಱೈಯೋ = ಸರ್ವರಕ್ಷಕನೋ, ಇರಕ್ಕಿನುಮ್ = ಬೇಡಿದರೂ \(ಅಂಗಲಾಚಿದರು\), ಈಙ್ಗು = ಇಲ್ಲಿ, ಓರ್ = ಒಬ್ಬ, ಪೆಣ್ ಪಾಲ್ = ಸ್ತ್ರೀಯವಿಷಯದಲ್ಲಿ, ಎನವುಮ್ = ಎಂದಾದರೂ, ಇರಙ್ಗಾದು = ಕರುಣಿಸದೆ ಇರುವುದು , ಅಱೈಯೋ = ಬಂಡೆಯೋ \(ವಂಚನೆಯೋ\), ಎನ = ಎಂಬಂತೆ, ನಿನ್ ಱು = ನಿಂತು\(ಕದಲದಂತೆ\), ಅದಿರುಮ್ = ಘರ್ಜಿಸುವ, ಕರುಕಡಲ್ = ಕರಿಯಕಡಲು, ಈಙ್ಗು = ಇಲ್ಲಿ, ಇವಳ್ ತನ್ = ಇವಳ, ನಿಱೈಯೋ = ಪ್ರಾಮಾಣಿಕತೆಯೋ, ಇನಿ = ಇನ್ನು, ಉನ್ = ನಿನ್ನ, ತಿರುಅರುಳಾಲ್ ಅನ್ ಱಿ = ಶ್ರೇಷ್ಠವಾದ \(ಪೂರ್ಣವಾದ\) ಕೃಪೆಯಿಂದಲಲ್ಲದೆ, ಕಾಪ್ಪು = ರಕ್ಷಣೆಯು, ಅರಿದಾಲ್ = ಅಸಾಧ್ಯವಾದ್ದರಿಂದ,ಮುಱೈಯೋ = \(ಇದು\) \(ವ್ಯರ್ಥವಾದ\) ಮೊರೆ ಇಡುವಿಕೆಯೋ, ಅರವು ಅಣೈ ಮೇಲ್ = ಸರ್ಪದ ಹಾಸುಗೆಯ ಮೇಲೆ, ಪಳ್ಳಿಕೊಂಡ = ಪವಡಿಸಿರುವ, ಮುಹಿಲ್ ವಣ್ನನೇ = ಕಾರ್ಮುಗಿಲ ಬಣ್ಣದವನೇ. 



ಶೇಷನ ಹಾಸುಗೆಯ ಮೇಲೆ ಪವಡಿಸಿರುವ ಕಾರ್ಮುಗಿಲ ಬಣ್ಣದವನೇ, ಎಷ್ಟು ಅಂಗಲಾಚಿದರೂ ಇಲ್ಲಿ ಒಬ್ಬ ಸ್ತ್ರೀಯ ವಿಷಯದಲ್ಲಿ ಎಂದು ಆದರೂ ಕನಿಕರಿಸದೆ ಇರುವುದು ಸರ್ವರಕ್ಷಕನೋ? \(ಸರ್ವರಕ್ಷಕತ್ವವೆನಿಸುವುದೋ\). ಘಾರ್ಜಿಸುವ ಕರಿಯಕಡಲ ಮುಂದೆ \(ಅಡ್ಡಿಯಾಗಿ\) ನಿಂತಿರುವ ಬಂಡೆಯೋ ಎಂಬಂತೆ \(ಶಲೆ ಕೊಡುವುದು\) ಇಲ್ಲಿ ಇವಳ ಪ್ರಾಮಾಣಿಕತೆಯೋ? ಇನ್ನು ನಿನ್ನ ಪೂರ್ಣಕೃಪೆಯಿಂದಲ್ಲದೆ ರಕ್ಷಣೆ ಅಸಾಧ್ಯ ಎಂಬ \(ಇವಳ\) ವ್ಯರ್ಥವಾದ ಮೊರೆಯೋ? 



ಹಿಂದಿನ ಪಾಶುರದಲ್ಲಿ ತನ್ನ ಪ್ರಿಯತಮನ ಸದ್ಗುಣಗಳನ್ನು ಹೊಗಳಿಹೇಳುತ್ತಾ ನಾಯಕಿ. ಆನನ್ನು ಹೊಗಳುವುದಕ್ಕೆ ಮಿತಿಯುಂಟೇ ಎಂದಳು. ಇಲ್ಲಿ ಅವನನ್ನೇ ಉದ್ದೇಶಿಸಿ ಆಡುವ ಚುಚ್ಚುಮಾತುಗಳು ಬರುತ್ತವೆ. 



ನಾಯಕಿ ಹೇಳುತ್ತಾಳೆ: ಕಾರ್ಮುಗಿಲವಣ್ಣನೇ, ಇಲ್ಲಿ ಒಬ್ಬ ಹೆಣ್ಣು ನಿನಗಾಗಿ ಅನ್ನಪಾನಾದಿಗಳನ್ನು ತೊರೆದು ಕೊರಗುತ್ತಾ ಅಂಗಲಾಚಿಬೇಡುತ್ತಿದ್ದಾಳೆ. ಅದರಿಂದ ನಿನ್ನ ಮನಸ್ಸು ಸ್ವಲ್ಪವೂ ಕರಗುವುದಿಲ್ಲವೇ? ಇದನ್ನೇ ನಿನ್ನ ರಕ್ಷಕತ್ವ ಎನ್ನುವುದು? ಅಬ್ಬರಿಸುವ ಕಡಲ ಮುಂದೆ ಅದಕ್ಕೆ ಅಡ್ಡಿಯಾಗಿ ನಿಂತಿರುವ ದೊಡ್ಡಬಂಡೆಯಂತೆ ಶಲೆ ಕೊಡುತ್ತಿರುವುದು ಇವಳ ಕೂಗೇ ಹೊರತು ಇವಳ ಪ್ರಾಮಾಣಿಕತೆಯನ್ನು ಒಪ್ಪಿಕೊಂಡ ನಿನ್ನ ಮಾರುತ್ತರವೇ? ನಿನ್ನ ಪೂರ್ಣಕೃಪೆಗಾಗಿಯೇ ಇವಳು ಇಷ್ಟು ದೀನಳಾಗಿ ಮೊರೆಯಿಡುತ್ತಿರುವುದು\! ಅದಿಲ್ಲವಾದರೆ, ನಿನ್ನ ಬಳಿ ಸೇರುವುದು ಅಸಾಧ್ಯವೇ\! 



೬೩. ವಣ್ಣಂಜಿವನ್ದುಳ ವಾನಡಮರುಙ್ಗುಳಿರ್ ವಿಳಿಯ,

ತಣ್ ಮೆನ್ ಕಮಲತ್ತಡಮ್ ಪೋಱ್ ಪೊಲಿನ್ದನ, ತಾಮಿವೈಯೋ

ಕಣ್ಣನ್ ತಿರುಮಾಲ್ ತಿರುಮುಹನ್ತನ್ನೊಡುಮ್ ಕಾದಲ್ ಶೆಯ್ ದೇಱ್

ಕೆಣ್ಣಮ್ ಪುಹುನ್ದು, ಅಡಿಯೇಮೊಡಿಕ್ಕಾಲ ಮಿರುಕ್ಕಿನ್ ಱವೇ.



ವಣ್ಣಮ್ = ಬಣ್ಣವು, ಶಿವನ್ದುಳ್ = ಕೆಂಪಗೂ, ವಾನ್ ನಾಡು = ಪರಮಪದವು, ಅಮರುಮ್ = ಆನಂದಿಸುವ, ಕುಳಿರ್ = ತಂಪು, ವಿೞಿಯ = ನೋಟವುಳ್ಳ, ತಣ್ = ತಂಪಾಗಿ, ಮೆನ್ = ಮೃದುವಾಗಿ \(ಹಿತಕರವಾಗಿ\), ಇರುವ, ಕಮಲಮ್ ತಡಮ್ ಪೋಲ್ = ಕಮಲದ ತಟಾಕದ ಹಾಗೆ, ಪೊಲಿನ್ದನ = ಬೆಳಗುತ್ತಿರುವ, ತಾಮ್ ಇವೈಯೋ = ಅವು\(ಕಣ್ಣುಗಳು\) ಇವೇಯೋ, ಕಣ್ಣನ್ = ಅತ್ಯಾಕರ್ಷಕನೂ, ತಿರುಮಾಲ್ = ಸರ್ವೇಶ್ವರನೂ ಆದವನ, ತಿರುಮುಹಮ್ ತನ್ನೊಡುಮ್ = ದಿವ್ಯವಾದ ಮುಖದೊಡನೆ ಕಾಡಲ್ ಶೆಯ್ ದೇಱ್ ಕು = ಪ್ರೇಮಿಸುತ್ತಿರುವವರಿಗೆ \(ನನಗೆ\), ಎಣ್ಣಮ್ = ಮನಸ್ಸಿನಲ್ಲಿ, ಉಹುನ್ದು = ಪ್ರವೇಶಿಸಿ, ಅಡಿಯೇನೊಡು = \(ದೀನಳಾದ\) ನನ್ನೊಡನೆ, ಇಕಾಲಮ್ = ಈಗಲೂ, ಇರುಕ್ಕಿನ್ ಱವೇ = ಇರುತ್ತಿರುವುವು. 



ಬಣ್ಣದಲ್ಲಿಕೆಂಪಗೂ, ಪರಮಪದವು ಆನಂದಿಸುವಂಥ ಹಿತಕರವಾದ ನೋಟದಿಂದಲೂ, ತಂಪಾಗಿ, ಮೃದುವಾಗಿ \(ಹಿತಕರವಾಗಿ\) ಇರುವ ಕಮಲದ ತಟಾಕದ ಹಾಗೆ ಬೆಳಗುತ್ತಿರುವ ಅವು \(ಕಣ್ಣುಗಳು\) ಇವೇಯೋ ಅತಾಕರ್ಷಕನಾದ ಸರ್ವೇಶ್ವರನ ದಿವ್ಯವಾದ ಮುಖದೊಡನೆ ಪ್ರೇಮಿಸುವ ನನ್ನ ಮನಸ್ಸನ್ನು ಪ್ರವೇಶಿಸಿ \(ದೀನಳಾದ\) ನನ್ನೊಡನೆ ಈಗಲೂ ಇರುತ್ತಿರುವುವು? 



ನಾಯಕಿಯ ನಿಶ್ಚಲವಾದ ನಂಬಿಕೆಯನ್ನೂ ಪ್ರೇಮವನ್ನೂ ಇಲ್ಲಿ ಸೂಚಿಸಲಾಗಿದೆ. 



ನಾಯಕಿ ಹೇಳುತ್ತಾಳೆ: ನಾನು ಆಶಿಸುವ ನನ್ನ ಪ್ರಿಯತಮನೂ ಅತ್ಯಾಕರ್ಷಕನೂ ಆದ ಸರ್ವೇಶ್ವರನ ದಿವ್ಯವಾದ ಮುಖಮಂಡಲದಲ್ಲಿ, ಕೆಂಪಗೆ, ಪರಮಪದದಲ್ಲಿ ಆನಂದವನ್ನು ಸೂಸುವ ಕೃಪಾದೃಷ್ಟಿಯಿಂದ ಕೂಡಿದ, ಹಿತಕರವಾದ ಕೆಂದಾವರೆಯ ತಟಾಕದ ಹಾಗೆ ಬೆಳಗುವ ವಿಶಾಲವಾದ ಕಣ್ಣುಗಳು ನನ್ನ ಅಂತರಂಗವನ್ನು ಪ್ರವೇಶಿಸಿ, ನನ್ನೊಡನೆ ಈಗಲೂ ಎಡೆಬಿಡದಂತೆ ಇವೆ. 



೬೪. ಇರುಕ್ಕಾರ್ ಮೊಳಿಯಾಲ್ ನೆಱಿಯಮಿಕ್ಕಾಮೈ, ಉಲಹಳನ್ದ

ತಿರುತ್ತಾಳಿಣೈ ನಿಲತ್ತೇವರ್ ವಣಙ್ಗುವರ್, ಯಾಮುಮವಾ

ಒರುಕ್ಕಾವಿನೈಯೊಡು ಮೆಮ್ಮೊಡುಮ್ ನೊನ್ದು ಕನಿಯಿನ್ಮೈಯಿಱ್

ಕರುಕ್ಕಾಯ್ ಕಡಿಪ್ಪವರ್ ಪೋಲ್, ತಿರುನಾಮಚ್ಚೊಲ್ ಕಟ್ರನಮೇ. 



ಇರುಕ್ಕೂ = ಇಕ್ಕಟ್ಟು \(ಕಷ್ಟ\), ಆರ್ = ತುಂಬಿದ, ಮೊೞಿಯಾಲ್ = ಭಾಷೆಯಿಂದಲೂ, ನೆೞಿ = ಕ್ರಮವನ್ನು, ಇೞುಕ್ಕಾಮೈ = ತಪ್ಪದಂತೆಊ, ಉಲಹುಅಳನ್ದ = ಲೋಕಗಳನ್ನು ಅಳೆದುಕೊಂಡ, ತಿರು ತಾಳ್ ಇಣೈ= ಪವಿತ್ರವಾದ ಎರಡು ಪಾದಗಳನ್ನು, ನಿಲಮ್ ಶೇವರ್ = ಭೂಸುರರು \(ಬ್ರಾಹ್ಮಣರು\), ವಣಙ್ಗುವರ್ = ನಮಸ್ಕರಿಸುತ್ತಾರೆ\(ಪೂಜಿಸುತ್ತಾರೆ\), ಯಾಮುಮ್ = ನಾವೂ ಸಹ, ಅವಾ = ಆಶೆಯನ್ನು, ಒರುಕ್ಕಾ = ಅಡಗಿಸಲಾರದ, ವಿನೈಯೊಡುಮ್ = \(ನಮ್ಮ\) ಪಾಪಕರ್ಮಗಳಿಗಾಗಿಯೂ, ಎಮ್ಮೊಡುಮ್ = ನಮ್ಮ ವಿಷಯದಲ್ಲೂ \(ನಮಗಾಗಿಯೂ\), ನೊನ್ದು = ಸಂಕಟಪಟ್ಟು, ಕನಿ = ಹಣ್ಣು, ಇನ್ಮೈಯಿನ್ = ಇಲ್ಲದ್ದರಿಂದ, ಕರುಕ್ಕಾಯ್ = ಕಸುಗಟ್ಟೆ ಕಾಯನ್ನು, ಕಡಿಪ್ಪವರ್ ಪೋಲ್ = ಕಚ್ಚಿ ಆನಂದಿಸುವವ ಹಾಗೆ \(ಕಚ್ಚಿ ತಿನ್ನುವವರ ಹಾಗೆ\), ತಿರುನಾಮ = ಭಗವನ್ನಾಮಗಳೆಂಬ ಮಾತುಗಳನ್ನು, ಕಟ್ರನಮೇ = ಕಲಿತುಕೊಂಡಿದ್ದೇವೆ. 



ಇಕ್ಕಟ್ಟು\(ಕಷ್ಟ\) ತುಂಬಿದ ಭಾಷೆಯಿಂದಲೂ, ಕ್ರಮವನ್ನು ತಪ್ಪದಂತೆಯೂ, ಲೋಕಗಳನ್ನು ಅಳೆದುಕೊಂಡ ಪವಿತ್ರವಾಡ ಎರಡು ಪಾದಗಳನ್ನು ನೆಲದೇವರುಗಳು \(ಬ್ರಾಹ್ಮಣರು\) ಪೂಜಿಸುತ್ತಾರೆ \(ನಮಸ್ಕರಿಸುತ್ತಾರೆ\). ನಾವೂ ಸಹ, ಆಶೆಯನ್ನು ಅಡಗಿಸದ ನಮ್ಮ ಪಾಪಕರ್ಮಗಳಿಗಾಗಿಯೂ ನಮಗಾಗಿಯೂ ಸಂಕಟಪಟ್ಟು, ಹಣ್ಣು ಇಲ್ಲದ್ದರಿಂದ ಕಸುಗಟ್ಟೆಕಾಯನ್ನು ಕಚ್ಚಿ ತಿನ್ನುವವರ ಹೇಗೆ, ಭಗವನ್ನಾಮಗಳೆಂಬ ಮಾತುಗಳನ್ನು ಕಲಿತುಕೊಂಡಿದ್ದೇವೆ. 



ಬಲು ಸ್ವಾರಸ್ಯಪೂರ್ಣವಾದ ಪಾಶುರ ಇದು. ಕಷ್ಟಪಟ್ಟು ಕಲಿತು, ಕ್ರಮಬದ್ಧವಾಗಿ ನಡೆಸುವ ವೇದಪಠಣ ಎಲ್ಲರಿಗೂ ಅಬ್ಬುವಂಥಾದ್ದಲ್ಲವೆಂದೂ, ಎಲ್ಲರೂ ಸಾಮಾನ್ಯವಾಗಿ, ಸುಲಭವಾಗಿ ಉದ್ಧಾರಗೊಳ್ಳುವ ಕ್ರಮವೊಂದಿದೆಯೆಂದೂ ಇಲ್ಲಿ ತಿಳಿಸಲಾಗಿದೆ. 



“ಇರುಕ್ಕಾರ್ ಮೊಳಿಯಾಲ್ ನೆೞಿಯಮಿಕ್ಕಾಮೈ” – ವೇದಗಳ ಭಾಷೆ ಸಂಸ್ಕೃತವಾದರೂ, ಅದು ತುಂಬ ಇಕ್ಕಟ್ಟಿನಿಂದ ಕೂಡಿದ್ದು. ಭಾಷೆಯೊಂದೇ ಅಲ್ಲದೆ, ಅದರ ಉಚ್ಚಾರಣೆಯಲ್ಲಿಯೂ, ಏರಿಳಿತಗಳಿಂದ ಕೂಡಿ, ಕ್ರಮಬದ್ಧವಾಗಿವೆ. ಇವೆರಡೂ ಕೂಡಿಕೊಂಡು, ವೇದಪಠಣ ಸುಲಭವಲ್ಲ ಎನಿಸುತ್ತದೆ, ಗುರುಮುಖೇನ ಅಭ್ಯಾಸಮಾಡಿದ ಹೊರತು, ಅದನ್ನು ಸ್ವರಬದ್ಧವಾಗಿ ತಪ್ಪಿಲ್ಲದೆ ಹೇಳುವುದು ಕಷ್ಟ. 



“ಉಲಹಳನ್ದ ತಿರುತ್ತಾಳಿಐ ನಿಲತ್ತೇವರ್ ವಣಙ್ಗುವರ್” – ತ್ರಿವಿಕ್ರಮನಾಗಿ ಲೋಕಗಳನ್ನು ಅಳೆದುಕೊಂಡ ಭಗವಂತನೇ ವೇದಗಳಿಗೆ ವಸ್ತು. ಅವನ ಹಿರಿಮೆ ಮಹಿಮೆಗಳನ್ನು ಪ್ರತಿಪಾದಿಸುವುದೇ ಅವುಗಳ ಉದ್ದೇಶ. ಭಗವಂತನನ್ನು ಪರಬ್ರಹ್ಮ ಎನ್ನುತ್ತಾರೆ. ಆ ಬ್ರಹ್ಮನನ್ನು ವೇದಗಳ ಮೂಲಕ ಅರಿತುಕೊಂಡು, ಅವನನ್ನು ಆ ವೇದಗಳಿಂದ ಹೊಗಳಿ ಪೂಜಿಸತಕ್ಕವರು ’ಬ್ರಾಹ್ಮಣರು’ ಎಂದರೆ ’ಬ್ರಹ್ಮನನ್ನು ಅರಿತವರು’. 



’ಯಾಮುಮವಾ ಒರುಕ್ಕಾ ವಿನೈಯೊಡು ಮೆಮ್ಮೊಡುಮ್ ನೊನ್ದು’ – ವೇದಗಳನ್ನು ಅಭ್ಯಾಸ ಮಾಡಲಾಗದ ನಮಗೂ ಭಗವಂತನನ್ನು ಭಜಿಸಬೇಕೆಂಬ ಆಶೆಯಿಲ್ಲವೇ? ಅದನ್ನು ಅಡಗಿಸಿಟ್ಟುಕೊಳ್ಳುವುದಾದರೂ ಏಗೆ? ವೇದಾಭ್ಯಾಸ ಮಾಡುವ ಶಕ್ತಿಯನ್ನು ಪಡೆಯಲಿಲ್ಲವಲ್ಲ ಎಂದು ನಾವು ಮರುಗುತ್ತೇವೆ. ನಮ್ಮ ಪಾಪಕರ್ಮಗಳೇ ಅದಕ್ಕೆ ಕಾರಣವೆಂದು ನಮ್ಮನ್ನು ನಾವು ಹಳಿದುಕೊಳ್ಳುತ್ತೇವೆ. ನಮ್ಮೀ ಸ್ಥಿತಿಯನ್ನು ಕಂಡು ನಮಗೆ ವ್ಯಥೆಯುಂಟಾಗುತ್ತದೆ. 



“ಕನಿ ಯಿನ್ಮೈಯಿಲ್ ಕರುಕ್ಕಾಯ್ ಕಡಿಪ್ಪವರ್ ಪೋಲ್ತಿರುನಾಮಚ್ಚೊಲ್ ಕಟ್ರನಮೇ” – ಇದೊಂದು ಸುಂದರವಾದ ಉಪಮಾನ. ’ಕನಿ’ ಎಂಬುದು ’ಮಾಗಿದಹಣ್ಣು’ – ವೇದಗಳು. ’ಕರುಕ್ಕಾಯ್’ ಎಂಬುದು ’ಕಸಗಟ್ಟೆಕಾಯಿ’ – ಭಗವನ್ನಾಮಗಳು. ಕಾಯಿ ತಾನೇ ಹಣ್ಣಾಗುವುದು. ವಸ್ತು ಎರಡಕ್ಕೂ ಒಂದೇ – ಭಗವಂತನೇ. ಹಣ್ಣು ಸಿಕ್ಕದೆ ಹೋದರೆ ಕಾಯಿಯಿಂದಲೇ ತೃಪ್ತಿ. ಅದರಿಂದಲೇ ಆನಂದಾನುಭವ. 



ಮಾಗಿದ ಹಣ್ಣು ರಸಪೂರ್ಣವಾದದ್ದು. ಆಶೆಯಿಂದ ಅದನ್ನು ಸವಿಯಬಹುದು. ಅದೇ ಇಲ್ಲವಾದರೆ? ಸಿಕ್ಕದಿದ್ದರೆ? ತಡೆಯಲಾರದ ಆಶೆಯನ್ನು ತೀರಿಸಿಕೊಳ್ಳುವುದಾದರೂ ಹೇಗೆ? ಹಣ್ಣು ಇಲ್ಲವಾದರೆ ಕಸುಗಟ್ಟೆಕಾಯಿ ಸಿಕ್ಕರೂ ಸಾಕು. ಅದನ್ನೇ ಕಚ್ಚಿ, ಹಣ್ಣನ್ನು ತಿಂದು ಅನುಭವಿಸಿದಂತೆ ಭಾವಿಸಿಕೊಂಡು, ತೃಪ್ತಿಪಟ್ಟುಕೊಳ್ಳಬಹುದಲ್ಲವೇ? 



ಹಾಗೆಯೇ ನಾವು ವೇದಗಳೆಂಬ ಮಾಡಿದ ಹಣ್ಣಿನ ಮೂಲಕ ಭಗವದ್ಗುಣಾನುಭವವನ್ನು ಪಡೆದುಕೊಂಡು ಆನಂದಿಸುವುದಕ್ಕೆ ಸಾಧ್ಯವಾಗದೆ ಹೋದ್ದರಿಂದ, ಭಗವನ್ನಾಮಗಳನ್ನೆ ಹಾಡುತ್ತಾ, ಅದರಿಂದಲೇ ನಮ್ಮ ಆಶೆಯನ್ನು ಪೂರ್ಣಗೊಳಿಸಿಕೊಳ್ಳಬಹುದು. 



ನಾಯಕಿ ಹೇಳುತ್ತಾಳೆ: ಕ್ಲಿಷ್ಟವಾದ ಭಾಷೆಯಿಂದಲೂ, ಉಚ್ಚರಿಸುವ ತಕ್ಕ ನಿಯಮಗಳಿಂದಲೂ ವೇದಗಳನ್ನು ಕಲಿತವರು, ವೇದಪ್ರತಿಪಾದ್ಯನಾದ ಭಗವಂತನನ್ನು ಭಜಿಸಿ ಆನಂದಿಸುವರು. ಅದನ್ನರಿಯದ ನಮ್ಮಂಥ ಪಾಮರರಾದರೋ, ನಮ್ಮ ಪಾಪಗಳಿಗಾಗಿ ನೊಂದು, ನಾವು ಉಜ್ಜೀವನಗೊಳ್ಳಬೇಕೆಂಬ ತಡೆಹಿಡಿಯಲಾರದ ಆಶೆಯಿಂದ, ಭಗವಂತನ ಹೆಸರುಗಳನ್ನು ಹೇಳುತ್ತಲೇ ತೃಪ್ತರಾಗುತ್ತೇವೆ.



ವೇದಗಳನ್ನು ಕಷ್ಟಪಟ್ಟು ಕಲಿತು ಭಗವಂತನನ್ನು ಆ ಮೂಲಕ ಭಜಿಸುವುದಕ್ಕೂ, ಭಗವನ್ನಾಮ ಸಂಕೀರ್ತನೆಯಲ್ಲಿ ತೊಡಗಿ ಅವನನ್ನು ಭಜಿಸುವುದಕ್ಕೂ ಏನು ವ್ಯತ್ಯಾಸ? ಎರಡನೆಯ ಮಾರ್ಗ ಸುಲಭ. ಎರಡರಿಂದಲೂ ಬರುವ ಫಲ ಒಂದೇ – ಉಜ್ಜೀವನಗೊಳ್ಳುವುದು. ಜನ ಸಾಮಾನ್ಯಕ್ಕೆ ಈ ಎರಡನೆಯ ಮಾರ್ಗವೇ ಹಿತವಾದದ್ದು. ಇದರಿಂದಲೇ ಸುಲಭವಾಗಿ ಅವರು ಉದ್ಧಾರಗೊಳ್ಳಬಹುದು. ಈ ಪಾಶುರದ ತಿರುಳು ಇದೇ ಎನಿಸುತ್ತದೆ. ಭಗವನ್ನಾಮ ಸಂಕೀರ್ತನೆಯಿಂದಲೇ ಉದ್ಧಾರಗೊಳ್ಳಬೇಕು. 



೬೫. ಕಟ್ರುಪ್ಪಿಣೈ ಮಲರ್ ಕಣ್ಣಿನ್ ಕುಲಮ್ ವೆನ್ ಱು, ಒರೋಹರುಮ

ಮುಟ್ರುಪ್ಪಯಿನ್ ಱುಶೆವಿಯೊಡು ಶಾವಿ, ಉಲಹಮೆಲ್ಲಾಮ್

ಮುಟ್ರುಮ್ ವಿೞಿಙ್ಗಿ ಯುಮಿೞ್ ನ್ದ ಪಿರಾನಾರ್ ತಿರುವಡಿಕ್ಕೀಱ್

ಉಟೃಮುಱಾದುಮ್, ಮಿಳಿರ್ ನ್ದ ಕಣ್ಣಾಯೆಮ್ಮೈಯುಣ್ ಹಿನ್ ಱವೇ. 



ಕಟೃಪ್ಪಿಣೈ = ಯೌವನದ ಹೆಣ್ಣು ಜಿಂಕೆಯ, ಮಲರ್ ಕಣ್ಣಿನ್ = ಅರಳಿದ \(ವಿಶಾಲವಾದ\) ಕಣ್ಣಿನ, ಕುಲಮ್ = ಜಾತಿಯನ್ನು, ವೆನ್ ಱು = ಜಯಿಸಿ, ಒರೋ = ಒಂದೊಂದು, ಕ್ರುಮಮ್ = ಕರ್ಮವನ್ನೂ, ಉಟ್ರು = ಚೆನ್ನಾಗಿ, ಪಯಿನ್ ಱು = ಅಭ್ಯಾಸಮಾಡಿ \(ಪಳಗಿ\), ಶೆವಿಯೊಡು = ಕಿವಿಗಳಿಂದ, ಉಶಾವಿ = ಕೇಳಿಪರ್ಯಾಲೋಚಿಸಿ, ಉಲಹಮೆಲ್ಲಾಮ್ = ಲೋಕಗಳನ್ನೆಲ್ಲಾ, ಮುಟ್ರುಮ್ = ಪೂರ್ತಿಯಾಗಿ, ವಿೞುಙ್ಗಿ = ನುಂಗಿ, ಉಮಿೞ್ ನ್ದ = ಉಗುಳಿದ \(ಹೊರಕೆಡಹಿದ\) ಪಿರಾನಾರ್ = ಸರ್ವೇಶ್ವರನ, ತಿರುವಡಿಕ್ಕೀಳ್ = ತಿರುವಡಿಗಳ ಬಳಿಯಲ್ಲಿ, ಉಟ್ರುಮ್ ಉಱಾದುಮ್ = ಆದದ್ದನ್ನೂ ಆಗದ್ದನ್ನೂ, ಮಿಳಿರ್ ನ್ದ = ಬೆಳಗಿಸುವ, ಕಣ್ ಆಯ್ = ಜ್ಞಾನವಾಗಿ, ಎಮ್ಮೈ = ನಮ್ಮನ್ನು, ಉಣ್ ಹಿನ್ ಱವೇ = ಉಣ್ಣುತ್ತಿವೆಯಲ್ಲ\! 



ಯೌವನದ ಹೆಣ್ಣುಜಿಂಕೆಯ ಅರಳಿದ \(ವಿಶಾಲವಾದ\) ಕಣ್ಣಿನ ಜಾತಿಯನ್ನು ಜಯಿಸಿ, ಒಂದೊಂದು ಕರ್ಮವನ್ನೂ ಚೆನ್ನಾಗಿ ಅಭ್ಯಾಸಮಾಡಿ\(ಪಳಗಿ\), ಕಿವಿಗಳಿಂದ ಕೇಳಿ ಪರ್ಯಾಲೋಚಿಸಿ, ಲೋಕಗಳನ್ನೆಲ್ಲಾ ಒಟ್ಟಾಗಿ ನುಂಗಿ ಉಗುಳಿದ \(ಹೊರಕೆಡವಿದ\) ಸರ್ವೇಶ್ವರನ ತಿರುವಡಿಗಳ ಬಳಿಯಲ್ಲಿ ಆದದ್ದನ್ನೂ ಆಗದ್ದನ್ನೂ ಬೆಳಗಿಸುವ ಜ್ಞಾನವಾಗಿ ನಮ್ಮನ್ನು ಉಣ್ಣುತ್ತಿವೆಯಲ್ಲ\! 



ಹಿಂದಿನ ಪಾಶುರದಲ್ಲಿ, ವೇದ ಪ್ರತಿಪಾದ್ಯವಾದ ಭಗವಂತನ ಸ್ವರೂಪ ಸ್ವಭಾವಗಳನ್ನು ವೇದಗಳ ಮೂಲಕ ಅರಿತುಕೊಳ್ಳುವುದು ಕಷ್ಟಕರವಾದ್ದರಿಂದ, ಸರಳವೂ ಸುಲಭವೂ ಆದ ಭಗವನ್ನಾಮಗಳನ್ನು ಸಾಮಾನ್ಯಜನರು ಉಚ್ಚರಿಸುತ್ತಾ ಉಜ್ಜೀವನಗೊಳ್ಳಬಹುದು ಎಂಬುದನ್ನು ಹೇಳಲಾಯಿತು. ಈಗ ಜ್ಞಾನ ಮಾರ್ಗದಿಂದ ಭಗವಂತನನ್ನು ಕಂಡುಕೊಳ್ಳುವ ಬಗೆಯನ್ನೂ ಅದರಲ್ಲಿ ಬರುವ ತೊಡಕುಗಳನ್ನೂ ಹೇಳಲಾಗುತ್ತಿದೆ. 


“ಕಟ್ರುಪ್ಪಿಣೈ ಕಣ್ಣಿನ್ ಕುಲಮ್ ವೆನ್ ಱು” – ಸ್ವಭಾವತಃ ಬೆದರುವ ಜಿಂಕೆಯ ಕಣ್ಣುಗಳಂತೆ ಚಂಚಲವೂ, ವಿಶಾಲವೂ, ಸುಂದರವೂ ಆದ ಕಣ್ಣುಗಳುಳ್ಳವರು ಸ್ತ್ರೀಯರು ಯೌವನದಿಂದ ಕೂಡಿದ ಅವರು ಗಂಡಸನ್ನುಅತಿ ಸುಲಭವಾಗಿ ಅವುಗಳಿಂದ \(ಕಣ್ಣೋಟದಿಂದ\) ಆಕರ್ಷಿಸಬಲ್ಲರು. ಕಾಮದ ಬಲೆಗೆ ಬಿದ್ದವರು ಉಜ್ಜೀವನದ ಅವಕಾಶವನ್ನು ಕಳೆದುಕೊಂಡಂತೆಯೇ. ಮನಸ್ಸನ್ನು ಸ್ಥಿಮಿತಗೊಳಿಸಿಕೊಳ್ಳುವುದರಲ್ಲಿ ಕಾಮವನ್ನು ಎಂದರೆ ಸ್ತ್ರೀಆಕರ್ಷಣೆಯನ್ನು ಜಯಿಸುವುದು ಮೊದಲ ಹೆಜ್ಜೆ. 



“ಒರೋ ಕರುಮಮ್ ಮುಟ್ರುಮ್ ಪಯಿನ್ ಱು” – ಮಾಡಬೇಕಾದ ಒಂದೊಂದು ಕರ್ಮವನ್ನೂ ಮನಃಪೂರ್ವಕವಾಗಿ, ಫಲಾಪೇಕ್ಷೆಯಿಲ್ಲದೆ, ಭಗವತ್ಕೈಂಕರ್ಯರೂಪವೇ ಅದೆಂದು ಮಾಡಿ ಪಳಗುವುದರಿಂದ, ಮನಸ್ಸು ಮತ್ತಷ್ಟು ಹದಗೊಳ್ಳುತ್ತದೆ. 



“ಶೆವಿಯೊಡು ಶಾವಿ” – ಬಲ್ಲವರಿಂದ ಭಗವದ್ವಿಷಯವನ್ನು ಕೇಳಿ ತಿಳಿದುಕೊಳ್ಳುವುದು ಕಿವಿಯ ಮುಖ್ಯವಾದ ಕೆಲಸ, ಇದರಿಂದ ಭಗವತ್ಸಂಬಂಧವಾದ ಜ್ಞಾನ ಹೆಚ್ಚುತ್ತದೆ. ಅಲ್ಲದೆ, ಭಗವಂತನ ಅದ್ಭುತ ಸಾಮರ್ಥ್ಯವೂ, ಅವನ ರಕ್ಷಕತ್ವವೂ, ಅವನ ಇನ್ನಿತರ ಗುಣಸ್ವಭಾವಗಳ ಅರಿವೂ ಉಂಟಾಗುತ್ತದೆ. 



“ಉಲ್ಲಾಹಮೆಲ್ಲಾಮ್ ಮುಟ್ರುಮ್ ವಿೞುಙ್ಗಿ ಯುಮಿೞ್ ನ್ದ ಪಿರಾನಾರ್” – ಮಹಾಪ್ರಳಯಕಾಲದಲ್ಲಿ ಭಗವಂತನು ಎಲ್ಲಾ ಲೋಕಗಳನ್ನೂ ಒಟ್ಟಿಗೆ ನುಂಗಿ, ತನ್ನ ಹೊಟ್ಟೆಯಲ್ಲಿಟ್ಟುಕೊಂಡು ಅವುಗಳನ್ನು ಅನೇಕ ಕಲ್ಪಗಳವರೆಗೆ ರಕ್ಷಿಸುವನು. ಮತ್ತೆ, ಸೃಷ್ಟಿ ಸಮಯ ಬಂದಾಗ, ಅವುಗಳನ್ನೆಲ್ಲಾ ಹೊರಹಾಕಿ, ರಕ್ಷಿಸತೊಡಗುವನು. ಇದೇ ಅವನ ಮುಖ್ಯವಾದ ಕೆಲಸ. 



ನಾಯಕಿ ಹೇಳುತ್ತಾಳೆ: ಎಲ್ಲಾ ಕರ್ಮಗಳನ್ನೂ ತಪ್ಪದೆ ಮಾಡುತ್ತಾ, ತಿಳಿದವರಿಂದ ಉಪದೇಶವನ್ನು ಪಡೆದು, ಭಗವದ್ವಿಷಯಗಳನ್ನು ಚೆನ್ನಾಗಿ ಅರಿತುಕೊಂಡು, ಅವುಗಳನ್ನು ಪರ್ಯಾಲೋಚಿಸಿ, ಪಡೆದುಕೊಳ್ಳುವ ಜ್ಞಾನಮಾರ್ಗ ಎಷ್ಟುಕಷ್ಟಕರ ಎಂಬ ವಿಷಯವು ನಮ್ಮನ್ನು ಬಾಧಿಸುತ್ತಿದೆಯಲ್ಲ\! 



೬೬. ಉಣ್ಣಾದು = ಉಣ್ಣದೆ, ಉಱಙ್ಗಾದು = ನಿದ್ರಿಸದೆ, ಉಣರ್ವು ಉಱುಮ್ = ಜ್ಞಾನದಲ್ಲಿ ಹೊಂದಿಕೊಂಡ, ಎತ್ತನೈ = ಎಷ್ಟೋ, ಯೋಹಿಯರ್ ಕ್ಕೂಮ್ = ಯೋಗಿಗಳಿಗೂ, ಎಣ್ ಆಯ್ = ಆಲೋಚನೆಗೆ ಗುರಿಯಾಗಿ, ಮಿಳಿರುಮ್ = ಹೊಳೆಯುವ, ಇಯಲ್ ವಿನ ಆಮ್ = ಸ್ವಭಾವವುಳ್ಳವಾಗಿವೆ. ಎರಿ = ಬೆಂಕಿ, ನೀರ್ = ನೀರು, ವಳಿ = ಗಾಳಿ, ವಾನ್ = ಬಾನು\(ಆಕಾಶ\), ಮಣ್ ಆಹಿಯ = ಮಣ್ಣು ಆಗಿರುವ, ಎಮ್ಬೆರುಮಾನ್ ತನದು = ಸರ್ವೇಶ್ವರನ ವೈಹುನ್ದಮ್ = ವೈಕುಂಠದ, ಅನ್ನಾಳ್ = ಹಾಗೆ ಇರುವವಳ, ಕಣ್ ಆಯ್ = ಕಣ್ಣುಗಳಾಗಿ, ಅರುವಿನೈಯೇನ್ = ಕಡುಪಾಪಿಯಾದ \(ನನ್ನ\), ಉಯಿರ್ ಆಯಿನ = ಪ್ರಾಣವೇ ಆಗಿರುವ, ಕಾವಿಹಳೇ =ಕನ್ನೈದಿಲೆಗಳೇ. 



ಉಣ್ಣದೆ, ನಿದ್ರಿಸದೆ, ಜ್ಞಾನದಲ್ಲಿ ಲೀನಗೊಂಡು, ಎಷ್ಟೋ ಯೋಗಿಗಳಿಗೂ ಆಲೋಚನೆಗೆ ಗುರಿಯಾಗಿ, ಹೊಳೆಯುವ ಸ್ವಭಾವವುಳ್ಳದ್ದಾಗಿವೆ. \(ಅವು\) ಬೆಂಕಿ, ನೀರು, ಗಾಳಿ, ಬಾನು, ಮಣ್ಣು ಆಗಿರುವ ಸರ್ವೇಶ್ವರನ ವೈಕುಂಠದ ಹಾಗೆ ಇರುವವಳ ಕಣ್ಣುಗಳಾಗಿ, ಕಡುಪಾಪಿಯಾದ ನನ್ನ ಪ್ರಾಣವೇ ಆಗಿರುವ ಕನ್ನೈದಿಲೆಗಳೇ. 



ಊಟ, ನಿದ್ದೆಗಳನ್ನು ತೊರೆದು, ದೇಹವನ್ನು ದಂಡಿಸಿ, ಙ್ಞಾನವನ್ನು ಸಂಪಾದಿಸುವ ಗುರಿಯನ್ನು ಮುಟ್ಟುವುದಕ್ಕಾಗಿ ಶ್ರಮಿಸುವ ಎಷ್ಟೋ ಯೋಗಿಗಳು ಸಹ ತಮ್ಮ ಮನಸ್ಸನ್ನು ಚಂಚಲಕ್ಕೆ ಈಡುಮಾಡುವಂಥಾದ್ದು, ಸ್ತ್ರೀಯಕಣ್ಣುಗಳು. ಅವು ಹೊಳೆಯುವ ಕನ್ನೈದಿಲೆಯನ್ನು ಹೋಲುತ್ತವೆ. ಅವು ಪಂಚಭೂತಗಳ ಸ್ವರೂಪಿಯಾಗಿರುವ ಸರ್ವೇಶ್ವರನ ನೆಲೆಯಾದ, ಹಿತವನ್ನೂ ಆನಂದವನ್ನೂ ಸೂಸುವ ಶ್ರೀವೈಕುಂಠದ ಹಾಗೆ ಇರುವ ನಾಯಕಿಯ ಕಣ್ಣುಗಳ ಹಾಗಿವೆ. ನಾಯಕಿಗಾದರೋ ಅವು ತನ್ನ ಪ್ರಾಣಕ್ಕೆ ಸಮನಾಗಿವೆ. ಏಕೆಂದರೆ, ಅವು ತನ್ನ ನಾಯಕನ ಸೊಬಗನ್ನೂ ಆಕರ್ಷಣೆಯನ್ನೂ ಆನಂದವನ್ನೂ ನೆನಪಿಗೆ ತರುತ್ತವೆ. 



ನಾಯಕಿ ಹೇಳುತ್ತಾಳೆ: ಸುಂದರವಾಗಿ ಅರಳಿ ಹೊಳೆಯುವ ಕನ್ನೈದಿಲೆ ಹೂಗಳನ್ನು ಕಂಡಕೂಡಲೇ, ಎಂಥ ಯೋಗಿಯಾದರೂ ತನ್ನ ಮನಸ್ಸನ್ನು ಚಂಚಲಗೊಳಿಸಿಕೊಳ್ಳುತ್ತಾನೆ. ಸುಂದರಿಯಾದ ಸ್ತ್ರೀಯ ಕಣ್ಣುಗಳೂ ಹಾಗೆಯೇ. ಕನ್ನೈದಿಲೆಯಾದರೋ, ಸರ್ವೇಶ್ವರನ ಶ್ರೀವೈಕುಂಠದ ಸೊಬಗನ್ನೂ ಆನಂದವನ್ನೂ ಪ್ರಕಟಗೊಳಿಸುವುದಾದರೆ, ಅವು, ಕಡುಪಾಪಿಯಾದ ನನ್ನ ಪ್ರಾಣಗಳೇ ಆಗಿ, ನನ್ನ ಪ್ರಿಯತಮನ ನೆನಪನ್ನು ಕೊಡುತ್ತವೆ. 



೬೭. ಕಾವಿಯುಮ್ ನೀಲಮುಮ್ ವೇಲುಙ್ಕಯಲುಮ್ ಪಲಪಲವೆನ್ ಱು,

ಆವಿಯಿನ್ ತನ್ಮೈಯಳವಲ್ಲ ಪಾರಿಪ್ಪು, ಅಶುರೈಚ್ಚೆಟ್ರ

ಮಾವಿಯಮ್ ಪುಳ್ ವಲ್ಲ ಮಾತವನ್ ಕೋವಿನ್ದನ್ ವೇಙ್ಗಡಂಜೇರ್

ತೂವಿಯಮ್ ಪೇಡೈಯನ್ನಾಳ್, ಕಣ್ ಹಳಾಯ ತುಣೈಮಲರೇ. 



ಕಾವಿಯುಮ್ = ಕೆಂದಾವರೆಯೂ, ನೀಲಮುಮ್ = ಕನ್ನೈದಿಲೆಯೂ, ವೇಲುಮ್ = ವೇಲಾಯುಧವೂ, ಕಯಲುಮ್ = ಕಯಲ್ ಮೀನುಗಳೂ, ಪಲಪಲ = ಇನ್ನೂ ಅನೇಕ ವಸ್ತುಗಳೂ, ಇವುಗಳೆಲ್ಲವನ್ನೂ, ವೆನ್ ಱು = ಜಯಿಸಿ, ಆವಿಯಿನ್ = ಜೀವದ \(ಜೀವನದ\), ತನ್ಮೈ = ಸ್ವಭಾವಕ್ಕೆ, ಅಳವು ಅಲ್ಲ = ಸಮನಲ್ಲ, ಪಾರಿಪ್ಪು =ನೋಟಕ್ಕೆ, ಅಶುರೈ = ಅಸುರರನ್ನು, ಶೆಟ್ರ = ಕೊಂದವನೂ, ಮಾ = ದೊಡ್ಡ, ವಿಯಮ್ = ದೇಹದ, ಪುಳ್ = ಪಕ್ಷಿಯನ್ನು, ವಲ್ಲ = ಹತ್ತಿಹೋಗುವವನೂ, ಮಾಶವನ್ = ಶ್ರೀದೇವಿಯಪತಿಯೂ, ಕೋವಿನ್ದನೂ = ಗೋವುಗಳನ್ನು ರಕ್ಷಿಸುವವನೂ, ವೇಙ್ಗಡಮ್ = ತಿರುಮಲೆಯನ್ನು ಶೇರ್ = ಸೇರಿರುವವನೂ, ಆದೌವನ್ ತೂವಿ = \(ಅಂದವಾಡ\) ಪುಕ್ಕಗಳುಳ್ಳ, ಅಮ್ = ಸುಂದರವಾದ, ಪೇಡೈ ಅನ್ನಾಳ್ = ಹೆಣ್ಣು ಹಂಸದಂತೆ ಇರುವವಳ, \(ನಾಯಕಿಯ\), ಕಣ್ ಹಳ್ ಆಯ = ಕಣ್ಣುಗಳಾಗಿರುವ, ತುಣೈಮಲರೇ = ಜೋಡಿ ಹೂಗಳೇ.



ಅಸುರರನ್ನು ಕೊಂದವನೂ, ದೊಡ್ಡ ದೇಹದ ಪಕ್ಷಿಯನ್ನು ಹತ್ತಿ ಸಂಚರಿಸುವವನೂ ಶ್ರಿಯಃಪತಿಯೂ, ಗೋವುಗಳನ್ನು ರಕ್ಷಿಸುವವನೂ, ತಿರುಮಲೆಯಲ್ಲಿ ನೆಲಸಿರುವವನೂ ಆದವನ, ಸುಂದರವಾದ ಪುಕ್ಕಗಳ ಹೆಣ್ಣು ಹಂಸದಂತೆ ಇರುವವಳ \(ಈ ನಾಯಕಿಯ\) ಕಣ್ಣುಗಳಾದ ಜೋಡಿ ಹೂಗಳು ಕೆಂದಾವರೆಗೂ, ಕನ್ನೈದಿಲೆಗೂ, ವೇಲಾಯುಚಕ್ಕೂ, ಕಯಲ್ ಮೀನುಗಳಿಗೂ, ಇನ್ನೂ ಹಲವಾರು\(ಸುಂದರ\) ವಸ್ತುಗಳಿಗೂ, ಇವುಗಳೆಲ್ಲವನ್ನೂ ಮೀರಿಸಿ, ಇವುಗಳ ಜೀವನದ \(ಬಾಳ್ವೆಯ\) ಸ್ವಭಾವಕ್ಕೆ ಆಶಿಸಿ ನೋಡುವುದಕ್ಕೆ ಸಮನಲ್ಲ. 



ಹಿಂದಿನ ಪಾಶುರದಲ್ಲಿ ನಾಯಕನ ಸೊಬಗನ್ನೂ ಆಕರ್ಷಣೆಯನ್ನೂ ಕುರಿತು ಹೇಳಲಾಯಿತು. ಇದರಲ್ಲಿ ನಾಯಕಿಯ ಸೊಬಗನ್ನೂ ಆಕರ್ಷಣೆಯನ್ನೂ ಹೇಳುತ್ತಾ, ಅವನಿಗೆ ಅನುರೂಪಳಾದವಳು ಇವಳು ಎನ್ನಲಾಗುತ್ತದೆ. 



ನಾಯಕಿ ಹೇಳುತ್ತಾಳೆ:- ರಾಕ್ಷಸರನ್ನೆಲ್ಲಾ ಸದೆಬಡಿದ ಪರಮಸಮರ್ಥನಾದ ಸಕಲೈಶ್ವರ್ಯವನ್ನು ನೀಡುವ ಶ್ರೀದೇವಿಯಪತಿಯಾದ, ಗೋವುಗಳನ್ನು ಪ್ರೀತಿಯಿಂದ ರಕ್ಷಿಸುವವನಾದ, ಗರುಡವಾಹನನಾದ ಸರ್ವೇಶ್ವರನಿಗೆ ಇವಳು ಇಲ್ಲ ಬಗೆಯಲ್ಲೂ ಹೊಂದಿಕೆಯುಳ್ಳವಳು. ಇವಳ ಕಣ್ಣುಗಳೇ ಸಾಕು; ವಿಶಾಲವಾಗಿ, ಸುಂದರವಾಗಿ, ಆಕರ್ಷಕವಾಗಿವೆ. ಸಾಮಾನ್ಯವಾಗಿ ಹೋಲಿಸಬಹುದಾದ ಕೆಂದಾವರೆಗಾಗಲಿ, ಕನ್ನೈದಿಲೆಗಾಗಲಿ, ವೇಲಾಯುಧಕ್ಕಾಗಲಿ, ಕಯಲ್ ಮೀನಿಗಾಗಲಿ ಇವು ಸಾಟಿಯಲ್ಲ. ಇವಳ ಸ್ವಚ್ಛವಾದ, ಸೊಬಗಿನ ಜೀವನವನ್ನೇ ಇವು ಪ್ರತಿಬಿಂಬಿಸುತ್ತವೆ. 



೬೮. ಮಲರ್ ನ್ದೇ ಯೋೞಿನ್ದಿಲ ಮಾಲೈಯುಮ್ ಮಾಲೈಪ್ಪೊನ್ ವಾಶಿಹೈಯುಮ್,

ಪುಲನ್ದೋಯ್ ತೞೈಪ್ಪನ್ದರ್ ತಣ್ಡುಱು ನಾಟ್ರಿ, ಪೊರುಕಡಲ್ ಶೂೞ್

ನಿಲನ್ದಾವಿಯ ವೆಮ್ಬೆರುಮಾನ್ ತನದು ವೈಹುನ್ದಮನ್ನಾಯ್\!

ಕಲನ್ದಾರ್ ವರವೆದಿರ್ಕೊಣ್ಡು, ವನ್ ಕೊನ್ಱೈಹಳ್ ಕಾರ್ ತ್ತನವೇ. 



ಮಲರ್ ನ್ದೇ = ಚಿಗುರಿಯೇ \(ಅರಳಿಯೇ\), ಒೞಿನ್ದಿಲ = ಮುಗಿದಿಲ್ಲ, ಮಾಲೈಯುಮ್ = ಹಾರವನ್ನೂ, ಮಾಲೈ ವಾಶಿಹೈಯುಮ್ = ಸುಂದರವಾದ ತುರುಬಿನ ಹಾರವನ್ನೂ, ಪುಲಮ್ = ಸೌಂದರ್ಯವು ತೋಯ್ = ತುಂಬಿರುವ, ತಱೈ = ಎಲೆಗಳ, ಪನ್ದರ್ = ಚಪ್ಪರದಲ್ಲಿ, ತಣ್ಡು = ಹೂವಿನ ಎಸಳುಗಳನ್ನು, ಉಱ = ಚೆನ್ನಾಗಿ, ನಾಟ್ಟಿ = ನೆಟ್ಟು, ಪೊರುಕಡಲ್ ಶೂೞ್ = ಅಲೆಗಳಿಂದ ತುಂಬಿದ ಕಡಲಿನಿಂದ ಸುತ್ತುವರಿದ, ನಿಲಮ್ = ಭೂಮಂಡಲವನ್ನು, ತಾವಿಯ = ಅಳೆದುಕೊಂಡ, ಎಮ್ಬೆರುಮಾನ್ ತನದು = ಸರ್ವೇಶ್ವರನ, ವೈಹುನ್ದಮ್ ಅನ್ನಾಯ್ = ವೈಕುಂಠಕ್ಕೆ ಸಾಟಿಯಾಗಿರುವವಳೇ \(ತಕ್ಕವಳೇ\), ಕಲನ್ದಾರ್ = ಕೂಡಿಕೊಳ್ಳುವವರ, ವರವು = ಬರುವಿಕೆಯನ್ನು, ಎದಿರ್ ಕೊಣ್ಡು = ಇದಿರುಗೊಂಡು, ವಲ್ = ಬಲಿತ, ಕೊನ್ ಱೈ ಹಳ್ = ಕಕ್ಕೆ ಮರಗಳು, ಕಾರ್ ತ್ತನವೇ = ಚಿಗುರುತ್ತವೆಯಲ್ಲ. 



ಅಲೆಗಳಿಂದ ತುಂಬಿದ ಕಡಲಿನಿಂದ ಸುತ್ತುವರಿದ ಭೂಮಂಡಲವನ್ನು ಅಳೆದುಕೊಂಡ ಸರ್ವೇಶ್ವರನ ವೈಕುಂಠಕ್ಕೆ ತಕ್ಕವಳೇ, ಬಲವಾದ \(ಬಲಿತ\) ಕಕ್ಕೆ ಮರಗಳು ಚಿಗುರಿಯೇ ಮುಗಿದಿಲ್ಲ. \(ಹೂವಿನ\) ಹಾರವನ್ನೂ ಸುಂದರವಾದ ತುರುಬಿನ ಹಾರ \(ದಂಡೆ\)ವನ್ನೂ ಸೊಬಗು ತುಂಬಿರುವ ಎಲೆಗಳ ಚ್ಪ್ಪರದಲ್ಲಿ ಎಸಳುಗಳನ್ನು ಚೆನ್ನಾಗಿ ನಾಟಿ, ಬಂದು ಕೂಡುವವರ ಬರುವಿಕೆಯನ್ನು ಇದಿರುಗೊಂಡು ಕಕ್ಕೆಮರಗಳು ಚಿಗುರುತ್ತಿವೆಯಲ್ಲ\! 



ಪರಮಸುಂದರಿಯಾದ ನಾಯಕಿಯನ್ನು ಕೂಡಿಕೊಳ್ಳುವುದಕ್ಕಾಗಿ, ಅವಳ ಪ್ರಿಯತಮನಾದ ಸರ್ವೇಶ್ವರನು ಮಳೆಗಾಲದಲ್ಲಿ ಬರುವೆನೆಂದು ಹೇಳಿ ಹೋಗಿದ್ದನಷ್ಟೆ ನಾಯಕಿಗೆ ಭ್ರಮೆ ಆತುರ\! ಮಳೆಗಾಲ ಮುಗಿದೇ ಹೋಯಿತಲ್ಲ\! ಪ್ರಿಯತಮನು ಬರಲಿಲ್ಲವಲ್ಲ ಎಂಬ ಕಳವಳಕ್ಕೆ, ಅವಳ ಗೆಳತಿ ಹೇಳುವ ಸಮಾಧಾನದ ಮಾತು ಇಲ್ಲಿ ಬರುತ್ತದೆ. 



ಗೆಳತಿ ಹೇಳುತ್ತಾಳೆ: ಸಖಿ, ನೀನು ಭಗವಂತನ ಪರಮಪದಕ್ಕೆ ಯೋಗ್ಯವಾದವಳು. ಇದರಲ್ಲಿ ಯಾವ ಸಂದೇಹವೂ ಇಲ್ಲ. ನಿನ್ನ ಪ್ರಿಯತಮನು ಹೇಳಿದ ಮಳೆಗಾಲ ಇನ್ನೂ ಬಂದಿಲ್ಲವಲ್ಲ\! ಅದನ್ನು ಸೂಚಿಸುವ ಕಕ್ಕೆ ಮರಗಳು ಹಳದಿ ಹೂವನ್ನು ತುಂಬ ಮುಡಿದು ಕಾಣುತ್ತಿಲ್ಲ, ಕಂಡೆಯಾ\! ಈಗ ತಾನೆ ಅವು ಚಿಗುರಿವೆ. ಎಲೆಗಳಿಂದ ತುಂಬಿವೆ. ಹಸುರು ಸೊಬಗಿನಿಂದ ತುಂಬಿ ಮೆರೆಯುತ್ತಿವೆ. ನಿನ್ನ ನಲ್ಲನ ಬರವನ್ನು ಅವು ಎದುರು ನೋಡುತ್ತಾ, ಹಸುರೆಲೆಚಪ್ಪರವನ್ನು ಸೊಗಸಾಗಿ ಹರಡಿ ಕಂಗೊಳಿಸುತ್ತಿವೆ, ಕಾಣೆಯಾ? ಕಾಲ ಬರುವುದಕ್ಕೆ ಮುಂಚೆಯೇ ಕಾಲ ಕಳೆದುಹೋಯಿತೆಂಬ ಆತುರವಾದರೂ ಏಕೆ? 



೬೯. ಕಾರೇಟ್ರಿರುಳ್ ಶೆಹಿಲೇಟ್ರಿನ್ ಶುಡರ್ ಕ್ಕೂಳೈನ್ದು, ವೆಲ್ ವಾನ್

ಪೋರೇಟ್ರ್‍ಎದಿರ್ ನ್ದದುಪುನ್ ಱಲೈ ಮಾಲೈ, ಪುವನಿಯೆಲ್ಲಾಮ್

ನೀರೇಟ್ರಳನ್ದ ನೆಡಿಯ ಪಿರಾನರುಳಾ ವಿಡುಮೇ

ವಾರೇಟ್ರಿಳಮುಲೈಯಾಯ್\! ವರುನ್ದೇಉನ್ ವಳೈತ್ತಿಱಮೇ. 



ಕಾರ್ ಏಱು = ಕರಿಯ ಎತ್ತಾದ, ಇರುಳ್ = ರಾತ್ರಿಯು \(ಕತ್ತಲೆಯು\), ಶೆಹಿಲ್ ಏಟ್ರಿನ್ = ಕೆಂಪು ಎತ್ತಿನ, ಶುಡರ್ ಕ್ಕೂ = ರಕಾಶಕ್ಕೆ, ಉಳೈನ್ದು = ಸೋತು\(ಮನನೊಂದು\), ವೆಲ್ ವಾ = ಜಯಿಸುವುದಕ್ಕಾಗಿ, ಪೋರ್ ಏಟ್ರು = ಹೋರಾಡಲು ಸಿದ್ಧವಾಗಿ, ಎದಿರ್ ನ್ದದು = ಎದುರಿಸಿತು, ಪುನ್ ತಲೈ ಮಾಲೈ = ಅದ್ಭುತವಾದ ಸಂಜೆಯನ್ನು, ಪುವನಿ ಎಲ್ಲಾಮ್ = ಭೂಮಿಯೆಲ್ಲವನ್ನೂ, ನೀರ್ ಏಟೃ= ನೀರೆರೆಸಿಕೊಂಡು, ಅಳನ್ದ = ಅಳೆದುಕೊಂಡ, ಪಿರಾನ್ = ಸರ್ವೇಶ್ವರನ, ಅರುಳಾವಿಡುಮೇ = ಕೃಪೆಯುಂಟಾಗದಿರುವುದೇ, ವಾರ್ ಏಟ್ರ = ಕುಪ್ಪಸಬಿಗಿದಿರುವ, ಇಳಮುಲೈಯಾಯ್ = ಎಳೆಯ \(ಯೌವನದ\) ಮೊಲೆಯವಳೇ, ವರುನ್ದೇಲ್ = ವ್ಯಥೆಪಡಬೇಡ, ಉನ್ = ನಿನ್ನ, ವಳೈತಿಱಮೇ = ಬಳೆಯ ರೀತಿಯಲ್ಲಿಯೇ. 



ಕರಿಯ ಎತ್ತಾದ ರಾತ್ರಿಯು \(ಕತ್ತಲೆಯು\) ಕೆಂಪು ಎತ್ತಿನ ಪ್ರಕಾಶಕ್ಕೆ ಸೋತು \(ಮನನೊಂದು\), \(ಅದನ್ನು\) ಜಯಿಸುವುದಕ್ಕೆ ಹೋರಾಡಲು ಸಿದ್ಧವಾಗಿ ಅದ್ಭುತವಾದ ಸಂಜೆಯನ್ನು ಎದುರಿಸಿತು. ನೀರನ್ನು ಎರೆಸಿಕೊಂಡು ಭೂಮಿಯೆಲ್ಲವನ್ನೂ ಅಳೆದುಕೊಂಡ ಸರ್ವೇಶ್ವರನ ಕೃಪೆಯುಂಟಾಗದಿರುವುದೇ? ಕುಪ್ಪಸವನ್ನು ಬಿಗಿದಿರುವ ಎಳೆಯ \(ಯೌವನದ\) ಮೊಲೆಯವಳೇ, ನಿನ್ನ ಕೈಬಳೆಯ ರೀತಿಯಲ್ಲಿಯೇ, ವ್ಯಥೆಪಡಬೇಡ. 



ಮುಂಜಾನೆ ಮುಚ್ಚಂಜೆಗಳಲ್ಲಿ ನಡೆಯುವ ವ್ಯಾಪಾರವನ್ನು ಇಲ್ಲಿ ಸುಂದರವಾದ ರೂಪಕವಾಗಿ ಸೂಚಿಸಲಾಗಿದೆ. ಕತ್ತಲೆಗೂ ಬೆಳಕಿಗೂ ಸದಾ ಹೋರಾಟವೇ. ಮುಂಜಾನೆ ಬಂದಾಗ, ಸೂರ್ಯೋದಯವಾದಾಗ, ಕತ್ತಲೆ ಹಿಂದಕ್ಕೆ ಸರಿಯಲೇ ಬೇಕು. ಬೆಳಕಿನಿಂದ ದೂರವಾಗಿ ಅಡಗಿಕೊಳ್ಳಲೇಬೇಕು. ಸಂಜೆಯವರೆಗೂ ಅದು ಕಾದಿದ್ದು, ಮುಚ್ಚಂಜೆಯಲ್ಲಿ ಅದು ತನ್ನ ಕೈಯನ್ನು ಮೇಲುಮಾಡಿ, ಬರಬರುತ್ತ ಹಗಲನ್ನು ಓಡಿಸಿ ರಾತ್ರಿಯಾಗುತ್ತದೆ. ಅದರ ಪ್ರಾಬಲ್ಯ ಮತ್ತೆ ಮುಂಜಾನೆಯವರೆಗೆ. ಈ ಅಂಶವನ್ನು ಎರಡು ಎತ್ತುಗಳ ಹೋರಾಟದ ರೂಪಕವಾಗಿ ಸೂಚಿಸಲಾಗಿದೆ. ಕತ್ತಲೆಯೇ ಕರಿಯ ಎತ್ತು. ಬೆಳಕೇಕೆಂದೆತ್ತು. ಮುಂಜಾನೆಯಲ್ಲಿ ಕೆಂದತ್ತಿನ ಪ್ರಭಾವಕ್ಕೆ ಕರಿಯ ಎತ್ತು ಮನನೊಂದು, ಸಮಯಕ್ಕಾಗಿ ಕಾದಿದ್ದು, ಮತ್ತೆ, ಮುಚ್ಚಂಜೆಯಲ್ಲಿ, ಹೋರಾಡಲು ಸಿದ್ಧವಾಗಿ, ಕೆಂದೆತ್ತನ್ನು ತಪ್ಪಗೆ ಸೋಲಿಸಿ ಬಿಡುತ್ತದೆ. ಇದು ಸ್ವಾಭಾವಿಕ. 



ನೀರೆರೆಸಿಕೊಂಡು ಭೂಮಿಯೆಲ್ಲವನ್ನೂ ಅಳೆದುಕೊಂಡದ್ದು ಸರ್ವೇಶ್ವರನು ವಾಮನ-ತ್ರಿವಿಕ್ರಮ ರೂಪಿಯಾಗಿ. ವಾಮನನಾಗಿ ಬಂದು ಬಲಿಚಕ್ರವರ್ತಿಯಿಂದ ಮೂರಡ್ ನೆಲವನ್ನು ದಾನವಾಗಿ ಪಡೆದುಕೊಂಡು, ತ್ರಿವಿಕ್ರಮನಾಗಿ ಬೆಳೆದು ತನ್ನ ಒಂದೇ ಹೆಜ್ಜೆಯಿಂದ ಭೂಮಿಯನ್ನೆಲ್ಲಾ ಆವರಿಸಿ, ಅದನ್ನು ಅಳೆದುಕೊಂಡನು ಎಂಬುದು ಇಲ್ಲಿಯ ಸಂದರ್ಭ. 



ಗೆಳತಿ ಹೇಳುತ್ತಾಳೆ: ಕುಪ್ಪಸ ಬಿಗಿದಿರುವ ಯೌವನದ ಮೊಲೆಯವಳೇ, ನಿನ್ನ ದೇಹ ಕೃಶಿಸಿ, ಕೈಬಳೆಗಳುಕೈಯಿಂದ ಜಾರಿದುವೆಂದೂ, ಹಾಗೆಯೇ ನಿನ್ನ ಯೌವನವೂ ನಷ್ಟವಾಗಿ ಹೋಗುವುದೆಂದೂ ಚಿಂತಿಸಿ, ವ್ಯಥೆಪಡಬೇಡ. ಮುಂಜಾನೆಯಾಗುತ್ತಲೇ, ಬೆಳಕನ್ನು ಎದುರಿಸಲಾರದೆ ಕತ್ತಲೆಯು ನೊಂದು, ಅಡಗಿಕೊಂಡು, ಸಂಜೆಯವರೆಗೆ ಕಾದಿದ್ದು, ಮತ್ತೆ ಆಗ ತನ್ನಪ್ರಭಾವವನ್ನು ಹೆಚ್ಚಿಸಿಕೊಳ್ಳುವುದು ಸಹಜವಷ್ಟೆ. ನಿನಗೂ ಸರ್ವೇಶ್ವರನ ಕೃಪೆಯುಂಟಾಗುವುದು ಖಂಡಿತ. ನೀನು ಸಹನೆಯಿಂದ ಅದಕ್ಕಾಗಿ ಕಾದಿರು. 



೭೦. ವಳೈವಾಯ್ ತ್ತಿರುಚ್ಚಕ್ಕರತ್ತೆಙ್ಗಳ್ ವಾನವನಾರ್ ಮುಡಿಮೇಲ್, 

ತಳೈವಾಯ್ ನಱುಙ್ಗಣ್ಣಿತ್ತಣ್ನನ್ತುೞಾಯ್ ಕ್ಕೂ ವಣ್ಣಮ್ ಪಯಲೈ,

ವಿಳೈವಾನ್ ಮಿಹ ಏನ್ದು ನಾಳ್ ತಿಙ್ಗಳಾಣ್ಡೂೞಿ ನಿಱ್ ಕವೆಮ್ಮೈ

ಉಳೈವಾಯ್ ಪುಹುನ್ದು, ಇದು ವೋರ್ ಕಙ್ಗು ಲಾಯಿರ ಮೂೞಿಹಳೇ.



ವಳೈ = ದುಂಡಗೆ, ವಾಯ್ = \(ಹರಿತವಾದ\) ಬಾಯುಳ್ಳ, ತಿರುಚಕ್ಕರತ್ತು = ಪವಿತ್ರವಾದ ಚಕ್ರಾಯುಧದ, ಎಙ್ಗಳ್ = ನಮ್ಮ, ವಾನವನಾರ್ = ಪರಮಪದದಲ್ಲಿರುವವನ \(ಸರ್ವೇಶ್ವರನ\) ಮುಡಿ ಮೇಲ್ = ಕಿರೀಟದ ಮೇಲೆ, ತಳೈವಾಯ್ = ಕಟ್ಟಿಸುತ್ತಿರುವ \(ಮುಡಿದಿರುವ\), ನಱು = ಪರಿಮಳಭರಿತವಾದ, ಕಣ್ಣಿ = ಹಾರವಾದ, ತಣ್ = ತಂಪಾದ, ಅಮ್ = ಸೊಬಗಿನ, ತುೞಾಯ್ ಕ್ಕೂ = ತುಲಸಿಗಾಗಿ \(ಆಶಿಸಿ\), ವಣ್ನಮ್ = ಮೈಬಣ್ನವು, ಪಯಲೈ = ಹಳದಿಯಾಗಿ, ವಿಳೈವಾನ್ = ಬೆಳೆಯುವುದಕ್ಕಾಗಿ, ಮಿಹ ವನ್ದು = ಅನೇಕವಾಗಿ\(ಬಹಳವಾಗಿ\) ಬಂದು, ನಾಳ್ = ದಿನಗಳೂ, ತಿಙ್ಗಳ್ = ತಿಂಗಳುಗಳೂ, ಆಣ್ಡು = ವರ್ಷಗಳೂ, ಊೞಿ = ಯುಗಗಳೂ, ನಿಱ್ ಕ = ಕಳೆದ ಹೊರತು \(ಕಳೆಯುತ್ತಿರಲು\), ಎಮ್ಮೈ = ನಮ್ಮನ್ನು, ಉಳೈವಾಯ್ = ತಲೆಯಲ್ಲಿ \(ಮನದಲ್ಲಿ\) ಬಾಧಿಸಲು, ಪುಹುನ್ದು = ಪ್ರವೇಶಿಸಿ \(ತುಂಬಿಕೊಂಡು\), ಇರುವ ಇದು ಓರ್ ಕಙ್ಗುಲ್ = ಈ ವಿಚಿತ್ರಆದ \(ಸಾಟಿಯಿಲ್ಲದ\) ಕಗ್ಗತ್ತಲೆಯು, ಆಯಿರಮ್ = ಸಾವಿರ, ಊೞಿಹಳೇ = ಯುಗಗಳೇ ಆಗಿದೆ. 



ದುಂಡಗೆ ಹರಿತವಾದ ಬಾಯುಳ್ಳ ಪವಿತ್ರವಾದ ಚಕ್ರಾಯುಧದ ನಮ್ಮ ಪರಮಪದದ ಸರ್ವೇಶ್ವರನ ಕಿರೀಟದ ಮೇಲೆ ಕಟ್ಟಿಸುತ್ತಿರುವ ಪರಿಮಳಭರಿತವಾದ ಹಾರವಾದ ತಂಪಾದ ಸೊಬಗಿನ ತುಲಸಿಗಾಗಿ ಆಶಿಸಿ, ಮೈಬಣ್ನವು ಹಳದಿಯಾಗಿ ಬೆಳೆಯುವುದಕ್ಕಾಗಿ ಬಹಳವಾಗಿ ದಿನಗಳೂ, ತಿಂಗಳುಗಳೂ, ವರ್ಷಗಳೂ, ಯುಗಗಳು ಬಂದು ಹೋದ ಹೊರತು \(ಹೋಗುತ್ತಿರಲು\), ಈ ವಿಚಿತ್ರವಾದ ಕಗ್ಗತ್ತಲೆಯು ನಮ್ಮ ತಲೆಯಲ್ಲಿ \(ಮನದಲ್ಲಿ\) ಪ್ರವೇಶಿಸಿನಮ್ಮನ್ನು ಬಾಧಿಸಲು, ಸಾವಿರಯುಗಗಳೇ ಆಗಿವೆ. 



ರಾತ್ರಿಗಳು, ಕಗ್ಗತ್ತಲೆ – ಇವು ವಿರಹಿಗೆ ತೊಂದರೆ ಕೊಡತಕ್ಕವು. ವಿರಹವೇದನೆಯ ಕಾರಣ ಅವುಗಳನ್ನು ಕಳೆಯುವುದು ಬಲು ಕಷ್ಟವಾಗುತ್ತದೆ. ಇಲ್ಲಿನ ವಿಷಯ ಅದೇ.



ನಾಯಕಿ ಹೇಳುತ್ತಾಳೆ: ಚಕ್ರಾಯುಧಧಾರಿಯೂ, ಪರಮಪದದ ಒಡೆಯನೂ ಆಗಿರುವ ಸರ್ವೇಶ್ವರನ ಕಿರೀಟಕ್ಕೆ ಕಟ್ಟಿಸುತ್ತಿರುವ ಪವಿತ್ರವಾದ, ಪರಿಮಳ ಪೂರ್ಣವಾದ, ಹಿತಕರವಾದ, ತುಲಸಿಯ ಹಾರಕ್ಕಾಗಿ ನಾನು ಆಶೆಪಟ್ಟದ್ದೇ ಕಾರಣ. ಅದಕ್ಕಾಗಿ ದಿನಗಳೂ, ತಿಂಗಳುಗಳೂ, ವರ್ಷಗಳೂ, ಯುಗಗಳೂ ಕಳೆದುಹೋದವು. ನನ್ನ ಮೈಬಣ್ಣ ಹಳದಿಯಾಗಿ ಬೆಳೆಯತೊಡಗಿತು. ಆದರೆ, ಇಂದಿನ ವಿಚಿತ್ರವಾದ ಕಗ್ಗತ್ತಲೆಯಂತೆ ನನ್ನ ಮನಸ್ಸನ್ನು ಹೊಕ್ಕು ನನ್ನನ್ನು ಬಾಧಿಸುತ್ತಿರುವುದು ಬೇರೆ ಯಾವುಊಇಲ್ಲ. ಇದೊಂದೇ ಒಂದು ಸಾವಿರ ಯುಗದ ಹಾಗೆ ನನಗೆ ತೋರಿಬರುತ್ತದೆ. ನನ್ನ ಮನೋವ್ಯಥೆಯನ್ನು ಇಂದು ಕಳೆಯುವುದು ಬಲು ಕಷ್ಟಕರವಾಗಿದೆ. 



೭೧. ಊೞಿಹಳ್ ಆಯ್ = ಯುಗಗಳೇ ಆಗಿ, \(ಕಾಲಸ್ವರೂಪನಾಗಿ\), ಉಲಹು ಏೞುಮ್ = ಏಳು ಲೋಕಗಳನ್ನೂ, ಉಣ್ಡಾನ್ = ಉಣ್ಡವನು, ಎನ್ ಱಿಲಮ್ = ಎನ್ನಲಿಲ್ಲ \(ಎಂದು ಹೇಳಲಿಲ್ಲ\) ಪೞಮ್ ಕಣ್ಡು = ಹಣ್ಣನ್ನು ಕಂಡು, ಆೞಿ = ಕಡಲು, ಕಳಾಮ್ ಪೞಮ್ ವಣ್ಣಮ್ = ಕವಳೆ ಹಣ್ಣಿನ ಬಣ್ಣ, ಎನ್ ಱೇಱ್ ಕು = ಎಂದ ನನಗೆ, ಅಹ್ ದೇ ಕೊಣ್ಡು = ಅದನ್ನೇ ಎತ್ತಿಕೊಂಡು, ಅನ್ನೈ = ತಾಯಿಯು, ನಾೞ್ ಇವಳೋ = ಸ್ವತಂತ್ರಿಸಿ ನಡೆಯುವವಳು ಇವಳು, ಎನ್ನುಮ್ = ಎನ್ನುತ್ತಾಳೆ, ಞೂಲಮ್ ಉಣ್ಡಾನ್ = ಲೋಕವನ್ನುಂಡವನ, ವಣ್ನಮ್ = ಬಣ್ಣವನ್ನು, ಶೊಲ್ಲಿಟ್ರೇನ್ = ಹೇಳಿಬಿಟ್ಟೆ, ಎನ್ನುಮ್ = ಎನ್ನುತ್ತಾಳೆ, ತೋೞಿಹಳೋ = ಗೆಳತಿಯರೇ, ಉರೈಯೀರ್ = ಹೇಳಿರಿ, ಎಮ್ಮೈ = ನಮ್ಮನ್ನು ಅಮ್ಮನೈ = ತಾಯಿಯು, ಶೂೞ್ ಹಿನ್ ಱವೇ = ಬಳಸು ಮಾತನಾಡುವುದನ್ನು. 



’ಯುಗಗಳೇ ಆಗಿ \(ಕಾಲಸ್ವರೂಪನಾಗಿ\) ಏಳುಲೋಕಗಳನ್ನೂ ಉಂಡವನು’ ಎಂದು ಹೇಳಲಿಲ್ಲ. ಹಣ್ಣನ್ನು ಕಂಡು, ’ಕಡಲು ಕವಳೇಹಣ್ಣಿನ ಬಣ್ಣ’ ಎಂದು ಹೇಳಿದ್ದಕ್ಕೆ, ಅದನ್ನೇ ಎತ್ತಿಕೊಂಡು, ನನ್ನ ತಾಯಿ ’ಇವಳು ಸ್ವತಂತ್ರಿಸಿ ನಡೆಯುವವಳು’ ಎನ್ನುತ್ತಾಳೆ. ’ಲೋಕವನ್ನುಂಡವನ ಬಣ್ಣವನ್ನು ಹೇಳಿಬಿಟ್ಟೆ’ ಎನ್ನುತ್ತಾಳೆ. ಗೆಳತಿಯರೇ, ನಮ್ಮನ್ನು ಕುರಿತು ಬಳಸು ಮಾತುಗಳನ್ನಾಡುವುದನ್ನು ನಿಲ್ಲಿಸ ಹೇಳಿರಿ. \(ನಿಲ್ಲಿಸುವಂತೆ ಹೇಳಿರಿ\).



ನಾಯಕಿ ತನ್ನ ಪ್ರಿಯತಮನನ್ನು ಮರೆಯುವುದಾದರೂ ಹೇಗೆ? ಅವನ ನೆನಪು ಎಡೆಬಿಡದಂತೆ ಅವಳಿಗೆ ಬರುತ್ತಿರುತ್ತದೆ. ಯಾವುದಾದರೊಂದು ಕಾರಣದಿಮ್ದ ತನ್ನ ಪ್ರಿಯತಮನ ಸ್ವರೂಪವನ್ನೋ, ಸ್ವಭಾವವನ್ನೋ, ಗುಣವನ್ನೋ ಎತ್ತಿ ಆಡುತ್ತಿರುತ್ತಾಳೆ. ಬಳಸು ಮಾತುಗಳಲ್ಲಿ ಅವುಗಳನ್ನು ಹೇಳುವುದು ಅವಳ ಮನಸ್ಸಿಗೆ ಬಂದು ನೆಮ್ಮದಿ ಇದ್ದಂತೆ. ಆದರೆ, ಅವಳ ತಾಯಿಗೆ ಅದು ಹಿಡಿಸದು. ಅವಳು ತಗ್ಗಿಬಗ್ಗಿ ನಡೆಯುವವಳಲ್ಲ ಎಂದು ಮುಂತಾಗಿ ತಾಯಿ ಮಾತನಾಡುತ್ತಾಳೆ. ಇದು ನಾಯಕಿಯ ಹೊರ ಸಂಕಟ. ತನ್ನ ಗೆಳತಿಯರಲ್ಲಿ ಅವಳು ಇದನ್ನು ಹೇಳಿಕೊಳ್ಳುತ್ತಾಳೆ. 



ನಾಯಕಿ ಹೇಳುತ್ತಾಳೆ: ಗೆಳತಿಯರೇ, ನಾನು ಕವಳೆ ಹಣ್ಣನ್ನು ಕಂಡೆ. ಕೂಡಲೇ ನನಗೆ ಕಡಲಿನ ನೆನಪು ಬಂತು. ಕಡಲು ಕವಳೆಹಣ್ಣಿನಬಣ್ಣ ಎಂದೆ. ರಾತ್ರಿ ಒಂದು ಯುಗವೇ ಆಯಿತು ಎಂದೆ. ರಾತ್ರಿ ಒಂದು ಯುಗವೇ ಆಯಿತು ಎಂದೆ. ಇಷ್ಟು ಮಾತ್ರಕ್ಕೇ ನಮ್ಮ ತಾಯಿ ನನ್ನನ್ನು ಸ್ವೇಚ್ಛಾಚಾರಿ, ತಲೆಹರಟೆ ಎಂದು ಮುಂತಾಗಿ ಬೈದಳು. ನಾನು ನನ್ನ ಪ್ರಿಯತಮನನ್ನು ಯುಗಗಳು ಎನ್ನಲಿಲ್ಲ. ಕಾಲಸ್ವರೂಪಿ ಎನ್ನಲಿಲ್ಲ. ಲೋಕಗಳನ್ನುಂಡವನು ಎನ್ನಲಿಲ್ಲ. ಅವನು ಕಡಲವಣ್ಣನು ಎನ್ನಲಿಲ್ಲ, ಕಂಡಿರಾ. ಗೆಳತಿಯರೇ ನನ್ನನ್ನು ಕುರಿತು ಬಳಸು ಮಾತುಗಳನ್ನಾಡುವುದನ್ನು ನಿಲ್ಲಿಸಬೇಕೆಂದು ನಮ್ಮ ತಾಯಿಗೆ ಹೇಳುವಿರಾ? 



೭೨. ಶೂಳ್ ಹಿನ್ ಱ ಕಙ್ಗುಱ್ ಶುರುಙ್ಗಾವಿರುಳಿನ್ ಕರುನ್ದಿಣಿಮ್ಬೈ,

ಪೋೞ್ ಹಿನ್ ಱ ತಿಙ್ಗಳಮ್ಮಿಳ್ಳೈಯುಮ್ ಪೋೞ್ ಹ, ತುೞಾಯ್ ಮಲರ್ ಕ್ಕೇ,

ತಾೞ್ ಹಿನ್ ಱ ನೆಂಜತ್ತೊರು ತಮಿಯಾಟ್ಟಿಯೇನ್ ಮಾಮೈಕ್ಕಿನ್ ಱು

ವಾಳ್ ಹಿನ್ ಱ ವಾಱಿದುವೋ? ವನ್ದು ತೋನ್ ಱಿಟ್ರು ವಾಲಿಯದೇ. 



ಶೂೞ್ ಹಿನ್ ಱ = ಮುಸುರಿಕೊಂಡಿರುವ, ಕಙ್ಗುಲ್ = \(ಕತ್ತಲು\) ರಾತ್ರಿಯ, ಶುರುಙ್ಗೂ ಇರುಳಿನ್ = ಕಡಮೆಯಾಗದ \(ದಟ್ಟವಾಗಿ ತುಂಬಿರುವ\) ಕತ್ತಲಿನ, ಕರು ತಿಣಿಮ್ಬೈ = ದಟ್ಟವಾದ ಕಪ್ಪನ್ನು, ಪೊೞ್ ಹಿನ್ ಱ = ವಿಭಜಿಸುವ \(ನಾಶಪಡಿಸುವ\), ತಿಙ್ಗಳ್ = ಚಂದ್ರನ, ಅಮ್ = ಸುಂದರವಾದ, ಪಿಳ್ಳೈಯುಮ್ = ಮಗುವೂ, \(ಬಾಲಚಂದ್ರನೂ\), ಪೋೞ್ ಹ = ಭಾಗವಾಗಲಿ, ತುೞಾಯ್ ಮಲರ್ ಕ್ಕೇ = ತುಲಸಿಯ ಹೂಗಳಿಗಾಗಿ, ತಾೞ್ ಹಿನ್ ಱ = ಆಶಿಸಿ ಕಾದಿರುವ, ನೆಂಜತ್ತು = ಮನಸ್ಸಿನ, ಒರು ತಮಿಯಾಟ್ತಿಯೋನ್ = \(ಯಾರೂ ಜೊತೆಯಿಲ್ಲದ\) ಒಂಟಿಗಳಾಗಿದ್ದೇನೆ, ಮಾಮೈಕ್ಕು = ದೇಹಕ್ಕೆ, ಇನ್ ಱು = ಈಗ ವಾೞ್ ಹಿನ್ ಱ = ಬದುಕುವ, ವಾೞ್ ಇದುವೋ = ಬಾಳು ಇದೇಯೋ? ವನ್ದು = ಬಂದು, ತೋನ್ ಱಿಟೃ = ಕಾಣಿಸಿತು, ವಾಲಿಯದೇ = ಎಳೆಯದಾದದ್ದೇ \(ಬಾಲಚಂದ್ರನೇ\).



ಎಡೆಬಿಡದೆ ಮುಸುರಿಕೊಂಡಿರುವ ಕತ್ತಲು ರಾತ್ರಿಯ ದಟ್ಟವಾದ ಕತ್ತಲನ್ನು ಛೇದಿಸುವ ಸುಂದರವಾದ ಬಾಲಚಂದ್ರನೂ ನಾಶವಾಗಲಿ. ತುಲಸಿಯ ಹಾರಕ್ಕಾಗಿ ಕಾತರಗೊಂಡಿರುವ ಮನಸ್ಸಿನ ಒಂಟಿಗಳಾಗಿದ್ದೇನೆ. ಈಗ ದೇಹಕ್ಕೆ ಬದುಕುವ ಬಾಳು ಇದೇಯೋ? ಬಂದು ಕಾಣಿಸಿಕೊಂಡಿತು ಬಾಲಚಂದ್ರ\! 



ಬಾಲಚಂದ್ರನ ಬೆಳಕು ಒಂದು ಬೆಳಕೇ? ಅದು ಕಗ್ಗತ್ತಲೆಯನ್ನು ಓಡಿಸಬಲ್ಲದೇ? ಕಂಡೂ ಕಾಣದಂತಿದ್ದು ಮಾಯವಾಗುವುದೇ ಅದು.



ನಾಯಕಿ ಹೇಳುತ್ತಾಳೆ: ಕಗ್ಗತ್ತಲ ರಾತ್ರಿಯಲ್ಲಿ ಬಾಲಚಂದ್ರನು ಕಾಣಿಸಿಕೊಂಡನು. ಆದರೆ ಫಲವೇನು? ಆ ಕತ್ತಲನ್ನು ಭೇದಿಸಿ ಬೆಳಕನ್ನು ಚೆಲ್ಲುವನು ಎಂದು ಭಾವಿಸಿದರೆ, ಆ ಬಾಲಚಂದ್ರನೇ ಮರೆಯಾಗುವುದೇ? ನಾನು ತುಲಸಿಯಹಾರಕ್ಕಾಗಿ ಕಾತರಗೊಂಡ ಮನಸ್ಸುಳ್ಳ ಒಂಟಿಗಳು. ಈಗ ನನ್ನ ಈ ದೇಹ ಬದುಕುವ ಬಾಳಾದರೂ ಇದೇಯೋ? 



ತುಲಸಿಯ ಹಾರಕ್ಕಾಗಿ ಕಾತರಗೊಂಡ ಮನಸ್ಸು ದೇಹವನ್ನು ಮರೆತು ಒಂಟಿಯಾಗಿ ಹೋಯಿತು. ದೇಹವಾದರೋ ತನ್ನ ರೂಪ ಬಣ್ಣಗಳನ್ನು ಕಳೆದುಕೊಂಡು ಕೃಶವಾಯಿತು. ಇಂದೆಂಥ ಬಾಳು? ವಿರಹಿಯ ಬಾಳು ಇಷ್ಟೆ ಅಲ್ಲವೇ? 



೭೩. ವಾಲ್ ವೆಣ್ಣಿಲ ವುಲಹಾರಚ್ಚುರಕ್ಕೂಮ್ ವೆಣ್ ತಿಙ್ಗಳೆನ್ ಱುಮ್,

ಪಾಲ್ ವಿಣ್ ಶುರವಿ ಶುರಮುದ್ರಿ ಮಾಲೈ, ಪದಿರಿವಟ್ಟಮ್

ಪೋಲುಮ್ ಶುಡರಡಲಾೞಿ ಪ್ಪಿರಾನ್ ಪೊೞಿಲೇ ವಿಳಕ್ಕುಮ್

ಶಾಲ್ ಪಿನ್ ತಹೈಮೈಕೊಲಾಮ್? ತಮಿಯಾಟ್ಟಿ ತಳರ್ ನ್ದದುವೇ.



ಪಾಲ್ = ಹಾಳಿನಂಥ, ವೆಳ್ = ಬಿಳಿಯ, ನಿಲವು = ಬೆಳದಿಂಗಳನ್ನು, ಉಲಹು = ಭೂಲೋಕದಮೇಲೆ, ಅರ= ಸಮೃದ್ಧಿಯಾಗಿ, ಶುರಕ್ಕೂಮ್ = ಸುರಿಸುವ\(ಕರೆಯುವ\), ಪಾಲ್ = ಹಾಲನ್ನು ವಿಣ್ ಶುರವಿ = ಕಾಮಧೇನು, ಶುರ = ಕರೆಯಲು, ಮುದಿರ್ = ಕೊನೆಗಾಣುವುದು \(ಮುದಿಯಾಗುವುದು\), ಮಾಲೈ = ಸಂಜೆಯು, ಪದಿರಿವಟ್ಟಮ್ ಪೋಲುಮ್ = ದುಂಡನೆಯ ಚಕ್ರವನ್ನು ಹೋಲುವ, ಶುಡರ್ = ಜ್ಯೋತಿಯ\(ಸೂರ್ಯನ\), ಅಡಲ್ ಆೞಿ = ಶಕ್ತಿ ಪೂರ್ಣವಾದ ಚಕ್ರಾಯುಧದ, ಪಿರಾನ್ = ಸ್ವಾಮಿಯು, ಪೊೞಿಲ್ ಏೞ್ = ಏಳು ಲೋಕಗಳನ್ನು, ಅಳಿಕ್ಕೂಮ್ = ರಕ್ಷಿಸುವ, ಶಾಲ್ ಪಿನ್ = ಹಿರಿಮೆಯ, ತಹೈಮೈ = ಗುಣ, ಕೊಲ್ ಆಮ್ = ಆಗಿರಬಹುದೋ ತಮಿಯಾಟ್ಟಿ = ಒಂಟಿಗಳು, ತಳನ್ದದುವೇ = ಕೊರಗುವುದೇ. 



ಹಾಲಿನಂಥ ಬಿಳಿಯ ಬೆಳದಿಂಗಳನ್ನು ಭೂಲೋಕದ ಮೇಲೆ ಸಮೃದ್ಧಿಯಾಗಿ ಸುರಿಸುವ \(ಕರೆಯುವ\) ಹಾಲನ್ನು ಕಾಮಧೇನು ಕರೆಯಲು, ಸಂಜೆಯು ಕೊನೆಗಾಣುವುದು. ದುಂಡನೆಯ ಚಕ್ರವನ್ನು ಹೋಲುವ ಜ್ಯೋತಿಯ \(ಸೂರ್ಯನ\) ಶಕ್ತಿಪೂರ್ಣವಾದ ಚಕ್ರಾಯುಧದ ಸ್ವಾಮಿಯು ಏಳುಲೋಕಗಳನ್ನು ರಕ್ಷಿಸುವ ಹಿರಿಮೆಯ ಗುಣ ಇದಾಗಬಹುದೇ? ಒಂಟಿಗಳು ಕೊರಗುವುದೇ\! 



ಸ್ವರ್ಗಲೋಕಕ್ಕೆ ಆನಂದವನ್ನು ತರುವ ಕಾಮಧೇನುವಿನಂತೆ, ಭೂಲೋಕಕ್ಕೆ ಚಂದ್ರ. ತನ್ನ ಅಮೃತ ಕಿರಣಗಳಿಂದ ಭೂಲೋಕವನ್ನೆಲ್ಲಾ ಹರಡಿ, ತುಂಬಿ, ಆನಂದವನ್ನುಂಟುಮಾಡುವನು. ಚಂದ್ರೋದಯವಾಯಿತೆಂದರೆ ಸಂಜೆಯೂ. ಅದರೊಡನೆ ಕತ್ತಲೆಯೂ ದೂರ ಸರಿಯುವುದು. ಹಾಗೆಯೇ ಜ್ಯೋತಿಯಚಕ್ರದಂತೆ ಹೊಳೆಯುವ ಸೂರ್ಯನೂ ಕತ್ತಲನ್ನು ದೂರಮಾಡುವನು. ಹಗಲಿಗೆ ಸೂರ್ಯನೂ ರಾತ್ರಿಗೆಚಂದ್ರನೂ ಸಾಕ್ಷಿಯಾಗಿರುವಂತೆ, ಮತ್ತು ಭೂಲೋಕದ ಎಲ್ಲಾ ಪ್ರಾಣಿಗಳನ್ನೂ ರಕ್ಷಿಸುವುದಕ್ಕಾಗಿ. 



ವಿರಹಿಯಾದವರಿಗೆ ಹಗಲು ಹೇಗೋ ಜಾರಿ ಹೋಗುತ್ತದೆ. ರಾತ್ರಿಗಳನ್ನು ಕಳೆಯುವುದು ಅವರಿಗೆ ಕಷ್ಟ. ಚಂದ್ರನಿರುವ ರಾತ್ರಿಗಳು ಹಿತಕರವಲ್ಲವೇ? ಹಗಲಿನಂತೆ ಅದನ್ನು ಕಳೆಯಬಹುದಲ್ಲಾ ಎಂದರೆ, ಅವರಿಗೆ ಚಂದ್ರನೂ, ಬೆಳದಿಂಗಳೂ ವಿರಹವನ್ನು ಹೆಚ್ಚಿಸುವುವು. 



ನಾಯಕಿ ಹೇಳುತ್ತಾಳೆ: ಕಾಮಧೇನು ಹಾಲನ್ನು ಎಲ್ಲೆಲ್ಲೂ ಸಮೃದ್ಧಿಯಾಗಿ ಸುರಿಸುವಂತೆ, ಚಂದ್ರನು ತನ್ನ ಬಿಳಿಯ ಬೆಳದಿಂಗಳನ್ನೂ ಸೂಸಿ ಭೂಮಿಯ ಮೇಲಣ ಕತ್ತಲನ್ನು ಓಡಿಸುವನು. ಚಕ್ರಾಯುಧಧಾರಿಯಾದ ಸ್ವಾಮಿಯು ಹಗಲಲ್ಲಿ ಸೂರ್ಯನನ್ನೂ ರಾತ್ರಿಯಲ್ಲಿ ಚಂದ್ರನನ್ನೂ ಬೆಳಗಿಸುವುದು ಅವನು ಏಳುಲೋಕಗಳನ್ನೂ ರಕ್ಷಿಸುವ ಗುಣವೇಯೋ? ಹಗಲೂ ಇರುಳೂ ಅವನನ್ನೇ ಎಡೆಬಿಡದಂತೆ ಚಿಂತಿಸುತ್ತಾ, ಅವನಿಗಾಗಿ ಕೊರಗುವ ಒಂಟಿಗಳನ್ನು ಒಂಟಿಯಾಗಿಯೇ ಇರಬಿಟ್ಟು ಕೊರಗಿಸುವುದೇ ಅಲ್ಲವೇ? 



೭೪. ತಳರ್ ನ್ದುಮ್ ಮುಱಿನ್ದುಮ್ ವರುದಿರೈಪ್ಪಾಯಲ್, ತಿರುನೆಡುಙ್ಗಣ್

ವಳರ್ ನ್ದು ಮಱಿವುಟ್ರುಮ್ ವೈಯಮ್ ವಿೞುಙ್ಗೆಯುಮ್, ಮಾಲ್ ವರೈಯೈ

ಕ್ಕಿಳರ್ ನ್ದು ಮಱಿತರಕ್ಕೀಣ್ಡಿಡುತ್ತಾನ್ ಮುಡಿಶೂಡು ತುೞಾಯ್

ಅಳೈನ್ದುಣ್ ಶಿಱುಪಶುನ್ದೆನ್ ಱಲ್, ಅನ್ದೋ\! ವನ್ದುಲಾಹಿನ್ ಱದೇ. 



ತಳರ್ ನ್ದುಮ್ = ತಗ್ಗಿಯೂ, ಮುಱಿನ್ದುಮ್ = ಉಬ್ಬಿಯೂ, ವರು ತಿರೈ = ಬರುವ ಅಲೆಗಳ ಮೇಲೆ, ಪಾಯಲ್ = ಹಾಸುಗೆಯಲ್ಲಿ, ತಿರುನೆಡುಙ್ಗಣ್ ವಳರ್ ನ್ದುಮ್ = ಸುಂದರವಾದ ಮತ್ತು ವಿಶಾಲವಾದ ಕಣ್ಣುಗಳಲ್ಲಿ ನಿದ್ರಿಸುತ್ತಿದ್ದರೂ, ಅಱಿಪುಟ್ರುಮ್ = \(ಆ ನಿದ್ದೆಯಲ್ಲಿಯೂ\) ಅರಿಯತಕ್ಕವನಾಡ, ವೈಯಮ್ = ಲೋಕಗಳನ್ನು, ವಿೞುಙ್ಗೆಯುಮ್ = ನುಂಗಿಯೂ, ಮಾಲ್ ವರೈಯೈ = ದೊಡ್ಡಬೆಟ್ಟವನ್ನು, ಕಿಳರ್ ನ್ದು = ಕಿತ್ತು \(ಎಬ್ಬಿ\) ಮೞಿತರ = \(ಮಳೆಯನ್ನು\) ತಡೆಯುವುದಕ್ಕಾಗಿ, ಕೀಣ್ಡು ಎಡುತ್ತಾನ್ = ಕವರಿ ಎತ್ತಿದವನ, ಮುಡಿಶೂಡು = ಕಿರೀಟದಲ್ಲಿ ಮುಡಿದಿರುವ, ತುೞಾಯ್ = ತುಲಸಿಯನ್ನು, ಅಳೈನ್ದು ಉಣ್ = ಸ್ಪರ್ಶಿಸಿ ಅನುಭವಿಸುವ, ಪಶು = ಹೊಸದಾದ, ಶಿಱು = ಯೌವನದಿಂದ ಕೂಡಿದ, ತೆನ್ ಱಲ್ = ತೆಂಕಣಗಾಳಿಯು\(ತಂಗಾಳಿಯು\), ಅನ್ದೋ = ಅಯ್ಯೋ, ವನ್ದು = ಬಂದು, ಉಲಾಹಿನ್ ಱದೇ = \(ನನ್ನ ಬಳಿಯಲ್ಲಿ\) ಸುಳಿದಾಡುತ್ತಿದೆಯಲ್ಲ\! 



ತಗ್ಗಿಯೂ ಉಬ್ಬಿಯೂ ಬರುವ ಅಲೆಗಳ ಮೇಲೆ, ಹಾಸುಗೆಯಲ್ಲಿ, ಸುಂದರವೂ ವಿಶಾಲವೂ ಆದ ಕಣ್ಣುಗಳಲ್ಲಿ ನಿದ್ರಿಸುತ್ತಿದ್ದರೂ \(ಆ ನಿದ್ದೆಯಲ್ಲೂ\) ಅರಿಯತಕ್ಕವನೂ, ಲೋಕಗಳನ್ನು ನುಂಗಿದವನೂ, ದೊಡ್ಡಬೆಟ್ಟವನ್ನು ಎಬ್ಬಿ \(ಮಳೆಯನ್ನು\) ತಡೆಯುವುದಕ್ಕಾಗಿ, ಅದನ್ನು ಕವರಿ \(ಕೊಡೆಯಂತೆ\) ಎತ್ತಿ ಹಿಡಿದವನೂ ಆದವನು ಕಿರೀಟದಲ್ಲಿ ಮುಡಿದಿರುವ ತುಲಸಿಯನ್ನು ಸ್ಪರ್ಶಿಸಿ ಅನುಭಾವಿಸುವ ಹೊಸದಾದ ಯೌವನದಿಂದ ಕೂಡಿದ ತಂಗಾಳಿಯು, ಅಯ್ಯೋ, ಬಂದು\(ನನ್ನ ಬಳಿಯಲ್ಲಿ\) ಸುಳಿದಾಡುತ್ತಿದೆಯಲ್ಲ\! 



ಹಿಂದಿನ ಪಾಶುರದಲ್ಲಿ ಭಗವಂತನ ಸರ್ವರಕ್ಷಕತ್ವವನ್ನು ಹೇಳಲಾಯಿತು. ಈಗ ಅದನ್ನೇ ಇನ್ನೆರಡು ನಿದರ್ಶನಗಳಿಂದ ವಿವರಿಸಲಾಗಿದೆ. 



’ತಳರನ್ದುಮ್ ಮುಱಿನ್ದುಮ್ ವರುದಿರೈಪ್ಪಾಯಲ್ ತಿರುನೆಡುಙ್ಗಣ್ ವಳರ್ ನ್ದು ಮಱಿವುಟ್ರುಮ್’ – ಭಗವಂತನು ಪಾಲ್ಗಡಲಲ್ಲಿ ಶೇಷಶಯನದಲ್ಲಿ ಪವಡಿಸಿರುತ್ತಾನೆ ಎಂದು ವರ್ಣಿಸುತ್ತಾರೆ. ಅವನು ಯೋಗನಿದ್ದೆಯಲ್ಲಿದ್ದರೂ ಸಹ, ಸರ್ವಙ್ಞನಾಗಿ, ಎಲ್ಲವನ್ನೂ, ಅರಿಯತಕ್ಕ ಸಾಮರ್ಥ್ಯವುಳ್ಳವನು. 



’ವೈಯಮ್ ವಿೞುಙ್ಗಿಯುಮ್’ – ಪ್ರಳಯಕಾಲಬಂದಾಗ, ಸ್ವಾಮಿಯು ಲೋಕಗಳೆಲ್ಲವನ್ನೂ ಕಬಳಿಸಿ, ತನ್ನ ಹೊಟ್ಟೆಯಲ್ಲಿಟ್ಟುಕೊಂಡು, ಮರುಸೃಷ್ಟಿಯವರೆಗೂ ಅವುಗಳನ್ನು ರಕ್ಷಿಸುತ್ತಾನೆ. 



’ಮಾಲ್ ವರೈಯೈಕ್ಕಿಳರ್ ನ್ದು ಮಱಿತರಕ್ಕೀಣ್ಡೆಡುತ್ತಾನ್”- ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿದಾಗ, ಇಂದ್ರನ ಕಡುಕೋಪದ ಬಿರುಸು ಮಳೆಯನ್ನು ತಡೆಯುವುದಕ್ಕಾಗಿ, ಬಾಲಕೃಷ್ಣನು ಗೋವರ್ಧನ ಪರ್ವತವನ್ನು ಬುಡಸಹಿತವಾಗಿ ಎಬ್ಬಿ, ಕೊಡೆಯಂತೆ ಅದನ್ನು ಎತ್ತಿ ಹಿಡಿದು, ಅದರಡಿಯಲ್ಲಿ, ನಂದಗೋಕುಲದ ಗೋವುಗಳನ್ನೂ ಗೋವಳರನ್ನೂ ರಕ್ಷಿಸಿದನು. 



ನಾಯಕಿ ಹೇಳುತ್ತಾಳೆ: ಪಾಲ್ಗಡಲಲ್ಲಿ ಪವಡಿಸಿದ್ದರೂ ಸಹ, ಎಲ್ಲವನ್ನೂ ಅರಿಯತಕ್ಕವನೂ, \(ಸರ್ವಜ್ಞನೂ\), ಪ್ರಳಯಕಾಲದ ಸರ್ವನಾಶದಿಂದ ಎಲ್ಲಾ ಲೋಕಗಳನ್ನೂ ತಾನೇ ಕಬಳಿಸಿ, ತನ್ನ ಹೊಟ್ಟೆಯಲ್ಲಿಟ್ಟು ರಕ್ಷಿಸತಕ್ಕವನೂ, \(ಸರ್ವರಕ್ಷಕನೂ\), ದೊಡ್ಡ ಬೆಟ್ಟವನ್ನೇ ಎತ್ತಿ ಹಿಡಿದು, ಅದರಡಿಯಲ್ಲಿ ಗೋವುಗ್ಳನ್ನೂ ಗೋವಳರನ್ನೂ ರಕ್ಷಿಸಿದವನೂ, \(ಸರ್ವಸಮರ್ಥನೂ\), ಆದ ಸ್ವಾಮಿಯು ಮುಡಿದ ತುಲಸಿಯ ಪರಿಮಳವನ್ನು ಹೊತ್ತು, ಹೊಸತಂಗಾಳಿ ನನ್ನ ಬಳಿ ಸುಳಿದಾಡುತ್ತಿದೆಯಲ್ಲ\! 



೭೫. ಉಲಾಹಿನ್ ಱ ಕೆಣ್ಡೈಯೊಳಿಯಮ್ಬು, ಎಮ್ಮಾವಿಯೈಯೂಡುರುವ

ಕ್ಕುಲಾಹಿನ್ ಱ ವೆಂಜಿಲೈ ವಾಳ್ ಮುಹತ್ತೀರ್\! ಕುನಿಶಙ್ಗೆಡಱಿ

ಪ್ಪುಲಾಹಿನ್ ಱ ವೇಲೈಪ್ಪುಣರಿಯಮ್ಬಳ್ಳಿಯಮ್ಮಾನ್ ಅಡಿಯಾರ್

ನಿಲಾಹಿನ್ ಱ ವೈಹುನ್ದಮೋ? ವೈಯಮೋ? ನುಮ್ ನಿಲೈಯಿಡಮೇ.



ಉಲಾಹಿನ್ ಱ = ಸುಳಿದಾಡುತ್ತಿರುವ, ಕೆಣ್ಡೈ = ಮೀನಿನಂತೆ, ಒಳಿ ಅಮ್ಬು = ತೇಜಸ್ಸಿಂದ ಕೂಡಿದ ಬಾಣವನ್ನು, ಎಮ್ = ನಮ್ಮ, ಆವಿಯೈ = ಪ್ರಾಣವನ್ನು, ಊಡುರುವ = \(ನಡುವೆ\) ಭೇದಿಸಿಕೊಂಡು, ಕುಲಾಹಿನ್ ಱ = ಬಗ್ಗಿರುವ, ವೆಮ್ ಶಿಲೈ = ಕ್ರೂರವಾದ ಬಿಲ್ಲನ್ನುಳ್ಳ, ವಾಳ್ ಮುಹತ್ತೀರ್ = ಬೆಳಗುವ \(ತೇಜಃ ಪೂರ್ಣವಾದ\) ಮುಖವುಳ್ಳವರೇ, ಕುನಿ = ಬಗ್ಗಿದ, ಶಙ್ಗು = ಶಂಖಗಳಿಂದ ಆಗುವ, ಇಡಾೞಿ = ಅಡಚಣೆಯಿಂದ \(ತೊಡಕುಗಳಿಂದಲೂ\) ಪುಲಾಹಿನ್ ಱ = ಕೆಟ್ಟ ವಾಸನೆ \(ದುರ್ನಾತದಿಂದಲೂ\)ಯಿಂದಲೂ, ವೇಲೈ = ಅಲೆಗಳಿಂದಲೂ \(ಕೂಡಿದ\), ಪುಣರಿ = ಕಡಲನ್ನು, ಅಮ್ = ಸುಂದರವಾದ, ಪಳ್ಳಿ = ಪವಡಿಸುವ ಸ್ಥಳವಾಗಿ ಮಾಡಿಕೊಂಡಿರುವ, ಅಮ್ಮಾನ್ = ಸರ್ವೇಶ್ವರನ, ಅಡಿಯಾರ್ = ಭಕ್ತರು, ನಿಲಾಹಿನ್ ಱ = ಭಜಿಸುತ್ತಿರುವ, \(ಬೆಳಗುತ್ತಿರುವ\), ವೈಹುನ್ದಮೋ = ವೈಕಂಠವೋ, ವೈಯಮೋ = ಭೂಮಿಯೋ, ನುಮ್ = ನಿಮ್ಮ, ನಿಲೈ = ನೆಲೆಯಾದ, ಇಡಮೇ = ಸ್ಥಳವೆಂಬುದು. 



ಸುಳಿದಾಡುತ್ತಿರುವ ಕೆಂಡೈಮೀನಿನಂತೆ ತೇಜಸ್ಸಿನಿಂದ ಕೂಡಿದ ಬಾಣವನ್ನೂ, ನಮ್ಮ ಪ್ರಾಣವನ್ನು ಭೇದಿಸಿಕೊಂಡು ಹೋಗುವಂತೆ ಬಗ್ಗಿರುವ ಕ್ರೂರವಾದ ಬಿಲ್ಲನ್ನೂ ಉಳ್ಳ ತೇಜಃ ಪೂರ್ಣವಾದ ಮುಖವುಳ್ಳವರೇ ನಿಮ್ಮ ನೆಲಯಾದ ಸ್ಥಳವೆಂಬುದು ಯಾವುದು? ಬಗ್ಗಿದ ಶಂಖಗಳಿಂದ ಆಗುವ ತೊಡಕುಗಳಿಂದಲೂ, ದುರ್ನಾತದಿಂದಲೂ, ಅಲೆಗಳಿಂದಲೂ ಕೂಡಿದ ಕಡಲನ್ನು ಪವಡಿಸುವ ಸ್ಥಳವಾಗಿ ಮಾಡಿಕೊಂಡಿರುವ ಸರ್ವೇಶ್ವರನ ಭಕ್ತರು ಭಜಿಸುತ್ತಿರುವ \(ಬೆಳಗುತ್ತಿರುವ\) ವೈಕುಂಠವೋ? ಭೂಮಿಯೋ? 



ಸುಂದರವಾದ ರೂಪಕಗಳಿಂದ ತುಂಬಿದ ಪಾಶುರ ಇದು. ಕಣ್ಣು, ಕಣ್ಣಾಲಿಗಳು, ಹುಬ್ಬುಗಳು ಇವುಗಳನ್ನು ಬಿಲ್ಲುಬಾಣಗಳಿಗೂ, ಕಣ್ಣಾಲಿಗಳ ಚಪಲತೆಯನ್ನೂ ವಿಶಾಲವಾದ ಕಣ್ಣನ್ನೂ ಕೆಂಡೈಮೀನಿಗೂ ಹೋಲಿಸಿ ಹೇಳಲಾಗಿದೆ. ಇವುಗಳಿಂದ ಶೋಭಿಸುವ ಮುಖವನ್ನುಳ್ಳವರು ಸುಂದರಿಯರಾದ ಸ್ತ್ರೀಯರು. 



ಚಪಲತೆಯಿಂದ ಕೂಡಿದ ಕಣ್ಣಾಲಿಗಳಿಂದಲೂ, ವಿಶಾಲವಾದ ಹೊಳೆಯುವ ಕಣ್ಣುಗಳಿಂದಲೂ, ಬಿಲ್ಲಿನಂತೆ ಬಗ್ಗಿರುವ ಹುಬ್ಬುಗಳಿಂದಲೂ ಕೂಡಿ ಆಕರ್ಷಕವಾದ ಮುಖವುಳ್ಳವರ ಕೆಲಸವೆಲ್ಲ ಇಂದ್ರಿಯಗಳನ್ನು ಉದ್ರೇಕಿಸುವುದು, ಅವುಗಳಿಗೆ ವಶವಾಗುವುದು, ಸಂಸಾರದ ಕ್ಲೇಶಗಳಲ್ಲಿ ಸಿಕ್ಕಿ ಬೀಳುವುದು ಮತ್ತು ಹುಟ್ಟು-ಸಾವುಗಳ ಸುಳಿಯಲ್ಲಿ ಬಿದ್ದುತೊಳಲುವುದು. ಇಂಥವರ ನೆಲೆ ಭೂಲೋಕವೇ. ಆದರೆ, ಶಾಶ್ವತಾನಂದವನ್ನೂ, ಅಮರತ್ವವನ್ನೂ ನೀಡುವ ಪರಮಪದವೆಂಬ ಭಗವಂತನ ನೆಲೆಯನ್ನು ಪಡೆದುಕೊಳ್ಳುವುದಕ್ಕೂ ಅವರು ಅರ್ಹರು. ತಮ್ಮ ಪ್ರೇಮವನ್ನು ಭೂಲೋಕವಾಸಿಗಳ ಮೇಲೆ ಇರಿಸುವುದಕ್ಕೆ ಬದಲಾಗಿ, ಅದನ್ನು ಪವಿತ್ರಗೊಳಿಸಿ \(ಇಂದ್ರಿಯಚಾಪಲ್ಯದಿದ ದೂರಗೊಳಿಸಿ\) ಪಾಲ್ಗಡಲಲ್ಲಿ ಪವಡಿಸಿರುವ ಸರ್ವೇಶ್ವರನಲ್ಲಿರಿಸಿ, ಅವನನ್ನೇ ಎಡೆಬಿಡದಂತೆ ಭಜಿಸುವುದೇ ಅದಕ್ಕೆ ಮಾರ್ಗ. 



ಉಲಾಹಿನ್ ಱ ಕೆಣ್ಡೈಯೊಳಿಯಮ್ಬು” – ಕೆಂಡೈಮೀನಿನಂತೆ ಪಳಪಳ ಹೊಳೆಯುತ್ತಾ, ನಿಂತೆಡೆವಿಲ್ಲದಂತೆ ಚಪಲಚಂಚಲತೆಯಿಂದ ಕೂಡಿದ ಅರಳಿದ ಕಣ್ಣಿನ ಕುಡಿನೋಟವೇ ಇಂದ್ರಿಯ ಚಾಪಲ್ಯವನ್ನು ಉದ್ರೇಕಿಸುವ ಬಾಣ. 



“ಎಮ್ಮಾವಿಯೈಯೂಡುರುವ ಕುಲಾಹಿನ್ ಱ ವೆಂಜಿಲೈ” – ಸುಂದರವಾಗಿ ಬಗ್ಗಿರುವ ಹುಬ್ಬುಗಳೆಂಬಬಿಲ್ಲಿಗೆ, ಚಂಚಲಪೂರ್ಣವಾದ ಕುಡಿನೋಟವೆಂಬ ಅಂಬನ್ನು ಅದಕ್ಕೆ ತೊಡಿಸಿ, ಅದನ್ನು ಮನುಷ್ಯನೆಂಬ ಗುರಿಗೆ ಬಿಟ್ಟಕೂಡಲೇ, ಅದು ತಪ್ಪದೆ ಗುರಿಯನ್ನು ತಾಕಿ, ಅದನ್ನು ಇಂದ್ರಿಯ ವಶವನ್ನಾಗಿ ಮಾಡುತ್ತದೆ. ಆದ್ದರಿಂದ ಇದು “ಕೆಟ್ಟದ್ದು” ಎನ್ನಲಾಗಿದೆ. 



“ಕುನಿಶಙ್ಗು ಇಡೞಿ ಪುಲಾಹಿನ್ ಱ ವೇಲೈ ಪುಣರಿಯಮ್ಬಳ್ಳಿ ಯಮ್ಮಾನ್” – ಭಗವಂತನ ಶಯನಿಸುವ ಸ್ಥಳದ ಸುಂದರವಾದ ವರ್ಣನೆ ಇದು: ಬಗ್ಗಿರುವ \(ಮುಳ್ಳುಮುಳ್ಳಾಗಿರುವ\) ಶಂಖಗಳಿಂದ ಚುಚ್ಚಿಕೊಳ್ಳುವಂಥಾದ್ದು, ಸತ್ತ ಪ್ರಾಣಿಗಳ ಕೊಳೆತ ಮಾಂಸದ ದುರ್ನಾತದಿಂದ ಕೂಡಿದ್ದು, ಮತ್ತು ನಿರಂತರವಾದ ಏರಿಳಿತಗಳಿಂದ ಕೂಡಿದ ಅಲೆಗಳಿಂದ ತುಂಬಿದ್ದು- ಇಂಥ ಅಸ್ಥಿರವಾದ ಕಡಲು\! 



ನಾಯಕಿ ಹೇಳುತ್ತಾಳೆ: ಆಕರ್ಷಕವಾದ ಮುಖ, ಕಣ್ಣು \(ದೇಹ\)ಗಳುಳ್ಳವರೇ, ಹೇಳಿ, ನಿಮಗೆ ಯಾವ ನೆಲೆ ಗುರಿಯಾಗಿದೆ? ಭಗವದ್ಭಕ್ತರು ಕಾತರಪಡುವ ಪರಮಪದವೋ? ಅಥವಾ ಜನಸಾಮಾನ್ಯರು ಬಯಸುವ ಭೂಲೋಕವೋ? 



“ಆಕರ್ಷಕವಾದ ಮುಖ, ಕಣ್ಣು \(ದೇಹ\)ಗಳನ್ನುಳ್ಳವರೇ” ಎಂಬುದು ಗಂಡಸು, ಹೆಂಗಸು ಎಂಬ ಭೇದವಿಲ್ಲದಂತೆ ಎಲ್ಲರಿಗೂ ಅನ್ವಯಿಸುತ್ತದೆ ಎಂಬುದು ಆಳ್ವಾರರ ಮಾತು. ’ಪರಮಪುರುಷ’ನಾದ ಭಗವಂತನೊಬ್ಬನೇ ಗಂಡಸು. ಮಿಕ್ಕವರೆಲ್ಲರೂ ಅವನನ್ನು ಪ್ರೇಮಿಸುವ ಸ್ತ್ರೀಯರು. 



೭೬. ಇಡಮ್ ಪೋಯ್ ವಿರಿನ್ದಿವ್ವುಲಹಳನ್ದಾನ್ ಎೞಿಲಾರ್ ತಣ್ಡುೞಾಯ್,

ವಡಮ್ ಪೋದಿನೈಯುಮ್ ಮಡನೆಂಜವೇ\! ನಙ್ಗಳ್ ವೆಳ್ ವಳೈಕ್ಕೇ

ವಿಡಮ್ ಪೋಲ್ ವಿರಿದಲಿದು ವಿಯಮ್ಬೇ ವಿಯನ್ದಾಮರೈಯಿನ್

ತಡಮ್ ಪೋದೊಡುಙ್ಗ, ಮೆಲ್ಲಾಮ್ಬಲಲಾರ್ ವಿಕ್ಕೂಮ್ ವೆಣ್ಟಿಙ್ಗಳೇ. 



ಇಡಮ್ ಪೋಯ್ = ಎಲ್ಲಾ ಸ್ಥಳಗಳಲ್ಲಿಯೂ ಹೋಗಿ, ವಿರಿನ್ದು = ವಿಸ್ತರಿಸಿ, ಇ ಉಲಹು ಅಳನ್ದಾನ್ = ಈ ಲೋಕಗಳನ್ನು ಅಳೆದುಕೊಂಡವನ, ಎೞಿಲ್ = ಸೊಬಗು ತುಂಬಿದ, ತಣ್ = ತಂಪಾದ\(ಹಿತಕರವಾದ\), ತುೞಾಯ್ = ತುಲಸಿಯ, ವಡಮ್ = ದುಂಡನೆಯ, ಪೋದು = ಮಾಲೆಗಾಗಿ, ಇನೈಯುಮ್ = ದುಃಖಿಸುವ, ಮಡನೆಂಜಮೇ = ಮುಗ್ಧಮನಸ್ಸೇ, ನಙ್ಗಳ್ = ನಮ್ಮ ವೆಳ ವಳೈಕ್ಕೇ = ಹೊಳೆಯುವ ಬಳೆಗಳಿಗೇ, ವಿಡಮ್ ಪೋಲ್ = ವಿಷದಂತೆ, ವಿರಿದಲ್ = ಇದು ಹರಡಿಕೊಂಡಿದೆ, ವಿಯಮ್ಬೇ = ವಿಚಿತ್ರವೇ ಅಲ್ಲವೇ? ವಿಯಲ್ = ಉತ್ತಮವಾದ, ತಾಮರೈಯಿನ್ = ತಾವರೆಯ, ತಡ = ವಿಸ್ತಾರವಾದ, ಪೋದು = ಹೂ ಒಡುಙ್ಗ = ಮುದುರಲು \(ಅಡಗಲು\), ಮೆಲ್ = ಮೃದುವಾದ \(ಕೋಮಲವಾದ\), ಆಮ್ಬಲ್ = ನೈದಿಲೆಯನ್ನು, ಅಲರ್ ವಿಕ್ಕುಮ್ = ಅರಳಿಸುವ, ವೆಳ್ ತಿಙ್ಗಳೇ = \(ಬೆಳ್ಳಿಯಂತೆ\) ಬೆಳಗುವ ಚಂದ್ರನೇ. 



ಎಲ್ಲಾ ಸ್ಥಳಗಳಲ್ಲಿಯೂ ಹೋಗಿ ವಿಸ್ತರಿಸಿ ಈ ಲೋಕ\(ಗಳನ್ನು\)ವನ್ನು ಅಳೆದುಕೊಂಡವನ ಸೊಬಗುತುಂಬಿದ ಹಿತಕರವಾದ ತುಲಸಿಯ ದುಂಡನೆಯ ಹಾರಕ್ಕಾಗಿ ದುಃಖಿಸುತ ಮುಗ್ಧಮನಸ್ಸೇ, ನಮ್ಮ ಕೈಬಳೆಗಳಿಗೆ ಇದು ವಿಷದಂತೆ ಹರಡಿಕೊಂಡಿದೆ. ಇದು ವಿಚಿತ್ರವೇ ಅಲ್ಲವೇ? ಉತ್ತಮವಾದ ಕಮಲದ ದೊಡ್ಡ ಹೂ ಮುದುರಲು \(ಮೊಗ್ಗಾಗಲು\), ಮೃದುವಾದ \(ಕೋಮಲವಾದ\) ನೈದಿಲೆಯನ್ನು ಅರಳಿಸುವ \(ಬೆಳ್ಳಿಯಂತೆ\) ಬೆಳಗುವ ಚಂದ್ರನೇ. 



ಸೂರ್ಯನು ಉದಯಿಸುತ್ತಲೇ ಕಮಲಗಳು ಅರಳುತ್ತವೆ. ಸೂರ್ಯಾಸ್ತವಾದಾಗ ಅವು ಮುದುರಿ ಮೊಗ್ಗಾಗುತ್ತವೆ. ಹಾಗೆಯೇ ಚಂದ್ರನು ಉದಯಿಸಿದರ ನೈದಿಲೆಗಳು ಅರಳುತ್ತವೆ. ಅವನು ಮುಳುಗಿದರೆ ಅವೂ ಮುದುರಿ ಮೊಗ್ಗಾಗುತ್ತವೆ. ಇದು ಪ್ರಕೃತಿ ಸಹಜ. ಬೇರೆ ಮಾತುಗಳಲ್ಲಿ ಹೇಳಬಹುದಾದರೆ, ಸೂರ್ಯನು ನೈದಿಲೆಯನ್ನೂ ಚಂದ್ರನು ಕಮಲವನ್ನೂ ಕೊರಗುವಂತೆ ಮಾಡುತ್ತಾರೆ. ಹಾಗೆಯೇ ವಿರಹಿಗಳಿಗೆ ಚಂದ್ರೋದಯ. ಬೆಳಗುವ ಚಂದ್ರನು ಜಗತ್ತನ್ನೇ ಆಹ್ಲಾದದಿಮ್ದ ತುಂಬಿದರೆ, ವಿರಹಿಗಳಿಗೆ ಅವನಿಂದ ಕೊರಗು. 



ನಾಯಕಿ ಹೇಳುತ್ತಾಳೆ: ಮನಸ್ಸೇ, ತ್ರಿವಿಕ್ರಮನಾಗಿ ಭೂಮಿಯನ್ನೆಲ್ಲಾ ತನ್ನ ಒಂದೇ ಪಾದದಿಂದ ಅಳೆದುಕೊಂಡ ಅದ್ಭುತಕಾರಿಯು ಮುಡಿದ ತುಲಸಿಯ ಹಾರಕ್ಕಾಗಿ ದುಃಖಿಸಿದರೆ, ಈ ನನ್ನ ಕೈಬಳೆಗಳಿಗೆ ಬೆಳಗುವ ಚಂದ್ರನು ವಿಷದಂತೆ ಶತ್ರುವಾಗಿದ್ದಾನೆಂದೂ, ಅವು ಕಳಚಿ ಬೀಳುವ ಸ್ಥಿತಿಗೆ ಬರುತ್ತವೆಯಲ್ಲಾ ಎಂದೂ ದುಃಖ.



೭೭. ತಿಙ್ಗಳಮ್ಬಿಳ್ಳೈ ಪುಲಮ್ಬತ್ತನ್ ಶೆಙ್ಗೋಲರಶುಪಟ್ಟ,

ಶೆಙ್ಗಳಮ್ ಪಟ್ರಿ ನಿನ್ ಱೆಳಹು ಪುನ್ ಮಾಲೈ, ತೆನ್ ಪಾಲಿಲಙ್ಗೈ

ವೆಙ್ಗಳಮ್ ಶೆಯ್ದ ನಮ್ ವಿಣ್ಣೊರ್ ಪಿರಾನಾರ್ ತುೞಾಯ್ ತುಣೈಯಾ

ನಙ್ಗಳೈ ಮಾಮೈಕೊಳ್ವಾನ್, ವನ್ದುತೋನ್ ಱಿ ನಲಿಹಿನ್ ಱದೇ. 



ತಿಙ್ಗಳ್ = ಚಂದ್ರನೆಂಬ, ಅಮ್ = ಸುಂದರವಾದ, ಪಿಳ್ಳೈ = ಮಗುವು, ಪುಲಮ್ಬ = ಗೋಳಿಡಲು, ತನ್ = ತನ್ನ, ಶೆಙ್ಗೋಲ್ ಅರಶು = ಒಳ್ಳೆಯ \(ಸಮರ್ಥನಾದ\) ಒಡೆಯನು, ಪಟ್ಟ = ಉಂಟುಮಾಡಿದ, ಶೆಮ್ ಕಳಮ್ = ಕೆಂಪಾದ ಯುದ್ಧಭೂಮಿ = ಕುರಿತು, ನಿನ್ ಱು = ನಿಂತು, ಎಳ್ ಹು = ದುಃಖಿಸುವ, ಪುಲ್ ಮಾಲೈ = ಅಲ್ಪವಾದ ಸಂಜೆಯು, ತೆನ್ ಪಾಲ್ = ದಕ್ಷಿಣದ, ಇಲಙ್ಗೈ = ಲಂಕೆಯನ್ನು, ವೆಮ್ ಕಳಮ್ ಶೆಯ್ದ = ಕ್ರೂರವಾದ ಯುದ್ಧಭೂಮಿಯನ್ನಾಗಿಸಿದ, ನಮ್ = ನಮ್ಮ ಮತ್ತು ವಿಣ್ಣೋರ್ = \(ನಿತ್ಯಸೂರಿಗಳ\) ಪರಮಪದವಾಸಿಗಳ, ಪಿರಾನಾರ್ = ಒಡೆಯನ, ತುೞಾಯ್ = ತುಲಸಿಯನ್ನು, ತುಣೈ ಆ = ಜೊತೆಮಾಡಿಕೊಂಡು, ನಙ್ಗಳೈ = ನಮ್ಮ, ಮಾಮೈ ಕೊಳ್ ವಾನ್ = ದೇಹದ ಬಣ್ಣವನ್ನು ಪಡೆದುಕೊಳ್ಳುವುದಕ್ಕಾಗಿ, ವನ್ದು = ಬಂದು, ತೋನ್ ಱಿ = ಕಾಣಿಸಿಕೊಂಡು, ನಲಿಹಿನ್ ಱದೇ = ನರಳಿಸುತ್ತಿದೆಯಲ್ಲ \(ಸವೆಸುತ್ತಿದೆಯಲ್ಲ\).



ಚಂದ್ರನೆಂಬ ಸುಂದರವಾದ ಮಗುವು ಗೋಳಿಡಲು, ಅಲ್ಪವಾದ ಸಂಜೆಯು ತನ್ನ ಒಳೆಯ \(ಸಮರ್ಥನಾದ\) ಒಡೆಯನು ಉಂಟು ಮಾಡಿದ ಕೆಂಪಾದ ಯುದ್ಧಭೂಮಿಯನ್ನು ಕುರಿತು, ನಿಂತು, ದುಃಖಿಸುತ್ತಾ, ದಕ್ಷಿಣದ ಲಂಕೆಯನ್ನು ರುದ್ರಭೂಮಿಯನ್ನಾಗಿಸಿದ ನಮ್ಮ ಮತ್ತು ಪರಮಪದವಾಸಿಗಳ ಒಡೆಯನ ತುಲಸಿಯನ್ನು ಜೊತೆಮಾಡಿಕೊಂಡು, ನಮ್ಮ ಮೈಬಣ್ಣವನ್ನು ಕಸಿದುಕೊಳ್ಳುವುದಕ್ಕಾಗಿ, ಒಂದು, ಕಾಣಿಸಿಕೊಂಡು, ನರಳಿಸುತ್ತಿದೆಯಲ್ಲ\! 



ಈ ಪಾಶುರದಲ್ಲಿ ಬಾಲಚಂದ್ರನು ಪಶ್ಚಿಮದ ಅಲ್ಪಕಾಲದ ಸಂಜೆಯು ಕೆಂಪಿನೊಡನೆ ಕಲೆತುಕೊಂಡು, ನಾಯಕಿಗೆ ರಾತ್ರಿಯ ಕತ್ತಲ ಬರವನ್ನು ನೆನಪಿಗೆ ತಂದು, ಅವಳನ್ನು ಗೋಳಿಡುವಂತೆ ಮಾಡುತ್ತಾನೆ ಎಂಬುದನ್ನು ಸ್ವಾರಸ್ಯಪೂರ್ಣವಾಗಿ ಹೇಳಲಾಗಿದೆ. 



ನಾಯಕಿ ಹೇಳುತ್ತಾಳೆ: ಒಳ್ಳೆಯ ಒಡೆತನ ಮಾಡುವ ಸೂರ್ಯನು ಪಶ್ಚಿಮದಲ್ಲಿ ಕಣ್ಮರೆಯಾದನು. ಆ ದಿಕ್ಕೆಲ್ಲವೂ ಕೆಂಪಡರಿತು. ತನ್ನನ್ನಗಲಿ ಹೋದ ತನ್ನೊಡೆಯನಿಗಾಗಿ ಅಲ್ಪಕಾಲದ ಸಂಜೆಯೂ, ಬಾಲಚಂದ್ರನೂ ಗೋಳಿಡುತ್ತಾ, ಭಗವಂತನ ಕೃಪೆಯೆಂಬ ತುಲಸಿಯನ್ನು ಪಡೆದುಕೊಂಡು, ಆ ಅಲ್ಪಕಾಲದಲ್ಲಿಯೇ ವಿರಹಿಗಳಾದ ನಮ್ಮ ಮೈಬಣ್ಣವನ್ನು ಕಸಿದುಕೊಳ್ಳುವುದಕ್ಕಾಗಿ, ಕ್ಷಣಕಾಲ ನಮ್ಮ ಮುಂದೆ ಕಾಣಿಸಿಕೊಂಡು ನಮ್ಮನ್ನು ಗೋಳಾಡಿಸುತ್ತಿವೆ. ನಮ್ಮೆಲ್ಲರ ಒಡೆಯನಾದ ಸರ್ವೇಶ್ವರನ ಕೃಪೆ ನಮಗೆ ಇನ್ನೂ ಬರಲಿಲ್ಲ\! 



ರಾತ್ರಿಯಾಗುವುದು ಮತ್ತೆ ಅದನ್ನು ಕಳೆಯಬೇಕಲ್ಲ ಎಂಬ ಸಂಕಟ ಹೆಚ್ಚುವುದು.



೭೮. ನಲಿಯುಮ್ ನರಹನೈ ವೀಟ್ಟಿಟ್ರುಮ್, ವಾಣನ್ ತಿಣ್ಡೋಳ್ ತುಣಿತ್ತ

ವಲಿಯುಮ್ ಪೆರುಮೈಯುಮ್ ಯಾಮ್ ಶೊಲ್ಲುಮ್ ನೀರ್ ತ್ತಲ್ಲ,

ಪೊಲಿಯು ಮುರುವಿಱ್ ಪಿರಾನಾರ್ ಪುನೈ ಪೂನ್ದುೞಾಯ್ ಮಲರ್ ಕ್ಕೇ

ಮೆಲಿಯು ಮಡ ನೆಂಜಿನಾರ್, ತನ್ದುಪೋಯಿನ ವೇದನೈಯೇ.



ನಲಿಯುಮ್ = ಸಂಕಟಪಡಿಸುವ, ನರಹನೈ = ನರಕಾಸುರನನ್ನು, ವೀಟ್ಟಿಟ್ರುಮ್ = ಕೊಂದೂ, ವಾಣನ್ = ಬಾಣಾಸುರನ, ತಿಣ್ ತೋಳ್ = ಬಲಿಷ್ಠತೋಳುಗಳನ್ನು, ತುಣಿತ್ತ = ತುಂಡರಿಸಿದ, ವಲಿಯುಮ್ = ಸಾಮರ್ಥ್ಯವನ್ನೂ, ಪೆರುಮೈಯುಮ್ = ಹಿರಿಮೆಯನ್ನೂ, ಯಾಮ್ = ನಾವು, ಶೊಲ್ಲುಮ್ = ಹೇಳುವುದಕ್ಕೆ, ನೀರ್ ತ್ತು ಅಲ್ಲ = ತಕ್ಕ ಸ್ಥಿತಿಯನ್ನು ಪಡೆದಿಲ್ಲ, ಮೈವರೈಪೋಲ್ = ಕಾಡಿಗೆಯ ಬೆಟ್ಟದ ಹಾಗೆ, ಪೊಲಿಯುಮ್ = ಪ್ರಕಾಶಿಸುವ, ಉರುವಿನ್ = ದೇಹ\(ರೂಪ\)ವುಳ್ಳ, ಪಿರಾನಾರ್ = ಸರ್ವೇಶ್ವರನು, ಪುನೈ = ಮುಡಿದಿರುವ, ಪೂ = ಸುಂದರವಾದ, ತುೞಾಯ್ = ತುಲಸಿಯ, ಮಲರ್ ಕ್ಕೇ = ಹೂವಿಗಾಗಿಯೇ\(ಹಾರಕ್ಕಾಗಿಯೇ\), ಮೆಲಿಯುಮ್ = ಕೃಶವಾಗಿರುವ, \(ಕೊರಗುತ್ತಿರುವ\) ಮಡನೆಂಜನಾರ್ = ಮುಗ್ಧಮನಸ್ಸು, ತನ್ದುಪೋಯಿನ = ಕೊಟ್ಟು ಹೋದ, ವೇದನೈಯೇ = ಸಂಕಟವೇ. 



ಸಂಕಟಪಡಿಸುವ ನರಕಾಸುರನನ್ನು ಕೊಂದ, ಬಾಣಾಸುರನ ಬಲಿಷ್ಠ ತೋಳುಗಳನ್ನು ತುಂಡರಿಸಿದ ಸಾಮರ್ಥ್ಯವನ್ನೂ ಹಿರಿಮೆಯನ್ನೂ ನಾವು ವಿವರಿಸಿ ಹೇಳುವುದಕ್ಕೆ ತಕ್ಕವರಲ್ಲ. ಕಾಡಿಗೆಯ ಬೆಟ್ಟದ ಹಾಗೆ ಹೊಳೆಯುವ ರೂಪವುಳ್ಳ ಸರ್ವೇಶ್ವರನು ಮುಡಿದಿರುವ ಸುಂದರವಾದ ತುಲಸಿಯ ಹಾರಕ್ಕಾಗಿಯೇ ಕೊರಗುತ್ತಿರುವ ಮುಗ್ಧ ಮನಸ್ಸು ಕೊಟ್ಟುಹೋದ ಸಂಕಟವೇ \(ಇದು\). 



’ನಲಿಯುಮ್ ನರಹನೈವೀಟ್ಟಿಟ್ರು” – ಮಹಾಪ್ರಚಂಡನಾದ ನರಕಾಸುರನು ಹದಿನಾರುಸಾವಿರದ ಒಂದು ನೂರು ಕನ್ಯೆಯರನ್ನು ಬಲಾತ್ಕಾರನಾಗಿ ತಂದು ತನ್ನ ಅರಮನೆಯಲ್ಲಿ ಅವರನ್ನೆಲ್ಲಾ ಸೆರೆಯಲ್ಲಿಟ್ಟಿದ್ದನು. ಇಂದ್ರನ ತಾಯಿಯಾದ ಅದಿತಿಯ ಕಿವಿಯೋಲೆಗಳನ್ನು ಅಪಹರಿಸಿ ತಂದಿದ್ದನು. ಅಲ್ಲದೆ, ಇಂದ್ರನ ಐರಾವತವನ್ನೇ ಕಸಿದುಕೊಳ್ಳುವುದರಲ್ಲಿದ್ದನು. ಇಂದ್ರಾದಿಗಳ ಮೊರೆಯನ್ನು ಕೇಳಿ, ಕಡು ದುಷ್ಟನಾದ ನರಕನನ್ನು ಶ್ರೀಕೃಷ್ಣನು ಯುದ್ಧದಲ್ಲಿ ಎದುರಿಸಿ, ಕೊಂದು, ಸೆರೆವಾಸವನ್ನನುಭಾವಿಸುತ್ತಾ ಸಂಕಟಪಡುತ್ತಿದ್ದ ಹದಿನಾರುಸಾವಿರದ ಒಂದು ನೂರುಕನ್ಯೆಯರನ್ನೂ ಸೆರೆಯಿಂದ ಬಿಡಿಸಿದನು. ಅದಿತಿಯ ಬೆಂಡೋಲೆಗಳನ್ನು ಆಕೆಗೆ ಹಿಂತಿರುತಿಸಿದನು. ಮತ್ತು ಇಂದ್ರನ ಭಯವನ್ನು ನೀಗಿಸಿದನು. ಭಗವಂತನ ದುಷ್ಟನಿಗ್ರಹ, ಶಿಷ್ಟಪರಿಪಾಲನೆಯ ಸಾಮರ್ಥ್ಯ ಮತ್ತು ಹಿರಿಮೆಯನ್ನು ಹೇಳುವ ನಿದರ್ಶನ ಇದೊಂದು. 



“ವಾಣನ್ ತಿಣ್ ತೋಳ್ ತುಣಿತ್ತ” = ಬಾಣಾಸುರನು, ಪರಶಿವನ ಅನುಗ್ರಹವನ್ನು ಪಡೆದು, ಆ ಮೂಲಕ, ತನ್ನನ್ನು ಯಾರೂ ಜಯಿಸಲಾರದ ಹಾಗೆ ಮೆರೆಯುತ್ತಿದ್ದನು. ಸಾಕ್ಷಾತ್ ಶಿವನೇ, ತನ್ನ ಪ್ರಮಥಗಣಗಳೊಡನೆ ಅವನ ಬೆಂಬಲಿಗರಾಗಿ, ಕಾವಲು ಕಾಯುವಂತಾಗಿತ್ತು. ಬಾಣನಿಗೆ ಒಬ್ಬ ಮಗಳು ಉಷೆ. ಅವಳು ಶ್ರೀಕೃಷ್ಣನ ಮೊಮ್ಮಗನಾದ ಅನಿರುದ್ಧನನ್ನು ಕನಸಿನಲ್ಲಿ ಅವನನ್ನು ಪ್ರೇಮಿಸಿದಳು. ಅವಳ ಪ್ರಿಯಸಖಿಯಾದ ಚಿತ್ರಲೇಖೆಯ ಸಹಾಯದಿಂದ, ಅನಿರುದ್ಧನನ್ನು ತನ್ನ ಅಂತಃಪುರಕ್ಕೆ ಬರಮಾಡಿಕೊಂಡು, ಅವನೊಡನೆ ಆನಂದದಿಂದ ಕಾಲ ಕಳೆಯುತ್ತಿದ್ದಳು. ಅನಿರುದ್ಧನಿರುವ ಸ್ಥಳವನ್ನು ನಾರದಮಹರ್ಷಿಗಳಿಂದ ಶ್ರೀಕೃಷ್ಣನು ಕಂಡುಕೊಂಡು, ಬಾಣಾಸುರನ ನಗರವನ್ನು ತನ್ನ ಸೈನ್ಯದೊಡನೆ ಮುತ್ತಿಗೆ ಹಾಕಿದನು. ನಗರಕ್ಕೆ ಕಾವಲಾಗಿದ್ದ ಪ್ರಮಥಗಣಗಳನ್ನು ಸೋಲಿಸಿ, ಬಾಣನ ಬಲುಸಮರ್ಥರೆನಿಸಿದ ಬೆಂಬಲಿಗರಾದ ಮುರ ಮುಂತಾದವರನ್ನು ಕೊಂದು ಹಾಕಿದನು. ಕಡೆಗೆ ಬಾಣನನ್ನೇ ಯುದ್ಧದಲ್ಲಿ ಎದುರಿಸಿ, ಅವನ ಸಾವಿರ ಕೈಗಳನ್ನೂ ತನ್ನ ಖಡ್ಗದಿಂದಲೇ ತುಂಡರಿಸಲು ಮೊದಲು ಮಾಡಿದನು. ತನ್ನ ಭಕ್ತನನ್ನು ರಕ್ಷಿಸೆಂಬ ಶಿವನ ಪ್ರಾರ್ಥನೆಯನ್ನು ಮನ್ನಿಸಿ, ಬಾಣನ ಪ್ರಾಣಗಳನ್ನು ಅವನ ನಾಲ್ಕು ತೋಳುಗಳೊಡನೆ ಉಳಿಸಿಕೊಟ್ಟನು. ಬಾಣನು ಆಗ ಸಂತೋಷದಿಂದ ತನ್ನ ಮಗಳಾದ ಉಷೆಯೊಡನೆ ಅನಿರುದ್ಧನ ವಿವಾಹವನ್ನು ನೆರವೇರಿಸಿ, ಅವರೊಡನೆ ದ್ವಾರಕೆಗೆ ಹಿಂತಿರುಗಿದನು. ಭಗವಂತನ ಅಪ್ರತಿಮ ಸಾಮರ್ಥ್ಯವನ್ನೂ, ಹಿರಿಮೆಯನ್ನೂ ತಿಳಿಸುವ ನಿದರ್ಶನ ಇನ್ನೊಂದು. 



ನಾಯಕಿ ಹೇಳುತ್ತಾಳೆ: ನರಕಾಸುರನನ್ನು ಕೊಂದ, ಮತ್ತು ಬಾಣನ ತೋಳುಗಳನ್ನು ತುಂಡರಿಸಿದ ಸರ್ವೇಶ್ವರನ ಸಾಮರ್ಥ್ಯವನ್ನೂ, ಆ ಕಾಲದಲ್ಲಿ ಅವನು ತೋರಿಸಿದ ಔದಾರ್ಯವನ್ನೂ ವಿವರಿಸಿ ಹೇಳಲು ನಮಗೆ ಸಾಧ್ಯವೇ ಇಲ್ಲ. ಅನುಪಮ ರೂಪಸೌಂದರ್ಯವುಳ್ಳ ಆ ಸ್ವಾಮಿಯು ಧರಿಸಿರುವ ತುಲಸಿಯ ಹಾರಕ್ಕೆ ಆಶಿಸಿ, ನನ್ನ ಮುಗ್ಧ ಮನಸ್ಸು ನನ್ನನ್ನಗಲಿ ಹೋಗಿ, ನನಗೆ ಕಡು ಸಂಕಟವನ್ನುಂಟು ಮಾಡಿದೆ. 



೭೯. ವೇದನೈ ವೆಣ್ ಪುರಿನೂಲನೈ, ವಿಣ್ಣೋರ್ ಪರವನಿನ್ ಱ

ನಾದನೈ ಞೂಲಮ್ ವಿೞುಙ್ಗು ಮನಾದನೈ, ಞೂಲನ್ನತ್ತುಮ್

ಪಾದನೈ ಪ್ಪಾಱ್ ಕಡಱ್ ಪಾಮ್ಬಣೈಮೇಱ್ ಪಳ್ಳಿಕೊಣ್ಡರುಳುಮ್

ಶೀದನೈಯೇ ತೊೞುವಾರ್, ವಿಣ್ಣುಳಾರಿಲುಮ್ ಶೀರಿಯರೇ. 



ವೇದನೈ = ವೇದರೂಪಿಯನ್ನು \(ವೇದದವಸ್ತುವನ್ನು ಸರ್ವಜ್ಞನನ್ನು\) ವೆಳ್ ಪುರಿನೂಲನೈ = ಬಿಳಿಯ ಹುರಿಮಾಡಿದ ದಾರವನ್ನು ಧರಿಸಿದವನನ್ನು \(ಯಜ್ಞೋಪವೀತಧಾರಿಯನ್ನು\), ವಿಣ್ಣೋರ್ = ನಿತ್ಯಸೂರಿಗಳು \(ದೇವಾದಿದೇವತೆಗಳು\), ಪರವ = ಸ್ತುತಿಸಲು, ನಿನ್ ಱ = ಇರುವ \(ನಿಂತಿರುವ\), ನಾದನೈ = ಸರ್ವೇಶ್ವರನನ್ನು, ಞಾಲಮ್ = ಲೋಕಗಳನ್ನು, ವಿೞುಙ್ಗುಮ್ = ನುಂಗುವಂಥ, ಅನಾದನೈ= ಅನಾದಿಯಾಗಿರುವವನನ್ನು, ಞಾಲಮ್ = ಲೋಕಗಳನ್ನು, ತತ್ತುಮ್ = ಅಳೆದುಕೊಂಡ, ಪಾದನೈ = ಪಾದಗಳುಳ್ಳವನನ್ನು, ಪಾಲ್ ಕಡಲ್ = ಪಾಲ್ಗಡಲಲ್ಲಿ, ಪಾಮ್ಬು ಅಣೈಮೇಲ್= ಹಾವಿನ ಹಾಸುಗೆಯ ಮೇಲೆ, ಪಳ್ಳಿಕೊಣ್ಡು = ಪವಡಿಸಿ, ಅರುಳುಮ್ = ಕೃಪೆಮಾಡುವ \(ಅನುಗ್ರಹಿಸುವ\), ಶೀದನೈಯೋ = ಹಿತಕರನನ್ನೇ, ತೊೞುವಾರ್ = ಭಜಿಸುವವರು \(ಪೂಜಿಸುವವರು\), ವಿಣ್ ಉಳಾರಿಲುಮ್ = ಪರಮಪದವಾಸಿಗಳಿಗಿಂತಲೂ, ಶೀರಿಯರೇ = ಶ್ರೇಷ್ಠರು. 



ವೇದರೂಪಿಯನ್ನು \(ವೇದವಸ್ತುವನ್ನು, ಸರ್ವಜ್ಞನನ್ನು\), ಯಜ್ಞೋಪವೀತಧಾರಿಯನ್ನು, ದೇವಾದಿದೇವತೆಗಳು ಸ್ತುತಿಸುವಂಥ ಸರ್ವೇಶ್ವರನನ್ನು, ಲೋಕಗಳನ್ನು ನುಂಗುವಂಥ ಅನಾದಿಯಾದವನನ್ನು, ಲೋಕಗಳನ್ನು ಅಳೆದುಕೊಂಡ ಪಾದಗಳುಳ್ಳವನನ್ನು, ಪಾಲ್ಗಡಲಲ್ಲಿ ಹಾವಿನ ಹಾಸುಗೆಯಲ್ಲಿ ಪವಡಿಸಿ ಅನುಗ್ರಹಿಸುವ ಹಿತಕರನನ್ನೇ ಭಜಿಸಿ ಪೂಜಿಸುವವರು ಪರಮಪದವಾಸಿಗಳಿಗಿಂತಲೂ ಶ್ರೇಷ್ಠರು.



ಭಗವಂತನ ಸಾಟಿಯಿಲ್ಲದ ಸಾಮರ್ಥ್ಯವನ್ನೂ, ಅನುಪಮ ಔದಾರ್ಯವನ್ನೂ, ಹಿಂದಿನ ಪಾಶುರದಲ್ಲಿ, ವಿವರಿಸಿ ಹೇಳುವುದು ಸಾಧ್ಯವಿಲ್ಲ ಎನ್ನಲಾಯಿತು. ಇಲ್ಲಿ, ಅವನ ಅದ್ವಿತೀಯವಾದ ಗುಣಸ್ವಭಾವಗಳನ್ನು, ಹಿರಿಮೆ ಮಹಿಮೆಗಳನ್ನು ಕೆಲವು ಸುಂದರವಾದ ಪುಟ್ಟ ಮಾತುಗಳಲ್ಲಿ ಹೇಳಲಾಗುತ್ತಿದೆ. 



ತಿಳಿವಳಿಕೆಯೇ ಭಗವಂತ. ವೇದಗಳಲ್ಲಿ ವಿವರಿಸುವ ವಸ್ತು ಅವನು. ಸರ್ವಜ್ಞ. ಸೃಷ್ಟಿಯ ಎಲ್ಲಾ ತತ್ತ್ವಗಳನ್ನೂ ಉಳ್ಳವನು \(ಸೃಷ್ಟಿಕಾರಣನು\). ಸರ್ವೇಶ್ವರ. ದೇವಾದಿದೇವತೆಗಳೂ ಅವನನ್ನು ಸ್ತುತಿಸುವರು. ಪಾಲ್ಗಡಲಲ್ಲಿ ಹಾವಿನ ಹಾಸುಗೆಯಲ್ಲಿ ನಿರ್ಲಿಪ್ತನಾಗಿ ಪವಡಿಸಿರುವನು. ಎಲ್ಲರಲ್ಲೂ ಕೃಪೆದೋರುವವನು. ಅನಾದಿ ಪುರುಷನು. ಲಯಕಾಲದಲ್ಲೂ ತನ್ನ ಸೃಷ್ಟಿಯನ್ನು ಸುಖವಾಗಿ ಸಂರಕ್ಷಿಸುವವನು. ತ್ರಿವಿಕ್ರಮನಾಗಿ, ಸರ್ವವ್ಯಾಪಿಯಾಗಿ, ಲೋಕಗಳನ್ನು ಎರಡೇ ಹೆಜ್ಜೆಗಳಾಗಿ ಅಳೆದುಕೊಂಡವನು.



ನಾಯಕಿ ಹೇಳುತ್ತಾಳೆ. ಈ ಪರಿಯ ಹಿರಿಮೆ ಮಹಿಮೆಗಳುಳ್ಳ ಸರ್ವೇಶ್ವರನನ್ನು ಅನನ್ಯವಾಗಿ ಭಜಿಸಿ ಪೂಜಿಸುವವರು ಪರಮಪದವಾಸಿಗಳಾದ ನಿತ್ಯಸೂರಿಗಳಿಗಿಂತಲೂ ಶ್ರೇಷ್ಠರು. \(ಅಂಥವರನ್ನು ಸ್ವಾಮಿಯು ಎಂದಿಗೂ ಅನಾದರಿಸದೆ ಕೃಪೆದೋರುವನು\). 



೮೦. ಶೀರರಶಾಣ್ಡು ತನ್ ಶೆಙ್ಗೋಲ್ ಶಿಲನಾಳ್, ಶೆಲೀ ಇಕ್ಕೞಿನ್ದ,

ಪಾರರಶೊತ್ತು ಮಱೈನ್ದದು ನಾಯಿಱು, ಪಾರಳನ್ದ

ಪೇರರಶೇ\! ಎಮ್ ವಿಶುಮ್ಬರಶೇ\! ಎಮ್ಮೈ ನೀತ್ತುವಂಜಿ

ತ್ತೋರರಶೇ\! ಯರುಳಾಯ್, ಇರುಳಾಯ್ ಏನ್ದುಱುಹಿನ್ ಱದೇ.



ಶೀರ್ = ಉತ್ತಮವಾದ, ಅರಶು = ರಾಜ್ಯಭಾರವನ್ನು, ಆಣ್ಡು = ಮಾಡಿ, ತನ್ = ತನ್ನ, ಶೆಙ್ಗೋಲ್ =ನೀತಿನಿಯಮಗಳನ್ನು, ಶಿಲನಾಳ್ = ಕೆಲಕಾಲ, ಶೆಲೀಇ = ನಡೆಸಿ, ಕೞಿನ್ದ = ಬಳಿಕ, ಕಾಲವಾದ, ಪಾರ್‍ ಅರಒತ್ತು = ಭೂಮಿಯಮೇಲಣ ರಾಜರಂತೆ, ಮಱೈನ್ದದು = ಮರೆಯಾಯಿತು \(ಮುಳುಗಿತು\), ನಾಯಿಱು = ಸೂರ್ಯ, ಪಾರ್ ಅಳನ್ದ = ಭೂಮಿಯನ್ನು ಅಳೆದುಕೊಂಡ, ಪೇರ್ ಅರಶೇ = ಪ್ರಸಿದ್ಧನಾದ ಒಡೆಯನೇ, ಎಮ್ = ನಮ್ಮ, ವಿಶುಮ್ಬು = ಪರಮಪದದ, ಅರಶೇ = ಒಡೆಯನೇ, ಎಮ್ಮೈ = ನಮ್ಮನ್ನು, ನೀತ್ತು = ನೀಗಿ \(ಅಗಲಿ\) ವಂಜಿತ್ತ = ವಂಚಿಸಿದ, ಓರ್ ಅರಶೇ = ಸಾಟಿಯಿಲ್ಲದ ಒಡೆಯನೇ, ಅರುಳಾಯ್ = ಕೃಪೆದೋರು, ಇರುಳ್ ಆಯ್ = ಕತ್ತಲೆಯಾಗಿ, ವನ್ದು = ಬಂದು, ಉಱುಹಿನ್ ಱದೇ = \(ನಮ್ಮನ್ನು\) ಕರಗಿಸುತ್ತಿದೆಯಲ್ಲ\! 



ಉತ್ತಮವಾದ ರಾಜ್ಯಭಾರಮಾಡಿ, ತಮ್ಮ ನೀತಿನಿಯಮಗಳನ್ನು ಕೆಲಕಾಲ ನಡೆಸಿದ ಬಳಿಕ ಕಾಲವಾದ ಭೂಮಿಯ ಮೇಲಣರಾಜರ ಹಾಗೆ, ಸೂರ್ಯನು ಮುಳುಗಿದನು. ಭೂಮಿಯನ್ನಳೆದುಕೊಂಡ ಸುಪ್ರಸಿದ್ಧನಾದ ಒಡೆಯನೇ, ನಮ್ಮ ಪರಮಪದದ ಒಡೆಯನೇ, ನಮ್ಮನ್ನು ಅಗಲಿ \(ನೀಗಿ\) ವಂಚಿಸಿದ ಅದ್ವಿತೀಯನಾದ ಒಡೆಯನೇ ಕೃಪೆದೋರು. ಕತ್ತಲೆಯಾಗಿ ಬಂದು ನಮ್ಮನ್ನು ಕರಗಿಸುತ್ತಿದೆಯಲ್ಲ\! 



ರಾತ್ರಿಯನ್ನು ಒಂಟಿಯಾಗಿ ಕಳೆಯುವುದು ಕಷ್ಟವೆಂದೂ, ತನ್ನ ಬಳಿಗೆ ಬಂದು ತನ್ನನ್ನು ಕಾಪಾಡಬೇಕೆಂದೂ ನಾಯಕಿ ಈ ಪಾಶುರದಲ್ಲಿ ತನ್ನ ಪ್ರಿಯತಮನಾದ ಭಗವಂತನಲ್ಲಿ ಮೊರೆಯಿಡುತ್ತಾಳೆ.



ನಾಯಕಿ ಹೇಳುತ್ತಾಳೆ: ಭೂಮಿಯ ಮೇಲೆ ಎಷ್ಟೋ ಉತ್ತಮವಾದ, ಧರ್ಮಪೂರ್ಣವಾದ ರಾಜ್ಯಭಾರ್‍ಅವನ್ನು ನಡೆಸಿದ ರಾಜರೆಲ್ಲರೂ, ಕೆಲಕಾಲವಿದ್ದು, ಬಳಿಗ ಗತಿಸಿದ ಹಾಗೆಯೇ, ಸೂರ್ಯನೂ ತನ್ನ ದಿವ್ಯವಾದ ಆಡಳಿತವನ್ನು ಬೆಳಗಿನಿಂದ ಸಂಜೆಯವರೆಗೂ ನಡೆಸಿ ಕಣ್ಮರೆಯಾದನು. ಕತ್ತಲು ಆವರಿಸಿಕೊಂಡು ಬಂದು ನಮ್ಮನ್ನು ಕೊರಗಿಸುತ್ತಿದೆ. ಸ್ವಾಮೀ, ತ್ರಿವಿಕ್ರಮಾವತಾರಿಯೇ, ಪರಮಪದದ ಒಡೆಯನೇ, ನಮ್ಮನ್ನು ವಂಚಿಸಿ ಅಗಲಿಹೋದವನೇ, ಈಗ ನಮಗೆ ದಯೆತೋರು. 



೮೧. ಉಱುಹಿನ್ ಱ ತನ್ಮಙ್ಗಳ್ ಮೇಲನ ವೋರ್ ಪ್ಪಿಲರಾಯ್, ಇವಳೈ

ಪ್ಪೆಱುಹಿನ್ ಱ ದಾಯರ್ ಮೆಯ್ನ್ನೊನ್ದು ಪೆಱಾರ್ಕೊಲ್? ತುೞಾಯ್ ಕುೞಲ್ ವಾಯ್

ತ್ತುಱುಹಿನ್ ಱಿಲರ್ ತೊಲ್ಲೈವೇಙಡಮಾಟ್ಟವುಂಶೂೞ್ ಹಿನ್ ಱಿಲರ್,

ಇಱುಹಿನ್ ಱದಾಲಿವಳಾಹಮ್ ಮೆಲ್ಲಾವಿ ಯೆರಿಕೊಳ್ಳವೇ. 



ಉಱಹಿನ್ ಱ = ಬಹಳವಾಗಿ ನಡೆಸುತ್ತಿರುವ, ಕನ್ಮಙ್ಗಳ್ = ಕರ್ಮಗಳು, ಮೇಲಿನ = ಮೇಲಿಂದ ಮೇಲೆ ಬರುತ್ತಿವೆ\(ಉಂಟಾಗುತ್ತಿವೆ\), ಓರ್ ಪ್ಪು ಇಲರ್ ಆಯ್ = ಯೋಚನೆಯಿಲ್ಲದವರಾಗಿ, ಇವಳೈ= ಇವಳನ್ನು, ಪೆಱುಹಿನ್ಱ = ಹಡೆದ, ತಾಯರ್ = ತಾಯಿಯು, ಮೆಯ್ ನೊನ್ದು = ಮೈಯನ್ನು ನೋಯಿಸಿ, ಪೆಱಾರ್ ಕೊಲ್ = ಹಡೆದಿಲ್ಲವೋ? ತುೞಾಯ್ = ತುಲಸಿಯನ್ನು, ಕುೞಲ್ ವಾಯ್ = ತಲೆಗೂದಲಲ್ಲಿ, ತುಱುಹಿನ್ೞಿಲರ್ = ಮುಡಿಯುತ್ತಿಲ್ಲ. ತೊಲ್ಲೈ = ಪುರಾತನವಾದ, ವೇಙ್ಗಡಮ್ = ತಿರುವೆಂಕಟಗಿರಿಯಲ್ಲಿ, ಆಟ್ಟವುಮ್ = ಮೆರೆಸಲೂ\(ಆಡಿಸಲೂ\), ಶೂೞ್ ಹಿನ್ ಱಿಲರ್ = ಆಲೋಚಿಸುವುದಿಲ್ಲ, ಇಱು ಹಿನ್ ಱದು = ಗಟ್ಟಿಯಾಗುತ್ತಿದೆ \(ಮೃದುತ್ವವನ್ನು ಕಳೆದುಕೊಂಡಿದೆ\), ಆಲ್ = ಆದ್ದರಿಂದ, ಇವಳ್ ಆಹಮ್ = ಇವಳಮೈ, ಮೆಲ್ ಆವಿ = ಮೃದುವಾದ ಉಸಿರು, ಏರಿಕೊಳ್ಳವೇ = ಮೋಸಗೊಳಿಸುವಂತೆ.



\(ಇವಳ ತಾಯಿ\) ಬಹಳವಾಗಿ ನಡೆಸುತ್ತಿರುವ ಕರ್ಮಗಳು ಮೇಲಿಂದ ಮೇಲೆ ನಡೆಯುತ್ತಲೇ ಇವೆ. ಯೋಚನೆಯಿಲ್ಲದೆ, ಇವಳನ್ನು ಹಡೆದ ತಾಯಿ ಮೈನೋಯಿಸಿಕೊಂಡು ಹಡೆದಿಲ್ಲವೋ? ತಲೆಗೂದಲಿನಲ್ಲಿ ತುಲಸಿಯನ್ನು ಮುಡಿಯುತ್ತಿಲ್ಲ. ಪುರಾತನವಾದತಿರುವೆಂಕಟಗಿರಿಯಲ್ಲಿ ಮೆರೆಸಲೂ \(ಕುಣಿದಾಡಿಸಲೂ\) ಆಲೋಚಿಸುವುದಿಲ್ಲ. ಆದ್ದರಿಂದ, ಇವಳ ಮೈ ತನ್ನ ಮೃದುತ್ವವನ್ನು ಕಳೆದುಕೊಂಡು ಗಟ್ಟಿಯಾಗುತ್ತಿದೆ. ಮೃದುವಾದ ಉಸಿರು ಇವಳನ್ನು ಮೋಸಗೊಳಿಸುವಂತಿದೆ. 



ನಾಯಕಿಯ ವಿರಹ ಇವಳ ತಾಯಿಗೆ ಅರಿವಾಗಲಿಲ್ಲವೇಕೆ? ಕಾರಣವೇನಿರಬಹುದು? – ಎಂಬುದನ್ನು ಸೂಚಿಸುತ್ತದೆ ಈ ಪಾಶುರ.



ನಾಯಕಿ ಹೇಳುತ್ತಾಳೆ: ಇವಳ ತಾಯಿ ಕರ್ಮಿಷ್ಠಳು. ಬಹಳ ಕಟ್ಟುನಿಟ್ಟಾಗಿ ತನ್ನ ಕರ್ಮಗಳನ್ನು ನಡೆಸುತ್ತಾಳೆ. ಅವಳ ಕಾಲವೆಲ್ಲ ಅದರಲ್ಲೇ ಕಳೆದು ಹೋಗುತ್ತದೆ. ಅವಳಿಗೆ ಇನ್ನು ಮಗಳನ್ನು ಕುರಿತು ಯೋಚಿಸುವುದಕ್ಕೆ ಕಾಲವಾದರೂ ಅವಕಾಶವಾದರೂ ಎಲ್ಲಿ? ತನ್ನಮೈಯನ್ನು ನೋಯಿಸಿಕೊಂಡಲ್ಲವೇ ಇವಳ ತಾಯಿ ಇವಳನ್ನು ಹಡೆದದ್ದು\! ಆದರೂಇವಳ ಇಂದಿನ ಸ್ಥಿತಿಯನ್ನು ನೋಡಿ ಕನಿಕಾಗೊಳ್ಳುವುದಿಲ್ಲವಲ್ಲ\! ಇವಳು ತನ್ನ ತಲೆಗೂದಲಿನಲ್ಲಿ ತುಲಸಿಯನ್ನು ಮುಡಿಯುವುದಿಲ್ಲ. ಕಾರಣವೇನಿರಬಹುದೆಂದು ಆಲೋಚನೆಯಾದರೂ ಬೇಡವೇ? ಪುರಾತನವಾದ ತಿರುಮಲೆಗೆ ಇವಳನ್ನು ಕರೆದೊಯ್ದು ಅಲ್ಲಿ ಇವಳು ಸಂತೋಷಪಡುವುದನ್ನಾಡರೂ ನೋಡಬಾರದೇ? ಯಾವ ರೀತಿಯಲ್ಲೂ ಇವಳನ್ನು ಕುರಿತು ಆಲೋಚಿಸದೆ ಇವಳನ್ನು ನಿರ್ಲಕ್ಷಿಸಬಹುದೇ? ಇವಳ ಮೃದುವಾದ ಯೌವನತುಂಬಿದ ಮೈ ತನ್ನ ಮೃದುತ್ವವನ್ನು ಕಳೆದುಕೊಂಡಿದೆ. ಕೃತವಾಗಿ ಗಟ್ಟಿಯಾಗುತ್ತಿದೆ. ಇವಳ ಉಸಿರೂ ಸಹ ಕ್ರಮೇಣ ಮೃದುವಾಗುತ್ತ ಬರುತ್ತಿದೆ. ಅದು ಇವಳನ್ನು ವಂಚಿಸಿಬಿಡುವುದೋ, ನಿಂತೇ ಹೋಗುವುದೋ ಎಂಬಂತಿದೆ. 



೮೨. ಎರಿಕೊಳ್ ಶೆನ್ನಾಯಿಱಿರಣ್ಡುಡನೇ ಯುದಯಮ್ಮಲೈವಾಯ್,

ವಿರಿಹಿನ್ ಱ ವಣ್ಣತ್ತ ವೆಮ್ಬೆರುಮಾನ್ ಕಣ್ ಹಳ್, ಮೀಣ್ಡವಟ್ರುಳ್

ಎರಿಕೊಳ್ ಶೆನ್ದೀ ವೀೞಶುರರೈಪೋಲ ವೆಮ್ಬೋಲಿಯರ್ ಕ್ಕೂಮ್

ವಿರಿವ ಶೊಲ್ಲೀರಿದುವೋ? ವೈಯಮುಟ್ರುಮ್ ವಿಳರಿಯದೇ. 



ಎರಿಕೊಳ್ = ತಾಪವನ್ನುಳ್ಲ \(ತಪಿಸುವ\), ಶೆಮ್ ನಾಯಿಱು = ಕೆಂಡದಂಥಸೂರ್ಯರು, ಇರಣ್ಡು = ಎರಡು \(ಇಬ್ಬರು\) ಉಡನೇ = ಏಕಕಾಲದಲ್ಲಿ, ಉದಯಮ್ ಮಲೈವಾಯ್ = ಉದಯಪರ್ವತದಲ್ಲಿ, ವಿರಿಹಿನ್ ಱ = ಮೂಡಿ ಬೆಳಗುವಂಥ, ವಣ್ಣತ್ತ = ಸ್ವಭಾವದ, ಎಮ್ಬೆರುಮಾನ್ ಕಣ್ ಹಳ್ = ಸರ್ವೇಶ್ವರನ \(ನಮ್ಮ ಸ್ವಾಮಿಯ\) ಕಣ್ಣುಗಳು, ಮೀಣ್ಡು = ಮತ್ತೆ, ಅವಟ್ರುಳ್ = ಅವುಗಳಿಂದ, ಎರಿಕೊಳ್ = ಜ್ವಲಿಸುವ, ಶೆಮ್ ತೀ = ಕೆಂಪಾದ ಜ್ವಾಲೆಯು, ವೀೞ್ = ಮೇಲೆ ಬೀಳುವ, ಅಶುರರೈಪೋಲ= ಅಸುರರ ಹಾಗೆ, ಎಮ್ ಪೋಲಿಯರ್ ಕ್ಕೂಮ್ = ನಮ್ಮಂಥವರಿಗೂ, ವಿರಿವ = ಹರಡುವುವು, ಶೊಲ್ಲೀರ್ = ಹೇಳಿರಿ, ಇದುವೋ = ಇವೇಯೇ, ವೈಯಮ್ = ಲೋಕವನ್ನು, ಮಟೃಮ್ = ಪೂರ್ತಿಯಾಗಿ, ವಿಳರಿಯದೇ = ಬೆಳಗಿಸೋಲಿಸುತ್ತಿದೆಯಲ್ಲ \(ಸೊರಗಿಸುತ್ತಿವೆಯಲ್ಲ\) 



ತಪಿಸುವ ಕೆಂಡದಂಥ ಇಬ್ಬರು ಸೂರ್ಯರು ಏಕಕಾಲದಲ್ಲಿ ಉದಯಪರ್ವತದಲ್ಲಿ ಮೂಡಿ ಬೆಳಗುವಂಥ ಸ್ವಭಾವದ ನಮ್ಮ ಸ್ವಾಮಿಯ ಕಣ್ಣುಗಳು ಮತ್ತೆ ಅವುಗಳಿಂದ ಜ್ವಲಿಸುವ ಕೆಂಪಾದ ಜ್ವಾಲೆಯು, ಮೇಲೆ ಬೀಳುವ ಅಸುರರ ಹಾಗೆ ನಮ್ಮಂಥವರಿಗೂ ಹರಡುವುವು ಇವೇಯೋ, ಹೇಳಿರಿ, ಲೋಕವೆಲ್ಲವನ್ನೂಬೆಳಗಿ ಸೊರಗಿಸುತ್ತಿವೆಯಲ್ಲ\! 



ಭಗವಂತನ ಅಪೂರ್ವ ಸೌಂದರ್ಯ ಪ್ರಕಾಶಗಳಿಂದ ಬೆಳಗುವ ಕಣ್ಣುಗಳ ಆಕರ್ಷಣೆಗೆ ಮಾರುಹೋದುದರ ಪರಿಣಾಮವೇ ತಾನು ಹೀಗೆ ಸೊರಗುವುದಕ್ಕೆ ಕಾರಣ ಎನ್ನುತ್ತಾಳೆ ನಾಯಕಿ.



ನಾಯಕಿ ಹೇಳುತ್ತಾಳೆ: ಉದಯಪರ್ವತದಲ್ಲಿ ಏಕಕಾಲದಲ್ಲಿ ಇಬ್ಬರು ಸೂರ್ಯರು ಕೆಂಪಗೆ ಮೂಡಿ ಬರುವಂಥ ಸುಂದರವಾದ ಆಕರ್ಷಣೆಯಿಂದ ಕೂಡಿವೆ ನಮ್ಮ ಸ್ವಾಮಿಯ ಎರಡು ಕಣ್ಣುಗಳು. ಮತ್ತು ಅವುಗಳಿಂದ ಹೊರಹೊಮ್ಮುವ ತೇಜಸ್ಸು, ಹಿಂದೆ \(ಮಂದೇಹಾರುಣರೆಂಬ\) ರಾಕ್ಷಸರನ್ನು ತಪಿಸಿ, ಅವರನ್ನು ಸೋಲಿಸಿ ಬೀಳಿಸಿದ ಹಾಗೆ, ನಮ್ಮಂಥ ಅಬಲೆಯರ ಮೇಲೂ ಹರಿದು, ನಮ್ಮನ್ನು ಸೊರಗಿಸುತ್ತಿದೆಯಲ್ಲ\!



ಮಂದೇಹಾರುಣ ಎಂಬುದೊಂದು ದ್ವೀಪ, ಅಲ್ಲಿಯ ರಾಕ್ಷಸರೇ ಮಂದೇಹಾರುಣರು. ಅವರು ತಪಸ್ಸುಮಾದಿ ಬ್ರಹ್ಮನಿಂದ ವರವನ್ನು ಪಡೆದು ಕೊಂಡು, ಅದರ ಬಲದಿಂದ ಸೂರ್ಯನನ್ನು ಎದುರಿಸಿ, ಅವನ ಪಥಕ್ಕೆಅಡ್ಡಲಾಗಿ ನಿಲ್ಲುತ್ತಿದ್ದರಂತೆ. ಸೂರ್ಯನ ಸಹಜವಾದ ಚಲನೆಗೆ ಇದರಿಂದ ಬಹಳ ಅಡ್ಡಿಯಾಗುತ್ತಿತ್ತಂತೆ. ಸರ್ವೇಶ್ವರನು ಸೂರ್ಯನ ನಡುವಿನಿಂದ ಅತಿಪ್ರಖರವಾದ ಜ್ವಾಲೆಯನ್ನು ಪ್ರಸರಿಸಿ, ಆ ಮೂಲಕ, ಆ ರಾಕ್ಷಸರನ್ನು ಸೊರಗಿಸಿ ಬೀಳಿಸಿದನಂತೆ. ಇದು ವೇದದ ಒಂದು ಕತೆ. 



೮೩. ವಿಳರಿಕ್ಕೂರಲನ್ ಱಿಲ್ ಮೆನ್ ಪೆಡೈ ಮೇಹಿನ್ ಱ ಮುನ್ ಱಿಱ್ಪ್ಪೆಣ್ಣೈ,

ಮುಳರಿಕ್ಕೂರಮ್ಬೈಯಿದುವಿದುವಾಹ, ಮುಹಿಲ್ ವಣ್ಣನ್ ಪೇರ್

ಕಿಳರಿಕ್ಕಿಳರಿ ಪ್ಪಿದಟ್ರು ಮೆಲ್ಲಾವಿಯುಮ್ ನೈವುಮೆಲ್ಲಾಮ್

ತಳರಿಱ್ ಕೊಲೋವಱಿಯೇನ್, ಉಯ್ಯಲಾವದಿತ್ತೈಯಲುಕ್ಕೇ. 



ವಿಳರಿ = ಕೋಮಲವಾದ \(ಉಚ್ಚಸ್ವರದ\), ಕುರಲ್ = ಧ್ವನಿಯ, ಅನ್ ಱಿಲ್ = ಕ್ರೌಂಚ ಪಕ್ಷಿಯು, ಮೆಲ್ = ಕೋಮಲವಾದ, ಪೆಡೈ = ಹೆಣ್ಣುಪಕ್ಷಿಯನ್ನು, ಮೇಹಿನ್ ಱ = \(ಆದರದಿಂದ\) ಸಮಾಧಾನಪಡಿಸಲು, ಮುನ್ ಱಿಲ್ ಪೆಣ್ಣೈ = ಮುಂದಿರುವ ತಾಳೆಯ ಮರದ, ಮುಳರಿ = ಮುಳ್ಳುಭಾಗಗಳನ್ನೂ, ಕುರುಮ್ಬೈ= ಎಳೆಯಕಾಯಿಗಳನ್ನೂ \(ಎಳೆನೀರನ್ನೂ\), ಇದು ಇದು ಆಹ = ಇದುಇದು ಎಂದು ವಿವರಿಸುವ ಹಾಗೆ, ಮುಹಿಲ್ ವಣ್ಣನ್ ಪೇರ್ = ಮುಗಿಲು ವಣ್ಣನ ಹೆಸರನ್ನು ಕಿಳರಿಕಿಳರಿ = ಮೇಲಿಂದ ಮೇಲೆ, ಪಿದಟ್ರುಮ್ = \(ಉತ್ಸಾಹದಿಂದ\) ವಟಗುಟ್ಟುವುದು, ಮೆಲ್ ಆವಿಯುಮ್ = ಮೆತ್ತನೆಯ ಉಸಿರೂ, ನೈವುಮ್ = ಕೃಶವಾಗಿರುವುದೂ, ಎಲ್ಲಾಮ್ = ಇವೆಲ್ಲವೂ, ತಳರಿನ್ ಕೊಲೋ = ಬಲಗುಂದಿರುವಳೋ, ಅಱಿಯೋನ್ = ಅರಿಯೆನು, ಉಯ್ಯಲ್ = ಉದ್ಧಾರ, ಆವದು = ಯಾವದು, ಇತೈಯ ಉಕ್ಕೇ = ಈ ಹೆಣ್ಣಿಗೆ.



ಕೋಮಲವಾದ ಉಚ್ಚ ದನಿಯಿಂದ ಕ್ರೌಂಚಪಕ್ಷಿಯು ಮೃದುವಾದ \(ಕೋಮಲವಾದ\) ಹೆಣ್ಣು ಪಕ್ಷಿಯನ್ನು \(ಆದರದಿಂದ\) ಸಮಾಧಾನಪಡಿಸಲು ಮುಂದಿನ ತಾಳೆಯಮರದ ಮುಳ್ಳುಗಳನ್ನೂ ಎಳೆಯ ಕಾಯಿಗಳನ್ನೂ \(ಎಳೆನೀರನ್ನೂ\) ಇದು, ಇದು, ಎಂದು ತೋರಿಸಿ ವಿವರಿಸುವ ಹಾಗೆ, ಮುಗಿಲು ವಣ್ಣನ ಹೆಸರನ್ನು ಮೇಲಿಂದ ಮೇಲೆ \(ಉಬ್ಬಿ ಉಬ್ಬಿ\) ವದರುವುದೂ, ಮೆಲ್ಲಗೆ ಉಸಿರಾಡುವುದೂ, ಕೃಶವಾಗಿರುವುದೂ, ಇವಳ ಬಲವನ್ನು ಕುಂದಿಸಿತೋ? ಈ ಹೆಣ್ಣಿಗೆ ಉದ್ಧಾರ ಯಾವುದೋ ಅರಿಯೆನಲ್ಲ\! 



ಕ್ರೌಂಚಪಕ್ಷಿಗಳು ಯಾವಾಗಲೂ ಜೊತೆಜೊತೆಯಾಗಿಯೇ ಇರುತ್ತವೆ. ಒಂದನ್ನೊಂದು ಕ್ಷಣಕಾಲವೂ ಅಗಲಿರಲಾರವು. ನಾಯಕಿಗೂ ಅದೇ ಆಶೆ. ತನ್ನ ಪ್ರಿಯತಮನಿಂದ ಅಗಲಲೇಬಾರದು. ಈ ಆಶೆಗೆ ಭಂಗಬಂದಿರುವುದರಿಂದ, ತನ್ನ ಪ್ರಿಯನು ತನ್ನನ್ನಗಲಿ ಹೋಗಿರುವುದರಿಂದ, ಅವಳು ತುಂಬ ಘಾಸಿಗೊಂಡಿದ್ದಾಳೆ. ಪ್ರಿಯನನ್ನು ನೆನೆನೆನೆದು, ಅವನ ಮಾನಗಳನ್ನು ಎಡೆಬಿಡದೆ ಹೇಳುತ್ತಿರುತ್ತಾಳೆ. ಇವಳು ವಿರಹದಿಂದ ಬಾಧೆಪಡುವುದರಿಂದಲೂ, ಪ್ರಿಯನ ಹೆಸರುಗಳನ್ನು ಹೇಳುತ್ತಲೇ ಇರುವುದರಿಂದಲೂ, ಮೆಲ್ಲಗೆ ಉಸಿರಾಡುವುದರಿಂದಲೂ, ಕೃಶವಾಗಿರುವುದರಿಂದಲೂ, ಇವಳನ್ನು ಕಂಡವರಿಗೆ, ಇವಳ ತಾಯಿಗೆ, ತುಂಬ ವ್ಯಸನವುಂಟಾಗಿದೆ. ಹೀಗಿರುವುದರಿಂದ ’ಇವಳುಉದ್ಧಾರಗೊಳ್ಳುವಳೇ?’ ಎಂದು ಅವರು ಯೋಚಿಸುತ್ತಾರೆ. 



೮೪. ತೈಯನಲ್ಲಾರ್ ಹಳ್ ಕುೞಾಙ್ಗಳ್ ಕುೞಿಯ ಕುೞುವಿನುಳ್ಳುಮ್,

ಐಯನಲ್ಲಾರ್ ಹಳ್ ಕುೞಿಯ ವಿೞವಿನುಮ್, ಅಙ್ಗಙ್ಗೆಲ್ಲಾಮ್

ಕೈಯಪೊನ್ನಾೞಿ ವೆಣ್ ಶಙ್ಗೊಡುಮ್ ಕಾಣ್ಬಾನವಾವುವನಾನ್

ಮೈಯವಣ್ಣಾ\! ಮಣಿಯೇ\! ಮುತ್ತಮೇ\! ಯೆನ್ ಱನ್ ಮಾಣಿಕ್ಕಮೇ\! 



ಕೈಯಲ್ = ಶೃಂಗಾರಮಾಡಿಕೊಂಡಿರುವ \(ಅಲಂಕೃತರಾದ\), ನಲ್ಲಾರ್ ಹಳ್ = ಸುಮ್ದರಿಯರ, ಕುೞಾಙ್ಗಳ್ = ಕೂಟಗಳಲ್ಲಿ, ಕುೞಿಯ= ಕೆರೆ, ಕೊಳ, ತೋಟ ಮುಂತಾದ ಪ್ರದೇಶಗಳ, ಕುೞುವಿನುಳ್ಳುಮ್ = ಸಂದಣಿಗಳಲ್ಲೂ, ಐಯ = ಸೊಬಗಿನ, ನಲ್ಲಾರ್ಹಳ್ = ಒಳ್ಳೆಯವರು, ಕುೞಿಯ = ಸೇರುವ \(ಕೂಡುವ\), ವಿೞಿವಿನುಮ್ = ಉತ್ಸವಗಳಲ್ಲೂ, ಅಙ್ಗು ಅಙ್ಗು ಎಲ್ಲಾಮ್ = ಇನ್ನೂ ಅಂಥಂಥ ಕೂಟಗಳಲ್ಲೆಲ್ಲಾ, ಕೈಯ = ಕೈಯಲ್ಲಿ ಹಿಡಿದ, ಪೊನ್ ಆೞಿ = ಅದ್ವಿತೀಯವಾದ ಚಕ್ರಾಯುಧದೊಡನೆಯೂ ವೆಣ್ ಶಙ್ಗೊಡುಮ್ = ಬಿಳಿಯ ಶಂಖದೊಡನೆಯೂ, ಕಾಣ್ಬಾನ್ = \(ನಿನ್ನನ್ನು\) ನೋಡುವುದಕ್ಕೆ, ಅವಾವುವನ್ = ಅತ್ಯಾಶೆಗೊಂಡಿದ್ದೇನೆ, ನಾನ್ = ನಾನು, ಮೈಯವಣ್ಣಾ = ಕಾಡಿಗೆಯ ಬಣ್ಣದವನೇ, ಮಣಿಯೇ = ರತ್ನದಂಥವನೇ, ಮುತ್ತಮೇ = ಆಣಿಮುತ್ತಿನಂಥ ಸುಂದರನೇ, ಎನ್ ತನ್ = ನನ್ನ, ಮಾಣಿಕ್ಕಮೇ = ಮಾಣಿಕ್ಯವೇ. 



ಕಾಡಿಗೆಯ ಬಣ್ಣದವನೇ, ರತ್ನದಂಥವನೇ, ಆಣಿಮುತ್ತಿನಂಥ ಸುಂದರನೇ \( ಅಪರೂಪ ವಸ್ತುವೇ\) ನನ್ನ ಮಾಣಿಕ್ಯವೇ, ಅಲಂಕೃತರಾದ ಸುಂದರಿಯರ ಕೂಟಗಳಲ್ಲಿ, ಕೆರೆ, ಕೊಳ, ತೋಟ ಮುಂತಾದ ಪ್ರದೇಶಗಳ ಸಂದಣಿಗಳಲ್ಲಿ. ಒಳ್ಳೆಯ ಚೆಲುವೆಯರು ಕೂಡುವ ಉತ್ಸವಗಳಲ್ಲಿ, ಮತ್ತು ಇನ್ನೂ ಅಂಥಂಥ ಕೂಟಗಳಲ್ಲೆಲ್ಲಾ ನಿನ್ನನ್ನು ದಿವ್ಯವಾದ ಪ್ರಭೆಯಿಂದ ಕೂಡಿರುವ ಚಕ್ರಾಯುಧದೊಡನೆಯೂ, ಬಿಳಿಯ ಶಂಖದೊಡನೆಯೂ ನೋಡುವುದಕ್ಕೆ \(ನಾನು\) ಅತ್ಯಾಶೆಗೊಂಡಿದ್ದೇನೆ. 



ತನ್ನ ಪ್ರಿಯತಮನನ್ನು ಎಷ್ಟೆಷ್ಟು ಬಗೆಯಲ್ಲಿ ವರ್ಣಿಸಿದರೂ ನಾಯಕಿಗೆ ತೃಪ್ತಿಯಿಲ್ಲ ಎಂದು ತೋರುತ್ತದೆ. ಅವನನ್ನು “ಕಾಡಿಗೆಯಂತೆ ಮೈಬಣ್ಣವುಳ್ಳವನು’ ಎನ್ನುತ್ತಾಳೆ. ಅಚ್ಚಕಪ್ಪು ಒಂದು ಬಗೆಯ ಅದ್ವಿತೀಯ ಶೋಭೆಯುಳ್ಳದ್ದು. ’ರತ್ನ’ ಎನ್ನುತ್ತಾಳೆ: ಬೆಲೆಯಲ್ಲಿ, ಹೊಳಪಿನಲ್ಲಿ, ಸೊಬಗಿನಲ್ಲಿ ಅವನು ರತ್ನವೇ ಸರಿ. ’ಮುತ್ತು’ ಎನ್ನುತ್ತಾಳೆ: ರತ್ನದ ಹೊಳಪಿಲ್ಲದಿದ್ದರೂ ಮುತ್ತಿನದೇ ಒಂದು ಅಪರೂಪವಾದ ಸೊಬಗು. ಅಂಥ ಅಪರೂಪವಾದ ಸೌಂದರ್ಯದಿಂದ ಮೆರೆಯುವವನು ತನ್ನ ಪ್ರಿಯತನ ಎಂಬಂತೆ. ’ನನ್ನ ಮಾಣಿಕ್ಯ’ ಎನ್ನುತ್ತಾಳೆ. ನವರತ್ನಗಳಲ್ಲಿ ಮಾಣಿಕ್ಯ ಎಲ್ಲವನ್ನೂ ಮೀರಿಸಿದ ಹೊಳಪು, ಸೊಬಗು ಉಳ್ಳದ್ದು. 



ನಾಯಕಿ ಹೇಳುತ್ತಾಳೆ: ಅಪರೂಪವಾದ, ವಿಶಿಷ್ಟವಾದ, ಸಾಟಿಯಿಲ್ಲದ ದಿವ್ಯಸುಂದರನೇ, ನಿನ್ನನ್ನು ನೋಡಲು ನಾನು ಬಹಳವಾಗಿ ಕಾತರಗೊಂಡಿದ್ದೇನೆ. ಸುಂದರಿಯರು ಸೇರುವ ಸ್ಥಳಗಳಲ್ಲಿ, ಉತ್ಸವಾದಿ ಜನ ಸಂದಣಿಯಲ್ಲಿ, ಕೆರೆ, ಕೊಳ, ತೋಟ ಮುಂತಾದ ಪ್ರಕೃತಿರಮ್ಯವಾದ ಪ್ರದೇಶಗಳಲ್ಲಿ, ಇಂಥ ಇನ್ನೂ ಬೇರೆಬೇರೆ ಕಡೆಗಳಲ್ಲಿ ನಿನ್ನನ್ನು ಕಾಣಲೇ? ಕೈಯಲ್ಲಿ ದಿವ್ಯವಾದ ಪ್ರಭೆಯಿಂದ ಕೂಡಿದ ಚಕ್ರಾಯುಧವನ್ನೂ, ಬಿಳಿಯ ಶಂಖವನ್ನೂನೀನು ಹಿಡಿದಿರುವ ಹಾಗೆ ನಿನ್ನನ್ನು ನೋಡಲು ನನಗೆ ತುಂಬಾ ಆಶೆಯಾಗುತ್ತಿದೆ. 



೮೫. ಮಾಣಿಕ್ಕಙ್ಕೊಣ್ಡು ಕುರಙ್ಗೆೞೆ ವೊತ್ತಿರುಳೋಡುಮುಟ್ಟಿ,

ಆಣಿಪ್ಪೊನ್ನನ್ನ ಶುಡರ್ ಪಡು ಮಾಲೈ, ಉಲಹಳನ್ದ

ಮಾಣಿಕ್ಕಮೇ\! ಯೆನ್ ಮರತಹಮೇ\! ಮಟ್ರೊಪ್ಪಾರೈಯಿಲ್ಲಾ

ಆಣಿಪ್ಪೊನ್ನೇ\! ಅಡಿಯೇನಡಿಯಾವಿಯಡೈಕ್ಕಲಮೇ. 



ಮಾಣಿಕ್ಕಮ್ = ಮಾಣಿಕ್ಯವನ್ನು, ಕೊಣ್ಡು = ಎತ್ತಿಕೊಂಡು \(ತೆಗೆದು\), ಕುರಙ್ಗು = ಕೋತಿ, ಎಱಿವು = ನಾಶಪಡಿಸುವ ಹಾಘೆ, ಇರುಳೋಡು = ಕತ್ತಲಿನೊಡನೆ, ಮುಟ್ಟಿ = ಕಲೆತುಹೋಗಿ, ಆಣಿ ಪೊನ್ ಅನ್ನ = ಅಪರಂಜಿ ಚಿನ್ನದಂಥ, ಶುಡರ್ = ಸೂರ್ಯನನ್ನು, ಪಡುಮ್ = ಮರೆಯಾಗಿಸುವ \(ಅಳಿಸುವ\), ಮಾಲೈ = ಸಂಜೆಯು, ಉಲಹಳನ್ದ = ಲೋಕಗಳನ್ನು ಅಳೆದುಕೊಂಡ, ಮಾಣಿಕ್ಕಮೇ = ಮಾಣಿಕ್ಯವೇ \(ರತ್ನಸಮಾನನೇ\), ಎನ್ ಮರತಹಮೇ = ನನ್ನ ಮರಕತರತ್ನವೇ, ಮಟ್ರು = ಬೇರೆ, ಒಪ್ಪಾರೈ = ಹೋಲಿಸತಕ್ಕವರು \(ನಿನಗೆಸಮನಾಡವರು\), ಇಲ್ಲಾ = ಇಲ್ಲದ, ಆಣಿ ಪೊನ್ನೇ = ಅಪರಂಜಿ ಚಿನ್ನವೇ, ಅಡಿಯೇನ್ = ಪಾದ ಸೇವಕಳ, ಅಡಿ ಆವಿ = ಮೂಲಪ್ರಾಣವು, ಅಡೈಕ್ಕಲಮೇ = \(ನಿನಗೆ\) ಶರಣಾದ ವಸ್ತುವಾಗಿದೆಯಲ್ಲ\!



ಮಾಣಿಕ್ಯವನ್ನು ಎತ್ತಿಕೊಂಡು ಕೋತಿಯು ನಾಶಪಡಿಸುವ ಹಾಗೆ, ಅಪರಂಜಿ ಚಿನ್ನದಂಥ ಸೂರ್ಯನನ್ನು ಕತ್ತಲೊಡನೆ ಕಲೆತುಹೋಗಿ ಮರೆಮಾಡಿಸಿದಸಂಜೆ\(ಗಂತು\), ರತ್ನಸಮಾನನೇ, ನನ್ನ ಮರಕತವೇ, ಹೋಲಿಸತಕ್ಕವರು ಬೇರೆ ಯಾರೂ ಇಲ್ಲದವನೇ, ಅಪರಂಜಿ ಚಿನ್ನವೇ, ಪಾದ ಸೇವಕಳಾದ ನನ್ನ \(ಮೂಲ\) ಪ್ರಾಣವೇ ನಿನಗೆ ಶರಣಾಗಿರುವ ವಸ್ತುವಾಗಿದೆಯಲ್ಲ\! 



ತನ್ನ ಪ್ರಿಯತಮನಲ್ಲಿ ತನ್ನ ಪ್ರಾಣಗಳನ್ನೇ ಶರಣುಗೊಳಿಸಿದ್ದಾಳೆ ನಾಯಕಿ ಎಂದು ಇಲ್ಲಿ ಹೇಳಲಾಗುತ್ತದೆ. 



“ಮಾನಿಕ್ಕಙ್ಕೊಣ್ಡು ಕುರಙ್ಗೆಱಿವೊತ್ತಿರುಳೊಡು ಮುಟ್ಟಿ ಆಣಿ ಪೊನ್ನನ್ನ ಶುಡರ್ ಪಡುಮ್” – ಸುಂದರವಾಗಿ ಎರಡು ಉಪಮಾನಗಳ ಜೋಡಿಕೆ ಇಲ್ಲಿ ಬರುತ್ತದೆ. ಮಾಣಿಕ್ಯ ಅತಿ ಬೆಲೆಬಾಳುವ ರತ್ನ. ಕೋತಿ ಅಲ್ಪಮೃಗ, ಅಜ್ಞಾನಿ. ಮಾಣಿಕ್ಯವನ್ನು ಕೋತಿ ಎತ್ತಿಕೊಂಡರೆ, ಅದರ ಶ್ರೇಷ್ಠರೆ \(ಬೆಲೆ\) ಅದಕ್ಕೆ ಅಲ್ಪವಾದ್ದರಿಂದ, ಅದನ್ನು ಅದು ಲೆಕ್ಕಿಸದೆ ಹೋಗುವುದರಿಂದ, ಆ ಅನರ್ಘ ಮಾಣಿಕ್ಯವನ್ನು ಅದು ಹಾಳು ಮಾಡುತ್ತದೆ. ಹಾಗೆಯೇ, ಕತ್ತಲಿನ ಕೈಗೆ ಸೂರ್ಯಸಿಕ್ಕಿದನೆಂದರೆ \(ಅದು ಕೋತಿಯ ಕೈಯ ಮಾಣಿಕ್ಯದಂತೆ\), ಅಪರಂಜಿ ಚಿನ್ನದಂತೆ ಬೆಳಗುವ ಸೂರ್ಯನನ್ನು ಅದು ಮರೆಮಾಡಿಬಿಡುತ್ತದೆ. 



ನಾಯಕಿ ಹೇಳುತ್ತಾಳೆ: ನನ್ನ ಮಾಣಿಕ್ಯವೇ, ಮರಕರತ್ನವೇ, ಸಾಟಿಯಿಲ್ಲದವನೇ, ಅಪರಂಜಿಚಿನ್ನವೇ, ಸೂರ್ಯಮುಳುಗಿದನು. ಸಂಜೆ ಬಂತು. ಇನ್ನು ಕತ್ತಲೂ ಕವಿಯುತ್ತದೆ. ಪಾದಸೇವಕಳಾದ ನಾನು ನನ್ನ ಪ್ರಾಣಗಳನ್ನೇ ನಿನಗೆ ಶರಣುಗೊಳಿಸಿದ್ದೇನೆ. ಕೃಪೆದೋರು. 



೮೬. ಅಡೈಕ್ಕಲತ್ತೋಙ್ಗು ಕಮಲತ್ತಲರಯನ್ ಶೆನ್ನಿಯೆನ್ನುಮ್,

ಮುಡೈಕ್ಕಲತ್ತೂಣ್ ಮುನ್ ನರನುಕ್ಕೂ ನೀಕ್ಕಿಯೈ, ಆೞಿಶಙ್ಗಮ್

ಪಡೈಕ್ಕಲ ಮೇನ್ದಿಯ ವೆಣ್ಣಿಯ್ ಕ್ಕನ್ ಱಾಯ್ ಚ್ಚಿ ವನ್ದಾಮ್ಬುಪಹಳಾಲ್

ಪುಡೈಕ್ಕಲನ್ದಾನೈ ಯೆಮ್ಮಾನೈ, ಎನ್ ಶೊಲ್ಲಿಪ್ಪುಲಮ್ಬುವನೇ?



ಅಡೈ = ನಡುವಿನ, ಕಲತ್ತು = ಸ್ಥಳದಲ್ಲಿ, ಓಙ್ಗು = ಉನ್ನತವಾಗಿ ಕಾಣುವ, ಕಮಲತ್ತು = ಕಮಲದಲ್ಲಿ, ಅಲರ್ = ಅರಳಿರುವ, ಅಯನ್ = ಬ್ರಹ್ಮನ, ಶೆನ್ನಿ ಎನ್ನುಮ್ = ತಲೆ \(ಬುರುಡೆ\) ಎನ್ನುವ, ಮುಡೈಕಲತ್ತು = ಮಾಂಸದ \(ವಾಸನೆಯ\) ಪಾತ್ರೆಯಲ್ಲಿ, ಊಣ್ = \(ಯಾಚಿಸಿ\) ಉಣ್ಣುವುದನ್ನು, ಮುಮ್ = ಹಿಂದೆ, ಒಂದು ಕಾಲದಲ್ಲಿ, ಅರನುಕ್ಕೂ = ಹರನಿಗೆ, ನೀಕ್ಕಿಯ = ಹಿಂದೆ ಒಂದು ಕಾಲದಲ್ಲಿ, ಅರನುಕ್ಕೂ = ಹರನಿಗೆ, ನೀಕ್ಕಿಯ = ನೀಗಿಸಿದ, ಆೞಿ ಶಙ್ಗಮ್ = ಚಕ್ರ, ಶಂಖಗಳೆಂಬ, ಪಡೈಕ್ಕಲಮ್ = ಆಯುಧಗಳನ್ನು, ಏನ್ದಿಯ = ಧರಿಸಿರುವವನಾಗಿ, ವೆಣ್ಣಿಯ್ ಕ್ಕೂ = ಬೆಣ್ನೆಗಾಗಿ, ಅನ್ ಱು = ಅಂದು, ಆಯ್ ಚ್ಚಿ = ಗೊಲ್ಲತಿಯು, ವಲ್ = ಬಲವಾದ, ತಾಮ್ಬುಹಳಾಲ್ = ಹಗ್ಗಗಳಿಂದ, ಪುಡೈಕ್ಕ = ಹೊಡೆಯಲು, ಅಲನ್ದಾನೈ = ಗೋಳಾಡಿದವನನ್ನು, ಎಮ್ಮಾನೈ = ನಮ್ಮ ಸ್ವಾಮಿಯನ್ನು, ಎನ್ಶೊಲ್ಲಿ = ಏನೆಂದು ಹೇಳಿ, ಪುಲಮ್ಬುವನೇ = \(ನಾನು\) ಹಲುಬುತ್ತಿರಲಿ? 



ನಡುವಿನ ಸ್ಥಳದಲ್ಲಿ ಎತ್ತರಕ್ಕೆ ಕಾಣುವ ಕಮಲದಲ್ಲಿ ಅರಳಿರುವ ಬ್ರಹ್ಮನ ತಲೆಬುರುಡೆ ಎಂಬ \(ಮಾಂಸದ\) ನಾತ ಬಡಿಯುವ ಪಾತ್ರೆಯಲ್ಲಿ ಯಾಚಿಸಿ ಉಣ್ಣುವುದನ್ನು, ಹಿಂದೆ, ಒಂದು ಕಾಲದಲ್ಲಿ, ಹರನಿಗೆ ನೀಗಿಸಿದ ಶಂಖಚಕ್ರಗಳೆಂಬ ದಿವ್ಯಾಯುಧಗಳನ್ನು ಧರಿಸಿರುವವನಾಗಿ, ಬೆಣ್ಣೆಗಾಗಿ, ಅಂದು, ಗೊಲ್ಲತಿಯು ಬಲವಾದ ಹಗ್ಗಗಳಿಂದ ಹೊಡೆಯಲು, ಗೋಳಾಡಿದವನನ್ನು, ನಮ್ಮ ಸ್ವಾಮಿಯನ್ನು, ಏನೆಂದು ಹೇಳಿ ನಾನು ಹಲುಬುತ್ತಿರಲಿ? 



’ನಡುವಿನ ಸ್ಥಳದಲ್ಲಿ’ – ಎಂದರೆ ಸರ್ವೇಶ್ವರನ ನಾಭಿ. ಅಲ್ಲಿ ಹುಟ್ಟಿದ ಕಮಲದಲ್ಲಿ ಜನಿಸಿದವನು ಬ್ರಹ್ಮ. ಹಿಂದೆ, ಒಂದು ಕಾಲದಲ್ಲಿ ಬ್ರಹ್ಮನಿಗೂ ಶಿವನಿಗೂ ಐದೈದು ತಲೆಗಳಿದ್ದವಂತೆ. ಈರ್ಷೆಗೊಂಡು ಶಿವನು ಬ್ರಹ್ಮನ ಒಂದು ತಲೆಯನ್ನು ತನ್ನ ಕೈಯಿಂದ ಚಿವುಟಿದನಂತೆ. ಆ ತಲೆ ಶಿವನ ಕೈಗೇ ಅಂಟಿಕೊಂಡಿತಂತೆ. ಬ್ರಹ್ಮನು ಶಿವನನ್ನು ಶಪಿಸಿದನಂತೆ. ಆ ತಲೆಬುರುಡೆಯನ್ನೇ ಭಿಕ್ಷಾಪಾತ್ರೆಯನ್ನಾಗಿ ಮಾಡಿಕೊಂಡು, ಮೈಗೆ ಬೂದಿಯನ್ನು ಬಳಿದುಕೊಂಡು, ಸ್ಮಶಾನವಾಸಿಯಾಗಿ, ಯಾಚಿಸಿ ಉಣ್ಣುತ್ತಿರಬೇಕೆಂದೂ, ಆ ಪಾತ್ರೆ ತುಂಬಿದ ಕೂಡಲೇ ಅದು ಬಿದ್ದು ಹೋಗಲಿ ಎಂದೂ ಬ್ರಹ್ಮನು ಶಪಿಸಿದನಂತೆ. ಅದರಂತೆ, ಶಿವನು ಮೂರು ಲೋಕಗಳಲ್ಲೂ ಅಲೆದು, ಯಾಚಿಸಿ, ಫಲಕಾಣದೆ, ಕಡೆಗೆ ಸರ್ವೇಶ್ವರನಾದ ನಾರಾಯಣನಲ್ಲಿಗೆ ಹೋಗಿ ಯಾಚಿಸಿದನಂತೆ. ಸ್ವಾಮಿಯು ಕನಿಕರಗೊಂಡು, ತನ್ನ ಕೈಯಿಂದ ರಕ್ತವನ್ನು ’ಅಕ್ಷಯಂ’ ಎನ್ನುತ್ತಾ ಹರಿಸಿ ಆ ಕಪಾಲವನ್ನು ತುಂಬಿದನಂತೆ. ಆಗ ಅದು ಕಳಚಿ ಬಿತ್ತು. ಶಿವನಿಗೆ ಶಾಪವಿಮೋಚನೆಯಾಯಿತು. 



ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿ, ನಂದಗೋಕುಲದಲ್ಲಿ ಬೆಳೆಯುತ್ತಿದ್ದಾಗ, ಒಂದು ದಿನ, ಅವನು ಬೆಣ್ಣೆಯನ್ನು ಕದ್ದುತಿಂದನೆಂದು, ಅವನ ತಾಯಿ ಯಶೋದೆ ಅವನನ್ನು ಗದರಿಸಿ, ಗಂಟುಗಳಾದ ಹಗ್ಗದಿಂದ ಒರಳುಕಲ್ಲಿಗೆ ಕಟ್ಟಿಹಾಕಿದಳು. ಆಗ ಅವನು ಅಶಕ್ತನಂತೆ ಗೊಳೋ ಎಂದು ಅತ್ತನಂತೆ. 



ನಾಯಕಿ ಹೇಳುತ್ತಾಳೆ – ಶಂಖ ಚಕ್ರಗಳೆಂಬ ದಿವ್ಯಯುಧಗಳನ್ನು ಹಿಡಿದವನೂ, ಶಿವನಿಗೆ ಬಂದ ಬ್ರಹ್ಮಹತ್ಯಾದೋಷವನ್ನು ನೀಗಿಸಿದವನೂ, ಕದ್ದು ಬೆಣ್ಣೆಯನ್ನುಂಡು ಗೊಲ್ಲತಿಯಾದ ಯಶೋದೆಯಿಂದ ಹಗ್ಗದ ಏಟು ತಿಂದವನೂ, ಆದ ಸರ್ವೇಶ್ವರನನ್ನು \(ನನ್ನ ಸ್ವಾಮಿಯನ್ನು\) ನಾನು ಏನೆಂದು ಸ್ಮರಿಸುತ್ತಾ ಕೂಗಿ ಕರೆಯುತ್ತಾ, ಹಲುಬುತ್ತ, ನನ್ನ ವ್ಯಥೆಯನ್ನು ನೀಗಿಸಲಿ? – ಪರಮಸಮರ್ಥ ಎನ್ನಲೇ, ಉದಾರಿ ಎನ್ನಲೇ, ಕೃಪಾಳು ಎನ್ನಲೇ, ಬೆಣ್ಣೆಕಳ್ಳ ಎನ್ನಲೇ, ಅಶಕ್ತ ಎನ್ನಲೇ? – ಏನೆನ್ನಲಿ? 



೮೭. ಪುಲಮ್ಬುಮ್ಕನಕುರಱ್ ಕನಕುರಱ್ ಪೋೞ್ ವಾಯವನ್ ಱಿಲುಮ್, ಪೂಙ್ಗೞಿ ಪಾಯ್

ನ್ದಲಮ್ಬುಙ್ಗನಕುರಱ್ ಶೂೞ್ ತಿರೈಯೞಿಯುಮ್, ಆಙ್ಗವೈನಿನ್

ವಲಮ್ಬುಳ್ಳದು ನಲಮ್ ಪಾಡು ಮಿದುಕುಟ್ರಮಾಹ ವೈಯಮ್

ಶಿಲಮ್ಬುಮ್ಬಡಿ ಶೆಯ್ ವದೇ? ತಿರುಮಾಲ್\! ಇತ್ತಿರುವಿನೈಯೇ. 



ಪುಲಮ್ಬುಮ್= ವಿರಹಿಯಾಗಿ ಗೋಳಿಡುವ, ಕನಕುರಲ್ = ಭಾರವಾದ ಧ್ವನಿಯ, ಪೋೞ್ ವಾಯ = ತೆರೆದ \(ಸೀಳಿದ\) ಬಾಯುಳ್ಳ, ಅನ್ ಱಿಲುಮ್ = ಕ್ರೌಂಚಪಕ್ಷಿಯೂ, ಪೂ = ಸೊಗಸಾಡ, ಕಳಿ= ಹಿನ್ನೀರ ಪ್ರದೇಶಕ್ಕೆ, ಪಾಯ್ ನ್ದು = ಹರಿದು, ಅಲಮ್ಬುಮ್ = ತೊಳೆಯುತ್ತಿರುವ, ಕನಕುರಲ್ = ಗಂಭೀರ್ವಾದ ಧ್ವನಿಯ, ಶೂೞ್ = ಸುತ್ತಿಸುತ್ತಿ ಬರುವ, ತಿರೈ = ಅಲೆಗಳ, ಆೞಿಯುಮ್ = ಕಡಲೂ, ಆಙ್ಗು = ಅಲ್ಲಿ, ಅವೈ = ಅವುಗಳು, ನಿನ್ = ನಿನ್ನ, ವಲಮ್ = ಬಲಿಷ್ಠವಾದ, ಪುಳ್ಳದು = ಪಕ್ಷಿಯ\(ಗರುಡನ\), ನಲಮ್ = ಸದ್ಗುಣವನ್ನು \(ಒಳ್ಳೆಯತನವನ್ನು\), ಪಾಡುಮ್ = ಹಾಡುವ, ಇದು = ಇದನ್ನು, ಕುಟ್ರಮ್ ಆಹ = ತಪಾಗಿ, \(ತಿಳಿದು\), ವೈಯಮ್ = ಲೋಕವೆಲ್ಲಾ, ಶಿಲಮ್ಬುಮ್ಬಡಿ = ಶಲೆಬರುವಂತೆ, ಶೆಯ್ ವದೇ = ಮಾಡುವುದೇ? ತಿರುಮಾಲ್ =ಶ್ರೀದೇವಿಯಲ್ಲಿ ವ್ಯಾಮೋಹಗೊಂಡವನೇ, ಇ ತಿರು ವಿನೈಯೇ = ಈ ಪವಿತ್ರವಾಡ \( ಸೌಭಾಗ್ಯಪತಿಯಾದ\) ಹೆಣ್ಣನ್ನೇ. 



ಶ್ರೀದೇವಿಯಲ್ಲಿ ವ್ಯಾಮೋಹಗೊಂಡವನೇ, ವಿರಹಿಯಾಗಿ ಗೋಳಿಡುವ ಭಾರವಾದ ಧ್ವನಿಯನ್ನೂ ತೆರೆದ \(ಸೀಳಿದ\) ಬಾಯನ್ನೂ ಉಳ್ಳ ಕ್ರೌಂಚಪಕ್ಷಿಯೂ, ಸೊಗಸಾದ \(ಕಡಲ\) ಹಿನ್ನೀರ ಪ್ರದೇಶಕ್ಕೆ ಹರಿದು ತೊಳೆಯುತ್ತಿರುವ ಗಂಭೀರವಾದ ಧ್ವನಿಯ ಸುತ್ತಿಸುತ್ತಿ ಬರುವ ಅಲೆಗಳ ಕಡಲೂ, ಅಲ್ಲಲ್ಲಿ ಅವುಗಳು ನಿನ್ನ ಶಕ್ತಿಯನ್ನೂ, ಗರುಡನ ಒಳ್ಳೆಯತನವನ್ನೂ ಹಾಡುತ್ತಿರುವ ಹಾಗೆಯೇ ಈ ಸೌಭಾಗ್ಯವತಿಯಾದ ಹೆಣ್ಣಿನ ಈ ಕೂಗನ್ನು ತಪ್ಪಾಗಿ ತಿಳಿದು, ಲೋಕವೆಲ್ಲ ಶಲೆಬರುವಂತೆ ಮಾಡುವುದೇ?



ನಾಯಕಿ ಹೇಳುತ್ತಾಳೆ: ಶ್ರೀದೇವಿಯಲ್ಲಿ ವ್ಯಾಮೋಹಗೊಂಡವನಾದ ಸರ್ವೇಶ್ವರನೇ, ಕ್ರೌಂಚ ಪಕ್ಷಿಯು ತನ್ನ ಪ್ರಿಯತಮನ ಅಗಲಿಕೆಯನ್ನು ಸಹಿಸಲಾರದೆ, ತೆರೆದ ಬಾಯನ್ನು ಮುಚ್ಚದಂತೆ, ಭಾರವಾದ ಧ್ವನಿಯಿಂದ, ಪ್ರಿಯನನ್ನು ಕೂಗಿಕೂಗಿ ಗೋಳಿಡುತ್ತದೆ. ಹಾಗೆಯೇ ಅಲೆಗಳಿಂದ ತುಂಬಿ ಬರುವ ಕಡಲು ಹಿನ್ನೀರ ಪ್ರದೇಶಕ್ಕೆ ಹರಿದು, ಅದನ್ನು ತೊಳೆಯುತ್ತಾ, ಗಂಭೀರವಾಗಿ ಧ್ವನಿಮಾಡುತ್ತದೆ. ಅವೆರಡರ ಹಾಗೆಯೇ, ನಿನ್ನಲ್ಲಿ ಪ್ರೀತಿಗೊಂಡಿರುವ ನಾನೂ ಸಹ, ನಿನ್ನ ಬಲ ಪರಾಕ್ರಮಗಳನ್ನೂ, ನಿನಗೆ ಅನನ್ಯವಾಗಿ ದಾಸನಾಗಿರುವ ಗರುಡನ ಒಳ್ಲೆಯ ಸೇವೆಯನ್ನೂ ಹೊಗಳಿಹಾಡುತ್ತಾ ನನ್ನ ವಿರಹ ವೇದನೆಯನ್ನು ಕಳೆಯುತ್ತಿದ್ದೇನೆ. ಇದು ತಪ್ಪೇ? ಈ ನನ್ನ ಕೂಗನ್ನು ಮನ್ನಿಸಿ, ನನ್ನ ಬಳಿಗೆ ಬರಬಾರದೇ? ನನ್ನ ಕೂಗು ವ್ಯರ್ಥವಾಗಿ, ಲೋಕವೆಲ್ಲಾ ಶಲೆ ಕೊಡುವಂತೆ ಆಗಬೇಕೇ? ಲೋಕದ ಜನರ ನಡುವೆ ನಾನು ಹೀಗೆ ಮಾಡುವುದು ನಗುಪಾಟಲಿನ ಕೆಲಸವಲ್ಲವೇ? 



೮೮. ತಿರುಮಾಲುರುವೊಕ್ಕುಮ್ ಮೇರು, ಅಮ್ಮೇರುವಿಱ್ ಶೆಂಜುಡರೋನ್

ತಿರುಮಾಲ್ ತಿರುಕ್ಕೈತ್ತಿರುಚ್ಚಕ್ಕರಮೊಕ್ಕೂಮ್, ಅನ್ನಕಣ್ಡುಮ್

ತಿರುಮಾಲುರುವೋಡವನ್ ಶಿನ್ನಮೇ ಪಿದಟ್ರಾನಿಱ್ ಪದೋರ್

ತಿರುಮಾಲ್ ತಲೈಕ್ಕೊಣ್ಡ ನಙ್ಗಟ್ಕು, ಎಙ್ಗೇ ವರುನ್ತೀ ವಿನೈಯೇ\! 



ತಿರುಮಾಲ್ = ಶ್ರೀದೇವಿಯ ಪತಿಯ, ಉರು = ಸೊಬಗಿನ ದೇಹವನ್ನು \(ರೂಪವನ್ನು\), ಒಕ್ಕುಮ್ = ಹೋಲುವುದು, ಮೇರು = ಮೇರುಪರ್ವತ, ಅಮೇರುವಿಲ್ = ಆಮೇರುಪರ್ವತದಲ್ಲಿ, ಶೆಮ್ ಶುಡರೋನ್ = ಕೆಂಪನೆಯ ಜ್ಯೋತಿಯವನು, ತಿರುಮಾಲ್ = ಶ್ರಿಯಃಪತಿಯ, ತಿರುಕ್ಕೈ = ಪವಿತ್ರವಾದ ಕೈಯ, ತಿರುಚ್ಚಕ್ಕರಮ್ = ಶ್ರೇಷ್ಠವಾದ ಚಕ್ರಾಯುಧವನ್ನು, ಒಕ್ಕೂಮ್ = ಹೋಲುವುದು, ಅನ್ನ ಕಣ್ಡು = ಅಂಥ ಹೋಲಿಕೆಯನ್ನು ಕಂಡೂ ಸಹ, ತಿರುಮಾಲ್ = ಸರ್ವೇಶ್ವರನ \(ಲಕ್ಷ್ಮೀನಾಥನ\), ಉರುವೋದು = ರೂಪಸೌಂದರ್ಯವನ್ನು, ಅವನ್ = ಅವನ, ಶಿನ್ನಮೇ = ಚಿಹ್ನೆಗಳನ್ನು \(ಲಕ್ಷಣಗಳನ್ನು\), ಪಿದಟ್ರಾನಿಱ್ ಪದು = ವದರುತ್ತಿರುವುದು \(ಎಂಬ\) ಓರ್ = ಸಾಟಿಯಿಲ್ಲದ \(ಒಂದು೦, ತಿರು = ಪವಿತ್ರವಾದ, ಮಾಲ್ = ವ್ಯಾಮೋಹವನ್ನು, ತಲೈಕ್ಕೊಣ್ಡ = ತಲೆಗೆ ಹಚ್ಚಿಕೊಂಡ, ನಙ್ಗಟ್ಕು = ನಮಗೆ, ಏಙ್ಗೇ = ಯಾವ ವಿಧದಿಂದ, ವರುಮ್ = ಬರುವುದು, ತೀವಿನೈಯೇ = ಕಡುಪಾಪಗಳು? 



ಶ್ರೀದೇವಿಯ ಪತಿಯ ಸೊಬಗಿನ ರೂಪವನ್ನು ಹೋಲುವುದು ಮೇರುಪರ್ವತ ಆ ಮೇರುವಿನ ಬಳಿಯಲ್ಲಿನ ಕೆಂಪುಜ್ಯೋತಿಯವನು \(ಸೂರ್ಯನು\) ಶ್ರಿಯಃಪತಿಯ ಪವಿತ್ರವಾದ ಕೈಯ ಶ್ರೇಷ್ಠಚಕ್ರಾಯುಧವನ್ನು ಹೋಲುತ್ತಾನೆ. ಅಂಥ ಹೋಲಿಕೆಗಳನ್ನು ಕಂಡೂ ಸಹಲಕ್ಷ್ಮೀನಾಥನಾದ ಸರ್ವೇಶ್ವರನ ರೂಪಸೌಂದರ್ಯವನ್ನೂ, ಅವನ \(ಇತರ\) ಲಕ್ಷಣಗಳನ್ನೂ ಒದರುತ್ತಿರುವುದು ಎಂಬ ಸಾಟಿಯಿಲ್ಲದ ಒಂದು ಬಗೆಯ ಪವಿತ್ರವಾದ ವ್ಯಾಮೋಹವನ್ನು ತಲೆಗೆ ಹಚ್ಚಿಕೊಂಡಿರುವ ನಮಗೆ ಕಡುಪಾಪಗಳು ಯಾವ ಬಗೆಯಿಂದ ಬರುವುವು? 



ನಾಯಕಿ ಹೇಳುತ್ತಾಳೆ: ಸರ್ವೇಶ್ವರನ ಬಗೆಗೆ ಒಂದು ಬಗೆಯ ಪವಿತ್ರವಾದ ವ್ಯಾಮೋಹದ ಫಲವಾಗಿ, ನಮ್ಮ ಕಣ್ಣೆದುರಲ್ಲಿ ಪ್ರಕೃತಿಯಲ್ಲಿ ತೋರಿಬರುವ ವಸ್ತುಗಳನ್ನೂ ಪುರಾಣೇತಿಹಾಸಗಳಲ್ಲಿವರ್ಣಿಸಿ ಹೇಳುವ ಅಪರೂಪವಾದ ವಸ್ತುಗಳನ್ನೂಆ ಸರ್ವೇಶ್ವಾನ ರೂಪಸೌಂದರ್ಯಕ್ಕೂ, ಅವನು ಧರಿಸಿರುವ ದಿವ್ಯಾಯುಧಗಳ ಸೊಬಗು ಸಾಮರ್ಥ್ಯಕ್ಕೂ ನಾನು \(ನಾವು\) ಎಡೆಬಿಡದಂತೆ ಒದರುತ್ತಿರುವುದು ನಮ್ಮ ಸ್ವಭಾವವಾಗಿದೆ. ಇಂಥ ನಮಗೆ ಯಾವ ಪಾಪವೂ ಅಂಟುವುದಿಲ್ಲ.



೮೯. ತೀವಿನೈಕ್ಕರುನಂಜೈ ನಲ್ವಿನೈಕ್ಕಿನ್ನಮುದತ್ತಿನೈ,

ಪ್ಪೂವಿನೈ ಮೇಯ ತೇವಿ ಮಣಾಳನೈ, ಪ್ಪುನ್ಮೈಯೆಳ್ ಹಾ

ತಾವಿನೈ ಮೇಯ್ ಕ್ಕೂಮ್ ವಲ್ಲಾಯನೈ, ಅನ್ ಱುಲಹೀರಡಿಯಾಲ್



ತೀವಿನೈಕ್ಕು = ಪಾಪಕರ್ಮಗಳಿಗೆ, ಅರುನಂಜೈ = ಪ್ರಬಲವಾದ \(ಅಪರೂಪವಾದ\) ವಿಷವನ್ನೂ \(ವಿಷದಂತಿರುವವನನ್ನೂ\) ನಲ್ ವಿನೈಕ್ಕು = ಒಳ್ಳೆಯ ಕರ್ಮಗಳಿಗೆ \(ಸತ್ಕರ್ಮಗಳಿಗೆ\), ಇನ್ = ಇನಿದಾದ, ಅಮುದತ್ತಿನೈ = ಅಮೃತದಂತಿರುವವನನ್ನೂ, ಪೂವಿನೈ = ಹೂವನ್ನೇ, ಮೇಯ = ವಾಸಸ್ಥಳವಾಗಿ ಮಾಡಿಕೊಂಡ, ತೇವಿ = ಶ್ರೀದೇವಿಯ, ಮಣಾಳನೈ = ಪತಿಯನ್ನು, ಪುನ್ಮೈ = ಅಲ್ಪತನಕ್ಕೆ, ಎಳ್ ಹಾದು = ಭಯಪಡದಂತೆ, ಆವಿನೈ = ಪಶುಗಳ ಮಂದೆಯನ್ನು, ಮೇಯ್ ಕ್ಕೂಮ್ = ಮೇಯಿಸುವ, ವಲ್ ಆಯನೈ = ಸಮರ್ಥನಾದ ಗೋವಳನನ್ನು, ಅನ್ ಱು = ಅಂದು, ಉಲಹು = ಲೋಕಗಳನ್ನು, ಈರ್ ಅಡಿಯಾಲ್ = ಎರಡು ಹೆಜ್ಜೆಗಳಿಂದ, ತಾವಿನ = ಅಳೆದುಕೊಂಡ, ಏಟ್ರೈ = ವೃಷಭನನ್ನು \(ಪರಮ ಸಮರ್ಥನನ್ನು\), ಎಮ್ಮಾನೈ= ನಮ್ಮ ಸ್ವಾಮಿಯನ್ನು, ಎಞಾನುಮ್ = ಎಂದಿಗೆ, ತಲೈಪ್ಪೆಯ್ ವನೇ = ಸೇರುವೆನೋ \(ಕೂಡಿಕೊಳ್ಳುವೆನೋ\). 



ಪಾಪಕರ್ಮಗಳಿಗೆ ಪ್ರಬಲವಾದ ವಿಷದಂತಿರುವವನನ್ನು, ಸತ್ಕರ್ಮಗಳಿಗೆ ಇನಿದಾದ ಅಮೃತದಂತಿರುವವನನ್ನು, ಹೂವನ್ನೇ \(ತನ್ನ\) ವಾಸಸ್ಥಳವಾಗಿ ಮಾಡಿಕೊಂಡ ಶ್ರೀದೇವಿಯಪತಿಯನ್ನುಅಲ್ಪತನಕ್ಕೆ \(ಕೀಳ್ಮೆಗೆ\) ಅಳುಕದಂತೆ ಪಶುಗಳ ಮಂದೆಯನ್ನು ಮೇಯಿಸಿದ ಸಮರ್ಥನಾದ ಗೋವಳನನ್ನು, ಅಂದು, ಲೋಕಗಳನ್ನು \(ತನ್ನ\) ಎರಡು ಹೆಜ್ಜೆಗಳಿಂದ ಅಳೆದುಕೊಂಡ ಪರಮಸಮರ್ಥನನ್ನು, ನಮ್ಮ ಸ್ವಾಮಿಯನ್ನು, \(ನಾನು\) ಎಂದಿಗೆ ಕೂಡಿಕೊಳ್ಳುವೆನೋ? 



ನಾಯಕಿ ಹೇಳುತ್ತಾಳೆ: ವಿಷಕ್ಕೆವಿಷವೇ ಮದ್ದಲ್ಲವೇ? ಹಾಗೆ, ಪಾಪಕರ್ಮಗಳೆಂಬ ಕ್ರೂರ ರೋಗಕ್ಕೆ ಭಗವಂತನು ಪ್ರಬಲವಾದ ವಿಷದಂತೆ, ಅದನ್ನು ಪರಿಹರಿಸುತ್ತಾನೆ. ಸತ್ಕರ್ಮಗಳಿಗೆ ತಕ್ಕ ಅಮರತ್ವವನ್ನು ನೀಡುವನು. ಎಂದರೆ, ಸ್ವಾಮಿಯು ನಮ್ಮ ಪಾಪಗಳನ್ನೆಲ್ಲಾ ನಾಶಪಡಿಸಿ, ನಮಗೆ ಪರಮಪದವನ್ನು ನೀಡುವ ಕರುಣಾಳು. ತಾವರೆಯ ಹೂವಿನಲ್ಲಿ ಜನಿಸಿದ ಶ್ರೀದೇವಿಯು ಸಕಲೈಶ್ವರ್ಯಗಳಿಗೆ ಒಡೆಯಳು. ಆ ಶ್ರೀದೇವಿಯ ಪತಿಯೇ ಸ್ವಾಮಿಯಾಗಿ, ಅವನು ನಮಗೆ ಬೇಕಾದದ್ದೆಲ್ಲ ನೀಡುವ ಉದಾರಿ. ತಾನೇ ಸರ್ವೇಶ್ವರ, ಸರ್ವರಕ್ಷಕನಾಗಿದ್ದರೂ ಸಹ, ದನಗಳನ್ನು ಮೇಯಿಸುವ ಸಮರ್ಥಗೋವಳನೇ ಆದ. ಹಿಂದೆ, ಬಲಿಚಕ್ರವರ್ತಿಯಿಂದ ಮೂರಡಿ ನೆಲವನ್ನು ದಾನವಾಗಿ ಪಡೆದು, ತಾನೇ ತ್ರಿವಿಕ್ರಮನಾಗಿ ಬೆಳೆದು, ತನ್ನ ಒಂದು ಹೆಜ್ಜೆಯನ್ನು ಮೇಲಣಲೋಕಗಳಲ್ಲೆಲ್ಲಾ ವ್ಯಾಪಿಸಿ, ಅದರಿಂದ ಅವೆಲ್ಲವನ್ನೂ ಅಳೆದುಕೊಂಡ. ಅಂಥ ಕರುಣಾಳುವಾದ, ಉದಾರಿಯಾದ, ಅಮರತ್ವವನ್ನು ನೀಡುವ, ಪರಮಸಮರ್ಥನೂ ಅದ್ಭುತಕಾರಿಯೂ ಆದ ನನ್ನ ಸ್ವಾಮಿಯನ್ನು ನಾನು ಎಂದಿಗೆ ಸೇರುವೆನೋ ಅವನೊಂದಿಗೆ ಎಂದು ಕೂಡಿಕೊಳ್ಳುವೆನೋ? 



೯೦. ತಲೈಪ್ಪೆಯ್ದಿ ಯಾನುನ್ ತಿರುವಡಿಶೂಡುನ್ತಹೈಮೈಯಿನಾಲ್,

ನಿಲೈಪ್ಪೆಯ್ದ ವಾಕ್ಕೈಕ್ಕೂ ನೋಟ್ರವಿಮ್ ಮಾಯಮುಮ್, ಮಾಯಂಜೆಯ್ವೇ

ನಿಲೈಪ್ಪೆಯ್ದಿಲಾದ ನಿಲೈಮೈಯುಙ್ಕೂಣ್ಡೋಱಶುರರ್ ಕುೞಾಮ್

ತೊಲೈಪ್ಪೆಯ್ದ ನೇಮಿಯೆನ್ದಾಯ್\! ತೊಲ್ಲೈಯುೞಿಶುರಙ್ಗಲದೇ. 



ತಲೈಪ್ಪೆಯ್ದು = ಕೂಡಿಕೊಂಡು, ಯಾನ್ = ನಾನು, ಉನ = ನಿನ್ನ, ತಿರುವಡಿ = ತಿರುವಡಿಗಳನ್ನು, ಶೂಡುಮ್ = ತಲೆಯಲ್ಲಿ ಧರಿಸಿರುವ, ತಹೈಮಿಯಿನಾಲ್ = ಸೇವಾಸ್ವಭಾವದಿಂದ, ನಿಲೈಪ್ಪು= ದೃಢತೆಯನ್ನು \(ನೆಲೆಯನ್ನು\), ಎಯ್ದ = ಪಡೆಯುವುದಕ್ಕಾಗಿ, ಆಕ್ಕೈಕ್ಕೂ = ಈ ದೇಹಕ್ಕೆ, ನೋಟ್ರ = ತಪಸ್ಸುಮಾಡಿದ \(ಮಾಡಿದ ವ್ರತದ\), ಇಮಾಯಮುಮ್ = ಈ ಆಶ್ಚರ್ಯವನ್ನೂ, ಮಾಯಮ್ = ಈ ಆಶ್ಚರ್ಯವನ್ನು ಮಾಡುವಂಥ, ನಿಲೈಪ್ಪು = ನೆಲೆಯನ್ನು, ಎಯ್ದಿಲಾದ = ಪಡೆಯದ, ನಿಲೈಮೈ = ಸ್ಥಿತಿಯನ್ನು, ಕಾಣ್ ತೋಱು = ಕಾಣುವಾಗಲೆಲ್ಲ. ಅಶುರರ್ ಕುೞಾಮ್ = ಅಸುರರ ಕೂಟಗಳನ್ನು, ತೊಲೈಪ್ಪು ಎಯ್ದ = ನಾಶಪಡಿಸಿದ, ನೇಮಿ = ಚಕ್ರಾಯುಧವನ್ನು, ಏನ್ದಾಯ್ = ಧರಿಸಿದವನೇ, ತೊಲ್ಲೈ = ಅನಾದಿಯಾದ, ಊೞಿ = ಕಾಲವೆಂಬುದು, ಶುರಙ್ಗಲದೇ = ಸಂಕುಚಿಸುವುದಿಲ್ಲವಲ್ಲ\! \(ಕಡಮೆಯಾಗುವುದಿಲ್ಲವಲ್ಲ\!\) 



ಅಸುರರ ಕೂಟಗಳನ್ನು ನಾಶಪಡಿಸಿದ ಚಕ್ರಾಯುಧವನ್ನು ಧರಿಸಿದವನೇ, \(ನಿನ್ನನ್ನು\) ಕೂಡಿಕೊಂಡು, ನಾನು ನಿನ್ನ ತಿರುವಡಿಗಳನ್ನು ತಲೆಯಲ್ಲಿ ಧರಿಸುವ ಸೇವಾಸ್ವಭಾವದಿಂದ, ದೃಢವಾದನೆಲೆಯನ್ನು ಪಡೆಯುವುದಕ್ಕಾಗಿ ಈ ದೇಹಕ್ಕೆ ನಡೆಸಿದ ತಪಸ್ಸಿನ \(ವ್ರತದ\) ಈ ಆಶ್ಚರ್ಯವನ್ನೂ,ಇಂಥ ಆಶ್ಚರ್ಯವನ್ನು ಮಾಡುವಂಥ \(ನಡೆಸುವಂಥ\) ನೆಲೆಯನ್ನು ಪಡೆಯದ ಸ್ಥಿತಿಯನ್ನು ಕಾಣುವಾಗಲೆಲ್ಲ, ಅನಾದಿಯಾದ ಕಾಲವೆಂಬುದು ಸಂಕುಚಿಸುವುದಿಲ್ಲವಲ್ಲ\! 



ವಿರಹಿಗಳಿಗೆ ಒಂದೊಂದು ಗಳಿಗೆಯೂ ಒಂದೊಂದು ಯುಗವಾಗಿ ತೋರುವುದು ಅವರ ಮನಃಸ್ಥಿತಿಯನ್ನು ಹೇಳುತ್ತದೆ. 



ನಾಯಕಿ ಹೇಳುತ್ತಾಳೆ: ನಾನು ನಿನ್ನನ್ನು ಕೂಡಿಕೊಂಡು, ನಿನ್ನ ದಾಸ್ಯವನ್ನು ಮನಃಪೂರ್ವಕವಾಗಿ ನಡೆಸಬೇಕೆಂಬ ಮಹದಾಶೆಯನ್ನು ಹೊತ್ತು, ಅದನ್ನು ಪಡೆದುಕೊಳ್ಳುವುದಕ್ಕಾಗಿ, ಈ ದೇಹದ ಮೂಲಕ ನಾನಾ ವ್ರತಗಳನ್ನು ಆಚರಿಸಿದೆ. ಅಷ್ಟು ನಡೆಸುವುದಕ್ಕೆ ಅವಕಾಶ ದೊರೆತದ್ದು ಆಶ್ಚರ್ಯವೇ. ಆದರೆ, ಆ ನೆಲೆಯನ್ನು ನಾನು ಇದುವರೆಗೂ ಪಡೆಯದೆ ಇರುವ ಸ್ಥಿತಿಯನ್ನು ಕುರಿತು ಯೋಚಿಸಿದಾಗಲೆಲ್ಲ ಕಾಲ ಎಷ್ಟು ದೀರ್ಘವಾಗಿದೆ ಎಂದೂ, ಅದು ಬೇಗ ಕಳೆಯುವುದೇ ಇಲ್ಲವಲ್ಲ ಎಂದೂ, ನನಗೆ ನಿನ್ನೊಡನೆಕೂಡುವ ಸದವಕಾಶ ಬೇಗ ಲಭಿಸಲೇ ಇಲ್ಲವಲ್ಲ ಎಂದೂ, ನನಗೆ ತುಂಬ ವ್ಯಥೆಯಾಗುತ್ತದೆ. 



೯೧. ಶುರುಙ್ಗುಱಿ ವೆಣ್ಣೆಯ್ ತೊಡುವುಣ್ಡಕಳ್ವನೈ, ವೈಯಮುಟ್ರುಮ್

ಒರುಙ್ಗುಱ ವುಣ್ಡ ಪೆರುವಯಿಟ್ರಾಳನೈ, ಮಾವಲಿಮಾ

ಟ್ಟಿರುಙ್ಗುಱಳಾಹಿ ಯಿಶೈಯವೋರ್ ಮೂವಡಿ ವೇಣ್ಡಿಚ್ಚೆನ್ ಱ

ಪೆರುಙ್ಗಿಱಿಯಾನೈಯಲ್ಲಾಲ್, ಅಡಿಯೇನೆಂಜಮ್ ಪೇಣಲದೇ. 



ಶುರುಙ್ಗು = ಹೆಚ್ಚು ಇಳಿಯಬೀಳದ \(ಮೇಲೆ ಕಟ್ತಿರುವ\), ಉಱಿ = ನೆಲುವಿನ, ವೆಣ್ಣಿಯ್ = ಬೆಣ್ಣೆಯನ್ನು, ತೊಡು ಉಣ್ಡ = ಮುಟ್ಟಿತಿಂದ, ಕಳ್ವನೈ = ಕಳ್ಳನನ್ನು, ವೈಯಮ್ಮುಟ್ರುಮ್ = ಲೋಕಗಳೆಲ್ಲವನ್ನೂ, ಒರುಙ್ಗು = ಒಟ್ಟಿಗೆ, ಉಱ ಉಣ್ಡ = ಚೆನ್ನಾಗಿ ಉಂಡ, ಪೆರುವಯಿಟ್ರಾಳನೈ = ದೊಡ್ದ ಹೊಟ್ಟೆಯವನನ್ನು, ಮಾವಲಿ ಮಾಟ್ಟು = ಮಹಾಬಲಿಯ ಹಿರಿಮೆಗೆ, ಇರುಕುಱಳ್ = ಬಲು ಸಣ್ಣ ಬ್ರಹ್ಮಚಾರಿಯಾಗಿ, ಇಶೈಯ = \(ಅವನು\) ಒಪ್ಪುವಂತೆ \(ಹೊಗಳುವಂತೆ\), ಓರ್ = ಅಲ್ಪವಾದ ಮೂ ಅಡಿ = ಮೂರು ಹೆಜ್ಜೆಗಳಷ್ಟು, \(ನೆಲವನ್ನು\), ವೇಣ್ಡಿ = ಯಾಚಿಸಿ, ಶೆನ್ ಱ = \(ಅದನ್ನು ಅಳೆಯಲು\) ಹೊರಟ, ಪೆರು ಕಿಱಿಯಾನೈ = ಮಹಾತಂತ್ರಿಯನ್ನು, ಅಲ್ಲಾಲ್ = ಅಲ್ಲದೆ, ಅಡಿಯೇನ್ = ಪಾದಸೇವಕಳ, ನೆಂಜಮ್ = ಮನಸ್ಸು, ಪೇಣಲದೇ = ಆಶಿಸುವುದಿಲ್ಲವಲ್ಲ. 



ಎತ್ತರದಲ್ಲಿ ಕಟ್ಟಿರುವ ನೆಲುವಿನ ಬೆಣ್ನೆಯನ್ನು ಮುಟ್ಟಿ ತಿಂದ ಕಳ್ಳನನ್ನು, ಲೋಕಗಳೆಲ್ಲವನ್ನೂ ಒಟ್ಟಿಗೆ ಚೆನ್ನಾಗಿ ಉಂಡ ದೊಡ್ಡ ಹೊಟ್ಟೆಯವನನ್ನು, ಮಹಾಬಲಿಯ ಹಿರಿಮೆಗೆ \(ತಕ್ಕವನಲ್ಲದ\) ಬಲು ಚಿಕ ಬ್ರಹ್ಮಚಾರಿಯಾಗಿ, \(ಅವನು\) ಹೊಗಳುವಂತೆ ಅಲ್ಪವಾದ ಮೂರು ಹೆಜ್ಜೆಗಳ ನೆಲವನ್ನು ಯಾಚಿಸಿ, \(ಅದನ್ನು ಅಳೆಯಲು\) ಹೊರಟ ಮಹಾಅದ್ಭುತಕಾರಿಯನ್ನು ಅಲ್ಲದೆ, ಪಾದಸೇವಕಳ ಮನಸ್ಸು ಆಶಿಸುವುದಿಲ್ಲ. 



ಸರ್ವರಕ್ಷಕನೂ ಸರ್ವೇಶ್ವರನೂ ಆದಭಗವಂತನೊಬ್ಬನನ್ನೇ ಅನನ್ಯವಾಗಿ ಆಶ್ರಯಿಸಿ ಉದ್ಧಾರಗೊಳ್ಳಬೇಕೆಂದು ಇಲ್ಲಿ ಸೂಚಿಸಲಾಗುತ್ತಿದೆ. 



ನಾಯಕಿ ಹೇಳುತ್ತಾಳೆ: ಸಾಮಾನ್ಯ ಬಾಲಕನಿಗೆ ಅಸಾಧ್ಯವಾದ ಕೆಲಸವನ್ನು, ಎಂದರೆ, ಯಾರಿಗೂ ಸುಲಭವಾಗಿ ನಿಲುಕದ ಎತ್ತರದಲ್ಲಿ ಕಟ್ತಿದ ನೆಲುವಿನಲ್ಲಿ ಕೂಡಿಟ್ಟಿದ್ದ ಬೆಣ್ಣೆಯನ್ನೆಲ್ಲಾ, ನಿಲುಕಿಸಿಕೊಂಡು, ಯಾರಿಗೂ ತಿಳಿಯದಹಾಗೆ, ಉಂಡವನು ಶ್ರೀಕೃಷ್ಣಾವತಾರಿಯಾದ ಭಗವಂತ. ಪ್ರಳಯಕಾಲದಲ್ಲಿ ಲೋಕಗಳೆಲ್ಲವನ್ನೂ ಒಟ್ಟಾಗಿ ಕಬಳಿಸಿ, ಅವುಗಳನ್ನು ತನ್ನ ಹೊಟ್ಟೆಯಲ್ಲಿಟ್ಟುಕೊಂಡು ರಕ್ಷಿಸುವವನು ಭಗವಂತ. ಬಲಿಚಕ್ರವರ್ತಿಯ ಬಳಿಗೆ, ಅವನ ಹಿರಿಮೆಗೆ ಯಾವ ವಿಧದಲ್ಲೂ ತಕ್ಕವನಲ್ಲದ ಹಾಗೆ, ಬಲು ಕುಳ್ಳಬ್ರಹ್ಮಚಾರಿಯಾಗಿ ಬಂದು, ತನ್ನ ಪುಟ್ಟ ಹೆಜ್ಜೆಯಲ್ಲಿ ಮೂರೇ ಮೂರು ಹೆಜ್ಜೆಗಳ ನೆಲವನ್ನು ಬೇಡಿ, ಪಡೆದುಕೊಂಡ ಬಳಿಕ, ಅದನ್ನಳೆದುಕೊಳ್ಳಲು ಮಹಾದ್ಭುತಕಾರಿಯಾಗಿ ಬೆಳೆದವನು ಭಗವಂತ. ಇಂಥ ಆಶ್ಚರ್ಯಕರವಾದ ಗುಣಸ್ವಭಾವಗಳುಳ್ಳ ಸರ್ವೇಶ್ವರನೊಬ್ಬನನ್ನೇ ನನ್ನ ಮನಸ್ಸು ಆಶಿಸುವುದು. 



೯೨. ಪೇಣಲಮಿಲ್ಲಾ ವರಕ್ಕರ್ ಮುನ್ನೀರ್ ಪೆರುಮ್ಬದಿವಾಯ್

ನೀಣಹರ್ ನೀಳೆರಿವೈತ್ತರುಳಾಯೆನ್ ಱು, ನಿನ್ನೈವಿಣ್ಣೋರ್

ತಾಣಿಲನ್ದೋಯ್ ನ್ದು ತೊೞುವರ್ ನಿನ್ ಮೂರ್ತ್ತಿ ಪಲ್ ಕೂಟ್ರಿಲೊನ್ ಱು

ಕಾಣಲುಮಾಙ್ಗೊಲೆನ್ ಱೇ, ವೈಹಲ್ ಮಾಲೈಯುಮ್ ಕಾಲೈಯುಮೇ.



ಪೇಣ್ = ಕಾಪಾಡುವ, ನಲಮ್ = ಸದ್ಗುಣ, ಇಲ್ಲಾ = ಇಲ್ಲದ, ಅರಕ್ಕರ್ = ರಾಕ್ಷಸರ, ಮುನ್ನೀರ್ = ಸಾಗರದಲ್ಲಿ, ಪೆರುಪದಿವಾಯ್ = ದೊಡ್ಡ ಭೂಭಾಗದಲ್ಲಿ, ನೀಳ್ ನಹರ್ = ವಿಸ್ತಾರವಾದ \(ಲಂಕಾ\) ಪಟ್ಟಣದಲ್ಲಿ, ನೀಳ್ = ಪ್ರಬಲವಾದ \(ದೊಡ್ಡ\), ಎರಿ ವೌತ್ತು = ಬೆಂಕಿಯನ್ನಿಟ್ಟು, ಅರುಳಾಯ್ = ನಮ್ಮನ್ನು ರಕ್ಷಿಸು, ಎನ್ ಱು = ಎಂದು, ನಿನ್ನೈ = ನಿನ್ನನ್ನು, ವಿಣ್ಣೊರ್ = ದೇವತೆಗಳು, ತಾಳ್ = ಕಾಲುಗಳನ್ನು, ನಿಲಮ್ ತೋಯ್ ನ್ದು = ನೆಲದಲ್ಲಿ ಊರಿಸಿಟ್ಟು, ತೊೞುವರ್ = ಎರಗುತ್ತಾರೆ, \(ಭಜಿಸುತ್ತಾರೆ\), ನಿನ್ ಮೂರ್ ತ್ತಿ = ನಿನ್ನ ರೂಪದ, ಪಲ್ ಕೂಟ್ರಿಲ್ = ನಾನಾಭಾಗಗಳಲ್ಲಿ, ಒನ್ ಱು = ಒಂದನ್ನು, ಕಾಣಲುಮ್ ಆಮ್ ಕೊಲ್ = ನೋಡಲು ಆಗುವುದೇ, ಎನ್ ಱೇ = ಎಂದೇ ವೈಹಲ್ = ದಿನದಿನವೂ, ಮಾಲೈಯುಮ್ = ಸಂಜೆಯೂ, ಕಾಲೈಯುಮೇ = ಬೆಳಗ್ಗೆಯೂ. 



ರಕ್ಷಿಸುವ ಸದ್ಗುಣವಿಲ್ಲದ ರಾಕ್ಷಸರ ಸಾಗರದಲ್ಲಿ ದೊಡ್ಡ ಭೂಭಾಗದಲ್ಲಿ ವಿಸ್ತಾರವಾದ ಲಂಕಾಪಟ್ಟಣದಲ್ಲಿ ಪ್ರಬಲವಾದ ಉರಿಯನ್ನಿಟ್ಟು ನಮ್ಮನ್ನುರಕ್ಷಿಸಬೇಕೆಂದೂ, ನಿನ್ನ ರೂಪದ ನಾನಾ ಭಾಗಗಳಲ್ಲಿ ಒಂದನ್ನಾದರೂ ನೋಡಲು ಆಗುವುದೇ ಎಂದೂ, ದೇವತೆಗಳು ತಮ್ಮಕಾಲುಗಳನ್ನುನೆಲಕ್ಕೆ ತಾಕಿಸಿಟ್ಟು ದಿನದಿನವೂ ಎರಡು ವೇಳೆಗಳಲ್ಲೂ ನಿನ್ನನ್ನು ಸ್ತುತಿಸುತ್ತಾರೆ. \(ಎರಗಿ ಭಜಿಸುತ್ತಾರೆ\).



ನಾಯಕಿ ಹೇಳುತ್ತಾಳೆ: ಸ್ವಾಮೀ, ನೀನು ದೇವತೆಗಳಿಗೂ ಸುಲಭಸಾಧ್ಯವಲ್ಲ. ಭೂಮಿಯಮೇಲೆ ನೀನು ನಾನಾರೂಪಗಳಲ್ಲಿ ಅವತರಿಸಿದೆ. ಅವುಗಳಲ್ಲಿ ಒಂದಾದ ರಾಮಾವತಾರವನ್ನು\(ಯಾವುದಾದರೂ ಒಂದನ್ನಾದರೂ\) ಕಾಣಬೇಕೆಂದು ಅವರು ಹಂಬಲಿಸುತ್ತಾರೆ. ರಕ್ಷಣೆಗೆ ಬದಲಾಗಿ ಹಿಂಸೆಯೇ ಸ್ವಭಾವವಾಗಿ ಉಳ್ಳ ರಾಕ್ಷಸರಿರುವ, ಸಾಗರದ ನಡುವಣ ಭೂಭಾಗದಲ್ಲಿರುವ ದೊಡ್ಡ ಲಂಕಾಪಟ್ಟಣವನ್ನು ನಾಶಪಡಿಸೆಂದು, ಅವರು ಬಂದು ಭೂಮಿಯ ಮೇಲೆ ನಿಂತು, ನಿನ್ನನ್ನು ಅತಿದೈನ್ಯದಿಂದ ಬೇಡುತ್ತಾರೆ, ನಿನಗೆ ಎರಗಿ ಪೂಜಿಸುತ್ತಾರೆ. 



೯೩. ಕಾಲೈವೆಯ್ಯೋಱ್ ಕು ಮುನ್ನೋಟ್ಟುಕ್ಕೊಡುತ್ತ ಕಙ್ಗುಱ್ ಕುಱುಮ್ಬರ್,

ಮಾಲೈವೆಯ್ಯೋನ್ ಪಡ ವೈಯಹಮ್ ಪಾವುವರ್, ಅನ್ನಕಣ್ಡುಮ್

ಕಾಲೈನನ್ ಞಾನತ್ತುಱೈಪಡಿನ್ದಾಡಿ ಕ್ಕಣ್ ಪೋದು ಶೆಯ್ದು

ಮಾಲೈನ್ನಾವಿಱ್ ಕೊಳ್ಳಾರ್, ನಿನೈಯಾರವನ್ ಮೈಪ್ಪಡಿಯೇ. 



ಕಾಲೈ = ಬೆಳಗ್ಗೆ, ವೆಯ್ಯೋಱ್ ಕುಮುನ್ = ಸೂರ್ಯನೆಂಬ ಮಹಾರಾಜ ಎದುರಾಗಿ, ಓಟ್ಟು ಕೊಡುತ್ತ = ಓಟಕೊಟ್ಟ, ಕಙ್ಗುಲ್ ಕುಱುಮ್ಬರ್ = ಕತ್ತಲೆಂಬ ಸಾಮಂತರು, ಮಾಲೈ = ಸಂಜೆಯಲ್ಲಿ, ವೆಯ್ಯೋನ್ = ಸೂರ್ಯನು, ಪಡ = ಮುಳುಗಲು, ವೈಯಹಮ್ = ಭೂಮಿಯನ್ನೆಲ್ಲಾ\(ಲೋಕವನ್ನೆಲ್ಲಾ\) ಪಾವುವರ್ = ಹರಡುವರು, \(ಆಕ್ರಮಿಸಿಕೊಳ್ಳುವರು\), ಅನ್ನ = ಹಾಗೆ, ಕಣ್ಡುಮ್ = ಕಂಡೂ ಸಹ, ಕಾಲೈ = ಉದಯದಲ್ಲಿ, ಹಾಗೆ, ಕಣ್ಡುಮ್ = ಕಂಡೂ ಸಹ, ಕಾಲೈ = ಉದಯದಲ್ಲಿ, \(ಕಾಲಕಾಲಕ್ಕೆ\), ನಲ್ ಞಾನಮ್ = ಉತ್ತಮವಾದ ಜ್ಞಾನವೆಂಬ, ತುಱೈ = ತೊರೆಯಲ್ಲಿ, ಪಡಿನ್ದು = ಬಿದ್ದು \(ಮುಳುಗಿ\), ಆಡಿ = ಆನಂದಿಸಿ \(ನೀರಿನಲ್ಲಿ ಆಡಿ\), ಕಣ್ = ಕಣ್ಣುಗಳನ್ನು, ಪೋದು ಶೆಯ್ದು = ಮುಚ್ಚಿಕೊಂಡು, ಮಾಲೈ = ಸರ್ವೇಶ್ವರನನ್ನು, ನಲ್ ನಾವಿಲ್= ಒಳ್ಳೆಯ ನಾಲಗೆಯಿಂದ, ಕೊಳ್ಳಾರ್ = ಉಚ್ಚರಿಸರು, ನಿನೈಯಾರ್ = ನೆನೆಯರು, ಅವನ್ = ಅವನ, ಮೈ = ಕರಿಯ, ಪಡಿಯೇ = ದೇಹವನ್ನೇ \(ರೂಪವನ್ನೇ\). 



ಬೆಳಗ್ಗೆ, ಸೂರ್ಯನೆಂಬ ಮಹಾರಾಜನಿಗೆ ಎದುರಾಗಿ, ಓಟಕೊಟ್ಟ ಕತ್ತಲೆಂಬ ಸಾಮಂತರು, ಸಂಜೆಯಲ್ಲಿ ಸೂರ್ಯನು ಮುಳುಗಲು \(ಬೀಳಲು\) ಲೋಕವನ್ನೆಲ್ಲಾ ಆಕ್ರಮಿಸಿಕೊಳ್ಳುವರು. ಹಾಗೆ ಕಂಡೂ ಸಹ, ಕಾಲಕಾಲಕ್ಕೆ, ಉತ್ತಮಆದ ಜ್ಞಾನವೆಂಬ ತೊರೆಯಲ್ಲಿ ಮುಳುಗಿ ಆನಂದಿಸಿ, ನೀರಿನಲ್ಲಾಡಿ, ಕಣ್ಣುಗಳನ್ನು ಮುಚ್ಚಿ, ಸರ್ವೇಶ್ವರನನ್ನು ಒಳ್ಳೆಯ ನಾಲಗೆಯಿಂದ ಅವನ ಕರಿಯ ರೂಪವನ್ನೇ ಸ್ತುತಿಸರು, ನೆನೆಯರು. 



ನಾಯಕಿ ಹೇಳುತ್ತಾಳೆ: ಹಗಲು ರಾತ್ರಿಗಳು ಕ್ರಮವಾಗಿ ಒಂದಾಗುತಲೊಂದು ಬರುತ್ತವೆ. ಹೀಗೆ ದಿನಗಳು ಕಳೆದುಹೋಗುತ್ತವೆ. ಆದರೂ ಸಹ ಜನಕ್ಕೆ ಅದರ ನಿಜವಾದ ಅರಿವುಂಟಾಗುವುದಿಲ್ಲ. ಕಾಲಕಾಲಕ್ಕೆ ಸರಿಯಾಗಿ ಭಗದ್ವಿಷಯವಾದ ಉತ್ತಮವಾದ ಜ್ಞಾನವನ್ನು ಅವರು ಪಡೆದುಕೊಳ್ಳುವುದಿಲ್ಲ. ಅದರಲ್ಲಿಯೇ ಇದ್ದು ಆನಂದಿಸುವುದಿಲ್ಲ. ಶುದ್ಧವಾದ ನಾಲಗೆಯಿಂದ ಭಗವಂತನ ಗುಣಸ್ವಭಾವಗಳನ್ನು ಹೊಗಳುವುದಿಲ್ಲ. ಸ್ಮರಿಸುವುದೂ ಇಲ್ಲ. ತಮ್ಮ ಉದ್ಧಾರದ ಮಾರ್ಗವನ್ನು ಕಂಡುಕೊಳ್ಳುವುದಿಲ್ಲ. 



೯೪. ಮೈಪ್ಪಡಿ ಮೇನಿಯುಮ್ ಶೆನ್ದಾಮರೈಕ್ಕಣುಮ್ ವೈದಿಹರೇ,

ಮೆಯ್ ಪ್ಪಡಿಯಾಉನ್ ತಿರುವಡಿ ಶೂಡುನ್ತಹೈಮೈಯಿನಾರ್,

ಎಪ್ಪಡಿ ಯೂರಾಮಿಲೈಕ್ಕಕ್ಕೂರಟ್ಟಾಮಿಲೈಕ್ಕು ಮೆನ್ನುಮ್

ಅಪ್ಪಡಿ ಯಾನುಮ್ ಶೊನ್ನೇನ್, ಅಡಿಯೇನ್ ಮಟ್ರಿಯಾದೆನ್ ಬನೇ? 



ಮೈ = ಕಾಡಿಗೆಯ ಬಣ್ಣ, ಪಡಿ = ತುಂಬಿರುವ \(ಹೊಗಳುವಂಥ\), ಮೇನಿಯುಮ್ = ರೂಪವನ್ನೂ, ಶೆಮ್ ತಾಮರೈ = ಕೆಂದಾವರೆಯ, ಕಣ್ಣುಮ್ = ಕಣ್ಣುಗಳನ್ನೂ, ವೈದಿಹರೇ = ವೇದವಿದ್ವಾಂಸರುಗಳು, ಮೆಯ್ ಪಡಿಯಾಲ್ = ಸತ್ಯವಾದ ಮಾರ್ಗದಲ್ಲಿ, ಉನ್ = ನಿನ್ನ, ತಿರುವಡಿ = ಪವಿತ್ರವಾದ ಪಾದಗಳನ್ನು, ಶೂಡುಮ್ = ತಲೆಯಲ್ಲಿ ಧರಿಸುವ, ತಹೈ ಮೈಯಿನಾರ್ = ಸೇವಾಸ್ವಭಾವವುಳ್ಳವರಾಗಿದ್ದಾರೆ, ಎಪ್ಪಡಿ = ಹೇಗೆ, ಊರ್ ಆ = ಊರ ದನಗಳು, ಮಿಲೈಕ್ಕ = ಒಟ್ಟು ಕೂಡಿದರೆ, ಕುರುಡು ಆ = ಕುರುಡು ಹಸುಗಳೂ, ಮಿಲೈಕ್ಕೂಮ್ = ಒಟ್ಟು ಕೂಡುವುವು, ಎನ್ನುಮ್ = ಎಂಬ, ಅಪ್ಪಡಿ = ಹಾಗೆಯೇ, ಯಾನುಮ್ =ನಾನೂ ಸಹ, ಶೊನ್ನೇನ್ = ಹೇಳಿದೆನು \(ಸ್ತುತಿಸಿದೆನು\), ಅಡಿಯೇ ಸಹ, ಶೊನ್ನೇನ್ = ಹೇಳಿದೆನು \(ಸ್ತುತಿಸಿದೆನು\), ಅಡಿಯೇನ್ = ಪಾದಸೇವಕಳಿಗೆ, ಮಟ್ರು = ಬೇರೆ, ಇಯಾದು ಎನ್ ಬನೇ = ಹೊಂದಿಕೆಯಿಲ್ಲ ಎನ್ನುತ್ತೇನೆ.



ಕಾಡಿಗೆಯ ಬಣ್ಣ ತುಂಬಿರುವ ರೂಪವನ್ನೂ ಕೆಂದಾವರೆಯ ಕಣ್ಣುಗಳನ್ನೂ ವೇದವಿದ್ವಾಂಸರುಗಳು \(ತಿಳಿದವರು\) ಸತ್ಯವಾದ ಮಾರ್ಗದಲ್ಲಿ ನಿನ್ನ ಪವಿತ್ರವಾದ ಪಾದಗಳನ್ನುತಲೆಯಲ್ಲಿ ಧರಿಸಿರುವ ಸೇವಾಸ್ವಭಾವವುಳ್ಳವರಾಗಿದ್ದಾರೆ. ಹೇಗೆ ಊರ ದನಗಳೆಲ್ಲಾ ಒಟ್ಟು ಕೂಡಿದರೆ ಕುರುಡು ದನಗಳೂ ಒಟ್ಟುಗೂಡುವುವೋ ಹಾಗೆಯೇ ನಾನೂ ಹೇಳಿದ್ದೇನೆ. ಪಾದಸೇವಕಳಿಗೆ ಬೇರೆ ಹೊಂದಿಕೆಯಿಲ್ಲ\(ಹೋಲಿಕೆಯಿಲ್ಲ\) ಎನ್ನುತ್ತೇನೆ. 



“ಎಪ್ಪಡಿಯೂರಾಮಿಲೈಕ್ಕ ಕ್ಕೂರುಟ್ಟಾಮಿಲೈಕ್ಕೂಮೆನ್ನುಮ್ ಅಪ್ಪಡಿ” – ಇದೊಂದು ಬಲು ಸುಂದರವಾದ ಸಾಮ್ಯ.



ಊರ ದನಗಳಲ್ಲಿ ಎಲ್ಲವೂ ಕಣ್ಣಿರುವ ದನಗಳೇ ಇರಲಾರವು. ಅವುಗಳಲ್ಲಿ ಕೆಲವಾದರೂ ಕುರುಡು ದನಗಳಿರಬಹುದು.ಕಣ್ಣಿರುವ ದನಗಳು ಒಟ್ಟುಗೂಡಿ, ಕಾಡಿಗೆಹೋಗಿ, ಮೇಯ್ದು, ಮನೆಗೆ ಸಂಜೆಗೆ ಸರಿಯಾಗಿ ಹಿಂತಿರುಗುತ್ತವೆ. ಯಾವ ತೊಂದರೆಗೂ ಅವು ಒಳಗಾಗುವುದಿಲ್ಲ. ಅವು ಅನುಸರಿಸುವ ಮಾರ್ಗವನ್ನು ಕುರುಡು ದನಗಳು ಹಿಡಿಯುತ್ತವೆ. ಅವುಗಳೂ ಇತರ ದನಗಳೊಡನೆ ಕಲೆತುಕೊಳ್ಳುತ್ತವೆ. ಅವುಗಳಿಂದಿಗೆ ಕಾಡಿಗೆ ಹೋಗುತ್ತವೆ. ಅಲ್ಲಿ ಹೊಟ್ಟೆ ತುಂಬ ಮೇಯ್ದು ಅವುಗಳೊಂಡಿಗೆ ಮನೆಗೆ ಸುರಕ್ಷಿತವಾಗಿ ಹಿಂತಿರುಗುತ್ತವೆ. 



ಇದೇ ರೀತಿಯಲ್ಲಿ ಜ್ಞಾನಿಗಳಾದವರು, ಭಗವಂತನ ರೂಪ, ಗುಣ, ಸ್ವಭಾವ, ಸೌಂದರ್ಯಗಳನ್ನು ಅರಿತವರಾಗಿ, ಭಗವಂತನನ್ನು ವಿಧಿವತ್ತಾಗಿ ಭಜಿಸಿ ಪೂಜಿಸುತ್ತಾರೆ. ಅವನ ತಿರುವಡಿಗಳ ಸೇವೆಯನ್ನು ಶಿರಸಾವಹಿಸಿ ಮಾಡುವ ಸ್ವಭಾವದವರಾಗಿರುತ್ತಾರೆ. ಅವರು ನಡೆಯುವ ಮಾರ್ಗ ಅನುಭವಪೂರ್ಣವಾದ ಉದ್ಧಾರವಾಗುವ ಮಾರ್ಗ. ಹಾಗೆಯೇ, ಸಾಮಾನ್ಯರಾದ ಅಜ್ಞಾನಿಗಳೂ ಸಹ ತಿಳಿದವರ ಮಾರ್ಗವನ್ನೇ ಅನುಸರಿಸಿ, ತಮಗೆ ತಿಳಿದ ರೀತಿಯಲ್ಲಿ ಭಗವಂತನನ್ನು ಭಜಿಸಿ, ಪೂಜಿಸಿ, ಎರಗಿ, ಉಜ್ಜೀವನಗೊಳ್ಳಬಹುದು.



ತಿಳಿದವರು ಅನುಸರಿಸುವ ಜಾಡನ್ನು ಹಿಡಿದು ನಡೆಯುವುದೇ ಯುಕ್ತವಾದ ನಡವಳಿಕೆ. 



ನಾಯಕಿ ಹೇಳುತ್ತಾಳೆ: ಭಗವಂತನ ಆಕರ್ಷಕ ರೂಪವನ್ನೂ ಸೊಬಗುತುಂಬಿದ ಕಣ್ಣುಗಳನ್ನೂಅರಿತು, ಅನುಭವಿಸಿ, ತಿಳಿದವರು ಭಗವಂತನ ಪವಿತ್ರವಾದ ತಿರುವಡಿಗಳನ್ನು ತಮ್ಮ ತಲೆಯ ಮೇಲೆ ಧರಿಸತಕ್ಕ ಸೇವಾಸ್ವಭಾವದವರು. ಅವರ ಮಾರ್ಗವೇ ಸಾಮಾನ್ಯರಿಗೂ ಒಳ್ಲೆಯದು. ನುರಿತ ವೈದಿಕರು ನಡೆದುಕೊಳ್ಳುವಂತೆಯೇ ನಾನೂ ಅವರ ಜಾಡನ್ನು ಹಿಡಿದಿದ್ದೇನೆ. ನನಗೆ ಬೇರೆ ಏನೂ ತಿಳಿಯದು.



೯೫. ಯಾದಾನುಮೋರುಕ್ಕೈಯಿಱ್ ಪುಕ್ಕೂ, ಅಙ್ಗೂಪ್ಪುಣ್ಡು ಮಾಪ್ಪವಿೞ್ ನ್ದುಮ್

ಮೂದಾವಿಯಟ್ರಡುಮಾಱು ಮುಯಿರ್ ಮುನ್ನಮೇ, ಅದನಾಲ್

ಯಾದಾನುಮ್ ಪಟ್ರಿನೀಙ್ಗುಮ್ ವಿರತತ್ತೈನಲ್ ವೀಡುಶೆಯ್ಯುಮ್

ಮಾದಾವಿನೈಪ್ಪಿದುವೈ, ತಿರುಮಾಲೈವಣಙ್ಗುವನೇ. 



ಯಾದು ಆನುಮ್ = ಯಾವುದಾದರೂ, ಓರ್ = ಒಂದು ಆಕ್ಕೈಯಿಲ್ = ದೇಹದಲ್ಲಿ, ಪುಕ್ಕು = ಪ್ರವೇಶಿಸಿ, ಆಙ್ಗು = ಅಲ್ಲಿ, ಆಪ್ಪುಣ್ಡು = ಕಟ್ಟಲ್ಪಟ್ಟು, ಆಪ್ಪು = ಆ ಕಟ್ಟು \(ಬಂಧನವು\), ಅವಿೞ್ ನ್ದುಮ್ = ಬಿಚ್ಚಿ ಹೋಗಿಯೂ \(ಬಿಡಿಸಿಕೊಂಡು\), ಮೂದು = ಮುದಿಯಾದ, ಆವಿಯಿಲ್ = ಪ್ರಾಣದಲ್ಲಿ, \(ಹುಟ್ಟುಗಳಲ್ಲಿ\), ತಡುಮಾಱುಮ್ = ಅಲೆದಾಡುವುದು, ಉಯಿರ್, = ಪ್ರಾಣವು \(ಜೀವವು\), ಮುನ್ನಮೇ = ಮುಂಚಿತವಾಗಿಯೇ, ಅದನಾಲ್ = ಅದರಿಂದ, ಯಾದು ಆನುಮ್ = ಯಾವುದಾದರೊಂದನ್ನು, ಪಟ್ರಿ = ಹಿಡಿದು, ನೀಙ್ಗುಮ್ = ಈ \(ಹುಟ್ಟುಗಳೆಂಬ ಬಂಧನವನ್ನು\) ನೀಗಿಸುವ, ವಿರತತ್ತೈ = ವ್ರತವನ್ನು ನಲ್ = ಚೆನ್ನಾಗಿ \(ಪೂರ್ತಿಯಾಗಿ\), ವೀಡು ಶೆಯ್ಯುಮ್ = ಬಿಡುಗಡೆ ಮಾಡುವಂಥ, ಮಾತಾವಿನೈ = ತಾಯಿಯನ್ನು, ಪಿದುರೈ = ತಂದೆಯನ್ನು, \(ತಾಯಿ ತಂದೆಗಳಾದ\), ತಿರುಮಾಲೈ = ಲಕ್ಷ್ಮೀನಾಥನನ್ನೇ \(ಸರ್ವೇಶ್ವರನನ್ನೇ\), ವಣಙ್ಗುವನೇ = ನಾನು ನಮಸ್ಕರಿಸುತ್ತೇನೆ.



ಜೀವವು ಯಾವುದಾದರೊಂದು ದೇಹವನ್ನು ಪ್ರವೇಶಿಸಿ, ಅಲ್ಲಿ ಕಟ್ಟಿಬಿದ್ದು, ಆ ಬಂಧನದಿಂದ ಬಿಡಿಸಿಕೊಂಡು, ಮುದಿಯಾಗುವತನಕ ಹುಟ್ಟುಗಳಲ್ಲಿಯೇ ಅಲೆದಾಡುವುದಕ್ಕೆ ಮುಂಚಿತವಾಗಿಯೇ, ಈ ಹುಟ್ಟುಗಳೆಂಬ ಬಂಧನವನ್ನು ನೀಗಿಸುವ ಯಾವುದಾದರೊಂದು ವ್ರತವನ್ನು ಹಿಡಿದು, ಇದರಿಂದ ಬಿಡಿಸುವ ತಾಯಿಯಂತೆಯೂ ತಂದೆಯಂತೆಯೂ ಇರುವ ಲಕ್ಷ್ಮೀನಾಥನನ್ನೇ \(ಸರ್ವೇಶ್ವರನನ್ನೇ\) ನಾನು ಆಶ್ರಯಿಸಿ ನಮಸ್ಕರಿಸುತ್ತೇನೆ.



ನಾಯಕಿ ಹೇಳುತ್ತಾಳೆ: ಈ ಜೀವವು ನಾನಾದೇಹಗಳನ್ನು ಸೇರಿ, ಅಲ್ಲಿನ ಬಂಧನಗಳನ್ನು ಅನುಸರಿಸುತ್ತಾ, ಮುದಿಯಾಗುವುದಕ್ಕೆ ಮುಂಚೆಯೇ, ಹುಟ್ಟು-ಸಾವುಗಳೆಂಬ ಈ ಬಂಧನದಿಂದ ಬಿಡಿಸಿಕೊಳ್ಳುವುದಕ್ಕಾಗಿ, ಒಂದು ಉತ್ತಮವಾದ ವ್ರತವನ್ನು ಹಿಡಿಯುತ್ತೇನೆ. ಎಂದರೆ, ನನಗೆ ತಾಯಿಯೂ ತಂದೆಯೂ ಆಗಿರುವ ಸರ್ವೇಶ್ವರನನ್ನೇ ಆಶ್ರಯಿಸಿ, ಅವನಿಗೆ ಶರಣು ಹೋಗುತ್ತೇನೆ.



೯೬. ವಣಙ್ಗುನ್ತುಱೈಹಳ್ ಪಲಪಲವಾಕ್ಕಿ, ಮದಿವಿಹಱ್ ಪಾಲ್

ಪಿಣಙ್ಗುಂ ಜಮಯಮ್ ಪಲಪಲವಾಕ್ಕಿ, ಅವೈಯವೈತೋ 

ಱಣಙ್ಗುಮ್ ಪಲಪಲವಾಕ್ಕಿ ನಿನ್ ಮೂರ್ ತ್ತಿ ಪರವಿ ವೈತ್ತಾಯ್

ಇಣಙ್ಗು ನಿನ್ನೋರೈಯಿಲ್ಲಾಯ್, ನಿನ್ ಕಣ್ ವೇ ಟ್ಕೈಯೆೞುವಿಪ್ಪನೇ.



ವಣಙ್ಗುಮ್ = ಪೂಜಿಸುವ \(ಭಕ್ತಿಮಾಡುವ\), ತುಱೈಹಳ್ = ರೀತಿಗಳನ್ನು, ಪಲಪಲ ಆಕ್ಕಿ = ಹಲವನ್ನುಂಟುಮಾಡಿ, ಮದಿ = ತಿಳಿವಳಿಕೆಯ, ವಿಹಱ್ ಪಾಲ್ = ವ್ಯತ್ಯಾಸದಿಂದ, ಪಿಣಙ್ಗೂಮ್ = ಪರಸ್ಪರ ವಿರೋಧಿಸುವ, ಶಮಯಮ್ = ಮತಗಳು \(ಧರ್ಮಗಳು\), ಪಲಪಲ ಆಕ್ಕಿ = ಹಲವನ್ನುಂಟುಮಾಡಿ, ಅವೈ ಅವೈ ದೋಱು = ಅವುಗಳ ಮೂಲಕವಾಗಿ, ಅಣಙ್ಗುಮ್ = ದೈವಗಳನ್ನೂ, ಪಲಪಲ ಆಕ್ಕಿ = ಹಲವನ್ನುಂಟು ಮಾಡಿ, ನಿನ್ ಮೂರ್ತಿ = ನಿನ್ನ ರೂಪಗಳನ್ನು, ಪರವಿ ವೈತ್ತಾಯ್ = ವಿಸ್ತಾರಗೊಳಿಸಿದವನೇ, ಇಣಙ್ಗುಮ್ = ಹೋಲಿಸತಕ್ಕ, ನಿನ್ನೋರೈ ಇಲ್ಲಾಯ್ = ನಿನ್ನಂಥವರೇ ಇಲ್ಲದವನೇ, ನಿನ್ ಕಣ್ = ನಿನ್ನಲ್ಲಿಯೇ, ವೇಟ್ಕೈ = ಭಕ್ತಿಯನ್ನು, ಎೞುವಿಪ್ಪನೇ = ಹೆಚ್ಚಿಸಿಕೊಳ್ಳುತ್ತೇನೆ.



ಪೂಜಿಸುವ \(ಭಕ್ತಿಮಾಡುವ\) ರೀತಿಗಳನ್ನು ಹಲವನ್ನುಂಟುಮಾಡಿ, ತಿಳಿವಳಿಕೆಯ ವ್ಯತ್ಯಾಸದಿಂದ ಪರಸ್ಪರ ವಿರೋಧಿಸುವ \(ಹೊಂದದಿರುವ\) ಮತಧರ್ಮಗಳನ್ನುಂಟುಮಾಡಿ, ಅವುಗಳ ಮೂಲಕವಾಗಿ ಹಲವಾರು ದೈವಗಳನ್ನುಂಟುಮಾಡಿ, ನಿನ್ನ ರೂಪವನ್ನು ವಿಸ್ತಾರಗೊಳಿಸಿದವನೇ, ನಿನ್ನೊಡನೆ ಹೋಲಿಸತಕ್ಕವರನ್ನೇ ಇಲ್ಲದವನೇ, \(ನಾನು\) ನಿನ್ನಲ್ಲಿಯೇ ಭಕ್ತಿಯನ್ನು \(ಪ್ರೇಮವನ್ನು\) ಹೆಚ್ಚಿಸಿಕೊಳ್ಳುತ್ತೇನೆ. 



ಈ ಪಾಶುರ ಸ್ವಾರಸ್ಯಪೂರ್ಣವಾದದ್ದು. ಸರ್ವೇಶ್ವರನಾದ ಭಗವಂತನೊಬ್ಬನೇ. ಅವನನ್ನು ಪೂಜಿಸುವ, ಅವನಲ್ಲಿ ಭಕ್ತಿಮಾಡುವ ವಿಧಗಳು ಹಲವಾರು. ಜನ ತಮ್ಮ ತಮ್ಮ ತಿಳಿವಳಿಕೆಗೆ ತಕ್ಕ ಹಾಗೆ, ಮತಧರ್ಮಗಳನ್ನು ಬೇರೆಬೇರೆಯಾಗಿ ಕಲ್ಪಿಸಿಕೊಂಡರು. ಅಂತೆಯೇ, ಬೇರೆಬೇರೆ ಪೂಜಾವಿಧಿಗಳನ್ನೂ ಮಾಡಿಕೊಂಡರು. ಭಗವಂತನನ್ನು ಬೇರೆಬೇರೆ ರೂಪಗಳಲ್ಲಿ ಕಾಣತೊಡಗಿದರು. ಆದರೆ, ಅವರೆಲ್ಲರ ಎಲ್ಲ ಬಗೆಯ ಪೂಜೆಗಳು ಅವನೊಬ್ಬನಿಗೆ ಮಾತ್ರವೇ ಸೇರುತ್ತದೆ. 



ನಾಯಕಿ ಹೇಳುತ್ತಾಳೆ: ಸರ್ವೇಶ್ವರನೇ, ನೀನು ಸಾಟಿಯಿಲ್ಲದವನು. ನಿನ್ನೊಡನೆ ಹೋಲಿಸತಕ್ಕವರು, ನಿನಗೆ ಸರಿದೂಗುವವರು ಬೇರೊಬ್ಬರಿಲ್ಲ. ನೀನೇ ನಾನಾರೂಪಗಳನ್ನು ತಳೆದವನು. ನೀನೇ ಒಂದಕ್ಕೊಂದುಹೊಂದದಿರುವ ನಾನಧರ್ಮಗಳನ್ನುಂಟು ಮಾಡಿದವನು. ಅವುಗಳಿಗೆ ತಕ್ಕ ರೂಪಗಳನ್ನೂ ನೀನು ವಿಸ್ತರಿಸಿಕೊಂಡು, ತಕ್ಕ ಹಾಘೆ ಭಿನ್ನಬಿನ್ನವಾಗಿ ಪೂಜೆಗಳನ್ನೂ ಮಾಡಿಸಿಕೊಳ್ಳುವವನು. ನಾನು ಮಾತ್ರ ನಿನ್ನೊಬ್ಬನನ್ನೇ ಪೂಜಿಸುತ್ತೇನೆ. ನಿನ್ನಲ್ಲಿಯೇ ನನ್ನ ಪ್ರೇಮವನ್ನು \(ಭಕ್ತಿಯನ್ನು\) ಹೆಚ್ಚಿಸಿಕೊಳ್ಳುತ್ತೇನೆ. 



೯೭. ಎೞುವದುಮ್ ಮೀಣ್ಡೇಪಡುವದುಮ್ ಪಟ್ಟು, ಎನ್ನೈಯೂೞಿಹಳ್ ಪೋಯ್

ಕ್ಕಳಿವದುಮ್ ಕಣ್ಡುಕಣ್ಡೆಳ್ ಹಲಲ್ಲಾಲ್, ಇಮೈಯೋರ್ ಹಳ್ ಕುೞಾಮ್

ತೊೞುವದುಮ್ ಶೂೞ್ ವದುಮ್ ಶೆಯ್ ದೊಲ್ಲೈ ಮಾಲೈಕ್ಕಣ್ಣಾರಕ್ಕಣ್ಡು

ಕೞಿವದೋರ್ ಕಾದಲುಟ್ರ್‍ಆರ್ ಕ್ಕೂಮ್, ಉಣ್ಡೋಕಣ್ ಹಳ್ ತುಂಜುದಲೇ? 



ಎೞುವದುಮ್ = \(ಸೂರ್ಯನು\) ಉದಯಿಸುವುದನ್ನೂ, ಮೀಣ್ಡೇ = ಮತ್ತೆ, ಪಡುವದುಮ್ = ಮುಳುಗುವುದನ್ನೂ, ಪಟ್ಟು = ಅನುಭವಿಸಿ, ಎನ್ನೈ = ಎಷ್ಟೋ, ಊೞಿಹಳ್ ಪೋಯ್ = ಯುಗಗಳನ್ನು ನಡೆಸಿ, ಕೞಿವದುಮ್ = ಮುಗಿಸುವುದನ್ನೂ, ಕಣ್ಡು = ಕಂಡುಕಂಡು, ಎಳ್ ಹಲಲ್ಲಾಲ್ = ದುಃಖಿಸುವುದರ ಹೊರತು \(ದುಃಖಿಸುವುದಲ್ಲದೆ\), ಇಮೈಯೋರ್ ಹಳ್ ಕುೞಾಯ್ = ದೇವತೆಗಳ ಕೂಟಗಳು, ತೊೞುವದುಮ್ = ಸೇವೆ ಮಾಡುವುದನ್ನೂ, ಶೂೞ್ ವದುಮ್ = ಸುತ್ತುಗಟ್ಟಿರುವುದನ್ನೂ, ಶೆಯ್ = ಮಾಡುವ \(ಮಾಡಿಸಿಕೊಳ್ಳುವ\), ತೊಲ್ಲೈ = ಅನಾದಿಯಾದ, ಮಾಲೈ = ಸರ್ವೇಶ್ವರನನ್ನು, ಕಣ್ ಆರ ಕಣ್ಡು = ಕಣ್ಣು ತಣಿಯುವಂತೆ ನೋಡುತ್ತಾ, ಕೞಿವದು= ಕಾಲಕಳೆಯುವುದು \(ಜನ್ಮಸಾರ್‍ಥಕಗೊಳಿಸಿಕೊಳ್ಳುವುದು\), ಓರ್ = ಸಾಟಿಯಿಲ್ಲದ, ಕಾದಲ್ = ಪ್ರೇಮವನ್ನು, ಉಟ್ರಾರ್ ಕ್ಕೂಮ್ = ಪ್ರಕಟಿಸುವವರಿಗೂ \(ಅವನ ನಿಕಟವರ್ತಿಗಳಿಗೂ\), ಉಣ್ಡೋ = ಉಂಟೇ, ಕಣ್ ಹಳ್ = ಕಣ್ಣುಗಳು, ತುಂಜುದಲೇ = ನಿದ್ರಿಸುವುದೇ\(ಮುಚ್ಚುವುದೇ\). 



ಸೂರ್ಯನು ಉದಯಿಸುವುದನ್ನೂ ಮುಳುಗುವುದನ್ನೂ ಅನುಭವಿಸಿ, ಎಷ್ಟೋ ಕಾಲವನ್ನು \(ಯುಗಗಳನ್ನು\) ಕಳೆಯುವುದನ್ನು ಕಂಡೂ ಕಂಡು ದುಃಖಿಸುವುದರ ಹೊರತಾಗಿ, ದೇವತೆಗಳ ಕೂಟಗಳು ಸೇವೆಮಾಡುವುದನ್ನೂ, ಸುತ್ತುಗಟ್ಟಿರುವುದನ್ನೂ ನಡೆಸಿಕೊಳ್ಳುವ ಅನಾದಿಯಾದ ಸರ್ವೇಶ್ವರನನ್ನು ಕಣ್ಣು ತಣಿಯುವಂತೆ ನೋಡುತ್ತಾ ಕಾಲಕಳೆಯುವುದೆಂಬ ಸಾಟಿಯಿಲ್ಲದ ಪ್ರೇಮವನ್ನು ಪ್ರಕಟಿಸುವವರಿಗೂ \(ಅವನ ನಿಕಟವರ್ತಿಗಳಿಗೂ\), ನಿದ್ರಿಸುವುದೆಂಬುದು\(ಕಣ್ಣು ಮುಚ್ಚುವುದೆಂಬುದು\) ಉಂಟೇ? 



ಈ ಪಾಶುರದಲ್ಲಿ ಎರಡು ಬಗೆಯ ವ್ಯಕ್ತಿಗಳನ್ನು ಕುರಿತು ಹೇಳಲಾಗಿದೆ. ಭಗವಂತನಲ್ಲಿ ಅವಿಚ್ಛಿನ್ನವಾದ ಭಕ್ತಿಯನ್ನಿಟ್ಟುಕೊಂಡು ಅವನನ್ನು ಎಡೆಬಿಡದೆ ಭಜಿಸುವವರು ಒಂದು ಬಗೆಯವರು. ಅವರಿಗೆ ಭಗವಂತನ ದರ್ಶನದ ಕಾತರ. ಅವನನ್ನು ಯಾವಾಗಲೂ ಕಣ್ಣಾರ ನೋಡುವುದಕ್ಕೆ ಸಾಧ್ಯವಾದೀತೇ ಎಂಬುದೇ ಚಿಂತೆ. ಮತ್ತೊಂದು ಬಗೆಯವರು ಭಗವಂತನನ್ನು ಎಡೆಬಿಡದೆ ನೋಡಬಲ್ಲವರು. ಅವನನ್ನು ಸ್ತುತಿಸಿ, ಪೂಜಿಸಿ, ಅವನಿಗೆ ಎರಗುವವರು ದೇವತೆಗಳು. ಅವನ ಸುತ್ತಮುತ್ತ ನಿಂತುಅವನ ಸೇವೆಯಲ್ಲಿಯೇ ತೊಡಗಿರುವ ನಿತ್ಯಸೂರಿಗಳು. ಈ ಎರಡು ಬಗೆಯ ವ್ಯಕ್ತಿಗಳಿಗೆ ಆಳ್ವಾರರು ಒಂದು ರೀತಿಯಲ್ಲಿ ಸಾಮ್ಯವುಂಟೆಂದು ಇಲ್ಲಿ ಸೂಚಿಸುತ್ತಾರೆ. ಆಶೆಯೆಂಬ ಕಣ್ಣಿನಿಂದ ನೋಡುತ್ತಾ ಭಗವಮ್ತನಲ್ಲಿಯೇ ರಕ್ತರಾದವರು ಭೂಲೋಕವಾಸಿಗಳಾದ ಅವನ ನಿಕಟಭಕ್ತರು, ಮತ್ತು ಅವನನ್ನು ಸದಾ ನೋಡಿ ಆನಂದಿಸುತ್ತಾ ಅವನ ಸೇವೆಯಲ್ಲಿಯೇ ಸದಾ ತೊಡಗಿರುವ ನಿತ್ಯಸೂರಿಗಳು- ಇವರಿಗೆ, ಬೇರೆಬೇರೆ ಕಾರಣಗಳಿಂದ ಎಂದರೂ ಸಹ, ಸಾಮ್ಯವಿದೆ ಎನ್ನುತ್ತಾರೆ. ಒಂದು ಬಎಯವರಿಗೆ ಭಗವತ್ಸಾಮೀಪ್ಯದ ಮತ್ತು ಅವನ ಸೇವೆಯ ಆನಂದವಿದ್ದರೆ, ಮತ್ತೊಂದು ಬಗೆಯವರಿಗೆ ಅವನನ್ನು ಕಣ್ತುಂಬ ನೋಡಿ ನಲಿಯಲಿಲ್ಲವಲ್ಲ. ಅದು ಎಂದಿಗೆ ಲಭ್ಯವಾದೀತೋ ಎಂಬ ಕೊರತೆ ಇರುತ್ತದೆ. ಹೀಗೆ ಇವರಿಬ್ಬರಿಗೂ ವ್ಯತ್ಯಾಸವೂ ಇದೇ\! 



ನಾಯಕಿ ಹೇಳುತ್ತಾಳೆ: ಉದಯವನ್ನೂ ಅಸ್ತಮಾನವನ್ನೂ, ಎಂದರೆ, ದಿನಗಳು, ತಿಂಗಳುಗಳು, ವರ್ಷಗಳು – ಹೀಗೆ ತಮ್ಮ ಆಯುಸ್ಸನ್ನೇ ಕಳೆಯುವ, ಭಗವಂತನಲ್ಲಿ ಅತ್ಯತಿಶಯವಾದ ಪ್ರೇಮವನ್ನುಳ್ಳ ಭಕ್ತರಿಗೂ, ಅವನನ್ನು ಎಡೆಬಿಡದಂತೆ ಎರಗಿ, ಭಜಿಸಿ, ಪೂಜಿಸುವ ದೇವತೆಗಳಿಗೂ, ಅವನ ನಿಕಟವರ್ತಿಗಳಾಗಿ, ಅವನ ಸೇವೆಯಲ್ಲಿಯೇ ಸದಾ ನಿರತರಾಗಿರುವ ನಿತ್ಯಸೂರಿಗಳಿಗೂ ಭಗವಂತನನ್ನು, ಅವನ ರೂಪಸೌಂದರ್ಯವನ್ನು, ಕಣ್ಣು ತುಂಬ ನೋಡಿನಲಿಯಬೇಕೆಂಬುದೊಂದೇ ಆಶೆ. ಅಂಥವರಿಗೆ ನಿದ್ದೆ ಎಲ್ಲಿ ಬಂತು? ಅವರು ಕಣ್ಣು ಮುಚ್ಚುವುದಾದರೂ ಹೇಗೆ? 



೯೮. ತುಂಜಾಮುನಿವರು ಮಲ್ಲಾದವರುನ್ತೊಡಾನಿನ್ ಱ,

ಎಂಜಾಪ್ಪಿಱವಿಯಿಡರ್ ಕಡಿವಾನ್, ಇಮೈಯೋರ್ ತಮಕ್ಕುಮ್

ತನ್ ಶಾರ್ ವಿಲಾದ ತನಿಪ್ಪೆರು ಮೂರ್ತಿ ತನ್ ಮಾಯಮ್ ಶೆವ್ವೇ

ನೆಂಜಾಲ್ ನಿನೈಪ್ಪರಿದಾಲ್, ವೆಣ್ನೆಯೂಣೆನ್ನು ಮೀನಚ್ಚೊಲ್ಲೇ.



ತುಂಜಾ = ನಿದ್ರಿಸದ, ಮುನಿವರುಮ್ = ಋಷಿಗಳೂ, ಅಲ್ಲಾದವರುಮ್ = ನಿದ್ದೆ ಎಂಬುದೇ ಇಲ್ಲದವರೂ, ತೊಡಾನಿನ್ ಱ = ಸುತ್ತುಕಟ್ಟಿರುವ, ಎಂಜಾ = ಮುಗಿಯದ, ಪಿಱವಿ = ಹುಟ್ಟು, ಇಡರ್ = ಸಂಕಟವನ್ನು, ಕಡಿವಾನ್ = ಕಡಿದುಹಾಕುವುದಕ್ಕಾಗಿ \(ನೀಗಿಸುವುದಕ್ಕಾಗಿ\), ಇಮೈಯೋರ್ ತಮಕ್ಕೂಮ್ = ದೇವತೆಗಳಿಗೂ, ತನ್ = ತನ್ನ, ಶಾರ್ ವು ಇಲಾದ = ಸಾಮೀಪ್ಯವಿಲ್ಲದ, ತನಿ = ಪರಿಪೂರ್ಣನಾದ \(ಸಾಟಿಯಿಲ್ಲದ\), ಪೆರುಮೂರ್ತ್ತಿ ತನ್ = ಸರ್ವೇಶ್ವರನ, ಮಾಯಮ್ = ಆಶ್ಚರ್ಯಕಾರಕತ್ವವನ್ನು, ಶೆವ್ವೇ = ಚೆನ್ನಾಗಿ \(ಒಳ್ಳೆಯ\), ಮಾಯಮ್ = ಆಶ್ಚರ್ಯಕಾರಕತ್ವವನ್ನು, ನೆಂಜಾಲ್ = ಮನಸ್ಸಿನಿಂದ, ನಿನೈಪ್ಪರ್ = ಸ್ಮರಿಸುವವರು, ಅರಿದಾಲ್ = ವಿರಳವಾದ್ದರಿಂದ, ವೆಣ್ನೆಯ್ ಊಣ್ = ಬೆಣ್ಣೆಯನ್ನುಂಡವನು \(ಬೆಣ್ಣೆಯ ಕಳ್ಳ\), ಎನ್ನುಮ್ = ಎಂಬ, ಈನಮ್ = ಹೀನವಾದ, ಶೊಲ್ಲೇ ಮಾತನ್ನೇ \(ಆಡುತ್ತಾರೆ\).



ನಿದ್ರಿಸದ ಋಷಿಗಳಿಗೂ, ನಿದ್ದೆ ಎಂಬುದೇ ಇಲ್ಲದವರಿಗೂ, ದೇವಾದಿದೇವತೆಗಳಿಗೂ ತನ್ನ ಸಾಮೀಪ್ಯವನ್ನು ನೀಡದ, ಸಾಟಿಯಿಲ್ಲದ ಪರಿಪೂರ್ಣನಾದ ಸರ್ವೇಶ್ವರನು, ಹುಟ್ಟು ಸಂಕಟವನ್ನುನೀಗಿಸುವುದಕ್ಕಾಗಿ \(ನಡೆಸಿದ\) ಆಶ್ಚರ್ಯಕಾರಕತ್ವವನ್ನು ಸ್ಮರಿಸಿ ನೆನೆಯುವವರು ವಿರಳವಾದ್ದರಿಂದ, ಬೆಣ್ಣೆಯನ್ನುಂಡವನು ಎಂಬ ಹೀನವಾದ ಮಾತನ್ನೇ ಆಡುವರು. 



ಈ ಪಾಶುರದಲ್ಲಿ ಭಗವಂಅನ ಪರತ್ವವನ್ನೂ ಸೌಲಭ್ಯವನ್ನೂ ಹೋಲಿಸಿ ಹೇಳಲಾಗಿದೆ. 



ನಾಯಕಿ ಹೇಳುತ್ತಾಳೆ: ಮಹರ್ಷಿಗಳು ನಿದ್ದೆಯನ್ನೂ ದೇಹಸೌಖ್ಯವನ್ನೂ ತೊರೆದು ಭಗವಂತನನ್ನು ಒಲಿಸಿಕೊಳ್ಳುವುದಕ್ಕಾಗಿ ಶ್ರಮಿಸುವವರು. ದೇವತೆಗಳಿಗೆ ನಿದ್ದೆ ಎಂಬುದೇ ತಿಳಿಯದು. ಅಂಥವರೂ ಭಗವಂತನನ್ನು ಸುತ್ತುಗಟ್ಟಿ, ಎಡೆಬಿಡದೆ ಅವನನ್ನು ಸ್ತುತಿಸಿದರೂ, ಅವನು ಅವರಿಗೆ ಕಾಣಿಸನು. ಇದು ಭಗವಂತನ ಪರತ್ವಗುಣ. ಇಷ್ಟು ಅಪರೂಪನೂ, ಅಸಾಧ್ಯನೂ ಆದ ಸ್ವಾಮಿಯೇ ಅವನನ್ನು ಅನನ್ಯವಾಗಿ ಆಶ್ರಯಿಸಿರುವ ಭೂಲೋಕವಾಸಿಗಳನ್ನು ಬಿಡದೆ ಕಾಡುವ ’ಹುಟ್ಟು’ ಎಂಬ ಸಂಕಟದಿಂದ ಬಿಡಿಸುವುದಕ್ಕಾಗಿ\(ಮುಕ್ತಿರನ್ನು ಮಾಡುವುದಕ್ಕಾಗಿ\), ನಾನಾ ಅವತಾರಗಳನ್ನೆತ್ತಿ, ತಾನು ನಡೆಸಿದ ಕಾರ್ಯಗಳಿಂದ ಆಶ್ಚರ್ಯಕಾರಕನೆನಿಸಿಕೊಂಡಿದ್ದಾನೆ. ಅವನ ಈ ಸೌಲಭ್ಯಗುಣವನ್ನು ಅರಿತುಕೊಳ್ಳದ ಮತ್ತು ಅವುಗಳನ್ನು ನೆನೆಯದ ಅಜ್ಞಾನಿಗಳು ಅವನನ್ನು ’ಬೆಣ್ಣೆ ಕಳ್ಳ’ ಎಂದು ಮುಂತಾದ ಹೀನವಾದ ಮಾತುಗಳಿಂದ ಆಡಿಕೊಳ್ಳುತ್ತಾರೆ. ಅವನಾದರೋ ಪರಿಪೂರ್ಣನಾದ ಸಾಟಿಯಿಲ್ಲದ ಸರ್ವೇಶ್ವರ. 



೯೯. ಈನಚ್ಚೊಲ್ಲಾಯಿನುಮಾಹ, ಎಱಿತಿರೈವೈಯಮುಟ್ರುಮ್

ಏನತ್ತುರುವಾಯಿಡನ್ದ ಪಿರಾನ್, ಇರುಙ್ಗಱ್ ಪಹಂಜೇರ್

ವಾನತ್ತವರ್ ಕ್ಕೂ ಮಲ್ಲಾದವರ್ ಕ್ಕೂಮ್ ಮಟ್ರೆಲ್ಲಾಯವರ್ ಕ್ಕೂಮ್

ಞಾನಪ್ಪಿರಾನೈಯಲ್ಲಾಲಿಲ್ಲೈ, ನಾನ್ ಕಣ್ಡನಲ್ಲದುವೇ.



ಈನಮ್ ಶೊಲ್ = ಕೀಳುಮಟ್ಟದ ಮಾತು, ಆಯಿನುಮ್ ಆಹ = ಆದರೂ ಆಗಲಿ, ಎಱಿತಿರೈ = ಬೀಸಿ ಬರುವ ಅಲೆಗಳುಳ್ಳ, ವೈಯಮ್ = ಭೂಮಿಯನ್ನು, ಮುಟ್ರುಮ್ = ಪೂರ್ತಿಯಾಗಿ, ಏನತ್ತು ಉರು ಆಯ್ = ಹಂದಿಯರೂಪವನ್ನು ಪಡೆದು, ಇಡನ್ದ = ಹಿಡಿದು ಉದ್ದರಿಸ್ದ, ಪಿರಾನ್ = ಸರ್ವೇಶ್ವರನು, ಇರು ಕಱ್ ಪಹಮ್ ಶೇರ್ = ವಿಸ್ತಾರವಾದ ಕಲ್ಪವೃಕ್ಷವಿರುವ, ವಾನತ್ತವರ್ ಕ್ಕೂಮ್ = ಸ್ವರ್ಗಲೋಕವಾಸಿಗಳಿಗೂ, ಅಲ್ಲಾದವರ್ಕ್ಕೂಮ್ = ಹಾಗಲ್ಲವರಿಗೂ, \(ಸ್ವರ್ಗವಾಸಿಗಳಲ್ಲದವರಿಗೂ\), ಮಟೃ ಎಲ್ಲಾಯವರ್ ಕ್ಕೂಮ್ = ಇತರ ಎಲ್ಲರಿಗೂ, ಞಾನಮ್ = ಜ್ಞಾನದಾಯಕನಾದ, ಪಿರಾನೈ = ಸರ್ವೇಶ್ವರನನ್ನು, ಅಲ್ಲಾಲ್ = ಅಲ್ಲದೆ, ಇಲ್ಲೈ = \(ಬೇರೆ ಯಾರೂ ರಕ್ಷಕರು\) ಇಲ್ಲ, ನಾನ್ = ನಾನು, ಕಣ್ಡ = ಅರಿತುಕೊಂಡ, ನಲ್ಲದುವೇ = ಉತ್ತಮವಾದದ್ದು.



ಕೀಳುಮಟ್ಟದ ಮಾತು \(ಹೀನವಾದ ಮಾತು\) ಆದರೂ ಆಗಲಿ. ಬೀಸಿ ಬರುವ ಅಲೆಗಳುಳ್ಳ ಭೂಮಿಯನ್ನು ಪೂರ್ತಿಯಾಗಿ, ಹಂದಿಯ ರೂಪವನ್ನುತಳೆದು ಹಿಡಿದು ಉದ್ಧರಿಸಿದ ಸರ್ವೇಶ್ವರನೇ, ವಿಸ್ತಾರವಾದ ಕಲ್ಪವೃಕ್ಷವುಳ್ಳ ಸ್ವರ್ಗವಾಸಿಗಳಿಗೂ, ಅದಿಲ್ಲದವರಿಗೂ, ಇನ್ನಿತರ ಎಲ್ಲರಿಗೂ ಜ್ಞಾನದಾಯಕನಾದ ಸರ್ವೇಶ್ವರನು. ಅವನ ಹೊರತು ಬೇರೆ ಯಾರೂ ರಕ್ಷಕರಿಲ್ಲ ಎಂಬ ಒಳ್ಳೆಯದನ್ನೇ ನಾನು ಅರಿತುಕೊಂಡಿರುವುದು. 



ಜನ ಭಗವಂತನನ್ನು ಕುರಿತು ’ಹೀನ’ ವಾದ ಮಾತುಗಳನ್ನಾಡುತ್ತಾರೆ ಎಂದು ಹಿಂದಿನ ಪಾಶುರದಲ್ಲಿ ಹೇಳಲಾಗಿತ್ತು. ಭಗವಂತನು ಹಂದಿಯಾಗಿ ಹುಟ್ಟಿದನು ಎಂದು ವರ್ಣಿಸುವುದು ಹೀನವಾದ ಮಾತೇ ಅಲ್ಲವೇ? ’ಹಂದಿ’ ಎಂಬುದು ’ಹೀನ’ವಾದದ್ದು ಜನ ಎನ್ನುವುದು ದಿಟ. ಭಗವಂತ ತನ್ನ ಮುಖ್ಯವಾದ ಕೆಲಸವಾದ ’ರಕ್ಷಣೆ’ಯನ್ನು, ಕಾಲಕ್ಕೂ ಸಮಯಕ್ಕೂ \(ಸಂದರ್ಭಕ್ಕೂ\) ತಕ್ಕ ಹಾಗೆ ರೂಪ ತಳೆದು, ಅದನ್ನು ಮಾಡುತ್ತಾನೆ ಎಂಬುದನ್ನು ಆಳ್ವಾರರು ಇಲ್ಲಿ ತೋರಿಸುತ್ತಿದ್ದಾರೆ. 



’ಎಱೆ ತಿರೈವೈಯಮುಟ್ರುಮ್ ಏನತ್ತುರುವಾಯಿಡನ್ದ ಪಿರಾನ್’ – ಹಿರಣ್ಯಾಕ್ಷನೆಂಬ ರಾಕ್ಷಸನು ಭೂಮಿಯನ್ನು ಕದ್ದು ಪ್ರಳಯಜಲದಲ್ಲಿ ಎಲ್ಲಿಯೋ ಅದರೊಡನೆ ಅಡಗಿಕೊಂಡನು. ಅವನನ್ನು ಕೊಲ್ಲುವುದು, ಭೂಮಿಯನ್ನುದ್ಧರಿಸುವುದು ಭಗವಂತನ ಕರ್ತವ್ಯವಾದ್ದರಿಂದ, ಆ ಸಂದರ್ಭಕ್ಕೆ ತಕ್ಕಂತೆ, ಸ್ವಾಮಿಯು ಹಂದಿಯ ರೂಪವನ್ನೆತ್ತಿದನು. ಅಪಾರವಾದ ಜಲದಲ್ಲಿ ಮುಳುಗಿದನು. ಅಡಗಿದ್ದ ಹಿರಣ್ಯಾಕ್ಷನನ್ನು ಕಂಡುಕೊಂಡು, ತನ್ನ ಕೋರೆಹಲ್ಲುಗಳಿಂದಲೇ ಅವನನ್ನು ಕೊಂದು, ಭೂಮಿಯನ್ನು ಅದರಿಂದಲೇ ಹಿಡಿದು ಮೇಲಕ್ಕೆತ್ತಿ ಅದರ ಸ್ಥಾನದಲ್ಲಿ ನಿಲ್ಲಿಸಿದನು.



’ಇರುಙ್ಗರ್ಪಹಂಜೇರ್ ವಾನತ್ತವರ್ ಕ್ಕೂಮ್” – ಸಮುದ್ರಮಥನದ ಕಾಲದಲ್ಲಿ ಅನೇಕ ದಿವ್ಯವಸ್ತುಗಳು ಹುಟ್ಟಿದವು. ಅವುಗಳಲ್ಲಿ ಕಲ್ಪವೃಕ್ಷವೂ ಒಂದು. ಆಗ ದೇವೇಂದ್ರನು ಅದನ್ನು ಪಡೆದುಕೊಂಡನು. ಅದರಡಿ ನಿಂತು ಕೋರಿದ್ದನ್ನು ನೀಡುವಂಥಾದ್ದು ಅದು. ಸ್ವರ್ಗವಾಸಿಗಳಿಗೆ ಎಲ್ಲ ಸುಖಸಂತೋಷಗಳೂ ಅದರಿಂದ ಲಭಿಸುವಂತಾಯಿತು. 



ಅಲ್ಲಾದವರ್ ಕ್ಕೂಮ್ ಮಟ್ರೆಲ್ಲಾಯವರ್ ಕ್ಕೂಮ್ – ಕಲ್ಪವೃಕ್ಷ ಸ್ವರ್ಗಲೋಕಕ್ಕೆ ಮೀಸಲಾಯಿತು. ಮಿಕ್ಕ ಲೋಕಗಳವರಿಗೆ ಅದಿಲ್ಲವಾಯಿತಷ್ಟೆ. ಅವರೆಲ್ಲರಿಗೂ ಸರ್ವೇಶ್ವರನೇ ’ಕಲ್ಪವೃಕ್ಷ’ವಾಗಿದ್ದಾನೆ. \(’ಅದಿಲ್ಲದವರು’ ಎಂದರೆ ’ಭೂಲೋಕವಾಸಿಗಳು’ ಎಂದೂ, ’ಮಿಕ್ಕೆಲ್ಲವರು’ ಎಂದರೆ, ’ನರಕವಾಸಿಗಳು’ ಎಂದೂ ಅರ್ಥಮಾಡುತ್ತಾರೆ\). 



“ಞಾನ ಪ್ಪಿರಾನೈಯಲ್ಲಾಲಿಲ್ಲೈ” – ಎಲ್ಲರಿಗೂ \(ಸಕಲ ಜೀವಿಗಳಿಗೂ\) ಜ್ಞಾನವನ್ನು ನೀಡುವವನು ಸರ್ವೇಶ್ವರ. ಅವನ ಹೊರತು ರಕ್ಷಕರು ಬೇರೆ ಇಲ್ಲವೇ ಇಲ್ಲ. 



’ನಾನ್ ಕಣ್ಡನಲ್ಲದುವೇ’ – ನಾನು ಕಂಡುಕೊಂಡಿರುವ ಸದುಪಾಯ ಎಂದರೆ ಇದೇಯೇ. ಎಲ್ಲರೂ ಅದನ್ನು ಅನುಸರಿಸಿ ಉದ್ಧಾರಗೊಳ್ಳಬೇಕು.



ನಾಯಕಿ ಹೇಳುತ್ತಾಳೆ: ಕೀಳುಪ್ರಾಣಿ ಎನಿಸಿಕೊಳ್ಳುವ ’ಹಂದಿ’ಯ ರೂಪವನ್ನು ಭಗವಂತನೇ ತಳೆದ. ದುಷ್ಟನಾದ ಹಿರಣ್ಯಾಕ್ಷನನ್ನು ಕೊಂದ. ಮತ್ತು, ಭೂಮಿಯನ್ನು ಉದ್ಧರಿಸಿದ. ಅವನ ಹೊರತು ಸರ್ವರಕ್ಷಕರಿಲ್ಲ. ಅವನನ್ನೇ ಆಶ್ರಯಿಸಿ ಉದ್ಧಾರಗೊಳ್ಳಬೇಕು. ಇದನ್ನೇ ನಾನು ಅರಿತುಕೊಂಡಿರುವುದು.



೧೦೦. ನಲ್ಲಾರ್ ನವಿಲ್ ಕುರುಹೂರ್ ನಹರಾನ್, ತಿರುಮಾಲ್ ತಿರುಪ್ಪೇರ್

ವಲ್ಲಾರಡಿಕ್ಕಣ್ಣಿ ಶೂಡಿಯ, ಮಾಱನ್ ವಿಣ್ಣಪ್ಪಂಜೆಯ್ದ

ಶೊಲ್ಲಾರ್ ತೊಡೈಯಲಿನ್ನೂಱುಮ್ ವಲ್ಲಾರ್ ಅಮಿನ್ದಾರ್ ಪಿಱಪ್ಪಾಮ್

ಪೊಲ್ಲಾವರುವಿನೈ, ಮಾಯವನ್ ಶೇಟ್ರಳ್ಳಱ್ ಪೊಯ್ ನ್ನಿಲತ್ತೇ. 



ನಲ್ಲಾರ್ = ಒಳ್ಳೆಯವರು, ನವಿಲ್ = ಹೊಗಳುವ, ಕುರುಹೂರ್ ನಹರಾನ್ = ತಿರುಕ್ಕೂರುಹೂರಿನಲ್ಲಿ ಜನಿಸಿದವನಾದ, ತಿರುಮಾಲ್ = ಲಕ್ಷ್ಮೀಪತಿಯ, ತಿರುಪೇರ್ = ಪವಿತ್ರವಾದ ನಾಮಗಳನ್ನೂ, ವಲ್ಲಾರ್ = ಬಲ್ಲವರ, ಅಡಿ = ತಿರುವಡಿಗಳ, ಕಣ್ಣಿ = ಮಾಲೆಯನ್ನು, ಶೂಡಿಯ = ತಲೆಯಲ್ಲಿ ಮುಡಿದವನೂ ಆದ, ಮಾಱನ್ = ಮಾರನೆಂಬ ಹೆಸರುಳ್ಳವನು \(ನಮ್ಮಾಳ್ವಾರರು\), ವಿಣ್ಣಪ್ಪಮ್ = ಶೆಯ್ದ = ಬಿನ್ನಹಮಾಡಿದ, ಶೊಲ್ = ಭಗವದ್ವಿಷಯವಾದ\) ಮಾತುಗಳಿಂದ, ಆರ್ = ತುಂಬಿದ, ತೊಡೈಯಲ್ = ಮಾಲೆಯಾದ, ಇನೂಱುಮ್ = ಈ ನೂರನ್ನೂ, ವಲ್ಲಾರ್ = ಬಲ್ಲವರು, ಅಮಿನ್ದಾರ್ = ಮುಳುಗುವುದಿಲ್ಲ, ಪಿಱಪ್ಪು ಆಮ್ = ’ಹುಟ್ಟು’ ಎಂಬ ಪೊಲ್ = ಬಲುಕೆಟ್ಟ, ಅರು ವಿನೈ = ಅಸಾಧ್ಯವಾದ ಪಾಪದಿಂದ ಮಾಯಮ್ = ವಂಚಿಸುವಂಥ, ವಲ್ ಶೇಱು = ಬಲವಾದ ಕೊಚ್ಚೆಯ, ಅಳ್ಳಲ್ = ನರಕವೆಂಬ, ಪೊಯ್ ನಿಲತ್ತೇ = ಮಾಯತ್ಮಕವಾದ, \(ಆಳವಾದ ಗುಂದಿಯಂಥ\) ಪ್ರದೇಶದಲ್ಲಿಯೇ. 



ಒಳ್ಳೆಯವರು ಹೊಗಳುವ ತಿರುಕ್ಕೂರುಹೂರು ಕ್ಷೇತ್ರದಲ್ಲಿ ಜನಿಸಿದವನೂ, ಶ್ರಿಯಃ ಪತಿಯ ಪವಿತ್ರವಾದ ನಾಮಗಳನ್ನು ಬಲ್ಲವರ ತಿರುವಡಿಗಳ ಮಾಲೆಯನ್ನು ತಲೆಯಲ್ಲಿ ಮುಡಿದವನೂಆದ ಮಾರನ್ ಎಂಬುವನು\(ನಮ್ಮಾಳ್ವಾರರು\) ಬಿನ್ನಹಮಾಡಿದ, \(ಭಗವದ್ವಿಷಯವಾದ\) ಮಾತುಗಳಿಂದ ತುಂಬಿದ ಮಾಲೆಯಾದ ಈ ನೂರನ್ನೂ ಬಲ್ಲವರು ಹುಟ್ಟು’ ಎಂಬ ಬಲುಕೆಟ್ಟ, ಅಸಾಧ್ಯವಾದ ಪಾಪದಿಂದ ವಂಚಿಸುವಂಥ, ಬಲವಾದ ಕೊಚ್ಚೆಯಿಂದ ತುಮ್ಬಿದ, ನರಕವೆಂಬ ಆಳವಾದ \(ಗುಂಡಿಯಂಥ\) ಪ್ರದೇಶದಲ್ಲಿ ಮುಳುಗುವುದಿಲ್ಲ. 



ಶ್ರೀಶಠಗೋಪ ಮಹಾಮುನಿಗಳು \(ನಮ್ಮಾಳ್ವಾರರು\) ರಚಿಸಿರುವ ’ತಿರುವಿರುತ್ತಮ್’ ಎಂಬ ಪಾಶುರ ಮಾಲೆಗೆ ಇದು ಫಲಶ್ರುತಿಯ ಪಾಶುರ. ಇದರ ವಿಷಯವೂ ಭಗವದ್ವಿಷಯವನ್ನೇ ಹೇಳುವುದರಿಂದ ಇದನ್ನು ತಿರುವಿರುತ್ತದ ಕಡೆಯ ಪಾಶುರವಾಗಿಯೂ ಪರಿಗಣಿಸಲಾಗಿದೆ. 



ಸರ್ವೇಶ್ವರನಾದ ಭಗವಂತನ ತಿರುವಡಿಗಳನ್ನಾಶ್ರಯಿಸಿ, ಅವನ ತಿರುನಾಮಗಳನ್ನು ಎಡೆಬಿಡದಂತೆ ಧ್ಯಾನಿಸುತ್ತಾ, ಅವುಗಳಲ್ಲಿ ಕಂಡುಬರುವ ವೈಶಿಷ್ಟ್ಯವನ್ನು ಅನುಭವಿಸುತ್ತಾ ಬದುಕನ್ನು ಸಾಗಿಸುವ ಜ್ಞಾನಿಗಳಾದ ಸದ್ಗುಣ ಸಂಪನ್ನರಾದ ಭಕ್ತರು ಎಷ್ಟೋ ಮಂದಿ. ತಿರುಕ್ಕುರುಹೂರು ಎಂಬ ಪವಿತ್ರ ಕ್ಷೇತ್ರದಲ್ಲಿ ಜನಿಸಿದ ’ಮಾರನ್’ ಎಂಬ ಹೆಸರಿನ ನಮ್ಮಳ್ವಾರರು ಭಕ್ತ ಜನರಿಂದ ಹೊಗಳಿಕೆ ಪಡೆದವರು. ಅವರು ಭಕ್ತರಿಗೆ ಭಕ್ತರಾಗಿ, ಆ ಭಕ್ತರ ತಿರುವಡಿಗಳನ್ನು ತಮ್ಮ ತಲೆಯಲ್ಲಿ ಮುಡಿದು, ಅವರ ಅನುಭವಗಳನ್ನುಅರಿತುಕೊಂಡು, ಅವರ ಮಾರ್ಗವನ್ನೇ ಹಿಡಿದು, ಪಳಗಿ, ಭಗವದ್ಭಕ್ತಿಯನ್ನೂ ಜ್ಞಾನವನ್ನೂ ಪಡೆದುಕೊಂಡವರು. 



ಶ್ರೀಶಠಗೋಪರು ರಚಿಸಿರುವ ’ತಿರುವಿರುತ್ತಮ್’ ಎಂಬ ಈ ನೂರು ಪಾಶುರಗಳು ಅವರ ಜ್ಞಾನಭಂಡರದಿಂದ ಭಕ್ತಿ ಪೂರ್ಣವಾಗಿ ಹೊರಹೊಮ್ಮಿರುವುವು. 



ಆಳ್ವಾರರು ಹೇಳುತ್ತಾರೆ: ಈ ನೂರು ಪಾಶುರಗಳನ್ನೂಅರ್ಥಪೂರ್ಣವಾಗಿ ಓದಿ\(ಕಲಿತು\), ಅರಿತುಕೊಂಡು, ಅನುಷ್ಠಾನಮಾಡುವವರು ಯಾರೇ ಆಗಲಿ, ಅವರು ತಪ್ಪದೆ ಮುಕ್ತರಾಗುತ್ತಾರೆ. ಅವರಿಗೆ ’ಹುಟ್ಟು’ ಎಂಬ ಬಿಡಿಸಿಕೊಳ್ಲಲಾರದ ಕಡು ಕ್ರೂರ ಪಾಪಗಳೆಂಬ ಕೊಚ್ಚೆಯಿಂದ ತುಂಬಿದ, ಆಳವಾದ ನರಕವೆಂಬ ಗುಂಡಿಯಲ್ಲಿ ಮುಳುಗಿ ತೇಲುವಂಥ ಕಡುಕಷ್ಟವೆಂಬುದೇ ಇಲ್ಲ. 



\*\*\*\*\*\*\*\*\*\*\*\*\*\*\*\*



