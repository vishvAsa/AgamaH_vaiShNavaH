**ಶ್ರೀಃ**



**ಶ್ರಿಯೈ ನಮಃ**



**ನಾಲಾಯಿರ ದಿವ್ಯಪ್ರಬನ್ದಮ್**

**\(ಇರಣ್ಡಾಮಾಯಿರಮ್ – ಎರಡನೆಯಸಾವಿರ\)**



**ಪೆರಿಯ ತಿರುವಾಯ್ ಮೊೞಿ**



**\(ತಿರುಮಙ್ಗೈ ಆಳ್ವಾರರ ವಿರಚಿತ\)**





**\(ತಮಿಳಿನಲ್ಲಿ ಮೂಲ, ಕನ್ನಡದಲ್ಲಿ ಪ್ರತಿಪದಾರ್ಥ, ತಾತ್ಪರ್ಯ ಮತ್ತು ವಿವರಣೆಯೊಡನೆ \)**



**ಐದನೆಯ ದಶಕ**



**ಸಂಪುಟ: - ೭**



**ಭಾಗ – ೫**

















**ವಿಷಯಸೂಚಿ**



**ಸಂ. **** **** ವಿಷಯ**** **** **** **** **** ಪಾಶುರ**** **** ಪುಟ**** **



೧. ಅಱಿವದರಿಯಾನ್  ೧೦ 

೨. ತಾನ್ದಮ್ ಪೆರುಮೈಯಱಿಯಾರ್  ೧೦

೩. ವೆನ್ ಱಿಮಾಮೞುವೇನ್ದಿ  ೧೦   

೪. ಉನ್ದಿವೇಲ್ ನಾನ್ಮುಹನೈ  ೧೦

೫.  ವೆರುವಾದಾಳ್ ವಾಯ್ ವೆರುವಿ   ೧೦

೬. ಕೈಮ್ಮಾನಮೞಹಳಿಟ್ರೈ  ೧೦

೭. ಪಣ್ಡೈನಾನ್ ಮಱೈಯುಮ್  ೧೦

೮. ಕವಳಯಾನೈ    ೧೦

೯. ನುಮ್ಮೈತ್ತೊೞುದೋಮ್  ೧೦

೧೦. ಆಯ್ ಚ್ಚಿಯರೞೈಪ್ಪ  ೧೦

 ಒಟ್ಟು ಪಾಶುರಗಳು  ೧೧೦



\*\*\*\*\*\*\*\*\*\*\*\*























ಪೆರಿಯ ತಿರುಮೊೞಿ ಐದನೆಯ ದಶಕ ಮೊದಲ ತಿರುಮೊೞಿ



ಅಱಿವದರಿಯಾನ್





೧. ಅರಿವದರಿಯಾನನೈತ್ತುಲಹುಮುಡೈಯಾನ್ ಎನ್ನೈಯಾಳುಡೈಯಾನ್,

ಕುಱಿಯ ಮಾಣಿಯುರುವಾಯ ಕೂತ್ತನ್ ಮನ್ನಿಯ ಮರುಮಿಡಮ್,

ನಱಿಯ ಮಲರ್ ಮೇಲ್ ಶುರುಮ್ಬಾರ್ ಕ್ಕ ಎೞಿಲಾರ್ ಮಞ್ಞೈನಡಮಾಡ,

ಪೂಱಿಕೊಳ್ ಶಿಱೈ ವಣ್ಡಿಶೈಪಾಡುಮ್ ಪುಳ್ಳಮ್ ಪೂತಙ್ಗುಡಿಯದುವೇ. 



ಅಱಿವದು = ತಿಳಿವಳಿಕೆಗೆ, ಅರಿಯಾನ್ = ಅಸಾಧ್ಯನೂ, ಅನೈತ್ತು ಉಲಹುಮ್ ಉಡೈಯಾನ್ = ಎಲ್ಲಾ ಲೋಕಗಳಿಗೂ ಒಡೆಯನೂ, ಎನ್ನೈ = ನನ್ನನ್ನು, ಆಳುಡೈಯಾನ್ = ದಾಸನನ್ನಾಗಿ \(ಸೇವಕನನ್ನಾಗಿ\) ಉಳ್ಳವನೂ, ಕುಱಿಯ = ಉದ್ದೇಶದಿಂದ, ಮಾಣಿ ಉರು ಆಯ್ = ಬ್ರಹ್ಮಚಾರಿಯ ರೂಪವನ್ನು ತಳೆದವನನ್ನೂ, ಕೂತ್ತಾನ್ = ಆಕರ್ಷಕವಾದ ನಡಗೆಯುಳ್ಳವನೂ, ಮನ್ನಿ = ಶಾಶ್ವತವಾಗಿ, ಅಮರುಮ್ = ನೆಲಸಿರುವ, ಇಡಮ್ = ಸ್ಥಳವೆಂದರೆ, ನಱಿಯ = ಪರಿಮಳದಿಂದ ತುಂಬಿದ, ಮಲರ್ ಮೇಲ್ = ಹೂಗಳ ಮೇಲೆ, ಶುರುಮ್ಬು = ದುಂಬಿಗಳು, ಆರ್ ಕ್ಕ = ಗುಯ್ ಗುಟ್ಟುತ್ತಿರುವ, ಎೞಿಲ್ ಆರ್ = ಸೊಬಗು ತುಂಬಿರುವ, ಮಞ್ಞೈ = ನವಿಲುಗಳು, ನಡಮ್ = ನಾಟ್ಯವಾಡುತ್ತಿರುವ \(ಕುಣಿದಾಡುತ್ತಿರುವ\), ಪೊಱಿ ಕೊಳ್ = ಪಟ್ಟೆಗಳುವಾಡುತ್ತಿರುವ \(ಕುಣಿದಾಡುತ್ತಿರುವ\), ಪೊಱಿ ಕೊಳ್ = ಪಟ್ಟೆಗಳುಳ್ಳ, ಶಿಱೈ = ರೆಕ್ಕೆಗಳುಳ್ಳ, ವಣ್ಡು = ದುಂಬಿಗಳು, ಇಶೈಪಾಡುಮ್ = ಗಾನಮಾಡುವ, ಪುಳ್ಳಮ್ ಪೂತಙ್ಗುಡಿ ಅದುವೇ = ಪುಳ್ಳಂಭೂ ತಂಗುಡಿ ಕ್ಷೇತ್ರ ಅದೇ. 



ತಿಳಿವಳಿಕೆಗೆ ಎಟುಕದವನೂ, ಎಲ್ಲಾ ಲೋಕಗಳಿಗೂ ಒಡೆಯನೂ, ನನ್ನನ್ನು ಆಳಾಗಿ ಉಳ್ಳವನೂ, ಉದ್ದೇಶಪೂರ್ವಕವಾಗಿಯೇ ಬ್ರಹ್ಮಚಾರಿಯ ರೂಪವನ್ನು ತಳೆದವನೂ, ಆಕರ್ಷಕವಾದ ನಡಗೆಯುಳ್ಳವನೂ, ಶಾಶ್ವತವಾಗಿ ನೆಲಸಿರುವ ಸ್ಥಳವೆಂದರೆ, ಪರಿಮಳ ತುಂಬಿದ ಹೂಗಳ ಮೇಲೆ ದುಂಬಿಗಳು ಗುಯ್ ಗುಟ್ಟುತ್ತಿರುವ, ಸೊಬಗು ತುಂಬಿರುವ ನವಿಲುಗಳು ನಟನವಾಡುತ್ತಿರುವ ಮತ್ತು ಪಟ್ಟೆಗಳುಳ್ಳ ರೆಕ್ಕೆಗಳ ದುಂಬಿಗಳು ಗಾನಮಾಡುತ್ತಿರುವ ಪುಳ್ಳಂ ಭೂತಂಗುಡಿ ಕ್ಷೇತ್ರವೇ ಅದು.



ಜ್ಞಾನಮಾರ್ಗದಿಂದ ಭಗವಂತನನ್ನು ಸುಲಭವಾಗಿ ಅರಿತುಕೊಳ್ಳಲು ಆಗುವುದಿಲ್ಲ. ’ಇದಲ್ಲ’, ’ಇದಲ್ಲ’, ’ಇದಲ್ಲ’, ’ಇದಲ್ಲ’ ಎಂದು ಒಂದೊಂದು ವಸ್ತುವನ್ನೂ ದೂರತಳ್ಳುತ್ತಾ ಬಂದರೆ, ಕಡೆಗೆ ತಿಳಿವಳಿಕೆಯ ಎಲ್ಲೆಯೂ ಬರಬಹುದು. ಅದರಿಂದಾಚೆಗೆ ಇರುವವನೇ ಸರ್ವೇಶ್ವರನು. ಇಷ್ಟಾದರೂ, ಭಗವಂತನನ್ನು ’ಹೀಗೆಯೇ ಸರಿ’ ಎಂದು ನಿರ್ಧರಿಸಿ ಹೇಳಲಾಗುವುದಿಲ್ಲ. ಆದ್ದರಿಂದಲೇ, ’ಭಗವಂತನು ತಿಳಿವಳಿಕೆಗೆ ಎಟುಕದವನು’ ಎನ್ನುತ್ತಾರೆ ಆಳ್ವಾರರು.



ಭಗವಂತನೇ ಎಲ್ಲಾ ಲೋಕಗಳಿಗೂ ಒಡೆಯನೆಂಬ ದೃಢನಂಬಿಕೆಯೂ ತಿಳಿವಳಿಕೆಯೂ ಇದ್ದರೆ ಮಾತ್ರವೇ, ಅವನು ಸೃಷ್ಟಿಯ ಎಲ್ಲ ಜೀವಿಗಳಿಗೂ ಒಡೆಯನೆಂದೂ, ನಿರ್ವಾಹಕನೆಂದೂ ಅರಿವಾಗುವುದು. ಒಂದೊಂದು ವಸ್ತುವೂ \(ಜೀವಿಯೂ\) ಒಡೆಯನಿಗೆ ಸೇವೆ ಮಾಡಬೇಕಾದದ್ದೇ. ’ನಾನು ಭಗವಂತನ ಸೇವಕ’ ಎಂದು ಆಳ್ವಾರರು ಹೇಳುತ್ತಾ ಭಗವಂತನಲ್ಲಿ ತಮ್ಮ ಗಾಢವಾದ ನಂಬಿಕೆಯನ್ನೂ, ತಮ್ಮ ಕರ್ತವ್ಯವನ್ನೂ, ತಮ್ಮ ನಮ್ರತೆಯನ್ನೂ ತೋರ್ಪಡಿಸುತ್ತಾರೆ. 



“ಉದ್ದೇಶಪೂರ್ವಕವಾಗಿಯೇ ಬ್ರಹ್ಮಚಾರಿಯಾಗಿ...............” – ಆ ಉದ್ದೇಶವೇನಿರಬಹುದು? ಭಗವಂತನು ವಾಮನವಟುವಾಗಿ ಬಲಿಚಕ್ರವರ್ತಿಯ ಯಾಗಶಾಲೆಗೆ ಬಂದದ್ದು. “ಈ ಪುಟ್ಟ ಪಾದಗಳಲ್ಲಿ ಈ ಬ್ರಹ್ಮಚಾರಿಗೆ ಮೂರೇ ಮೂರು ಹೆಜ್ಜೆಯು ನೆಲ ಸಾಕೇ? ಇದೆಂಥ ವಿಚಿತ್ರಯಾತನೆ? ಇಷ್ಟು ಸ್ವಲ್ಪ ನೆಲದಿಂದ ಇವನು ಏನು ಮಾಡಿಯಾನು?” ಎಂದು ಬಲಿಚಕ್ರವರ್ತಿ ಯೋಚಿಸಲಿ, ನಿಜಾಂಶವನ್ನು ಊಹಿಸಲಿ ಎಂದೋ? “ನಾನು ಕೊಡುಗೈಯವನು. ಯಾಚಕನ ವಿಷಯ ನನಗೇಕೆ? ಅವನು ಕೇಳಿದ್ದನ್ನು ಕೊಟ್ಟರೆ ಆಯಿತು. ಕೊಟ್ಟೆ ಬಿಡುವೆನು” ಎಂದು ಯೋಚಿಸಲಿ ಎಂದೋ? ಅಥವಾ “ಈ ಯಾಚಕನು ಒಂದು ವೇಳೆ ಭಗವಂತನೇ ಆಗಲೊಲ್ಲನೇಕೇ? ಅವನೀಗ ಯಾಚಕನಲ್ಲವೇ ನಾನು ಕೊಡುವವನು. ನನ್ನ ಕೈಮೇಲು ಅಲ್ಲವೇ? ಇದರಿಂದ ನಾನು ಕೊಟ್ಟರೂ ಚಿಂತೆಯಿಲ್ಲ” ಎಂದು ಯೋಚಿಸಲಿ ಎಂದೋ? ಅಂತು, ಭಗವಂತನ ಉದ್ದೇಶ ಸಫಲವಾಯಿತು. ಬಲಿಯ ತಲೆಯ ಮೇಲಕ್ಕೇ ಭಗವಂತನ ಪಾದ ಬಂತು. ಪಾದಸ್ಪರ್ಶವೂ ಆಯಿತು. ಬಲಿಗೆ ಆದ ಅನುಗ್ರಹವೋ\! ಎಷ್ಟು ಅಪಾರ\! 



ಕಣ್ಣುಗಳಿಂದ, ಮುಗುಳುನಗೆಯಿಂದ, ಮೈಬಣ್ಣದಿಂದ, ಅಲಂಕಾರಗಳಿಂದ, ಕೊಳಲಿನ ನಾದದಿಂದ ಮತ್ತು ವಿಲಕ್ಷಣವಾದ ನಡಗೆಗಳಿಂದ, ಅದ್ಭುತಸಾಹಸಗಳಿಂದ, ಚಲ್ಲಾಟಗಳಿಂದ ಎಲ್ಲರನ್ನೂ ತನ್ನತ್ತ ಆಕರ್ಷಿಸುವಂಥ ಶ್ರೀಕೃಷ್ಣಾವತಾರಿಯೇ ಭಗವಂತ. 



ಪುಳ್ಳಂಭೂತಂಗುಡಿ ಎಂಬುದು ಮತ್ತೊಂದು ಪವಿತ್ರಕ್ಷೇತ್ರ. ಭಗವಂತನು ಅಲ್ಲಿ ಮಧುರಮೂರ್ತಿಯಾದ ಅರ್ಚಾಸ್ವರೂಪನಾಗಿ ನೆಲಸಿದ್ದಾನೆ. ಅಲ್ಲಿಯ ತೋಪುಗಳಲ್ಲಿ ಪರಿಮಳ ತುಂಬಿದ ಹೂಗಳಲ್ಲಿ ನಾನಾಬಗೆಯ ದುಂಬಿಗಳು ಮಧುಪಾನಮಾಡುತ್ತಾ ಗಾನಮಾಡುತ್ತವೆ. ತಂಪಾದ ನೆರಳಲ್ಲಿ ನವಿಲುಗಳು ತಮ್ಮ ಸೊಬಗನ್ನು ಬೀರಿ ವಿಧವಿಧವಾಗಿ ನಾಟ್ಯವಾಡುತ್ತವೆ. ಭಗವಂತನು ನೆಲಸಿರುವ ಕಡೆಯಲ್ಲಿ ತೃಪ್ತಿ ಸಂತೋಷಗಳು ಯಾವಾಗಲೂ ತಾಂಡವವಾಡುತ್ತವೆಯಲ್ಲವೇ? 



೨. ಕಳ್ಳಕ್ಕುಱಳಾಯ್ ಮಾವಲಿಯೈವಂಜಿತ್ತು ಉಲಹಮ್ ಕೈಪ್ಪಡುತ್ತು,

ಪೊಳ್ಳೈಕ್ಕರತ್ತ ಪೋತಹತ್ತಿನ್ ತುನ್ ಅನ್ದ ವಿರ್ ತ್ತಪೂನಿತನಿಡಮ್,

ಪಳ್ಲಚ್ಚೆಱು ವಿಲ್ಕಯಲು ಹಳಪ್ಪಳನಕ್ಕೞನಿಯದನುಳ್ ಪೋಯ್,

ಪುಳ್ಳೂಪ್ಪಿಳ್ಳೈಕ್ಕಿರೈದೇಡುಮ್ ಪುಳ್ಳಮ್ ಭೂತಙ್ಗುಡಿತಾನೇ. 



ಕಳ್ಳಮ್ ಕುಱಳಾಯ್ = ಕಪಟನಾದ ಬ್ರಹ್ಮಚಾರಿಯಾಗಿ, ಮಾವಲಿಯೈ = ಬಲಿಚಕ್ರವರ್ತಿಯನ್ನು, ವಂಜಿತ್ತಿ = ವಂಚಿಸಿ, ಉಲಹಮ್ = ಲೋಕಗಳನ್ನು, ಕೈಪ್ಪಡುತ್ತು = ವಶಪಡಿಸಿಕೊಂಡು, ಪೊಳ್ಳೈ ಕರತ್ತ = ರಂಧ್ರವಿರುವ ಕೈಯ \(ಸೊಂಡಲಿನ\), ಪೋತಹತ್ತಿನ್ = ಆನೆಯ, ತುನ್ಬಮ್ = ದುಃಖವನ್ನು, ಅವಿರ್ ತ್ತ = ಹೋಗಲಾಡಿಸಿದ \(ನೀಗಿಸಿದ\), ಪುನಿದನ್ ಇಡಮ್ = ಪರಮಪವಿತ್ರನ ಸ್ಥಳವೆಂದರೆ, ಪಳ್ಳಮ್ ಶೆಱುವಿಲ್ = ತಗ್ಗಿನಲ್ಲಿರುವ ಗದ್ದೆಗಳಲ್ಲಿ, ಕಯಲ್ = ಕಯಲ್ ಮೀನುಗಲು, ಉಹಳ = ಚಿಮ್ಮಿ, ಹಾರಿ, ನೆಗೆದಾಡುತ್ತಿರುವ, ಪೞನಮ್ ಕೞನಿ = ನೀರಿನ ನೆಲೆಗಳುಳ್ಳ ಗದ್ದೆಗಳು, ಅದನುಳ್ ಪೋಯ್ = ಅವುಗಳೊಗೆ ಹೋಗಿ, ಪುಳ್ಳು = ಹಕ್ಕಿಗಳೂ, ಪಿಳ್ಳೈಕ್ಕು = ತಮ್ಮ ಮರಿಗಳಿಗೆ, ಇರೈ= ಆಹಾರವನ್ನು, ತೇಡುಮ್ = ಹುಡುಕುವಂಥ, ಪುಳ್ಳಮ್ ಪೂತಙ್ಗುಡಿ ತಾನೇ = ಪುಳ್ಳಂಭೂತಂಗುಡಿಯೇ ಅಲ್ಲವೇ? 



ಕಪಟಿಯಾದ ಬ್ರಹ್ಮಚಾರಿಯಾಗಿ, ಬಲಿಚಕ್ರವರ್ತಿಯನ್ನು ವಂಚಿಸಿ, ಲೋಕಗಳನ್ನು ವಶಪಡಿಸಿಕೊಂಡು, ರಂಧ್ರವಿರುವ ಕೈಯ \(ಸೊಂಡಲಿನ\) ಆನೆಯ ದುಃಖವನ್ನು ನೀಗಿಸಿದ ಪರಮಪವಿತ್ರನ ಸ್ಥಳವೆಂದರೆ, ತಗ್ಗಿನಲ್ಲಿರುವ ಗದ್ದೆಗಳಲ್ಲಿ ಕಯಲ್ ಮೀನುಗಳು ಚಿಮ್ಮಿ, ಹಾರಿ, ನೆಗೆದಾಡುತ್ತಿರುವಂಥ, ನೀರಿನ ನೆಲೆಗಳುಳ್ಳ ಗದ್ದೆಗಳಲ್ಲಿ ಹಕ್ಕಿಗಳು ನುಗ್ಗಿ, ತಮ್ಮ ಮರಿಗಳಿಗೆ ಆಹಾರವನ್ನು ಹುಡುಕುವಂಥ ಪುಳ್ಳಂಭೂತಂಗುಡಿಯೇ ಅಲ್ಲವೇ? 



ಸರ್ವೇಶ್ವರನು ನಡೆಸಿದ ಎರಡು ಅದ್ಭುತಗಳನ್ನು ಆಳ್ವಾರರು ಇಲ್ಲಿ ಸ್ಮರಿಸಿಕೊಳ್ಳುತ್ತಿದ್ದಾರೆ. ಬಲಿಚಕ್ರವರ್ತಿಯ ನೆಪಮಾಡಿಕೊಂಡು ಮಾಡಿದ ಭಗವಂತನ ಕಾರ್ಯವನ್ನು ’ಕಪಟ’ ಮತ್ತು ’ವಂಚನೆ’ ಎಂದು ವರ್ಣಿಸಲಾಗಿದೆ. ಭಗವಂತನು ಚಕ್ರವರ್ತಿಯ ಯಾಗಶಾಲೆಗೆ ಹೋದದ್ದು ವಾಮನ ವಟುವಾಗಿ. ಅಲ್ಲಿ ಯಾಚಿಸಿದ್ದು ತನ್ನ ಪುಟ್ಟ ಹೆಜ್ಜೆಗಳಲ್ಲಿ ಮೂರೇ ಮೂರು ಹೆಜ್ಜೆಯ ನೆಲವನ್ನು. ಆದರೆ, ಅದನ್ನು ಅಳೆದುಕೊಂಡದ್ದು ತ್ರಿವಿಕ್ರಮನಾಗಿ, ಎಲ್ಲಾ ದಿಕ್ಕುಗಳಲ್ಲೂ ವ್ಯಾಪಿಸಿ, ದಿವ್ಯಾದ್ಭುತರೂಪವನ್ನು ತಳೆದು, ಎರಡೇ ಹೆಜ್ಜೆಗಳಿಂದ ಸಮಸ್ತಲೋಕಗಳನ್ನೂ ಅಳೆದುಕೊಂಡದ್ದು. ಈ ವಿಷಯವನ್ನೆಲ್ಲಾ ’ಕಪಟ’ ಮತ್ತು ’ವಂಚನೆ’ ಎಂದು ಆಳ್ವಾರರು ವಿವರಿಸಿರುವುದು. ಭಗವಂತನಿಗೆ ಈ ಬಗೆಯ ’ಕೆಟ್ಟ’ ಗುಣಗಳನ್ನು ಆರಾಧಿಸಬಹುದೇ? ಸ್ವಾಮಿಯು ಶರಣಾಗತವತ್ಸಲನಲ್ಲವೇ? ಕಾಡಿನ ನಡುವಣ ಸರೋವರದಲ್ಲಿ, ಮೊಸಳೆಯ ಬಾಯಿಗೆ ಸಿಕ್ಕಿ ಬಿದ್ದು ತೊಳಲುತ್ತಿದ್ದ ಆನೆಯನ್ನು ರಕ್ಷಿಸಲು ಸ್ವಾಮಿಯು ಧಾವಿಸಿಬರಲಿಲ್ಲವೇ? 



ಆ ಸ್ವಾಮಿಯೇ ಈಗ ಪುಳ್ಳಂಭೂತಗುಡಿ ಕ್ಷೇತ್ರದಲ್ಲಿ ಮಧುರವಾದ ಅರ್ಚಾಮೂರ್ತಿಯಾಗಿ ನೆಲಸಿದ್ದಾನೆ. ಅಲ್ಲಿಗೆ ಹೋಗಿ, ಅವನನ್ನು ಕಂಡು, ಅವನ ಸೇವೆಮಾಡಿ, ಅವನ ಅನುಗ್ರಹಕ್ಕೆ ಪಾತ್ರರಾಗಬೇಕೆಂದು ಆಳ್ವಾರರು ಹೇಳುತ್ತಾರೆ. 



೩. ಮೇವಾವರಕ್ಕರ್ ತೆನ್ನಿಲಙ್ಗೈ ವೇನ್ದನ್ ವೀಯಕ್ಕರನ್ದುರನ್ದು,

ಮಾವಾಯ್ ಪಿಳನ್ದು ಮಲ್ಲಡರ್ ತ್ತು ಮರುತಮ್ ಶಾಯ್ ತ್ತ ಮಾಲದಿಡಮ್,

ಕಾವಾರ್ ತೆಙ್ಗಿನ್ ಪೞಮ್ ವೀೞ ಕ್ಕಯಲ್ ಹಳ್ ಪಾಯ್ ಕ್ಕೂರುಹಿರಿಯುಮ್,

ಪೂವಾರ್ ಕೞನಿಯೆೞಿಲಾರುಮ್ ಪುಳ್ಳಮ್ ಪೂತಙ್ಗುಡಿ ತಾನೇ. 



ಮೇವಾ = ಪ್ರೇಮವಿಲ್ಲದವರಾದ \(ದ್ವೇಷಿಸುವವರಾದ\), ಅರಕ್ಕರ್ = ರಾಕ್ಷಸರ, ತೆನ್ ಇಲಙ್ಗೈ = ಸುಂದರವಾದ ಲಂಕಾಪಟ್ಟಣದ, ವೇನ್ದನ್ = ರಾಜನು, ವೀಯ = ಮುಗಿಯುವಂತೆ, ಶರಮ್ = ಬಾಣಗಳನ್ನು, ತುರನ್ದು = ಪ್ರಯೋಗಿಸಿ, ಮಾ = ಕುದುರೆಯ \(ರೂಪದ ರಾಕ್ಷಸನ\), ವಾಯ್ = ಬಾಯನ್ನು, ಪಿಳನ್ದು = ಸೀಳಿ, ಮಲ್ = ಮಲ್ಲರನ್ನು, ಅಡರ್ ತ್ತು = ಅಡಗಿಸಿ, ಮರುದಮ್ = ಮತ್ತೀಮರಗಳನ್ನು, ಶಾಯ್ ತ್ತ = \(ಮುರಿದು\) ನಾಶಮಾಡಿದ, ಮಾಲದು = ಸರ್ವೇಶ್ವರನ, ಇಡಮ್ = ಸ್ಥಳವೆಂಬುದು, ಕಾ ಆರ್ = ತೋಟಗಳಲ್ಲಿ ತುಂಬಿರುವ, ತೆಙ್ಗಿನ್ = ತೆಂಗಿನ ಮರಗಳಿಂದ, ಪಳಮ್ = ತೆಂಗಿನ ಕಾಯಿಗಳು, ವೀೞ = ಕೆಳಕ್ಕೆ \(ನೆಲಕ್ಕೆ\) ಉದುರುವಾಗ, ಕಯಲ್ ಹಳ್ = ಕಯಲ್ ಮೀನುಗಳು, ಪಾಯ = ನೆಗೆದು ದೂರಕ್ಕೆ ಸರಿಯುವ, ಕುರುಹು = ಕೊಕ್ಕರೆಗಳು \(ಬಹುಪಕ್ಷಿಗಳು\), ಇರಿಯುಮ್ = ಭಯದಿಂದ ಓಡುವ, ಪೂ ಆರ್ = ಹೂಗಳು ತುಂಬಿರುವ, ಕೞನಿ = ಗದ್ದೆಗಳ, ಎೞಿಲ್ ಆರುಮ್ = ಸೊಬಗುತುಂಬಿರುವ, ಪುಳ್ಳಮ್ ಪೂತಙ್ಗುಡಿ ತಾನೇ = ಪುಳ್ಳಂಭೂತಂಗುಡಿ ಕ್ಷೇತ್ರವೇ ಅಲ್ಲವೇ? 



ಪ್ರೇಮವಿಲ್ಲದವರಾದ \(ದ್ವೇಷಿಸುವವರಾದ\) ರಾಕ್ಷಸರು ತುಂಬಿರುವ ಸುಂದರವಾದ ಲಂಕಾಪಟ್ಟಣದ ರಾಜನು ಮಡಿಯುವಂತೆ ಬಾಣಗಳನ್ನು ಪ್ರಯೋಗಿಸಿ, ಕುದುರೆಯ ಬಾಯನ್ನು ಸೀಳಿ, ಮಲ್ಲರನ್ನು ಅಡಗಿಸಿ, ಮತ್ತೀಮರಗಳನ್ನು \(ಮುರಿದು\) ನಾಶಪಡಿಸಿದ ಸರ್ವೇಶ್ವರನ ಸ್ಥಳವೆಂಬುದು, ತೋಟಗಳಲ್ಲಿ ತುಂಬಿರುವ ತೆಂಗಿನ ಮರಗಳಿಂದ ತೆಂಗಿನ ಕಾಯಿಗಳುನೆಲಕ್ಕೆ ಉದುರುವಾಗ ಕಯಲ್ ಮೀನುಗಳು ಚಿಮ್ಮಿ ದೂರಕ್ಕೆ ಸರಿಯುವ ಕೊಕ್ಕರೆಗಳು \(ಬಕಪಕ್ಷಿಗಳು\) ಭಯದಿಂದ ಓಡುವ ಹೂಗಳು ತುಂಬಿರುವ ಗದ್ದೆಗಳ ಸೊಬಗು ತುಂಬಿರುವ ಪುಳ್ಳಂಭೂತಂಗುಡಿ ಕ್ಷೇತ್ರವೇ ಅಲ್ಲವೇ? 



ಪುಳ್ಳಂಭೂತಂಗುಡಿ ಕ್ಷೇತ್ರದಲ್ಲಿ ತೆಂಗಿನತೋಟಗಳು ಹೇರಳವಾಗಿವೆ. ಅವುಗಳಲ್ಲಿನ ತೆಂಗಿನ ಮರಗಳಿಂದ ಹಣ್ಣಾದ ಕಾಯಿಗಳು, ಆಗಾಗ್ಗೆ, ಕೆಳಕ್ಕೆ ಉದುರಿ ಬೀಳುತ್ತವೆ. ಕಾಯಿಗಳು ಬೀಳುವ ಭಯಕ್ಕೆ ಕಯಲ್ ಮೀನುಗಳು ತಾವಿರುವ ಗದ್ದೆಗಳಿಂದ ಚಿಮ್ಮಿ ದೂರದೂರಕ್ಕೆ ಸರಿಯುತ್ತವೆ. ಮೀನುಗಳನ್ನು ವಂಚಿಸಿ, ಹಿಡಿದು, ತಿನ್ನುವುದಕ್ಕಾಗಿಯೇ ಕಾದು ನಿಂತಿರುವ ಬಕಪಕ್ಷಿಗಳು ಸಹ ಭಯಪಟ್ಟು ಅತ್ತಿತ್ತ ಚೆದರಿಹೋಗುತ್ತವೆ. ಗದ್ದೆಗಳಾದರೋ ಕಮಲಗಳು, ಕನ್ನೈದಿಲೆಹೂಗಳಿಂದ ತುಂಬಿ, ಹರಡಿಕೊಂಡು, ಬಣ್ಣಬಣ್ಣವಾಗಿ ಶೋಭಿಸುತ್ತವೆ. ಅಲ್ಲಿಯೇ ಸರ್ವೇಶ್ವರನು ತನ್ನ ದಿವ್ಯಸುಂದರವಾದ ಅರ್ಚಾರೂಪದಲ್ಲಿ ನೆಲಸಿದ್ದಾನೆ. 



ಆ ಸ್ವಾಮಿಯೇ, ಹಿಂದೆ, ಶ್ರೀರಾಮನಾಗಿ ಅವತರಿಸಿ, ರಾಕ್ಷಸಕುಲವನ್ನೂ, ಅದಕ್ಕೆ ರಾಜನಾದ ಲಂಕಾಧೀಶ್ವರನಾದ ರಾವಣಾಸುರನನ್ನೂ ಅಪ್ರತಿಮವಾದ ತನ್ನ ಕೋದಂಡವನ್ನು ಹಿಡಿದು ಅಜೇಯವಾದ ಬಾಣಗಳನ್ನು ಪ್ರಯೋಗಿಸಿ, ನಿರ್ಮೂಲಗೊಳಿಸಿದ ಮಹಾಶೂರನು. 



ಆ ಸ್ವಾಮಿಯೇ, ಶ್ರೀಕೃಷ್ಣನಾಗಿ ಅವತರಿಸಿ, ಕುದುರೆ ರೂಪವನ್ನು ತಳೆದು ಅವನನ್ನು ಕೊಲ್ಲಲು ಬಂದ ಕೇಶಿಯೆಂಬ ರಾಕ್ಷಸನನ್ನು \(ಕುದುರೆಯ\) ಬಾಯಿ ಹಿಡಿದು ಸೀಳಿಕೊಂಡದ್ದು. ಅವನನ್ನು ಕೊಲ್ಲಲು ಬಂದ ಮುಷ್ಟಿಕ ಚಾಣುರಾದಿ ನುರಿತ ಮಲ್ಲಾ ಹುಟ್ಟನ್ನಡಗಿಸಿದ್ದು. ಅವನೇ ಎರಡು ಮತ್ತೀಮರಗಳ ನಡುವೆ ನುಸುಳಿ ಅವುಗಳನ್ನು ಮುರಿದು ಹಾಕಿದ್ದು. 



ಆ ಸ್ವಾಮಿಯೇ ಈಗ ಪುಳ್ಳಂಭೂತಂಗುಡಿಯಲ್ಲಿ ನೆಲಸಿರುವುದು. ಅವನ ಸೇವೆಮಾಡಿ, ಅವನ ಅನುಗ್ರಹಕ್ಕೆ ಪಾತ್ರರಾಗಬೇಕೆಂದು ಆಳ್ವಾರರು ಹೇಳುತ್ತಾರೆ. 



೪. ವೆಱ್ ಪಾಲ್ ಮಾರಿಯ ೞುದಾಕ್ಕಿ ವಿಱಲ್ ವಾಳರಕ್ಕರ್ ತಲೈವನ್ ಱನ್,

ವಱ್ ಪಾರ್ ತಿರಳ್ ತೋಳ್ ಐನ್ನಾನ್ ಹುಮ್ ತುಣಿತ್ತವಲ್ ಳಲಿರಾಮನಿಡಮ್,

ಕಱ್ ಪಾರ್ ಪುರಿಶೈಶೆಯ್ ಹುನ್ ಱಮ್ ಕವಿನಾರ್ ಕೂಡಮ್ ಮಾಳಿಹೈಹಳ್,

ಪೊಱ್ ಪಾರ್ ಮಡಮೆೞಿಲಾರುಮ್ ಪುಳ್ಳಮ್ ಪೂತಙ್ಗುಡಿತಾನೇ. 



ವೆಱ್ ಪಾಲ್ = ಬೆಟ್ಟದಿಂದ, ಮಾರಿ = ಮಳೆಯನ್ನು, ಪೞುದು ಆಕ್ಕಿ = ಉಪಯೋಗವಿಲ್ಲದಂತೆ ಮಾಡಿ, ವಿಱಲ್ = ಬಲಿಷ್ಠನಾದ, ವಾಳ್ ಅರಕ್ಕರ್ = ಕತ್ತಿಹಿಡಿದ ರಾಕ್ಷಸರ, ತಲೈವನ್ ತನ್ = ಒಡೆಯನ, ವಱ್ ಪು ಆರ್ = ಸಾಮರ್ಥ್ಯಪೂರ್ಣವಾದ, ತಿರಳ್ = ಬಲವುಳ್ಳ, ಐನಾನ್ ಹುತೋೞುಮ್ = ಇಪತ್ತು ತೋಳುಗಳನ್ನೂ, ತುಣೀತ್ತ = ಕಡಿದುಹಾಕಿದ, ವಲ್ ವಿಲ್ = ಪರಾಕ್ರಮವುಳ್ಳ ಬಿಲ್ಲುಗಾರನಾದ, ಇರಾಮನ್ ಇಡಮ್ = ಶ್ರೀರಾಮನ ಸ್ಥಳವೆಂಬುದು, ಕಱ್ ಪು ಆರ್ = ಕುಶಲ ಕಾರ್ಯ ತುಂಬಿರುವ, ಪುರಿಶೈ ಶೆಯ್ = ಕೋಟೆಗೋಡೆಗಳಿಂದಾದ, ಕುನ್ ಱಮ್ = ಬೆಟ್ಟಗಳಿಂದಲೂ, ಕವಿನ್ ಆರ್ = ಸೊಬಗು ತುಂಬಿರುವ, ಕೂಡಮ್ = ಮನೆಗಳಿಂದಲೂ, ಮಾಳಿಹೈಹಳ್ = ಮಹಡಿ ಮನೆಗಳಿಂದಲೂ, ಪೊಱ್ ಪು ಆರ್ = ಸುಂದರವಾದ, ಮಾಡಮ್ = ಮಂಟಪಗಳಿಂದಲೂ, ವಿೞಿಲ್ ಆರುಮ್ = ತುಂಬಿ ಶೋಭಿಸುತ್ತಿರುವ, ಪುಳ್ಳಮ್ ಪೂತಙ್ಗುಡಿ ತಾನೇ = ಪುಳ್ಳಂಭೂತಂಗುಡಿ ಕ್ಷೇತ್ರವೇ ಅಲ್ಲವೇ? 



ಬೆಟ್ಟದಿಂದ ಮಳೆಯನ್ನು ಕೆಲಸಕ್ಕೆ ಬಾರದಂತೆ ಮಾಡಿ, ಬಲಿಷ್ಠರಾದ ಕತ್ತಿ ಹಿಡಿದ ರಾಕ್ಷಸರ ಒಡೆಯನ ಸಾಮರ್ಥ್ಯಪೂರ್ಣವಾದ ಬಲವುಳ್ಳ ಇಪ್ಪತ್ತು ತೋಳುಗಳನ್ನೂ ಕಡಿದು ಹಾಕಿದ ಪರಾಕ್ರಮವುಳ್ಳ ಬಿಲ್ಲುಗಾರನಾದ ಶ್ರೀರಾಮನಸ್ಥಳವೆಂಬುದು, ಕುಶಲಕಾರ್ಯದಿಂದ ತುಂಬಿರುವ ಕೋಟೆಗೋಡೆಗಳಿಂದಾದ ಬೆಟ್ಟಗಳಿಂದಲೂ ಸೊಬಗು ತುಂಬಿರುವ ಮನೆಗಳು, ಮಹಡಿಮನೆಗಳಿಂದಲೂ ಸುಂದರವಾದ ಮಂಟಪಗಳಿಂದಲೂ ತುಂಬಿ ಶೋಭಿಸುವ ಪುಳ್ಳಂಭೂತಂಗುಡಿ ಕ್ಷೇತ್ರವೇ ಅಲ್ಲವೇ? 



ಪುಳ್ಳಂಭೂತಂಗುಡಿ ಕ್ಷೇತ್ರವು ಬೆಟ್ಟಗಳಿಂದ ಕೂಡಿದೆ. ಬೆಟ್ಟಗಳನ್ನು ಭದ್ರವಾದ ಕುಶಲಕಾರ್ಯದಿಂದ ಕೂಡಿದ ಕೋಟೆಯಗೋಡೆಗಳು ಸಂಪರ್ಕಮಾಡುತ್ತವೆ. ಒಳಗಡೆ ಸುಂದರವಾದ ಮನೆಗಳು, ಉಪ್ಪರಿಗೆಗಳು, ಮಂದಿರಗಳು, ಮಂಟಪಗಳು ಇವೆ. ಸರ್ವೇಶ್ವರನ ದಿವ್ಯಮಂದಿರವೂ ಅವುಗಳ ನಡುವೆಯೇ ಇರುವುದು. 



ಆ ಸರ್ವೇಶ್ವರನೇ, ಹಿಂದೆ, ಶ್ರೀಕೃಷ್ಣನಾಗಿ ನಂದಗೋಕುಲದಲ್ಲಿ ಅವರಿಸಿದಾಗ, ದೇವೆಂದ್ರನ ಬಿರುಸು ಮಳೆಯನ್ನು ತಡೆದು ತೋವಳರನ್ನೂ ಗೋವುಗಳನ್ನೂ ರಕ್ಷಿಸುವುದಕ್ಕಾಗಿ ಗೋವರ್ಧನಗಿರಿಯನ್ನೇ ಎತ್ತಿ ಹಿಡಿದಂಥ ಸಮರ್ಥನಾದನು. 



ಅವನೇ ಶ್ರೀರಾಮನಾಗಿ ಅವತರಿಸಿ ರಾಕ್ಷಸರ ರಾಜನಾಗಿ ರಾವಣಾಸುರನ ಬಲಿಷ್ಠವಾದ ಇಪ್ಪತ್ತು ತೋಳುಗಳನ್ನೂ ತನ್ನ ಬಾಣಗಳಿಂದಲೇ ಕತ್ತರಿಸಿ ಹಾಕಿದ ಪರಮ ಸಮರ್ಥನು. 



ಅವನೇ ಶ್ರೀರಾಮನಾಗಿ ಅವತರಿಸಿ ರಾಕ್ಷಸರ ರಾಜನಾಗಿ ರಾವಣಾಸುರನ ಬಲಿಷ್ಠವಾದ ಇಪ್ಪತ್ತು ತೋಳುಗಳನ್ನೂ ತನ್ನ ಬಾಣಗಳಿಂದಲೇ ಕತ್ತರಿಸಿ ಹಾಕಿದ ಪರಮ ಸಮರ್ಥನು. 



ಅವನನ್ನು ಕಂಡು, ಸೇವೆ ಸಲ್ಲಿಸಿ, ಉಜ್ಜೀವನಗೊಳ್ಳಬೇಕೆನ್ನುತ್ತಾರೆ ಆಳ್ವರರು. 



೫. ಮೈಯಾರ್ ತಡಙ್ಗಣ್ ಕರುಙ್ಗೂನ್ದಲ್ ಆಯ್ ಚ್ಚಿಮಱೈಯ ವೈತ್ತತಯಿರ್,

ನೆಯ್ಯಾರ್ ಪಾಲೋಡಮುದುಶೆಯ್ದ ನೇಮಿಯಙ್ಗೈ ಮಾಯನಿಡಮ್,

ಶೆಯ್ಯಾರಾರಲಿರೈಕರುದಿ ಚ್ಚೆಙ್ಗಾಲ್ ನಾರೈ ಶೆನ್ ಱಣೈಯುಮ್,

ಪೊಯ್ಯನಾವಿನ್ ಮಱೈಯಾಳರ್ ಪುಳ್ಳಮ್ ಪೂತಙ್ಗುಡಿತಾನೇ. 



ಮೈ ಆರ್ = ಕಾಡಿಗೆ ತುಂಬಿದ, ತಡ ಕಣ್ = ವಿಶಾಲವಾದ ಕಣ್ಣುಗಳುಳ್ಳ, ಕರು ಕೂನ್ದಲ್ = ಕಪ್ಪುಕೂದಲಿನ, ಆಯ್ ಚ್ಚಿ = ಗೊಲ್ಲತಿಯು \(ಯಶೋದಾದೇವಿಯು\), ಮಱೈಯ ವೈತ್ತ = ಮರೆಮಾಡಿ ಇಟ್ಟಿದ್ದ, ತಯಿರ್, ನೆಯ್, = ಮೊಸರು ತುಪ್ಪ, ಆರ್ = ಕೊಡತುಂಬಿದ, ಪಾಲೊಡು = ಹಾಲನ್ನೂ, ಅಮುದು ಶೆಯ್ದ = ಉಂಡಂಥ, ನೇಮಿ = ಚಕ್ರಾಯುಧವನ್ನು, ಅಮ್ಕೈ = ಸುಂದರವಾದ ಕೈಯಲ್ಲಿ ಧರಿಸಿದ, ಮಾಯನ್ ಇಡಮ್ = ಅದ್ಭುತಕಾರಿಯಾದ ಸರ್ವೇಶ್ವರನ ಸ್ಥಳವೆಂಬುದು, ಶೆ ಆರ್ = ಗದ್ದೆಗಳಲ್ಲಿ ತುಂಬಿರುವ, ಆರಲ್ = ಆರಲ್ ಮೀನುಗಳನ್ನು, ಇರೈ = ಆಹಾರಕ್ಕಾಗಿ, ಕರುದಿ = ಆಶೆಪಟ್ಟು, ಶೆಮ್ ಕಾಲ್ ನಾರೈ = ಕೆಂಪುಕಾಲುಗಳ ಬಕಪಕ್ಷಿಗಳು, ಶೆನ್ ಱು= ಹೋಗಿ, ಅಣೈಯುಮ್ = ಸೇರುವಂಥ, ಪೊಯ್ಯು = ಸುಳ್ಳಾಡದ, ನಾವಿನ್ = ನಾಲಗೆಯ, ಮಱೈ ಆಳರ್ = ವೇದವಿದ್ವಾಂಸರ, ಪುಳ್ಲಮ್ ಪೂತಙ್ಗುಡಿ ತಾನೇ = ಪುಳ್ಳಂಭೂತಂಗುಡಿ ಕ್ಷೇತ್ರವೇ ಅಲ್ಲವೇ? 



ಕಾಡಿಗೆ ತುಂಬಿದ ವಿಶಾಲವಾದ ಕಣ್ಣುಗಳುಳ್ಳ ಕಪ್ಪುಕೂದಲಿನ ಗೊಲ್ಲತಿಯು \(ಯಶೋದೆಯು\) ಮರೆಮಾಡಿ ಇಟ್ಟಿದ್ದ ಮೊಸರು, ತುಪ್ಪ, ಹಾಲುಗಳ ಕೊಡಗಳನ್ನು ಉಂಡಂಥ ಚಕ್ರಾಯುಧವನ್ನು ಕೈಯಲ್ಲಿ ಧರಿಸಿದ ಅದ್ಭುತಕಾರಿಯಾದ ಸರ್ವೇಶ್ವರನ ಸ್ಥಳವೆಂದರೆ, ಗದ್ದೆಗಳಲ್ಲಿ ತುಂಬಿರುವ ಆರಲ್ ಮೀನುಗಳನ್ನು ಆಹಾರಕ್ಕಾಗಿ ಆಶೆಪಟ್ಟು ಕೆಂಗಾಲುಗಳ ಬಕಪಕ್ಷಿಗಲು ಹೋಗಿ ಸೇರುವಂಥ ಸುಳ್ಳಾಡದ ನಾಲಗೆಯ ವೇದವಿದ್ವಾಂಸರ ಪುಳ್ಳುಂಭೂತಂಗುಡಿ ಕ್ಷೇತ್ರವೇ ಅಲ್ಲವೇ? 



ಪುಳ್ಳಂಭೂತಂಗುಡಿ ಕ್ಷೇತ್ರದಲ್ಲಿ ಫಲವತ್ತಾದ ಗದ್ದೆ ಬಯಲುಗಳಿವೆ. ಅವುಗಳಲ್ಲಿ ಆರಲ್ ಮೀನುಗಳು ಹೇರಳವಾಗಿ ತುಂಬಿಕೊಂಡಿವೆ. ಕೆಂಪುಕಾಲಿನ ಕೊಕ್ಕರೆಗಳು ಬಕಪಕ್ಷಿಗಳೂ ಆ ಮೀನುಗಳನ್ನು ತಮ್ಮ ಆಹಾರವಾಗಿ ಮಾಡಿಕೊಳ್ಳುವುದಕ್ಕೆಂದು ಆ ಗದ್ದೆಗಳ ಬಳಿಗೆ ಆಶೆಯಿಂದ ಹೋಗಿ ಸೇರುತ್ತವೆ. ಆ ಕ್ಷೇತ್ರದಲ್ಲಿ ವಾಸಿಸುವ ವೇದವಿದ್ವಾಂಸರು ಎಂದೆಂದಿಗೂ ಸುಳ್ಳುಹೇಳದವರು. ಸತ್ಯವನ್ನೇ ಯಾವಾಗಲೂ ನುಡಿಯುವವರು. ಮತ್ತು ಯಾವಾಗಲೂ ವೇದಗಳ ಮೂಲಕ ಭಗವಂತನನ್ನು ಸ್ತುತಿಸುವವರು. ಅಲ್ಲಿ ಸರ್ವೇಶ್ವರನು ನೆಲಸಿದ್ದಾನೆ. 



ಆ ಸ್ವಾಮಿಯೇ, ಹಿಂದೆ, ಶ್ರೀಕೃಷ್ಣನಾಗಿ ಅವತರಿಸಿ, ನಂದಗೋಕುಲದಲ್ಲಿ ಪರಮಸುಂದರಿಯಾದ ಯಶೋದಾದೇವಿಯ ಬಳಿ ಬೆಳೆಯುತ್ತಿದ್ದಾಗ, ಆಕೆ ಕೊಡಗಳಲ್ಲಿಯೂ ಗಡಿಗೆಗಳಲ್ಲಿಯೂ ಕೂಡಿಟ್ಟು ಬಚ್ಚಿಟ್ಟಿದ್ದ ಹಾಲು ಮೊಸರು ತುಪ್ಪಗಳನ್ನು, ಎಲ್ಲವನ್ನೂ ಉಂಡು ಏನು ಅರಿಯದವನಂತೆ ಮೆರೆಯುತ್ತಿದ್ದನು. ಚಿಕ್ಕವನಾಗಿದ್ದಾಗಲೇ ಅದ್ಭುತವಾದ ವಿಸ್ಮಯಕಾರಕವಾದ ಸಾಹಸಗಳನ್ನು ನಡೆಸಿದನು. ಚಕ್ರಾಯುಧಧಾರಿಯಾಗಿ ದುಷ್ಟ ನಿಗ್ರಹ ಮಾಡಿದವನೂ ಅವನೇ. 



ಆ ಸ್ವಾಮಿಯೇ ಈಗ ಮಧುರವಾದ ಅರ್ಚಾಸ್ವರೂಪನಾದ, ಪುಳ್ಳಂಭೂತಂಗುಡಿಕ್ಷೇತ್ರದಲ್ಲಿ ನೆಲಸಿದ್ದಾನೆ. ಅಲ್ಲಿಗೆ ಹೋಗಿ, ಸ್ವಾಮಿಯ ದರ್ಶನ ಪಡೆದು, ಅವನಿಗೆ ಸೇವೆ ಸಲ್ಲಿಸಿ, ಅವನ ಕೃಪೆಗೆ ಪಾತ್ರರಾಗಬೇಕು ಎನ್ನುತ್ತಾರೆ ಆಳ್ವಾರರು. 



೬. ಮಿನ್ನಿನನ್ನನುಣ್ ಮರುಙ್ಗುಲ್ ವೇಯೇಯ್ ತಡನ್ದೋಳ್ ಮೆಲ್ಲಿಯಱ್ ಕಾ,

ಮನ್ನು ಶಿನತ್ತಮೞವಿಡೈಹಳ್ ಏೞಿನ್ ಱಡರ್ ತ್ತ ಮಾಲದಿಡಮ್,

ಮನ್ನು ಮುದು ನೀರರವಿನ್ದ ಮಲರ್ ಮೇಲ್ ವರಿ ವಣ್ಡಿಶೈಪಾಡ,

ಪುನ್ನೈ ಪೊನ್ನೇಯ್ ತಾಡುತರಿಕ್ಕೂಂ ಪುಳ್ಳಮ್ ಪೂತಙ್ಗುಡಿ ತಾನೇ. 



ಮಿನ್ನಿನ್ ಅನ್ನ = ಮಿಂಚಿನ ಹಾಗೆ \(ಬಳುಕುವ\), ನುಣ್ = ಸೂಕ್ಷ್ಮವಾದ, ಮರುಙ್ಗುಲ್ = ನಡುವನ್ನುಳ್ಳವಳೂ, ವೇಯ್ ಏಯ್ = ಬಿದಿರನ ಹಾಗೆ, ತಡ ತೋಳ್ = ದೀರ್ಘವಾದ ತೋಳುಗಳುಳ್ಳವಳೂ, ಮೆಲಿಯ ಱ್ ಕಾ = ಕೋಮಲಸ್ವಭಾವದವಳಿಗಾಗಿ, ಮನ್ನು ಶಿನತ್ತು = ಸ್ಥಿರವಾದ ಕೋಪದ, ಮೞಿ = ಪ್ರಾಯದ, ವಿಡೈಹಳ್ = ಎತ್ತುಗಳು, ಏಳ್ = ಏಳನ್ನು, ಅನ್ ಱು = ಅಂದು, ಅಡರ್ ತ್ತ = ಅಡಗಿಸಿದ, ಮಾಲದು = ಸರ್ವೇಶ್ವರನ, ಇಡಮ್ = ಸ್ಥಳವೆಂದರೆ, ಮನ್ನು = ಸ್ಥಿರವಾಗಿ, ಮುದುನೀರ್ = ಹಳೆಯ ಕಾಲದಿಂದ ಇರುವ ನೀರಿನ ನೆಲೆಗಳಲ್ಲಿ, ಅರವಿನ್ದ ಮಲರ್ ಮೇಲ್ = ಕಮಲದ ಹೂಗಳ ಮೇಲೆ ಏರಿ ವಣ್ಡು = ಸೊಬಗಿನ ದುಂಬಿಗಳು, ಇಶೈಪಾಡ = ಗಾನಮಾಡುವ, ಪುನ್ನೈ= ಹೊನ್ನೆ ಮರಗಳ, ಪೊನ್ ಏಯ್ – ಚಿನ್ನಾ \(ಚಿನ್ನದಂಥ ಬಣ್ಣದ\) ತಾದು = ಧಾತುವನ್ನು, ಉದರಿಕ್ಕೂಮ್ = ಉದುರಿಸುತ್ತಿರುವ, ಪುಳ್ಳಮ್ ಪೂತಙ್ಗುಡಿ ತಾನೇ = ಪುಳ್ಳಂಭೂತಂಗುಡಿ ಕ್ಷೇತ್ರವೇ ಅಲ್ಲವೇ? 



ಮಿಂಚಿನ ಹಾಗೆ ಬಳುಕುವ ಸೂಕ್ಷ್ಮವಾದ ನಡುವನ್ನುಳ್ಳವಳೂ, ಬಿದಿರಿನ ಹಾಗೆ ದೀರ್ಘವಾದ ತೋಳುಗಳುಳ್ಲವಳೂ, ಕೋಮಲ ಸ್ವಭಾವದವಳೂ ಆದವಳಿಗಾಗಿ ಸ್ಥಿರವಾದ ಕೋಪದ ಒಳ್ಳೆಯ ಪ್ರಾಯದ ಏಳು ಎತ್ತುಗಳನ್ನು, ಅಂದು, ಅಡಗಿಸಿದ ಸರ್ವೇಶ್ವರನ ಸ್ಥಳವೆಂದರೆ, ಪುರಾತನ ಕಾಲದಿಂದಲೂ ಬತ್ತದೆ ಇರುವ ನೀರಿನ ನೆಲೆಗಳಲ್ಲಿ ಕಮಲದ ಹೂಗಳ ಮೇಲೆ ಸೊಬಗಿನ ದುಂಬಿಗಳು ಗಾನಮಾಡುತ್ತಿರುವ ಮತ್ತು ಹೊನ್ನೆಮರಗಳ ಚಿನ್ನದಂಥ ಧಾತುವನ್ನು ಉದುರಿಸುತ್ತಿರುವ ಪುಳ್ಳಂಭೂತಂಗುಡಿ ಕ್ಷೇತ್ರವೇ ಅಲ್ಲವೇ? 



ಪುಳ್ಳಂಭೂತಂಗುಡಿ ಕ್ಷೇತ್ರದಲ್ಲಿ, ಬಹಳ ಹಿಂದಿನ ಕಾಲದಿಂದಲೂ, ಎಂದೆಂದಿಗೂ ಬತ್ತದೆ ಇರುವಂಥ ನೀರಿನ ನೆಲೆಗಳು ತುಂಬಿವೆ. ಅವುಗಳಲ್ಲಿ ಸೊಗಸಾದ ಕಮಲದ ಹೂಗಳು ಸಮೃದ್ಧವಾಗಿ ಅರಳಿ ಶೋಭಿಸುತ್ತವೆ. ಅವುಗಳ ಮಧುವನ್ನು ಪಾನಮಾಡುತ್ತಾ, ಅಂದವಾದ ದುಂಬಿಗಳು ಮೈಮರೆತು ಆನಂದದಿಂದ ಗಾನಮಾಡುತ್ತವೆ. ದಡದಲ್ಲಿ, ತೋಪಿನಲ್ಲಿ ಬೆಳೆದಿರುವ ಹೊನ್ನೆ ಮರಗಳಿಂದ ಹೊಂಬಣ್ಣದ ಧೂಳು ಉದುರುತ್ತಾ, ಅದು ಬೀಳುವ ಕಡೆಯಲ್ಲೆಲ್ಲಾ ಚಿನ್ನದ ಹೊಳಪನ್ನುಂಟುಮಾಡುತ್ತದೆ. ಹೀಗೆ, ಕ್ಷೇತ್ರದ ಬಣ್ಣವೂ ಸೊಬಗೂ ಅತಿಶಯವೆನಿಸುತ್ತದೆ. ಇಂಥ ಸುಂದರವಾದ ಪ್ರದೇಶದಲ್ಲಿ ಸರ್ವೇಶ್ವರನು ನೆಲಸಿದ್ದಾನೆ. 



ಆ ಸ್ವಾಮಿಯೇ, ಹಿಂದೆ, ಶ್ರೀಕೃಷ್ಣನಾಗಿ ಅವತರಿಸಿದಾಗ, ಗೋವಳ ಕನ್ಯೆಯಾಗಿ, ಮಿಂಚಿನಂತೆ ಬಳುಕುವ ಬಲು ಸೂಕ್ಷ್ಮವಾದ ನಡುವುಳ್ಳವಳಾಗಿ, ದೀರ್ಘವಾದ ಸರಳವಾದ ತೋಳುಗಳನ್ನುಳ್ಳವಳಾಗಿ, ಅತ್ಯಂತ ಮೃದುಸ್ವಭಾವದವಳಾಗಿ, ಪರಮಸುಂದರಿಯಾಗಿ, ಇರುವ ಸತ್ಯ \(ನಪ್ಪಿನ್ನೈದೇವಿ\) ಎಂಬವಳನ್ನು ಮದುವೆಯಾಗುವುದಕ್ಕೆ ಫಣವಾಗಿ ಇರಿಸಿದ್ದ ಬಹಳ ಬಲಿಷ್ಠವಾದ ಕಡುಕೋಪದ ಏಳು ಗೂಳಿಗಳನ್ನೂ ಅವನೊಬ್ಬನೇ ಹಿಡಿದು ಪಳಗಿಸಿದಂಥ ಸಮರ್ಥನು. 



ಆ ಸ್ವಾಮಿ ಈಗ ಮಧುರಮೂರ್ತಿಯಾಗಿ ಅರ್ಚಾಸ್ವರೂಪನಾಗಿ ಪುಳ್ಲಂಭೂತಂಗುಡಿಯಲ್ಲಿ ನೆಲಸಿದ್ದಾನೆ. ಅವನ ದರ್ಶನ ಮಾಡಿ, ಅವನ ಸೇವೆ ಮಾಡಿ, ಅವನ ಕೃಪೆಗೆ ಪಾತ್ರರಾಗಬೇಕೆಂದು ಹೇಳುತ್ತಾರೆ ಆಳ್ವಾರರು. 



೭. ಕುಡೈಯಾವಿಲಙ್ಗಳ್ ಕೊಣ್ಡೇನ್ದಿ ಮಾರಿಪೞುದಾನಿರೈಕಾತ್ತು,

ಶಡೈಯಾನೋಡವಡಲ್ ವಾಣನ್ ತಡನ್ದೋಳ್ ತುಣಿತ್ತತಲೈವನಿಡಮ್,

ಕುಡಿಯಾ ವಣ್ಡುಹಳ್ಳುಣ್ಣ ಕ್ಕೋಲ ನೀಲಮ್ ಮಟ್ಟುಹಾಕ್ಕುಮ್, 

ಪುಡೈಯಾರ್ಕೞನಿಯೆೞಿಲಾಡುಮ್ ಪುಳ್ಳಮ್ ಪೂತಙ್ಗುಡಿ ತಾನೇ. 



ಕುಡೈ = ಕೊಡೆಯಂತೆ, ವಿಲಙ್ಗಿಲ್ = ಬೆಟ್ಟವನ್ನು, ಕೊಣ್ಡು ಏನ್ದಿ = ಎತ್ತಿಹಿಡಿದು, ಮಾರಿ ಪೞುದು = ಮಳೆಯನ್ನು ವ್ಯರ್ಥವಾಗುವಂತೆ, ನಿರೈ ಕಾತ್ತು = ದನಕರುಗಳನ್ನು ರಕ್ಷಿಸಿ, ಶಡೈಯಾನ್ ಓಡ = ಈಶ್ವರನು ಓಡಿ ಹೋಗಲು, ಅಡಲ್ ವಾಣನ್ = ಯುದ್ಧಮಾಡುವ ಬಾಣಾಸುರನ, ತಡ ತೋಳ್ = ದೀರ್ಘವಾದ ತೋಳುಗಳನ್ನು, ತುಣಿತ್ತ = ತುಂಡರಿಸಿದ, ತಲೈವನ್ ಇಡಮ್ = ಸ್ವಾಮಿಯ ಸ್ಥಳವೆಂಬುದು, ಕುಡಿ ಅ = ಗುಂಪುಗುಂಪಾಗಿ, ಉಣ್ಣ = ಸವಿಯುವ ಹಾಗೆ, ಕೋಲಮ್ ನೀಲಮ್ = ಸೊಬಗಿನ ನೀಲಪುಷ್ಪಗಳು, ಮಟ್ಟು = ಮಧುವನ್ನು, ಉಹಕ್ಕೂಮ್= ಉಕ್ಕಿಸುವ, ಪುಡೈ = ಎಲ್ಲ ಕಡೆಯಲ್ಲೂ, ಆರ್ ಕೞನಿ= ತುಂಬಿರುವ ಗದ್ದೆಗಳ, ಎೞಿಲ್ ಆರುಮ್ = ಅಂದವನ್ನು ತುಂಬಿರುವ, ಪುಳ್ಲಮ್ ಪೂತಙ್ಗುಡಿ ತಾನೇ = ಪುಳ್ಳಂಭೂತಂಗುಡಿಯೇ ಅಲ್ಲವೇ? 



ಬೆಟ್ಟವನ್ನು ಕೊಡೆಯಂತೆ ಎತ್ತಿ ಹಿಡಿದು ಮಳೆಯನ್ನು ವ್ಯರ್ಥವಾಗುವಂತೆ ದನಕರುಗಳನ್ನು ರಕ್ಷಿಸಿದವನೂ, ಈಶ್ವರನು \(ಯುದ್ಧದಲ್ಲಿ ಸೋತು\) ಓಡಿ ಹೋಗಲು, ಯುದ್ಧಮಾಡುತ್ತಿದ್ದ ಬಾಣಾಸುರನ ದೀರ್ಘವಾದ ತೋಳುಗಳನ್ನು ತುಂಡರಿಸಿದವನೂಆದ ಸ್ವಾಮಿಯ ಸ್ಥಳವೆಂಬುದು, ಸೊಬಗಿನ ಕನ್ನೈದಿಲೆಗಳು ಗುಂಪುಗುಂಪಾಗಿ ಕೂಡಿಕೊಂಡು ಸವಿಯುವ ಹಾಗೆ ಮಧುವನ್ನು ಉಕ್ಕಿಸುವ ಮತ್ತು ಎಲ್ಲ ಕಡೆಯಲ್ಲೂ ತುಂಬಿ ಶೋಭಿಸುವ ಗದ್ದೆಗಳ ಅಂದದಿಂದ ತುಂಬಿರುವ ಪುಳ್ಳಂಭೂತಂಗುಡಿಯೇ ಅಲ್ಲವೇ? 



ಪುಳ್ಳಂಭೂತಂಗುಡಿ ಕ್ಷೇತ್ರದಲ್ಲಿ ನೀರಿನ ನೆಲೆಗಳಲ್ಲಿ ಎಲ್ಲೆಲ್ಲಿಯೂ ಕನ್ನೈದಿಲೆ ಹೂಗಳು ಅರಳಿ ಶೋಬಿಸುತ್ತವೆ. ಅವು ಗುಂಪುಗುಂಪಾಗಿ ಕೂಡಿಕೊಂಡು ಸವಿಯುವುದಕ್ಕೆ ಯೋಗ್ಯವಾದ ಮಧುವನ್ನು ಉಕ್ಕಿಸಿ ಹರಿಸುತ್ತವೆ. ಅವುಗಳ ಜೊತೆಗೆ, ಚೆನ್ನಾಗಿಬೆಳೆದು ನಿಂತಿರುವ ಬತ್ತವು ಎಲ್ಲೆಲ್ಲಿಯೂ ತುಂಬಿಕೊಂಡು ಕಣ್ಮನಗಳನ್ನು ತಣಿಸುತ್ತವೆ. ಸೊಬಗಿನ ನಡುವೆಯೇ ಸರ್ವೇಶ್ವರನು ನೆಲಸಿರುವುದು. 



ಆ ಸ್ವಾಮಿಯೇ, ಹಿಂದೆ ಶ್ರೀಕೃಷ್ಣನಾಗಿ ಅವತರಿಸಿ, ನಂದಗೋಕುಲದಲ್ಲಿ ಬೆಳೆಯುತ್ತಿದ್ದಾಗ, ದೇವೇಂದ್ರನ ಬಿರುಸು ಮಳೆಯಿಂದ ಗೋವುಗಳನ್ನೂ ಗೋವಳರನ್ನೂ ರಕ್ಷಿಸುವುದಕ್ಕಾಗಿ ಗೋವರ್ಧನಗಿರಿಯನ್ನೇ ಕೊಡೆಯಂತೆ ಎತ್ತಿ ಹಿಡಿದ ಸಮರ್ಥನು. 



ಆ ಸ್ವಾಮಿಯೇ \(ಶ್ರೀಕೃಷ್ಣನಾಗಿ\) ಬಾಣಾಸುರನೊಡನೆ ಯುದ್ಧಕ್ಕೆ ತೊಡಗಬೇಕಾದಾಗ, ಬಾಣನಿಗೆ ಬೆಂಬಲಿಗನಾಗಿ ನಿಂತಿದ್ದ ಈಶ್ವರನೇ ಸೋತುಓಡಬೇಕಾಯಿತು. ಆಗ ಯುದ್ಧದಲ್ಲಿತೊಡಗಿದ ಬಾಣಾಸುರನ ಸಾವಿರ ತೋಳುಗಳನ್ನೂ ಸ್ವಮಿಯು ತುಂಡರಿಸಿ, ಅವನ ಗರ್ವವವನ್ನಡಗಿಸಿದ ಸಮರ್ಥನು. 



ಈಗ ಆ ಸ್ವಾಮಿಯೇ ಅರ್ಚಾಮೂರ್ತಿಯಾಗಿ ಪುಳ್ಳಂಭೂತಂಗುಡಿ ಕ್ಷೇತ್ರದಲ್ಲಿ ನೆಲಸಿದ್ದಾನೆ. ಅವನನ್ನು ಆಶ್ರಯಿಸಿ, ಅವನ ಅನುಗ್ರಹಕ್ಕೆ ಪಾತ್ರರಾಗಬೇಕು ಎನ್ನುತ್ತಾರೆ ಆಳ್ವಾರರು. 



೮. ಕಱೈಯಾರ್ ನೆಡುವೇಲ್ ಮಱಮನ್ನರ್ ವೀಯ ವಿಶಯನ್ ತೇರ್ ಕಡವಿ,

ಇಱೈಯಾನ್ ಕೈಯಿಲ್ ನಿಱೈಯಾದ ಮುಣ್ಡಮ್ ನಿಱೈತ್ತವೆನ್ದೈಯಿಡಮ್,

ಮಱೈಯಾಲ್ ಮುತ್ತೀಯವೈವಳರ್ ಕ್ಕುಮ್ ಮನ್ನು ಪುಹೞಾಲ್ ವಣ್ ಮೈಯಾಲ್,

ಪೊಱೈಯಾಲ್ ಮುಕ್ಕವನ್ದಣರ್ ವಾಳ್ ಪುಳ್ಳಮ್ ಪೂತಙ್ಗುಡಿ ತಾನೇ. 



ಕಱೈ ಆರ್ = ರಕ್ತದ ಕಲೆಗಳು ಶಾಶ್ವತವಾಗಿರುವಂಥ, ನೆಡುವೇಲ್ = ಉದ್ದನಾದ ವೇಲಾಯುಧ ಸೈನ್ಯವನ್ನುಳ್ಳ, ಮಱಲ್ ಮನ್ನರ್ = ಶತ್ರುರಾಜರು, ವೀಯ = ನಾಶವಾಗುವಂತೆ, ವಿಶಯನ್ = ಅರ್ಜುನನ, ತೇರ್ = ರಥವನ್ನು, ಕಡವಿ = ನಡೆಸಿ, ಇಱೈಯಾನ್ = ಈಶ್ವರನ, ಕೈಯಿಲ್ = ಕೈಗೆ \(ಕೈಯಲ್ಲಿದ್ದ\) ಅಂಟಿದ್ದ, ನಿಱೈಯಾದ = ತುಂಬಲಾರದ, ಮುಣ್ಡಮ್ = ಕಪಾಲವನ್ನು, ನಿಱೈತ್ತ = ತುಂಬಿದ, ಎನ್ದೈ = ಸ್ವಾಮಿಯ, ಇಡಮ್ = ಸ್ಥಳವೆಂಬುದು, ಮಱೈಯಾಲ್ = ವೇದಗಳಿಂದ, ಮುತ್ತೀ ಅವೈ = ತ್ರೇತಾಗ್ನಿಗಳನ್ನು, ವಳರ್ಕ್ಕೂಮ್ = ಬೆಳೆಸುವಂಥ, ಮನ್ನು = ಶಾಶ್ವತವಾದ, ಪುಹೞಾಲ್ = ಕೀರ್ತಿಯಿಂದ, ವಣ್ ಮೈಯಾಲ್ = ಔದಾರ್ಯದಿಂದ, ಪೊಱೈಯಾಲ್ = ಸಹನೆಯಿಂದ \(ಶಾಂತಿಯಿಂದ\), ಮಿಕ್ಕ = ಮೇಲ್ಮೆಯನ್ನುಳ್ಳ, ಅನ್ದಣರ್ = ಬ್ರಾಹ್ಮಣರು, ವಾೞ್ = ಬಾಳುವ, ಪುಳ್ಳಮ್ ಪೂತಙ್ಗುಡಿ ತಾನೇ = ಪುಳ್ಳಂಭೂತಂಗುಡಿ ಕ್ಷೇತ್ರವೇ ಅಲ್ಲವೇ? 



ಶಾಶ್ವತವಾಗಿ ರಕ್ತದ ಕಲೆಗಳುಳ್ಳ ಉದ್ದವಾದ ವೇಲಾಯುಧಸೈನ್ಯವನ್ನುಳ್ಳ ಶತ್ರುರಾಜರು ನಾಶವಾಗುವಂತೆ ಅರ್ಜುನನ ರಥವನ್ನು ನಡೆಸಿ, ಈಶ್ವರನ ಕೈಗೆ ಅಂಟಿದ್ದ ತುಂಬಲಾರದ ಕಪಾಲವನ್ನು ತುಂಬಿದ ಸ್ವಾಮಿಯ ಸ್ಥಳವೆಂದರೆವೇದಗಳಿಂದ ತ್ರೇತಾಗ್ನಿಗಳನ್ನು ಬೆಳೆಸುವಂಥ ಶಾಶ್ವತವಾದ ಕೀರ್ತಿಯಿಂದಲೂ ಔದಾರ್ಯದಿಂದಲೂ ಸಹನೆ \(ಶಾಂತಿ\) ಯಿಂದಲೂ ಮೇಲ್ಮೆ ಪಡೆದಿರುವ ಬ್ರಾಹ್ಮಣರು ಬಾಳುವ ಪುಳ್ಳಂಭೂತಂಗುಡಿ ಕ್ಷೇತ್ರವೇ ಅಲ್ಲವೇ? 



ಪುಳ್ಳಂಭೂತಂಗುಡಿ ಕ್ಷೇತ್ರದಲ್ಲಿ ನೆಲಸಿರುವಬ್ರಾಹ್ಮಣರು ಸದ್ಗುಣಸಂಪನ್ನರು. ಔದಾರ್ಯದಲ್ಲಿ, ಸಹನೆ ಶಾಂತಿಗಳಲ್ಲಿ ಅವರು ಕೀರ್ತಿಪಡೆದವರು. ತಮ್ಮ ಮೇಲ್ಮೆಗಾಗಿ ಅವರು ವಿಧಿವತ್ತಾಗಿ ತ್ರೇತಾಗ್ನಿಗಳನ್ನು ಬೆಳೆಸಿಕೊಂಡು ಬರುತ್ತಿದ್ದಾರೆ. ಅಗ್ನಿಕಾರ್ಯಗಳನ್ನು ತಪ್ಪದೆ ಮಾಡುತ್ತಾರೆ. ವೇದವಿದ್ವಾಂಸರಾಗಿ ವೇದಗಳನ್ನು ತಪ್ಪದೆ ಪಠಿಸುತ್ತಾರೆ. ಸರ್ವೇಶ್ವರನು ಅಲ್ಲಿ, ಆ ಪವಿತ್ರಸ್ಥಳದಲ್ಲಿ ನೆಲಸಿದ್ದಾನೆ. 



ಆ ಸ್ವಾಮಿಯೇ, ಹಿಂದೆ, ಶ್ರೀಕೃಷ್ಣನಾಗಿ ಅವತರಿಸಿ, ಧರ್ಮಿಷ್ಠರಾದ ಪಾಂಡವರಿಗೆ ಉಪಕಾರಿಯಾಗಿ, ಅವರ ಬೆಂಬಲಿಗನಾಗಿ ನಿಂತು, ಅರ್ಜುನನಿಗೆ ಸಾರಥಿಯಾಗಿ, ಮಹಾಭಾರತಯುದ್ಧವನ್ನು ನಡೆಸಿ, ಅಲ್ಲಿ ದುರ್ಯೋಧನಾದಿ ಶತ್ರುರಾಜರನ್ನೆಲ್ಲಾ ಅವರ ಸೈನ್ಯಗಳೊಡನೆ ನಾಶಪಡಿಸಿದನು. 



ಆ ಸ್ವಾಮಿಯೇ, ಈಶ್ವರನ ಕೈಗೆ ಅಂಟಿಕೊಂಡಿದ್ದ, ಏನೇನು ಮಾಡಿದರೂ ತುಂಬಲಾರ್‍ಅದ ಬ್ರಹ್ಮಕಪಾಲವನ್ನು ತುಂಬಿಸಿ ಅದು ಕಳಚಿಬೀಳುವಂತೆ ಮಾಡಿದನು. 



ಆ ಸ್ವಾಮಿಯೇ ಈಗ ಪುಳ್ಳುಂಭೂತಂಗುಡಿ ಕ್ಷೇತ್ರದಲ್ಲಿ ಅರ್ಚಾಮೂರ್ತಿಯಾಗಿ ನೆಲಸಿದ್ದಾನೆ. ಅವನನ್ನು ಆಶ್ರಯಿಸಿ, ಅವನ ಅನುಗ್ರಹಕ್ಕೆ ಪಾತ್ರರಾಗಬೇಕೆಂದು ಆಳ್ವಾರರು ಹೇಳುತ್ತಾರೆ. 



೯. ತುನ್ನಿಮಣ್ಣುಮ್ ವಿಣ್ಣಾಡುಮ್ ತೋನ್ ಱಾದಿರುಳಾಯ್ ಮೂಡಿಯನಾಳ್,

ಅನ್ನಮಾಹಿಯರು ಮಱೈಹಳ್ ಅರುಳಿಶ್ಶೆಯ್ದ ವಮಲನಿಡಮ್,

ಮಿನ್ನುಶೋದಿ ನವಮಣಿಯುಮ್ ವೇಯಿನ್ ಮುತ್ತುಮ್ ಶಾಮರೈಯುಮ್,

ಪೊನ್ನುಮ್ ಪೊನ್ನಿ ಕೊಣರ್ ನ್ದಲೈಕ್ಕೂಮ್ ಪುಳ್ಳಮ್ ಪೂತಙ್ಗುಡಿತನೇ. 



ತುನ್ನಿ = ಒಟ್ಟಾಗಿ, ಮಣ್ನುಮ್ = ಭೂಲೋಕವನ್ನೂ, ವಿಣ್ ನಾಡುಮ್ = ಮೇಲಣ ಲೋಕಗಳನ್ನೂ \(ಸ್ವರ್ಗಾದಿ ಲೋಕಗಳನ್ನೂ\), ತೋನ್ ಱಾದು = ಯಾವುದೂ ಕಾಣದ ಹಾಗೆ, ಇರುಳ್ ಆಯ್ = ಕಗ್ಗತ್ತಲೆಯಾಗಿ, ಮೂಡಿಯನಾಳ್ = ಮುಚ್ಚಿಹೋದ ಕಾಲದಲ್ಲಿ, ಅನ್ನಮ್ ಆಹಿ = ಹಂಸರೂಪವನ್ನು ತಳೆದು, ಅರು = ಪ್ರಸಿದ್ಧವೂ ಅತಿಶಯವೂಆದ, ಮಱೈಹಳ್ = ವೇದಗಳನ್ನು, ಅರುಳಿಶ್ಶೆಯ್ದ = ಕೃಪೆಮಾಡಿದ \(ಅನುಗ್ರಹಿಸಿದ\), ಅಮಲನ್ ಇಡಮ್ = ಪರಮಪವಿತ್ರನ ಸ್ಥಳವೆಂಬುದು, ಮಿನ್ನು = ಬೆಳಗುತ್ತಿರುವ, ಶೋದಿ = ಜ್ಯೋತಿಯಾದ, \(ತೇಜಸ್ಸಿನ\), ನವಮಣ್ಯುಮ್ = ನವರತ್ನಗಳನ್ನೂ, ವೇಯಿನ್ಮುತ್ತುಮ್ = ಬಿದಿರಿನ ಮುತ್ತುಗಳನ್ನು, ತಾಮರೈಯುಮ್ = ಚಾಮರಗಳನ್ನೂ, ಒನ್ನುಮ್ = ಚಿನ್ನವನ್ನೂ, ಪೊನ್ನೆ = ಕಾವೀರಿನದಿಯು, ಕೊಣರ್ ನ್ದು = ತಳ್ಳಿಕೊಂಡು ಬಂದು, ಅಲೈಕ್ಕೂಮ್ = ಅಲೆಗಳು ಎರಚುವ, ಪುಳ್ಳಮ್ ಪೂತಙ್ಗುಡಿ ತಾನೇ = ಪುಳ್ಳಂಭೂತಂಗುಡಿಯೇ ಅಲ್ಲವೇ? 



ಭೂಲೋಕವನ್ನೂ ಸ್ವರ್ಗಾದಿ ಲೋಕಗಳನ್ನೂ ಒಟ್ಟಾಗಿಸಿ, ಅವು ಯಾವುದೂ ಕಾಣದ ಹಾಗೆ ಕಗ್ಗತ್ತಲೆಯಾಗಿ ಮುಚ್ಚಿಹೋದ ಕಾಲದಲ್ಲಿ ಹಂಸರೂಪವನ್ನುತಳೆದು, ಪ್ರಸಿದ್ಧವೂ ಅತಿಶಯವೂ ಆದ ವೇದಗಳನ್ನು ಅನುಗ್ರಹಿಸಿದ ಪರಮಪವಿತ್ರನ ಸ್ಥಳವೆಂಬುದು ತೇಜಸ್ಸಿನಿಂದ ಬೆಳಗುತ್ತಿರುವ ನವರತ್ನಗಳನ್ನೂಬಿದಿರಿನ ಮುತ್ತುಗಳನ್ನೂ ಚಿನ್ನವನ್ನೂ ಕಾವೇರಿನದಿಯು ಅಲೆಗಳ ಮೂಲಕ ತಳ್ಳಿಕೊಂಡು ಬರುವ ಪುಳ್ಳಂಭೂತಂಗುಡಿಯೇ ಅಲ್ಲವೇ? 



ಪುಳ್ಳಂಭೂತಂಗುಡಿಕ್ಷೇತ್ರವು ಕಾವೇರಿನದಿಯ ದಡದಲ್ಲಿದೆ. ’ಪೊನ್ನಿ’ ಎಂಬ ಹೆಸರಿಗೆ ತಕ್ಕಂತೆ, ಕಾವೇರಿನದಿಯು ಹೊಳೆಹೊಳೆಯುವ ನವರತ್ನಗಳನ್ನೂ, ಬಿದಿರಿನ ಮುತ್ತುಗಳನ್ನೂ, ಚಿನ್ನವನ್ನೂ ತನ್ನ ಅಲೆಗಳ ಮೂಲಕವೂ ಪ್ರವಾಹದ ಮೂಲಕವೂ ತಳ್ಳಿಕೊಂಡು ಬಂದು ಕ್ಷೇತ್ರದ ದಡಕ್ಕೆ ಎರಚುತ್ತದೆ. ಅದನ್ನು ಸಂಪದ್ಭರಿತವನ್ನಾಗಿ ಮಾಡುತ್ತದೆ. ಅಲ್ಲಿಯೇ ಭಗವಂತನುನೆಲಸಿದ್ದಾನೆ. 



ಆ ಸ್ವಾಮಿಯೇ ಹಿಂದೆ ಪ್ರಳಯವಾಗಿ ಲೋಕಗಳು ಎಲ್ಲವು ಮರೆಯಾಗಿ, ಕಗ್ಗತ್ತಲೆ ಆವರಿಸಿಕೊಂಡಿದ್ದಾಗ, ಸೊಬಗಿನ ಹಂಸರೂಪವನ್ನು ತಳೆದು, ಅತಿಶಯವಾದ, ಅದ್ವಿತೀಯ ಜ್ಞಾನಭಂಡಾರವಾದ ವೇದಗಳನ್ನು ನಾರದ ಮಹರ್ಷಿಗೆ ಸಾಂಗವಾಗಿ ಉಪದೇಶ ಮಾಡಿದನು. 



ಆ ಸ್ವಾಮಿಯೇ ಈಗ ಪುಳ್ಳಂಭೂತಂಗುಡಿ ಕ್ಷೇತ್ರದಲ್ಲಿ ಮಧುರಮೂರ್ತಿಯಾಗಿ ನೆಲಸಿದ್ದಾನೆ. ಅವನನ್ನು ಆಶ್ರಯಿಸಿ, ಅವನ ಕೃಪಾನುಗ್ರಹಕ್ಕೆ ಪಾತ್ರರಾಗಬೇಕೆಂದು ಆಳ್ವಾರರು ಹೇಳುತ್ತಾರೆ. 



೧೦. ಕಟ್ರ್‍ಆಮಱಿತ್ತುಕ್ಕಾಳಿಯನ್ ತನ್ ಶೆನ್ನಿನಡುಙ್ಗನಡಮ್ ಪಯಿನ್ ಱ,

ಪೊಟ್ರಾಮರೈಯಾಳ್ ತನ್ ಕೇಳವನ್ ಪುಳ್ಳಮ್ ಊತಙ್ಗುಡಿತನ್ ಮೇಲ್,

ಕಟ್ರಾರ್ ಪರವುಮ್ ಮಙ್ಗೈಯರ್ ಕೋನ್ ಕಾರಾರ್ ಪುಯಱ್ ಹೈಕ್ಕಲಿಕನ್ ಱಿ,

ಶೊಲ್ ತಾನೀರೈನ್ದಿವೈಪಾಡ ಚ್ಚೋರನಿಲ್ಲಾದುಯರ್ ತಾಮೇ. 



ಕನ್ ಱುಆ = ದನಕರುಗಳನ್ನು, ಮಱಿತ್ತು = ಮೇಯಿಸಿದವನೂ, ಕಾಳಿಯನ್ ತನ್ = ಕಾಳೀಯನ, ಶೆನ್ನಿ = ನೆತ್ತಿಯು, ನಡುಙ್ಗ = ನಡುಗಿಹೋಗುವ ಹಾಗೆ, ನಡಮ್ = ನಾಟ್ಯವನ್ನು, ಪಯಿನ್ ಱ = ಪಳಗಿದವನೂ \(ಅಭ್ಯಾಸ ಮಾಡಿದವನೂ\), ಪೊನ್ ತಾಮರೈಯಾಳ್ ತನ್ = ಸುಂದರವಾದ ತಾವರೆಯ ಹೂವಿನವಳ, ಕೇಳ್ ವನ್ = ಪತಿಯೂ, ಪುಳ್ಳಮ್ ಪೂತಙ್ಗುಡಿ ತನ್ = ಪುಳ್ಳಂಭೂತಂಗುಡಿಯ \(ಅರ್ಚಾಮೂರ್ತಿಯೂ ಆದವನ\), ಮೇಲ್ = ಮೇಲೆ, ಕಟ್ರಾರ್ = ಕಲಿತವರು, ಪರವುಮ್ = ಕೊಂಡಾಡುವಂಥವನೂ, ಮಙ್ಗೈಯರ್ ಕೋನ್ = ಮಂಗೈ ಜನರ ಒಡೆಯನೂ, ಕಾರ್ ಆರ್ = ಕಾರ್ಮುಗಿಲಿನ ತುಂಬಿದ, ಪುಯಱ್ ಹೈ = ಉದಾರಿಯಾದ, ಕಲಿಕನ್ ಱಿ = ಕಲಿಯನ್ ಎಂಬವನು, ಶೊಲ್ = \(ಹೇಳಿದ\) ಮಾತುಗಳು, ತಾನ್ ಇವೈ ಈರ್ ಐನ್ದು = ಈ ಹತ್ತು ಪಾಶುರಗಳನ್ನೂ, ಪಾಡ= ಅಭ್ಯಾಸಮಾಡಿ ಹಾಡಬಲ್ಲವರಿಗೆ, ಶೋರನಿಲ್ಲಾ = ಸಂಕಟಗಳು ತಂಗಿರದಂತಾಗುವುವು, ಉಯರ್ ತಾಮೇ = ಅಧಃಪತನವೂ ಇಲ್ಲದಾಗುವುವು. 



ದನಕರುಗಳನ್ನು ಮೇಯಿಸಿದವನೂ, ಕಾಳೀಯನ ನೆತ್ತಿಯು ನಡುಗುವಂತೆ ನಾಟ್ಯವನ್ನು ಪಳಗಿದವನೂ, ಸುಂದರವಾದತಾವರೆಹೂವಿನವಳ ಪತಿಯೂ ಆದ, ಪುಳ್ಳಮ್ ಭೂತಂಗುಡಿಯಲ್ಲಿ ನೆಲಸಿರುವವನನ್ನು ಕುರಿತು ಕಲಿತವರು ಕೊಂಡಾಡುವಂಥವನೂ, ಮಂಗೈಜನರ ಒಡೆಯನೂ, ಕಾರ್ಮುಗಿಲಿನ ಪೂರ್ಣವಾದ ಔದಾರ್ಯವುಳ್ಳವನೂ, ಆಗ ಕಲಿಯನ್ ಹೇಳಿದ ಈ ಹತ್ತು ಪಾಶುರಗಳನ್ನೂ ಹಾಡಬಲ್ಲವರಿಗೆ ಸಂಕಟಗಳೂ ಇಲ್ಲ, ಅಧಃಪತನವೂ ಇಲ್ಲ. 



ಪುಳ್ಳಂಭೂತಂಗುಡಿ ಕ್ಷೇತ್ರದಲ್ಲಿ, ಈಗ, ಅರ್ಚಾಮೂರ್ತಿಯಾಗಿ ನೆಲಸಿರುವ ಸರ್ವೇಶ್ವರನೇ, ಹಿಂದೆ, ಶ್ರೀಕೃಷ್ಣನಾಗಿ ದನಕರುಗಳನ್ನು ಮೇಯಿಸಿದನು. ಅವನೇ ಕಾಳೀಯ ನೆತ್ತಿಯು ನಡುಗುವಂತೆ ಅಲ್ಲಿ ವಿಧವಿಧವಾದ ನಾಟ್ಯಗಳನ್ನಾಡಿದನು. ಅವನೇ ಸುಂದರವಾದ ತಾವರೆಯಹೂವಿನಲ್ಲಿ ಹುಟ್ಟಿದವಳಾದ ಶ್ರೀದೇವಿಯ ಪತಿಯಾದ ಶ್ರೀಮನ್ನಾರಾಯಣನು. ಆ ಸ್ವಾಮಿಯನ್ನು ಕುರಿತು ಈ ಹತ್ತು ಪಾಶುರಗಳನ್ನು ಬರೆದಿರುವವನು ಕಲಿಯನು \(ತಿರುಮಂಗೈ ಆಳ್ವಾರರು\). ಕಲಿತವರು ಕೊಂಡಾಡುವಂಥ ಕವಿ ಅವನು. ಮಂಗೈನಾಡಿನ ಜನರ ಒಡೆಯನು. ಮತ್ತು ಕಾರ್ಮುಗಿಲಿನಂತೆ ಪರಿಪೂರ್ಣವಾದ ಉದಾರಿ. ಅವನು ಬರೆದಿರುವ ಈ ಹಾಡುಗಳು ವಿದ್ವತ್ಪೂರ್ಣವಾಗಿಯೂ ಭಕ್ತಿಪೂರ್ಣವಾಗಿಯೂ ಇವೆ. ಈ ಹಾಡುಗಳನ್ನು ಚೆನ್ನಾಗಿ ಅಭ್ಯಾಸ ಮಾದಿ ಅರ್ಥವತ್ತಾಗಿ ಹಾಡಬಲ್ಲವರಿಗೆ ಯಾವ ವಿಧವಾದ ಸಂಕಟಗಳೂ ಇರುವುದಿಲ್ಲ. ಅವರಿಗೆ ಅಧಃಪತನವೇ ಇಲ್ಲ. ಪುನರ್ಜನ್ಮದಿಂದ ಅವರು ಪಾರಾಗುತ್ತಾರಲ್ಲದೆ, ಶಾಶ್ವತವಾದ ಆನಂದದ ನೆಲೆಯಲ್ಲಿರುತ್ತಾರೆ. ಈ ತಿರುಮೊೞಿಯ ಫಲಶ್ರುತಿ ಇದು. 



\*\*\*\*\*\*\*\*\*\*\*\*\*\*\*



ಅಡಿಯನಡೆ: ಅಱಿವದು, ಕಳ್ಳಮ್, ಮೇಲಾ, ವೆಱ್ ಪಾಲ್, ಮೈಯಾರ್, ಮಿನ್ನಿನ್, ಕುಡೈ, ಕಱೈ, ತುನ್ನಿ, ಕಟ್ರಾ, \(ತಾಮ್\). 



\*\*\*\*\*\*\*\*\*\*\*\*\*\*\*\*\*\*\*







ಪೆರಿಯ ತಿರುಮೊೞಿ ಐದನೆಯ ದಶಕ ಮೊದಲ ತಿರುಮೊೞಿ



ತಾಮ್ ತಮ್ ಪೆರುಮೈಯಱಿಯಾರ್



೧. ತಾಮ್ ತಮ್ ಪೆರುಮೈಯಱಿಯಾರ್, ತೂದು

ವೇನ್ದರ್ ಕ್ಕಾಯ ವೇನ್ದರೂರ್ ಪೋಲ್,

ಕಾನ್ ದಳ್ ವಿರಲ್ ಮೆನ್ ಕಲೈ ನನ್ ಮಡವಾರ್,

ಕೂನ್ ದಲ್ ಕಮೞುಮ್ ಕೂಡಲೂರೇ, 



ತಾಮ್ = ತಾವು, ತಮ್ = ತಮ್ಮ, ಪೆರುಮೈ = ಹಿರಿಮೆಯನ್ನು, ಅಱಿಯಾರ್ = ತಿಳಿಯದವರಾಗಿ, ತೂದು = ದೌತ್ಯವನ್ನು, ವೇನ್ದರ್ ಕ್ಕು = ರಾಜರಿಗೆ, ಆಯ = ಆದಂಥ \(ನಡೆಸಿದಂಥ\), ವೇನ್ದರ್ ಪೋಲ್ = ದೇವಾಧಿದೇವನಹಾಗೆ, ಊರ್ = \(ಅವನು ನೆಲಸಿರುವ\) ಊರು, ಕಾನ್ ದಳ್ ವಿರಲ್ = ಕಾರ್ತೀಕ ಪುಷ್ಪದ ಹಾಗೆ ಬೆರಳುಗಳನ್ನೂ, ಮೆಲ್ ಕಲೈ = ಮೃದುವಾದ \(ತೆಳುವಾದ\) ವಸ್ತ್ರವನ್ನೂ, ನಲ್ ಮಡವಾರ್ = \(ಸದ್ಗುಣಗಳನ್ನೂ ಉಳ್ಳ\) ಒಳ್ಳೆಯ ಸ್ತ್ರೀಯರ, ಕೂನ್ ದಲ್ ಕಮೞುಮ್ = ಕೂದಲಿನ ಪರಿಮಳ ತುಂಬಿರುವ, ಕಡಲೂರೇ = ಕಡಲೂರು ಎಂಬುದೇ. 



ತಾವು ತಮ್ಮ ಹಿರಿಮೆಯನ್ನರಿಯದವರಾಗಿ, ರಾಜರಿಗೆ ದೌತ್ಯವನ್ನು ನಡೆಸಿದ ದೇವಾಧಿದೇವನ ಹಾಗೆ, ಸ್ವಾಮಿಯು ನೆಲಸಿರುವ ಊರು ಎಂದರೆ, ಕಾರ್ತೀಕಪುಷ್ಪಗಳ ಹಾಗೆ ಬೆರಳುಗಳೂ, ಮೃದುವಾದ \(ತೆಳುವಾದ\) ವಸ್ತ್ರಗಳೂ, ಸದ್ಗುಣಗಳುಳ್ಳ ಒಳ್ಲೆಯ ಸ್ತ್ರೀಯರ ಕೂದಲಿನ ಪರಿಮಳ ತುಂಬಿರುವ ಕಡಲೂರೇ\! 



ಈ ಪಾಶುರದಲ್ಲಿ ಭಗವಂತನ ಮತ್ತು ಅವನು ನೆಲಸಿರುವ ಪವಿತ್ರಸ್ಥಳದ ಹಿರಿಮೆಯೇನೆಂಬುದನ್ನು ವಿವರಿಸಿ ಹೇಳಲಾಗಿದೆ. 



ಭಗವಂತನು ಸಕಲಸದ್ಗುಣಸಂಪನ್ನನು. ಪರಮೋಪಕಾರಿ. ತನ್ನನ್ನು ಆಶ್ರಯಿಸಿದವರು ಯಾರೇ ಆಗಿರಲಿ, ಅವರಿಗೆ ಉಪಕಾರಮಾಡುವುದರಲ್ಲಿಯೇ ಭಗವಂತನಿಗೆ ಆಸಕ್ತಿ. ಅದಕ್ಕಾಗಿಯೇ ಸ್ವಾಮಿಯು ಕಾತರವಾಗಿ ಕಾದಿರುವನು. ಪಾಂಡವರ ಪರವಾಗಿ ಸ್ವಾಮಿಯು ಕೌರವರಲ್ಲಿ ರಾಜದೌತ್ಯವನ್ನು ನಡೆಸಿದನು. ಅದು ವಿಫಲಗೊಳ್ಳಲು, ಮಹಾಭಾರತಯುದ್ಧವು ಅನಿವಾರ್ಯವಾದಾಗ, ಅವನು ಅರ್ಜುನನ ಸಾರಥಿಯಾಗಿ, ಮಾರ್ಗದರ್ಶಕನಾಗಿ, ಅವನಿಗೆ ಎಲ್ಲ ಬಗೆಯ ಒತ್ತಾಸೆಮಾಡಿ, ಪಾಂಡವರಿಗೆ ಜಯವನ್ನು ಗಳಿಸಿಕೊಟ್ಟನು. ದೇವಾಧಿದೇವನೆಂದು ಭಗವಂತನು ಅತ್ಯಂತ ಹೆಚ್ಚಿನ ಹಿರಿಮೆಯುಳ್ಳವನಾದರೂ ಸಹ, ಅವನ ಸರಳತೆಯನ್ನು ಕಂಡಿರಾ\! ಅವನ ಉಪಕಾರತ್ವವನ್ನು ಕಂಡಿರಾ\! “ತನ್ನ ಹಿರಿಮೆಯನ್ನು ತಾನು ಅರಿಯದವನು, ಸ್ವಾಮಿ” ಎನ್ನುತ್ತಾರೆ, ಆಳ್ವಾರರು. 



ಭಗವಂತನು ಹೇಗೋ ಹಾಗೆಯೇ ಸ್ವಾಮಿಯು ನೆಲಸಿರುವ ಊರೂ ಸಹ. ಆ ಊರಿನ ಹಿರಿಮೆಯೂ ಹೆಚ್ಚಿನದೇ. ಅಲ್ಲಿ ವಾಸಿಸುವ ಸ್ತ್ರೀಯರು ಸುಂದರಿಯರು. ಕಲೆಯೇ ಮಾಟಗೊಂಡಿದೆಯೋ ಎಂಬಂತೆ ಅವರ ರೂಪ. ಅದಕ್ಕೆ ಅನುಗುಣವಾದ, ಹೊಂದಿಕೊಳ್ಳತಕ್ಕದ್ದಾದ ಅವರ ಮೈಕಟ್ಟು ಮತ್ತು ದೇಹಕಾಂತಿ. ಅವರ ವಸ್ತ್ರಭೂಷಣವೂ ಹಾಗೆಯೇ ಮೃದುವಾಗಿ, ತೆಳುವಾಗಿ, ಮೈಗೂ ಮನಸ್ಸಿಗೂ ಹಿತವಾದದ್ದು. ಅವರ ತಲೆಗೂದಲು ಸುಂದರವಾಗಿ ದೀರ್ಘವಾಗಿರುವುದು. ಕೂದಲಿನ ಪರಿಮಳವು ಎಲ್ಲೆಲ್ಲಿಯೂ ತುಂಬಿಕೊಂಡಿರುವುದು. ಎಲ್ಲಕ್ಕಿಂತಲೂ ಹೆಚ್ಚಾಗಿ, ಅವರ ಸದ್ಗುಣಸಂಪನ್ನೆಯರು. ಶ್ರೇಷ್ಠರಾದ ಸಾಧ್ವಿಯರು. ಅವರು ಭಗವಂತನಲ್ಲಿ ಒಮ್ಮನದ ಸೇವೆಯನ್ನರ್ಪಿಸುತ್ತಾ, ಆದರ್ಶಸತಿಯರಾಗಿ ಬಾಳುವರು. ಇಷ್ಟು ಹೆಚ್ಚಿನ ಹಿರಿಮೆಯುಳ್ಳವರಾದರೂ, ಅವರ ಹಿರಿಮೆಯೇನೆಂಬುದೇ ಅವರಿಗೆ ತಿಳಿಯದು. ಅವರ ಮತ್ತು ಅವರ ಬಂಧು ಬಳಗದ ಆಚಾರ, ನಡತೆಗಳಿಂದಲೇ ಅವರ ಊರಿನ ಹಿರಿಮೆಯನ್ನು ತಿಳಿಯಬೇಕಲ್ಲದೆ, ಅವರಾಗಿ ತಮ್ಮ ವಿಷಯವನ್ನು ಹೇಳುವಾರೇ ಅಲ್ಲ. “ಇಂಥ ಹಿರಿಮೆಯ ಊರೆಂದರ ತಿರುಕ್ಕಡಲೂರೇ” ಎನ್ನುತ್ತಾರೆ, ಆಳ್ವಾರರು. 



ದಕ್ಷಿಣಭಾರತದಲ್ಲಿರುವ ನೂರ ಎಂಟು ’ತಿರುಪತಿ’ಗಳಲ್ಲಿ, ಎರಡು ಕಡಲೂರುಗಳಿವೆ. ಒಂದು ಕಡಲೂರು ಪಾಂಡ್ಯನಾಡಿನದು. ಅದನ್ನು ”ತೆನ್ ಮದುರೈ” \(ದಕ್ಷಿಣದ ಮಧುರೆ\) ಎನ್ನುತ್ತಾರೆ. ಇನ್ನೊಂದು ಕಡಲೂರು ಚೋಳನಾಡಿಗೆ ಸೇರಿದ್ದು. ಅದನ್ನು “ಆಡುದುರೈ ಪೆರುಮಾಳ್ ಕೋಯಿಲ್” \(ಆಡುದುರೈ ದೇವಮಂದಿರ\) ಎನ್ನುತ್ತಾರೆ. ದೇವತೆಗಳೆಲ್ಲರೂ ತಂಡತಂಡವಾಗಿ ಧರೆಗೆ ಇಳಿದು ಬಂದು, ಈ ಪವಿತ್ರಸ್ಥಳದಲ್ಲಿ ಭಗವಂತನನ್ನು ಪೂಜಿಸಿ ಹೋಗುವ ಪದ್ಧತಿಯಿದ್ದದ್ದರಿಂದ ಇದನ್ನು “ಕೂಡಲೂರು” ಎಂದು ಕರೆಯುತ್ತಾರೆ. ಈ ಕೂಡಲೂರನ್ನೇ ಆಳ್ವಾರರು ಇಲ್ಲಿ ಹೊಗಳುತ್ತಿರುವುದು. 



೨. ಶೆಱುನ್ದಿಣ್ ತಿಮಿಲೇಱುಡೈಯ,ಪಿನ್ನೈ

ಪೆಱುನ್ದಣ್ ಕೋಲಮ್ ಪೆಟ್ರಾರೂರ್ ಪೊಲ್,

ನಱುನ್ದಣ್ಡೀಮ್ ತೇನುಣ್ಡವಣ್ಡು,

ಕುಱಿಂಜಿಪಾಡುಮ್ ಕೂಡಲೂರೇ. 



ಶೆಱುಮ್ = ಕೋಪದಿಂದ ಕೂಡಿದ, ತಿಣ್= ಬಲಿಷ್ಠವಾದ, ತಿಮಿಲ್ = ಹಿಳಲುಳ್ಳ, ಏರ್‍಼ಉ = ವೃಷಭಗಳನ್ನು, ಉಡೈಯ = ಉಂಟಾಗಿರುವ, ಪಿನ್ನೈ = ನಪ್ಪಿನ್ನೈದೇವಿಯನ್ನು, ಪೆಱು = ಪಡೆಯತಕ್ಕ, ತಣ್ = ತಂಪಾದ \(ಹಿತಕರವಾದ\), ಕೋಲಮ್ = ಸುಂದರವಾದ ದೇಹವನ್ನು, ಪೆಟ್ರಾರ್ ಪೋಲ್= ಪಡೆದವನ ಹಾಗೆ, \(ಅವನಿರುವ\), ಊರ್ = ಊರು, ನಱು = ಬಹಳವಾಗಿಪರಿಮಳಿಸುವ, ತಣ್ = ತಂಪಾದ, ತೀಮ್ = ಮಧುರವಾದ, ತೇನ್ = ಜೇನುತುಪ್ಪವನ್ನು, ಉಣ್ಡ = ಉಂಡ, ವಣ್ಡು = ದುಂಬಿಗಳ್೮ಉ, ಕುಱಂಜಿ = ಕುರಂಜಿ ರಾಗವನ್ನು, ಪಾಡುಮ್ = ಹಾಡುವಂಥ, ಕೂಡಲೂರೇ = ಕೂಡಲೂರೇ. 



ಕೋಪದಿಂದ ಕೂಡಿದ ಬಲವಾದ ಹಿಳ ಉಳ್ಳ ವೃಷಭಗಳನ್ನು ಪಡೆದವಳಾದ ನಪ್ಪಿನ್ನೈದೇವಿಯನ್ನು ಪಡೆಯುವುದಕ್ಕಾಗಿ ಹಿತಕರವಾದ ಸುಂದರವಾದ ದೇಹವನ್ನು ಪಡೆದಿರುವವನ ಹಾಗೆಯೇ ಅವನಿರುವ ಊರು ಬಹಳವಾಗಿ ಪರಿಮಳಿಸುವ ತಂಪಾದ ಮಧುರವಾದ ಜೇನುತುಪ್ಪವನ್ನು ಉಂಡ ದುಂಬಿಗಳು ಕೂರಿಂಜಿರಾಗವನ್ನು ಹಾಡುವಂಥ ಕೂಡಲೂರೇ. 



ಬಹಳ ಬಲಿಷ್ಠವಾದ, ಕೋಪದಿಂದ ಮೇಲೆ ಬೀಳುವಂಥ, ಏಳು ಎತ್ತುಗಳನ್ನು ಅಡಗಿಸಲು ತಕ್ಕ ಸಾಮರ್ಥ್ಯವನ್ನೂ, ಅದರ ಫಲವಾಗಿ ನಪ್ಪಿನ್ನೈದೇವಿಯನ್ನು ಆಕರ್ಷಿಸುವುದಕ್ಕಾಗಿ ತಕ್ಕದ್ದಾದ, ಹಿತವಾದ, ದೇಹಸೌಂದರ್ಯವನ್ನೂ ತಳೆದು ಭಗವಂತನು ಶ್ರೀಕೃಷ್ಣಾವತಾರಿಯಾಗಿ ಬಂದನಲ್ಲವೇ? ಹಾಗೆಯೇ, ಆ ಸ್ವಾಮಿಯು ನೆಲಸಿರುವ ಪವಿತ್ರ ಕ್ಷೇತ್ರವೂ. ಅದು ಮೈಗೂ ಮನಸ್ಸಿಗೂ ಹಿತವಾದ ಉತ್ತಮ ಉಣಿಸದ ಮಧುವು ಸಮೃದ್ಧಿಯಾಗಿದೆ. ಪರಿಮಳಿಸುವ ಆ ಮಧುವನ್ನು ದುಂಬಿಗಳು ಕುಡಿದು, ತಣಿದು, ಕುರಿಂಜಿರಾಗವನ್ನು ಆನಂದದಿಂದ ಹಾಡುತ್ತಾ ಕಾಲ ಕಳೆಯುತ್ತವೆ. ಆ ಕ್ಷೇತ್ರವೇ ತಿರುಕ್ಕೂಡಲೂರು. 



ಒಂದೊಂದು ಪಾಶುರದಲ್ಲೂ ಸುಂದರವಾದ ಉಪಮಾನವಿದೆ. ಈ ಪಾಶುರದಲ್ಲಿ ದುಷ್ಟಪಾಶವೀ ಶಕ್ತಿಯನ್ನು ಅಡಗಿಸಲು ಭಗವಂತನಿಗೆ ತಕ್ಕ ಸಾಮರ್ಥ್ಯವಿದೆ. ಸಾತ್ವಿಕವಾದ ಮಧುರವಾದ ಶಕ್ತಿಯನ್ನುತನ್ನ ಬಳಿಗೆ ಆಕರ್ಶಿಸಲು, ಅನುಗ್ರಹಿಸಲು, ತಕ್ಕ ಸೌಮ್ದರ್ಯಾದಿ ಸಲ್ಲಕ್ಷಣಗಳು, ಸದ್ಗುಣಗಳು ಇವೆ. ಹಾಗೆಯೇ, ಸ್ವಾಮಿಯು ನೆಲಸಿರುವ ಊರಿನಲ್ಲೂಸಹ ಎರಡು ಬಗೆಯ ಶಕ್ತಿಗಳಿವೆ. ತನುಮನಗಳನ್ನು ಕುಗ್ಗಿಸುವ ಹಸಿವನ್ನಡಗಿಸಲು, ಅಲ್ಲಿ, ಜೇನಿನಂಥ ತಂಪಾದ ಮಧುರವಾದ ಉಣಿಸಿದೆ. ಉಲ್ಲಾಸವನ್ನೂ ಉತ್ಸಾಹವನ್ನು ತೃಪ್ತಿಯನ್ನೂ ತುಂಬಲು ಆನಂದಕರ ಗಾನವಿದೆ. ಭಗವಂತನಿಗೂ ದುಂಬಿಗಳಿಗೂ ಹೋಲಿಕೆ. 



ಭಕ್ತನಾದವನಿಗೆ ಭಗವಂತನ ಮಧುರಮೂರ್ತಿಯ ಸನ್ನಿಧಿಯೂ, ಅವನ ಸೇವೆಯೂ, ಅವನ ಪ್ರಸಾದವೂ, ತೃಪ್ತಿಯೂ, ಆನಂದವೂ ಅಲ್ಲಿ ದೊರೆಯುವಾಗ ಅವನಿಗೆ ಇನ್ನೇತರ ಹಂಬಲ? 



೩. ಪಿಳ್ಳೈಯುರುವಾಯ್ ತ್ತಯಿರುಣ್ಡು, ಅಡಿಯೇ

ನುಳ್ಳಮ್ ಪುಹುನ್ದ ಒರುವರೂರ್ ಪೋಲ್,

ಕಳ್ಳನಾರೈ ವಯಲುಳ್, ಕಯಲ್ ಮೀನ್

ಕೊಳ್ಳೈಕೊಳ್ಳುಮ್ ಕೂಡಲೂರೇ.



ಪಿಳ್ಳೈ ಉರುವಾಯ್ = ಮಗು \(ಬಾಲಕನ\)ವಿನ ರೂಪವನ್ನು ತಳೆದು, ತಯಿರ್ ಉಣ್ಡು = ಮೊಸರನ್ನುಂಡು, ಅಡಿಯೇನ್ = ಈ ದಾಸನ \(ಆಳ್ವಾರರ\), ಉಳ್ಳಮ್ = ಅಂತರಂಗವನ್ನು, ಪುಹುನ್ದ = ಪ್ರವೇಶಿಸಿದ, ಒರುವರ್ = ಒಬ್ಬರ, ಊರ್ ಪೋಲ್ = ಊರಿನ ಹಾಗೆ, ಕಳ್ಳಮ್ ನಾರೈ = ಕಪಟಿಯಾದ ಕೊಕ್ಕರೆಯು \(ಬಕರಕ್ಷಿಯು\), ವಯಲುಳ್ = ಗದ್ದೆ ಬಯಲಿನಲ್ಲಿ, ಕಯಲ್ ಮೀನ್ = ಕಯಲ್ ಮೀನುಗಳನ್ನು, ಕೊಳ್ಳೈಕೊಳ್ಳೂಮ್ = ಮೋಸದಿಂದ ಕೊಳ್ಳೆ ಹೊಡೆಯುವ, ಕೂಡಲೂರೇ = ಕೂಡಲೂರು ಕ್ಷೇತ್ರವೇ. 



ಮಗುವಿನ \(ಬಾಲಕನ\) ರೂಪವನ್ನು ತಳೆದು ಮೊಸರನ್ನುಂಡು ಈ ದಾಸನ ಅಂತರಂಗವನ್ನು ಪ್ರವೇಶಿಸಿದ ಒಬ್ಬನ ಊರಿನ ಹಾಗೆ ಕಪಟಿಯಾದ ಬಕಪಕ್ಷಿಯು ಗದ್ದೆ ಬಯಲಿನಲ್ಲಿ ಕಯಲ್ ಮೀನುಗಳನ್ನು ಮೋಸದಿಂದ ಕೊಳ್ಳೆಹೊಡೆಯುವ ಕೂಡಲೂರು ಕ್ಷೇತ್ರವೇ. 



ಸಾಟಿಯಿಲ್ಲದ ಒಬ್ಬನೇ ಭಗವಂತ. ಅವನು ಕೃಷ್ಣಾವತಾರಿಯಾಗಿ ಬೆಳೆದದ್ದು ನಂದಗೋಕುಲದಲ್ಲಿ, ಅಲ್ಲಿ, ಯಶೋದೆ ತಾಯಿಯೂ ಇತರ ಗೊಲ್ಲತಿಯರೂ ಕೂಡಿಟ್ಟು ಬಚ್ಚಿಟ್ಟಿದ್ದ ಹಾಲು, ಮೊಸರು, ಬೆಣ್ನೆ, ತುಪ್ಪಗಳನ್ನು ಎಲ್ಲವನ್ನೂ ಯಾವ ಮಾಯದಲ್ಲೋ ಉಂಡು, ಏನೂ ಅರಿಯದವನಂತೆ ಇರುತ್ತಿದ್ದ ಮಾಯಾವಿ ಅವನು. ಅದೇ ರೀತಿಯಲ್ಲಿ, ಭಕ್ತರ ಅಂತರಂಗವನ್ನು ಅವರು ಅರಿಯದಂತೆ ಪ್ರವೇಶಿಸಿ, ಅಲ್ಲಿ ಅವರ ಭಕ್ತಿಯ ಭಾವನೆಗಳಿಗೂ ನಡತೆಗೂ ಸಾಕ್ಷಿಯಾಗಿರುವವನು. ಅವನು ನೆಲಸಿರುವ ಊರೂ ಹಾಗೆಯೇ. ಅಲ್ಲಿ ವಿಶಾಲವಾದ ಗದ್ದೆ ಬಯಲುಗಳಿವೆ. ಅವುಗಳಲ್ಲಿ ಕಯಲ್ ಮೀನುಗಳು ಹೇರಳವಾಗಿವೆ. ಬಕಪಕ್ಷಿಗಳು ಆ ಬಯಲುಗಳಲ್ಲಿ ನಿಶ್ಚಲವಾಗಿ, ಏನೂ ಅರಿಯದವಂತೆ, ನಿಂತಿರುತ್ತವೆ. ಕಯಲ್ ಮೀನುಗಳು ಅವುಗಳ ಬಳಿಯಲ್ಲಿ, ಒಂದೊಂದು ವೇಳೆ, ನಿರ್ಭಯವಾಗಿ ಸುಳಿದಾಡಿದುವೆಂದರೆ, ಅವು ಅಲ್ಲಿಯೇ, ಬಕಪಕ್ಷಿಯ ಬಾಯಿಯಲ್ಲಿ, ಮಾಯವಾಗುವುವು. ಆ ಪವಿತ್ರಕ್ಷೇತ್ರವೇ ತಿರುಕ್ಕೂಡಲೂರು. 



೪. ಕೂಟ್ರೇರುರುವಿನ್ ಕುಱಳಾಯ್ ನಿಲಮ್ ನೀರ್

ಏಟ್ರಾನ್ ಎನ್ದೈ ಪರುಮಾನೂರ್ ಪೋಲ್,

ಶೇಟ್ರೆರುೞವರ್ ಕೋದೈಪ್ಪೋತೂಣ್,

ಕೋಲ್ ತೇನ್ ಮುರಲುಮ್ ಕೂಡಲೂರೇ.



ಕೂಱು = ಹೊಗಳಿ ಹೇಳುವುದಕ್ಕೆ, ಏರ್ = ತಕ್ಕಂಥ, ಉರುವಿನ್ = ರೂಪದ, ಕುಱಳ್ ಆಯ್ = ವಾಮನ ವಟುವಾಗಿ, ನಿಲಮ್ ನೀರ್ = ಭೂದಾನವನ್ನು, ಏಟ್ರಾನ್ = ಪಡೆದವನಾದ, ಎನ್ದೈ ಪೆರುಮಾನ್ = ನಮ್ಮ ಸ್ವಾಮಿಯ, ಊರ್ ಪೋಲ್ = ದಿವ್ಯದೇಶದ ಹಾಗೆ, ಶೇಱು = ಕೆಸರಿನಲ್ಲಿ, ಏರ್ ಉೞವರ್ = ನೇಗಿಲುಕಟ್ಟಿ ಉಳುವವರು, ಕೋದೈ = \(ತಮ್ಮ\) ತಲೆಗೂದಲಿನಲ್ಲಿ ಮುಡಿದಿರುವ, ಪೋದು = ಅರಳುವ ಹೂಗಳಲ್ಲಿ, ಊಣ್ = ಉಣ್ಣುತ್ತಾ, ಕೋಲ್ ತೇನ್ = ಸುಂದರವಾದ ದುಂಬಿಗಳು, ಮುರಲುಮ್ = ಗಾನಮಾಡುತ್ತಿರುವ, ಕೂಡಲೂರೇ = ಕೂಡಲೂರು ಕ್ಷೇತ್ರವೇ. 



ಕೊಂಡಾಡುವುದಕ್ಕೆ ತಕ್ಕಂಥ ರೂಪದ ವಾಮನ ವಟುವಾಗಿ ಭೂದಾನವನ್ನು ಪಡೆದ್ವನಾದ ನಮ್ಮ ಸ್ವಾಮಿಯ ದಿವ್ಯದೇಶದ ಹಾಗೆ ಕೆಸರಿನಲ್ಲಿ ನೇಗಿಲು ಕಟ್ಟಿ ಉಳುವವರು ತಮ್ಮ ತಲೆಗೂದಲಿನಲ್ಲಿ ಮುಡಿದಿರುವ ಅರಳುವ ಹೂಗಳಲ್ಲಿ ಉಣ್ಣುತ್ತಾ, ಸುಂದರವಾದ ದುಂಬಿಗಳು ಗನಮಾಡುತ್ತಿರುವ ಕೂಡಲೂರೇ. 



ತಿರುಕ್ಕೂಡಲೂರಿನಲ್ಲಿ ನೆಲಸಿರುವ ಮಧುರಸುಂದರ ಮೂರ್ತಿಯೇ, ಹಿಂದೆ, ಅತ್ಯಂತ ವಿಲಕ್ಷಣವಾದ, ಮಹಾತೇಜಸ್ವಿಯಾದ, ಕುಳ್ಳಬ್ರಹ್ಮಚಾರಿಯ ವೇಷವನ್ನು ಧರಿಸಿ, ಬಲಿಚಕ್ರವರ್ತಿಯಿಂದ ಮೂರು ಹೆಜ್ಜೆಯ ನೆಲವನ್ನು ದಾನವಾಗಿ ಕೊಂಡ ವಿಸ್ಮಯಕಾರಿಯಾದ ಸರ್ವೇಶ್ವರನೇ\! 



ತಿರುಕ್ಕೂಡಲೂರಿನಲ್ಲಿ ಎಲ್ಲಿ ನೋಡಿದರೂ ಕೆಸರಿನ ಗದ್ದೆಯ ಬಯಲುಗಳು. ಅವುಗಳಲ್ಲಿ ನೇಗಿಲಿಟ್ಟು ಉಳುವವರೆಲ್ಲರೂ ತಮ್ಮ ತಲೆಯಲ್ಲಿ ಹೂ ಮುಡಿದಿರುತ್ತಾರೆ. ಆಗಲೇ ಅರಳುವುದಕ್ಕೆ ಮೊದಲಾಗುವಂಥ ಸುಗಂಧಪೂರ್ಣವಾದ ಹೂಗಳು ಅವು. ಅವುಗಳಲ್ಲಿನ ಮಕರಂದವನ್ನು ಪಾನಮಾಡುವುದಕ್ಕಾಗಿ ಸೊಬಗಿನ ದುಂಬಿಗಳು ಅವರ ತಲೆಯನ್ನು ಮುಸುರಿ, ಅವರನ್ನು ಹಿಂಬಾಲಿಸುತ್ತಾ, ಅವರಿಗೆ ಇಂಪಾದ ಗಾನವನ್ನು ಹಾಡುತ್ತಾ, ಅವರನ್ನು ಹರ್ಷಗೊಳಿಸುತ್ತವೆ. ರೊಚ್ಚಿನಲ್ಲಿ ಕಷ್ಟದ ಕೆಲಸ ಮಾಡುವವರಿಗೂ ಆ ಕ್ಷೇತ್ರದಲ್ಲಿ, ಮನಸ್ಸಿಗೆ ಎಷ್ಟು ಹಿತ ಕಂಡಿರಾ? ಭಗವಂತನು ನಿತ್ಯವಾಸ ಮಾಡುವ ಪವಿತ್ರಸ್ಥಳವಾಗಿರುವುದೇ ಅದಕ್ಕೆ ಕಾರಣ ಎನ್ನುತ್ತಾರೆ ಆಳ್ವಾರರು. 



೫. ತೊಣ್ಡರ್ ಪರವಚ್ಚುಡರ್ ಶೆನ್ ಱಣವ,

ಅಣ್ಡತ್ತಮರುಮ್ ಅಡಿಹಳೂರ್ ಪೋಲ್,

ವಣ್ಡಲಲೈಯುಳ್ ಕೊಣ್ಡೈಮಿಳಿರ,

ಕೊಣ್ಡಲದಿರುಮ್ ಕೂಡಲೂರೇ. 



ತೊಣ್ಡರ್ = ಆಶ್ರಿತರು \(ಭಕ್ತರು\), ಪರವ = ಸ್ತುತಿಸುವ ಹಾಗೆ, ಶುಡರ್ = ಸೂರ್ಯಮಂಡಲವನ್ನು, ಶೆನ್ ಱು = ಹೋಗಿ, ಅಣವ = ಸ್ಪರ್ಶಿಸುವಂತೆಯೂ, ಅಣ್ಡತ್ತು = ಬ್ರಹ್ಮಾಂಡವನ್ನೆಲ್ಲಾ, ಅಮರುಮ್ = ವ್ಯಾಪಿಸಿದ, ಅಡಿಹಳ್ = ತಿರುವಡಿಗಳು, ನೆಲಸಿರುವ, ಊರ್ ಪೋಲ್ = ಪವಿತ್ರಕ್ಷೇತ್ರದಂತೆ, ವಣ್ಡಲ್ = ಒಂದು ನೀರಿನ, ಅಲೈಯುಳ್ = ಅಲೆಗಳಲ್ಲಿ, ಕೊಣ್ಡೈ = ಕೊಂಡೈ ಮೀನುಗಳು, ಮಿಳಿರ =ಮಿಂಚಿ ಹೊಳೆಯಲು, ಕೊಣ್ಡಲ್ = ಮೋಡಗಳೂ, ಅದಿರುಮ್ = ಗುಡುಗುವಂಥ, ಕೂಡಲೂರೇ = ಕೂಡಲೂರು ಕ್ಷೇತ್ರವೇ. 



ಆಶ್ರಿತರು \(ಭಕ್ತರು\) ಸ್ತುತಿಸುವ ಹಾಗೆ ಸೂರ್ಯಮಂಡಲವನ್ನು ಹೋಗಿ ಸ್ಪರ್ಶಿಸುವಂತೆಯೂ, ಬ್ರಹ್ಮಾಂಡವನ್ನೆಲ್ಲಾ ವ್ಯಾಪಿಸಿದ ತಿರುವಡಿಗಳು ನೆಲಸಿರುವ ಪವಿತ್ರಕ್ಷೇತ್ರವೆಂದರೆ, ಒಂದು ನೀರಿನ ಅಲೆಗಳಲ್ಲಿ ಕೊಂಡೈಮೀನುಗಳು ಮಿಂಚಿ ಹೊಳೆಯಲು, ಕಾರ್ಮುಗಿಲುಗಳು ಗುಡುಗುವಂಥ ಕೂಡಲೂರು ಕ್ಷೇತ್ರವೇ. 



ಬಲಿಚಕ್ರವರ್ತಿಯಿಂದ ಮೂರಡಿ ನೆಲವನ್ನು ದಾನವಾಗಿ ಭಗವಂತನು ಕುಬ್ಜವಾಮನನಾಗಿ ಬಂದು ಪಡೆದುಕೊಂಡದ್ದೇ ತಡ. ಸ್ವಾಮಿಯು ವಿಶ್ವವ್ಯಾಪಿಯಾದ ತ್ರಿವಿಕ್ರಮನಾಗಿ ಬೆಳೆದನು. ಒಂದು ಹೆಜ್ಜೆಯು ಭೂಮಂಡಲವನ್ನೆಲ್ಲಾ ಆಕ್ರಮಿಸಿಬಿಟ್ಟಿತು. ಮತ್ತೊಂದು ಹೆಜ್ಜೆಯಿಂದ ಸ್ವಾಮಿಯು ಉಳಿದಎಲ್ಲ ಅವಕಾಶವನ್ನೂ ವ್ಯಾಪಿಸಿಕೊಂಡು, ಮೇಲಣಲೋಕಗಳನ್ನೆಲ್ಲಾ ಅಳೆದುಬಿಟ್ಟನು. ಭಗವಂತನ ಈ ದಿವ್ಯಾದ್ಭುತರೂಪವನ್ನು ಕಂಡು ಅವನ ಆಶ್ರಿತರೆಲ್ಲರೂ ಅವನನ್ನು ಬಾಯಿ ತುಂಬ ಹೊಗಳಿದರು. ಚತುರ್ಮುಖ ಬ್ರಹ್ಮನು ಆ ದಿವ್ಯಪಾದಗಳನ್ನು ತೊಳೆದು ಪೂಜಿಸಿದನು. ಬಲಿಚಕ್ರವರ್ತಿಗೂ ಪರಮಾನಂದವಾಯಿತು. ತನ್ನ ದಾನವು ಪರಮ ಶ್ರೇಷ್ಠವಾದ ಪಾತ್ರನಿಗೇ ಸಂದಿತೆಂದು ಹಿಗ್ಗಿದನು. ತಾನು ಕೊಟ್ಟ ಮೂರನೆಯ ಹೆಜ್ಜೆಯ ನೆಲಕ್ಕೆ ಬೇರೆ ಯಾವ ಅವಕಾಶವೂ ಉಳಿಯದೆ ಹೋದ್ದರಿಂದ, ಅತ್ಯಂತವಿನೀತವಾಗಿ, ಚಕ್ರವರ್ತಿಯು ತನ್ನ ನಡುನೆತ್ತಿಯನ್ನೇ ತೋರಿಸಿದನು. ನೆತ್ತಿಯಮೇಲೆ ಭಗವಂತನ ತಿರುವಡಿಯ ಸ್ಪರ್ಶವಾಗುವುದು ಏನು ಸಾಮಾನ್ಯವೇ\! ಅದೊಂದು ಭಾಗ್ಯವಿಶೇಷವೇ ಅಲ್ಲವೇ\! ಬಲಿಚಕ್ರವರ್ತಿಯೂ ಅವನ ಏಳುತಲೆ ಮಾರೂ ಪುನೀತಗೊಂಡರು. ಆಳ್ವಾರರು ಹೇಳುತ್ತಾರೆ. “ಬಲಿಚಕ್ರವರ್ತಿಯನ್ನು ಅನುಗ್ರಹಿಸಿದ ಆ ಪವಿತ್ರತಿರುವಡಿಗಳೇ ಈಗ ತಿರುಕ್ಕೂಡಲೂರಿನಲ್ಲಿ ನೆಲಸಿರುವುದು. ಅವನ್ನು ಪೂಜಿಸಿ, ಸೇವೆಮಾಡಿ, ಭಗವಂತನ ಅನುಗ್ರಹಕ್ಕೆ ಪಾತ್ರರಾಗಬೇಡವೇ?” 



ತಿರುಕ್ಕೂಡಲೂರಿನ ನೀರಿನ ನೆಲೆಗಳಲ್ಲಿ ಏಳುವ ಅಲೆಗಳು ಕದಡಿದ ಒಂದು ನೀರನ್ನು ಎರಚುತ್ತವೆ. ಅಲೆಗಳ ಜೊತೆಯಲ್ಲಿ ನುಗ್ಗಿಬರುವ ಕೊಂಡೆ ಮೀನುಗಳು ಮಿಂಚುತ್ತವೆ. ಕಾರ್ಮುಗಿಲು ಅದನ್ನೇ ನಿಜವಾದ ಮಿಂಚೆಂದು ಭ್ರಮಿಸಿ ಗುಡುಗುತ್ತವೆ – ಹೀಗಿದೆ, ಮಿಂಚು, ಗುಡುಗಿನ ವಿವರಣೆ. ಮಿಂಚು ಬಂದ ಬಳಿಕ ಗುಡುಗು ಬರಬೇಡವೇ? ಕವಿಯಾಗಿ ಆಳ್ವಾರರು ಇಲ್ಲಿ ಅವುಗಳನ್ನು ಜೋಡಿಸಿರುವ ರೀತಿ ಎಷ್ಟು ಸುಂದರವಾದ ಚಿತ್ರಣ\! 



೬. ತಕ್ಕನ್ ವೇಳ್ ವಿ ತಹರ್ ತ್ತ ತಲೈವನ್,

ತುಕ್ಕಮ್ ತುಡೈತ್ತ ತುಣೈವರೂರ್ ಪೋಲ್,

ಎಕ್ಕಲಿಡು ನುಣ್ ಮಣಲ್ ಮೇಲ್, ಎಙ್ಗುಮ್

ಕೊಕ್ಕಿನ್ ಪೞಮ್ ವೀೞ್ ಕೂಡಲೂರೇ. 



ತಕ್ಕನ್ = ದಕ್ಷನ, ವೇಳ್ ವಿ = ಯಜ್ಞವನ್ನು, ತಹರ್ ತ್ತ = ನಾಶಪಡಿಸಿದ, ತಲೈವನ್ = ಈಶ್ವರನ, ತುಕ್ಕಮ್ = ದುಃಖವನ್ನು, ತುಡೈತ್ತ = ತೀರಿಸಿದ, ತುಣೈವರ್ = ಜೊತೆಗಾರನ, ಊರ್ ಪೋಲ್ = ಪವಿತ್ರಕ್ಷೇತ್ರದಂತೆ, ಎಕ್ಕಲ್ ಇಡು = ಒಂಡು ನೀರು ತಳ್ಳಿರುವ, ನುಣ್ ಮಣಲ್ ಮೇಲ್ = ನುಣುಪಾದ ಮರಳಿನ ಮೇಲೆ, ಎಙ್ಗುಮ್ = ಎಲ್ಲೆಲ್ಲಿಯೂ, ಕೊಕ್ಕಿನ್ ಪೞಮ್ = ಮಾವಿನಹಣ್ಣು, ವೀೞ್ = ಬೀಳುವಂಥ, ಕೂಡಲೂರೇ = ತಿರುಕ್ಕೂಡಲೂರು ಕ್ಷೇತ್ರವೇ. 



ದಕ್ಷನ ಯಜ್ಞವನ್ನು ನಾಶಪಡಿಸಿದ ಈಶ್ವರನ ದುಃಖವನ್ನು ತೀರಿಸಿದ ಜೊತೆಗಾರನ ಪವಿತ್ರಕ್ಷೇತ್ರದಂತೆ, ಒಂಡು ನೀರು ತಳ್ಳಿರುವ ನುಣುಪಾದ ಮರಳಿನ ಮೇಲೆ ಎಲ್ಲೆಲ್ಲಿಯೂ ಮಾವಿನ ಹಣ್ಣು ಬೀಳುವಂಥ ತಿರುಕ್ಕೂಡಲೂರೇ. 



ದಕ್ಷಪ್ರಜಾಪತಿಯ ಯಜ್ಞವನ್ನು ನಾಶಪಡಿಸಿದವನು ಈಶ್ವರನು. ಈಶ್ವರನಿಗೆ ಬಂದ ದುಃಖವೆಂದರೆ, ಬ್ರಹ್ಮಕಪಾಲವು ಅವನ ಕೈಗೆ ಅಂಟಿಕೊಂಡದ್ದು, ಏನು ಮಾಡಿದರೂ ಎಲ್ಲೆಲ್ಲಿ ಯಾಚನೆ ಮಾಡಿದರೂ ಯಾರುಯಾರು ಭಿಕ್ಷೆಯಿತ್ತರೂ, ಅದು ತುಂಬದೇ ಇರುವುದು. ಅಂಥ ತುಂಬಲಾರದ ಕಪಾಲವನ್ನು ತುಂಬಿಸಿ, ಕೈಯಿಂದ ಅದು ಕಳಚಿ ಬೀಳುವಂತೆ ಮಾಡಿದ ಪರಮೋಪಕಾರಿಯಾದವನು ಸರ್ವೇಶ್ವರನೇ. ಅವನೇ ಈಗ ಮಧುರಮೂರ್ತಿಯಾಗಿ ತಿರುಕ್ಕೂಡಲೂರಿನಲ್ಲಿ ನೆಲಸಿದ್ದಾನೆ. 



ತಿರುಕ್ಕೂಡಲೂರಿನಲ್ಲಿ ನೀರಿನ ನೆಲೆಗಳಲ್ಲಿ ಉದುರಿದ ಮಾವಿನ ಹಣ್ಣುಗಳನ್ನು ನೀರಿನ ಅಲೆಗಳು ಹೊಡೆದುಕೊಂಡು ಹೋಗಿ, ದಡಕ್ಕೆ ನುಣುಪಾದ ಮಣ್ಣಿನೊಡನೆ ತಳ್ಳಿ ಹಾಕುತ್ತವೆ. ಮಧುರವಾದ ಹಣ್ಣುಗಳು ಎಲ್ಲೆಲ್ಲಿಯೂ ತುಂಬಿ ಹರಡುತ್ತವೆ. ಭಗವಂತನ ಹಾಗೆಯೇ ಅವೂ ಸ್ವಾದುವಾದವು. 



ತಿರುಕ್ಕೂಡಲೂರಿನಲ್ಲಿ ನೀರಿನ ನೆಲೆಗಳಲ್ಲಿ ಉದುರಿದ ಮಾವಿನ ಹಣ್ಣುಗಳನ್ನು ನೀರಿನ ಅಲೆಗಳು ಹೊಡೆದುಕೊಂಡು ಹೋಗಿ, ದಡಕ್ಕೆ ನುಣುಪಾದ ಮಣ್ಣಿನೊಡನೆ ತಳ್ಳಿಹಾಕುತ್ತವೆ. ಮಧುರವಾದ ಹಣ್ಣುಗಳು ಎಲ್ಲೆಲ್ಲಿಯೂ ತುಂಬಿಹರಡುತ್ತವೆ. ಭಗವಂತನ ಹಾಗೆಯೇ ಅವು ಸ್ವಾದುವಾದವು.



೭. ಕರುನ್ದಣ್ ಕಡಲುಮ್ ಮಲೈಯುಮಲಹುಮ್,

ಅರುನ್ದು ಮಡಿಹಳ್ ಅಮರು ಮೂರ್ ಪೋಲ್,

ಪೆರುನ್ದಣ್ ಮುಲ್ಲೈ ಪ್ಪಿಳ್ಳೈಯೋಡಿ,

ಕುರುನ್ದನ್ದೞುವುಮ್ ಕೂಡಲೂರೇ. 



ಕರು = ಕಪ್ಪನೆಯ, ತಣ್ = \(ಹಿತಕರವಾದ\) ತಂಪಾದ, ಕಡಲುಮ್ = ಕಡಲುಗಳನ್ನೂ, ಮಲೈಯುಮ್ = ಪರ್ವತಗಳನ್ನೂ, ಉಲಹುಮ್ = ಲೋಕಗಳನ್ನೂ, ಅರುನ್ದುಮ್ = ಉಂಡು, ಅಡಿಹಳ್ = ತಿರುವಡಿಗಳು \(ಭಗವಂತನು\), ಅಮರುಮ್ = ನೆಲಸಿರುವ, ಊರ್ ಪೋಲ್ = ಪವಿತ್ರಸ್ಥಳದಂತೆಯೇ, ಪೆರು = ದೊಡ್ಡದಾಗಿ ಬೆಳೆದಿರುವ, ತಣ್ = ತಂಪಾದ, ಮುಲ್ಲೈ ಪಿಳ್ಳೈ = ಮಲ್ಲಿಗೆ ಬಳ್ಳಿಯು, ಓಡಿ = \(ಬೇಗ\) ಹರಡಿಕೊಂಡು, ಕುರುನ್ದಮ್ = ಕುರುಂದಮರವನ್ನು, ತೞುವುಮ್ = ಆಲಿಂಗಿಸಿಕೊಳ್ಳುವ \(ಆಶ್ರಯಿಸುವ\), ಕೂಡಲೂರೇ = ತಿರುಕ್ಕೂಡಲೂರು ಕ್ಷೇತ್ರವೇ. 



ಕಪ್ಪಾದ ತಂಪಾದ ಕಡಲುಗಳನ್ನೂ, ಪರ್ವತಗಳನ್ನೂ ಲೋಕಗಳನ್ನೂ ಉಂಡು, ತಿರುವಡಿಗಳು \(ಸ್ವಾಮಿಯು\) ನೆಲಸಿರುವ ಪವಿತ್ರಸ್ಥಳದಂತೆಯೇ, ದೊಡ್ಡದಾಗಿ ಬೆಳೆದಿರುವ ತಂಪಾದ ಮಲ್ಲಿಗೆ ಬಳ್ಳಿಯು \(ಬೇಗ\) ಹರಡಿಕೊಂಡು ಕುರುಂದಮರವನ್ನು ಆಶ್ರಯಿಸುವಂಥ ತಿರುಕ್ಕೂಡಲೂರು ಕ್ಷೇತ್ರವೇ. 



ಪ್ರಳಯಕಾಲದಲ್ಲಿ ಭಗವಂತನು ಎಲ್ಲ ಕಡಲುಗಳನ್ನೂ ಎಲ್ಲ ಪರ್ವತಗಳನ್ನೂ, ಎಲ್ಲಲೋಕಗಳನ್ನೂ ಉಂಡು, ಎಳೆಯಮಗುವಿನ ರೂಪವನ್ನು ತಳೆದು ಆಲದೆಲೆಯ ಮೇಲೆ ನಿರ್ಲಿಪ್ತನಾಗಿ ಪವಡಿಸಿದ ಪವಿತ್ರಸ್ಥಳದ ಹಾಗೆಯೇ ತಿರುಕ್ಕೂಡಲೂರು ಕ್ಷೇತ್ರದಲ್ಲೂ ಅವನೇ ಮಧುರರೂಪದಲ್ಲಿ ನೆಲಸಿದ್ದಾನೆ. ಅವನನ್ನು ಆಶ್ರಯಿಸಿದ ಭಕ್ತರಿಗೆ ದಿವ್ಯವಾದ ಆಶ್ರಯವನ್ನಿತ್ತು, ಅವರನ್ನು ಉದ್ಧರಿಸುವುದಕ್ಕಾಗಿಯೇ ಭಗವಂತನು ಈ ಕ್ಷೇತ್ರದಲ್ಲಿ ಅರ್ಚಾಸ್ವರೂಪನಾಗಿ ನೆಲಸಿರುವುದು. 



ಪ್ರಳಯಕಾಲದಲ್ಲಿ ಭಗವಂತನನ್ನು ಇಡಿಯ ಬ್ರಹ್ಮಾಂಡವೇ ಆಶ್ರಯಿಸಿರುವ ಹಾಗೆ, ಅವನ ಹೊಟ್ಟೆಯಲ್ಲಿ ಬೀಜರೂಪದಲ್ಲಿ ರಕ್ಷಿತವಾಗಿರುವ ಹಾಘೆಯೇ, ತಿರುಕ್ಕೂಡಲೂರಿನಲ್ಲಿ ಮಲ್ಲಿಗೆ ಬಳ್ಳಿಗಳು ಚೆನ್ನಾಗಿ ಬೆಳೆದು ಮಗ್ಗುಲಲ್ಲಿ ಬೆಳೆದಿರುವ ಕುರುಂದಮರಗಳನ್ನು ಬಲವಾಗಿ ಆಶ್ರಯಿಸಿರುತ್ತವೆ. 



ಹಿಂದಿನ ಮತ್ತು ಈ ಪಾಶುರಗಳಲ್ಲಿ ಭಗವಂತನನ್ನು ಆಳ್ವಾರರು “ತಿರುವಡಿ” ಎಂದು ಸಂಬೋಧಿಸುತ್ತಾರೆ. ಯಾವುದನ್ನು ಆಶ್ರಯಿಸುವುದರಿಂದ ಭಕ್ತನು ಉಜ್ಜೀವನಗೊಂಡು ಅಮರತ್ವವನ್ನು ಪಡೆದುಕೊಳ್ಳುವನೋ ಅದೇ ಭಗವಂತನ ಪ್ರತೀಕ. ಅರ್ಥಾತ್ ಭಗವಂತನೇ. ವಿಷಯವನ್ನು ಸುಂದರವಾದ ರೀತಿಯಲ್ಲಿ – ’ಅಲಂಕಾರ’ವನ್ನು ಇಲ್ಲಿ ಉಪಯೋಗಿಸಿ ಹೇಳಿದ್ದಾರೆ. 



೮. ಕಲೈವಾಳ್ ಪಿಣೈಯೋಡಣೈಯುಮ್, ತಿರು ನೀರ್

ಮಲೈವಾೞಿನ್ದೈಮರುವು ಮೂರ್ ಪೋಲ್,

ಇಲೈತಾೞ್ ತೆಙ್ಗಿನ್ ಮೇಲ್ ನಿನ್ ಱಿಳನೀರ್,

ಕುಲೈತಾೞ್ ಕಿಡಙ್ಗಿನ್ ಕೂಡಲೂರೇ. 



ಕಲೈ ವಾೞ್ = ಗಂಡು ಜಿಂಕೆಯ ಬಾಳು, ಪಿಣೈಯೋಡು = ಹೆಣ್ಣುಜಿಂಕೆಯೊಡನೆ, ಅಣೈಯುಮ್ = ಹೊಂದಿಕೊಳ್ಳುವಂಎ, ತಿರುನೀರ್ ಮಲೈ ವಾೞ್ = ತಿರುನೀರ್ ಮಲೈ ಕ್ಷೇತ್ರದಲ್ಲಿ ನೆಲಸಿರುವಂಥ, ಎನ್ದೈ = ನನ್ನ ಸ್ವಾಮಿಯು, ಮರುವುಮ್ = ನಿತ್ಯವಾಸಮಾಡುವ, ಊರ್ ಪೋಲ್ = ಊರಿನ ಹಾಗೆ, ಇಲೈ ತಾಳ್ = ಎಲೆ ಮತ್ತು ಮಟ್ಟೆಗಳಿಂದ ಕೂಡಿದ, ತೆಙ್ಗಿನ್ ಮೇಲ್ = ತೆಂಗಿನ ಮರದಲ್ಲಿ, ನಿನ್ ಱ ಇಳನೀರ್ = ಇರುವ ಎಳನೀರಿನ, ಕುಲೈ ತಾೞ್ = ಗೊನೆಯನ್ನು ಭರಿಸಿರುವ \(ಹೊತ್ತಿರುವ\), ಕಿಡಙ್ಗಿನ್ = ನೀರಿನನೆಲೆಗಳುಳ್ಳ, ಕೂಡಲೂರೇ = ಕೂಡಲೂರು ಕ್ಷೇತ್ರವೇ. 



ಗಂಡು ಹೆಣ್ಣುಜಿಂಕೆಗಳು ಕಲೆತು ಹೊಂದಿಕೆಯಿಂದ ಬಾಳುವಂಥ ತಿರುನೀರ್ ನಿಲೈ ಕ್ಷೇತ್ರದಲ್ಲಿ ನೆಲಸಿರುವ ಸರ್ವೇಶ್ವರನು ನೆಲಸಿರುವ ಊರಿನ ಹಾಗೆ ಎಲೆಯೂ ಮಟ್ಟೆಯೂ ಒಟ್ಟೊಟ್ಟಾಗಿ ಬೆಳೆಯುವ ತೆಂಗಿನ ಮರಗಳಲ್ಲಿ ಎಳನೀರಿನ ಗೊನೆಯನ್ನು ಹೊರುವಂಥ ನೀರಿನ ನೆಲೆಗಳಿರುವ ತಿರುಕ್ಕೂಡಲೂರು ಕ್ಷೇತ್ರವೇ. 



ಭಗವಂತನು ನಿತ್ಯವಾಸ ಮಾಡುವ ಎಲ್ಲಾ ದಿವ್ಯಕ್ಷೇತ್ರಗಳಲ್ಲಿಯೂ ಒಂದು ವಸ್ತು ಮತ್ತೊಂದರ ಆಸರೆಯನ್ನು ಪಡೆದು ಬಾಳುವುದನ್ನು ಕಾಣಬಹುದು. ತಿರುನೀರ್ ಮಲೈ ಕ್ಷೇತ್ರದಲ್ಲಿ ಗಂಡುಜಿಂಕೆಗಳು ಹೆಣ್ಣುಜಿಂಕೆಗಳಿಗೆ ಆಸರೆಯಾಗಿದ್ದುಕೊಂಡು, ಪರಸ್ಪರ ಕಲೆತು, ಮಧುರವಾದ ಹೊಂದಿಕೆಯ ಜೀವನವನ್ನು ನಡೆಸುತ್ತವೆ. ತಿರುಕ್ಕೂಡಲೂರು ಕ್ಷೇತ್ರದಲ್ಲಿ ತೆಂಗಿನಮರಗಳು ನೀರಿನ ನೆಲೆಗಳ ಆಶ್ರಯಹೊಂದಿವೆ. ಆ ತೆಂಗಿನ ಮರಗಳಲ್ಲಿಯೇ, ತೆಂಗಿನ ನದಿಗಳು ಮಟ್ಟೆಗಳೂ ಪರಸ್ಪರ ಹೊಂದಿಕೊಂಡು ಒಂದಕ್ಕೊಂದು ಆಶ್ರಯವಾಗಿವೆ. ಅಲ್ಲದೆ, ಅವೆರಡೂ ಕೂಡಿಕೊಂಡು ಅವುಗಳ ಮೇಲ್ಗಡೆ ಬಿಡುವ ಎಳೆನೀರಿನ ಗೊನೆಗಳಿಗೆ ಆಶ್ರಯವಾಗಿವೆ. ಎಳೆನೀರಿನ ಗೊನೆಗಳಲ್ಲಿ ಒಂದೊಂದು ಕಾಯಿಯಲ್ಲೂ ಇರುವ ನೀರು, ಮಧುರವಾಗಿ ತಂಪಾಗಿ ಹಿತಕರವಾಗಿ, ಅದಕ್ಕೆ ಆಸರೆಯಾಗಿರುವ ನೀರಿನ ನೆಲೆಗಳಲ್ಲಿರುವ ನಿರನ್ನು ಎಲ್ಲ ರೀತಿಯಲ್ಲೂ ಹೊಂದಿಕೊಂಡು, ಅದನ್ನು ಹೋಲುತ್ತದೆ. ಹೀಗೆ ಭಗವಂತನ ಸೃಷ್ಟಿಯಲ್ಲಿ ಎಲ್ಲ ವಸ್ತುಗಳೂ ಪರಸ್ಪರ ಹೊಂದಿಕೊಂಡು ಬಾಳುತ್ತವೆ. ಯಾವೊಂದರ ಆಸರೆಯೂ ಇಲ್ಲದಂತೆ ಇರುವ ವಸ್ತುವೇ ಇಲ್ಲ. ಎಲ್ಲಕ್ಕೂಮತ್ತುಒಂದೊಂದಕ್ಕೂಆಸರೆಯಾಗಿ ಅವುಗಳನ್ನು ಹೊಂದಿಕೊಂಡು ಅವುಗಳಲ್ಲಿಯೇ ನೆಲಸಿರುವವನೇ ಭಗವಂತನ್. ಪರಮಪುರುಷನಾದ ಅವನು ಸುಂದರವಾದ ಪ್ರಕೃತಿಯ ನಡುವೆ, ತಿರುಕ್ಕೂಡಲೂರು ಕ್ಷೇತ್ರದಲ್ಲಿ, ಮಧುರವಾದ ಅರ್ಚಾಮೂರ್ತಿಯಾಗಿ ಕಂಗೊಳಿಸುತ್ತಿದ್ದಾನೆ. ಅವನ ಆಶ್ರಯ ಪಡೆದು, ಅವನ ಅನುಗ್ರಹಕ್ಕೆ ಪಾತ್ರರಾಗಬೇಕೆನ್ನುತ್ತಾರೆ ಆಳ್ವಾರರು. 



೯. ಪೆರುಹುಕಾದಲಡಿಯೇನುಳ್ಳಮ್,

ಉರುಹಪ್ಪುಹುನ್ದ ಒರುವರೂರ್ ಪೋಲ್,

ಅರುಹು ಕೈದೈ ಮಲರ, ಕೆಣ್ಡೈ,

ಕುರುಹೆನ್ ಱುಹುಮ್ ಕೂಡಲೂರೇ. 



ಪೆರುಹು = ಬೆಳೆಯುತ್ತಿರುವ, ಕಾದಲ್ = ಪ್ರೇಮದಿಂದ ಇರುವ, ಅಡಿಯೇನ್ = ಈ ಪಾದ ಸೇವಕನ, ಉಳ್ಳಮ್ = ಅಂತರಂಗವು, ಉರುಹ = ಕರಗುವಂತೆ, ಪುಹುನ್ದ = ಅಲ್ಲಿ ಪ್ರವೇಶಿಸಿದ, ಒರುವರ್ = ಒಬ್ಬನೇ ಆದ ಪರಮಪುರುಷನ, ಊರ್ ಪೋಲ್ = ಪವಿತ್ರಸ್ಥಳದ ಹಾಗೆ, ಅರುಹು = ಮಗ್ಗುಲಲ್ಲಿ, ಕೈದೈ = ತಾಳೆ ಹೂಗಳು, ಮಲರ = ಅರಳಲು, ಕೆಣ್ಡೈ = ಕೆಂಡೈಮೀನುಗಳು, ಕುರುಹು ಎನ್ಱು= \(ಅವು\) ಬಕಪಕ್ಷಿಗಳು ಎಂದು, ಅಂಜುಮ್ = ಅಂಜಿಕೊಳ್ಳುವಂಥ, ಕೂಡಲೂರೇ = ತಿರುಕ್ಕೂಡಲೂರು ಕ್ಷೇತ್ರವೇ. 



ಬೆಳೆಯುತ್ತಿರುವ ಪ್ರೇಮದಿಂದ ಇರುವ ಈ ಪಾದಸೇವಕನ ಅಂತರಂಗವು ಕರಗಿ ಹೋಗುವಂತೆ ಅಲ್ಲಿ ಪ್ರವೇಶಿಸಿದ ಒಬ್ಬನೇ ಆದ ಪರಮಪುರುಷನ ಪವಿತ್ರಸ್ಥಳದ ಹಾಗೆ, ಮಗ್ಗುಲಲ್ಲಿ ತಾಳೆ ಹೂಗಳು ಅರಳಲು ಕೆಂಡೈಮೀನುಗಳು ಅವು ಬಕಪಕ್ಷಿಗಳೆಂದು ಅಂಜಿಕೊಳ್ಳುವಂಥ ತಿರುಕ್ಕೂಡಲೂರು ಕ್ಷೇತ್ರವೇ. 



ಭಗವಂತನೊಬ್ಬನೇ ಪರಮ ’ಪುರುಷ’ನು – ಅವನ ಆಶ್ರಯವನ್ನು ಕೋರುವ ಭಕ್ತರೆಲ್ಲರೂ ಪ್ರೇಮಿಗಳು – ಪ್ರೇಯಸಿಗಳು – ’ಸ್ತ್ರೀ’ಯರು. ತಮ್ಮ ಅಂತರಂಗದಲ್ಲಿ ತಮ್ಮ ಪ್ರಿಯತಮನಿಗಾಗಿ ಅವರು ಆಶೆಯನ್ನು ಬೆಳೆಸಿಕೊಳ್ಳುತ್ತಾ ಹೋಗುತ್ತಾರೆ. ಪ್ರಿಯನು ಬಂದು ತಮ್ಮೊಡನೆ ಕಲೆತುಕೊಂಡಾಗಲೇ ಅವರಿಗೆ ತೃಪ್ತಿಯಾಗುವುದು. ಆಳ್ವಾರರು ಹೇಳುತ್ತಾರೆ: “ನನ್ನ ಪ್ರಿಯತಮನಾದ ಭಗವಂತನಲ್ಲಿ ನನ್ನ ಪ್ರೇಮ ಬೆಳೆಯುತ್ತಿದೆ. ಇದನ್ನು ಕಂಡು ದೀನಳಾದ ಈ ಪಾದ ಸೇವಕಳ ಅಂತರಂಗವನ್ನು ಅವನು ಪ್ರವೇಶಿಸಿದನು. ಅವನ ಕರುಣೆಯೆಷ್ಟು ಅಪಾರ\! ನನ್ನ ಅಂತರಂಗವು ಕರಗೇ ಹೋಯಿತಲ್ಲ\! ನನ್ನ ಅಂತರಂಗವನ್ನೇ ಅವನು ಮನೆಮಾಡಿಕೊಂಡಿರುವನಲ್ಲ\! ನನಗೇಕೆ ಅಂಜಿಕೆ?”



ಹಾಗೆಯೇ, ತಿರುಕ್ಕೂಡಲೂರು ಕ್ಷೇತ್ರದಲ್ಲಿ ವಿಸ್ತಾರವಾದ ನೀರಿನ ನೆಲೆಗಳಿವೆ. ಅವುಗಳಲ್ಲಿ ಕೆಂಡೈಮೀನುಗಳಿವೆ. ದಡದಲ್ಲಿ ತಾಳೆಯ ಗಿಡಗಳಲ್ಲಿ ತಾಳೆಯ ಹೂಗಳು ಅರಳುತ್ತವೆ. ಅವುಗಳಿಂದ ಹೊಮ್ಮುವ ಪರಿಮಳವು ಆ ಕ್ಷೇತ್ರವನ್ನೆಲ್ಲಾ ವ್ಯಾಪಿಸಿ, ಹರ್ಷಗೊಳಿಸುವಾಗ, ಕೆಂಡೈಮೀನುಗಳಿಗೆ ಅವುಗಳನ್ನುಕಂಡು ಅಂಜಿಕೆ\! ಅವೇನು ತಮ್ಮ ಕಡುಶತ್ರುಗಳಾದ ಬಕಪಕ್ಷಿಗಳೋ? ತಮ್ಮನ್ನು ಮೋಸಗೊಳಿಸಿ, ಹಿಡಿದು ತಿನ್ನಲು ಬಂದಿವೆಯೋ? ಎಂದೇ ಭಯ. 



ಭಗವಂತನು ನೆಲಸಿರುವ ಸ್ಥಳದಲ್ಲಿ ಭಯಕ್ಕೆ ಎಡೆಯುಂಟೇ? ಭಯವನ್ನುನೀಗಿಸುವವನಲ್ಲವೇ ಭಗವಂತ\! ಅವನ ಕರುಣೆಗೆ ಒಳಗಾಗಿ ಎಲ್ಲ ಬಗೆಯ ಭಯವನ್ನೂ ಕಳೆದುಕೊಳ್ಳಬೇಕೆನ್ನುತ್ತಾರೆ ಆಳ್ವಾರರು. 



೧೦. ಕಾವಿಪ್ಪೆರುನೀರ್ ವಣ್ಣನ್, ಕಣ್ಣನ್

ಮೇವಿತ್ತಿಹೞುಮ್ ಕೂಡಲೂರ್ ಮೇಲ್,

ಕೋವೈತ್ತಮಿೞಾಲ್ ಕಲಿಯನ್ ಶೊನ್ನ,

ಪಾವೈಪ್ಪಾಡ ಪ್ಪಾವಮ್ ಪೋಮೇ.



ಕಾವಿ = ಕನ್ನೈದಿಲೆ ಹೂವಿನ ಹಾಗೆ, ಪೆರುನೀರ್ = ಕಡಲಿನ ಹಾಗೆ, ವಣ್ಣನ್ = ಬಣ್ಣವುಳ್ಳವನೂ, ಕಣ್ಣನ್ = ಆಕರ್ಷಕನೂ, ಆಗಿ, ಮೇವಿ = ನೆಲಸಿ, ತಿಹೞುಮ್ = ಬೆಳಗುವ, ಕೂಡಲೂರ್ ಮೇಲ್ = ತಿರುಕ್ಕೂಡಲೂರಿನ ಸ್ವಾಮಿಯನ್ನು ಕುರಿತು, ಕೋವೈ ತಮಿೞಾಲ್ = ಕ್ರಮಬದ್ಧವಾದ ತಮಿಳು ಭಾಷೆಯಲ್ಲಿ, ಕಲಿಯನ್ = ಕಲಿಯನು \(ತಿರುಮಂಗೈ ಆಳ್ವಾರರು\), ಶೊನ್ನ = ಹೇಳಿದ, ಪಾವೈ = ಹಾಡುಗಳನ್ನು \(ಪಾಶುರಗಳನ್ನು\), ಪಾಡ = ಹಾಡಿದರೆ, ಪಾವಮ್ ಪೋಮೇ = ಪಾಪಗಳು ಹೋಗುತ್ತವೆಯಲ್ಲ\! 



ಕನ್ನೈದಿಲೆ ಹೂವಿನ ಹಾಗೆ, ಕಡಲಿನ ಹಾಗೆ, ಬಣ್ಣವುಳ್ಳವನೂ ಆಕರ್ಷಕನೂ ಆಗಿ ನೆಲಸಿ ಬೆಳಗುವ ತಿರುಕ್ಕೂಡಲೂರಿನ ಸ್ವಾಮಿಯನ್ನು ಕುರಿತು, ಕ್ರಮಬದ್ಧವಾದ ತಮಿಳುಭಾಷೆಯಲ್ಲಿ ಕಲಿಯನು ಹೇಳಿದ ಹಾಡುಗಳನ್ನು ಹಾಡಿದರೆ ಪಾಪಗಳು ನಾಶವಾಗುವುವು. 



ಸರ್ವವ್ಯಾಪಿಯಾದ ಭಗವಂತನ ಬಣ್ಣವನ್ನು ಹೋಲಿಕೆಯಿಂದ ಮನಸ್ಸಿನ ಮೂಲಕ ಅರಿತುಕೊಳ್ಳಲು ಸಾಧ್ಯ. ಸ್ವಾಮಿಯ ಬಣ್ಣ ಇಂಥಾದ್ದೇ ಎಂದು ನಿರ್ದಿಷ್ಟವಾಗಿ ಹೇಳುವುದಕ್ಕೆ ಆಗದಿದ್ದರೂ ಸಹ, ಬಹುಮಟ್ಟಿಗೆ ಸ್ವಾಮಿಯು ಕನ್ನೈದಿಲೆ ಹೂವಿನ ಹಾಗೆ, ವಿಸ್ತಾರವಾಗಿ ಹರಡಿರುವ ಕಡಲಿನ ಹಾಗೆ, ಕಾರ್ಮುಗಿಲಿನ ಹಾಗೆ, ವ್ಯಾಪಿಸಿರುವ ಆಕಾಶದ ಹಾಗೆ, ಇತ್ಯಾದಿ ಹೋಲಿಕೆಗಳ ಮೂಲಕ ಹೇಳುವುದು ವಾಡಿಕೆ. ಬಣ್ಣ ಏನೇ ಇರಲಿ, ಭಗವಂತನು ಕಣ್ಮನಗಳಿಗೆ ಅತ್ಯಂತ ಆಕರ್ಷಕನು. ತಿರುಕ್ಕೂಡಲೂರಿನಲ್ಲಿ ದಿವ್ಯಸುಂದರನಾದ ಅರ್ಚಾಮೂರ್ತಿಯಾಗಿ ನೆಲಸಿರುವ ಭಗವಂತನನ್ನು ತಿರುಮಂಗೈ ಆಳ್ವಾರರು ಕಣ್ಣಾರಕಂಡು ಹರ್ಷಿಸಿ, ಅವನ ಆಶ್ರಿತವಾತ್ಸಲ್ಯವನ್ನೂ, ಅಪಾರ ಕಾರುಣ್ಯವನ್ನೂ ಕುರಿತು ಈ ತಿರುಮೊೞಿಯಲ್ಲಿ ಹೊಗಳಿಹಾಡಿದ್ದಾರೆ. ಪಾಶುರಗಳು ರಚನೆಯಲ್ಲಿ ಕ್ರಮಬದ್ಧವಾಗಿ, ಶುದ್ಧವಾದ ತಮಿಳಿನಲ್ಲಿವೆ. ಈ ಹತ್ತು ಪಾಶುರಗಳನ್ನು ಕಲಿತು, ಹಾಡಿ, ನಲಿಯಬಲ್ಲವರ ಪಾಪಗಳೆಲ್ಲವೂ ತೊಡೆದುಹೋಗುತ್ತವೆ. ಅವರು ತನುಮನಗಳಲ್ಲಿ ಪರಿಶುದ್ಧರಾಗುತ್ತಾರೆ ಮತ್ತು ಭಗವಂತನ ಪೂರ್ಣಾನುಗ್ರಹಕ್ಕೆ ಪಾತ್ರರಾಗುತ್ತಾರೆ. ಇದೇ ಈ ತಿರುಮೊೞಿಯ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*



ಅಡಿಯನಡೆ: ತಾಮ್, ಶೆಱುಮ್, ಪಿಳ್ಳೈ, ಕೂಟ್ರೇರ್, ತೊಣ್ಡರ್, ತಕ್ಕನ್, ಕರುನ್ದಣ್, ಕಲೈ, ಪೆರುಹು, ಕಾವಿ, \(ವೆನ್ ಱಿ\). 



\*\*\*\*\*\*\*\*\*\*\*\*\*\*





ಪೆರಿಯ ತಿರುಮೊೞಿ ಐದನೆಯ ದಶಕ ಮೊದಲ ತಿರುಮೊೞಿ



ವೆನ್ ಱಿಮಾಮೞುವೇನ್ದಿ



೧. ವೆನ್ ಱಿಮಾಮೞುವೇನ್ದಿ ಮುನ್ ಮಣ್ ಮಿಶೈಮನ್ನರೈಮೂವೆೞುಕಾಲ್

ಕೊನ್ ಱದೇವ, ನಿನ್ ಕುರೈಕೞಲ್ ತೊೞುವದೋರ್ ವಹೈ ಎನಕ್ಕರುಳ್ ಪುರಿಯೇ,

ಮನ್ ಱಿಲ್ ಮಾಮ್ ಪೊೞಿಲ್ ನುೞೈತನ್ದು ಮಲ್ಲಿಹೈ ಮೌವಲಿನ್ ಪೋದಲರ್ ತ್ತಿ,

ತೆನ್ ಱಲ್ ಮಾಮಣಮ್ ಕಮಳ್ ತರವರು ತಿರುವೆಳ್ಳಱೈ ನಿನ್ ಱಾನೇ. 



ವೆನ್ ಱಿ= ಜಯಪ್ರದವಾದ, ಮಾ = ದೊಡ್ಡ, ಮೞು = ಗಂಡುಗೊಡಲಿಯನ್ನು, ಏನ್ದಿ = ಧರಿಸಿ, ಮುನ್ = ಹಿಂದೆ ಒಂದು ಕಾಲದಲ್ಲಿ, , ಮಣ್ ಮಿಶೈ= ಭೂಮಿಯನ್ನಾಳುವ, ಮನ್ನರೈ = ರಾಜರನ್ನು, ಮೂವೆೞು ಕಾಲ್ = ಇಪ್ಪತ್ತೊಂದು ಸಲ, ಕೊನ್ ಱ ದೇವ = ಕೊಂದು ಹಾಕಿದ ದೇವನೇ, ನಿನ್ = ನಿನ್ನ, ಕುರೈ ಕೞಲ್ = ಅಲಂಕೃತವಾದ ಪಾದಗಳನ್ನು, ತೊೞುವದು = ಸೇವೆಮಾಡುವಂಥ, ಓರ್ ವಹೈ = ಒಂದು ರೀತಿಯನ್ನು, ಎನಕ್ಕು = ನನಗೆ, ಅರುಳ್ ಪುರಿಯೇ = ಕೃಪೆಮಾಡು, ಮನ್ ಱಿಲ್ = ಮನೆಯ ಅಂಗಳಗಳಲ್ಲಿ, \(ಇತರ ಬಿಡುವಿನ ಸ್ಥಳಗಳಲ್ಲಿ\), ಮಾಮ್ ಪೊೞಿಲ್ = ಮಾವಿನ ತೋಪುಗಳಲ್ಲಿ, ನುೞೈ ತನ್ದು = ನುಸುಳಿ, ಮಲ್ಲಿಹೈ = ಮಲ್ಲಿಗೆಯ, ಮೌವಲಿನ್ = ಜಾಜಿಯ, ಪೋದು = ಹೂಗಳನ್ನು, ಅಲರ್ ತ್ತಿ = ಅರಳಿಸಿ, ತೆನ್ ಱಲ್ = ತೆಂಕಣಗಾಳಿಯು, ಮಾಮಣಮ್ = ಅತಿಶಯವಾದ ಪರಿಮಳವನ್ನು, ಕಮೞ್ ತರ = ಕಮಳಿಸುವಂತೆ, ವರು = ಬೀಸುತ್ತಿರುವ, ತಿರುವೆಳ್ಲಱೈ ನಿನ್ ಱಾನೇ = ತಿರುವೆಳ್ಳರೈಕ್ಷೇತ್ರದಲ್ಲಿ ನೆಲಸಿರುವವನೇ. 



ಜಯಪ್ರದವಾದ ದೊಡ್ಡ ಗಂಡುಗೊಡಲಿಯನ್ನು ಹಿಡಿದು, ಹಿಂದೆ ಒಂದು ಕಾಲದಲ್ಲಿ, ಭೂಮಿಯನ್ನಾಳುವ ರಾಜರನ್ನು ಇಪ್ಪತ್ತೊಂದು ಸಲ ಕೊಂದು ಹಾಕಿದ ದೇವನೇ, ಮನೆಯ ಅಂಗಳ ಮತ್ತು ಬಿಡುವಿರುವ ಸ್ಥಳಗಳಲ್ಲಿ ಮಾವಿನ ತೋಪುಗಳಲ್ಲಿ ನುಸುಳಿ, ಬೆಳೆದಿರುವ ಮಲ್ಲಿಗೆ ಮತ್ತು ಜಾಜಿಯ ಹೂಗಳನ್ನು ಅರಳಿಸಿ, ಅವುಗಳ ಅತಿಶಯವಾದ ಪರಿಮಳವನ್ನು ಕಮಳಿಸುವಂತೆ ಬೀಸುತ್ತಿರುವ ತೆಂಕಣಗಾಳಿಯ ತಿರುವೆಳ್ಳರೈ ಕ್ಷೇತ್ರದಲ್ಲಿ ನೆಲಸಿರುವ ಸ್ವಾಮಿಯೇ, ನಿನ್ನ ಅಲಂಕೃತವಾದ ತಿರುವಡಿಗಳ ಸೇವೆಮಾಡುವಂಥ ಒಂದು ಮಾರ್ಗವನ್ನು ನನಗೆ ಕರುಣಿಸಬೇಕು. 



ಈ ತಿರುಮೊೞಿಯ ಪಾಶುರಗಳು ತಿರುವೆಳ್ಳರೈ ಕ್ಷೇತ್ರದಲ್ಲಿ ಅರ್ಚಾಸ್ವರೂಪನಾಗಿ ನೆಲಸಿರುವ ಭಗವಂತನಿಗೆ ಮೀಸಲು. ಈ ಕ್ಷೇತ್ರವು ಉತ್ತಮವಾದ ಸುಗಂಧವನ್ನು ಹೊತ್ತು ತರುವ ಹಿತಕರವಾದ ತೆಂಕಣಗಾಳಿಗೆ ಮೈಒಡ್ಡಿದೆ. ಪರಿಶುದ್ಧವಾದ ಬಿಳಿಯ ಕಲ್ಲಿನ ಬೆಟ್ಟಗಳ ಕ್ಷೇತ್ರವಾದದ್ದರಿಂದ ಅದಕ್ಕೆ “ತಿರುವೆಳ್ಳರೈ” ಎಂದರೆ ’ಶ್ವೇತಾದ್ರಿ – ಬಿಳಿಯ ಬೆಟ್ಟ’ ಎಂಬ ಹೆಸರು, ಎನ್ನುತ್ತಾರೆ. ಮಾವಿನ ತೋಪುಗಳೂ, ಮಲ್ಲಿಗೆ ಜಾಜಿ ಮೊದಲಾದ ಎಲ್ಲ ಬಗೆಯ ಸುವಾಸನೆಯ ಹೂಬಳ್ಳಿಗಳೂ ಎಲ್ಲೆಲ್ಲಿಯೂ ಬೆಳೆದಿರುವ, ಸುಂದರವಾದ ಕ್ಷೇತ್ರದಲ್ಲಿ ಭಗವಂತನು ದಿವ್ಯಸುಂದರನಾಗಿ ಭಗವಂತನು ನೆಲಸಿದ್ದಾನೆ. ಹಿಂದೆ, ಆ ಸ್ವಾಮಿಯೇ, ಪರಶುರಾಮನಾಗಿ ಅವತರಿಸಿ, ತನ್ನ ತಂದೆಯಾದ ಜಮದಗ್ನಿ ಮಹರ್ಷಿಗೆ ಅವಮಾನ ಮಾದಿದ ಕಾರ್ತವೀರ್ಯಾರ್ಜುನನೆಂಬ ಬಲಿಷ್ಠ ಕ್ಷತ್ರಿಯ ರಾಜನನ್ನು ಶಿಕ್ಷಿಸಿದ್ದಲ್ಲದೆ, ಸ್ವಾರ್ಥಸಾಧಕರಾದ ದುಷ್ಟ ಕ್ಷತ್ರಿಯರೇ ಭೂಮಿಯ ಮೇಲೆ ಉಳಿಯದಂತೆ ಮಾಡಲು ಫಣತೊಟ್ಟು ತನ್ನ ಗಂಡುಗೊಡಲಿಯನ್ನು ಹಿಡಿದು ಇಪ್ಪತ್ತೊಂದು ಸಲ ಭೂಪ್ರದಕ್ಷಿಣೆ ಮಾಡಿ, ಕೈಗೆ ಸಿಕ್ಕಕ್ಷತ್ರಿಯರನ್ನೆಲ್ಲಾ ಕೊಚ್ಚಿ ಹಾಕಿದನು. ಆ ಸ್ವಾಮಿಯೇ ಈಗ ಮಧುರಮೂರ್ತಿಯಾಗಿ ತಿರುವೆಳ್ಳರೈ ಕ್ಷೇತ್ರದಲ್ಲಿ ನೆಲಸಿರುವುದು. ಅವನ ಸೇವೆ ಮಾಡಿ, ಅವನನ್ನು ಒಲಿಸಿಕೊಳ್ಳಬೇಕೆಂಬ ಉತ್ಕಟವಾದ ಆಶೆಯಿಂದ, ಆಳ್ವಾರರು ಸ್ವಾಮಿಯನ್ನೇ ಬೇಡಿಕೊಳ್ಳುತ್ತಾರೆ: “ಸ್ವಾಮೀ, ನಿನ್ನ ತಿರುವಡಿಗಳ ಸೇವೆಮಾಡಿ ನಿನ್ನ ಕೃಪೆಗೆ ಪಾತ್ರನಾಗಬಹುದಾದ ಒಂದು ಅಪರೂಪವಾದ ಭಕ್ತಿಮಾರ್ಗವನ್ನು ನನಗೆ ದಯೆನೀಡು”. 



ಸೇವೆಯೇ ಭಕ್ತಿಮಾರ್ಗಗಳಲ್ಲಿ ಸರಳವಾದ ಸುಲಭವಾದ ಮಾರ್ಗವೆಂದೂ ಅದರ ಮೂಲಕ ಭಗವಂತನ ಅನುಗ್ರಹವನ್ನು ಪಡೆದುಕೊಳ್ಳಬೇಕೆಂದೂ ಆಳ್ವಾರರ ಇಂಗಿತವೋ, ಹಿತವಚನವೋ? 



೨. ವಶೈಯಿಲ್ ನಾನ್ ಮಱೈಕೆಡುತ್ತ ಅಮ್ಮಲರಯಱ್ ಕರುಳಿಮುನ್ ಪರಿಮುಹಮಾಯ್,

ಇಶೈಕೊಳ್ ವೇದನೂಲೆನ್ ಱಿವೈ ಪಯನ್ದವನೇ ಎನಕ್ಕರುಳ್ ಪುರಿಯೇ,

ಉಯರ್ ಕೊಳ್ ಮಾದವಿ ಪ್ಪೋದೊಡುಲಾವಿಯ ಮಾರುದಮ್ ವೀದಿಯಿನ್ ವಾಯ್,

ತಿಶೈಯೆಲ್ಲಾಮ್ ಕಮೞುಮ್ ಪೊೞಿಲ್ ಶೂೞ್ ತಿರುವೆಳ್ಲಱೈ ನಿನ್ ಱಾನೇ. 



ವಶೈ ಇಲ್ = ದೋಷಗಳಿಲ್ಲದ, ನಾನ್ ಮಱೈ = ನಾಲ್ಕುವೇದಗಳನ್ನು, ಕೆಡುತ್ತ = \(ಕೆಡಿಸಿಕೊಂಡ\), ಕಳೆದುಕೊಂಡ, ಅ-ಮಲರ್ ಅಯ ಱ್ ಕು = ಆ ಹೂವಿನ ಬ್ರಹ್ಮನಿಗೆ, ಅರುಳಿ = ಕೃಪೆಮಾಡಿ, ಮುನ್ = ಹಿಂದೆ ಒಂದು ಕಾಲದಲ್ಲಿ, ಪರಿಮುಹಮ್ ಆಯ್ = ಹಯಗ್ರೀವ ಅವತಾರಿಯಾಗಿ, ಇಶೈಕೊಳ್ = ಗಾನಮಾಡುವ, ವೇದ ನೂಲ್ ಎನ್ ಱು = ವೇದಗ್ರಂಥಗಳು ಎಂದು, ಇವೈ = ಇವುಗಳನ್ನು, ಪಯನ್ದವನೇ = ಹೆಸರಿಟ್ಟು ಕರೆದವನೇ, ಎನಕ್ಕು = ನನಗೆ, ಅರುಳ್ ಪುರಿಯೇ = ಕೃಪೆದೋರು, ಉಯರ್ ಕೊಳ್ = ಎತ್ತರವಾಗಿ ಬೆಳೆದಿರುವ, ಮಾದವಿ ಪೋದೊಡು = ಮಾಧವಿ ಹೂಗಳೊಡನೆ, ಉಲಾವಿಯ = ಸುಳಿದಾಡುವ, ಮಾರುದಮ್ = ಮಂದಮಾರುತವು, ವಿದಿಯಿನ್ ವಾಯ್ = ಬೀದಿಗಳ ಮೂಲಕ, ತಿಶೈ ಎಲ್ಲಾಮ್ = ಎಲ್ಲಾ ದಿಕ್ಕುಗಳೂ, ಕಮೞುಮ್ = ಕಮಳಿಸುವ, ಪೊೞಿಲ್ ಶೂೞ್ = ತೋಪುಗಳಿಂದ ಸುತ್ತುವರಿದ, ತಿರುವೆಳ್ಳಱೈ ನಿನ್ ಱಾನೇ = ತಿರುವೆಳ್ಳರೈ ಕ್ಷೇತ್ರದಲ್ಲಿ ನೆಲಸಿರುವವನೇ.



ದೋಷಗಳಿಲ್ಲದ ನಾಲ್ಕುವೇದಗಳನ್ನು \(ಕೆಡಿಸಿಕೊಂಡ\) ಕಳೆದುಕೊಂಡ ಆ ಹೂವಿನ ಅಜನಿಗೆ ಕೃಪೆಮಾಡಿ, ಹಯಗ್ರೀವನಾಗಿ, ಗಾನಮಾಡುವ ವೇದಗ್ರಂಥಗಳು ಎಂದು ಇವಕ್ಕೆ ಹೆಸರಿಟ್ಟವನೇ, ಎತ್ತರವಾಗಿ ಬೆಳೆದಿರುವ ಮಾಧವೀ ಹೂಗಳೊಡನೆ ಸುಳಿದಾಡುವ ಮಂದಮಾರುತವು ಬೀದಿಗಳ ಮೂಲಕ ಎಲ್ಲಾ ದಿಕ್ಕುಗಳಲ್ಲೂ ಕಮಳಿಸುವ ತೋಪುಗಳಿಂದ ಸುತ್ತುವರಿದ ತಿರುವೆಳ್ಳರೈ ಕ್ಷೇತ್ರದಲ್ಲಿ ನೆಲಸಿರುವವನೇ, ನನಗೆ ಕೃಪೆದೋರು. 



ಎತ್ತರವಾಗಿ ಬೆಳೆದ ಮರಗಳುಳ್ಳ ತೋಪುಗಳಿಂದ ತಿರುವೆಳ್ಳರೈ ಕ್ಷೇತ್ರವು ಸುತ್ತುವರಿದಿದೆ. ಮರಗಳಿಗೆ ಮಾಧವೀಲತೆಗಳು ಹೆಣೆದುಕೊಂಡು, ಅವೂ ಸಹ ಎತ್ತರಕ್ಕೆ ಬೆಳೆದಿವೆ. ಅವುಗಳಲ್ಲಿ ಸಮೃದ್ಧಿಯಾಗಿ ಅರಳಿದ ಹೂಗಳ ನಡುವೆ ತೆಂಕಣ ಮಂದಮಾರುತವು ಸುಳಿದಾಡುತ್ತಾ, ಪರಿಮಳವನ್ನು ತುಂಬಿಕೊಂಡು, ಇಡಿಯ ಕ್ಷೇತ್ರವೇ ಕಮಳಿಸುವಂತೆ ಮಾಡುತ್ತದೆ. ಆ ದಿವ್ಯ ಸನ್ನಿವೇಶದಲ್ಲಿಯೇ ಭಗವಂತನು ನಿತ್ಯವಾಸ ಮಾಡುತ್ತಿರುವುದು. ಆ ಸ್ವಾಮಿಯೇ, ಹಿಂದೆ, ಸೃಷ್ಟಿಗೆ ಆದಿಯಲ್ಲಿ ತನ್ನ ನಾಭಿಕಮಲದಲ್ಲಿಯೇ ಚತುರ್ಮುಖಬ್ರಹ್ಮನನ್ನು ಸೃಷ್ಟಿಸಿದನು. ಅವನಿಗೆ ದೋಷರಹಿತವೂ ಪರಿಶುದ್ಧವೂ ಆದ ನಾಲ್ಕುವೇದಗಳನ್ನು ಉಪದೇಶಮಾಡಿದನು. ಬ್ರಹ್ಮನು ಅಜಾಗರೂಕನಾಗಿರುವ ಸಮಯಕ್ಕಾಗಿ ಮಧುಕೈಟಭಟರೆಂಬ ರಾಕ್ಷಸರು ಅವುಗಳನ್ನು ಅಪಹರಿಸಿಕೊಂಡು ಹೋಗಿ ಆಳವಾದ ಕಡಲಲ್ಲಿ ಅಡಗಿಕೊಂಡುಬಿಟ್ಟರು. ಬ್ರಹ್ಮನು ದಿಕ್ಕುಕೆಟ್ಟವನಾಗಿ ಭಗವಂತನಲ್ಲಿ ಮೊರೆಯಿಟ್ಟನು. ಅವನಿಗೆ ಕೃಪೆದೋರುವುದಕ್ಕಾಗಿ, ಸ್ವಾಮಿಯು ಹಯಗ್ರೀವನಾಗಿ ಅವತರಿಸಿ, ರಾಕ್ಷಸರನ್ನು ಕೊಂದು, ವೇದಗಳನ್ನು ಮತ್ತೆಬ್ರಹ್ಮನಿಗೆ ಒಪ್ಪಿಸಿದ್ದಲ್ಲದೆ, ತಾನೇ ಅವನಿಗೆ ಕ್ರಮಬದ್ಧವಾಗಿ ಗಾನಪೂರ್ಣವಾಗಿ, ಅವುಗಳನ್ನು ಸಾಂಗವಾಗಿ ಉಪದೇಶಿಸಿದನು. ಮಹದುಪಕಾರಿಯಾದ ಸ್ವಾಮಿಯನ್ನು ಆಳ್ವಾರರು ಬೇಡುತ್ತಾರೆ. “ಸ್ವಾಮೀ, ನಿನ್ನ ತಿರುವಡಿಗಳ ಸೇವೆಯನ್ನು ಎಡೆಬಿಡದಂತೆ ಮಾಡಬಹುದಾದ ಒಂದು ಮಾರ್‍ಗವನ್ನು ನನಗೆ ಕರುಣಿಸು”. 



೩. ವೆಯ್ಯನಾಯುಲಹೇೞುಡನ್ ನಲಿನ್ದವನ್ ಉಡಲಹಮಿರುಪಿಳವಾ,

ಕೈಯಿಲ್ ನೀಳುಹಿರ್ ಪ್ಪಡೈಯದುವಾಯ್ ತ್ತವನೇ ಎನಕ್ಕರುಳ್ ಪುರಿಯೇ,

ಮೈಯಿನಾರ್ ತರು ವರಾಲಿನಮ್ ಪಾಯ ವಣ್ ತಡತ್ತಿಡೈಕ್ಕಮಲಙ್ಗಳ್,

ತೆಯ್ ವನಾಱುಮೊಣ್ ಪೊಯ್ ಹೈಹಳ್ ಶೂೞ್ ತಿರುವೆಳ್ಳಱೈ ನಿನ್ ಱಾನೇ, 



ವೆಯ್ಯನ್ ಆಯ್ = ಕಡುದುಷ್ಟನಾಗಿ, ಉಲಹು ಏಳ್ = ಏಳುಲೋಕಗಳನ್ನೂ, ಉಡನ್ = ಒಟ್ಟಾಗಿ, ನಲಿನ್ದವನ್ = ಹಿಂಸಿಸಿದವನ, ಉಡಲಹಮ್ = ಎದೆಯನ್ನು, ಇರು ಪಿಳವುಆ = ಎರಡು ಶೀಳಾಗಿ, ಕೈಯಿಲ್ = ಕೈಯಲ್ಲಿನ, ನೀಳ್ ಉಹಿರ್ = ಉದ್ದನಾದ ಉಗುರುಗಳೆಂಬ, ಪಡೈ ಅದು = ಆಯುಧವಾಗಿ, ವಾಯ್ ತ್ತವನೇ = ಪಡೆದವನೇ, ಎನಕ್ಕು = ನನಗೆ, ಅರುಳ್ ಪುರಿಯೇ = ಕೃಪೆದೋರು, ಮೈಯಿನ್ = ಕಪ್ಪುಬಣ್ಣದಿಂದ, ಆರ್ ತರು = ತುಂಬಿರುವ, ವರಾಲ್ ಇನಮ್= ವರಲ್ ಮೀನುಗಳ ಗುಂಪು \(ಸಮೂಹವು\), ಪಾಯ = ಚಿಮ್ಮಿ ನೆಗೆಯುತ್ತಿರುವ, ವಣ್ ತಡತ್ತು ಇಡೈ = ಸುಂದರವಾದ ತಟಾಕಗಳಲ್ಲಿ, ಕಮಲಙ್ಗಳ್ = ಕಮಲಗಳು, ತೆಯ್ ವಮ್ = ದಿವ್ಯವಾದ, ನಾಱುಮ್ = ಪರಿಮಳದಿಂದ ಕೂಡಿದ, ಒಣ್ = ಸೊಬಗಿನ, ಪೊಯ್ ಹೈಹಳ್ ಶೂೞ್ = ಸರೋವರ \(ಮಡುವು\)ಗಳಿಂದ ಸುತ್ತುವರಿದಿರುವ, ತಿರುವೆಳ್ಳಱೈ ನಿನ್ ಱಾನೇ = ತಿರುವೆಳ್ಳರೈಯಲ್ಲಿರುವವನೇ. 



ಕಡುದುಷ್ಟನಾಗಿ ಏಳು ಲೋಕಗಳನ್ನೂ ಒಟ್ಟಾಗಿ ಹಿಂಸಿಸಿದವನ ಎದೆಯನ್ನು ಎರಡುಹೋಳಾಗಿ ಕೈಯಲ್ಲಿನ ಉದ್ದವಾದ ಉಗುರುಗಳೆಂಬ ಆಯುಧವನ್ನುಳ್ಳವನೇ, ಕಪ್ಪುಬಣ್ಣದಿಂದ ತುಂಬಿರುವ ವರಾಲ್ ಮೀನುಗಳು ಚಿಮ್ಮಿ ನೆಗೆದಾಡುವ ಸುಂದರವಾದ ತಟಾಕಗಳಲ್ಲಿ ಕಮಲಗಳ ದಿವ್ಯವಾದ ಪರಿಮಳದಿಂದ ಕೂಡಿದ ಸೊಬಗಿನ ಮಡುವುಗಳಿಂದ ಸುತ್ತುವರಿದಿರುವ ತಿರುವೆಳ್ಳರೈ ಕ್ಷೇತ್ರದಲ್ಲಿ ನೆಲಸಿರುವವನೇ, ನನಗೆ ಕೃಪೆದೋರು. 



ಕಡುದುಷ್ಟನಾಗಿ, ಏಳು ಲೋಕಗಳನ್ನೂ ಬಹಳ ಕ್ರೂರವಾಗಿ ಹಿಂಸಿಸುತ್ತಿದ್ದವನು ಹಿರಣ್ಯಕಶಿಪು. ಅವನು ಪಡೆದುಕೊಂಡಿದ್ದ ಅಪಾರವಾದ ವರಗಳ ಪರಿಣಾಮವಾಗಿ, ಅವನು ಅಜೇಯನಾಗಿ, ಯಾವ ಆಯುಧದಿಂದಲೂ ಮಡಿಯದವನಾಗಿದ್ದ. ತಾನು ವಿಷ್ಣುದ್ವೇಷಿಯಾಗಿ, ತನ್ನ ಮಗನೂ ವಿಷ್ಣುಭಕ್ತನೂ ಆದ ಬಾಲಕ ಪ್ರಹ್ಲಾದನನ್ನು ಬಹಳವಾಗಿ ಹಿಂಸಿಸಿದನು. ಸ್ವಾಮಿಯು ತನ್ನ ಆಶ್ರಿತನಾದ ಪ್ರಹ್ಲಾದನನ್ನು ರಕ್ಷಿಸುವುದಕ್ಕಾಗಿಯೂ “ಭಗವಂತನು \(ಹರಿಯು\) ಎಲ್ಲೆಲ್ಲೂ ಇರುವ”ನೆಂಬ ಅವನ ಮಾತುಗಳನ್ನು ಯಥಾರ್ಥಗೊಳಿಸುವುದಕ್ಕಾಗಿಯೂ, ಸ್ವಾಮಿಯು ಉಕ್ಕಿನ ಕಂಬದಿಂದಲೇ ನರಹರಿರೂಪಿಯಾಗಿ ಉದ್ಭವಿಸಿ, ತನ್ನ ಕೈಉಗುರುಗಳನ್ನೇ ಆಯುಧವನ್ನಾಗಿ ಉಪಯೋಗಿಸಿ ಹಿರಣ್ಯಕಶಿಪುವಿನ ಎದೆಯನ್ನು ಸೀಳಿ, ಬಗೆದು ಕೊಂದನು.



ತಿರುವೆಳ್ಳರೈ ಕ್ಷೇತ್ರದಲ್ಲಿ ಎಲ್ಲೆಲ್ಲಿಯೂ ಸುಂದರವಾದ ಸರೋವರಗಳಿವೆ. ಅವುಗಳಲ್ಲಿ ಅಚ್ಚಕಪ್ಪುಬಣ್ಣದ ವರಾಲ್ ಮೀನುಗಳು ಆನಂದದಿಂದ ಚಿಮ್ಮಿ ನೆಗೆದಾಡುತ್ತವೆ. ಅಲ್ಲಲ್ಲಿ ಭಾರಿ ಮಡುಗಳಿವೆ. ಅವುಗಳಲ್ಲಿ ಕಮಲದ ಹೂಗಳು ಯಥೇಚ್ಛವಾಗಿ ಅರಳಿ ತಮ್ಮ ದಿವ್ಯವಾದ ಪರಿಮಳವನ್ನು ಕ್ಷೇತ್ರದಲ್ಲೆಲ್ಲಾ ಹರಡಿ ತುಂಬುತ್ತವೆ. ಸೊಬಗಿನ ಪ್ರಕೃತಿಯ ನಡುವೆಯೇ ದಿವ್ಯಸುಂದರನಾದ ಅರ್ಚಾಮೂರ್ತಿಯಾಗಿ ಸ್ವಾಮಿಯು ನೆಲಸಿದ್ದಾನೆ. “ಸ್ವಾಮೀ, ನಿನ್ನ ದಾಸನಾಗಿ ನಿತ್ಯಸೇವೆಮಾಡುವ ಒಂದು ಮಾರ್ಗವನ್ನು ಕರುಣಿಸು” ಎಂದು ಆಳ್ವಾರರು ಬೇಡಿಕೊಳ್ಳುತ್ತಾರೆ. 



೪. ವಾಮ್ ಬರಿಯುಹ ಮನ್ನರ್ ತಮುಯಿರ್ ಶೆಹ ಐವರ್ ಕಟ್ಕರಶಳಿತ್ತ,

ತಾಮ್ಬಿನಾರ್ ತಿರುವೇಙ್ಗಡಪ್ಪೊರುಪ್ಪ ನಿನ್ ಕಾದಲೈಯರುಳೆನಕ್ಕು,

ಮಾಮ್ ಪೊೞಿಲ್ ತಳಿರ್ ಕೋದಿಯ ಮಡಕ್ಕುಯಿ ವಾಯದುತುಯರ್ ಪ್ಪೆಯ್ ದ,

ತೀಮ್ ಪಲಙ್ಗನಿತ್ತೇನದುನುಹರ್ ತಿರುವೆಳ್ಳಱೈ ನಿನ್ ಱಾನೇ. 



ವಾಮ್ ಪರಿ = ಮುನ್ನುಗ್ಗಿ ಬರುವ ಕುದುರೆಗಳು, ಉಹ = ಚೆದರಿಹೋಗುವಂತೆಯೂ, ಮಡಿಯುವಂತೆಯೂ, ಮನ್ನರ್ ತಮ್ = ರಾಜರುಗಳ, ಉಯಿರ್ = ಜೀವಗಳು, ಶೆಹ = ಮಡಿಯುವಂತೆಯೂ, ಐವರ್ ಕಟ್ಕು = ಐವರಿಗೆ, ಅರಶು = ರಾಜ್ಯವನ್ನು, ಅಳಿತ್ತ = ಕೊಟ್ಟ, ಕಾಮ್ಬಿನ್ ಆರ್ = ಬಿದಿರಿನಿಂದ ತುಂಬಿದ, ತಿರುವೇಙ್ಗಡಮ್ = ತಿರುವೆಂಕಟಗಿರಿಯ, ಪೊರುಪ್ಪ = ಸ್ವಾಮಿಯೇ, ನಿನ್ ಕಾದಲೈ = ನಿನ್ನಲ್ಲಿ ಪರಮಭಕ್ತಿಯನ್ನು, ಎನಕ್ಕೂ ಅರುಳ್ = ನನಗೆ ಕೃಪೆಮಾಡು, ಮಾಮ್ ಪೊೞಿಲ್ = ಮಾವಿನ ತೋಪುಗಳಲ್ಲಿ, ತಳಿರ್ = ಅವುಗಳ ಚಿಗುರನ್ನು, ಕೋದಿ = ಸವಿದು ಸವರಿಸಿಕೊಂಡು, ಮಡಕುಯಿಲ್ = ಸುಂದರವಾದ ಕೋಗಿಲೆಗಳ, ವಾಯ್ ಅದು = ಬಾಯಿಯು, ತುವರ್ ಪ್ಪು ಎಯ್ದ = ಒಗರಾಗಲು, ತೀಮ್ = ಸಿಹಿಯಾದ, ಪಲಮ್ ಕನಿ = ಹಲಸಿನ ಹಣ್ಣಿನ, ತೇನ್ ಅದು = ಮಧುವನ್ನು, ನುಹರ್ = ಕುಡಿಯುವಂಥ, ತಿರುವೆಳ್ಳರೈ ನಿನ್ ಱಾನೇ = ತಿರುವೆಳ್ಳರೈ ಕ್ಷೇತ್ರದಲ್ಲಿ ನೆಲಸಿರುವವನೇ. 



ಮುನ್ನುಗ್ಗಿ ಬರುವ ಕುದುರೆಗಳು ಚೆದರಿ ಮಡಿಯುವಂತೆಯೂ, ರಾಜರುಗಳು ಅಳಿಯುವಂತೆಯೂ ಮಾಡಿ ಐವರಿಗೆ ರಾಜ್ಯವನ್ನು ಒದಗಿಸಿಕೊಟ್ಟವನೇ, ಮಾವಿನ ತೋಪುಗಳಲ್ಲಿ ತಳಿರುಗಳನ್ನು ಸವಿದು ಸವರಿಸಿಕೊಂಡ ಸುಂದರವಾದ ಕೋಗಿಲೆಗಳ ಬಾಯಿ ಒಗರಾಗಲು ಸಿಹಿಯಾದ ಹಲಸಿನ ಹಣ್ಣಿನ ಮಧುವನ್ನು ಕುಡಿಯುವಂಥ ತಿರುವೆಳ್ಳರೈ ಕ್ಷೇತ್ರದಲ್ಲಿ ನೆಲಸಿರುವವನೇ, ನಿನ್ನಲ್ಲಿ ಪರಮಭಕ್ತಿಯನ್ನು ನನಗೆ ಕರುಣಿಸು.



ಮಹಾಭಾರತ ಯುದ್ಧವನ್ನು ತೊಡಗಿಸಿ, ಅದರಲ್ಲಿ ಶತ್ರುರಾಜರೂ ಅವರ ಚತುರಂಗಬಲವೂ ಸಂಪೂರ್ಣವಾಗಿ ನಾಶವಾಗುವಂತೆ ಮಾಡಿ, ಭೂಭಾರವನ್ನಿಳಿಸಿದವನೂ, ಪಂಚಪಾಂಡಾವರಿಗೆ ನ್ಯಾಯವಾಗಿ ಲಭಿಸಬೇಕಾಗಿದ್ದ ರಾಜ್ಯವನ್ನು ಅವರಿಗೆ ಒದಗಿಸಿಕೊಟ್ಟವನೂ ಶ್ರೀಕೃಷ್ಣಾವತಾರಿಯಾದ ಸರ್ವೇಶ್ವರನೇ. ಆ ಸ್ವಾಮಿಯೇ ಈಗ ಮಧುರವಾದ ಅರ್ಚಾಸ್ವರೂಪನಾಗಿ ತಿರುವೆಳ್ಳರೈ ಕ್ಷೇತ್ರದಲ್ಲಿ ನೆಲಸಿದ್ದಾನೆ.



ತಿರುವೆಳ್ಳರೈ ಕ್ಷೇತ್ರದಲ್ಲಿ ಮಾವು ಹಲಸು ಮರಗಳ ತೋಪುಗಳು ತುಂಬಿವೆ. ಮಾವಿನ ತಳಿರನ್ನು ಮೆದ್ದು ಸೊಕ್ಕೇರಿದ ಸುಂದರವಾದ ಕೋಗಿಲೆಗಳು ತಮ್ಮ ಬಾಯ ಒಗರನ್ನು ಹೋಗಿಸಲು ಮಧುರವಾದ ಹಲಸಿನ ಹಣ್ಣನ್ನು ಸವಿದು, ಆನಂದಿಸಿ, ಭಗವಂತನ ಗುಣಗಾನ ಮಾಡುತ್ತವೆಯೋ ಎಂಬಂತೆ ಮೈಮರೆತು ಹಾಡುತ್ತವೆ. 



ಆಳ್ವಾರರು ಹೇಳುತ್ತಾರೆ: “ಸ್ವಾಮೀ, ನಿನ್ನ ತಿರುವಡಿಗಳಲ್ಲಿ ಅಚಲವಾದ ಪರಮಭಕ್ತಿಯನ್ನು ನನಗೆ ಕರುಣಿಸು”. 



೫. ಮಾನವೇ ಲೊಣ್ ಹಣ್ ಮಡವರಲ್ ಮಣ್ ಮಹಳೞುಙ್ಗಮುನ್ನೀರ್ ಪ್ಪರಪ್ಪಿಲ್, 

ಏನಮಾಹಿಯನ್ ಱಿರುನಿಲಮಿಡನ್ದವನೇ ಎನಕ್ಕರುಳ್ ಪುರಿಯೇ,

ಕಾನಮಾಮುಲ್ಲೈ ಹಱೈಕ್ಕರುಮ್ ಬೇಱಿ ವೆಣ್ ಮುಱುವಲ್ ಶೆಯ್ದಲರ್ ಕಿನ್ ಱ,

ತೇನಿನ್ ವಾಯ್ ಮಲರ್ ಮುರುಹುಹುಕ್ಕೂಮ್ ತಿರುವೆಳ್ಳಱೈ ನಿನ್ ಱಾನೇ. 



ಮಾನಮ್ = ಹಿರಿಮೆಗೆ \(ಗೌರವಕ್ಕೆ\) ತಕ್ಕ, ವೇಲ್ = ವೇಲಾಯುಧದಂಥ, ಒಣ್ = ಸುಂದರವಾದ, ಕಣ್ = ಕಣ್ಣುಗಳುಳ್ಳ, ಮಡವರಲ್ = ಸಾಧ್ವಿಯಗುಣಗಳಿಂದ ಕೂಡಿದ, ಮಣ್ ಮಹಳ್ = ಭೂದೇವಿಯು, ಅೞುಙ್ಗ = ಮುಳುಗಿರಲು, ಮುನ್ನೀರ್ ಪರಪ್ಪಿಲ್ = ಕಡಲಿನ ವಿಸ್ತಾರವಾದ ಜಲರಾಶಿಯಲ್ಲಿ, ಏನಮ್ ಆಹಿ = ವರಾಹ ಸ್ವರೂಪನಾಗಿ, ಅನ್ ಱು = ಅಂದು, ಇರುಮ್ ನಿಲಮ್ = ವಿಸ್ತಾರವಾದ ಭೂಮಿಯನ್ನು, ಇಡನ್ದವನೇ = ಹಿಡಿದು ಉದ್ಧರಿಸಿದವನೇ, ಎನಕ್ಕು = ನನಗೆ, ಅರುಳ್ ಪುರಿಯೇ = ಕೃಪೆಮಾಡು, ಕಾನಮ್ ಮಾಮುಲ್ಲೈ = ದೊಡ್ಡದಾದ ಮಲ್ಲಿಗೆಯು, ಕೞೈ ಕರುಮ್ಬು ಏಱಿ = ಸಣ್ನ ಬಿದಿರಿನ ಜಲ್ಲೆಗಳನ್ನು ಹಬ್ಬಿಕೊಂಡು, ವೆಣ್ ಮುಱುವಲ್ ಶೆಯ್ದು = ಸ್ವಚ್ಛವಾದ ಮಂದಹಾಸವನ್ನು ತೋರಿ, ಅಲರ್ ಕಿನ್ ಱ = ಅರಳುವ, ತೇನಿನ್ ವಾಯ್ ಮಲರ್ = ಜೇನುತುಂಬಿರುವ ಹೂಗಳು, ಮುರುಹು = ಮಧುವನ್ನು \(ಜೇನನ್ನು\), ಉಹುಕ್ಕುಮ್ = ಉಕ್ಕಿ ಹರಿಸುತ್ತಿರುವ, ತಿರುವೆಳ್ಳಱೈ ನಿನ್ ಱಾನೇ = ತಿರುವೆಳ್ಳರೈ ಕ್ಷೇತ್ರದಲ್ಲಿ ನೆಲಸಿರುವವನೇ. 



ಹಿರಿಮೆಗೂ ಗೌರವಕ್ಕೂ ತಕ್ಕ ವೇಲಾಯುಧದಂಥ ಸುಂದರವಾದ ಕಣ್ಣುಗಳುಳ್ಳ ಸಾಧ್ವಿಗುಣಗಳಿಂದ ಕೂಡಿದ ಭೂದೇವಿಯು ಕಡಲಿನ ವಿಸ್ತಾರವಾದ ಜಲರಾಶಿಯಲ್ಲಿ ಮುಳುಗಿರಲು, ಅಂದು, ಮಹಾವರಾಹಸ್ವರೂಪನಾಗಿ ವಿಶಾಲವಾದ ಭೂಮಂಡಲವನ್ನು ಹಿಡಿದು ಉದ್ಧರಿಸಿದವನೇ, ದೊಡ್ಡದಾದ ಕಾಡುಮಲ್ಲಿಗೆಯು ಸಣ್ಣಬಿದಿರಿನ ಮೆಳೆಗಳಲ್ಲಿ ಹಬ್ಬಿಕೊಂಡು ಶುಭ್ರವಾದ ಮಂದಹಾಸವನ್ನು ತೋರಿ ಅರಳುವ ಜೇನುತುಂಬಿದ ಹೂಗಳು ಮಧುವನ್ನು ಉಕ್ಕಿಸಿ ಹರಿಸುತ್ತಿರುವ ತಿರುವೆಳ್ಳರೈ ಕ್ಷೇತ್ರದಲ್ಲಿ ನೆಲಸಿರುವವನೇ, ನನಗೆ ಕೃಪೆಮಾಡು. 



ಹಿಂದೆ, ಒಂದು ಸಲ, ಜಲಪ್ರಳಯವಾಗಿ, ಭೂದೇವಿಯು ವಿಸ್ತಾರವಾದ ಜಲರಾಶಿಯಲ್ಲಿ ಮುಳುಗಿ ಹೋಗಿದ್ದಾಗ, \(ಹಿರಣ್ಯಾಕ್ಷನು ಭೂದೇವಿಯನ್ನು ಬಲಾತ್ಕಾರದಿಂದ ಎತ್ತಿಕೊಂಡು ಕಡಲಿನಲ್ಲಿ ಮುಳುಗಿ ಬಚ್ಚಿಟ್ಟುಕೊಂಡಾಗ\), ಭಗವಂತನು ಮಹಾವರಾಹನಾಗಿ ಅವತರಿಸಿ, ಆ ಜಲರಾಶಿಯಲ್ಲಿ ಮುಳುಗಿ, ತನ್ನ ಕೋರೆ ಹಲ್ಲುಗಳಿಂದ \(ಅವನನ್ನು ಕೊಂದು\), ಭೂದೇವಿಯನ್ನು ಎತ್ತಿ ಉದ್ಧರಿಸಿದನು. 



ತಿರುವೆಳ್ಳರೈ ಕ್ಷೇತ್ರದಲ್ಲಿ ಕಾಡುಮಲ್ಲಿಗೆ ಬಳ್ಳಿಗಳು ಸಣ್ಣಬಿದಿರಿನ ಮೆಳೆಗಳಲ್ಲಿ ಎತ್ತರಕ್ಕೆ ಚೆನ್ನಾಗಿ ಹಬ್ಬಿಕೊಂಡು ಬೆಳೆಯುತ್ತವೆ. ಅವುಗಳ ತುಂಬ ಮಲ್ಲಿಗೆ ಹೂಗಳು ಅರಳಿ, ಪ್ರಕೃತಿದೇವಿಯ ಪರಿಶುಭ್ರವಾದ ಮಂದಹಾಸವೋ ಎಂಬಂತೆ ಶೋಭಿಸುತ್ತವೆ. ಅವುಗಳಿಂದ ಜೇನು ಉಕ್ಕಿ ಹರಿಯುತ್ತಿರುತ್ತವೆ. 



ಮಹಾವರಾಹನಾಗಿ ಅವತರಿಸಿದ ಆ ಸ್ವಾಮಿಯೇ ದಿವ್ಯವಾದ ಮಂದಹಾಸವನ್ನೂ ಮಧುರವಾದ ಕೃಪಾಕಟಾಕ್ಷವನ್ನೂ ಬೀರುತ್ತಾ, ಈಗ, ತಿರುವೆಳ್ಳರೈ ಕ್ಷೇತ್ರದಲ್ಲಿ ನೆಲಸಿದ್ದಾನೆ. ಆ ಸ್ವಾಮಿಯ ಸಮ್ಮುಖದಲ್ಲಿ ನಿಂತು, “ಸ್ವಾಮೀ, ನಿನ್ನ ಕಟಾಕ್ಷವನ್ನು ನನ್ನ ಕಡೆಗೆ ಹರಿಸಿ ಕೃಪೆ ಮಾಡು” ಎಂದು ಬೇಡಿಕೊಳ್ಳುತ್ತಾರೆ. 



೬. ಪೊಙ್ಗುನೀಣ್ಮುಡಿಯ ಮರರ್ ಹಳ್ ತೊೞುದೆೞ ಅಮುದಿನೈಕೊಡುತ್ತಳಿಪ್ಪಾನ್,

ಅಙ್ಗೋರಾಮೈಯದಾಹಿಯವಾದಿ ನಿನ್ನಡಿಮೈಯೈಯರುಳೆನಕ್ಕು,

ತಙ್ಗು ಪೇಡಾಇಯೋಡೂಡಿಯ ಮದುಕರಮ್ ತೈಯಲಾರ್ ಕುೞಲಣೈವಾನ್,

ತಿಙ್ಗಳ್ತೋಯ್ ಶೆನ್ನಿಮಾಡಾಂಜೆನ್ ಱಣೈ ತಿರುವೆಳ್ಲಱೈ ನಿನ್ ಱಾನೇ. 



ಪೊಙ್ಗು = ಹೊಳೆಯುತ್ತಿರುವ, ನೀಳ್ ಮುಡಿ = ಎತ್ತರವಾದ ಕಿರೀಟಗಳನ್ನು ಧರಿಸಿರುವ, ಅಮರರ್ ಹಳ್ = ದೇವತೆಗಳು, ತೊೞುದು ಎೞ = ನಮಸ್ಕರಿಸಿ ಪೂಜಿಸಲು, ಅಮುದಿನೈ = ಅಮೃತವನ್ನು ಕೊಡುತ್ತು ಅಳಿಪ್ಪಾನ್ = ಒದಗಿಸಿಕೊಟ್ಟು ಕೃಪೆಮಾಡುವುದಕ್ಕಾಗಿ, ಅಙ್ಗು = ಆಗ, ಓರ್ = ಸಾಟಿಯಿಲ್ಲದ, ಆಮೈ ಅದು ಆಹಿ = ಆಮೆಯ ಅವತಾರವನ್ನು ತಳೆದ, ಆದಿ = ಆದಿಕಾರಣನೇ, ನಿನ್ = ನಿನ್ನ, ಅಡಿಮೈಯೈ = ಪಾದಸೇವೆಯನ್ನು, ಎನಕ್ಕು = ನನಗೆ, ಅರುಳಾಯೇ = ಕೃಪೆದೋರು, ತಙ್ಗು = ತಂಗಿರುವ, ಪೇಡೈಯೋಡು = ಹೆಣ್ಣುದುಂಬಿಗಳೊಡನೆ, ಊಡಿಯ = \(ನಡುವೆ\) ಕೂಡಿರುವ, ಮದುಕರನ್ = ಗಂಡುದುಂಬಿಯು, ತೈಯಲಾರ್ = ಸ್ತ್ರೀಯರ, ಕುೞಲ್ = ತಲೆಗೂದಲಿನಲ್ಲಿ, ಅಣೈವಾನ್ = ಹೊಂದಿಕೊಳ್ಳುವುದಕ್ಕಾಗಿ, ತಿಙ್ಗಳ್ ತೋಯ್ = ಬೆಳದಿಂಗಳಿಂದ ತೋಯುವ, ಶೆನ್ನಿ = ಶಿಖರಗಳುಳ್ಳ, ಮಾಡಮ್ = ಮಹಡಿಗಳನ್ನು, ಶೆನ್ ಱು = ಹೋಗಿ ಸೇರಿ, ಅಣೈ = ಹೊಂದಿಕೊಂಡಿರುವ, ತಿರುವೆಳ್ಲಱೈ ನಿನ್ ಱಾನೇ = ತಿರುವೆಳ್ಳರೈಕ್ಷೇತ್ರದಲ್ಲಿ ನೆಲಸಿರುವವನೇ. 



ಹೊಳೆಯುತ್ತಿರುವ ಎತ್ತರವಾದ ಕಿರೀಟಗಳನ್ನು ಧರಿಸಿರುವ ದೇವತೆಗಳು ನಮಸ್ಕರಿಸಿ ಪೂಜಿಸಲು, ಅಮೃತವನ್ನು ಅವರಿಗೆ ಒದಗಿಸಿಕೊಟ್ಟು ಕೃಪೆಮಾಡುವುದಕ್ಕಾಗಿ, ಆಗ, ಸಾಟಿಯಿಲ್ಲದ ಆಮೆಯ ಅವತಾರವನ್ನು ತಳೆದ ಆದಿಕಾರಣನೇ, ನಿನ್ನ ಪಾದಸೇವೆಯನ್ನು ನನಗೆ ಕೃಪೆದೋರು. ಹೂಗಳಲ್ಲಿ ತಂಗಿರುವ ಹೆಣ್ಣುದುಂಬಿಗಳೊಡನೆ ಅವುಗಳ ನಡುವೆ ಕೂಡಿರುವ ಗಂಡುದುಂಬಿಗಳು ಸ್ತ್ರೀಯರ ತಲೆಗೂದಲಿನಲ್ಲಿ ನಿದ್ರಿಸುವುದಕ್ಕಾಗಿ ಬೆಳದಿಂಗಳಿಂದ ತೊಯ್ದಿರುವ ಶಿಖರಗಳುಳ್ಳ ಮಹಡಿಗಳನ್ನು ಹೋಗಿ ಸೇರಿ ಅಲ್ಲಿ ನಿದ್ರಿಸುವ ತಿರುವೆಳ್ಳರೈ ಕ್ಷೇತ್ರದಲ್ಲಿ ನೆಲಸಿರುವವನೇ. 



ಹಿಂದೆ, ದೇವತೆಗಳಿಗೆ ಅವರ ದಾಯಾದಿಗಳಾದ ರಾಕ್ಷಸರು ಕೊಟ್ಟ ಕಿರುಕುಳವನ್ನು ಸಹಿಸಲಾರದೆ, ದೇವತೆಗಳೆಲ್ಲರೂ ಒಟ್ಟಾಗಿ ಹೋಗಿ ಸರ್ವೇಶ್ವರನಲ್ಲಿ ಮೊರೆಯಿಟ್ಟರು. ಆಗ, ಸ್ವಾಮಿಯು, ದೇವತೆಗಳನ್ನೂ ದಾನವರನ್ನೂ ಒಟ್ಟುಗೂಡಿಸಿ, ಸಮುದ್ರಮಥನವನ್ನು ಮಾಡಿದರೆ ಅಮೃತವು ಒದಗಿ ಬರುವುದೆಂದು ಪ್ರಚೋದಿಸಿದನು. ಅದಕ್ಕಾಗಿ, ಮಂದರಪರ್ವತವನ್ನೇ ಕಡಗೋಲನ್ನಾಗಿಯೂ, ವಾಸುಕಿಯನ್ನು ಹಗ್ಗವನ್ನಾಗಿಯೂ ಸಿದ್ಧಪಡಿಸಿದನು. ದೇವತೆಗಳು ವಾಸುಕಿಯ ಬಾಲವನ್ನು ಹಿಡಿದು ನಿಂತರು. ರಾಕ್ಷಸರು ವಾಸುಕಿಯ ತಲೆಗಳನ್ನು ಹಿಡಿದು ನಿಂತರು. ಕಡಲಲ್ಲಿ ಮಂದರಪರ್ವತವು ಮುಳುಗದೆ ಇರುವುದಕ್ಕಾಗಿಯೂ, ಕಡೆಯಲು ಅನುಕೂಲಿಸುವುದಕ್ಕಾಗಿಯೂ ಸ್ವಾಮಿಯೇ ಸ್ವತಃ ಆಮೆಯ ರೂಪವನ್ನು ತಳೆದು ಮಂದರಪರ್ವತದ ಅಡಿಯಲ್ಲಿ ಅದಕ್ಕೆ ಆಸರೆಯಾಗಿ ನಿಂತು, ಅದನ್ನು ಎತ್ತಿ ಹಿಡಿದನು. ಸಮುದ್ರಮಥನದಿಂದ ಒದಗಿ ಬಂದ ಅಮೃತವನ್ನು ಸ್ವಾಮಿಯು ಮೋಹಿನಿವೇಷವನ್ನು ತಳೆದು ರಾಕ್ಷಸರಿಗೆ ವಂಚಿಸಿ, ದೇವತೆಗಳಿಗೆ ಮಾತ್ರವೇ ಹಂಚಿ, ಅವರನ್ನು ಅಮರರನ್ನಾಗಿಸಿದನು. ದುಷ್ಟರನ್ನು ಶಿಕ್ಷಿಸಿದ ಮತ್ತು ಶಿಷ್ಟರನ್ನು ರಕ್ಷಿಸಿದ ಆದಿಕಾರಣನೇ ಸ್ವಾಮಿ. ಅವನೇ ಈಗ ತಿರುವೆಳ್ಳರೈ ಕ್ಷೇತ್ರದಲ್ಲಿ ಮಧುರವಾದ ಅರ್ಚಾಮೂರ್ತಿಯಾಗಿ ನೆಲಸಿದ್ದಾನೆ. 



೭. ಆಱಿನೋಡೊರು ನಾನ್ಗುಡೈನೆಡುಮುಡಿ ಅರಕ್ಕನ್ ತನ್ ಶಿರಮೆಲ್ಲಾಮ್,

ವೇಱು ವೇಱುಹ ವಿಲ್ಲದು ವಳೈತ್ತವನೇ ಎನಕ್ಕರುಳ್ ಪುರಿಯೇ,

ಮಾಱಿಲ್ ಶೋದಿಯ ಮರತಹಪ್ಪಾಶಡೈತ್ತಾಮರೈಮಲರ್ ವಾರ್ ನ್ದ,

ತೇಱಲ್ ಮಾನ್ದಿವಣ್ಡಿನ್ನಿಶೈ ಮುರಲ್ ತಿರುವೆಳ್ಲಱೈ ನಿನ್ ಱಾನೇ. 



ಆಱಿ = ಹತ್ತು, ನೆಡು = ಎತ್ತರವಾದ, ಮುಡಿ = ಕಿರೀಟಗಳನ್ನು ಧರಿಸಿದ, ಅರಕ್ಕನ್ ತನ್ = ರಾಕ್ಷಸನ, ಶಿರಮ್ ಎಲ್ಲಾಮ್ = ತಲೆಗಳೆಲ್ಲವೂ, ಉಹ = ಕಳಚಿ ಬೀಳುವಂತೆ, ವಿಲ್ ಅದು = ಧನುಸ್ಸನ್ನು \(ಬಿಲ್ಲನ್ನು\), ವಳೈತ್ತವನೇ = ಬಗ್ಗಿಸಿದವನೇ, ಎನಕ್ಕು = ನನಗೆ, ಅರುಳ್ ಪುರಿಯೇ = ಕೃಪೆದೋರು, ಮಾಱು ಇಲ್ = ಬದಲಾವಣೆ ಇಲ್ಲದ, ಶೋದಿಯ = ತೇಜಸ್ಸನ್ನುಳ್ಲ, ಮರತಹಮ್ = ಮರಕತಮಣಿಯ ಹಾಗೆ, ಪಾಶಿ ಉಡೈ = ಪಾಚಿಯನ್ನುಳ್ಳ, ತಾಮರೈ ಮಲರ್= ತಾವರೆ ಹೂಗಳಲ್ಲಿ, ವಾರ್ ನ್ದ = ಉಕ್ಕಿ ಹರಿಯುವ, ತೇಱಲ್ = ಮಕರಂದವನ್ನು, ಮಾನ್ದಿ = ಕುಡಿದು, ವಣ್ಡು = ದುಂಬಿಗಳು, ಇನ್ ಇಶೈ ಮುರಲ್ = ಇನಿದಾಗಿ ಗಾನ ಮಾಡುವ, ತಿರುವೆಳ್ಲಱೈ ನಿನ್ ಱಾನೇ = ತಿರುವೆಳ್ಳರೈಕ್ಷೇತ್ರದಲ್ಲಿ ನೆಲಸಿರುವವನೇ. 



ಎತ್ತರವಾದ ಹತ್ತು ಕಿರೀಟಗಳನ್ನು ಧರಿಸಿದ ರಾಕ್ಷಸನ ತಲೆಗಳೆಲ್ಲವೂ ಕಳಚಿ ಬೀಳುವಂತೆ ಬಿಲ್ಲನ್ನು ಬಗ್ಗಿಸಿದವನೇ, ಸಾಟಿಯಿಲ್ಲದ ತೇಜಸ್ಸನ್ನುಳ್ಳ ಮರಕತ ಮಣಿಯ ಹಾಗೆ ಪಾಚಿಯನ್ನುಳ್ಳ ತಾವರೆಹೂಗಳಲ್ಲಿ ಉಕ್ಕಿ ಹರಿಯುವ ಮಕರಂದವನ್ನು ಕುಡಿದು ದುಂಬಿಗಳು ಇನಿದಾಗಿ ಹಾಡುತ್ತಿರುವ ತಿರುವೆಳ್ಳರೈ ಕ್ಷೇತ್ರದಲ್ಲಿ ನೆಲಸಿರುವವನೇ, ನನಗೆ ಕೃಪೆದೋರು.



ಹಿಂದೆ ಶ್ರೀರಾಮನಾಗಿ ಅವತರಿಸಿ, ಕಡುದುಷ್ಟನಾದ ಮಹಾಪರಾಕ್ರಮಿಯಾದ ರಾವಣಾಸುರನ ಹತ್ತು ತಲೆಗಳನ್ನೂ ತನ್ನ ಕೋದಂಡದಿಂದಲೇ ಉರುಳಿಸಿದ ಪರಮಸಮರ್ಥನಾದ ಸರ್ವೇಶ್ವರನೇ, ಈಗ, ತಿರುವೆಳ್ಳರೈ ಕ್ಷೇತ್ರದಲ್ಲಿ ಅರ್ಚಾಸ್ವರೂಪನಾಗಿ ನೆಲಸಿದ್ದಾನೆ. ಅವನ ಕೃಪೆಗಾಗಿ ಆಳ್ವಾರರು ಬೇಡಿಕೊಳ್ಳುತ್ತಿದ್ದಾರೆ. 



೮. ಮುನ್ನಿವ್ವೇೞುಲಹುಣರ್ ವಿನಿಱಿ ಇರುಳ್ ಮಿಹವುಮ್ಬರ್ ಹಳ್ ತೊೞುದೇತ್ತ,

ಅನ್ನಮಾಹಿಯನ್ ಱುರುಮಱೈಪಯನ್ದವನೇ ಎನಕ್ಕರುಳ್ ಪುರಿಯೇ,

ಮನ್ನು ಕೇತಹೈ ಶೂತಹಮೆನ್ ಱಿವೈವನತ್ತಿಡೈಶ್ಶುರುಮ್ಬಿನಙ್ಗಳ್,

ತೆನ್ನವೆನ್ನ ವಣ್ಡಿನ್ನಿಶೈಮುರಲ್ ತಿರುವೆಳ್ಲಱೈ ನಿನ್ ಱಾನೇ. 



ಮುನ್ = ಹಿಂದೆ, ಇ-ಏೞ್- ಉಲಹು = ಈ ಏಳು ಲೋಕಗಳೂ, ಉಣರ್ ವು ಇನ್ ಱಿ = ಜ್ಞಾನ \(ತಿಳಿವಳಿಕೆ\) ಇಲ್ಲದೆ, ಇರುಳ್ ಮಿಮಿಹ = \(ಅಜ್ಞಾನದ\) ಕತ್ತಲೆಯು ಬಹಳ ಹೆಚ್ಚಿದಾಗ, ಉಮ್ಬರ್ ಹಳ್ = ದೇವತೆಗಳು, ತೊೞುದು ಏತ್ತ = ದೀನರಾಗಿ ಸ್ತುತಿಸಲು, ಅನ್ನಮ್ ಆಹಿ = ಹಂಸಾವತಾರಿಯಾಗಿ, ಅನ್ ಱು = ಅಂದು, ಅರುಮಱೈ = ಸಾಟಿಯಿಲ್ಲದ \(ಅಪರೂಪವಾದ\) ವೇದಗಳನ್ನು, ಪಯನ್ದವನೇ = ಸಂಪಾದಿಸಿಕೊಟ್ಟವನೇ, ಎನಕ್ಕು = ನನಗೆ, ಅರುಳ್ ಪುರಿಯೇ = ಕೃಪೆದೋರು, ಮನ್ನು = ಶಾಶ್ವತವಾದ, ಕೇತಹೈ = ತಾಳೆಯ ಗಿಡಗಳೂ, ಶೂತಹಮ್ = ಮಾಇನಮರಗಳೂ, ಎನ್ ಱ ಇವೈ = ಎಂಬ ಇವುಗಳು, \(ಮುಂತಾದವುಗಳು\), ಇರುವ, ವನತ್ತು ಇಡೈ = ವನದ \(ತೋಪಿನ\) ನಡುವೆ, ಶುರುಮ್ಬು ಇನಙ್ಗಳ್ = ದುಂಬಿಗಳ ಹಿಂಡುಗಳು, ತೆನ್ನ ಎನ್ನ = ’ತೆನ್ ತೆನ್’ ಎಂದು, ವಣ್ಡು = ದುಂಬಿಗಳ, ಇನ್ = ಇನಿದಾದ, ಇಶೈ = ಗಾನವನ್ನು, ಮುರಲ್ = ಹಾಡುತ್ತಿರುವ \(ಮೊರೆಯುತ್ತಿರುವ\), ತಿರುವೆಳ್ಲಱೈ ನಿನ್ ಱಾನೇ = ತಿರುವೆಳ್ಳರೈ ಕ್ಷೇತ್ರದಲ್ಲಿ ನೆಲಸಿರುವವನೇ. 



ಹಿಂದೆ, ಈ ಏಳುಲೋಕಗಳು ತಿಳಿವಳಿಕೆಯಿಲ್ಲದೆ ಅಜ್ಞಾನದ ಕತ್ತಲೆಯಲ್ಲಿ ಬಹಳ ತೊಳಲುತ್ತಿದ್ದಾಗ, ದೇವತೆಗಳು \(ಅಮರರು\), ದೀನರಾಗಿ ಪ್ರಾರ್ಥಿಸಲು, ಅಂದು ಹಂಸಾವತಾರಿಯಾಗಿ ಸಾಟಿಯಿಲ್ಲದ ವೇದಗಳನ್ನು ಒದಗಿಸಿಕೊಟ್ಟವನೇ, ಶಾಶ್ವತವಾದ ತಾಳೆಮರಗಳು, ಮಾವಿನಮರಗಳು ಎಂದು ಮುಂತಾದ ಮರಗಳಿರುವ ತೋಪುಗಳ ನಡುವೆ ತೆನ್ ತೆನ್ ಎಂದು ದುಂಬಿಗಳ ಹಿಂಡುಗಳು ಇನಿದಾಗಿ ಗಾನವನ್ನು ಮೊರೆಯುತ್ತಿರುವ ತಿರುವೆಳ್ಲರೈ ಕ್ಷೇತ್ರದಲ್ಲಿ ನೆಲಸಿರುವವನೇ, ನನಗೆ ಕೃಪೆ ಮಾಡು. 



ಈ ತಿರುಮೊೞಿಯ ಹಿಂದಿನ ಒಂದು ಪಾಶುರದಲ್ಲಿ, ಬ್ರಹ್ಮನಿಗೆ ಕೊಟ್ಟಿದ್ದ ವೇದಗಳನ್ನು ಕದ್ದೊಯ್ದು ಕಡಲಲ್ಲಿ ಮರೆಯಾದ ಮಧುಕೈಟಭರೆಂಬ ರಾಕ್ಷಸರ, ಜಗದೀಶ್ವರನು ಹಯಗ್ರೀವ ರೂಪಿಯಾಗಿ ಅವತರಿಸಿ, ಸಂಹರಿಸಿ, ಮತ್ತೆ ಆ ವೇದಗಳನ್ನು ಬ್ರಹ್ಮನಿಗೆ ಒದಗಿಸಿಕೊಟ್ಟನೆಂಬ ವಿಷಯವನ್ನು ವಿವರಿಸಲಾಗಿದೆ. ಈ ಪಾಶುರದಲ್ಲಿ ಹೇಳಿರುವುದು ಜ್ಞಾನದ ಬೆಳಕನ್ನು ನೀಡುವ ಆ ವೇದಗಳನ್ನು, ಜಗತ್ತೆಲ್ಲ ಅಜ್ಞಾನದ ಕತ್ತಲೆಯಲ್ಲಿ ಮುಳುಗಿದ್ದ ಕಾಲದಲ್ಲಿ ಸ್ವಾಮಿಯು ಹಂಸಾವತಾರಿಯಾಗಿ, ಅಮರರ ಪ್ರಾರ್ಥನೆಗೆ ಓಗೊಟ್ಟು, ಜಗತ್ತಿಗೆ ಒದಗಿಸಿಕೊಟ್ಟನು. ತಾನೇ ನಾರದ ಮಹರ್ಷಿಗಳಿಗೆ ವೇದಗಳನ್ನು ಸಾಂಗವಾಗಿ ಉಪದೇಶಿಸಿದನು ಎಂಬ ವಿಷಯವನ್ನು, ಚತುರ್ಮುಖನಿಗೆ ಸೃಷ್ಟಿಗೆ ಸಾಧನವಾಗಿ ವೇದಗಳನ್ನು ಒದಗಿಸಿಕೊಟ್ಟರೆ, ಅಮರರಿಗೂ ಜಗತ್ತಿಗೂ ಭಗವದ್ಗುಣಾನುಭವವನ್ನು ಅರಿತುಕೊಳ್ಳುವ ದಿವ್ಯಜ್ಞಾನವನ್ನು ನೀಡಲಾಯಿತು.



ಕೃಪಾಸಿಂಧುವಾದ ಆ ಸ್ವಾಮಿಯೇ ಈಗ ತಿರುವೆಳ್ಳರೈ ಕ್ಷೇತ್ರದಲ್ಲಿ ಮಧುರವಾದ ಅರ್ಚಾಸ್ವರೂಪಿಯಾಗಿ ನೆಲಸಿದ್ದಾನೆ. ಅವನನ್ನು ಪೂಜಿಸಿ, ಅವನ ಕೃಪೆಗೆ ಪಾತ್ರರಾಗಬೇಕೆನ್ನುತ್ತಾರೆ, ಆಳ್ವಾರರು.



೯. ಆಙ್ಗುಮಾವಲಿ ವೇಳ್ ವಿಯಿಲಿರನ್ದು ಶೆನ್ ಱು ಅಹಲಿಡಮುೞುದಿನೈಯುಮ್,

ಪಾಙ್ಗಿನಾಲ್ ಕೊಣ್ಡಪರಮನಿಱ್ ಪಣಿನ್ದೊೞುವೇನ್ ಎನಕ್ಕರುಳ್ ಪುರಿಯೇ,

ಓಙ್ಗುಪಿಣ್ ಡಿಯಿನ್ ಶೆಮ್ಮಾಲರೇಱಿ ವಣ್ಡುೞಿತರ ಮಾವೇಱಿ,

ತೀಙ್ಗುಯಿಲ್ ಮಿೞಟ್ರುಮ್ ಪಡಪ್ಪೈತ್ತಿರುವೆಳ್ಲಱೈ ನಿನ್ ಱಾನೇ. 



ಆಙ್ಗು = ಆಗ, ಮಾವಲಿ ವೇಳ್ ವಿಯಿಲ್ = ಬಲಿಚಕ್ರವರ್ತಿಯ ಯಾಗದಲ್ಲಿ, ಶೆನ್ ಱು = ಹೋಗಿ, ಇರನ್ದು = ಯಾಚಿಸಿ, ಅಹಲ್ = ವಿಸ್ತಾರವಾದ, ಇಡಮ್ = ಸ್ಥಳವನ್ನು, ಮುೞುದಿನೈಯುಮ್= ಎಲ್ಲವನ್ನೂ, ವಾಙ್ಗಿನಾಲ್ = ಕ್ರಮವಾಗಿ, ಕೊಣ್ಡ = ಅಳೆದುಕೊಂಡ\(ಸ್ವಾಧೀನಪಡಿಸಿಕೊಂಡ\), ಪರಮ = ಪರಮಪುರುಷನೇ, ನಿನ್ = ನಿನ್ನನ್ನು, ಪಣಿನ್ದು ಎೞುವೇನ್ = ನಮಸ್ಕರಿಸಿ ಉಜ್ಜೀವಿಸುತ್ತೇನೆ. ಎನಕ್ಕು = ನನಗೆ, ಅರುಳ್ ಪುರಿಯೇ = ಕೃಪೆದೋರು, ಓಙ್ಗು = ಎತ್ತರವಾಗಿ ಬೆಳೆದಿರುವ, ಪಿಣ್ಡಿಯಿನ್ = ಅಶೋಕವೃಕ್ಷಗಳ, ಶೆಮ್ಮಲರ್= ಕೆಂಪುಹೂಗಳಲ್ಲಿ, ವಣ್ಡು = ದುಂಬಿಗಳು, ಏಱಿ = ಹತ್ತಿ, ಉೞಿತರ = ಸಂಚರಿಸುತ್ತಿರುವ, ತೀಮ್ ಕುಯಿಲ್ = ಮಧುರವಾದ ಕೋಗಿಲೆಯು, ಮಾ ಏಱಿ = ಮಾವಿನಮರಗಳನ್ನೇರಿ, ಮಿೞಟ್ರುಮ್ = ಮುದ್ದುಕೂಗನ್ನು ಕೂಗುವ, ಪಡಪ್ಪೈ = ಎತ್ತರವಾದ \(ದಟ್ಟವಾದ\) ತೋಟಗಳುಳ್ಲ, ತಿರುವೆಳ್ಳಱೈ ನಿನ್ ಱಾನೇ = ತಿರುವೆಳ್ಳರೈ ಕ್ಷೇತ್ರದಲ್ಲಿ ನೆಲಸಿರುವವನೇ. 



ಆಗ ಬಲಿಚಕ್ರವರ್ತಿಯ ಯಾಗ ಶಾಲೆಗೆ ಹೋಗಿ, ಯಾಚಿಸಿ, ವಿಸ್ತಾರವಾದ ಎಲ್ಲ ಸ್ಥಳವನ್ನೂ ಕ್ರಮವಾಗಿ ಅಳೆದು ಸ್ವಾಧೀನಪಡಿಸಿಕೊಂಡ ಪರಮಪುರುಷನೇ, ಎತ್ತರವಾಗಿ ಬೆಳೆದಿರುವ ಅಶೋಕವೃಕ್ಷಗಳ ಕೆಂಪುಹೂಗಳಲ್ಲಿ ದುಂಬಿಗಳು ಹತ್ತಿ ಸುಳಿದಾಡುತ್ತಿರುವ ಮಧುರವಾದ ಕೋಗಿಲೆಗಳು ಮಾವಿನ ಮರಗಳನ್ನೇರಿ, ಮುದ್ದು ಕೂಗನ್ನು ಎತ್ತರವಾದ \(ದಟ್ಟವಾದ\) ತೋಟಗಳುಳ್ಳ ತಿರುವೆಳ್ಳರೈ ಕ್ಷೇತ್ರದಲ್ಲಿ ನೆಲಸಿರುವವನೇ, ನಿನ್ನನ್ನು ಪೂಜಿಸಿ ಅಭ್ಯುದಯಗೊಳ್ಳುತ್ತೇನೆ. ನನಗೆ ಕೃಪೆಮಾಡು. 



ಮಹಾದಾನಿ ಎನಿಸಿದ ಬಲಿಚಕ್ರವರ್ತಿಯ ಯಾಗಶಾಲೆಗೆ ಜಗದೀಶ್ವರನು ಹೋದದ್ದು ಅತ್ಯಾಕರ್ಷಕವಾದ, ಸಾಟಿಯಿಲ್ಲದ ತೇಜಸ್ವಿಯಾದ ವಾಮನವಟುವಿನ ವೇಷವನ್ನು ತಳೆದು, ಚಕ್ರವರ್ತಿಯನ್ನು ಯಾಚಿಸಿದ್ದು “ಮೂರು ಹೆಜ್ಜೆ” ನೆಲವನ್ನು ಮಾತ್ರವೇ\! ಅದನ್ನು ದಾನವಾಗಿ ಸ್ವೀಕರಿಸಿದ ಕೂಡಲೇ, ತ್ರಿವಿಕ್ರಮನಾಗಿ ಬೆಳೆದು, ಎಲ್ಲಾ ದಿಕ್ಕುಗಳಲ್ಲೂ ವ್ಯಾಪಿಸಿ, ಕ್ರಮವಾಗಿ ಅವಕಾಶಕ್ಕೆ ಸ್ವಲ್ಪವೂ ಎಡೆಕೊಡದಂತೆ ಅಳೆದುಕೊಂಡದ್ದು. ಸ್ವಾಮಿಯ ಒಂದೊಂದು ಕೆಲಸವೂ ಅದ್ಭುತವೇ,ಆಶ್ಚರ್ಯಕರವೇ\! ಆ ಪರಮನೇ ಈಗ ತಿರುವೆಳ್ಳರೈ ಕ್ಷೇತ್ರದಲ್ಲಿ ಮಧುರವಾದ ಅರ್ಚಾಮೂರ್ತಿಯಾಗಿ ನೆಲಸಿದ್ದಾನೆ. ಆ ಕ್ಷೇತ್ರದಲ್ಲಿರುವ ದಟ್ಟವಾದ ತೋಪುಗಳಲ್ಲಿ ಬಹಳ ಎತ್ತರಕ್ಕೆ ಬೆಳೆದು ನಿಂತಿರುವ ಅಶೋಕವೃಕ್ಷಗಳು ವಿಸ್ತಾರವಾಗಿ ಹರಡಿರುವ ಮಾವಿನ ಮರಗಳೂ ಇವೆ. ತೋಪುಗಳಲ್ಲಿ ದುಂಬಿಗಳು ಎತ್ತರಕ್ಕ್ ಏರಿ, ಅಶೋಕವೃಕ್ಷಗಳ ಕೆಂಪುಹೂಗಳಲ್ಲಿ ಸುಳಿದಾಡುತ್ತಾ, ಮಧುಪಾನ ಮಾಡುತ್ತಾ, ಇಂಪಾಗಿ ಗನ ಮಾಡುತ್ತವೆ. ಕೋಗಿಲೆಗಳಾದರೋ ಮಾವಿನ ಮರಗಳನ್ನು ಆಶ್ರಯಿಸಿ, ತಳಿರೆಲೆಗಳನ್ನು ಮೆದ್ದು, ಸೊಕ್ಕೇರಿ, ಮುದ್ದಾಗಿ ಗಾನಮಾಡುತ್ತಾ ಎಲ್ಲೆಡೆಯಲ್ಲಿಯೂ ಆನಂದವನ್ನು ತುಂಬುತ್ತವೆ. ಹಾಗೆಯೇ, ಮಧುರಸುಂದರನಾದ ಪರಮನನ್ನು ಆಳ್ವಾರರು ಆಶ್ರಯಿಸಿದ್ದಾರೆ. “ಸ್ವಾಮೀ, ದುಂಬಿಗಳಿಗೂ ಕೋಗಿಲೆಗಳಿಗೂ ನೀನು ಕೃಪೆಮಾಡಿರುವ ಹಾಗೆ ನನಗೂ ಕೃಪೆದೋರು. ನಿನ್ನನ್ನು ಪೂಜಿಸಿ ನಾನು ಅಭ್ಯುದಯಗೊಳ್ಳುತ್ತೇನೆ. ನಿನ್ನ ಆಶ್ರಯದಲ್ಲಿ ಪರಮಾನಂದವನ್ನು ಅನುಭವಿಸಲು ಯೋಗ್ಯನಾಗುತ್ತೇನೆ – ಎನ್ನುತ್ತಾರೆ ಆಳ್ವಾರರು. 



೧೦. ಮಂಜುಲಾಮಣಿ ಮಾಡಙ್ಗಳ್ ಶೂೞ್ ತಿರುವೆಳ್ಳಱೈಯದನ್ ಮೇಯ,

ಅಂಜನಮ್ ಪುರೈಯುನ್ದಿರುವುರುವನೈ ಆದಿಯೈಯಮುದತ್ತೈ,

ನಂಜುಲಾವಿಯ ವೇಲ್ ವಲವನ್ ಕಲಿಕನ್ ಱಿಶೊಳ್ ಐಯಿರಣ್ಡುಮ್,

ಎಂಜಲಿನ್ ಱಿನಿನ್ ಱೇತ್ತವಲ್ಲಾರ್ ಇಮೈಯೋರ್ ಕ್ಕರಶಾವರ್ ಹಳೇ. 



ಮಂಜು ಉಲಾಮ್ = ಮೋಡಗಳು ಬಿಡದೆ ಸುಳಿದಾಡುವ, ಮಣಿ ಮಾಡಙ್ಗಳ್ = ರತ್ನಮಯವಾದ ಮಾಳಿಗೆ ಮನೆಗಳಿಂದ, ಶೂೞ್ = ಸುತ್ತುವರಿದಿರುವ, ತಿರುವೆಳ್ಲಱೈಅದನ್ಮೇಯ = ತಿರುವೆಳ್ಳರೈಯಲ್ಲಿ ನೆಲಸಿರುವ, ಅಂಜನಮ್ ಪುರೈಯುಮ್ = ಕಾಡಿಗೆಯನ್ನು ಹೋಲುವ, ತಿರು = ದಿವ್ಯವಾದ, ಉರುವನೈ = ಸ್ವರೂಪವುಳ್ಳವನನ್ನು, ಆದಿಯೈ = ಎಲ್ಲಕ್ಕೂಆದಿಯಾಗಿರುವವನನ್ನು, ಅಮುದತ್ತೈ = ಅಮೃತವನ್ನು, ನಂಜು ಉಲಾವಿಯ = ವಿಷವನ್ನು ಸವರಿರುವ, ವೇಲ್ ವಲವನ್ = ವೇಲಾಯುಧಧಾರಿಯೂ, ಕಲಿಕನ್ ಱಿ= ಕಲಿಧ್ವಂಸಿಯೂ \(ಆದ ತಿರುಮಂಗೈ ಆಳ್ವಾರರು\), ಶೊಲ್ = ಹೇಳಿದ ಮಾತುಗಳು \(ಹಾಡುಗಳು\), ಐಇರಣ್ಡುಮ್ = ಹತ್ತನ್ನೂ, ಎಂಜಲ್ ಇನ್ ಱಿ = \(ಯಾವ\) ಕೊರತೆಯೂ ಇಲ್ಲದೆ, ನಿನ್ ಱು = ಮನಸ್ಸಿನಲ್ಲಿ ದೃಢವಾಗಿರಿಸಿಕೊಂಡು, ಏತ್ತವಲ್ಲಾರ್ = ಸ್ತುತಿಸಬಲ್ಲವರು, ಇಮೈಯೋರ್ ಕ್ಕು= ನಿತ್ಯಸೂರಿಗಳಿಗೆ, ಆಶು ಆವರ್ ಹಳೇ = ಆದರಿಸತಕ್ಕವರಾಗುತ್ತಾರೆ. 



ಮೋಡಗಳು ಬಿಡದೆ ಸುಳಿದಾಡುತ್ತಿರುವ ನವರತ್ನಮಯವಾದ ಮಹಡಿಮನೆಗಳಿಂದ ಸುತ್ತುವರಿದಿರುವ ತಿರುವೆಳ್ಳರೈಯಲ್ಲಿ ನೆಲಸಿರುವ ಕಾಡಿಗೆಯನ್ನು ಹೋಲುವ ದಿವ್ಯವಾದ ದೇಹಸೌಂದರ್ಯವುಳ್ಳವನನ್ನು, ಎಲ್ಲಕ್ಕೂಆದಿಯಾಗಿರುವವನನ್ನು. ಅಮೃತವನ್ನುವಿಷವನ್ನು ಸವರಿರುವ ವೇಲಾದ್ಯುಧಧಾರಿಯೂ, ಕಲಿಧ್ವಂಸಿಯೂ ಹೇಳಿದ ಹತ್ತು ಪಾಶುರಗಳನ್ನು ಯಾವ ಕೊರತೆಯೂ ಇಲ್ಲದೆ ಮನಸ್ಸಿನಲ್ಲಿ ದೃಢವಾಗಿರಿಸಿಕೊಂಡು ಸ್ತುತಿಸಬಲ್ಲವರು ನಿತ್ಯಸೂರಿಗಳಿಂದಲೂ ಆದರಿಸತಕ್ಕವರಾಗುತ್ತಾರೆ. 



ತಿರುವೆಳ್ಳರೈಕ್ಷೇತ್ರದಲ್ಲಿ ಎಲ್ಲಿ ನೋಡಿದರೂ ನವರತ್ನಮಯವಾದ ಮಹಡಿಮನೆಗಳಿವೆ. ಅವುಗಳ ಶಿಖರಗಳನ್ನು ಕಾರ್ಮುಗಿಲು ತಂಗಿ, ಸುಳಿದಾಡುತ್ತಿರುತ್ತವೆ. ಸುಂದರವಾದ ಆ ಕ್ಷೇತ್ರದಲ್ಲಿ ಮಧುರವಾದ ಅರ್ಚಾಸ್ವರೂಪನಾಗಿ ಸರ್ವೇಶ್ವರನು ನಿತ್ಯವಾಸಮಾಡುತ್ತಾನೆ. ಕಾಡಿಗೆಯನ್ನು ಹೋಲುವ ದಿವ್ಯಾಕರ್ಷಕವಾದ ದೇಹಸೌಂದರ್ಯವುಳ್ಳವನೂ, ಎಲ್ಲಕ್ಕೂ ಆದಿಯೂ, ಕಾರಣನೂ, ಅಮೃತಕ್ಕೆ ಸರಿಸಮನಾದ ಪರಮಭೋಗ್ಯನೂ ಆ ಸ್ವಾಮಿ. ಆ ಸ್ವಾಮಿಯನ್ನು ಕುರಿತು, ಕ್ರೂರವಾದ ವೇಲಾಯುಧವನ್ನು ಹಿಡಿದವನಾದ, ಕಲಿಧ್ವಂಸಿಯಾದ ತಿರುಮಂಗೈ ಆಳ್ವಾರರು ಈ ಹತ್ತು ಪಾಶುರಗಳನ್ನು ರಚಿಸಿ ಹಾಡಿದ್ದಾರೆ. ಇವುಗಳನ್ನು ದೃಢಮನಸ್ಸಿನಿಂದ ಯಾವ ಕುಂದುಕೊರತೆಯೂ ಇಲ್ಲದಂತೆ ಹಾಡಿ ಭಗವಂತನನ್ನು ಸ್ತುತಿಸಬಲ್ಲವರು ನಿತ್ಯಸೂರಿಗಳಲ್ಲಿ ಬಹಳ ಶ್ರೇಷ್ಠರಾಗುತ್ತಾರೆ. ಪರಮಪದವಾಸಿಗಳಾದ ನಿತ್ಯಸೂರಿಗಳೆಲ್ಲರೂ ಅವರನ್ನು ಆದರದಿಂದಲೂ ಗೌರವದಿಂದಲೂ ಕಾಣುತ್ತಾರೆ. ಅವರೆಲ್ಲರ ನಡುವೆ ಅವರು ಅರಸರಂತೆಯೇ ಪರಮಾನಂದವನ್ನು ಅನುಭವಿಸುವವರಾಗುತ್ತಾರೆ. ಹೀಗಿದೆ, ಈ ತಿರುಮೊೞಿಯ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*\*



ಅಡಿಯನಡೆ: ವೆನ್ ಱಿ, ವಶೈ, ವೆಯ್ಯನ್, ವಾಮ್ಬರಿ, ಮಾನವೇಲ್, ಪೊಙ್ಗು, ಆಱು, ಮುಮ್, ಆಙ್ಗು, ಮಂಜು, \(ಉನ್ದಿಮೇಲ್\). 



\*\*\*\*\*\*\*\*\*\*\*\*\*\*\*\*\*



ಪೆರಿಯ ತಿರುಮೊೞಿ ಐದನೆಯ ದಶಕ ನಾಲ್ಕನೆಯ ತಿರುಮೊೞಿ



ಉನ್ದಿಮೇಲ್ ನಾನ್ ಮುಹನೈ



೧. ಉನ್ದಿಮೇಲ್ ನಾನ್ ಮುಹನೈಪ್ಪಡೈತ್ತಾನ್ ಉಲಹುಣ್ಡವ

ನೆನ್ದೈಪೆಮ್ಮಾನ್, ಇಮೈಯೋರ್ ಹಳ್ ತಾದೈಕ್ಕೂ ಇಡಮೆನ್ಬರಾಲ್,

ಶನ್ದಿನೋಡು ಮಣಿಯುಙ್ಗೊೞಿಕ್ಕುಮ್ ಪುನಲ್ ಕಾವಿರಿ,

ಅನ್ದಿಪೋಲುಮ್ ನಿಱತ್ತಾರ್ ವಯಲ್ ಶೂೞ್ ತೆನ್ನರಙ್ಗಮೇ. 



ಉನ್ದಿ ಮೇಲ್ = \(ತನ್ನ\) ನಾಭಿಯಲ್ಲಿಯೇ, ನಾನ್ ಮುಹನೈ = ನಾಲ್ಮುಖನನ್ನು \(ಚತುರ್ಮುಖ ಬ್ರಹ್ಮನನ್ನು\), ಪಡೈತ್ತಾನ್ = ಪಡೆದವನೂ, ಉಲಹು ಉಣ್ಡವನ್ = ಬ್ರಹ್ಮಾಂಡವನ್ನು ಕಬಳಿಸಿದವನೂ, ಎನ್ದೈ ಪೆಮ್ಮಾನ್ = ನಮ್ಮ ಸ್ವಾಮಿಯೂ, ಇಮೈಯೋರ್ ಹಳ್ = ಅಮರರಿಗೆ \(ನಿತ್ಯಸೂರಿಗಳಿಗೆ\), ತಾದೈಕ್ಕು = ತಂದೆಯೂ ದೇವನೂ ಆದವನಿಗೆ, ಇಡಮ್ = ವಾಸಿಸುವ ಸ್ಥಳ, ಎನ್ಬರ್ ಆಲ್ = ಎಂದು ಹೇಳುವರಾದರೆ, ಶನ್ದಿ ನೋಡು = ಚಂದನ ಮರಗಳೊಡನೆ, ಮಣಿಯುಮ್ = ನವರತ್ನಗಳನ್ನೂ, ಕೋೞಿಕ್ಕೂಮ್ = ತಳ್ಳಿಕೊಂಡು ಬರುವ, ಪುನಲ್ = ಪ್ರವಾಹವಾದ, ಕಾವಿರಿ = ಕಾವೇರಿನದಿಯಿಂದಲೂ, ಅನ್ದಿಪೋಲುಮ್ = ಸಂಜೆಯನ್ನು ಹೋಲುವ, ನಿಱತ್ತು= ಬಣ್ಣದ, ಆರ್ = ತುಂಬಿದ, ವಯಲ್ = ಗದ್ದೆಯ ಬಯಲುಗಳಿಂದಲೂ, ಶೂೞ್ = ಸುತ್ತುವರಿದಿರುವ, ತೆನ್ ಅರಙ್ಗಮೇ = ಸುಂದರವಾದ ಶ್ರೀರಂಗಕ್ಷೇತ್ರವೇ. 



ತನ್ನ ನಾಭಿಯಲ್ಲಿಯೇ ಚತುರ್ಮುಖಬ್ರಹ್ಮನನ್ನು ಪಡೆದವನೂ, ಬ್ರಹ್ಮಾಂಡವನ್ನು ಕಬಳಿಸಿದವನೂ, ನಮ್ಮ ಸ್ವಾಮಿಯೂ, ಅಮರರಿಗೆ \(ನಿತ್ಯಸೂರಿಗಳಿಗೆ\) ತಂದೆಯೂ ದೇವನೂ ಆದವನಿಗೆ ನಿತ್ಯವಾಸಸ್ಥಳವೆಂದರೆ, ಚಂದನ ಮರಗಳೊಡನೆ ನವರತ್ನಗಳನ್ನೂ ಪ್ರವಾಹದೊಡನೆ ತಳ್ಳಿಕೊಂಡು ಬರುವ ಕಾವೇರಿ ನದಿಯಿಂದಲೂ ಸಂಜೆಯನ್ನು ಹೋಲುವ ಬಣ್ಣದ ಗದ್ದೆಬಯಲುಗಳಿಂದಲೂ ತುಂಬಿ ಸುತ್ತುವರಿದಿರುವ ಸುಂದರವಾದ ಶ್ರೀರಂಗಕ್ಷೇತ್ರವೇ. 



ಜಗದೀಶ್ವರನು ಚತುರ್ಮುಖಬ್ರಹ್ಮನನ್ನು ತನ್ನ ನಾಭಿಯಲ್ಲಿಯೇ ಸೃಷ್ಟಿಸಿದನು ಮತ್ತು ಅವನಿಂದ ಇಡಿಯ ಜಗತ್ತಿನ ಚೇತನಾಚೇತನ ವಸ್ತುಗಳೆಲ್ಲವನ್ನೂ ಸೃಷ್ಟಿಮಾಡಿಸಿದನು. ಮತ್ತೆ ಸೃಷ್ಟಿಯಾದ ಜಗತ್ತುಲಯಗೊಂಡಾಗ, ಅದನ್ನು ಒಂದೇ ಗುಕ್ಕಿಗೆ ಕಬಳಿಸಿದವನೂ ಅವನೇ. ಸರ್ವೇಶ್ವರನು ಎಲ್ಲರಿಗೂ ತಂದೆ. ಅವನೇ ನಮಗೂ \(ಆಳ್ವಾರರಿಗೂ\) ಅಮರರಿಗೂ ರಕ್ಷಕನು. ಅವನೇ ಜಗತ್ತಿಗೆ ಒಡೆಯನು. ಆ ಸ್ವಾಮಿಯೇ, ಈಗ, ಭೂಲೋಕವಾಸಿಗಳನ್ನು ಉದ್ಧರಿಸುವುದಕ್ಕಾಗಿ ಶಾಶ್ವತವಾಗಿ ಶ್ರೀರಂಗವೆಂಬ ದಿವ್ಯಕ್ಷೇತ್ರದಲ್ಲಿ ನೆಲಸಿದ್ದಾನೆ. ಆ ಕ್ಷೇತ್ರವು ಸುಪ್ರಸಿದ್ಧವಾದ ಕಾವೇರಿನದಿಯಿಂದಲೂ ವಿಶಾಲವಾದ ಗದ್ದೆಬಯಲುಗಳಿಂದಲೂ ಸುತ್ತುವರಿದು ಶೋಭಿಸುತ್ತದೆ. ಪ್ರವಾಹಕ್ಕೆ ಅಡ್ಡಲಾಗಿ ಬರುವ ಶ್ರೀಗಂಧದ ಮರಗಳನ್ನೂ, ನವರತ್ನಗಳನ್ನೂ ಕಾವೇರಿ ನದಿಯು ತಳ್ಳಿಕೊಂಡು ಬರುವಂಥಾದ್ದು. ಗದ್ದೆಬಯಲುಗಳೆಲ್ಲವೂ ಸುಂದರವಾದ ಸಂಜೆಗೆಂಪಿನಿಂದ ಶೋಭಿಸುವುದು. ಪ್ರಕೃತಿರಮ್ಯವಾದ ಆ ದಿವ್ಯಕ್ಷೇತ್ರವೇ ಅದು. 



೨. ವೈಯಮುಣ್ಡಾಲಿಲೈ ಮೇವುಮಾಯನ್ ಮಣಿನೀಣ್ ಮುಡಿ,

ಪೈಕೊಳ್ ನಾಹತ್ತಣೈಯಾನ್ ಪಯಿಲುಮಿಡಮೆನ್ಬರಾಲ್,

ತೈಯನಲ್ಲಾರ್ ಕುೞಲ್ ಮಾಲೈಯುಮ್ ಮಟ್ರವರ್ ತಡಮುಲೈ,

ಶೆಯ್ಯಶಾನ್ದುಙ್ಗಲನ್ದಿೞಿ ಪುನಲ್ ಶೂೞ್ ತೆನ್ನರಙ್ಗಮೇ. 



ವೈಯಮ್ ಉಣ್ಡು = ಬ್ರಹ್ಮಾಂಡವನ್ನು ಉಂಡು, ಆಲ್ ಇಲೈ = ಆಲದ ಎಲೆಯಲ್ಲಿ, ಮೇವುಮ್ = ಪವಡಿಸಿರುವವನೂ, ಮಾಯನ್ = ಆಶ್ಚರ್ಯಕಾರಕನೂ, ಮಣಿ ನೀಳ್ ಮುಡಿ = ಎತ್ತರವಾದ ರತ್ನಮಯವಾದ ಕಿರೀಟವನ್ನು ಧರಿಸಿರುವವನೂ, ಪೈಕೊಳ್ = ಹೆಡೆಗಳನ್ನುಳ್ಲ, ನಾಹತ್ತು = ಶೇಷನ, ಅಣೈಯಾನ್ = ಹಾಸುಗೆಯನ್ನುಳ್ಳವನೂ, ಪಯಿಲುಮ್ = ನಿತ್ಯವಾಸಮಾಡುವ, ಇಡಮ್ ಎನ್ಬರಾಲ್ = ಸ್ಥಳವೆನ್ನುವುದಾದರೆ, ತೈಯಮ್ ನಲ್ಲಾರ್ = ಸೌಂದರ್ಯವನ್ನೂ ಸದ್ಗುಣಗಳನ್ನೂ ಉಳ್ಳವರ, ಕುೞಲ್ = ತಲೆಗೂದಲಿನ, ಮಾಲೈಯುಮ್ = ಹೂವಿನ ಹಾರಗಳನ್ನೂ, ಮಟ್ರು ಅವರ್ = ಮತ್ತು ಅವರ ತಡಮುಲೈ ಶೆಯ್ಯ = ದೊಡ್ಡ ಮೊಲೆಗಳಿಗೆ ಪೂಸಿದ, ತಾನ್ದುಮ್ = ಗಂಧವನ್ನೂ, ಕಲನ್ದು = ಬೆರೆಸಿಕೊಂಡು, ಇೞಿ = ಹರಿಯುವ, ಪುನಲ್ ಶೂೞ್ = ಪ್ರವಾಹದಿಂದ ಸುತ್ತುವರಿದಿರುವ, ತೆನ್ ಅರಙ್ಗಮೇ = ಸುಂದರವಾದ ಶ್ರೀರಂಗವೆಂಬ ಕ್ಷೇತ್ರವೇ. 



ಬ್ರಹ್ಮಾಂಡವನ್ನುಂಡು ಆಲದೆಲೆಯಲ್ಲಿ ಪವಡಿಸಿರುವವನೂ, ಆಶ್ಚರ್ಯಕಾರಕನೂ, ಎತ್ತರವಾದ ರತ್ನಮಯಕಿರೀಟವನ್ನು ಧರಿಸಿರುವವನೂ, ಹೆಡೆಗಳ ಶೇಷನನ್ನು ಹಾಸುಗೆಯಾಗಿ ಉಳ್ಳವನೂ ನಿತ್ಯವಾಸಮಾಡುವ ಸ್ಥಳವೆನ್ನುವುದಾದರೆ, ಸೌಂದರ್ಯವನ್ನೂ ಸದ್ಗುಣಗಳನ್ನೂ ಉಳ್ಲವರ ತಲೆಗೂದಲಿನ ಹೂವಿನ ಹಾರಗಳನ್ನೂ, ಅವರ ದೊಡ್ಡ ಮೊಲೆಗಳಿಗೆ ಪೂಸಿದ ಗಂಧವನ್ನೂ ಬೆರೆಸಿಕೊಂಡು ಹರಿಯುವ ಪ್ರವಾಹದಿಂದ ಸುತ್ತುವರಿದಿರುವ ಸುಂದರವಾದ ಶ್ರೀರಂಗವೆಂಬ ಕ್ಷೇತ್ರವೇ. 



ಕಲ್ಪಾಂತದಲ್ಲಿ, ಮಹಾಪ್ರಳಯವುಂಟಾದಾಗ, ಸರ್ವೇಶ್ವರನು ತನ್ನ ಸೃಷ್ಟಿಯನ್ನೆಲ್ಲಾ ಒಂದೆ ಗುಕ್ಕಿಗೆ ಕಬಳಿಸುತ್ತಾನೆ. ಅನಂತರ ವಿಸ್ತಾರವಾದ ಜಲರಾಶಿಯಲ್ಲಿ ಆಲದೆಲೆಯ ಮೇಲೆ ಪವಡಿಸಿರುತ್ತಾನೆ. ಅದ್ಭುತವಾದ ಮತ್ತು ಆಶ್ಚರ್ಯಕರವಾದ ಲೀಲೆಗಳನ್ನು ನಡೆಸುವ ಸಮರ್ಥನಾದ್ದರಿಂದ ಅವನು “ಮಾಯನ್” ಅವನೇ ಸರ್ವೇಶ್ವರನಾಗಿ, ಜಗತ್ಕಾರಣನಾಗಿ, ಜಗದಾದಿಯಾಗಿ, ಇರುವುದರಿಂದ ಎಲ್ಲಕ್ಕೂ ಎಲ್ಲ ಕಾಲಕ್ಕೂ ಒಡೆಯನೆಂಬುದನ್ನು ಸೂಚಿಸುವುದೆಂಬಂತೆ, ಅತ್ಯುನ್ನತವಾದ ಅನರ್ಘವಾದ, ರತ್ನಮಯವಾದ ಕಿರೀಟವನ್ನು ಧರಿಸಿದ್ದಾನೆ. ಪಾಲ್ಗಡಲಲ್ಲಿ ಸಾವಿರ ಹೆಡೆಗಳ ಅನಂತನನ್ನು ಹಾಸುಗೆಯನ್ನಾಗಿ ಮಾಡಿಕೊಂಡು ಪವಡಿಸಿರುತ್ತಾನೆ. ಪರಮಪದದಲ್ಲಿ ಮತ್ತು ಪಾಲ್ಗಡಲಲ್ಲಿ ನಿತ್ಯವಾಸಮಾಡುವ ಸರ್ವೇಶ್ವರನೇ ಈಗ ಕಾವೇರಿನದಿಯಿಂದ ಸುತ್ತುವರಿದಿರುವ ಪವಿತ್ರವಾದ ಶ್ರೀರಂಗವೆಂಬ ಕ್ಷೇತ್ರದಲ್ಲಿ ನೆಲಸಿದ್ದಾನೆ. 



ಸುಂದರಿಯರೂ ಸದ್ಗುಣವತಿಯರೂ ಆದ ಕುಲಸ್ತ್ರೀಯರು ಕಾವೇರಿನದಿಯಲ್ಲಿ ದಿನವಹಿ ಮೀಯುವರು. ಅವರು ತಲೆಯಲ್ಲಿ ಮುಡಿದಿರುವ ಹೂವಿನ ಹಾರಗಳ ಮತ್ತು ಸ್ತನಗಳಿಗೆ ಪೂಸಿಕೊಂಡಿರುವ ಸುಗಂಧದ ಪರಿಮಳವನ್ನು ಬೆರೆಸಿಕೊಂಡು ಪ್ರವಾಹವು ಶ್ರೀರಂಗಕ್ಷೇತ್ರವನ್ನು ಸುಗಂಧಭರಿತವನ್ನಾಗಿ ಮಾಡುತ್ತದೆ. 



೩. ಪಣ್ಡಿವ್ವೈಯಮಳಪ್ಪಾನ್ ಶೆನ್ ಱು ಮಾವಲಿಕೈಯಿಲ್ ನೀರ್

ಕೊಣ್ಡ, ಆೞಿತ್ತಡಕ್ಕೈಕ್ಕುಱಳನಿಡಮೆನ್ಬರಾಲ್,

ವಣ್ಡುಪಾಡುಮ್ ಮದುವಾರ್ ಪುನಲ್ ವನ್ದಿೞಿ ಕಾವಿರಿ,

ಅಣ್ಡನಾಱುಮ್ ಪೊೞಿಲ್ ಶೂೞ್ ನ್ದು ಅೞಹಾರ್ ತೆನ್ನರಙ್ಗಮೇ. 



ಪಣ್ಡು = ಹಿಂದೆ ಒಂದು ಕಾಲದಲ್ಲಿ, ಇವೈಯುಮ್ = ಈ ಲೋಕವನ್ನು, ಅಳಪ್ಪಾನ್ = ಅಳೆಯುವುದಕ್ಕಾಗಿ, ಮಾವಲಿ ಕೈಯಿಲ್ = ಬಲಿಚಕ್ರವರ್ತಿಯ ಕೈಯಿಂದ, ನೀರ್ ಕೊಣ್ಡ = ದಾನದ ನೀರನ್ನು ಸ್ವೀಕರಿಸಿದ, ಆೞಿ = ಚಕ್ರಾಯುಧದ, ತಡಕ್ಕೈ = ದೀರ್ಘವಾದ ಕೈಯವನಾದ, ಕುಱಳನ್ = ವಾಮನನ, ಇಡಮ್= ಸ್ಥಳ, ಎನ್ ಬರ್ ಆಲ್ = ಎನ್ನುವರಾದರೆ, ವಣ್ಡು ಪಾಡುಮ್ = ದುಂಬಿಗಳು ಹಾಡುವಂಥ, ಮದು = ಮಧುವು, ವಾರ್ = ತುಂಬಿ ಹರಿಯುವ, ಪುನಲ್ = ಪ್ರವಾಹವು, ವನ್ದು = ಬಂದು, ಇೞಿ = ಹರಿಯುವ, ಕಾವಿರಿ = ಕಾವೇರಿ ನದಿಯಿಂದಲೂ, ಅಣ್ಡಮ್ = ಆಕಾಶವೆಲ್ಲವೂ, ನಾಱುಮ್ = ಪರಿಮಳಿಸುವ, ಪೊೞಿಲ್ = ತೋಪುಗಳಿಂದಲೂ, ಶೂೞ್ ನ್ದ = ಸುತ್ತುವರಿದಿರುವ, ಅೞಹು ಆರ್ = ಸೊಬಗು ತುಂಬಿದ, ತೆನ್ ಅರಙ್ಗಮೇ = ಸುಂದರವಾದ ಶ್ರೀರಂಗಕ್ಷೇತ್ರವೇ. 



ಆಜಾನುಬಾಹುವಾಗಿ, ಚಕ್ರಾಯುಧವನ್ನು ಹಿಡಿಯುವ ಸಮರ್ಥನಾಗಿ ಇದ್ದರೂ ಸಹ, ಭಗವಂತನು ವಾಮನ ವಟುವಾಗಿ ಬಲಿಚಕ್ರವರ್ತಿಯ ಯಾಗಶಾಲೆಗೆ ಹೋದದ್ದೇಕೆ ಎಂಬುದಕ್ಕೆ ಇಲ್ಲಿ ಕಾರಣವನ್ನು ಕೊಡಲಾಗಿದೆ. ಅದು ಈ ಭೂಮಂಡಲವನ್ನು ಅಳೆಯುವ ಸಮರ್ಥನೆಂಬುದನ್ನು ಜಗತ್ತಿಗೆ ತೋರಿಸುವುದಕ್ಕೆ. ಭಗವಂತನು ಸರ್ವವ್ಯಾಪಿ ಅಲ್ಲವೇ? ತ್ರಿವಿಕ್ರಮನಲ್ಲವೇ? ಆ ಸ್ವಾಮಿಯೇ ಈಗ ಮಧುರವಾದ ಅರ್ಚಾಮೂರ್ತಿಯಾಗಿ, ಶ್ರೀರಂಗವೆಂಬ ದಿವ್ಯಕ್ಷೇತ್ರದಲ್ಲಿ ನೆಲಸಿದ್ದಾನೆ. 



ಶ್ರೀರಂಗಕ್ಷೇತ್ರವು ಮಧುರವಾದ ನೀರಿನ ಪ್ರವಾಹದಿಂದ ಕೂಡಿ ಹರಿಯುವ ಕಾವೇರಿ ನದಿಯಿಂದ ಸುತ್ತುವರಿದಿದೆ. ಪುಷ್ಪಗಳಲ್ಲಿ ತುಂಬಿರುವ ಮಧುವನ್ನು ಕುಡಿದು ಆನಂದದಿಂದ ಹಾಡುವ ದುಂಬಿಗಳಿಂದಲೂ, ಪರಿಮಳಿಸುವ ಹೂಗಳಿಂದ ತುಂಬಿದ ತೋಪುಗಳಿಂದಲೂ ಆ ಕ್ಷೇತ್ರವು ಸುತ್ತುವರಿದಿದೆ. ಇದರಿಂದ ಕ್ಷೇತ್ರದ ಸೊಬಗು ಹೆಚ್ಚುತ್ತದೆ. ಹೀಗೆ, ಪ್ರಕೃತಿಯ ಸೊಬಗಿನಿಂದಲೂ, ಭಗವಂತನ ದಿವ್ಯಸನ್ನಿಧಿಯಿಂದಲೂ ಬೆಳಗುವ ಸುಂದರವಾದ ಕ್ಷೇತ್ರವೇ ಆ ಶ್ರೀರಂಗಕ್ಷೇತ್ರ. 



೪. ವಳೈತ್ತವೆಮ್ಬೋರ್ ವಿಱಲ್ ವಾಳರಕ್ಕನ್ ನಹರ್ ಪಾೞ್ ಪಡ,

ವಳೈತ್ತ ವಲ್ ವಿಲ್ ತಡಕ್ಕೈಯವನಕ್ಕು ಇಡಮೆನ್ಬರಾಲ್,

ತುಳೈಕ್ಕೈ ಯಾನೈ ಮರುಪ್ಪುಮಹಿಲುಮ್ ಕೊಣಾರ್ ನ್ದುನ್ದಿ, ಮುನ್

ತಿಳೈಕ್ಕುಂಜೆಲ್ವಪ್ಪುನಲ್ ಕಾವಿರಿ ಶೂಳ್ ತೆನ್ನರಙ್ಗಮೇ, 



ವಳೈತ್ತ = ಬೆಳೆಸಿದ, ವೆಮ್ ಪೋರ್ = ಕ್ರೂರಯುದ್ಧದಲ್ಲಿ, ವಿಱಲ್ = ಬಲಿಷ್ಠನಾದ, ವಾಳ್ ಅರಕ್ಕನ್ = ಖಡ್ಗಪಾಣಿಯಾದ ರಾಕ್ಷಸನ, ನಹರ್ = ನಗರವನ್ನು, ಪಾೞ್ ಪಾಡ = ನಾಶಮಾಡಲು, ವಳೈತ್ತ = ಬಗ್ಗಿಸಿದ, ವಲ್ ವಿಲ್ = ಶಕ್ತಿಪೂರ್ಣವಾದ ಬಿಲ್ಲನ್ನು ಹಿಡಿದ, ತಡಕ್ಕೈಯವನುಕ್ಕು = ದೀರ್ಘವಾದ ಕೈಯುಳ್ಳವನ, ಇಡಮ್ = ಸ್ಥಳ, ಎನ್ಬರ್ ಆಲ್ = ಎಂಬುದೆಂದರೆ, ತುಳೈಕ್ಕೈಯಾನೈ = ಸೊಂಡಿಲುಗಳುಳ್ಳ ಆನೆಗಳ, ಮರುಪ್ಪುಮ್ = ದಂತಗಳನ್ನೂ, ಅಹಿಲುಮ್ = ಅಗಿಲುಮರಗಳನ್ನೂ, ಕೊಣರ್ ನ್ದು = ತಂದು, ಉನ್ದಿ = ತಳ್ಳಿ, ಮುನ್ = ಅನಂತರ, ತಿಳೈಕ್ಕೂಮ್ = ಹರ್ಷಿಸುವ \(ಆಟವಾಡುವ\), ಶೆಲ್ ವಮ್ = ದಿವ್ಯವಾದ, ಪುನಲ್ = ಪ್ರವಾಹದ, ಕಾವಿರಿ ಶೂೞ್ = ಕಾವೇರಿನದಿಯಿಂದ ಸುತ್ತುವರಿದಿರುವ, ತೆನ್ ಅರಙ್ಗಮೇ = ಸುಂದರವಾದ ಶ್ರೀರಂಗವೇ. 



ಬೆಳೆಸಿದ ಕ್ರೂರಯುದ್ಧದಲ್ಲಿ ಬಲಿಷ್ಠನಾದ ಖಡ್ಗಪಾಣಿಯಾದ ರಾಕ್ಷಸನ ನಗರವನ್ನು ನಾಶಮಾಡಲು ಬಗ್ಗಿಸಿದ ಶಕ್ತಿಪೂರ್ಣವಾದ ಬಿಲ್ಲನ್ನು ಹಿಡಿದ ಉದ್ದನಾದ ಕೈಯುಳ್ಳವನ ಸ್ಥಳವೆಂದರೆ, ದೊಡ್ಡ ಆನೆಗಳ ದಂತಗಳನ್ನೂ ಅಗಿಲುಮರಗಳನ್ನೂ ತಳ್ಳಿಕೊಂಡು ಬಂದು ಅನಂತರ ಆಟವಾಡುತ್ತ ಹರ್ಷಿಸುವ ದಿವ್ಯವಾದ ಪ್ರವಾಹದ ಕಾವೇರಿನದಿಯಿಂದ ಸುತ್ತುವರಿದಿರುವ ಸುಂದರವಾದ ಶ್ರೀರಂಗವೇ. 



ಸರ್ವೇಶ್ವರನೇ, ಒಂದು ಕಾಲದಲ್ಲಿ, ಅಪ್ರತಿಮವಾದ ಕೋದಂಡವನ್ನು, ಹಿಡಿದು, ಅದರಿಂದಲೇ ಕಡುದುಷ್ಟನೂ ಮಹಾಪರಾಕ್ರಮಿಯೂ ಆದ ರಾವಣಾಸುರನನ್ನೂ ಅವನ ಅಪಾರ ರಾಕ್ಷಸಸೇನೆಯನ್ನೂ, ಅವನ ಅತಿಸುಂದರವಾದ ಲಂಕಾನಗರವನ್ನೂ ನಾಶಪಡಿಸಿದ ಶ್ರೀರಾಮನಾಗಿ ಅವತರಿಸಿದ್ದು, ಈಗ, ಆ ಸ್ವಾಮಿಯೇ, ಶ್ರೀರಂಗಕ್ಷೇತ್ರದಲ್ಲಿ ಅರ್ಚಾಸ್ವರೂಪನಾಗಿ ನೆಲಸಿರುವುದು. ಆ ಕ್ಷೇತ್ರವನ್ನು ಸುತ್ತುವರಿದಿರುವ ಕಾವೇರಿನದಿಯು, ತನ್ನ ಪ್ರವಾಹದೊಂದಿಗೆ ಆನೆಯದಂತಗಳನ್ನೂ ಅಗಿಲುಮರಗಳನ್ನೂ ತಳ್ಳಿಕೊಂಡು ಬಂದು, ತನ್ನ ಸ್ವಾಮಿಗೆ ಅರ್ಪಿಸುವ ನಮ್ರಕಾಣಿಕೆಯೋ ಎಂಬಂತೆ, ಅವುಗಳನ್ನು ಆ ಕ್ಷೇತ್ರದ ದಡಕ್ಕೆ ಸೇರಿಸುತ್ತದೆ. ಹೀಗೆ, ಸಂಪದ್ಭರಿತವಾದ, ದಿವ್ಯವಾದ ಕ್ಷೇತ್ರಶ್ರೀರಂಗ. 



೫. ವಮ್ಬುಲಾಙ್ಗೂನ್ದಲ್ ಮಣ್ ಡೋದರಿ ಕಾದಲನ್ ವಾನ್ ಪುಹ,

ಅಮ್ಬುತನ್ನಾಲ್ ಮುನಿನಿದ ಅೞಹನಿಡಮೆನ್ಬರಾಲ್,

ಉಮ್ಬರ್ ಕೋನು ಮುಲಹೇೞುಮ್ ವನ್ದೀಣ್ದಿವಣಙ್ಗುಮ್, ನಲ್

ಶೆಮ್ಬೊನಾರುಮ್ ಮದಿೞ್ ಶೂೞನ್ದು ಅೞಹಾರ್ ತೆನ್ನರಙ್ಗಮೇ. 



ವಮ್ಬು= ಪರಿಮಳವು, ಉಲಾಮ್ = ಹರಡುವ, ಕೂನ್ದಲ್ = ಕೂದಲಿನ, ಮಣ್ಡೋದರಿ ಕಾದಲನ್ = ಮಂಡೋದರಿಯ ಪ್ರೇಮಿಯು \(ಪತಿಯು\), ವಾನ್ = ವೀರಸ್ವರ್ಗವನ್ನು, ಪುಹ = ಪ್ರವೇಶಿಸುವಂತೆ, ಅಮ್ಬು ತನ್ನಾಲ್ = ಬಾಣಗಳಿಂದ ಮುನಿನ್ದ = ಕೋಪಿಸಿಕೊಂದ, ಅೞಹನ್ = ದಿವ್ಯಸುಂದರನ, ಇಡಮ್ ಎನ್ ಬರಾಲ್ = ಸ್ಥಳವೆನ್ನುವುದಾದರೆ, ಉಮ್ಬರ್ ಕೋನುಮ್ = ದೇವತೆಗಳ ಒಡೆಯನೂ, ಏೞ್ ಉಲಹುಮ್ = ಏಳು ಲೋಕಗಳೂ, ವನ್ದು = ಬಂದು, ಈಣ್ಡಿ = ಒಟ್ಟುಗೂಡಿ, ವಣಙ್ಗುಮ್ = ನಮಸ್ಕರಿಸುವ, ನಲ್ = ಉತ್ತಮವಾದ, ಶೆಮ್ಬೊನ್ = ಕೆಂಪುಚಿನ್ನವು, ಆರುಮ್ = ತುಂಬಿರುವ, ಮದಿೞ್ ಶೂೞ್ ನ್ದು = ಕೋಟೆಯಿಂದ ಸುತ್ತುವರಿದು, ಅೞಹು ಆರ್ = ಸೊಬಗು ತುಂಬಿರುವ, ತೆನ್ ಅರಙ್ಗಮೇ = ಸುಂದರವಾದ ಶ್ರೀರಂಗವೇ. 



ಪರಿಮಳವು ಹರಡುವಂತೆ ತಲೆಗೂದಲನ್ನುಳ್ಳ ಮಂಡೋದರಿಯ ಪ್ರೇಮಿಯು \(ಪತಿಯು\) ವೀರಸ್ವರ್ಗವನ್ನು ಪ್ರವೇಶಿಸುವಂತೆ ಕೋಪಿಸಿ ಬಾಣಗಳಿಂದ ಕೊಂದವನಾದ ದಿವ್ಯಸುಂದರನ ಸ್ಥಳವೆನ್ನುವುದಾದರೆ, ದೇವತೆಗಳ ಒಡೆಯನೂ ಏಳುಲೋಕಗಳೂ ಒಟ್ಟುಗೂಡಿ ಬಂದು ನಮಸ್ಕರಿಸುವ ಉತ್ತಮವಾದ ಕೆಂಪುಚಿನ್ನದಿಂದ ತುಂಬಿರುವ ಕೋಟೆಯಿಂದ ಸುತ್ತುವರಿದು, ಸೊಬಗು ತುಂಬಿರುವ ಸುಂದರವಾದ ಶ್ರೀರಂಗವೇ. 



ಈ ಪಾಶುರದಲ್ಲಿಯೂ ಶ್ರೀರಾಮಾವತಾರದ ವೈಶಿಷ್ಟ್ಯವನ್ನು ಹೇಳಲಾಗಿದೆ. ಸರ್ವೇಶ್ವರನು ಶ್ರೀರಾಮನಾಗಿ ಅವತರಿಸಿ, ಮಂಡೋದರಿಯ ಪತಿಯಾದ ರಾವಣಾಸುರನನ್ನು ತನ್ನ ಬಾಣಗಳಿಂದ ವೀರಸ್ವರ್ಗಕ್ಕೆ ಏರಿಸಿದನು. ಆ ಸ್ವಾಮಿಯೇ ಈಗ ಶ್ರೀರಂಗವೆಂದ ದಿವ್ಯಕ್ಷೇತ್ರದಲ್ಲಿ ನೆಲಸಿದ್ದಾನೆ. ಸರ್ವೇಶ್ವರನಾದ ಭಗವಂತನನ್ನು ಸಂದರ್ಶಿಸಲು, ಅವನಿಗೆ ತಮ್ಮ ಭಕ್ತಿ ಕೃತಜ್ಞತೆಗಳನ್ನು ವ್ಯಕ್ತಪಡಿಸಲು, ಅವನ ಪಾದಗಳಿಗೆ ಎರಗಲು, ಅವನ ಅನುಗ್ರಹಕ್ಕೆ ಪಾತ್ರರಾಗಲು ದೇವತೆಗಳಿಗೆ ಒಡೆಯನಾದ ಚತುರ್ಮುಖಬ್ರಹ್ಮನೂ, ಸಮಸ್ತಲೋಕಗಳ \(ಮೇಲಣ ಲೋಕಗಳ\) ವಾಸಿಗಳೂ ಒಟ್ಟುಗೂಡಿ ಶ್ರೀರಂಗಕ್ಷೇತ್ರಕ್ಕೆ ಬಂದು ಹೋಗುವುದೇ ಆ ಕ್ಷೇತ್ರದ ಹಿರಿಮೆಯನ್ನು ಸಾರುತ್ತದೆ. 



೬. ಕಲೈಯುಡುತ್ತವಹಲಲ್ ಹುಲ್ ವನ್ ಪೇಯ್ ಮಹಳ್ ತಾಯೆನ,

ಮುಲೈಕೊಡುತ್ತಾಳುಯಿರುಣ್ಡವನ್ ವಾೞಿಡಮೆನ್ ಬರಾಲ್,

ಕುಲೈಯೆಡುತ್ತ ಕದಲಿ ಪ್ಪೊೞಲೂಡುಮ್ ವನ್ದುನ್ದಿ, ಮುನ್

ಅಲೈಯೆಡುಕ್ಕೂಮ್ ಪುನಲ್ ಕಾವಿರಿ ಶೂೞ್ ತೆನ್ನರಙ್ಗಮೇ. 



ಕಲೈ = ರೇಷ್ಮೆಸೀರೆಯನ್ನು, ಉಡುತ್ತ = ಧರಿಸಿರುವ, ಅಹಲ್ = ವಿಶಾಲವಾದ, ಅಲ್ ಹುಲ್ = ನಿತಂಬಗಳನ್ನುಳ್ಳ, ವಲ್ = ಬಲಿಷ್ಠಳಾದ, ಪೇಯ್ ಮಹಳ್ = ರಾಕ್ಷಸ್ತ್ರೀಯು, ತಾಯ್ ಎನ್ = ತಾಯಿಯಂತೆ \(ಬಂದು\), ಮುಲೈಕೊಡುತ್ತಾಳ್ = ಮೊಲೆಯನ್ನೂಡಿಸಿದವಳ, ಉಯಿರ್ = ಪ್ರಾಣವನ್ನು, ಉಣ್ಡವನ್ = ಉಂಡವನು, ವಾೞ್ ಇಡಮ್ = ನೆಲಸಿರುವ ಸ್ಥಳ, ಎನ್ ಬರಾಲ್ = ಎಂಬುದಾದರೆ, ಕುಲೈ = ಗೊನೆಗಳನ್ನು, ಎಡುತ್ತು = ಎತ್ತಿಹಿಡಿದಿರುವ, ಕದಲಿ = ಬಾಳೆಯ, ಪೊೞಿಲ್ = ತೋಪುಗಳ, ಊಡುಮ್ = ನಡುವೆ, ವನ್ದು = ಹರಿದುಬಂದು, ಉನ್ದಿ = \(ಆ ಮರಗಳನ್ನು\) ತಳ್ಳಿ, ಮುನ್ = ಅವುಗಳ ಮುಂದೆ, ಅಲೈ ಎಡುಕ್ಕುಮ್ = ಅಲೆಗಳನ್ನುಂಟುಮಾಡುವ, ಪುನಲ್ ಕಾವಿರಿ = ಕಾವೇರಿ ನದಿಯ ಪ್ರವಾಹದಿಂದ, ಶೂೞ್ = ಸುತ್ತುವರಿದಿರುವ, ತೆನ್ ಅರಙ್ಗಮೇ = ಸುಂದರವಾದ ಶ್ರೀರಂಗಕ್ಷೇತ್ರವೇ. 



ಪಟ್ಟುಸೀರೆಯನ್ನುಟ್ಟಿರುವ ವಿಶಾಲವಾದ ನಿತಂಬಗಳನ್ನುಳ್ಳ ಬಲಿಷ್ಠಳಾದ ರಾಕ್ಷಸಸ್ತ್ರೀಯು ತಾಯಿಯಂತೆ ಬಂದು, ಮೊಲೆಯನ್ನೂಡಿಸಿದವಳ ಪ್ರಾಣವನ್ನುಂಡವನು ನೆಲಸಿರುವ ಸ್ಥಳವೆಂಬುದಾದರೆ, ಗೊನೆಗಳನ್ನು ಎತ್ತಿಹಿಡಿದಿರುವ ಬಾಳೆಯ ತೋಟಗಳ ನಡುವೆಯೆಲ್ಲಾ ನುಗ್ಗಿ ಆ ಮರಗಳನ್ನುತಳ್ಳಿ, ಅನಂತರ ಅಲೆಗಳನ್ನುಂಟುಮಾಡುವ ಕಾವ್ರಿಯ ಪ್ರವಾಹದಿಂದ ಸುತ್ತುವರಿದಿರುವ ಸುಂದರವಾದ ಶ್ರೀರಂಗಕ್ಷೇತ್ರವೇ. 



ಕಂಸನಿಂದ ಪ್ರೇರಿತಳಾದವಳು ಪೂತನಿ ಎಂಬ ರಾಕ್ಷಸಿ. ಹಸುಗೂಸಾದ ಕೃಷ್ಣನನ್ನು ಹೇಗಾದರೂ ಕೊಲ್ಲಬೇಕೆಂದು ಅವನ ಆಣತಿ. ಅದಕ್ಕಾಗಿ ಪೂತನಿಯು ಕೃಷ್ಣನ ತಾಯಿಯಾದ ಯಶೋದೆಯಂತೆಯೇ ಮಾಯಾರೂಪವನ್ನು ಅಳವಡಿಸಿಕೊಂಡಳು. ಅವಳು ಉಡುವ ಹಾಗೆಯೇ ಪಟ್ಟುಸೀರೆಯನ್ನುಟ್ಟು, ಹಾಗೆಯೇ ಅಲಂಕರಿಸಿಕೊಂಡು, ಸುಂದರಿಯಾದಳು. ನಂದಗೋಕುಲಕ್ಕೆ ಬಂದಳು. ಕಂದನಾದ ಕೃಷ್ಣನನ್ನು ಎತ್ತಿಕೊಂಡು ಅವನಿಗೆ ತನ್ನಮೊಲೆಯನ್ನೂಡಿಸುವ ನೆಪದಲ್ಲಿ ವಿಷದ ಹಾಲನ್ನೂಡಿಸಿ, ಅವನನ್ನು ಕೊಂದುಬಿಡಲು ಯತ್ನಿಸಿದಳು. ಎಳೆಯ ಮಗುವಾದರೂ ಕೃಷ್ಣನು ಅದ್ಭುತಕಾರಿಯಲ್ಲವೇ\! ಅವಳ ಮೊಲೆಹಾಲಿನ ಜೊತೆಯಲ್ಲಿ ಅವಳ ಪ್ರಾಣಗಳನ್ನೂ ಹೀರಿ ಅವಳನ್ನೇ ಕೊಂದುಹಾಕಿದನು\! ಆ ಸ್ವಾಮಿಯು ನೆಲಸಿರುವ ಸ್ಥಳವೆಂದರೆ, ದಿವ್ಯವಾದ ಶ್ರೀರಂಗಕ್ಷೇತ್ರವೇ. ಆ ಕ್ಷೇತ್ರ ಕಾವೇರಿನದಿಯಿಂದಸುತ್ತುವರಿದಿದೆ. ನದಿಯೆ ಇಕ್ಕೆಲಗಳಲ್ಲಿ ಬಾಳೆಯ ತೋಟಗಳಿವೆ. ಬಾಳೆಯ ಮರಗಳು ದೊಡ್ಡದೊಡ್ಡ ಗೊನೆಗಳನ್ನು ಎತ್ತಿಹಿಡಿದಿವೆ. ಆ ಮರಗಳ ನಡುವೆಯೇ, ಅವುಗಳ ಬುಡಗಳನ್ನು ತಳ್ಳಿಕೊಂಡು, ಕಾವೇರಿಯು ಹರಿಯುತ್ತದೆ. ಸೊಬಗನ್ನು ಬೀರುವ ಆ ದಿವ್ಯಕ್ಷೇತ್ರದಲ್ಲೇ ಸ್ವಾಮಿಯು ನೆಲಸಿರುವುದು. 



೭. ಕಂಜನೆಂಜುಙ್ಗಡುಮಲ್ಲರುಮ್ ಶಹಡಮುಙ್ಗೂಲಿನಾಲ್,

ತುಂಜವೆನ್ಱ ಶುಡರಾೞಿಯಾನ್ ವಾೞಿಡಮೆನ್ ಬರಾಲ್,

ಮಂಜುಶೇರ್ ಮಾಳಿಹೈ ನೀಡಹಿಲ್ ಪುಹೈಯುಮ್, ಮಾಮಱೈಯೋರ್

ಶೆಂಜೊಳ್ ವೇಳ್ ವಿಪ್ಪುಹೈಯು ಙ್ಕಮೞುಮ್ ತೆನ್ನರಙ್ಗಮೇ. 



ಕಂಜನ್ = ಕಂಸನ, ನೆಂಜಮ್ = ಹೃದಯವನ್ನು, ಕಡುಮಲ್ಲರುಮ್ = ಕ್ರೂರಿಗಳಾದ ಮಲ್ಲರನ್ನು, ಶಹಡುಮ್ = ಶಕಟವನ್ನು, ಕಾಲಿನಾಲ್ = ಕಾಲಿನಿಂದ, ತುಂಜ = ಮಡಿಯುವಂತೆ, ವೆನ್ ಱ = ಒದೆದು ಗೆದ್ದ, ಶುಡರ್ ಆೞಿಯಾನ್ = ತೀಕ್ಷ್ಣವಾದ ಚಕ್ರಾಯುಧವನ್ನು ಹಿಡಿದವನು, ವಾೞ್ ಇಡಮ್ = ನೆಲಸಿರುವ ಸ್ಥಳ, ಎನ್ಬರ್ ಆಲ್ = ಎನ್ನುವುದಾದರೆ, ಮಂಜುಶೇರ್ = ಮೋಡಗಳನ್ನು ಮುಟ್ಟುವ, ಮಾಳಿಹೈ = ಮಹಡಿಮನೆಗಳ, ನೀಡು = ಎತ್ತರವಾಗಿ, ಅಹಿಲ್ ಪುಹೈಯುಮ್ = ಅಗಿಲುಮರಗಳ ಹೊಗೆಯೂ, ಮಾ ಮಱೈ = ಸುಂದರವಾದ ಮಾತು \(ಮಂತ್ರ\)ಗಳಿಂದ ಕೂಡಿದ, ವೇಳ್ವಿ = ಯಾಗಯಜ್ಞಗಳ, ಪುಹೈಯುಮ್ = ಹೊಗೆಯೂ, ಕಮೞುಮ್ = ಕಮಳುವ, ತೆನ್ ಅರಙ್ಗಮೇ = ಸೊಬಗಿನ ಶ್ರೀರಂಗಕ್ಷೇತ್ರವೇ. 



ಕಂಸನ ಹೃದಯವನ್ನೂ, ಕ್ರೂರಮಲ್ಲರನ್ನೂ, ಶಕಟವನ್ನೂ ಕಾಲಿನಿಂದ ಮಡಿಯುವಂತೆ ಒದೆದು ಗೆದ್ದವನಾದ ತೀಕ್ಷ್ಣವಾದ ಚಕ್ರಾಯುಧವನ್ನು ಹಿಡಿದವನು ನೆಲಸಿರುವ ಸ್ಥಳವೆಂಬುದು ಮೋಡಗಳನ್ನು ಸೇರುವ ಮಹಡಿ ಮನೆಗಳಿಂದ ಎತ್ತರವಾಗಿ ಏರುವ ಅಗಿಲು ಮರಗಳ ಹೊಗೆಯೂ ಉತ್ತಮವಾದ ವೇದಪಂಡಿತರು ಹೇಳುವ ಸುಂದರವಾದ ಮಾತುಗಳಿಂದ ಕೂಡಿದ ಯಜ್ಞಯಾಗಗಳ ಹೊಗೆಯೂ ಕೂಡಿ ಕಮಳಿಸುವ ಸೊಬಗಿನ ಶ್ರೀರಂಗ ಕ್ಷೇತ್ರವೇ. 



ಹಿಂದಿನ ಪಾಶುರದಲ್ಲಿ ಪೂತನಿಯ ಸಂಹಾರದ ವಿಷಯ ಬಂತು. ಇಲ್ಲಿ ಶ್ರೀಕೃಷ್ಣನ ಇನ್ನು ಕೆಲವು ಅದ್ಭುತ ಸಾಹಸಗಳನ್ನು ಹೇಳಲಾಗಿದೆ. ಸರ್ವೇಶ್ವರನು ಶ್ರೀಕೃಷ್ಣನಾಗಿ ಅವತರಿಸಿದನಷ್ಟೆ. ಶ್ರೀಕೃಷ್ಣನ ಜನನವೇ ಕಂಸನಮನಸ್ಸನ್ನು ಕಲಕಿಬಿಟ್ಟಿತು. ತನ್ನ ತಂಗಿಯಾದ ದೇವಕೀದೇವಿಯ ಎಂಟನೆಯ ಗರ್ಭದಲ್ಲಿ ತನ್ನ ಮೃತ್ಯುಜನಿಸುವನೆಂದು ಅಶರೀರವಾಣಿಯನ್ನು ಕಂಸಕೇಳಿದ್ದ. ಶ್ರೀಕೃಷ್ಣನೇ ಅವಳ ಎಂಟನೆಯ ಶಿಶು. ಆದ್ದರಿಂದಲೇ, ಅವನುಕೃಷ್ಣನನ್ನು ಕೊಲ್ಲಲು ನಾನಾಪ್ರಯತ್ನಗಳನ್ನು ನಡೆಸಿದ್ದು. ಪೂತನಿಯನ್ನು ಕಳುಹಿಸಿ, ವಿಷದಹಾಲನ್ನೂಡಿಸಿ ಕೃಷ್ಣನನ್ನು ಕೊಲ್ಲಿಸಲು ಯತ್ನಿಸಿದ. ಅವಳೇ ಸತ್ತಳು. ಶಕಟಾಸುರನನ್ನು ಕಳುಹಿಸಿದ. ಅವನು ಬಂಡಿಯ ರೂಪದಲ್ಲಿ ಒಂದುಶಿಶುವಾದ ಕೃಷ್ಣನಮೇಲೆ ಹರಿದು ಅವನನ್ನು ಕೊಲ್ಲಬೇಕಿತ್ತು. ಶಿಶುವಾದರೂ, ತನ್ನ ಉಟ್ಟಕಾಲಿಂದಲೇ ಮುನ್ನುಗ್ಗಿ ಬರುವ ಶಕಟನನ್ನು ಕೃಷ್ಣನು ಝಾಡಿಸಿಕೊಂದನು. ಹೀಗೆಯೇ ಇನ್ನೂ ಅನೇಕ ಪ್ರಯತ್ನಗಳಾದವು. ಯಾವುದರಿಂದಲೂ ಕೃಷ್ಣನಿಗೆ ಅಪಾಯ ಬರಲಿಲ್ಲ. ಕೊಲ್ಲಲು ಯತ್ನಿಸಿದವರೆಲ್ಲರೂ ಮಡಿದರು. ಕಡೆಗೆ, ಕಂಸನು ಧನುರ್ಯಾಗ ಮಾಡುವ ನೆಪದಲ್ಲಿ ಕೃಷ್ಣನನ್ನು ಮಧುರೆಗೆ ಬರಮಾಡಿಕೊಂಡನು. ಮಧುರೆಯ ಹೆಬ್ಬಾಗಿಲಲ್ಲೇ ಅವನನ್ನು ಎದುರಿಸಲು ಸಿದ್ದವಾಗಿದ್ದದ್ದು ಕುವಲಯಾಪೀಡವೆಂಬ ಮದ್ದಾನೆ. ಕೃಷ್ಣನು ಅದರ ದಂತವನ್ನೇ ಮುರಿದುಕೊಂಡು ಅದರಿಂದಲೇ ಅದನ್ನು ಕೊಂದನು. ಮಲ್ಲಯುದ್ಧದಲ್ಲಿ ನುರಿತವರಾದ ಮುಷ್ಟಿಕಚಾಣೂರಾದಿಗಳು ಕೃಷ್ಣನನ್ನು ಎದುರಿಸಿದರು. ಅವರನ್ನೆಲ್ಲಾ ನಿರಾಯಾಸವಾಗಿ ಕೃಷ್ಣನು ಸದೆ ಬಡಿದನು. ಆಮೇಲೆ, ಸಿಂಹಾಸನದಲ್ಲಿ ಕುಳಿತಿದ್ದ ಕಂಸನನ್ನೇ ಕೃಷ್ಣನು ಎದುರಿಸಿ, ಅವನ ಜುಟ್ಟನ್ನು ಹಿಡಿದು ನೆಲಕ್ಕೆಳೆದು, ಕಾಲಿನಿಂದ ಒದೆದು ಅವನನ್ನು ಕೊಂದು, ದುಷ್ಟದಮನ ಮಾಡಿದನು. ಚಕ್ರಾಯುಧಧಾರಿಯಾದ ಆ ಸ್ವಾಮಿಯೇ ಈಗ ಪವಿತ್ರವಾದ ಶ್ರೀರಂಗದಲ್ಲಿ ಅರ್ಚಾಸ್ವರೂಪನಾಗಿ ನೆಲಸಿದ್ದಾನೆ. ಹೇರಳವಾದ ಬಾಳೆಯ ತೋಟಗಳಿಂದಲೂ, ಅವುಗಳ ನಡುವೆ ನುಗ್ಗಿ ಹರಿಯುವ ಕಾವೇರಿ ನದಿಯಿಂದಲೂ ಆ ಕ್ಷೇತ್ರ ಸುತ್ತುವರಿದಿದೆ. ಅಲ್ಲಿ ಮುಗಿಲು ಮುಟ್ಟುವ ಮಹಡಿಮನೆಗಳಿವೆ. ಅವುಗಳಿಂದ ಪರಿಮಳ ತುಂಬಿದ ಹೊಗೆಯು ಏಳುತ್ತದೆ. ಮನೆಗಳಲ್ಲಿ ಅಗಿಲು ಮರಗಳ ಹೊಗೆಯೂ, ವೇದಪಂಡಿತರ ವೇದಘೋಷದಿಂದ ಕೂಡಿದ ಹೋಮಗಳಿಂದ ಹೊರಡುವ ಹೊಗೆಯೂ ಕೂಡಿಕೊಂಡು, ಕ್ಷೇತ್ರವನ್ನೆಲ್ಲಾ ತುಂಬಿ ಹರಡಿದೆ. ಭಗವಂತನಿಗೆ ಅದು ಇಷ್ಟವೋ ಎಂಬಂತೆ ತುಂಬಿಕೊಂಡಿದೆ. 



೮. ಏನಮೀನಾಮೈಯೋಡು ಅರಿಯುಂಜಿಱುಕುಱಳುಮಾಯ್,

ತಾನುಮಾಯತರಣಿತ್ತಲೈವನಿಡ ಮೆನ್ ಬರಾಲ್,

ವಾನುಮ್ ಮಣ್ಣುಮ್ ನಿಱೈಯಪ್ಪುಹುನ್ದೀಣ್ದಿವಣಙ್ಗುಮ್, ನಲ್

ತೇನುಮ್ ಪಾಲುಙ್ಗಲನ್ದನ್ನ ವರ್ ಶೇರ್ ತೆನ್ನರಙ್ಗಮೇ. 



ಏನಮ್ = ವರಾಹನು, ಮೀನ್= ಮೀನು, ಆಮೈಯೋಡು = ಆಮೆಯೂ, ಅರಿಯುಮ್ = ನರಹರಿಯೂ, ಶಿಱುಕುಱಳುಮ್ = ಚಿಕ್ಕಬ್ರಹ್ಮಚಾರಿಯೂ, ಆಯ್ = ಆಗಿ, ತಾನುಮ್ = ತಾನೂ ಸಹ, ತರಣಿ ತಲೈವನ್ ಆಯ್ = ಚಕ್ರವರ್ತಿ ಆದವನ,ಇಡಮ್ = ಸ್ಥಳವು, ಎನ್ಬರಾಲ್= ಎನ್ನುವುದಾದರೆ, ವಾನುಮ್ = ಮೇಲಣಲೋಕಗಳವರೂ, ಮಣ್ಣುಮ್ = ಭೂಲೋಕದವರೂ, ನಿಱೈಯ = ಹೇರಳವಾಗಿ \(ತುಂಬಿ\), ಪುಹುನ್ದು = ಪ್ರವೇಶಿಸಿ, ಈಣ್ಡಿ = ಒಟ್ಟುಗೂಡಿ, ವಣಙ್ಗುಮ್ = ನಮಸ್ಕರಿಸುವ, ನಲ್ = ಉತ್ತಮವಾದ, ತೇನುಮ್ ಪಾಲುಮ್ = ಜೇನೂ ಹಾಲೂ ಕಲನ್ದನ್ನವರ್ = ಕೂಡಿಕೊಂಡ ಹಾಗೆ \(ಭಕ್ತರು\), ಶೇರ್ = ಸೇರುವ, ತೆನ್ ಅರಙ್ಗಮೇ = ಸುಂದರವಾದ ಶ್ರೀರಂಗಕ್ಷೇತ್ರವೇ, ಮೀನು, ಆಮೆ, ವರಾಹ, ನರಹರಿ, ಕುಳ್ಳಬ್ರಹ್ಮಚಾರಿಯಾಗಿ, ಚಕ್ರವರ್ತಿಯೂ ಆಗಿ, ಇರುವವನ ಸ್ಥಳವೆನ್ನುವುದಾದರೆ, ಮೇಲಣಲೋಕದವರೂ ಭೂಲೋಕದವರೂ ಹೇರಳವಾಗಿ ಬಂದು ಪ್ರವೇಶಿಸಿ ಒಟ್ಟುಗೂಡಿ ನಮಸ್ಕರಿಸುವ ಉತ್ತಮವಾದ ಜೇನೂಹಾಲೂ ಕೂಡಿಕೊಂಡಿರುವ ಹಾಗೆ ಭಕ್ತರು ಸೇರುವಂಥ ಸುಂದರವಾದ ಶ್ರೀರಂಗಕ್ಷೇತ್ರವೇ. 



ಸರ್ವೇಶ್ವರನು ಸಮಯೋಚಿತವಾಗಿ ಬೇರೆಬೇರೆ ಅವತಾರಗಳನ್ನು ಬೇರೆಬೇರೆ ಕಾಲಗಳಲ್ಲಿ ಎತ್ತುತ್ತಾನೆ. ಆಯಾ ಅವತಾರಕ್ಕೆ ಕಾರಣವಾದ ಕಾರ್ಯವನ್ನು ನಡೆಸಿ ಲೋಕಹಿತವನ್ನು ರಕ್ಷಿಸುತ್ತಾನೆ. ಸ್ವಾಮಿಯು ಮೀನಾಗಿ ವೇದಗಳನ್ನುದ್ಧರಿಸಿದ. ಆಮೆಯಾಗಿ ಮಂದರಪರ್ವತವನ್ನು ಎತ್ತಿಹಿಡಿದು ಸಮುದ್ರಮಥನಕ್ಕೆ ಅನುಕೂಲಮಾಡಿದ. ಮಹಾವರಾಹನಾಗಿ ಭೂಮಿಯನ್ನುದ್ಧರಿಸಿದ. ನರಹರಿಯಾಗಿ ಭಕ್ತನಾದ ಪ್ರಹ್ಲಾದನನ್ನು ಉದ್ಧರಿಸಿದ. ಕುಳ್ಳಬ್ರಹ್ಮಚಾರಿಯಾಗಿ ಬಲಿಚಕ್ರವರ್ತಿಯನ್ನು ಉದ್ಧರಿಸಿದ. ಶ್ರೀರಾಮನಾಗಿ ಹಚ್ಚಿಕೊಂಡಿದ್ದ ರಾಕ್ಷಸಕುಲವನ್ನೇ ಧ್ವಂಸಮಾಡಿ ಸಜ್ಜನರನ್ನುದ್ಧರಿಸಿದ. ಹಾಗೆಯೇ ಈಗ ಸ್ವಾಮಿಯು ಮಧುರವಾದ ಅರ್ಚಾವತಾರಿಯಾಗಿ. ಭೂಲೋಕದವರನ್ನೂ ಊರ್ಧ್ವಲೋಕದವರನ್ನೂ ಉದ್ಧರಿಸುವುದಕ್ಕಾಗಿಯೂ, ಜೇನುಹಾಲಿನಂತೆ ಭಕ್ತರೆಲ್ಲರೂ ಒಟ್ಟುಗೂಡಿ ಬಂದು ತನ್ನನ್ನು ಪೂಜಿಸುವಂತೆ ಅನುಕೂಲವನ್ನೊದಗಿಸುವುದಕ್ಕಾಗಿಯೂ ಶ್ರೀರಂಗ ಕ್ಷೇತ್ರದಲ್ಲಿ ನೆಲಸಿದ್ದಾನೆ. ಆ ಕ್ಷೇತ್ರ ಎಷ್ಟು ಪವಿತ್ರವಾದದ್ದು\!



೯. ಶೇಯನೆನ್ ಱುಮ್ ಮಿಹಪ್ಪೆರಿಯನ್ ನುಣ್ ನೇರ್ ಮೈಯನಾಯ, ಇ

ಮ್ಮಾಯೈಯಾರು ಮಱಿಯಾವಹೈಯಾನ್ ಇಡಮೆನ್ಬರಾಲ್,

ವೇಯಿನ್ ಮುತ್ತುಮ್ ಮಣಿಯುಙ್ಕೊಣರ್ ನ್ದು ಆರ್ ಪುನಲ್ ಕಾವಿರಿ,

ಆಯಪೊನ್ ಮಾಮದಿಳ್ ಶೂೞ್ ನ್ದು ಅೞಹಾರ್ ತೆನ್ನರಙ್ಗಮೇ. 



ಶೇಯನ್ = ಅತಿದೂರದಲ್ಲಿರುವವನೂ, ಎನ್ ಱುಮ್ = ಎಲ್ಲ ಕಾಲದಲ್ಲೂ ಇರುವವನೂ, ಮಿಹ ಪೆರಿಯನ್ = ಬಹಳ ದೊಡ್ಡವನೂ, ನುಣ್ = ಅತಿಸೂಕ್ಷ್ಮವಾದವನೂ, ನೇರ್ ಮೈಯನ್ = ಪರಿಶುದ್ಧನೂ, ಆಯ್ = ಆಗಿರುವ, ಇಮಾಯೈ = ಈ ವಿಸ್ಮಯವನ್ನು, ಆರುಮ್ = ಯಾರೂ, ಅಱಿಯಾ ವಹೈಯಾನ್ = ಅರಿತುಕೊಳ್ಳಲಾರದ \(ವಿಶಿಷ್ಟ\) ರೀತಿಯವನೂ, ಇರುವ, ಇಡಮ್ = ಸ್ಥಳ, ಎನ್ಬರಾಲ್ = ಎನ್ನುವುದಾದರೆ, ವೇಯಿನ್ = ಬಿದಿರಿನ, ಮುತ್ತುಮ್ = ಮುತ್ತುಗಳನ್ನೂ, ಮಣಿಯುಮ್ = ನವರತ್ನಗಳನ್ನೂ, ಕೊಣರ್ ನ್ದು = ತಂದು, ಆರ್ ಪುನಲ್ = ತುಂಬುಪ್ರವಾಹದ, ಕಾವಿರಿ = ಕಾವೇರಿ ನದಿಯಿಂದಲೂ ಆಯ = ಭದ್ರವಾದ, ಪೊನ್ = ಚಿನ್ನದ, ಮಾಮದಿಳ್ = ದೊಡ್ಡಕೋಟೆಯಿಂದ, ಶೂೞ್ ನ್ದು = ಸುತ್ತುವರಿದಿರುವ, ಅೞಹು ಆರ್ = ಸೊಬಗು ತುಂಬಿರುವ, ತೆನ್ ಅರಙ್ಗಮೇ = ಸುಂದರವಾದ ಶ್ರೀರಂಗಕ್ಷೇತ್ರವೇ. 



ಅತಿದೂರದಲ್ಲಿರುವವನೂ, ಎಲ್ಲ ಕಾಲಕ್ಕೂ ಇರುವವನೂ, ಬಹಳ ದೊಡ್ಡವನೂ, ಅತಿಸೂಕ್ಷ್ಮನೂ, ಪರಿಶುದ್ಧನೂ ಅಗಿರುವ ಈ ವಿಸ್ಮಯವನ್ನು ಅರಿತುಕೊಳ್ಲಲಾರದಂಥ ವಿಶಿಷ್ಟ ರೀತಿಯವನೂ ಇರುವ ಸ್ಥಳ ಎನ್ನುವುದಾದರೆ, ಬಿದಿರಿನ ಮುತ್ತುಗಳನ್ನೂ ರತ್ನಗಳನ್ನೂ ತಂದು ತುಂಬು ಪ್ರವಾಹದ ಕಾವೇರಿನದಿಯಿಂದಲೂ, ಭದ್ರವಾದ ಚಿನ್ನರತ್ನಗಳನ್ನೂ ತಂದು ತುಂಬು ಪ್ರವಾಹದ ಕಾವೇರಿನದಿಯಿಂದಲೂ, ಭದ್ರವಾದ ಚಿನ್ನದ ದೊಡ್ಡ ಕೋಟೆಯಿಂದಲೂ ಸುತ್ತುವರಿದು ಸೊಬಗು ತುಂಬಿದ ಸುಂದರವಾದ ಶ್ರೀರಂಗಕ್ಷೇತ್ರವೇ. 



ಭಗವಂತನನ್ನು ಹೇಗೆ ತಿಳಿದುಕೊಳ್ಳುವುದು? ಅವನನ್ನು ಕುರಿತ ವಿವರಣೆಗಳ ಸಹಾಯದಿಂದ ಅಲ್ಲವೇ? ಒಂದು ವಿವರಣೆ ಹೇಳುತ್ತದೆ. ಸ್ವಾಮಿಯು ’ಎಟುಕಲಾರದಷ್ಟು ದೂರದಲ್ಲಿರುವವನು’ ಎಂದು. ಎಂದರೆ, ಅವನನ್ನು ಸೇರಲೂ, ಹೋಗಿ ನೋಡಲೂ ಸಾಧ್ಯವೇ ಇಲ್ಲ. ಇನ್ನೊಂದು ವಿವರಣೆ ಹೇಳುತ್ತದೆ. ಅವನು ಎಲ್ಲ ಕಾಲದಲ್ಲೂ ಎಲ್ಲೆಲ್ಲಿಯೂ ಇರುವನು ಎಂದು. ಇಷ್ಟಾಗಿ, ಅವನನ್ನು ಕಂಡುಕೊಳ್ಳಲು ಗುರುತಿಸಲು ಸಾಧ್ಯವಿಲ್ಲ. ದೊಡ್ಡವಸ್ತುಗಳಲ್ಲಿ ಯಾವುದು ಅತಿದೊಡ್ಡದೋ ಅದಕ್ಕಿಂತಲೂ ಸ್ವಾಮಿಯುದೊಡ್ಡವನು- ಹಾಗೆಯೇ ಅತಿಸೂಕ್ಷ್ಮವದ ವಸ್ತುಗಳಲ್ಲೆಲ್ಲಾ ಅತ್ಯಂತ ಸೂಕ್ಷ್ಮವಾಗಿರುವವನು. ಈಎರಡು ವಿವರಣೆಗಳೂ ಭಗವಂತನನ್ನು ಸ್ವಲ್ಪ ತಿಳಿದುಕೊಳ್ಳಬಹುದೇನೋ ಎನ್ನುವಂತಿದ್ದರೂ, ಮಹತ್ತಾದ ಮತ್ತು ಸೂಕ್ಷ್ಮವಾದ ವಸ್ತುಗಳ ಅಂತರ್ಯಾಮಿಯಾಗಿರುವವನನ್ನು ಹೇಗೆ ಕಂಡುಕೊಳ್ಳುವುದು ಹೇಗೆ? ಸ್ವಾಮಿಯು ಸಾಟಿಯಿಲ್ಲದ ನೇರ್ಮೆಯುಳ್ಳವನು. ಎಂದರೆ, ಗುಣ, ನೀತಿ, ನಡತೆ, ಸ್ವಭಾವ, ಸ್ವರೂಪಗಳಲ್ಲಿ ಎಲ್ಲ ರೀತಿಯಲ್ಲೂ ಅವನು ಪರಿಶುದ್ದನು. ಅವನು ಅದ್ಭುತಕಾರಿ. ಅವನ ಮಾಯಾವಿತನವನ್ನು ಯಾರಿಂದಲೂ ಅರಿತುಕೊಳ್ಳಲು ಸಾಧ್ಯವಿಲ್ಲದಂಥವನು. ಈ ಬಗೆಯ ಸಾಟಿಯಿಲ್ಲದ ಅಪರೂಪವಾದ ವಿಶಿಷ್ಟಸ್ವಭಾವದ ಭಗವಂತನು ಈಗ ಶ್ರೀರಂಗವೆಂಬ ದಿವ್ಯಕ್ಷೇತ್ರದಲ್ಲಿ ಅರ್ಚಾಸ್ವರೂಪನಾಗಿ ನೆಲೆಗೊಂಡಿದ್ದಾನೆ. ಆ ಕ್ಷೇತ್ರವನ್ನು ಕೋಟೆಯಂತೆ ಸುತ್ತುವರಿದು ಹರಿಯುವ ಕಾವೇರಿನದಿಯು ತನ್ನ ತುಂಬ ಪ್ರವಾಹದೊಡನೆ ಬಿದಿರಿನ ಮುತ್ತುಗಳನ್ನೂ ರತ್ನಗಳನ್ನೂ ತಂದು ಕ್ಷೇತ್ರದ ದಡಕ್ಕೆ ತಳ್ಳುವುದು. ಅದರ ಜೊತೆಗೆ ಭದ್ರವಾದ, ಎತ್ತರವಾದ, ಚಿನ್ನದ ಕೋಟೆಯೇ ಸುತ್ತುವರಿದಿದೆ. ಹೀಗೆ ಸೊಬಗಿನಿಂದ ತುಂಬಿರುವ ಸ್ವಯಂಸುಂದರವಾದ ಕ್ಷೇತ್ರವೇ ಭಗವಂತನ ನೆಲೆಯಾದ ಶ್ರೀರಂಗಕ್ಷೇತ್ರ. 



೧೦. ಅಲ್ಲಿ ಮಾದರಮರುಮ್ ತಿರುಮಾರ್ ವನರಙ್ಗತ್ತೈ,

ಕಲ್ಲಿನ್ ಮನ್ನುಮದಿಳ್ ಮಙ್ಗೈಯರ್ ಕೋನ್ ಕಲಿಕನ್ ಱಿ ಶೊಲ್,

ನಲ್ಲಿಶೈ ಮಾಲೈಹಳ್ ನಾಲಿರಣ್ಡು ಮಿರಣ್ದುಮುಡನ್,

ವಲ್ಲವರ್ತಾಮುಲಹಾಣ್ಡು ಪಿನ್ ವಾನುಲಹಾಳ್ವರೇ.



ಅಲ್ಲಿ ಮಾದರ್ = \(ತಾವರೆಹೂವಿನಲ್ಲಿ ಹುಟ್ಟಿದ\) ಶ್ರೀದೇವಿಯು, ಅಮರುಮ್ = ನೆಲಸಿರುವ, ತಿರುಮಾರ್ ವನ್ = ಪವಿತ್ರವಾದ ವಕ್ಷವುಳ್ಳವನನ್ನು, ಕುರಿತು, \(ಅವನಿರುವ\) ಅರಙ್ಗತ್ತೈ = ಶ್ರೀರಂಗದ ವಿಷಯವಾಗಿ, ಕಲ್ಲಿನ್ = ಕಲ್ಲಿನ, ಮನ್ನು= ಶಾಶ್ವತವಾದ, ಮದಿಳ್ = ಕೋಟೆಗಳುಳ್ಳ, ಮಙ್ಗೈಯರ್ ಕೋನ್ = ಮಂಗೈದೇಶದ ಜನರ ರಾಜನೂ, ಕಲಿಕನ್ ಱಿ = ಕಲಿಧ್ವಂಸಿಯೂ ಆದವನು,ಶೊಲ್ = \(ಹೇಳಿದ\) ಮಾತುಗಳ, ನಲ್ = ಉತ್ತಮವಾದ, ಇಶೈಮಾಲೈಹಳ್ = ಹಾಡಿನ \(ಪಾಶುರ\)ಮಾಲೆಗಳಾದ, ನಾಲ್ ಇರಣ್ಡುಮ್ ಇರಣ್ಡುಮ್ ಉಡನ್ = ಹತ್ತನ್ನೂ, ವಲ್ಲವರ್ ತಾಮ್ = ಬಲ್ಲವರು, ಉಲಹು ಆಣ್ಡು = ಈ ಲೋಕವನ್ನು ಆಳಿ, ಪಿನ್ = ಬಳಿಕ, ವಾನ್ = ಉಲಹು ಆಳ್ವರೇ = ಅಮರರಲೋಕವನ್ನು ಆಳುವವರೇ ಆಗುತ್ತಾರೆ. 



ಶ್ರೀದೇವಿಯು ನೆಲಸಿರುವ ಪವಿತ್ರವಾದ ವಕ್ಷಸ್ಥಲವುಳ್ಳ ಸ್ವಾಮಿಯ ಶ್ರೀರಂಗವನ್ನು ಕುರಿತು ಶಾಶ್ವತವಾದ ಕಲ್ಲಿನಕೋಟೆಯ ಮಂಗೈನಾಡಿನ ಒಡೆಯನಾದ ಕಲಿಧ್ವಂಸಿಯು ಹೇಳಿದ ಉತ್ತಮವಾದ ಹತ್ತುಪಾಶುರಗಳನ್ನೂ ಬಲ್ಲವರು ಈ ಲೋಕವನ್ನಾಳಿದ ಬಳಿಕ, ಅಮರರ ಲೋಕವನ್ನಾಳೂವವರಾಗುತ್ತಾರೆ. 



ದಯೆಯೇ ರೂಪವೆತ್ತವಳು ಶ್ರೀದೇವಿ. ಆ ಶ್ರೀದೇವಿಯನ್ನೇ ತನ್ನ ವಕ್ಷದಲ್ಲಿ ಭಗವಂತನು ಇರಿಸಿಕೊಂಡಿದ್ದಾನೆ. ಅಲ್ಲಿಯೇ ಆಕೆ ಶಾಶ್ವತವಾಗಿ ನೆಲಸಿರುವಂತೆ ಎಡೆಕೊಟ್ಟಿದ್ದಾನೆ. ಎಂದಮೇಲೆ, ಸ್ವಾಮಿಯು ದಯೆಯನ್ನೇ ತನ್ನ ಹೃದಯದಲ್ಲಿ ತುಂಬಿಕೊಂಡಿರುವ ದಯಾಸಾಗರನೇ\! ಭಕ್ತಕೋಟಿಯನ್ನುದ್ಧರಿಸುವುದಕ್ಕಾಗಿ ಸ್ವಾಮಿಯು ಈಗ ದಿವ್ಯವಾದ ಶ್ರೀರಂಗಕ್ಷೇತ್ರದಲ್ಲಿ ನೆಲಸಿದ್ದಾನೆ. ಆ ಸ್ವಾಮಿಯನ್ನೂ ಅವನು ನೆಲಸಿರುವ ಪವಿತ್ರಸ್ಥಳವನ್ನು ಕುರಿತು ಮಂಗೈನಾಡಿನ ಒಡೆಯನಾದ ಕಲಿಯನು \(ತಿರುಮಂಗೈ ಆಳ್ವಾರರು\) ಸುಂದರವಾದ ಪಾಶುರಮಾಲೆಯನ್ನು ಹಾಡಿದ್ದಾನೆ. ಶ್ರೇಷ್ಠವಾದ ಈ ಪಾಶುರಗಳನ್ನು ಅರ್ಥವತ್ತಾಗಿ ತಿಳಿದವರು ಸಾತ್ವಿಕಜನರಲ್ಲಿ ಪರಮಶ್ರೇಷ್ಠರಾಗಿ ಈ ಲೋಕದ ಬಾಳ್ವೆಯನ್ನು ಸಾಗಿಸಿದ ಬಳಿಕ, ಪರಮಪದವನ್ನು ಸೇರಿ, ಅಲ್ಲಿ ಅಮರರಲ್ಲಿ ಉತ್ತಮರೆನಿಸಿ ಬಾಳುತ್ತಾರೆ. ಹೀಗಿದೆ ಈ ತಿರುಮೊೞಿಯ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*\*



ಅಡಿನನಡೆ: ಉನ್ದಿ, ವೈಅಮ್, ಪಣ್ಡು, ವಿಳೈತ್ತ, ವಮ್ಬು, ಕಲೈ, ಕಂಜನ್, ಏನಮ್, ಶೇಯನ್, ಅಲ್ಲಿ, \(ವೆರುವಾದಾರ್\). 



\*\*\*\*\*\*\*\*\*\*\*\*\*\*\*





ಪೆರಿಯ ತಿರುಮೊೞಿ ಐದನೆಯ ದಶಕ ಐದನೆಯ ತಿರುಮೊೞಿ



ವೆರುವಾದಾಳ್ ವಾಯ್ ವೆರುವಿ



೧. ವೆರುವಾದಾಳ್ ವಾಯ್ ವೆರುವಿ ವೇಙ್ಗಡಮೇ

ವೇಙ್ಗಡಮೇ ಎನ್ ಹಿನ್ ಱಾಳಾಲ್,

ಮರುವಾಳಾಲೆನ್ ಕುಡಙ್ಗಾಲ್ ವಾಳ್ ನೆಡುಙ್ಗಣ್

ತುಯಿಲ್ ಮಱನ್ದಾಳ್, ವಣ್ಡರ್ ಕೊಣ್ಡ

ತಿರುವಾಳನ್, ಎನ್ ಮಹಳೈ ಶ್ಶೆಯ್ ದನಹಳ್

ಎಙ್ಙನಮ್ ನಾನ್ ಶಿನ್ದಿಕ್ಕೇನೇ. 



ವೆರುವಾದಾಳ್ = ಯಾವುದಕ್ಕೂ ಅಂಜಿಕೆ ಇಲ್ಲದವಳು, ವಾಯ್ ವೆರುವಿ = ಬಾಯಿ ಬೆದರಿ, ವೇಙ್ಗಡಮೇ, ವೇಙ್ಗಡಮೇ = ವೇಂಕಟಾ, ವೇಂಕಟಾ, ಎನ್ ಹಿನ್ ಱಾಳ್ ಆಲ್ = ಎನ್ನುತ್ತಿರುವಳಲ್ಲಾ, ಅಯ್ಯೋ, ಎನ್ ಕುಡಙ್ಗಾಲ್ = ನನ್ನಮಡಿಲನ್ನು, ಮರುವಾಳ್ = ಆಶ್ರಯಿಸುವುದಿಲ್ಲ, ವಾಳ್ = ಖಡ್ಗದಂತೆ, ನೆಡು ಕಣ್ = ಉದ್ದನಾದ \(ಮಾಟವಾದ\) ಕಣ್ಣುಗಳುಳ್ಳವಳು, ತುಯಿಲ್ = ನಿದ್ದೆಯನ್ನು, ಮಱನ್ದಾಳ್ = ಮರೆತಳು, ವಣ್ಡು = ದುಂಬಿಗಳು, ಆರ್ = ತುಂಬಿರುವ, \(ಹಾಗಿರುವ\) ಕೊಣ್ಡಲ್ = ಮುಗಿಲಿನಂತೆಯೂ, ಉರು ಆಳನ್ = ರೂಪವುಳ್ಳವನೂ, ವಾನವರ್ ತಮ್ = ನಿತ್ಯಸೂರಿಗಳ, ಉಯಿರ್ ಆಳನ್ = ಪ್ರಾಣಸ್ವರೂಪನೂ \(ಪ್ರಾಣಗಳಿಗೆ ಒಡೆಯನೂ\), \(ಪ್ರಾಣಗಳ ನಿರ್ವಾಹಕನೂ\), ಒಲಿ, ತಿರೈ, ನೀರ್ = ಭೋರ್ಗರೆಯುವ ಅಲೆಗಳುಳ್ಳ ನೀರಿನ, ಪಾವಮ್ = ಕಡಲು, ಕೊಣ್ಡ = ಪಡೆದ, ತಿರು ಆಳನ್ = ಲಕ್ಷ್ಮೀದೇವಿಯ ಒಡೆಯನೂ, ಎನ್ = ಕೆಲಸಗಳನ್ನು \(ಕಾರ್ಯಗಳನ್ನು\), ನಾನ್ = ನಾನು, ಎಙ್ಙನಮ್ = ಯಾವ ರೀತಿ, ಶಿನ್ದಿಕ್ಕೇನೇ = ಚಿಂತಿಸಬಲ್ಲೆ? \(ಚಿಂತಿಸಲು ಸಾಧ್ಯವೇ?\)



ಯಾವುದಕ್ಕೂ ಅಂಜಿಕೆ ಇಲ್ಲದವಳಾಗಿ ಬಾಯಿ ಬೆದರಿ ’ವೆಂಕಟಾ, ವೆಂಕಟಾ’ ಎನ್ನುತ್ತಿರುವಳಲ್ಲಾ, ಅಯ್ಯೋ\! ಅವಳು ನನ್ನ ಮಡಿಲನ್ನು ಆಶ್ರಯಿಸುವುದಿಲ್ಲ. ಕತ್ತಿಯಂತೆ ಉದ್ದನಾದ \(ಮಾಟವಾದ\) ಕಣ್ಣುಗಳುಳ್ಳವಳು ನಿದ್ದೆಯನ್ನು ಮರೆತಳು. ದುಂಬಿಗಳ ಗುಂಪಿನಂತೆಯೂ ಕಾರ್ಮುಗಿಲಿನಂತೆಯೂ ರೂಪವುಳ್ಳವನೂ, ನಿತ್ಯಸೂರಿಗಳ ಪ್ರಾಣಗಳ ನಿರ್ವಾಹಕನೂ, ಭೋರ್ಗರೆಯುವ ಅಲೆಗಳ ಕಡಲಲ್ಲಿ ಹುಟ್ಟಿದ ಲಕ್ಷ್ಮೀದೇವಿಗೆ ಒಡೆಯನೂ ನನ್ನ ಮಗಳ ವಿಷಯದಲ್ಲಿ ಮಾಡಿದ ಕಾರ್ಯಗಳನ್ನು ನಾನು ಎಷ್ಟೆಂದು ಚಿಂತಿಸಲಿ? 



’ಭೀರು’ \(ಅಂಜುವ\) ಸ್ವಭಾವ ಸ್ತ್ರೀಗೆ ಸಹಜವಾದದ್ದು. ಮಾನಮರ್ಯಾದೆಗಳ ಕಟ್ಟುಪಾಡಿನಲ್ಲಿಯೇ ಅವಳ ಜೀವನ. ಕಟ್ಟುಪಾಡನ್ನು ಮೀರಿ ಅವಳು ಏನನ್ನೂ ಮಾಡಲು ಬಯಸುವುದಿಲ್ಲ. ಹಾಗೆ ಮಾಡುವುದೂ ಇಲ್ಲ. ತಾಯಿಯ ಮಡಿಲಲ್ಲೇ ಅವಳು ಬೆಳೆಯುವುದು. ಇದು ಸಾಮಾನ್ಯ. ತಾಯಿಯ ಆಶ್ರಯಕ್ಕಿಂತಲೂ ಹಿತವಾದದ್ದು ಅವಳಿಗೆ ಮತ್ತೊಂದಿಲ್ಲ. ತಾಯಿಯ ಆಸರೆಯಲ್ಲಿ ಅವಳು ಚಿಂತೆವ್ಯಥೆಗಳಿಲ್ಲದೆ ಸುಖವಾಗಿ ಜೀವಿಸುವಳು, ನಿದ್ರಿಸುವಳು. ಒಂದು ವಯಸ್ಸು ಬರುವವರೆಗೆ ಸ್ತ್ರೀಯ ನಡತೆ ಹೀಗಿರುತ್ತದೆ. ಈ ಎಲ್ಲೆಯನ್ನು ಮೀರಿನಡೆಯುವುದು ಕಂಡುಬಂದರೆ, ಅವಳ ಮನಸ್ಸು ಪ್ರಬಲವಾದ ಆಕರ್ಷಣೆಗೆ ಒಳಪಟ್ಟಿದೆ ಎನ್ನಬೇಕು. 



ಪಾಶುರದಲ್ಲಿ ’ತಾಯಿ’ ತನ್ನ ಮಗಳ ವಿಷಯದಲ್ಲಿ, ಅವಳ ವಿಚಿತ್ರವರ್ತನೆಯನ್ನು ಕುರಿತು ಮರುಗುತ್ತಾಳೆ: “ನನ್ನ ಮಗಳಿಗೆ ನಾನಾಗಲಿ ನನ್ನ ಆಶ್ರಯವಾಗಲಿ ಬೇಡವಾಗಿದೆಯಲ್ಲ. ಅವಳ ಮಾಟವಾದ ಕಣ್ಣುಗಳು ನಿದ್ದೆಯನ್ನು ಮರೆತು ಸೊರಗಿವೆಯಲ್ಲ. ಎಂದಿಗೂ ಗಟ್ಟಿಯಾಗಿ ಜನರಲ್ಲಿ ಮಾತನಾಡದವಳು ಈಗ ಯಾರ ಅಂಜಿಕೆಯೂ, ಪರಿವೆಯೂ ಇಲ್ಲದಂತೆ ’ವೆಂಕಟಾ, ವೆಂಕಟಾ’ ಎಂದು ಕೂಗಿ ಕರೆಯುತ್ತಿದ್ದಾಳಲ್ಲ. ಈ ಅವಳ ಹಂಬಲದಿಂದ ಅವಳು ಭಗವಂತನಲ್ಲಿ ಅನುರಕ್ತಳಾಗಿದ್ದಾಳೋ? ಇಂಥ ಹೆಣ್ಣಿಗೆ ಸಿಕ್ಕುವವನೇ ಆ ಸ್ವಾಮಿ\! ಅವನೋ ದುಂಬಿಗಳ ರಾಶಿಯಂತೆ, ದಿವ್ಯವಾದ ಕಾರ್ಮುಗಿಲಿನಂತೆ, ದೇಹಕಾಂತಿಯುಳ್ಳವನು. ದೇವತೆಗಳೆಲ್ಲರ ಒಡೆಯನು. ಅಮರರ ನಿರ್ವಾಹಕನು. ಮೇಲಾಗಿ, ಅವನು ಲಕ್ಷ್ಮೀನಾಥನು. ಇಂಥ ಮಹಾಮಹಿಮನು ಸಾಮಾನ್ಯಳಾದ ನನ್ನ ಮಗಳನ್ನು ಹೇಗೆ ಆಕರ್ಷಿಸಿದ್ದಾನೋ ಕಾಣೆ. ಅವನ ಆಕರ್ಷಣೆಯ ವಿಧಗಳನ್ನು ಕುರಿತು ನಾನು ಹೇಗೆ ಚಿಂತಿಸಲಿ? ನನಗೆ ತಿಳಿಯುವುದಾದರೂ ಹೇಗೆ? ಅವಳ ಕೂಗೆಲ್ಲವೂ ’ವೆಂಕಟಾ ವೆಂಕಟಾ’ ಎಂತಲೇ ಅವನ ಆಕರ್ಷಣೆ ಅದೆಷ್ಟು ಗಾಢವಾದ್ದಾಗಿರಬೇಕು\! 



ಭಕ್ತಿಭಾವದಲ್ಲಿ ಮುಳುಗಿ ತೇಲುವ ಚೇತನನ ಸ್ವಭಾವವೇ ಹೀಗೆ. ಸಾಮಾನ್ಯರಿಗೆ ಅವನೊಬ್ಬ ಹುಚ್ಚನೇ\! ನಡೆ, ನುಡಿ, ರೀತಿ, ನೀತಿಗಳೆಲ್ಲವೂ ಭಿನ್ನ. ಭಗವಂತನ ಸಾಕ್ಷಾತ್ಕಾರವಾದಾಗಲೇ ಅವನಿಗೆ ನೆಮ್ಮದಿ, ಆನಂದ, ಸುಖ, ಶಾಂತಿ. 



೨. ಕಲೈಯಾಳಾವಹಲಲ್ ಹುಲ್ ಕನವಳೈಯುಮ್

ಕೈಯಾಳಾ ವೆನ್ ಶೆಯ್ ಹೇನ್ ನಾನ್,

ವಿಲೈಯಾಳಾವಡಿಯೇನೈ ವೇಣ್ಡುದಿಯೋ

ವೇಣ್ಡಾಯೋ ವೆನ್ನುಮ್, ಮೆಯ್ಯ

ಮಲೈಯಾಳನ್ ವಾನವರ್ ತಮ್ ತಲೈಯಾಳನ್

ಮರಾಮರಮೇೞಿಯ್ದ ವೆನ್ ಱಿ

ಚ್ಚಿಲೈಯಾಳನ್, ಎನ್ ಮಹಳೈ ಶ್ಶೆಯ್ ದನಹಳ್

ಎಙ್ಙನಮ್ ನಾನ್ಶಿನ್ದಿಕ್ಕೇನೇ. 



ಕಲೈ ಆಳಾ = ವಸ್ತ್ರವನ್ನು ಧರಿಸಲಾಗುವುದಿಲ್ಲ \(ವಸ್ತ್ರ ನಿಲ್ಲುವುದಿಲ್ಲ\) ಅಹಲ್ ಅಲ್ ಹುಲ್ = \(ಅವಳ\) ವಿಶಾಲವಾದ ನಿತಂಬಗಳು, ಕನಮ್ ವಳೈಯುಮ್ = ಚಿನ್ನದ ಕಡಗವೂ, ಕೈ ಆಳಾ = ಕೈಯಲ್ಲಿ ನಿಲ್ಲುವುದಿಲ್ಲ, ಎನ್ ಶೆಯ್ ಹೇನ್ ನಾನ್ = ನಾನು ಏನು ಮಾಡಲಿ, ವಿಲೈ ಆಳ್ ಆ = ಕೂಲಿಯಾಳಿನ ಹಾಗೆ \(ಬೆಲೆವೆಣ್ಣಿನ ಹಾಗೆ\), ಅಡಿಯೇನೈ = ದಾಸಿಯಾದ ನನ್ನನ್ನು, ವೇಣ್ಡುದಿಯೋ = ಬೇಕೆನ್ನುವೆಯೋ, ವೇಣ್ಡಾಯೋ = ಬೇಡವೆನ್ನುವೆಯೋ, ಎನ್ನುಮ್ = ಎನ್ನುತ್ತಾಳೆ, ಮೆಯ್ಯ ಮಲೈಯಾಳನ್ = ತಿರುಮೈಯ್ಯ ಮಲೆಯಲ್ಲಿರುವವನೂ, ವಾನವರ್ ತಮ್ = ಅಮರರ, ತಲೈ ಆಳನ್ = ಒಡೆಯನೂ< ಮರಾಮರಮ್ ಏೞ್ = ಏಳು ತಾಳೆಮರಗಳನ್ನು, ಎಯ್ದ = ತೂತುಮಾಡುವುದರಲ್ಲಿ, ವೆನ್ ಱ = ಜಯಗಳಿಸಿದ, ಶಿಲೈ ಆಳನ್ = ಬಿಲ್ಲುಗಾರನೂ, ಎನ್ ಮಹಳೈ = ನನ್ನ ಮಗಳನ್ನು ಕುರಿತ, ಶೆಯ್ದನಹಳ್ = ಮಾಳ್ಕೆಗಳು \(ಕಾರ್ಯಗಳು\), ನಾನ್ = ನಾನು, ಎಙ್ಙನಮ್ = ಹೇಗೆ, ಶಿನ್ದಿಕ್ಕೇನೇ = ಚಿಂತಿಸಬಲ್ಲೆ? 



ಅವಳ ವಿಶಾಲವಾದ ನಿತಂಬಗಳು ವಸ್ತ್ರವನ್ನು \(ಧರಿಸಲು\) ಸಹಿಸುವುದಿಲ್ಲ. ಕೈಗಳಲ್ಲಿ ಚಿನ್ನದ ಕಡಗವೂ ನಿಲ್ಲುವುದಿಲ್ಲ. ನಾನೇನು ಮಾಡಲಿ? ದಾಸಿಯಾದ ನನ್ನನ್ನು ಕೂಲಿಯಾಳಿನ ಹಾಗೆ \(ಬೆಲೆವೆಣ್ಣ ಹಾಗೆ\) ಬೇಕೆನ್ನುವೆಯೋ ಬೇಡವೆನ್ನುವೆಯೋ? ಎನ್ನುತ್ತಾಳೆ. ತಿರುಮೆಯ್ಯ ಮಲೆಯಲ್ಲಿ ನೆಲಸಿರುವವನೂ, ಅಮರರ ಒಡೆಯನೂ, ಏಳು ತಾಳೆಯ ಮರಗಳನ್ನು ತೂತುಮಾಡುವುದರಲ್ಲಿ ಜಯಗಳಿಸಿದ ಬಿಲ್ಲುಗಾರನೂ ನನ್ನ ಮಗಳನ್ನು ಕುರಿತ ಮಾಳ್ಕೆಗಳನ್ನು ನಾನು ಹೇಗೆ ಏನೆಂದು ಚಿಂತಿಸಬಲ್ಲೆ? 



ಮಗಳ ಅವಸ್ಥೆಯನ್ನು ತಾಯಿ ಗಮನಿಸುತ್ತಾಳೆ. ಅವಳಿಗೆ ತುಂಬ ವ್ಯಥೆಯಾಗುತ್ತದೆ. ಪಾಪ ’ಅವಳೇನು ಮಾಡಿಯಾಳು\! ಮಗಳ ಮೈಮೇಲೆ ಸೀರೆಯೇ ನಿಲ್ಲುವುದಿಲ್ಲ. ವಿರಹತಾಪದಿಂದ ಅವಳುಸೀರೆಯನ್ನು ಧರಿಸಲು ಇಷ್ಟಪಡುವುದಿಲ್ಲವೋ, ಅದೊಂದು ರೋಗಲಕ್ಷಣವೆಂಬಂತೆ ಚರ್ಮಕ್ಕೂ ಬಟ್ಟೆಗೂ ಹೊಂದಿಕೆಯಾಗದೆ, ಸೀರೆಯನ್ನು ತೊರೆದು ತಾನು ಬೆತ್ತಲೆ ಇರಬೇಕೆನ್ನುತ್ತಾಳೋ ಅಥವ ವಿರಹವ್ಯಥೆಯಿಂದ ಅಷ್ಟು ಕೃಶಳಾಗಿ ಹೋಗಿ, ಸೀರೆ ಜಾರಿ ಬಿದ್ದು ಹೋಗುವುದೋ, ಹೇಗೋ? ಅಲಂಕಾರಪ್ರಾಯವಾಗಿಯೂ, ಸೌಮಂಗಲ್ಯದ ಕುರುಹಾಗಿಯೂ ಇರುವ ಕೈಯ ಚಿನ್ನದ ಕಡಗಗಳಂತೂ ಈಗ ಅವಳ ಕೈಯಲ್ಲಿ ನಿಲ್ಲುವುದೇ ಇಲ್ಲ. ಎಂದರೆ, ಅವಳ ಕೈಗಳು ಅಷ್ಟು ಬಡವಾಗಿವೆ. ಹಾಗೆಯೇ, ಅವಳ ಮೈಯಾ ಬಡವಾಗಿರಬೇಡವೇ? 



ಮಗಳು ಆಗಾಗ್ಗೆ ಆಡುವ ಮಾತುಗಳಾದರೂ ಹೇಳುವುದೇನು? “ಸ್ವಾಮೀ, ನಿನ್ನ ಪಾದಸೇವಕಳಾದ ನನ್ನನ್ನು ನಿನ್ನ ಪ್ರಿಯತಮಳನ್ನಾಗಿ ಸ್ವೀಕರಿಸಬೇಕೆಂದು ನಾನು ಬೇಡುತ್ತಿದ್ದೇನೆ. ಇದು ನಿನಗೆ ಒಪ್ಪಿಗೆಯಾಗದಿದ್ದರೆ, ನನ್ನನ್ನು ನಿನ್ನ ಜೀತದಾಳನ್ನಾಗಿ ಆದರೂ ಸ್ವೀಕರಿಸು. ಬೆಲೆವೆಣ್ಣಿನ ಹಾಗೆ ಆದರೂ ಸ್ವೀಕರಿಸು. ಅದೂ ಬೇಡವೆನ್ನುವೆಯಾ? ಈ ಮಾತುಗಳು ಭಗವಂತನಲ್ಲಿ ಮಗಳ ಪ್ರೇಮವೆಷ್ಟು ಗಾಢವಾದದ್ದೆಂದು ತೋರಿಸುತ್ತವೆ. ಯಾವ ರೀತಿಯಿಂದಲಾದರೂ ಭಗವಂತನು ಅವಳನ್ನು ಸ್ವೀಕರಿಸಿದರೆ, ಅವಳಿಗೆ ಅವನ ದಾಸ್ಯಕ್ಕೆ ಅವಕಾಶವುಂಟಾಗುವುದು. ಅದನ್ನೂ ಬೇಡವೆಂದರೆ ಹೇಗೆ? 



ತಾಯಿ ಹಂಬಲಿಸುತ್ತಾಳೆ, ನನ್ನ ಮಗಳು ಎಷ್ಟು ಕೃಶಳಾಗಿ ಬಿಟ್ಟಿದ್ದಾಳೆ. ಅವಳ ಮನಸ್ಸಿನಲ್ಲಿ ಎಷ್ಟು ವ್ಯಥೆಯಿದೆಯೋ? ನಾನೇನು ಮಾಡಲಿ? ಸತ್ಯಸ್ವರೂಪನಾದ ಬೆಟ್ಟದಲ್ಲಿ ನೆಲಸಿರುವವನೂ \(ತಿರುಮಲೇಶನೂ\), ಅವರರ ಒಡೆಯನೂ, ಸಾಟಿಯಿಲ್ಲದ ಬಿಲ್ಲುಗಾರನೂ ಆದ ಭಗವಂತನು ಅವಳಿಗೆ ಏನು ಮಾಟ ಮಾಡಿಬಿಟ್ಟನೋ? ಅವುಗಳನ್ನು ಕುರಿತು ನಾನು ಹೇಗೆ, ಏನೆಂದು, ಚಿಂತಿಸಿ ತಿಳಿಯಲಿ? 



೩. ಮಾನಾಯ ಮೆನ್ನೋಕ್ಕಿ ವಾಳ್ ನೆಡು

ಙ್ಗಣ್ಣಿರ್ ಮಲ್ ಹುಮ್ ವಳೈಯುಮ್ ಶೋರುಮ್,

ತೇನಾಯನಱುನ್ದುೞಾಯಲಙ್ಗಲಿನ್

ತಿಱಮ್ಬೇಶಿ ಯುಱಙ್ಗಾಳ್ ಕಾಣ್ ಮಿನ್,

ಕಾನಾಯನ್ ಕಡಿ ಮನೈಯಿಲ್ ತಯಿರೂಣ್ಡು

ನೆಯ್ ಪರುಹ ನನ್ದನ್ ಪೆಟ್ರ

ಆನಾಯನ್, ಎನ್ ಮಹಳೈ ಶೆಯ್ದನಹಳ್

ಅಮ್ಮನೈ ಮೀರ್ ಅಱಿಹಿಲೇನೇ. 



ಮಾನ್ ಆಯ = ಜಿಂಕೆಯಂಥ, ಮೆಲ್ ನೋಕ್ಕಿ = ಮನೋಹರವಾದ ನೋಟವುಳ್ಳವಳು, ವಾಳ್ = ಕತ್ತಿಯಂತೆ, ನೆಡು = ದೀರ್ಘವಾದ, ಕಣ್ = \(ಅವಳ\) ಕಣ್ಣುಗಳು, ನೀರ್ ಮಲ್ ಹುಮ್ = ನೀರನ್ನು ಸುರಿಸುವುವು, ವಳೈಯುಮ್ = ಕೈಬಳೆಗಳೂ, ಶೋರುಮ್ = ಜಾರಿಬೀಳುವುವು, ತೇನ್ ಆಯ = ಜೇನುತುಂಬಿದ, ನಱು = ಪರಿಮಳದಿಂದ ಕೂಡಿದ, ತುೞಾಯ್ = ತುಲಸಿಯ, ಅಲಙ್ಗಲಿನ್ = ಮಾಲಿಕೆಗಳ, ತಿಱಮ್ = ವಿಷಯವಾಗಿ, ಪೇಶಿ = ಮಾತನಾಡುತ್ತಾ, ಉಱಙ್ಗಾಳ್ = ನಿದ್ರಿಸಲಾರಳು, ಕಾಣ್ ಮಿನ್ = ಕಾಣಿರಿ, ಕಾನ್ ಆಯನ್ = ಕಾಡಿನಲ್ಲಿ ಅಲೆಯುವ ಗೋವಳನೂ, ಕಡಿಮನೈಯಿಲ್ = ಕಠಿಣವಾದ ಮನೆಗಳಲ್ಲಿ, ತಯಿರ್ ಉಣ್ಡು = ಮೊಸರನ್ನು ತಿಂದು, ನೆಯ್ ಪರುಹ = ತುಪ್ಪವನ್ನು ಕುಡಿಯುವುದಕ್ಕಾಗಿ, ನನ್ದನ್ ಪೆಟ್ರ = ನಂದಗೋಪನುಹಡೆದ, ಆನ್ ಆಯನ್ = ಗಂಡುಮಗನೂ, ಎನ್ ಮಹಳೈ = ನನ್ನ ಮಗಳನ್ನು ಕುರಿತು, ಶೆಯ್ದನಹಳ್ = ಮಾಳ್ಕೆಗಳು \(ಕಾರ್ಯಗಳು\), ಅಮ್ಮನೈಮೀರ್ = ತಾಯಂದಿರೇ, ಅಱಿಹಿಲೇನೇ = ಅರಿತುಕೊಳ್ಳಲಾರೆನಲ್ಲ. 



ತಾಯಂದಿರೇ, ನನ್ನ ಮಗಳು ಜಿಂಕೆಯಂಥ ಮನೋಹರವಾದ ನೋಟವುಳ್ಳವಳು. ಕತ್ತಿಯ ಹಾಗೆ ವಿಶಾಲವಾದ \(ಹೊಳೆಯುವ\) ಅವಳ ಕಣ್ಣುಗಳು ನೀರನ್ನು ಸುರಿಸುತ್ತಿವೆ. ಕೈಬಳೆಗಳು ಕೈಯಿಂದ ಕಳಚಿಬೀಳುತ್ತಿವೆ. ಜೇನು ತುಂಬಿದ ಪರಿಮಳದ ತುಲಸಿಯ ಮಾಲಿಕೆಗಳನ್ನು ಕುರಿತು ಮಾತನಾಡುತ್ತ ಅವಳು ನಿದ್ರಿಸುವುದಿಲ್ಲ ನೋಡಿದಿರಾ\! ಕಾಡಿನಲ್ಲಿ ಅಲೆದಾಡುವ ಗೋವಳನೂ, ಕಠಿಣವಾದ ಮನೆಗಳಲ್ಲಿ ಮೊಸರನ್ನು ತಿಂದು, ತುಪ್ಪವನ್ನು ಕುಡಿಯುವುದಕ್ಕಾಗಿ ನಂದಗೋಪನು ಪಡೆದ ಗಂಡು ಮಗನೂ ನನ್ನ ಮಗಳನ್ನು ಕುರಿತು ಮಾಡಿದ ಕೆಲಸಗಳು ಅರಿತುಕೊಳ್ಳಲಾರೆನಲ್ಲ\! 



ತನ್ನ ಮಗಳ ವಿರಹವ್ಯಥೆಯನ್ನು ಕಂಡು ಮರುಗುವ ತಾಯಿಯು ಇತರ ತಾಯಂದಿರ ಸಂಗಡ ಹಲುಬಿ ಹೇಳಿಕೊಳ್ಳುತ್ತಾಳೆ. ತಾಯಂದಿರೇ, ನನ್ನಮಗಳು ಅನುಪಮಲಾವಣ್ಯವತಿ. ಜಿಂಕೆಯ ಕಣ್ಣುಗಳಂತೆ ಅವಳ ಕಣ್ಣುಗಳೂ ವಿಶಾಲವಾಗಿ, ಆಕರ್ಷಕವಾಗಿ, ಚಪಲತೆಯಿಂದಲೂ ಅಂಜಿಕೆಯಿಂದಲೂ ಕೂಡಿ ಹೊಳೆಯುತ್ತಿರಬೇಕಲ್ಲವೇ\! ಆ ಕಣ್ಣುಗಳಲ್ಲಿ ನೀರು ತುಂಬಿ, ಧಾರೆಧಾರೆಯಾಗಿ ಸುರಿಯುತ್ತಿವೆ. ಕತ್ತಿಯ ಅಲುಗಿನಂತೆ ಚುರುಕಾಗಿ ಹೊಳೆಹೊಳೆಯಬೇಕಾದ ಆ ಕಣ್ಣುಗಳು ತಮ್ಮ ಕಾಂತಿಯನ್ನು ಕಳೆದುಕೊಂಡಿವೆಯಲ್ಲ. ದೇಹವು ಬಡವಾಗಿವೆ. ಮುಂಗೈ ಬಳೆಗಳು ಕಳಚಿ ಬೀಳುತ್ತಿವೆ. ಅವಳ ಮನಸ್ಸೆಲ್ಲಾ ಪರಿಮಳದಿಂದ ತುಂಬಿದ ತುಲಸಿಯ ಹಾರಗಳಲ್ಲಿಲೀನವಾಗಿವೆ. ಅವುಗಳನ್ನು ಕುರಿತು ಬಗೆಬಗೆಯಾಗಿ ವರ್ಣಿಸುತ್ತಾ ಕಾಲಕಳೆಯುತ್ತಾಳೆ. ಅವಳು ನಿದ್ರೆಯನ್ನೇ ಮರೆತು ಬಿಟ್ಟಿದ್ದಾಳೆ. ಕಂಡಿರಾ, ನನ್ನ ಮಗಳ ಮನೋವ್ಯಥೆ ಎಷ್ಟು ಗಾಢವಾಗಿದೆ\! ನಂದಗೋಪನ ಕುಮಾರನಾಗಿ, ಗೋಕುಲದ ಮನೆಗಳಲ್ಲಿ ಭದ್ರವಾಗಿಅಡಗಿಸಿಟ್ಟಿದ್ದ ಮೊಸರನ್ನೆಲ್ಲಾ ಯಾವಸಮಯದಲ್ಲೋ ಉಂಡು, ತುಪ್ಪವನ್ನು ಕುಡಿದು, ಏನೂ ಅರಿಯದವಂತೆ ಕಾಡಿನಲ್ಲಿ ದನಕರುಗಳ ಹಿಂದೆ ಅಲೆದಾಡುವ ಮಾಯಾವಿಯಾದ ಶ್ರೀಕೃಷ್ಣನು ಅವಳಿಗೆ ಯಾವ ಮಾಟ ಮಾಡಿದನೋ ನಾನು ಅರಿತುಕೊಳ್ಳಲಾರೆನಲ್ಲ\! ಅವಳ ಈ ಸ್ಥಿತಿಯನ್ನು ಕಂಡು ಮರುಗುವಂತಾಗಿದೆಯಲ್ಲ\! 



೪. ತಾಯ್ ವಾಯಿಱ್ಶೊಱ್ ಕೇಳಾಳ್ ತನ್ನಾಯತ್ತೋ

ಡಣೈಯಾಳ್ ತಡಮೆನ್ ಕೊಙ್ಗೈ

ಯೇ, ಆರಚ್ಚಾನ್ದಣಿಯಾಳ್ ಎಮ್ಬೆರುಮಾನ್

ತಿರುವರಙ್ಗ ಮೆಙ್ಗೇಯೆನ್ನುಮ್,

ಪೇಯ್ ಮಾಯ ಮುಲೈಯುಣ್ಡಿವ್ವುಲಹುಣ್ಡ

ಪೆರುವಯಿಟ್ರುನ್ ಪೇಶಿಲ್ ನಙ್ಗಾಯ್,

ಮಾಮಾಯನೆನ್ ಮಹಳೈ ಚ್ಚೆಯ್ದನಹಳ್

ಮಙ್ಗೈಮೀರ್ ಮದಿಕ್ಕಿಲೇನೇ. 



ತಾಯ್ ವಾಯಿಲ್ ಶೊಲ್ = ತಾಯಿಯ ಬಾಯಿ ಮಾತನ್ನು, \(ತಾಯಿಯ ಹಿತವಚನವನ್ನು\), ಕೇಳಾಳ್ = ಕೇಳುವುದಿಲ್ಲ \(ಅವಳು\), ತನ್ ಆಯತ್ತೋಡು = ತನ್ನ ಗೆಳತಿಯರೊಡನೆ, ಅಣೈಯಾಳ್ = ಕೂಡಿಕೊಳ್ಳುವುದಿಲ್ಲ, ತಡ = ದೊಡ್ಡ, ಮೆಲ್ = ಮೃದುವಾದ, ಕೊಙ್ಗೈಯೇ = ಮೊಲೆಗಳಿಗೆ, ಆರ = ತುಂಬ, ಶಾನ್ದು ಅಣಿಯಾಳ್ = ಗಂಧವನ್ನು, ಪೂಸುವುದಿಲ್ಲ, ಎಮ್ಬೆರುಮಾನ್ = ನನ್ನ ಸ್ವಾಮಿಯ, ತಿರು ಅರಙ್ಗುಮ್ = ಪವಿತ್ರವಾದ ದೇವಾಲಯವು, ಎಙ್ಗೇ = ಎಲ್ಲಿ, ಎನ್ನುಮ್ = ಎನ್ನುತ್ತಾಳೆ, ಪೇಯ್ ಮಾಯ = ಮಾಯಾವಿಯಾದ ರಾಕ್ಷಸಿಯ, ಮುಲೈಉಣ್ಡು = ಮೊಲೆಯನ್ನುಂಡು, ಇ ಉಲಹು ಉಣ್ಡ = ಈ ಬ್ರಹ್ಮಾಂಡವನ್ನೇ ಉಂಡಂಥ, ಪೆರು ವಯಿಟ್ರನ್ = ದೊಡ್ಡ ಹೊಟ್ಟೆಯವನ, ಪೇಶಿಲ್ = ವಿಷಯದಲ್ಲಿ, ನಙ್ಗಾಯ್ = ಸಾಧ್ವಿಯರೇ, ಮಾ ಮಾಯನ್ = ಮಹಾಮಾಯನಾದ ಅವನು, ಎನ್ ಮಹಳೈ = ನನ್ನ ಮಗಳನ್ನು ಕುರಿತ, ಶೆಯ್ದನಹಳ್ ಮಾಳ್ಕೆಗಳು, ಮಙ್ಗೈಮೀರ್ = ತಾಯಂದಿರೇ, ಮದಿಕ್ಕಿಲೇನೇ = ಅರಿತುಕೊಳ್ಳಲಾರೆನಲ್ಲ\! 



\(ಅವಳು\) ತಾಯಿಯ ಹಿತವಚನವನ್ನು ಕೇಳುವುದಿಲ್ಲ. ತನ್ನ ಗೆಳತಿಯರೊಂದಿಗೆ ಕೂಡಿಕೊಳ್ಳುವುದಿಲ್ಲ. ತನ್ನ ದೊಡ್ಡ ಮೆತ್ತನೆಯ ಮೊಲೆಗಳಿಗೆ ತುಂಬ ಸುಗಂಧವನ್ನು ಲೇಪಿಸಿಕೊಳ್ಳುವುದಿಲ್ಲ. ನನ್ನ ಸ್ವಾಮಿಯ ಪವಿತ್ರ ವಾಸಸ್ಥಳವೆಲ್ಲಿ ಎನ್ನುತ್ತಾಳೆ. ಮಾಯಾಮಿಯಾದ ರಾಕ್ಷಸಿಯ ಮೊಎಲ್ಯನ್ನುಂಡು, ಈ ಬ್ರಹ್ಮಾಂಡವನ್ನೇ ಉಂಡ ದೊಡ್ಡ ಹೊಟ್ಟೆಯವನ ವಿಷಯದಲ್ಲಿ, ಸಾಧ್ವಿಯರೇ, ತಾಯಂದಿರೇ, ಮಹಾಮಾಯಾವಿಯಾದ ಅವನು ನನ್ನ ಮಗಳನ್ನು ಕುರಿತ ಮಾಳ್ಕೆಗಳನ್ನು ನಾನು ಅರಿಯಲಾರೆನಲ್ಲ\! 



ಸಾಧ್ವಿಯರೂ ಅನುಭವಸ್ಥರೂ ಆದ ತಾಯಂದಿರಲ್ಲಿ ತನ್ನ ಮಗಳ ವಿಚಿತ್ರ ವರ್ತನೆಯನ್ನು ಕುರಿತು ತಾಯಿ ಹೇಳಿಕೊಳ್ಳುತ್ತಾಳೆ. 



ನನಗೆ ಗೊತ್ತಿರುವ, ನನ್ನ ಅನುಭವದಲ್ಲಿರುವ ಮಾತುಗಳನ್ನಾಡಿದರೆ, ಹಿತವಚನವನ್ನು ಹೇಳಿದರೆ, ನನ್ನ ಮಗಳು ಅದನ್ನು ಲೆಕ್ಕಿಸಬೇಡವೇ? ನಾನವಳ ತಾಯಿಯೆಂಬ ಭಾವನೆಯಾದರೂ ಬೇಡವೇ? ಅವಳ ಸಂಕಟವನ್ನರಿತು ಅದನ್ನು ತೀರಿಸುವಂಥ ಮಾತನ್ನಾಡಿದರೆ ಕೇಳಬೇಡವೇ? ನನ್ನನ್ನು ಕಡೆಗಣಿಸಿದರೂ ಚಿಂತೆಯಿಲ್ಲ. ಅವಳ ಆಪ್ತಸಖಿಯರೊಂದಿಗಾದರೂ ಕಲೆತುಕೊಳ್ಳಬೇಡವೇ? ಯಾರೊಡನೆಯೂ ಸೇರದೆ, ಒಂಟಿಯಾಗಿ ಹೀಗಿದ್ದುಕೊಂಡು ಅವಳು ಸಂಕಟಪಡುತ್ತಿರಬೇಕೇ? ತನ್ನ ತಾಪವನ್ನು ಕಳೆದುಕೊಳ್ಳುವುದಕ್ಕಾಗಿ, ತನ್ನ ಅವಯವಗಳ ಕೋಮಲತೆಯನ್ನು ಉಳಿಸಿಕೊಳ್ಳುವುದಕ್ಕಾಗಿ, ತನ್ನ ಮನಸ್ಸಿಗೆ ತಂಪನ್ನು ತಂದುಕೊಳ್ಳುವುದಕ್ಕಾಗಿ, ನಾಲ್ವರ ನಡುವೆ ಸಾಧ್ವಿಯಂತೆ ಹಿತವಾದ ವಾತಾವರಣವನ್ನು ಕಲ್ಪಿಸುವುದಕ್ಕಾಗಿ ಅವಳು ತನ್ನ ಸ್ತನಗಳಿಗೆ ಒಳ್ಳೆಯ ಚಂದನವನ್ನು ಪೂಸಿಕೊಳ್ಳಬೇಡಾವೇ? ಅವಳ ಗಮನವೆಲ್ಲ ಒಂದೇ ಒಂದು ವಿಷಯದಲ್ಲಿಯೇ ಎಂದರೆ, ’ತನ್ನ ಸ್ವಾಮಿಯು’ ವಾಸಿಸುವ ಪವಿತ್ರಕ್ಷೇತ್ರವನ್ನು ಕಂಡುಕೊಳ್ಳುವುದರಲ್ಲಿಯೇ, ಮಗ್ನವಾಗಿದೆ. ತಾಯಂದಿರೇ, ನಾನೇನು ಮಾಡಲಿ? ಅವನಾದರೋ ಮಾಯಾಮಿಯಾದ ರಾಕ್ಷಸಿಯ ವಿಷದ ಮೊಲೆಯನ್ನುಂಡವನು. ಬ್ರಹ್ಮಾಂಡವನ್ನೇ ಉಂಡು ತನ್ನ ದೊಡ್ಡ ಹೊಟ್ಟೆಯಲ್ಲಿ ಅಡಗಿಸಿಟ್ಟುಕೊಂಡವನು. ಆ ಮಹಾಮಾಯಾವಿ ನನ್ನ ಮಗಳಿಗೆ ಎಂಥ ಮಾಟಮಾಡಿದ್ದಾನೋ, ನಾನು ಅರಿತುಕೊಳ್ಳಲಾರೆನಲ್ಲ\! 



’ತಾಯಿಯ ಬಾಯಿಮಾತು’ – ಎಂದರೆ, ಯುವತಿಗೆ, ಆತ್ಮೀಯಳಿಗೆ, ಪ್ರೇಮಿಗೆ, ಪ್ರಾಪಂಚಿಕ ರೀತಿಯಲ್ಲಿ ಹೇಳಬಹುದಾದ ಹಿತವಚನ.



ಆಪ್ತಸಖಿಯರು ಕಲೆತು ಪರಸ್ಪರ ತಮ್ಮತಮ್ಮ ರಹಸ್ಯಗಳನ್ನು ವಿನಿಮಯಮಾಡಿಕೊಳ್ಳುವರು. ಸಂಕಟಗಳನ್ನು ಬಗೆಹರಿಸಿಕೊಳ್ಳುವರು. ಸಲಹೆ ಪಡ್ಯುವರು. ಒತ್ತಾಸೆಕೊಡುವರು. ಹರ್ಷದಿಂದ ಬಾಳಲು ಅನುಕೂಲಮಾಡಿಕೊಳ್ಳುವರು. ಇವರೂ ಪ್ರಾಪಂಚಿಕರೇ, ಆದರೂ, ತಂದೆ, ತಾಯಿ ಬಂಧುಬಳಗಕ್ಕಿಂತಲೂ ಇವರು ಹೆಚ್ಚು ಆಪ್ತರು.



’ವಿರಹಿ’ಗಳು ಒಂಟಿಯಾಗಿರಬಯಸುವರು. ಅವರಿಗೆ ಯಾರ ಮಾತೂ ಹಿತವೆನಿಸದು. ತಮ್ಮ ದೇಹದ ವಿಷಯದಲ್ಲೂ ಅಲಂಕಾರದ ವಿಷಯದಲ್ಲೂ ಗಮನಿಸರು. ತಮ್ಮ ಪ್ರಿಯತಮನೊಂದಿಗೆ ಬೆರೆತು ಇರಬೇಕೆಂಬುದೊಂದೇ ಅವರ ಯೋಚನೆ. ಅದರಲ್ಲಿಯೇ ಅವರು ತಪಿಸುತ್ತಿರುವುದು. 



ತಾಯಿ ಯಶೋದೆಯಂತೆ ಮಾಯಾವಿಯಾಗಿ ವೇಷವನ್ನು ಮರೆಸಿಕೊಂಡು ಬಂದ ರಾಕ್ಷಸಿಯಾದ ಪೂತನಿಯ ವಿಷದ ಮೊಲೆಯನ್ನುಂಡುದರ ಪರಿಣಾಮವಾಗಿ ಅವಳ ಪ್ರಾಣಗಳನ್ನೇ ಹೀರಿದ್ದು ಶ್ರೀಕೃಷ್ಣಾವತಾರಿಯಾದ ಭಗವಂತನ ಮಾಯಾವಿತನ. ಅದು ಅವನ ದುಷ್ಟನಿಗ್ರಹಕಾರ್ಯ. 



ಪ್ರಳಯಕಾಲದಲ್ಲಿ ಇಡಿಯ ಬ್ರಹ್ಮಾಂಡವನ್ನುಂಡು, ಅದನ್ನು ಬೀಜರೂಪದಲ್ಲಿ ತನ್ನ ’ದೊಡ್ಡ ಹೊಟ್ಟೆಯಲ್ಲಿ’ ಅಡಗಿಸಿಟ್ಟುಕೊಂಡದ್ದು ಭಗವಂತನ ಮಾಯಾವಿತನ. ಅವನ ಜಗದ್ರಕ್ಷಣ ಕಾರ್ಯ ಅದು. 



ಭಕ್ತರನ್ನು ಅನುಗ್ರಹಿಸುವ ಕಾರಣದಿಂದ ಭಗವಂತನು ಅವರಿಗೆ ತನ್ನನ್ನು ಕುರಿತ ಹುಚ್ಚನ್ನೇ ಹುಟ್ಟಿಸುತ್ತಾನೆ. ಅದೇ ಅವನ ಅದ್ಭುತ ’ಮಾಟ’, ಅವನ ಮಹಾಮಾಯವಿತನ.



೫. ಪೂಣ್ ಮುಲೈ ಮೇಲ್ ಶಾನ್ದಣಿಯಾಳ್ ಪೊರುಕಯಱ್

ಕಣ್ ಮೈಯೆೞುದಾಳ್ ಪೂವೈಪೇಣಾಳ್,

ಏನಱಿಯಾಳೆತ್ತನೈಯುಮ್ ಎಮ್ಬೆರುಮಾನ್

ತಿರುವರಙ್ಗ ಮೆಙ್ಗೇಯೆನ್ನುಮ್,

ನಾಣ್ ಮಲರಾಳ್ ನಾಯಹನಾಯ್ ನಾಮಱಿಯ

ವಾಯ್ ಪ್ಪಾಡಿ ವಳರ್ ನ್ದ ನಮ್ಬಿ,

ಆಣ್ಮಹನಾಯೆನ್ ಮಹಳೈ ಶ್ಶೆಯ್ದನಹಳ್

ಅಮ್ಮನೈಮೀರ್ ಅಱಿಹಿಲೇನೇ. 



ಪೂಣ್ = \(ಆಭರಣಗಳಿಂದ\) ಅಲಂಕೃತವಾದ, ಮುಲೈ ಮೇಲ್ = ಮೊಲೆಯ ಮೇಲೆ, ಶಾನ್ದು ಅಣಿಯಾಳ್ = ಚಂದನವನ್ನು ಲೇಪಿಸುವುದಿಲ್ಲ, ಪೊರು = ಸ್ಪರ್ಧಿಸುವ, ಕಯಲ್ = ಕಯಲ್ ಮೀನುಗಳನ್ನು ಹೋಲುವ, ಕಣ್= ಕಣ್ಣುಗಳಿಗೆ, ಮೈ = ಕಾಡಿಗೆಯನ್ನು, ಎಳುದಾಳ್ = ತಿದ್ದುವುದಿಲ್ಲ, \(ತಿದ್ದಳೂ\), ಪೂವೈ = ಹೂವನ್ನು, ಪೇಣಾಳ್ = ಧರಿಸಳು \(ಮುಡಿಯಳೂ\), ಎತ್ತನೈಯುಮ್ = ಯಾವುದನ್ನೂ \(ಎಷ್ಟನ್ನೂ\), ಏಣ್ = ಮನದಲ್ಲಿ, ಅಱಿಯಾಳ್ = ಯೋಚಿಸಿ ತಿಳಿಯಲಾರಳು, ಎಮ್ಬೆರುಮಾನ್ = ನಮ್ಮ ಸ್ವಾಮಿಯ, ತಿರು ಅರಙ್ಗಮ್ = ಪವಿತ್ರಸ್ಥಳವು, ಎಙ್ಗೇ ಎನ್ನುಮ್ = ಎಲ್ಲಿ ಎನ್ನುತ್ತಾಳೆ, ನಾಳ್ = ಆಗಲೇ ಅರಳಿದ, ಮಲರಾಳ್ = ಹೂವಿನವಳಾದ \(ಹೂವಿನಲ್ಲಿ ಜನಿಸಿದವಳ – ಶ್ರೀದೇವಿಯ\), ನಾಯಹನ್ ಆಯ್ = ನಾಯಕನಾಗಿಯೂ, ನಾಮ್ ಅಱಿಯ = ಎಲ್ಲರಿಗೂ ತಿಳಿಯುವ ಹಾಗೆ, ಆಯ್ ಪ್ಪಾಡಿ = ನಂದಗೋಕುಲದಲ್ಲಿ, ವಳರ್ ನ್ದ = ಬೆಳೆದ, ನಮ್ಬಿ = ಪರಿಪೂರ್ಣನು, ಆಣ್ ಮಹನ್ ಆಯ್ = ಗಂಡು ಮಗನಾಗಿ, ಎನ್ ಮಹಳೈ = ನನ್ನ ಮಗಳನ್ನು ಕುರಿತ, ಶೆಯ್ದನ ಹಳ್ = ಕಾರ್ಯಗಳು, ಅಮ್ಮನೈಮೀರ್ = ತಾಯಂದಿರೇ, ಅಱಿಹಿಲೇನೇ = ಅರಿಯಲಾರೆನಲ್ಲ\! 



ಅವಳು ಆಭರಣಗಳಿಂದ ಅಲಂಕೃತವಾದ ಮೊಲೆಗಳ ಮೇಲೆ ಚಂದನವನ್ನು ಲೇಪಿಸಳು. ಪರಸ್ಪರ ಸ್ಪರ್ದಿಸುವ ಕಯಲ್ ಮೀನುಗಳನ್ನು ಹೋಲುವ ಅವಳ ಕಣ್ಣುಗಳಿಗೆ ಕಾಡಿಗೆಯನ್ನು ತಿದ್ದಳು. ಹೂವನ್ನು ಮುಡಿಯಳು. ಯಾವುದನ್ನೂ ಮನದಲ್ಲಿ ಯೋಚಿಸಲು ಅರಿಯಳು. ನಮ್ಮ ಸ್ವಮಿಯ ಪವಿತ್ರವಾಸ ಸ್ಥಳವೆಲ್ಲಿ ಎನ್ನುತ್ತಾಳೆ. ಆಗಲೇ ಅರಳಿರುವ ಹೂವಿನಲ್ಲಿ ಜನಿಸಿದವಳ ನಾಯಕನಾಗಿಯೂ ಸಹ ನಾವೆಲ್ಲರೂ ಅರಿಯುವಂತೆ ನಂದಗೋಕುಲದಲ್ಲಿ ಬೆಳೆದ ಪರಿಪೂರ್ಣನು ಗಂಡುಮಗನಾಗಿ ನನ್ನ ಮಗಳನ್ನು ಕುರಿತು ಮಾಡಿದ ಕಾರ್ಯಗಳು, ತಾಯಂದಿರೇ, ಅರಿಯಲಾರೆನಲ್ಲ\! 



ತನ್ನ ಮಗಳ ವಿಚಿತ್ರ ವರ್ತನೆಯನ್ನು ಕುರಿತು ತಾಯಿ ಇತರ ತಾಯಂದಿರಲ್ಲಿ ಹೇಳಿಕೊಳ್ಳುತ್ತಾಳೆ. 



ತಾಯಂದಿರೇ, ಯಾವ ರೀತಿಯಲ್ಲೂ ಅವಳು ಸ್ತ್ರೀಸಾಮಾನ್ಯಳಂತೆ ನಡೆದುಕೊಳ್ಳುತ್ತಿಲ್ಲ. ಯಾವ ರೀತಿಯಲ್ಲೂ ತನ್ನನ್ನು ತಾನು ಅಲಂಕರಿಸಿಕೊಳ್ಳುವುದಿಲ್ಲ. ಆಭರಣಗಳಿಂದ ಅಲಂಕೃತವಾದ ತನ್ನ ಮೊಲೆಗಳಿಗೆ ಚಂದನವನ್ನು ಪೂಸುವುದಿಲ್ಲ. ದೊಡ್ಡ ಮೀನುಗಳಂತೆ ಚಪಲತೆಯಿಂದ ಕೂಡಿದ ಅವಳ ಸುಂದರವಾದ ಕಣ್ಣುಗಳಿಗೆ ಕಾಡಿಗೆ ತಿದ್ದುವುದಿಲ್ಲ. ತಲೆಗೆ ಹೂಮುಡಿಯುವುದಿಲ್ಲ. ’ನನ್ನ ಸ್ವಾಮಿ ಇರುವ ಪವಿತ್ರಸ್ಥಳವಾವುದು? ಎಂದು ಕೇಳುತ್ತಾಳೆ. ಆ ಸ್ವಾಮಿಯಾದರೋ ಆಗಲೇ ಅರಳಿದ ಕಮಲದ ಹೂವಿನಲ್ಲಿ ಜನಿಸಿದ ಶ್ರೀದೇವಿಗೆ ಗಂಡನಾದವನು. ಸಕಲೈಶ್ವರ್ಯ ಸಂಪನ್ನನು. ಆದರೂ ಸಹ, ಲೋಕದ ಜನ ಅರಿಯುವಂತೆ ನಂದಗೋಕುಲದಲ್ಲಿ ಗಂಡುಮಗನಾಗಿ ಬೆಳೆದ ಆ ಪರಿಪೂರ್ಣನು ನನ್ನ ಮಗಳನ್ನು ಕುರಿತು ಯಾವ ಮೊಡಿಮಾಡಿದನೋ\! ಅದನ್ನು ನಾನು ಅರಿಯಲಾರೆನಲ್ಲ\! 



ವಿರಹಿಗೆ ಅಲಂಕಾರಗಳು ಬೇಡ. ತನ್ನನ್ನು ಶೃಂಗರಿಸಿಕೊಳ್ಳುವ ಇಚ್ಛೆ ಸ್ವಲ್ಪವೂ ಇಲ್ಲ. ತನ್ನ ಯೋಚನೆಯೆಲ್ಲ ತನ್ನ ನಲ್ಲನನ್ನು ಸೇರುವುದರಲ್ಲೇ. ಅವನನ್ನು ಕೂಡಿಕೊಳ್ಳುವುದು ಹೇಗೆ ಎಂಬುದೇ ಹವಣಿಕೆ. ಭಗವಂತನನ್ನು ಕೂಡುವ ಮಹದಾಶೆಯಿಂದ ತಪಿಸುವ ವಿರಹಿಗಂತೂ, ಪ್ರಾಪಂಚಿಕವಾದ ಯಾವ ಸುಖವೂ ಬೇಡ, ಯಾವ ಭೋಗವೂ ಬೇಡ. 



ಭಗವಂತನಾದರೋ ಸಕಲಗುಣ ಪರಿಪೂರ್ಣನು. ಸಕಲೈಶ್ವರ್ಯವನ್ನೂ ನೀಡುವ ಶ್ರೀದೇವಿಯ ಪತಿ. ಆದರೆ, ಲೋಕವಿಡಂಬನೆಗಾಗಿ, ಲೌಕಿಕರನ್ನು ತನ್ನ ಕಡೆಗೆ ಆಕರ್ಷಿಸುವುದಕ್ಕಾಗಿ, ಅವರನ್ನು ಅನುಗ್ರಹಿಸುವುದಕ್ಕಾಗಿ, ನಂದಗೋಕುಲದಲ್ಲಿ ಗಂಡು ಮಗನಾಗಿ ಬೆಳೆದ ಅದ್ಭುತಕಾರಿಯಲ್ಲವೇ ಅವನು\! ಅವನ ಮಾಯಾವಿತನಕ್ಕೆ ಒಳಪಡಬೇಕೆಂಬುದೇ ಆಂತರಿಕ ಭಕ್ತನ ಆಶೆ. ಅದಕ್ಕಾಗಿಯೇ ಭಕ್ತನ ಕೊರಗು. 



೬. ತಾದಾಡು ವನಮಾಲೈ ತಾರಾನೋ ಎನ್ ಱಿನ್ ಱೇ

ತಳರ್ ನ್ದಾಳ್ ಕಾಣ್ ಮಿನ್,

ಯಾದಾನು ಮೊನ್ ಱುರೈಕ್ಕಿಲ್ ಎಮ್ಬೆರುಮಾನ್

ತಿರುವರಙ್ಗಮೆನ್ನುಮ್, ಪೂ ಮೇಲ್

ಮಾದಾಳನ್ ಕುಡಮಾದಿ ಮದುಶೂದನ್

ಮನ್ನರ್ ಕ್ಕಾಯ್ ಮುನ್ನಮ್ ಶೆನ್ ಱ

ತೂದಾಳನ್, ಎನ್ ಮಹಳೈ ಶ್ಶೆಯ್ದನಹಳ್

ಎಙ್ಙನಮ್ ನಾನ್ ಶೊಲ್ಲುಹೇನೇ? 



ತಾದು ಆಡು = ಪರಾಗಗಳು ತುಂಬಿರುವ, ವನಮಾಲೈ = ವನಮಾಲೆಯನ್ನು, ತಾರಾನೋ = ತರುವುದಿಲ್ಲವೋ, ಎನ್ ಱು ಎನ್ ಱು = ಎಂದು ಹಲವಾರು ಸಲ ಹೇಳಿಕೊಳ್ಳುತ್ತಾ, ತಳರ್ ನ್ದಾಳ್ = ಸೋತು ಹೋದಳು, ಕಾಣ್ ಮಿನ್ = ಕಾಣಿರಿ, ಯಾದಾನುಮ್ = ಏನಾದರೂ, ಒನ್ ಱು= ಒಂದನ್ನು, ಉರೈಕ್ಕಿಲ್ = ಹೇಳಿದರೆ, ಎಮ್ಬೆರುಮಾನ್ = ನನ್ನ ಸ್ವಾಮಿಯ, ತಿರು ಅರಙ್ಗಮ್ = ಪವಿತ್ರವಾಸ ಸ್ಥಳ, ಎನ್ನುಮ್ = ಎನ್ನುತ್ತಾಳೆ, ಪೂ ಮೇಲ್ ಮಾದು = ಹೂವಿನ ಮೇಲಣ ತಾಯಿಯ, ಆಳನ್ = ಒಡೆಯನೂ, ಕುಡಮ್ ಆದಿ = ಕೊಡದ ಕುಣಿತವನ್ನಾಡುವವನೂ, ಮದುಶೂದನ್ = ಮಧುಸೂದನನೂ, ಮನರ್ ಕ್ಕೂ \+ ರಾಜರಿಗೆ, ಆಯ್ = ಒದಗಲು, ಮುನ್ನಮ್ = ಹಿಂದೆ ಒಂದು ಸಲ, ಶೆನ್ ಱ = ನಡೆದ, ತೂದು ಆಳನ್ = ದೌತ್ಯವನ್ನು ನಡೆಸಿದವನೂ \(ರಾಜದೂತನೂ\), ಎನ್ಮಹಳೈ = ನನ್ನ ಮಗಳನ್ನು ಕುರಿತು, ಶೆಯ್ದನಹಳ್ = ಮಾಟಗಳನ್ನು ಎಙ್ಙನಮ್ = ಏನೆಂದು, ನಾನ್ = ನಾನು, ಶೊಲ್ಲುಹೇನೇ = ಹೇಳಬಲ್ಲೆನು? 



ಪರಾಗಗಳು ತುಂಬಿರುವ ವನಮಾಲೆಯನ್ನು \(ನನಗೆ\) ತರಲಾರನೋ ಎಂದು ಹಲವಾರು ಸಲ ಹೇಳಿಕೊಳ್ಳುತ್ತಾ ಸೋತುಹೋದಳು ಕಾಣಿರಿ. ಏನಾದರೊಂದನ್ನು ಹೇಳಿದರೆ ನನ್ನ ಸ್ವಾಮಿಯ ಪವಿತ್ರವಾದ ಸ್ಥಳ ಎನ್ನುತ್ತಾಳೆ. ಹೂಮೇಲಣ ತಾಯಿಯ ಒಡೆಯನೂ, ಕೊಡದ ಕುಣಿತವನ್ನಾಡುವವನೂ, ಮಧುಸೂದನನೂ, ಹಿಂದೆ ರಾಜರಿಗೆ ಒದಗಲು ಹೋಗಿ ರಾಜದೌತ್ಯವನ್ನು ನಡೆಸಿದವನೂ ನನ್ನ ಮಗಳನ್ನು ಕುರಿತು ಮಾಡಿದ ಮಾಟಗಳನ್ನು ಏನೆಂದು ನಾನು ಹೇಳಬಲ್ಲೆ? 



ತಾಯಿ ಹೇಳುತ್ತಾಳೆ: ತಾಯಂದಿರೇ, ’ನನ್ನ ಸ್ವಾಮಿ ನನಗೆ ವನಮಾಲೆಯನ್ನು ತಾರನೋ’ ಎಂದು ನನ್ನ ಮಗಳು ಮೇಲಿಂದ ಮೇಲೆ ಹೇಳಿಕೊಳ್ಳುತ್ತಾ ಬಸವಳಿದಿದ್ದಾಳೆ. ಅವಳು ಏನಾದರೊಂದು ಮಾತನ್ನಾಡಲು ಎತ್ತಿಕೊಂಡರೆ ಸಾಕು ’ನನ್ನ ಸ್ವಾಮಿಯ ಪವಿತ್ರವಾದ ಸ್ಥಳವೆಲ್ಲಿ? ಎನ್ನುತ್ತಾಳೆ. ಅವಳಿಗಿರುವ ಮಹದಾಶೆಯನ್ನು ಕಂಡಿರಾ? ಭಗವಂತನು ಧರಿಸಿರುವ ಪರಿಮಳ ತುಂಬಿದ ವನಮಾಲೆಯನ್ನು ಸ್ವಾಮಿಯೇ ತಂದು ತನ್ನಕೊರಳಿಗೆ ಹಾಕುವನೆಂದೂ, ತನ್ನನ್ನು ವರಿಸಿ ಕೈಹಿಡಿಯುವನೆಂದೂ ಮಹದಾಶೆ. ಅಲ್ಲದೆ, ಸ್ವಾಮಿಯೇ ಅವಳನ್ನು ಅವನು ವಾಸಿಸುವ ದಿವ್ಯಸ್ಥಲಕ್ಕೆ ಕರೆದೊಯ್ಯುವನೆಂದೂ ಮಹದಾಶೆ. ಅವಳ ’ಪ್ರಿಯತಮ’ನೆನಿಸುವ ಸ್ವಾಮಿಯ ಚಿಂತನೆಯಲ್ಲಿಯೇ ಅವಳು ಬಸವಳಿದು ಹೋಗಿದ್ದಾಳೆ. ಅವನೇನು ಸಾಮಾನ್ಯನೇ? ಸಾಕ್ಷಾತ್ ಲಕ್ಷ್ಮೀನಾಥನೇ ಅವನು. ಶ್ರೀಕೃಷ್ಣನಾಗಿ ಅವತರಿಸಿ, ಕೊಡದ ಕುಣಿತವಾಡಿದ ಚತುರನು. ಮಧುವೆಂಬ ರಾಕ್ಷಸನನ್ನು ಕೊಂದ ಸಮರ್ಥನು. ಪಾಂಡವರ ಪಕ್ಷಪಾತಿಯಾಗಿ, ಅವರಿಗೆ ನ್ಯಾಯವನ್ನು ದೊರಕಿಸಿಕೊಡುವುದಕ್ಕಾಗಿ, ಅವರ ದಾಯಾದಿಗಳಾದ ಕೌರವರಲ್ಲಿ ರಾಜದೌತ್ಯವನ್ನು ನಡೆಸಿದವನು. ಅವನು ನನ್ನ ಮಗಳಿಗೆ ಮಾಡಿದ ಮಾಟವನ್ನು ಕುರಿತು ಏನೆಂದು ಹೇಗೆಂದು ಹೇಳಲಿ? 



’ಭಗವಂತನ ಹುಚ್ಚು’ ಹಿಡಿದವರು ಪ್ರಾಪಂಚಿಕರಿಗೆ ನಿಜವಾಗಿಯೂ ಹುಚ್ಚರೇ\! ಅವರ ನಡೆನುಡಿಗಳೇ ಬೇರೆ\!



೭. ವಾರಾಳುಮಿಳಙ್ಕೊಙ್ಗೈ ವಣ್ಣಮ್

ವೇಱಾಯಿನ ವಾಱಿಣ್ಣಾಳ್, ಎಣ್ಣಿಲ್

ಪೇರಾಳನ್ ಪೇರಲ್ಲಾಲ್ ಪೇಶಾಳ್ ಇಪ್ಪೆಣ್

ಪೆಟ್ರೇನೆನ್ ಶೆಯ್ ಹೇನ್ ನಾನ್,

ತಾರಾಳನ್ ತಣ್ಕುಡನ್ದೈನಹರಾಳನ್

ಐವರ್ ಕ್ಕಾಯಮರಿಲುಯ್ ತ್ತ

ತೇರಾಳನ್, ಎನ್ ಮಹಳೈಶ್ಶೆಯ್ದನಹಳ್

ಎಙ್ಙನಮ್ ನಾನ್ ಶೆಪ್ಪುಹೇನೇ. 



ವಾರ್ ಆಳುಮ್ = ಕುಪ್ಪಸದ ಬಿಗಿತಕ್ಕೆ ಒಳಪಟ್ಟಿರುವ, ಇಳಕೊಙ್ಗೈ = \(ತನ್ನ\) ಎಳೆಯ ಮೊಲೆಗಳ, ವಣ್ಣಮ್ = ಬಣ್ಣವೇ, ವೇಱು ಆಯಿನ ಆಱು = ಬೇರೆ ಆಗಿರುವುದೆಂದು, ಎಣ್ಣಾಳ್ = ಭಾವಿಸಳು, ಎಣ್ಣಿಲ್ = ಯೋಚನೆ \(ಚಿಂತನೆ\)ಯಲ್ಲಿ, ಪೇರಾಳನ್ ಪೇರ್ = ಸರ್ವೇಶ್ವರನ ಹೆಸರನ್ನು, ಅಲ್ಲಾಲ್ = ಅಲ್ಲದೆ, ಪೇಶಾಳ್ = \(ಬೇರೇನನ್ನೂ\) ಹೇಳಳು, ಇ-ಪೆಣ್ = ಈ ಹೆಣ್ಣನ್ನು, ಪೆಟ್ರೇನ್ = ಹಡೆದೆನಲ್ಲ, ಎನ್ ಶೆಯ್ ಹೇನ್ ನಾನ್ = ನಾನೇನು ಮಾಡಲಿ, ತಾರ್ ಆಳನ್ = ಶ್ರೇಷ್ಠವಾದ ಹಾರಗಳನ್ನು ಧರಿಸಿದವನೂ, ತಣ್ ಕುಡನ್ದೈನಹರ್ ಆಳನ್ = ತಂಪಾದ ಕುಂಭಕೋಣ ನಗರದಲ್ಲಿ ನೆಲಸಿರುವವನೂ, ಐವರ್ ಕ್ಕು ಆಯ = ಪಂಚಪಾಂಡವರಿಗೋಸ್ಕರ, ಅಮರಿಲ್ = ಯುದ್ಧದಲ್ಲಿ, ಉಯ್ ತ್ತ = ನಡೆಸುವ, ತೇರ್ ಆಳನ್ = ರಥವನ್ನುಳ್ಳವನೂ, ಎನ್ ಮಹಳೈ = ನನ್ನ ಮಗಳನ್ನು, ಕುರಿತ, ಶೆಯ್ದನಹಳ್ = ಮಾಳ್ಕೆಗಳನ್ನು, ಎಙ್ಙನಮ್ = ಏನೆಂದು \(ಹೇಗೆಂದು\), ನಾನ್ = ನಾನು, ಶೆಪ್ಪುಹೇನೇ = ಹೇಳಲಿ? 



ಕುಪ್ಪಸದ ಬಿಗಿತಕ್ಕೆ ಒಳಪಟ್ಟಿರುವ \(ತನ್ನ\) ಎಳೆಯ ಮೊಲೆಗಳ ಬಣ್ಣವೇ ಬೇರೆಯಾಗಿರುವುದೆಂದು ಎಣಿಸಳು. ಚಿಂತನೆಯಲ್ಲಿ ಸರ್ವೇಶ್ವರನ ಹೆಸರನ್ನು ಅಲ್ಲದೆ ಬೇರೇನನ್ನೂ ಹೇಳಳು. ಇಂಥ ಹೆಣ್ಣನ್ನು ಪಡೆದೆನಲ್ಲ\! ನಾನೇನು ಮಾಡಲಿ\! ಶ್ರೇಷ್ಠವಾದ ಹಾರಗಳನ್ನು ಧರಿಸಿದವನೂ, ತಂಪಾದ ಕುಂಭಕೋಣನಗರದಲ್ಲಿ ನೆಲಸಿರುವವನೂ, ಪಂಚಪಾಂಡವರಿಗೋಸ್ಕರವಾಗಿ ಯುದ್ಧದಲ್ಲಿ ರಥವನ್ನು ನಡೆಸಿದವನೂ ನನ್ನ ಮಗಳನ್ನು ಕುರಿತ ಮಾಳ್ಕೆಗಳನ್ನು ಏನೆಂದು \(ಹೇಗೆಂದು\) ನಾನು ಹೇಳೇನು? 



ಇತರ ತಾಯಂದಿರಲ್ಲಿ ಈ ತಾಯಿ \(ಪಾಶುರದ ತಾಯಿ\) ತನ್ನ ಪೇಚನ್ನು ಹೇಳಿಕೊಳ್ಳುತ್ತಾಳೆ. ಬೆಳಕು, ಬಿಸಿಲು, ಗಾಳಿ, ಮಳೆ, ಚಳಿ ಮುಂತಾದ ಪ್ರಕೃತಿಯ ಪರಿಣಾಮಕ್ಕೆ ತೆರೆದಿರುವ ದೇಹದ ಭಾಗಗಳಿಗಿಂತಲೂ, ಅದಕ್ಕೆ ಮುಚ್ಚಿರುವ, ಅದು ತಾಕದಂತೆ ಬಿಗಿಸಿರುವ ಭಾಗಗಳು ಬಣ್ಣದಲ್ಲಿ ಬೇರೆಯಾಗಿರುವುದೂ ಇತರ ಭಾಗಗಳಿಂದ ಹೆಚ್ಚು ಬಿಳುಪಾಗಿರುವುದೂ ಸ್ವಾಭಾವಿಕ. ಆದರೆ, ನನ್ನ ಈ ಪೆದ್ದು ಮಗಳಿಗೆ ಕುಪ್ಪಸ ಬಿಗಿಸಿರುವ ಭಾಗಕ್ಕೂ ಇತರ ಭಾಗಗಳಿಗೂ ಭೇದವೇ ಕಂಡು ಬರುವುದಿಲ್ಲ. ಅವಳ ಚಿಂತನೆಯೆಲ್ಲ ತನ್ನ ಪ್ರಿಯತಮನಾದ ಭಗವಂತನದೇ. ಅವನ ದಿವ್ಯನಾಮಗಳನ್ನು ಮಾತ್ರವೇ ಅವಳು ಉಚ್ಚರಿಸುತ್ತಿರುವುದು. ಬೇರೇನನ್ನೂ ಅವಳು ಹೇಳಳು. ಇಂಥ ಮಗಳನ್ನು ಪಡೆದನಲ್ಲ\! ನಾನೇನು ಮಾಡಲಿ\! ಅವಳಿಗೆ ಬುದ್ಧಿಕೆಟ್ಟಿದೆಯೋ ಹೇಗೋ\! ಭಗವಂತನಾದರೋ ಎಂದೆಂದಿಗೂ ಬಾಡದೆ ಅನರ್ಘಪರಿಮಳದಿಂದ ತುಂಬಿರುವ ಅತ್ಯುತ್ತಮವಾದ ಹಾರವನ್ನು ಧರಿಸಿರುವವನು. ಕುಂಭಕೋಣ ಮೊದಲಾದ ಪವಿತ್ರಕ್ಷೇತ್ರಗಳಲ್ಲಿ ಮಧುರವಾದ ಅರ್ಚಾಮೂರ್ತಿಯಾಗಿ ನೆಲಸಿರುವವನೂ ಅವನೇ. ಹಿಂದೆ, ಪಾಂಡವರಿಗೆ ಆದ ಅನ್ಯಾಯವನ್ನು ತೊಡೆದುಹಾಕುವುದಕ್ಕಾಗಿ, ಮಹಾಭಾರತಯುದ್ಧದಲ್ಲಿ ಅಪ್ರತಿಮ ಬಿಲ್ಲುಗಾರನಾದ ಪಾರ್ಥನಿಗೆ ಸಾರಥಿಯಾಗಿ, ರಥವನ್ನೋಡಿಸಿ, ಅವರಿಗ ಜಯಗಳಿಸಿಕೊಟ್ಟವನೂ ಅವನೇ. ಆ ವಿಸ್ಮಯಕಾರಿ ನನ್ನ ಮಗಳಿಗೆ ಯಾವ ಮಾಟಮಾಡಿದನೋ\! ಅದನ್ನು ನಾನು ಏನೆಂದು, ಹೇಗೆಂದು, ವರ್ಣಿಸಲಿ? 



೮. ಉಱವಾದು ಮಿಲಳೆನ್ ಮಿಲಳೆನ್ ಱೆನ್ ಱುಒೞಿಯಾದು

ಪಲರೇಶು ಮಲರಾಯಿಟ್ರಾಲ್,

ಮಱವಾದೇಯೆಪ್ಪೋೞುದುಮ್ ಮಾಯವನೇ

ಮಾಡವನೇ ಎನ್ ಹಿನ್ ಱಾಳಾಲ್, 

ಪಿಱವಾದ ಪೇರಾಳನ್ ಪೆಣ್ಣಾಳನ್

ಮಣ್ಣಾಳನ್ ವಿಣ್ಣೋರ್ ತಙ್ಗ

ಳಱವಾಳನ್, ಎನ್ಮಹಳೈಶ್ಶೆಯ್ದನ ಹಳ್

ಅಮ್ಮನೈಮೀರ್ ಅಱಿಹಿಲೇನೇ. 



ಉಱವು ಆದುಮ್ = ಬಂಧುತ್ವವನ್ನು ಶುದ್ಧಾಂಗವಾಗಿ, ಇಲಳ್ = ಇಲ್ಲದವಳಾಗಿದ್ದಾಳೆ, ಎನ್ ಱು ಎನ್ ಱು = ಎಂದು ಹೇಳುತ್ತಾ, ಒೞಿಯಾದು = ಎಡೆಬಿಡದೆ, ಪಲರ್ = ಅನೇಕರ, ಏಶುಮ್ = ಪರಿಹಾಸ್ಯದ, ಅಲರ್ = ವ್ಯರ್ಥಭಾಷಣವಾಗಿ, ಆಯಿಟ್ರು = ಆಗಿಬಿಟ್ಟಿತು \(ಆಗಿಬಿಟ್ಟಳು\), ಆಲ್ = ಅಯ್ಯೋ, ಮಱವಾದೇ = ಮರೆಯದಂತೆ, ಎಪ್ಪೊೞುದುಮ್ = ಎಲ್ಲ ಕಾಲಗಳಲ್ಲೂ, ಮಾಯವನೇ ಮಾದವನೇ = ಮಾಯಾವಿಯೇ \(ಮಾಯನೇ\), ಮಾಧವನೇ, ಎನ್ ಹಿನ್ ಱಾಳ್ ಆಲ್ = ಎನ್ನುತ್ತಿರುತ್ತಾಳೆ, ಅಯ್ಯೋ, ಪಿಱವಾದ = ಹುಟ್ಟಿಲ್ಲದ, ಪೇರಾಳನ್ = ಸರ್ವೇಶ್ವಾನೂ, ಪೆಣ್ಣಾಳನ್ = ಹೆಣ್ಣಿನ ಒಡೆಯನೂ, ಮಣ್ಣಾಳನ್ = ಭೂದೇವಿಯ ಒಡೆಯನೂ, ವಿಣ್ಣೋರ್ ತಙ್ಗಳ್ = ಅಮರರ \(ನಿತ್ಯಸೂರಿಗಳ\), ಅಱವಾಳನ್ = ಧರ್ಮಕ್ಕೆ ಒಡೆಯನೂ, ಎನ್ ಮಹಳೈ = ನನ್ನ ಮಗಳನ್ನು \(ಕುರಿತು\), ಶೆಯ್ದನಹಳ್ = ಮಾಳ್ಕೆಗಳನ್ನು ಕುರಿತು, ಅಮ್ಮನೈಮೀರ್ = ತಾಯಂದಿರೇ, ಅಱಿಹಿಲೇನೇ = ಅರಿತುಕೊಳ್ಳಲಾರೆನಲ್ಲ. 



\(ಇವಳು\) ಬಂಧುತ್ವವೇ ಶುದ್ಧಾಂಗವಾಗಿ ಇಲ್ಲವೆಂದು ಮೇಲಿಂದ ಮೇಲೆ ಹೇಳುತ್ತಾ ಅನೇಕರ ಪರಿಹಾಸ್ಯದ ವ್ಯರ್ಥಭಾಷಣಗಳಿಗೆ ಅವಕಾಶಕೊಟ್ಟಳಲ್ಲ, ಅಯ್ಯೋ, ಸ್ವಲ್ಪವೂ ಮರೆಯದಂತೆ ಎಲ್ಲಾ ಕಾಲಗಳಲ್ಲಿಯೂ ’ಮಾಯನೇ, ಮಾಧವನೇ’ ಎನ್ನುತ್ತಿರುತ್ತಾಳಲ್ಲ. ಅಯ್ಯೋ, ಹುಟ್ಟಿಲ್ಲದ ಸರ್ವೇಶ್ವರನೂ, ಹೆಣ್ಣಿನ ಒಡೆಯನೂ, ಭೂದೇವಿಯ ಒಡೆಯನೂ, ಭೂದೇವಿಯ ಒಡೆಯನೂ, ಅಮರರ \(ನಿತ್ಯಸೂರಿಗಳ\) ಧರ್ಮನೀತಿಗಳಿಗೆ ನಿರ್ವಾಹಕನೂ ನನ್ನ ಮಗಳನ್ನು ಕುರಿತು ಮಾಡಿದ ಮಾಳ್ಕೆಗಳನ್ನು, ತಾಯಂದಿರೇ, ನಾನು ಅರಿತುಕೊಳ್ಳಲಾರೆನಲ್ಲ\!



ಇತರ ತಾಯಂದಿರಲ್ಲಿ ಈ ತಾಯಿ \(ಪಾಶುರದ ತಾಯಿ\) ತನ್ನ ಮಗಳನ್ನು ಕುರಿತು ತನ್ನ ಪೇಚನ್ನು ಹೇಳಿಕೊಳ್ಳುತ್ತಾಳೆ: 



“ನಾನು ಯಾವ ಸಂಬಂಧವನ್ನೂ ಪಡೆದಿಲ್ಲ” ಎಂದು ಇವಳು \(ನನ್ನ ಮಗಳು\) ಮೇಲಿಂದ ಮೇಲೆ ಹೇಳುತ್ತಾ ಎಲ್ಲರ ಪರಿಹಾಸ್ಯಕ್ಕೂ ಆಡಾಬಾರದ ಮಾತಿಗೂ ಒಳಗಾದಳಲ್ಲ\! “ಮಾಯವನೇ, ಮಾಧವನೇ’ ಎಂದು ತನ್ನ ಪ್ರಿಯತಮನನ್ನು ಚಾಚುತಪ್ಪದೆ, ಸ್ವಲ್ಪವೂ ಮರೆಯದೆ, ಯಾವಾಗಲೂ ಕೂಗಿ ಕರೆಯುತ್ತಾಳೆ. ಅಯ್ಯೋ, ನಾನೇನು ಮಾಡಲಿ\! ಅವಳ ಪ್ರಿಯತಮನಾದರೋ ಹುಟ್ಟಿಲ್ಲದವನು. ಶ್ರೀದೇವಿಭೂದೇವಿಗಳ ಗಂಡನು. ಪರಮಪದವಾಸಿಗಳ ಧರ್ಮನೀತಿಗಳ ನಿರ್ವಾಹಕನು. ಅವನು ಬಂದು ನನ್ನ ಮಗಳಿಗೆ ಯಾವ ಮೋಡಿಯನ್ನು ಮಾಡಿದನೋ? ನನಗೆ ತಿಳಿಯುವುದಾದರೂ ಹೇಗೆ? 



“ಉಱವು” ಎಂಬುದಕ್ಕೆ “ಬಂಧುತ್ವ, ಸಂಬಂಧ, ಸ್ನೇಹ, ಆಶೆ, ಆಸಕ್ತಿ, ಮೊದಲು” – ಎಂದು ಮುಂತಾಗಿ ಅರ್ಥ ಬರುತ್ತದೆ. ಇವುಗಳಲ್ಲಿ ಒಂದೊಂದನ್ನೂ ಜೋಡಿಸಿ ಸ್ವಾರಸ್ಯವಾಗಿ ವಿವರಣೆ ನೀಡಬಹುದು ಎನ್ನಿಸುತ್ತದೆ. ಒಂದೊಂದೂ ಸಮಂಜಸವಾಗಿ ಒಪ್ಪುತ್ತದೆ. 



ಭಗವಂತನ ಅನನ್ಯಪ್ರೇಮಿಯಾದವನು ಈ ಪ್ರಾಪಂಚಿಕದ ಎಲ್ಲ ಬಗೆಯ ಸಂಬಂಧವನ್ನೂ, ಎಲ್ಲ ಆಸಕ್ತಿಯನ್ನೂ ಕಳೆದುಕೊಳ್ಳಬೇಕು. ಜಗತ್ತಿನ ನಿಂದೆ ನಾಚಿಕೆಗಳಿಂದ ದೂರವಾಗಬೇಕು. ಅವುಗಳಿಗೆ ಕಿವಿಗೊಡಬಾರದು. ಭಗವಂತನ ನಾಮಸ್ಮರಣೆಯನ್ನು ಎಡೆಬಿಡದೆ ಮಾಡಬೇಕು. ಆಗಲೇ ಅವನ ಭಕ್ತಿ ಹೆಚ್ಚುವುದು. 



ಇಲ್ಲಿ ಭಗವಂತನ ಸುಂದರವಾದ ವರ್ಣನೆಯಿದೆ. ಭಗವಂತನು ಹುಟ್ಟಿಲ್ಲದವನು. ಸರ್ವೇಶ್ವರನು. ಪರಮಪುರುಷನು. ಪರಮಧಾರ್ಮಿಕನು. ಸರ್ವವಿಧದಲ್ಲೂ ಅಮರರ ನಿರ್ವಾಹಕನು. 



ಭಗವಂತನೊಬ್ಬನೇ “ಪುರುಷ”ನು. ಭಕ್ತರೆಲ್ಲರೂ ಅವನ ಪ್ರೇಮಿಗಳು, ಪ್ರೇಯಸಿಗಳು. ಭಗವಂತನು ಅವರ ’ಪ್ರಿಯತಮ’ನು – ಈ ಕಾರಣದಿಂದಲೇ ಅವನನ್ನು “ಪೆಣ್ಣಾಳನ್” – ಎನ್ನುವುದು. ಈ ಜಗತ್ತಿನ ಜೀವಕೋಟಿಯನ್ನೆಲ್ಲ ನಿರ್ವಹಿಸತಕ್ಕವನಾದ್ದರಿಂದ ಅವನನ್ನು ’ಮಣ್ಣಾಳನ್’ – ಎನ್ನುವುದು. ಪರಮಪದವಾಸಿಗಳಿಗೆ ಧರ್ಮನೀತಿಗಳನ್ನು ನಿಯಮಿಸಿ, ನಿರ್ವಹಿಸತಕ್ಕವನಾದ್ದರಿಂದ, ಅವನನ್ನು “ವಿಣ್ಣೋರ್ ತಙ್ಗಳಱವಾಳನ್” – ಎನ್ನುವುದು. ಈ ಮೂರು ಪ್ರಯೋಗಗಳಿಗೆ ಹೀಗೂ ಅರ್ಥಮಾಡಿದ್ದಾರೆ. 



೯. ಪನ್ದೋಡು ಕೞಲ್ ಮರುವಾಳ್ ಪೈಙ್ಗಿಳಿಯುಮ್

ಪಾಲೂಟ್ಟಾಳ್ ಪಾವೈಪೇಣಾಳ್,

ವನ್ದಾನೋ ತಿರುವರಙ್ಗನ್ ವಾರಾನೋ

ಎನ್ ಱಿನ್ಱೇ ವಳೈಯುಂಜೋರುಮ್,

ಶನ್ದೊಹನ್ ಪೌಱಿಯನ್ ಐನ್ದಳಲೋಮ್

ಪುಹೈತ್ತಿರಿಯನ್ ಶಾಮ ವೇದಿ,

ಅನ್ದೋ ವನ್ದೆನ್ ಮಹಳೈ ಶೆಯ್ದನಹಳ್

ಅಮ್ಮನೈಮೀರ್ ಅಱಿಹಿಲೇನೇ. 



ಪನ್ದೋಡು = ಚಂಡಿನೊಡನೆಯೂ \(ಚಂಡನ್ನೂ\), ಕೞಲ್ = ಗಜ್ಜುಗಗಳನ್ನೂ, ಮರುವಾಳ್ = ಮುಟ್ಟುವುದಿಲ್ಲ, ಪೈಕಿಳಿಯುಮ್= ಹಸುರುಗಿಣಿಗೆ, ಪಾಲ್ ಉಟ್ಟಾಳ್ = ಹಾಲನ್ನು, ಊಡಿಸುವುದಿಲ್ಲ. ಪಾವೈ = ಆಟದ ಗೊಂಬೆಗಳನ್ನು, ಪೇಣಾಳ್ = ಆಶಿಸುವುದಿಲ್ಲ, ವನ್ದಾನೋ =ಬಂದನೋ, ತಿರು ಅರಙ್ಗನ್ = ಶ್ರೀರಂಗನಾಥನು, ವಾರಾನೋ = ಬರನೋ, ಎನ್ ಱಿನ್ ಱೇ = ಎಂದು ಹೇಳುತ್ತಲೇ, ವಳೈಯುಮ್ = ಕೈಬಳೆಗಳು, ಶೋರುಮ್ = ಜಾರಿಬೀಳುವುವು, ಶನ್ದೊಹನ್ ಛಾಂದೋಗ್ಯದಲ್ಲಿ ವಿವರಿಸಲ್ಪಟ್ಟವನು, ಪೌೞಿಯನ್ = ಪೌೞಿ ಬ್ರಾಹ್ಮಣದಲ್ಲಿ ಹೇಳಲ್ಪಟ್ಟವನೂ, ಐನ್ದು ಅಳಲ್ ಓಮ್ಬು = ಐದು ಅಗ್ನಿಗಳನ್ನು ಮೂಲಕ ಪೂಜಿಸಲ್ಪಡುವವನೂ, ತೈತ್ತಿರಿಯನ್ = ತೈತ್ತಿರೀಯದಲ್ಲಿ ವರ್ಣಿಸಲ್ಪಡುವವನೂ, ಶಾಮವೇದಿ = ಸಾಮವೇದದಲ್ಲಿ ವರ್ಣಿತನಾದವನು, ಅನ್ದೋ = ಅಯ್ಯೋ, ವನ್ದು = ಬಂದು, ಎನ್ ಮಹಳೈ = ನನ್ನ ಮಗಳನ್ನು ಕುರಿತು, ಶೆಯ್ದನಹಳ್ = ಮಾಡಿದ ಕೆಲಸಗಳನ್ನು, ಅಮ್ಮನೈಮೀರ್ = ತಾಯಂದಿರೇ, ಅಱಿಹಿಲೇನೇ = ಅರಿಯಲಾರೆನಲ್ಲ. 



\(ಅವಳು\) ಚೆಂಡನ್ನೂ ಗಜ್ಜುಗವನ್ನೂ ಮುಟ್ಟುವುದಿಲ್ಲ. ಹಸುರುಗಿಣಿಗೆ ಹಾಲನ್ನೂಡಿಸುವುದಿಲ್ಲ. ಆಟದ ಗೊಂಬೆಗಳನ್ನು ಆಶಿಸುವುದಿಲ್ಲ. ಶ್ರೀರಂಗನಾಥನು ಬರುವನೋ ಬಾರನೋ ಎಂದು ಹೇಳುತ್ತಾ ಹೇಳುತ್ತಾ \(ಅವಳ\) ಕೈಬಳೆಗಳು ಜಾರಿಬೀಳುತ್ತಿವೆ. ಛಾಂದೋಗ್ಯದಲ್ಲಿ, ಪೌೞಿಬ್ರಾಹ್ಮಣದಲ್ಲಿ, ಹೇಳಲ್ಪಡುವವನೂ, ಪಂಚಾಗ್ನಿಗಳ ಮೂಲಕ ಪೂಜಿಸಲ್ಪಡುವವನೂ, ತೈತ್ತಿರೀಯದಲ್ಲಿ ಸಾಮವೇದದಲ್ಲಿ ವರ್ಣಿಸಲ್ಪಡುವವನೂ ಬಂದು, ಅಯ್ಯೋ, ನನ್ನ ಮಗಳನ್ನು ಕುರಿತು ಮಾಡಿದ ಮಾಟಗಳನ್ನು, ತಾಯಂದಿರೇ ನಾನು ಅರಿತುಕೊಳ್ಳಲಾರೆನಲ್ಲ\! 



ಪಾಶುರದ ತಾಯಿ ತನ್ನ ಗೆಳತಿಯರಾದ ಇತರ ತಾಯಂದಿರಲ್ಲಿ ಹೇಳಿಕೊಳ್ಳುತ್ತಾಳೆ. ಸಾಮಾನ್ಯವಾಗಿ ಹೆಣ್ಣುಮಕ್ಕಳು ಕೆಲವು ಆಟಪಾಟಗಳಲ್ಲಿ ಬಹಳ ಆಸಕ್ತರಾಗಿರುತ್ತಾರೆ. ಉತ್ಸಾಹದಿಂದ ಅವುಗಳಲ್ಲಿ ತೊಡಗುತ್ತಾರೆ. ನನ್ನ ಮಗಳಿಗೆ ಚೆಂಡಿನ ಆಟವೇ ಬೇಡವಾಗಿದೆ. ಗಜ್ಜುಗ ಕವಡೆಗಳಲ್ಲಿ ಆಟವೂ ಬೇಡವಾಗಿದೆ. ಅವಳಿಗೆ ತುಂಬ ಇಷ್ಟವಾದ ಅವಳ ಆಟದ ಗೊಂಬೆಯೂ ಅವಳಿಗೆ ಈಗ ಬೇಡವಾಗಿದೆ. ಅವಳು ಸಾಕಿರುವ ಮುದ್ದುಗಿಣಿಗೆ ಹಾಲನ್ನೂ ಊಡಿಸುವುದಿಲ್ಲ. ಎಡೆಬಿಡದೆ ತನ್ನ ಪ್ರಿಯತಮನ ಆಗಮನವನ್ನೇ ಎದುರುನೋಡುತ್ತಿರುವಳು. “ನನ್ನ ಶ್ರೀರಂಗನಾಥನು ಬಂದನೋ, ಬರುವನೋ, ಬಾರನೋ?” ಎಂದು ಕಾತರದಿಂದ ಕೂಗಿ ಹೇಳುತ್ತಿರುತ್ತಾಳೆ. ಹೀಗೆ, ಮನೋವ್ಯಥೆಗೆ ಪಕ್ಕಾಗಿ ಅವಳು ಕೃಶಳಾಗಿದ್ದಾಳೆ. ಬಳೆಗಳು ಅವಳ ಕೈಯಿಂದ ಜಾರಿಬೀಳುತ್ತಿವೆ – ಕಂಡಿರಾ\! ಎಲ್ಲಾ ವೇದೋಪನಿಷತ್ತುಗಳಿಂದಲೂ ಪ್ರತಿಪಾದ್ಯನಾದ ಭಗವಂತನು ಬಂದು ಅವಳಿಗೆ ಯಾವ ಮಾಟಮಾಡಿದನೋ? ಅವನ ಮಾಟವನ್ನು ನಾನು ಅರಿತುಕೊಳ್ಳಲಾರೆನಲ್ಲ\! 



೧೦. ಶೇಲುಹಳುಮ್ ವಯಲ್ ಪುಡೈಶೂೞ್ ತಿರುವರಙ್ಗ

ತ್ತಮ್ಮಾನೈ ಚ್ಚಿನ್ದೈಶೆಯ್ದ,

ನೀಲಮಲರ್ ಕ್ಕಣ್ ಮಡವಾಳ್ ನಿಱೈಯೞಿವೈ

ತ್ತಾಯ್ ಮೊೞಿನ್ದವದನೈ, ನೇರಾರ್

ಕಾಲವೇಲ್ ಪರಕಾಲನ್ ಕಲಿಕನ್ ಱಿ

ಯೊಲಿಮಾಲೈ ಕಟ್ರುವಲ್ಲಾರ್,

ಮಾಲೈ ಶೇರ್ ವೆಣ್ ಕುಡೈಕ್ಕೀೞ್ ಮನ್ನವರಾಯ

ಪ್ಪೊನ್ನುಲಹಿಲ್ ವಾೞ್ ವರ್ ತಾಮೇ. 



ಶೇಲ್ ಉಹಳುಮ್ = ಶೇಲ್ ಮೀನುಗಳು ಚಿಮ್ಮಿ ಆಡುವ, ವಯಲ್ = ಗದ್ದೆ ಬಯಲುಗಳಿಂದ, ಪುಡೈ = ಎಲ್ಲ ಕಡೆಗಳಲ್ಲೂ, ಶೂೞ್ = ಸುತ್ತುವರಿದಿರುವ, ತಿರು ಅರಙ್ಗತ್ತು = ಪವಿತ್ರ ದೇವಾಲಯದ \(ಶ್ರೀರಂಗದಲ್ಲಿ ನೆಲಸಿರುವ\), ಅಮ್ಮಾನೈ = ಸ್ವಾಮಿಯನ್ನು, ಚಿನ್ದೈ ಶೆಯ್ದ = \(ಕುರಿತು\) ಚಿಂತಿಸಿದ, ನೀಲಮ್ ಮಲರ್ ಕಣ್ = ನೀಲೋತ್ಪಲದಂತೆ \(ಸುಂದರವಾದ\) ಕಣ್ಣುಗಳುಳ್ಳ, ಮಡವಾಳ್ = ಸಾಧ್ವಿಸ್ತ್ರೀಯ, ನಿಱೈಯ = ತುಂಬಿದ, ಅೞಿವೈ= ಸಂಕಟವನ್ನು, ತಾಯ್ ಮೊೞಿನ್ದ ಅದನೈ = ತಾಯಿ ಹೇಳಿದ ಹಾಗೆ, ನೇರಾರ್ = ಶತ್ರುಗಳಿಗೆ, ಕಾಲನ್ = ಯಮಸ್ವರೂಪನೂ, ವೇಲ್ = ವೇಲಾಯುಧಪಾಣಿಯೂ, ಪರಕಾಲನ್ = ಪರಕಾಲನೆಂಬ ಬಿರುದುಳ್ಳವನೂ, ಕಲಿಕನ್ ಱಿ = ಕಲಿಧ್ವಂಸಿಯೂ ರಚಿಸಿದ, ಒಲಿಮಾಲೈ = ಹಾಡಿನ \(ಪಾಶುರಗಳ\) ಮಾಲೆಯನ್ನು, ಕಟ್ರು ವಲ್ಲಾರ್ = ಕಲಿಯಬಲ್ಲವರು, ಮಾಲೈ ಶೇರ್ = ಮಾಲೆಗಳಿಂದ ಅಲಂಕೃತವಾದ, ವೆಣ್ ಕುಡೈ ಕೀೞ್= ಬೆಳ್ಗೊಡೆಯ ಆಶ್ರಯದಲ್ಲಿ \(ನೆರಳಲ್ಲಿ\), ಮನ್ನವರ್ ಆಯ್ = ರಾಜರಾಗಿ, \(ಗೌರವವಂತರಾಗಿ\), ಅನಂತರ, ಪೊನ್ ಉಲಹಿಲ್ = ಪರಮಪದದಲ್ಲಿ, ವಾೞ್ ವರ್ ತಾಮೇ = ನಿತ್ಯವಾಸಮಾಡುವವರಾಗುತ್ತಾರೆ. 



ಶೇಲ್ ಮೀನುಗಳು ಚಿಮ್ಮಿ ಆಡುವ ಗದ್ದೆ ಬಯಲುಗಳಿಂದ ಎಲ್ಲ ಕಡೆಯೂ ಸುತ್ತುವರಿದಿರುವ ಪವಿತ್ರದೇವಾಲಯದ \(ಶ್ರೀರಂಗದಲ್ಲಿ ನೆಲಸಿರುವ\) ಸ್ವಾಮಿಯನ್ನು ಕುರಿತು ಚಿಂತಿಸಿದ ನೀಲೋತ್ಪಲದಂತೆ ಸುಂದರವಾದ ಕಣ್ಣುಗಳುಳ್ಳ ಸಾಧ್ವೀಮಣಿಯ ತುಂಬು ಸಂಕಟವನ್ನು ಅವಳ ತಾಯಿಯು ಹೇಳಿದ ಹಾಗೆಯೇ ಶತ್ರುಗಳಿಗೆ ಯಮಸ್ವರೂಪನೂ, ವೇಲಾಯುಧಪಾಣಿಯೂ, ಪರಕಾಲನೆಂಬ ಬಿರುದುಳ್ಳವನೂ, ಕಲಿಧ್ವಂಸಿಯೂ ಹಾಡಿದ ಪಾಶುರಮಾಲೆಯನ್ನು ಕಲಿಯಬಲ್ಲವರು ಮಾಲೆಗಳಿಂದ ಅಲಂಕೃತವಾದ ಬೆಳ್ಗೊಡೆಯ ನೆರಳಲ್ಲಿ \(ಆಶ್ರಯದಲ್ಲಿ\) ಗೌರವಯುತರಾಗಿ \(ರಾಜರಾಗಿ\) ಅನಂತರ, ಪರಮಪದದಲ್ಲಿ ನಿತ್ಯವಾಸಮಾಡುವವರೇ ಆಗುತ್ತಾರೆ. 



ಈ ತಿರುಮೊೞಿಯ ಕಡೆಯ ಪಾಶುರವಿದು. ತಿರುಮೊಳಿಯ ಎಲ್ಲ ಪಾಶುರಗಳೂ ಅನನ್ಯಪ್ರೇಮಿಯಾದ ಸುಂದರಯುವತಿಯ ವಿರಹದ ಸಂಕಟದ ವಿವರಣೆ ಇದೆ. ಅವಳ ಸಂಕಟವನ್ನೂ, ವಿಚಿತ್ರವರ್ತನೆಯನ್ನೂ ಕಂಡು ಕಡುದುಃಖಗೊಂಡ ಅವಳ ತಾಯಿ ಅನುಭವಸ್ಥರಾದ ಇತರ ತಾಯಂದಿರಲ್ಲಿ ತನ್ನ ಮರುಕವನ್ನು ತೋಡಿಕೊಳ್ಳುತ್ತಾಳೆ. ಮೊದಲ ಒಂಬತ್ತು ಪಾಶುರಗಳಲ್ಲಿ ತಾಯಿಯ ಪೇಚು ನಾನಾರೀತಿಯಲ್ಲಿ ವಿವರಗೊಂಡಿದೆ. ಈ ಕಡೆಯ ಪಾಶುರದಲ್ಲಿ ತಿರುಮೊೞಿಯ ನಿಜವಾದ ಕರ್ತೃ ಯಾರು ಎಂಬುದನ್ನು ಹೇಳಲಾಗಿದೆ. 



ತನ್ನ ಮಗಳು ಸಾಮಾನ್ಯ ಲೌಕಿಕ ಯುವತಿಯಂತೆ, ಪ್ರಾಪಂಚಿಕ ಸುಖಸಾಧನಗಳ ಕಡೆಗೆ ತನ್ನ ಗಮನವನ್ನು ಹರಿಸದಂತೆ, ಅವುಗಳ ನಡುವೆ ಸಂತೋಷಪಡುವುದರ ಬದಲಾಗಿ, ವಿಚಿತ್ರರೀತಿಯಲ್ಲಿ ಉನ್ಮತ್ತಳಂತೆ ನಡೆದುಕೊಳ್ಳುತ್ತಾಳಲ್ಲ\! ಅವಳು ಕಂಡ ಮಗಳ ರೀತಿಯನ್ನು ಇತರ ತಾಯಂದಿರಲ್ಲಿ ಹೇಳಿಕೊಳ್ಳುತ್ತಾಳೆ ತಾಯಿ. 



ಮಗಳು ನಿದ್ದೆಯನ್ನೇ ಮರೆತಿದ್ದಾಳೆ. ತಾಯಿಯ ಆಶ್ರಯವನ್ನು ಕೋರುವುದಿಲ್ಲ. ತಾಯಿಯ ಅನುಭವದ ಮಾತನ್ನು ಕೇಳುವುದಿಲ್ಲ. ತಾಯಿಯ ಹಿತವಚನಕ್ಕೆ ಕಿವಿಗೊಡುವುದಿಲ್ಲ. ಅವಳ ಆಪ್ತಸಖಿಯರೊಂದಿಗೆ ಬೆರೆಯುವುದಿಲ್ಲ. ಹೂಮುಡಿಯುವುದಿಲ್ಲ. ಕಣ್ಣಿಗೆ ಕಾಡಿಗೆ ತಿದ್ದುವುದಿಲ್ಲ. ತನ್ನ ಮೈಮೇಲೆ ಸರಿಯಾಗಿ ಬಟ್ಟೆಯಿದೆಯೇ ಇಲ್ಲವೇ ಎಂಬುದರ ಪರಿವೆಯೇ ಅವಳಿಗಿಲ್ಲವಾಗಿದೆ. ಅವಳ ಮೈಕೃಶವಾಗಿದೆ. ಕೈಬಳೆಗಳು ಕೈಯಿಂದ ಜಾರಿಬೀಳುತ್ತವೆ. ಮುಖವು ಕಾಂತಿಹೀನವಾಗಿದೆ. ತನ್ನ ಅಂಗಾಂಗಗಳಿಗೆ ಸುಗಂಧವನ್ನು ಪೂಸುವುದಿಲ್ಲ. ತನ್ನ ದೇಹದಲ್ಲಿ ಮರೆಮಾಡಿರುವ ಅಂಗಗಳಿಗೂ ಇತರ ತೆರವಾಗಿರುವ ಅಂಗಗಳಿಗೂ ಯಾವ ಭೇದವನ್ನೂಎಣಿಸುವುದಿಲ್ಲ. ತನಗೂ ಈ ಜಗತ್ತಿಗೂ ಸಂಬಂಧವಿಲ್ಲವೆನ್ನುತ್ತಾಳೆ. ತನ್ನ ಅಗೋಚರನಾದ ಪ್ರಿಯತಮನ ಚಿಂತೆಯಿಂದಲೇ ಕೊರಗಿ ಕರಗುತ್ತಾಳೆ. ಅವನ ದಿವ್ಯನಾಮವನ್ನು ಎಡೆಬಿಡದೆ ಸ್ಮರಿಸುತ್ತಾಳೆ. ತನ್ನ ಪ್ರಿಯತಮನಿರುವ ಪವಿತ್ರ ಸ್ಥಳ \(’ತಿರುವರಙ್ಗಮ್’\) ಎಲ್ಲಿದೆ? ಎಂದು ಅಡಿಗಡಿಗೆ ಕೇಳುತ್ತಾಳೆ. ಯಾವ ಯುವತಿಯಾದರೂ ಹೀಗಿರಬಹುದೇ? ಇಹಲೋಕದ ಸುಖಸಂತೋಷಗಳನ್ನು ತೊರೆದುಬಿಡಬಹುದೇ? ಕೈಗೆ ಎಟುಕದ ವಸ್ತುವಿಗಾಗಿ ಕೊರಗಿ ಸಂಕಟಪಡುವುದೇ? – ಇದು ತಾಯಿಯ ಕೊರಗು.



ತಾಯಿಯ ಈ ಮರುಕದ ಮಾತುಗಳಲ್ಲಿ ’ನಿಜವಾದ ಭಕ್ತನ ಲಕ್ಷಣಗಳೇನು, ಅವನ ನಡೆನುಡಿಗಳು ಹೇಗಿರುತ್ತವೆ’ ಎಂಬುದನ್ನೇ ಪರ್ಯಾಯವಾಗಿ ಹೇಳಲಾಗಿದೆ. ಸತಿಗೆ ತನ್ನ ಪ್ರಿಯತಮನು ಹೇಗೋ ಹಾಗೆಯೇ ಭಕ್ತನಿಗೆ ಭಗವಂತ. ಅವನೇ ಗತಿ. ಅವನೇ ಆಶ್ರಯ. ಅವನ ಸೇವೆಯೇ ಪರಮಕರ್ತವ್ಯ. ಅವನ ಚಿಂತನೆ, ಅವನ ನಾಮಸ್ಮರಣೆ, ಅವನನ್ನು ಸೇರುವ ಪ್ರಯತ್ನ – ಇವುಗಳಲ್ಲಿಯೇ ಭಕ್ತನು ಸದಾ ನಿರತನಾಗಿರುವುದು. ಅವನಿಗೆ ಈ ಜಗತ್ತು ಬೇಡ. ಇದರ ಕ್ಷಣಿಕವಾದ ಸುಖಸಂತೋಷಗಳು ಬೇಡ. ಹೀಗೆ ಅವನು ನಡೆದುಕೊಳ್ಳುವಾಗ ಅವನ ನಡೆನುಡಿಗಳು ಇತರರಿಗೆ ಪರಿಹಾಸ್ಯವಾಗಬಹುದು. ಅವರು ಅವನು ಹಳಿಯಬಹುದು, ನಿಂದಿಸಬಹುದು, ಪ್ರಾಪಂಚಿಕದತ್ತಾವನನ್ನು ತಿರುಗಿಸಲು ಹಿಂಸಿಸಲೂಬಹುದು. ಅವುಗಳ ಯಾವುದಕ್ಕೂ ಭಕ್ತನು ಗಮನಕೊಡುವುದಿಲ್ಲ, ಭಗವಂತನನ್ನು ಸೇರುವ ಯತ್ನವನ್ನು ಏನು ಮಾಡಿದರೂ ಬಿಟ್ಟುಬಿಡುವುದಿಲ್ಲ – ಇದು ಭಕ್ತಿ ಮಾರ್ಗ. 



ಭಗವದ್ಭಕ್ತಿಯಲ್ಲಿ ಇಳಿಯಮುಳುಗಿದ್ದ ತಿರುಮಂಗೈ ಆಳ್ವಾರರು, ಮೊದಲ ಒಂಬತ್ತು ಪಾಶುರಗಳಲ್ಲಿ ಸುಂದರಯುವತಿಯಾಗಿ ನಡೆದುಕೊಂಡದ್ದು ಜನಸಾಮಾನ್ಯಕ್ಕೆ ಭಕ್ತಿ ಮಾರ್ಗವನ್ನು ಸರಳವಾಗಿಯೂ ಸುಲಭವಾಗಿಯೂ ತಿಳಿಯಪಡಿಸುವುದಕ್ಕೆ. ಅವರೇ ಯುವತಿಯ ತಾಯಿಯಾಗಿ ಹಂಬಲಿಸುವುದು, ಸಾಮಾನ್ಯವಾದ ಲೌಕಿಕನಿಗೂ ಪಾರಮಾರ್ಥಿಕವನ್ನು ಬಯಸುವವನಿಗೂಇರುವ ಭೇದವನ್ನು ತೋರಿಸುವುದಕ್ಕೆ. ಅವರು ಈ ಪಾಶುರಮಾಲೆಯನ್ನು ಸುಂದರವಾದ ತಾಯ್ನುಡಿಯಲ್ಲಿ \(ತಮಿಳಿನಲ್ಲಿ\) ರಚಿಸಿ ಹಾಡಿದ್ದಾರೆ. ಈ ಮಾಲೆಯನ್ನು ಚೆನ್ನಾಗಿ ಅರ್ಥವತ್ತಾಗಿ ಕಲಿತವರಿಗೆ ಈ ಲೋಕದಲ್ಲಿ ಅವರ ಈ ಜನ್ಮದಲ್ಲಿ ಎಲ್ಲ ಬಗೆಯ ಗೌರವಗಳೂ ದೊರೆತು, ರಾಜರಿಗೆ ಸಮವಾಗಿ, ಬಾಳುವೆ ನಡೆಯುತ್ತದೆ. ಮುಂದೆ, ಅವರು ಪರಮಪದವಾಸಿಗಳೇ ಆಗುವುದು ಖಚಿತ. ಹೀಗಿದೆ ಈ ತಿರುಮೊೞಿಯ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*



ಅಡಿಯನಡೆ: ವೆರುವಾದಾಳ್, ಕಲೈ, ಮಾನ್, ತಾಯ್, ಪೂಣ್, ತಾದಾಡು, ವಾರಾಳುಮ್, ಉಱವು, ಪನ್ದೋಡು, ಶೇಲ್, \(ಕೈಮ್ಮಾನಮ್\). 



\*\*\*\*\*\*\*\*\*\*\*\*\*\*\*



ಪೆರಿಯ ತಿರುಮೊೞಿ ಐದನೆಯ ದಶಕ ಆರನೆಯ ತಿರುಮೊೞಿ



ಕೈಮ್ಮಾನಮೞಹಳಿಟ್ರೈ 



೧. ಕೈಮ್ಮಾನ ಮೞಿಹಳಿಟ್ರೈ ಕ್ಕಡಲ್ ಕಿಡನ್ದ ಕರುಮಣಿಯೈ,

ಮೈಮ್ಮಾನ ಮರಹತತ್ತೈ ಮಱೈಯುರೈತ್ತ ತಿರುಮಾಲೈ,

ಎಮ್ಮಾನೈ ಎನಕ್ಕೆನ್ ಱುಮಿನಿಯಾನೈ ಪ್ಪನಿಕಾತ್ತ

ವಮ್ಮಾನೈ, ಯಾನ್ ಕಣ್ಡದು ಅಣಿನೀರ್ ತ್ತೆನ್ನರಙ್ಗತ್ತೇ. 



ಕೈಮಾನಮ್ = ಉದ್ದನಾದ ಕೈಯ, ಮೞ = ಯೌವನದ, ಕಳಿಟ್ರೈ = ಆನೆಯನ್ನು \(ಸಲಗವನ್ನು\), ಸಲಹಿದವನನ್ನೂ, ಕಡಲ್ ಕಿಡನ್ದ = ಪಾಲ್ಗಡಲಲ್ಲಿ ಪವಡಿಸಿದ, ಕರುಮಣಿಯೈ = ನೀಲಮಣಿಯಂಥವನನ್ನೂ, ಮೈಮಾನಮ್ = ಅಚ್ಚ ಹಸುರುಬಣ್ಣದ, ಮರಹತತ್ತೈ = ಮರಕತ ರತ್ನವಂಥವನನ್ನೂ, ಮಱೈ ಉರೈತ್ತ = ವೇದಗಳನ್ನು ವಿವರಿಸಿ ಹೇಳಿದ, ತಿರುಮಾಲೈ = ಲಕ್ಷ್ಮೀಪತಿಯನ್ನೂ, ಎಮ್ಮಾನೈ = ನಮ್ಮ ಸ್ವಾಮಿಯನ್ನೂ, ಎನಕ್ಕೂ = ನನಗೆ, ಎನ್ ಱುಮ್= ಯಾವಾಗಲೂ, ಇನಿಯಾನೈ = ಬಹಳ \(ರುಚಿಕರ\) ಮಧುರವಾದವನನ್ನೂ, ಪನಿಕಾತ್ತ = ಮಳೆಯನ್ನು ತಡೆದ, ಅಮ್ಮಾನೈ = ಸ್ವಾಮಿಯನ್ನೂ, ಯಾನ್ = ನಾನು, ಕಣ್ಡದು = ಕಂಡದ್ದು, ಅಣಿ= ಸುಂದರವಾದ, ನೀರ್ = ತೀರ್ಥದಿಂದ \(ಸುತ್ತುವರಿದ\), ತೆನ್ ಅರಙ್ಗತ್ತೇ = ದಿವ್ಯವಾದ ಶ್ರೀರಂಗದಲ್ಲೇ. 



ಉದ್ದನಾದ ಕೈಯುಳ್ಳ, ಯೌವನದ ಸಲಗವನ್ನು ಸಲಹೈದವನನ್ನೂ, ಪಾಲ್ಗಡಲಲಲ್ಲಿ ಪವಡಿಸಿದ ನೀಲಮಣಿಯಂಥಾವನನ್ನೂ, ಅಚ್ಚ ಹಸುರು ಬಣ್ಣದ ಮರಕತರತ್ನದಂಥಾವನನ್ನೂ, ವೇದಗಳನ್ನು ವಿವರಿಸಿ ಹೇಳಿದ ಶ್ರೀಪತಿಯನ್ನೂ, ನಮ್ಮ ಸ್ವಾಮಿಯನ್ನೂ, ನನಗೆ ಎಂದೆಂದಿಗೂ ಬಹಳ ಮಧುರವಾದವನನ್ನೂ, ಮಳೆಯ ತಡೆದ ಸ್ವಾಮಿಯನ್ನೂ ನಾನು ಕಂಡದ್ದು ಸುಂದರವಾದ ತೀರ್ಥದಿಂದ ಸುತ್ತುವರಿದ ದಿವ್ಯವಾದ ಶ್ರೀರಂಗದಲ್ಲೇ.



ಸರ್ವೇಶ್ವರನು ಪರಮೋಪಕಾರಿ, ಪರಮಕರುಣಾಮೂರ್ತಿ. ಅವನು ಪಾಲ್ಗಡಲಲ್ಲಿ ಅನಂತಶಯನನಾಗಿ, ನಿರ್ಲಿಪ್ತನಾಗಿ, ಪವಡಿಸಿದ್ದರೂ ಸಹ, ದೇವಾಧಿದೇವತೆಗಳು ಅಲ್ಲಿಗೆ ಬಂದು ತಮ್ಮತಮ್ಮ ದುಃಖಸಂಕಟಗಳನ್ನು ಹೇಳಿಕೊಂಡಾಗ ಅವುಗಳನ್ನೆಲ್ಲಾ ಸಾವಧಾನದಿಂದ ಕೇಳಿ. ತಿಳಿದು, ಅವಕ್ಕೆ ತಕ್ಕ ಪರಿಹಾರವನ್ನು ಕೊಡತಕ್ಕವನು. ಕಾಡಿನಲ್ಲಿ ಸರೋವರದಲ್ಲಿ ಮೊಸಳೆಯ ಬಾಯಿಗೆ ಸಿಕ್ಕಿಬಿದ್ದ ಯೌವನದ ಸಲಗವನ್ನು ಅದರ ಸಂಕಟದಿಂದ ಬಿಡಿಸಲು, ಅಲ್ಲಿಗೆ ಧಾವಿಸಿ ಬಂದವನು. ಅತ್ಯಾಕರ್ಷಕವಾದ ನೀಲಮಣಿಯಂತೆಯೂ, ಅಚ್ಚಹಸುರಾದ ಮರಕತರತ್ನದಂತೆಯೂ ದೇಹಕಾಂತಿಯುಳ್ಳವನು. ವೇದಗಳನ್ನು ಬ್ರಹ್ಮನಿಗೆ ಉಪದೇಶಿಸಿದವನು. ಅವುಗಳನ್ನು ಮತ್ತೆ ಮತ್ತೆ ಉದ್ಧರಿಸಿದವನು. ಅವುಗಳನ್ನು ಪ್ರತಿಪಾದಿಸಿದವನು. ಸಕಲಸಂಪತ್ತಿಗೂ ಅಧಿದೇವತೆಯಾದ ಸಾಕ್ಷಾತ್ ಲಕ್ಷ್ಮೀದೇವಿಗೇ ಪತಿಯಾಗಿರುವವನು. ಗೋವರ್ಧನಗಿರಿಯನ್ನೇ ಎತ್ತಿ ಹಿಡಿದು, ಅದರಡಿಯಲ್ಲಿ ಗೋವುಗಳನ್ನೂ ದೇವೇಂದ್ರನ ಬಿರುಸುಮಳೆಯಿಂದ ರಕ್ಷಿಸಿದವನು. ಇಂಥ ದಿವ್ಯಸುಂದರನಾದ, ಮಹಾಉದಾರಿಯಾದ ಸರ್ವೇಶ್ವರನನ್ನು, ಮಧುರವಾದ ಅರ್ಚಾಮೂರ್ತಿಯಾಗಿ, ದಿವ್ಯವಾದ ತೀರ್ಥದಿಂದ ಸುತ್ತುವರಿದಿರುವ ಶ್ರೀರಂಗವೆಂಬ ಪವಿತ್ರಕ್ಷೇತ್ರದಲ್ಲಿಯೇ ಕಂಡುಕೊಂಡೆನು – ಎನ್ನುತ್ತಾರೆ ಆಳ್ವಾರರು. 



ಇದುವರೆಗಿನ ಸಂಕಟದ ಕೂಗಿಗೆ ಪರಿಹಾರವೋ ಇದು ಎನ್ನುವಂತಿದೆ ಈ ತಿರುಮೊೞಿ.



೨. ಪೇರಾನೈಕ್ಕಱುಙ್ಗುಡಿಯೆಮ್ಬೆರುಮಾನೈ, ತಿರುತ್ತಣ್ ಕಾ

ಲೂರಾನೈಕ್ಕರಮ್ಬನೂರುತ್ತಮನೈ, ಮುತ್ತಿಲಙ್ಗು

ಕಾರಾರ್ತಿಣ್ ಕಡಲೇೞುಮ್ ಮಲೈಯೇೞಿವ್ವುಲಹೇಮಿಣ್ಡುಮ್,

ಆರಾದೆನ್ ಱಿರುನ್ದಾನೈಕ್ಕಣ್ಡದು ತೆನ್ನರಙ್ಗತ್ತೇ. 



ಪೇರಾನೈ = ತಿರುಪ್ಪೇರ್ ನಗರದಲ್ಲಿ ನೆಲಸಿರುವನನ್ನು, ಕಱುಙ್ಗುಡಿ ಎಮ್ಬೆರುಮಾನೈ = ತಿರುಕ್ಕರುಙ್ಗುಡಿಯಲ್ಲಿನೆಲಸಿರುವ ಸ್ವಾಮಿಯನ್ನು, ತಿರುತ್ತಣ್ ಕಾಲೂರಾನೈ = ಹಿತವಾದ ತಿರುಕ್ಕಾಲೂರಿನಲ್ಲಿ ನೆಲಸಿರುವನನ್ನು, ಕರುಮ್ಬನೂರ್ ಉತ್ತಮನೈ = ತಿರುಕ್ಕರುಮ್ಬನೂರಲ್ಲಿ ನೆಲಸಿರುವ ಉತ್ತಮನನ್ನು, ಮುತ್ತು ಇಲಙ್ಗು = ಮುತ್ತುಗಳು ಹೊಳೆಯುವ, ಕಾರ್ ಆರ್ = ಮಳೆಯಿಂದ ತುಂಬಿರುವ, ತಿಣ್ = ಬಲಿಷ್ಠವಾದ \(ಶಕ್ತಿಪೂರ್ಣವಾದ\), ಕಡಲ್ ಏೞುಮ್ = ಏಳು ಸಾಗರಗಳನ್ನೂ, ಮಲೈಏೞ್ = ಏಳು ಪರ್ವತಗಳನ್ನೂ, ಇ ಉಲಹುಏೞ್ = ಈ ಏಳು ಲೋಕಗಳನ್ನೂ, ಉಣ್ಡುಮ್ = ಉಂಡೂ ಸಹ, ಆರಾದು = ಸಾಲದು, ಎನ್ ಱುಇರುನ್ದಾನೈ = ಎಂದು ಇರುವವನನ್ನು, ಕಣ್ಡದು = ನಾನು ಕಂಡದ್ದು, ತೆನ್ ಅರಙ್ಗತ್ತೇ = ಸುಂದರವಾದ ಶ್ರೀರಂಗದಲ್ಲಿಯೇ. 



ತಿರುಪ್ಪೇರ್ ನಗರದಲ್ಲಿ ನೆಲಸಿರುವನನ್ನು, ತಿರುಕ್ಕರುಙ್ಗುಡಿಯಲ್ಲಿ ನೆಲಸಿರುವ ಸ್ವಾಮಿಯನ್ನು, ಹಿತವಾದ ತಿರುಕ್ಕಾಲೂರಿನಲ್ಲಿ ನೆಲಸಿರುವನನ್ನು, ತಿರುಕ್ಕರುಮ್ಬನೂರಲ್ಲಿ ನೆಲಸಿರುವ ಉತ್ತಮನನ್ನು, ಮುತ್ತುಗಳು ಹೊಳೆಯುವ ಮಳೆಯಿಂದ ತುಂಬಿರುವ ಶಕ್ತಿಪೂರ್ಣವಾದ ಏಳು ಕಡಲುಗಳನ್ನೂ ಏಳು ಪರ್ವತಗಳನ್ನೂ ಈ ಏಳುಲೋಕಗಳನ್ನು ಕಬಳಿಸಿಯೂ ಸಾಲದು ಎಂದು ಇರುವವನನ್ನೂ ನಾನು ಕಂಡದ್ದು ದಿವ್ಯವಾದ ಶ್ರೀರಂಗದಲ್ಲಿಯೇ. 



ಬೇರೆಬೇರೆ ಪವಿತ್ರಕ್ಷೇತ್ರಗಳಲ್ಲಿ ಬೇರೆಬೇರೆ ಹೆಸರಿನಿಂದಲೂಕೀರ್ತಿಯಿಂದಲೂ ಬೆಳಗುವ ಮಧುರವಾದ ಅರ್ಚಾಸ್ವರೂಪನೂ, ಪ್ರಳಯಕಾಲದಲ್ಲಿ ತಾನು ಸೃಷ್ಟಿಸಿದ ಸಪ್ತಸಾಗರಗಳನ್ನೂ ಸಪ್ತಕುಲಪರ್ವತಗಳನ್ನೂ, ಸಪ್ತಲೋಕಗಳನ್ನೂ ಕಬಳಿಸಿದರೂ, ತನ್ನ ದೊಡ್ಡ ಹೊಟ್ಟೆಗೆಸಾಲದೆಂಬುವನೂ ಈಗ ದಿವ್ಯವಾದ ಶ್ರೀರಂಗವೆಂಬ ಕ್ಷೇತ್ರದಲ್ಲಿಯೇ ಕಂಡುಕೊಂಡೆನೆಂದು ಆಳ್ವಾರರು ಹೇಳುತ್ತಾರೆ. 



೩. ಏನಾಹಿಯುಲಹಿಡನ್ದು ಅನ್ ಱಿರುನಿಲನುಮ್ ಪೆರುವಿಶುಮ್ಬಮ್,

ತಾನಾಯ ಪೆರುಮಾನೈತ್ತನ್ನಡಿಯಾರ್ ಮನತ್ತೆನ್ ಱುಮ್,

ತೇನಾಹಿ ಯಮುದಾಹಿ ತಿಹೞುನ್ದಾನೈ ಮಹಿೞ್ ನ್ದೊರುಕಾಲ್, 

ಆನಾಯನಾನಾನೈ ಕ್ಕಣ್ಡದು ತೆನ್ನರಙ್ಗತ್ತೇ. 



ಏನ್ = ವರಾಹನಾಗಿ, ಉಲಹು = ಭೂಮಂಡಲವನ್ನು, ಇಡನ್ದು = ಪಳಗಿಸಿ\(ಉದ್ಧರಿಸಿ\)ದವನು, ಅನ್ ಱು = ಹಿಂದೆ ಆ ಕಾಲದಲ್ಲಿ, ಇರುನಿಲನುಮ್ = ವಿಶಾಲವಾದಭೂಲೋಕವನ್ನೂ ಪೆರುವಿಶುಮ್ಬುಮ್ = ವಿಸ್ತಾರವಾದ ಸ್ವರ್ಗಾದಿ ಲೋಕಗಳನ್ನೂ, ತಾನ್ ಆಯ = ತಾನೇ ಆದ \(ಆಕ್ರಮಿಸಿಕೊಂಡ\), ಪೆರುಮಾನೈ = ಸ್ವಾಮಿಯೂ ಆದವನನ್ನು, ತನ್ ಅಡಿಯಾರ್ = ತನ್ನ ಭಕ್ತರ, ಮನತ್ತು = ಮನದಲ್ಲಿ, ಎನ್ ಱುಮ್ = ಎಲ್ಲ ಕಾಲಕ್ಕೂ, ತೇನ್ ಆಹಿ = ಜೇನಿನಂತೆಯೂ, ಅಮುದು ಆಹಿ = ಅಮೃತದಂತೆಯೂ \(ಬಹಳ ಮಧುರವಾಗಿ\), ತಿಹೞುಮ್ ತಾನೈ = ಬೆಳಗುವವನನ್ನು, ಮಹಿೞ್ ನ್ದು = ಆನಂದದಿಂದ, ಒರು ಕಾಲ್ = ಒಂದು ಸಲ, ಆನ್ ಆಯನ್ ಅನಾನೈ = ದನಕರುಗಳನ್ನು ಕಾಯುವ ಗೋವಳನಾದವನನ್ನು, ಕಣ್ಡದು = ಕಂಡದ್ದು, ತೆನ್ ಅರಙ್ಗತ್ತೇ = ದಿವ್ಯವಾದ ಶ್ರೀರಂಗದಲ್ಲಿಯೇ. 



ಮಹಾವರಾಹನಾಗಿ ಭೂಮಂಡಲವನ್ನುಪಳಗಿಸಿ ಉದ್ಧರಿಸಿದವನೂ, ಅಂದು, ವಿಶಾಲವಾದ ಭೂಲೋಕವನ್ನೂ ವಿಸ್ತಾರವಾದ ಸ್ವರ್ಗಾದಿ ಲೋಕಗಳನ್ನೂ ತಾನೇ \(ಆಕ್ರಮಿಸಿಕೊಂಡ\) ಆದ ಸ್ವಾಮಿಯನ್ನೂ, ತನ್ನ ಭಕ್ತರ ಮನದಲ್ಲಿ ಎಲ್ಲ ಕಾಲಕ್ಕೂ ಜೇನಿನಂತೆಯೂ ಅಮೃತದಂತೆಯೂ ಬೆಳಗುವವನನ್ನೂ, ಒಂದು ಸಲ ಆನಂದದಿಂದ ದನಕರುಗಳನ್ನು ಕಾಯುವ ಗೋವಳನಾದವನನ್ನೂ ಕಂಡದ್ದು ದಿವ್ಯವಾದ ಶ್ರೀರಂಗದಲ್ಲಿಯೇ. 



ಹಿಂದೆ, ಒಂದು ಕಾಲದಲ್ಲಿ, ಹಿರಣ್ಯಾಕ್ಷನೆಂಬ ದುಷ್ಟರಾಕ್ಷಸನು ಭೂಮಿಯನ್ನು ಎತ್ತಿಕೊಂಡು ಸಮುದ್ರದಲ್ಲಿ ಅಡಗಿಕೊಂಡಾಗ, ಭಗವಂತನು ಮಹಾವರಾಹನಾಗಿ ಅವತರಿಸಿ, ಆ ರಾಕ್ಷಸನನ್ನು ಕೊಂದು, ಭೂಮಿಯನ್ನು ತನ್ನ ಕೋರೆ ಹಲ್ಲುಗಳಿಂದ ಹಿಡಿದು ಎತ್ತಿ \(ಉದ್ಧರಿಸಿ\) ಅದರ ಸ್ಥಾನದಲ್ಲಿ ನೆಲೆಗೊಳಿಸಿದನು. ಹೀಗೆ ಸ್ವಾಮಿಯು ಪರಮ ಉಪಕಾರಿ. 



ಭಗವಂತನು ಇನ್ನೊಮ್ಮೆ ವಾಮನ ವಟುವಾಗಿ ಬಲಿಚಕ್ರವರ್ತಿಯಿಂದ ಮೂರಡಿ ನೆಲವನ್ನು ದಾನವಾಗಿ ಸ್ವೀಕರಿಸಿದ ಕೂಡಲೇ ತ್ರಿವಿಕ್ರಮನಾಗಿ ಬೆಳೆದು, ಭೂಲೋಕವನ್ನೂ ಸ್ವರ್ಗಾದಿ ಮೇಲಣ ಎಲ್ಲಾ ಲೋಕಗಳನ್ನೂ ಆಕ್ರಮಿಸಿಕೊಂಡನು. ಹೀಗೆ, ಸ್ವಾಮಿಯು ಅದ್ಭುತಕಾರಿ.



ಮತ್ತೆ ಆ ಸ್ವಾಮಿಯೇ ದನಕರುಗಳನ್ನು ಆನಂದದಿಂದ ಕಾಯುವ ಗೋವಳಕೃಷ್ಣನಾಗಿ ಅವತರಿಸಿದನು. ಆ ಅವತಾರಕಾಲದಲ್ಲಿ ಸ್ವಾಮಿಯು ನಡೆಸಿದ ವಿಸ್ಮಯಾದ್ಭುತ ವಿದ್ಯಮಾನಗಳು ಅಸದಳವಾಗಿವೆ. 



ಭಕ್ತರ ಅಂತರಂಗದಲ್ಲಿ ಅವನು ನೆಲಸಿ, ಅವರಿಗೆ ಬಹಳ ಇನಿದಾಗಿಯೂ, ಅಮೃತಪ್ರಾಯನಾಗಿಯೂ ಇದ್ದಾನೆ. 



ಆ ಸ್ವಾಮಿಯೇ ಈಗ ಶ್ರೀರಂಗದಲ್ಲಿ ದಿವ್ಯವಾದ ಮಧುರ ಅರ್ಚಾಮೂರ್ತಿಯಾಗಿ ವಿರಾಜಿಸುತ್ತಿದ್ದಾನೆ. ನಾನು ಅವನನ್ನುಆ ಕ್ಷೇತ್ರದಲ್ಲಿ ಕಂಡು ಹರ್ಷಿಸುತ್ತೇನೆ’ ಎನ್ನುತ್ತಾರೆ ಆಳ್ವಾರರು.



೪. ವಳರ್ ನ್ದವನೈತ್ತಡಙ್ಗಡಲುಳ್ ವಲಿಯುರುವಿಲ್ ತಿರಿಶಹಡನ್,

ತಳರ್ ನ್ದುದಿರ ವುದೈತ್ತವನೈತ್ತರಿಯಾದನ್ ಱಿರಣಿಯನೈ

ಪ್ಪಿಳನ್ದವನೈ, ಪೆರುನಿಲಮೀರಡಿ ನೀಟ್ಟಿಪ್ಪಣ್ಡೊರುನಾಳ್

ಅಳನ್ದವನೈ,ಯಾನ್ ಕಣ್ಡದು ಅಣಿನೀರ್ ತ್ತೆನ್ನರಙ್ಗತ್ತೇ. 



ತಡಕಡಲುಳ್ = ವಿಸ್ತಾರವಾದ ಕಡಲಲ್ಲಿ, ವಳರ್ ನ್ದವನೈ = ಪವಡಿಸಿಯೋಗ ನಿದ್ದೆಯಲ್ಲಿದ್ದವನನ್ನೂ, ವಲಿ = ಬಲಿಷ್ಠವಾದ, ಉರುವಿಲ್ = ರೂಪದಿಂದ, ತಿರಿ = ಉರುಳಿಕೊಂಡು ಬಂದ, ಶಹಡನ್ = ಶಕಟವು \(ಶಕಟಾಸುರನು\), ತಳರ್ ನ್ದು = ಕಟ್ಟುಸಡಲಿ \(ಪುಡಿಪುಡಿಯಾಗಿ\), ಉದಿರ = ಮುರಿದುಬೀಳುವಂತೆ, ಉದೈತ್ತವನೈ = ಒದೆದವನನ್ನೂ, ತರಿಯಾದು = ಸಹಿಸಿಕೊಂಡಿರಲಾರದ, ಅನ್ ಱು = ಅಂದು, ಇರಣಿಯನೈ= ಹಿರಣ್ಯಕಶಿಪುವನ್ನು, ಪಿಳನ್ದವನೈ = ಸೀಳಿಹಾಕಿದವನನ್ನೂ, ಪೆರುನಿಲಮ್= ವಿಸ್ತಾರವಾದ ಭೂಲೋಕವನ್ನು, ಈರ್ ಅಡಿ ನೀಟ್ಟಿ = ಎರಡು ಪಾದಗಳನ್ನು ವಿಸ್ತರಿಸಿ, ಪಣ್ಡು ಒರುನಾಳ್ = ಹಿಂದೆ ಒಂದು ಕಾಲದಲ್ಲಿ, ಅಳನ್ದವನೈ = ಅಳೆದುಕೊಂಡವನನ್ನು, ಯಾನ್ = ನಾನು, ಕಣ್ಡದು = ಕಂಡದ್ದು, ಅಣಿನೀರ್ = ದಿವ್ಯತೀರ್ಥಗಳ, ತೆನ್ ಅರಙ್ಗತ್ತೇ = ಸುಂದರವಾದ ಶ್ರೀರಂಗದಲ್ಲೇ. 



ವಿಸ್ತಾರವಾದ ಕಡಲಲ್ಲಿ ಪವಡಿಸಿ ಯೋಗನಿದ್ದೆಯಲ್ಲಿದ್ದವನನ್ನೂ, ಬಲಿಷ್ಠವಾದ ರೂಪದಿಂದ ಉರುಳಿಕೊಂಡು ಬಂದ ಶಕಟವು ಕಟ್ಟು ಸಡಲಿ ಮುರಿದು ಬೀಳುವಂತೆ ಒದೆದವನನ್ನೂ, ಅಂದು ಸಹಿಸಿಕೊಂಡು ಇರಲಾರದ ಹಿರಣ್ಯಕಶಿಪುವನ್ನುಸೀಳಿಹಾಕಿದವನನ್ನೂ, ಹಿಂದೆ ಒಂದು ಕಾಲದಲ್ಲಿ ತನ್ನ ಎರಡು ಪಾದಗಳನ್ನು ವಿಸ್ತರಿಸಿ ವಿಸ್ತಾರವಾದ ಭೂಲೋಕವನ್ನು ಅಳೆದುಕೊಂಡವನನ್ನೂ ನಾನು ಕಂಡದ್ದು ದಿವ್ಯವಾದ ತೀರ್ಥಗಳಸುಂದರವಾದ ಶ್ರೀರಂಗದಲ್ಲೇ. 



ಮಹಾಪ್ರಳಯವಾದ ಬಳಿಕ, ಭಗವಂತನು ವಿಸ್ತಾರವಾದ ಕಡಲಲ್ಲಿ ಸಣ್ಣ ಆಲದೆಲೆಯ ಮೇಲೆ ಪುಟ್ಟ ಶಿಶುವಾಗಿ ಮಲಗಿ ಬಹುದೀರ್ಘಕಾಲ ಯೋಗನಿದ್ದೆಯಲ್ಲಿದ್ದನು. 



ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿ, ನಂದಗೋಕುಲದಲ್ಲಿ ಎಳೆಯ ಮಗುವಾಗಿ ಬೆಳೆಯುತ್ತಿರುವಾಗ, ಕಂಸನಿಂದ ಪ್ರೇರಿತನಾದ ಶಕಟಾಸುರನು ಬಂಡಿಯ ರೂಪದಲ್ಲಿ ಉರುಳಿಕೊಂಡು ಒಂದು ಮಗುವಿನ ಮೇಲೆ ಹರಿದು ಕೊಂದು ಬಿಡಬೇಕೆಂದು ನುಗ್ಗಿ ಬಂದಾಗ, ಶ್ರೀಕೃಷ್ಣನು ತನ್ನ ಪುಟ್ಟ ಕಾಲಿನಿಂದಲೇ ಶಕಟವನ್ನು ಒದೆದು ಅದನ್ನು ಪುಡಿಪುಡಿ ಮಾಡಿದನು. 



ಇನ್ನೊಂದು ಸಲ, ಶ್ರೀಹರಿಯ ಸರ್ವವ್ಯಾಪಕತ್ವವನ್ನೂ ಸರ್ವೇಶ್ವರತ್ವವನ್ನೂ ಸಹಿಸಲಾರದ ಹಿರಣ್ಯಕಶಿಪುವನ್ನು ಭಗವಂತನು ನರಹರಿಯ ರೂಪನಾಗಿ ಅವತರಿಸಿ ಅವನನ್ನು ಸೀಳಿಹಾಕಿದನು.



ಮತ್ತೊಂದು ಸಲ ಭಗವಂತನು ತ್ರಿವಿಕ್ರಮನಾಗಿ ಬೆಳೆದು, ತನ್ನ ಎರಡು ಪಾದಗಳನ್ನು ವಿಸ್ತರಿಸಿ, ಒಂದೇ ಒಂದು ಹೆಜ್ಜೆಯನ್ನಿಟ್ಟು, ವಿಸ್ತಾರವಾದ ಭೂಲೋಕವನ್ನೆಲ್ಲಾ ಅಳೆದುಬಿಟ್ಟನು.



ಇಂಥ ಅದ್ಭುತಕಾರಿಯಾದ ಭಗವಂತನನ್ನು “ನಾನು ಮಧುರವಾದ ಅರ್ಚಾಮೂರ್ತಿಯಾಗಿ, ದಿವ್ಯತೀರ್ಥಗಳಿಂದ ಸುತ್ತುವರಿದಿರುವ ಸುಂದರವಾದ ಶ್ರೀರಂಗಕ್ಷೇತ್ರದಲ್ಲಿಯೇ ಕಂಡುಕೊಂಡೆ” ಎನ್ನುತ್ತಾರೆ ಆಳ್ವಾರರು.



೫. ನೀರೞಲಾಯ್ ನೆಡುನಿಲನಾಯ್ ನಿನ್ ಱಾನೈ, ಅನ್ ಱರಕ್ಕ

ನೂರೞಲಾಲುಣ್ಡಾನೈಕ್ಕಣ್ಡಾರ್ ಪಿನ್ ಕಾಣಾಮೇ,

ಪೇರೞಲಾಯ್ ಪ್ಪೆರುಮ್ ವಿಶುಮ್ಬಾಯ್ ಪ್ಪಿನ್ ಮಱೈಯೋರ್ ಮನ್ದಿರತ್ತಿನ್,

ಆರೞಲಾಲುಣ್ಡಾನೈ ಕ್ಕಣ್ಡದು ತೆನ್ನರಙ್ಗತ್ತೇ. 



ನೀರ್ = ನೀರು, ಅೞಲ್ = ಬೆಂಕಿ, ಆಯ್ = ಆಗಿ, ನೆಡು = ವಿಶಾಲವಾದ, ನಿಲನ್ ಆಯ್ = ಭೂಮಿ ಆಗಿ, ನಿನ್ ಱಾನೈ = ಇರುವವನನ್ನೂ, ಅನ್ ಱು = ಅಂದು, ಅರಕ್ಕನ್ ಲೂರ್ = ರಾಕ್ಷಸನ ಊರನ್ನು, ಅೞಲಾಲ್ = ಅಗ್ನಿಯಿಂದ, ಉಣ್ಡಾನೈ = ಉಂಡವನನ್ನು, ಕಣ್ಡಾರ್ = \(ಹಿಂದೆ\) ಕಂಡವರು, ಪಿನ್ ಕಾಣೋಮೇ = ಮುಂದೆ ಕಾಣಲಾರೆವಲ್ಲ, ಪೇರ್ ಅೞಲ್ ಆಯ್ = ಬಲುದೊಡ್ಡ ಅಗ್ನಿಆಗಿ, ಪೆರುವಿಶುಮ್ಬು ಆಯ್ = ಪರಮಪದವಾಗಿ, ಪಿನ್ = ಅಲ್ಲದೆ, ಮಱೈಯೋರ್ = ವೇದಪಂಡಿತರ, ಮನ್ದಿರತ್ತಿನ್ = ಮಂತ್ರಗಳ, ಆರ್ = ತುಂಬಿದ, ಅೞಲಾಲ್ = ಅಗ್ನಿಯಿಂದ, ಉಣ್ಡಾನೈ = ಉಂಡವನನ್ನು, ಕಣ್ಡದು = ಕಂಡದ್ದು, ತೆನ್ ಅರಙ್ಗತ್ತೇ = ದಿವ್ಯವಾದ ಶ್ರೀರಂಗದಲ್ಲಿಯೇ. 



ನೀರಾಗಿ, ಬೆಂಕಿಯಾಗಿ, ವಿಶಾಲವಾದ ನೆಲವಾಗಿ ಇರುವವನನ್ನೂ, ಅಂದು ರಾಕ್ಷಸನ ಊರನ್ನು ಅಗ್ನಿಯಿಂದ ಉಣ್ಡವನನ್ನೂ, ಹಿಂದೆ ಕಂಡದ್ದನ್ನು ಮುಂದೆ ಕಾಣಲಾರೆವಲ್ಲ, ಬಲುದೊಡ್ಡ ಅಗ್ನಿಯಾಗಿ, ಪರಮಪದವಾಗಿ, ಅಲ್ಲದೆ, ವೇದಪಂಡಿತರ ಮಂತ್ರಗಳ ತುಂಬು ಬೆಂಕಿಯಿಂದ ಉಂಡವನ್ನೂ ಕಂಡದ್ದು ದಿವ್ಯವಾದ ಶ್ರೀರಂಗದಲ್ಲೇ. 



ಭಗವಂತನು ನೀರು, ಬೆಂಕಿ, ನೆಲ, ಬೆಳಕು, ಆಕಾಶಗಳಾದ ಪಂಚಭೂತಸ್ವರೂಪನು. ಅವನೇ ಪ್ರಳಯಕಾಲದ ಬಡಬಾಗ್ನಿಸ್ವರೂಪನು. ಅವನೇ ಪರಮಪದವೆಂದು ಕರೆಯಲ್ಪಡುವ ಬಲು ವಿಸ್ತಾರವಾದ ಪರಮಾಕಾಶಸ್ವರೂಪನು. ವೇದಪಂಡಿತರಾದ ಬ್ರಾಹ್ಮಣರು ನಡೆಸುವ ಯಜ್ಞಯಾಗಾದಿಗಳಲ್ಲಿ ಮಂತ್ರಪೂರಿತವಾಗಿ ಅವರು ಅರ್ಪಿಸುವ ಹವಿಸ್ಸನ್ನು ಸ್ವೀಕರಿಸುವನ್ನೂ ಉಣ್ಣುವವನೂ ಅವನೇ. 



ಹಿಂದೆ ಒಂದು ಕಾಲದಲ್ಲಿ ಅವನೇ ಶ್ರೀರಾಮನಾಗಿ ಅವತರಿಸಿ, ಸುಭದ್ರವಾದ ಕೋಟೆಕೊತ್ತಲಗಳಿಂದಲೂ ಕೂಡಿ ಅತಿಸುಂದರವಾದ ಪಟ್ಟಣವೆನಿಸಿಕೊಂಡಿದ್ದ ಲಂಕೆಯನ್ನು ಪ್ರವೇಶಿಸಿ, ರಾಕ್ಷಸರಾಜನೂ ಮಹಾಪರಾಕ್ರಮಿಯೂ ಆದ ರಾವಣಾಸುರನನ್ನೂ ಅವನ ಅನುಯಾಯಿಗಳನ್ನೂ, ಇಡಿಯ ರಾಕ್ಷಸಕುಲವನ್ನೇ ನಾಶಪಡಿಸಿ ಅದನ್ನು ಸುಟ್ಟು ಭಸ್ಮಮಾಡಿಬಿಟ್ಟನು. ಅದು ಉಚ್ಛ್ರಾಯಸ್ಥಿತಿಯಲ್ಲಿದ್ದಾಗ ಅದನ್ನು ಕಂಡವರು ಎಷ್ಟು ಹಿರಿಹಿಗ್ಗಿದ್ದರೋ, ಅದಕ್ಕಿಂತಲೂ ಹೆಚ್ಚಾಗಿ, ಅದು ನಾಶವಾದಾಗ, ದುಃಖಪಟ್ಟವರಲ್ಲವೇ? 



ಅಂಥ ಮಹಾಪರಾಕ್ರಮಿಯಾದ, ಸರ್ವವ್ಯಾಪಿಯಾದ, ಸರ್ವಭೂತನಿವಾಸಿಯಾದ ಸರ್ವೇಶ್ವರನು ಈಗ ಮಧುರವಾದ ಅರ್ಚಾಮೂರ್ತಿಯಾಗಿ ನೆಲಸಿರುವುದು ದಿವ್ಯವಾದ ಶ್ರೀರಂಗದಲ್ಲಿಯೇ, ’ಅವನನ್ನು ಕಂಡು ನಾನು ಹರ್ಷಿಸುತ್ತೇನೆ’ ಎನ್ನುತ್ತಾರೆ ಆಳ್ವಾರರು. 



೬. ತಂಜಿನತ್ತೈತ್ತವಿರ್ ತ್ತಡೈನ್ದಾರ್ ತವನೆಱಿಯೈ, ತರಿಯಾದು

ಕಂಜನೈಕ್ಕೊನ್ ಱು ಅನ್ ಱುಲಹಮುಣ್ಡುಮಿೞ್ನ್ದ ಕಱ್ ಪಹತ್ತೈ,

ವೆಂಜಿನತ್ತ ಕೊಡುನ್ದೊೞಿಲೋನ್ ವಿಶೈಯುರುವೈಯಶೈವಿತ್ತ,

ಅಂಜಿಱೈಪ್ಪುಟ್ಟಾಹನೈ ಯಾನ್ ಕಣ್ಡದು ತೆನ್ನರಙ್ಗತ್ತೇ. 



ತಮ್ ಚಿನತ್ತೈ = ತಮ್ಮ ಕೋಪ\(ದ್ವೇಷ\)ವನ್ನು, ತವಿರ್ ತ್ತು = \(ತಪ್ಪಿಸಿ\)ಬಿಟ್ಟು, ಅಡೈನ್ದಾರ್ = ಆಶ್ರಯಿಸಿದವರ, ತವಮ್ ನೆಱಿಯೈ = ತಪೋಮಾರ್ಗವನ್ನು \(ಉಪಾಯ ಮಾರ್ಗವನ್ನು\), ತರಿಯಾದು = ಭರಿಸಲಾರದೆ, ಕಂಜನೈ = ಕಂಸನನ್ನು, ಕೊನ್ ಱು= ಕೊಂದು, ಅನ್ ಱು = ಅಂದು, ಉಲಹಮ್ ಉಣ್ಡು ಉಮಿೞ್ ನ್ದ = ಲೋಕಗಳನ್ನು ಉಂಡು ಉಗುಳಿದ, ಕಱ್ ಪ ಹತ್ತೈ = ಕಲ್ಪತರುವನ್ನು, ವೆ ಶಿನತ್ತು = ಉಗ್ರಕೋಪದ, ಕೊಡು ತೊೞಿಲೋನ್ = ಕ್ರೂರಕಾರ್ಯದವನ, ವಿಶೈ ಉರುವೈ = ಯಂತ್ರರೂಪವನ್ನು, ಅಶೈವಿತ್ತ = ಅಲುಗಿಸಿ ಹಾಕಿದ, ಅಮ್ ಶಿಱೈ = ಸುಂದರವಾದ ರೆಕ್ಕೆಗಳುಳ್ಳ, ಪುಳ್ ಪಾಹನೈ = ಪಕ್ಷಿವಾಹನನನ್ನು, ಯಾನ್ = ನಾನು, ಕಣ್ಡದು = ಕಂಡದ್ದು, ತೆನ್ ಅರಙ್ಗತ್ತೇ = ಸುಂದರವಾದ ಶ್ರೀರಂಗದಲ್ಲಿಯೇ. 



ತಮ್ಮ ದ್ವೇಷವನ್ನು ಮರೆಸಿ ಆಶ್ರಯಿಸಿದವರ ಉಪಾಯಮಾರ್ಗವನ್ನು ಭರಿಸಲಾರದೆ ಕಂಸನನ್ನು ಕೊಂದು, ಅಂದು ಲೋಕಗಳನ್ನು ಉಂಡು ಉಗುಳಿದ ಕಲ್ಪತರುವನ್ನು, ಉಗ್ರಕೋಪದ ಕ್ರೂರಕಾರ್ಯದವನ ಯಂತ್ರರೂಪವನ್ನು ಅಲುಗಿಸಿ ಹಾಕಿದ ಸುಂದರವಾದ ರೆಕ್ಕೆಗಳುಳ್ಳ ಪಕ್ಷಿವಾಹನನ್ನು ನಾನು ಕಂಡದ್ದು ದಿವ್ಯವಾದ ಶ್ರೀರಂಗಕ್ಷೇತ್ರದಲ್ಲೇ. 



ತನ್ನ ತಂಗಿಯಾದ ದೇವಕಿಯನ್ನು ವಸುದೇವನಿಗೆ ಕೊಟ್ಟು ಬಹಳ ಉತ್ಸಾಹದಿಂದ ಮದುವೆ ಮಾಡಿಕೊಟ್ಟ ಕಂಸನು, ತನ್ನ ಮೃತ್ಯುವೇ ಆಗಿ ಅವಳಲ್ಲಿ ಜನಿಸುವನೆಂಬ ಅಶರೀರವಾಣಿಯನ್ನು ಕೇಳಿದ ಕೂಡಲೇ, ಆ ನವದಂಪತಿಗಳಲ್ಲಿ ಬದ್ಧವೈರವನ್ನು ಸಾಧಿಸಲು ಮೊದಲು ಮಾಡಿದನು. ಅವರನ್ನು ಸೆರೆಯಲ್ಲಿಟ್ಟನು. ಅವರಿಗೆ ಆದ ಮಕ್ಕಳನ್ನು ಹೊಲೆಮನೆಯಲ್ಲೇ ಒಂದೊಂದಾಗಿ ಕೊಂದನು. ಅವಳ ಎಂಟನೆಯ ಶಿಶುವೇ ಅವನ ಮೃತ್ಯುವಾದ ಶ್ರೀಕೃಷ್ಣ. ಹುಟ್ಟಿದ ಕೂಡಲೇ ಅವನು ಕಂಸನ ಕೈಗೆ ಬೀಳದಂತೆ ತಪ್ಪಿಸಿಕೊಂಡು, ಬೇರೆ ಕಡೆಯಲ್ಲಿ ಬೆಳೆಯುತ್ತ ಬಂದನು. ಈ ವಿಷಯವನ್ನು ಕಂಸನಿಗೆ ತಿಳಿಸಿ, ಅವನ ಕೊಲೆಗೆ ಸಿಕ್ಕದೆ, ಅದೃಶ್ಯವಾದದ್ದು ಒಂದು ಹೆಣ್ಣು ಮಗು. ಕಂಸನಿಗೆ ಬಂತು ಪೇಚು. ತನ್ನ ಶತ್ರುವನ್ನು ಕಂಡುಹಿಡಿಯುವುದು ಹೇಗೆ? ಕೊಲ್ಲುವುದು ಹೇಗೆ? ಆದ್ದರಿಂದ ಹುಟ್ಟಿದ ಎಳೆಯ ಮಕ್ಕಳನ್ನೆಲ್ಲಾ ಕೊಲ್ಲೆಂದು ಪೂತನಿಯನ್ನೂ ಶಕಟಾಸುರನನ್ನೂ ಕಂಸನು ಕಳುಹಿಸಿದನು. ಶ್ರೀಕೃಷ್ಣನನ್ನು ಕೊಲ್ಲಲು ಬಂದ ಅವರೇ ಕೃಷ್ಣನಿಂದ ಸತ್ತರು. ಅಲ್ಲಿಂದ ಮುಂದಕ್ಕೆ ಕಂಸನು ಮಾಡಿದ ಯತ್ನಗಳೆಲ್ಲವೂ ವಿಫಲಗೊಂಡವು. ಕಡೆಗೆ, ತನ್ನ ದ್ವೇಷವನ್ನು ಮರೆಸಿಕೊಂಡು, ಮಧುರೆಯಲ್ಲಿ ನಡೆಯುವ ಧನುರ್ಯಾಗಕ್ಕೆ ಬರಲು ಕೃಷ್ಣನನ್ನುಆಹ್ವಾನಿಸಿದನು. ಮಧುರೆಯಲ್ಲಿ ದಾರಿಯುದ್ಧಕ್ಕೂ ಕಾದಿದ್ದ ಎಡರುಗಳನ್ನು ಒಂದೊಂದಾಗಿ ನಿವಾರಿಸಿಕೊಂಡು ಹೋಗಿ, ದುಷ್ಟನಾದ ಕಂಸನನ್ನೇ ಕೊಂದು ಹಾಕಿದನು. ಸರ್ವಙ್ಗನೂ ಸರ್ವಶಕ್ತನೂ ಅಲ್ಲವೇ ಸ್ವಾಮಿ\! 



ಪ್ರಳಯ ಕಾಲದಲ್ಲಿ ಬ್ರಹ್ಮಾಂಡವನ್ನೇ ಕಬಳಿಸಿ, ಅದನ್ನು ಬೀಜರೂಪದಲ್ಲಿ ತನ್ನ ಹೊಟ್ಟೆಯಲ್ಲಿ ಅಡಗಿಸಿಟ್ಟು ರಕ್ಷಿಸಿದನು. ಮತ್ತೆ ಸೃಷ್ಟಿಯ ಸಮಯ ಒದಗಿದ ಕೂಡಲೇ ಅದನ್ನು ಮತ್ತೆ ಹೊರಹಾಕಿದನು. 



ಅದರಡಿ ನಿಂತು, ಅದನ್ನಾಶ್ರಯಿಸಿ, ಬೇಡಿದ್ದನ್ನು ಕೊಡುವುದು ಕಲ್ಪವೃಕ್ಷ. ಭಗವಂತನೂ ಹಾಗೆಯೇ. ಅವನ ಭಕ್ತನ ಇಷ್ಟಾರ್ಥಗಳೆಲ್ಲವನ್ನೂ ಪೂರೈಸಿ, ಪರಮಪದವನ್ನೂ ಕೊಡುವ ಕೃಪಾಸಾಗರನೇ. 



ಬಾಣಾಸುರನ ತಪಸ್ಸಿಗೆ ಮೆಚ್ಚಿ, ಅವನ ಕಾವಲುಗಾರನಾಗಿ, ಅವನನ್ನು ರಕ್ಷಿಸಲು ಬದ್ಧನಾಗಿದ್ದ ರುದ್ರನು, ಉಗ್ರಕೋಪಿಯಾಗಿ, ಎಲ್ಲವನ್ನೂ ಲಯಗೊಳಿಸುವ ಕ್ರೂರಕಾರ್ಯದವನು. ತನ್ನ ಭೂತಗಣಗಳೊಡನೆ ಕೂಡಿ ಅವನು ಜಯಿಸಲಸಾಧ್ಯನಾದವನು. ಶ್ರೀಕೃಷ್ಣನು ಬಾಣಾಶುರನ ಮೇಲೆ ಎರಗಿ, ಅವನ ಸಾವಿರ ತೋಳುಗಳನ್ನು ತುಂಡರಿಸುತ್ತಿದ್ದಾಗ, ಅಜೇಯನೆನಿಸಿದ ರುದ್ರನೇ ಅಸಹಾಯಕನಾಗಿ, ತನ್ನ ಭಕ್ತನನ್ನು ಉಳಿಸೆಂದು ಬೇಡಿಕೊಂಡನು. 



ಶ್ರೀಮನ್ನಾರಾಯಣನು ಗರುಡನನ್ನು ವಾಹನವನ್ನಾಗಿ ಉಳ್ಳವನಾದ್ದರಿಂದ ಅವನು ’ಪಕ್ಷಿವಾಹನ’. 



ಹೀಗೆ ಪರಮೋಪಕಾರಿಯಾದ ಭಗವಂತನನ್ನು ’ನಾನು ಶ್ರೀರಂಗದಲ್ಲಿಯೇ ಕಂಡುಕೊಂಡೆ’ ಎನ್ನುತ್ತಾರೆ ಆಳ್ವಾರರು.



೭. ಶಿನ್ದನೈಯೈತ್ತವನೆಱಿಯೈತ್ತಿರುಮಾಲೈ, ಪಿರಿಯಾದು

ವನ್ದೆನದು ಮನತ್ತಿರುನ್ದ ವಡಮಲೈಯೈ, ವರಿವಣ್ಡಾರ್

ಕೊನ್ದಣೈನ್ದ ಪೊೞಿಱ್ ಕೋವಲ್ ಉಲಹಳಪ್ಪಾನಡಿನಿಮಿರ್ ತ್ತ,

ಅನ್ದಣನೈ ಯಾನ್ ಕಣ್ಡದು ಅಣಿನೀರ್ ತ್ತೆನ್ನರಙ್ಗತ್ತೇ. 



ಶಿನ್ದೈಯೈ = \(ನನ್ನ\) ಚಿಂತನೆಗೆ ವಸ್ತುವಾದವನನ್ನು, ತವಮ್ ನೆಱಿಯೈ = ಪಡೆಯಲು ಸುಲಭವಾದ ಮಾರ್ಗವಾಗಿರುವನನ್ನು, ತಿರುಮಾಲೈ = ಲಕ್ಷ್ಮೀಪತಿಯನ್ನು, ವನ್ದು = ಬಂದು, ಪಿರಿಯಾದು = ಅಗಲದಂತೆ, ಎನದು ಮನತ್ತು = ನನ್ನ ಮನದಲ್ಲಿ, ಇರುನ್ದ = ನೆಲಸಿರುವ, ವಡಮಲೈಯೈ = ಶ್ರೀವೇಂಕಟನಾಥನನ್ನು, ವರಿವಣ್ಡು = ಸುಂದರವಾದ ದುಂಬಿಗಳು, ಅಣೈನ್ದ = ಸಮೃದ್ಧಿಯಾಗಿ ಉಳ್ಳ, ಪೊೞಿಲ್ = ತೋಪುಗಳಿಂದ ಕೂಡಿರುವ, ಕೋವಲ್ = ತಿರುಕ್ಕೋವಲೂರಿನಲ್ಲಿ, ಉಲಹು ಅಳಪ್ಪಾನ್ = ಲೋಕಗಳನ್ನು ಅಳೆದುಕೊಳ್ಳುವುದಕ್ಕಾಗಿ, ಅಡಿನಿಮಿರ್ ತ್ತ = ಪಾದಗಳನ್ನು ಬಾಚಿದ, ಅನ್ದಣನೈ = ಪರಮದಯಾಳುವನ್ನು, ಯಾನ = ನಾನು, ಕಣ್ಡದು = ಕಂಡದ್ದು, ಅಣಿ ನೀರ್ = ದಿವ್ಯತೀರ್ಥಗಳುಳ್ಲ, ತೆನ್ ಅರಙ್ಗತ್ತೇ = ಸುಂದರವಾದ ಶ್ರೀರಂಗದಲ್ಲೇ. 



ಚಿಂತನೆಗೆ ವಸ್ತುವಾದವನನ್ನು, ಪಡೆಯಲು ಸುಲಭವಾದ ಮಾರ್ಗವಾಗಿರುವವನನ್ನು, ಲಕ್ಷ್ಮೀಪತಿಯನ್ನು, ಬಂದು ನನ್ನ ಮನದಲ್ಲಿಅಗಲದಂತೆ ನೆಲಸಿರುವ ತಿರುವೆಂಕಟಾಚಲಪತಿಯನ್ನು, ಸುಂದರವಾದ ದುಂಬಿಗಳು ತುಂಬಿಕೊಂಡಿರುವ ಹೂಗೊಂಚಲುಗಳು ಸಮೃದ್ಧಿಯಾಗಿ ಉಳ್ಳ ತೋಪುಗಳಿಂದ ಕೂಡಿರುವ ತಿರುಕ್ಕೋವಲೂರಿನಲ್ಲಿ ಲೋಕಗಳನ್ನು ಅಳೆದುಕೊಳ್ಳುವುದಕ್ಕಾಗಿ ಪಾದಗಳನ್ನು ಚಾಚಿದ ಪರಮದಯಾಳುವನ್ನು ನಾನು ಕಂಡದ್ದು ದಿವ್ಯತೀರ್ಥಗಳುಳ್ಳ ಸುಂದರವಾದ ಶ್ರೀರಂಗದಲ್ಲೇ. 



ಚೇತನನು ಪಡೆಯಬೇಕಾದ ವಸ್ತುವೆಂದರೆ, ಎಂದೆಂದಿಗೂ ಅಳಿವಿಲ್ಲದ ಶಾಶ್ವತವಾದ ವಸ್ತುವಾದ ಭಗವಂತ. ಅವನನ್ನು ಎಡೆಬಿಡದೆ ಚಿಂತಿಸುತ್ತಾ ಅವನ ಅನುಗ್ರಹಕ್ಕೆ ಪಾತ್ರನಾಗಬಹುದು. ಭಕ್ತಿಪೂರ್ವಕವಾದ ಸೇವೆಯ ಮೂಲಕ ಭಗವಂತನನ್ನು ಒಲಿಸಿಕೊಳ್ಳಬಹುದು. ಇದನ್ನು ಬಹಳ ಸುಲಭವಾದ ಮಾರ್ಗವೆನ್ನುತ್ತಾರೆ. 



ಭಗವಂತನು ಸಕಲಸೌಭಾಗ್ಯಗಳಿಗೆ ಅಧಿದೇವತೆಯಾದ, ದಯಾಮೂರ್ತಿಯೇ ಆದ ಶ್ರೀದೇವಿಗೆ ಪತಿ. ಭಕ್ತನ ಅಂತರಂಗದಲ್ಲಿ ನೆಲಸಿ, ಅವನನ್ನು ಅಗಲದಂತೆ ಇದ್ದುಕೊಂಡಿರುತ್ತಾನೆ. 



ಸುಂದರವಾದ ಹೂಗೊಂಚಲುಗಳನ್ನು ಹೊತ್ತಮರಗಳಿಂದ ತುಂಬಿರುವ ತೋಪುಗಳಿಂದ ಸುತ್ತುವರಿದಿರುವ ತಿರುಕ್ಕೋವಲೂರಿನಲ್ಲಿ ಪರಮದಯಾಳುವಾದ ತ್ರಿವಿಕ್ರಮನಾಗಿ ಪೂಜೆಗೊಳ್ಳುತ್ತಿದ್ದಾನೆ.



ಆ ಕೃಪಾಳುವೇ ಮಧುರವಾದ ಅರ್ಚಾಮೂರ್ತಿಯಾಗಿ ಈಗ ಶ್ರೀರಂಗದಲ್ಲಿ ನೆಲಸಿದ್ದಾನೆ.”ದಿವ್ಯತೀರ್ಥಗಳುಳ್ಳ ಶ್ರೀರಂಗದಲ್ಲಿ ನಾನು ಅವನನ್ನುಕಂಡುಕೊಂಡೆ’ ಎನ್ನುತ್ತಾರೆ ಆಳ್ವಾರರು. 



೮. ತುವರಿತ್ತವುಡೈಯವರ್ ಕ್ಕೂಮ್ ತೂಯ್ ಮೈಯಿಲ್ಲಾಚ್ಚಮಣರ್ ಕ್ಕೂಮ್,

ಅವರ್ ಕಟ್ಕಙ್ಗರುವಿಲ್ಲಾ ವರುಳಾನೈ, ತನ್ನಡೈನದ 

ಎಮರ್ ಕಟ್ಕುಮಡಿಯೇಱ್ ಕುಮ್ ಎಮ್ಮಾಱ್ ಕುಮೆನ್ನೈಕ್ಕೂಮ್,

ಅಮರರ್ ಕ್ಕೂಮ್ ಪಿರಾನಾರೈಕ್ಕಣ್ಡದು ತೆನ್ನರಙ್ಗತ್ತೇ. 



ತುವರಿತ್ತ = ಕಾವಿಬಣ್ಣದ, ಉಡೈಯವರ್ ಕ್ಕೂಮ್ = ಬಟ್ಟೆಯನ್ನು ಧರಿಸಿರುವವರಿಗೂ, ತೂಯ್ ಮೈ ಇಲ್ಲಾ = ಪರಿಶುದ್ಧತೆ ಇಲ್ಲದ, ಶಮಣರ್ ಕ್ಕುಮ್ = ಜೈನರಿಗೂ, ಅವರ್ ಕಟ್ ಕು = ಅವರುಗಳ ವಿಷಯದಲ್ಲಿ, ಅರುಳ್ ಇಲ್ಲಾ = ಕೃಪೆಯಿಲ್ಲದವನಾದ ಅರುಳಾನೈ = ಕೃಪಾಳುವನ್ನು, ತನ್ ಅಡೈನ್ದ = ತನ್ನನ್ನು ಆಶ್ರಯಿಸಿದ, ಎಮರ್ ಕಟ್ಕುಮ್= ನಮ್ಮವರಿಗೂ, ಅಡಿಯೇ ಱ್ ಕುಮ್ = ಪಾದಸೇವಕನಿಗೂ, ಎಮ್ಮಾಱ್ ಕುಮ್ = ನಮ್ಮ ತಂದೆಗೂ, ಎಮ್ ಅನೈಕ್ಕೂಮ್ = ನಮ್ಮ ತಾಯಿಗೂ, ಅಮರರ್ ಕ್ಕೂಮ್ = ಅಮರರಿಗೂ, ಪಿರಾನಾರೈ = ಸ್ವಾಮಿಯನ್ನು, ಕಣ್ಡದು = ಕಂಡದ್ದು, ತೆನ್ ಅರಙ್ಗತ್ತೇ = ಸುಂದರವಾದ ಶ್ರೀರಂಗದಲ್ಲೇ. 



ಕಾವಿಬಟ್ಟೆಯನ್ನುಟ್ಟವರಿಗೂ, ಪರಿಶುದ್ಧತೆ ಇಲ್ಲದ ಜೈನರಿಗೂ ಅವರುಗಳ ವಿಷಯದಲ್ಲಿ ಕೃಪೆಯಿಲ್ಲದ ಕೃಪಾಳುವನ್ನು, ತನ್ನನ್ನು ಆಶ್ರಯಿಸಿದ ನಮ್ಮವರಿಗೂ, ಪಾದಸೇವಕನಾದ ನನಗೂ, ನಮ್ಮ ತಂದೆಗೂ ತಾಯಿಗೂ, ಅವರರಿಗೂ ಸ್ವಾಮಿಯಾದವನನ್ನು ಕಂಡದ್ದು ಸುಂದರವಾದ ಶ್ರೀರಂಗದಲ್ಲೇ. 



ಬೌದ್ಧರನ್ನು ’ಕಾವಿಯುಟ್ಟವರು’ – ಕಾಷಾಯವಸ್ತ್ರಧಾರಿಗಳು – ಎನ್ನಲಾಗಿದೆ. ಬೌದ್ದಬಿಕ್ಷುಗಳು ಹಳದಿ ಬಣ್ಣದ ಬಟ್ಟೆಯನ್ನು ಧರಿಸುವರು. ಜೈನರನ್ನು “ತೂಯ್ ಮೈ’ \(ಪಾರಿಶುದ್ಧ್ಯ, ಸತ್ಯತೆ, ಬಿಡುಗಡೆ, ಒಳಿತು\) ಇಲ್ಲದವರು ಎನ್ನಲಾಗಿದೆ. ಇವರಿಬ್ಬರೂ ವೇದಗಳಲ್ಲಿ ನಂಬಿಕೆ ಇಲ್ಲದವರು. ನಾಸ್ತಿಕರೂ ವೇದಗಳನ್ನು ನಂಬಿ ಅಂತೆಯೇ ನಡೆಯುವವರು ವೈದಿಕರು. ಅವರನ್ನು ಆಸ್ತಿಕರು ಎನ್ನುತ್ತಾರೆ. 



ಆಳ್ವಾರರು ಹೇಳುವುದರಲ್ಲಿ, ಆಗಿನ ಕಾಲದ ಬೌದ್ಧಜೈನ ಮತಗಳಿಗೂ ವೈದಿಕ ಮತಕ್ಕೂ ಇದ್ದ ಭಿನ್ನತೆ, ವೈಷಮ್ಯಗಳು ಸೂಚಿತವಾಗಿದೆ. ಭಗವಂತನು ತನ್ನನ್ನು ಯಾರು ಆಶ್ರಯಿಸುವರೋ ಅವರಲ್ಲಿ ಕನಿಕರಗೊಳ್ಳುವನೆಂದೂ, ಕೃಪೆದೋರುವನೆಂದು, ಆಶ್ರಯಿಸದವರನ್ನು ಕೈಬಿಡುವನೆಂದೂ ಇಲ್ಲಿ ಹೇಳಲಾಗಿದೆ. ಆದರೆ, ಗೀತೆಯಲ್ಲಿ ಹೇಳಿರುವಂತೆ ಯಾರು ಯಾವ ರೀತಿಯಲ್ಲಿ ಆರಾಧಿಸಿದರೂ, ಅವರು ತನ್ನನ್ನು ಸೇರುವನೆಂದು ಭಗವಂತನ ಆಶ್ವಾಸನೆಯಿದೆಯಲ್ಲ. “ಬೌದ್ಧ ಜೈನರ ವಿಷಯದಲ್ಲಿ ಭಗವಂತನಿಗೆ ಕನಿಕರವಿಲ್ಲ” ಎನ್ನುತ್ತಾಳೇ ಆಳ್ವಾರರು. 



ಭಗವಂತನು ನಿತ್ಯಸೂರಿಗಳಿಗೆ ಹೇಗೋ ಹಾಗೆಯೇ ತಮಗೂ ತಮ್ಮ ವಂಶದವರಿಗೂ ಭಗವಂತನು ಪಕ್ಷಪಾತವಿಲ್ಲದವನು ದಿಟ. ಈ ವಿಷಯವನ್ನು ಹೇಳುವ ಆಳ್ವಾರರಿಗೆ ಬೌದ್ಧ ಜೈನರ ವಿಷಯದಲ್ಲಿ ಏಕೆ ಕನಿಕರವಿಲ್ಲವೋ ಕಾಣೆ. 



೯. ಪೊಯ್ ವಣ್ಣಮ್ ಮನತ್ತಹಟ್ರಿ ಪ್ಪುಲನೈನ್ದುಮ್ ಶೆಲವೈತ್ತು,

ಮೆಯ್ ವಣ್ಣಮ್ ನಿನೈನ್ದವರ್ ಕ್ಕು ಮೆಯ್ ನ್ನಿನ್ ಱ ವಿತ್ತಹನೈ,

ಮೈವಣ್ಣಮ್ ಕರುಮುಹಿಲ್ ಪೋಲ್ ತಿಹೞ್ ವಣ್ಣಮರತಹತ್ತಿನ್,

ಅವ್ವಣ್ಣವಣ್ಣನೈ ಯಾನ್ ಕಣ್ಡದು ತೆನ್ನರಙ್ಗತ್ತೇ. 



ಪೊಯ್ ವಣ್ಣಮ್ = ಸತ್ಯವಲ್ಲದ್ದನ್ನು, ಮನತ್ತು = ಮನಸ್ಸಿನಿಂದ, ಅಹಟ್ರಿ = ಓಡಿಸಿ, ಪುಲನ್ ಐನ್ದುಮ್ = ಪಂಚೇಂದ್ರಿಯಗಳನ್ನು, ಶೆಲವೈತ್ತು = ವ್ಯಯಗೊಳಿಸಿ, ಮೆಯ್ ವಣ್ಣಮ್ = ಸತ್ಯವಾದದ್ದನ್ನು, ನಿನೈನ್ದವರ್ಕ್ಕು = ಚಿಂತಿಸುವವರಿಗೆ, ಮೆಯ್ ನಿನ್ ಱ = ಸತ್ಯವಾಗಿರುವ, ವಿತ್ತಹನೈ = ವಿಸ್ಮಯಕಾರಿಯನ್ನು, ಮೈವಣ್ಣಮ್ = ಕಾಡಿಗೆಯ ಬಣ್ಣ, ಕರುಮುಹಿಲ್ ಪೋಲ್ = ಕಾರ್ಮುಗಿಲಿನ ಹಾಗೆ, ತಿಹೞ್ = ಹೊಳೆಯುವ, ವಣ್ಣಮ್ = ಬಣ್ಣ, ಮರತಹತ್ತಿನ್ = ಮರಕತರತ್ನದ, ಅವ್ವಣ್ಣ = ಆ ಬಣ್ಣದ, ವಣ್ಣನೈ = ಬಣ್ಣದವನನ್ನು, ಯಾನ್ ಕಣ್ಡದು = ನಾನು ಕಂಡದ್ದು, ತೆನ್ ಅರಙ್ಗತ್ತೇ = ಸುಂದರವಾದ ಶ್ರೀರಂಗದಲ್ಲೇ. 



ಸತ್ಯವಲ್ಲದ್ದನ್ನು ಮನಸ್ಸಿನಿಂದ ದೂರಮಾಡಿ, ಪಂಚೇಂದ್ರಿಯಗಳನ್ನು ವ್ಯಯಗೊಳಿಸಿ, ಸತ್ಯವಾದದ್ದನ್ನು ಚಿಂತಿಸುವವರಿಗೆ ಸತ್ಯವಾಗಿರುವ ವಿಸ್ಮಯಕಾರಿಯನ್ನು, ಕಾಡಿಗೆಯ ಬಣ್ಣ ಕಾರ್ಮುಗಿಲಿನ ಹೊಳೆಯುವ ಬಣ್ಣ, ಮರಕತ ರತ್ನದ ಬಣ್ಣ – ಈ ಬಣ್ಣಗಳವನನ್ನು ನಾನು ಕಂಡದ್ದು ಸುಂದರವಾದ ಶ್ರೀರಂಗದಲ್ಲೇ. 



ಇಹಲೋಕದ ಜೀವನವೂ, ಇಲ್ಲಿಯ ಸುಖಸಂತೋಷಗಳೂ ಶಾಶ್ವತ ಎಂಬ ತಿಳಿವಳಿಕೆ ಸತ್ಯವಾದದ್ದಲ್ಲ. ದೇಹಶಾಶ್ವತವಲ್ಲ. ಈ ಲೋಕದ ಬಾಳ್ವೆಯೂ ಶಾಶ್ವತವಲ್ಲ. ಎಲ್ಲವೂ ನಾಶವಾಗತಕ್ಕವು. ಅಶಾಶ್ವತವಾದ ಈ ಬಾಳ್ವೆಗೆ ಅಂಟಿಕೊಳ್ಳಬಾರದು. ಸತ್ಯವಲ್ಲದ್ದನ್ನು, ಹೀಗೆ ಕ್ರಮವರಿತು ಯೋಚಿಸಿ, ಮನಸ್ಸಿನಿಂದ ದೂರಮಾಡಬೇಕು. 



ಸತ್ಯವಲ್ಲದ್ದರ ಕಡೆಗೆ ನಮ್ಮನ್ನು ಸೆಳೆಯುವುದು ನಮ್ಮ ಇಂದ್ರಿಯಗಳು. ಅದರಲ್ಲಿ ನಮ್ಮ ಆಸಕ್ತಿಯನ್ನುಕೆರಳಿಸಿ, ಜನನ-ಮರಣದ ಸುಳಿಯಲ್ಲಿ ನಮ್ಮನ್ನು ಸಿಕ್ಕುಹಾಕುವುದೂ ಇಂದ್ರಿಯಗಳೇ. ಆದ್ದರಿಂದ, ಪಂಚೇಂದ್ರಿಯಗಳನ್ನು, ಅವುಗಳ ದಾರಿಯಲ್ಲಿ ಹೋಗಗೊಡದಂತೆ, ಬಿಗಿಹಿಡಿದು, ಅಡಸಿಟ್ಟುಕೊಳ್ಳಬೇಕು. 



ಹೀಗೆ, ಇಹಜೀವನದ ಅಸ್ಥಿರತೆಯನ್ನು ತಿಳಿದು, ಅದಕ್ಕೆ ಬಂಧಿಸಿಡುವ ಇಂದ್ರಿಯಗಳನ್ನು ಅಡಗಿಸಿ, ಮನಸ್ಸನ್ನು ಶುದ್ಧಗೊಳಿಸುವುದರಿಂದ, ಸತ್ಯಸ್ವರೂಪನಾದ ಭಗವಂತನನ್ನು ಕುರಿತು ದೃಢವಾಗಿ ಚಿಂತಿಸುವಂತಾಗುತ್ತದೆ. ಭಗವಂತನೂ ಕುರಿತು ದೃಢವಾಗಿ ಚಿಂತಿಸುವಂತಾಗುತ್ತದೆ. ಭಗವಂತನೂ ಸಹ ಅವನಲ್ಲಿ ಕೃಪೆಮಾಡಿ ತನ್ನ ನಿಜಸ್ವರೂಪದಲ್ಲಿಯೇ ಮೈದೋರುತ್ತಾನೆ. 



ಭಗವಂತನ ಬಣ್ಣವೇನೆಂದು ನೇರವಾಗಿ ಒಂದೇ ಮಾತಿನಲ್ಲಿ ಹೇಳಲು ಸಾಧ್ಯವಿಲ್ಲ. ಹೋಲಿಕೆಯಿಂದ ಅವನ ಬಣ್ಣವನ್ನು ಊಹಿಸಿತಿಳಿಯಲು ಸಾಧ್ಯ. ಆಳ್ವಾರರು ಹೇಳುತ್ತಾರೆ. ಭಗವಂತನು ಕಾಡಿಗೆಯ ಬಣ್ಣದವನು. ಅವನು ಮರಕತರತ್ನದಂತೆ ಇದ್ದಾನೆ. ಕಾರ್ಮುಗಿಲಿನ ಹಾಗೆ ಅವನ ಹೊಳಪು ಆಕರ್ಷಕವಾದದ್ದು, ಅವನ ಪರಮವಿಸ್ಮಯಕಾರಿ. ಇಂಥ ಸ್ವಾಮಿಯನ್ನು ನಾನು ಶ್ರೀರಂಗದಲ್ಲೇ ಕಂಡೆ ಎನ್ನುತ್ತಾರೆ ಆಳ್ವಾರರು. 



೧೦. ಆ ಮರುವಿ ನಿರೈ ಮೇಯ್ ತ್ತ ಅಣಿಯರಙ್ಗತ್ತಮ್ಮಾನೈ,

ಕಾಮರುಶೀರ್ ಕ್ಕಲಿಕನ್ ಱಿ ಒಲಿಶೆಯ್ದ ಮಲಿಪುಹೞ್ ಶೇರ್,

ನಾಮರುವು ತಮಿೞ್ ಮಾಲೈನಾಲಿರಣ್ಡೋಡಿರಣ್ಡಿನೈಯುಮ್

ತಾಮರುವಿ ವಲ್ಲಾರ್ ಮೇಲ್ ಶಾರಾತೀವಿನೈತಾನೇ. 



ಮರುವಿ = ಆಸಕ್ತಿಯಿಂದ, ಆ ನಿರೈ ಮೇಯ್ ತ್ತ = ಹಸುಗಳ ಮಂದೆಗಳನ್ನು ಮೇಯಿಸಿದ, ಅಣಿ ಅರಙ್ಗತ್ತು = ಸುಂದರವಾದ ಶ್ರೀರಂಗದ, ಅಮ್ಮಾನೈ = ಸ್ವಾಮಿಯನ್ನು ಕುರಿತು, ಕಾಮರು ಶೀರ್ = ಆಶೆಪಡತಕ್ಕ ಸದ್ಗುಣಸಂಪತ್ತನ್ನುಳ್ಳ, ಕಲಿಕನ್ = ಕಲಿಧ್ವಂಸಿಯು, ಒಲಿಶೆಯ್ದ = ಹಾಡಿದ, ಮಲಿ ಪುಹಳ್ ಶೇರ್= ತುಂಬಿದ ಕೀರ್ತಿಯಿಂದ ಕೂಡಿದ, ನಾ = ನಾಲಗೆಗೆ, ಮರುವು ಇಷ್ಟವಾಗಿರುವ, ತಮಿೞ್ ಮಾಲೈ= ತಮಿಳಿನ ಪಾಶುರಮಾಲೆಯಾದ, ನಾಲ್ ಇರಣ್ಡೋಡು = ನಾಲ್ಕೆರಡರೊಡನೆ, ಇರಣ್ಡೈನೈಯುಮ್ = ಎರಡನ್ನೂ, ತಾಮ್ ಮರುವಿ ವಲ್ಲಾರ್ ಮೇಲ್ = ಸ್ವತಃ ಆಶೆಯಿಂದ ಕಲಿತವರನ್ನು, ತೀವಿನೈ ತಾನೇ ಶಾರಾ = ಕಡುಪಾಪಗಳೇ ತಗಲುವುದಿಲ್ಲ. 



ಆಸಕ್ತಿಯಿಂದ ಹಸುಗಳ ಮಂದೆಗಳನ್ನು ಮೇಯಿಸಿದ ಸುಂದರವಾದ ಶ್ರೀರಂಗದ ಸ್ವಾಮಿಯನ್ನು ಕುರಿತು, \(ಇತರರು\) ಆಶೆಪಡತಕ್ಕ ಸದ್ಗುಣಸಂಪತ್ತನ್ನುಳ್ಳ ಕಲಿಧ್ವಂಸಿಯು ಹಾಡಿದ ತುಂಬಿದ ಕೀರ್ತಿ \(ಹೊಗಳಿಕೆ\)ಯಿಂದ ಕೂಡಿದ ನಾಲಗೆಗೆ ಇಷ್ಟವಾಗಿರುವ ತಮಿಳಿನ ಪಾಶುರಮಾಲೆಯಾದ ಈ ಹತ್ತನ್ನೂ ಸ್ವತಃ ಆಶೆಪಟ್ಟು ಕಲಿತವರನ್ನು ಕಡುಪಾತಕಗಳೂ ತಗಲುವುದಿಲ್ಲ. 



ಸರ್ವೇಶ್ವರನು ಶ್ರೀಕೃಷ್ಣನಾಗಿ ಅವತರಿಸಿ, ನಂದಗೋಕುಲದಲ್ಲಿ ಬೆಳೆಯುತ್ತಾ, ಇತರ ಗೋವಳ ಬಾಲಕರಂತೆ ತಾನೂ ಬಹಳ ಆಸಕ್ತಿಯಿಂದ ದನಕರುಗಳನ್ನು ಮೇಯಿಸಲು ಅವುಗಳ ಹಿಂದೆ ಕಾಡಿನಲ್ಲಿ ಅಲೆದಾಡುತ್ತಾ ವಿಸ್ಮಯಕಾರಕವಾದ ಪ್ರಸಂಗಗಳನೇಕವನ್ನು ನಡೆಸಿದನು. ಅದ್ಭುತಕಾರಿಯಾಗಿ ಮೆರೆದನು. ಆ ಸ್ವಾಮಿಯೇ, ಈಗ, ಶ್ರೀರಂಗಕ್ಷೇತ್ರದಲ್ಲಿ ಮಧುರವಾದ ಅರ್ಚಾಮೂರ್ತಿಯಾಗಿ ನೆಲಸಿದ್ದಾನೆ. ಅವನ ಸಮ್ಮುಖದಲ್ಲಿ ನಿಂತು, ಕಲಿಧ್ವಂಸಿ ಎಂಬ ಬಿರುದಿನ ತಿರುಮಂಗೈ ಆಳ್ವಾರರು ಅವನ ದಿವ್ಯವಾದ ಕಲ್ಯಾಣಗುಣಗಳನ್ನೂ ಆಶ್ಚರ್ಯಕಾರಕವಾದ ಕೆಲಸಗಳನ್ನೂ ನೆನೆನೆನೆದು ಹೊಗಳಿ ಹಾಡಿದ್ದಾರೆ. ಆಳ್ವಾರರೂ ಸಹ ಸದ್ಗುಣಸಂಪನ್ನರೇ. ಅವರ ಸದ್ಗುಣಗಳೆಲ್ಲವೂ ಇತರರು ಅನುಕರಿಸತಕ್ಕವು. ಭಗವಂತನನ್ನು ಕುರಿತು ಅವರು ಹಾಡಿರುವ ತಮಿಳಿನ ಪಾಶುರಗಳಂತು ನಾಲಗೆಗೆ ಬಹಳ ರುಚಿಕರವಾದವು. ಆಶೆಯಿಂದ, ಇಷ್ಟಪಟ್ಟು, ಮೇಲಿಂದ ಮೇಲೆ ಹಾಡುವಂಥವು. ಅವುಗಳನ್ನು ಯಾರು, ಇತರರ ಬಲವಂತಕ್ಕೆ ಒಳಗಾಗದಂತೆ, ಕಲಿತು ಹಾಡಿ, ಹರ್ಷಿಸುತ್ತಾರೋ ಅವರು ಪರಿಶುದ್ಧರಾಗಿ ಭಗವಂತನಿಗೆ ಪರಮಪ್ರಿಯರಾಗುತ್ತಾರೆ. ಅವರಿಗೆ ಯಾವ ಬಗೆಯ ಪಾಪಗಳೂ, ಅವೆಷ್ಟು ಕ್ರೂರವಾಗಿದ್ದರೂ ಸಹ, ತಟ್ಟುವುದಿಲ್ಲ, ಎನ್ನುತ್ತಾರೆ ಆಳ್ವಾರರು. ಹೀಗಿದೆ ಈ ತಿರುಮೊೞಿಗೆ ಫಲಶ್ರುತಿ. 



\*\*\*\*\*\*\*\*\*\*\*\*\*\*



ಅಡಿಯನಡೆ: ಕೈಮ್ಮಾನಮ್, ಪೇರಾನೈ, ಏನಾಹಿ, ವಳರ್ ನ್ದವನೈ, ನೀರ್, ತಮ್, ಶಿನ್ದನೈ, ತುವರಿತ್ತ, ಪೊಯ್, ಆಮರುವಿ, \(ಪಣ್ಡೈ\). 



\*\*\*\*\*\*\*\*\*\*\*\*\*





ಪೆರಿಯ ತಿರುಮೊೞಿ ಐದನೆಯ ದಶಕ ಏಳನೆಯ ತಿರುಮೊೞಿ



ಪಣ್ಡೈನಾನ್ ಮಱೈಯುಮ್ 



೧. ಪಣ್ಡೈನಾನ್ ಮಱೈಯುಮ್  ವೇಳ್ವಿಯುಮ್ ಕೇಳ್ವಿ

ಪ್ಪದಙ್ಗಳುಮ್ ಪದಙ್ಗಿಳಿನ್ ಪೊರುಳುಮ್,

ಪಿಣ್ಡಮಾಯ್ ವಿರಿನ್ದ ಪಿಱಙ್ಗೊಳಿಯನಲುಮ್

ಪೆರುಹಿಯ ಪುನಲೊಡು ನಿಲನುಮ್,

ಕೊಣ್ಡಲ್ ಮಾರುದಮುಮ್ ಕುರೈಕಡಲೇೞುಮ್,

ಏೞು ಮಾಮಲೈಹಳುಮ್ ವಿಶುಮ್ಬುಮ್,

ಅಣ್ಡಮುನ್ತಾನಾಯ್ ನಿನ್ ಱ ವೆಮ್ಬೆರುಮಾನ್

ಅರಙ್ಗಮಾನಹರಮರ್ ನ್ದಾನೇ. 



ಪಣ್ಡೈ = ಅನಾದಿಯಾದ, ನಾನ್ ಮಱೈಯುಮ್ = ನಾಲ್ಕುವೇದಗಳು, ವೇಳ್ವಿಯುಮ್ = ಯಜ್ಞಯಾಗಾದಿಗಳೂ, ಕೇಳ್ವಿ ಪದಙ್ಗಳುಮ್ = ವ್ಯಾಕರಣಾದಿ ವೇದಾಂಗಗಳೂ \(ಪದಗಳೂ\), ಪದಙ್ಗಿಳಿನ್ ಪೊರುಳುಮ್ = ಪದಗಳ ಅರ್ಥಗಳೂ, ಪಿಣ್ಡಮ್ ಆಯ್ = ಗರ್ಭರೂಪವನ್ನು ತಳೆದು, ವಿರಿನ್ದ = ಬಿರಿತ, ಪಿಱಙ್ಗು ಒಳಿ = ಹೊಳೆಯುವ ಕಾಂತಿಯ, ಅನಲುಮ್ = ಅಗ್ನಿಯೂ, ಪೆರುಹಿಯ = ಹರಿಯುವ, ಪುನಲೊಡು = ನೀರನ್ನೂ \(ಅದರೊಡನೆ\), ನಿಲನುಮ್ = ನೆಲವೂ, ಕೊಣ್ಡಲ್ = ಮೇಘಗಳೂ, ಮಾರುದಮುಮ್ = ಮಾರುತಗಳೂ, ಕುರೈ = ಘೋಷಿಸುವ, ಕಡಲ್ ಏೞುಮ್ = ಏಳು ಮಹಾಸಾಗರಗಳೂ, ವಿಶುಮ್ಬುಮ್ = ಆಕಾಶವೂ, ಅಣ್ಡಮುಮ್ = ಬ್ರಹ್ಮಾಂಡವೂ, ತಾನ್ ಆಯ್ = ತಾನಾಗಿ, ನಿನ್ ಱ = ಇರುವ, ಎಮ್ಬೆರುಮಾನ್ = ಸರ್ವೇಶ್ವರನು, ಅರಙ್ಗಮ್ = ಶ್ರೀರಂಗವೆಂಬ, ಮಾನಹರ್ = ಮಹಾನಗರದಲ್ಲಿ, ಅಮರ್ ನ್ದಾನೇ = ನೆಲಸಿದ್ದಾನಲ್ಲ\! 



ಅನಾದಿಯಾದ ನಾಲ್ಕು ವೇದಗಳೂ, ಯಜ್ಞಯಾಗಾದಿಗಳೂ, ವ್ಯಾಕರಣಾದಿ ವೇದಾಂಗ ಶಾಸ್ತ್ರಪದಗಳೂ, ಪದಗಳ ಅರ್ಥಗಳೂ ಗರ್ಭರೂಪವನ್ನು ತಳೆದು ಬಿರಿತ, ಹೊಳೆಯುವ ಕಾಂತಿಯ ಅಗ್ನಿಯೂ, ಹರಿಯುವ ನೀರೂ, ನೆಲವೂ, ಮೋಡಗಳೂ, ಮಾರುತಗಳೂ, ಘೋಷಿಸುವ ಏಳು ಮಹಾಸಾಗರಗಳೂ, ಏಳು ಮಹಾಪರ್ವತಗಳೂ, ಆಕಾಶವೂ, ಬ್ರಹ್ಮಾಂಡವೂ ತಾನಾಗಿರುವ ಸರ್ವೇಶ್ವರನು ಶ್ರೀರಂಗವೆಂಬ ಮಹಾನಗರದಲ್ಲಿ ನೆಲಸಿದ್ದಾನಲ್ಲ\! 



ಈ ಪಾಶುರದಲ್ಲಿ ವಿವರಣೆಗೆ ತುಂಬ ಅವಕಾಶವಿದೆ. ಬಹಳ ಸಂಗ್ರಹವಾಗಿ ಕೆಲವು ಮಾತುಗಳನ್ನು ಹೇಳಬಹುದೆನ್ನಿಸುತ್ತದೆ. ಸೃಷ್ಟಿಯ ಕ್ರಮವೇನು? ಮೊದಲು ಬಂದದ್ದು ವೇದಗಳು. ವೇದಗಳಿಂದ ಶಬ್ದಗಳು ಅವುಗಳಿಂದ ಶಬ್ದಾರ್ಥಗಳು. ವೇದಗಳನ್ನು ವಿವರಿಸಲು ಬಂದದ್ದು ವೇದಾಂಗಗಳು. ಎಲ್ಲವೂ ಕೂಡಿ, ಸೃಷ್ಟಿ ಮುಂದುವರಿಯಿತು. ಪಂಚಭೂತಗಳು ಉತ್ಪತ್ತಿಯಾದವು. ಆಕಾಶವೂ, ತೇಜಸ್ಸೂ \(ತೇಜಸ್ಸಿನಿಂದ ಕೂಡಿದ ಅಗ್ನಿಯೂ\), ನೀರೂ, ನೆಲವೂ ಬಂದವು. ಮೇಘಗಳ ಉತ್ಪತ್ತಿಯಾಯಿತು. ಮಾರುತಗಳು ಬೀಸತೊಡಗಿದವು. ಸಪ್ತಮಹಾಸಾಗರಗಳೂ, ಸಪ್ತಕುಲಪರ್ವತಗಳೂ ಉಂಟಾದವು. ಇತರ ಲೋಕಗಳನ್ನೊಳಗೊಂಡ ಬ್ರಹ್ಮಾಂಡವೇ ಸೃಷ್ಟಿಯಾಯಿತು. ಸರ್ವೇಶ್ವರನಾದ ಭಗವಂತನೇ ಇವುಗಳೆಲ್ಲವನ್ನೂ ಸೃಷ್ಟಿಸಿದನು. ಆದರೆ, ತಾನು ಸೃಷ್ಟಿಸಿದ ಒಂದೊಂದು ವಸ್ತುವೂ ತಾನೇ ಆಗಿ ಭಗವಂತನು ವಿರಾಜಿಸುತ್ತಾನೆ. ಆ ಸ್ವಾಮಿಯೇ ಈಗ ಶ್ರೀರಂಗಕ್ಷೇತ್ರದಲ್ಲಿ ದಿವ್ಯಸುಂದರನಾದ ಅರ್ಚಾಮೂರ್ತಿಯಾಗಿ ನೆಲಸಿದ್ದಾನೆ. ಅವನ ದರ್ಶನವನ್ನು ಪಡೆಯುವುದು ಈಗ ಸುಲಭಸಾಧ್ಯ\! ಅವನ ಸೇವೆಮಾಡುವುದೂ ಹಾಗೆಯೇ. 



೨. ಇನ್ದಿರನ್ ಪಿರಮನೀಶನೆನ್ ಱಿವರ್ ಹಳ್

ಎಣ್ಣಿಲ್ ಪಲ್ ಹುಣಙ್ಗಳೇಯಿಯಟ್ರ, 

ತನ್ದೈಯುನ್ದಾಯುಮ್ ಮಕ್ಕಳುಮ್ ಮಿಕ್ಕಶುಟ್ರಮುಮ್

ಶುಟ್ರಿನಿನ್ ಱಹಲಾ ಪನ್ದಮುಮ್,

ಪನ್ದಮಱುಪ್ಪದೋರ್ ಮರುನ್ದುಮ್

ಪಾನ್ ಮೈಯುಮ್ ಪಲ್ಲುಯಿರ್ ಕ್ಕೆಲ್ಲಾಮ್,

ಅನ್ದಮುಮ್ ವಾಳ್ ವುಮಾಯವೆಮ್ಬೆರುಮಾನ್

ಅರಙ್ಗಮಾನಹರಮರ್ ನ್ದಾನೇ. 



ಇನ್ದಿರನ್ = ದೇವೇಂದ್ರನೂ, ಪಿರಮನ್ = ಬ್ರಹ್ಮನೂ, ಈಶನ್ = ಈಶ್ವರನೂ, ಎನ್ ಱು = ಎಂಬ, ಇವರ್ ಹಳ್ = ಇವರುಗಳು, ಎಣ್ ಇಲ್ = ಎಣಿಕೆ ಇಲ್ಲದ, ಪಲ್ = ಹಲವು \(ಅನೇಕ\), ಗುಣಙ್ಗಳೇ = ಗುಣಗಳನ್ನೆಲ್ಲಾ, ಇಯಟ್ರಿ = ಸ್ತುತಿಸಲು, ತನ್ದೈಯುಮ್ = ತಂದೆಯೂ, ತಾಯುಮ್ = ತಾಯಿಯೂ, ಮಕ್ಕಳುಮ್ = ಮಕ್ಕಳೂ, ಮಿಕ್ಕ ಶುಟ್ರಮುಮ್ = ಮಿಕ್ಕ ಬಂಧುಗಳೂ, ಶುಟ್ರಿ ನಿನ್ ಱ = ಸುತ್ತಿ ನಿಂತಿರುವ, ಅಹಲಾ = ಅಗಲದ, ಪನ್ದಮುಮ್ = ಬಂದುವರ್ಗದವರೂ, ಪನ್ದಮ್ = ಬಂಧನವನ್ನು, ಅಱುಪ್ಪದು = ಕಡಿದುಹಾಕುವ, ಓರ್ = ಅದ್ವಿತೀಯವಾದ, ಮರುನ್ದುಮ್ = ಔಷಧಿಯನ್ನೂ, ಪಾನ್ಮೈಯುಮ್ = ಸ್ವಭಾವವನ್ನೂ, \(ಗುಣವನ್ನೂ\), ಪಲ್ ಉಯಿರ್ ಕ್ಕುಲ್ಲಾಮ್ = ಅನೇಕ ಜೀವಕೋಟಿಗೆ, ಅನ್ದಮುಮ್ = ಕೊನೆಯೂ, ವಾೞ್ವುಮ್ = ಬಾಳ್ವೆಯೂ, ಆಯ = ಆಗಿರುವ, ಎಮ್ಬೆರುಮಾನ್ = ಸ್ವಾಮಿಯು, ಅರಙ್ಗಮ್ ಮಾನಹರ್ = ಶ್ರೀರಂಗವೆಂಬ ಮಹಾನಗರದಲ್ಲಿ, ಅಮರ್ ನ್ದಾನೇ = ನೆಲಸಿದ್ದಾನಲ್ಲ\! 



ದೇವೇಂದ್ರ, ಬ್ರಹ್ಮ, ಈಶ್ವರ ಎಂಬ ಇವರುಗಳು, ಎಣಿಕೆಯಿಲ್ಲದ ಅನೇಕ ಗುಣಗಳನ್ನೆಲ್ಲಾ ಸ್ತುತಿಸುವಂಥವನೂ, ಅನೇಕ ಕೋಟಿ ಜೀವಗಳಿಗೆ ತಂದೆಯೂ ತಾಯಿಯೂ, ಮಕ್ಕಳು ಮಿಕ್ಕ ಬಳಗವೂ ಸುತ್ತಿ ನಿಂತಿರುವ ಅಗಲದ ಬಂಧುವರ್ಗವೂ ಆಗಿರುವ, ಬಂಧವನ್ನು ಕಡಿದುಹಾಕುವ ಅದ್ವಿತೀಯವಾದ ಒಂದು ಔಷಧಿಯೂ, ಸ್ವಭಾವವೂ, ಅವುಗಳ ಬಾಳ್ವೆಯೂ ಅಂತವೂ ಆಗಿರುವ ಸ್ವಾಮಿಯು ಶ್ರೀರಂಗವೆಂಬ ಮಹಾನಗರಲ್ಲಿಯೇ ನೆಲಸಿದ್ದಾನಲ್ಲ\! 



ಸರ್ವೇಶ್ವರನ ಹಿರಿಮೆಯೆಷ್ಟೆಂದು ವರ್ಣಿಸಿ ಹೇಳಲು ಸಾಧ್ಯ\! ಸಕಲಕಲ್ಯಾಣಗುಣಸಂಪನ್ನನು ಅವನು. ಇಂದ್ರನೂ ಬ್ರಹ್ಮನೂ ಈಶ್ವರನೂ ಇತರ ದೇವತೆಗಳೂ ಅವನ ಎಣಿಕೆಯಿಲ್ಲದ ದಿವ್ಯಗುಣಗಳನ್ನು ಸ್ತುತಿಸುತ್ತಾರೆ. ಅನೇಕಾನೇಕ ಜೀವಕೋಟಿಗಳಿಗೆ ಅವನೇ ತಂದೆ, ತಾಯಿ, ಬಂಧು, ಬಳಗ, ಮಡದಿ, ಮಕ್ಕಳು. ಇಹಲೋಕದ ಬಂಧನವನ್ನು ಕಡಿದುಹಾಕುವ ಅಪೂರ್ವವಾದ ದಿವ್ಯೌಷಧಿಯೂ ಅವನೇ. ತಾನೇ ಸೃಷ್ಟಿಸಿದ ಜೀವಕೋಟಿಗೆ ಕೃಪೆದೋರುವುದೂ. ಉಪಕಾರ ಮಾಡುವುದೂ ಅವನ ಸಹಜವಾದ ಗುಣಗಳು. ಅವುಗಳ ಜೀವನವನ್ನು ನಿರ್ವಹಿಸುವವನೂ ಅವನೇ. ಕಡೆಗೆ, ಅವುಗಳನ್ನು ಕೊನೆಮುಟ್ಟಿಸುವವನೂ ಅವನೇ. ಇಂಥ ದಿವ್ಯವಾದ ಗುಣಸ್ವಭಾವಗಳನ್ನುಳ್ಳ ಸರ್ವೇಶ್ವರನು, ಈಗ, ಶ್ರೀರಂಗವೆಂಬ ಪವಿತ್ರಕ್ಷೇತ್ರದಲ್ಲಿಯೇ ನೆಲಸಿದ್ದಾನಲ್ಲ\! ಜೀವಕೋಟಿಯ ಮೇಲೆ ಅವನ ಕೃಪೆ ಎಷ್ಟು ಅಪಾರ\! 



೩. ಮನ್ನುಮಾ ನಿಲನುಮ್ ಮಲೈಹಳುಙ್ಗಡಲುಮ್

ವಾನಮುನ್ದಾನವರುಲಹುಮ್,

ತುನ್ನುಮಾಯಿರುಳಾಯ್ ತ್ತುಲಙ್ಗೊಳಿ ಶುರುಙ್ಗಿ

ತ್ತೊಲ್ಲೈನಾನ್ ಮಱೈಹಳುಮ್ ಮಱೈಯ,

ಪಿನ್ನುಮ್ ವಾನವರ್ ಕ್ಕೂಮ್ ಮುನಿವರ್ ಕ್ಕೂಮ್ ನಲ್ ಹಿ

ಪ್ಪಿಱಙ್ಗಿರುಳ್ ನಿಱಙ್ಗಿಡ, ಒರುನಾಳ್

ಅನ್ನಮಾಯನ್ ಱಙ್ಗರುಮಱೈಪಯನ್ದಾನ್

ಅರಙ್ಗಮಾನಹರಮರ್ ನ್ದಾನೇ. 



ಮನ್ನು = ಸ್ಥಿರವಾದ, ಮಾ ನಿಲಮ್ = ವಿಸ್ತಾರವಾದ ಭೂಮಿಯೂ, ಮಲೈಹಳುಮ್ = ಪರ್ವತಗಳೂ, ಕಡಲುಮ್ = ಸಾಗರಗಳೂ, ವಾನಮುಮ್ = ಸ್ವರ್ಗಾದಿ ಮೇಲಣ ಲೋಕಗಳೂ, ದಾನವರ್ ಉಲಹುಮ್ = ರಾಕ್ಷಸರ ಲೋಕಗಳೂ, ತುನ್ನು = ದಟ್ಟವಾದ, ಮಾ ಇರುಳ್ ಆಯ್ = ಕಗ್ಗತ್ತಲೆಯಾಗಿ, ತುಲಙ್ಗು = ಕಾಂತಿಪೂರ್ಣವಾದ \(ಹೊಳೆಯುವ\), ಒಳಿ= ತೇಜಸ್ಸು \(ಬೆಳಕು\), ಶುರುಙ್ಗಿ = ಬಾಡಿಹೋದಾಗ, ತೊಲ್ಲೈ = ಪುರಾತನವಾದ, ನಾಲ್ ಮಱೈಹಳುಮ್ = ನಾಲ್ಕು ವೇದಗಳೂ, ಮಱೈಯ = ಕಳೆದು ಹೋಗಲು, ಪಿನ್ನುಮ್ = ಮತ್ತೆ, ವಾನವರ್ ಕ್ಕೂಮ್ = ದೇವತೆಗಳಿಗೂ, ಮುನಿವರ್ ಕ್ಕೂಮ್ = ಋಷಿಗಳಿಗೂ, ನಲ್ ಹಿ = ಕೃಪೆದೋರಿ, ಪಿಱಙ್ಗು ಇರುಳ್ = ಕಟ್ಟಿರುಳಿನ, ನಿಱಮ್= ಬಣ್ಣವು, ಕೆಡ = ಕೆಡುವಂತೆ, ಅನ್ ಱು = ಹಿಂದೆ \(ಅಂದು\), ಒರುನಾಳ್ = ಒಂದು ಸಮಯದಲ್ಲಿ, ಅನ್ನಮ್ ಆಯ್ = ಹಂಸವಾಗಿ, ಅಙ್ಗು = ಅಲ್ಲಿ, ಅರು = ಅಪರೂಪವಾದ, ಮಱೈ = ವೇದಗಳನ್ನು, ಪಯನ್ದಾನ್ = ಗಳಿಸಿಕೊಟ್ಟವನು, ಅರಙ್ಗಮ್ ಮಾ ನಹರ್ = ಶ್ರೀರಂಗವೆಂಬ ಮಹಾನಗರದಲ್ಲಿ, ಅಮರ್ ನ್ದಾನೇ = ನೆಲಸಿರುವನಲ್ಲ\! 



ಸ್ಥಿರವಾದ ವಿಸ್ತಾರವಾದ ಭೂಮಿಯೂ ಪರ್ವತಗಳೂ ಸಾಗರಗಳೂ ಮೇಲಣಲೋಕಗಳೂ ಅಧೋಲೋಕಗಳೂ ದಟ್ಟವಾದ ಕಗ್ಗತ್ತಲೆಯಾಗಿ ಹೊಳೆಯುವ ಬೆಳಕುಬಾಡಿಹೋದಾಗ, ಪುರಾತನವಾದ ನಾಲ್ಕುವೇದಗಳೂ ಕಳೆದುಹೋಗಲು, ಮತ್ತೆ ದೇವತೆಗಳಿಗೂಮಹರ್ಷಿಗಳಿಗೂ ಕೃಪೆದೋರಿ, ಕಟ್ಟಿರುಳಿನ ಬಣ್ಣವು ಕೆಡುವಂತೆ ಅಂದು, ಒಂದು ಸಮಯದಲ್ಲಿ, ಅಲ್ಲಿ ಹಂಸವಾಗಿ ಅವತರಿಸಿ, ಅಪರೂಪವಾದ ವೇದಗಳನ್ನು ಗಳಿಸಿಕೊಟ್ಟವನು ಶ್ರೀರಂಗವೆಂಬ ಮಹಾನಗರದಲ್ಲಿಯೇ ನೆಲಸಿದ್ದಾನಲ್ಲ\! 



ಹಿಂದೆ, ಒಂದು ಪ್ರಳಯ ಸಮಯದಲ್ಲಿ, ಕಗ್ಗತ್ತಲೆ ಎಲ್ಲೆಲ್ಲೂ ತುಂಬಿಕೊಂಡು ಹೋದಾಗ ಅಪರೂಪವಾದ ವೇದಗಳು ಕಳೆದುಹೋದವು. ಆಗ ನಿತ್ಯಸೂರಿಗಳು ದೇವತೆಗಳೂ, ಮಹರ್ಷಿಗಳೂ ಸರ್ವೇಶ್ವರನ ಮರೆಹೊಕ್ಕರು. ಆಗ ಭಗವಂತನು ದಿವ್ಯಪ್ರಕಾಶದಿಂದ ಕೂಡಿದ ಧವಳಹಂಸವಾಗಿ ಅವತರಿಸಿದನು. ಅವನ ದೇಹಕಾಂತಿಯಿಂದಲೇ ಕಗ್ಗತ್ತಲೆಯ ಬಣ್ಣಬದಲಾಯಿತು \(ಕೆಟ್ಟಿತು\). ನಾಲ್ಕು ವೇದಗಳನ್ನೂ ಸ್ವಾಮಿಯು ಮತ್ತೆ ಅವರಿಗೆ ಒದಗಿಸಿಕೊಟ್ಟು ಉಪಕಾರಮಾಡಿದನು. ಆ ಸ್ವಾಮಿಯೇ ಈಗ ಶ್ರೀರಂಗವೆಂಬ ದಿವ್ಯಕ್ಷೇತ್ರದಲ್ಲಿ ನೆಲಸಿದ್ದಾನಲ್ಲ\! 



೪. ಮಾಯಿರುಙ್ಗುನ್ ಱ ಮೊನ್ ಱು ಮತ್ತಾಹ

ಮಾಶುಣ ಮದನೊಡು ಮಳವಿ,

ಪಾಯಿರುಮ್ ಪೌವಮ್ ಪಹಡು ವಿಣ್ಡಲಱ

ಪ್ಪಡುತಿರೈ ವಿಶುಮ್ಬಿಡೈಪ್ಪಡರ,

ಶೇಯಿರುವಿಶುಮ್ಬುಮ್ ತಿಙ್ಗಳುನ್ ಜುಡರುಮ್

ತೇವರುಮ್ ತಾಮುಡನ್ ತಿಶೈಪ್ಪ,

ಆಯಿರನ್ತೋಳಾಲಲೈಕಡಲ್ ಕಡೈನ್ದಾನ್

ಅರಙ್ಗ ಮಾನಹರಮರ್ ನ್ದಾನೇ.



ಮಾ ಇರು = ಹಿರಿಮೆಯುಳ್ಳ, ಕುನ್ ಱಮ್ ಒನ್ ಱು= ಬೆಟ್ಟವೊಂದನ್ನು, ಮತ್ತು ಆಹ= ಕಡಗೋಲಾಗಿಯೂ, ಮಾಶುಣಮ್ = ಸರ್ಪವನ್ನು, ಅದನೊಡು = ಅದಕ್ಕೆ, ಅಳವಿ = ಸುತ್ತಿ, ಪಾ ಇರು = ಪರಿಶುದ್ಧವಾಗಿರುವ, ಪೌವಾಮ್ = ಕಡಲು, ಪಹಡು = ವಿಸ್ತಾರವಾದ, ವಿಣ್ಡು = ಆಕಾಶವು, ಅಲಱ = ಘರ್ಜಿಸುವಂತೆ, ಪಡುತಿರೈ = ಬಲು ದೊಡ್ಡ ಅಲೆಗಳು, ವಿಶುಮ್ಬು ಇಡೈ = ಆಕಾಶದ ಬಳಿಯಲ್ಲಿ, ವ್ಯಾಪಿಸಲು, ಶೇ ಇರು = ಸುಂದರವಾದ, ವಿಶುಮ್ಬುಮ್ = ಆಕಾಶವೂ, ತಿಙ್ಗಳುಮ್ = ಚಂದ್ರನೂ, ಶುಡರುಮ್ = ಸೂರ್ಯನೂ, ತೇವರುಮ್ = ದೇವತೆಗಳೂ, ತಾಮ್ = ಎಲ್ಲರೂ, ಉಡನ್ = ಏಕಕಾಲದಲ್ಲಿ, ತಿಶೈಪ್ಪ = ದಿಕ್ಕುಕೆಡುವಂತೆ \(ಆಶ್ಚರ್ಯಪಡುವಂತೆ\), ಆಯಿರಮ್ ತೋಳಾಲ್ = ಸಾವಿರತೋಳುಗಳಿಂದ, ಅಲೈ ಕಡಲ್ = ಅಲೆಗಳನ್ನು ಎರಚುತ್ತಿರುವ ಕಡಲನ್ನು, ಕಡೈನ್ದಾನ್ = ಕಡೆದವನು, ಅರಙ್ಗಮ್ = ಶ್ರೀರಂಗವೆಂಬ, ಮಾನಹರ್ = ಮಹಾನಗರದಲ್ಲಿ, ಅಮರ್ ನ್ದಾನೇ = ನೆಲಸಿರುವನಲ್ಲ. 



ಹಿರಿಮೆಯುಳ್ಳ ಬೆಟ್ಟವೊಂದನ್ನು ಕಡಗೋಲಾಗಿ ಮಾಡಿ, ಸರ್ಪವನ್ನು ಅದಕ್ಕೆ ಸುತ್ತಿ, ಪರಿಶುದ್ಧವಾಗಿರುವ ಕಡಲು ವಿಶಾಲವಾದ ಆಕಾಶಲದಲ್ಲಿ ಘರ್ಜಿಸುವಂತೆ ಬಲುದೊಡ್ಡ ಅಲೆಗಳು ಆಕಾಶದ ಬಳಿಯಲ್ಲಿ ವ್ಯಾಪಿಸಲು, ಸುಂದರವಾದ ಆಕಾಶವೂ ಸೂರ್ಯನೂ ಚಂದ್ರನೂ ಏಕಕಾಲದಲ್ಲಿ ದಿಕ್ಕುಕೆಡುವಂತೆ, ಸಾವಿರತೋಳುಗಳಿಂದ ಅಲೆಗಳನ್ನು ಎರಚುತ್ತಿರುವ ಕಡಲನ್ನು ಕಡೆದವನು ಶ್ರೀರಂಗವೆಂಬ ಮಹಾನಗರದಲ್ಲಿ ನೆಲಸಿರುವನಲ್ಲ\! 



ಹಿರಿಮೆಯ ಪರ್ವತವೆಂಬುದು ಮಂದರಪರ್ವತ. ಅದಕ್ಕೆ ಸುತ್ತಿದ ಸರ್ಪ ವಾಸುಕಿ. ಮಂದರಪರ್ವತವನ್ನು ಕಡುಗೋಲಾಗಿಯೂ ವಾಸುಕಿಯನ್ನು ಹಗ್ಗವಾಗಿಯೂ ಮಾಡಿಕೊಂಡು, ಅವುಗಳ ಸಹಾಯದಿಂದ ಸಮುದ್ರಮಥನ ಮಾಡಲಾಯಿತು. ದೇವದಾನವರ ನಡುವೆ ಇದ್ದ ವೈಷಮ್ಯವನ್ನು ತಡೆಗಟ್ಟುವುದಕ್ಕೂ. ದೇವತೆಗಳನ್ನು ಹೆಚ್ಚುಬಲಶಾಲಿಗಳನ್ನಾಗಿ ಮಾಡುವುದಕ್ಕೂ ಹೀಗೆ ಮಾಡಲಾಯಿತು. ಈ ವಿಚಿತ್ರವಾದ ಕಡಗೋಲನ್ನು ಸಮುದ್ರದೊಳಕ್ಕೆ ಇಳಿಸಲಾಯಿತು. ಸಮುದ್ರವನ್ನು ಕಡೆಯಲು ಮೊದಲು ಮಾಡಿದಾಗ, ಪರಿಶುದ್ಧವಾದ ಮತ್ತು ಪ್ರಶಾಂತವಾದ ಕಡಲಲ್ಲಿ ಗಗನವನ್ನು ಮುಟ್ಟುವಂತೆ ದೊಡ್ಡದೊಡ್ಡ ಅಲೆಗಳು ಏಳಲು ಮೊದಲು ಮಾಡಿದವು. ಅಲೆಗಳ ಅಬ್ಬರವೂ ಸಹ ಗಗನವನ್ನು ಮುಟ್ಟಿತು. ಸುಂದರವಾದ ಆಕಾಶವೂ, ಸೂರ್ಯ ಚಂದ್ರರೂ ಅಲೆಗಳ ವಿಶಿಷ್ಟವಾದ ಹೊಳಪಿಗೆ ದಿಕ್ಕು ಕೆಟ್ಟರು. ಹೀಗೆ ಮೇಲಿಂದ ಮೇಲೆ ಅಲೆಗಳನ್ನು ಎರಚುತ್ತಿರುವ ಕಡಲನ್ನು ಭಗವಂತನು ತನ್ನ ಸಾವಿರುತೋಳುಗಳಿಂದ ಕಡೆದಾಗ, ಅಮೃತವು ಮೂಡಿಬಂತು. ಅದನ್ನು ದೇವತೆಗಳಿಗೆ ಉಣಿಸಿ, ಅವರನ್ನು ಅಮರರನ್ನಾಗಿಸಿದನು. ಆ ಸ್ವಾಮಿಯೇ ಈಗ ಪವಿತ್ರವಾದ ಶ್ರೀರಂಗಕ್ಷೇತ್ರದಲ್ಲಿ ನೆಲಸಿದ್ದಾನಲ್ಲ\! ಅವನ ಕೃಪೆ ಎಷ್ಟು ಅಪಾರ\! 



ಸಮುದ್ರಮಥನದ ಕತೆಯನ್ನು ಸ್ವಲ್ಪಮಾರ್ಪಡಿಸಿ ಹೇಳಿದ್ದಾರೆ ಎನಿಸುತ್ತದೆ. 



೫. ಎಙ್ಙನೇಯುಯ್ ವರ್, ತಾನವರ್ ನಿನೈತ್ತಾಲ್

ಇರಣಿಯನಿಙ್ಗು ಪೂಣಹಲಮ್,

ಪೊಙ್ಗುವೆಙ್ಗುರುದಿ ಪೊನ್ ಮಲೈಪಿಳನ್ದು

ಪೊೞಿದರು ಮರುವಿಯೊತ್ತಿೞಿಯ,

ವೆಙ್ಗಣ್ ವಾಳೆಯಿಟ್ರೋರ್ ವೆಳ್ಳಿಮಾವಿಲಙ್ಗಲ್

ವಿಣ್ಣುಱಕ್ಕನಲ್ ವಿೞಿತ್ತೆೞುನ್ದದು,

ಅಙ್ಙನೇಯೊಕ್ಕವರಿಯುರುವಾನಾನ್

ಅರಙ್ಗ ಮಾನಹರಮರ್ ನ್ದಾನೇ. 



ದಾನವರ್ = ದಾನವರು, ನಿನೈತ್ತಾಲ್ = ಚಿಂತಿಸಿದರೆ ಎಙ್ಙನೇ ಉಯ್ವರ್ = ಹೇಗೆ ಬದುಕಿರಬಲ್ಲರು, ಇಲಙ್ಗು = ಹೊಳೆಯುವ, ಇರಣಿಯನ್ = ಹಿರಣ್ಯಕಶಿಪುವಿನ, ಪೂನ್ = \(ಆಭರಣಗಳಿಂದ\) ಅಲಂಕೃತವಾದ, ಅಹಲಮ್ = ಎದೆಯಿಂದ, ಪೊಙ್ಗು = ಉಕ್ಕಿಬರುವ, ವೆಮ್ಕುರುದಿ = ಬಿಸಿರಕ್ತವು, ಪೊನ್ ಮಲೈ = ಬಂಗಾರದ ಬೆಟ್ಟವನ್ನು, ಪಿಳನ್ದು = ಸೀಳಿಕೊಂಡು, ಪೊೞಿ ತರುಮ್ = ಹರಿದುಬರುವ, ಅರುವಿ ಒತ್ತು ವೆಙ್ಗಣ್ = ತೀಕ್ಷ್ಣವಾದ ಕೆಂಗಣ್ಣಿನ, ವಾಳ್ ಎಯಿಱು = ಕತ್ತಿಯಂತಿರುವ ಹಲ್ಲುಗಳ, ಓರ್ = ಅಪರೂಪವಾದ, ವೆಳ್ಳಿ = ಬೆಳ್ಳಿಯ, ಮಾ = ಬಲುದೊಡ್ಡ, ವಿಲಙ್ಗಳ್ = ಬೆಟ್ಟದಹಾಗೆ, ವಿಣ್ ಉ ಱ = ಆಕಾಶವನ್ನುಮುಟ್ಟುವಂತೆ, ಕನಲ್ ವಿೞಿತ್ತು = ಬೆಂಕಿಯು ಪ್ರಜ್ವಲಿಸಿ, ಎೞುನ್ದದು = ಏಳುವ ಹಾಗೆ, ಅಙ್ಙ್ಗನೇ ಒಕ್ಕ = \(ಹೇಗೋ\) ಹಾಗೆಯೇ ಇರುವ, ಅರಿ ಉರು ಆವಾನ್ = ನರಹರಿಯ ರೂಪವನ್ನು ಧರಿಸಿದವನು, ಅರಙ್ಗಮ್ ಮಾನಹರ್ = ಶ್ರೀರಂಗವೆಂಬ ಮಹಾನಗರದಲ್ಲಿ, ಅಮರ್ ನ್ದಾನೇ = ನೆಲಸಿರುವನಲ್ಲ\! 



ದಾನವರು ಚಿಂತಿಸಿದರೆ ಹೇಗೆ ಬದುಕಿರಬಲ್ಲರು? ಹಿರಣ್ಯಕಶಿಪುವಿನ ಹೊಳೆಯುವ ಆಭರಣಗಳಿಂದ ಅಲಂಕೃತವಾದ ಎದೆಯಿಂದ ಉಕ್ಕಿಬರುವ ಬಿಸಿರಕ್ತವು ಬಂಗಾರದ ಬೆಟ್ಟವನ್ನು ಸೀಳಿಕೊಂಡು ಹರಿದು ಬರುವ ಪ್ರವಾಹದ ಹಾಗೆ ಹರಿದುಬರುವಂತೆ, ತೀಕ್ಷ್ಣವಾದ ಕೆಂಗಣ್ಣಿನ ಕತ್ತಿಯಂತೆ ಹರಿತವಾದ ಹಲ್ಲುಗಳ, ಬೆಳ್ಳಿಯ ದೊಡ್ಡ ಬೆಟ್ಟದ ಹಾಗೆ, ಆಕಾಶವನ್ನು ಮುಟ್ಟುವಂತೆ, ಬೆಂಕಿಯು ಪ್ರಜ್ವಲಿಸಿ ಏಳುವ ಹಾಗೆ ಅಲ್ಲಿಯೇ ಅಪರೂಪವಾದ ನರಹರಿಯ ರೂಪವನ್ನು ಧರಿಸಿದವನು, ಶ್ರೀರಂಗವೆಂಬ ಮಹಾನಗರದಲ್ಲಿ ನೆಲಸಿರುವನಲ್ಲ\!



ಬ್ರಹ್ಮರುದ್ರಾದಿಗಳಿಂದ ನಾನಾವರಗಳನ್ನು ಪಡೆದು ತನ್ನನ್ನು ಕೊಲ್ಲುವವರೇ ಇಲ್ಲವೆಂದು ಬೀಗುತ್ತಿದ್ದ ಬಹಳ ಬಲಶಾಲಿಯಾದ ದಾನವರ ರಾಜನಾದ ಹಿರಣ್ಯಕಶಿಪುವಿನ ಆಭರಣಗಳಿಂದ ಹೊಳೆಯುವ ಎದೆಯನ್ನು ಸೀಳಿಕೊಂಡವನು ನರಹರಿಯ ರೂಪವನ್ನು ತಳೆದು ಬಂದ ಭಗವಂತನೇ. ಆ ಉಗ್ರರೂಪದ ಅಪ್ರತಿಮ ಪರಾಕ್ರಮದ ಸ್ವಾಮಿಯೇ ಈಗ ಮಧುರವಾದ ಅರ್ಚಾಮೂರ್ತಿಯಾಗಿ ಶ್ರೀರಂಗಕ್ಷೇತ್ರದಲ್ಲಿ ನೆಲಸಿರುವನಲ್ಲ\! 



೬. ಆಯಿರಙ್ಕುನ್ ಱಮ್ ಶೆನ್ ಱುದೊಕ್ಕನೈಯ

ಅಡಲ್ ಪುರೈಯೆೞಿಲ್ ತಿಹೞ್ ತಿರಡೋಳ್,

ಆಯಿರನ್ತುಣಿಯ ವಡಲ್ ಮಳುಪ್ಪಟ್ರಿ

ಮಟ್ರವನಹಲ್ ವಿಶುಮ್ಬಣೈಯ,

ಆಯಿರಮ್ ಪೆಯಿರಾಲಮರ ಶೆನ್ ಱಿಱೈಂಜ

ಅಱಿತುಯಿಲಲೈ ಕಡಲ್ ನಡುವೇ,

ಆಯಿರಂಜುಡರ್ ವಾಯರವಣೈತ್ತುಯಿನ್ ಱಾನ್

ಅರಙ್ಗ ಮಾನಹರಮರ್ ನ್ದಾನೇ. 



ಆಯಿರಮ್ ಕುನ್ ಱಮ್ = ಸಾವಿರಬೆಟ್ಟಗಳು, ಶೆನ್ ಱು= ಒಟ್ಟಾಗಿ, ತೊಕ್ಕನೈಯ = ಶೇರಿಕೊಂಡಿರುವ ಹಾಗೆ, ಅಡಲ್ ಪುರೈ = ಹೋರಾಡತಕ್ಕ, ಎೞಿಲ್ ತಿಹೞ್ = ಬೆಳಗುವ ಸೌಮ್ದರ್ಯದ, ತಿರಳ್ ತೋಳ್ = ಬಲಿಷ್ಠತೋಳುಗಳು, ಆಯಿರಮ್ = ಒಂದು ಸಾವಿರ, ತುಣಿಯ = ಕಡಿದ ಹಾಕುವುದಕ್ಕಾಗಿ, ಅಡಲ್ ಮೞು ಪಟ್ರಿ = ತೀಕ್ಷ್ಣವಾದ ಗಂಡುಗೊಡಲಿಯನ್ನು ಹಿಡಿದು, ಮಟ್ರವನ್ = ಎದುರಾಳಿಯು, ಅಹಲ್ = ವಿಶಾಲವಾದ, ವಿಶುಮ್ಬು ಅಣೈಯ = ವೀರಸ್ವರ್ಗವನ್ನು ಸೇರುವಂತೆ ಮಾಡಿ, ಆಯಿರಮ್ ಪೆಯಿರಾಲ್ = ಸಾವಿರ ನಾಮಗಳಿಂದ, ಅಮರರ್ = ಅಮರರು, ಶೆನ್ ಱು = ಹೋಗಿ ಸೇರಿ, ಇಱೈಂಜ = ಸ್ತುತಿಸಲು, ಅಱಿದು ತುಯಿಲ್ = ಯೋಗನಿದ್ದೆಯಲ್ಲಿ, ಅಲೈ ಕಡಲ್ ನಡುವೇ = ಅಲೆಗಳಿಂದ ಕೂಡಿದ ಕಡಲಿನಲ್ಲಿ, ಆಯಿರಮ್ = ಸಾವಿರ, ಶುಡರ್ ವಾಯ್ = ಹೊಳೆಯುವ ಬಾಯಿಯ, ಅರವು = ಶೇಷನ \(ಸರ್ಪದ\), ಅಣೈ = ಹಾಸುಗೆಯಲ್ಲಿ, ತುಯಿನ್ ಱಾನ್ = ನಿದ್ರಿಸುವವನು, ಅರಙ್ಗಮ್ ಮಾನಹರ್ = ಶ್ರೀರಂಗವೆಂಬ ಮಹಾನಗರದಲ್ಲಿ, ಅಮರ್ ನ್ದಾನೇ = ನೆಲಸಿರುವನಲ್ಲ\! 



ಸಾವಿರಬೆಟ್ಟಗಳು ಒಟ್ಟಾಗಿಶೇರಿಕೊಂಡಿರುವ ಹಾಗೆ ಹೋರಾಡಲು ಯೋಗ್ಯವಾದ ಬೆಳಗುವ ಸೌಂದರ್ಯದ, ಬಲಿಷ್ಠವಾದ ಸಾವಿರ ತೋಳುಗಳನ್ನು ಕಡಿದುಹಾಕುವುದಕ್ಕಾಗಿ, ಹರಿತವಾದ ಗಂಡುಗೊಡಲಿಯನ್ನು ಹಿಡಿದು ಎದುರಾಳಿಯು ವೀರಸ್ವರ್ಗವನ್ನು ಸೇರುವಂತೆ ಮಾಡಿ, ಸಾವಿರನಾಮಗಳಿಂದ ಅಮರರು ಹೋಗಿ ಸೇರಿ ಸ್ತುತಿಸಲು, ಅಲೆಗಳಿಂದ ಕೂಡಿದ ಕಡಲಲ್ಲಿ ಸಾವಿರ ಹೊಳೆಯುವ ಬಾಯಿಯ ಸರ್ಪದ ಹಾಸುಗೆಯಲ್ಲಿ ಯೋಗನಿದ್ದೆಯಲ್ಲಿ ಪವಡಿಸಿರುವವನು ಶ್ರೀರಂಗವೆಂಬ ಮಹಾನಗರದಲ್ಲಿ ನೆಲಸಿರುವನಲ್ಲ\!



ಬೆಟ್ಟದ ಹಾಗೆ ಬಹಳ ಬಲಿಷ್ಠವಾದ ಸಾವಿರತೋಳುಗಳನ್ನು ಹೊತ್ತವನು ಕಾರ್ತವೀರ್ಯಾರ್ಜುನನು. ಅವನು ಜಮದಗ್ನಿ ಮಹರ್ಷಿಯ ಬಳಿಯಿದ್ದ ಕಾಮಧೇನುವನ್ನು ಬಲಾತ್ಕಾರದಿಂದ ಕೊಂಡೊಯ್ದನು. ಅವನ ಉದ್ಧಟತನವನ್ನು ಶಿಕ್ಷಿಸುವುದಕ್ಕಾಗಿ ಭಗವಂತನು ಜಮದಗ್ನಿ ಮಹರ್ಷಿ ಮಗನಾಗಿ, ಪರಶುರಾಮನಾಗಿ ಅವತರಿಸಿ, ಅವನ ಸಾವಿರ ತೋಳುಗಳನ್ನೂ ತನ್ನ ಗಂಡುಗೊಡಲಿಯಿಂದ ತುಂಡರಿಸಿ ಹಾಕಿದನು. 



ಇದರಿಂದ ಸ್ವಾಮಿಗೆ ಬಳಲಿಕೆ ಬಂತೋ ಹೇಗೋ\! ಅಲೆಗಳಿಂದ ಕೂಡಿದ ವಿಸ್ತಾರವಾದ ಕ್ಷೀರಸಾಗರದಲ್ಲಿ ಸಾವಿರ ಹೆಡೆಗಳ ಶೇಷನ ಹಾಸುಗೆಯಲ್ಲಿ ಸ್ವಾಮಿಯು ಪವಡಿಸಿ ಯೋಗನಿದ್ದೆಯಲ್ಲಿದ್ದಾನೆ. ಅವನನ್ನು ಅವನ ಸಾವಿರ ದಿವ್ಯನಾಮಗಳಿಂದ ದೇವತೆಗಳೆಲ್ಲರೂ ಒಟ್ಟುಗೂಡಿ ಸ್ತುತಿಸುತ್ತಾರೆ. 



ಆ ಸ್ವಾಮಿಯೇ ಈಗ ಶ್ರೀರಂಗಕ್ಷೇತ್ರದಲ್ಲಿ ಸುಂದರವಾದ ಅರ್ಚಾಸ್ವರೂಪನಾಗಿ ನೆಲಸಿದ್ದಾನಲ್ಲ\! 



೭. ಶುರಿಕುೞಲ್ ಕನಿವಾಯ್ ತ್ತಿರುವಿನೈಪ್ಪಿರಿತ್ತ

ಕೊಡುಮೈಯಿಱ್ ಕಡುವಿ ಶೈಯರಕ್ಕನ್,

ಎರಿವಿೞಿತ್ತಿಲಙ್ಗು ಮಣಿಮುಡಿ ಪೊಡಿಶೆಯ್ದು

ಇಲಙ್ಗೈ ಪಾೞ್ ಪಡುಪ್ಪದಱ್ ಕೆಣ್ಣಿ,

ಏರಿಶಿಲೈ ವಳೈಯ ವಡುಶರನ್ತುರನ್ದು

ಮಱಿಕಡಲ್ ನೆಱಿಪಡ, ಮಲೈಯಾಲ್

ಅರಿಕುಲಮ್ ಪಣಿಕೊಣ್ಡಲೈಕಡಲಡೈತ್ತಾನ್

ಅರಙ್ಗಮಾನಹರಮರ್ ನ್ದಾನೇ. 



ಶುರಿಕೞಲ್ = ಗುಂಗುರುಕೂದಲಿನ, ಕನಿವಾಯ್ = ತೊಂಡೆಹಣ್ಣಿನ ತುಟಿಯನ್ನುಳ್ಳ, ತಿರುವಿನೈ = ಶ್ರೀದೇವಿಯನ್ನು, \(ಸೀತಾದೇವಿಯನ್ನು\), ಪಿರಿತ್ತ = ಅಗಲಿಸಿದ, ಕೊಡುಮೈಯಿಲ್ = ಗರ್ವದಿಂದ, ಕಡು ವಿಶೈ = ಕಡುಚತುರನಾದ, ಅರಕ್ಕನ್ = ರಾಕ್ಷಸನ, ಎರಿ ವಿೞಿತ್ತು = ಜ್ವಾಲೆಯನ್ನು ಚೆಲ್ಲಿ, ಇಲಙ್ಗು = ಹೊಳೆಯುವ, ಮಣಿಮುಡಿ = ರತ್ನಕಿರೀಟಗಳನ್ನು, ಪೊಡಿ ಶೆಯ್ದು = ಪುಡಿಪುಡಿಮಾಡಿ, ಇಲಙ್ಗೈ = ಲಂಕೆಯನ್ನು, ಪಾೞ್ ಪಡುಪ್ಪದಱ್ ಕು = ಹಾಳುಮಾಡುವುದಕ್ಕೆ, ಎಣ್ಣಿ = ಯೋಚಿಸಿ, ವರಿಶಿಲೈ= ಸುಂದರವಾದ ಬಿಲ್ಲನ್ನು, ವಳೈಯ = ಬಗ್ಗಿಸಿ, ಅಡು ಶರಮ್ = ತುರ್ ನ್ದ = ತೀಕ್ಷ್ಣವಾದ ಬಾಣಗಳನ್ನು ಪ್ರಯೋಗಿಸಿದ, ಮಱಿಕಡಲ್ = ಅಲೆಗಳಿಂದ ತುಂಬಿದ ಕಡಲಲ್ಲಿ, ನೆಱಿ ಪಡ = ದಾರಿಯನ್ನು ಮಾಡಲು, ಅರಿಕುಲಮ್ = ಕಪಿಕುಲವನ್ನು \(ಕಪಿಸೇನೆಯನ್ನು\), ಪಣಿಕೊಣ್ಡು = ಸೇವೆಗಾಗಿ ಉಪಯೋಗಿಸಿಕೊಂಡು, ಅಲೈ ಕಡಲ್ = ಅಲೆಗಳಿಂದ ತುಂಬಿದ ಕಡಲನ್ನು, ಅಡೈತ್ತಾನ್ = ಅಡಗಿಸಿದವನು, ಅರಙ್ಗಮ್ ಮಾನಹರ್ = ಶ್ರೀರಂಗವೆಂಬ ಮಹಾನಗರದಲ್ಲಿ, ಅಮರ್ ನ್ದಾನೇ = ನೆಲಸಿದ್ದಾನಲ್ಲ\! 



ಗುಂಗುರುಕೂದಲಿನ, ತೊಂಡೆಹಣ್ಣಿನ ತುಟಿಗಳುಳ್ಲ ಶ್ರೀದೇವಿಯನ್ನು \(ಸೀತಾದೇವಿಯನ್ನು\) ಅಗಲಿಸಿದ ಗರ್ವಪಡುವ ಕಡುಚತುರನಾದ ರಾಕ್ಷಸನ ಜ್ವಾಲೆಯನ್ನು ಪ್ರಸರಿಸಿ ಹೊಳೆಯುವ ರತ್ನಕಿರೀಟಗಳನ್ನು ಪುಡಿಪುಡಿಮಾಡಿ ಲಂಕೆಯನ್ನು ನಾಶಮಾಡುವುದಕ್ಕೆಂದು ಯೋಚಿಸಿ, ಸುಂದರವಾದ ಬಿಲ್ಲನ್ನು ಬಗ್ಗಿಸಿ ತೀಕ್ಷ್ಣವಾದ ಬಾಣಗಳನ್ನು ಪ್ರಯೋಗಿಸಿದ, ಅಲೆಗಳಿಂದ ತುಂಬಿದ ಕಡಲಲ್ಲಿ ದಾರಿಯನ್ನು ಮಾಡುವುದಕ್ಕಾಗಿ, ವಾನರ ಸೇನೆಯನ್ನು ಸೇವೆಗಾಗಿ ಬಳಸಿಕೊಂಡು ಅಲೆಗಳಿಂದ ತುಂಬಿದ ಕಡಲನ್ನು ಅಡಗಿಸಿದವನು ಶ್ರೀರಂಗವೆಂಬ ಮಹಾನಗರದಲ್ಲಿ ನೆಲಸಿದ್ದಾನಲ್ಲ\! 



ಸರ್ವೇಶ್ವರನು ಸಾಮಾನ್ಯಮಾನವ ಸ್ವರೂಪಿಯಾದ ಶ್ರೀರಾಮನಾಗಿ ಅವತರಿಸಿ ನಡೆಸಿದ ಅದ್ಭುತ ಸಾಹಸವೆಂದರೆ, ಕಡುದುಷ್ಟನಾದ ರಾವಣಾಸುರನ ಮತ್ತು ರಾಕ್ಷಸಕುಲದ ನಿರ್ಮೂಲನ. ರಾವಣನು ಲಂಕಾಧೀಶ್ವರನೂ ರಾಕ್ಷಸರಾಜನೂ ಆಗಿದ್ದವನು. ಲಂಕೆಗೆ ಹೋಗಿ, ಧಾಳಿನಡೆಸಿ, ಅವನನ್ನು ಕೊಲ್ಲಬೇಕಾಗಿತ್ತು. ಲಂಕೆಯನ್ನು ಸಮುದ್ರವು ಸುತ್ತುವರಿದಿತ್ತು. ಅಲೆಗಳಿಂದ ತುಂಬಿದ ಆ ಕಡಲಿಗೆ ವಾನರ ಸೈನ್ಯದ ಸಹಾಯದಿಂದ ಸೇತುವೆ ಕಟ್ಟಿ, ಅತುಲಪರಾಕ್ರಮಿಯಾದ ರಾವಣಾಸುರನನ್ನು ಸಂಹರಿಸಿ, ಅವನ ಹೊಳೆಯುವ ರತ್ನಮಯವಾದ ಕಿರೀಟವನ್ನು ಪುಡಿಪುಡಿಯಾಗುವಂತೆ ಮಾಡಿ, ಲಂಕೆಯನ್ನೆಲ್ಲ ನಾಶವಾಗುವಂತೆಮಾಡಿದ್ದು ಶ್ರೀರಾಮನ ಅಪ್ರತಿಮ ಬಲ್ಲಾಳುತನ. ಆಶ್ರಿತರಕ್ಷಕನಾದ ಆ ಸ್ವಾಮಿಯೇ ಈಗ ಶ್ರೀರಂಗದಲ್ಲಿ ಮಧುರವಾದ ಅರ್ಚಾಮೂರ್ತಿಯಾಗಿ ನೆಲಸಿದ್ದಾನಲ್ಲ. 



೮. ಊೞಿಯಾಯೋಮತ್ತುಚ್ಚಿಯಾಯ್ ಒರುಕಾ

ಲುಡೈಯ ತೇರೊಡುವನಾಯ್, ಉಲಹಿಲ್

ಶೂೞಿಮಾಲ್ ಯಾನೈತ್ತುಯರ್ ಕೆಡುತ್ತು

ಇಲಙ್ಗೈ ಮಲಙ್ಗವನ್ ಱಡುಶರನ್ದುರನ್ದು,

ಪಾೞಿಯಾಲ್ ಮಿಕ್ಕ ಪಾರ್‍ ತ್ತನುಕ್ಕರುನಿ

ಪ್ಪಹಲವನೊಳಿ ಕೆಡ, ಪಹಲೇ

ಆೞಿಯಾಲನ್ ಱಙ್ಗಾಳಿಯೈ ಮಱೈತ್ತಾನ್

ಅರಙ್ಗ ಮಾನಹರಮರ್ ನ್ದಾನೇ. 



ಊೞಿ ಆಯ್ = ಕಾಲಸ್ವರೂಪನಾಗಿ, ಓ ಮತ್ತು ಉಚ್ಚಿ ಆಯ್ = ಯಜ್ಞಯಾಗಗಳ ಒಡೆಯನಾಗಿ, ಒರುಕಾಲ್ ಉಡೈಯ = ಒಂದು ಚಕ್ರವುಳ್ಳ, ತೇರ್ = ರಥವನ್ನು, ಒಡುವನಾಯ್ = ಓಡುವವನಾಗಿ, ಉಲಹಿಲ್ = ಲೋಕದಲ್ಲಿ, ಶೂೞಿ = ಸರೋವರದಲ್ಲಿ, ಮಾಲ್ = ಮದಿಸಿದ, ಯಾನೈ = ಆನೆಯ, ತುಯರ್ = ದುಃಖವನ್ನು, ಕೆಡುತ್ತು = ತೊಲಗಿಸಿದವನೂ, ಇಲಙ್ಗೈ = ಲಂಕೆಯು, ಮಲಙ್ಗ = ನಾಶವಾಗುವಂತೆ, ವಲ್ = ಶಕ್ತಿಪೂರ್ಣವಾದ, ಅಡು = ಕ್ರೂರವಾದ, ಶರಮ್ ತುರನ್ದು = ಬಾಣಗಳನ್ನು ಪ್ರಯೋಗಿಸಿದವನೂ, ಪಾೞಿಯಾಲ್ ಮಿಕ್ಕ = ಅತುಲಪರಾಕ್ರಮಿಯಾದ, ಪಾರ್ ತ್ತನುಕ್ಕೂ = ಪಾರ್ಥನಿಗೆ, ಅರುಳಿ = ಕೃಪೆದೋರಿ, ಪಹಲವನ್ = ಸೂರ್ಯನ, ಒಳಿ ಅರುಳಿ = ಕೃಪೆದೋರಿ, ಪಹಲವನ್ = ಸೂರ್ಯನ ಒಳಿ = ತೇಜಸ್ಸು, ಕೆಡ= ಕೆಡುವಂತೆ, ಪಹಲೇ = ಹಗಲಲ್ಲಿಯೇ, ಆೞಿಯಾಲ್ = ಚಕ್ರಾಯುಧದಿಂದ, ಆೞಿಯೈ = ಸೂರ್ಯಮಂಡಲವನ್ನು, ಮಱೈತ್ತಾನ್ = ಮರೆಮಾಡಿದವನೂ, ಅರಙ್ಗ ಮಾನಹರ್ = ಶ್ರೀರಂಗವೆಂಬ ಮಹಾನಗರದಲ್ಲಿ, ಅಮರ್ ನ್ದಾನೇ = ನೆಲಸಿದ್ದಾನಲ್ಲ\! 



ಕಾಲಸ್ವರೂಪನಾಗಿ, ಯಜ್ಞಾಯಾಗಾದಿಗಳಿಗೆ ಒಡೆಯನಾಗಿ, ಒಂದು ಚಕ್ರದ ರಥದಲ್ಲಿ ಓಡುವವನಾಗಿ, ಭೂಲೋಕದಲ್ಲಿ ಸರೋವರದಲ್ಲಿ ಮದಿಸಿದ ಆನೆಯ ದುಃಖವನ್ನು ತೊಲಗಿಸಿದವನಾಗಿ, ಲಂಕೆಯು ನಾಶವಾಗುವಂತೆ ಶಕ್ತಿಪೂರ್ಣವಾದ ಕ್ರೂರವಾದ ಬಾಣಗಳನ್ನು ಪ್ರಯೋಗಿಸಿದವನಾಗಿ, ಅತುಲಪರಕ್ರಮಿಯಾದ ಪಾರ್ಥನಿಗೆ ಕೃಪೆದೋರಿ ಸೂರ್ಯನ ತೇಜಸ್ಸು ಕೆಡುವಂತೆ ಚಕ್ರಾಯುಧದಿಂದ ಸೂರ್ಯಮಂಡಲವನ್ನು ಮರೆಮಾಡಿದವನಾಗಿ ಇರುವ ಸ್ವಾಮಿಯು ಶ್ರೀರಂಗವೆಂಬ ಮಹಾನಗರದಲ್ಲಿ ನೆಲಸಿದ್ದಾನಲ್ಲ\! 



’ಊೞಿ’ : ಎಂಬುದಕ್ಕೆ”ಕಲ್ಪಗಳು, ಕಾಲ,ಪ್ರಳಯ, ಜೀವನಕಾಲ, ವಿಧಿ, ಜಗತ್ತು, ಕ್ರಮ’ ಎಂದೆಲ್ಲ ಅರ್ಥವಾಗುತ್ತದೆ. ಒಂದೊಂದನ್ನೂ ಭಗವಂತನಿಗೆ ಅನ್ವಯಿಸಿ ವಿವರಿಸಬಹುದು. ಜಗತ್ತಿನ ಸೃಷ್ಟಿಕರ್ತನೂ, ನಿರ್ವಾಹಕನೂ, ಅದನ್ನು ನಾಶಪಡಿಸುವವನೂ ಭಗವಂತ. ಯಜ್ಞಯಾಗಾದಿಗಳ ಒಡೆಯನಾಗಿ ಅವುಗಳ ಫಲದಾಯಕನು. ಅವನೇ ಸೂರ್ಯಮಂಡಲ ಮಧ್ಯಸ್ಥನಾಗಿ, ಅಮಿತತೇಜೋರಾಶಿಯಾಗಿ ನೆಲಸಿ, ಜಗಚ್ಚಕ್ಷುವೂ, ಸಾಕ್ಷಿಯೂ ಆಗಿರತಕ್ಕವನು. ಒಂದು ಸಲ ಸರೋವರದಲ್ಲಿ ಮೊಸಳೆಯ ಬಾಯಿಗೆ ಸಿಕ್ಕಿಬಿದ್ದು ಪೇಚಾಡುತ್ತಿದ್ದ ಆನೆಯನ್ನು ರಕ್ಷಿಸಲು ಧಾವಿಸಿ ಬಂದ ಶ್ರೀಮನ್ನಾರಾಯಣನೂ ಅವನೇ. ಲಂಕೆಯನ್ನೂ ರಾಕ್ಷಸ ಕುಲವನ್ನೂ ನಾಶಪಡಿಸಲು ಅಪ್ರತಿಮ ಬಾಣಪ್ರಯೋಗ ಮಾಡಿದ ಶ್ರೀರಾಮನೂ ಅವನೇ. ಪಾರ್ಥನಿಗೆ ಸಾರಥಿಯಾಗಿ ಅರ್ಜುನನಿಗೆ ಬೆಂಬಲಿಗನಾಗಿದ್ದು ಕೃಪೆಮಾಡಿದ ಸ್ವಾಮಿಯೂ ಅವನೇ. ಈಗ ಅವನೇ ಶ್ರೀರಂಗಕ್ಷೇತ್ರದಲ್ಲಿ ಮಧುರವಾದ ಅರ್ಚಾಮೂರ್ತಿಯಾಗಿ ನೆಲಸಿದ್ದಾನಲ್ಲ\! ಅವನ ಕೃಪೆ ಎಷ್ಟು ಅಪಾರ\!



’ಚಕ್ರಾಯುಧದಿಂದ ಸೂರ್ಯನನ್ನು ಮರೆಮಾಡಿದ’ – ಇದು ಮಹಾಭಾರತ ಯುದ್ಧದಲ್ಲಿ ನಡೆದ ಒಂದು ಪ್ರಸಂಗದ ವಿಷಯ. ಅರ್ಜುನನು ಶ್ರೀಕೃಷ್ಣನೊಡನೆ ನಿವತಕವಚರೆಂಬ ಕಡುದುಷ್ಟರನ್ನು ಎದುರಿಸಿ ಅವರನ್ನು ಕೊಲ್ಲಲು ಹೋದನು. ಆಗ ಮಹಾಭಾರತ ಯುದ್ಧ ನಡೆಯುತ್ತಿತ್ತು. ಕೌರವರು ಚಕ್ರವ್ಯೂಹವನ್ನು ರಚಿಸಿ ನಿಂತರು. ಅದನ್ನು ಭೇದಿಸಿಕೊಂಡು ಒಳಹೋಗಲು, ದಿಟ್ಟತನದಿಂದ ಒಳಗೆ ಯುದ್ಧಮಾಡಲು, ಅರ್ಜುನನ ಮಗನಾದ, ಹದಿನಾರು ವರ್ಷವಯಸ್ಸಿನ ಅಭಿಮನ್ಯುವಿಗೆ ತಿಳಿದಿತ್ತು. ಅವನು ತನ್ನ ಪೌರುಷವನ್ನು ತೋರಿಸಬೇಕೆಂದು ಇಚ್ಛಿಸಿ, ತಾನೊಬ್ಬನೇ ಚಕ್ರವ್ಯೂಹವನ್ನು ಭೇದಿಸಿಕೊಂಡು ಒಳನುಗ್ಗಿದನು. ಚಿಕ್ಕವನಾದರೂ ಧೈರ್ಯದಿಂದ ಯುದ್ಧಮಾಡುತ್ತಾ ಶತ್ರುಗಳನ್ನು ಬೆರೆಗುಗೊಳಿಸಿದನು. ಆದರೆ, ಅವನನ್ನು ಸುತ್ತುಗಟ್ಟಿ ನಿಂತ ಕೌರವವೀರರಿಂದ, ಏಕಾಂಗಿಯಾದಾವನು ತಪ್ಪಿಸಿಕೊಂಡು ಬರಲಾರದವನಾದನು. ಕಡೆಯುಸಿರಿರುವವರೆಗೆ ಘೋರವಾಗಿ ಯುದ್ಧನಡೆಸಿ, ಅಲ್ಲಿ ಮಡಿದನು. ಇತ್ತ ನಿವಾತಕವಚರನ್ನು ಸದೆಬಡಿದು ಹಿಂತಿರುಗುತ್ತಿದ್ದಾಗ ಅರ್ಜುನನಿಗೆ ಅಭಿಮನ್ಯುವಿನ ಮಾಣದ ವಿಷಯ ತಿಳಿಯಿತು. ಆ ಕೂಡಲೇ ಕೋಪದಿಂದ ಅವನು ಶಪಥಮಾಡಿದನು. ಯಾರು ತನ್ನ ಮಗನ ತಲೆಯನ್ನುರುಳಿಸಿದನೋ ಅವನ ತಲೆಯನ್ನು ನಾಳೆ ಸೂರ್ಯಾಸ್ತಮಯದೊಳಗೆ ಉರುಳಿಸುವೆನು. ಇಲ್ಲವೇ, ನಾನು ಅಗ್ನಿಪ್ರವೇಶಮಾಡುವೆನು” ಎಂದು ಆ ಶಪಥ. ಕೌರವರಿಗೆ ಬಹಳ ಸಂತೋಷವಾಯಿತು. ಸೂರ್ಯಾಸ್ತಮಯದವರೆಗೆ ಹೇಗಾಡರೂ ಮಾಡಿ ಅಭಿಮನ್ಯುವನ್ನು ಕೊಂದ ಆ ಎದುರಾಳಿಯನ್ನು ಬಚ್ಚಿಟ್ಟರೆ, ತಮ್ಮಕಡು ಶತ್ರುಗಳಲ್ಲೊಬ್ಬ್ಬನಾದ ಅರ್ಜುನನು ತಾನೇ, ಅಗ್ನಿಪ್ರವೇಶಮಾಡಿ ಸಾಯುವನೆಂದು ಹರ್ಶಿಸಿದರು. ಮರುದಿನ ಸಂಜೆಯವರೆಗೆ ಅರ್ಜುನನಿಗೆ ಅಭಿಮನ್ಯುವನ್ನು ಕೊಂದ ಜಯದ್ರಥನು ಕಾಣಿಸಿಕೊಳ್ಲಲೇ ಇಲ್ಲ. ತನ್ನ ಮಾತನ್ನು ಉಳಿಸಿಕೊಳ್ಳಬೇಕಲ್ಲವೇ? ಶ್ರೀಕೃಷ್ಣನು ಅವನ ಮನೋವ್ಯಥೆಯನ್ನರಿತು, ತಟಕ್ಕನೆ ತನ್ನ ಚಕ್ರಾಯುಧದಿಂದ ಸೂರ್ಯನನ್ನು ಮರೆಮಾಡಿದನು. ಅಸ್ತಮಾನವಾಯಿತಲ್ಲ\! ಇನ್ನೇನು ಅರ್ಜುನನು ಸಾಯಲೇಬೇಕಲ್ಲ\! ಅದಕ್ಕಾಗಿ ಅಗ್ನಿಕುಂಡವೂ ಸಿದ್ಧವಾಯಿತು. ಅವನು ಸಾಯುವುದನ್ನು ನೋಡಲು ಜಯದ್ರಥನೂ ಅಲ್ಲಿಗೆ ಬಂದನು. ಕೂಡಲೇ ಕೃಷ್ಣನು ಅರ್ಜುನನಿಗೆ ಗಾಂಡೀವದಲ್ಲಿ ಬಾಣವನ್ನು ತೊಟ್ಟು ಸಿದ್ಧನಾಗೆಂದೂ, ಜಯದ್ರಥನ ತಲೆಯನ್ನು ಹಾರಿಸೆಂದೂ ಆಜ್ಞೆಮಾಡುತ್ತಾ ಚಕ್ರಾಯುಧವನ್ನು ಹಿಂದಕ್ಕೆ ತೆಗೆದುಕೊಂಡನು. ಆಗ ಇನ್ನೂ ನಾಲ್ಕುಗಂಟೆಯ ಸಮಯವೇ\! ಅರ್ಜುನನು ಪ್ರಯೋಗಿಸಿದ ಬಾಣವು ಜಯದ್ರಥನ ತಲೆಯನ್ನು ಛೇದಿಸಿ, ಅದನ್ನೆತ್ತಿಕೊಂಡುಹೋಗಿ, ಅರ್ಘಪ್ರದಾನಮಾಡುತ್ತಿದ್ದ ಜಯದ್ರಥನ ತಂದೆಯ ಬೊಗಸೆಯಲ್ಲಿ ಹಾಕಿಬಿಟ್ಟಿತ್. ಹೀಗೆ, ಅರ್ಜುನನಿಗೆ ಸ್ವಾಮಿಯು ಕೃಪೆಮಾಡಿದ್ದು. 



೯. ಪೇಯಿನಾರ್ ಮುಲೈಯೂಣ್ ಪಿಳ್ಳೈಯಾಯೊರುಕಾಲ್

ಪೆರುನಿಲಮ್ ವಿೞುಙ್ಗಿ ಅದುಮಿೞ್ ನ್ದ

ವಾಯನಾಯ್, ಮಾಲಾಯಾಲಿಲೈ ವಳರ್ ನ್ದು

ಮಣಿಮುಡಿ ವಾನವರ್ ತಮಕ್ಕೂ

ಶ್ಶೇಯನಾಯ್, ಅಡಿಯೇಱ್ ಕಣಿಯನಾಯ್ ವನ್ದು

ಎನ್ ಶಿನ್ದೈಯುಳ್ ವೆನ್ದುಯರ ಱುಕ್ಕುಮ್,

ಆಯನಾಯನ್ ಱು ಕುನ್ ಱ ಮೊನ್ ಱಿಡುತ್ತಾನ್

ಅರಙ್ಗಮಾನಹರಮರ್ ನ್ದಾನೇ. 



ಪೇಯಿನ್ = ರಾಕ್ಷಸಿಯ, ಆರ್ = ತುಂಬಿದ, ಮುಲೈ = ಮೊಲೆಯನ್ನು, ಊಣ್ = ಉಣ್ಣುವ, ಪಿಳ್ಳೈ ಆಯ್ = ಎಳೆಯಮಗುವಾಗಿ, ಒರುಕಾಲ್ = ಒಂದು ಕಾಲದಲ್ಲಿ, ಪೆರು ನಿಲಮ್ = ವಿಶಾಲವಾದ ಭೂಮಿಯನ್ನು, ವಿೞುಙ್ಗಿ = ನುಂಗಿಹಾಕಿ, ಅದು = ಅದನ್ನು, ಉಮಿಳ್ ನ್ದು = ಹೊರಹಾಕಿದ, ವಾಯನ್ ಆಯ್ = ದಿವ್ಯವಾದ ಬಾಯಿಯುಳ್ಳವನಾಗಿ, ಮಾಲ್= ಆಯ್ = ಸರ್ವೇಶ್ವರನಾಗಿ, ಆಲ್ ಇಲೈ ವಳರ್ ನ್ದು = ಆಲದ ಎಲೆಯಲ್ಲಿ ಬೆಳೆದವನೂ, ಮಣಿಮುಡಿ = ರತ್ನಕಿರೀಟಗಳನ್ನು ಧರಿಸಿದ, ವಾನವರ್ ತಮಕ್ಕು = ದೇವತೆಗಳಿಗೆ, ಶೇಯನಾಯ್ = ನಿಲುಕದವನಾಗಿ, ಅಡಿಯೇಱ್ ಕು = ಪಾದಸೇವಕನಾದ ನನಗೆ, ಅಣಿಯನಾಯ್ = ಅತಿಸಮೀಪದವನಾಗಿ, ವನ್ದು = ಬಂದು, ಎನ್ = ನನ್ನ, ಶಿನ್ದೈಯುಳ್ = ಚಿಂತನೆಯಲ್ಲಿ, ವೆಮ್ ತುಯರ್ = ಬಿಸಿದುಃಖವನ್ನು, ಅಱುಕ್ಕುಮ್ = ಕತ್ತರಿಸಿ ಹಾಕುವವನಾಗಿ, ಅನ್ ಱು= ಅಂದು, ಆಯನ್ ಆಯ್ = ಗೋವಳನಾಗಿ, ಕುನ್ ಱಮ್ = ಪರ್ವತವೊಂದನ್ನು, ಎಡುತ್ತಾನ್ = ಎತ್ತಿದವನೂ, ಅರಙ್ಗಮ್ ಮಾ ನಹರ್ = ಶ್ರೀರಂಗವೆಂಬ ಮಹಾನಗರದಲ್ಲಿ, ಅಮರ್ ನ್ದಾನೇ = ನೆಲಸಿದ್ದಾನಲ್ಲ\! 



ರಾಕ್ಷಸಿಯ ತುಂಬಿದ ಮೊಲೆಯನ್ನುಣ್ಣುವ ಎಳೆಯಮಗುವಾದವನೂ ಒಂದು ಕಾಲದಲ್ಲಿ ವಿಶಾಲವಾದ ಭೂಮಿಯನ್ನು ನುಂಗಿ ಅದನ್ನು ಮತ್ತೆ ಹೊರಹಾಕಿದ ದಿವ್ಯವಾದ ಬಾಯಿಯುಳ್ಳವನೂ, ಸರ್ವೇಶ್ವರನಾಗಿ ಆಲದೆಲೆಯಲ್ಲಿ ಬೆಳೆದವನೂ, ರತ್ನಕಿರೀಟಗಳನ್ನು ಧರಿಸಿದ ದೇವತೆಗಳಿಗೆ ನಿಲುಕದವನಾಗಿ ಪಾದಸೇವಕನಾದ ನನಗೆ ಅತಿಸಮೀಪದವನಾಗಿ ಬಂದು, ನನ್ನ ಚಿಂತನೆಯಲ್ಲಿ ಬಿಸಿದುಃಖವನ್ನು ಕತ್ತರಿಸಿ ಹಾಕುವವನೂ, ಅಂದು ಗೋವಳನಾಗಿ ಬೆಟ್ಟವೊಂದನ್ನು ಎತ್ತಿದವನೂ, ಶ್ರೀರಂಗವೆಂಬ ಮಹಾನಗರದಲ್ಲಿ ನೆಲಸಿದ್ದಾನಲ್ಲ\!



ಭಗವಂತನು ಅದ್ಭುತಕಾರಿಯಲ್ಲವೇ\! ಪೂತನಿಯ ವಿಷತುಂಬಿದ ಮೊಲೆಯನ್ನುಣ್ಣುವ ಶಿಶುವಾಗಿ, ಮೊಲೆಯುಣ್ಣುವ ನೆಪದಲ್ಲಿ ಅವಳ ಪ್ರಾಣಗಳನ್ನೇ ಹೀರಿಬಿಟ್ಟನು. ಪ್ರಳಯಕಾಲದಲ್ಲಿ ಇಡಿಯ ಬ್ರಹ್ಮಾಂಡವನ್ನೇ ನುಂಗಿಹಾಕಿದನು. ಅದನ್ನು ತನ್ನ ಹೊಟ್ಟೆಯಲ್ಲೇ ಬೀಜರೂಪದಲ್ಲಿರಿಸಿಕೊಂಡು ಮತ್ತೆ ಸೃಷ್ಟಿಯ ಸಮಯ ಬಂದಾಗ ಅದನ್ನು ಸುಂದರರೂಪದಲ್ಲಿಯೇ ಹೊರಕ್ಕೆ ಹಾಕಿದನು. ಸರ್ವೇಶ್ವರನಾಗಿದ್ದರೂ ಸಹ ಅವನೊಂದು ಪುಟ್ಟ ಶಿಶುವಾಗಿ ಅಲೆಗಳಿಂದ ತುಂಬಿದ ಕಡಲಲ್ಲಿ ಆಲದೆಲೆಯ ಮೇಲೆ ನಿರ್ಲಿಪ್ತನಾಗಿ ಪವಡಿಸಿದ್ದನು. ಬ್ರಹ್ಮಾದಿದೇವತೆಗಳೆಲ್ಲರಿಗೂ ಸುಲಭಸಾಧ್ಯನಲ್ಲದಿದ್ದರೂ ಸಹ, ಭಕ್ತನಾದ ಪಾದಸೇವಕನಿಗೆ ಅತಿಸಮೀಪದವನಾಗಿ, ಅವನ ಅಂತರಂಗದಲ್ಲಿಯೇ ನೆಲಸಿ, ಅವನನ್ನು ದುಃಖ ಕಡುಬೇಗೆಯಿಂದ ಪಾರುಮಾಡುವವನು. ಗೋವಳ ಬಾಲಕನಾಗಿ ಅವತರಿಸಿ, ಗೋವರ್ಧನಗಿರಿಯನ್ನೇ ಎತ್ತಿ ಹಿಡಿದು ದೇವೇಂದ್ರನ ಕಡುಕೋಪದ ಬಿರುಸು ಮಳೆಯನ್ನು ತಡೆದು, ಅದರಡಿಯಲ್ಲಿ ಗೋವುಗಳನ್ನೂ ಗೋವಳರನ್ನೂ ರಕ್ಷಿಸಿದವನು. ಪರಮಕೃಪಾಳುವಾದ ಆ ಸ್ವಾಮಿಯೇ ಈಗ ಶ್ರೀರಂಗದಲ್ಲಿ ದಿವ್ಯಸುಂದರನಾದ ಅರ್ಚಾಮೂರ್ತಿಯಾಗಿ ನೆಲಸಿದ್ದಾನಲ್ಲ\! 



೧೦. ಪೊನ್ನುಮಾಮಣಿಯುಮ್ ಮುತ್ತಮುಂಜುಮನ್ದು

ಪೊರುತಿರೈಮಾನದಿಪುಡೈ ಶೂೞ್ ನ್ದು,

ಅನ್ನಮಾಡುಲವು ಮಲೈ ಪುನಲ್ ಶೂೞ್ ನ್ದ

ಅರಙ್ಗಮಾನಹರಮರ್ ನ್ದಾನೈ,

ಮನ್ನುಮಾಮಾಡಮಙ್ಗೈಯರ್ ತಲೈವನ್

ಮಾನವೇಱ್ ಕಲಿಯನ್ ವಾಯೊಲಿಹಳ್,

ಪನ್ನಿಯ ಪನುವಲ್ ಪಾಡುವಾರ್ ನಾಳುಮ್

ಪೞವಿನೈಪ್ಪಟ್ರಱುಪ್ಪಾರೇ. 



ಪೊನ್ನುಮ್ = ಚಿನ್ನವನ್ನೂ, ಮಾ ಮಣಿಯುಮ್ = ಮಹಾರತ್ನಗಳನ್ನೂ, ಮುತ್ತಮುಮ್ = ಮುತ್ತುಗಳನ್ನೂ, ಶುಮನ್ದು = ಹೊತ್ತು, ಪೊರು = ತರುವ, ತಿರೈ = ಅಲೆಗಳ, ಮಾನದಿ = ದೊಡ್ಡನದಿಯಿಂದ, ಪುಡೈ = ಇಕ್ಕೆಲಗಳಲ್ಲಿಯೂ, ಶೂೞ್ ನ್ದ = ಸುತ್ತುವರಿದಿರುವ, ಅರಙ್ಗಮ್ ಮಾ ನಹರ್ = ಶ್ರೀರಂಗವೆಂಬ ಮಹಾನಗರದಲ್ಲಿ, ಅಮರ್ ನ್ದಾನೈ = ನೆಲಸಿರುವವನನ್ನು, ಮನ್ನು = ಶಾಶ್ವತವಾದ, ಮಾ = ದೊಡ್ಡದೊಡ್ಡ ಮಾಡಮ್ = ಮಹಡಿಮನೆಗಳುಳ್ಳ, ಮಙ್ಗೈಯರ್ ತಲೈವನ್ = ಮಂಗೈಜನರ ಒಡೆಯನೂ, ಮಾನಮ್ ವೇಲ್ = ಶ್ರೇಷ್ಠವಾದ ವೇಲಾಯುಧಧಾರಿಯಾದ, ಕಲಿಯನ್ = ಕಲಿಯನು, ವಾಯ್ ಒಲಿಹಳ್ = ವಿಸ್ತಾರವಾದ ಹೇಳಿದ, ಪನ್ನಿಯ = ಹಾಡುಗಳು, ಪನುವಲ್ = \(ಮತ್ತು\) ಜ್ಞಾನಪೂರ್ಣವಾದ ಮಾತುಗಳು, ಪಾಡುವರ್ = ಹಾಡುವವರು, ನಾಳುಮ್ = ಯಾವಾಗಲೂ, ಪೞ ವಿನೈ ಪಟ್ರು ಅಱುಪ್ಪಾರೇ = ಹಳೆಯ ಪಾಪಗಳ ಬಂಧನವನ್ನು ಕಡಿದುಕೊಳ್ಳುತ್ತಾರೆ.



ಚಿನ್ನವನ್ನೂ ಶ್ರೇಷ್ಠವಾದ ರತ್ನಗಳನ್ನೂ ಮುತ್ತುಗಳನ್ನೂ ಹೊತ್ತು ತರುವ ಅಲೆಗಳುಳ್ಳ ದೊಡ್ಡನದಿಯಿಂದ ಇಕ್ಕೆಲಗಳಲ್ಲಿಯೂ ಸುತ್ತುವರಿದಿರುವ, ಹಂಸಗಳು ಮಗ್ಗುಲಲ್ಲಿಯೇ ವಿಹರಿಸುವ, ಅಲೆಗಳ ಪ್ರವಾಹರೂಪದಲ್ಲಿ ಸುತ್ತುವರಿದಿರುವ ಶ್ರೀರಂಗವೆಂಬ ಪವಿತ್ರಕ್ಷೇತ್ರದಲ್ಲಿ ನೆಲಸಿರುವವನನ್ನು ಕುರಿತು ಸ್ಥಿರವಾದ ದೊಡ್ಡದೊಡ್ಡ ಮಹಡಿಮನೆಗಳುಳ್ಳ ಮಂಗೈಜನರ ಒಡೆಯನೂ ಶ್ರೇಷ್ಠವಾದ ವೇಲಾಯುಧವನ್ನು ಹಿಡಿದವನೂ ಆದ ಕಲಿಯನು \(ತಿರುಮಂಗೈ ಆಳ್ವಾರರು\) ವಿವರಿಸಿ ಹೇಳಿದ ಜ್ಞಾನಪೂರ್ಣವಾದ ಹಾಡುಗಳನ್ನು ಹಾಡುವವರು ಯಾವಾಗಲೂ \(ಎಂದೆಂದಿಗೂ\) ತಮ್ಮ ಹಳೆಯ ಪಾಪಗಳ ಬಂಧನವನ್ನುಕಡಿದುಕೊಳ್ಳುತ್ತಾರೆ. 



ಶ್ರೀರಂಗವು ಬಹಳ ಪವಿತ್ರವಾದ ಕ್ಷೇತ್ರ. ಅದರ ಇಕ್ಕೆಲಗಳಲ್ಲಿಯೂ ದೊಡ್ಡದಾದ ಪವಿತ್ರವಾದ ಕಾವೇರಿನದಿಯು ಹರಿಯುತ್ತಾ ಅದನ್ನು ಸುತ್ತುವರಿದಿದೆ. ನದಿಯ ಪ್ರವಾಹವು ದೊಡ್ಡದೊಡ್ಡ ಅಲೆಗಳಿಂದ ಕೂಡಿದೆ. ಅಲ್ಲದೆ, ಚಿನ್ನವನ್ನೂ ನವರತ್ನಗಳನ್ನೂ ಮುತ್ತುಗಳನ್ನೂ ಪ್ರವಾಹವು ಹೊತ್ತುತರುತ್ತಾ, ಶ್ರೀರಂಗಕ್ಷೇತ್ರದ ದಡಗಳ ಮೇಲಕ್ಕೆ ಅವುಗಳನ್ನೆಲ್ಲಾ ತಳ್ಳಿ ಹಾಕುತ್ತದೆ. ಮಗ್ಗುಲಲ್ಲಿಯೇ ಹಂಸಪಕ್ಷಿಗಳು ಸ್ವಚ್ಛಂದವಾಗಿ ಆನಂದದಿಂದ ವಿಹರಿಸುತ್ತಾ ನೋಡುವವರ ಕಣ್ಮನಗಳಿಗೆ ಇಂಪುಕೊಡುತ್ತವೆ. ಪವಿತ್ರ ತೀರ್ಥಗಳಿಂದಲೂ, ಸುಂದರವಾದ ಪ್ರಕೃತಿಯಿಂದಲೂ, ನವರತ್ನಾದಿ ಐಶ್ವರ್ಯದಿಂದಲೂ ತುಂಬಿರುವ ಆ ದಿವ್ಯಪ್ರದೇಶದಲ್ಲಿ ಭಗವಂತನು ನಿತ್ಯವಾಸಮಾಡುತ್ತಿದ್ದಾನೆ. ಅವನನ್ನು ಆಶ್ರಯಿಸಿದ ಭಕ್ತಜನರಿಗೆ ತನ್ನ ಪೂರ್ಣಾನುಗ್ರಹವನ್ನು ನೀಡುವುದಕ್ಕಾಗಿ, ಮಧುರವಾಗ ಅರ್ಚಾಸ್ವರೂಪನಾಗಿ ಅಲ್ಲಿ ನೆಲಸಿದ್ದಾನೆ. ಕೃಪಾಳುವಾದ ಆ ಸ್ವಾಮಿಯನ್ನು ಕುರಿತು ಸರಳವಾದ ಜ್ಞಾನಪೂರ್ಣವಾದ ಮಾತುಗಳಿಂದ ಕೂಡಿದ ಪಾಶುರಗಳನ್ನು ರಚಿಸಿ ಹಾಡಿರುವವರು ತಿರುಮಂಗೈ ಆಳ್ವಾರರು. ಈ ಹಾಡುಗಳನ್ನು ಕಲಿತು ಹಾಡುವವರಿಗೆ ಅವರ ಜನ್ಮಜನ್ಮಾಂತರಗಳ ಪಾಪಗಳೆಲ್ಲವೂ ತೊಳೆದುಹೋಗುತ್ತವೆ. ಮತ್ತು ಅವರನ್ನು ಪರಮಪದವಾಸಿಗಳಾಗಲು ಯೋಗ್ಯವಾಗಿ ಮಾಡುತ್ತವೆ. ಹೀಗಿದೆ ಈ ತಿರುಮೊೞಿಯ ಫಲಶ್ರುತಿ. 



\*\*\*\*\*\*\*\*\*\*\*\*\*\*\*\*\*



ಅಡಿಯನಡೆ: ಪಣ್ಡೈ, ಇನ್ದಿರನ್, ಮನ್ನು, ಮಾಯಿರುಮ್, ಎಙ್ಙನಾ, ಪಿರಮ್, ಶುರಿ, ಊೞಿ, ಪೇಯ್, ಪೊನ್, \(ಏೞೈ\). 



\*\*\*\*\*\*\*\*\*\*\*\*\*\*\*\*





ಪೆರಿಯ ತಿರುಮೊೞಿ ಐದನೆಯ ದಶಕ ಎಂಟನೆಯ ತಿರುಮೊೞಿ



ಏೞೈಯೇದಲನ್



೧. ಏೞೈಯೇದಲನ್ ಕೀೞ್ ಮಹನೆನ್ನಾದಿರಙ್ಗಿ

ಮಟ್ರವಱ್ ಹಿನ್ನರುಳ್ ಶುರನ್ದು,

ಮಾೞೈ ಮಾನ್ ಮಡನೋಕ್ಕಿಯುನ್ದೋೞಿ

ಉಮ್ಬಿಯೆಮ್ಬಿಯೆನ್ ಱೊೞಿನ್ ದಿಲೈ, ಉಹನ್ದು

ತೋೞನ್ ನೀ ಯೆನಕ್ಕಿಙ್ಗೊೞಿಯೆನ್ ಱ

ಶೊಱ್ ಹಳ್ವನ್ದುಅಡಿಯೇನ್ ಮನತ್ತಿರುನ್ದಿಡ,

ಆೞಿವಣ್ನನಿನ್ನಡಿಯಿಣೈಯಡೈನ್ದೇನ್

ಅಣಿಪೊೞಿಲ್ ತಿರುವರಙ್ಗತ್ತಮ್ಮಾನೇ. 



ಏೞೈ = ಅಜ್ಞಾನಿ, ಏದಲನ್ = ಪರಕೀಯ, ಕೀೞ್ ಮಹನ್ = ಕೀಳುಜಾತಿಯವನು \(ನೀಚಕರ್ಮದವನು\), ಎನ್ನಾದು = ಎನ್ನದೆ, ಇರಙ್ಗಿ = ಕೃಪೆದೋರಿ, ಮಟ್ರು = ಮತ್ತು ಅವಱ್ ಕು = ಅವನಿಗೆ, ಇನ್ ಅರುಳ್ = ಇನಿದಾದ ಅನುಗ್ರಹವನ್ನು, ಶುರನ್ದು= ಸುರಿಸಿ, ಮಾೞೈಮಾನ್ = ಮುಗ್ಧವಾದ ಜಿಂಕೆಯ, ಮಡನೋಕ್ಕಿ = ನಿಷ್ಕಪಟ ನೋಟದವಳಾದ, \(ಇವಳು\), ಉನ್ ತೋೞಿ = ನಿನ್ನ ಗೆಳತಿ, ಎಮ್ಬಿ = ನನ್ನ ತಮ್ಮನು, ಉಮ್ಬಿ = ನಿನ್ನ ತಮ್ಮ, ಎನ್ ಱು = ಎಂದು ಹೇಳಿ, ಒೞಿನ್ದಿಲೈ = \(ಇವುಗಳಿಂದ\) ದೂರವಾಗಿರದೆ, ಉಹನ್ದು = ಹರ್ಷಗೊಂಡು, ತೊೞಿನ್ ನೀ ಎನಕ್ಕು = ನೀನು ನನ್ನ ಗೆಳೆಯ, ಇಙ್ಗು ಒೞಿ = ಇಲ್ಲಿಯೇ ಬಿದ್ದಿರು, ಎನ್ ಱ = ಎಂಬ, ಶೊಱ್ ಹಳ್= ಮಾತುಗಳು, ವನ್ದು = ಬಂದು, ಅಡಿಯೇನ್ ಮನತ್ತು = ಪಾದಸೇವಕನ ಮನದಲ್ಲಿ, ಇರುನ್ದಿಡ = ನಿಂತಿರಲಾಗಿ, ಆೞಿವಣ್ಣ = ಕಡಲಿನ ಬಣ್ಣದವನೇ, ನಿನ್ ಅಡಿ ಇಣೈ = ನಿನ್ನ ಎರಡು ಪಾದಗಳನ್ನು, ಅಡೈನ್ದೇನ್ = ಸೇರಿದ್ದೇನೆ, ಅಣಿ ಪೊೞಿಲ್ = ಸುಂದರವಾದ ತೋಪುಗಳ, ತಿರು ಅರಙ್ಗತ್ತು ಅಮ್ಮಾನೇ = ಪವಿತ್ರವಾದ ಶ್ರೀರಂಗದ ಸ್ವಾಮಿಯೇ. 



ಅಜ್ಞಾನಿ, ಅನ್ಯ, ಅಂತ್ಯಜ ಎನ್ನದೆ ಅವನಿಗೆ ಕೃಪೆದೋರಿ, ಇನಿದಾದ ಅನುಗ್ರಹವನ್ನು ಸುರಿಸಿ, ಮುಗ್ಧಜಿಂಕೆಯ ಹಾಗೆ ನಿಷ್ಕಪಟದ ನೋಟದವಳಾದ ಇವಳು ನಿನ್ನ ಗೆಳತಿ, ನನ್ನ ತಮ್ಮನಾದ ಇವನು ನಿನ್ನ ತಮ್ಮ’ ಎಂದು ಹೇಳಿ, ಈ ಮಾತುಗಳಿಂದ ದೂರವಾಗಿರದೆ ಹರ್ಷಗೊಂಡ ’ನೀನು ನನ್ನ ಗೆಳೆಯ ಇಲ್ಲಿಯೇ ಇರು’ ಎಂಬ ಮಾತುಗಳು ಬಂದು ಈ ಪಾದಸೇವಕನ ಮನದಲ್ಲಿ ನಿಂತಿರಲಾಗಿ, ಸುಂದರವಾದ ತೋಪುಗಳ ಪವಿತ್ರವಾದ ಶ್ರೀರಂಗದಸ್ವಾಮಿಯೇ, ಕಡಲವಣ್ಣನೇ, ನಿನ್ನ ಎರಡು ಪಾದಗಳನ್ನು ಸೇರಿದ್ದೇನೆ. 



ಸರ್ವೇಶ್ವರನಿಗೆ ಜಾತಿಯಾಗಲಿ, ವಿದ್ಯೆಯಾಗಲಿ, ಪರಿಚಯವಾಗಲಿ, ಹಿರಿಮೆಯಾಗಲಿ ಮುಖ್ಯವಲ್ಲ. ಅನನ್ಯವಾದ ಭಕ್ತಿಯೇ ಮುಖ್ಯ. ಶರಣಾಗತನು ಯಾರಾದರೇನು? ನಂಬಿಕೆಯ ಈ ವಿಷಯಕ್ಕೆ ಪ್ರತ್ಯಕ್ಷ ನಿದರ್ಶನಗಳಿವೆ. ಈ ಪಾಶುರದಲ್ಲಿ ’ಗುಹ’ನ ವಿಷಯ ಬಂದಿದೆ. 



ಶ್ರೀರಾಮ, ಲಕ್ಷ್ಮಣ, ಸೀತೆಯರು ನಾರುಮಡಿಯುಟ್ಟು ಹದಿನಾಲ್ಕುವರ್ಷದ ವನವಾಸಕ್ಕೆಂದು ಅಯೋಧ್ಯೆಯಿಂದ ಹೊರಟರು. ಗಂಗಾನದಿಯನ್ನು ದಾಟುವುದಕ್ಕೆ ಗುಹನು ಅವರಿಗೆ ಸಹಾಯಕನಾದನು. ಅವನು ಕೀಳುಜಾತಿಯವನು. ಶ್ರೀರಾಮನಿಗೆ ತಿಳಿಯದವನು. ಯಾರೋ ಹೊಸಬನು. ಇದನ್ನರಿತೇ ಗುಹನಿಗೆ ಶ್ರೀರಾಮನು ಪೂರ್ಣಾನುಗ್ರಹಮಾಡಿದ್ದು. ನೀನು ನನ್ನ ಗೆಳೆಯನಾಗಿ ಇಲ್ಲಿಯೇ ಇರು. ಇವಳು ನನ್ನ ಮಡದಿ. ಭೀರು, ಸಾಧ್ವಿ, ಸುಂದರಿ, ಇನ್ನು ಮೇಲೆ ಇವಳು ನಿನ್ನ ಗೆಳತಿ. ಇವನು ನನ್ನ ತಮ್ಮ. ಇನ್ನು ಮೇಲೆ ಇವನು ನಿನ್ನ ತಮ್ಮನೇ” – ಹೀಗೆ, ಶ್ರೀರಾಮನು ತನ್ನನ್ನೂ ತನ್ನ ಮಡದಿಯಾದ ಸೀತೆಯನ್ನೂ, ತಮ್ಮನಾದ ಲಕ್ಷ್ಮಣನನ್ನೂ ಗುಹನಿಗೆ ಪರಿಚಯಮಾಡಿಕೊಟ್ಟದ್ದು. 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ, ಕಡಲವಣ್ಣನೇ, ಶ್ರೀರಂಗನಾಥನೇ, ನೀನು ಹಿಂದೆ ಗುಹನಿಗೆ ಇತ್ತ ವಚನವನ್ನು ಪಾಲಿಸಿ ಅವನನ್ನು ಉದ್ಧರಿಸಿದೆ. ಅವನಿಗಿತ್ತ ನಿನ್ನ ವಚನವೇ ಈಗ ನನ್ನ ಮನದಲ್ಲಿ ನೆಲೆನಿಂತಿದೆ. ಆದ್ದರಿಂದಲೇ, ನಾನು ನಿನ್ನ ಪಾದಸೇವಕನಾಗಿ, ನಿನ್ನ ತಿರುವಡಿಗಳನ್ನು ಆಶ್ರಯಿಸಿದ್ದೇನೆ. ಗುಹನಿಗೆ ಅನುಗ್ರಹಿಸಿದ ಹಾಗೆಯೇ, ನನ್ನನ್ನು ಕಡೆಗಣಿಸದೆ, ನನಗೆ ಅನುಗ್ರಹಿಸು. 



೨. ವಾದಮಾಮಹನ್ ಮಱ್ ಕಡಮ್ ವಿಲಙ್ಗು

ಮಟ್ರೋರ್ ಶಾದಿಯೆನ್ ಱೊೞಿನ್ದಿಲೈ, ಉಹನ್ದು

ಕಾದಲಾದರಮ್ ಕಡಲಿನುಮ್ ಪೆರುಹ

ಶ್ಶೆಯ್ದಕವಿನುಕ್ಕಿಲ್ಲೈಕೈಮ್ಮಾಱಿನ್ ಱು,

ಕೋದಿಲ್ ವಾಯ್ ಮೈಯಿನಾಯೊಡುಮುಡನೇ

ಉಣ್ ಬನ್ ನಾನೆನ್ ಱ ವೊಣ್ ಪೊರುಳ್, ಎನಕ್ಕೂಮ್

ಆದಲ್ ವೇಣ್ಡು ಮೆನ್ ಱಡಿಯಿಣೈಯಡೈನ್ದೇನ್

ಅಣಿಪೊೞಿಲ್ ತಿರುವರಙ್ಗತ್ತಮ್ಮಾನೇ. 



ವಾದಮ್ = ವಾಯುವಿನ, ಮಾಮಹನ್ = ಹಿರಿಯ ಮಗನಾದ, ಮಱ್ ಕಡಮ್ = ಮರ್ಕಟವೆಂಬ, ವಿಲಙ್ಗು = ಪ್ರಾಣಿಗಳಲ್ಲಿ, ಮಟ್ರು ಓರ್ = ಬೇರೊಂದು, ಶಾದಿ ಎನ್ ಱು = ಜಾತಿ ಎಂದು, ಒೞಿನ್ದಿಲೈ = ದೂರೀಕರಿಸದೆ, ಉಹನ್ದು = ಹರ್ಷಗೊಂಡು, ಕಾದಲ್ = ಪ್ರೇಮವೂ, ಆದರಮ್ = ಆದರವೂ ಕಡಲಿನುಮ್ = ಕಡಲಿಗಿಂತಲೂ ಮಿಗಿಲಾಗಿ, ಪೆರುಹ = ಬೆಳೆಯಲು, ಶೆಯ್ = ಮಾಡಿದ, ತಹವಿನುಕ್ಕೂ = ಉಪಕಾರಗಳಿಗೆ, ಕೈಮ್ಮಾಱು ಇಲ್ಲೈ = ಪ್ರತ್ಯುಪಕಾರವೇ ಇಲ್ಲ, ಎನ್ ಱು = ಎಂದು, ಕೋದು ಇಲ್ = ಕೊರತೆ ಇಲ್ಲದ, ವಾಯ್ ಮೈಯಿನಾಯೊಡು = ಸತ್ಯವಾಕ್ಯದವನಾದ ನಿನ್ನೊಡನೆ, ಉಡನೇ = ಕೂಡಿ, ಉಣ್ ಬನ್ ನಾನ್ = ಉಣ್ಣುವೆನು ನಾನು, ಎನ್ ಱ = ಎನ್ನುವ, ಒಣ್ ಪೊರುಳ್ = ಸಾಟಿಯಿಲ್ಲದ ವಿಷಯವನ್ನು, ಎನಕ್ಕೂಮ್ = ನನಗೂ ಸಹ, ಆದಲ್ ವೇಣ್ಡುಮ್ = ಆಗಿಸಬೇಕು, ಎನ್ = ಎಂದು, ಅಡಿ ಇಣೈ = ಎರಡು ತಿರುವಡಿಗಳನ್ನು, ಅಡೈನ್ದೇನ್ = ಸೇರಿದ್ದೇನೆ, ಅಣಿಪೊೞಿಲ್ = ಸುಂದರ ತೋಪುಗಳ, ತಿರು ಅರಙ್ಗತ್ತು = ಪವಿತ್ರವಾದ ಶ್ರೀರಂಗದ, ಅಮ್ಮಾನೇ = ಸ್ವಾಮಿಯೇ. 



ಸುಂದರವಾದ ತೋಪುಗಳ ಶ್ರೀರಂಗದ ಸ್ವಾಮಿಯೇ, ವಾಯುವಿನ ಶ್ರೇಷ್ಠಪುತ್ರನಾದರೂ, ಪ್ರಾಣಿಗಳಲ್ಲಿ ಮರ್ಕಟವೆಂಬ ಬೇರೊಂದು ಜಾತಿಯವನು ಎಂದು ದೂರೀಕರಿಸದೆ, ಹರ್ಷಗೊಂಡು, ಪ್ರೇಮವೂ ಆದರವೂ ಕಡಲಿಗಿಂತಲೂ ಮಿಗಿಲಾಗಿ ಬೆಳೆಸಿ, \(ಅವನು\) ಮಾಡಿದ ಉಪಕಾರಗಳಿಗೆ ಪ್ರತ್ಯುಪಕಾರವೇ ಇಲ್ಲವೆಂದು ಕೊರೆತೆಯಿಲ್ಲದ ಸತ್ಯವಾಕ್ಯದವನಾದ ನಿನ್ನೊಡನೆ ಕೂಡಿ ನಾನು ಉಣ್ಣುವೆನು ಎಂಬ ಸಾಟಿಯಿಲ್ಲದ \(ಅಪರೂಪವಾದ\) ವಿಷಯವನ್ನು ನನಗೂ ಸಹ ಆಗಿಸಬೇಕು ಎಂದು ನಿನ್ನ ಎರಡು ತಿರುವಡಿಗಳನ್ನು ಸೇರಿದ್ದೇನೆ. 



ಹಿಂದಿನ ಪಾಶುರದಲ್ಲಿ ಗುಹನ ಸೇವೆಯ ವಿಷಯವನ್ನು ಹೇಳಲಾಯಿತು. ತನ್ನಂತೆಯೇ ಮಾನವನಾದರೂ ಸಹ, ಎಲ್ಲ ರೀತಿಯಲ್ಲೂ ತನಗಿಂತಲೂ ಕೀಳಾದ ಗುಹನ ಸೇವೆಗೆ ಸ್ವಾಮಿಯು ಮಾನ್ಯತೆಕೊಟ್ಟು ಅವನನ್ನು ತನ್ನ ಆತ್ಮೀಯಬಂಧುವಾಗಿಯೇ ಪರಿಗಣಿಸಿದ ವಿಷಯ ಅದು. 



ಈ ಪಾಶುರದಲ್ಲಿ ಪ್ರಾಣಿವರ್ಗಕ್ಕೆ ಸೇರಿದ ವಾನರನೊಬ್ಬನ ಸೇವೆಯನ್ನು ಭಗವಂತನು ಸ್ವೀಕರಿಸದನೆಂಬ ವಿಷಯವನ್ನು ಹೇಳಲಾಗುತ್ತಿದೆ. ಹನುಮಂತನು ವಾಯುವಿನ ಶ್ರೇಷ್ಠಪುತ್ರನೇ ದಿಟ. ಆದರೆ, ಅವನು ಮರ್ಕಟ ಜಾತಿಯ ಪ್ರಾಣಿವರ್ಗಕ್ಕೆ ಸೇರಿದವನು. ಮಾನವನಿಗಿಂತಲೂ ಕೀಳೆಂದು ಪರಿಗಣಿಸುವುದರ ಬದಲಾಗಿ, ಅವನ ಭಕ್ತಿಯನ್ನು, ಸೇವಾತತ್ಪರತೆಯನ್ನು ಮುಂದಿಟ್ಟು ಭಗವಂತನು ಅವನ ಮೇಲೆ ಅಪಾರವಾದ ಪ್ರೇಮಾದರಗಳನ್ನು ತೋರಿದನು. 



ಆಳ್ವಾರರು ಹೇಳುತ್ತಾರೆ: ಅಣಿಯಾದ ತೋಪುಗಳಿಂದ ತುಂಬಿದ ಶ್ರೀರಂಗದ ಸ್ವಾಮಿಯೇ. ನಿನ್ನ ಕಿಂಕರರ ಮೇಲೆ ನಿನ್ನ ಕೃಪಾದರಗಳು ಎಷ್ಟೆಂದು ಹೇಳಲಿ? ಕಪಿಕುಲಕ್ಕೆ ಸೇರಿದವನಾದ ಹನುಮಂತನ ಸೇವೆಯನ್ನು ನೀನು ಅತ್ಯಾದರದಿಂದ ಸ್ವೀಕರಿಸಿದೆಯಲ್ಲ\! “ನಿನ್ನ ಉಪಕಾರಕ್ಕೆ ಪ್ರತ್ಯುಪಕಾರ ಮಾಡಲಾರೆ”ನೆಂದು ಅವನಿಗೆ ಹೇಳಿದೆಯಲ್ಲ\! ಅವನಿಗೆ ನಿನ್ನ ಸಹಭೋಜನ ಮಾಡಿಸಿದೆಯಲ್ಲ\! ಅವನ ಮೇಲೆ ನಿನ್ನ ಕೃಪಾದರಗಳು ಎಷ್ಟು ಅಪಾರ\! ಸ್ವಾಮೀ, ಇದನ್ನು ತಿಳಿದೇ, ನಾನು ನಿನ್ನ ತಿರುವಡಿಗಳನ್ನು ಆಶ್ರಯಿಸಿದ್ದೇನೆ. ನಿನ್ನ ಅನನ್ಯಸೇವಕನಾದ ಹನುಮಂತನ ಹಾಗೆ ನನ್ನನ್ನೂ ನಿನ್ನ ಪಾದಸೇವಕನಾಗಿ ಸ್ವೀಕರಿಸಿ, ಅನುಗ್ರಹಿಸು. 



ಶ್ರೀರಾಮನು ಹನುಮಂತನೊಡನೆ ಸಹಭೋಜನ ಮಾಡಿದ ವಿಷಯ: ಶ್ರೀರಾಮನು ರಾವಣನನ್ನು ವಧಿಸಿದ ತರುವಾಯ, ಅವನ ತಮ್ಮನಾದ ವಿಭೀಷಣನಿಗೆ ಲಂಕಾಧಿಪತ್ಯವನ್ನು ಕಟ್ಟಿ, ಅನಂತರ ತನ್ನ ಪರಿವಾರದೊಂದಿಗೆ ಪುಷ್ಪಕವಿಮಾನದಲ್ಲಿ ಕುಳಿತು ಅಯೋಧ್ಯೆಗೆ ಹೊರಟನು. ದಾರಿಯಲ್ಲಿ ಭರದ್ವಾಜ ಮಹರ್ಷಿಗಳ ಆಶ್ರಮ. ಅವರ ಕೋರಿಕೆಯಲ್ಲಿ ಶ್ರೀರಾಮನು ಅಲ್ಲಿ ತಂಗಿ, ಅವರ ಆತಿಥ್ಯವನ್ನು ಸ್ವೀಕರಿಸಬೇಕಾಯಿತು. ಹದಿನಾಲ್ಕು ವರ್ಷಗಳು ಮುಗಿದ ಮರುದಿನವೇ ಅಯೋಧ್ಯೆಗೆ ಹಿಂತಿರುಗುವೆನೆಂದು ಶ್ರೀರಾಮನು ಭರತನಿಗೆ ಮಾತುಕೊಟ್ಟಿದ್ದನು. ಇಟ್ಟಗಡುವು ಮಿಂಚಿತೆಂದರೆ, ತಾನು ಅಗ್ನಿಪ್ರವೇಶ ಮಾಡುವುದಾಗಿ ಭರತನೂ ಹೇಳಿದ್ದನು. ಭರದ್ವಾಜಾಶ್ರಮದಲ್ಲಿ ಈ ವಿಷಯ ಶ್ರೀರಾಮನಿಗೆ ನೆನಪಾಯಿತು. ತನ್ನ ತಮ್ಮನ ಅಗ್ನಿಪ್ರವೇಶದ ವಿಪತ್ತನ್ನು ತಡೆಯಲು ಹನುಮಂತನಿಗೆ ಮಾತ್ರವೇ ಸಾಧ್ಯವೆಂದು ಯೋಚಿಸಿ, ತಾನು ಹಿಂತಿರುಗುತ್ತಿರುವ ವಿಷಯವನ್ನೂ ಭರದ್ವಾಜಾಶ್ರಮದ ಆತಿಥ್ಯದ ವಿಷಯವನ್ನೂ ಭರತನಿಗೆ ಕೂಡಲೇ ತಿಳಿಸಿ ಬರಬೇಕೆಂದು ಹನುಮಂತನಿಗೆ ಆಜ್ಞಾಪಿಸಿದನು. ಹಾಗೆಯೇ ಹನುಮಂತನು ಭರತನು ವಾಸಿಸುತ್ತಿದ್ದ ನಂದೀಗ್ರಾಮಕ್ಕೆ ಹೋಗಿ, ಅವನಿಗೆ ಶುಭಸಮಾಚಾರವನ್ನು ತಿಳಿಸಿ, ಅವನ ಅಗ್ನಿಪ್ರವೇಶವನ್ನು ತಪ್ಪಿಸಿ ಮತ್ತೆ ಭರದ್ವಾಜಾಶ್ರಮಕ್ಕೆ ಹಿಂತಿರುಗಿದನು. ಆ ವೇಳೆಗೆ ಭೋಜನಾತಿಥ್ಯ ನಡೆಯುತ್ತಿತ್ತು. ಶ್ರೀರಾಮನೊಬ್ಬನೇ ಹನುಮಂತನಿಗಾಗಿ ಎದುರು ನೋಡುತ್ತಿದ್ದನು. ಭರತನ ವಿಷಯವಾಗಿ ಶುಭಸಮಾಚಾರವನ್ನು ಕೇಳಿ ಶ್ರೀರಾಮನು ಹರ್ಷಿಸಿದನು. “ಹನುಮಂತ, ನಿನ್ನ ಉಪಕಾರಕ್ಕೆ ನಾನು ಪ್ರತ್ಯುಪಕಾರವನ್ನು ಮಾಡಲಾರೆ. ಬಾ, ನಾನೂ ನೀನೂ ಸಹ ಭೋಜನಮಾಡೋಣ” ಎಂದು ಹೇಳುತ್ತಾ, ಅತ್ಯಾದರದಿಂದ ಅವನನ್ನು ಆಲಿಂಗಿಸಿಕೊಂಡು, ತನ್ನ ಎಲೆಯಲ್ಲೇ ಅವನಿಗೂ ಉಣಿಸಿದನು. ಇದು ಕತೆ. 



ಶ್ರೀರಾಮನಿಗೆ ಹನುಮಂತನು ಮಾಡಿದ \(ಸಾಹಸಪೂರ್ಣವಾದ\) ಸೇವಾಕೈಂಕರ್ಯಗಳು ಹಲವಾರು: ಸುಗ್ರೀವನೊಡನೆ ಶ್ರೀರಾಮನ ಸಖ್ಯ ಮಾಡಿಸಿದ್ದು. ಸೀತಾದೇವಿಯನ್ನು ಹುಡುಕುವುದಕ್ಕಾಗಿ ದಕ್ಷಿಣ ಸಮುದ್ರವನ್ನು ಹಾರಿ ದಾಟಿದ್ದು. ಲಂಕೆಯಲ್ಲಿ ಸೀತಾದೇವಿಯನ್ನು ಕಂಡುಕೊಂಡು, ಆಕೆಗೆ ಶ್ರೀರಾಮನ ಮುದ್ರೆಯುಂಗುರವನ್ನು ಕೊಟ್ಟದ್ದು. ಶ್ರೀರಾಮದೂತನಾಗಿ, ಲಂಕೆಯನ್ನು ಸುಟ್ಟದ್ದು. ಸೀತಾದೇವಿಯಿಂದ ಚೂಡಾಮಣಿಯನ್ನು ಗುರುತಾಗಿ ಪಡೆದದ್ದು. ಮತ್ತೆ ಲಂಕೆಯಲ್ಲಿ ನಡೆದ ಯುದ್ಧದಲ್ಲಿ ರಾಮಲಕ್ಷ್ಮಣರು ಮೂರ್ಛೆಗೊಂಡಾಗ, ವನೌಷಧಿಗಳಿಂದ ಸಮೃದ್ಧವಾದ ಪರ್ವತವನ್ನೇ ಎತ್ತಿ ಲಂಕೆಗೆ ತಂದು, ರಾಮಲಕ್ಷ್ಮಣರನ್ನು ಬದುಕಿಸಿಕೊಂಡದ್ದು, ಭರದ್ವಾಜಾಶ್ರಮದಿಂದ ಭರತನಿಗೆ ಶ್ರೀರಾಮನ ಪುನರಾಗಮನದ ಶುಭಸಂದೇಶವನ್ನು ತಲುಪಿಸಿ, ಅವನ ಅಗ್ನಿಪ್ರವೇಶವನ್ನು ಸಕಾಲದಲ್ಲಿ ತಡೆದದ್ದು. ಇವುಗಳಲ್ಲೆಲ್ಲಾ ತಿಲಕಪ್ರಾಯವಾದದ್ದು ಭರತನ ಪ್ರಾಣವನ್ನುಳಿಸಿದ್ದು. ಅದಕ್ಕಾಗಿ ಶ್ರೀರಾಮನ ಅಪಾರವಾದ ಮೆಚ್ಚುಗೆ. 



೩. ಕಡಿಕೊಳ್ ಪೂಮ್ಬೊೞಿಲ್ ಕಾಮರುಪೊಯ್ ಹೈ

ವೈಹುತಾಮರೈವಾಙ್ಗಿಯವೇೞಮ್,

ಮುಡಿಯುಮ್ ವಣ್ಣಮೋರ್ ಮುೞುವಲಿ ಮುದಲೈ

ಪಟ್ರಮಟ್ರದು ನಿನ್ ಶರಣ್ ನಿನೈಪ್ಪ, 

ಕೊಡಿಯವಾಯ್ ವಿಲಙ್ಗಿನುಯಿರ್ ಮಲಙ್ಗ

ಕ್ಕೊಣ್ಡಶೀಟ್ರಮೊನ್ ಱುಣ್ಡುಳದಱಿನ್ದು, ಉನ್

ಅಡಿಯನೇನುಮ್ ವನ್ದಡಿಯಿಣೈಯಡೈನ್ದೇನ್

ಅಣಿಪೊೞಿಲ್ ತಿರುವರಙ್ಗತ್ತಮ್ಮಾನೇ. 



ಕಡಿಕೊಳ್ = ಪರಿಮಳತುಂಬಿದ, ಪೂಪೊೞಿಲ್ = ಹೂತೋಟಗಳಿಂದ ಸುತ್ತುವರಿದ, ಕಾಮರು = ಸುಂದರವಾದ, ಪೊಯ್ ಹೈ = ಸರೋವರದಲ್ಲಿ, ವೈಹು = ಹೊಂದಿಕೊಂಡಿರುವ \(ಬೆಳೆಯುತ್ತಿರುವ\), ತಾಮರೈ = ತಾವರೆಹೂವನ್ನು, ವಾಙ್ಗಿಯ = \(ಕಿತ್ತು\) ಎತ್ತಿಕೊಂಡ, ವೇೞಮ್ = ಆನೆಯು, ಮುಡಿಯುಮ್ ವಣ್ಣಮ್ = ಪೂರ್ಣ ಆಪತ್ತಿನಲ್ಲಿರುವಂತೆ, ಓರ್ ಮುೞುವಲಿ = ಪೂರ್ಣಶಕ್ತಿಯದಾದ ಒಂದು, ಮುದಲೈ ಪಟ್ರ = ಮೊಸಳೆಯ ಹಿಡಿತದಲ್ಲಿರುವಾಗ, ಮಟ್ರು ಅದು = ಮತ್ತೆ ಅದು, ನಿನ್ = ನಿನ್ನ, ಶರಣ್ = ಚರಣಗಳನ್ನು, ನಿನೈಪ್ಪ = ಚಿಂತಿಸಲು, ಕೊಡಿಯ ವಾಯ್ = ಕ್ರೂರವಾದ ಬಾಯಿಯ, ವಿಲಙ್ಗಿನ್ = ಪ್ರಾಣಿಯ, ಉಯಿರ್ ಮಲಙ್ಗ = ಪ್ರಾಣವನ್ನು ತೆಗೆಯಲು, ಕೊಣ್ಡ ಶೀಟ್ರಮ್ ಒನ್ ಱು = ತಂದುಕೊಂಡ ಮಹಾತೋಪವೊಂದನ್ನು, ಉಣ್ಡು ಉಳದು = \(ನೀನು\) ಉಳ್ಳದ್ದಾಗಿರುವುದನ್ನು, ಅಱಿನ್ದು = ತಿಳಿದು, ಉನ್ ಅಡಿಯನೇನುಮ್ = ನಿನ್ನ ಪಾದಸೇವಕನಾದ ನಾನೂ ಸಹ, ವನ್ದು= ಬಂದು, ಅಡಿ ಇಣೈ = ಎರಡು ತಿರುವಡಿಗಳನ್ನು, ಅಡೈನ್ದೇನ್ = ಸೇರಿದ್ದೇನೆ, ಅಣಿ ಪೊೞಿಲ್ = ಸುಂದರವಾದ ತೋಪುಗಳ, ತಿರುಅರಙ್ಗತ್ತು ಅಮ್ಮಾನೇ = ಶ್ರೀರಂಗದ ಸ್ವಾಮಿಯೇ. 



ಸುಂದರವಾದ ತೋಪುಗಳ ಶ್ರೀರಂಗದ ಸ್ವಾಮಿಯೇ, ಪರಿಮಳ ತುಂಬಿದ ಹೂದೋಟಗಳಿಂದ ಸುತ್ತುವರಿದಿರುವ ಸುಂದರವಾದ ಸರೋವರದಲ್ಲಿ ಅದಕ್ಕೆ ಹೊಂದಿಕೊಂಡು ಬೆಳೆದಿರುವ ತಾವರೆಹೂವನ್ನು ಎತ್ತಿಕೊಂಡ ಆನೆಯು ಬಹಳ ಕಷ್ಟಕ್ಕೆ ಸಿಕ್ಕಿಬೀಳುವಂತೆ ಮಹಾಬಲಿಷ್ಠವಾದ ಮೊಸಳೆಯೊಂದರ ಹಿಡಿತದಲ್ಲಿರುವಾಗ, ಮಾಹಮಾಅದು ಮತ್ತೆ ನಿನ್ನ ಚರಣಗಳನ್ನು ಚಿಂತಿಸಲು, ಕ್ರೂರವಾದ ಬಾಯಿಯ ದುಷ್ಟಜಂತುವಿನ ಪ್ರಾಣವನ್ನು ಹಾರಿಸಲು ನೀನು ಕಡುಕೋಪಗೊಂಡದ್ದನ್ನು ತಿಳಿದು ನಿನ್ನ ಪಾದಸೇವಕನಾದ ನಾನೂ ಸಹ ಬಂದು ನಿನ್ನ ಎರಡು ತಿರುವಡಿಗಳನ್ನು ಸೇರಿದ್ದೇನೆ. 



ಶರಣಾಗತಿಯ ಮಹತ್ವವೇನೆಂಬುದನ್ನು ಈ ಪಾಶುರದಲ್ಲಿ ಹೇಳಲಾಗುತ್ತದೆ. ಅದಕ್ಕೆ ಗಜೇಂದ್ರಮೋಕ್ಷವನ್ನು ನಿದರ್ಶನವಾಗಿ ಬಳಸಿಕೊಳ್ಳಲಾಗಿದೆ. 



ಸುಂದರವಾದ ಕಮಲಪುಷ್ಪಗಳಿಂದ ತುಂಬಿ ಶೋಭಿಸುವ ತಂಪಾದ ಸರೋವರದಲ್ಲಿ ಆನೆಯೊಂದು ವಿಹರಿಸುತ್ತಿರುವಾಗ ಮೊಸಳೆಯ ಬಾಯಿಗೆ ಸಿಕ್ಕಿ ಬಿತ್ತು. ತನ್ನ ಬಲವನ್ನೆಲ್ಲಾ ಉಪಯೋಗಿಸಿದರೂ ಆನೆಗೆ ಮೊಸಳೆಯ ಹಿಡಿತದಿಂದ ಬಿಡಿಸಿಕೊಳ್ಳಲು ಆಗಲಿಲ್ಲ. ಗತ್ಯಂತರವಿಲ್ಲದೆ, ಆನೆ ಭಗವಂತನ ತಿರುವಡಿಗಳನ್ನೇ ಅನನ್ಯವಾಗಿ ಚಿಂತಿಸತೊಡಗಿತು. ಸ್ವಾಮಿಯು ಒಡನೆಯೇ ಅಲ್ಲಿಗೆ ಧಾವಿಸಿ ಬಂದು, ಮೊಸಳೆಯನ್ನು ಸಂಹರಿಸಿ, ಆನೆಯನ್ನು ವಿಪತ್ತಿನಿಂದ ಪಾರುಮಾಡಿದನು. ಶರಣಾಗತರಲ್ಲಿ ಭಗವಂತನ ಕಾರುಣ್ಯವೆಷ್ಟು ಅಪಾರ\! 



ಆಳ್ವಾರರು ಹೇಳುತ್ತಾರೆ: ಸುಂದರವಾದ ತೋಪುಗಳ ಶ್ರೀರಂಗದ ಸ್ವಾಮಿಯೇ, ಮೊಸಳೆಯ ಬಾಯಿಗೆ ಸಿಕ್ಕಿಬಿದ್ದು ಪೇಚಾಡುತ್ತಿದ್ದ ಆನೆಯು ನಿನ್ನ ತಿರುವಡಿಗಳನ್ನೇ ಅನನ್ಯವಾಗಿ ಚಿಂತಿಸಲು, ನೀನು ಕೋಪಗೊಂಡು ಮೊಸಳೆಯನ್ನು ಕೊಂದು ಹಾಕಿದೆಯಲ್ಲ\! ಈ ವಿಷಯವನ್ನು ತಿಳಿದೇ ನಾನೂ ನಿನ್ನ ತಿರುವಡಿಗಳನ್ನು ಆಶ್ರಯಿಸಿದ್ದೇನೆ. ಆನೆಗೆ ತೋರಿದ ಕರುಣೆಯನ್ನೇ ನನಗೂ ತೋರು.



ತನ್ನ ಶರಣಾಗತರಿಗೆ ಶತ್ರುಗಳಾದವರ ವಿಷಯದಲ್ಲಿ ಭಗವಂತನಿಗೆ ಕಡುಕೋಪ. ಅವರನ್ನು ನಿಷ್ಕರುಣೆಯಿಂದ ಸದೆಬಡಿಯುತ್ತಾನೆ.



ಮನುಷ್ಯನಿಗೆ ಜನನ ಮರಣವೇ ಮೊಸಳೆ. ಈ ಹುಟ್ಟು=ಸಾವಿನ ಪುನರಾವರ್ತನೆಯಿಂದ ತಪ್ಪಿಸಿಕೊಳ್ಳಲು ಅವನು ಭಗವಂತನನ್ನು ಶರಣುಹೋಗಬೇಕು. ಸ್ವಾಮಿಯು ಕರುಣೆಯಿಂದ ಪೂರ್ವಜನ್ಮದ ಭಯದಿಂದ ಅವನನ್ನು ಬಿಡಿಸಿ, ಅವನಿಗೆ ಅಮರತ್ವವನ್ನುಂಟುಮಾಡುತ್ತಾನೆ. 



೪. ನಂಜುಶೋರ್ ವದೋರ್ ವೆಂಜಿನವರವಮ್

ವೆರುವಿ ವನ್ದು ನಿನ್ ಶರಣೆನ ಚ್ಚರಣಾ,

ನೆಂಜಿಲ್ ಕೊಣ್ಡು ನಿನ್ನಂಜಿಱೈಪ್ಪಱವೈಕ್ಕು

ಅಡೈಕ್ಕಲಮ್ ಕೊಡುತ್ತರುಳ್ ಶೆಯ್ದದಱಿನ್ದು,

ವೆಂಜೊಲಾಳರ್ ಹಳ್ ನಮನ್ ತಮರ್ ಕಡಿಯರ್

ಕೊಡಿಯ ಶೆಯ್ವನವುಳ, ಅದಱ್ ಕಡಿಯೇನ್

ಅಂಜಿ ವನ್ದು ನಿನ್ನಡಿಯಿಣೈಯಡೈನ್ದೇನ್

ಅಣಿ ಪೊೞಿಲ್ ತಿರುವರಙ್ಗತ್ತಮ್ಮಾನೇ. 



ನಂಜು ಶೋರ್ ವದು = ವಿಷವನ್ನು ಸುರಿಸುವ, ಓರ್ ವೆಮ್ ಶಿನಮ್ ಅರವಮ್ = ಕಡುಕೋಪದ ಸರ್ಪವೊಂದು, ವೆರುವಿ = ಭಯಪಟ್ಟು, ವನ್ದು = ಬಂದು, ನಿನ್ = ನಿನಗೆ, ಶರಣ್ ಎನ = ಶರಣು ಎನ್ನಲು, ಶರಣ್ = ಶರಣನಾಗಿರಲು \(ರಕ್ಷಕನಾಗಿರಲು\), ನೆಂಜಿಲ್ ಕೊಣ್ಡು = ಮನಸ್ಸಿಗೆ ತಂದುಕೊಂಡು, ನಿನ್ = ನಿನ್ನ, ಅಮ್ ಶಿಱೈ ಅಱವೈಕ್ಕು = ಸುಂದರವಾದ ರೆಕ್ಕೆಗಳ ಪಕ್ಷಿಗೆ, ಅಡೈಕ್ಕಲಮ್ ಕೊಡುತ್ತು = ರಕ್ಷಿಸೆಂದು ಒಪ್ಪಿಸಿ, ಅರುಳ್ ಶೆಯ್ದದು = ಕೃಪೆಮಾಡಿದ ವಿಷಯವನ್ನು, ಅಱಿನ್ದು = ತಿಳಿದುಕೊಂಡು, ವೆಮ್ ಶೊಲಾಳರ್ ಹಳ್ = ಕೋಪದ ಕೆಟ್ಟಮಾತುಗಳವರಾದ, ನಮನ್ ತಮರ್ = ಯಮಭಟರು, ಕಡಿಯರ್ = ಭಯಂಕರರೂಪದವರಾಗಿ, ಕೊಡಿಯ ಶೆಯ್ ವನ ಉಳ = ಬಹಳ ಕ್ರೂರಕಾರ್ಯಗಳನ್ನುಳ್ಳವರು, ಅದಱ್ ಕು = ಅದಕ್ಕಾಗಿ, ಅಡಿಯೇನ್ = ಪಾದಸೇವಕನಾದ ನಾನು, ಅಂಜಿ = ಹೆದರಿ, ವನ್ದು = ಬಂದು, ನಿನ್ನಡಿ ಇಣೈ = ನಿನ್ನ ಎರಡು ತಿರುವಡಿಗಳನ್ನು, ಅಡೈನ್ದೇನ್ = ಸೇರಿದ್ದೇನೆ, ಅಣಿ ಪೊೞಿಲ್ = ಸುಂದರವಾದ ತೋಪುಗಳ, ತಿರು ಅರಙ್ಗತ್ತು ಅಮ್ಮಾನೇ = ಶ್ರೀರಂಗದ ಸ್ವಾಮಿಯೇ. 



ಸುಂದರವಾದ ತೋಪುಗಳ ಶ್ರೀರಂಗದ ಸ್ವಾಮಿಯೇ, ವಿಷವನ್ನು ಸುರಿಸುವ ಕಡುಕೋಪದ ಸರ್ಪವೊಂದು ಹೆದರಿ ಬಂದು ’ನಿನಗೆ ಶರಣು’ ಎನ್ನಲು, ನೀನು ಶರಣನಾಗಿರಲು ಮನಸ್ಸಿನಲ್ಲಿ ಎಣಿಸಿ, ನಿನ್ನ ಸುಂದರ ರೆಕ್ಕೆಗಳ ಪಕ್ಷಿಗೆ ಅದನ್ನು ರಕ್ಷಿಸೆಂದು ಒಪ್ಪಿಸಿ ಕೃಪೆಮಾಡಿದ ವಿಷಯವನ್ನು ತಿಳಿದುಕೊಂಡು, ಪಾದಸೇವಕನಾದ ನಾನು, ಭಯಂಕರಸ್ವರೂಪದವರೂ ಕ್ರೂರವಾದ ಮಾತುಗಳನ್ನಾಡುವವರೂ ಕೆಟ್ಟಕೆಲಸಗಳಲ್ಲಿ ತೊಡಗಿರುವವರೂ ಆದ ಯಮಭಟರಿಗೆ ಅಂಜಿ, ಬಂದು ನಿನ್ನಡಿಗಳನ್ನು ಆಶ್ರಯಿಸಿದ್ದೇನೆ. 



ಭಗವಂತನಲ್ಲಿ ಶರಣಾಗತಕ್ಕವರು ತಮ್ಮತಮ್ಮ ಕಷ್ಟದುಃಖಗಳನ್ನು ಮುಂದಿಟ್ಟು ತಮ್ಮನ್ನು ರಕ್ಷಿಸೆಂದು ಬೇಡುವುದು ಸಹಜವಾದದ್ದೇ. ಸರ್ಪವೊಂದು ಬೇಡಿದ್ದು ಗರುಡನ ಭಯದಿಂದ ತಪ್ಪಿಸೆಂದು, ಆಳ್ವಾರರು ಬೇಡುವುದು ಯಮಕಿಂಕರರ ದಂಡನೆಯಿಂದ ತಮ್ಮನ್ನು ಪಾರುಮಾಡೆಂದು.



ಆಳ್ವಾರರು ಹೇಳುತ್ತಾರೆ: ಸ್ವಾಮೀ ಶ್ರೀರಂಗನಾಥನೇ, ವಿಷಸರ್ಪವೊಂದು ಗರುಡನ ಬಾಧೆಗೆ ಅಂಜಿ ನಿನ್ನಲ್ಲಿ ಶರಣು ಹೊಕ್ಕಾಗ ನೀನು ಅದನ್ನು ಕರುಣಿಸಿ ಹೇಗೆ ರಕ್ಷಿಸಿದೆಯೋ ಹಾಗೆಯೇ, ನಾನು ಯಮದಂಡನೆಗೆ ಹೆದರಿ ನಿನ್ನ ತಿರುವಡಿಗಳನ್ನು ಆಶ್ರಯಿಸಿದ್ದೇನೆ. ನನಗೆ ಕೃಪೆಮಾಡಿ ರಕ್ಷಕನಾಗು. 



ಸುಮುಖನೆಂಬುದು ವಿಷಸರ್ಪ. ಅದು ಗರುಡನ ಹಿಂಸೆಗೆ ಒಳಗಾಯಿತು. ಅದನ್ನು ಸಹಿಸದೆ, ಸರ್ಪವು ಭಗವಂತನನ್ನು ಮರೆಹೊಕ್ಕಿತು. ಭಗವಂತನು ಕರುಣಿಸಿ, ಅದನ್ನು ಅದರ ಶತ್ರುವಾದ ಗರುಡನಿಗೇ ರಕ್ಷಣೆಯ ಹೊಣೆಯನ್ನು ಕೊಟ್ಟನು. ಅಂದಿನಿಂದ ಗರುಡನೂ ಸುಮುಖನೂ \(ಸರ್ಪವೂ\) ಗೆಳೆಯರಾದರು. ಇದು ಕತೆ. 



೫. ಮಾಹಮಾನಿಲಮುೞುದುಮ್ ವನ್ದಿಱೈಂಜುಮ್

ಮಲರಡಿಕ್ಕಣ್ಡಮಾಮಱೈಯಾಳನ್,

ತೋಹೈಮಾಮಯಿಲನ್ನವರಿನ್ ಬಮ್

ತೂಟ್ರಲಾಮೈಯಿಲತ್ತ ಇಙ್ಗೊ ೞಿನ್ದು, 

ಪೋಹಮ್ ನಿಲಯೆಯ್ದಿಪ್ಪಿನ್ನುಮ್ ನಮ್ಮಿಡೈಕ್ಕೇ

ಪೋದುವಾಯೆನ್ ಱ ಪೊನ್ನರುಳ್, ಎನಕ್ಕೂಮ್

ಆಹವೇಣ್ಡುಮೆನ್ ಱಡಿಯಿಣೈಯಡೈನ್ದೇನ್

ಅಣಿಪೊೞಿಲ್ ತಿರುವರಙ್ಗತ್ತಮ್ಮಾನೇ. 

ಪೋದುವಾಯೆನ್ ಱ ಪೊನ್ನುರುಳ್, ಎನಕ್ಕುಮ್

ಆಹವೇಣ್ಡುಮೆನ್ಱಡಿಯಿಣೈಯಡೈನ್ದೇನ್

ಅಣಿ ಪೊೞಿಲ್ ತಿರುವರಙ್ಗತ್ತಮ್ಮಾನೇ. 



ಮಾ ಕಮ್ = ವಿಶಾಲವಾದ ಆಕಾಶದಲ್ಲಿರುವವರೂ, ಮಾನಿಲಮ್ = ವಿಶಾಲವಾದ ಭೂಮಿಯ ಮೇಲಿರುವವರೂ, ಮುೞುದುಮ್ = ಸಂಪೂರ್ಣವಾಗಿ ಎಲ್ಲರೂ ಸೇರಿ, ವನ್ದು ಇಱೈಂಜುಮ್ = ಬಂದು ನಮಸ್ಕರಿಸುವಂಥ, ಮಲರ್ ಅಡಿ = ಪಾದಪದ್ಮಗಳನ್ನು, ಕಣ್ಡ = ಸಾಕ್ಷಾತ್ಕರಿಸಿಕೊಂಡ, ಮಾಮಱೈಯಾಳನ್ = ಮಹಾವೈದಿಕನು, ತೋಹೈ ಮಯಿಲ್ ಅನ್ನವರ್ = ಸೋಗೆ ನವಿಲಿನಂಥವರ, ಇನ್ ಬಮ್ = ಪ್ರೇಮವನ್ನು \(ವಿಷಯಸುಖವನ್ನು\), ತೂಟ್ರಿಲಾಮೈಯಿಲ್ = ಅನುಭವಿಸಿಲ್ಲವಾದ್ದರಿಂದ, ಅತ್ತ = ಅಪ್ಪ, ಇಙ್ಗು ಒೞಿನ್ದು = ಇಲ್ಲಿಯೇ ಇದ್ದು, ಪೋಹಮ್ = ಭೋಗಾದಿಗಳನ್ನು, ನೀ = ನೀನು, ಎಯ್ದಿ = ಪಡೆದು, ಪಿನ್ನುಮ್ = ಅನಂತರ, ನಮ್ ಇಡೈಕ್ಕೇ = ನಮ್ಮಲ್ಲಿಗೇಯೇ, ಪೊದುವಾಯ್ = ಬರುವೆಯಂತೆ, ಎನ್ ಱ = ಎಂಬ, ಪೊನ್ ಅರುಳ್ = ಚಿನ್ನದಂಥ ಕೃಪೆಯನ್ನು, ಎನಕ್ಕುಮ್ = ಎಂಬ, ಪೊನ್ ಅರುಳ್ = ಚಿನ್ನದಂಥ ಕೃಪೆಯನ್ನು, ಎನಕ್ಕುಮ್ = ನನಗೂ ಸಹ, ಆಹ ವೇಣ್ಡುಮ್ ಎನ್ ಱು = ಆಗಬೇಕು ಎಂದು, ಅಡಿ ಇಣೈ = ಎರಡು ತಿರುವಡಿಗಳನ್ನು, ಅಡೈನ್ದೇನ್ = ಆಶ್ರಯಿಸಿದ್ದೇನೆ, ಅಣಿಪೊೞಿಲ್ = ಸುಂದರವಾದ ತೋಪುಗಳ, ತಿರು ಅರಙ್ಗತ್ತು ಅಮ್ಮಾನೇ = ಶ್ರೀರಂಗದ ಸ್ವಾಮಿಯೇ. 



ವಿಶಾಲವಾದ ಆಕಾಶದಲ್ಲಿರುವವರೂ, ವಿಶಾಲವಾದ ಭೂಮಿಯ ಮೇಲೆ ಇರುವವರೂ, \(ಎಲ್ಲ ಚರಾಚರ ವಸ್ತುಗಳೂ\) ಒಟ್ಟಾಗಿ ಬಂದು ನಮಸ್ಕರಿಸುವಂಥ ನಿನ್ನ ಪಾದಪದ್ಮಗಳನ್ನು ಸಾಕ್ಷಾತ್ಕರಿಸಿಕೊಂಡ ಮಹಾವೈದಿಕನು ಸೋಗೆ ನವಿಲಿನಂಥವರ ಪ್ರೇಮವನ್ನು \(ವಿಷಯಸುಖವನ್ನು\) ಅನುಭೈವ್ಸಿಲ್ಲವಾದ್ದರಿಂದ ’ಅಪ್ಪ ಇಲ್ಲಿಯೇ ಇದ್ದು, ಭೋಗಾದಿಗಳನ್ನು ನೀನು ಪಡೆದು, ಅನಂತರ ನಮ್ಮಲ್ಲಿಗೇ ಬರುವೆಯಂತೆ’ ಎಂಬ ಚಿನ್ನದಂಥ ಕೃಪೆಯನ್ನು ನನಗೂ ಸಹ ಆಗಿಸಬೇಕು \(ಮಾಡಬೇಕು\) ಎಂದು ನಿನ್ನ ಎರಡು ತಿರುವಡಿಗಳನ್ನು ಆಶ್ರಯಿಸಿದ್ದೇನೆ. ಸುಂದರತೋಪುಗಳ ಶ್ರೀರಂಗದ ಸ್ವಾಮಿಯೇ. 



ಈ ಪಾಶುರದಲ್ಲಿ ಪ್ರಾಪಂಚಿಕ ಜೀವನವನ್ನು ಪೂರ್ತಿಯಾಗಿ ಅನುಭವಿಸದೆಯೇ ವಿರಕ್ತನಾಗುವುದರಿಂದಲೂ, ಹಾಗೆ ಮರಣಿಸುವುದರಿಂದಲೂ ಮೋಕ್ಷಸುಖವು ರುಚಿಸುವುದಿಲ್ಲವೆಂಬ ಅಂಶವನ್ನು ಹೇಳಲಾಗುತ್ತದೆ. 



ಈ ಪಾಶುರದಲ್ಲಿ ಪ್ರಾಪಂಚಿಕಜೀವನವನ್ನು ಪೂರ್ತಿಯಾಗಿ ಅನುಭವಿಸದೆಯೇ ವಿರಕ್ತನಾಗುವುದರಿಂದಲೂ, ಹಾಗೆ ಮರಣಿಸುವುದರಿಂದಲೂ ಮೋಕ್ಷಸುಖವು ರುಚಿಸುವುದಿಲ್ಲವೆಂಬ ಅಂಶವನ್ನು ಹೇಳಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಸ್ವಾಮೀ ಶ್ರೀರಂಗನಾಥನೇ, ದೇವಾದಿದೇವತೆಗಳಿಂದ ಹಿಡಿದು ತಿರ್ಯಕ್ ಜಂತುಗಳವರೆಗೆ ಎಲ್ಲರೂ ಆಶ್ರಯಿಸುವ ನಿನ್ನ ಪಾದಪದ್ಮಗಳನ್ನು ಸಾಕ್ಷಾತ್ಕರಿಸಿಕೊಂಡ ಮಹಾವೈದಿಕನಿಗೆ “ಅಪ್ಪಾ, ಭೂಲೋಕದಲ್ಲೇ ಇನ್ನೂ ಕೆಲಕಾಲವಿದ್ದು, ಇಲ್ಲಿಯ ಸುಖವನ್ನು ಚೆನ್ನಾಗಿ ಅನುಭವಿಸು. ಆಮೇಲೆ, ನಮ್ಮಲ್ಲಿಗೆ ನೀನು ಬರುವೆಯಂತೆ” ಎಂದು ಹೇಳಿದೆಯಂತೆ. ಎಂಥ ಕನಿಕರದ ಮಾತು ಅದು\! ಚಿನ್ನದಂಥ ಆ ನಿನ್ನ ಕೃಪೆಯನ್ನು ನನಗೂ ಅನುಗ್ರಹಿಸು. ನಿನ್ನ ತಿರುವಡಿಗಳನ್ನು ಆಶ್ರಯಿಸಿದ್ದೇನೆ. 



“ತೋಕೈಮಯಿಲ್ ಅನ್ನವರ್” – ಸೋಗೆ ನವಿಲು ಬಹಳ ಆಕರ್ಷಕವಾದದ್ದು. ತನ್ನ ಪುಕ್ಕವನ್ನು ಕೆದರಿಕೊಂಡು ಕುಣಿದಾಡುವ ಬಗೆಯೂ, ಬಣ್ಣಗಳ ವಿನ್ಯಾಸವೂ, ಹೊಳಪೂ, ನೋಟಕ್ಕೆ ಅತ್ಯಾಕರ್ಶಕ. ಈ ಬಗೆಯ ಗುಣವುಳ್ಳವರು ಸ್ತ್ರೀಯರು. ತಮ್ಮ ದೇಹಾಲಂಕಾರಗಳಿಂದಲೂ, ಹಾವಭಾವಗಳಿಂದಲೂ ಪುರುಷನನ್ನು ಪ್ರಾಪಂಚಿಕ ಸುಖದತ್ತ ಸೆಳೆಯತಕ್ಕವರು. 



“ನಿನ್ನ ಪಾದ ಪದ್ಮಗಳನ್ನು ಸಾಕ್ಷಾತ್ಕರಿಸಿಕೊಂಡ ಮಹಾವೈದಿಕ” – ಒಬ್ಬ ಬ್ರಾಹ್ಮಣ ಬಹುನಿಷ್ಠೆಯಿಂದ ವೇದಾಭ್ಯಾಸಮಾಡಿ, ಪರಿಶುದ್ಧವಾದ ಜೀವನವನ್ನು ಸಾಗಿಸುತ್ತಿದ್ದ. ಅವನು ಕೇಳಿದ ಇತಿಹಾಸ ಪುರಾಣಗಳ ಕತೆಗಳಿಂದ ಅವನಿಗೆ ಶ್ರೀಕೃಷ್ಣಾವತಾರದ ಬಾಲಲೀಲೆಗಳನ್ನೆಲ್ಲಾ ತಾನು ಕಣ್ಣಾರ ಕಂಡು ಆನಂದಿಸಬೇಕೆಂಬ ಮಹದಾಶೆಯಾಯಿತು. ಅದನ್ನೇ ಗುರಿಯಾಗಿಟ್ಟುಕೊಂಡು, ದೇಹವನ್ನು ಎಲ್ಲ ಬಗೆಯಲ್ಲೂ ದಂಡಿಸಿ, ಘೋರವಾದ ತಪಸ್ಸು ಮಾಡಿದನು. ಅವನಲ್ಲಿ ಭಗವಂತನು ಕರುಣಿಸಿ, ಪ್ರತ್ಯಕ್ಷನಾದನು. ಅವನ ಇಚ್ಛೆಯಂತೆ, ಕೃಷ್ಣಾವತಾರದ ಬಾಲಲೀಲೆಗಳನ್ನೆಲ್ಲಾ ಸ್ವಲ್ಪವೂ ಬಿಡದಂತೆ ತೋರಿಸಿದನು. ಬ್ರಾಹ್ಮಣನಿಗೆ ಆದ ಆನಂದವಂತು ಹೇಳತೀರದು. ಭಗವಂತನೊಡನೆಯೇ ತಾನಿದ್ದುಕೊಂಡು ಸ್ವಾಮಿಯ ಸೇವೆಯಲ್ಲಿಯೇ ಅನವರತವೂ ನಿರತನಾಗಿರಬೇಕೆನ್ನಿಸಿತು. ಭಗವಂತನು ಅವನ ಆಶೆಯನ್ನರಿತು, ಹರ್ಷಗೊಂಡು, ಇನ್ನೂ ಸ್ವಲ್ಪಕಾಲ ಭೂಲೋಕದಲ್ಲಿ ಸುಖವನ್ನನುಭವಿಸಿ ಅನಂತರ ತನ್ನನ್ನು ಸೇರಬಹುದೆಂದು ಬ್ರಾಹ್ಮಣನಿಗೆ ತಿಳಿಸಿ ಅಂತರ್ಧಾನನಾದನು. ಇದು ಕತೆ. 



೬. ಮನ್ನು ನಾನ್ ಮಱೈ ಮಾಮುನಿ ಪೆಟ್ರ

ಮೈನದನೈ ಮದಿಯಾದ ವೆಙ್ಗೂಟ್ರನ್

ತನ್ನೈಯಂಜಿ, ನಿನ್ ಶರಣೆನ ಶ್ಶರಣಾಯ್

ತ್ತಹವಿಲ್ ಕಾಲನೈಯುಹ ಮುನಿನ್ದೊೞಿಯಾ,

ಪಿನ್ನೈಯೆನ್ ಱುಮ್ ನಿನ್ ತಿರುವಡಿ ಪಿರಿಯಾವಣ್ಣಮ್

ಎಣ್ಣಿಯ ಪೇರರುಳ್, ಎನಕ್ಕೂಮ್

ಅನ್ನದಾಹುಮೆನ್ ಱಡಿಯಿಣೈಯಡೈನ್ದೇನ್

ಅಣಿಪೊೞಿಲ್ ತಿರುವರಙ್ಗತ್ತಮ್ಮಾನೇ. 



ಮನ್ನು = ಶಾಶ್ವತವಾದ \(ಅನಾದಿಯಾದ\), ನಾಲ್ ಮಱೈ= ನಾಲ್ಕುವೇದಗಳ, ಮಾಮುನಿ = ಮಹರ್ಷಿಯು, ಪೆಟ್ರ = ಪಡೆದ, ಮೈನ್ದನೈ = ಮಗನನ್ನು, ಮದಿಯಾದ = ಯಾರನ್ನೂ ಲಕ್ಷಿಸದ, ವೆಮ್ ಕೂಟ್ರಮ್ ತನ್ನೈ = ಕ್ರೂರಯಮನಿಗೆ, ಅಂಜಿ = ಭಯಪಟ್ಟು, ನಿನ್ ಶರಣ ಎನ = ನಿನ್ನ ಶರಣಾಗತ ನಾನು ಎನ್ನಲು, ಶರಣ್ ಆಯ್ = ರಕ್ಷಕನಾಗಿ, ತಹವು ಇಲ್ = ಕರುಣೆಯಿಲ್ಲದ, ಕಾಲನೈ ಉಹ ಮುನಿನ್ದು = ಯಮನಲ್ಲಿ ಬಹಳ ಕೋಪಗೊಂಡು, ಒೞಿಯಾ = ಅಷ್ಟೇ ಅಲ್ಲದೆ, ಪಿನ್ನೈ = ಮುಂದೆ ಎನ್ ಱುಮ್ = ಎಂದೆಂದೂ, ನಿನ್ ತಿರುವಡಿ ಪಿರಿಯಾ ವಣ್ಣಮ್ = ನಿನ್ನ ತಿರುವಡಿಗಳನ್ನು ಅಗಲದ ರೀತಿಯಲ್ಲಿ, ಎಣ್ಣಿಯ = ಭಾವಿಸಿದ, ಪೇರ್ ಅರುಳ್ = ಮಹತ್ತಾದ ಕೃಪೆಯೆಂಬುದನ್ನು, ಎನಕ್ಕುಮ್ = ನನಗೂ ಸಹ, ಅನ್ನದು ಆಹುಮ್ = ಹಾಗೆ ಆಗುವುದು, ಎನ್ ಱು= ಎಂದು, ಅಡಿ ಇಣೈ = ಎರಡು ತಿರುವಡಿಗಳನ್ನು, ಅಡೈತ್ತೇನ್ = ಆಶ್ರಯಿಸಿದ್ದೇನೆ. ಅಣಿ ಪೊೞಿಲ್ = ಸುಂದರ ತೋಪುಗಳ, ತಿರು ಅರಙ್ಗತ್ತು ಅಮ್ಮಾನೇ = ಶ್ರೀರಂಗದ ಸ್ವಾಮಿಯೇ.



ಸುಂದರವಾದ ತೋಪುಗಳ ಶ್ರೀರಂಗದ ಸ್ವಾಮಿಯೇ, ಅನಾದಿಯಾದ ನಾಲ್ಕುವೇದಗಳ ಮಹರ್ಷಿಯು ಪಡೆದ ಮಗನು ಯಾರನ್ನೂ ಲಕ್ಷಿಸದ ಕ್ರೂರ ಯಮನಿಗೆ ಅಂಜಿ ’ನಿನ್ನ ಶರಣಾಗತನು ನಾನು’ ಎನ್ನಲು, ರಕ್ಷಕನಾಗಿ ಕರುಣಿಯಿಲ್ಲದ ಕಾಲನಲ್ಲಿ ಬಹಳ ಕೋಪಗೊಂಡು, ಅಷ್ಟೆ ಅಲ್ಲದೆ, ಮುಂದೆ ಎಂದೆಂದೂ ನಿನ್ನ ತಿರುವಡಿಗಳನ್ನು ಅಗಲದ ರೀತಿಯಲ್ಲಿ ಭಾವಿಸಿದ ಮಹತ್ತರವಾದ ಕೃಪೆಯೆಂಬುದನ್ನು ನನಗೂ ಸಹ \(ಅವನ\) ಹಾಗೆಯೇ ಆಗುವುದೆಂದು ತಿಳಿದು ನಿನ್ನ ಎರಡು ತಿರುವಡಿಗಳನ್ನು ಆಶ್ರಯಿಸಿದ್ದೇನೆ. 



ಮೃಕಂಡು ಮಹರ್ಷಿಗಳು ನಾಲ್ಕು ವೇದಗಳಲ್ಲಿ ಪರಿಣತರು. ಅವರಿಗೆ ಬಹುಕಾಲ ಮಕ್ಕಳಿರಲಿಲ್ಲ. ಅದಕ್ಕಾಗಿ ಬ್ರಹ್ಮನನ್ನು ಕುರಿತು ತಪಸ್ಸು ಮಾಡಿದರು. ಬ್ರಹ್ಮನು ಪ್ರತ್ಯಕ್ಷನಾಗಿ ಅವರನ್ನು ಕೇಳಿದನು: “ಋಷಿವರ್ಯರೇ, ಗುಣವಾಗಲಿ, ವಿದ್ಯೆಯಾಗಲಿ, ಒಳ್ಳೆಯ ನಡತೆಯಾಗಲಿ ಏನೊಂದೂ ಇಲ್ಲದೆ, ಶತಾಯುಷಿಗಳಾದ, ನೂರ್ವರು ಪುತ್ರರು ಬೇಕೇ? ಸುಂದರನೂ, ವಿದ್ಯಾವಂತನೂ, ಸದ್ಗುಣಸಂಪನ್ನನೂ ಆದ, ಅಲ್ಪಾಯುಷಿಯಾದ, ಒಬ್ಬನೇ ಒಬ್ಬ ಸುಪುತ್ರಬೇಕೇ? ಯೋಚಿಸಿ ಹೇಳಿ” ಎಂದನು. ಅಲ್ಪಾಯುವಾದರೂ ಚಿಂತೆಯಿಲ್ಲ, ಮಗನು ಒಳ್ಳೆಯವನೇ ಆಗಿರಲಿ ಎಂದು ಮಹರ್ಷಿ ಹೇಳಲು, ಹದಿನಾರುವರ್ಷ ವಯಸ್ಸಿನ ಮಗನನ್ನು ಕರುಣಿಸಿ, ಹರಸಿ, ಬ್ರಹ್ಮನು ಅಂತರ್ಧಾನನಾದನು. ಅದರಂತೆಯೇ, ಮಹರ್ಷಿಗಳಿಗೆ ಮಾರ್ಕಾಂಡೇಯನು ಜನಿಸಿದನು. ಚಿಕ್ಕಂದಿನಿಂದಲೂ ಅವನು ಬಹಳ ಮೇಧಾವಿಯಾಗಿ, ಪ್ರಚಂಡವಿದ್ಯಾವಂತನಾಗಿ, ಸದಾಚಾರಿಯಾಗಿ, ಭಕ್ತನಾಗಿ ಬೆಳೆಯುತ್ತ ಬಂದನು. ಹದಿನಾರು ತುಂಬುವ ದಿನವೇ ಅವನಿಗೆ ಮರಣವು ಸಂಭವಿಸುವುದೆಂದು ಅವನಿಗೆ ತಿಳಿಯಿತು. ಅಂದು ಮಾರ್ಕಾಂಡೇಯನು ಶಿವಪೂಜಾ ಮಗ್ನನಾದನು. ಯಮದೂತರು ಬಂದರು. ತಮ್ಮ ಕಾರ್ಯವನ್ನು ಅಲ್ಲಿ ನಡೆಸಲು ಸಾಧ್ಯವಾಗದೆ ಹಿಂತಿರುಗಿದರು. ಯಮನೇ ಸಾಕ್ಷಾತ್ತಾಗಿ ಬರಬೇಕಾಯಿತು. ಯಮನನ್ನು ಕಂಡು ಮಾರ್ಕಾಂಡೇಯನು ಅಂಜಿ, ಪರಶಿವನ ಶರಣುಹೊಕ್ಕನು. ಯಮನು ತನ್ನ ಪಾಶವನ್ನು ಎಸೆದು, ಮಾರ್ಕಾಂಡೇಯನನ್ನು ಸೆಳೆಯತೊಡಗಿದನು. ಅದನ್ನು ಕಂಡು, ಶರಣಾಗತರಕ್ಷಕನಾದ ಪರಶಿವನು, ಯಮನ ಮೇಲೆ ಕಡುಕೋಪಗೊಂಡು, ಅವನನ್ನು ಕಾಲಿನಿಂದ ಒದೆದು ತಳ್ಳಿಹಾಕಿದನು. ಅಷ್ಟುಮಾತ್ರವಲ್ಲ. ಮಾರ್ಕಂಡೇಯನು ತನ್ನೊಡನೇ ಎಂದೆಂದಿಗೂ ಇರುವಂತೆಯೂ ತನ್ನ ಪಾದಸೇವೆಯನ್ನು ಮಾಡುತ್ತಿರುವಂತೆಯೂ ಆಶೀರ್ವದಿಸಿದನು. ಮಾರ್ಕಂಡೇಯನು ಹೀಗೆ ಚಿರಂಜೀವಿಯಾದದ್ದು. ಶಿವಸ್ವರೂಪನಾದ ಶ್ರೀಮನ್ನಾರಾಯಣನನ್ನು ಶರಣು ಹೊಕ್ಕುದರಿಂದಲೇ\! 



ಆಳ್ವಾರರು ಹೇಳುತ್ತಾರೆ: “ಸ್ವಾಮೀ, ಶ್ರೀರಂಗನಾಥನೇ, ಚತುರ್ವೇದಪಾರಂಗತನಾದ ಮೃಕಂಡು ಮಹರ್ಷಿಗಳ ಅಲ್ಪಾಯುವಾದ ಮಗನು, ನಿನ್ನ ತಿರುವಡಿಗಳಿಗೆ ಶರಣಾಗಲು, ಅವನನ್ನು ಮೃತ್ಯುವಿನಿಂದ ಪಾರುಮಾಡಿದ್ದಲ್ಲದೆ, ಅವನನ್ನು ನಿನ್ನ ನಿರಂತರವಾದ ಪಾದಸೇವಕನಾಗಿ ಮಾಡಿಕೊಂಡ ನಿನ್ನ ಕರುಣೆ ಎಷ್ಟು ಅಪಾರ\! ಅದನ್ನು ತಿಳಿದೇ, ನಾನು ನಿನ್ನ ಎರಡು ತಿರುವಡಿಗಳನ್ನು ಆಶ್ರಯಿಸಿದ್ದೇನೆ. ನನ್ನನ್ನು ರಕ್ಷಿಸು”. 



ಇಲ್ಲಿ ಪುಟಾ ೯೫ ರಿಂದ ೧೦೦ ಪುಟಗಳವರೆಗೆ ಮಾಡಬೇಕು.









೧೦. ಮಾಡಮಾಳಿಹೈ ಶೂೞ್ ತಿರುಮಙ್ಗೈಮನ್ನನ್

ಒನ್ನಲರ್ ತಙ್ಗಳೈ ವೆಲ್ಲುಮ್,

ಆಡಲ್ ಮಾವಲನ್ ಕಲಿಕನ್ ಱಿ

ಅಣಿಪೊೞಿಲ್ ತಿರುವರಙ್ಗತ್ತಮ್ಮಾನೈ,

ನೀಡು ತೊಲ್ ಪುಹೞಾೞಿವಲ್ಲಾನೈ

ಎನೈಯೈ ನೆಡುಮಾಲೈ ನಿನೈನ್ದ,

ಪಾಡಲ್ ಪತ್ತಿವೈ ಪಾಡುಮಿನ್ ತೊಣ್ಡೀರ್

ಪಾಡನುಮ್ಮಿಡೈಪ್ಪಾವಮ್ ನಿಲ್ಲಾವೇ. 



ಮಾಡಮ್ ಮಾಳಿಹೈ ಶೂೞ್ = ಉಪ್ಪರಿಗೆಗಳಿಂದಲೂ ಮಹಡಿ ಮನೆಗಳಿಂದಲೂ ಸುತ್ತುವರಿದಿರುವ, ತಿರುಮಙ್ಗೈ = ತಿರುಮಂಗೈನಾಡಿನ, ಮನ್ನನ್ = ರಾಜನೂ, ಒನ್ನಲರ್ ತಙ್ಗಳೈ = ಶತ್ರುಗಳನ್ನು, ವೆಲ್ಲುಮ್ = ಗೆಲ್ಲುವಂಥ, ಆಡಲ್ = ಆಟದಲ್ಲಿ, ಮಾವಲನ್ = ಮಹಾಬಲಶಾಲಿಯೂ, ಕಲಿಕನ್ ಱಿ = ಕಲಿಧ್ವಂಸಿಯೂ ಆದವನು, ಅಣಿಪೊೞಿಲ್ = ಸುಂದರತೋಪುಗಳ, ತಿರುಅರಙ್ಗತ್ತು ಅಮ್ಮಾನೈ = ಶ್ರೀರಂಗದಸ್ವಾಮಿಯನ್ನು, ತೊಲ್ = ಅನಾದಿಯಾದ, ನೀಡು ಪುಹೞ್ = ಅಪಾರಕೀರ್ತಿಯನ್ನುಳ್ಳ, ಆೞಿ = ಚಕ್ರಾಯುಧವನ್ನು ಹಿಡಿಯುವುದರಲ್ಲಿ, ವಲ್ಲಾನೈ = ಶಕ್ತನಾದವನನ್ನು, ಎನ್ದೈಯೈ = ನಮ್ಮ ತಂದೆಯನ್ನು, ನೆಡುಮಾಲೈ = ಸರ್ವೇಶ್ವರನನ್ನು, ನಿನೈನ್ದ = ನೆನೆದ, ಪಾಡಲ್ ಪತ್ತು ಇವೈ = ಈ ಹತ್ತು ಹಾಡುಗಳನ್ನು, ಪಾಡುಮಿನ್ = ಹಾಡಿರಿ, ತೊಣ್ಡೀರ್ = ಭಕ್ತರೇ, ಪಾಡ = \(ನೀವು\) ಹಾಡುವುದರಿಂದ, ನುಮ್ ಇಡೈ = ನಿಮ್ಮ ಬಳಿಯಲ್ಲಿ, ಪಾವಮ್ = ಪಾಪಗಳು, ನಿಲ್ಲಾವೇ = ನಿಲ್ಲುವುದೇ ಇಲ್ಲ. 



ಭಕ್ತರೇ, ಉಪ್ಪರಿಗೆಗಳಿಂದಲೂ ಮಹಡಿ ಮನೆಗಳಿಂದಲೂ ಸುತ್ತುವರಿದಿರುವ, ತಿರುಮಂಗೈನಾಡಿನ ಒಡೆಯನೂ, ಶತ್ರುಗಳನ್ನು ಜಯಿಸುವಂಥ ಆಟದಲ್ಲಿ ಮಹಾಬಲಶಾಲಿಯೂ \(ಮಹಾನುರಿತವನೂ\), ಕಲಿಧ್ವಂಸಿಯೂ \(ಆದ ತಿರುಮಂಗೈ ಆಳ್ವಾರರು\), ಆದವನು, ಸುಂದರವಾದ ತೋಪುಗಳ ಶ್ರೀರಂಗದ ಸ್ವಾಮಿಯನ್ನು, ಅನಾದಿಯಾಗಿ ಬಂದ ಅಪಾರವಾದ ಕೀರ್ತಿಯನ್ನುಳ್ಳ ಚಕ್ರಾಯುಧವನ್ನು ಪ್ರಯೋಗಿಸುವುದರಲ್ಲಿ ಶಕ್ತನಾದವನನ್ನು, ನಮ್ಮ ತಂದೆಯನ್ನು, ಸರ್ವೇಶ್ವರನನ್ನು ನೆನೆದ ಈ ಹತ್ತು ಹಾಡುಗಳನ್ನು ಹಾಡಿರಿ. ನೀವು ಹಾಡುವುದರಿಂದ ನಿಮ್ಮ ಬಳಿಯಲ್ಲಿ ಪಾಪಗಳು ನಿಲ್ಲುವುದೇ ಇಲ್ಲ. 



ಈ ತಿರುಮೊೞಿಯ ಮೂಲಕ ಅತ್ಯುತ್ತಮವಾದ ಮೋಕ್ಷಸಾಧನವನ್ನು ತಿರುಮಂಗೈ ಆಳ್ವಾರರು ಭಕ್ತಜನರ ಮುಂದಿಟ್ಟು, ಅವರನ್ನು ಹುರಿದುಂಬಿಸುತ್ತಾರೆ.



ಭಗವಂತನಿಗೆ ಆಶ್ರಿತರಕ್ಷಕನೆಂಬ ಕೀರ್ತಿ ಶಾಶ್ವತವಾಗಿದೆ. ಆಶ್ರಿತರ ಶತ್ರುಗಳ ತನ್ನ ಚಕ್ರಾಯುಧವನ್ನು ತಪ್ಪದೆ ಪ್ರಯೋಗಿಸುತ್ತಾನೆ. ಶರಣಾಗತರಲ್ಲಿ ಸ್ವಾಮಿಗೆ ಪರಮಪ್ರೇಮ. ಅವನನ್ನು ಆಶ್ರಯಿಸಿದವರನ್ನು ಎಂದಿಗೂ ಕೈಬಿಡುವುದಿಲ್ಲ. ಸೃಷ್ಟಿಯ ಎಲ್ಲ ಜೀವಕೋಟಿಗೂ ತಂದೆಯೂ ರಕ್ಷಕನೂ ಆಗಿರುವ ಸರ್ವೇಶ್ವರನೇ ಅವನು. ಅವನ ತಿರುವಡಿಗಳನ್ನು ಆಶ್ರಯಿಸಿ, ಅವನ ಅನನ್ಯಭಕ್ತರಾಗಿ, ಅವನ ಸೇವೆಮಾಡಿ, ಅವನ ಕೃಪಾನುಗ್ರಹಕ್ಕೆ ಪಾತ್ರರಾಗಬೇಕೆಂದು ಆಳ್ವಾರರು ಹೇಳುತ್ತಾರೆ. 



ಭಗವಂತನಲ್ಲಿ ಶರಣಾಗಿ, ಉಜ್ಜೀವನಗೊಂಡವರು ಅನೇಕರು. ಅವರಲ್ಲಿ ಭಗವಂತನಿಗೆ ತಾರತಮ್ಯವಿಲ್ಲ. ಆಳ್ವಾರರು ಈ ತಿರುಮೊೞಿಯಲ್ಲಿ ಅದಕ್ಕೆ ಕೆಲವು ನಿದರ್ಶನಗಳನ್ನು ಕೊಡುತ್ತಾರೆ. 



ಅಜ್ಞಾನಿಯೂ, ಅನ್ಯನೂ, ಅಂತ್ಯಜನೂ ಎಂದು ಬಗೆಯದೆ, ಶರಣಾಗತನಾದ ಗುಹನಿಗೆ ಸ್ವಾಮಿಯು ತನಗೆ ಸರಿಸಮನಾದ ಬಾಂಧವ್ಯವನ್ನೇ ಒದಗಿಸಿ ಕೊಡಲಿಲ್ಲವೇ? ಮರ್ಕಟ ಜಾತಿಗೆ ಸೇರಿದವನಾದ ಹನುಮಂತೆನಿಗೆ ಸಹ ಭೋಜನ ಮಾಡಿಸಲಿಲ್ಲವೇ? ಮೊಸಳೆಯ ಬಾಯಿಗೆ ಸಿಕ್ಕಿಬಿದ್ದು ಸಂಕಟಪಡುತ್ತಿದ್ದ ಗಜೇಂದ್ರನ ದುಃಖವನ್ನು ನೀಗಿಸಲು ಅವನಿದ್ದಲ್ಲಿಗೇ ಧಾವಿಸಿ ಬರಲಿಲ್ಲವೇ? ಶತ್ರುತ್ವವನ್ನು ಸಾಧಿಸುವ ಗರುಡನ ರಕ್ಷಣೆಯಲ್ಲೇ ಸುಮುಖನೆಂಬ ವಿಷಸರ್ಪವನ್ನಿರಿಸಿ, ಅವರಿಬ್ಬರೂ ಸಹಬಾಳ್ವೆ ನಡೆಸುವಂತೆ ಮಾಡಲಿಲ್ಲವೇ? ವೈದಿಕ ಬ್ರಾಹ್ಮಣನೊಬ್ಬನ ಜೀವನದಲ್ಲಿದ್ದ ಕೊರತೆಯನ್ನು ನೀಗಿಸಿ, ಅದನ್ನು ಪೂರ್ಣಗೊಳಿಸಿ, ಅನಂತರ ಅವನಿಗೆ ಅಮರತ್ವವನ್ನೀಯಲಿಲ್ಲವೇ? ಮಾರ್ಕಾಂಡೇಯನ ಅಕಾಲ ಮೃತ್ಯುವನ್ನು ಹೊಡೆದಟ್ಟಿ ಅವನನ್ನು ಚಿರಂಜೀವಿಯಾಗಿಸಲಿಲ್ಲವೇ? ಗುರುವಾದ ಸಾಂದೀಪಿನಿಯು ಕಳೆದುಕೊಂಡಿದ್ದ ಮಗನನ್ನು ಯಮಸದನದಿಂದ ತಂದು ಗುರುವಿಗೆ ಒಪ್ಪಿಸಿ, ಗುರುದಕ್ಷಿಣೆಯನ್ನು ತೀರಿಸಲಿಲ್ಲವೇ? ವೇದಪಾರಂಗತನಾದ ಬ್ರಾಹ್ಮಣನಾಡಿದ ಮಾತನ್ನು ನಿಜವೆನಿಸುವಂತೆ ಅವನ ಹೆಂಡತಿಯು ಕಳೆದುಕೊಂಡಿದ್ದ ಮಕ್ಕಳನ್ನೇಲ್ಲಾ ಅವಳಿಗೆ ತಂದೊಪ್ಪಿಸಲಿಲ್ಲವೇ? ವೇದಪಾರಂಗತನಾದ ಬ್ರಾಹ್ಮಣನಾಡಿದ ಮಾತನ್ನು ನಿಜವೆನಿಸುವಂತೆ ಅವನ ಹೆಂಡತಿಯು ಕಳೆದುಕೊಂಡಿದ್ದ ಮಕ್ಕಳನ್ನೇಲ್ಲಾ ಅವಳಿಗೆ ತಂದೊಪ್ಪಿಸಲಿಲ್ಲವೇ? ತೊಂಡೈಮಾನ್ ಚಕ್ರವರ್ತಿಯ ಭಕ್ತಿಗೆ ಪ್ರಸನ್ನನಾಗಿ, ಅವನಿಗೆ ತಾನೇ ದಿವ್ಯಮಂತ್ರವನ್ನುಪದೇಶಿಸಲಿಲ್ಲವೇ? ತಿರುಮಂಗೈಆಳ್ವಾರರಿಗೆ ಮಂತ್ರೋಪದೇಶಮಾಡಿ ಜೀವನವನ್ನು ಮಾರ್ಪಡಿಸಿ, ಭಕ್ತಶಿರೋಮಣಿಯಾಗಿ ಉಜ್ಜೀವನಗೊಳಿಸಲಿಲ್ಲವೇ? 



ಕರುಣಾಸಾಗರನೂ ಪರಮೋಪಕಾರಿಯೂ ಆದ ಭಗವಂತನನ್ನು ನೆನೆದು ಆಳ್ವಾರರು ಈ ಪಾಶುರಗಳನ್ನು ಬರೆದು ಹಾಡಿದ್ದಾರೆ. ಶರಣಾಗತನನ್ನು ಕೈಬಿಡದೆ ರಕ್ಷಿಸಬೇಕೆಂದು ಭಗವಂತನನ್ನು ಬೇಡಿಕೊಂಡಿದ್ದಾರೆ. ಭಕ್ತರಾದವರು ಅವುಗಳನ್ನು ಹಾಡುತ್ತಾ, ಚಿಂತಿಸುತ್ತಾ, ನಂಬಿ ನಡೆಯುತ್ತಿರಬೇಕೆಂದೂ, ಹಾಗೆ ಮಾಡುವುದರಿಂದ ಅವರು ಪರಿಶುದ್ಧರಾಗುವರೆಂದೂ, ಅವರಿಗೆ ಯಾವ ಬಗೆಯ ಪಾಪಗಳೂ ಅಂಟುವುದಿಲ್ಲವೆಂದೂ ಭಕ್ತರಿಗೆ ಕರೆಕೊಟ್ಟು ಇಲ್ಲಿ ಹೇಳುತ್ತಿದ್ದಾರೆ. ಹೀಗಿದೆ ಈ ತಿರುಮೊೞಿಯ ಫಲಶ್ರುತಿ.



\*\*\*\*\*\*\*\*\*\*\*\*\*\*\*\*\*\*\*\*\*



ಅಡಿಯನಡೆ: ಏೞೈ, ವಾದಮ್, ಕಡಿ, ನಂಜು, ಮಾಹಮ್, ಓದು, ವೇದಮ್, ತುಳಙ್ಗು, ಮಾಡಮ್, \(ಕೈ\). 



\*\*\*\*\*\*\*\*\*\*\*\*\*\*\*\*\*\*





ಪೆರಿಯ ತಿರುಮೊೞಿ ಐದನೆಯ ದಶಕ ಒಂಬತ್ತನೆಯ ತಿರುಮೊೞಿ





ಕೈಯಿಲಙ್ಗಾೞಿಶಙ್ಗನ್



