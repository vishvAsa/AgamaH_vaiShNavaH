+++
title = "०३ सिद्धान्त-वाद-संवादः"

+++
## परस्-पर-सम्भावनम्
<details open><summary>विश्वास-प्रस्तुतिः</summary>

(ततः **प्रविशतो** गुरुशिष्य वेषधारिणौ सिद्धान्तवादौ ) 

गुरुः - आयुष्मन्,  
अवधारित-परमार्थेन  
प्रतिभट-कथक--लङ्का--भट-हनूमता भवता  
स्थूणा-निखनन-न्यायेन **सञ्चालित-निष्कम्पम्**  
अध्यात्म-तत्त्वम् **अवगच्छामि** ।  
शिष्यः - (सप्रश्रयम् )  
भगवन्  
दिव्येन यतीन्द्र-वेषेण  
दत्तात्रेय इव सन्दृश्यसे  
योऽसौ महर्षिभिर् अनुस्मर्यते-  

> काणाद-शाक्य-पाषण्डैस्  
त्रयीधर्मो **विलोपितः** ।  
त्रि-दण्ड-धारिणा पूर्वं  
विष्णुना+++(→दत्तात्रेयेण)+++ **रक्षिता** त्रयी ॥ १३ ॥

इति । 
</details>

<details><summary>मूलम्</summary>

(ततः प्रविशतो गुरुशिष्य वेषधारिणौ सिद्धान्तवादौ )

गुरुः - आयुष्मन्, अवधारितपरमार्थेन प्रतिभटकथकलङ्का- भटहनूमता भवता[^41] स्थूणानिखननन्यायेन सञ्चालित निष्कम्पमध्या- त्मतत्त्वमवगच्छामि ।  
शिष्यः - (सप्रश्रयम् ) भगवन् दिव्येन यतीन्द्रवेषेण दत्तात्रेय इव सन्दृश्यसे' योऽसौ महर्षिभिरनुस्मर्यते- \
इति । \
काणादशाक्यपाषण्डैस्त्रयीधर्मो विलोपितः । \
त्रिदण्डधारिणा पूर्व विष्णुना रक्षिता त्रयी ॥ १३ ॥

[^41]:
त्वया----क

</details>

<details><summary>प्रभावली - १३</summary>

एवं पात्रान्तरं संसूच्य तत्प्रवेशमाह- तत इति । आयुष्मन्निति शिष्य- सम्बोधनम् । प्रतिभटकथा एवं लङ्काभटाः तेषां हनूमत्स्थानीयेन। स्थूणाया निखननं सञ्चालनेन दृढीकरणं, सत्यायेन सञ्चालितं च तत् निष्कम्पं चाध्यात्मस्वरूपम् प्रश्रय; विनयः यतीन्द्रस्य वेषेण दत्तात्रेय इव योऽसौ दत्तात्रेय: स्मृतिषु पठ्यते । काणादेति । काणादा वैशेषिकाः । शाक्या बौद्धाः। पाषण्डाः; तत्त्ववृत्तोभयपाषण्डा: निरीश्वरमीमांसकादयः यहा काणाद- शाक्यरूपैः पाषण्डैः पूर्वमादौ काले त्रयीधर्मो विलोपितोऽभूत तदा त्रिइण्ड- धारिणा; त्रिदण्डं धारयता विष्णुना विष्ण्वंशेन दत्तात्रेयेण त्रयी रक्षिता; सान्वादेन सशिष्यो विजिग्य अर्थी रक्षितवानित्यर्थः ॥ १३ ॥

</details>


<details open><summary>विश्वास-प्रस्तुतिः - १४</summary>

गुरुः--  
आयुष्मन्,  
असुराः खल्व् एते बाह्याः कु-दृष्टयश् च । 
तान् अहं विष्णु+++(→दत्तात्रेय)+++-रूपम् आश्रित्य विजिगीषे ।

शिष्यः - भगवन्, विष्णु-रूपी सन्  
विष्णु-भावेन **नमस्यः** खल्व् **असि** ।  
ततश् च,  

उपवीतिनम् ऊर्ध्व-पुण्ड्रवन्तं  
त्रि-जगत्-पुण्य-फलं त्रि-दण्ड-हस्तम् ।  
शरणागत सार्थ-वाहकं त्वां  
शिखया शेखर-शालिनं **भजामि** ॥ १४ ॥

(इति साष्टाङ्गं प्रणमति)
</details>

<details><summary>मूलम् - १४</summary>

\  
गुरुः-- आयुष्मन्, असुराः खल्वेते बाह्याः कुदृष्टयश्च ।' तानहं विष्णुरूपमाश्रित्य विजिगीषे । \
 शिष्यः - भगवन्, विष्णुरूपी सन् विष्णुभावेन नमस्यः खल्वसि । ततश्च, \
 उपवीतिनमूर्ध्वपुण्ड्रवन्तं त्रिजगत्पुण्यफलं त्रिदण्डहस्तम् । शरणागत सार्थवाहकं त्वां शिखया शेखरशालिनं भजामि ॥ १४ ॥

(इति साष्टाङ्गं प्रणमति)
</details>


<details><summary>प्रभावली - १४</summary>

विष्णुरूपमाश्रित्य ; विष्णोर् विष्ण्व्-अंशस्य दत्तात्रेयस्य रूपं त्रिदण्ड-सन्न्यासित्वम् आश्रित्य विजेतुम् इच्छामि । विष्णुरूपी सन्; विष्णो रूपं त्रिदण्डधारित्वं, तद्वान् सन् । अयं साक्षाद्विष्णुरेवेति बुद्ध्या नमस्कारयोग्यः । उपवीतिनमिति एकदण्डिभ्यो व्यावृत्तिरुच्यते । उपवीतं यज्ञसूत्रं तद्वान् । सच्छिद्रोर्ध्वपुण्ड्वन्तम् । त्रिजगतां पुण्यस्य परिपाकरूपम् । त्रीणि दण्डानि त्रिदेषडं हस्ते

X२२२  
यस्य तम् । शरणागत सार्थवाहकम् ; शरणागतानां सार्थः समूहः रक्षणभरो वा, तस्य निर्वाहकम् । शिखया हेतुना शिरोभूषणवन्तम् । शेखर शिरोमाल्यं, तेन शालितुं शीलमस्य इति तच्छालिनम् ॥ १४ ॥
</details>


<details><summary>प्रभाविलासः - १४</summary>

उपवीतिनमिति । अत्र प्राशस्त्ये मतुप् । सार्थः ; समूहः । साष्टाङ्गमिति ; मनोबुद्धयभिमानहस्तपादद्वय शीर्षसहितमित्यर्थः । तदुक्तम्- " मनोबुद्ध्यभिमानेन सह न्यस्य धरातले । कूर्मवच्चतुरः पादान् शिरस्तत्रैव पञ्चमम् ॥ " \
 इति । प्रणमतीति; नामगोत्रभोशब्दोच्चारणपूर्वकं नमस्करोतीत्यर्थः । यथाह मनुः - \
 " \
 • अभिवादपरो विप्रो ज्यायांसमभिवादयेत् । \
 असौनामाहमस्मीति स्वं नाम परिकीर्तयेत् ॥ \  
भोशब्दम् कीर्तयेदन्ते स्वस्य नाम्नोऽभिवादने । 

नाम्नां स्वरूपभावे हि भोशब्दः ऋषिभिः स्मृतः ॥ 

इति ॥ १४ ॥
</details>

<details open><summary>विश्वास-प्रस्तुतिः - १५</summary>

गुरुः- आयुष्मन्,

प्रतिष्ठापित-वेदान्तः  
प्रतिक्षिप्त-बहिर्-मतः ।  
भूयास् त्रैविद्य-मान्यस् त्वं  
भूरि-कल्याण-भाजनम् ॥ १५ ॥
</details>

<details><summary>मूलम् - १५</summary>

गुरुः- आयुष्मन्,[^43] 

[^43]:
     आयुष्मन् omitted--- क


प्रतिष्ठापितवेदान्तः प्रतिक्षिप्तबहिर्मतः । 

भूयास्त्रैविद्यमान्यस्त्वं भूरिकल्याणभाजनम् ॥ १५ ॥
</details>


<details><summary>प्रभावली - १५</summary>

प्रतिष्ठापितो वेदान्तसिद्धान्तो येन । प्रतिक्षिप्तो निरस्तो बाह्यसिद्धान्तो येन । एवं त्वं त्रैविद्यानां वैदिकानां मान्यः बहुकल्याणभाजनं च भूया इत्याशीर्वादिः ॥ १५ ॥
</details>


<details><summary>प्रभाविलासः - १५</summary>

आयुष्मन्निति मतुप् प्रशंसायाम् । तत्त्वजिज्ञासाप्रवृत्तत्वेनायुः- साफल्यात् " तरवः किं न जीवन्ति " इति वितथायुषो वैलक्षण्यमुक्तम् । आयुष्मन्निति वर्णप्रयुक्ताशीर्वादोऽपि फलितः । 

आयुष्मान् भव सौम्येति वाच्यो 'विप्रोऽभिवादने " इति मनुस्मरणात् । प्रतिष्ठापितेति । तिस्रो विद्या येषां ते त्रिविद्याः ; त एव त्रैविद्याः ; ब्रह्मनिष्ठा इत्यर्थः ॥ १५ ॥
</details>

<details open><summary>विश्वास-प्रस्तुतिः - १६</summary>

( इति दिव्य-शक्तिमयं **दर्भ-पवित्रं ददाति** )  

शिष्यः - ( तद् **आदाय**  
शिरसि **निधाय**  
दक्षिण-हस्ते **धारयति**) 

गुरुः- 

अविश्रान्त-श्रद्धा--शत-कलह-कल्लोल-विषमास्  
**तवाविर्भूयासुर्** मनसि मुनि-सिद्धादि-सुलभाः ।  
मधु-क्षीर-न्याय--+++(स्वाभाविकानन्दमयत्वादि-)+++स्व-गुण-विभवासञ्जन-कनन्+++(=अतिशयित)+++-  
महानन्द-**ब्रह्मानुभव-परिवाहा** बहु-विधाः ॥ १६ ॥+++(5)+++
</details>

<details><summary>मूलम् - १६</summary>

( इति दिव्यशक्तिमयं दर्भपवित्रं ददाति )  
शिष्यः - ( तदादाय शिरसि निधाय दक्षिणहस्ते धारयति) 

गुरुः- 

अविश्रान्तश्रद्धाशतकलहकल्लोलविषमा- 

स्तवाविर्भूयासुर्मनसि मुनिसिद्धादिसुलभाः । 

मधुक्षीरन्यायस्वगुणविभवासञ्जनकन- 

न्महानन्दब्रह्मानुभवपरिवाहा बहुविधाः ॥ १६ ॥
</details>


<details><summary>प्रभावली - १६</summary>

दिव्या शक्तिः, तद्रूपम् ; दिव्यशक्तिप्रदमित्यर्थः । दर्भैर्विरचितं पवित्रग्रन्थिं ददाति ।  
पुनरप्याशीर्विशेषं विदधाति --- अविश्रान्तेति । अविश्रान्ताः ; सन्तताः । श्रद्धाशतम् ; अनुभवपरीवाहविषयादरशतम् । शतशब्दो बाहुविध्यवाची । परीवाहानां बहुविधत्वात् तदादरस्यापि बहुविधत्वम् । श्रद्वाशतान्येव कलह- कल्लोलाः कलहयुक्ताः कल्लोलाः । मध्यमपदलोपी समासः । कलहोऽहमह- मिकया प्रसरः; तैर्विषमाः दुरवगाहाः । मुनिसिद्धादिसुलभाः ; मुनीना सिद्धादीनामेव लभ्याः, नेतरेषाम् । 

मध्विति मधुना सपृक्त क्षीरमतिस्वादु भवति; तन्न्यायेन ।  
**स्वगुणविभवेषु** ; स्वं रूपं, गुणाः सत्यज्ञानादयः ; विभवो विभूतिः, तेष्व् **आसञ्जनेन** ।  
**आसञ्जनम्** आसत्तिः, तदनुसन्धानमित्यर्थः, तेन; ब्रह्मस्व- रूपगुणविभूत्यनुसन्धानेन । यद्वा स्वशब्देन प्रत्यगात्मोच्यते । तस्य यो गुणविभवः अपहतपाप्मत्वादिगुणसम्पत् तदासञ्जनेन तदनुध्यानेन । **कनत्** अतिशयितं 

X२२४  
महानन्दं यद्ब्रह्म तदनुभवस्य बहुविधाः परिवाहा तव मनस्याविर्भूयासुरिति । परब्रह्मानुभवजनित हर्षप्रकर्षस्तव मनसि जायतामिति भावः ॥ १६ ॥
</details>


<details><summary>प्रभाविलासः - १६</summary>

X२२३ 

अविश्रान्तेति । अविश्रान्ताः सन्तताः श्रद्धा, तासां शतस्य कलहाः अहमहमिकया वर्तनानि तेषां कल्लोलैस्तरङ्गैः विषमाः निम्नोन्नताः । मधुक्षीरन्यायेन माधुर्यविवेचनस्याशक्यतया स्वगुणानां सर्वज्ञत्वादीनां विभवस्य विभूतेरासञ्जनेन मेलनेन कनतो महानन्दस्य ब्रह्मणोऽनुभव परिवाहाः स्वरूपविभूतिगुणविशिष्टपरब्रह्मगोचरवेदान्तश्रवणमनननिर्धारितबुद्धिवैशद्यकाष्ठाः तव मनस्याविर्भूयासुरित्यर्थः ॥ १६ ॥
</details>

## वाद-पुरस्-कारः
<details open><summary>विश्वास-प्रस्तुतिः - १७</summary>

शिष्यः - (सप्रश्रयम् ) अमोघाशिषो भगवतः +++(तव)+++ प्रसादेन  
**सिद्धम्** एव मे सर्वम् **समीहितम्** ।  
अथ च[^44] भगवन्,  
यद् अहम् इह किञ्चित् **पृच्छामि**  
तद् यदि **श्रावयितुम् अर्हामि, श्रावयितव्योऽस्मि** । 

[^44]:
     अथवा---क


गुरुः - भद्र,[^45] सम्यग् उपसन्नस्य सच्-छिष्यस्य समये सति  
**किं न श्रावयितव्यम्** ? 

[^45]:
     भ्स्द्र् omitted -----ग


शिष्यः - भगवन्, **विगृह्य कथा-करणं**  
महर्षिभिः **प्रतिषिध्यते** ।  
वादेन  
ब्राह्मणं जित्वा हृष्टस्य पापिष्ठस्य  
पादपत्व-प्राप्तिश् च **प्रतिपाद्यते** ।  
तत् कथम् इदानीं **विजिगीष्यन्ते** विपक्ष-वादिनः[^46] । 

[^46]:
     विपक्षपातिनः - प.


गुरुः - ( सप्रसादम् ) भद्र, साधु-बुद्धिना त्वया सम्यग् **अनुयुज्यते** ।  
किन्तु वर्णाश्रम-जाति-गोत्र-प्रवर-कुल-चरण-देश-काल-विषयादि-भेदेन  
**व्यवस्थितैव** हि **विधि-निषेध-मर्यादा** ।  
तद् अहम् इदानीं परिगृहीत-नियमानुगुणं  
स्वयं विपक्ष-निरसनम् **अकुर्वाणः**  
कौशिक इव राघवं त्वां **पुरस्कृत्य** +++(→कौशिक-वेङ्कटनाथस्यापि सूचना!)+++  
कु-दृष्टीन् बाह्यांश् च **निराचिकीर्षामि** ।+++(5)+++ तत्र च, 

**दूरे भवतु** ते वीर  
जल्पः सह वितण्डया ।  
त्वम् एव स्थिर-वादात्मा  
**निरुन्द्धि** परिपन्थिनः ॥ १७ ॥+++(5)+++
</details>

<details><summary>मूलम् - १७</summary>

शिष्यः - (सप्रश्रयम् ) अमोघाशिषो भगवतः प्रसादेन सिद्धमेव मे सर्वम् समीहितम् । अथ च[^44] भगवन्, यदहमिह किञ्चित् पृच्छामि तद्यदि श्रावयितुमर्हामि, श्रावयितव्योऽस्मि । 

[^44]:
     अथवा---क


गुरुः - भद्र,[^45] सम्यगुपसन्नस्य सच्छिष्यस्य समये सति किं न श्रावयितव्यम् ? 

[^45]:
     भ्स्द्र् omitted -----ग


शिष्यः - भगवन्, विगृह्य कथाकरणं महर्षिभिः प्रतिषिध्यते । वादेन ब्राह्मणं जित्वा हृष्टस्य पापिष्ठस्य पादपत्वप्राप्तिश्च प्रतिपाद्यते । तत् कथमिदानीं विजिगीष्यन्ते विपक्षवादिनः[^46] । 

[^46]:
     विपक्षपातिनः - प.


गुरुः - ( सप्रसादम् ) भद्र, साधुबुद्धिना त्वया सम्यगनुयुज्यते । किन्तु वर्णाश्रमजातिगोत्रप्रवरकुलचरणदेशकालविषयादि-  
भेदेन व्यवस्थितैव हि विधिनिषेधमर्यादा । तदहमिदानीं परिगृहीत- नियमानुगुणं स्वयं विपक्षनिरसनमकुर्वाणः कौशिक इव राघवं त्वां 

पुरस्कृत्य कुदृष्टीन् बाह्यांश्च निराचिकीर्षामि । तत्र च, 

दूरे भवतु ते वीर जल्पः सह वितण्डया । 

त्वमेव स्थिरवादात्मा निरुन्द्धि परिपन्थिनः ॥ १७ ॥
</details>


<details><summary>प्रभावली - १७</summary>

सर्वे समीहितम् ऐहिकं परपक्षविजयादि, आमुष्मिकं च निःश्रेयसादि समीहितमभिलषितमित्यर्थः । अथच ; अथापि । सम्यगुपसन्नस्य ; शास्त्रोक्त  
क्रमेण गुरुमुपसन्नस्य सच्छिष्यस्य ; " सद्बुद्धिः साधु सेवी" इत्यादिशिष्यगुणयुक्तस्य शुश्रूषोः । समये ; योग्यकाले । सर्वं श्रावयितव्यमेव । विगृह्य ; विजिगीषुर्भूत्वा । अत्र प्रमाणं दर्शयति-- वादेनेति । 

" वादेन ब्राह्मणं जित्वा हृष्टो भवति यो द्विजः । 

श्मशाने पादपः स स्याद् गृध्रकङ्कनिषेवितः ॥ 

इति स्मृतिवचनस्यार्थ सङ्गृह्य दर्शयति-वादेन ब्राह्मणं जित्वेत्यादिना । विजि- गीष्यन्ते ; विजेतुमिष्यन्ते विरुद्वपक्षवादिनः । प्रसादः ; अनुग्रहः । अनुयुज्यते ; प्रश्नः क्रियते । किन्तु; तत्र वक्तव्यमस्ति किचिदित्यर्थः । " न विगृह्य कथाँ कुर्यात् " इत्यादि तूत्तमाश्रमिविषयं, न गृहस्थविषयमिति दर्शयितुं तावद्विधिनिषेधमर्यादाया व्यवस्थामाह । विधिः ; इद कुर्यादित्येवंरूपः । निषेधः ; इदं न कुर्यादित्यादिरूपः । तयोर्मर्यादा; नियमः । व्यवस्थितैव; विषयभेदेन व्यवस्थापिता; सद्भिरिति शेषः । केन प्रकारेणेत्यत्राह — वर्णाश्रमादीति । वर्णः ; ब्राह्मण्यादिः । आश्रमः ; ब्रह्मचर्यादिः । जातिः ; प्रसिद्धा । गोत्रम् ; प्रसिद्धम् । प्रवरः ; त्र्यार्षेयपञ्चार्षेयादि । कुलम् ; स्मार्तादि । चरणम् ; ऋग्यजुः सामादि । 

X२२६  
देशः ; द्रमिडकर्णाटादिः ; कालः ; अहोरात्रादिः । आदिशब्देनावस्थादि गृह्यते । अतोऽत्र निन्दार्थवादानुगेधेन ब्राह्मणजयनिषेधोऽपि न गृहस्थविषय इति भावः । ततः किमित्यत्राह - तदहमिति । नियमः ; सन्न्यासनियमः । निराचि- कीर्षामि ; निराकर्तुमिच्छामि । तत्र ; त्वया वादकरणेऽपि । जल्पः ; विजिगीषु- कथा । वितण्डा; स्वपक्षस्थापनहीना । स्थिरो यो वादः तत्त्वनिर्णयार्थ प्रवृत्ता कथा, तत्स्वरूपः त्वमेव निरुन्द्रि ; निरस्य । परिपन्थिनः ; शत्रून् ॥ १७ ॥
</details>


<details><summary>प्रभाविलासः - १७</summary>

वादेनेति । अनेन 

वादेन ब्राह्मणं जित्वा हृष्टो भवति यो द्विजः । 

श्मशाने पादपः स स्यात् कङ्कगृधनिषेवितः ॥

इति वचनं स्मारितम् । वर्णः ; ब्राह्मणत्वादिः । जातिः ; देवत्वादिः, विशिष्टमातापितृजन्यत्वं वा । गोत्रम् ; कूटस्थऋषिनामकीर्तनम् । प्रवरः;  
X२२५ 

वंश्य ऋषिगणनामकीर्तनम् । कुलम् ; वंशः । चरणम् ; बहूवृचत्वाद्यवान्तर जातिः । दूर इति । स्वपक्षस्थापन परपक्षदूषणवान् जल्पः । स्वपक्षस्थापनही- नपरपक्षदूषणमात्रपर्यवसाना वितण्डा । तत्त्वबुभुत्सोः प्रश्नप्रतिबचनरूपकथा 

वादः ॥ १७ ॥
</details>

<details open><summary>विश्वास-प्रस्तुतिः - १८</summary>

अथवा त्वया मन्-निदेशानुवर्तिना  
कौशिक-नियमितेन राघवेणेव  
**साधिकारेण**
यथा-विधि वीत-राग-कथानावसरे  
वेदेश्वर-विदूषकाः सर्वे  
तत्त्वाध्यवसाय-संरक्षणार्थम्  
अनुज्ञाताभ्यां बलातिबलाभ्याम् इव  
**जल्प-वितण्डाभ्याम् अपि जेतव्याः** ।+++(5)+++ 

शिष्यः -- (साञ्जलिबन्धम् ) शिरसा **प्रतिगृहीतोऽयं** भगवतः समादेशः ।  
अथापि भगवता विश्वाचार्येण  
कथमिह मितम्-पचे मयि **कथक-भार आरोप्यते** ? 

गुरुः - अवधार्यताम् एतत्- 

नित्य-क्षिप्त-परस्-परेषु समय-ग्रामेषु **निष्णातिनः**   
शिष्याः केचन **सन्ति** नः क्षिति-तले **शिक्षाधिक-ग्राहिणः** ।  
तत्र स्व्-अद्भुत-निर्भर-प्रसरया बुद्ध्या परिष्-कारिणस्  
त्वत्तः **प्रत्ययितो न** कश्चिद् **अपरः** प्रत्यर्थिभिः **प्रार्थितः** ॥ १८ ॥
</details>

<details><summary>मूलम् - १८</summary>

अथवा त्वया[^47] मन्निदेशानुवर्तिना कौशिकनियमितेन राघवेणेव साधिकारेण[^48] यथाविधि वीतरागकथानावसरे वेदेश्वरविदूषकाः सर्वे तत्त्वाध्यवसाय संरक्षणार्थमनुज्ञाताभ्यां[^49] बलातिबलाभ्यामिव जल्पवितण्डाभ्यामपि जेतव्याः । 

[^47]:
     तु added after -------क, घ, ड


[^48]:
     लब्धाधिकारेण------ग


[^49]:
      अनुगृहीताभ्यां-------च


शिष्यः -- (साञ्जलिबन्धम् ) शिरसा प्रतिगृहीतोऽयं भगवतः समादेशः । अथापि भगवता विश्वाचार्येण[^50] कथमिह मितम्पचे मयि कथकभार[^51] आरोप्यते ? 

[^50]:
     भवता added after----ग, च


[^51]:
     कथाभारः-----क


गुरुः - अवधार्यतामेतत्- 

नित्यक्षिप्तपरस्परेषु समयग्रामेषु निष्णातिनः 

शिष्याः केचन सन्ति नः क्षितितले शिक्षाधिकग्राहिणः ।  
तत्र स्वद्भुत निर्भरप्रसरया बुद्ध्या परिष्कारिण-  

स्त्वत्तः प्रत्ययितो न कश्चिदपरः प्रत्यर्थिभिः प्रार्थितः ॥ १८ ॥
</details>


<details><summary>प्रभावली - १८</summary>

पक्षान्तरमाह-- अथवा त्वया त्विति । निदेशः ; आज्ञा मन्नियमनमेवा 

X२२७  
धिकारः, तद्वता । वेदेश्वरविदूषकाः ; बाह्याः । तस्वाध्यवसायसंरक्षणार्थमिति गौतमसूत्रैकदेशः[^52] । तत्र नास्तिकनिरासे जल्पवितण्डे अपि प्रयोक्तव्ये इत्यनुज्ञाते ; ताभ्याम् । बलातिबले नाम विद्ये विश्वामित्रेण श्रीरामायोपदिष्टे ; ताभ्याम् । यथा रामेण राक्षसा जिताः, एवं जल्पवितण्डाभ्यामपि त्वया जेतव्याः । समादेशः ; उपदेशः, शासनमित्यर्थः । भगवता ; सर्वज्ञेन । मितम्पचे ; क्षुद्रे । महावादिनां भारः तत्कृत्यनिर्वहणम् अशक्ते आरोप्यते वत्से महोक्षभर इवेति भावः । अवधार्यताम्, श्रूयताम् । नित्येति । नित्यं परस्परं प्रतिक्षिप्तेषु चार्वाकबौद्धादिसिद्धान्तगणेषु । निष्णातिनः ; अतिपरिचयकुशलाः । निष्णातं कौशलं येषामस्तीति निष्णातिनः । शिक्षाधिकग्राहिणः ; आचार्येण यच्छिष्यते ततोऽप्यधिकग्राहिणः, अनुक्तमप्यूहितुं दक्षाः । तत्र तेषां शिष्याणां मध्ये । तुरवधारणे । अद्भुतं यथा तथा निर्भरः पूर्णः प्रसरो ग्रहणशक्तिर्यस्याः सा ; तया बुद्ध्या । परिष्कारिणः ; अलङ्कारवतः । त्वत्तो मे प्रत्ययितः ; मम सम्मतः । अयमेव वादिनो जये समर्थ इति मनसा सविश्वासं परिगृहीतः । **प्रत्यर्थिभिः**; परवादिभिः । **प्रार्थितश्च** ; अनेन चेद्वादं कुर्मः, नान्येनासदृशेनेति प्रार्थितः । न कश्चिदस्ति । अतस्त्वय्यारोप्यत इति भावः ॥ १८ ॥

[^52]:
     vide----------न्यायसूत्रम्-----४-२-४८

</details>


<details><summary>प्रभाविलासः - १८</summary>

मितम्पचे ; क्षुद्रे । नित्येति । समयग्रामेषु सिद्धान्तसमूहेषु । निष्णातिनः ; निष्ठावन्तः । शिक्षाधिकग्राहिणः ; शिक्षितकक्ष्याया अविरोधे-  
नोत्तरकक्ष्याविशेषकल्पनचतुराः । तत्र तेषां मध्ये । **अद्भुतनिर्भर-प्रसरया** ; विस्मयनीय परिपूर्णवैशद्ययुक्तया । **परिष्कारिण** इति पञ्चमी । **प्रत्ययितः**; विश्वस्तः । प्रयोजकान्तरमाह – प्रत्यर्थिभिरिति । अत्रोत्तरं नामालङ्कारः, " तदुत्तरमिहोत्कर्षो योऽर्थानामुत्तरोत्तरम्" इति लक्षणात् ॥ १८ ॥
</details>

<details open><summary>विश्वास-प्रस्तुतिः - १९</summary>

शिष्यः -- **यद् आदिशति** भगवान् ।  
अत्र तु कञ्चित् सिद्धान्तम् **अनवलम्ब्य**  
**न** कापि कथा **प्रवर्तते** ।  
अतः स्वाभिमते कुत्रचिन् माम् **अवस्थापयतु** भवान् ।    

गुरुः - भद्र, इह किल स-यूथ्य कलहे[^56]  
समान-तन्त्रे त्वया **स्थातव्यम्** ।  
विपक्ष-विप्रतिपत्तौ तु वेदान्त-सिद्धान्ते ।  
तत्रापि पराशर-पाराशर्य-शुक-शौनक-बोधायन-प्रभृतिभिः परिचितं पन्थानम् **आश्रित्य**  
परमार्थ-दर्शि-देशिक--दत्त-दृष्टिभिर् अस्माभिः  
परिमित-विशद्-गम्भीराः पञ्च-षाः प्रबन्धाः  
+++(गद्यत्रय--गीता-भाष्य--भाष्य-सार-सङ्ग्रह-दीप-रूपाः)+++ **प्राबन्धिषत**।  
तेष्व् **अवहित-चेतसा** त्वया[^58]  
प्रतिसंहित-परमार्थेन[^59]  
पारिषद-हृदयङ्-गमाः प्रमाण-तर्काः **प्रयोक्तव्याः** ।  

शिष्यः -- भगवति प्रसेदुषि  
**न** क्वचित् **प्रमाद्यामि** । यतः, 


गुरु-प्रसदन-**स्फुरद्--गुण-गरिम्णि** यन् मानसे  
सकृत् **स्फुरति** वस्तु तन्, **न** हि किम् अप्य् **अपभ्रश्यति** ।  
ऋषिस् तद्-इतरोऽपि वा, **यदि गृणाति**+++(=दूषयति)+++ +++(अर्थ-)+++गत्य्-अन्तरं   
**विकल्प्य**[^61], तद् अपि क्षणाद् विलयम् **अभ्युपैति** स्वयम् +++(शिष्येण तिरस्-कृतम्)+++॥ १९ ॥

[^61]:
     विकल्प्येत्यत्र तच्छब्दार्थस्यैव कर्तृत्वविवक्षया 
    समानकर्तृकत्वान् ल्यबुपपत्तिः । तदपि स्वयमेवात्मान विकल्प्य लयमुपैतीत्यर्थः ।

</details>

<details><summary>मूलम् - १९</summary>

शिष्यः -- यदादिशति भगवान् । अत्र तु कञ्चित्[^53] सिद्धान्तमनवलम्ब्य न कापि[^54] कथा प्रवर्तते । अतः[^55] स्वाभिमते कुत्रचिन्मामवस्थापयतु भवान् ।    

[^53]:
     कथञ्चित्----ख


[^54]:
     कदाचिदपि------क, ख


[^55]:
     तत----क, तत्र-----घ


गुरुः - भद्र, इह किल सयूथ्य कलहे[^56] समानतन्त्रे त्वया स्थातव्यम् । विपक्षविप्रतिपत्तौ तु वेदान्तसिद्धान्ते । तत्रापि पराशर - पाराशर्यशुकशौनक बोधायनप्रभृतिभिः परिचितं पन्थानमाश्रित्य परमार्थदर्शिदेशिकदत्तदृष्टिभिरस्माभिः परिमितविशद्गम्भीराः पञ्चषाः प्रबन्धाः[^57] प्राबन्धिषत; तेष्ववहितचेतसा त्वया[^58] प्रतिसंहितपरमार्थेन[^59] पारिषदहृदयङ्गमाः प्रमाणतर्काः प्रयोक्तव्याः ।  
शिष्यः -- भगवति प्रसेदुषि न क्वचित्प्रमाद्यामि । यतः, 

[^56]:
     स्वयूथ्यकलहे-----ख


[^57]:
     सार, सङ्ग्रह, दीप, भाष्य, गीताभाष्य, गद्यत्रयरूपाः ।


[^58]:
     स्थातव्यम् added after-च.


[^59]:
    'पारमार्थ्येन - ख. ग. 


गुरुप्रसदनस्फुरद्गुणगरिम्णि यन्मानसे 

सकृत्स्फुरति वस्तु तन्न हि किमप्यपभ्रश्यति । 

ऋषिस्तदितरोऽपि वा यदि गृणाति गत्यन्तरं[^60] 

[^60]:
     युक्त्यन्तरं - क. 


विकल्प्य[^61] तदपि क्षणाद्विलयमभ्युपैति स्वयम् ॥ १९ ॥

[^61]:
     विकल्प्येत्यत्र तच्छब्दार्थस्यैव कर्तृत्वविवक्षया 
    समानकर्तृकत्वान् ल्यबुपपत्तिः । तदपि स्वयमेवात्मान विकल्प्य लयमुपैतीत्यर्थः ।

</details>


<details><summary>प्रभावली - १९</summary>

X २२८  
यदादिशति भगवान् तर्हि तथा करोमीति शेषः । पुनरपि किञ्चित्पृच्छति- अत्र त्विति । स्वाभिमते कुत्रचित् ; सिद्धान्ते । अवस्थापयतु निवेशयेत्यर्थः । इह ; सिद्धान्तावलम्बनविषये । सयूथ्याः ; समानतन्त्राः, तैः सह कलहे । समानतन्त्रे; अभिन्नप्रस्थानैकशास्त्रे स्थातव्यम् । विपक्ष ; सिद्धान्तान्तरावलम्बी, तस्य विप्रतिपत्तौ ; तेन सह कलह इत्यर्थः । वेदान्तसिद्धान्ते, स्थातव्यमित्यनुवर्तते । परिचितं पन्थानम्; वेदान्तमार्गम् । परिमिताः ; अल्पाः ग्रन्थाः सारदीपादयः । विशदाः ; प्रसन्नाः । अथ च गभीराः दुर्ग्रहतात्पर्यत्वात् । पञ्चषाः ; पश्च वा षड्डा पञ्चषाः । प्रबन्धाः ; श्रीभाष्यादयः । प्राबन्धिषत ; प्रणीता इत्यर्थः । अवहितचेतसा ; सावधानं निहितमनस्केन । प्रतिसंहितः अनुसंहितः परमार्थः येन; परमार्थप्रतिसन्धानवता ; सिद्धान्तमलङ्घयतेत्यर्थः । पारिषदाः ; सभ्याः, तेषा मनोहराः प्रमाणानि तर्काश्च प्रयोक्तव्याः । भगवतीति । त्वत्प्रसादे सति न क्वचिन्मम प्रमादो भविष्यतीत्यर्थः । यतः ; एवं सति । 

गुर्विति ।  
**गुरुप्रसादेन** स्फुरता गुणानां बाहुल्यवति **मानसे** शिष्यस्य **मानसे यद्वस्तु**, अर्थविशेष इत्यर्थः,  
**सकृत्** एकवारं **स्फुरति** तत्किमपि **किंचिदपि नापभ्रश्यति** हि न विस्मृतं भवति ।  
शिलालिखितमिव स्थिरं भवतीत्यर्थः ।  
**ऋषिर्वा मनुष्यो वा** गुरुप्रसादात् स्फुरिते दुर्गे **गत्यन्तरम्** अर्थान्तरं परिकल्प्य **गृणाति** दूषयति । तदपि ; तद्दूषणमपि । **विकल्प्य** बहुधा विकल्पितं सत् क्षणाद् विलयं स्वयम् एवाभ्युपैति दूषितं भवति । शिष्येणेति शेषः ।  
गुरुप्रसादस्फुरितस्य न कुतश्चित्प्रतिहतिर्भवतीति भावः ॥ १९ ॥
</details>


<details><summary>प्रभाविलासः - १९</summary>

समानतन्त्रे; साधारणशास्त्रे । पञ्चषाः ; पञ्चषट्सङ्ख्याकाः । ते च 

;  
X२२९ 

सङ्क्षिप्तमिति श्लोकेन वक्ष्यन्ते । गुर्विति । गुरोः प्रसदनं प्रसादः, तेन स्फुरन्तो गुणाः वैशद्याप्रमादाविस्मरणादयः, तैर्गरिमयुक्ते श्रेष्ठे । “गुरुस्तु गीष्पतौ श्रेष्ठे गुरौ पितरि दुर्भरे " इति निघण्टुः । मानसे यद्वस्तु सकृत् स्फुरति, तत् किमपि किञ्चिदपि नापभ्रश्यति । तत्; वस्तु । ऋषिः तदितरः ; तथाविधबुद्धिशाली कश्चिदन्यः । विकल्प्य ; विकल्पं प्राप्ये- त्यर्थः ॥ १९ ॥
</details>

## कुयुक्तौ सावधानता
<details open><summary>विश्वास-प्रस्तुतिः - २०</summary>

गुरुः - भद्र, विश्व-व्यामोहन-विषम-युक्ति-भयात्  
त्वां नित्यम् +++(कु-युक्ति-विषये)+++ **अवधानेन योजयामि** । इह हि - 

कुटिल-मतिभिः,, **क्लृप्ता** बाह्यैः,, कु-दृष्टिभिर् अप्य् असौ  
कथक-परिषद्--धौरेयाणाम् अपि क्षण-कर्कशा ।  
प्रलपन-गुणी-भूतालीक-प्रकाशन--पत्र-ला+++(=पल्लवा)+++  
युवति-हृदय-क्रूरा ****युक्तिर् युनक्त्य्** अमितं **भयम्** ॥ २० ॥+++(4)+++
</details>

<details><summary>मूलम् - २०</summary>

गुरुः - भद्र, विश्वव्यामोहनविषमयुक्तिभयात् त्वां नित्य- मवधानेन योजयामि । इह हि - 

कुटिलमतिभिः क्लृप्ता बाह्यैः कुदृष्टिभिरप्यसौ 

कथकपरिषद्धौरेयाणामपि क्षणकर्कशा । 

प्रलपनगुणीभूतालीकप्रकाशनपत्रला 

युवतिहृदयक्रूरा युक्तिर्युनक्त्यमितं भयम् ॥ २० ॥
</details>


<details><summary>प्रभावली - २०</summary>

X२३०  
विश्वेति । विश्वव्यामोहनाय विषमयुक्तयः दुर्वादिनां कुयुक्तयः, तद्भयात् सावधानो भवेति पुनः पुनः कथयामि । इह हि ; वादे । 

**कुटिलेति** । वक्रबुद्धिभिः **क्लृप्ता** कल्पिता असौ **युक्तिः** अनुमानादिरूपा वादगोष्ठी-**धुरन्धराणामपि** क्षणमात्रं कठिना अप्रकाशमाना ।  
**प्रलपनं** जल्पः, तस्य गुणीभूता ।  
अनृतार्थप्रकाशनैः **पत्रला** सन्नद्ध-पल्लवा ; आपाद-चूडम् अनृत-प्रकाशिनीत्य् अर्थः ।  
यद्वा प्रलपनस्य गुणीभूतम् उपसर्जनीभूतं यद् अलीकं तत्-प्रकाशन-परा ।  
**युवतिः** स्त्री, तद्धृदयवत् कठिना ।  
**अमितं भयं** जनयति यतः, अतः सावधानमिति पुनः पुनरुच्यते ॥ २० ॥
</details>


<details><summary>प्रभाविलासः - २०</summary>

कुटिलेति । कुटिलमतिभिः; कपटबुद्धिभिः । बाह्यः ; चार्वाकैः । कुदृष्टिभिः ; मायिभिः । कथितेति शेषः । कथकपरिषद्धौरेयाणाम् ; जल्प- वितण्डाभेदधुरन्धराणामपि । क्षणकर्कशा किमुत वादमात्रपारदर्शिनामिति भावः । प्रलपनम् ; निरर्थकशब्दाडम्बरम् ; तस्य गुणीभूतं यदलीक- प्रकाशनम् ; अप्रामाणिकार्थकथनम् ; 

; 

तेन पत्रला; व्याप्ता । " किं क्रूरं स्त्रीहृदयम्" इत्यादिप्रसिद्ध्या युवतिहृदयक्रूरेत्युक्तम् ; तेन स्वाभिमताभिनिवेशेन प्रमाणतर्क विसंवाद्यर्थस्यासहनं व्यञ्जितम् । अत्र शिष्यविषयः प्रणयो व्यज्यते ॥ २० ॥
</details>

<details open><summary>विश्वास-प्रस्तुतिः - २१</summary>

शिष्यः - भगवन्, मय्य् अति-स्नेहेन नूनम् इयम् अतिशङ्का तत्र-भवताम् । +++(4)+++ 

त्वया दर्शित-सर्वार्थे  
त्वन्-निदेश-व्यवस्थिते ।  
**कथं** कथक-मानी **स्यात्**  
कश्चिद् अन्यो मयि स्थिते ॥ २१ ॥+++(5)+++
</details>

<details><summary>मूलम् - २१</summary>

शिष्यः [^62] भगवन्, मय्यतिस्नेहेन नूनमियमतिशङ्का तत्र- 

[^62]:
     इत आरभ्य ' गुरुः — भद्र इदमपि पुनर्मन्वीथाः' इति पर्यन्तं घपुस्तके नास्ति ।


भवताम्[^63] । 

[^63]:
     तत्रभवतां omitted ख,ग


त्वया दर्शित सर्वार्थे त्वन्निदेशव्यवस्थिते । 

कथं कथकमानी स्यात्कश्चिदन्यो मयि स्थिते ॥ २१ ॥
</details>


<details><summary>प्रभावली - २१</summary>

X२३१  
अतिशङ्का ; शङ्काया अविषयेऽपि शङ्का । त्वच्छिष्ये मयि स्थिते को वान्यः कथकाभिमानी स्यादित्याह — त्वयेति । मयि स्थिते ; मम पुरत इत्यर्थः । न कश्चिदपीति भावः ॥ २१ ॥
</details>


<details><summary>प्रभाविलासः - २१</summary>

त्वयेति; उपदेशप्रयुक्तनिर्विचिकित्सतोक्तिः । त्वन्निदेशव्यवस्थिते इति सिद्धान्तातिक्रमे गर्वादिदोषराहित्यमुक्तम् । मयि स्थित इति; वादिदौर्बल्यं निवारितम् । कश्चित् ; कश्चन ; न कोऽपीत्यर्थः ॥ २१ ॥
</details>

## गुरु-कृति-श्रद्धा
<details open><summary>विश्वास-प्रस्तुतिः - २२</summary>

गुरुः -- भद्र, इदम् अपि पुनर् **मन्वीथाः** । 

शिष्यः- अनुगृह्णन्तु भगवन्तः । 

गुरुः-- 

सङ्क्षिप्तं विस्तृतं वा, सरल-समुचितं, +++(क्लिष्टांशतया)+++ सावधान-प्रियं वा  
प्राधान्येन प्रणीतं, पर-भणिति--परिष्-कार-वृत्त्या स्थितं वा ।  
शिक्षा-सौकर्य-तुष्टि--प्रचित-**गुरु-जनानुग्रहेद्धं** सुधीभिः  
**श्रद्धेयं** नाथ-जुष्ट-श्रुति-युवति--शिरो-भूषणं **भाषणं नः** ॥ २२ ॥+++(4)+++
</details>

<details><summary>मूलम् - २२</summary>

गुरुः -- भद्र, इदमपि पुनर्मन्वीथाः । 

शिष्यः- अनुगृह्णन्तु भगवन्तः[^64] । 

[^64]:
     गुरवः ------क


गुरुः-- 

सङ्क्षिप्तं विस्तृतं वा सरलसमुचितं सावधानप्रियं वा 

प्राधान्येन प्रणीतं परभणितिपरिष्कारवृत्त्या स्थितं वा ।  
शिक्षासौकर्यतुष्टिप्रचितगुरुजनानुग्रहेद्धं सुधीभिः 

श्रद्धेयं नाथजुष्टश्रुतियुवतिशिरोभूषणं[^65] भाषणं नः ॥ २२ ॥

[^65]:
     नाथजुष्टं---------घ

</details>


<details><summary>प्रभावली - २२</summary>

मन्त्रीथाः ; मनसि कुर्वित्यर्थः । सङ्क्षिप्तम् ; दीपः । विस्तृतम ; 

X२३२  
श्रीभाष्यम् । वाशब्दश्चार्थे । सरलाः, ऋजुबुद्रयः ; तेषा समुचितं गद्यन्त्रम् । सावधानानां प्रियम्; सारः । प्राधान्येन प्रणीतम् ; व्याख्येयत्वेन निर्मितं वेदार्थ- सङ्ग्रहः । परभणितिपरिष्कारवृत्त्या ; परस्य भगवतो भणितिः गीता, तस्या अलङ्कारतया । स्थितम् ; व्याख्यानरूपतया स्थितम् ; व्याख्यानं हि व्याख्येय- स्थालकारः गीताभाष्यम् । सङ्क्षिप्तं वा भवतु ; विस्तृतं वा भवतु ; ऋजुबुद्धिग्राह्यं वा भवतु ; सावधानग्राह्य वा भवतु ; व्याख्यानरूपं वा भवतु । शिक्षेति ; प्रमेयार्जवसूत्रस्वारस्यादिभिरत्र शिक्षा सुकरा भवति । शिक्षासौकर्येण जातया तुष्ट्या प्रचितस्य पूर्णस्य गुरुजनस्यानुग्रहेण इद्धम; दीप्तम् । नाथेन भर्त्रा भगवता जुष्टायाः श्रुतियुवत्याः शिरोभूषणं वेदान्तपरिष्काररूप नो भाषणं सुधीभिः श्रद्धेयम् । अन्येषा पक्षे श्रुतिर्नाथजुष्टा न भवति, नाथस्य ब्रह्मणो- ऽन्यथाकरणादिति भावः ॥ २२ ॥
</details>


<details><summary>प्रभाविलासः - २२</summary>

सङ्क्षिप्तमिति । सङ्क्षिप्तमित्यनेन वेदान्तदीपः । विस्तृतमित्यनेन श्रीभाष्यम् । सरलानाम् ; उदारमतीनां समुचितमिति वेदार्थसङ्ग्रहः । सावधानानां प्रियमिति वेदान्तसारश्च व्यञ्जितः । प्राधान्येन प्रणीतमिति गद्यत्रयोक्तिः । परभणितिपरिष्कारवृत्त्या ; श्रीभगवद्गीताभाष्यरूपेणे-  
त्यर्थः । यद्वा श्रीभाष्यमेवोक्तसर्वलक्षणम् । तथा हि--- लघुपूर्वपक्षसिद्धान्तादौ सङ्क्षेपः । महापूर्वपक्ष सिद्धान्तादौ विस्तरः । प्रसन्नत्वेन सरलत्वम् । गम्भीरतया सावधानप्रियत्वम् । क्वचिदुद्गन्थवृत्त्या प्राधान्यम् । श्रुतिप्रक्रियादौ परभणितिपरिष्कार इति । शिक्षासौकर्येण सकृदुपदेशग्रहणधारणादिना जातया तुष्ट्या हर्षेण प्रचितेन प्रवर्धितेन गुरुजनस्यानुग्रहेणेद्धं प्रवर्धमानम् । नाथजुष्टाया ईश्वरतात्पर्यवत्याः श्रुतियुक्तेः शिरोभूषणं वेदान्तहृदयङ्गममित्यर्थः ॥ २२ ॥
</details>

<details open><summary>विश्वास-प्रस्तुतिः - २३</summary>

शिष्यः - किम् उच्यते ?  
उपनिषद्-उपघ्न+++(=निकटाश्रय)+++-भूतानि खलु भगवतो भाषितानि ।  
तथा हि- 

अनुदिनम् **अनपाय-स्नेह-दत्तावसेकैः**  
सुमतिभिर् **अनुभाव्यः** शोभनायां दशायाम् ।  
शरणम् उपगतानां **प्रीणनार्थं** भवद्भिर्  
भव-कलुष-निशीथे **भावितो** भाष्य-दीपः ॥ २३ ॥+++(5)+++
</details>

<details><summary>मूलम् - २३</summary>

शिष्यः किमुच्यते ? उपनिषदुपघ्नभूतानि खलु भगवतो 

भाषितानि । तथा हि- 

अनुदिनमनपायस्नेहदत्तावसेकैः 

सुमतिभिरनुभाव्यः शोभनायां दशायाम् । 

शरणमुपगतानां प्रीणनार्थं भवद्भि-[^66] 

[^66]:
     तत्त्वसन्दर्शनार्थमिति पाठोsपि साम्प्रदायिकः । 


र्भवकलुषनिशीथे भावितो भाष्यदीपः ॥ २३ ॥
</details>


<details><summary>प्रभावली - २३</summary>

किमुच्यते ; कि वक्तव्यमिदं भवतेत्यर्थः । उपनिषदामुपन्नभूतानि आधारभूतानि दीपादीनि । उक्तमेव द्रढयति - तथाहीत्यादिना । अनपायस्नेहः ; नित्यादरः, अन्यत्र तैलम् । तेन दत्तः सम्पूरितः अवसेकः परिशीलनं वर्त्यवसेको यैस्तैः । सुमतिभिः ; विद्वद्भिः । शोभनायां दशायाम् ; सत्त्वोद्रेकावस्थायाम् ; अन्यत्र निर्मलवर्त्याम् । अनुदिनमनुभाव्यः ; अनुसन्धेयः । अन्यत्रानुभवितुं योग्यः । शरणागतानाम् ; प्राप्तोपायानां कृतकृत्यानाम ; अन्यत्र गृहागतानाम्, प्रीत्यर्थम् । भवकलुषनिशीथे; भवकलुषमेव निशीथः ; अन्यत्र कलुषोऽन्धकारः, तद्विशिष्टो निशीथः । तत्र भवद्भिर्भावितः ; आरोपितः ॥ २३ ॥
</details>


<details><summary>प्रभाविलासः - २३</summary>

X२३३ 

उपघ्नः ; अन्तिकाश्रयः । अनुदिनमिति । स्नेहः ; अनुरागः, तैलं 

च । सुमतिभिः ; ज्ञानिभिः, कुशलैश्च । दशायाम् ; अवस्थायां, वर्त्यां च । शरणम्; रक्षकं गृहं च 

; 

" उपाये गृहरक्षित्रोः शब्दः शरणमित्ययम् " 

इत्युक्तत्वात् ॥ २३ ॥
</details>

<details open><summary>विश्वास-प्रस्तुतिः - २४</summary>

अपि च  

अ-सत्ताम् **उच्छेत्तुं**, **प्रजनयितुम्** ईश-प्रसदनं,  
तमः **क्षेप्तुं**, तच् च प्रमिति-सुखम् **उच्छृङ्खलयितुम्** ।  
अ-मार्गाद् **आहर्तुं**, पथि च पदम् **आधातुम्** - इह नस्  
त्वद्-आदिष्टं शास्त्रं **प्रभवति** सकृद् **भावितम्** अपि ॥ २४ ॥+++(4)+++
</details>

<details><summary>मूलम् - २४</summary>

अपि च  

असत्तामुच्छेत्तुं प्रजनयितुमीशप्रसदनं[^67] 

[^67]:
     प्रगुणयितुं-------क


तमः क्षेप्तुं तच्चप्रमितिसुखमुच्छृङ्खलयितुम् । 

अमार्गादाहर्तुं पथि च पदमाधातुमिह न- 

स्त्वदादिष्टं शास्त्रं प्रभवति सकृद्भावितमपि ॥ २४ ॥
</details>


<details><summary>प्रभावली - २४</summary>

X२३४  
किच त्वदुपदिष्ट शास्त्रं श्रीभाष्यादि सकृत् चिन्तितमप्यनिष्टनिरासायेष्टप्राप्त्यै च भवतीत्याह--असत्तामिति । असत्तामुच्छेत्तुम्; असद्भावं निरसितुम् । " असन्नेव स भवति ” इति श्रुत्या पुरुषस्य सत्त्वासत्त्वयोः ब्रह्मज्ञानाज्ञानहेतुकत्वोक्त्या श्रीभाष्यस्य ब्रह्मज्ञानहेतुत्वात्तद्वारा असत्तामुच्छेत्तुं शक्नोतीत्यर्थः । ईशस्य भगवतः प्रसादं प्रजनयितुम, तथा अज्ञानं निरसितुम्, तत्त्वज्ञानसञ्जातं सुखं वर्धयितुम् । पथि ; मोक्षमार्गे । पदन्यासं कर्तुं च सकृच्छ्रतं श्रीभाष्यादि शास्त्रमेवालमित्यर्थः ॥ २४ ॥
</details>


<details><summary>प्रभाविलासः - २४</summary>

असत्तामिति । “ असन्नेव स भवति । असह्मेति वेद चेत् " इत्युक्तलक्षणामसत्प्रायताम् । तमः ; अज्ञानम् । पथि ; सन्मार्गे । शास्त्रम् ; श्रीभाष्यम् । सकृद्भावितम् ; सकृच्छ्रुतम् ॥ २४ ॥
</details>

<details open><summary>विश्वास-प्रस्तुतिः - २५</summary>

तथा ऽपि  
पारिप्लव+++(→चञ्चल)+++-मतिर् अहम्  
इह किम् अप्य् अधिगत-प्रमुषितं+++(=विस्मृतम्)+++ **पृच्छामि** । 

गुरुः - किं तत् ?  

शिष्यः- 

**आदिश्य**, स्वयम् अन्यथा +++(अधर्म-सावकाशान् जीवान्)+++ **नियमयन्न्**, आप्तः +++(इति देवः)+++ कथं **कल्पितः**?  
+++(इति पद्य-पादः)+++

गुरुः - अहो नु खलु सूक्ष्मार्थानुयोग-कुशलता । 

शिष्यः - 

+++(कर्म-)+++सामग्री-वश--दुर्-निवार--वृजिने+++(=पापे)+++ **शिष्टा निवृत्तिः** कथम् ?  
+++(इति पद्य-पादः)+++

गुरुः -- तद् अपि[^71] सूक्ष्मात् सूक्ष्मतरम् **अनुयुज्यते** ।  

शिष्यः-  

[^71]:
     तदपि omitted------घ


+++(ईश्वर-)+++स्वेच्छा-भावित-दुष्कृतस्य च कथं दण्डः स्वयं **पातितः** ? 

गुरुः- 

त्रिष्व् अप्य् अत्र **न** काचिद् अस्ति **विहतिः** कर्मोपधौ सावधौ ॥ २५ ॥
</details>

<details><summary>मूलम् - २५</summary>

तथापि पारिप्लवमतिरहमिह[^68] किमप्यधिगतप्रमुषितं पृच्छामि । 

[^68]:
     परिप्लवमतिः---ख


गुरुः किं तत् ?  
शिष्यः- 

आदिश्य स्वयमन्यथा नियमयन्नाप्तः कथं कल्पितः १ 

गुरुः - 'अहो[^69] नु खलु सूक्ष्मार्थानुयोगकुशलता[^70] । 

[^69]:
     साधुबुद्धिना त्वया सम्यगनुयुज्यते - क.


[^70]:
     अर्थ omitted----ख


शिष्यः --- 

सामग्रीवशदुर्निवारवृजिने शिष्टा निवृत्तिः कथम् ? 

गुरुः -- तदपि[^71] सूक्ष्मात्सूक्ष्मतरमनुयुज्यते ।  
शिष्यः-  

[^71]:
     तदपि omitted------घ


स्वेच्छाभावितदुष्कृतस्य च कथं दण्डः स्वयं पातितः ? 

गुरुः- 

त्रिष्वप्यत्र न काचिदस्ति विहतिः कर्मोपधौ सावधौ .॥ २५ ॥
</details>


<details><summary>प्रभावली - २५</summary>

**पारिप्लवमतिः**; चञ्चलचित्तः ।  
**किमपि** रहस्यम् ।  
X२३५   
**अधिगतं च तत् प्रमुषितं** विस्मृतं च तत् ।  

आदिश्येति ।  
**आदिश्य**; धर्ममार्गम्; धर्म कुरु, अधर्मान् निवर्तस्वेति उपदिश्य ।  
**स्वयम् अन्यथा नियमयन्**; स्वयमेव स्वोपदेश-विरुद्धं पुरुषान् **नियमयन्** पापाचरणे विनियोजयन् । कथम् आप्त इति कल्प्यते ?  
अन्यथोपदिश्यान् यथा नियमयितुर् अनाप्तत्वात् ।  

**अनुयोग-कुशलता** ; प्रश्नकौशलम् । 

**सामग्री-वशान्** निवारयितुम् अशक्ये पाप-विषये  
**कथं निवृत्तिः शिष्टा** ? पापं मा कार्षीरिति निराकरणमीश्वरेण कथमनुशिष्यते ? अनुयुज्यते ; पृच्छ्यते । 

[[X२३६]]  

**ईश्वरेच्छया भावितं** कृतं दुष्कृतं यस्य तस्य चेतनस्य स्वयमीश्वरेणैव **दण्डः** शिक्षा **कथं पातितः** विहितः । 

प्रश्नत्रयस्योत्तरमाह - त्रिष्वपीति ।  
**त्रिष्वपि** प्रश्नेषु **न काचिद् विहतिर् अस्ति**, विरोधो नास्ति । कुतः ? त्रयाणां कर्मोपाधिकत्वात् कर्मणः सावधिकत्वाच्च । 


अयमत्र विवेकः -  
ईश्वरः करण-कलेवर-प्रदान-समये  
पुंसः कर्तृत्व-शक्तिम् अपि **प्रयच्छति** ।  
तद्-दत्तया च तया  
पुरुषो ज्ञान-चिकीर्षा-प्रयतनादि **कुर्वन् वर्तते** ।  
ईश्वरोऽपि तत्-तत्-कर्मानुगुण  
दुष्-कृत-विषय **उपेक्षाम्**,  
सु-कृत-विषये **ऽनुमन्तृत्वं च कुर्वन्**  
निग्रहानुग्रहौ करोति ।  
यथोक्तं श्रीवरदाचार्यैः- 

> " आदाव् ईश्वर-दत्तयैव पुरुषः स्वातन्त्र्य-शक्त्या स्वयं  
तत्-तज्--ज्ञान-चिकीर्षण-प्रयतनान्य् **उत्पादयन् वर्तते** ।  
तत्रोपेक्ष्य तथानुमत्य **विदधत्** तन्-निग्रहानुग्रहौ  
तत्-तत्-कर्म-फलं **प्रयच्छति** ततः सर्वस्य पुंसो हरिः ॥ "  

इति । तस्मादात्तस्याप्युपदेष्टुरीश्वरस्य तत्तत्कर्मानुगुणमुपेक्षानुमन्तृत्वरूपं नियमनमपि नानुपपन्नमिति प्रथमप्रश्नस्योत्तरम् । कर्मोपाधेरुत्तरावधिसहितत्वात् वृजिने निवृत्तिः शासितुं शक्येति द्वितीयप्रश्नस्योत्तरम् । न च शासनवैयर्थ्यम्, कर्माधीनत्वात् प्रवृत्तिनिवृत्त्योर्विधिनिषेधयोः पुण्यापुण्यफलत्वज्ञापनार्थत्वात् । तदुक्तम् - "श्रुतिस्मृतिर्ममैवाज्ञा " इति । पूर्वावधिरहितकर्मसहितैवेश्वेरेच्छा दुष्कृतं भावयतीति तृतीयप्रश्नस्योत्तरम्, अन्यथा वैषम्यनैर्घृण्यप्रसङ्गादिति । स्वयमन्यथा नियमनं पूर्वकर्मोपाधिना । कर्मोपाधेरुत्तरावधिसहितत्वात् निवृत्तिरपि शासितुं शक्यते । ईश्वरेच्छायाः पूर्वकर्मोपाधिसहितत्वात् पुंसि दण्डपातनमपि युक्तमेवेति त्रयाणां प्रश्नानां समाधानमिति ॥ २५ ॥
</details>


<details><summary>प्रभाविलासः - २५</summary>

पारिप्लवमतिः ; चञ्चलमतिः । " पारिप्लवः परिप्लव इत्येतौ वाच्य-  
वञ्चलाकुलयोः” इति निघण्टुः । आदिश्येति । " श्रुतिस्मृती ममैवाज्ञा यस्तामुल्लड़ध्य वर्तते " इत्यादिना विधिनिषेधशास्त्रस्य भगवदाज्ञारूपतया आदिश्येत्युक्तम् । "य आत्मानमन्तरो यमयति " 

एष एवासाधु कर्म कारयति" इत्यादिश्रुत्या अन्यथा नियमयन्नित्युक्तम् । " पापकारी पापो भवति" इत्युक्तरीत्या सामग्रीवशेत्युक्तम् । “न कलञ्जं भक्षयेत् । न 

। सुरा पिबेत्" इत्यादिना निवृत्तिः शिष्टेत्युक्तम् । चेतनाचेतनव्यापारस्य  
सर्वस्यापीश्वरेच्छां विनानुत्पत्तेः स्वेच्छाभावितेत्युक्तम् । " यमधो निनीषति" इत्याद्यभिप्रायेण स्वयं पातित इत्युक्तम् । परिहरति--- त्रिष्विति कर्मोपधाविति प्रथमतृतीययोः परिहारः । अन्यथा नियमनस्य तत्तत्कर्माधीनतया स्वस्यानुमन्तृतामात्रत्वात नोक्तदोष इत्यर्थः । अनेन " वैषम्य- नैर्घृण्ये न सापेक्षत्वात् " इति सूत्रार्थोऽभिप्रेतः । द्वितीय प्रश्नस्य सावधावित्यनेन परिहारः । कर्मणां सावधित्वेन पूर्वाघादीनां प्रायश्चित्तभोगादिना  
X२३७ 

नाशे निवृत्तिशास्त्रानुसारेणोत्तराधानुत्पादे च सामग्र्या एवोच्छेदान्निवृत्तिशास्त्रं सप्रयोजनमिति भावः । एवं शिष्यसंशये निर्णयोपदेशात् विचारो नाम नाट्यालङ्कारः । " विचारः स हि विज्ञेयः संशये निर्णयस्तु यः इति लक्षणात् ॥ २५ ॥
</details>

<details open><summary>विश्वास-प्रस्तुतिः - २६</summary>

शिष्यः - ( सहर्षम् ) परिमित-गहन-गम्भीरम् इदं  
पटु-मति-निर्धारणीयं भाषितं भगवतः ।  
इदमेव सभा-सदः श्रावयामि - 

इदम्-प्रथम-सम्भवत्--कु-मति-जाल--कूलङ्कषा  
मृषा-मत-विषानल--ज्वलित-जीव-जीवातवः ।  
**क्षरन्त्य्** अमृतम् अक्षरं यति-पुरन्-दरस्योक्तयश्  
चिरन्तन-सरस्वती-चिकुर--बन्ध-सैरन्ध्रिकाः ॥ २६ ॥+++(4)+++
</details>

<details><summary>मूलम् - २६</summary>

शिष्यः - ( सहर्षम् ) परिमित गहन गम्भीरमिदं पटुमति- 

निर्धारणीयं भाषितं भगवतः । इदमेव सभासदः श्रावयामि - 

इदम्प्रथम सम्भवत्कुमतिजालकूलङ्कषा 

मृषामतविषानलज्वलितजीवजीवातवः ।  
क्षरन्त्यमृतमक्षरं यतिपुरन्दरस्योक्तय- 

श्चिरन्तनसरस्वतीचिकुरबन्धसैरन्ध्रिकाः ॥ २६ ॥
</details>


<details><summary>प्रभावली - २६</summary>

सहर्षमिति ; कृतप्रश्नानामुत्तरदानात् । परिमितत्वात् गहनम्, अल्पमतिभिर्दुरवगाहम् । गम्भीरं च ; सूक्ष्मबुद्धिभिर्ज्ञेयार्थं च । इदमेव भगवतो भाषितमेकम् । सभासदः; सभ्यान् । इदमिति । इदंशब्देनाद्यतनः काल उच्यते । स एव प्रथमदिवसो यस्मिन् कर्मणि तथा, सम्भवत् इदानीन्तनं यत् कुमतिजालं बाह्यकु- 

X२३८  
दृष्टीनां जालं, तस्य कूलङ्कषाः उन्मूलनं कुर्वन्तः ; आधुनिककुमतिमतजालोत्पाटन- समर्था इत्यर्थः । मृषामतम् ; मायावादः ; स एव विषानलः, तेन ज्वलितानां जीवानां जीवातवः जीवनौषधानि । चिरन्तनसरस्वत्यः वेदवाचः, तासां चिकुरबन्धः कुन्तलबन्धः ; उपनिषद इत्यर्थः ; तस्य सैरन्धिकाः ; अलङ्कर्यः । यति- श्रेष्ठस्योक्तयः श्रीभाष्यादयः । अक्षयममृतं मोक्षं क्षरन्ति स्रवन्ति ; ददतीत्यर्थः । 

; पीयूषपक्षे श्रोत्रयोरिति शेषः ॥ २६ ॥
</details>


<details><summary>प्रभाविलासः - २६</summary>

इदम्प्रथमेति । इदं प्रथमं नूतनं यथा भवति तथा सम्भवतां कुमतीनां जालस्य कूलङ्कषाः बाधकाः । मृषामतेनैव विषानलेन ज्वलितानां  
जीवानां जीवातवः जीवनौषधानि । “जीवातुजींवनौषधम् " इति निघण्टुः । अमृतम् ; मोक्षम् । चिरन्तन सरस्वत्याः त्रय्याः चिकुरबन्धसैरन्धिकाः प्रसाधन कारिकाः । " सैरन्ध्री परवेश्मस्था स्ववशा शिल्पकारिका" इति निघण्टुः । अनेन तैस्तैः कुदृष्टिभिः स्वदर्शनानुसारेणार्थ वैविध्यवर्णनेन व्याकुलितस्य वेदान्तजातस्य समीचीनार्थकथनेनाव्याकुलितत्वमुक्तम् । अत्र सरस्वतीति स्त्रीलिङ्गेनालम्बन विभावश्चिकुरबन्धेत्यालम्बनगुणश्चोक्त इति शृङ्गाररसो व्यङ्ग्यः ॥ २६ ॥
</details>

<details open><summary>विश्वास-प्रस्तुतिः - २७</summary>

अपि च, 

चिन्ता-शेष--दुर्-अर्थ--दन्तुर-वचः--कन्था-शत-ग्रन्थिलाः  
सिद्धान्ता **न समिन्धते** यति-वर--ग्रन्थानुसन्धायिनि ।  
मुक्ता-शुक्ति-विशुद्ध--सिद्ध-तटिनी+++(→गङ्गा)+++--चूडाल-चूडा-पदः  
किं कुल्यां **कलयेत** खण्ड-परशुर्+++(=रुद्रः)+++ मण्डूक-मञ्जूषिकाम् ॥ २७ ॥+++(4)+++
</details>

<details><summary>मूलम् - २७</summary>

अपि च, 

चिन्ताशेषदुरर्थदन्तुरवचः कन्थाशतग्रन्थिलाः 

सिद्धान्ता न समिन्धते यतिवरग्रन्थानुसन्धायिनि ।  
मुक्ताशुक्तिविशुद्ध[^72] सिद्धतटिनीचूडालचूडापदः  

[^72]:
     मुक्ताशिल्प-------च


किं कुल्यां कलयेत खण्डपरशुर्मण्डूकमञ्जूषिकाम् ॥ २७ ॥
</details>


<details><summary>प्रभावली - २७</summary>

गुरु-ग्रन्थान् पुनर् अपि प्रकारान्तरेण स्तौति — अपिचेत्यादि ।  
चिन्तैव शिष्यते येषु तानि चिन्ताशेषाणि,  
न तु स्वार्थज्ञानजनकानि ।  
दुरर्थैः दुष्टाः दन्तुराणि विषमाणि ।  
तानि वचः कन्थाशतानि ; ततस्तत आहृत्य ग्रथिता 

X२३९  
**कन्था** ।  
वचांस्यपि ततस्ततोऽपहृत्य निवेशितानीति भावः ।  
तैः ग्रन्थिलाः सञ्जातग्रन्थयः । सिद्धान्ताः ; इतरसिद्धान्ताः ।  
यतिवरग्रन्थानुसन्धायिनि ; श्रीभाष्याद्यनुसन्धानवति पुंसि । न समिन्धते ; प्रबन्धतया न शोभन्त इत्यर्थः ।  
दृष्टान्तमाह —  
मुक्ताशुक्तिभिः विशुद्धा या सिद्धतटिनी गङ्गा, तया चूडालं सञ्जात- चूडं, चूडापदं शिरो यस्य सः । खण्डपरशुः ; रुद्रः । मण्डूकमञ्जूषिकाम् ; 

X२४०  

भेकपेटिका-भूताम् ।  
कुल्याम्; अल्पाम् कृत्रिम-सरितम् ।  
कलयेत ; सिन्धुत्वेन गणयेत किमित्यर्थः ॥ २७ ॥
</details>


<details><summary>प्रभाविलासः - २७</summary>

चिन्ताशेषेति । चिन्तैव शेषो येषां तानि; न तु तत्त्वार्थज्ञान-  
जनकानीत्यर्थः । दुरर्थानि च दन्तुराणि च वचांसि तान्येव कन्थाशतानि, तैर्ग्रन्थिला ग्रन्थियुक्ताः । मुक्ताशुक्तिवद्विशुद्धया सिद्धतटिन्या आकाशगङ्गया चूडालमवतंसितं चूडापदं शिरो यस्य सः । खण्डपरशुः ; शिवः । मञ्जुषिकाम्; पेटिकाम् । कुल्या; अल्पा कृत्रिमा सरित् । चिन्ता - शेषेत्यधिकरण विषयवाक्य संशयानां प्रायो वैरूप्यमुक्तम्, निष्फलत्वं वा । दुरर्थेति पूर्वपक्षसिद्धान्तयोरप्रमाणमूलत्वमुक्तम् । दन्तुरेति तत्रापि कुटिल- कुदृष्टिकल्पनोक्तिः । वचः कन्थेति व्याख्यानव्याख्येयापदेशेन चतुष्पञ्च- ग्रन्थशबलितत्वेन दुःशब्दत्वोक्तिः । तस्या व्यापित्वं वक्तुं शतेत्युक्तिः । तत्र च दुरर्थातिसङ्कटरचनमभिप्रेत्य ग्रन्थिला इत्युक्तम् ।  
विवरण-वाचस्पत्यसुरेश्वरवार्तिकानामेककर्तृकमतव्याख्यानप्रवृत्तावपि परस्पर विहतैका- विद्यानानाविद्यादिभेदेन प्रस्थानभेदात् सिद्धान्ता इत्युक्तिः । अनुसन्धायिनि अध्ययनपाटववति । न समिन्धते ; न स्वाद्या भवन्तीत्यर्थः । अत्र सर्वत्र भाष्यकार शिष्यादिविषयकरतिः प्रतिश्लोकं प्रतीयत इति भावध्वनिभेदा द्रष्टव्याः ॥ २७ ॥
</details>

## शास्त्र-वाह्य-गुण-स्पर्शि-प्रत्याख्यानम्
<details open><summary>विश्वास-प्रस्तुतिः - २८</summary>

भगवन्, अ-परिमित-बहु-मतावष्टब्धे जगति  
परिमितम् एतद् भवन्-मतम् इति  
पारिषद-पार्श्व-वर्तिनः[^73] केचित् **प्रलपन्ति** ।  
प्रतिवदामि तावद् एतान् ।  
(परिवृत्याक्लोक्य च ) भो भो देवानाम्-प्रियाः, 

[^73]:
     पार्षद---------ड, च, छ


कु-मति-विहित-ग्रन्थ--ग्रन्थि--प्रभूत-मतान्तर-  
ग्रहिल-मनसः **पश्यन्त्व्** अल्पां यतीश्वर-भारतीम् ।  
विकट--मुर-भिद्--वक्षः-पीठी--परिष्करणोचितः  
कुल-गिरि-तुला-रोहे **भावी** कियान् इव कौस्तुभः ॥ २८ ॥+++(5)+++
</details>

<details><summary>मूलम् - २८</summary>

भगवन्, अपरिमितबहुमतावष्टब्धे जगति परिमितमेतद्भवन्मतमिति पारिषदपार्श्ववर्तिनः[^73] केचित्प्रलपन्ति । प्रतिवदामि तावदेतान् । (परिवृत्याक्लोक्य च ) भो भो देवानाम्प्रियाः, 

[^73]:
     पार्षद---------ड, च, छ


कुमतिविहितग्रन्थग्रन्थिप्रभूतमतान्तर- 

ग्रहिलमनसः पश्यन्त्वल्पां[^74] यतीश्वरभारतीम् । 

[^74]:
     पश्यन्त्यल्पाङ्ग व छ


विकटमुरभिद्वक्षः पीठीपरिष्करणोचितः 

कुलगिरितुलारोहे भावी कियानिव कौस्तुभः ॥ २८ ॥
</details>


<details><summary>प्रभावली - २८</summary>

बहुमतानि; बहूनि दुर्मतानि ; तैः आक्रान्ते जगति । भवन्मतमिति ; लक्ष्मणार्यमतमिति । देवानाम्प्रियाः; अजाः, अजसदृशाः । कुमतीति ; कुमतिभिः विहिताः ग्रन्था एव ग्रन्थयः तैः प्रभूतानि महत्तराणि तेषु मतान्तरेषु प्रहिल- 

  

X२४१  
"" 

मनसः बद्धहृदयाः । अल्पां पश्यन्ति; अल्पत्वादसमीचीनमिदं मतमिति मन्यन्त इति भावः । महत्त्वाल्पत्वे सम्यक्त्वासम्यक्त्वयोर्न प्रयोजके, तथा अदर्शनादित्याह — विकटेति । परिष्करणोचितः कौस्तुभमणिः कुलगिरिणा समं तुलायामारोहणे कियानिव भावी; न किचिदपि । तदप्याकारतोऽतिसूक्ष्मत्वेऽपि कौस्तुभस्य श्लाध्यता कुलगिरेः किमस्तीति भावः ॥ २८ ॥
</details>


<details><summary>प्रभाविलासः - २८</summary>

अपरिमितेत्यादि । एतान् प्रतिवदामीत्यनेन विमाननं नाम प्रतिमुखसन्धेरङ्गमुक्तम्, " अनिष्टवस्तुविक्षेपो विमाननमितीर्यते " इति लक्षणात् । कुमतीति । कुमतिभिः शङ्करादिभिर्विहिता ग्रन्था एव ग्रन्थयः, ताभिः प्रभूतेषु प्रचुरेषु मतान्तरेषु ग्रहिलमनसः संलग्नमनसः । न च महत्त्वाल्पत्वयोर्गुणदोषप्रयोजकत्वमित्याह — विकटेति । विकटायाः विस्तृतायाः मुरभिद्वक्षः पीठ्याः परिष्करणे अलङ्करणे उचितः । कुलगिरिः ; मन्दराद्रिः ; तेन तुलारोहे । ग्रहिलमनस इत्यल्पत्वदर्शने हेतुर्दोष 

उक्तः ॥ २८ ॥
</details>

<details open><summary>विश्वास-प्रस्तुतिः - २९</summary>

अपि च- 

स्थविर-निगम-स्तोम-स्थेयां यतीश्वर-भारतीम्  
कु-मति-भणिति--क्षोभ-क्षीबाः **क्षिपन्तु भजन्तु** वा ।  
रस-परिमल--श्लाघा-घोष--स्फुटत्--पुट+++(=आवरण)+++-भेदनं  
लवण-वणिजः कर्पूरार्धं किम् इत्य् **अभिमन्वते** ॥ २९ ॥
</details>

<details><summary>मूलम् - २९</summary>

अपि च- 

स्थविरनिगमस्तोमस्थेयां यतीश्वरभारतीम्[^75] 

[^75]:
     पद्धतिम् ----क, ड


कुमतिभणितिक्षोभक्षीबाः क्षिपन्तु भजन्तु वा ।

रसपरिमल श्लाघाघोषस्फुटत्पुटभेदनं 

लवणवणिजः कर्पूरार्धं किमित्यभिमन्वते ॥ २९ ॥
</details>


<details><summary>प्रभावली - २९</summary>

ननु भगवन्मतपरिग्रहीतारो विरला इत्यत आह - स्थविरेति । स्थविराः ; पुराणा ये निगमाः । निगमशब्देन वेदान्ता विवक्षिताः । तत्स्तोमस्य स्थेया; विवादपदनिर्णेत्री, तां यतीश्वरभारतीम् । कुमतीनां ग्रन्थः यो मनःक्षोभः, तेन मत्ताः पुमांसः क्षिपन्तु धिक्कुर्वन्तु वा ; भजन्तु वा । भजने यथा गौरवं नास्ति, तथा क्षेपणेsपि लाघवं नास्तीति भावः । उक्तमर्थ दृष्टान्तेन द्रढयति-रसेति । 

X२४२  
रसश्च परिमलश्च कर्पूरसम्बन्धिनौ, तयोः श्लाघाघोषेण स्फुटद्विदीर्ण पुटभेदनं पत्तनं यस्य । पत्तनं भिन्नं यथा भवति तथोच्चैः श्लाघ्यमान-रस-परिमलवदित्यर्थः । कर्पूरस्या मूल्यम् । लवणवणिजः ; लवणक्रेतारः । इति ; इत्थमिति । किमभिमन्वते; न जानन्तीत्यर्थः । रसपरिमलधर्मोऽर्घ उपचरितः । यथा लावणिकस्य कर्पूरश्लाघ्यत्वाज्ञानं कर्पूरस्य न दोषावहं, तथा भयमप्यपरिग्रहस्तेषामेव दोषाय, नास्मन्मतस्येति भावः ॥ २९ ॥
</details>


<details><summary>प्रभाविलासः - २९</summary>

स्थविरेति । स्थविरनिगमानां वेदानां स्तोमेन स्थेयां स्थिराम् । यद्वा स्थविरनिगमस्तोमानां स्थेयां परस्परविरोधं परिहृत्यार्थनिर्णयं कुर्वतीं विवादपद निर्णेत्रीम् " विवादपद निर्णेता स्थेयः " इति काशिकाकारोक्तेः । क्षीबाः ; मत्ताः । रसपरिमलयोः श्लाघाया घोषेण स्फुटत् भिद्यत् पुटभेदनं पत्तनं यस्य तम् । कर्पूरार्घम् ; कर्पूरमूल्यम् । “मूल्ये पूजाविधावर्घः” 

इत्यमरः ॥ २९ ॥
</details>

<details open><summary>विश्वास-प्रस्तुतिः - ३०</summary>

( आकाशे कर्णे दत्वा )  
किं ब्रूथः? नवीनम् एतद् भगवतो मतम् इति ।  
(सहस्तास्फालनं विहस्य ) 

किञ्चित् केनापि दृष्टं प्रतिहत-विषयं, तेन तत् +++(मतम् उपात्तम्)+++, ते च +++(मते)+++ तैस् तैर्  
द्वे **चोपादायिषातां**+++(=स्वीकृते भवतः)+++, द्वितयम् अपि सद् इत्य् अप्रमत्तो **न वक्ता** ।  
इत्थं सत्य् एक-भक्तैर् +++(यदृच्छया)+++ इतर-परिहृतौ न व्यवस्थान-सिद्धिः  
**प्रत्येतव्यं** तद् अर्थ्यं पटुतर-मतिभिः प्राक्तनं नूतनं वा ॥ ३० ॥
</details>

<details><summary>मूलम् - ३०</summary>

( आकाशे कर्णे दत्वा ) किं ब्रूथः नवीनमेतद्भगवतो मत- 

मिति । (सहस्तास्फालनं विहस्य ) 

किञ्चित्केनापि दृष्टं प्रतिहतविषयं तेन तत्ते च तैस्तैर्  
द्वे चोपादायिषातां द्वितयमपि[^76] सदित्यप्रमत्तो न वक्ता ।  
इत्थं सत्येकभक्तैरितरपरिहृतौ न व्यवस्थान सिद्धिः  

[^76]:
     द्वयमपि च-----ख


प्रत्येतव्यं तदर्थ्यं पटुतरमतिभिः प्राक्तनं नूतनं वा ॥ ३० ॥
</details>


<details><summary>प्रभावली - ३०</summary>

अत्र नवीनमेतत् भगवन्मतमिति कैश्चिदुपांशूक्तम् । तत्र कर्णे दत्वा ; तच्छ्रुत्वा । शिष्य आह—– किं बूथ; नवीनमेतद्भगवतो मतमिति किमुच्यते ? सहस्तास्फालनं विहस्योच्चैराह किञ्चिदिति । 

यत्किचिज्ज्ञानं येन केनापि पुंसा यत्र कुत्रचिदुपाधौ दृष्टं, तज्ज्ञानं तेनैव पुंसा तत्रैव बाधितविषयं दृष्टम् । तैस्तैर्वादिभिस्ते द्वे च ज्ञाने **उपादायिषाताम्** ; स्वीकृते भवतः । द्वितयम्; उभयमपि ज्ञानं सत् प्रामाणिकमिति अप्रमत्तो न वदति । इत्थं सति ; उभयज्ञानसाधुत्वस्य  
वक्तुमशक्यत्वे सति । एकभक्तैः ; एकस्मिन् यत्रकुत्रचिद्भक्तिमद्भिः अङ्गीकारवद्भिः । इतरस्य यस्य कस्यापि परिहर्तव्यत्वे सति । व्यवस्थानम् ; नियमः । नियमो न सिध्यतीत्यर्थः ।  
कदाचिद्वाधितं वा परिगृहीतं स्यात्, अबाधितं वा ।  
अबाधितमेव परिग्राह्यमिति नियमो न स्यात् ।  
तत्; तस्मात् । अर्थ्यम्; अर्थादनपेतम् ।  
अबाधितार्थं यज्ज्ञानं तत् प्राक्तनं पुराणं नूतनं वा भवतु ।  
तदेव प्रत्येतव्यम् ; विश्वसितव्यं परिग्रहे । पटुतरमतिभिः ; युक्तिचतुरैः ॥ ३० ॥
</details>


<details><summary>प्रभाविलासः - ३०</summary>

किञ्चिदिति । किञ्चिन्मतं केनापि केनचिन्मतेन प्रतिहतविषयं बाधितप्रतिपाद्यं दृष्टम् । तेन प्रतिहतेन मतेन । तच्च प्रतिघातकं मतं प्रतिहतविषयम् । ते च मते ते एव मते । तैस्तैः ; मतैः । द्वे च मते उपादायिषाताम् ; स्वीकृते भवतः । अप्रमत्तः ; बुद्धिविपर्यासरहितः । द्वितयमपि सदिति न वक्ता न वदिष्यति । इत्थं सति साधुत्व-  
स्योभयत्रापि वक्तुमशक्यत्वे सति । एकभक्तैः ; उभयोरेकतराभिनिवेशबद्भिः । इतरपरिहृतौ न व्यवस्थानसिद्धिः ; व्यवस्थानं न सिध्यती त्यर्थः । तत् तस्मात्कारणात् । अर्थ्यम् ; अर्थादनपेतम् । प्राक्तनं नूतनं वा प्रत्येतव्यम् ; प्रामाणिकैः स्वीकर्तव्यम् । तदुक्तम्- 

> पुराणमित्येव न साधु सर्वे न चापि काव्यं नवमित्यवद्यम् । 
सन्तः परीक्ष्यान्यतरद्भजन्ते मूढः परप्रत्ययनेयबुद्धिः ॥” 

इति ॥ ३० ॥
</details>

<details open><summary>विश्वास-प्रस्तुतिः - ३१</summary>

किञ्च ; 

तदात्वे नूतनं सर्वम्  
आयत्यां +++(कालवेलायाम्)+++ च पुरातनम् । 
न दोषायैतद् उभयं  
न गुणाय च कल्पते ॥ ३१ ॥
</details>

<details><summary>मूलम् - ३१</summary>

किञ्च ; 

तदात्वे नूतनं सर्वमायत्यां च पुरातनम् । 

न दोषायैतदुभयं न गुणाय च कल्पते ॥ ३१ ॥
</details>


<details><summary>प्रभावली - ३१</summary>

यद्यवश्यं पुराणस्यैव साधुत्वमङ्गीक्रियते, तर्हि पुराणस्यापि निर्माणकाले नूतनत्वादपरिग्राह्यतैव स्यादित्याशयेनाह —तदात्व इति । तदात्वे ; तस्मिन् 

X२४४  
काले, निर्माणकाल इत्यर्थः । सर्वमपि वस्तु नूतनं भवति । **आयत्याम्**; उत्तरकाले सर्वमपि पुरातनम् । अत एतदुभयं नूतनपुरातनत्वरूपं दोषहेतुरपि न, गुणहेतु रपि न ॥ ३१ ॥
</details>


<details><summary>प्रभाविलासः - ३१</summary>

नूतनत्वपुरातनत्वयोः कालोपाधिकतया 'इदमेव नूतनम् ' इति न व्यवस्थितमित्याह — तदात्व इति । तदात्वे ; तदानीम् । आयत्याम् ; उत्तरकाले ॥ ३१ ॥
</details>

## शास्त्र-स्पर्शि-प्रत्याख्यानाभावः
<details open><summary>विश्वास-प्रस्तुतिः - ३२</summary>

गुरुः -- भद्र, किम् एतैः किम्-पचानैः ?  
अपरे पुनर् अर्थ-संस्पर्श-दोष-वादिनः प्रतिक्षिप्यन्ताम् । 

शिष्यः - भगवन्, निरस्त-निखिल-दोष-गन्धे भगवन्-मते  
कथम् अर्थ-संस्पर्शिनो दोषाः स्वप्ने ऽपि केनचिद् उद्भाव्येरन्[^77] ?  
इह हि - 

[^77]:
      उद्भावनीयाः-------क, ख


श्रुति-श्रेणी-चूडा-पद--बहु-मते लक्ष्मण-मते  
स्व-पक्ष-स्थान् **दोषान्** वितथ-मतिर् **आरोपयति** यः ।
स्व-हस्तेनोत्क्षिप्तैः स खलु निज-गात्रेषु बहुलं  
गलद्भिर् जम्बालैर् गगन-तलम् **आलिम्पति** जडः ॥ ३२ ॥+++(5)+++
</details>

<details><summary>मूलम् - ३२</summary>

गुरुः -- भद्र, किमेतैः किम्पचानैः ? अपरे पुनरर्थसंस्पर्श- दोषवादिनः प्रतिक्षिप्यन्ताम् । 

शिष्यः - भगवन्, निरस्तनिखिलदोषगन्धे भगवन्मते कथ- मर्थसंस्पर्शिनो दोषाः स्वप्नेऽपि केनचिदुद्भाव्येरन्[^77] ? इह हि - 

[^77]:
      उद्भावनीयाः-------क, ख


श्रुतिश्रेणीचूडापदबहुमते तावकमते.[^78] 

[^78]:
      लक्ष्मणमते -- घ.


स्वपक्षस्थान्दोषान्वितथमतिरारोपयति[^79] यः ।

[^79]:
     मृषारेषाद्दोषान् – क.


स्वहस्तेनोत्क्षिप्तैः स खलु निजगात्रेषु बहुलं 

गलद्भिर्जम्बालैर्गगनतलमालिम्पति जडः ॥ ३२ ॥
</details>


<details><summary>प्रभावली - ३२</summary>

कुमति-विहितेत्य् आरभ्य चतुर्भिः श्लोकैः शास्त्रमात्र-स्पर्शिदोषवादिनो निरस्ताः । इदानीं शास्त्रप्रतिपाद्यार्थस्पर्शिदोषवादिनो निरसनीया इत्याह- किमेतैरिति । **किम्पचानाः** ; क्षुद्राः । अन्ये पुनः; शास्त्रार्थविषयदोषवादिनः । इह हि ; भवन्मते । श्रुतिश्रेणीति । श्रुतिश्रेण्याः चूडापदानि उपनिषदः ; तत्र बहुमते पूजिते भवन्मते स्वपक्षे दृष्टान् दोषान् वितथमतिः; वेदान्तमतस्य दूषितत्वाभावात् व्यर्थमतिः । यः कश्चिद्वादी आरोपयति ; आरोप्य दूषयितुमिच्छति ।  
जडः स्वहस्तेनोत्क्षिप्तैः । निजगात्रेषु ; निजपक्षेष्विति गम्यते । बहुलमापतद्भिः जम्बालैः पङ्कैः गगनतलं स्वतो निर्मलमा लिम्पति खलु । आलेप्तुमिच्छति । न च तत्कार्यकरं भवति ; कितु स्वोपर्येव पततीत्यर्थः ॥ ३२ ॥
</details>


<details><summary>प्रभाविलासः - ३२</summary>

किम्पचानैः; क्षुद्रैः । श्रुतीति । वितथमतिः; मिथ्यादृष्टिः । स्वमते लग्नानि दूषणानि लक्ष्मणमते आरोपयितुमशक्यानीति धिया निजगात्रेष्वित्युक्तम् । जम्बालैः ; पङ्कैः ॥ ३२ ॥
</details>

<details open><summary>विश्वास-प्रस्तुतिः - ३३</summary>

किञ् च, अभञ्जनीयः खल्व् अयम् अ-शेषैर् अपि भगवत्-सिद्धान्तः । 
इह किल मोघ-प्रलापा एव मूढाः प्रतिवावदूकाः ।  

**निमीलयतु** लोचने न हि तिरस्-कृतो भास्करः  
श्रवः **स्थगयतु** स्थिरं पर-भृतः किमु ध्वाङ्क्षति । 
स्वयं **भ्रमतु** बालिशो न खलु बम्भ्रमीति क्षितिः  
**कद्-अर्थयतु** मुष्टिभिः कथय किं नभः क्षुभ्यते ॥ ३३ ॥ +++(5)+++
</details>

<details><summary>मूलम् - ३३</summary>

किञ्च, अभञ्जनीयः खल्वयमशेषैरपि भगवत्सिद्धान्तः । इह 

किल मोघप्रलापा एव मूढाः प्रतिवावदूकाः । 

निमीलयतु लोचने न हि तिरस्कृतो भास्करः 

श्रवः स्थगयतु स्थिरं[^80] परभृतः किमु ध्वाङ्क्षति । 

[^80]:
    स्वयं----क ख


स्वयं भ्रमतु बालिशो न खलु बम्भ्रमीति क्षितिः 

कदर्थयतु मुष्टिभिः कथय किं नभः क्षुभ्यते ॥ ३३ ॥
</details>


<details><summary>प्रभावली - ३३</summary>

मोघप्रलापाः ; व्यर्थदूषणरूपप्रलापाः, प्रतिवादिन इत्यर्थः । एतदेव दूषणैरभञ्जनीयत्वं दृष्टान्तैर्दृढीकरोति — निमीलयत्विति । भास्कर तिरस्करण - बुद्ध्या स्वलोचने निमीलयतु कश्चित् । भास्करस्तेन न तिरस्कृतो भवति । कोकिले काकबुद्ध्या स्वश्रोत्रे कराभ्या स्थिरं स्थगयतु भाच्छादयतु । तेन परभृतः कोकिलः ध्वाङ्क्षति किम् ? काकवद्भवति किम् ? बालिशः मूर्खः 

X२४६  
कश्चित् भूभ्रमणबुद्ध्या स्वयमेव भ्रमतु । तेन क्षितिर्न खलु भृशं भ्राम्यति । कश्चि- न्नभश्चूर्णीकरणबुद्ध्या नभो मुष्टिभिः पीडयतु । तेन कि नभः क्षुभ्यते ॥ ३३ ॥
</details>


<details><summary>प्रभाविलासः - ३३</summary>

X२४५ 

निमीलयत्विति । निमीलयतु; जगति तमः स्तादिति धियेति गावः । न तिरस्कृतः तावता जगति न तम इति भावः । श्रवः नोत्रं स्थिरं स्थगयतु; दृढमाच्छादयतु । स्थग आच्छादने " इति तुः । कोकिलालापस्य श्रोतुमनर्हताबुद्धयेति भावः । ध्वाङ्क्षति ध्वाङ्ङ्क्षवदाचरति ; काको भवति किमु । स्वयं भ्रमत सर्वक्षितिभ्रमणभ्रान्त्येति भावः । कदर्थयतु पीडयतु ॥ ३३ ॥
</details>

## विवेक-व्यवसाय-प्रशंसा
<details open><summary>विश्वास-प्रस्तुतिः - ३४</summary>

गुरुः - सूनृतमेव सौम्य **भाषसे** ।  
अद्य खलु सर्व-प्रति-कथक-समापन-प्रवृत्तस्य[^81] ते  
सभापतिं सभ्यं च विमृशामि ।  
( इति ध्यानम् अभिनयति )

[^81]:
     कलह added after

राजा -- सेना-पते, अयम् इहास्मद्-उपसर्पणावसरः । 

सेनापतिः - मह्यम् अपि रोचते महाराजस्य मनीषितम् । 

(उभाव् उपसर्पतः)[^82] 

[^82]:
       उभावुपसर्पतः omitted क, ख, ग


शिष्यः -- सन्निहितः खलु भगवन्, सभापतिः सेनापति-द्वितीयः[^83] । 

[^83]:
      उभौ----क, ख, ग

गुरुः - ( परिवृत्यावलोक्य स-हर्ष-बहुमानम् ) 

**उदितः** सहसा स एष काले  
व्यवसायातप-सेवितो विवेकः । 
**विनिवर्तयति** स्वयं प्रजानां  
विचिकित्सा-रजनीं विलुप्त-बोधाम् ॥ ३४ ॥
</details>

<details><summary>मूलम् - ३४</summary>

गुरुः - सूनृतमेव सौम्य, भाषसे । अद्य खलु सर्वप्रति- कथकसमापनप्रवृत्तस्य[^81] ते सभापतिं सभ्यं च विमृशामि । 

[^81]:
     कलह added after


( इति ध्यानमभिनयति ) 

राजा -- सेनापते, अयमिहास्मदुपसर्पणावसरः । 

सेनापतिः - मह्यमपि रोचते महाराजस्य मनीषितम् । 

(उभावुपसर्पतः)[^82] 

[^82]:
       उभावुपसर्पतः omitted क, ख, ग


शिष्यः -- सन्निहितः खलु भगवन्, सभापतिः सेनापति - 

द्वितीयः[^83] । 

[^83]:
      उभौ----क, ख, ग


गुरुः - ( परिवृत्यावलोक्य सहर्षबहुमानम् ) 

उदितः सहसा स एष काले व्यवसायातपसेवितो विवेकः । 

विनिवर्तयति स्वयं प्रजानां विचिकित्सारजनीं विलुप्तबोधाम् ॥ ३४ ॥
</details>


<details><summary>प्रभावली - ३४</summary>

सूनृतम् ; सत्यं प्रियं च । समापनम् ; निरासः । सभापतिः ; राजा । सभ्यः; जयापजययोः सम्भावनादण्डविधायकः । उभौ ; सभ्यसभापती उपसर्पतः । सन्निहितः खल्वित्यादि वदति शिष्यः । परिवृत्य; समन्तत इत्यर्थः । स्वयमुपसर्पणात् हर्षः ; राजनि बहुमानश्च । उदितः ; दर्शनं प्राप्तः । सहसा ;  
अतर्कितम् । व्यवसाय एवातपः । विचिकित्सा सन्देह एव रात्रिः, ताम् । कीदृशीम् ? विलुप्तनिश्चयज्ञानाम् ॥ ३४ ॥
</details>


<details><summary>प्रभाविलासः - ३४</summary>

सूनृतम् ; सत्यं प्रियं च । उदित इति । स एषः स एवायं सूर्यः । विलुप्तबोधाम् ; प्रतिबद्धवस्तुनिश्वयाम् । अत्र विचिकित्सोपशम-  
X२४७ 

कथनेन प्रतिमुखसन्धेः शमो नामाङ्गं निरूपितम्, " अरत्युपशमः शमः " इति लक्षणात् ॥ ३४ ॥
</details>

<details open><summary>विश्वास-प्रस्तुतिः - ३५</summary>

अयं च--  

विवेकस्य गुण-श्रेयान्  
व्यवसायश् चमूपतिः । 
स्व-पक्षे +++(विवादे)+++ तिष्ठमानेभ्यः  
स्वयम् **आगत्य तिष्ठते** ॥ ३५ ॥
</details>

<details><summary>मूलम् - ३५</summary>

अयं च--  

विवेकस्य[^84] गुणश्रेयान् व्यवसायश्चमूपतिः । 

[^84]:
     विवेकश्च------ख


स्वपक्षे तिष्ठमानेभ्यः स्वयमागत्य[^85] तिष्ठते ॥ ३५ ॥

[^85]:
     सूरिभिः सह----ख

</details>


<details><summary>प्रभावली - ३५</summary>

अयं च ; व्यवसायश्च । गुणैः श्रेष्ठः विवेकस्य सेनापतिः, स्वपक्षे तिष्ठमानेभ्यः - तिष्ठतेर् आत्मनेपदम् ॥ ३५ ॥
</details>


<details><summary>प्रभाविलासः - ३५</summary>

विवेकस्येति । तिष्ठमानाः ; विवादनिर्णयायात्मानं प्रकाशयन्तस् तिष्ठन्तः, तेभ्यः । तिष्ठतेः आत्मानं प्रकाशयंस् तिष्ठति ॥ ३५ ॥
</details>

<details open><summary>विश्वास-प्रस्तुतिः - ३६</summary>

राजा - ( स-विनयम् ) [^86]  
उचितम् उपचरति विवेक इह स-सेना-पतिर् भगवन्तम् । 

गुरुः - महाराज, सर्वत्र कुशली भूयाः । अपि च - 

शाक्यौलूक्य+++(=काणादाः)++++आक्ष-पाद+++(=नैयायिक)+++--क्षपणक -कपिल+++(=साङ्ख्य)++++अमर्त्य-वन्द्य+++(=बृहस्पति)+++--प्रधानैर्  
अन्यैर् आम्नाय-चर्चा-कवच-धृति-कनद्--गो-मुख--द्वीपिभिश्+++(=व्याघ्रैश्)+++ च ।  
बंहीयः+++(=बहुलः)+++ **क्षोभिता** ऽपि श्रुतिर् इह बहुधा **जायमानेन** गोप्त्रा,  
काले काले **ऽभिगुप्ता** कलहम् **अतितरन्त्य् अक्षता**[^88] **रक्षतात्** त्वाम् ॥ ३६ ॥

[^88]:
      अक्षतं---ग; 'अतितरत्यक्षतं रक्षता' इति प्रभावळीसम्मतः पाठः ।

</details>

<details><summary>मूलम् - ३६</summary>

राजा - ( सविनयम् ) [^86] उचितमुपचरति विवेक इह ससेना- 

[^86]:
      उचितं omitted---ख


पतिर्भगवन्तम् । 

- 

गुरुः - महाराज, सर्वत्र कुशली भूयाः । अपि च - 

शाक्यौलूक्याक्षपादक्षपणक कपिलामर्त्यवन्द्यप्रधानै- 

रन्यैराम्नायचर्चाकवचधृतिकनद्गोमुखद्वीपिभिश्च ।  
बंहीयः [^87] क्षोभितापि श्रुतिरिह बहुधा जायमानेन गोप्त्रा, 

[^87]:
     बह्वीयः---all MSS---


काले कालेऽभिगुप्ता कलहमतितरन्त्यक्षता[^88] रक्षतात्त्वाम् ॥ ३६ ॥

[^88]:
      अक्षतं---ग; 'अतितरत्यक्षतं रक्षता' इति प्रभावळीसम्मतः पाठः ।

</details>


<details><summary>प्रभावली - ३६</summary>

उचितं; योग्यम् । ससेनापतिर्विवेकोऽयं राजा । सर्वत्र ; इहामुत्र च । शाक्येति । शाक्याः बौद्धाः । औलूक्याः ; काणादाः ; पशुपतिरुलूको भूत्वा 

X२४८  
 

कणादाय वैशेषिकमतमुपदिदेशेति प्रसिद्धिः । आक्षपादाः ; नैयायिकाः । क्षपणकाः ; जैनाः । कापिलाः ; साङ्ख्याः । अमर्त्यवन्द्यः ; बृहस्पतिः ; तन्मतनिष्ठा उच्यन्ते । एते प्रधाना येषां तैः हिरण्यगर्भादिभिः । उक्ता एते बाह्याः । अथ कुदृष्टीनाह— अन्यैरित्यादि । आम्नायचर्चा मीमांसैव कवचं, तस्य धृत्या धारणेन, कनन्तः प्रकाशमानाः गोमुखद्वीपिनः ; गोमुखमिव मुखं येषां ते च द्वीपिनः गोमुखव्याघ्राः । तेषां गोमुखत्वात् गावो विश्वस्य तत्समीपमायान्ति; ता हिंसन्ति व्याघ्रत्वात् । वैदिकभ्रान्त्या समाश्रितानेतेऽपि हिसन्ति । ते च भट्टप्रभाकर मतानुवर्तिनः प्रच्छन्नबौद्धाः । उक्तैरेतैः बह्वी ( बंहि ) यः बहु (ल) तर क्षोभं प्राप्तापि श्रुतिः इह जगति बहुधा जायमानेन अनेकधावतरता त्वां चिद- चिदीश्वरतत्त्वविवेकम् अक्षतं यथा तथा रक्षतात्तद्द्वारा वेदस्य रक्षणं, तत्काले बादरायणदत्तात्रेयादिरूपेण, गुप्ता श्रुतिः कलहं दुष्टसिद्धान्तैः सह कलहम -  
तिक्रामति । अत्र " अजायमानो बहुधा विजायते " " परित्राणाय साधूनाम् C काणादशाक्यपाषण्डैः" इत्यादिकमनुसन्धेयम् ॥ ३६ ॥
</details>


<details><summary>प्रभाविलासः - ३६</summary>

शाक्येति । शाक्याः बौद्धाः । औलूक्याः ; काणादाः । आक्ष- पादाः ; नैयायिकाः । क्षपणकः; जिनः । अमर्त्यवन्धः ; बृहस्पतिः ।  
;;  

स हि लोकायतमतं प्रवर्तयामास । अन्यैः; भट्टगुरुमुरारिप्रभृतिभिः । आम्नायः ; वेदः । स्यादाम्नायः सम्प्रदाये कुलेऽध्ययनवेदयोः इति निघण्टुः । द्वीपिनः ; व्याघ्राः । बह्वी (बंही) यः ; बहु (ल) तरम् । बहुधा जाय- 

मानेन ; मत्स्यहयग्रीवादिरूपेण प्राप्तावतारेण । गोप्त्रा; रक्षकेण विष्णुना, 

लक्ष्म्या सह हृषीकेशो देव्या कारुण्यरूपया । 

रक्षकः सर्वसिद्धान्ते वेदान्तेऽपि च गीयते ॥ 

इति स्मरणात् । अक्षता ; कुत्रचिदपि क्षतिमप्राप्ता । श्रुतिस्त्वां रक्षतात् ; रक्षतु । अत्र, " परित्राणाय साधूनाम्" इत्याद्युक्तप्रयोजनत्रयं द्रष्टव्यम् ।  
X२४९ 

अत्र श्लोके बहुधा जायमानेनेत्यादिना भगवत्प्रभावख्यापनेन तत्रत्य श्रुतिविषयकरतिप्रतीतेः प्रेयोऽलङ्कारः, प्रेयः प्रियतराख्यानम्" इति लक्षणात् ॥ ३६ ॥
</details>

## वादम् प्रत्य् आदेशः
<details open><summary>विश्वास-प्रस्तुतिः - ३७</summary>

राजा - भगवन्,  
अद्य खलु भगवद्-अवलोकनाद् एव सम्मुखी-कृत-सकल-मङ्गलानाम् अस्माकम्  
अधिको ऽयम् आशीर्वादः । 

गुरुः - राजन् विमर्श-काले[^89] सु-चरित-वशात्[^90]  
सेनापति-सेवितः **सन्निहितोऽसि** ।  
तद् **आदिश्यताम्** अयम् अन्तेवासी  
समीहित-समर्थनाय सदसस्-पतिना महाराजेन ।  

राजा - अत्र भवद्-अभिप्रेतम् **आदिशामि** ।  
( शिष्यमवलोक्य)  
सौम्य[^92] ब्रह्मन्  
सम्यग् **उपसन्नो** ऽसि  
सर्व-विदं भगवन्तम् । इह च— 

[^89]:
     विमर्शसमये - ख.


[^90]:
     विधिवशात्--------क


[^92]:
     सौम्य omitted------ख


स्वयं त्रय्य्-अन्त-सिद्धान्तो  
**विभाति** गुरुर् एष ते ।  
प्रभुः प्रवदतां यो ऽभूत्  
स वादस् त्वं **मतो**[^93] मम ॥ ३७ ॥

[^93]:
     सम्मतो मम -------घ

</details>

<details><summary>मूलम् - ३७</summary>

राजा - भगवन्, अद्य खलु भगवदवलोकनादेव सम्मुखी- कृतसकलमङ्गलानामस्माकमधिकोऽयमाशीर्वादः । 

गुरुः - राजन् विमर्शकाले[^89] सुचरितवशात्[^90] सेनापति सेवितः सन्निहितोऽसि । तदादिश्यतामयमन्तेवासी समीहितसमर्थनाय सदसस्पतिना महाराजेन ।  
राजा - अत्र भवदभिप्रेतमादिशामि । ( शिष्यमवलोक्य) सौम्य[^92] ब्रह्मन् सम्यगुपसन्नोऽसि सर्वविदं भगवन्तम् । इह च— 

[^89]:
     विमर्शसमये - ख.


[^90]:
     विधिवशात्--------क


[^92]:
     सौम्य omitted------ख


स्वयं त्रय्यन्तसिद्धान्तो विभाति गुरुरेष ते ।

प्रभुः प्रवदतां योऽभूत्स वादस्त्वं मतो[^93] मम ॥ ३७ ॥

[^93]:
     सम्मतो मम -------घ

</details>


<details><summary>प्रभावली - ३७</summary>

सम्मुखीकृतम् ; अभिमुखीकृतम् । अयमाशीर्वादः; सर्वत्र कुशली भूयाः इत्युक्त इत्यर्थः । अधिकः ; अतिरिक्तः ; भवदवलोकनेनैव सर्वमङ्गलस्य प्राप्तत्वात् । विमर्शकाले ; स्मरणकाले । सुचरितम् ; सुकृतम् । आदिश्यताम् ; आज्ञाप्यताम् । अन्तेवासी; शिष्यः । अभिलषित कार्यस्य 

' 

•[^91] 

[^91]:
     अस्य श्लोकस्योत्तरार्धे मूलपाठे सर्वेष्वपि कोशेषु 'बह्वीय' इत्येव दृश्यते । व्याख्यातारश्च तमेव पाठमवलम्ब्य 'बहुतरम्" इति व्याचक्षते । तथापि ' वह्नीयः इति पाठः लेखकप्रमादापतित इति निश्चित्य मूले ' बहीयः' इति पाठोऽस्माभिर्निवेशितः । बहुशब्दादीयसुन्प्रत्यये " बहोलोम्पो भू च बहोः” इति पाणिभ्यनुशासनेन 'भूयः' इति ' वहीयः' इति तु बहुलशब्दादीयसुन्प्रत्यये “ प्रस्थस्फवर्बहि" इत्याद्यनु- भाव्यम् । शासनेन सिध्यति । यद्यपि मुग्धबोधे बहुशब्दस्यैवेयमुनि 'बहीयः' इति रूपमुक्तम् तथापि बहीय इत्यस्य नैवोपपत्तिः । 


सम्पादनाय । सदसस्प 

X२५०  
तिना; सभापतिना । अत्र अस्मिन्नवसरे भवतो यदभिप्रेत तदाज्ञापयामि । सौम्येति सम्बोधने । सर्वज्ञमिमं भगवन्तं गुरुं यथाशास्त्रमुपसन्नोऽसि । इह च ; युत्र- योर्मध्ये । एष ते गुरुः साक्षाद्वेदान्तसिद्धान्त एव विभाति । प्रवदतां प्रकर्षेण वादं कुर्वतां यः प्रभुरभूत् सुवादित्व निर्वाहकोऽभूत् स वादः त्वमिति मम मतम् । वादस्य सुवादित्वनिर्वाहकत्वादेव गीतायां " वादः प्रवदतामहम् 

" इति गीतम् ॥ ३७ ॥
</details>


<details><summary>प्रभाविलासः - ३७</summary>

Commentary for this sloka seems to be missing in "प्रभाविलास"॥ ३७ ॥
</details>

<details open><summary>विश्वास-प्रस्तुतिः - ३८</summary>

इदं त्व् इह भवता प्रथममवधातव्यम् 

शिष्यः - **आज्ञापयतु** महाराजः । 

राजा- 

सत्त्व-स्थान् निभृतः **प्रसादय**, सतां वृत्तिं **व्यवस्थापय**  
**त्रस्य**+++(=त्रस्तो भव)+++ ब्रह्म-विद्--आगसस्, तृणम् इव त्रै-वर्गिकान् **भावय** ।  
नित्ये शेषिणि **निक्षिपन्** निज-भरं +++(अनिवार्यापराधसहितं)+++, सर्वं-सहे +++(यतः -)+++ श्री-सखे  
धर्मं **धारय** चातकस्य कुशलिन्[^95] धारा-धर+एकान्तिनः ॥ ३८ ॥
</details>

<details><summary>विश्वास-टिप्पनी</summary>

> “प्रपन्नश् +++(वृष्टि-बिन्दु-काङ्क्षी)+++ चातको यद्-वत्  
प्रपत्तव्यः +++(व्याधानुकम्पी)+++ कपोतवत् ।"  
रक्ष्य-रक्षकयोर् एतत्  
लक्षणं लक्ष्यम् एतयोः ।  

इति स्मारितम्। 
</details>


<details><summary>मूलम् - ३८</summary>

इदं त्विह भवता प्रथममवधातव्यम् 

शिष्यः - आज्ञापयतु महाराजः । 

राजा- 

सत्त्वस्थान्निभृतः[^94] प्रसादय सतां वृत्तिं व्यवस्थापय

[^94]:
     यदुत added before ---क


 त्रस्य ब्रह्मविदागसस्तृणमिव त्रैवर्गिकान्भावय ।  
नित्ये शेषिणि निक्षिपन्निजभरं सर्वंसहे श्री सखे  

धर्मं धारय चातकस्य कुशलिन्[^95] धाराधरैकान्तिनः ॥ ३८ ॥

[^95]:
     कुशली-----घ

</details>


<details><summary>प्रभावली - ३८</summary>

> 

अथ 'भगवदभिप्रेतमादिशामि इत्युक्तमादिशति राजा - इदं त्विति । इदम् ; वक्ष्यमाणम् । सत्त्वस्थानिति । सात्त्विकान् निभृतः विनयवान् भजस्व ; 

X२५१  
प्रसन्नान् कुरु । सदाचारेणानुष्ठानेन सताम् वृत्ति व्यवस्थापय परिपालय । व्यवस्थापयेत्यनेन श्रेष्ठाचारेण सदाचारो व्यवस्थितो भवति । तदुक्तम्; यद्यदा चरति श्रेष्ठः " इति । ब्रह्मविदामपराधेभ्यः त्रस्य; भीतिं कुरु । 

X२५२  
चिरं मा कार्षीरित्यर्थः । त्रैवर्गिकान्; त्रिवर्गनिष्ठान् तृणमिव भावय । तद्विषये उदासीनो भव । नित्ये शेषिणि; निरुपाधिकशेषिणि । सर्वंसहे; सर्वापराधसहनसमर्थे । तत्र हेतुमाह — श्रीसख इति । निजं भरम्; आत्मरक्षाभरम् । कृतकृत्यता दृष्टान्तपूर्वमाह - धर्ममिति । यथा चातकः स्वाभिलषितप्राप्तौ स्वप्रवृत्तिं विहाय जलदैकगतिर्वर्तते,  
तथा स्वाभिलषिते भगवत्-कृपाऽवलोकनेनेत्यर्थः ।  
धाराधरैकान्ती ; जलदैकगतिः ॥ ३८ ॥
</details>


<details><summary>प्रभाविलासः - ३८</summary>

सदसस्पतिना सभापतिना । सत्त्वस्थानिति । सत्त्वस्थान् सात्त्विकान् । निभृतः; निश्चलः । ज्ञेयार्थे संशयादिरहित इत्यर्थः ।  
" अथ 

अत्र " साधवस्त्वभिगन्तव्याः सन्तः सङ्गस्य भेषजम्" इत्यादिकं द्रष्टव्यम् । सतां वृत्तिम्; यथा सन्त आचरन्ति तमाचारम्, यदि ते कर्मविचिकित्सा वा वृत्तविचिकित्सा वा स्यात् । ये तत्र ब्राह्मणाः सम्मर्शिनः । युक्ता आयुक्ताः । अलूक्षा धर्मकामाः स्युः । यथा ते तत्र वर्तेरन् । तथा तत्र वर्तेथाः । " इति श्रुतेः । व्यवस्थापय स्वयं विहितानुष्ठाननिषिद्धवर्जनाभ्यां स्थिरीकुरु । "स्वयमाचरते यस्मादाचारे स्थापयत्यपि" इति ह्युक्तम् ।  
ब्रह्मविदागसः ; ब्रह्मविद- पचारात् । त्रस्य त्रस्तो भव; 

> वैनतेयस्य वृत्तान्तं  
स्मारं स्मारम् अहर् निशम् ।  
भव-भीतश् च वर्तेत  
तदीयेष्व् अपचारतः ॥  
> 
> आयुः श्रियं यशो धर्मं  
लोकान् आशिष एव च । 
हन्ति श्रेयांसि सर्वाणि  
पुंसो महद्-अतिक्रमः ॥ 

इति स्मरणात् । तृणमिव त्रैवर्गिकानिति ; मुमुक्षाभञ्जकत्वात् तृणमिव भावयेत्युक्तम्, "संसर्गे तैश्च वर्जयेत्" इत्युक्तत्वात् । त्रैवर्गिकत्यागः कथं सेत्स्यतीत्याशङ्कय ततोऽधिकपुरुषार्थलाभादित्याह - नित्य इति ।  
नित्यनिरतिशयानन्द-ब्रह्मण एव पुरुषार्थभूतत्वादित्यर्थः । " तत्तु समन्वयात् " इति ह्युक्तम् ।  
तादृशपुरुषार्थलाभे को हेतुः ? अत आह—  
शेषिणीति । शेषित्व-निर्वाहार्थं शेषरक्षणमुचितमिति भावः ।  
शेषित्वेऽप्यपराधभूयस्त्वेन शेषरक्षणं कथं सेत्स्यतीत्यत आह- सर्वंसह इति । उक्तहेतोरेव सर्वसहनमपि सम्भवतीति भावः ।  
सर्वसहने हेत्वन्तरमाह -— श्रीसख इति । 

"न कश्चिन्नापराध्यति"+++(5)+++ इति श्रियोऽप्य् अपराध-सहनस्याभिमतत्वाद् इति भावः ।  
चातकस्येत्य् आकार-त्रय-सम्पत्तिरुक्ता । तेन 

> “प्रपन्नश् +++(वृष्टि-बिन्दु-काङ्क्षी)+++ चातको यद्-वत्  
प्रपत्तव्यः +++(व्याधानुकम्पी)+++ कपोतवत् ।"  
रक्ष्य-रक्षकयोर् एतत्  
लक्षणं लक्ष्यम् एतयोः ।

इति प्रमाणं स्मारितम् । परिकरो नामालङ्कारः ; 

यत्राभिप्रायगर्भा स्याद्विशेषणपरम्परा । 

तत्राभिप्रायविदुषामयं परिकरो मतः ॥ 

इति लक्षणात् ॥ ३८ ॥
</details>

<details open><summary>विश्वास-प्रस्तुतिः - ३९</summary>

सेनापतिः — ब्रह्मन्, **अवधारितं** हि भवता महाराजस्य[^96] वचनम् ।  
शिष्यः -- किम् अन्यद् **अवधातव्यम्**[^97] ? 

राजा-

**परिचिनु** निगमान्त-भारतीं  
**परिहर** बाह्य-जनेन सङ्गमम् । 
**परिचर** नियमेन सज्जनान्  
**परिभव** मोह-मुखान् विरोधिनः ॥ ३९ ॥


</details>

<details><summary>मूलम् - ३९</summary>

सेनापतिः — ब्रह्मन्, अवधारितं हि भवता महाराजस्य[^96] वचनम् ।  
शिष्यः -- किमन्यदवधातव्यम्[^97] ? 

[^96]:
     अवधारय भूयस्तरां महाराजस्य ड. छ.


[^97]:
     अवधार्यम्----क


राजा-[^98] 

[^98]:
     प्रभावली मते सेनापतिवाक्यमेतत्.


परिचिनु निगमान्तभारतीं परिहर बाह्यजनेन सङ्गमम् । 

परिचर नियमेन सज्जनान् परिभव[^99] मोहमुखान्विरोधिनः ॥ ३९ ॥

[^99]:
     बाह्यमुखान्-----क

</details>


<details><summary>प्रभावली - ३९</summary>

X२५३  
किमन्यदवधार्यम्; इदमवधृतमिति भावः । परिचिन्विति । सेनापतिवाक्यमेतत् । परिचिनु; परिशीलय । बाह्यजनेन ; वेदान्तसिद्धान्तबहिर्भूतजनेन । सज्जनाः ; भागवताः । परिभव; जहीत्यर्थः ॥ ३९ ॥
</details>


<details><summary>प्रभाविलासः - ३९</summary>

परिचिन्विति । बाह्यजनेनेति ; " वाङ्मात्रेणापि संसर्ग तैः सताम् तु निषेधति" इत्युक्तत्वात् ॥ ३९ ॥
</details>

<details open><summary>विश्वास-प्रस्तुतिः - ४०</summary>

गुरुः - आयुष्मन्, अवहित-मनाः शृणु । 

शिष्यः- महान् अयं प्रसादः । 

राजा -- ब्रह्मन्, 

प्रमाण-पथ-विभ्रष्ट-  
प्रधानार्थ-विमर्दनैः ।  
स्थाली-पुलाक-नीत्यैव  
**निवर्त्याः** प्रतिवादिनः +++(तत्-प्रधानार्थ-ग्रहणतः)+++॥ ४० ॥+++(5)+++

न खल्व् अखिलम् अपि निघृष्यते  
सुवर्ण-खण्डो वर्ण-निष्कर्षाय । +++(5)+++
</details>

<details><summary>मूलम् - ४०</summary>

गुरुः - आयुष्मन्, अवहितमनाः शृणु । 

शिष्यः- महानयं प्रसादः । 

राजा -- ब्रह्मन्, 

प्रमाणपथ[^100] विभ्रष्टप्रधानार्थविमर्दनैः । 

[^100]:
     पद------घ ड च छ


स्थालीपुलाकनीत्यैव निवर्त्याः प्रतिवादिनः ॥ ४० ॥

न खल्वखिलमपि निघृष्यते  
सुवर्णखण्डो वर्णनिष्कर्षाय ।
</details>


<details><summary>प्रभावली - ४०</summary>

अवहितं सावधानं मनो यस्य सः । दुर्वादप्रपञ्चो न कर्तव्यः ; तन्-मत-प्रधानार्थ एव निरसितव्य इत्याह – प्रमाणेति । प्रमाणपदात् विभ्रष्टं यत्तेषां 

 X२५४  
प्रधानप्रमेयं तन्निरसनैः । स्थालीपुलाकन्यायेन प्रधानार्थनिरसनैः निवर्त्याः ; निरस्याः ॥ ४० ॥

अस्मिन्नर्थे निदर्शनान्तरमप्याह -- न खल्विति । निघृष्यते ; लिख्यते । वर्णनिकर्षाय; स्वर्णशलाकावर्णपरीक्षणाय । 
</details>


<details><summary>प्रभाविलासः - ४०</summary>

प्रमाणेति । मायिनां जगन्मिथ्यात्वं, साङ्ख्यानां स्वतन्त्रप्रकृतित्वं, कुमारिलगुरूणां निरीश्वरत्वं, नैयायिककाणादानामसत्कार्यपरमाण्वादिकल्पन- मित्याद्याः प्रधानार्थाः । एकस्मिन् पुलाके पक्वे सर्वमन्नं पक्वमिति स्थाली-  
पुलाकन्यायः । अत्रैकदेशज्ञानेन समुदायज्ञानात् प्राप्तिर्नाम नाट्यालङ्कारः 

'प्राप्तिः सा समुदायस्य ज्ञानं यच्चैकदेशतः " इति लक्षणात् ॥ ४० ॥
</details>
