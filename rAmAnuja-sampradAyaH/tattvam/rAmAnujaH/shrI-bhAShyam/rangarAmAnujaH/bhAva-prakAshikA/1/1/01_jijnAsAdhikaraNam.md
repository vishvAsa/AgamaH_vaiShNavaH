+++
title = "01 जिज्ञासाधिकरणम्"

+++
अतसीगुच्छसच्छायमञ्चितोरःस्थलं श्रिया । अञ्जनाचलृङ्गारमञ्जलिमर्म गाहताम् ।। प्रारिप्सितस्य ग्रन्थस्य अविघ्नपरिसमाप्त्यर्थं प्रचयगमनार्थञ्च स्वाचार्यस्य वरदगुरोरिष्टदेवतारूपं हस्तिगिरीश्वरं भगवन्तं वरदप्रणातार्तिहरनामभ्यां प्रख्यापितेष्टप्राप्त्यनिष्टपरिहारलक्षणपुरुषार्थदातृभावम् अत एव शरण्यं शरणमुपगच्छति वरदं द्विरदाद्रीशमिति । द्विरदाद्रीशमित्यनेन सौलभ्यमुक्त्तम् ;   
 दिङ्नागैरर्चितस्तत्र पुरा विष्णुः सनातनः । ततो हस्तिगिरिर्नाम ख्यातिरासीन्महागिरेः ।। इति पुराणवचनेन दिङ्नागानां तिरश्चामप्यर्चनीयोऽभूत् तत्रेति प्रतीतेः । श्रीनिधिंकरुणानिधिमिति पदद्वयेन शरण्यत्वोपयुक्त्ते सामर्थ्यकारुणिकत्वे अभिहिते । श्रीनिधेर्हि देयद्रव्येषु न दुर्लभं किञ्चिद्वस्त्वस्तीति नेष्टप्रापणे देयद्रव्याभावकृतमसामर्थ्यमस्ति । "अप्रमेयं हि तत्तेजो यस्य सा जनकात्मजा' इति श्रीनिधेरप्रमेयतेजोनिधित्वेन अनिष्टनिरसनेपि तेजोविरहलक्षणमसामथ्यर्ं न संभवति । हरिमित्यनेन आश्रितानां दुरितं हरतीत्यर्थसिद्धिः । *एवं परदेवतां प्रणम्य स्वाभीष्टां स्वस्य एतत्प्रबन्धनिर्माणौपयिकज्ञानशक्तयादिगुणप्रदायिनीं सदर्शनाख्यामपि देवतां प्रणमति बहिरिति । उपबृंहितवेदाय व्याख्यातवेदाय* । अन्तर्ज्वरम् = "बिभेत्यल्पश्रुताद्वेदो मामयं प्रतरिष्यति' इति न्यायेन विपरीतार्थप्रतिपादनसमुद्भूतं व्याकुलत्वम् । अशीशमत् शमयति स्मेत्यर्थः । शमेर्ण्यन्तात् कर्तरि लुङि चङि (च) रूपम् । यथा योगी स्वशक्त्तिवैभवेन परेषां ज्वरं निवर्तयति, एवमयमपि स्वशक्त्तिवैभवेन श्रुत्यादीनामन्तर्ज्वरं शमयति स्मेति सूच्यते । प्रपद्ये प्रणवाकारमिति । प्रणवाकारं प्रणवसदृशं रङ्गमिव च स्थितमित्यर्थः । पूर्वाधिप्रतिपादितं भाष्यस्य रङ्गप्रणवाभ्यां सादृश्यमुत्तराधर्ेन उपपादयति । परस्येति । अकारार्थो विष्णुर्जगदुदयरक्षाप्रळयकृत् मकारार्थो जीवस्तदुपकरणं वैष्णवमिदम् । उकारोऽनन्यार्हं नियमयति सम्बन्धमनयोः त्रयीसारः त्र्यात्मा प्रणव इममर्थं समदिशत् ।।' इत्युक्त्तरीत्या प्रणवस्य शेषित्वप्रकाशकत्वम् । भाष्यस्य परमशेषित्वप्रकाशकत्वं स्पष्टमेव । श्रीरङ्गस्यापि परब्रह्मशेषशायित्वप्रकाशकत्वेन शेषित्वप्रकाशकत्वम् । यद्यपि श्रीरङ्गस्य शेषशायित्वलक्षणशेषित्वप्रकाशकत्वम्; भाष्यप्रणवयोस्तु स्वामित्वलक्षणशेषित्वप्रकाशकत्वमिति नैकः साधारणो धर्मः तथापि, "सकलकलं पुरमेतत् संप्रति जातं सुधांशुबिम्बमिव' इत्यत्रेव श्लेषभित्तिकाभेदाध्यवसायमूलया भेदे अभेदः इत्येवंरूपया अतिशयोक्तयैव साधारणधर्मैक्यलाभः । श्रुत्यन्तेष्विति *श्रवणमननयोरुमयोरपि श्रुत्यन्तादिसंबन्धाविशेषेऽपि प्राधान्यात् प्रणवे ? (श्रवणे ?) श्रुत्यन्तरस्य प्रतिपादकत्वेन प्रतिपत्तिस्थानतया, मनने भाष्यस्य च व्यपदेशः । यथा "श्रोतव्यः श्रतिवाक्येभ्यो मन्तव्यश्चोपपत्तिभिः' इति । दृष्टं विशदध्यानविषयीकृतम् । न तु स्वमते ध्यानदर्शनयोर्भेदोऽस्ति । "रङ्गधामनि यो मुक्त्तिकालीन (नः ?) श्रवणमनननिदिध्यासनफलीभूतः सः' इत्यपि वदन्ति । अत्र श्रुत्यन्तहृदम्बुजरङ्गधामतुल्यतया भगवदभिव्यक्त्तिस्थानत्वं भाष्यस्य व्यज्यते । प्रमाणञ्च प्रमेयञ्चेति । प्रमाणं वेदः प्रमेयं तत्प्रतिपाद्योऽर्थः । अथ चिकीर्षितौपयिकतया प्रकृतं व्याख्येयतात्पर्यज्ञानमाशास्ति- अविस्तृता इति । गिरः । दीपादिसङ्ग्रहार्थं सामान्येन ग्रहणम् । अत एव तदैककण्ठ्येन भाष्यं व्याख्यायते । अखिलं पदगतं वाक्यगतं पबन्धगतञ्च । दृढं कुतर्कानपनोद्यम् । एवं मङ्गलमनुष्ठाय चिकीर्षितं प्रतिजानीते श्रीरङ्गेति । प्रथमविशेषणेन स्वस्य धीविशेषः, द्वितीयेन सत्वोत्तरत्वञ्च आप्त्यर्थं प्रदर्शितम् । अचूचुदत् । श्रुतप्रकाशिकायामिति शेषः । अत्र भाष्यं मया व्या-(ख्यायत इ)ति (प्रति) ज्ञातं भवति । तत्र विन्यासविशेषात् भगवत्कैङ्कर्यबुध्यैव स्वस्य प्रवृत्तिः; न तु पाण्डित्यख्यापनायेति व्यज्यते । अथ तत्प्रीणनार्थमपि ग्रन्थकरणम्, "बोधयन्तः परस्पर'मिति वचनानुसारेण परप्रत्यायनाथर्तयैवार्थवत् । ननु शिष्याः स्वयमेव जानन्ति, किं त्वया यत्नः क्रियते इत्याशङ्कयाऽऽह गुरुभ्य इति । सौकर्यायेति प्रकृतचोद्यपरिहारः । अथापि संप्रदायविरहाद्भ्रमसंभवे कथं परानुग्रहः स्यात् ? तत्राऽऽह गुरुभ्य इति । एवमपि शब्दरचनायामन्यथा प्रतिपादनसंभवेन भ्रमसंभव इत्यत उक्त्तं तत्प्रयुक्त्तैः इति । एवं तर्हि ते यत्नः किमर्थ इत्यत्राऽऽह सङ्कलय्येति । वरदगुरुभिरुपन्यस्तेष्वर्थेषु यावदपेक्षितम्, तथा सङ्कलनमस्मत्कृतमित्यभिसन्धिः । अथापि कृत्स्नोपदेशाभावात् स्वग्रन्थस्यानुपादेयतामाशङ्कयाऽऽह क इति । इदं चोद्यं न्यायसुदर्शनादिष्वपि समानमित्यर्थः । अथापि तैः पूर्वकृतैरेवालम् । किं भवद्यत्नेन कतिपयार्थग्राहिणेति चोद्यं परिहरति श्रुतांशेति । भाष्यवित्तमैः सुदर्शनविवरणादिभिः भाष्यार्थं प्रतिपद्यमानैरपि इयं कृतिः श्रुतप्रकाशिका नोपेक्ष्या; किन्तु उपादेया । किमर्थं ? मया आचार्यसकाशात् श्रुतानामर्थानां श्रुतप्रकाशिकया प्रतिपाद्यमानानां सुदर्शनादिष्वनुक्त्तानां भाष्यार्थांशानां स्थितये । अत्र दृष्टान्तः आढ्यैरिति । "पन्त्रे तद्देवतायाञ्च', "यस्य देवे परा भक्त्तिः यथा देवे तथा गुरौ' इत्यादिप्रमाणानुसारेण भाष्यार्थाधिगमस्य भाष्यतत्कर्तृतत्प्रतिपाद्यभगवत्प्रसादलभ्यत्वम् कृत्स्नभाष्यार्थवेदितुः भाष्यकारस्य तत्प्रतिपाद्यस्य भगवतो वा, "अस्य वाक्यस्यायमर्थः' इत्येवंरूपात् वचनात् भाष्यार्थः सुबोधो भविष्यति इत्याशङ्कयाऽऽह भाष्यञ्चेद्व्यवृणोदित्यादिना । ननु व्यवृणोदित्यत्र "हेतुहेतुमतोर्लिङ्' इति लिङो भविष्यद्विषयत्वात् लिङ् मा भून्नाम । मा च भूत्, "लिङ्निमित्ते लृङ् क्रियातिपत्तौ' इति लृङ् । तस्यापि भविष्यद्विषयकत्वात् । "भूते च' इत्यनेन भेते काले, "लिङ्निमित्ते लृङ् क्रियातिपत्तौ' इति विधीयमानो लृङ् कस्मान्न भवतीति चेत्- अत्राहुः । सत्या अपि क्रियातिपत्तेरविवक्षितत्वाद्वा, सतोऽपि हेतुहेतुमद्भावस्याविवक्षितत्वाद्वा लृङ् न भवति । सतोऽप्यविवक्षा दृश्यते, यथा "अनुदरा कन्ये'ति । केचित्तु "गाम्भीर्यादनवस्थिति' रिति गाम्भीर्यहेतुकत्वोक्त्तेः अनवस्थाने विवरणं न हेतुरिति वर्णयन्ति । केचित्तु ननु स्वयमेव भाष्यकारैः भाष्यस्य व्याख्यातत्वात्किमिति भवता यत्नः क्रियते इति चोद्यं परिहर्तुमनुवदति भाष्यञ्चेदिति । अत्र चेच्छब्दः न यद्यर्थे, किंतु असन्दिग्धे सन्दिग्धवद्वचने, वेदाश्चेदितिवत् । भाष्यञ्चेदिदम्, स्वयं व्यवृणोदेव । भाष्यभाष्यं स्वयमेव स्वव्याख्यानं भवति । तथा हि भाष्यलक्षणं कुर्वन्ति, "स्वपदानि च वर्ण्यन्ते' इति । परिहरति व्याख्यानेति । तथा; अत्र अपिरध्याहार्यः । तथापि व्याख्यानवाचां भाष्यान्तर्गतानां गाम्भीर्यादनवस्थितिः = तात्पर्यं परिनिष्ठा न लब्धुं शक्येत्यर्थः । अथा कैरिव ? (अन्यथा कैयट ?) वार्तिकादेरनारंभापत्तेरिति भावः । अनवस्थितिमुपपादयति मितमतिरित्यादि । नर (नारद) नारायणन्यायेन भगवानेव अर्चारूपी (?) भाष्यपरिज्ञानार्थिभिरुपसर्पणीयः इति किं युष्मत्कृत्या ? नेत्याह प्रष्टव्य इति । अर्चारूपी ईश्वरः कथं प्रष्टव्यः ? कुत इत्यत आह - स हि इति । स हि नारायणादिरूप ईश्वरः नः इदानीन्तनानामस्माकं प्रत्यक्षरूपो न । इदानीमचर्ारूपेणावस्थानात् नारदादिवत् नास्माकमुपदेष्टेत्यर्थः इति व्याचक्षते । तदेवं श्रीरङ्गेशाज्ञयेत्यारभ्य श्रुतप्रकाशिकारम्भप्रतिज्ञा । तस्याः भाष्यं विषयः; सङ्कलय्य तदर्थज्ञापनं प्रयोजनम्; तच्च न पूर्वव्याख्यानैरन्यथासिद्धम्; न वा भ्रमप्रमादादिदोषमिश्रम्; तदर्थिनश्चात्र अधिकारिणः इति स्वग्रन्थे प्रेक्षावत्प्रवृत्त्यौपयिकं अनुबन्धचतुष्टयं प्रदर्शितं भवति । अष्टादशविद्यास्थानेषु शारीरकशास्त्रे भगवतो भाष्यकारस्य व्याचिख्यासायां निमित्तमाह सर्वेषामित्यादिना । स्वत एव भगवत्साक्षात्कारसमर्थानां मुक्त्तानां वेदस्या लौकिकपुरुषार्थप्रतिपत्त्यर्थमनादरणीयत्वादाह - प्रमाणाधीनप्रमेयनिश्चयानामिति । भ्रान्तात् प्रति वेदस्यानादरणीयत्वादाह उपादित्सितेति । उपादित्सितजिहासितालौकि (तलौकि) केष्टानिष्टतत्साधनानामित्यर्थः । अलौकिकपुरुषार्थतत्साधनप्रत्यायकत्वाविशेषेण सांख्याद्यागमवैलक्षण्ये वेदस्य निमित्तमाह - तत्राप्यपुरुषेति । पूर्वभागे कुतो न व्याचिख्यासेति शङ्कामपाकरोति- तत्र चेत्यादिना । पूर्वभागे अर्वाचीनफलतत्साधनपरे अवगते इति योजना । असन्दिग्धतयाऽवगतेत्यर्थः । पूर्वभागेऽनुपप्लुत इति यावत् । अत्र अर्वाचीनेति विशेषणेन वेदान्तभागप्रतिपाद्यार्थविप्लवे महाफलहानिवत् तदंशे तन्नास्तीत्यपि सूचितम् । तदुज्जिजीवयिषया व्याचिख्यासितमित्यन्वयः । निष्कण्ठकीकृत्य कृतार्थयितुं भवभयाभितप्तेत्यन्वयः । तेन उज्जिजीवयिषाया, कृतार्थयितुमित्यनयोः न पौनरुक्तयमिति वदन्ति । केचित्तु उज्जिजीवयिषायाः सदसद्विवेचनचतुरपूर्वाचार्यविरचितमित्यनेनान्वय इति उज्जिजीवयिषां पूर्वाचार्यगतामाहुः । अपरे तु उज्जीवनकृतार्थीकरणयोः द्वारद्वारिभावेन भेदमाहुः । कुपथप्रवृत्तिनीति । कुत्सितः पथः कुपथः । पथशब्देन समासः । न पथिन्शब्देन । तेन "कापथ्यक्षयोः' इति न भवति । पठितश्च त्रिकाण्डशेषे पथः पन्थाश्च मार्गः स्यात्' इति पथिन्शब्दसमानार्थः पथशब्दोऽकारान्तः । शङ्करादिकृतानां शारीरकव्याख्यानानामनादरणीयत्वे हेतुमाह परमर्षिप्रणीतानीति । यत्तदोर्नित्यसम्बन्धात् अत्र यानीति शेषः । यानि परमर्षिप्रणीतानि शास्त्राणि, तेषां महर्षिप्रणीतानि व्याख्यानानि सन्ति चेदित्यर्थः । व्याख्येयानीति गहनार्थत्वसूचकम् । सन्त्यपि तान्यनादृत्य व्याख्येयान्तराणि इत्यत्र व्याख्येयान्तरकथनं दृष्टान्तार्थम् । यथा व्याख्येयान्तराणां शारीरकविरुद्धानामप्रामाणिकत्वम्, तथा बोधायनव्याख्यानविरुद्धानां शङ्करादिकृतव्याख्यानानामप्रामाणिकत्वमित्यर्थः । यद्वा तेषाञ्च महर्षिप्रणीतानीत्यत्र चशब्दो भिन्नक्रमः । परमर्षिप्रणीतानि व्याख्येयानि, तेषां महर्षिप्रणीतानि व्याख्यानानि च सन्ति चेत्, तान्येव व्याख्येयानि, व्याख्यानानि च अनुरोद्धव्यानीत्यर्थः । बाधकानुपलम्भादिति । "सर्वत्र प्रसिद्धोपदेशा'दित्यत्र व्याख्यानान्तरवर्णनं परमतानुसारेण कृतम् । अनन्तरमेव वृत्तिकारोक्त्तार्थवर्णनात् । अतो न तद्विरोधः । पूर्वभागार्थानां शिक्षणीयत्वमिति । अरुणाधिकरणादिष्विति भावः । अखिलेतिश्लोकार्थविचारः इष्टदेवतोपासनरूपं मङ्गलमिति । उपासनाशीरूपं भङ्गलमित्यर्थः । अत एव वक्ष्यति, "वस्तुनिर्देशः, भवत्वित्याशीर्वादश्च कृतौ भवतः' इति । केचित्तु भक्त्तिप्रार्थनमपि भक्त्तिरूपमिति मन्यन्ते । यद्वा उपासनस्य स्वतोऽनुकूलत्वमवगम्य तत् प्रार्थयमानेन तस्याप्यनुष्ठितत्वसम्भवादेवमुक्त्तमिति द्रष्टव्यम् । मङ्गलाचारयुक्त्तानामिति । न च इदं वचनं जपहोमादितुल्यतया आदर्शदर्शनादिमङ्गलाचारस्य विनिपातनिवृत्तिहेतुत्वावगमकम्; न त्वारम्भकाले मङ्गलकर्तव्यतायां प्रमाणम् । अत एव मङ्गलानुष्ठाने आचारमेव प्रमाणयन्ति इति वाच्यम्- समाप्तिप्रतिबन्धकविघ्नस्यापि विनिपातशब्दार्थत्वेन मङ्गलाचरणस्य विघ्ननिवारकत्वावगमकत्वेन प्रामाण्यसम्भवात् । यथा चोदनासूत्रे इति * । "चोदनालक्षणोऽर्थो धर्मः' (पू.मी 1-1-2) इति सूत्रे यश्चोदनालक्षणः स धर्म इति धर्मस्वरूपे कथिते, यथा चोदनैव प्रमाणमिति अर्थादुक्त्तं भवति तथेत्यर्थः । प्रह्वीभावावगमात् प्रणतिरपि फलितेति । प्रणतिरप्यनुष्ठिता भवतीत्यर्थः । ननु विनतेत्युक्त्तिमात्रेण कथं प्रणतिरनुष्ठितेत्यवसीयते । तथासति, उपासकानां भगवान् मोक्षप्रदः इत्युक्त्तिमात्रेण तद्वाक्यप्रयोक्त्तॄणां सवर्ेषामपि अनुष्ठितोपासनकत्वप्रसङ्गेन मोक्षप्रसङ्गः इति चेन्न । अतिसुकरस्य प्रणामस्य रक्षादीक्षारूपेष्टसाधनत्वमवगम्य तत् अन्येषामप्युपदिशता भाष्यकृता साप्यनुष्ठितेत्युक्त्ते विरोधाऽभावात् । णमु प्रह्वत्वे इति हि धातुरिति । ननु भक्त्तिविनतशब्दयोः प्रह्वोभावावगमकत्वमुपन्यस्य भक्त्तिशब्दस्य प्रह्वीभावाऽवगमकत्वोपपादकानुपन्यासेन नमेः तदुपन्यासोऽसंगतः । नच भक्त्तिशब्दे प्रह्वीभावावगमकत्वस्योपपादकनिरपेक्षतया तदनुपन्यास इति वक्त्तुं शक्यम् । प्रत्युत भक्त्तिशब्दस्यैव प्रह्वोभावार्थकत्वस्य अप्रसिद्धत्वेन तदुपपादकसापेक्षतया तदुपन्यास एव (हि) युक्त्त इति चेत् मैवम् । एभक्त्तिविनतशब्दयोरैकार्थ्यमवश्यं वक्त्तव्यम् । इतरथा रक्षाहेतुत्वं विनतेरुपन्यस्य तदतिरिक्त्तायाः भक्त्तेः पार्थने किं केन सङ्गत स्यात् । अतो भक्त्तिविनतशब्दयोरैकार्थ्यात् प्रक्रमस्थविनतशब्दस्य, "णमु प्रह्वत्वे' इति स्मृत्यनुसारेण अर्थे कथिते भाक्त्तशब्दस्याप्यर्थः कथितः । यथा, विदितः स हि धर्मज्ञः शरणागतवत्सलः । तेन मैत्री भवतु ते यदि जीवितुमिच्छसि ।।' (श्रीमद्रामा।) इत्यत्र मैत्र्याः शरणागतिरूपत्वसिद्धिः इति मत्वा, "णमु प्रह्वत्वे इति हि धातुरित्युक्त्तम् । न च नमेः प्रह्वीभावार्थकत्वे विनतशब्दस्य न्यासोपासनाख्यविद्याविशेषनिष्ठपरत्वं न स्यादिति वाच्यम् उपसर्गवशेन ज्ञानविशेषविशिष्टप्रह्वीभाववाचकत्वसम्भवेन विद्याविशेषवाचित्वसम्भवात् । विषयविषयिरूपेति । विषयो ब्रह्म; उपासनफले विषयिणी । न च उपासनस्य तृतीयाध्यायप्रतिपाद्यस्य विषयित्वेऽपि कथं फलस्य चतुर्थाध्यायप्रतिपाद्यस्य विषयित्वमिति वाच्यम्, फलभूतायाः मुक्त्तेरपि भगवदनुभवरूपतया विषयित्वेन क्रोडीकारसंभवेनादोषात् । भवतीति भुवनमिति । यद्यपि भुवनशब्दः, "भू सू धू भृस् जिभ्यश्छन्दसि' इति छन्दसि क्युन्नन्तो व्युत्पादितः । तथापि "वा भुवन' मित्यत्र "बहुलस्मरणात् भाषाविषयत्वमप्यस्ती'ति वैयाकरणोक्त्तेरदोषः । रूढिशक्तया कुलालादिव्यावृत्तिरिति । यद्यपि योगोऽतिप्रसक्त्तः तथापि रूढ्या तन्निरास इति भावः । यद्यपि रूढ्यनभ्भुपगमेऽपि अखिलशब्देनैव कुलालादिव्यावृत्तिसिद्धिः; तस्याखिलकार्यहेतुत्वाभावात् । किञ्च लीलापदेनापि व्यावृत्तिसिद्धि । प्रयोज्यरूपघटगतजन्मादिव्यापारस्य कुलाललीलात्वाभावात्, तथापि इतरपदनिरपेक्षस्यापि केवल भुवनशब्दस्य कुलालादिव्यावर्तकत्वसिद्धिरित्यभिप्रेत्य तथोक्त्तमिति द्रष्टव्यम् । अण्डजातानीति । अण्डान्तर्वर्तीनि भुवनानि विक्षितानीत्यर्थः; न त्वण्डसमूहाः इति । भुवनशब्दस्याण्डवाचित्वाप्रसिद्धेः । किञ्च ब्रह्मणोऽण्डोत्पादकत्वगन्धाभावेन तद्य्वावृत्यर्थं साकल्यस्याप्यविवक्षणीयत्वापातात् । केचित्तु अण्डजातानि अण्डसमूहा अपीत्यर्थः । तेषामपि विपुलतरकार्यविशेषरूपत्वेन भुवनशब्दवाच्यत्वसम्भवात् । न चैवं ब्रह्मणोऽण्डानुत्पादकत्वेन तत एव तद्य्वावृत्तिसिद्धिरिति वाच्यम् - अखिलपदाभावे भूलोकादिलक्षणयत्किञ्चिद्भुवनजनकत्वस्य चतुर्मुखादावपि सम्भवेन तद्य्वावृत्त्यर्थत्वेन अखिलपदस्यार्थवत्त्वात् । निषेध्यवशात् शुभत्वाशुभत्वे इति । ननु यद्यत्र भुवनवैकल्यस्य निषेध्यस्याशुभत्वात् तन्निषेधस्य शुभत्वम्, तर्हि अखिलहेयप्रत्यनीकेत्यत्र अखिलशब्दस्य भगवच्छरणागतिवाक्योपक्रमगतस्य हेयवैकल्यनिषेधवाचिनः शुभत्वं न स्यात्, निषेध्यस्य हेयवैकल्यस्य शुभत्वादिति चेन्न । तत्रापि अखिलहेयप्रत्यनीकेत्यत्र निवर्तकवाचिप्रत्यनीकशब्देन निवृत्तिक्रियाव्यापाराविषयत्वं हेयगतं हि निषिध्यते; हेयगतं च निवृत्तिक्रियाव्यापाराविषयत्वमशुभमेवेति तन्निषेधस्यापि शुभत्वात् । चिदचिद्भेदोऽप्यभिप्रेत इति । अखिलशब्दस्य सर्वशब्दपर्यायतया सर्वत्वस्य बुहुष्वेव वृत्तेः, "पृथक्तवनिवेशात् संख्यया कर्मभेदः स्यात्' (पूर्वमी-2-2-21) इति न्यायेन बहुत्वस्य भेदगर्भतया भुवनानां भेदः सिद्धो भवति । भुवनशब्दश्चिदचित्संवलनात्मकविपुलतरकार्यविशेषवाचीति चिदचिद्भेदश्च सिद्धो भवति । न च सर्वशब्दस्य बहुत्वसापेक्षत्वमसंप्रतिपन्नमिति वाच्यम्; "विश्वजित् सर्वपृष्ठः' इत्यत्र सर्वपृष्ठशब्दस्य चोदकप्राप्तज्यौतिष्टोमिकपृष्ठानुवादित्वं न संभवति, ज्योतिष्टोमे द्वयोरेव पृष्ठयोः सत्त्वेन तत्र बहुत्वसापेक्षस्य सर्वशब्दस्याप्रवृत्तेः; अपितु षाडहिकानां बृहद्रथन्तरवैरूपवैराजशाक्वररैवतानां विधिरिति सप्तमे (पू.मी. 7-3-3) स्थितत्वात् । स्थेमा स्थितिरिति । न स्चिरत्वमित्यर्थः । अयमाशयः- यद्यपि स्थिरशब्दात् इमनिच् न संभवति, पृथ्वादिष्वस्य पाठाभावात्; अत एवोक्त्तं वृत्तौ प्रियस्थिरेति सूत्रे, "स्थिरशब्दस्य पृथ्वाद्यपाठादिमनिच् नोदाह्नियते' इति तथापि तिष्ठतेरौणादिक इमनिच्प्रत्ययो बहुलवचनात् अनिमवेमादिवद् द्रष्टव्यः । प्रसिद्धश्चायं शब्दः शिष्टप्रयोगेषु, "द्राघीयांसः संहताः स्थेमभाजः' इत्यादिषु । निखिलजगदुदयविभवविलयेत्यत्र विभवपदेन स्थितिरुच्यते । ननु मोक्षस्य पृथङ्निर्देशं सिद्धवत्कृत्य खलु तस्य भङ्गादिशब्दार्थयोरनन्तर्भाव उक्त्तः; स न युक्त्तः, पृथक्कीर्तनस्यास्मिन् श्लोके अदर्शनात्, रक्षापदस्य स्वर्गादिफलप्रदत्वप्रतिपादकत्वादित्याशङ्कय रक्षापदस्य (पृथक्) स्वर्गादिफलप्रदत्वप्रतिपादनानौचित्यं दर्शयति- विनतेत्यादिपेनेति । अध्यासपरिणामपक्षयोरिति । अध्यासपक्षः शांकरः, परिणामपक्षो यादवभास्करीय इति द्रष्टव्यम् । तस्यार्थत्वाभावेनेति । अभेदे अन्तःप्रवेशाद्यसिद्धेः स्वमत एवान्तः प्रवेशनियमनश्रुतिस्वारस्यसंभवात् स्वमते अध्यासपरिणामपक्षवैलक्षण्यसिध्द्यर्थमन्तः- प्रवेशनियमनसंभवस्य पृथग्वक्त्तव्यत्वादित्यथर्ः । विस्तरेणोक्त्तस्येति । "जगदुद्भवस्थितिसंहारान्तःप्रवेशनियमनादिलीलम्' इति ग्रन्थकृतैवान्यत्र विस्तरेणोक्त्तस्य, आदिपदेन संक्षेपेणोक्त्तौ विवक्षितत्वोपपत्तेरित्यर्थः । प्रयोजकव्यापारो हि लीलेति । ननु स्वतन्त्रकर्तृप्रयोजकराजव्यापाररूपप्रेषणादेः लीलात्वादर्शनात् बाललीलाप्रयोजकतत्पितृव्यापारभूतप्रार्थनादेर्लीलात्वाभावाच्च प्रत्युत प्रयोज्यभूतबालव्यापारस्यैव लीलात्वदर्शनाच्च कथमेतदिति चेत्- न; तद्य्वापारस्तस्य लीला, नान्यव्यापारः इत्यत्र तात्पर्यात् । न चैवं नटविटविदूषकादिव्यापारस्य परिहासादेः राजलीलात्वं न स्यादिति वाच्यम्; इष्टापत्तेः । तत्र लीलारसनिष्पादकत्वेन लीलापदस्य औपचारिकत्वात् । न च, "लोकवत्तु लीलाकैवल्यम्' इति सूत्रे भगवता भाष्यकृता जगज्जन्मस्थितिध्वंसादेर्लीलैव प्रयोजनमिति जन्मादेर्लीलाप्रयोजनकत्वोक्तया लीलात्वाभावस्य सूचितत्वात् इह जन्मादिषु प्रयुज्यमानो लीलाशब्द औपचारिक एव स्यादिति वाच्यम् । परिपूर्णानन्यप्रेयर्स्वच्छन्दपुरुषकार्यचेष्टाविशेषे लीलाशब्दस्य प्रचुरप्रयोगसत्त्वेन जन्मस्थित्यादेरपि मुख्यलीलात्वस्य सिद्धान्त्यभिमतत्वात्; "लोकवत्तु लीलाकैवल्यम्' इति सूत्रभाष्यस्यापि जगज्जन्मादेर्लीलात्वपरतया व्याख्यास्यमानत्वाच्च । भङ्गस्य लीलात्वे युक्त्तेऽपीति । न च भङ्गस्य नाशरूपत्वात् नाशस्य च जन्मस्थित्यादिवत् प्रयोज्यगतत्वाविशेषात् कथमर्धवैशसेन भङ्गस्य लीलात्वाभ्युपगम इति वाच्यम्; घटो विनश्यतीतिवत् घटो भनक्त्तीति प्रयोगाभावेन तयोर्भिन्नत्वात् । अत एव घटो जायते, घठस्तिष्ठतीतिवत् घटो भनक्त्तीति प्रयोगाभावः । तथाच घटकर्तृकव्यापारौ जन्मस्थिती, भङ्गस्तु न तद्य्वापार इति विवेकः । लीलात्वकथनेनोपादानत्वं फलितमिति । जगज्जन्मस्थित्योः परमात्मलीलात्वकथनेन परमात्मसमवेतव्यापारत्वोक्तया परमात्मन एव भाव्यवस्थावत्त्वेन उपादानत्वलाभादिति भावः । ननु भूतशब्दस्य लब्धसत्ताकार्थकत्वे लब्धसत्ताकानां तेषां परमात्मसाध्या रक्षा कीदृशीत्याशङ्कयाह- लब्धस्वरूपाणां चेति । ननु लब्धस्वरूपाणां स्वरूपाप्रच्युतेर्भगवद्भरत्ववत् अलब्धस्वरूपाणां स्वरूपलाभरूपरक्षाया अपि भगवद्भरत्वात् कथं "लब्धस्वरूपाणां रक्षैकदीक्ष' इति पृथ्क्कृत्योयत इति चेत्, आनुकूल्यावस्थायां तद्रक्षाया निमित्तान्तरनैरपेक्ष्येण तत्र विशिष्योक्तयुपपत्तेः । षष्ठयाः संमन्धमात्रविषयत्वादिति । ननु यद्यपि संबन्धवाचिनी षष्ठी, तथापि यस्य विशेषस्याभिव्यञ्जकमस्ति, तत्रैव पर्यवस्यति; यथा देवदत्तस्येत्यभेदेन प्रवृत्ता षष्ठी पुत्रः, पाणिः, कम्बल इति प्रतिसंबन्धिवशेन पितृत्वावयवित्वस्वामित्वरूपविशेषेषु पर्यवस्यति; न हि देवदत्तस्य पुत्र इत्युक्त्ते देवदत्तस्वामिकमन्यपितृकं पुत्रं प्रतियन्ति । ततश्च भूतव्रात इत्युक्त्ते भूतव्रातयोरेव समुदायसमुदायिभावलक्षणः संबन्धः प्रतीयते । ततश्च भूताभूतव्राते भूतव्रातशब्दस्य, सापेक्षमसमर्थमिति न्यायेन अग्नीषोमीये आग्नेयशब्दवदसामर्थ्यादप्रवृत्तिः, अथवा छत्रिन्यायेन लक्षणा वा समाश्रयणीया स्यात् । राजपरिषदित्यादौ तु परिषत्सेनादिशब्दानां समुदायिविशेषविशिष्टसमुदायवाचिनां नैकान्ततः समुदाय्यपेक्षा; यथा वनघटादिशब्दानां तरुगजादिसमूहवाचिनामन्तर्भावितसमुदायिकतया न समुदाय्यपेक्षा, यथा वा पुत्रीयतिजीवतीत्यादीनामन्तर्भावितेषिधारणकर्मकाणां न कर्मापेक्षा । ततश्च परिषदादिशब्देषु स्वाम्याकाङ्क्षामात्रम्, किंस्वामिका परिषत्' इति । ततश्च राजपरिषदित्यत्र राज्ञः स्वामित्वेनान्वयः, राजस्वामिका परिषदिति । ततश्च तत्राप्यराज्ञां स्वामित्वमेव वार्यते । न च परिषच्छब्दतुल्य एवायं व्रातशब्दः, न समूहादिशब्दवदिति वाच्यम्, तर्हि तथैव वक्त्तव्यत्वेन संबन्धमात्रस्य षष्ठयर्थत्वप्रसाधनवैफल्यादिति चेत्- सत्यम्; समूहशब्दपर्याय एवायं व्रातशब्दः, "समूहनिकरव्रात' इति कोशपाठात् तथापि तस्यानर्थक्यप्रसङ्गात् विवक्षितविशेषसिद्धिरित्यत्र तात्पर्यात् । इतरथा विनतविविधभूतेत्यनेनैव विवक्षितार्थसिद्धौ व्रातपदेनातिरिक्त्तार्थालाभात् व्रातशब्दवैयर्थ्यप्रसङ्गात् । अत एव वक्ष्यति "एवं च व्रातशब्द (पद) प्रयोगस्यार्थवत्त्वं स्यात्' इति । ब्रह्मजिज्ञासेति सूत्रे संबन्धसामान्यषष्ठीपरिग्रहे ब्रह्मसंबन्धिनामपि जिज्ञास्यत्वं सिध्यतीति सर्वैरपि भाष्यकृद्भिर्व्यवहृतत्वाच्च । अत्र व्रातशब्दस्य "पशुर्मनुष्यः पक्षी वा' इत्यादिप्रमाणानुसारेणानियतवृत्त्युत्सेधजीविवाचित्वं केचिन्मन्यन्ते; उक्त्तं च काशिकायां वृत्तौ व्रातच्फञोरस्त्रियाम्' इत्यत्र । "काममात्मानम्' इत्यादिस्मृतेर्भगवदाज्ञारूपायाः संसारिचेतनमात्रविषयत्वात् कथमनया स्मृत्या भगवतोऽपि संश्रितरक्षणानुष्ठानस्याभिमतत्वसिद्धिरित्यत आह - ईदृशीति । परत्वसौलभ्ये च संश्रयणीयतानिमित्ततयेति । ननु अखिलेत्यादिप्रथमपादप्रतिपाद्यस्य जगत्कारणत्वस्य परत्वपर्यवदितत्वेऽपि विनतविविधेति द्वितीयपादप्रतिपाद्यस्य मोक्षप्रदत्वस्य कथं सौलभ्यपर्यवसितत्वम् ? न हि पुरुषार्थप्रदत्वमात्रेण सौलभ्यं सिध्यति; तथा सति कल्पवृक्षकनकाचलादेरपि सौलभ्यपसङ्ग इति चेत्- मैवम्; दातृत्वस्यापि सौलभ्यपर्यवसितत्वात् । उक्त्तं हि अभिगम्यत्वमोक्षप्रदत्वलक्षणं सौलभ्यमिति । वक्ष्यति न ग्रन्थकारः, "अन्तस्तद्धर्मोपदेशात्' इत्यत्र (कारुण्यसौशील्यादीत्यत्र)"कारुण्यसैशीळ्यवात्सल्यौदार्याणि सौलभ्योपयुक्त्तानि' इति । ततश्च नानुपपत्तिः । य एनं विदुरमृतास्ते भवन्ति इति । मोक्षप्रदत्वलक्षणं सौलभ्यमित्यर्थः । सं बाहुभ्यां नमतीत्यादि । पतत्रैः=कर्मभिः द्यावापृथिवीसंजनयन् परमात्मा स्वाश्रितविषये बाहुभ्यां संनमति सम्यक् प्रह्वीभवति; "प्रह्वीभवति नीचे हि परो नैच्यं विलोकयन्' इत्यादिस्मृतेरित्यर्थः । विदीप्त इत्यत्र दीप्तिमात्रव्यावर्तकत्वस्य स्वरसतः प्रतीयमानत्वात् पूर्वभागप्रतिपाद्यत्वरूपविशेषणविशिष्टतया दीप्तमित्यस्यार्थस्य स्वरसतोऽप्रतीतेराह - यद्वा क्षुद्रसुखेति । केचित्तु द्वितीयपक्षे दीप्तिविदीप्त्योर्भिन्नविषयतया अस्वारस्यं मन्यमानाः प्रथममेव पक्षं रोचयन्ते । ते च तद्वाक्यमेवं योजयन्ति - अग्न्यादिरूपतया पूर्वभागेऽपि ब्रह्मणः प्रतिपाद्यत्वमस्त्येव; "तदेवाग्निस्तद्वायुः' इति उपनिषद्वाक्येन तथैव ज्ञायमानत्वात् । वेदान्तभागे तु विशेषेण दीप्तमिति । विशेषेण=अद्वारकतयेत्यर्थः । व्युत्पत्तिलक्षणसौष्ठवाभाव इति । व्युत्पत्तिसमथर्नं प्रथमाधिकरणे; लक्षणसौष्ठवसमर्थनं जन्माद्यधिकरणे । रूढिशक्तयेति । श्रीनिवासशब्दस्य नारायणे रूढत्वात् श्रीनिवासे ब्रह्मणीत्यनेन नारायणस्यैव ब्रह्मत्वाविष्करणादिति भावः । ब्रह्मणस्तदुत्तीर्णत्वं चेति । भेदाभेदवादिपक्ष इत्यथर्ः । वक्ष्यति हि श्रीनिवासशब्दं प्रस्तुत्य "अनेनैवैश्वरोत्तीर्णब्रह्मवादिनो भेदाभेदवादिनो व्युदस्ताः' इति । परस्मिन्नित्यनेन "ब्रह्मविदाप्नोति परम्' इति श्रुतिगतपरशब्दार्थसूचनमुखेन, "परमतः सेतून्मानसंबन्धभेदव्यपदेशेभ्यः' इत्यधिकरर्णार्थस्य प्राप्यान्तरव्युदासस्य, परशब्दप्रत्यभिज्ञया, "न स्थानतोऽपि परस्य' इत्यधिकरणार्थस्य उभयलिङ्गत्वस्य वा स्मरणं संभवतीत्यभिप्रयन्नाह - परस्मिन्नित्यादि । वस्तुतोऽर्थद्वयसूचनमपि संभवतीति ध्येयम् । अविशेषेण भक्त्तिरूपेत्युक्त्तत्वादिति । न च "अत्रापि, "छागो वा मन्त्रवर्णात्' इति न्यायोऽभिप्रेतः' इति पूर्ववाक्येन च, "शेमुषी भक्त्तिरूपेति भक्त्तिरूपज्ञानस्योपायत्वं प्रागुक्त्तम्; कथमिदानीं प्रीतिरूपध्रुवानुस्मृतेरुपायत्वं प्रातिपाद्यत इत्यत्राह - एवंरूपेति; एवंरूपा साक्षात्कारप्रीतिरूपत्वपर्यन्ता ध्रुवानुस्मृतिरेव भक्त्तिशब्दवाच्येत्यर्थः' इति लघुसिद्धान्तग्रन्थेन च विरोधः शङ्कनीयः; एतस्य मतान्तरत्वेनादोषात् । रक्षैकदीक्षे परस्मिन्नित्यन्तैरिति । अत्र रक्षैकदीक्ष इत्यस्मात् परम् "इति' शब्दोऽध्याहर्तव्यः; ततश्चेत्थं योजना - परस्मिन्नित्यन्तैः प्रतिपादित उपेयभूत एव रक्षैकदीक्ष इति सिद्धोपाय उक्त्त इति । ततश्च रक्षैकदीक्ष इति पदोपादानवैयर्थ्यं न चोदनीयमिति द्रष्टव्यम् । भाट्टप्राभाकरा व्यावर्तिता इति । भुवनशब्दस्य विपुलतरकार्यविशेषवाचितया तत्सर्गस्य, "न कदाचिदनीदृशं जगत्' इति वदद्भिरनभ्युपगतत्वादिति भावः । (पाराशर्येत्यादिश्लोकार्थ विचारः ) अथ द्वितीयेन श्लोकेन स्वप्रबन्धस्यावान्तरविषय इति । पाराशर्यवचोरूपसूत्रसमुदाय इत्यर्थः । इत्यादिभिराचार्योपसत्तेरिति आदिशब्देन, "विष्णोः कटाक्षमद्वेष आभिमुख्यं च सात्त्विकैः । संभाषणं षङेतानि ह्याचार्यप्राप्तिहेतवः ।' इत्यादिर्विवक्षितः । भगवत्कटाक्षहेतुकत्वावगमादिति । उपदेशकटाक्षादिभिर्भगवत आचार्यलम्भकत्वेन प्राथमिकोपकारकत्वावगमादित्यर्थः । ततश्च "तद्विद्धि' इत्यादीनां भगवत्कटाक्षहेतुकत्वावगमकत्वं नास्तीति चोद्यस्य नावकाशः । यस्य देवे परा भक्त्तिरिति । भक्त्तिर्हि उपकारकत्वकृतः स्नेहविशेषः । तत्र भगवद्भक्त्तेरुपमानकोटौ तिवेशादाधिक्यं व्यज्यते । तदाधिक्यं च उपकारकत्वाधिक्याधीनम् । अतः भगवतः आचार्यापेक्षयोपकाराधिक्यलाभ इति भावः । पाराशर्यशब्देन जन्मोत्कर्ष इति । ननु गोत्राधिकारे, "गर्गादिभ्यो यञ्' इति यञो विधानादनन्तरापत्ये कथं यञ्प्रत्ययः ? उच्यते- गोत्रत्वोपचारात् "जामदग्न्यो रामः' इतिवत् । ननु शारीरकसूत्रकारो बादरायण इति हि प्रसिद्धिः; कथं तत् पाराशर्यस्योच्यत इत्याशङ्कयाह - तस्यैव बादरायणसंज्ञत्वं च विवक्षितमिति । वचःशब्दस्यार्थे तात्पर्यमिति । यद्यपि वचस एव सुधात्वं सुनिरूपितम् । तथाहि उपनिषत्पर्यालोचननिष्पन्नत्वलक्षणमुपनिषद्दुग्धाब्धिमध्योद्धृतत्वमर्थस्येव शब्दस्यापि सुवचम् । संसाराग्निविदीपनव्यपगतप्राणात्मसंजीवनत्वमपि तादृशज्ञानविषयतयार्थस्येव शब्दस्यापि तादृशसंजीवनज्ञानजनकत्वेन सुवचम् । पूर्वाचार्य सुरक्षितत्वमपि अर्थस्य अन्यथाप्रतीतिलक्षण पीडापरिहारमुखेन शब्दस्यापि सुवचम् । दूरस्थितत्वानीतत्वे अप्यनभिव्यक्त्ताभिव्यक्त्तार्थकत्वरूपे शब्देऽपि संभवतः । उपक्रमगतवचस्सुधात्वानुसारेणोपसंहारगतं चास्वारस्यं सोढव्यम्- तथापि रक्षितत्वानीतत्वादिकमर्थद्वारा शब्द इत्यौपसंहारिकबह्वस्वारस्यापेक्षया भूयोनुग्रहन्यायेनोपक्रमगतवचश्शब्दस्यैकस्यैवार्थलक्षकत्वं न्याय्यमिति भावः । वेदादिशब्दनामिति । ननु "वेदवित्' इत्यादौ विच्छब्दस्यैवार्थतो ज्ञानपरत्वमाश्रित्य वेदशब्दस्यार्थपरत्वाभावोऽपि वक्त्तुं सुशकः; यथा, "यः सर्वज्ञः सर्ववित्' इत्यत्र सर्वं प्रकारतो वेतीत्यर्थाश्रयणम्; न हि तत्र सर्वपदस्य लक्षणा तथा "वेदं वेत्ति' इत्युक्त्ते वेत्तीति शब्दात् न वेदस्य स्वरूपेण ज्ञानमात्रं प्रतीयते, अपितु तत्तदर्थविशेषप्रतिपादकत्वप्रकारेणापि वेत्तीति ह्यर्थः प्रतीयते । अत एव "तदधीते तद्वेद' इति सूत्रे, "यस्तु सामपाठं पठति नासौ वेदेत्युच्यते' इति, "अथर्ाभिज्ञ एव वेदेत्युच्यते' इति चोक्त्तं महाभाष्य इति चेत्- न; "सोऽहं भगवो मन्त्रविदेवास्मि, नात्मवित्' इत्यादौ विच्छब्दस्यार्थप्रतीतिपरत्वाभावेन विच्छब्दादर्थप्रतीत्यदशर्नात् । किंच यदि (द्यत्र) वेदवित्' इत्यादावसंप्रतिपत्तिः, तदा संप्रतिपन्नमुदाहरणान्तरं भविष्यतीत्यदोषः । न ह्यत्र मन्त्रशब्दस्य मन्त्रार्थपरत्वे विप्रतिपत्तिरस्ति । लक्षणाभीजभूतं वचश्शब्दमुख्यार्थभूतवाक्यस्य लक्ष्यमाणाथर्संबन्धमुपपादयति- अर्थाभिधायकं हि वाक्यमिति । सुधाशब्दलक्षणाभयाच्चेति । सुधासदृशार्थे लक्षणाया अभ्युपगन्तव्यत्वादिति भावः । ननु रूपकपक्षेऽपि वचश्शब्दस्यार्थे लक्षणा आवश्यकीति तुल्यमिति चेत्- सत्यम्; त्वन्मते सुधाशब्दे लक्षणा, वचसः सुधा वचःसुधेति वचश्शब्दस्य षष्ठयर्थलक्षणाप्यभ्युपगन्तव्या; अस्मन्मते तु वचःशब्दमात्रे लक्षणेति भावः । ननु स्वाभिमते, "उपमितं व्याघ्रादिभिः', "मयूरव्यंसकादयश्च' इति वा सूत्रानुशिष्टरूपकसमासेऽपि सुधाशब्दलक्षणाऽविशिष्टा; सुधाशब्दस्य तत्सदृशपरत्वात्; "विशेषणं विशेष्येण' इत्यनियमे प्राप्ते आरभ्यमाणस्यास्य सूत्रस्य विशेषणविशेष्यत्वनियमार्थत्वात् (ष्यविषयत्वात्); भिन्नाथर्र्योर्वचःसुधाशब्दयोर्विशेषणविशेष्यभावस्य सुधाशब्दे सदृशलक्षणामन्तरेणायोगात्; आपादपरिसमाप्तेः, "समानाधिकरणेन' इत्यधिकाराभ्युपगमाच्च; सुधाशब्देन भोग्यत्वमभिप्रेतमिति वक्ष्यमाणत्वाच्चेति चेत्- सत्यम्; अस्त्येव स्वपक्षेऽपि लक्षणा; तथापि सा, "उपमितं व्याघ्रादिभिः' इति सूत्रानुशिष्टा । षष्ठीसमासपक्षे तु सुधाशब्दस्यार्थे लक्षणा न शास्त्रीया; अपि त्वैच्छिकी । अत एव, "इन्द्रपीतस्य' इति भक्षमन्त्रे बहुव्रीहौ लक्षणाद्वयसद्भावेऽप्यैच्छिकलक्षणाद्वययुक्त्ततत्पुरुषपरित्यागेन शास्त्रानुशिष्टलक्षणाद्वययुक्त्तबहुव्रीहिपक्ष एवाश्रितः । इन्द्रेण पीत इति तत्पुरुषाश्रयणे पूर्वपद एका लक्षणा; तथा पीतपदे पीतावयलक्षणा । वक्ष्यति चाचार्यः अन्तस्तद्धर्मोपदेशात्' इत्यत्र, मुख्य एव' इति । केचित्तु रूपकसमासे शक्यतावच्छेदकप्रकारकस्याहायर्ारोपस्यैवोत्पत्तेस्तत्र मुख्यत्वमेव । अतएव अन्नमयादावात्मशब्दस्य मुख्यत्वमिति, "अन्वयादिति चेत् स्यादवधारणात्' इत्यादौ क्रियासमभिहारेण ग्रन्थकृद्य्ववहार इति वदन्ति । ननु "उपमितं व्याघ्रादिभिः सामान्याप्रयोगे' इति सामान्यधर्माप्रयोग एव समासविधानात् पूर्वाचार्यसुरक्षितत्वादेश्च सामान्यधर्मस्य प्रयुज्यमानत्वात् कथं समास इत्याशङ्कय, "पुरुषव्याघ्रोऽभिरूपः' इत्यादिषु व्याघ्रशब्दविवक्षित शूरत्वरूप सामान्यधर्माप्रयोगेण अभिरूपशब्दप्रयोगेपि समासवत् सुधाशब्दविवहितभोग्यत्वरूपधर्माप्रयोगात् समास उपपद्यत इत्यभिप्रयन्नाह- सुधाशब्देन भोग्यत्वमभिप्रेतमिति । आनन्त्यादीति आदिशब्देन गाम्भीर्याद्युच्यते । आध्यात्मिकादीति आदिशब्देनाधिदैविकाधिभौतिकयोर्ग्रहणम् । समिति कैवल्यव्यावृत्तिरिति । नन्वेतद्वाक्यपर्यालोचनायां कैवल्यस्यापि संसारोन्मोचनकोटावनुप्रवेश एवाचार्याणामभिमत इति प्रतीयत इति चेत्- मैवम्; समिति कैवल्यव्यावृत्तिरिति वदद्भिः कैवल्यस्य समीचीनसंसारनिवृत्तित्वाभावकथनेन संसारानुवृत्तेरेवाभ्युपेतत्वात् । प्राणशब्दस्य परमात्मपरत्वसमर्थनपूर्वकं परमात्मालाभे संसारस्य हेतुत्वं कथयतामाचार्याणां कैवल्ये संसाराभावस्याभिमतत्वे, "निमित्तापाये नैमित्तिकस्याप्यपायः' इति न्यायात् कैवल्ये संसाराभावेन परमात्मलाभस्यैवाभ्युपगन्तव्यत्वप्रसङ्गात् । वस्तुतस्तु व्यपगतप्राणात्मसंजीवनीमित्युक्त्ते व्यपगतप्राणानां संजीवनीं प्राणधारिकामित्येवार्थः प्रतीयते; जीवनशब्दस्य प्राणधारणार्थत्वात् । ततश्च यः प्राणो व्यपगत, तत्प्राणलम्भिकामित्यर्थः पर्यवस्यति । ततश्च व्यपगतपरमात्मरूपप्राणलम्भकत्वं कैवल्यस्याप्रसक्त्तमेव । कथं तर्हि, समिति कैवल्य व्यावृत्तिरित्युच्यत इति चेत्; इत्थम् प्राणशब्दो जीवपरमात्मोभयपरः; भूमविद्यायां प्राणशब्दस्य जीवेऽपि प्रयोगात् । ततश्च संसाराग्निविदीपनेन व्यपगतप्राणानां जीवपरमात्मानुभवशून्यानां जीवनीमित्युक्त्ते कैवल्यस्यापि तदन्यतरजीवरूपप्राणलम्भकत्वमस्तीति तद्य्वावृत्त्यर्थं समित्युपसर्गः । ततश्च व्यपगतयावत्प्राणलम्भकत्वं समित्युपसर्गसिद्धमिति ग्रन्थाभिप्रायो द्रष्टव्यः । निषादस्थपत्यधिकरणन्यायेन कर्मधारयमभिप्रेत्याह - बह्वयो मतय इति । एककर्तृकमतिभेदस्य परस्परव्याहत्यसंभवात् कर्तृभेदोऽवश्यं वाच्य इत्यभिप्रायेणाह - बहूनां मतयो वेति । गायत्र्यवयवभूतैरिति । "कद्रूश्च वै सुपर्णी च' इत्यनुवाके, "तृतीयस्यामितो दिवि सोम आसीत्' इति मन्त्रे च गायत्र्या अमृताहरणस्य प्रसिद्धेरिति भावः । पिबन्त्वित्यनेन रस्यतायाः स्वरसतः प्रतीतेः अन्वहमित्यस्य तदतिशयद्योतकत्वं युक्त्तमिति मत्वाऽऽह - रस्यतातिशयादिति । ग्रन्थस्य तृप्तिकरत्वप्रतिपादनस्य मन्दफलत्वादाह - यद्वा गभीरत्वादिति । पूर्वाचार्यशब्दोऽपीति । पूर्वाचार्यसुरक्षितामिति श्लोकस्थपूर्वाचार्यशब्दोऽपीत्यर्थः । विस्तीर्णां संचिक्षिपुरित्यनेनेति । भवदीयस्य शारीरकव्याख्यानस्य कथं सांप्रदायिकत्वम् ? मूलानुपलम्भात्; न च टङ्कद्रमिडादिभाष्यग्रन्थ एव मूलमिति वाच्यम्, तस्यापि सांप्रदायिकत्वे प्रमाणाभावादित्याशङ्कापरिहारोऽप्यर्थात् सूच्यत इति भावः । भाष्यव्याख्याने प्रवृत्तस्य (भवतः?) भगवत आचार्यस्य भाष्यानन्तर्गतश्लोकव्याख्यानमनुचितमित्यभिप्रायेणाशङ्कते- ननु सूत्रार्थ इत्यादिना । मङ्गलाचरणमिति; अखिलेत्यादि श्लोकद्वयमित्यर्थः । अविघ्नपरिसमाप्त्याद्यर्थतयेति । आदिशब्देन विषयप्रयोजनाधिकारिणः कथ्यन्ते । तदन्तर्भाव्येवेति । महाभाष्ये पस्पशाह्निकवदिति भावः । प्रस्तोतव्यत्वमुच्यत इति चेदिति । यथा "त्वामस्मि (हं) वच्मि विदुषां समवायोऽत्र तिष्ठति' इत्यत्र वच्मीत्युक्तया उच्यमानस्यार्थस्य उपदेश्यत्वमवसीयते, एवमारभ्यत इत्यर्थेन अथेत्यनेनारम्भयोग्यत्वमुच्यत इत्यर्थः स्यादिति शङ्काभिप्रायः । उपदेशार्थज्ञापनपरत्वाभावादिति । प्रस्तोतव्यत्वमित्यत्र तव्यप्रत्ययस्य, "प्रैषातिसर्ग' इति सूत्रविहितप्रैषार्थककृत्यप्रत्ययत्वासंभवात्, "अर्हे कृत्यतृचश्च' इत्यर्हार्थविहितकृत्यप्रत्ययत्वं वाच्यमित्यर्थः । योग्यत्वमशाब्दमिति । ननु प्रस्तोतव्यत्वस्य वाच्यत्वमभ्युपगम्य कथं योग्यत्वस्य शाब्दत्वं प्रत्याख्यायते ? "अर्हे कृत्यतृतश्च' इत्यनुशासनेन प्रस्तावार्हत्वस्यापि प्रस्तोतव्यशब्दार्थत्वात् । न च प्रस्तोत-व्यत्वस्यापि वाच्यत्वं नाभ्युपगतमिति वाच्यम्-तदानीमपीत्यपिशब्देन तदभ्युपेत्यैव प्रवृत्तेरिति चेत्- न । तदानीमपीत्यपिशब्देन न वाच्यत्वमभ्युपेतम्, अपि तु तत्पदप्रयोज्यप्रतीतिविषयत्वमात्रं प्रस्तोतव्यत्वस्याभ्युपेतम् । ततश्च, यथा धूमे बोधिते स्वयमेवासौ वह्निमनुमास्यतीति बुद्धया प्रयुक्त्ते "धूमोऽस्ति' इति वाक्ये वह्नयस्तित्वं न शाब्दम्, मुख्यार्थानुपपत्त्यभावेन वह्नौ लक्षणाया धूमशब्दे (व्दस्य) अभावात् तद्वत् प्रारम्भयोग्यत्वस्य कथंचिदथपदप्रयोज्यप्रतीतिविषयत्वे सत्यपि न शाब्दत्वमिति भावः । ननु वह्नितात्पर्यके "धूमोऽस्ति' इति वाक्ये वह्नयस्तित्वस्य शाब्दत्वमपि संभवत्येव, तात्पर्यस्यापि लक्षणाबीजत्वात् । "अव्भक्षः' इत्यादौ यथाश्रुतार्थप्रतिपादनमात्रेण प्रयोजनानवाप्तेस्तन्मात्रभक्षणस्य शाब्दत्वाङ्गीकारात् । नद्यां सिष्णासुं प्रति प्रयुक्त्ते, नद्यां ग्राहाः सन्ति' इति वाक्ये, "तत्र मा स्नासीः' इत्यादिवाक्यार्थलक्षकत्वस्य तान्त्रिकैरभ्युपेतत्वादिति चेत् - न । आरम्भयोग्यत्वस्य व्यङ्गयार्थतया शक्त्तिलक्षणान्यतरमूलकत्वाभावेन शाब्दत्वाभावात्; प्रसिद्धानन्तर्यार्थप्रतिपादनमुखेन वक्ष्यमाणप्रयोजनसंभवे अप्रसिद्धमन्दप्रयोजनकप्रारम्भार्थकत्वस्यायुक्त्तत्वाच्च । अथवा, अशाब्दम् अवाच्यम् अशक्यमित्यर्थः । योग्यत्वस्य कथंचिदमुख्यया वृत्त्या प्रतिपाद्यत्वसंभवेऽपि मुख्यत्वासंभवात् मुख्यार्थग्रहणे संभवति तत्त्यागस्यानुचितत्वादिति भावः । एवमथयोग्येत्युक्त्ते इति । यद्यपि, "अथातो ब्रह्मजिज्ञासा योग्या' इत्यध्याहारे अथेत्यस्याधिक्रियत इत्यर्थः, ततश्च "अधिक्रियते ब्रह्मजिज्ञासा योग्या' इत्यर्थः स्यात् । योग्यत्वं च संनिधानात् अधिकार एव लभ्यते । यथा, "योग्या ब्राह्मणा आनीयन्ताम्' इत्युक्त्ते आनयनयोग्या इत्येव प्रतीयते । ततश्च "प्रारभ्यते योग्या ब्रह्मजिज्ञासा' इत्युक्त्ते प्रारम्भयोग्येति प्रतीतिः सिध्यति, तथापि अधिक्रियते योग्येति न शाब्दप्रतीतिः स्यादिति भावः । अत एव वक्ष्यति- "अधिकृतमित्यपि फलितार्थकथनम्; न वाचनिकोक्त्तिः' इति । चादीनां द्योतकत्वादिति । निपातानां द्योतकत्वस्य वाक्यपदीये निर्णीतत्वादिति भावः । नन्विदमानन्तर्यार्थकत्वपक्षेऽपि समानमित्याशङ्कय सप्रयोजनत्वाप्रयोजनत्वाभ्यां वैषम्यमित्याह - अत्र त्वित्यादिना । माङ्गलिकावुभाविति । प्रयोजनार्थे ठक्प्रत्यय इति भावः । यद्यपि भूवादिसूत्रे अन्वयप्रतियोग्यनुपस्थापकस्यापि वाकारस्य मङ्गलार्थवत् सप्रयोजनत्वं संभवति - तथाप्यन्वयप्रतियोग्युपस्थापकत्वेन वाक्यार्थान्वयित्वसंभवे गत्यभावस्वीकार्यमङ्गलमात्रप्रयोजनकत्वस्यायुक्त्तत्वमिति भावः । प्रकृतादथादर्थान्तरपरत्वमित्यत्र प्रकृतादिति पञ्चमी ल्यब्लोपे । न तु "अन्यारादितर' इत्यन्यार्थे इत्याह - तद्धि प्रकृतमपेक्ष्येति । अथशब्देन वक्ष्यमाणस्य कल्पान्तरस्य प्रकृतविषयत्वं हि ज्ञाप्यते । "किं ब्रह्म सगुणमथ निर्गुणम्' इत्युक्त्ते प्रकृतं ब्रह्मापेक्ष्यैव निर्गुणत्वरूपकल्पान्तरमुपन्यस्त इति प्रतीयते; न तु तदतिरिक्त्तं जीवं जडं वापेक्ष्येति । यथा वा, "अथाध्यात्मम्' इत्यादि । ततश्च प्रकृतापेक्षत्वमथशब्दार्थः । अत एवोत्तरत्रापि, "न ह्यमङ्गलत्वप्रकृतानपेक्षत्वाकार्त्स्न्ैः पूर्वपक्षोत्थानम्' इति वक्ष्यति । हेतोः साध्याविशिष्टत्वं स्यादिति । नन्वानन्तर्यार्थत्वपक्षेऽपि न अथशब्दोपस्थापितमानन्तयर्ं हेतूकर्तुं शक्यम् । न ह्यानन्तर्यात् ब्रह्मजिज्ञासा कर्तव्येति वक्त्तुं शक्यते अपि तु ब्रह्मजिज्ञासाक्षिप्तः कर्मविचार एव अतश्शब्देन हेतुतया परामृश्यते ।स एवाथशब्दनिर्दिष्टानन्तर्यप्रतियोगितयाप्यन्वेतीति वाच्यम् । तद्वदिहापि ब्रह्मजिज्ञासाक्षिप्तकर्मविचार एवातःशब्देन हेतुतया परामृश्यताम्, न त्वथशब्दोपस्थापितमधिकृतत्वमिति चेत्- न; "उत्तराधर्ादिशब्दानां सापेक्षार्थाभिधायिनाम् । नापेक्षणीयसंबन्धात् प्रागर्थोऽध्यवसीयते ।' इति न्यायेनाथशब्दस्य केवलानन्तर्याप्रतिपादकत्वेन पूर्ववृत्तकर्मविचारविशिष्टानन्तर्यप्रतिपादकतया कर्मविचारस्याप्यथशब्दोपस्थापितत्वेनानन्तर्यार्थत्वपक्षे अथशब्दोपस्थापितस्य कर्मविचारस्य अत शब्देन हेतुतया परामर्शः संभवेत् । अधिकारार्थत्वपक्षे तु न तथेति वैषम्यादिति भावः । ननु "मङ्गलानन्तरारम्भप्रश्नकार्त्स्न्ेष्वथो अथ' इत्यानन्तर्यादिवत् मङ्गलस्यापि सहपाठात् वाच्यत्वमेव स्यादित्यस्वरसादाह - वाच्यत्वाभ्युपगमेऽपीति । पूर्वपक्षयुक्त्तिप्रत्यनीकत्वाभावादिति । आनन्तयर्पक्षे तु कर्मणामल्पास्थिरफलत्वप्रतीतिसहितानन्रस्थिरफलापातप्रतीतिरूपाधिकारिविशेषणासंभवरूपपूर्वपक्षयुक्त्तौ कर्मविचारहेतुत्वोपन्यासस्य प्रत्यनीकत्वादिति भावः । न ह्यमङ्गलत्वप्रकृतानपेक्षत्वाकार्त्स्न्ैः पूर्वपक्षोत्थानमिति । यद्यप्यमङ्गलत्वादिना पूर्वपक्षे न मङ्गलत्वादीनां हेतुतया परामर्शः संभवति । मङ्गत्वादेस्तत्पूर्वपक्षिभिरनभ्युपेतत्वात् । उभयसंप्रतिपन्नस्यैव हेतूकरणीयत्वात् तथापि क्षित्यादिषु सकर्तृकत्वसाधने सावयवत्वसाधितस्य कार्यत्वस्य प्रसाध्याङ्गकस्य हेतुत्ववत् प्रसाध्याङ्गकानां मङ्गलत्वादीनां हेतुत्वं संभवतीति भावः । प्रश्नवाक्यगतप्रश्नस्त्विति । नन्वथशब्दोपस्थापितत्वेन प्रश्नस्यातःशब्दपरामर्शयोग्यत्वात् कुतो नातःशब्देन परामर्श ? न च तस्यासिद्धत्वात् न हेतुतया परामर्श इति वाच्यम् । न हि हेतुतया परामशर्दशायां हेतुतया पराम्रष्टव्यस्य तादात्विकसिद्धत्वमपेक्षितम्, "भाविनो वर्षात् फलम्' इत्यादिप्रयोगदर्शनात्, "प्रश्नेनार्थो ज्ञायते किम् ?' इति प्रश्नवाक्य एव प्रश्नस्य तृतीयया हेतुत्वदर्शनात् । अन्यत्र (अत्रत्य) प्रश्नशब्दस्य प्रश्नसामान्यपरतया क्रियमाणप्रश्नादन्य एव प्रश्नस्तृतीयया हेतुत्वेन परामृश्यत इति वक्त्तुं (क्त्तुम) शक्यत्वादिति चेत्-न । अथकिंशब्दादौ प्रश्नस्य प्रयोक्त्तृधर्मत्वेन सूचने सत्यपि वाक्यार्थान्वयित्वाभावात्; "हा, हन्त' इत्यादौ विषादवत् । न तु प्रश्नादिशब्दवत् प्रश्नस्य वाच्यत्वमित्यत्र तात्पयर्ात् । भवतीति पदेनेति । केचित्तु अथशब्द इत्यनेनैव स्वस्वारस्यं सूच्यत इति वदन्ति । इत्यादिसूत्रान्तरेति । "अथशब्दानुशासनम्' इत्यादौ सूत्रत्वोक्त्तिरौपचारिकीति द्रष्टव्यम् । अथशब्दस्यानन्तर्ये स्वारस्यं हीति । अस्मिन् प्रयोगे तदर्थकत्वस्य सापेक्षत्वेऽपि स्वारस्यमात्रस्य न सापेक्षत्वमिति भावः । यथा गुरुभार्गवावित्यादिषु परस्परसाहचर्यात् ग्रहयोरेव प्रतीतिः; नाचार्यपरशुरामयोः । यथा च रामकृष्णाविति बलकेशवयोरेव प्रतीतिः; न तु दाशरथ्यर्जुनयोः एवमिहापीतरेतरसाहचर्यादर्थनिर्णायकत्वेऽपि न दोष इति परिहारान्तरं द्रष्टव्यम् । इमे चाभ्युच्चययुक्त्ती इति । इमे अथातःशब्दस्वारस्ये । अत्रपदाभिप्रेतेति । ब्रह्मजिज्ञासापदाक्षिप्तपूर्ववृत्तसापेक्षत्वादिति भावः । (अथातःपदद्वयकृत्यविचारः ) ननु, "अथातःशब्दयोरन्यतरेणाल'मित्यस्य कोऽभिप्रायः ? किमेकाकारप्रतीतिजनकत्वादिति, उत "भूतले घटः', "घटवत् भूतलम्' इतिवत् प्रयोजनैक्यादिति वेति विकल्पं हृदि निधाय जिज्ञासाविशेष्यकोत्तरकालकर्तव्यताप्रकारकज्ञानजनकस्य अथ-शब्दस्य, पूर्ववृत्तविशेष्यकहेतुत्वप्रकारकज्ञानजनकस्य चातःशब्दस्य नैकाकारप्रतीतिजनकत्वमिति प्रथमपक्षं दूषयति- अथशब्दस्यानन्तरकालमुपस्थापयत इत्यादिना । द्वितीयं दूषयति - प्रतिज्ञाहेतुरुपेणेति । न कर्तव्यतामात्रं साध्यधर्म इति । ब्रह्मजिज्ञासा विचारितकर्मभिः पुरुषैरनुष्ठेया, कर्मणामल्पास्थिरफलत्वप्रतीतिसहितानन्तस्थिरफलप्रतीतेर्विचारितकर्मसु पुरुषेषु संभवादिति प्रदर्शनं ह्युचितम् । ततश्च विचारितकर्मत्वरूपपुरुषविशेषणप्रतिपत्त्यर्थमथशब्दोऽपेक्षितः । तस्मिंश्च सति उक्त्तार्थो लभ्यत इति भावः । शास्त्रान्तरश्रवणेन विना संपादयितुमशक्य्वादिति । नित्यानित्यवस्तुविवेकादीनामिति शेषः । अथशब्दाक्षिप्तेति । अथशब्दाक्षिप्तकर्मविचारहेतुत्वाक्षिप्तस्य विशिष्टहेतोरसिद्धि शङ्कापरिहारार्थत्वादित्यर्थः । (अधीतसाङ्गेतिभाष्यविषयः) अधिगताल्पास्थिरफलकेवलकर्मज्ञानतयेति भाष्यस्यायमर्थः- अधिगतम्-प्राप्तम् । अल्पास्थिरफलं केवलकर्मेति ज्ञानं यस्य सृोधिगताल्पास्थिरफलकेवलकमर्ज्ञानः, तत्त्वेनेति । उपनीय तु यश्शिष्यमिति । ननु श्रोत्रियोपाध्यायगुर्वादिनामविधानवत् तत्प्रकरणस्थमिदं वाक्यमुपनीयाध्यापयितुराचार्यनामविधानपरमिति ग्रन्थकृतैव वक्ष्यमाणत्वात् कथमस्य वाक्यस्य साङ्गसशिरस्कवेदाध्ययनकर्तव्यतायां प्रमाणतयोपन्यास इति चेत्- मैवम् । "कायर्कालं संज्ञापरिभाषम्' इति न्यायेनास्य वाक्यस्य, "आचायर्वान् भवेत्' इति विधिवाक्यैकवाक्यतया तद्वाक्यैकदेशस्यास्य तदेकवाक्यतया प्रामाण्यसंभवात् । ततश्च कंचिद्गुरुमुपेत्य तस्य सकाशात् सकल्पं सरहस्यं च वेदं स्वीकुर्वीतेति हि तस्य वाक्यस्यार्थ इति भावः । गुरुमताभिप्रायेण वा बोध्यम् । गुरुमते हि, "सकल्पं सरहस्यं वेदमध्यापयेदाचार्यककामः' इति श्रुत्युन्नायकत्वादस्य वाक्यस्याध्यापनविधिप्रयुक्त्तवेदाध्ययनवत् कल्परहस्याध्ययनस्यापि सिद्धत्वोपपत्तेः । आगमोत्थेति । विचारसहकृतवाक्यजन्यमागमोत्थम् । विवेकविमोकादिजन्यं तु ध्यानादिरूपम् । कर्मविचारस्य हेतुतयोक्त्तत्वात् इत्यनन्तरं "सिद्धः' इति शेषः । सिद्धिप्रकारः कथमित्याशङ्कय, कारणतया कार्यतया च (अङ्ग) सिद्धिरित्याह - कमर्विचारस्येत्यादिना । आवृत्तिविधानादिभिरिति । यदि चातुर्मास्यादीनामक्षयफलत्वम्, तदा पुनस्तदनुष्ठानवैयर्थ्यात् प्रत्यब्दं चातुर्मास्याद्यावृत्तिविधानं व्यर्थं स्यादिति भावः । ननु- आवृत्तिविधानस्य न कर्मणामल्पास्थिरफलत्वावगमहेतुत्वम्; "आवृत्तिरसकृदुपदेशात्' इत्यधिकरणे, "आ प्रयाणात्तत्रापि हि दृष्टम्' इत्यधिकरणे च ज्ञानस्याप्यावृत्तिप्रतिपादनेन तत्फलस्य मोक्षस्याप्यनित्यत्वप्रसङ्गात् । यद्याप्रयाणमहरहरावृत्तिविशिष्टस्यैव ज्ञानस्य मोक्षः फलम्, तदा अत्रापि तथास्तु । यदि "प्रतिवसन्तं सोमयागस्य; पञ्चाब्धपयर्न्तं वा पञ्चदशाब्दपर्यन्तं वा प्रत्यब्दं वा चातुर्मास्यानाम्' इति विहितावृत्तिवैशिष्टयेन फलजनकत्वाभ्युपगमे तत्तदावृत्तितारतम्यात् फलतारतम्यं स्यादित्युच्येत, तदा ज्ञानावृत्तेरप्याप्रयाणमनुवर्तनीयायाः प्रयाणकालस्याव्यवस्थितत्वात् तारतम्येन फलतारतम्यं स्यादिति तुल्यम् । न च "कमर्ण्यारम्भभाव्यत्वात् कृषिवत् प्रत्यारम्भं फलानि स्युः' इत्येकादशाध्यायाधिकरणे (11-1-3) कर्मणां कृषिन्यायेन प्रत्यारम्भं फलभेदव्युत्पादनादनित्यफलत्वमिति वाच्यम् । आवृत्तिवैशिष्टयेन येषां कर्मणां फलजनकत्वम्, तदतिरिक्त्तविषयत्वात् तस्य । अवश्यं च तथाभ्युपगन्तव्यम् । इतरथा दाक्षायणयज्ञे फलभेदः स्यात् । न च, "फलस्य कर्मनिष्पत्तेस्तेषां लोकवत् परिमाणतो विशेषः स्यात्' इत्यर्थवादाधिकरणसूत्रे (1-2-17) बह्वल्पाङ्गकर्मगुरुलघुभावानुसारेण फलतारतम्यस्योक्त्तत्वात्, "हिरण्यदा अमृतत्वं भजन्ते', "अपाम सोमममृता अभूम', "अक्षय्यं ह वै चातुर्मास्ययाजिनः सुकृतम्' इत्यादिना अमृतत्वसाधनतयोक्त्तनां हिरण्यदानसोमयागचातुमर्ास्यानामतुल्यत्वावगत्या अल्पास्थिरफलत्वं सिध्येदिति शङ्कनीयम् "विकल्पोऽविशिष्टफलत्वात्' इत्यधिकरणे बह्वल्पगुणविद्यानां प्रपत्तेश्च गुरुलघुभावे सत्यप्येकरूपमुक्त्तिफलताया वक्ष्यमाणत्वात् तद्वदेव कर्मण्युपपत्तेः । ननु उपासनानामाप्रयाणमावृत्तिविशिष्टतया फलसाधनत्वम्, बह्वल्पगुणकोपासनानां प्रपत्तेश्च विकल्पेन साधनत्वं च तृतीये वक्ष्यत इत्येतत् सत्यम् तथापि ब्रह्मविचाराम्भदशायां वक्ष्यमाणन्यायापरिज्ञानादावृत्तिविधानादिमात्रेण कर्मणामल्पास्थिरफलत्वं ज्ञायत इति चेत् सत्यमनेन ज्ञायते । तथापि वक्ष्यमाणविरोधादावृत्तिविधानादियुक्त्तेराभासत्वात् तन्मूला कर्मफलानित्यत्वबुद्धिरप्याभासीभवेत् । किंच, आरम्भदशायामपि वक्ष्यमाणार्थानां श्रुतशास्त्रेभ्योऽवगतिसंभवात् तादृशवक्ष्यमाणन्यायावगतिमतां पुरुषाणां कर्मणामल्पास्थिरफलत्वावगत्यभावेन ब्रह्मविचारे प्रवृत्त्यभावप्रसङ्गात् । किंच, अवहननवत् विचारस्य दृष्टार्थत्वेन यावत्फलोदयमावर्तनीयतया पुनर्विचारारम्भदशायाम् "विकल्पोऽविशिष्टफलत्वात्' इति तृतीयाध्यायसूत्र न्यायावगति संभवात् । एतेन ज्योतिष्टोमेन स्वर्गकामो यजेतेति स्वर्गार्थत्वेन विहितस्य सोमयागस्योत्तरवेद्या विकल्पितमग्न्याधारस्थण्डिलरूपाग्निमाश्रित्य, श्येनचितं चिन्वीत स्वर्गकामः' इति स्वर्गार्थश्येनाकृतिरूपगुणविधानसामर्थ्येन तद्गुणयुक्त्तसोमयागजन्यस्वर्गात् केवलतज्जन्यस्वर्गस्य न्यूनतावश्यम्भावात् अल्पास्थिरफलत्वावगमः सिध्यतीत्यपि शङ्का परास्ता । "ए (एकै ?) कस्मै वा अन्ये यज्ञक्रतवः कामायाह्नियन्ते, सर्वेभ्यो ज्योतिष्टोमः' इति सर्वफलार्थतया विहितस्य सोमयागस्य यो वृष्टिकामो योऽन्नाद्यकामो यः र्स्वगकामः स सौभरेण स्तुवीत' इति फलत्रयसाधनतया विहितस्य सौभरस्य तत्तत्फलविशेषार्थप्रयोगे, हीषिति वृष्टिकामाय निधनं कुर्यात्, ऊर्गित्यन्नाद्यकामाय, ऊ इति स्वर्गकामाय' इति निधनविशेषव्यवस्थावत् स्वर्गार्थसोमयागप्रयोगे गुणविशेषव्यवस्थेत्युपपत्तेः । न च, "अपाम सोमममृता अभूम', "अक्षय्यं ह वै' इत्यादिमन्त्रार्थवादवर्णितानां फलत्वाभावनियमः, सूक्त्तवाकमन्त्राम्नातानामायुरादीनां रात्रिसत्रार्थवादामनातायाः प्रतिष्ठायाश्च फलत्वदर्शनात् । न च सोमयागस्य विध्युद्देशे फलश्रवणात् मन्त्रोक्त्तफलं न ग्राह्यमिति वाच्यम्, विध्युद्देशश्रुत एव स्वर्गे नित्यत्वरूपविशेषणस्य, "सप्तर्षीणां सुकृतां यत्र लोकस्तत्रेमं यज्ञं यजमानं च धेहि' इति मन्त्रेण लोकविशेषभोग्यत्वस्येव समर्पणोपपत्तेः । "दिवि ज्योतिरजरमारभेताम्' इत्यैष्टिक एव मन्त्रान्तरे पत्नीयजमानाभ्यां प्राप्यस्य फलस्य नित्यत्वोक्त्तेश्च । "फलवत्तां (च) दशर्यति' इति पन्यधिकरणसूत्रे (पू.मी.6-1-21) विशिष्यास्य मन्त्रस्य फलसमर्पकतायाः प्रदर्शितत्वात् इति चेत् । उच्यते- यत्तावदुक्त्तं ज्ञानस्याप्यावृत्तिश्रवणादिति । तन्न, ज्ञानस्यासाधनत्वात् ध्यानस्यैव साधनत्वात् । तस्य चावृत्तिविशिष्टत्वात् । यद्यपि "आप्रयाणात्' इत्यत्र ध्यानस्याप्यावृत्तिरुक्त्ता, तथापि "प्रायणान्तमोंकारमभिध्यायीत' इति प्रायणान्तमनुष्ठितस्यैव ध्यानस्य मोक्षसाधनत्वात् । कर्मणि, तादृशावृत्तिविशिष्टस्य कर्मणो मुक्त्तिसाधनत्वप्रतिपादकवाक्यादर्शनात् । "स खल्वेवं वर्तयन् यावदायुषम्' इत्यस्य ध्यानविषयत्वात् । कर्मसु तु पञ्चाब्दपञ्चदशाब्दाद्यावृत्तितारतम्यात् फलभेदस्यावश्यम्भावात् । न हि ध्यानादावीदृशमावृत्तितारतम्यमस्ति, प्रायणान्तावृत्तस्यैव साधनत्वात् । न हि प्रायणान्तावृत्तं (त्ति) साधनं कस्यचित् शीघ्रमासीदित्येतावता फललाघवं कल्पयितुमुचितम् । तथा हि सति कस्यचिद् दृढाङ्गस्य सहकारिपौष्कल्यवतः किंचित् कर्म शीघ्रं निवर्ृत्तमिति तत्र फललाघवं कल्प्येत । न हि सेतुदर्शनं कस्यचित् रोग (चोर) पीडादिकमन्तरेण निष्पन्नमित्येतादृशापेक्षया फलवैषम्यं कल्प्यते । उपसंहार्यगुणाल्पभूयस्त्वादिकमपि न फलवैषम्यकल्पकम्; यथाकथंचिदाप्रयाणं निरन्तरकतर्व्यत्वाविशेषेणानुष्ठाने सौकर्यदौष्कर्यासंभवात् । तस्मादावृत्तितारतम्येन फलतारतम्यस्यावश्याभ्युपेयत्वात् मुक्त्तौ च तदभावात् मुक्त्तेरन्यदेव कर्मणः फलं वाच्यम् । किंच अनेकजन्मानुष्ठितनित्यनैमित्तिककर्मनिर्मलीकृतान्तःकरणसंपाद्यायाः शान्त्याद्यङ्गिकाया भक्त्तेः सर्वतो गरीयस्त्वेन तत्साध्यमुक्त्तेः कर्मसाध्यत्वे गुरुतरभक्त्तिरूपसाधनविधेमर्हाविश्वासानुबद्धप्रपत्तिविधेश्चाननुष्ठानलक्षणाप्रामाण्यप्रसङ्गात् न कर्मणां भक्त्तिप्रपत्तिसाध्यमोक्षफलकत्वमिति कर्मफलानित्यत्वनिश्चयः कृतकर्मविचाराणां सुलभ इति आवृत्तिविधानादिभिरित्यस्य ग्रन्थस्याभिप्रायः । कर्मणः फलद्वारा हानायेति । फलद्वारा हानम्- फलस्यानित्यत्वज्ञानमिति यावत् । ज्ञातव्यत्वम् विचार्यत्वमित्यर्थः । कर्मविचारस्य कर्मफलानित्यत्वज्ञानफलकत्वं कण्ठोक्त्तमित्यर्थः । स्वरूपेणोपादानायेति । तृतीयाध्यायकरिष्यमाणविचारापेक्षितकर्मस्वरूपपरिज्ञानायेत्यर्थः । एतेन कर्मविचारस्य ब्रह्मविचारोपयोगदशायां कर्मज्ञानस्य हानोपादानोपयोगसमर्थनमसंगतम् । न हि हानोपादानयोर्विचारोपयोगोऽस्ति, येन तद्द्वारा कर्मविचारो ब्रह्मविचारोपयुक्त्तः स्यात् । उपादेयस्य नित्यनैमित्तिककर्मणो ध्यानाङ्गत्वेन विचाराङ्गत्वाभावात् । न च विचारे प्रवर्तमानस्यापि चित्तशुद्धयर्थं कर्मानुष्ठानमपेक्षितम्, काम्यानां च कर्मणां त्यागोऽपेक्षित इति वाच्यम् । तर्हि कर्मविचारानन्तरं किंचित्कालं कर्मानुष्ठाय विशुद्धचित्तो विचारे प्रवर्तत इत्यव्यवधानेन प्रवृत्तिर्न स्यात् इति शङ्का परास्ता । हानोपादानशब्दयोरनित्यत्वनित्यत्वद्वारा हेयत्वोपादेयत्वज्ञापनपरत्वात् । अत एव हि वक्ष्यति - स्वरूपेणोपादेयत्वप्रतीते(ति ?)रनन्तस्थिरफलापातप्रतीत्यन्तर्भावादिति (भूतेति?) । ननु कर्मविचारात् कमर्णामल्पास्थिरफलत्वनिश्चयसद्भावेऽपि न हेयत्वनिश्चयः । उत्तरभागे अनन्तस्थिरफलनिश्चयाभावेन सर्वत्राप्यल्पास्थिरफलत्वसंभावनावतः पूर्वभागप्रतिपन्ने कर्मणि हेयत्वनिश्चयानिष्पत्तेरिति चेत्- न; उत्कटकोटिकहेयत्वज्ञाननिेष्पत्तिसंभवेनादोषात् । ग्रन्थाविरोध इति । "अपेक्षितकर्मस्वरूपज्ञ न केवलकर्मणामल्पास्थिरफलत्वज्ञानं च' इति प्रयोजनद्वयसूचकग्रन्थेन कर्मफलानित्यत्वज्ञानरूपैकप्रयोजनदर्शकस्यास्य न विरोध इत्यर्थः । कर्मानुष्ठात्रभावप्रसङ्ग इति । अकृतकर्मविचाराणां त्वनुष्ठानौपययिकार्थनिश्चयाभावेनानुष्ठानाप्रसक्त्तेः अनुष्ठानस्य कृतकर्मविचारपुरुषविषयतया तेषां च बह्मविचारप्रवृत्तत्वादनुष्ठात्रभावप्रसङ्ग इत्याक्षेपाभिप्रायः । श्रुत्वापि ये स्वर्गार्थिन इति । ननु कृतकमर्विचाराणां सर्वेषां ब्रह्मविचारे प्रवृत्ततया वैराग्यपादश्रवणेन स्वर्गार्थित्वमेव न स्यादित्याक्षिपन्तं प्रति नेदमुत्तरमिति चेत् न; श्रुत्वापि ये स्वर्गार्थिनो दृश्यन्ते, तेषामिति तदर्थत्वात् । ब्रह्मविचारसामग्रीति । कृतेऽपि ब्रह्मविचारे अदृष्टवैगुण्येनाशुद्धचित्ततया स्वर्गार्थकर्मानुष्ठानसंभवादित्यपि द्रष्टव्यम् । (षष्ठयर्थविचारः) कर्मत्वकरणत्वादिसंबन्धविशेषेष्विति । नन्वेतद्वाक्यपर्यालोचनायां षष्ठयर्थभूतसंबन्धसामान्यावान्तरविशेषरूपत्वं कर्मत्वकरणत्वादेः प्रतीयते । न च तद् युज्यते वक्त्तुम्; "षष्ठी शेषे' इति कर्माद्यतिरिक्त्ते प्रातिपदिकार्थव्यतिरिक्त्ते षष्ठया अनुशिष्टत्वेन, द्वितीयातृतीयाथर्योः सामान्यविशेषभावाभाववत् द्वितीयार्थस्य षष्ठयर्थस्य च सामान्यविशेषभावाभावात् । संबन्धः कारकेभ्योऽन्यः क्रियाकारकपूर्वकः । श्रुतायामश्रुतायां वा क्रियायां सोऽभिधीयते ।।' इति हरिणोक्त्तत्वेन, "नटस्य ृणोति', "माषाणामश्नीयात्', "अनुकरोति भगवतो नारायणस्य', इत्यादावपि कर्मत्वाद्यतिरिक्त्तस्य क्रियाकारकसंबन्धपूर्वकस्य शेषशेषिभावादिलक्षणस्य संबन्धस्यसत्त्वादिति चेत्- न; "माषाणामश्नीयात्' इत्यादौ कर्मत्वाद्यतिरिक्त्तकल्पने प्रमाणाभावात्, द्वितीयादीनां षष्ठयपवादतया विधानाभ्युपगमेन सामान्यविशेषभावनियमोपपत्तेः । इतरा विभक्त्तयः- विहिता इति । यद्यपि "कर्तृकर्मणोः कृति' इति षष्ठयपि विहिता तथापि कर्मादिषु संबन्धविशेषेष्वेवेतरविभक्त्तयो विहिताः; षष्ठी तु संबन्धसामान्ये, विशेषेऽपि विहितेत्येवकारम्, अपिशब्दं चाध्याहृत्य योजना कायर्ा । परिणा ब्रह्मानुबन्धिनामिति । ननु "संबन्धसामान्यपरिग्रहे' इति पठ्यते । तत्र परिणा संबन्धसामान्यपरितःस्थितीनां तदनुबन्धिनामेव ग्रहणं स्यात् । न तु ब्रह्मानुबन्धिनाम् । न हि "ब्रह्मपरिग्रहे' इति पठ्यते, येन ब्रह्मानुसंबन्धिनःपरिणा प्रतीयेरन् । अत एवोत्तरत्र "षष्ठी कृह्यते' इत्युक्त्तम्, न तु परीत्यपि । "कर्मणि षष्ठी परिगृह्यते' इत्युक्त्त्ेऽपि न ब्रह्मानुबन्धिनां ग्रहणं सिध्येत् । अपि तु षष्ठयनुबन्धिनामेवेति चेत्- न । ब्रह्मानुबन्धिनामपि परंपरया संबन्धसामान्यानुबन्धित्वस्य कथंचित्संभवादित्यभिप्रायात् । प्रधानसंबन्धादिति । यथा "राजाऽसौ निर्गतः' इत्युक्त्ते स परिवारस्य निर्गमनं प्रतीयते, तद्वदिति भावः । समासनिषेधस्य सावकाशत्वमिति । "कृद्योगलक्षणा च षष्ठी समस्यते' इति प्रतिप्रसवानवरुद्धोऽवकाश इत्यर्थः । ननु "कर्मणि च' इति समासनिषेधः कस्मान्न भवतीति चेत्- न; तस्य, "उभयप्राप्तौ कर्मणि' इति सूत्रविहितषष्ठीविषयत्वात् । यथा, "आश्चर्यो गवां दोहोऽशिक्षितेन गोपालेन' इति । एतदभिप्रेत्योक्त्तं भगवता भाष्यकृता- "कर्तृकर्मणोः कृति' इति । यद्यपि ज्ञानपदं कृदन्तमिति । ततश्च प्रतिप्रसवावरुद्धत्वान्नावकाश इति भावः । सर्पिपो जानीत इति तिङन्तपदान्वयार्हत्वादिति । तिङन्तयोग इवेयमपि शेषलक्षणा षष्ठीत्यर्थः । न च शेषषष्ठीत्वे, "ज्ञोऽविदर्थस्य' इति विधानवैयर्थ्यं शङ्कनीयम्; समासनिषेधार्थत्वात् पुनर्विधानस्य षष्ठी श्रूयत एव; न लुप्यत इति । लोपश्च समासे । उक्त्तं च हरिणा - साधनैर्व्यपदिष्टे च श्रूयमाणक्रिये पुनः । प्रोक्त्ता प्रतिपदं षष्ठी समासस्य निवृत्तये ।।' इति । धातोर्विभक्त्तेश्च प्रवृत्तितत्करणार्थत्वादिति । ततश्च सर्पिषः कर्तृकर्मान्यतरत्वभावात् न कृद्योगलक्षणा षष्ठीति भावः । यद्यपि "ज्ञोऽविदर्थस्य करणे' इति षष्ठयाः शेषषष्ठीत्वेन न करणत्वमर्थः तथापि करणस्य शेषतया विवक्षितस्यार्थत्वात् कर्तृकर्मान्यतरार्थत्वाभावान्न कृद्योगलक्षणषष्ठीसंभव इत्यत्र तात्पर्यम् । ननु धातोः प्रवृत्त्यर्थकत्वकथनमनुपयुक्त्तमिति चेत्- न; ज्ञाधातोर्ज्ञानार्थत्वे सकर्मकत्वात् कर्मसंभावनाप्यस्ति, प्रवृत्त्यर्थत्वे तुसापि नास्तीति प्रदर्शनार्थत्वात् । ननु नेयं षष्ठीति । ननु सूत्रकृता प्रयुक्त्तत्वाभावेऽपि स्वप्रयुक्त्तत्वात् स्वप्रयुक्त्तव्याख्यानस्य च भाष्यलक्षणत्वान्न तद्य्वाख्याने दोषः । इतरग्रन्थेष्वपि "शक्त्तिः सामर्थ्यं कारणत्वमिति यावत्' इति पर्यायतया स्वप्रयुक्त्तमपि शब्दं यावत्परप्रतीति व्याकुर्वाणा दृश्यन्त इति सर्वजनीनमेतत् । अतः समासव्याख्यानाय स्वप्रयुक्त्तविग्रहवाक्यगतायाः षष्ठयाः संदिग्धार्थाया व्याकरणकोशादिना अर्थे कथनीये विभक्त्तिविषये कोशादेरभावात् व्याकरणेनैव व्याख्यानं युक्त्तमिति चेत् मैवम्- समासपद व्याख्यानं विग्रर्हणैव कर्तव्यमिति नियमाभावेन "ब्रह्मजिज्ञासा- ब्रह्मकर्मजिज्ञासा कर्तव्या । ब्रह्मशब्दो ब्रह्मकर्मकपर' इत्येव व्याख्ययताम्; किमिति संदिग्धार्थकव्याख्यानसापेक्षविग्रहवाक्योपन्यासेनेति तात्पर्यात् । विभक्त्यर्थस्य प्रातिपदिकेन लक्षणा हि समास इति । इदं तु कर्मधारयभिन्नलुप्तविभक्त्तिकतत्पुरुषाव्ययीभावविशेषविषयं द्रष्टव्यम् । लक्ष्यार्थविशेषनिर्णयायेति । "अस्या विभक्त्तेरयमर्थोऽनेन प्रातिपदिकेन लक्ष्यते' इति प्रतिपादनयेत्यर्थः । ननु "नानुशासनेन' इत्यस्याः शङ्कायाः कथमुत्थानम् ? विभक्त्तेर्व्याख्येयत्वे सिद्धे कोशादीनां तद्विषय उदासीनत्वादनुशासनेन व्याख्यानमुचितम् । ततश्चास्या विभक्त्तेरयमर्थ इति निर्णये सति योग्यतावशेन कर्मत्वरूपोऽर्थो लक्ष्यत इति निर्णयाय युक्त्तमेव विभक्त्यर्थकथनम् । अत एव हि, "न गज्ञ्गायां घोषः' इत्युत्तरवाक्यमपि न युक्त्तम् । न ह्यत्र लक्षकपदस्य लक्ष्येऽनुशासनमुपन्यस्यते; किंतु योग्यतादिवशेन लक्षणीयस्य कर्मत्वस्य विभक्तयर्थत्वकथनायानुशासनमुपन्यस्यते । अत एव, "स तु नियमः प्रातिपदिकेन प्रातिपदिकान्तरार्थलक्षणायामेव' इति परिहारग्रन्थोऽपि न युक्त्तः, ब्रह्मणः कर्मत्वकर्तृत्वादीनां मध्ये कर्मत्वस्यैव लक्षणीयत्वाय योग्यतादिप्रतिसंधानस्येहाप्यपेक्षितत्वादिति चेत्- न । अनभिज्ञो भवान् वाक्यार्थस्य । न ह्यत्र "कर्तृकर्मणोः कृति' इत्यनुशासनबलेन षष्ठीव्याख्यानमसंगतमिति चोद्यते; येनायमुपालम्भः स्यात् । किन्तु "कृद्योगलक्षणा षष्ठी समस्यते' इत्यनेन कृद्योगलक्षणषष्ठयन्तपदस्य लुप्तायां विभक्त्तौ तदर्थे लक्षणायाः साधुत्वान्वाख्यानपरेण व्याख्यानं किमर्थं क्रियते ? न हि गङ्गापदस्य तीरे लक्षणाया प्रयोगे साधुत्वमस्तीत्यत्रानुशासनमपेक्षितमित्याक्षेपस्य, क्वचिदर्थविशेषे लक्षणया प्रयोगस्य साधुत्वमनुशासनसापेक्षमिति परिहारस्य च संभवेनादोषात् । ननु लुप्तविभक्तयर्थस्य लुप्तविभक्त्तिकशब्दमुख्यार्थत्वे निषादस्थपत्यधिकरणविरोधः, षष्ठीतत्पुरुषौ लक्षणाया अप्रसक्त्तेरित्यरुचेराह - अमुख्यत्वे वा का नः क्षतिरिति । ननु पदान्तरयोगविहितविभक्त्तेरर्थसद्भावे, "नमस्करोति देवान्' इत्यत्र नमःशब्दयोगनिमित्तचतुर्थ्यपेक्षया कर्मणि द्वितीयायाः प्राबल्यं न स्यादित्याशङ्क्याह - कारकविभक्त्तेरिति । पदान्तरयोगविहितत्वरूपमस्त्येवेति । ननु "कर्तृकर्मणोः' इति विहितस्य कृदन्तपदयोगनिमित्तत्वेऽपि न कारकविभक्त्तित्वक्षतिः, तत्र शाब्दिकानां कारकषष्ठीत्वस्य व्यवहारात् । अत एव, "गतिकारकोपपदात् कृत' इति कारकस्वरो भवति । इतरथा स न प्राप्नुयादिति चेत्- सत्यम्; अस्त्येव कारकविभक्त्तित्वम् । उपपदयोगनिमित्ततयोपपदविभक्त्तित्वमप्यस्ति । तस्याश्चोपपदयोगनिरपेक्षकारकविभक्तयपेक्षया । दौर्बल्यमप्यनुभवसिद्धम् । "घटं करोति' इत्यत्रेव "घटस्य कृतिः' इत्यत्र कर्मत्वस्य शीघ्रप्रतीत्यभावात् । न चैवम्, "कर्तृकमर्णोः कृति' इति षष्ठया उपपदविभक्त्तित्वे षष्ठीं बाधित्वा द्वितीयाप्राप्नोतीति वाच्यम्- तद्विषया एवारभ्यमाणत्वेन तदपवादत्वात् । न चैवम्, "कन्याया अलंकर्ता' इत्यादौ कृद्योगषष्ठया अप्युपपदविभक्त्तित्वाविशेषात् । अलंयोगनिमित्तचतुर्थीबाधकत्वं न स्यादिति वाच्यम्- परत्वेन बाधकत्वोपपत्तेः । कर्मणि षष्ठया अपि कारकविशेषविहितत्वेन कारकविभक्त्तित्वस्याप्यभ्युपेतत्वेन अलंपदयोगनिमित्तविभक्त्तेः केवलोपपदविभक्त्तित्वेन तद्बाधकत्वोपपत्तेश्च । पदान्तरपरामर्शसापेक्षत्वेनेति । उक्त्तं च- "सूक्त्तवाके च कालविधिः परार्थत्वात्' (3-2-5) इत्यत्र तृतीये, "सूक्त्तवाकेन प्रस्तरं प्रहरति' इत्यत्र सूक्त्तवाकेनेति तृतीया इत्थंभूतलक्षणे भविष्यतीति पूर्वपक्षे, सर्वत्र क्रिया-कारकसंबन्धस्यान्तरङ्गत्वात् सूक्त्तवाकस्य प्रस्तरप्रहरणक्रियायां कारकत्वेनैव संबन्धो वक्त्तुमुचितः । इत्थंभूतलक्षणाश्रयणे तु न कारकत्वेन संबन्धःसिध्येत् । न च लक्षणक्रियायां करणत्वेनान्वयो युक्त्तः; सूक्त्तवाक्येन लक्षितं प्रस्तरमिति लक्षणक्रियाया वाचकपदाभावेन तद्वाचकपदान्तरसापेक्षत्वात् । तस्मान्नेत्थंभूतलक्षणे तृतीया । अपि तु करणे तृतीयैवे' ति उक्त्तरीत्या उपपदविभक्त्तेः कारकविभक्तयपेक्षया दुर्बलत्वादिति । अमुख्यत्वं तु परिहृतमिति । "का नः क्षति'रिति परिहृतमित्यर्थः । (ब्रह्मशब्दार्थविचारः) पुरुषोत्तमशब्दस्य रूढ्येति । यद्यपि यौगिकार्थस्यातिप्रसक्त्तौ समुदायशक्त्तिलक्षणरूढ्यभ्युपगमः; न तु (हि) शचीपतिवाक्पति (पार्वतीपति) श्रीवत्सवक्षः प्रभृतिषु प्रोद्गात्रहीनधार्यादिशब्देष्विव रूढिरभ्युपगन्तव्या तथापि पुरुषोत्तमशब्दस्य नारायणपर्यायतया पाठात् समानप्रवृत्तिनिमित्तत्वमभ्युपगम्योक्त्तं द्रष्टव्यम् । चेतनवैलक्षण्यमुक्त्तमिति । यद्यप्युत्तमशब्दस्योद्गतार्थवाच्युपसर्गात् समाधनक्रियावचनात् तमप्प्रत्यये निष्पन्नस्य न वैलक्षण्यमात्रमर्थः । अव्युत्पत्तिपक्षेऽपि न वैलक्षण्यमर्थः; वैलक्षण्यमात्रेणोत्तमशब्दप्रयोगाभावात् । अत एव, "स्वेतरवैलक्षण्यं तृणादेरप्यस्ति' इति ग्रन्थोऽपि न युक्त्तः, तथापि "अक्षरादपि चोत्तमः' इति प्रमाणानुसारेण पञ्चमीसमासस्य वा, "सप्तमी' इति योगविभागात् सप्तमीसमासस्य वा आश्रयणीयतया, "यतश्च निर्धारणम्', पचमी विभक्त्ते' इति सूत्राभ्यामेव पञ्चमीसप्तम्योर्विधेयत्वेन निर्धारणस्यावश्यकत्वान्निर्धारणस्य च वैलक्षण्यापरपर्यायपृथक्करणवाचित्वाद्वैलक्षण्यमर्थ इत्येतदभिप्रेत्यैतदुक्त्तमिति द्रष्टव्यम् । प्रतिपादनोपयोगितयेति । पुरुषोत्तमस्य निर्दोषत्वकल्पयाणगुणाकरत्वाश्रयतया निरतिशयबृहत्त्वरूपप्रवृत्तिनिमित्तं संभवतीति प्रतिपादनार्थमित्यर्थः । न तु प्रवृत्तिनिमित्ततयेति । ततश्च ब्रह्मशब्दस्य बृहत्त्वव्यतिरिक्त्तं स्वभावतो निरस्तदोषत्वमपि प्रवृत्तिनिमित्तान्तरमिति न भ्रमितव्यमिति भावः । अर्थसामर्थ्यमाह - मुमुक्षोरशेषदोषेति । वाङ्मनसागोचरतयानवधिकत्वमुक्त्तमिति । ननु ब्रह्मगुणानां सर्वातिशायितया अतिशयस्य सर्वावधिकत्वेन कथमनवधिकत्वम् ? इन्द्राद्यानन्दातिशयो हि मनुष्यानन्दावधिकः । ब्रह्मानन्दातिशयो हि मनुष्यादिप्रजापत्यन्तसर्वानन्दावधिकः । अत एव सर्वेषामवधित्वात् सर्वेभ्योऽतिशयित इत्यवध्यर्थपञ्चमीति चेत्- न; अवधिशब्दस्येयत्तार्थकत्वात् । ततश्च ब्रह्मानन्दातिशयोऽपरिच्छिन्न इत्यर्थः । यद्वा स्वसमानाधिकरणापकर्षावधिशून्यत्वमेवानवधिकत्वम् । स्वशब्देनोत्कर्षः परामृश्यते । इन्द्रानन्दादिगतस्य देवाद्यनन्दापेक्षयातिशयस्य बृहस्पत्यानन्दावधिकापकषर्समानाधिकरणतया स्वसमानाधिकरणापकर्षावधिमत्त्वम्; ईश्वरगुणनिष्टोत्कर्षस्य तु स्वसमानाधिकरणापकर्षाभावेन तादृशावधिशून्यत्वमिति विशेषात् । अथवा इतरेषामतिशयस्य देवमनुष्याद्यवधिसापेक्ष (निरूप्य)त्वेन सावधिकत्वम्; ईश्वरविषये तु उपपदादि निरपेक्षतया अतिशयित इति प्रत्यय प्रयोगयोर्दर्शनात् तद्गतातिशयस्य अवधिप्रतीत्यधीन प्रतीतिकत्वाभावेन निरवधिकत्वम् । अत एव अयोध्येश्वरः मिथिलेश्वर इति इतरत्र ऐश्वर्यस्य निर्देशः । ईश्वरविषये तु मर्यादोपन्यासमन्तरेण "ईश्वरः' इत्येव प्रतीतिप्रयागौ । अत एव, "शब्दादेव प्रमितः' इत्यत्र ईशानपदस्यैव निरपेक्षस्य परमात्मप्रतिपादकत्वम्; न तु प्रतिसंबन्धिसापेक्षस्येति श्रुतित्वमुपपादितम् । मुख्यस्य निर्विशेषेण शब्दोऽन्येषां विशेषतः । इति वेदविदः प्राहुः शब्दतत्त्वार्थवेदिनः ।।' इत्यभियुक्त्तोक्त्तेश्च । अन्तर्भावाभिप्रायो गणशब्द इति । एकैकस्यैव सत्यसंकल्पत्वादेर्गुणगणत्वे सत्येव तस्य वक्ष्यमाणरीत्या तद्विशेषणभूतमसंख्येयत्वमुपपद्यते । इतरथा सर्वेषां गुणानां गण एक एव स्यादित्यसंख्येयत्वविशेषणमनन्वितं स्यात् । इदं च, "नन्वनवधिकातिशयशब्दस्य गणविशेषणत्वे' इत्यादिग्रन्थेनाक्षेपसमाधानाभ्यां व्यवस्थाप्यमानमनवधिकातिशयत्वस्यासंख्येयत्वस्य च कल्याणगुणगणविशेषणत्वं सिद्धवत्कृत्योक्त्तमिति द्रष्टव्यम् । सामानाधिकरण्याभावाद्बहुव्रीहिनर् स्यादिति । अनवधिकातिशयासंख्येयकल्याणगुणानां गणो यस्येति विग्रहे समस्यमानपदसामानाधिकरण्याभावात् बहुव्रीहिर्न स्यात्, "समानाधिकरणानां बहुव्रीहिरिष्यते' इत्यनुशासनादिति भावः । तदन्तर्गतानामेवेति । अत्र दृष्टान्तदाष्टार्न्तिकयोरयं विशेषः दृष्टान्ते श्रुतशीलादिकं समुहिगतमेव; दाष्टार्न्तिके त्वनधिकातिशयत्वं श्रुत्यर्थाभ्यामुभयान्वितं प्रतीयत इति । ततो निर्गतानामिति । इदमुपलक्षणम् । श्रुतशीलादेः समूहान्वयित्वे तदन्तर्गतानां समूहिनां श्रुताद्यभावप्रसङ्ग इत्यपि द्रष्टव्यम् । श्रुताद्यभावप्रसङ्गादिति । श्रुताद्यन्वयप्रतीतिर्न स्यादित्यर्थः । भगवद्गुणापेक्षया सातिशयत्वादिति । भगवद्गुणापेक्षया निकृष्टत्वादित्यर्थः । प्रतिज्ञातमर्थं शब्दसामर्थ्यादिति । बृहतिधातोर्निष्पन्नस्य ब्रह्मशब्दस्य बृहत्त्वगुणयोगनिमित्तकतया प्रवृत्तिनिमित्तपौष्कल्यं यत्र, तत्रैव मुख्यवृत्तत्वम्; इतरत्र तु अमुख्यवृत्तत्वमित्युपपादयतीति भावः । व्याख्यान्तरमाह - तत्रार्थान्तरेष्विति । ब्रह्मशब्दप्रयोगविषयेषु सर्वेष्विति । पुरुषोत्तमव्यतिरिक्त्तेष्विति शेषः । बृहत्त्वगुणयोगोऽस्तीत्यर्थ इति । अतस्तत्र गौण इत्येतावत्पर्यन्तो वाक्यार्थः । अत एव, "पुरुषोत्तमे गौणत्वम्, अन्यत्र मुख्यत्वं च किं न स्यात्' इत्याक्षेपग्रन्थसामञ्जस्यम्; अन्यथा "सर्वत्र बृहत्त्वगुणयोगेन हि' इति वाक्येनैव पुरुषोत्तमे मुख्यत्वप्रतिपादनस्यान्यत्र गौणत्वप्रतिपादनस्य च पर्यवसिततया, पुरुषोत्तमे गौणत्वमित्याक्षेपग्रन्थासामञ्जस्यात् "ततः किम् ?' इत्येवोत्तरग्रन्थस्यावतरणीयत्वात् । अस्मिन् पक्षे "सर्वत्र बृहत्त्वगुणयोगेन हि ब्रह्मशब्दः' इति भाष्यस्य पूर्वग्रन्थशेषत्वम्; पूर्वस्मिंस्तु पक्षे उत्तरग्रन्थशेषत्वम् । अत एव, "सर्वत्रेत्यादिना' इत्यादिशब्देनोपादानं कृतम् । यद्वा, ततः किमित्येवावतारिका । "ततः किम् ?' इत्यस्य हि "तावता कथं तव पुरुषोत्तमः एव मुख्यवृत्त्याभिधीयत इति प्रतिज्ञातार्थसिद्धिः ? विपरीतं किं न स्यात् ?' इति ह्यभिप्रेतोऽर्थः । स एवार्थः पुरुषोत्तमे गौणत्वमित्यादिग्रन्थेनोच्यत इति न दोषः; नापि व्याख्याद्वयाश्रयणमिति द्रष्टव्यम् । ब्रह्मगुणादेरपीति । ननु "बृहत्त्वाद्बृंहरत्वाच्च' इति प्रमाणानुसारेण द्वयमपि प्रवृत्तिनिमित्तत्यभ्युपगमेन ब्रह्मगुणादौ नातिप्रसङ्गः । अवश्यं च तथाभ्युपगन्तव्यम् । इतरथा ब्रह्मगुणादावतिप्रसङ्गस्य तादवस्थ्यात् । प्रवृत्तिनिमित्तस्य सत्त्वात् । न हि लाक्षादिरञ्जकद्रव्येण रक्त्तस्य स्वतश्च रक्त्तत्वाश्रयस्य जपाकुसुमादेरेवासंकोचात् रक्त्तपदवाच्यत्वम्, न तु केवलजपाकुसुमादेरित्यस्ति । न वा पर्वताश्रयस्यैव पर्वतस्य पर्वतशब्दवाच्यत्वम्, न तु पर्वतानाधारपर्वतस्य, तस्य स्वरूपतः पर्वतत्वाश्रयत्वेऽपि धर्मतः पर्वतत्वानाश्रयत्वादित्यस्तीति चेत्- न; "कस्मादुच्यते ब्रह्म' इति, "बृहन्तो ह्यस्मिन् गुणाः' इति प्रमाणानुसारात् बृहद्गुणकत्वमेव प्रवृत्तिनिमित्तम् । स्वरूपबृहत्त्वबृंहणत्वे अपि तत्रैवान्तर्गते इत्यत्रैव तात्पर्यात् । यद्वा, "गुणतो बृहत्त्व'मित्यस्य न गुणगतबृहत्त्वमित्यर्थः, किं तु बृहद्गुणकत्वकृतःस्वरूपनिष्ठ एव बाहात्म्यविशेषो ज्यायस्त्वरूपः । अतः सर्वतो ज्यायस्त्वं बृहत्त्वम् । तदेव ब्रह्मशब्दप्रवृत्तिनिमित्तमिति भावः । शब्दशक्त्तेरसंकोचस्येति । ननु द्वयोरपि प्रवृत्तिनिमित्तत्वाभ्युपगम एव ब्रह्मशब्दशक्त्तेः संकोचः, गुणतो बृहत्त्वस्य ब्रह्मगुणादिव्यावर्तकत्वादिति चेत् न । न ह्यत्र (त्य) शब्दशक्त्तेरित्यस्य ब्रह्मशब्दशक्त्तेरित्यर्थः । अपि तु "बृहन्तो ह्यस्मिन् गुणाः' इति ब्रह्मशब्दप्रवृत्तिनिमित्तप्रतिपादकवाक्यगतगुणशब्दशक्त्तेरित्यर्थः । यद्वा ब्रह्मवत् प्रवृत्तिनिमित्तस्यापि शक्यत्वात् तत्र बृहत्त्वविशेषरूपप्रवृत्तिनिमित्तस्यैव शक्यत्वमित्युक्त्तेः संकोचप्रसङ्ग इत्यर्थः । न च द्वयोरपि शक्यत्वे शक्यव्यक्त्तिसंकोचप्रसङ्गः, प्रयोगाभावेन व्यक्त्तिसंकोचस्य प्रागेव सिद्धत्वेनैतदधीनत्वाभावात् । तस्मात् ब्रह्मण इति । ननु तस्मादित्यस्य सर्वेश्वरादित्यर्थो वक्त्तुमुचितः, "ब्रह्मशब्दस्तत्रैव मुख्यवृत्तः' इति पूर्ववाक्ये तत्रैवेतितच्छब्देन सर्वेश्वरस्यैव निर्दिष्टत्वात् । तत्र ब्रह्मणः परामर्शे अप्रसक्त्तप्रतिषेधापत्तेः । न हि ब्रह्मशब्दस्याब्रह्मणि मुख्यवृत्तत्वं प्रसक्त्तम्, येन तन्निषेधः सफलः स्यादिति चेत् उच्यते- तस्मादित्यस्य ब्रह्मण इति नार्थकथनम्, अपि तु शेषपूरणम् । अयमभिप्रायः स्वरूपेण गुणैश्चानवधिकातिशयशालिनः सर्वेश्वरस्य ब्रह्मत्वं सिद्धम् । इतः परं तस्मादपि ब्रह्मणोऽन्योऽपि ब्रह्मशब्दमुख्यार्थ इति स्वीकारे अनेकार्थत्वं स्यादिति । केचित्तु ब्रह्मणः निरवधिकबृहत्त्वशालिन इत्यर्थः । पूर्ववाक्ये "तत्रैव' इत्यत्र तच्छब्देनापि निरतिशयबृहत्त्वशाल्येव परामृश्यते; न तु सर्वेश्वरः । तथा "तद्गुणलेशयोगात्' इत्युत्तरत्रापि बृहत्त्वगुणलेशयोगातदित्येवार्थ इत्याहुः । अस्मिन् पक्षे, "स च सर्वेश्वर एव । अतो ब्रह्मशब्दस्तत्रैव मुख्यवृतः' इत्ययमंशो व्यर्थः । नन्वितरत्र प्रयोगस्यौपचारिकत्वे स प्रयोगः सार्वत्रिकः किं न स्यादित्याशङ्कय औपचारिकस्यापर्यनुयोज्यत्वान्न सार्वत्रिक इत्याह- औपचारिकस्त्विति । ननु - एकदेशेऽपि यो दृष्टः शब्दो जातिनिबन्धनः । तदत्यागान्न तस्यास्ति निमित्तान्तरगामिता ।।' इति बर्हिराज्याधिकरणन्यायेनाव्यभिचारात् बृहत्त्वस्यैव प्रवृत्तिनिमित्तत्वे नानेकशक्त्तिकल्पनागौणत्वादिदोषः । त्र्यणुकादिषु ब्रह्मशब्दाप्रयोगस्य बृहच्छब्दाप्रयोगवत्, असंस्कृततृणादिष्वार्याणां बर्हिरादिशब्दाप्रयोगवच्चोपपत्तेः । "परं जैमिनिर्मुख्यत्वात्', "स्याच्चैकस्य ब्रह्मशब्दवत्' इत्यादौ ब्रह्मशब्दस्य परमात्मनि मुख्यात्वव्यवहारास्तु ब्रह्मगतबृहत्त्वस्यावधिप्रतीत्यधीनप्रतीत्यकत्वाभावेनावधिप्रतीत्यधीनप्रतीतिकेतरबृहत्त्वापेक्षया शीघ्रधीस्थत्वात्, मुख्यस्य निर्विशेषेण शब्दोऽन्येषां विशेषतः' इति न्यायेनोपपद्यते । न हि नरेश्वरशब्दः स्वभार्यापुत्रादिस्वामिनि प्रयुज्यते; न वा केवलेश्वरशब्दः पृथिवीश्वरादावपि प्रयुज्यत इत्येतावता स्वामित्वं प्रवृत्तिनिमित्तमपहाय निरङ्कुशेश्वरत्वमेव तस्य प्रवृत्तिनिमित्तमिति शक्यते वक्त्तुमिति चेत्- मैवम्; तथाहि सति गोशब्दस्यापि गच्छति' इति व्युत्पत्त्या बर्हिराज्यादिशब्देष्विवोपपन्नो न तस्य गन्तृविशेषे रूढिं कल्पयतीति स्यात् । यदि च नियमेनेतरत्राप्रयोगेण विशिष्य सांस्नादिमति रूढिं कल्पयित्वा इतरस्यावाच्यत्वं कल्प्यते, तत् प्रकृतेऽपि समानमिति दिक् । केचित्तु बृहत्त्वस्य प्रवृत्तिनिमित्तत्वमभ्युपगम्य तत्पौष्कल्यस्यैव भगवति समर्थनात् बृहत्त्वमेव प्रवृत्तिनिमित्तम् । न हि प्रवृत्तिनिमित्तपौष्कल्यं प्रवृत्तिनिमित्तम् । ततश्च नावयवार्थव्यतिरिक्त्तरूढ्यर्थस्वीकारः सिद्धान्तिसंमत इति वदन्ति । औपचारिकभगवच्छब्दप्रयोगयोग्येष्विति । ननु "स वाच्यो भगवानिति' इति वाच्यत्वेनोक्त्तानां वसिष्ठादीनां कथमौपचारिकभगवच्छब्दप्रयोगयोग्यत्वकथनमिति चेत् न । त्वद्रीत्या औपचारिकभगवच्छब्दप्रयोगयोग्यानामित्यर्थः । ननु खाण्डिक्यादिषु सार्वत्रिकभगवच्छब्दप्रयोगाभावो न स्वध्यवसान इत्यस्वरसादाह- किं च प्रत्यक्षमूलेति । आगममूलव्युत्पत्त्येति । ननु, "उत्पत्तिं प्रलयं च' इत्ययमपि आगमो भवत्येवेति तन्मूलया व्युत्पत्त्या वसिष्ठादिष्वपि मुख्यत्वं किं न स्यात् ? "ज्ञानशक्त्तिबलैश्वर्य' इति श्लोकेऽपि, "अशेषतः' इति सर्वेषामपि प्रवृत्तिनिमित्तत्वं उच्यते । नतु मिलितानाम् । तथाहि सति वाच्यानि इति बहुवचनं न स्यात् । अत एव ज्ञानादिषु षट्सु प्रवृत्तिनिमित्तेषु कथितेषु, "अत्यल्पमिदमुच्यते' इति पर्यालोच्य विना हेयैर्गुणादिभिः' इति ज्ञानादिभिन्नानामपि हेयव्यतिरिक्त्तानां शुभानां गुणानां सर्वेषां प्रवृत्तिनिमित्तत्वमुच्यते, यद्यद्विभूदिमत् सत्त्वं श्रीमदूर्जितमेव वा' इतिवदिति चेत्- न । । निरुपाधी च वर्तेते वासुदेवे सनातने ।' इत्याद्युपबृंहणानुगुण्यात्; केवलस्य भगवच्छब्दस्यान्यत्राप्रयोगाच्चेति भावः । अत एव हि पुरुषोत्तमोऽभिधीयत इत्युक्त्तमिति । यद्यपि, "तमेवं विद्वान्' इति वाक्ये पूवर्त्र, "वेदाहमेतं पुरुषम्' इति महान् पुरुष एव प्रस्तुतः; न पुरुषोत्तमः तथापि तयोरेकार्थपर्यवसानमभिप्रेत्योक्त्तमिति द्रष्टव्यम् । "अतः सर्वेश्वर एव जिज्ञासाकर्मभूतं ब्रह्म' इति वाक्यगतस्यातःशब्दस्य तापत्रयातुरजिज्ञास्यत्वरूपार्थसामर्थ्यमात्रे संकोचकल्पने प्रमाणाभावादाह - यद्वा अत इति । "अतः' इति व्याख्येयं पदम् । अव्युत्पन्नो व्युत्पन्नो वा भगवति मुख्य इति । गृहीतसंगतिक इत्यर्थः; मुख्यया वृत्त्या भगवत्प्रतिपादक इत्यर्थः । बुद्धिपूर्विकेति । बुद्धिपूविर्का व्युत्पत्तिः, मातापित्रादिभिरङ्गुलिनिर्देशपूर्वकमम्बातातमातुलादिषु यत्र व्युत्पत्तिर्ग्राह्यते, तत्र; यादृच्छिकव्युत्पत्तिस्तु, "घटमानय' इति वाक्यश्रवणात् प्रयोज्यप्रवृत्तिमुपलभ्य यत्र व्युत्पत्तिर्गृह्यते, तत्रेति द्रष्टव्यम् । इदं चाधिकरणनिरूपणे स्पष्टं भविष्यति । यूपाहवनीत्येत्यत्र कपालशब्दः संपातायातः; तस्य लौकिकत्वात् । (जिज्ञासाशब्दार्थविचारः) कर्मणश्च क्रिया शेषभूतेति । ननु प्रधानस्य विधेयत्वे, "व्रीहीन् प्रोक्षति' इत्यादौ व्रीह्यादीनां विधेयत्वप्रसङ्गात्, प्रत्युत प्रधानत्वस्यानुवाद्यत्वानुबन्धिनो विधेयत्वविरोधाच्च, "व्रीहिभिर्यजेत', "अरुणया क्रीणाति' इत्यादौ गुणस्यैव विधेयत्वदर्शनाच्च कथमेतदिति चेत्- उच्यते । इच्छाया विषयसौन्दर्याधीनत्वेन पुरुषेच्छाधीनकृतिसाध्यत्वाभावेऽपीष्यमाणज्ञानस्येच्छाधीनकृतिसाध्यतया पुरुषतन्त्रत्वेन विधेयत्वसंभवादिति तदथर्ात् । केचित्तु- "प्रकृतिप्रत्ययार्थयोः प्रत्ययार्थस्यैव प्राधान्यम्' इति न्यायस्यौपगवादौ सामान्यतो दृष्टत्वेऽपि "अश्वेन जिगमिषति' "असिना जिघांसति' इत्यादौ सन्वाच्येच्छापेक्षया प्रकृत्यर्थस्यैव स्वतन्त्रोपस्थितत्वलक्षणस्य शब्दतःप्राधान्यस्य समभिव्याहृतपदार्थान्तरान्वयस्य च दर्शनात्, ःब्रह्म जिज्ञासा' इत्यत्र प्रकृत्यर्थज्ञानस्यैवाध्याहृतकर्तव्यपदान्वयसंभव इति भाष्याभिप्रायं वर्णयन्ति । प्रतीतिरूपं ज्ञानमिति । अत्र, उद्दिश्येति शेषः । तथाचायमत्रान्वयः- प्रमितिरूपं ज्ञानमुद्दिश्य आक्षिप्तं तर्करूपं ज्ञानं मनोव्यापारविशेषरूपं विधेयमिति परैरुक्त्तमिति । यद्वा, विधेयं शाब्दमित्यर्थः; उत्तरत्र तर्करूपं ज्ञानमार्थमित्युक्त्तेः । आर्थिके च विचारेऽध्याहृतकर्तव्यत्वान्वयः । "श्रौतस्तु मुमुक्षानन्तरं ब्रह्मज्ञानेच्छा भवितुं युक्त्तेत्येष एव' इति कल्पतरूक्त्तेः । प्रागुक्त्तपक्षः साधीयानिति । प्रकृतिप्रत्ययार्थाक्षिप्तस्य विधेयत्वापेक्षया प्रकृत्यर्थविधेयत्वस्य युक्त्तत्वादिति भावः । (यादवप्रकाशीयसूत्रार्थनिरासः) प्रधानादिनिरासनिरपेक्षत्वादिति । प्रधानादिनिरासमुखेन प्रधानादिजिज्ञास्यत्वनिरासनिरपेक्षत्वादित्यर्थः । ततश्च विचारानपेक्षितं प्रधानादिनिरासनमुखेन जिज्ञास्यत्वनिरसनं विफलमिति भावः । (वृत्तिकारोक्त्तवर्णनम्) भाष्ये- वृत्तात् कर्मज्ञानादनन्तरमिति । अनन्तरशब्दस्य पश्चाच्छब्दपर्यायतया दिक्शब्दत्वमङ्गीकृत्य पञ्चमीनिर्देश इति द्रष्टव्यम् । तद्विषयं शास्त्रं शारीरकमित्युच्यत इति । शारीरं कायतीति शारीरकम् । के शब्दे । "अतोऽनुपसर्गे कः' इति के रूपम् । मीमांसाया एकप्रबन्धत्वमिति । यद्येवं वेदोपकाररूपैकप्रयोजनसमर्थत्वेनार्थैक्यात् व्याकरणज्योतिषादीनां तत्प्रयोजने निष्पाद्ये परस्पराकाङ्क्षाया अपि सत्त्वादेकाङ्गत्वप्रसङ्गः । न च तेषामङ्गत्वेनैक्यामिष्टमिति वाच्यम् । तर्हीहापि मीमांसात्वेनैक्यं स्यात्, न तु शास्त्रैक्यमिति चेत् न; तथा सतीदृशप्रतिबन्द्या पूर्वोत्तरषट्कयोरपि शास्त्रभेदप्रसङ्गात् । न च तत्र विषयप्रयोजनाधिकारिणामेकत्वात्, "अथातो धर्मजिज्ञासा' इति प्रतिज्ञायाः साधारण्याच्चैकत्वमिति वाच्यम्, अत्रापि वेदार्थरूपविषयस्य, तज्ज्ञानरूपप्रयोजनस्य, तत्कामस्य चाधिकारिण एकत्वात् । विचारद्वयानुगतसाधारणप्रतिज्ञाया उपपादयिष्यमाणत्वाच्च । ननु "अथातो ब्रहमजिज्ञासा' इति साधारणप्रतिज्ञेत्ययुक्त्तम्; तथा सति अथशब्दस्य कर्मविचारानन्तर्यार्थकत्वं न स्यादिति "वृद्धिमिच्छतो मूलहान्यापत्तिः' इति न्यायाः पातात् । न हि कर्मविचारानन्तर्यं विंशतिलक्षण्या मीमांसायाः संभवति । अपि तु चतुर्लक्षण्या एवेत्यस्वरसादाह - एवं वेति । प्रतिधर्मसमोभयानुयायिनीति । साधर्म्यसमवैधर्म्यसमरूपोभयजात्यनुयायिनी प्रतिधर्मसमजातिप्रतिज्ञा अर्थसिद्धेत्यर्थः । प्रतिधर्मसमाजातिर्द्वि(वि)धा साधर्म्यसमा वैधर्म्यसमा चेति । तत्र, "साधर्म्यवैधर्म्योत्कर्षापकर्षवर्ण्यावण्यर्विकल्पसाध्यप्राप्त्यप्राप्तिप्रसङ्गप्रतिदृष्टान्तानुत्पत्तिसंशयप्रकरणहेत्वार्थापत्त्यविशे इति जातीनां विभागोद्देशसूत्रेण विशेषयोरेवोद्देशः कृतः, अनन्तरम् "साधर्म्यवैधर्म्याभ्यामुपसंहारे तद्धर्मविपर्ययोपपत्तेः साधर्म्यवैधर्म्यसमौ' इति लक्षणसूत्रं च विशेषयोरेवेति भावः । ननु वेदाध्ययनानन्तरमर्थविचारो न कर्तव्यः, अविवक्षितार्थकत्वादिति सर्ववेदार्थानुगतपूवर्पक्षनिरासाय "अथातो वेदार्थजिज्ञासा' इति सूत्रे कर्तव्ये मन्दप्रयोजना विशेषप्रतिज्ञा अयुक्त्ता । साधर्म्यवैधर्म्यसमजातिस्थले तु सामान्यप्रतिज्ञायाः शिष्यबुद्धिसमाधानमात्रार्थत्वेन निरसनीयपूर्वपक्षाभावेन आर्थत्वेऽप्यदोष इत्यस्वरसादाह- अथवा अथातो धर्मजिज्ञासेत्येवेति । अलौकिकश्रेयःसाधनमिति । वेदैकगम्यश्रेयःसाधनताकमित्यर्थः । नन्वेवं श्येनादेरपि धर्मत्वप्रसङ्गः । न च बलवदनिष्टाजनकत्वेन तद्विशेषात् तद्य्वावृत्तिरिति वाच्यम्, तथा सति परमात्मनः सर्वकारणत्वेनाधर्मत्वप्रसङ्गादिति चेत्- मैवम् । तथाहि सति ज्योतिष्टोमादेर्धर्मत्वं न स्यात्,"सर्वेभ्यो ज्योतिष्टोमः' इति तस्य सर्वफलसाधनत्वेन वैरिविपतिसाधनतया तद्द्वारा बलवदनिष्टजनकत्वात् । वैरिविपत्तिफलकप्रयोगे तस्य धर्मत्वाभाव इष्ट एव । वैरिविपत्त्यादिफलकप्रयोगानवच्छिन्नस्यैव ज्योतिष्टोमस्य धर्मत्वमिति चेत् तथा सति ब्रह्मणोऽननुष्ठेयपदार्थतया बलवदनिष्टानुबन्धिप्रयोगानवच्छिन्नत्वे सति अलौकिकश्रेयःसाधनत्वस्यैव ब्रह्मण्यपि संभवात् "धर्मजिज्ञासा' इत्येव साधारणप्रतिज्ञेति भावः । नन्विन्द्रियगम्यानां तेषां कथं धर्मत्वमित्याशङ्कयाह- तेषामैन्द्रियकत्वेऽपीति । ताद्रूप्येणेति । ऐन्द्रियकत्वरूपेणेत्यर्थः । ननु धर्मशब्दस्य साधारण्यमभ्युपेत्य धर्मद्वयविचारः प्रतिज्ञायत इति वदता नैकस्य बुद्धिस्थत्वं वक्त्तुं शक्यम् । अतश्चोदनासूत्रे साध्यधर्मस्यैव लक्षणकथने नैतन्नियामकमित्यस्वरसादाह- पूर्वभागप्रतिपन्नत्वेनेति । विशेषप्रतिज्ञाया अप्यावश्यकत्वमभिप्रेत्याह- तन्त्रेण वार्थतो वेति । शब्दा बोध्यत्वशङ्कापरिजिहीर्षयेति । सिद्धव्युत्पत्तिसमर्थनानार्थमिति भावः । तस्य परमात्माराधनरूपत्वानवगमादिति । न च राजपुरुषस्य राजपुरुषपदाद्राजप्रेष्यत्वरूपपारतन्त्र्यप्रतीतावपि यथा न शाब्दप्राधान्यविरोधः, पुरुषस्य विशेष्यतया प्रतीतेः, एवं परमात्माराधनरूपत्वप्रतीतावपि कर्मणो विशेष्यतया भानान्न शाब्दप्राधान्यविरोध इति वाच्यम् । अत्र शाब्दप्राधान्यमित्यस्यान्योपसर्जनतया अप्रतीयमानत्वमित्यर्थात् । न च राजपुरुषे तन्नास्तीति शङ्कनीयम्, वस्तुगत्या राजपुरुषस्य पुरुषपदात् प्रतीतिदशायां तदुपपत्तेः । केचित्तु, युक्तयन्तरमाह- परमात्माराधनरूपत्वानवगमादिति' इति वदन्ति । ननु "कृष्णं धर्मं सनातनम्' इत्यादौ धर्मशब्दप्रयोगस्य, "प्रणम्रेषु महीषेषु प्रसादो मूर्तिमानयम् ' इत्यस्य मुर्तिमत्त्वरूपप्रसिद्धप्रसादवैलक्षण्यविशिष्टप्रसादत्वारोप इव, "रामो विग्रहवान् धर्मः' इत्यस्य विग्रहवत्त्वरूपप्रसिद्धधर्मवैलक्षण्यविशिष्टधर्मत्वारोप इव च सनातनत्वरूपप्रसिद्धधर्मवैलक्षण्यविशिष्टधर्मत्वारोपे तात्पर्येणोपपन्नस्य, पौराणिकस्य, "यमिन्द्रमाहुर्वरुणं यमाहुः' इत्यादिवाक्यतुल्यस्य वचनस्य, "चोदनालक्षणोऽर्थो धर्मः' इति विचार्यधर्मशब्दार्थनिर्णयैकप्रयोजनकसूत्रवत् शब्दशक्त्तिनियकत्वाभावः । अस्तु वा ब्रह्मसाधारण्यम् तथापि जैमिनिनोभयविधधर्मविचारस्य प्रतिज्ञातत्वे ब्रह्मसूत्राण्यपि तेनैव प्रणेतव्यानि स्युः । न हि महषर्ेर्विघ्नशङ्कोत्प्रेक्षितुं शक्यते । स्वाचार्यस्य बादरायणस्य ब्रह्मसूत्रप्रणिनीषां दृष्ट्वोदासामासेति कल्पना तु न; प्रमाणाभावात्, तादृशजनवादानुपलम्भाच्चेत्यस्वरसादाह - यद्यपीति । अश्रुतवेदान्तानामिति । वाय्वादिदेवताप्रीत्यर्थं कर्मणोऽनुष्ठाने वाय्वादीनां नश्वरतया कर्मभिः प्रीतस्य वाय्वादेः फलप्रदानात् प्रागपि नाशसंभवेन निष्फलत्वबुध्द्या अश्रुतवेदान्तानां कर्मण्यश्रद्धा जायेत । श्रुतवेदान्तानां तु तत्तत्कर्माराध्यस्य तत्तद्देवतान्तर्यामिणः कर्मानुरूपफलप्रदस्य सकलकल्पानुयायित्वेन न तच्छङ्केति भावः । यद्वा अश्रुतवेदान्तानाम् । अपीति शेषः । अविरक्त्तानामपि कर्मण्यश्रद्धा स्यादित्यर्थः । अत एव वक्ष्यति "वीतरागव्यतिरिक्त्तानामग्निहोत्रादिषु' इत्यादि । ननु महता यत्नेन देवताविग्रहादिकं निराकुर्वाणस्य तत्र तात्पर्याभावे देवताविग्रहं साधयतो बादराययणस्यापि, नहिनिन्दा' न्यायः कुतो नावतरेदित्यस्वरसादाह - यद्वा वेदप्रामाण्यकर्मावश्यकर्तव्यतातात्पर्यातिशयादिति । देवताविग्रहसत्त्वे, "विरोधः कर्मणीति चेत्' इत्यादिदेवताधिकरणोक्त्तरीत्या वेदस्याप्रामाण्यं प्रसज्यते । कर्मणश्च देवताप्रीत्यर्थतया देवतां प्रति गुणत्वे कर्मणः फलजनकत्वाभावेन कर्मण आवश्यकत्वं किंजिद्धिीयेतापि । अतो वेदप्रामाण्यकमर्ावश्यकत्योर्बद्धादरातिशयेन जैमिनिना देवताविग्रहनिराकरणेऽल्पीयान् कटाक्षः पातितश्चेत्, का क्षतिरिति भावः । तदुक्त्तरात्रिसत्रेति । "ज्योतिर्गौरायुः' इत्युत्पन्नस्य रात्रिसत्रस्य फलाकाङ्क्षायाम्, प्रतितिष्ठन्ति ह वा य एता रात्रीरुपयन्ति' इत्यर्थवादसमर्पितप्रतिष्ठाया विपरिणामेन फलत्वमात्रकल्पनमेव ज्यायः; न तु विश्वजिन्न्यायेन स्वर्गस्वरूपमपि कल्पयित्वा तस्य फलत्वकल्पनमपि' इति चतुर्थे स्थितम् । ततश्च तेनैव न्यायेनार्थवादिकदेवताविग्रहादिष्वपि तात्पर्यमस्तीति भावः । तस्मिंस्तद्धर्मोऽतिदेष्टव्य इति स्थितमिति । "यस्य लिङ्गमर्थसंयोगादभिधानवत्' (8-1-2) इत्यष्टमाध्यायद्वितीयाधिकरण इति शेषः । नात्र द्रव्यदेवतयोरिति । ननु "विप्रतिपत्तौ हविषा नियम्येत कर्मणस्तदुपाख्यत्वात्' (8-1-32) सति सूत्रे, "यस्य यत्र द्रव्यदेवतासाम्ययोर्विप्रतिपत्तिरस्ति, यथा ऐन्द्रपुरोडाशे देवतासाम्यात् सान्नाय्यविध्यन्तः, द्रव्यसाम्यात् पुरोडाशविध्यन्तश्च, तत्र द्रव्यसादृश्यमाश्रित्यैव नियमः प्रवर्तते । कुतः ? कर्मणो हविष्युपलभ्यमानत्वात्-यागाख्यस्य कर्मणस्त्यागरूपस्य हविष्युपलभ्यमानत्वात् । हविर्हि त्यज्यमानं दृश्यते इत्येवं द्रव्यस्यान्तरङ्गतया तत्सादृश्यमपेक्षितम् । शब्दार्थगतचोदनासादृश्यगवेषणायामन्तरङ्गसादृश्यस्यैवापेक्षितत्वात् ऐन्द्रपुरोडाशे आग्नेयविध्यन्त एव प्रवर्तते; न त्वैन्द्रसान्नाटयविध्यन्तः' इति स्थितम् । न तु द्रव्यदेवतयोः प्रत्यक्षत्वाप्रत्यक्षत्वाभ्यामिति चेत् अस्त्वेवम् । तस्याप्यर्थस्योक्त्तार्थाविरुद्धत्वेन ग्राह्यत्वात् । विपक्षनिरासार्थस्येति । वेदाप्रामाण्यादिनिरासार्थस्येत्यर्थः । (कर्मब्रह्ममीमांसयोः क्रमनियामकम् ) द्वितीयाध्यायात्पूर्वं ब्रह्मविचारः किं न स्यादिति । ननु प्रथमलक्षणार्थप्रामाण्यस्योपजीव्यत्वमिव भेदादिलक्षणोक्त्तस्य शब्दान्तरादेः श्रुतिलिङ्गादेश्चोपजीव्यत्वमविशिष्टमिति कथमयमाक्षेपः ? नन्वस्मिन् शास्त्रे सर्ववेदान्तानां ब्रह्मणि समन्वयार्थमुपक्रमादीन्येव ज्ञातव्यानि, न श्रुतिलिङ्गादीनीति चेत् उपक्रमोन्मेषार्थं श्रुतिलिङ्गादीनामपेक्ष्यत्वात् । न हि ब्रह्माभिधानश्रुत्यादिकमनुपलभ्य "उपक्रमो ब्रह्मविषयः' इति निश्चेतुं शक्यम् । न चैतावता श्रुतिलिङ्गादिकमेव समन्वयोपयोगि, नोपक्रमादिकमिति वक्त्तुं शक्यम् । श्रुत्यादिष्वपि प्रकरणस्योपक्रमादितात्पर्यलिङ्गाधीनात्मज्ञानत्वात् । साकाङ्क्षप्रधानवचनं हि प्रकरणम् । प्राधान्यनिर्णयश्च तात्पर्यलिङ्गावसेयः । किं च येषु वाक्येषु ब्रह्माब्रह्मसमावेशः, तत्र ब्रह्मलिङ्गबलवत्त्वस्य तात्पर्यलिङ्गोपक्रमाद्यवसेयत्वात् श्रुतिलिङ्गादिकमुपक्रमादिकं चापेक्षितम् । न चोपक्रमादीनां श्रुतिलिङ्गादीनां चान्योन्याश्रयः । उपक्रमादीनां स्वरूपलाभार्थं श्रुतिलिङ्गाद्यपेक्षणम्, बलाबलावधारणार्थमुपकमाद्यपेक्षणमिति विषयभेदेन परस्परापेक्षाया अदोषत्वात् । तस्मात् श्रुतिलिङ्गादिकमुपजीव्यमेवेति तदर्थं तृतीयाध्यायापेक्षया अपि सत्त्वात् द्वितीयाध्यायात्पूर्वमिति शङ्कायास्तत्परिहारस्य चानुत्थानमेव । ननु श्रुत्यादीनामुक्त्तरीत्योपजीव्यत्वेऽपि न तत्परिज्ञानार्थं पूर्वतन्त्रापेक्षा, इहैव, "द्युभ्वाद्यायतनं स्वशब्दात्', "आकाशस्तल्लिङ्गात्', "तथाचैकवाक्योपबन्धात्', "प्रकरणात्' इत्यादिसूत्रैः श्रुत्यादिस्वरूपावगमस्य, ःश्रुत्यादिबलीयस्त्वाच्च न बाधः' इत्यादिसूत्रे श्रुत्यादीनां पूर्वबलीयस्त्वावगमस्य च संभवात् । न हि तत्र श्रुत्यादीनां लक्षणमुक्त्तमस्ति । क्वचिद्वाक्यैक्यमात्रस्य लक्षणमुक्त्तम् "अर्थैकत्वादेकं वाक्यं साकाङ्क्षं चेद्विभागे स्यात्' इति । यानि तु तद्य्वाख्यातृभिरुक्त्तानि लक्षणानि, तानि नोपयुज्यन्ते । तथा हि - निरपेक्षो रवः श्रुतिः' इति श्रुतिलक्षणमुक्त्तम् । तत् सर्वत्राप्यसिद्धम्, शक्त्तिस्मरणादिसापेक्षत्वात् । पदान्तरसमभिव्याहारनिरपेक्षत्वं विवक्षितमिति चेत् न; धूमवति पर्वते प्रयुक्त्तस्य "सः' इति पदस्यानुमानव्यवधानसापेक्षत्वेऽपि पदान्तरसमभिव्याहारनिरपेक्षत्वेन लिङ्गसमर्पकस्यापि शब्दस्य लिङ्गिनि श्रुतित्वप्रसङ्गात् । "शब्दादेव प्रमितः' इत्यधिकरणे विषयवाक्ये, "अङ्गुष्ठमात्रः पुरुषः' इत्यत्र ईशानश्रुतेरङ्गुष्ठप्रमितः परमात्मेति बोधने अङ्गुष्ठमात्रपदसमभिव्याहारसापेक्षत्वेन श्रुतित्वाभावप्रसङ्गाच्च । ननु परमात्मवाचिन ईशानशब्दस्याङ्गुष्ठमात्रपदसामानाधिकरण्यात् वस्तुतोऽङ्गुष्ठमात्रप्रमितपरत्वेन पर्यवस्यतो धर्मिमात्रज्ञापने नैरपेक्ष्यमस्ति, "व्रीहीन् प्रोक्षति' इत्यत्र क्रियेप्सिततमवाचिन्या द्वितीयाविभक्त्तेः प्रोक्षतिपदसामानाधिकरण्यात् प्रोक्षणत्वेन पर्यवस्यतः क्रियामात्रस्य ज्ञापन इवेति चेत् तर्हि, "आकाशस्तल्लिङ्गात्' इत्यधिकरणविषयवाक्ये, "आकाशो ह्येवैभ्यो ज्यायान्' इत्यत्र ज्यायः-शब्दस्याकाशपदसमभिव्याहाराद्वस्तुत आकाशपरत्वेन पर्यवसितस्य धर्मिमात्रज्ञापने नैरपेक्ष्यमस्तीति तस्याप्याकाशस्य परमात्मत्वे साध्ये श्रुतित्वप्रसङ्गात् । तथा वस्तुसामर्थ्यरूपलिङ्गलक्षणमपि नोपयुज्यते; "आनन्दमयोऽभ्यासात्' इति वर्ण्यमानानां निरतिशयानन्दादिब्रह्मासाधारणधर्मलिङ्गानां वस्तुसामार्थ्यरूपलिङ्गत्वाभावात् । "इतिकर्तव्यताकाङ्क्षा प्रकरणम्' इति पूर्वतन्त्रोक्त्तं प्रकरणं न ब्रह्मविचारोपयोगि, सिद्धरूपस्य ब्रह्मण इतिकर्तव्यताकाङ्क्षाविरहादिति स्पष्टमेव । स्थानस्य तु संनिधियथासंख्यलक्षणस्य संग्राहकमेकमनुगतं लक्षणं पूर्वतन्त्रोक्त्तं न दृश्यते । "समाख्या यौगिकी संज्ञा' इत्येतदपि न युक्त्तम्, पूर्वतन्त्रे होतृचमसादिसंज्ञायाः, इह शास्त्रे, "स ब्रह्मविद्यां सर्वविद्याप्रतिष्ठाम्' इत्यादिषु श्रुताया ब्रह्मविद्यादिसंज्ञायाश्च समाख्यात्वसंभवेऽपि आध्वयर्वौद्गात्रादिसंज्ञायाः प्रकृतिप्रत्ययसमुदायरूपत्वेन तदभिमतैकपदश्रुतिरूपतया समाख्यात्वासंभवात् । तस्मात् तत्रत्यानां श्रुतिलिङ्गादीनामिहानपेक्षितत्वात् न प्रमाणलक्षणातिरिक्त्तमपेक्षितमिति चेत् - तर्हि "अत एव च नित्यत्वम्' इति वेदप्रामाण्यस्य, "तदुपर्यपि बादरायणः संभवात्' इति सूत्रेण मन्त्रार्थवादैः देवतानां विग्रवत्वस्य सिध्या विद्याधिकार हेतुसामर्थ्य संभव साधकेन मन्त्रार्थवादप्रामाण्यस्य, "शब्द इति चेन्नातः प्रभवात् प्रत्यक्षानुमानाभ्याम्' इति सूत्रेण स्मृत्यादिषु श्रुत्यनुमापकत्वप्रवृत्तिनिमित्तकानुमानशब्दप्रयोगवता स्मृत्यादिषु प्रामाण्यस्य च सिद्धेः प्रमाणलक्षणमपि नोपजीव्यं स्यात् । ननु पूर्वतन्त्रे पूर्वपक्षसिद्धान्ताभ्यां स्फुष्टं वेदादिप्रामाण्यसमर्थनमस्ति । इह तु न स्फुटप्रतिपत्तिरिति चेत्, व्याख्यानतो विशेषप्रतिपत्तिसंभवात् । उक्त्तं हि- "व्याख्यानतो विशेषप्रतिपत्तिर्न हि संदेहादलक्षणम्' इति, इति चेत्-सत्यम् । उक्त्तरीत्या श्रुतिलिङ्गादिषु तत्रत्येषु च वैषम्यसद्भावेऽपि प्रामाण्ये वैषम्याभावेन तत्र कण्ठरवेण समर्थितप्रामाण्योपजीवनेऽपि श्रुत्यादेर्वैषम्यसद्भावेन द्वितीयात् पूर्वं ब्रह्मविचारः किं न स्यादित्याक्षेपः संभवतीति नानुपपत्तिरिति भावः । (अध्ययनविधिनिरूपणम् ) आत्मज्ञानस्य व्रीह्यादिद्वारेति । नन्वात्मनः कर्मशेषत्वे सत्येवात्मज्ञानस्यात्मद्वारा शेषत्वं स्यादिति वक्त्तुमुचितम्, न तु व्यत्यासेन ज्ञानस्यात्मद्वारा शेषत्वे सत्यात्मनः शेषत्वं स्यादितीति चेत् न; "कर्मशेषत्वे' इति निमित्तसप्तमी, "चर्मर्णि द्वीपिनं हन्ति' इतिवत् । सतीत्यस्य सामीचीन्यमर्थः । समीचीने आत्मद्वारा कर्मशेषत्वे आत्मनः कर्मशेषत्वमुपयुक्त्तं स्यादिति । शेषत्वस्य सामीचीन्यं नाम संनिपातित्वम् । ततश्चात्मज्ञानस्य कर्मशेषत्वे व्रीहिद्वारा प्रोक्षणस्येवात्मद्वारा संनिपातित्वलक्षणं समीचीनं शेषत्वं सिध्येदिति भावः । आत्मनो द्वारभावे संभवतीति । संस्कार्यतया द्वारभावसंभव इत्यर्थः । फलप्रदतयो शेषत्वमस्त्विति चेदिति । न चैवं देवतायाः कर्मवत् फलप्रदत्वेन कर्मतुल्यकक्ष्यतया समप्राधान्यप्रसङ्ग इति वाच्यम् । भोक्त्तृत्वार्थानामपि श्मश्रुवपनादीनां यागतुल्यकक्ष्यत्वा भावेन यागाङ्गत्ववदुपपत्तेः । "फलप्रदतया शेषित्वमस्तु' इति पाठेऽपि यागशेषिभूतभोक्त्तृत्वार्थानां श्मश्रुवपनादीनां यागार्थत्ववत् यागशेषिभूतपरमात्मार्थानामपि यागाङ्गत्वमविरुद्धमेवेति द्रष्टव्यम् । न तु पुस्तकनिरीक्षणादिनेति । अर्थज्ञानेऽध्ययननियमो भाट्टैरुक्त्तः । स त्वर्थज्ञानकामनाखण्डनेन प्रत्याख्यातो गुरुणा । अस्मदभिमते त्वक्षरग्रहणार्थाध्ययननियमे स्वाधीनोच्चारणक्षमत्वलक्षणाक्षरग्रहणकामनासंभवादुपायान्तरसत्त्वेन व्यावर्त्यसंभवाच्च नियमविधित्वमपक्रम्प्यमिति भावः । उपनयनद्वाराऽध्ययनशेषत्वे सतीति । न च प्रथमशब्दाभिप्रेतस्याष्टमवर्षस्याध्ययनं प्रत्यप्याधारतया नोपनयनद्वारा शेषत्वमिति वाच्यम् "श्रावण्यां प्रौष्ठवद्यां वा उपाकृत्य यथाविधि । युक्त्तश्छन्दांस्यधीयीत मासान् विप्रोऽर्धपञ्चमान् ।' इत्यष्टमवर्षान्तर्गतिनियमशून्यकालविशेषे विहितस्य, "द्वादशवर्षाण्येकवेदे ब्रह्मचर्यं चरेत्; प्रतिद्वादश वा सवर्ेषु' इत्यनेकसंवत्सरसाध्यस्याध्ययनस्याष्टमवर्षाङ्गकत्वासंभवेनोपनयनस्यैवाष्टमवर्षाङ्गकत्वं वक्त्तव्यमिति सिद्धम् । ततश्चोपनयनाङ्गभूतकालमध्ययनाङ्गतयोपचारतो निर्दिशन् भाष्यकारो ज्ञापयति, उपनयनाध्ययनयोरङ्गाङ्गिभावोऽस्तीति । उपनयनद्वाराऽध्ययनशेषत्वात् कालस्येति । अष्टमवर्षाङ्गकोपनयनाङ्गकस्याध्ययनस्य प्राथम्यं सिध्यतीति भावः । अकर्त्रभिप्रायसूत्रविद्दितत्वाच्चेति । आत्मनेपदस्येति शेषः । अकर्त्रभिप्रायसूत्रम्, "संमानन' इति सूत्रम् । अध्ययनाङ्गविधिरिति । ननु उपनयनस्य दृष्टद्वारसभवेऽदृष्टकल्पनाया अन्याय्यत्वादध्ययनं गुरूच्चारणानूच्चारणमेव, न स्वतन्त्रमित्यध्यापयितृपूर्वकत्वमाक्षेपसिद्धमिति, अध्यापयितृपूर्वकत्वसिद्धयर्थमध्यापयितृपूर्वकत्वमध्ययनाङ्गं नानेन वाक्येन विधेयमस्तीति कथमध्ययनाङ्गविधिरिति चेत् न; "अष्टवर्षं ब्राह्मणमुपनयीत; तमध्यापयेत्' इत्यत्राध्यापनस्य रागप्राप्तत्वात्, "याजयेत्' इत्यत्र यजनस्येवाध्ययनस्यैवानेन विधिना विधाने उपनयनस्य तत्समभिव्याहारात्तदङ्गत्वं सिध्येत् । तदभावे तु, "उपनयीत' इत्यनेनाध्ययनाङ्गतयोपनयनं विधीयत इत्यस्यापरिज्ञानाददृष्टार्थमुपनयनं विधीयत इति स्यात् । ततश्च स्वतन्त्रमप्यध्ययनं प्राप्नुयात् । ततश्च "अध्यापयेत्' इत्येतदपेक्षितमिति भावः । यद्वा "ऐन्द्रवायवं गृह्णाति' इतिवाक्याक्षेपलभ्ययागविधायकस्य, सोमेन यजेत' इत्यस्य विधित्ववत् उपनयनविध्याक्षेपलभ्याध्यापयितृपूर्वकत्वविधायकस्य विधित्वसंभवादिति भावः । यद्यपि "अध्यापयीत' इत्येव मीमांसकग्रन्थेषु लिख्यते, अत्र तु "अध्यापयेत्' इति श्रुतिर्लिख्यते तथापि "बुधयुधनशजनेङ्' इति सूत्रानुकूलत्वेनास्यैव पाठस्य सामीचीन्यम् । क्तवाश्रुत्योपनयनस्येति । "वाजपेयेपेष्ट्वा बृहस्पतिसवेन यजेत' इतिवत् क्तवाश्रुत्या कर्त्रैक्यावगमात् तेन च प्रयोगैक्यावगमादङ्गाङ्गिभावः सिध्यतीति भावः । अन्तरङ्गत्वं हि प्रत्यक्षश्रुतिसिद्धमिति । उपनयनसंस्कारे माणवकगतत्वस्य प्रत्यक्षद्वितीयासिद्धत्वादध्ययनस्य तन्निष्ठित्वाच्च तत्संस्कायर्निष्ठत्वमन्तरङ्गत्वं प्रत्यक्षश्रुतिसिद्धमिति भावः । नाध्यापनाङ्गत्वं युक्त्तमिति । अध्यापनाङ्गत्वे क्रियाफलस्य कर्तृगतत्वात्, "स्वरितञितः' इत्येवात्मनेपदं सिद्धमितीदं व्यर्थं स्यादिति भावः । तदवधारणनिषेधार्थमिति । कर्तव्येवेति नियमेनाकर्तृगामिनि फले आत्मनेपदाप्राप्तौ तन्निवृत्तिः क्रियते । आत्मनेपदं प्राप्यत इत्यर्थः । ऋत्विजो वृणीत इत्यत्रेति । अत्र केनचित् "वृणीते' इति रूपं "वृङ् संभक्त्तौ' इत्यत एव; नान्यस्मात्, ञितः श्नाविकरणपाठाभावात् । तेन "स्वरित' इति सूत्राप्रवृत्तिरिष्टप्रसञ्जनमेवेत्युक्त्तम् । तदसत् । (वृङ्वरणे इत्यस्यापि श्नाविकरणे पाठात् ) यद्यपि क्य्रादौ "वृञ् वरणे' इति धातुर्धातुवृत्तौ न पठितः, तथापि "वृ ग्न वृञ् वृतौ' इति कल्पद्रुमे पठितः । तस्यैवात्र विवक्षितत्वात् । "वृञ् वरणे' इति क्य्रादौ (स्वादौ) दीर्घान्तस्य पाठात् तत एव तस्य रूपस्य संभवाच्च । नन्वत्र "वृङ् संभक्त्तौ' इति धातुर्युज्यते । संभक्त्तिर्हि प्रार्थना । अत एव हि "अवद्यपण्यवर्याः', "एतिस्तुशास्वृ', "ईडवन्दवृशंसदुहां ण्यतः' इत्यादिषु वृत्तिकारादिभिरुदाहरणेषु ऋत्विग्विषये "वृङ् संभक्त्तौ' इत्येवोदाहृतम् । अतः, "स्वरितञितः' इतिसूत्राप्रसञ्जनमिष्टप्रसञ्जनमेवेति चेत् सत्यम् । संभक्त्तितात्पर्यमन्तरेण वरणतात्पर्येण प्रयुक्त्ते लौकिके प्रयागे आत्मनेपदाभावप्रसङ्गस्यापादयितुं शक्यत्वात् । ततः ऋत्विक्ष्वपि वरणेन निरोधनरूपफलसंभवादिति भावः । अग्निसंस्कारव्यवहितस्येति । अव्यवहितस्याग्निसंस्कारस्य कतर्ृगतत्वाभावादात्मनेपदं न स्यादित्यर्थः । आधानकर्तरि न व्यवहितफलान्वय इति । ततश्चाव्यवहितफलस्य कर्तृगामित्व एव, "स्वरित' इत्यादिसूत्रप्रवृत्तिः । अत्र चाव्यवहितं संस्कारविशिष्टाग्निरूपं फलमाधानकर्तृगतमेवेति, "स्वरित' इत्यादिनात्मनेपदमुपपद्यत इति भावः । असाधारणफलान्वयविषयत्वादिति । क्रियायाः फलं प्रधानभूतं चेत् कर्तृगामि भवति यदर्थं क्रिया आरभ्यते तच्चेत् फलं कर्तृर्लकारवाच्यस्य भवति, तदा आत्मनेपदमित्यर्थः। अत एव "यजन्ति याजकाः', "पचन्ति पाचकाः' इत्यत्र न भवति । यद्यप्यत्र दक्षिणाभृतिश्च कर्तुः फलमस्ति तथापि न तदर्थः क्रियारम्भ इत्यदोषः । यथा व्रीहीनवहन्तीत्यत्रेति । "क्रियाणामर्थशेषत्वात प्रत्यक्षे त (क्षोतस्त) न्निर्वृत्त्यापवर्गः स्यात्' (11-1-27) इत्येकादाशाध्यायाधिकरणे तथैव व्यवस्थापितत्वादिति भावः । सक्त्तुहोमो यथा पुरुषसंस्कार इति । यथा भूतभाव्युपयोगविधुराणां सक्त्तूनां होमसंस्कार्यत्वाभावेन सक्त्तुहोमस्य गुणकर्मत्वाभावेन प्रधानकर्मत्वम्, तद्वदिति भावः । एतदभिप्रायेण पुरुषसंस्कारत्वोक्त्तिरिति द्रष्टव्यम् । स्वाध्यायस्य हि कर्मत्वावगमो न पुरुषस्येति । यद्यप्यध्ययनस्य प्राभाकराभिमतमर्थकर्मत्वमेव निरसनीयम्; न तु पुरुषसंस्कारत्वम्, तस्य परानुक्त्तत्वात् । न चाध्ययनस्य स्वाध्यायसंस्कारत्वाभावे पुरुषसंस्कारत्वमापतेदेव, कोटिद्वयविनिर्मुक्त्ताकाराभावादिति वाच्यम् । गुणकर्मत्वशून्यानां काम्यानां प्रयाजादीनां च पुरुषसंकारत्वस्याभावात् तथापि प्रधानकर्मत्वनिरासे तात्पर्यम् । प्राप्यत्वमात्रपर्यवसानं चायुक्त्तमिति । न चैवं वैदिके, "पयो दोग्धि' इत्यत्रापि पयसः संस्कार्यत्वप्रसङ्गः, तत्रापि प्रापण(प्रपूरण?) नियमजन्यादृष्टस्याभ्युपेतत्वेन संस्कार्यत्वस्येष्टत्वात् । ततश्चाध्ययनेन वेदानां या प्राप्तिः स्वाध्यायोच्चारणेच्छायां सत्यामस्खलिततदुच्चारणोपयोगितालुमूर्धादिवर्णस्थानवशित्वसहिताविच्छिन्नस्मृतिसंततिचनकवर्णपदवाक्याबलीविषयसंस्कारदार्ढ्यजनकाक्षरराशिग्रहणरूपा, तन्नियमजन्यादृष्टस्य स्वाध्यायनिष्ठस्याभ्युपेयत्वमिति भावः । सुवर्णं भार्यमित्यत्रेति । तृतीये सुवर्णभरणस्य पुरुषार्थत्वस्य व्यवस्थापितत्वादिति भावः । प्रतियोग्यभ्युपगम इति, प्रतिबाद्यभ्युपगम इत्यर्थः । सकतून् जुहोतीत्यादिषु प्रत्ययस्वारस्यावगतमपीति । ननु "मैत्रावरुणाय दण्डं प्रयच्छति' इत्यत्रेव "तथायुक्त्तं चानीप्सितम्' इत्यनीप्सिते । कर्मणि द्वितीया भविष्यतीति कुतो व्यत्ययाश्रयणमिति चेत् न । तत्र हि दानकर्मभूतेन दण्डेन मैत्रावरुणस्य संस्कारः; न तु दण्डसाधनकेन दानेन । इह तु सक्त्तुसाधनकेन होमेनापूर्वम्, न होमकर्मभिः सक्त्तुभिरिति वैषम्यात् । नन्वध्ययनस्यार्थज्ञानार्थत्वपक्षेऽपि न कर्मत्वभङ्गः, अर्थसिद्धस्याध्ययनसंस्कार्यत्वस्य, चरुमुपदधातीत्यत्रेव द्वितीयया अनुवादोपपत्तेः । अग्निप्रकरणाम्मातेन "चरुमुपदधाति' इति विधिना चरूपधाने स्थण्डिलस्याङ्गतया विनियुज्यमाने, तस्य साक्षात्स्थण्डिलनिर्वर्तकत्वायोगादुपहितेन चरुणा तन्निर्वृत्तिदर्शनेच्चोपधानस्य स्थण्डिलाङ्गत्वं चरुसंस्कारद्वारकमिति अर्थसिद्धमेव हि चरोरुपधानसंस्कार्यत्वं द्वितीययाऽनूद्यते । एवमिहाप्यध्ययनस्य तत्समाप्त्यनन्तरारम्भणीयमीमांसापरिचयोत्तरकालभाविनि अर्थज्ञाने साक्षात् करणत्वायोगात् अध्ययनगृहीतस्वाध्यायेन कालान्तरे स्मृतिसमारूढेन द्वारेणार्थज्ञानदर्शनाच्चार्थसिद्धं स्वाध्यायस्याध्ययनसंस्कार्यत्वं तव्यप्रत्ययेनानूद्यत इत्युपपत्तेरिति चेत् न । "अध्ययनगृहीतस्वाध्यायेनार्थज्ञानं भावयेत्' इत्यर्थाश्रयणेन भट्टमते दोषाभावेऽपि, अध्ययनस्य स्वाध्यायसंस्कारत्वानभ्युपगन्तृगुरुमते, "स्वाध्यायसाधनकाध्ययनकाध्ययनेनार्थज्ञानं भावयेत्' इत्यर्थाश्रयणेन तव्यप्रत्ययार्थत्यागः सिद्ध इति भावः । अथर्ावबोधनस्य सप्रयोजनकत्वप्रदर्शनार्थमाह - अनुष्ठानौपयिकेति । चशब्देन समुच्चीयत इति । यद्यपीदं पक्षद्वर्यपि समानम् । तथापि पूर्वपक्षे अपिहि विरोधसूचकः । द्वितीयपक्षे तु जपादेः स्वरूपस्य च समुच्चयपर इति विवेकः । मन्त्राणां स्वाध्यायान्तर्गतानां पृथङ्िनर्देशः किं निबन्धन इत्याशङ्कयाह - मन्त्रवदिति पृथङ् निर्देश इति । उपकारकमन्त्रवत्त्वप्रतिपादनस्य प्रकृतेऽत्यन्तानुप्रयोगात् वतिप्रत्ययान्तत्वमाश्रित्याह - यद्वा यथा बालस्येति । सनियमकोच्चारणमिति । यद्यपि नियमोऽङ्गविधायकवाक्यान्तरप्राप्यः, नाध्ययनशरीरान्तःपाती, तथाप्यर्थज्ञानस्य तच्छरीरानन्तःपातित्वे तात्पर्यम् । अपि तु स्वशाखामात्रवाचीति । अध्यायशब्दो वेदपरः, स्वशब्दः पितृपितामहपरंपरागतस्वीत्ववाची । न च, "स्वाध्यायशब्दवाच्यवेदाख्यक्षरराशेः' इति भाष्येण विरोध इति वाच्यम्, तस्यापि "स्ववेदाख्याक्षरराशेः' इत्यत्र तात्पर्यात् । न च सिद्धान्ते स्वाध्यायस्याध्ययनोद्देश्यतया उद्देश्यगतविशेषणस्य ग्रहैकत्ववदविवक्षितत्वात् स्वीयास्वीयसाधारण्येनाध्ययनं प्राप्नोतीति वाच्यम्, वेदानामानन्त्येन सर्वाध्ययनस्याशक्यत्वेन संकोचेऽपेक्षिते स्वीयत्वस्योद्देश्यगतस्य विवक्षितत्वोपपत्तेः । मात्रचेति । ननु "क्षीरमात्रं पिब' इत्यादावुत्तरपदत्वनियतं मात्रपदं प्रातिपदिकम् । न तु, "प्रमाणे द्वसच्दघ्नञ्मात्रचः' इति विहितो मात्रच्प्रत्ययः, तस्य प्रमाणार्थं एव विधानादिति चेत् न । "ऊरुमात्रम्' इत्यादावपि प्रमाणार्थप्रत्यय इतरव्यवच्छेदप्रतीतेर्मात्रच्प्रत्ययव्यतिरेकेणोत्तरपदत्वनियतप्रातिपदिकाभ्युपगमे प्रमाणाभावादित्यत्र तात्पर्यात् । यथा अग्नीनादधीतेति वाक्यमिति । एतच्च, "तत्प्रकृत्यर्थं यथान्येऽनारभ्यवादाः' (3-6-14) इति तार्तीयाधिकरणे स्थितम् । तत्र हि, आधानविधेः पणर्तादिवत् क्रतुपर्यन्तत्वं पूर्वपक्षीकृत्य अलौकिकस्याहवनीयाद्यग्नेरेव फलाकाङ्क्षाशामकत्वसंभवात् तन्मात्रविश्रान्त एवाधानविधिः, न क्रतुपर्यन्त इति स्थापितम् । आधानमात्रपरमिति । अग्निसिद्धयर्थाधानमात्र (विधि)परमित्यर्थः । ग्रहणशेषतयाविनियुक्त्तस्येति । ननु सिद्धान्ते न स्वाध्यायस्य ग्रहणशेषतया विनियोगः, स्वाध्यायस्य शेषित्वावगमादिति चेत् मैवम् । ग्रहणशेषतया अविनियुक्त्तम्येति छेदः । ग्रहणशब्दश्चाथर्ग्रहणपरः; अर्थज्ञानशेषतया अविनियुक्त्तस्य स्वाध्यायस्याथर्परत्वे प्रमाणाभावादित्यर्थः । अयं भावः- अर्थावबोधमुद्दिश्य शब्दोच्चारणेन हि लोके वाक्यानां तात्पर्यमवगम्य तन्निर्वाहाथर्ं मुख्यासंभवे लक्षणादिकं परिकल्प्यते; न तूच्चारणमात्रेण । अत एव "गौरश्वः पुरुषो हस्ती' इति पदानामुच्चारणमात्रेण लक्षणया न कल्प्यते । यदा विशिष्टार्थबोधमुद्दिश्य तेषामुच्चारणमिति तात्पर्यमवगम्यते, तदैव तन्निर्वाहारार्थम्, अयं गौर्बलीवर्दः, अश्वो वेगवान्, पुरुषो नियतचेष्टः, हस्ती महाबलः' इति गवादिपदानामध्याहारलक्षणादि कल्प्यते । एवं च वेदवाक्यानामर्थावबोधमुद्दिश्योच्चारणाभावे तात्पर्यासिद्धया तन्निर्वाहार्थलक्षणागौणवृत्त्यनुषङ्गाध्याहारव्यवधारणकल्पनोच्छेदप्रसङ्गादवश्यं वेदेऽप्यर्थावबोधमुद्दिश्योच्चारणस्य वक्त्तव्यत्वात् वेदे च लोक इव तमुद्दिश्य रागप्रयुक्त्तोच्चारणाभावाद्विधिप्रयुक्त्तमेव तदाश्रयणीयमिति, विधिश्चाध्ययनविधेरन्यो न दृश्यत इति, तेनैवार्थावबोधमुद्दिश्य गुरुमुखोच्चारणानूच्चारणरूपमध्ययनं विधीयत इत्यकामेनापि स्वीकतर्व्यम् । एवं च दृष्टफलेऽप्यर्थावबोधे विधिरन्यतोऽसिध्यतस्तात्पर्यस्य सिद्धयर्थ इति । (विचारे रागतः प्रवृत्तिसमर्थनम् ) शब्दस्य बोधकत्वशक्त्तिस्वाभाव्यादित्यर्थ इति । लोकव्युत्पत्तिसिद्धस्य शब्दानामर्थपरत्वस्यौत्सर्गिकस्य क्वचित्क्वचिल्लौकिकवाक्ये वक्त्तृदोषादपवादेऽपि अपौरुषेये तदभावात्; निरपवादस्य स्वत एव समर्थस्यार्थज्ञानोद्देश्यकशब्दोच्चारणस्य विधिनिरपेक्षत्वाच्च । ननु शब्दानामर्थपरत्वमात्रं व्युत्पत्तिसिद्धम् । न त्वग्निहोत्रादिवाक्यं तत्तदर्थविशेषपरमित्यपि । तत्तु तत्तदर्थविशेषमुद्दिश्योच्चारणमपेक्षत इति तदर्थोऽध्ययनविधिः स्यादिति चेत् न; अध्ययनविधिनापि तदलाभात् । न ह्यध्ययनविधिः प्रतिवाक्यं तत्तदर्थज्ञानविशेषमुद्दिश्य तत्तद्वाक्योच्चारणे व्याप्रियते । "स्वाध्यायाध्ययनेन यद्भावयितुं शक्यम्, तदनेन भावयेत्' इति विधाने सति अग्निहोत्रादिवाक्याध्याध्ययनेन न्यायलभ्यतत्तदर्थविशेषज्ञानमेव भावयितुं शक्यमिति तत्तदर्थविशेषं तात्पर्यमर्थतः सिध्येदिति चेत् तर्हि अग्निहोत्रादिवाक्यानामौत्सर्गिकमर्थपरत्वमेव न्यायपर्यालोचनेन तत्तदर्थविशेषतात्पर्यतया पर्यवस्यतीत्येवास्तु; किमुच्चारणविधिना ? यदि च लोके दृष्टमित्येतावता वेदेप्यर्थावबोधमुद्दिश्योच्चारणमाद्रियेत, तदा स्वतन्त्रवकतृविवक्षितेतरार्थावबोधमुद्दिश्य श्रोतृभिरुच्चारणे कृतेऽपि तस्य वाक्यस्य तत्र तात्पर्यं न दृष्टम् । किंतु स्वतन्त्रकर्तुर्यदर्थावबोधमुद्दिश्योच्चारणम्, तत्रैव तात्पर्यं दृष्टमिति वेदस्य तात्पयर्सिद्धयर्थं पौरुषेयत्वमपि कल्प्येत । वस्तुतस्तु लोकेऽपि नोच्चारणाधीनं तात्पर्यम्, मौनिना लिखित्वा दत्ते परेणापि लिखितं दृष्ट्वा मनसानुसंहिते श्लोकादावुच्चारणाभावात् । किंतु "अस्माद्वाक्यादेतदर्थप्रतीतिर्भवतु' इति वकतृविवक्षाधीनं तदिति । तस्मात् तात्पर्यसिद्धयर्थमध्ययनविधेरर्थावबोधफलकल्पनायाः कथंचिदपि नावकाशः; लोके व्युत्पत्तिसिद्धमर्थपरत्वं वकतृविवक्षिते विशेषे पर्यवस्यति; वेदे तु न्यायलभ्ये विशेषे । तदनुसारेण च लक्षणादिकल्पनमित्येवाभ्युपगन्तव्यम् । अत एव वेदस्य तात्पर्यवत्त्वसिद्धिमेवाध्ययनविधिफलं मन्वानेनापि न्यायतोऽध्ययनविधिरर्थावबोधमपि फलत्वेन गृह्णातीति तात्पर्यं निश्चित्य तद्बलेन स्वाध्यायावाप्तेरेव फलतापत्यायकस्य तव्यप्रत्ययस्य स्वारस्यमुल्लङ्घितम् । न ह्यध्ययनविधेरुक्त्तार्थतात्पर्यनिश्चयोऽयमर्थावबोधमुद्दिश्योच्चारणविध्यधीनः, तथाभूतविध्यन्तराभावात् । अस्यैव विधेरपेक्षायामात्माश्रयापत्तेः ः किंतु केवलन्यायाधीन एव वक्त्तव्यः । तस्मात् तात्पर्यसिद्धयर्थमध्ययनविधेरर्थावबोधफलकत्वकल्पनमित्येतत् तावदयुक्त्तमिति भावः । अन्यत्र विनियोगस्त्विति । अध्ययनस्यार्थज्ञानादन्यस्मिन् स्वाध्याये विनियोग इत्यर्थः । गृहीतात्=गृहीतमात्रात् अध्ययनगृहीतस्येत्युक्त्तेरिति । ननु "अध्ययनगृहीतस्य' इति भाष्यस्य कथमध्ययनगृहीतमात्रत्वमर्थः ? येन "गृहीतमात्रात्' इत्यंशे तत् उपपादकं स्यादिति चेत् उच्यते- "अध्ययनगृहीतस्य स्वाध्यायस्य' इति पूर्वभाष्ये "अध्ययनगृहीतस्यार्थावबोधित्वदर्शनात्' इत्येवं प्रमितिजनकत्वस्वभावस्योपपादितत्वात् तस्यैवापातप्रतीतिजनकत्वस्य विरुद्धत्वात् पूर्ववाक्यं मीमांसापरिकरयुक्त्तपरम् । अतस्तदविरोधायेदं वाक्यमध्यनगृहीतमात्रपरमिति भावः । केचित्तु मीमांसापरिकरयुक्त्तस्येत्यनुक्त्तेः, "सर्वं वाक्यं सावधारणम्' इति न्यायात् सिध्यतीत्याहुः । आपाततोऽवगम्यमानान् दृष्ट्वेत्यन्वय इति । केचित्तु अवगम्यमानानर्थान् प्रयोजनवतो दृेष्ट्वेत्यपि योजयन्ति । अङ्गत्वान्यथानुपपत्त्यैवेति । न च "वैदाङ्गानि च सर्वाणि' इति द्वितीयाश्रुत्या अङ्गानां कर्मत्वावगमात् स्वाध्यायस्येवाङ्गानां प्राप्यत्वं किं न स्यादिति वाच्यम् तथा सति अङ्गाध्ययनस्याक्षरग्रहणमात्रपर्यन्तत्वेऽङ्गानां वेदानुपकारकतया अङ्गत्वभङ्गप्रसङ्गेन मुख्यप्रातिपदिकानुरोधेन "सक्त्तून् जुहोति' इत्यत्रेव विभक्त्तिविपरिणामेन कर्मत्व परित्यागेन करणत्वस्याश्रयणीयत्वात् । "पाठकर्मभूतैरङ्गैरर्थज्ञानं भावयेत्' इत्यपि संभवेन प्राप्तपाठकर्मत्वानुवादेनापि दोषाभावाच्च । यथा "चरुमुपदधाति' इत्यत्र "उपहितेन चरुणा स्थण्डिलं निर्वर्तयेत्' इत्येवं प्राप्तमुपधानकर्मत्वं द्वितीययानूद्यते, तद्वदिति भावः । (समावर्तनस्मृतिविरोधपरिहारः) किमभिप्रेत्यैतदुक्त्तमिति । किमभिप्रेत्य श्रुतिस्मृत्योर्बाध्यबाधकत्वमुक्त्तमित्यथर्ः । ननु "अधीत्य स्नायात्' इत्यादौ "अध्ययनकर्मिकां भावनां परिसमाप्य' इत्यर्थः । न तु अध्ययनकरणिकामर्थज्ञानकर्मिकाम्' इति । अप्स्ववभृथेन चरन्ति' इत्यादाविव तृतीयानिर्देशाभावेन तत्करणिकाया भावनाया असंप्रतिपत्तेः । ननु वर्षति न धावेत्' इत्यत्र चयनकरणकभावनाया एव भूताया निमित्तत्वम्, न धात्वर्थमात्रस्य भूतस्य निमित्तत्वम् । ततश्च क्रत्वन्त एवाग्निचिद्व्रितानि प्रवर्तन्त इति पञ्चमे स्थितम् । तद्वदिह किं न स्यादिति चेत् न । अत्र (तत्र?) "अग्नौ चेः' इत्यग्नौ कर्मणि चिनोतेः क्विब्विधानात् अग्निकर्मिकायाश्चयनकरणिकाया भूताया एव भावनाया निमित्तत्वम् । इह तु, "वेदमधीत्य स्नायात्' इति वेदकर्मिकाया भूताया एव भावनायाः पूर्वकालत्वं क्तवाप्रत्ययेन प्रतीयते; न त्वर्थज्ञानफलकर्मिकायाः । ततश्चाध्ययनविधेरर्थज्ञानफलकत्वपक्षे विरोधः स्यादेवेत्यरुचेराह - किंच विरोधे सत्यपीति । गुरोः कर्मातिशेषेण=गुरुशुश्रूषानवरुद्धकालेनेत्यर्थः । यद्वा अतिशेषेण निःशेषमित्यर्थः । निवेशे हि वृत्ते नैयमिकानीति । निवेशः=विवाहः । ननु "ज्योतिष्टोमेन स्वर्गकामो यजेत' इत्यविशेषेण स्वर्गकाममात्रप्रवृत्तत्वात् शूद्रस्यापि स्वर्गकामत्वाविशेषादनुष्ठानप्रसङ्गो दुर्वारः, "न शूद्राय मतिं दद्यात्' इत्यादिनिषेधस्मृतेः शुश्रूषारहितशूद्रविषयत्वस्य संभवादित्यरुचेराह - किंच यजमानेनेति । अध्ययनलभ्यत्वादिति । अध्ययनसंस्कृतस्वाध्यायस्य प्रयोजनसाकाङ्क्षस्य स्वाध्यायसाध्यसकलकर्मसु विनियोगो भवतीति भावः । "यो ह वा अविदितार्पेयेति । "यो ह वा अविदितार्षेयच्छन्दोदैवताब्राह्मणेन मन्त्रेण याजयति वाध्यापयति वा स्थाणुं वर्छति गर्तं वा पतति' इति प्रसिद्धश्रुतिपाठः । अस्यायमर्थः- आर्षेयः ऋषिः; गायत्र्यादि; दैवतम् अग्न्यादिकम्; ब्राह्मणं विनियोजकवाक्यम् । आर्षेयादिकमजानानो याजकोऽध्यापको वा स्थावरतां प्राप्नोति, गर्ते वा पतति, म्रियेत वा । अस्य छन्दांसि निवर्िर्याणि भवन्ति । जानानस्य तु तद्विपर्ययो भवति । तस्मादेतानि मन्त्रे मन्त्रे विद्यादिति । प्रतिग्रहर्तुसंवेशनादेरिवेति । न चैतत् रागप्राप्तस्य विधातुमशक्यत्वाच्च इत्युत्तरग्रन्थविरुद्धमिति वाच्यम् । रागप्राप्तस्य पाक्षिक्यामप्राप्तौ सतां विधेयत्वदर्शनात् रागप्राप्तत्वविधेयत्वयोर्नात्यन्तविरोध इत्येतत्तात्पर्योऽयं ग्रन्थः । उत्तरग्रन्थस्तु रागतो नित्यप्राप्तविषय इत्यवविरोधोपपत्तेः । ननु एतद्धट्टपर्यालोचनायामर्थज्ञानस्याध्ययनविधिविधेयत्वरागप्राप्तत्वविचार इव प्रतीयते । न चैष युज्यते । अर्थज्ञानस्याध्ययनविधिविधेयत्वस्य मीमांसकैरप्यनभ्युपेतत्वात् । अर्थज्ञानस्याध्ययनविधिफलत्वमेव हि तैः स्वीकृतम्; न तु विधेयत्वम् । फलस्याविधेयत्वात् । चतुर्थे लिप्सा सूत्रे (4-1-2), "फलं चाकर्मसंनिधौ' इति द्वैतीयीकाधिकरणे "कर्मणस्त्वप्रवृत्तत्वात्' इत्याष्टमिकाधिकरणे (8-1-13)ऽपि फलाविधेयत्वस्य प्रतिपादितत्वात् । एकादशाद्ये च फलाविधेयत्वस्य प्रतिपादितत्वाच्चेति चेत् न । अत्रार्थज्ञानपदेन विचारस्यैव विवक्षितत्वात् । विचारवैधत्वस्य मीमांसकैरभ्युपेततया तस्य रागप्राप्तत्वेन प्रतिक्षेप्यत्वोपपत्तेः । किंचानेनैव वाक्येनेति । "यो ह वा अविदितार्षेय' इत्यादिवाक्यविहितार्थज्ञानाक्षिप्ततया विचारस्य प्राप्तेर्नाध्ययनविध्याक्षेप्यत्वं विचारस्य युज्यते । यथा स्वस्वविधिविहितानां क्रतूनां ज्योतिष्टोमदर्शपूर्णमासादीनामाधानविधिसिद्धैराहवनीयादिभिः स्वसाफल्यसिद्धयर्थं नानुष्ठाप्यत्वं तथेत्यर्थः । ननु न हि कर्मणामल्पास्थिरफलत्वमनन्तस्थिरफलत्वं चेत्यत्र पूर्वपक्षसिद्धान्तरूपेण इत्यस्य व्युत्प्रमेणान्वयो द्रष्टव्यः । "स्वरूपे निरूपिते' इत्युक्त्ते "स्वरूपमात्रे निरूपितेऽपि कर्मणामल्पास्थिरफलत्वमावृत्तिविधानादिभिर्ज्ञात्वा' इत्यस्यार्थस्याध्याहारसापेक्षतया विलम्बितप्रतीतिकतया अन्यथा व्याचष्टे- यद्वा कर्मविधिस्वरूपं निरूपितमिति । अस्मिन् पक्षेऽस्य भाष्यस्येत्थमवतारिका- ननु परमात्माराधनकर्मसु, स्वकर्मणा तमभ्यर्च्य सिद्धिं विन्दति मानवः' इत्यनन्तस्थिरफलतयावगतेषु कथमल्पास्थिरफलत्वावगतिरित्याशङ्कयाह - कर्मविधिस्वरूपे निरूपित इति । अस्मिन्नपि पक्षे "कर्मविधिस्वरूपे' इत्यस्य परमात्माराधनत्वविनिर्मुक्त्तस्वरूपमात्रेऽवगते अल्पास्थिरफलत्वावगतिप्रतिबन्धकपरमात्माराधनरूपत्वप्रतीत्यभावेन अल्पास्थिरफलत्वमवगम्येत्यस्याप्यर्थस्य विलम्बितप्रतीतिकत्वमविशिष्टमित्यस्वरसो बोध्यः । केचिदेवं व्याचक्षते - तत्र कर्मविधिस्वरूपे निरूपित इति । विधिश्च स्वरूपं च विधिस्वरूपम् । कमर्विधौ कर्मस्वरूपे च निरूपित इत्यर्थः । प्रत्यब्दं चातुमर्ास्याद्यावृत्तिविधौ निरूपिते चातुर्मास्यानां क्षय्यफलत्वनिश्चयो भवति । यदि चातुर्मास्यानामक्षय्यफलत्वम्, तदा पुनस्तदनुष्ठानवैयर्थ्यप्रसङ्गादित्यवगतेः स्वत एवोत्पत्तेः । तथा चातुर्मास्यादिस्वरूपं सहस्रसंवत्सरसाध्यविश्वसृजामयनादिस्वरूपं च निरूपयता चातुर्मास्यादिष्वल्पवित्तव्ययायाससाध्येषु, फलस्य कर्मनिष्पत्तेः तेषां लोकवत् परिणामतो विशेषः स्यात्' (पू-मी.1-2-17) इति न्यायालोचनसनाथचेतसा नित्यनैमित्तिककर्माराधितपरमपुरुषानुग्रहलब्धचित्तनैर्मल्येन पुंसा चातुर्मास्यादिकर्मणामनित्यफलत्वस्य सुज्ञानत्वादिति भावः । येनेति निर्देशो विज्ञानाभिप्राय इति । ततश्च, "प्रोवाच तां तत्त्वतो ब्रह्मविद्याम्' इति प्रतिनिर्दिश्यमानाया एव ब्रह्मविद्याया यच्छब्देन पराम्रष्टव्यतया ययेति स्त्रीलिङ्गनिर्देशो न प्रसञ्जनीय इति भावः । अतो निरूप्य संपाद्यैस्तैरिति । ननु, "शमदमाद्युपेतः स्यात्' इत्यत्र न शमादिस्वरूपं निरूप्यते, अपि तु शमादेरुपासनाङ्गत्वम् । तच्च श्रुतिबलप्राप्तस्य श्रवणं प्रति अङ्गभावस्य नोपजीव्यमिति चेत् न । तत्राविहितविषयव्यापारोपरमः शम इत्यस्यार्थस्य तदधिकरणे व्युत्पाद्यत्वादिति भावः । "ब्रह्मविदाप्नोति' इत्यस्यानन्तस्थिरफलब्रह्मप्राप्तिपर्यन्तप्रामाण्यसंभवे अनन्तस्थिरफलत्वमात्रप्रतिपादनपरत्वमयुक्त्तमित्यस्वरसादाह - यद्वा विद्यया अनन्तस्थिरेति । विषयस्य दर्शितत्वादिति । ब्रह्मस्वरूपस्येत्यर्थः । ततश्च "पश्यः' इति ब्रह्मदर्शनमेव पर्यवस्यतीति भावः । समुच्चयो युक्त्त इति । अत्र केचित् "ननुच' इति निपातसमुदायोऽयं नन्वर्थक एव, ततोऽतिरिक्त्तार्थाप्रतीतेः । ननुशब्दस्य प्रयोक्त्तृधर्मभूतशङ्काद्योतकत्वेन ननु च' इत्यस्य मन्यन्ते । ननु कर्मविचारनैरपेक्ष्यसिद्धयर्थं कर्मणां वाक्यजन्यं क्षयिफलत्वज्ञानमेव वक्त्तव्यम् । न तु ब्रह्मोपासनस्याक्षयफलत्वज्ञानमित्यत्राह - ब्रह्मोपासनस्येत्यादिग्रन्थ इति । (लघुपूर्वपक्षघट्ट ः) विवक्षितेतरगामित्वव्युदासार्थः प्रथम एवकार इति । विवक्षितं साधनचतुष्टयम्, तदितरः कर्मविचारः । अत्र केचित् यच्छब्दान्वित एवकारः तावत्खल्वादिशब्दवत् वाक्यालङ्कारार्थ एव । न हि "ब्रह्मजिज्ञासा यन्नियमेनापेक्षते तदेव पूर्ववृत्तं वक्त्तव्यम्' इत्यस्मादधिकस्याथर्स्य एवकारसहिताद्वाक्यात् प्रतिपत्तिरस्ति । अस्य वाक्यस्य नियमेनानपेक्षितकर्मविचारपूर्वववृत्तत्वव्युदासमात्रपरत्वेन कर्मविचारे नियमेनापेक्षितत्वव्युदासपरत्वाभावादिति वदन्ति । तदेतदेवकारार्थानभिज्ञानविजृम्भितम् । विशेष्यसंगतो ह्येवकारो विशेषणस्य तदितरयोगव्यवच्छेदार्थः । "पार्थ एव धनुर्धरः' इत्युक्त्ते हि धनुर्धरत्वरूपविशेषणस्य पार्थेतरगामित्वं व्यवच्छिनत्त्येवकारः । "पार्थ एव धनुधर्रः' इति वाक्यस्य "पार्थादन्यो धनुर्धरो न' इत्यर्थः । अत एव, "षड्िवंशतिरित्येव ब्रूयात्' इत्यत्र एवकारोपबन्धात् षड्िवंशतिमन्त्रो न विधीयते । अपि तु तदितरमन्त्रो निषिध्यत इति पूर्वतन्त्रे निर्णीतम् । ततश्च "यदेव नियमेनापेक्षते' इति वाक्यस्यायमर्थः - "यद्य्वतिरिक्त्तं नियमेन नापेक्षितम्, तद्य्वतिरिक्त्तं न पूर्ववृत्तमिति । ततश्च प्रथम एवकारो नियमेनापेक्षितत्वस्य यच्छब्दार्थातिरिक्त्तगामित्वव्यवच्छेदार्थकः, द्वितीयस्तु यच्छब्दनिर्दिष्टात् तच्छब्दार्थादतिरिक्त्तस्य पूर्ववृत्तत्वव्युदासकः । इयांस्तु विशेषः- प्रथम एवकारोऽनुवादी । द्वितीयस्तु पुरोवादीति । वेदान्तमात्राध्ययनस्याशास्त्रीयत्वादाह - यद्वा अधीतकृत्स्नवेदस्यापीति । न त्वन्ययोगव्यवच्छेदपरमिति । पूर्वभागाध्ययनव्यवच्छेदपरं नेत्यर्थः । ननु, "साम्ना स्तुवीत' इति साम्न एव स्तोत्र द्वारा कमर्ाङ्गत्वम्, नोद्गीथादेरिति शङ्कामुद्गीथादिस्वरूपप्रकाशनेन निराकुर्वन्नादिपदग्राह्यं चाह - एकस्य साम्न इत्यादिना । ननु कथं साम्नः पञ्चभागात्मकत्वम् ? हिंकारः, प्रस्तावः, आदिः, उद्गीथः प्रतिहारः, उपद्रवः, निधनम्, इति सप्तविधित्वं दृश्यते । अत एव हि, "सप्तविधं सामोपासीत' इति विधिरित्याशङ्कय हिंकारस्य प्रस्तावेऽन्तर्भावात्, आदिशब्दितस्य ओंकारस्य चोद्गीथेऽन्तर्भावात् पाञ्चविध्ये नानुपपत्तिरित्यभिप्रयन्नाह - प्रस्तावो हिंकारपूर्वं गीयत इति । एकैकोपासनं विधीयत इति । "सर्वाणि ह वा इमानि भूतानि प्राणमेवाभिसंविशन्ति प्राणमभ्युज्जिहते । सैषा देवता प्रस्तावमन्वायत्ता', "सैषा देवतोद्गीथमन्वायत्ता' इत्यादिष्विति शेषः । क्वचिच्चावयवावयवभृतप्रणवाद्युपासनं विधीयते, ओमित्येतदक्षरमुद्गीथमुपासीतेति इति पाठः समीचीनः । मध्ये "तत्रोद्गीथावयवभूतप्रणवोपासनं विधीयते' इति क्वचित् पठ्यते । न तस्य समीचीन्यं पश्यामः । "ओमित्येतदक्षरमुद्गीथमुपासीत' इति वाक्यस्योद्गीथावयवप्रणवोपासनविधिपरत्वं च, "व्याप्तेश्च समञ्जनम्' इत्यत्र स्पष्टीभविष्यति । केचित्तु कर्माङ्गाश्रयेति भाष्यस्यायमर्थः- कर्माङ्गाश्रयो (यमु ?) द्गीथस्यादिरुद्गीथादिः प्रणवः, तस्योपासनमिति । अत एवैतदभिप्रायेण "तत्रोद्गीथावयवभूतप्रणवोपासनं विधीयते' इत्युक्त्तमिति वदन्ति । "स्वायत्ते शब्दप्रयोगे' इति न्यायेन "कर्माङ्गोद्गीथादिविषयाण्युपासनानि' इति वक्त्तव्ये "कर्माङ्गाश्रयाण्युद्गीथाद्युपासनानि' इति भाष्ये वचनव्यक्त्तिः किमर्थमाश्रितेत्याशङ्कयाह - कर्माङ्गोद्गीथाद्याश्रयाण्युपासनानीत्युक्त्त इति । उपासनमात्रस्य च पक्षीकारः प्रतीयेतेति । ननु कर्माङ्गाश्रयत्वस्य हेतूकरणादेव यावति हेतुर्विश्राम्यति तावत एव ग्रहणं तथेति भविष्यति, "यथा पर्वतो धूमवत्त्वाद्वह्निमान्' इत्यत्र धूमवतः पर्वतस्य ग्रहणं तथेति चेत् सत्यम् । तादृशन्यायप्रतिसंधानाभावदशायामुपासनमात्रपक्षीकारप्रतीतिर्जायेत । अत एव "प्रतीयेत' इति प्रतीतिमात्रमापादितम् । भाष्ये अनभिज्ञो भवान् शारीरकशास्त्रविज्ञानस्येति । शास्त्रप्रतिपाद्यं विज्ञानं शास्त्रविज्ञानम् । मध्यमपदेलोपी समासः । तदेतदाचष्टे - शास्त्रे प्रधानतया प्रतिपाद्यमित्यादिना । प्रतिपाद्यशब्द उत्पाद्यपरः । "आत्मैकत्वविद्याप्रतिपत्तये' इति परव्यवहारानुसारादुत्पत्तिः प्रतिपत्तिशब्देन व्यवहृता । वक्ष्यति च "प्रतिपादकानि निष्पादनक्षमाणि' इति । अतो लाक्षणिकपयोगो न दोषायेति द्रष्टव्यम् । मिथ्याज्ञानं भ्रान्तिज्ञानमिति । मिथ्याविषयं ज्ञानं मिथ्याज्ञानमिति मध्यमपदलोपी समास इति भावः । मूलाज्ञाननिवृत्तेरेव प्रयोजनत्वमभिप्रयन्नाह - यद्वा मिथ्याभूतमज्ञानमिति । तुशब्दद्वयं शङ्काद्वयव्यावृत्त्यर्थ(वर्तक)मिति । उपनिषत्स्वधीतत्वात् ब्रह्ममीमांसायां निरूप्यमाणत्वाच्चोद्गीथाद्युपासनं ब्रह्मविद्यापेक्षितमित्येका शङ्का । "ततः किम्' इत्यनेनाभिप्रेतासंगतत्वशङ्का द्वितीया । एतच्छङ्काद्वयस्य यथाक्रमं व्यावृत्त्यर्थमित्यर्थः । अत्र भास्करीयाः प्रत्यवतिष्ठन्त इति । अत्र च हेतुरुत्तरत्र स्पष्टः । न समसमुच्चयपर इति । तन्मते, "तमेतं वेदानुवचनेन' इत्यत्र "सहयुक्त्तेऽप्रधाने' इति तृतीयया वेदानुवचनादीनां विविदिषन्ति' इति निर्दिष्टवेदनापेक्षया अप्राधान्याभ्युपगमेन कर्मणां विद्यायाः फलोपकार्यङ्गत्वमात्रस्याभ्युपगतत्वेन तैरपि समसमुच्चयस्यानभ्युपगमादिति भावः । समुच्चित्योपदेशादित्यत्र समुच्चित्यशब्दवदिति । इदं हि वाक्यम्, अन्तर उपपत्तेः' इत्यधिकरणभाष्यस्थमग्निविद्यात्मविद्याविषयम् । तयोः समुच्चयानभ्युपगमादिति भावः । विशेषणविशेष्यभावेन निर्दिष्टमिति । न च समुच्चितशब्दो वैषम्यं न सहत इति वाच्यम्, अङ्गाङ्गिसमुच्चयेऽपि समुच्चयशब्दप्रयोगदर्शनात् । न ह्यत्र समसमुच्चयः श्रूयत इति भावः । चः प्रतिपादकसमुच्चय इति । श्रुतिसूत्रयोः प्रतिपादकयोः समुच्चय इत्यर्थः । तज्ज्ञानस्य कथं पूर्वभावित्वमिति । ब्रह्मविचारपूर्वभावित्वमित्यर्थः । निरूपयिष्यमाणत्वमभिप्रेत्योक्त्तमिति । "अन्तरा चापि तु तद्दृष्टेः', "सर्वापेक्षा च यज्ञादिश्रुतेरश्ववत्' इत्यादावधिकारिविशेषे ब्रह्मविद्यायाः कर्मविशेषैः समुच्चयतदभावयोः प्रतिपादयिष्यमाणत्वादिति भावः । अधिकारिविशेषनिष्ठब्रह्मविद्याया अनिर्दिष्टत्वात्समुच्चयतदभावयोः सामान्येन विद्याविषयत्वमेवोचितमिति मत्वाह - यद्वा नित्यनैमित्तिकयोरिति । विद्यायाश्चेति शेषः । नित्यनैमित्तिकाभ्यां समुच्चयः, न काम्यनिषिद्धाभ्यामित्यर्थः । पदार्थज्ञानपूर्वकत्वादिति । यद्यपि यज्ञादिपदार्थावगमाय न मीमांसापेक्षा, व्याकरणकोशाप्तवाक्यादिभिर्व्युत्पत्तिसंभवात् । मीमांसाया अपि लोकप्रसिद्धपदार्थव्यवहारितया पदार्थावगतिप्रयोजनकत्वाभावाच्च तथापि ग्राह्याग्राह्यकर्मविभागो मीमांसाधीन इति भावः । यद्वा पूर्वमीमांसायामपि, "यजतिचोदना द्रव्यदेवताक्रियं समुदाये' (4-2-27) इत्यादिदर्शनात्, व्यापन्नादिपदार्थनिणर्यदर्शनाच्च पदार्थनिर्णायकत्वमपि संभवतीत्यपि द्रष्टव्यम् । आशयमजानानश्चोदयति - ननु गामानयेति वाक्यादिति । वाक्यार्थं पूर्वं प्रतिपद्येति । प्रयोजकवृद्धवाक्यश्रवणानन्तरं प्रयोज्यवृद्धस्य गवानयने प्रवृत्तिमुपलभ्य "इयं च गवानयने प्रवृत्तिर्गवानयनकार्यताज्ञानसाध्या गवानयनप्रवृत्तित्वात् संप्रतिपन्नगवानयनप्रवृत्तिवत्' इति तस्याः प्रवृत्तेर्गवानयनकार्यताज्ञानसाध्यतां निश्चित्य, "तच्च ज्ञानं वाक्यात्पूर्वमजातत्वात् वाक्यानन्तरं जातत्वाच्च वाक्यजन्यम् । तस्मात् गवानयनं वाक्यार्थः' इति प्रतिपद्येत्यर्थः । ततश्च "अस्य वाक्यस्यायमर्थः' इति वाक्यार्थत्वज्ञानपूर्वकमेव "अस्य पदस्यायमर्थः' इति ज्ञानम्, न तु "अस्य पदस्यायमर्थः' इति पदार्थत्वज्ञानपूर्वकम् "अस्य वाक्यस्यायमर्थः' इति वाक्यार्थत्वज्ञानमुत्पद्यत इत्यर्थः । शाब्दज्ञानत्वावच्छिन्ने वृत्त्या पदजन्यपदार्थोपस्थितेर्हेतुत्वमित्येतदेव हि वाक्यार्थज्ञानस्य पदार्थज्ञानपूर्वकत्वम् । न तु वाक्यार्थत्वज्ञानस्य पदार्थत्वज्ञानपूर्वकत्वम्, येनास्याक्षेपस्यावकाशः स्यादिति स्वाशयमाविष्करोति । उच्यते - व्युत्पन्नात् शब्दादिति । व्युत्पत्तावपि न वाक्यार्थधिय इति । यद्यपि शाब्दज्ञानत्वावच्छिन्ने पदजन्यपदार्थोपस्थितेर्हेतुत्वकथनेनैव प्रकृतोपयोगसिद्धेर्व्युत्पत्तिदशायां वाक्यार्थत्वज्ञानस्य पूर्वभावप्रत्ययाख्यानं न प्रकृत उपयुज्यते -तथापि पराभिमानखण्डनार्थतयोपन्यस्तमिति द्रष्टव्यम् । याज्यापुरोनुवाक्यामन्त्रानुसारेणेति । सरस्वतीदेवत्ययाज्यापुरोनुवाक्ययोः प्राक् पठितत्वादिति भावः । तेनैव क्रमेणानुष्ठानं निर्णीतमिति । श्रुत्यर्थपाठादिक्रमनियामकाभावादनियम इति प्राप्ते प्रधानप्रत्यासत्तिसिद्धयै मुख्यक्रमात् स्त्रीदेवत्यस्य यागस्य निर्वापादयश्चोदकप्राप्ता धर्माः प्रागनुष्ठेया इति निर्णीतं पञ्चमे "मुख्यक्रमेण वाऽङ्गानां तदथर्त्वात्' (5-1-14) इत्यत्र । क्रमनियामक (निश्चायक) हेतुवैषम्यमेवेति । दृष्टान्ते याज्यापुरोनुवाक्याक्रमः शेषिक्रमनियामकः; दार्ष्टान्तिके तु कार्यकारणभाव इति हेतुवैषम्यमिति भावः । उपासनस्यैव विचारं प्रति शेषित्वादिति । उपासनस्य स्वविचारं प्रत्येव शेषित्वात् शेषिक्रमादापतन् शेषयोः क्रमः शारीरकतृतीयाध्यायकर्मविचारविषय एव स्यात्; न तु कृत्स्नशारीरककर्ममीमांसाविषय इत्यर्थः । तदपेक्षितत्वेनेति । उपासनापेक्षितत्वेनेत्यर्थः । कृत्स्नाया अपि ब्रह्ममीमांसायाः इत्यस्यानन्तरम् उपासनशेषत्वेन' इत्यध्याहर्तव्यम् । यादवपक्षं चोपजीव्येति । समसमुच्चयाङ्गाङ्गिभावयोस्तदभिमतयोरपि प्रतीतेरिति भावः । पाश्वर्स्थश्चोदयतीति । यादवानभिमतकर्मविचारपूर्ववृत्तत्वोपन्यासात्, सिद्धान्तिग्रन्थत्वे साधनसाध्यद्वित्वनिरासकपरिहारग्रन्थासामञ्जस्यप्रसङ्गाच्चेति भावः । चशब्दः प्रतिपाद्यसमुच्चय इति । द्वितीयान्तेनाध्याहृताङ्गभावशब्देन च शब्दस्यान्वय इति भावः । ननु यदा, बाढम् इत्यादिग्रन्थो भास्करसिद्धान्त्यन्यतरचोद्यपरः, तदा साध्यसाधनद्वित्वनिरासकभाष्यग्रन्थस्याप्रसक्त्तप्रतिषेधकत्वं स्यादित्याशङ्कां प्रतिक्षिपति - यदा बाढमित्यादीति । व्यावृत्त्यन्वयरूपा विशेषा इति । भावाभावरूपा इत्यर्थः । सकलविशेषप्रत्यनीकमित्यत्र विशेषशब्देन स्वगतधर्मस्यापि ग्रहणे तत एव ज्ञातृत्वज्ञेयत्वव्यावृत्तेरपि सिद्धत्वात् मात्रचा ज्ञातृत्वज्ञेयत्वव्यावृत्तिकथनमस्वरसमित्यस्वरसादाह- यद्वा सकलविशेषप्रत्यनीकशब्देनेति । अज्ञाननिवृत्त्यन्तर्गतेत्यर्थ इति । मूले सकलभेददर्शननिवृत्तीति कार्यकारणयोरभेदोपचारादविद्यानिवृत्तेर्भेददर्शननिवृत्तिरूपत्वोक्त्तिरिति भावः । एकस्मादनेकवाक्यानामिति । "विद्यां चाविद्यां च' इति वाक्यमेकमिति भावः । अस्फुटार्थात् स्फुटार्थानामिति । "प्राबल्यं विवक्षितम्' इत्यनुषङ्गः । ननु कर्मणोऽन्तवत्त्वे श्रूयमाणे कथं तत्फलस्यान्तवत्त्वमुच्यते इत्याशङ्कयाह - अनेन वाक्येनेत्यादिना । फलद्वारकत्वमुक्त्तमिति कर्मणः स्वत एवान्तवत्त्वेन तस्यानुपदेष्टव्यत्वात्, तद्यथा' इत्यादिश्रुतिवशाच्च फलस्यैवान्तवत्त्वम् । समुच्चयपरवाक्यस्य श्रुत्यन्तरानुगुण्येनेति । यद्यपि "यदपि चोक्त्तम्' इत्यत्र "साध्यसाधनद्वित्ववत् कर्मापेक्षितत्वमपि यदुक्त्तम्' इत्युक्त्तिक्रियायामेव समुच्चयः प्रतीयते, न निर्वाहक्रियायाम् तथाप्येतत् फलितार्थकथनमिति द्रष्टव्यम् । "यदपि चेदमुक्त्तं यज्ञादिकर्मापेक्षा विद्येति' इत्यत्र "यज्ञादिकर्मापेक्षा विद्येति यदुक्त्तम्' इत्युक्त्ते "यद् विद्यायां कर्मसापेक्षत्वमुक्त्तम्' इति सापेक्षत्वस्यैव यच्छब्दनिर्दिष्टतया स्वरसतः प्रतीयमानत्वात् तस्योत्तरवाक्ये विविदिषोपयोगप्रतिपादनमनुचितमित्याशङ्कय, "यज्ञादिकर्मापेक्षा विद्या' इत्यनया वचनव्यक्तया अर्थाद्विद्यापेक्षितत्वेन यत्किंचित्कर्मोक्त्तमिति कर्मण एव यच्छब्दनिर्दिष्टत्वात् तस्य विविदिषोपयोगप्रतिपादनमविरुद्धमित्यभिप्रायेणाह - अनया वचनव्यक्तयेति । निर्देशस्वारस्यमस्तीति । फलपदस्वारस्यमात्रं नास्तीत्यर्थः । यादवमतप्रतिक्षेपकतया प्रथमव्याख्यानम् । अस्मिन् पक्षे फलपदस्वारस्यमस्ति; "यज्ञादिकर्मापेक्षा विद्या' इति निर्देशस्याङ्गाङ्गिभावसूत्रस्मारकस्य न स्वारस्यम् । सिद्धान्तिमतप्रतिक्षेपके द्वितीयव्याख्याने "यज्ञादिकर्मापेक्षा विद्या' इति निर्देशस्वारस्यमस्ति; फलपदस्वारस्यं नास्ति । अत उभयपदस्वारस्यसिद्धयर्थं भास्करपक्षप्रतिक्षेपपरतया व्याचष्टे - अथवा यज्ञादीति । प्रयाजादिवदिति । ननु भास्करेण यज्ञादिवाक्यस्य वेदनं प्रति फलोपकार्यङ्गत्वमात्रप्रतिपादकत्वाभ्युपगमेऽपि फलार्थत्वानभ्युपगमान्मोक्षार्थप्रतिपादनपरत्वनिषेधेऽप्रसक्त्तप्रतिषेधः स्यादिति चेत् न । प्रयाजादीनां करणानुग्राहकाणां करणानुग्रहद्वारा फलपर्यन्तत्वसंभवादित्यभिप्रायान्नात्यन्ताप्रसक्त्तप्रतिषेध इति ध्येयम् । असिना जिघांसतीति । असेर्हनने करणत्वं प्रतीयते; न जिघांसायाम्; एवं "विविदिषन्ति' इति वाक्येन वेदानुवचनशब्दितस्य ब्रह्मयज्ञस्य, यज्ञस्य, दानस्य, कामानशनरूपस्य तपसश्च वेदनहेतुत्वं प्रतीयत इति भावः । वाक्यद्वयेनेति । विविदिषायां जातायाम्' इत्येकं वाक्यम् । भावः ।उक्त्तं च शांकरभाष्ये सर्वापेक्षाधिकरणे - "विद्यासंयोगात् प्रत्यासन्नानि विद्यासाधनानि शमादीनि । विविदिषासंयोगात् बाह्यतराणि यज्ञादीनि' इति । विविदिषायाः पूर्वं हि कर्मोपयोग इति । प्रत्यक्प्रवणतां बुद्धेः कर्माण्यापाद्य शुद्धितः । कृतार्थान्यस्तमायान्ति प्रावृडन्ते घना इव ।। इति तदुक्त्तेः । प्राग् बीजावापात् कर्षणम्, तदनन्तरमकषर्णमिति कर्षणाकर्षणाभ्यामङ्कुरादिनिष्पादनवत्, आरुरुक्षोर्मुनेर्योगं कर्म कारणमुच्यते । योगारूढस्य तस्यैव शमः कारणमुच्यते ।।' (गी.6-3) इत्यादिवचनानुसारेण चेतसः शुद्धया विविदिषारूपप्रत्यक्प्रावण्यपर्यन्तं कर्मानुष्ठानम्; ततः सन्यास इति कर्मतत्सन्यासाभ्यां विद्यानिष्पत्त्युपगमादिति भावः । इदानीमप्यनुष्ठानायेति । अत्र केचित् अनुत्पन्नविविदिषस्य पुंसो यावद्विविदिषोत्पत्ति अस्मिन्नपि जन्मनि कर्मानुष्ठानस्येष्टत्वान्नैतच्छङ्काव्यावर्तको जन्मान्तरशब्दः । अपितु अन्तःकरणशुद्धिरनेकजन्मानुष्ठितनित्यनैमित्तिककर्मसाध्येति दर्शयितुमेवेति वदन्ति । अनेकजन्मसंसिद्ध इति । जन्मान्तरशब्दस्वारस्यादव्यवहितजन्मन एव ग्रहणं स्यात् । तत्र चानेकजन्मत्वासंभवादस्यापि जन्मनो ग्रहणं भविष्यतीत्यभिप्रायः । शोधकवाक्यमिति । कारणत्वशङ्कितदोषव्युदासकं वाक्यमित्यर्थः । न कर्मेत्यर्थ इति । यज्ञादिकं कर्म न करणमित्यर्थः । निष्पादनक्षमाणीति । आत्मैकत्वपराणीत्यर्थः । भाष्ये न्याययुक्त्तार्थग्रहणमिति । तात्पर्यनिर्णायकोपक्रमादिन्यायानुसंधानपूर्वकं सर्वाण्यपि वेदान्तवाक्यान्यात्मैकत्वतात्पर्यकारणीत्येवं तात्पर्यरूपार्थग्रहणमित्यर्थः । न तु वाक्यार्थग्रहणम्, तस्य तन्मते श्रवणफलत्वात् । पूर्वप्रकृतादेवेत्येवकाराभिप्राय इति । यद्यपि ज्ञानकर्मार्थस्वभावः प्राक्प्रस्तुतः, न तु शमाद्यर्थस्वभावः, व्यक्त्तिभेदात् तथाप्यर्थस्वभावत्वेनैक्यमाश्रित्य एवकारः प्रयुक्त्त इति द्रष्टव्यम् । जिज्ञासानुपपत्त्युपपादकतया "अर्थस्वभावादेव' इत्युत्तरग्रन्थं व्याख्याय, अधुना "कर्म च पूर्ववृत्तमस्तु' इति शङ्कापरिहारपरतया व्याचष्टे- यद्वा अनेन विना जिज्ञासानुपपत्तेरिति । अनेन विना जिज्ञासानुपपत्तेः' इत्यंशस्य फलितमर्थमाह- शमाद्यर्थस्वभावादित्यर्थ इति । प्रथमस्यैवकारस्य भाव इति । अर्थस्वभावातिरिकतस्य हेतुत्वप्रतिक्षेपक इत्यर्थः । शमाद्यर्थस्वभाव उक्त्त इति । इदमुपलक्षणम् । तयोरपि स्वभाव इत्यर्थः । तत्र ज्ञानकर्मार्थस्वभावद्वयस्यात्यन्ताप्रकृतत्वमभिप्रेत्याभिप्रेतत्वोक्त्तिः; न त्वथर्स्वभावशब्दानुक्त्तत्वात् । अत एवार्थस्वभावशब्दितस्येतरनिरपेक्षस्य साधनचतुष्टयस्य पूर्ववृत्तत्वायोगान्ययोगव्यवच्छेदहेतुत्वं वक्ष्यमाणमुपपद्यत इति द्रष्टव्यम् । इदंशब्दो हि साधनचतुष्टयपूव्रवृत्तत्वपर इति । "इदमेव पूर्ववृत्तम्' इतीदंशब्दो हीत्यर्थः । तस्मादिति । शमाद्यर्थस्वभावादित्यर्थः । भाष्ये ब्रह्मस्वरूपाच्छादिकाविद्यामूलमिति । आच्छादिका च सा अविद्या चेति न कर्मधारयः, येन पुंवद्भावात् "आच्छादकाविद्या' इति स्यात्, किंतु "धात्वर्थे ण्वुल्' इति भावे ण्वुलि कारिकाशायिकादिवदाच्छादिका । ततस्तादर्थ्यचतुर्थीसमासः । आच्छादनकारिण्यविद्येत्यर्थ इति एवं । निर्वाहान्तरमपि द्रष्टव्यम् । यद्वा अपारमार्थिकं भेददर्शनमेवेति । बन्धमूलभेददशर्नमपारमार्थिकमेवेत्यभिप्रायः । "एषोऽणुरात्मा चेतसा वेदितव्यः', "दृश्यते त्वग्रयया बुद्धया' इत्यादिप्रमाणानुसाराद्वाक्यार्थभावनापरिपाकसहितमन्तःकरणं त्वंपदार्थस्यापरोक्षतत्पदार्थतामाविर्भावयति' इति वाचस्पतिवचनानुसारेण मनस एव ब्रह्मसाक्षात्कारकारणत्वमिति मन्यमानमप्यनुगृह्णन्नाह - निवर्तक बोधः प्रमाणजन्य इति यावदिति । दूरस्थान्तिकस्थविशेषणविशिष्टेति । "सोऽयं देवदत्तः' इत्यादिवन्न वैयर्थ्यमित्यर्थः । अभिप्रेत्यशब्देन शङ्कापरिहार इति । अनुक्त्तशङ्गापरिहार इत्यर्थः । "धर्मेण पापमनुवदति', "कषायपक्त्तिः कर्माणि' इत्यादिप्रमाणान्यभिप्रयन्नाह - परंपरयोपयोगमिति । (लघुसिद्धान्तघट्टः) पूर्वपक्षोक्त्तेष्वर्थेष्वविरुद्धांशाभ्युपगमेन प्रतिवदतीति । मिथ्यासंप्रतिपत्त्या वा प्रत्यवस्कन्दनेन वा । प्राङ्न्यायविधिसिद्धया वा (?) उत्तरं स्याच्चचुर्विधम् ।।' इति संप्रतिपत्तिशब्दितस्याभ्युपगमस्यांप्युत्तरत्वं संभवतीति भावः । पराभिमतसदसदनिर्वचनीयाविद्यानिवृत्तेरभ्युपगमानर्हत्वादाह - प्रतिबन्ध(क)निवृत्तिरिति । कर्मसाध्य उक्त्त इति । साध्यद्वित्ववादिनेति शेषः । मार्गसमीकरणतत्प्रापणे इति । मार्गे प्रतिबन्धकाभावसंपादनलक्षणसमीकरणमात्रेणाश्मनो विशिष्टदेशप्राप्त्यभावात् तत्प्रापणार्थं तत्र पृथग्यत्नोऽपेक्षित इति भावः । ननु, प्रतिबन्धकनिवृत्तिरेव ज्ञानसाध्या; ब्रह्मप्राप्तिस्तु स्वत एवेत्ययुक्त्तम् बह्मविदाप्नोति परम्' इति ब्रह्म स्वरूपप्राप्तेरपि ज्ञानसाध्यत्वावगमादित्याशङ्कय प्रतिबन्धकनिवृत्तिब्रह्मप्राप्त्योरैक्याश्रयणेन परिहरति - यद्वा भावान्तरस्येति । परमतं स्वमतं चानुवदतीति । ननु वाक्यजन्यं ज्ञानमविद्यानिवृत्तये वेदान्तैर्विधित्सितमिति न परमतम् । ज्ञानस्याज्ञाननिवर्तकत्वस्य लोकसिद्धत्वेन विध्यनपेक्षणात् । ज्ञानस्य प्रमाणपरतन्त्रतया पुरुषतन्त्रत्वाभावात् द्रष्टव्यः' इत्यनुवाद इत्यभ्युपगमाच्च । अत एव, न युक्त्तः । विधानस्यानभ्युपगमेन सिद्धवत्कृत्य व्यवहारस्यायुक्त्तत्वादिति चेत्- सत्यमेतत् । तथापि "द्रष्टव्यः', आत्मानं पश्येत्' इति विधिप्रत्ययश्रवणात् तन्मतेऽपि विधेयत्वं बलादभ्युपगमनीयमित्यभिप्रेत्यैतदुक्त्तमिति द्रष्टव्यम् । ननु वाक्यार्थज्ञानस्य प्रमाणपरतन्त्रत्वेन विधेयत्वसंभवेऽपि तदनुकूलश्रवणरूपव्यापारस्य विधेयत्वं भविष्यतीत्याशङ्कयाह - तच्छ्रवणे पुरुषस्येति । अध्ययनविधिरेवेति । वाचस्पतिमते अध्ययनविधेरर्थज्ञानपर्यन्तत्वाभ्युपगमादधीतेन स्वाध्यायेनार्थज्ञानसंपादनस्य विचारमन्तरेणासंभवात् प्राप्नोत्येव विचारः । उक्त्तं च मीमांसकैः, धर्मे प्रमीयमाणे तु वेदेन करणात्मना ।इतिकर्तव्यताभागं मीमांसा पूरयिष्यति ।।' इति । ततश्च पूर्वभागविचारवत् उत्तरभागविचारोऽप्यध्ययनविधिवशादेव सिध्यति । यद्यप्यध्ययनविधिरक्षरराशिग्रहणमात्रफलः, तथापि पूर्वभागतुल्यशीलवादुत्तरभागविचारोऽपि सिध्यत्येवेति विधिवैयर्थ्यमिति भावः । न च प्रमाणज्ञानस्य श्रेयः साधनत्वमलौकिकमिति । विदेवनादेः रागप्राप्तस्यापि, "अक्षैर्दीव्यति' इति क्रत्वपूर्वार्थतया विधानवदिति भावः । यावन्न विमोक्ष्येऽथ संपत्स्य इति । "तस्य तावदेव चिरं यावन्न विमोक्ष्येऽथ संपत्स्ये' इति हि श्रुतिः । तस्य=ब्रह्मविदः । तावदेव चिरम्=तावानेव विलम्बः । यावन्न विमोक्ष्ये=यावत् शरीरारम्भकप्रारब्धकर्मणा न विमोक्ष्यत इत्यर्थः । अथ संपत्स्ये=अथ संपत्स्यत इत्यर्थः । पुरुषव्यत्ययश्छान्दसः । यद्वा तस्य । "मे' इत्यध्याहारः अतो न पुरुषव्यत्ययः । नैरर्थक्यं प्रसजेदि (ज्येते)ति । वाक्यजन्यज्ञानस्यैव निरपेक्षतया अविद्यानिवर्तकत्वादित्यर्थः । विधिवाक्यविशेषकीर्तनं विना, "विधानमन्तरेणापि सिद्धेः' इति सामान्योपदेशस्य प्रयोजनमाह- अनेकश्रुतिविरोधस्य प्रदर्शनार्थमिति । विप्रतिषेधोऽधिकबलेन प्रतिषेध इति । विशब्दो हि विशिष्टवाची । विशिष्टप्रतिषेधो विप्रतिषेधः । तस्य च विशिष्टत्वमधिकबलनिरूपितत्वम् । यद्यपि, "विप्रतिषेधे परं कार्यम्' इत्यत्र विप्रतिषेधशब्दस्य परस्परविरोध एव लोकप्रसिद्धोऽर्थ इति भाष्यकैयटयोः स्पष्टीकृतम् - तथापि प्रकृते विप्रतिषेधशब्दस्य परस्परविरोधरूपप्रसिद्धार्थाश्रयणे शास्त्रैरिति तृतीयानुपपत्तिरिति भावः । ननु सर्वस्य पुंसोऽज्ञाननिवृत्तेः कः प्रसङ्ग इत्यत आह - अविद्याया एकत्वादिति । अनिवर्तकत्वं दोषाय न भवतीति । "ज्ञानस्य' इति शेषः । ननु एकैवाविद्या, एकमुक्त्तौ सर्वमुक्त्तिः, अथापि कस्यचित् ज्ञानमप्युत्पन्नम्, अथापीदानीं वतर्मानः सर्वस्य पुंसः प्रपञ्चप्रतिभासो दग्धपटन्यायेनानुवर्तत इति केनापि नाभ्युपगतमिति चेत् - सत्यम् । सर्वस्य पुंसः इत्यत्र सर्वशब्दः कायव्यूहस्थलीयैकाविद्योपाधिकैकजीवसंबन्धिनानान्तःकरणोपाधिकप्रदेशभेदाभिप्राय इत्यदोषात् । केचित्तु सर्वस्य इति पदं न सर्वपुरुषपरम्, अपितु उत्पन्नज्ञानपुरुषमात्परमिति व्याचक्षते । छिन्नाविद्याख्यमूलत्वेनेति । न च कथं मूलनिवृत्तौ मूल्यनुवृत्तिरिति वाच्यम् । अविद्यासंस्कारादपि तदनुवृत्त्युपपत्तेः । न च क्रियाज्ञानयोरेव स इति वाच्यम् निःसारितपुप्पायां संपुटिकायां पुष्पवासनानुवृत्तिदर्शनात् संस्कारनाशव्यतिरिक्त्तनाशमात्रस्य संस्कारव्याप्ततया अविद्यानाशस्यापि संस्कारव्याप्ततया अविद्यानाशस्थलेऽपि संस्कारावश्यम्भावेन तद्वशेन भेदप्रतिभासोपपत्तेरित्यर्थः । परैर्हि जीवन्मुक्त्तौ त्रयः प्रकारा वर्णिताः अविद्या सर्वात्मना नष्टा, संस्काररूपा तद्वासना अनुवर्तते, तन्मूलोऽयं देहादिप्रतिभासः कुलालचक्रवत् इत्येकः । आवरण विक्षेप शक्त्तिमत्या मूलविद्यायाः प्रारब्धकर्मणा वतर्मान देहाद्यनुवृत्ति प्रयोजको विक्षेपशक्तयंशोऽविद्या लौश रूपोऽनुवर्तते तन्मूलोयऽयं प्रतिभास इत्यपरः । दग्धपट न्यायेन मूलाऽविधैव अनुवर्तते तन्मूलोयं प्रतिभास इत्यपरः । एतत् सर्वं "छिन्नमूलत्वेन' इति भाष्ये "छिन्नाविद्याख्यमूलत्वेन' इति टीकायांच विवक्षितम् आप्तोपदेशादीनां क्रमेणोदाहरणान्याह - क्वचिद्देशे सपर् इति वाक्यादित्यादिना । भ्रमित इति ण्यन्तात् कर्मणि क्त्तः । न च कथं वाक्यस्य चिरतरानुवृत्तभ्रमहेतुत्वमिति वाच्यम्- वाक्यार्थस्मृतिपरंपरासंभवेन चिरानुवृत्तभ्रमहेतुत्वसंभवादिति भावः । अत्र साक्षात्कारिभ्रमस्य साक्षात्कारिविशेषदर्शननिवर्त्यत्वेनाप्तोपदेशनिवर्त्यत्वाभावात्, "सर्प इति वाक्याच्चिरभ्रमितः' इत्युक्त्तम् । निवर्तकान्तरमपि ज्ञानत्वाविशेषादिति । न चेष्टापत्तिः, त्वया वासनाया अप्यावृत्तात्मसाक्षात्कारनिवर्त्यत्वाभ्युपगमादिति भावः । स्वेनैव स्वविनाशकरणं विवक्षितं चेदिति । पूर्वपक्षे एवकारेण बाधकज्ञानमात्रस्यैव व्यवच्छेद्यत्वम् । इह तु स्वव्यतिरिक्त्तं सर्वं व्यवच्छेद्यमिति विवेकः । व्याघात इति । प्रतियोगिव्यतिरिक्त्तनिरपेक्षत्वे वासनायाः स्थिरत्वव्याघातः, स्वस्य स्वनाशे निरपेक्षकारणत्वे अपेक्षणीयान्तराभावात् क्षणिकत्वमेव स्यादिति । केचित्तु स्वस्यैव स्वनाश्यत्वनाशकत्वयोरभ्युपगमे कर्मकर्तृव्याघात इत्यर्थ इति वदन्ति । फलोपान्त्येति । अपूर्वादिकं फलनाश्यम् । उपान्त्यनाश्यः शब्दः, "सुन्दोपसुन्दन्यायेनान्त्योपान्त्यनाश' इत्यभ्युपगमात् । आश्रयनाशजन्यरूपादिनाशस्थले कारणनाशनाश्यत्वमिति द्रष्टव्यम् । विनाशविषयभ्रमः पुनस्तिष्ठतीति । मिथ्यात्वस्य प्रतीतिव्याप्तत्वादिति भावः । छिन्नवासनाख्यमूलमिति । यद्यपि "छिन्नमूलत्वेन न बन्धाय भवति' इति भाष्ये "छिन्नाविद्याख्यमूलत्वेन' इत्यर्थ उक्त्तः, स एवेह दूषयितुमुचितः तथापि वासनाकायत्वकथनात् वासनाया एव मूलत्वं वक्त्तव्यमिति तथोक्त्तमिति द्रष्टव्यम् । व्यावहारिकतयापि परेणाभ्युपगन्तव्यमिति । यद्यपीदं व्यावहारिकत्वं दार्ष्टान्तिके वासनादावप्यस्त्येव, तथापि ब्रह्मात्मैकत्वविज्ञानस्य विश्वबाधकत्ववत् चन्द्रैकत्वविज्ञानस्य तिमिरादिदोषाधिष्ठानयाथात्म्यानवगाहिनस्तिमिरादिदोषनिवर्तकत्वं नास्तीत्यत्र तात्पर्यम् । द्विचन्द्रज्ञानस्य विस्मयादिजनकस्य भयाद्यजनकत्वमभिप्रयन्नाह - रज्जुसर्पादिभ्रान्तिमत्पुरुपापेक्षयेति । द्विचन्द्रस्यौत्पातिकतया भयहेतुत्वेऽपि न दोष इत्यपि द्रष्टव्यम् । आप्तोपदेशस्यापरोक्षविषयासत्यत्वनिश्चयाधायकत्वे, "शास्त्रप्रत्यक्षयोर्विरोधे प्रत्यक्षप्राबल्यम्' इति सिद्धान्तो व्याकुप्येदित्यस्वरसादाह - यद्वा यथावदर्थस्वरूपेति । आप्तोपदेशेन संदिहानः सावधाननिरीक्षणे प्रवर्तते; निरीक्षणेनैव तादृशस्थले भ्रमनिवृत्तिरिति भावः । दृष्टद्वारा हि भेदनिरासा इति । अदृष्टद्वारत्वे ह्यल्पस्यापि निदिध्यासनस्य भूयोवासनानिर्वर्तकत्वं न संभवतीत्यर्थः । ततश्च "नायं सर्पः' इत्यस्य साक्षान्निवर्तकत्वात् दृष्टद्वारत्वं नास्तीति शङ्का पराकृता, अदृष्टद्वारकत्वमात्रस्यैव दृष्टद्वारत्यनेन विवक्षितत्वात् । नन्वदृष्टद्वारा निवर्त्यत्वे किं व्यवहारदशायां बाधाभाव आपाद्यते, उत सर्वदा ? नाद्यः, इष्टापत्तेः । न द्वितीयः, दृष्टान्तासंप्रतिपत्तेः । तत्त्वमस्यादिवाक्योत्थसम्भग्धीजन्मात्रतः । अविद्या सह कार्येण नासीदस्ति भविष्यति ।।' इत्युक्त्तरीत्या ध्याननिवृत्तसर्पस्यापि चरमज्ञानेन बाधादिति शङ्कते - नन्वदृष्टद्वारेति । न कदाचिदपि बाध्यत्वं सिद्धमिति । यद्विषयकज्ञानेन यत् अदृष्टद्वारा निवर्त्यम्, न तत् तज्ज्ञानबाध्यमिति हि व्याप्तिः । ततश्च दृष्टद्वारा गरुडज्ञाननिवर्त्यसर्पस्य तत्त्वमस्यादिवाक्यजन्यचरमज्ञाननिवर्त्यत्वेऽपि न गरुडज्ञानबाध्यत्वम् । बाधो हि मूलभूताज्ञानेन सह निवृत्तिः न गरुडज्ञानात् सर्पमूलज्ञाननिवृत्तिः, येन बाधः स्यात् । ततश्च भेदवासनाया अदृष्टद्वारा ध्यानरूपब्रह्मज्ञाननिवर्त्यत्वे चरमवृत्तिरूपब्रह्मज्ञानबाध्यत्वं न स्यात् । इष्यते च त्वया तज्ज्ञानबाध्यत्वमिति भावः । यद्वा भेदवासनाया अदृष्टद्वारा ध्यानरूपब्रह्मज्ञाननिवर्त्यत्वे सत्यत्वमात्रमापद्यते, उत अदृष्टाद्वारकज्ञाननिवत्यर्त्वलक्षणमिथ्यात्वाभावो वा । नाद्यः, इष्टत्वात् । न द्वितीयः, निवृत्ताया अपि भेदवासनाया अदृष्टाद्वारकचरमवृत्तिनिवर्त्यत्वेन ध्याननिवर्त्यसर्पवत् मिथ्यात्वसंभवादित्याशङ्कते - नन्वदृष्टद्वारेति । अदृष्टद्वारा पूर्वनिवृत्तसर्पस्य चरमवृत्तिनिवत्यर्त्ववाचोऽसंगतत्वात् नष्टस्य नाशनासंभवात् भेदवासनाया अदृष्टाद्वारकचरमवृत्तिनिवर्त्यत्वासंभवेन मिथ्यात्वं न स्यात् । न च मुद्गरप्रहरादिविनष्टघटस्यापि सत्यत्वप्रसक्तया ध्याननिवर्त्यसर्पमात्रदृष्टान्तीकरणमसंगतमिति वाच्यम्, तद्दृष्टान्तस्यापीष्टत्वात् । ततश्च मुद्गरादिनिवर्त्यघटवत् ध्याननिवर्त्यसर्पवच्च सत्यत्वं स्यादित्यभिप्रेत्य परिहरति- नेति । ज्योतिष्टोमवाक्यवदिति । इतरथा भावनासहकृतज्योतिष्टोमवाक्यस्यापि ज्योतिष्टोमादिधर्मप्रत्यक्षजनकत्वप्रसङ्ग इति भावः । भा व प्र का शि का (भक्त्तेरुपायत्वम् ) चायृ दर्शने' इति हि धातुरिति । विवक्षितमिति । "ओमित्यात्मानं ध्यायथे'त्यादि वाक्यं विवक्षितमिति भावः । सर्वशाखाप्रत्ययन्यायादिति । ननु नानाशाखापठितानामग्निहोत्रज्योतिष्टोमादीनां संभवत्यैक्यम्, संयोगरूपचोदनाख्याविशेषात् । इह चोदनाया अविशेषाभावादाख्यैक्याभावाच्च कथमेतन्न्यायप्रवृत्तिः ? इतरथा "श्रोतव्यः' इत्यनेनैकार्थ्यं किं न स्यादिति चेत् न । सर्वशाखाप्रत्ययन्यायस्य प्रत्यभिज्ञापकसद्भावो हि मूलयुक्त्तिः । अस्ति चेहापि मोक्षरूपफलसंयोगसाम्यं ब्रह्मविषयत्वलक्षणरूपसाम्यं च । तथा "मन्तव्यो निदिध्यासितव्यः', "विज्ञाय प्रज्ञां कुर्वीत' इति निदिध्यासनप्रज्ञाशब्दयोः स्थानसाम्यम् । अतस्तदेव प्रत्यभिज्ञायते । अत एवेक्षत्यधिकरणे, "सदेव सोम्येदमग्र आसीत्' इति सच्छब्दशब्दितं ब्रह्मैव, गतिसामान्यात्=सर्ववेदान्तेषु "आत्मावाइदमग्र आसीत्', "ब्रह्म वा सदमग्र आसीत्' इत्यवगतिसामान्यादिति वर्णितम् । तदेव गतिसामान्यं सर्वशाखाप्रत्ययन्यायः । किंच प्रज्ञाशब्दितज्ञानसामान्यस्य बह्मप्राप्तिसाधनत्वे ध्यानलक्षणगुरूपासनार्थक्यप्रसङ्गश्च । तस्मात्तत्र पर्यवसानं वक्त्तव्यमित्यैकार्थ्यं संभवतीति भावः । स ह्यनुक्त्ताकाङ्क्षितस्वीकारफल इति । न तूक्त्तपरित्यागफलः । एवं च "निदिध्यासितव्यः' इत्यत्र ज्ञानमात्रविधावुक्त्तपरित्याग एव सिध्येत् । अतो ज्ञानसामान्यवाचिनापि शब्देन विशेष एव विधेय इति भावः । ननु सामान्यवाचिशब्देन विशेषाभिधाने लक्षणा स्यादित्याशङ्कय, सामान्यस्य प्रतिव्यक्त्ति पर्यवसितत्वात् सामान्येन विशेषाभिधानं न दोषायेति, छागोवा मन्त्रवर्णात् इत्यत्र निर्णीतं इत्यभिप्रयन्नाह - तत्र छागोवा मन्त्रवर्णादिति । "छागो वा मन्त्रवर्णात्' इत्यत्र विधिवाक्यस्थसामान्यशब्दानां मन्त्रवर्णप्रतिपाद्यविशेषे पर्यवसानमात्रं विषयः । अतः कथं विधिवाक्यस्थसामान्यशब्दानां विधिवाक्यस्थविशेषे पर्यवसानमित्याशङ्कय, "न्यायस्य न केवलं विधिमन्त्रमात्रविषयत्वम्, अपि तु सर्वसामान्यविषयत्वम्' इति दर्शयितुं स्मृतिष्वपि सामान्यशब्दानां विशेषपर्यवसानं दृष्टमित्याह - एवं स्मृतिष्वपीति । विलेखनपठनादेरप्रतिषिद्धत्वादिति । अप्रतिषेध्यत्वादित्यर्थः। एतद्वाक्यबोध्यनियमेनव्यावर्त्यत्वादिति यावत् । यद्वा अप्रतिषिद्धत्वात् । अनुमतत्वादित्यर्थः । अत्र लेखनोपन्यासो दृष्टान्तार्थः । ननु गुरुमुखानधीनविचारव्यावृत्त्यर्थः श्रवणविधिर्भविष्यतीत्याशङ्क्याह - गुरूपसत्ताविति । ननु श्रवणशब्दस्य गुरूपसत्त्यर्थकत्वाभावेऽपि श्रवणस्य गुरूपसदनाङ्गकत्वादङ्गविध्युपेतश्रवणविधिबलादेव गुरुमुखानधीनविचारव्यावृत्तिः सिध्यतीत्यरुचेराह- तस्याश्चात्राविहितत्वेऽपीति । न चाङ्गिविध्यभावे कथं तदनुवादेनोपसदनविधिरिति वाच्यम् "स्नात्वा भुञ्जीत' इत्यत्र रागप्राप्तभोजनानुवादेन स्नानविधानवदुपपत्तेरिति भावः । "सहकार्यन्तरविधिः' इत्यत्र विधेयत्वेन समर्थयिष्यमाणयोः पाण्डित्यमौनयोः, श्रोतव्यो मन्तव्यः' इत्याभ्यां विधिरस्त्वित्याक्षिप्य परिहरति - न्यायोपेतेत्यादिना सति गत्यन्तरे विशिष्टविधानाश्रयणस्यान्याय्यत्वाच्चेति । ननु श्रवणमननयोः पाण्डित्यमौनरूपयोः परस्परविशेषणत्वं न सिद्धम्;येन विशिष्टविधिः स्यात् । यदि हि "श्रुत्वा मन्तव्यः' इत्याकारा वचनव्यक्त्तिः स्यात्, स्यात् तदा विशिष्टविधिशङ्का । इतरथा, "विष्णुरुपांशु यष्टव्यः' प्रजापतिरुपांशु यष्टव्यः' सिद्धान्तोऽनुपपन्नः स्यात् । "समिधो यजति' इत्यादावपि समिदादिचतुष्टयविशिष्टस्योत्तमप्रयाजस्य विधिरित्यापाद्येतेति चेत् अत्र केचित् "आर्पेयं वृणीते त्रीन् वृणीते' इत्यत्राऽऽख्यातभेदसत्त्वेऽपि त्रित्वविशिष्टार्षेयवरणविधानवत्, श्रोतव्यो मन्तव्यः' इत्यत्रापि श्रवणविशिष्टमननविधिशङ्काया उत्थितिसंभवादिति वदन्ति । यादवमिश्रोक्त्तनिवर्ाह इति । श्रवणमनेन अदृष्टार्थतया विधीयेते इति निर्वाह इत्यर्थः । स तु, "नानाशब्दादिभेदात्' इत्यत्र स्पष्टीभविष्यति । व्याख्यास्यत इति । अधुना भाष्ये तदव्याख्यानं न दोष इति भावः । द्रष्टव्य इति तव्थतेति । यद्यपि तव्येनापि रूपं सिध्यति, अथापि स्वरविशेषमभिप्रेत्याचार्यैस्तव्यत्प्रत्यय उपात्तः । केचित्तु बृहदारण्यकवाक्ये स्वरासंप्रतिपत्तेतव्यतेति तित्त्वमविवक्षितम्; तव्यत्तव्ययोरन्यतरस्मिन् प्रत्यय उपादातव्ये तव्यतः प्रथमोपदिष्टत्वात्तदुपादानमिति मन्यन्ते । आवृत्तिद्वयत्रयव्यावृत्त्यर्थमसकृदिति सौत्रं पदमिति । यद्यप्यसकृच्छब्दोऽनेकत्वमात्रपरः । अनेकत्वं च द्वित्रादिसाधारणम् तथापि बहुतरेष्वेव प्रसिद्धिप्राचुर्यादेवमुक्त्तमिति द्रष्टव्यम् । अत्र, "सूत्रमुपादत्ते - आवृत्तिरिति । आवृत्तिद्वयत्रयव्यावृत्त्यर्थमसकृदिति सौत्रं पदम् । उपासनशब्दाश्रवणात् सूत्रस्य तत्परत्वमस्फुटमिति तस्यार्थमाह - तदिदमिति' इति पाठः समीचीनः । केचित्तु सिंहाबलोकितकेनाह - आवृत्तिद्वयत्रयेती'ति वदन्ति । रात्रीरुपेयादितिवदिति । यद्यपीदं वाक्यं नास्त्येव । "ज्योतिर्गौरायुः' इत्येव रात्रिसत्रोत्पत्तिवाक्यम् । तत्रापि सत्रविषये उपेयादित्येकवचनं च न संभवति; उपेयुरित्येवं बहुवचनान्ततयैव वाक्यस्य कल्पनीयत्वात् तथापि नोदाहरणमादरणीयमिति न्यायेन, "वैश्वानरं द्वादशकपालं निर्वपेत्', "यस्मिन् जान एतामिष्टिं निर्वपति' इति वाक्यद्वयं दृष्टान्ततयोदाहर्तव्यम् । एतद्वाक्यपूर्वकत्वादिति । "अथ योऽन्यां देवतामुपास्ते' "अन्योऽसावन्योऽहमस्मि' इति, न स वेद । अकृत्स्नो ह्येषः । आत्मेत्येवोपासीत' इति हि श्रुतिः । सिंहावलोकितकेनाव्याख्यातच्छान्दोग्यवावयांशं व्याचष्टे - यस्तद्वेदेत्यादिना । "यथा कृताय विजितायादरेऽयाः संयन्त्येवमेनं सर्वं तदभिसमेति यत्किंच प्रजाः साधु कुर्वन्ति यस्तद्वेद स मयैतदुक्त्तः' इति हि श्रुतिवाक्यम् । इदं च, "यो नु कथं सयुग्वा रैक्वः?' सति हंसेन रैक्वस्वरूपं पृष्टस्य हंसान्तरस्य प्रतिवचनम् । यथा कृतायविजिताय । कृतो नाम अयो द्यूतसमये प्रसिद्धः । स यदा जयति, तदा इतरे त्रिव्द्येकाङ्काः अधरे अयाः संयन्ति संगच्छन्ते=अन्तर्भवन्ति । चतुरङ्के अये कृते त्रिव्द्येकाङ्कानां तत्र विद्यमानत्वात् तस्मिन्नन्तर्भवन्तीत्यर्थः । एवमेनं रैक्वं कृतायस्थानीयं सर्वं तदभिसमेति=संगच्छते, यत्किंच लोके सर्वाः प्रजाः साधु शोभनं कर्म कुर्वन्ति=धर्मजातं कुवर्न्ति, तत् सर्वमेतस्य धर्मेऽन्तर्भवति । तस्य फले सर्वप्राणिफलमन्तर्भवतीत्यर्थः । यस्तद्वेदेत्यादि । अत्रायमन्वयः- यत्स वेद । स रैक्वो यद्वेद्यं वेद, तद्वेद्यं योऽन्योऽपि वेद, एनमपि रैक्वमिव सर्वशुभधर्मजातफलमप्यभिसमेतीत्यनुषङ्गः । स मयैतदुक्त्तः । स रेक्वः मया एतत् इत्थमुक्त्त इत्यर्थः इति रैक्ववेद्यब्रह्मवेदितृमाहात्म्यकथनाद्रैक्वस्य ब्रह्मणश्च माहात्म्यं कथितं भवतीत्यभिप्रायेणाचार्यैः, रैक्वस्तद्वेद्यं ब्रह्म चोभयं मयोक्त्तमित्यर्थ' इत्युक्त्तम् । न तु स मयैतदुक्त्त सति शब्दार्थतयेति द्रष्टव्यम् । असकृदावृत्तेर्व्यवहितत्वशङ्कानिरासार्थमिति । "मासस्य द्विरधीते' इति न्यायेन विच्छिद्य कृतस्मृतेर्न ध्यानत्वमिति भावः । रागादीनां जीवर्धमत्वेनान्तःकरणर्धमत्वाभावादित्यस्वरसादाह - यद्वा मञ्चाः क्रोशन्तीतिवदिति । "स वा एष आत्मा हृदि । तस्यैतदेव निरुक्त्तं हृद्ययमिति । तस्माद्धृदयम्' इति वाक्यमभिप्रयन्नाह - हृत्थानमयतीति । हृदयग्रन्थिशब्दे कर्मधारयमभिप्रयन्नाह - हृदयशब्दोपलक्षितमिति । ननु "तस्मिन् दृष्टे परावरे' इत्येतत् उपायदशायां ज्ञानस्य दर्शनरूपतां कथं गमयेत् ? तत्रत्यदर्शनशब्दस्य "शास्त्रार्थदशी' इत्यादाविव ज्ञानसामान्यपरतयाप्युपपत्तेरित्यत्राह - दर्शनशब्दस्य ज्ञानसामान्यपरत्वसंभवेऽपीति । श्रवणादीनां पृथगुक्त्तत्वादिति । ततश्च सामान्यवाचिपदस्य वैयर्थ्यप्रसङ्ग इति भावः । न चैवं निदिध्यासनदर्शनयोरपि, "न वायुक्रिये पृतगुपदेशात्' इति न्यायेन पार्थक्यापत्तिः; परमात्मनो दर्शनायोग्यत्वात् दर्शनशब्दस्य चाक्षुषज्ञान एव मुख्यत्वात् गौणत्वस्याश्रयणीयत्वादिति भावः। दृष्टशब्दश्च तत्तुल्यार्थ इति । "तस्मिन् दृष्टे परावरे' इत्यत्र दृष्टशब्दश्च तत्तुल्यार्थः साक्षात्कारार्थः, तत्प्रत्यभिज्ञानात् । न च "तस्मिन् दृष्टे', "द्रष्टव्यः' इत्यनयोरर्थनिर्णये परस्परसापेक्षत्वेनान्योन्याश्रय इति वाच्यम्- "तस्मिन् दृष्टे' इत्यत्र दृष्टशब्दस्य न ज्ञानसामान्यपरत्वमित्यत्र द्रष्टव्यादिपदसापेक्षत्वम्, द्रष्टव्यादिशब्दस्योपायदशापन्नवृत्तित्वमित्यत्र "तस्मिन् दृष्टे' इति वाक्यसापेक्षत्वमिति द्वारभेदेनान्योन्याश्रयस्यादोषत्वात् । पूर्वापरवाक्येषु फलस्य निर्दिष्टत्वादिति । "आत्मा वारे द्रष्टव्यः' इत्यस्य पूर्वापरवाक्येष्वमृतत्वस्यैव फलस्य निर्दिष्टतया न साक्षात्कार एव फलमित्यर्थः । तस्याष्टदोषदुष्टत्वमिति । विकल्पस्येत्यर्थः । व्रीहियवयोरेकेनानुष्ठात्रा प्रयोगभेदेनोपादनसंभवात् युक्त्तमष्टदोषदुष्टत्वम्; एकेन विद्याद्वयोपादानायोगात् कथमत्राष्टदोषदुष्टत्वमित्याशङ्कयाह - इहापि यथासंभवं दोषप्राप्तिरिति । अनुष्ठातृभेदेन एकैकस्मिन् दोषद्वयप्राप्त्या चतुष्टयसंभवादिति भावः । दर्शनोपायभूतस्य व्यापारस्येति । यद्यपि दर्शनस्यैव विधेयत्वसंभवात् दर्शनध्यानयोः समुच्चयः संभवतीत्याक्षेप एवोचितः । न च दर्शनस्य विधानयोग्यत्वम्; "पन्त्यवेक्षितमाज्यम्' इत्यादाविव (त्यादौ ?) ज्ञानविधेरभ्युपेतत्वात् । तथापि पररीतिमनुसृत्य व्यापारविधेयत्वमाक्षिप्तमिति द्रष्टव्यम् । अतो न मानान्तरेण तयोः साध्यसाधनभावेति । मानान्तरसत्त्वे तत एव साध्यसाधनभावप्रतीतेस्तत्सापेक्षमिदं व्यर्थमित्यत्र तात्पर्यम् । यदि साक्षात्कारं प्रति ध्यायेन सहेति । साक्षात्कारमित्युपलक्षणम् । साक्षात्कारं मोक्षं प्रति वा ध्यायेन सह समुच्चित्य दर्शनसमानाकारज्ञानान्तरम्, "दृष्टव्य' इत्यनेन विधेयमिति यद्युच्येतेत्यर्थः । तस्य च ध्यानस्य च द्वारद्वारिभावानापन्नतया एकत्र किंचित्कारान्वयः संभवतीति समुच्चयसंभवः । न च दर्शनसमानाकारज्ञानस्य ध्यानसाध्यतया द्वारद्वारिभावापन्नत्वादेकत्र किंचित्कारान्वयः कथं सिध्येदिति वाच्यम् तन्नास्तीत्यभिमानवतः शङ्केयमिति संभवादिति (वदन्ति) । चतुर्ष्वंशेषु तात्पर्यकल्पनादपीति । औपदेशिकार्थाधिगमारम्भणसंशीलनदर्शनसमानाकारत्वध्यानरूपेष्वित्यर्थः । ननु "द्रष्टव्यः' इति दर्शनसमानाकारध्यानविधाने "निदिध्यासितव्यः' इत्यत्रापि निदिध्यासनसमानाकारं मननं विधीयत इति किं न स्यात् ? "स्मृतिलम्भे सर्वग्रन्थीनां विप्रमोक्षः' इतिवत्, "मत्वा धीरो न शोचति' इति मननानन्तरमेव मोक्षप्रतिपादनात् । यदि मनननिदिध्यासनशब्दयोर्भिन्नार्थत्वादेकस्य गौणत्वे प्रमाणाभावान्न निदिध्यासनशब्दस्य गौणत्वमाश्रयणीयमिति, तर्हि (तुल्यं प्रकृतेऽपि ?) "निचाय्य तं मृत्युमुखात् प्रमुच्यते', "तं दृष्ट्वा भुच्यते योगी', "तस्मिन् दृष्टे परावरे', "ततस्तु तं पश्यते निष्कलं ध्यायमानः' इत्यादिश्रुत्यनुग्रहाय विशुद्धमनोजन्यसाक्षात्कारस्यापि विधेयत्वसंभवात् । "विधिस्तु धारणेऽपूर्वत्वात्' इति न्यायेन विधेः स्वीकर्तव्यत्वात् । प्रकृते विस्पष्टविधिश्रवणाच्चेति चेत् न । मानससाक्षात्कारे चाक्षुषज्ञानवाचिनो दृशेर्गौणत्वस्य तथाप्यविशेषात् । मानससाक्षात्कारस्य मोक्षकालसाक्षात्कारसदृशस्य फलरूपत्वेनाविधेयत्वाच्च ध्यानं दर्शनसमानाकारं विधीयत इत्येव युक्त्तमिति भावः । जगत्कारणविषयं चेत् दर्शनसमानाकारनिदिध्यासनरूपमित्यवगम्यत इति । ननु कथमनेन वाक्येनास्यार्थस्य प्रतीतिः ? आत्ममननश्रवणादिकमेव सर्वविषयम्, उपादानोपादेययोरभेदादित्यर्थः परमनेन प्रतीयते, न तु जगत्कारणविषयं सर्वं दर्शनसमानाकारमितीति चेत् न । आत्मनि दृष्टे विज्ञाते दर्शनसमानाकारध्यानविषये सत्येव सर्वं विदितं भवति, सार्वज्ञ्यं भवति, मोक्षो भवतीत्यस्यार्थस्य प्रतीयमानतया तथोक्त्युपपत्तेः । एतदस्वरसादेवाह - किं च नानाविद्यानामिति । सामर्थ्यस्य प्रकरणाद् बलीयस्तया चेति । अत एव सत्यत्वज्ञानत्वादीनां विद्याविशेषप्रकरणपठितानामपि, "आनन्दादयः प्रधानस्य' "अक्षरधियां त्ववरोधः सामान्यतद्भावाभ्याम्' इत्यधिकरणेषु सर्वविद्यासाधारण्यं वक्ष्यति । दर्शपूर्णमासशब्दयोर्लक्षणयेत्यादि । कालविशेषवाचिनो दर्शपूर्णमासशब्दयोः कर्मलक्षकत्वदर्शनात् । तथा, "श्येनेनाभिचरन् यजेत' इत्यादौ श्येनादिशब्दानां "यथा वै श्येनो निपत्यादत्ते' इति वाक्यशेषेण निपत्यादानरूपगुणयोगेन कर्मणि श्येनशब्दो गौण इत्यभ्युपेतत्वाच्चेत्यर्थः । मध्यदेशलक्षणाया अङ्गीकृतत्वाच्चेति । "अर्धमन्तर्वेदि मिनोत्यर्धं बहिर्वेदि' इत्यत्रान्तर्वेदीति वेद्येकदेशो यूपाङ्गत्वेन चोद्यते, उत बहिर्वेसहितो यूपमानदेशं लक्ष्यतीति विशये, वेद्येकदेशो यूपाङ्गत्वेन विधीयते, लक्षणाया अन्याय्यत्वात्; अर्धं बहिर्वेदि' इति चार्थसिद्धानुवाद इति पूर्वपक्षं कृत्वा, यूपार्धान्तरस्यान्तर्वेदि बहिर्वेदि वा मानमिति शास्त्रस्याभावेनार्धान्तरमपि कदाचित्पुरुषेच्छावशादन्तर्वेद्यपि प्राप्नोति । न चेष्टापत्तिः, "अर्धं बहिर्वेदि' इत्यस्य पाक्षिकानुवादत्वप्रसङ्गात् । तस्यापि विधाने वाक्यभेदः । अतो यस्मिन् देशे मीयमाने अन्तर्वेदि अर्धं भवति बहिर्वेदि अर्धं च, तादृशे देशे मिनुयात् । "डुमिञ् प्रक्षेपणे' इति हि धातुः; प्रक्षिपेदित्यर्थ इति देशविशेषलक्षणेति पूर्वतन्त्रे शेषलक्षणे (3-7-6) स्थितमिति भावः । वाक्यचतुष्टयेनेति । "वेदनमुपासनं स्यात् तद्विषये श्रवणात्', सकृत्प्रत्ययं कुर्याच्छब्दार्थस्य कृतत्वात् प्रयाजादिवत्', सिद्धं तूपासनशब्दात्', । न केवलं छान्दोग्य इत्यर्थ इति । "ध्रुवा स्मृतिः । स्मृतिलम्भे सर्वग्रन्थीनां विप्रमोक्षः' इति छान्दोग्ये भूमविद्यायां श्रूयते; संवर्गविद्यायाम्, "यां देवतामुपास्से' इति श्रूयते । तेन तत्रैव तदिति न मन्तव्यमित्यर्थः । स्वयमुपस्थितस्य स्वीकार एवेति । अप्रियत्वे स्वयमुपस्थितमपि परित्यज्यते; प्रियत्वे स्वयमुपस्थितं गृह्यते । प्रियतमत्वे तु प्रार्थनीयत्वरूपं वरणीयत्वमिति भावः । ननु पत्रपुष्पादीनां भगवति प्रीतिरहितानामपि प्रीतिविषयत्ववरणीयत्वयोर्दर्शनात् कथं "यस्य' इत्यादि भाष्यमुपपद्यत इत्याशङ्कयाह - चेतनत्वे सति भगवता वरणीयत्वमिति । चेनत्वे सति भगवत्प्रियतमत्वमित्यर्थः । तस्यैव तस्मिन् वाक्ये प्रस्तुतत्वात् । यद्वा प्रियतमत्वपूर्वकं वरणीयत्वमित्यर्थः । स्वतः प्रियत्वं स्वस्मिन् प्रीतिमत एवेति । यस्य च स्वतः प्रियत्वम् तस्यैव स्वतो वरणीयत्वमिति भावः । आशंसायां भूतवच्चेति कर्तरि क्त्त इति । "गत्यार्थाकर्मक' इत्यकर्मकत्वविवक्षायां यः क्त्तो विहितः, सः आशंसायां भूतवच्चेत्यनेन आशंसायां मविष्यतीति भावः । ननु "आशंसायां भूतवच्च' इति प्रयोक्त्त्ाशंसायामेव दृष्टम् । यथा "देवश्चेद् वृष्टः, संपन्नाः शालयः', "उपाध्यायश्चेदागतः, अधीतं व्याकरणम्' इति । यथा, "आशिषि लिङ्लोटौ' इति लिङ्लोटौ प्रयोक्त्त्रशंसाविषयावेवतद्वदिति चेत् न; प्रयोक्त्त्ाशंसायामेवेति ग्रन्थकृतां व्यवहारादर्शनात् उदाहरणमात्रप्रदर्शनेन तद्विषयत्वस्य निश्चेतुमशक्यत्वात् । लिङ्लोङ्विषये तु प्रयोक्त्त्ांशसायामेव प्रयोगात् तथात्वमुचितमिति भावः । अनुभूयमानोऽनुभव इतिवदिति । प्रियशब्दस्य प्रीतिविषयत्वमेवार्थ इति प्रथमतृतीयपक्षयोः समानम् । प्रथमपक्षे प्रीतावेव प्रीतिविषयत्व निश्चयः औपचारिकः । तृतीये आगामि प्रीतिरूपज्ञानस्यापि प्रीत्यन्तरविषयत्वसंभवान् मुख्य इति विवेकः । द्वितीयपक्षे तु प्रियेत्यस्यानुकूलत्वमेवाथर्ः, न प्रीतिविषयत्वमेवार्थ इति भिदा । यद्यपि प्रियशब्दः, "इगुपधज्ञाप्रीकिरः कः' इति कर्त्रर्थकप्रत्ययान्तः, "कर्तरि कृत्' इति विधानात् तथापि "देवदत्ताय रोचते मोदकः' इतिवत् विषयत्वपर्यवसित एवेति विषयत्वार्थकत्वे नानुपपत्तिरिति द्रष्टव्यम् । इदं त्ववशिष्यते-प्रीतिरूपत्वस्यैव समर्थनीयतया "स्वायत्ते शब्दप्रयोगे' इति न्यायेन "स्वयमपि प्रीतिरूपा' इत्येव निर्देष्टव्ये, भाष्ये "प्रिया' इति निर्देशो न युक्त्तः । अतः "प्रिया' इति निर्देशस्यानुकूलत्वमेवार्थ इति द्वितीयपक्ष एव युक्त्त इति प्रतिभाति । यद्वा ध्रुवानुस्मृतिः स्वयमत्यन्तानुकूलत्वादिति । "प्रीतिरूपा' इति शेषः । ततश्च अत एव हि या प्रीतिरित्यादिना सा प्रार्थ्यते इति युज्यते । "प्रीतिरूपा' इति शेषाभावे "सा प्रार्थ्यते' सत्युक्त्ते ध्रुवानुस्मृतिः प्रार्थ्यत इति प्रतीयेत । न च तद्युक्त्तम्, "या प्रीतिः' इति श्लोके प्रीतेरेव प्रार्थ्यत्वदशर्नेन ध्रुवानुस्मृतेः प्रार्थ्यत्वादर्शनादिति द्रष्टव्यम् । ननु "या प्रीतिः' इति श्लोके प्रीतिरूपापन्नध्रुवानुस्मृतेः प्रार्थ्यत्वं न प्रतीयत इति चेत् न "त्वामनुस्मरतः सा मे' इति स्मृतिसमभिव्याहारात् प्रीतिरूपस्मृतिः पार्थ्यत इत्यर्थलाभसंभवात् । प्रीतिरूपध्रुवानुस्मृतेरिति । न च "स्वयमत्यर्थप्रिया' इत्यत्र भाष्यस्थप्रियशब्दस्य प्रीतिविषयाथर्कत्वपक्षे प्रीतिरूपत्वस्य ध्रुवानुस्मृतावलाभात् कथं, "प्रीतिरूपा ध्रुवानुस्मृति'रित्युच्यत इति शङ्क्यम् प्रतिविषयत्वप्रतिपादनस्यापि प्रीतिरूपत्वप्रतिपादनफलकत्वेन प्रीतिरूपत्वोक्त्तौ विरोधाभावात् । ननु नैघण्टुकोक्तया पर्यायत्वमेवावगतं स्यात्; न त्वेकार्थपर्यवसानमात्रमित्यत्राह- एकार्थवृत्तित्वं चेति । चः एवार्थः; एकार्थवृत्तित्वमेवावगम्यते; न तु पर्यायत्वमपि; तथाहि सति सेवाया अपि पर्यायत्वे, "भूयसी सेवा भक्त्तिशब्दवाच्या' इत्यभियुक्त्तव्यवहारविरोधादिति भावः । वचनबलप्रतिक्षिप्त इति । भक्तया त्वनन्यया वापि प्रपत्त्या वा महामते । प्राप्योऽहं नान्यथा प्राप्यः - - - - - - - - ।।' इति वचनबलेन, "सकृदेव हि शास्त्रार्थः' इति वचनबलेन च प्रतिक्षिप्तः । शक्त्ताशक्त्तभेदेन च व्यवस्था कृतेति भावः । इदानीं तु श्रुतिस्मृत्योरेकार्थ्येनेति । उपायान्तरनिषेधकश्रुतिस्मृत्योरविरोधसिद्धयर्थमित्यर्थः । इदं चोपबृंहणोपबृंहणीययोरित्युत्तरत्र स्पष्टम् । पुरुषसूक्त्तैकार्थ्यं दर्शयितुमिति । पुरुषसूक्त्तैकार्थ्यमुपजीव्यावगतपरमपुरुषतात्पर्या श्वेताश्वतरोपनिषदिति दर्शयितुमित्यर्थः । नाहं वेदैरिति वचनमुपात्तमिति । "नाहं वेदैः', "भवत्या त्वनन्यया' इति श्लोकद्वयमुपात्तम्; तत्तुल्यार्थत्वमभिप्रेत्य, "पुरुषः स परः' इति श्लोकोऽप्युपात्तः। नाहं वेदैर्न तपसा न दानेन न चेज्यया । शक्य एवं विधो ज्ञातुं दृष्टवानसि मां यथा ।। भवत्या त्वनन्यया शक्य अहमेवविधोऽर्जुन । पुरुषः स परः पार्थ भक्तया लभ्यस्त्वनन्यया । यस्यान्तःस्थानि भूतानि येन सर्वमिदं ततम् ।।' इति त्रयः श्लोकाः । तदनन्तरमित्यनेन पौनरुक्तयप्रसङ्गादिति । भक्तया मामभिजानाति यावान् यश्चास्मि तत्त्वतः । ततो मां तत्त्वतो ज्ञात्वा विशते तदनन्तरम् ।।' इति श्लोके "ततः' इत्यनेन ज्ञानस्य परामर्शे "तदनन्तरम्' इत्यनेन पौनरुक्तयमित्यर्थः । ननु "तदनन्तरम्' इत्यत्र तच्छब्दो ज्ञानपरः; "ततः' इति तच्छब्दो ज्ञानहेतुभूतभक्त्तिपरः; "ततः भक्तया मां तत्त्वतो ज्ञात्वा ज्ञानानन्तरं मां विशते' इत्युक्त्तौ न पौनरुक्तयमिति चेत्- न भक्त्तेर्ज्ञानहेतुत्वस्य "भक्तया मामभिजानति' इत्यनेनैव सिद्धतया पुनरुक्त्तिप्रसङ्गात् "ततो विशते' इत्यन्यस्यैव वक्त्तव्यत्वादिति भावः। न च "भक्तया मामभिजानानि' इति पूर्वनिर्दिष्टभक्त्तेः प्राप्तिहेतुत्वाभावात् कथं "ततः' इत्यनेन तस्या भक्त्तेः परामर्श इति वाच्यम्, ततः' इत्यस्य तद्य्वक्त्तिपरामर्शित्वासंभवादेव तज्जातीयव्यक्त्तिपरामर्शित्वमित्यदोषः । अन्योन्याश्रयणं वेति । वाशब्दः समुच्चये; अन्योन्याश्रयणे आत्मश्रयस्यापि सिद्धत्वात् । अज्ञातसुकृतवशादिति । स्ववृत्त्यर्थं व्याधकृतव्याघ्रमरणेन संपादितं गोरक्षणादिकमज्ञातसुकृतमित्युच्यते । यज्ञेन विविदिषन्तीति वाक्यस्य ह्यर्थश्चिन्त्यत इति । न तु स्वल्पायाससाध्यकर्मविधायकवाक्यार्थ इति भावः । आत्माश्रयादिदोषः स्यादेवेति । नन्वन्नद्वेषेण कार्श्यं प्राप्तस्य तत्परिहाराय अन्नविषयौन्मुख्यलक्षणेच्छायां सत्यामप्युत्कटाजीर्णादिप्रयुक्त्तधातुवैषम्यदोषात् तत्र प्रवृत्तिपर्यन्ता रुचिर्न जायत इति तद्रोचकौषधवत्, "निरतिशयानन्दं बह्म; तत्प्राप्तौ विद्या साधनम्' इत्यस्मिन्नर्थे प्राचीनानन्तजन्मशतानुष्ठितानभिसंहितफलनित्यनैमित्तिककर्मोपसंजातचित्तप्रसादमहिम्ना संपन्नविश्वासस्य पुरुषस्य ब्रह्मावाप्तौ तद्विद्यायां चौन्मुख्यलक्षणेच्छायां सत्यामप्यनादिभवसंचितानेकदुरितदोषेण विषयप्रावण्यं संपादयता प्रतिबन्धात् विद्यासाधने श्रवणादौ प्रवृत्तिपर्यन्ता रुचिर्न जायत इति प्रतिबन्धकनिरासपूर्वकतादृशरुचिसंपत्त्यर्थं कर्मसु प्रवृत्तिरुपपद्यत एव । इतरथा "या प्रीतिरविवेकानाम्' इत्यादिष्वगतेरिति चेत् न । यद्यनन्यथासिद्धं विविदिषासाधनत्वग्राहि प्रमाणमुपलभ्येत, स्यात्तदा यथा कथंचिन्निर्वाहः । न त्वेतदस्ति । "प्रकृतिप्रत्ययार्थयोः प्रत्ययार्थस्य प्राधान्यम्' इति सामान्यन्यायापेक्षया "सन्प्रत्ययाभिहिताच्छाविषयस्य प्राधान्यम्' इति विशेषन्यायस्य, अश्वेन जिगमिषति' इत्यादौ दृष्टस्य प्रबलत्वादिति भावः । अभिधानमात्रस्य प्रागपि कृतत्वात् तन्मात्रं अप्रयोजकं इत्यभिप्रेत्याह - उपपादयिष्याम इत्यर्थ इति । तच्छब्दो विविदिषापर इति । नच ध्यानोपक्रमात्प्रागेव विविदिषायाः सिद्वत्वात् पुनः तदनुष्ठानं व्यर्थमिति शङ्कयम् । प्रत्यहं अनुष्ठायोपासनायाः हेतुभूत विविदिषाया अपि प्रत्यहं अनुवृत्त्यर्थं कर्मणां अपेक्षितत्वात् इति भावः । यावज्जीवं कर्मणोऽपेक्षितत्वे चेति । साक्षाद्वा परंपरया वा कर्मणस्तदपेक्षितत्व इत्यर्थः । (ततश्च विविदिषार्थत्वपक्षेऽप्यपेक्षितत्वमात्रसत्त्वात्) प्रमाणजिज्ञासायां श्रुतिवाक्ये प्रदर्शनीये तदुपेक्ष्य सूत्रसंदर्शनस्य प्रयोजनमाह - सूत्रसंदर्शनेनेति । आश्रमशेषत्वेऽपि विद्याङ्गत्वमपीति; विद्यापेक्षितत्वमित्यर्थः । ततश्च विविदिषार्थत्वपक्षेऽप्यपेक्षितत्वमात्रसत्त्वान्नानुपपत्तिरिति भावः। (साधनसप्तकम्) वाक्यकारनिर्देश इति । इतरेतरद्वन्द्वस्य साहित्यरूपसमुच्चयावगमकत्वात् । अत एवैकादशाद्ये "दर्शपूर्णमासाभ्याम्' इति द्वन्द्वावगतं साहित्यं मा बाधीति समुच्चितानामेव षण्णां यागानां फलसाधनत्वमिति समर्थितमिति भावः । समुच्चयोऽर्थान्तरमिति । यद्यपि समुच्चान्वाचयेतरेतरयोगसमाहाराश्चत्वारोऽपि चार्थाः वाशब्दार्थभूतविकल्पप्रतिद्वन्द्विसमुच्चयरूपा एव । न हि "गामश्वं चानय' इति समुच्चये वा, "भिक्षामट, गां चानय' इत्यन्वाचये वा, "देवदत्तयज्ञदत्तौ कुरुतः' इतीतरेतरयोगे वा, "छत्रापानहमानय' इति समाहारे वा वाशब्दार्थभूतविकल्पप्रतीतिरिति -तथापि वाशब्दवत् समुच्चयशब्दोऽन्चाचयसैपठिते समुच्चयावान्तरविशेषे विकल्पप्रतिद्वन्द्विसमुच्चयसामान्ये च वर्तत इति भावः । "जात्याश्रय' इत्यत्र "कायशुद्धिर्विवेकः' इति सामानाधिकरण्यं कथमित्याशङ्कय, "जात्याश्रवनिमित्तादुष्टादन्नात्' इति वाक्ये दुष्टेभ्यो विविक्त्तादन्नात् कायशुद्धेः साध्यत्वावगमात् कारणवाचिना विवेकशब्देन कार्यभूता शुद्धिर्लक्ष्यत इत्याह - आहारविषयेत्यादिना । जातिदुष्टाः कलञ्जगृञ्जनादय इति । लशुनं गृञ्जनं चैव पलाण्डुं कव (त) कानि च । वार्ताकनालिकालाबून् जानीयाज्जातिदूषितान् ।।' इत्यादि द्रष्टव्यम् । मुख्ये संमवत्युपचारस्यान्याय्यत्वादाह - यद्वेति । देहविवेचनं विवेकोऽस्तु; सामानाधिकरण्यं कथमित्यत्राह - अशुद्धेभ्य इति । मामनुस्मरेत्येवमन्तमिति । यं यं वापि स्मरन् भावं त्यजत्यन्ते कलेबरम् । तं तमेवैति कौन्तेय सदा तद्भावभावितः ।। तस्मात् सर्वेषु कालेषु मामनुस्मर युध्य च ।' इति हि श्लोकक्रमः । सत्यं भूतहितमिति । सत्यं भूतहितं प्रोक्त्तमार्जवं समचित्तता । दया भूतहितैषित्वं क्षमा द्वन्द्वसहिष्णुता ।।' इत्यादि प्रमाणं द्रष्टव्यम् । आर्जवादिप्रतिपादकवाक्यजातं क्रोडीकृतमिति; दानं यज्ञः सतां पूजा वेदधारणमार्जवम् ।एष धर्मः परो ज्ञेयः फलवान् प्रेत्य चेह च ।।' इति वचनजातमिति भावः । भावान्तरमेवाभाव इत्यभिप्रेत्याह - अभास्वरत्वमिति । दैन्यशब्दविवरणमिति । भास्वरत्वाभावो दैन्याद्भिद्यत इति मतमालम्व्याह - भास्वरत्वविरोधीति । चशब्दो भिन्नक्रम इति; "तज्जं च' इत्ययं भिन्नक्रम इत्यर्थः । देशकालवैगुण्यात् शोकवस्त्वाद्यनुस्मृतेर्दैन्यम्, तज्जं चेत्यर्थः । दैन्यशब्दस्य तज्जशब्दात् प्राक् प्रयोगाभावे तच्छब्दस्य दैन्यपरामर्शाभावप्रसङ्ग इति द्रष्टव्यम् । यद्वा भिन्नवाक्यतयेति । अस्मिन् पक्षे, "तज्जं दैन्यम्' इत्यस्य वाक्यस्य भेदः, तस्य च पश्चात् प्रयोगः, "तच्च तज्जं दैन्यम्' इति तच्चेत्यस्याध्याहारदोष इत्याद्यस्वरसो बोध्यः । (विद्याञ्चेति श्रुत्यर्थः) अस्य वाक्यस्यार्थमुपजीव्येति । "कषायपक्त्तिः कर्माणि' इति वाक्यस्यार्थमित्यर्थः उभयोरपि निरासकं स्यादिति तद्य्वावृत्त्यर्थमिति । उभयोरपि निरासकं दृष्टम्; तद्वत् कर्मापि स्वप्राचीनं कर्मेव स्वोत्तराधमपि निरस्यत्विति शङ्काव्यावृत्त्यर्थमित्यर्थः । केचित्तु - "प्राचीनम्' इत्येतत् न कर्मापेक्षया प्रचीनपरम्; अनेकजन्मशतानुष्ठीयमानकर्मजातमनुद्भूतावयवभेदम् अविद्यया' इति परामृश्यते; तत्र च यदि प्राचीनपदं तत्प्राचीनपरामर्शि, तदा तादृशस्यैव कर्मणो विनाशे तदनन्तरभाविनां विनाशो नास्तीत्युपपादितं स्यात् । न चेतदिष्टम् । न चाविद्याशब्दोऽन्त्यकमर्मात्रपरामर्शीति शक्यं वक्त्तुम्; कषाये कर्मभिः पक्वे' इत्यादिविरोधात् । तैस्तैः कर्मभिस्तत्तत्पूर्वभाविनां विनाश इत्येतत्परमपि न वाक्यम्; तथा हि सति आद्येनैव कमर्णा तत्पूर्वभाविनां विनाशप्रसङ्गात्; "तीर्त्वा' इत्युक्त्ते उत्तराश्लेषशङ्काया अप्यभावेन तच्छङ्काया अप्यव्यावर्त्यत्वात्; तदुत्तरक्षण एव ज्ञानोत्पत्तिप्रसङ्गाच्च । अतो भाष्ये प्राचीनपदमनेकजन्मार्जितमपि सर्वं ज्ञानप्राचीनं कर्म व्यपोह्येति साकल्यसूचनार्थमेव । न तु कर्मप्राचीनपरतया केषांचिन्मृत्युशब्दितानां निवर्त्यत्वपरम्; तस्यानुपयुक्त्तत्वादिति मन्यन्ते । प्राप्य स्थित इति हि तद्योजनेति । तन्मते तरदिः प्राप्तिवचन इति भावः । इति वा शंकराभिमतयोजना स्यादिति । संभावनायां लिङ् । संभवार्थिके (संभाविते ?)त्यर्थः । ततश्च विद्याम् अन्तःकरणवृत्तिम्, अविद्यां तत्कारणं च कायर्कारणरूपेण सहिते यो वेद, सः अविद्योपादानकत्वेन तन्मय्या अन्तःकरणवृत्त्या तदुपादानं मृत्युमविद्यां तीर्त्वां विद्यया स्वरूपभूतज्ञानेनोपलक्षितममृतत्वमश्नुत इति परैर्योऽथर्ो वर्णितः, सोऽनुवादस्याप्यनर्ह इति सूच्यते । अङ्गिज्ञातव्यत्वोक्त्तावङ्गज्ञातव्यत्वस्यानुक्त्तसिद्धत्वात् तत्समुच्चये प्रयोजनमान्द्यादन्यथा व्याचष्टे - यद्वा धर्मेचेति । समुच्चेतव्ययोः विरोधिनोः कोशगम्यत्वात् उक्त्तार्थ समुच्चयपरतया व्याचष्टे यद्वा प्रतिपदद्योतकाविति । "धर्मे चार्थे च' इति श्लोके चशब्दस्य विरोधिसमुच्चयपरत्वमुक्त्तसमुच्चयपरत्वं च व्याख्यातृभिर्व्याख्यातमिति तस्य दृष्टान्ततयोभयत्राप्युपादानं युक्त्तमिति द्रष्टव्यम् । पुण्यपापे उभे अपीति । "ज्ञानविरोधि च कर्म पुण्यपापरूपम्' इति भाष्यावतारिकानुसारात् "ब्रह्मज्ञानोत्पत्तिविरोधित्वेन' इत्युत्तरभाष्यस्य, ततः किमित्यत्राहेत्यवतारिका देयेति मन्यते(न्ते) । न तन्मात्रपापान्तरविषयः पाप्मशब्द इति । "सर्वे पाप्मानः' इत्यत्र पाप्मशब्दस्य दुष्कृतशब्दानुक्त्तपापमात्रविषयत्वसंभवेऽपि पापशब्दस्य तन्मात्रविषयत्वासंभवात्, अपहतपाप्मा ह्येष' इति सकलहेयनिवृत्तिसंवादिसमनन्तरवाक्ये सुकृतविषयत्वावश्यंभावात् तावताप्यस्माकं समीहितसिद्धेरिति भावः । केचित्तु "सर्वे पाप्मानः' इत्यत्र पाप्मशब्दो न दुष्कृतशब्दानुक्त्तपापान्तरवाचीत्येवार्थः, शब्दस्वारस्यात् । न चैवं समनन्तरवाक्यस्थपाप्मशब्दस्य सर्वपरत्वं पूर्ववाक्यस्थपाप्मशब्दस्य सर्वपरत्वे कथं हेतुः स्यादिति वाच्यम्, एकप्रकरणस्थयोः शब्दयोर्वैरूप्यस्यासति बाधकेऽयुक्त्तत्वादिति वर्णयन्ति । ननु "अपहतपाप्मा ह्येषः' इति वाक्येऽपि (अपहत?) पाप्मशब्दस्यानुक्त्तकतिपयपापनिवृत्तिरित्यर्थोऽस्त्वित्याशङ्कयाह न ह्यनुक्त्तकतिपयपापनिवृत्त्युक्त्ताविति । शोकादिषु पाप्मशब्दस्यामुख्यत्वेऽपीति । "अपहतपाप्मा विजरो विमृत्युर्विशोकः' इति वाक्ये शोकादीनां पाप्मशब्दापेक्षया पृथक्कीर्तनादनुगतप्रवृत्तिनिमित्ताभावाच्च शोकादिषु पाप्मशब्दस्य गौणत्वसंभवेऽपि सुकृतेऽनुगतप्रवृत्तिनिमित्तसत्त्वेन गौणत्वासंभवात् । न च छत्रिन्यायेन लक्षणास्वीकारे वृत्तिद्वयविरोधान्न कस्यापि मुख्यत्वमिति वाच्यम् तथापि सृष्टीरुपदधाति' इत्यादाविव भूम्ना लक्षणासंभवे, वृत्त्याः अनाश्रयणीयत्वादिति भावः । केचित्तु वृत्तिद्वयविरोधो न दूषणमित्यभिप्रेत्यैतदुक्त्तमिति वदन्ति । अन्ये तु, "कालजरामृत्युशोकादयः संख्यातत्वात्' इति वाक्यकारवचनानुसारात् शोकादिष्वपि पापशब्दस्य मुख्यत्वमेव । अमुख्यत्वेऽपि न क्षतिः; तावता पाप्मशब्दप्रयोगविषयत्वसाधारण्यस्य हेतुत्वाभावेऽपि प्रवृत्तिनिमित्तसाधारण्यात् धर्मेण पापम्' इत्यत्र मुख्यत्वमेवेत्यर्थ इति वदन्ति । (उन्निनीषावाक्यार्थः) यद्वृत्तद्वयमिति । "यमुन्निनीषति', "यमधो निनीषति' इति यच्छब्दद्वयमित्यर्थः । ज्ञानप्रदानद्वारककारयितृत्वविषयमवसीयत इति । यद्वृत्तद्वयाभिप्रेतस्य पुण्यपापाख्यस्य कर्मणः स्वर्गनरकहेतुभूतकर्मकारयितृत्वप्रयोजकोन्निनीषाधोनिनीषाहेतुत्वमस्माद्वाक्यात् प्रतीयत इत्यर्थः । ततश्च कर्मणां कर्मप्रयोजकत्वं ज्ञानद्वारकमिति सिध्यतीत्यर्थः । नन्वेतावता पापशब्दितस्यासाधुकर्मकर्तव्यता ज्ञानद्वारा नरकहेतुभूतकर्मानुष्ठानहेतुत्वसिद्धावपि न सम्यग्ज्ञानोत्पत्तिप्रतिबन्धकत्वं सिध्येदिति चेत्, निषिद्धे कमर्णि बलवदनिष्टजनकत्वलक्षणसम्यग्ज्ञानप्रतिबन्धकत्वाभावे तत्र प्रवृत्तेरेवानुदयप्रसङ्गेनावश्यं सम्यग्ज्ञानप्रतिबन्धकत्वस्य वक्त्तव्यत्वात् ब्रह्मज्ञानप्रतिबन्धकत्वमपि सिध्यति । इतरथा दुरितकर्मप्रवृत्तेरेवासंभवात् । सर्वकर्मदेवतासामान्यविषयमिति । "बुद्धया संयोजयन्ति तम्' इति बुद्धेवर्ेद्यरूपकर्मविशेषानुपादानात् सर्वविषयकज्ञानप्रतिबन्धकत्वमेव सिध्येत्, न तु भगवद्विषयमोक्षहेतुज्ञानप्रतिबन्धकत्वम् । तथा, "न देवा यष्टिमादाय' इति देवतासामान्योपादानात्, एष ह्येव' इति विवक्षितस्य भगवत एव कारयितृत्वस्य न लाभ इत्यर्थः । सम्यग्ज्ञानसामान्याबहिर्भावादिति । इदमुपलक्षणम्- भगवतोऽपि देवतासामान्याबहिर्भावादित्यपि द्रष्टव्यम् । (धर्मेण पापमित्येतदर्थः) फूर्वमेव शिक्षित इति । अत इदानीममुक्त्तिर्न दोषायेति भावः । अत्र श्रूयमाणत्वादिति । "धर्मेण पापमपनुदति' इति प्रकरणे "तस्माद्यज्ञं परमं वदन्ति', "तस्मात् सत्यं परमं वदन्ति' इत्यादिवाक्येषु श्रूयमाणत्वादित्यर्थः । अपनुदं दिति ह्यर्थः स्यादिति । ननु पापशब्दस्य तादात्विकानिष्टसाधनत्वरूपार्थाश्रयणे स्वर्गार्थेन कर्मणा कस्यचित् पुंसस्तन्कालविशेषेऽनिष्टपुत्रपश्चादिसाधनकमर्णामपि विनाशप्रसङ्ग इति चेत् न । योगसिद्धयधिकरणोक्त्तन्यायेन (मी.4-3-12) फलान्तरार्थमनुष्ठितस्य कर्मणस्तस्मिन्नेव प्रयोगेऽनिष्टपश्वादिसाधनपापनिवर्तकत्वासंभवात् । प्रकृते च "यज्ञेन' इत्यादिवाक्येन विनियुक्त्तानां यज्ञादीनां द्वारविशेषाकाङ्क्षायां "धर्मेण पापमपनुदति' इत्यस्य द्वारविशेषसमर्पकतया विद्यार्थमनुष्ठितेनापि पापनिवृत्त्युपपत्तेः । पापशब्दवाच्यान्तर्भावाच्चेति । ननु धर्मत्वेन प्रसिद्धानां ज्योतिष्टोमादीनां मुमुक्षुं प्रत्यनिष्टसाधनत्वेन तं प्रति पापत्वे, यस्य पुंसो यदा यदनिष्टम्, तं प्रति तदा तस्याधर्मत्वप्रसङ्गेन व्यवस्था न स्यादिति चेत् न । इष्टापत्तेः । पुरुषविशेषं प्रत्येव धर्माधर्मव्यवहारात् । तत् इत्यस्य तस्मादित्यर्थकत्वमभिप्रेत्य व्याचष्टे -श्रुतिस्मृतीति । एवम् इति व्याख्येयं पदम् । उपायत्रतिबन्धकनिरासार्थमिति छेदः । अतः ब्रह्मज्ञानस्य फलाभिसंधिरहिताश्रमकमर्सापेक्षत्वादिति । नन्वेतावता ब्रह्मोपासनस्य कर्मसाध्यस्य तद्विचारसापेक्षत्वेऽपि न ब्रह्मविचारस्य तदपेक्षेति चेत् न । कर्मोपासनयोः शेषिणोरनुष्ठानक्रमेणैव शेषभूतयोस्तद्विचारयोरपि क्रम इत्याशयात् । ब्रह्मविचारापेक्षिताधिकारिविशेषणीभूतकर्मास्थिरफलत्वज्ञानादिनिष्पादकत्वमप्यस्तीत्याहेत्याह - ज्ञानं हीत्यादिना । (साधनचतुष्टयपूर्ववृत्तत्वनिरासः) साधनसप्तकं चेति । विवेकविमोकादीत्यर्थः । इत्यारभ्येति । "नित्यानित्ययोव्रसन्तीति नित्यानित्यवस्तूनि, तद्धर्माः । नित्यानित्ययोधर्र्मिणोस्तद्धर्माणां च विवेको नित्यानित्यवस्तुविवेकः । एतदुक्त्तं भवति माभूत् इदमृतं नित्यम्, इदमनृतमनित्यम्' इति धर्मिविशेषविषयो विवेकः । धर्मिमात्रयोनिर्त्यानित्ययोस्तद्धर्मयोश्च विवेकं निश्चिनोत्येव । नित्यत्वं सत्यत्वम्; तत् यस्यास्ति, तन्नित्यं सत्यम् । तथा चास्थागोचरः । अनित्यत्वमसत्यत्वम्; तद्यस्यास्ति तदनित्यमनृतम् । तथा चानास्थागोचरः । तदेतेष्वनुभूयमानेषु युष्मदस्मत्प्रत्ययगोचरेषु विषयविषयिषु यदृतं नित्यं सत्यं सुखं व्यवस्थास्यते तत् आस्थागोचरो भविष्यति । यत्त्वनित्यमनृतं भविष्यति, तत् तापत्रयपरीतं त्यक्ष्यत इति । सोऽयं नित्यानित्यवस्तुविवेकः प्राग्भवीयाद्वा, ऐहिकाद्वा कमर्णो विशुद्धसत्त्वस्य भवत्यनुभवोपपत्तिभ्याम्' इत्यन्तेन ग्रन्थेनेति शेषः । "इदं नित्यम्, इदमनित्यम्' इति विशेषनिश्चयाभावेऽपि नित्यत्वानित्यत्वयोर्धर्मिभ्यां भवितव्यमित्येवं योऽयं सामान्यनिश्चयः, स एव नित्यानित्यवस्तुविवेकशब्दार्थ इति भावः । "नित्यस्य धर्मिणो नित्यत्वं सत्यत्वम्' इति पाठः कोशेषु दृश्यते । तत्र "नित्यस्य इत्येतत् स्वरूपकथनपरम् । यस्य धर्मिणो नित्यत्वं सत्यत्वं च तस्योपादेयत्वम्, यस्य धर्मिणोऽनित्यत्वमसत्यत्वम्, तस्य हेयत्वमित्येवं विवेक इति पर्यवसितार्थः । यस्य धर्मिणः' इति पाठस्तु सुगम एव । निरूपकस्य तु हेयमिति चेदिति; अनित्यमिति शेषः । आद्यन्तयोरिति । साधानानुष्ठानफलानुभवदशयोरित्यर्थः । तस्यैतन्नैरपेक्ष्याच्च पूर्ववृत्तत्वानुपपत्तिरिति । तस्यागमान्तरस्य ब्रह्मविचारनैराकाङ्क्ष्ापादकत्वादित्यर्थः । अत एवोपसंहारेऽपि तथैव वक्ष्यति "शास्त्रान्तराणां ब्रह्मविचारनैराकाङ्क्ष्ापादकत्वात्' इति । स्वार्थोपयोगित्वादिति । आरम्भोपयोगित्वादित्यर्थः । तत्रत्यन्यायाधीन इति । आवृत्तिविधानाद्यधीन इत्यर्थः । किंचाद्यसूत्रादेवेति । यद्यपि सूत्रस्य विषयप्रयोजनाधिकारिप्रतिपादनपरत्वेऽपीदृशान्योन्याश्रयस्य सुवचनत्वात् शास्त्रारम्भोपयोगवर्णनसूत्रमात्रस्योच्छेदप्रसङ्गः तथाप्याद्यसूत्रस्य शास्त्रान्तराप्रामाण्यादिप्रतिपादनपरत्वेन परैरव्याख्यातत्वादित्यत्र तात्पयर्ात् । अत एव "किंच अनित्यफल' इति दूषणान्तरोपन्यासेन स्वर्गादिफलानित्यत्वावगतौ शास्त्रान्तस्वोत्प्रेक्षिततर्कयोरेवोत्थापनम्, न तु शास्त्रारम्भसूत्रस्येति द्रष्टव्यम् । शास्त्रान्तरदौर्बल्यमेव वा स्वशास्त्रप्राबल्यमेव वेति । स्वशास्त्रप्राबल्यविनाकृतशास्त्रान्तरदौर्बल्यं वा, शास्त्रान्तरदौर्बल्यविनाकृतस्वशास्त्रप्राबल्यं वेत्यर्थः । समुच्चितमुभयं वेति । शास्त्रान्तराणां दौर्बल्यं स्वशास्त्रप्राबल्यं चेत्यर्थः । स्वशास्त्रस्य दौबर्ल्य इति । स्वशास्त्रप्राबल्याभावे शास्त्रान्तरसमानयोगक्षेमत्वादित्यर्थः । अत एव दुःखत्रयाभिघातज्ञानस्येति । न च "तापत्रयातुरैरमृतत्वाय स एव जिज्ञास्यः' इति भाषणात् तद् विरुध्येतेति शङ्कयम्, तस्यापि कर्मविचारजन्यकर्माल्पास्थिरफलत्वज्ञानाभिप्रायत्वेनादोषात् । ननु कर्मविचारजन्यायाः कर्मणामल्पास्थिरफलत्वादिप्रतीतेरनन्तस्थिरफलाभिलाषस्य च पराभिमतसाधनचतुष्टयसंपत्तिरूपत्वसंभवान्न विरोध इति चेत्, सत्यमविरोधः तथापि, "अथातः शेषलक्षणम्' इत्यादिवत् पूर्वपूर्वाध्यायविचारस्य पूर्ववृत्तत्वं युक्त्तमित्यत्र भाष्यकृतः संरम्भात् । व्याक्येयस्वभावात् क्रमनियम उक्त्तः । व्याख्यानस्वभावादपि तत्सिद्धिरिदानीमुच्यत इति । वेदद्वारा व्याख्येययोः कर्मोपासनरूपशेषिणोकार्यकारणभावेन पौर्वापर्यात् तच्छेषभूतविचारयोरपि पौर्वापर्यमुक्त्तम् । अधुना कर्मकाण्डोक्त्तन्यायोपजीवित्वादस्य शास्त्रस्य पौर्वापर्यमुच्यत इत्यर्थः । इदं प्रदर्शनार्थमुक्त्तमिति । अयमभिप्रायः "एषां साधनत्वं च विनियोगावसेयम्' इति भाष्यपर्यालोचनायां तृतीयाध्यायव्युत्पाद्यश्रुतिलिङ्गादिनिर्णेतव्यसाधनताकत्वात् साधन चतुष्टयस्य तत्पूर्ववृत्तत्वमिति प्रतीयते । न च तद्युक्त्तम्; तर्कशास्त्रव्युत्पादितप्रत्यक्षप्रमाणतदितिकर्तव्यताभूततर्कादिग्राह्यकारणताकत्वात् कर्मविचारस्य तर्कशास्त्रस्यापि तत्पूर्ववृत्तत्वप्रसङ्ग इति वाचाटवचसोऽप्यवकाशप्रसङ्ग इ(ङ्गादि?)ति न शङ्क्यम्- अत्र व्युत्पाद्यानां बहूनां प्रायेण तन्निर्णयसापेक्षत्वात् तदुपजीवित्वमित्यत्र भाष्यस्य तात्पर्यादिति । (पूर्वमीमांसार्थसंग्रहः) प्रमाणलक्षणं वृत्तमिति । विध्यर्थवादमन्त्रनामधेयस्मृत्याचारवाक्यशेषसामर्थ्यात्मकप्रमाणस्वरूपं वृत्तमित्यर्थः । शास्त्रभेदो वेति । इदं तु गुरुमते द्रष्टव्यम् । भेदहेतव इति । यजति, जुहोति, ददाति इति चोदनासु यजत्यादिधातुभेदरूपेण शब्दान्तरेण यागदानहोमानां भेदः; "समिधो यजति' "तनूनपातं यजति' इत्यादिविधिषु यजति' इति पञ्चकृत्वोऽभ्यासेनाविशेषपुनःश्रुतिरूपेण प्रयाजानां भेदः इत्यत्र देवतासंबन्धभेदिन्या सप्तदशसंख्यया तदनुमेययागानां भेदः; "अथैष ज्योतिः' इत्यादि वाक्येषु ज्योतिरादिनामधेयैस्तन्नामकयागानां प्रकृतज्योतिष्टोमाद्भेदः; "तप्ते पयसि दध्यानयति; सा वैश्वदेव्यामिक्षा । वाजिभ्यो वाजिनम्' इत्यत्रामिक्षारूपगुणान्तरावरुद्धे यागे निवेशमलभमानेन वाजिनगुणेन वाजिनयागस्यामिक्षायागात् भेदः; प्रकरणान्तरेण नित्याग्निहोत्रात् मासाग्निहोत्रस्य भेद इत्येवं शब्दान्तरादिभिर्भेदः प्रतिपाद्यत इत्यर्थः । श्रुति लिङ्गेति । निरपेक्षशब्दः श्रुतिः । सा त्रिधा- विधात्री, अभिधात्री,विनियोक्त्त्ी चेति । लिङ्गादिश्रुतिर्विधात्री । इन्द्रादिश्रुतिरभिधात्री । विनियोक्त्त्ी त्वेकप्रत्ययरूपा, एकपदरूपा, विभक्त्तिरूपा चेति त्रिधा । तत्राऽऽद्या पशुना यजेत' इत्यत्र तृतीया । सा हि स्वोक्त्तकरणकारकं प्रति स्वोक्त्तैकत्वरूपसंख्यायाः शेषत्वमर्पयति । द्वितीया, "यजेत' इति पदम् । तेन प्रत्ययोक्त्तभावानां प्रति प्रकृत्युक्त्तयागस्य शेषतोपनीयते । तृतीया शेषित्वबोधिका शेषत्वबोधिका चेति द्विधा । "व्रीहीन् प्रोक्षति' इत्यादिषु द्वितीया व्रीह्यादीनां प्रोक्षणादिक्रियां प्रतीप्सिततमत्वरूपशेषित्वबोधिका । "क्रीते सोमे भैत्रावरुणाय दण्डं प्रयच्छति' इत्यत्र चतुर्थीश्रुतिः मैत्रावरुणस्य प्रदानक्रियेप्सिततमेन कर्मणाभिप्रेयमाणत्वरूपशेषित्वबोधिका । "अरुणया क्रीणाति' इत्यत्र क्रयभावनां प्रत्यारुण्यस्य, चात्वालान्मृदमाहरति' इत्यत्र मृदाहरणक्रियां प्रति चात्वालस्य, "वेद्यां हवींष्यासादयति' इत्यत्र हविरासादनक्रियां प्रति वेद्याश्च तृतीयापञ्चमीसप्तम्यः शेषत्वबोधिकाः । षष्ठी तु क्वचित्, "दध्नेन्द्रियकामस्य जुहुयात्' इत्यत्र शेषित्वबोधिका, "यजमानस्य याज्या' इत्यादौ शेषत्वबोधिका च । संबन्धमात्रऽनुशिष्टायाः षष्ठया योग्यताद्यनुसारेणोभयथापि पर्यवसानसंभवात् । वस्तुसामर्थ्यं लिङ्गम् । तद् द्विविधम्- शब्दसामर्थ्यमर्थसामर्थ्यं चेति । तत्र "बर्हिर्देवसदनं दामि' इति मन्त्रस्य लवनप्रकाशनसामर्थ्यरूपाल्लिङ्गाल्लवनशेषता । "स्वधितिनाऽवद्यति' "स्रुवेणावद्यति' "हस्तेनावद्यति' इत्यवदानसामान्ये साधनत्वेन श्रुतानां स्वधित्यादीनां तत्तत्सामर्थ्यरूपाल्लिङ्गात् विशिष्य मांसद्रवद्रव्यपुरोडाशाद्यवदानेषु शेषता । शेषत्वस्य शेषित्वस्य वा बोधिकया श्रुत्या रहितपदसमभिव्याहारो वाक्यम् । यथा "अग्निहोत्रं जुहुयात् स्वर्गकामः' इति; यथा वा "मैत्रावरुणः प्रेष्यति चान्वाह च' इति । न हि होमभावनां प्रति स्वर्गस्य भाव्यत्वेन शेषित्वबोधिका द्वितीयादिश्रुतिः, प्रैषानुवचनं वा प्रति मैत्रावरुणस्य कर्तृत्वेन शेषत्वबोधिका तृतीयादिश्रुतिर्वास्ति । प्रथमा तु प्रातिपदिकार्थमात्रऽनुशिष्टा । अतः पदसमभिव्याहाररूपेण वाक्येन शेषशेषिभावबोधः । विधिवाक्येन कर्तव्यतयावगतस्य "केन प्रकारेण कर्तव्यम् ?' इति विशिष्याज्ञायमानस्येतिकर्तव्यताकाङ्क्षा प्रकरणम् । तद् द्विविधम्म- हाप्रकरणमवान्तरप्रकरणं चेति । तत्राद्येन दर्शपूर्णमासादिकं प्रति प्रयाजादीनाम्, द्वितीयेन प्रयाजादिकं प्रत्यभिक्रमणादीनां च तत्तत्संनिधिसमाम्नातानां शेषता । स्थानं द्विविधम्- यथासंख्यं संनिधिश्चेति । तत्राद्येन "दव्धिरस्यदव्धो भूयासम्' इति मन्त्रस्योग्नेयाग्नीषोमीयमन्त्रद्वयमध्याम्नातस्य आग्नेयाग्नीषोमीययागद्वयमध्यानुष्ठेयोपांशुयाजशेषता । संनिधिस्तु आम्नानसंनिधिः, अनुष्ठानसंनिधिश्चेति द्विविधः । आद्येन, "शुन्धध्वं दैव्याय कर्मणे देवयज्यायै' इति मन्त्रस्य महाप्रकरणावान्तरप्रकरणरहितसांनाय्यपात्रप्रोक्षण शेषता । द्वितीयेन पशुधर्माणामग्नीषोमीयपशुशेषता । समाख्या यौगिकी संज्ञा । सा लौकिकी वैदिकी चेति द्विविधा । "होतृचमसः' इति वैदिकसमाख्यया होतुश्चमसभक्षणं प्रति, "आध्वर्यम्' इति याज्ञिकप्रसिद्धलौकिकसमाख्यया अध्वर्योरवघातादिकं प्रति च कर्तृत्वेन शेषतेत्येवं सापवादः शेषशोषिभावस्तृतीयाध्याये प्रपञ्चित इत्यर्थः । पुरुषार्थैः क्रत्वर्थानामिति । पुरुषार्थैः क्रतुभिः क्रत्वर्थानामित्यर्थः । शेषिभिः शेषाणां प्रयुक्त्तिरिति यावत् । शेष्येव विधेयं प्रयुङ्क्त्े=स्वसिध्ध्यर्थमनुष्ठापयति, न वनुनिष्पाद्यपि । नापि शेषः शेषिणं प्रयुङ्क्त्े । अनेकशेषसद्भावेऽपि यत्रान्यप्रयुक्त्तस्यैवान्यत्र विनियोगः, तत्र यत्प्रयुक्त्तस्यान्यत्र विनियोगः स एव शेषं प्रयुङ्क्त्े, न तु शेष्यपि सन्नन्योऽपि । एवं च, "तप्ते पयसि दध्यानयति' इति वाक्ये विधीयमानस्य दध्यानयनस्य द्विकर्मकस्य कर्मान्तराकाङ्क्षायां समभिव्याहृतं पयः कर्मान्तरत्वेनान्वीयमानं सप्तम्या अधिकरणत्वेन निर्देशात् प्रधानकर्मतया पर्यवस्यतीति प्रकृतप्रधानभूतपयः परामर्शिना तत्पदेन सामानाधिकरण्येन निर्दिष्टतया पयोरूपत्वेनावगता आमिक्षैव शेषित्वात् शेषभूतं दध्यानयनमनुष्ठापयति; न तु तदनुनिष्पादि वाजिनमपीत्यामिक्षापचार एव पयोन्तरे दध्यानयनस्य प्रयुक्त्तिः; न वाजिनापचारे । "कृष्णविषाणया कण्डूयते', "चात्वाले कृष्णविषाणां प्रास्यति' इति कृष्णविषाणायाः कण्डूयनप्रासनरूपक्रियाद्वयान्वये सत्यपि कृष्णविषाणा तृतीयया कण्डूयनं प्रति शेषः; प्रासनं प्रति तु द्वितीयया शेषिणीति निवृत्तकण्डूयनप्रयोजननिकायास्तस्याः प्रासनात् प्राक् अपचारे प्रासनार्थं न पुनः कृष्णविषाणान्तरोपादानप्रयुक्त्तिः । "पुरोडाशकपालेन तुषान् उपवपति' इत्यत्र पुरोडाशप्रयुक्त्तस्यैव कपालस्य तुषोपवापं प्रति शेषत्वेन विनियोगात्, यत्र पुरोडाशो नास्ति न तत्र तुपोपवापार्थं कपालप्रयुक्त्तिरित्येवं सापवादा अनुष्ठानशक्त्तिरूपा प्रयुक्त्तिर्निरूपितेत्यर्थः । श्रुत्यर्थेति । "अध्वर्युर्गृहपतिं दीक्षयित्वा ब्रह्माणं दीक्षयति' इत्यादौ क्तवाश्रुत्या दीक्षयोः क्रमः । "अग्निहोत्रं जुहोति', "यवागूं पचति' इत्यत्र होमपाकयोः प्रयोजनवशात् क्रमः । "समिधो यजति', "तनूनपातं यजति' इत्यादौ पाठक्रमात् क्रमः । "सप्तदश प्राजापत्यान् पशूनालभते' इति विहितप्राजापत्ययागाङ्गभूतेषूपाकरणनियोजनादिषु प्रथमप्रवृत्तोपाकरणक्रमानुरोधेनैव पशुषु नियोजनादीनां पाश्चात्यानां क्रमः । साद्यस्के सवनीयस्थाने, "सह पशूनालभते' इति सहालभ्यमानेष्वग्नीषोमीयसवनीयानुबन्ध्यपशुषु सवनीयस्थानानुरोधात् सवनीयस्य प्राथम्यम् । "सारस्वतौ (होमौ) भवतः' इति विहितस्त्रीपुंसदेवत्ययोः कर्मणोर्याज्यानुवाक्यावशात् स्त्रीदेवत्यस्य प्राथम्ये स्थिते तदङ्गभूतानामपि प्रधानक्रमेणैव क्रम इत्येवमादि क्रमलक्षणे निरूपितमित्यर्थः । अधिकारिनिरूपणमिति । अधिकारः फलस्वाम्यम् । सामान्यातिदेश इति । "तद्वदिदं कर्तव्यम्' इत्यतिदेशः । स च त्रिविधः; यथा "समानमितरच्छ्येनेन' इति प्रत्यक्षवचनेन श्येनवैशेषिकाङ्गानामिषुनामके एकाहक्रतावतिदेशः । कुण्डपायिनामयनाग्निहोत्रे नाम्ना नैयमिकाग्निहोत्रधर्माणामतिदेशः क्रियते "मासमग्निहोत्रं जुहोति' इति । सौर्यादिषु विकृतिषु "प्रकृतिवदङ्गानि कर्तव्यानि' इत्यानुमानिकवचनेन सामान्यतोऽतिदेशः सप्तमे निरूपित इत्यर्थः । विशेषातिदेश इति । "अस्य कर्मण इदं कर्म प्रकृतिः' इति प्रकृतिविकृतिविशेषचिन्ता अष्टमे कृतेत्यर्थः । ऊह इति । प्राकृतपदार्थकार्यापन्नवैकृतपदार्थसंबन्धेन मन्त्रसामसंस्काराणामन्यथाभावात्मक ऊहो नवमे चिन्तित इत्यर्थः । बाध इति । कार्यमुखेन विकृतिं प्राप्तानां प्राकृताङ्गानां द्वारलोपप्रत्याम्नानप्रतिषेधपर्युदासैर्निवृत्तिः । यथा कृष्णलेष्ववघातस्य तुषविमोकरूपाद्वारलोपान्निवृत्तिः; कुशैः शराणां प्रत्याम्नानान्निवृत्तिः; "न तौ पशौ करोति' इति प्रतिषेधेनाज्यभागयोः पशौ निवृत्तिः; महापितृयज्ञे "नार्षेयं वृणीते' इति पर्युदासेनार्षेयवरणनिवृत्तिः इत्येवं बाधो दशमे निरूपित इत्यर्थः । तन्त्रप्रसङ्गाविति । अनेकप्रधानोद्देश्यकसकृतङ्गानुष्ठानं तन्त्रम् । यथा दर्शादित्रिकद्वयोद्देशेनानुष्ठीयमानानां देशकालकर्त्राद्यैक्यादगृह्यमाणविशेषताऽङ्गानां तन्त्रेणानुष्ठानम् । अन्योद्देशेनानुष्ठितेनान्यस्योपकारसिद्धिः प्रसङ्गः । यथा पश्वर्थानुष्ठितैरङ्गैः पशुतन्त्रमध्यपातिपुरोडाशस्योपकारसिद्धिरित्येवमेकादशद्वदशयोस्तन्त्रप्रसङ्गौ चिन्तितावित्यर्थः । संकर्षसापेक्षत्वं चेति । "प्रधानवदेव तदयुक्त्तम्' इत्यत्र "नाना वा देवतापृथक्तवात्' इति न्यायसापेक्षत्वस्याविष्करिष्यमाणत्वादिति भावः । अभ्युच्चययुक्त्तिरुच्यत इति । अप्रधानार्थस्यापि साक्षात्संगतत्वेन तदपेक्षितत्वात् कर्मविचारस्य पूर्ववृत्तत्वाश्रयणे, अस्मिन् शारीरकशास्त्रे ब्रह्मकारणत्वविरोधिशास्त्रान्तरप्रतिक्षेपस्यापि तत्पादे करिष्यमाणस्योपयुक्त्ततया सकलशास्त्रार्थविचारस्यापि पूर्ववृत्तत्वप्रसङ्गादभ्यूच्चययुक्त्तिरित्युक्त्तम् । "कर्मसमृद्धयर्थत्वे तत्प्रयोजनं तन्निर्वचनात्' इत्येतावद्वाक्यकारवचनं द्रष्टव्यम् । ब्रह्मदृष्टिरूपत्वात् ब्रह्मज्ञानसापेक्षणीत्यर्थ इति । यद्यपि न सर्वेषामुद्गीथाद्युपासनानां ब्रह्मदृष्टिरूपत्वम्, "लोकेषु पञ्चविधं सामोपासीत', "वृष्टौ पञ्चविधं सामोपासीत' इत्यादौ तदभावात् तथापि ब्रह्मदृष्टिरूपोद्गीथाद्युपासनविशेषाणां ब्रह्मदृष्टिरूपत्वात् ब्रह्मज्ञानापेक्षेत्यर्थः । यद्यप्युद्गीथाद्युपासनविशेषा भवन्तु ब्रह्मदृष्टिरूपा ब्रह्मज्ञानसापेक्षाः । नैतावता "तन्निर्धारणानियमस्तद्दृष्टेः', "अङ्गेषु यथाश्रयभावः' इत्यादिषु क्रियमाणस्योद्गीथाद्युपासने क्रत्वर्थपुरुषार्थत्वविचारस्य ब्रह्मज्ञानसापेक्षत्वमस्ति; अपि तु प्रसङ्गान्निरूपणम् तथापि "ब्रह्मदृष्टिरुत्कर्षात्' इत्यादिषु ब्रह्मदृष्टित्वपुरस्कारेण प्रवृत्तेषूद्गीथाद्युपासनविचारेषु ब्रह्मज्ञानसापेक्षत्वमस्तीत्यभिप्रायः । ननु "ब्रह्मदृष्टिरुत्कर्षात्' इति विचारस्य "मनो ब्रह्मेत्यूपासीत' इति मनआदिसाधारण्यात् मनआदिस्वरूपशोधकसांख्याद्यागमस्याप्युपजीव्यत्वप्रसङ्गेन पूर्ववृत्तत्वप्रसङ्ग इति चेत् न; एतस्याभ्युच्चययुक्त्तितयैतादृशातिप्रसङ्गस्यादोषत्वात् । ब्रह्मविद्यां शीघ्रं संपादयन्तीत्यर्थ इति । नच ब्रह्मज्ञान सापेक्षाणामेषां ब्रह्मविद्योत्पादकत्वं विरुद्धमिति वाच्यम् । आगमोत्थ ब्रह्मज्ञान सापेक्षस्य उद्गीर्थापासनस्य न च ब्रह्मज्ञानसापेक्षस्योद्गीथोपासनस्य विवेकादिजन्योपासनाङ्गत्वेऽविरोधात् । ततश्च ब्रह्मविद्योत्पादकशमदमादिचिन्तनवदेतच्चिन्तनमप्यत्र संगतमित्यर्थः । अन्यतरापेक्षयोभयापेक्षया वेति । अयं भावः "ब्रह्मजिज्ञासा' इति सूत्रे ब्रह्मानुबन्धिनां सर्वेषां विचार्यत्वं प्रतिज्ञातम् । अतस्तदुपासनतत्फलतदनुबन्धिविचारस्य सर्वस्य प्रतिज्ञाततया तत्संगतिः साक्षात्संगतिः । ततश्चोपासनापेक्षिततयोपासनानुबन्धित्वमप्यस्ति; ब्रह्मदृष्टिरूपत्वात् ब्रह्मानुबन्धित्वमप्यस्ति । अतः केवलोपासनमात्रानुबन्धिशमाद्यपेक्षयाप्यभ्यर्हितत्वमिति । कर्माङ्गाश्रयत्वं पूर्वभागविचारसंगतेरिति । अन्ततो गत्वा इदमपि केवलकर्मविद्याङ्गकर्मसाधा 8रणत्वात् साधारणमित्यभिप्रायः । प्रागुक्त्तसंगतिविशेषविशिष्टत्वात्तयोरिति । ननु कर्मब्रह्मविचारयोः पौर्वापर्यविचारदशायां कथं तत्सिद्धवत्कारेण, न हि कर्मविचारात् पूर्वं ब्रह्मविचार उपपद्यते, संगतिविशेषविशिष्टत्वात् तयोः' इत्युक्त्तिरिति चेत् न; क्रमविशेषनियामकसंगतिविशेषविशिष्टाविरुद्धावान्ततरवाक्यार्थैकप्रयोजनत्वरूपशास्त्रैक्यस्यैव कर्मविचारपूर्ववृत्तत्वे प्रधानयुक्त्तितया अन्यस्याभ्युच्चययुक्त्तित्वेन, सिद्धवत्कृत्य कथने दोषाभावात् । वैषम्यत्रयविशेषिताया इति । उभयापेक्षायाः साम्येऽपि कर्मविचारे कर्तुमशक्यत्वादुपनिषद्भागविहितत्वाच्च सूत्रकृतेह शास्त्रे विचारितमिति ब्रह्ममीमांसाविचारितत्वमेव फलतया वक्त्तुमुचितम्, न तु ब्रह्ममीमांसाविचारितत्वमपि हेतूकर्तुमुचितमिति चेत् न; वैषम्यद्वय एव तात्पर्यादिति केचित् । अन्ये तु सूत्रकाराणां स्वतन्त्रेच्छत्वात् जैमिनिना न कृतम्, बादरायणेन कृतमित्यपि युक्त्तयन्तरप्रदर्शकं तदिति वदन्ति । नियमेनापेक्षितत्वरूपः प्रधानहेतुरिति । ननु यागस्य देवतोद्देशेन द्रव्यत्यागरूपत्वात् देवताविचार एव सर्वापेक्षया पूर्वभावी किं न स्यात् ? किंच अथशब्दस्य देवताविचारानन्तर्यमवश्याश्रयणीयम्, न तु व्यवहितकर्मविचारानन्तयर्मिति चेत् उच्यते - संकर्षकाण्डोऽप्यविचारितकर्मविशेषविषय एव । जैमिनिर्हि द्वादशलक्षणीं प्रणीय तत्राविचारितांशमालोच्य पुनरपि चतुर्लक्षणीं प्रणिनायेति प्रसिद्धिः । अत एव हि "संहितमेतच्छारीरकं जैमिनीयेन षोडशलक्षणेन' इति वृत्तिग्रन्थोऽपि संगतः । अत एव "प्रदानवदेव' इत्यधिकरणे भाष्ये यत् संवादयोपात्तम् नाना वा देवता पृथक्तवात्' इति तज्जैमिनीय एव दृश्यते, न तु देवताकाण्डे काशकृत्स्नीये । अतोऽपि संकर्षः कर्मविषय एव । तत्रैव केषांचिद्देवताकाण्डत्वव्यवहारोऽप्यस्तीति । भाष्ये- सर्वसंमतेति । सर्वेषां संमता सर्वसंमतेति शेषलक्षणषष्ठयाः समासः "क्त्तस्य च वर्तमाने' इति षष्ठयास्तु, "क्त्तेन च पूजायाम्' इति निषेधादिति द्रष्टव्यम् । वक्ष्यमाणवस्तुसामर्थ्यान्तभर्ूत इति । ततश्च तत्परिहार एवास्यापि परिहार इति भावः । अपिनोपपादयिष्यमाणस्येति । अपिर्हि "अपिः पदार्थसंभावनान्ववसर्गगर्हासमुच्चयेषु' इति समुच्चयार्थकत्वेनान्वाचयार्थकत्वाभावात् पाधान्यार्थक एवेति भावः । यद्वा निपातानामनेकार्थत्वात् प्राधान्यद्योतकत्वमिति भावः । वक्ष्यमाणज्ञात्रादय इति । विशेषपदविवरणरूपास्त इति भावः । विजातीयादिनिवृत्तिपरस्य "सदेव' इत्यादिवाक्यस्य प्रतिज्ञातार्थप्रमाणतयोदाहरिष्यमाणत्वात् विशेषपदस्य विजातीयादिपरत्वमेवोचितमित्यभिप्रायेणाह - विजातीयसजातीयस्वगता वेति । अन्वयिनो व्यावृत्तिरूपाश्चेति । भावरूपा अभावरूपाश्चेत्यर्थः । विशेषसहिष्णोः ब्रह्मणः कथं तत्प्रत्यनीकत्वमित्याशङ्क्याह - स्वज्ञानेन निवर्तकमिति । तुच्छता (शून्यता)स्यादिति । सर्वप्रमाणानां सविशेषविषयत्वादिति भावः । ज्ञेयत्वस्याप्यशेषशब्देन क्रोडीकृतत्वान्मात्रचा तद्य्ववच्छेदो व्यर्थ इत्यन्यथा व्याचष्टे - यद्वा प्रत्यनीकेति । "प्रत्यनीकम्' इति निर्देशात् प्रत्यनीकत्वरूपो धर्मोऽनुवर्तत इत्याशङ्काया निवर्तनीयत्वादिति भावः । इदमप्यशेषपदसामर्थ्यात् सिध्यतीत्यन्यथा व्याचष्टे - यद्वा मात्रचा वस्तुतः समस्तेति । न चाशेषविशेषप्रत्यनीकमित्यनेन सिद्धत्वात् पौनरुक्तयं शङ्कयम्, अशेषविशेषप्रत्यनीकमित्यस्याशेषविशेषनिवर्तकज्ञानविषयत्वमित्यर्थः । इह तु सर्वदा तच्छून्यत्वमुच्यत इति भेदात् । एवकारेण सगुणाब्रह्मव्यावृत्तििीति । इदमुपलक्षणम् - निर्गुणस्यैव ब्रह्मणः पारमार्थिकत्वकथनात् तद्य्वतिरिक्त्तसगुणब्रह्मादेः प्रपञ्चस्य पारमार्थिकत्वं व्यावर्त्यत इत्यर्थः । उत्तरत्रैवकारस्य तदतिरेकीत्यादिग्रन्थेन तथा विवरणादिति द्रष्टव्यम् । निषेध्यनानात्वं सिध्यतीति दर्शितमिति । नानाशब्दस्य ब्रह्मवतिरिक्त्तनिषेध्येऽपि संभवद्वृत्तिकत्वेन ब्रह्मणोऽपि परामर्शस्यानपेक्षितत्वादिति भावः । (भाष्ये ?) ज्ञातृज्ञेयतत्कृतज्ञानभेदेति । अत्र ज्ञाता च ज्ञेयं च तत्कृतज्ञानं च ज्ञातृज्ञेयतत्कृतज्ञानानि, तेषां भेदाः; भेदशब्दः प्रत्येकमभिसंबध्यते; अत एवैकैककोटिष्ववान्तरभेदा इति वक्ष्यति । न चैवं भेदशब्दस्य ज्ञानमात्रान्वितत्वप्रदर्शकोत्तरग्रन्थविरोध इति वाच्यम् तेनाप्यन्वयसंभवेन तथा निर्देशोपपत्तेतिरि द्रष्टव्यम् । अनेन वृत्तिस्फुरितेति । अनेन=तत्कृतेति विशेषणेनेत्यर्थः । तदभावे ज्ञानशब्देन वृत्तिस्फुरितचेतन्यस्यैव ग्रहणं स्यात्, मृषावादि परमतश्रुत्यर्थः सदेवेति विजातीयभेदो व्यावर्त्यते; एकमेवेति सजातीयभेदः; अद्वितीयमिति स्वगतभेद इति । यद्यपि "एकमेवाद्वितीयम्' इति वाक्ये एकशब्देन स्वगतभेदनिरासः, एवकारेण सजातीयभेदव्युदासः, अद्वितीयपदेन विजातीयभेदव्युदास इत्येवं परैर्व्याक्यातम् । उक्त्तं च - वृक्षस्य स्वगतो भेदः पत्रपुष्पफलादितः वृक्षान्तरात् सजातीयः, विजातीयः शिलादितः ।। सदसद्वस्तुनोभेर्ददत्रयं प्राप्तं निषिध्यते । ऐक्यावधारणद्वैतप्रतिषेधैस्त्रिभिः क्रमात् ।। '' इति । तथाष्यस्यापि प्रकारस्य तत्र तत्र व्याख्यातत्वादित्थमुपन्यस्तम् । अत एव शंकरभाष्ये कल्पतरौ च, "सदेवेति सृष्टेः प्राक् नामरूपादि व्यावर्त्यते; एकमेवेत्यनेन महदादिकं स्वकार्यपतितं नास्तीति निषिध्यते; अद्वितीयमिति निमित्तान्तरं निषिध्यते' इत्युक्त्तम्; नाधिकम् । (ननु ) "वृक्षस्य स्वगतो भेदः पत्रपुष्पफलादितः' इति स्वगतभेदस्य पत्रपुष्पादिप्रतियोगिकत्वप्रतीत्या पत्रपुष्पादिलक्षणो भेद इति न प्रतीयते; अपितु तत्प्रतियोगिकभेद एव प्रतीयते । अत्र ग्रन्थे तु सजातीयरूपो विजातीयरूपो भेद इत्युच्यते । कथमनयो रैकार्थ्यमिति न चोदनीयम् (?) तथापि परव्यवहारदर्शनाददोष इति द्रष्टव्यम् । तस्यैव प्रपञ्चनादिति । "यथोर्णनाभिः' इत्यादिना भूतयोनित्वस्यैव प्रपञ्चनादित्यथर्ः । यस्येति । यस्य ब्रह्म अमतम्=अविष्य इति निश्चयः, तस्य तद्व्रह्म मतम्=सम्यक् ज्ञातम्; यस्य तु विषयतया ब्रह्म मतम्, न स ब्रह्म वेद; अविज्ञातम्=विज्ञानतां विषयत्वेनाविज्ञातम्; यथावदविजानतां विषयत्वेन विज्ञातमित्यर्थः । ज्ञातृत्वनिषेधपरमिति । यद्यपि "न दृष्टेः' इत्यस्य दृष्टेः-चक्षुर्जन्याया अन्तःखरणवृत्तेः द्रष्टारम्=स्वरूपभूतचैतन्येन व्याप्तारंतस्या अपि भासकं तद्भास्यया चक्षुर्जन्यया अन्तःकरणवृत्त्या न पश्येः । प्रत्यगात्मा तद्गोचरो न भवतीति ज्ञेयत्वं प्रतिषिध्यत इत्येव परैरर्थोऽभिहितः तथापि ज्ञेयत्वप्रतिषेधे ज्ञातृत्वनिषेधस्यापि सिद्धिमभिप्रेत्योक्त्तं ज्ञातृत्वनिषेधपरं वाक्यमाहेति । केचित्तु- मृषावाद्येकदेशिभिस्तथा व्याख्यातम्; तदनुसारेणैतदुक्त्तम्; योजनानन्तरं तु सिद्धान्ते, "किं दृष्टेरिति पञ्चमी षष्ठी वे' ति विकल्पमुखेन स्पष्टीकरिष्यतीति न तदनुपपादनं दोष इति मन्यन्ते । सामानाधिकरण्येनेति छेदः । सामानाधिकरण्यं हि बाधार्थं दृष्टमिति । सामानाधिकरण्यं हि चतुर्धा अध्यासे सामानाधिकरण्यम् । अपवादे सामानाधिकरण्यम् । विशेषणविशेष्यभावे सामानाधिकरण्यम्; ऐक्ये सामानाधिकरण्यं चेति । अध्यासे सामानाधिकरण्यम् "नाम ब्रह्मेत्युपासीत' इत्यादौ । अपवादे सामानाधिकरण्यं नाम्, "यद्रजतमभात् सा शुक्त्तिः' इति; पूर्वोत्पन्नरजतप्रतीत्यपवादार्थत्वात् सामानाधिकरण्यस्य । इदमेव हि बाधार्थसामानाधिकरण्यमित्युच्यते । विशेषणविशेष्यभावे सामानाधिकरण्यं नीलमुत्पलमित्यादौ । ऐक्ये सामानाधिकरण्यं कोकिलः पिक इत्यादौ । विकारो घटादिसंस्थानं नामधेयं चेति । अत्र चः एवार्थः; स्वार्थे च धेयप्रत्ययः; नामधेयं च नाममात्रमेव हीत्यर्थः । एवं हि शरीरकशांकरभाष्यम् "वाचारम्भणं विकारो नामधेयम् । वाचा केवलमस्तीत्यारभ्यते विकारः, घटः शराव उदञ्चनं चेति । न तु वस्तुवृत्तेन विकारो नाम कश्चिदस्ति । नामधेयमात्रं ह्येतदनृतम्; मृत्तिकेत्येव सत्यम्' इति । अतोऽयमपि ग्रन्थस्तदनुवादत्वात् तदनुगुण एव नेतव्यः । ननु, "अथ तस्य भयं भवति' इति वाक्यस्य, (स्यापि), मृत्योः स मृत्युमाप्नोति' इति वाक्यानन्तरमुपादानं युक्त्तम्, अनर्थप्रतिपादकत्वसाधारण्यादित्यत्राह- यदा ह्येवेत्यादेरिति । एकन्यायपरिहार्यत्वादिति । अब्रह्मात्मकनानात्वनिषेधपरत्वेन परिहार्यत्वादित्यर्थः । अभयलिङ्गत्वं साकारत्वं निराकारत्वं चेति पाठः । "न स्थानतोऽपि' इत्यधिकरणे श्रुतिबलात् सविशेषत्वनिर्विशेषत्वरूपलिङ्गद्वयसमुच्चय इति पूर्वपक्षस्य निरस्तत्वादिति द्रष्टव्यम् । केचित्तु- उभयलिङ्गत्वं साकारनिराकारत्वं साकारत्वं चेत्यन्वयः । तस्मिन्नधिकरणे उभयलिङ्गत्वरूपस्य साकारनिराकारत्वस्यान्यतरलिङ्गत्वसमाश्रय (त्वत्वानाश्रय?) णेऽपि केवलसाकारत्वपक्षस्य (साकारनिराकारत्वपक्षस्य) च प्रतिक्षिप्तत्वात् तथोक्त्तम्; न तूभयलिङ्गशब्दार्थतयेति वदन्ति । दुर्निरूप (स्वरूप ) त्वात् बाधितत्वादित्यर्थ इति । बाधितदेशकालनिमित्तकत्वादित्यर्थः । न तावत् स्वाव्पापवरकनिद्राणपुरुषदृश्यमानैककोणविश्रान्तगिरिनदीसमुद्रादीनां मुहूर्तमात्रशयितपुरुषानुभूयमानविवाहपुत्रोत्पादनतदुपलालनादीनामुचितो देशः कालो वा संभवति । न वा तदुत्पत्तौ ज्ञप्तौ वोचितं निमित्तमस्ति । अतो देशकालनिमित्तानां दुर्निरूपत्वेन बाधेतत्वान्मिथ्यात्वमित्यर्थः । स्वाप्नार्थमिथ्यात्वप्रदर्शकसूत्रोपन्यासस्य प्रपञ्चमिथ्यात्वप्रसाधनदशायामसंगतिमाशङ्कयाह स्वाप्नार्थमिथ्यात्वमिति । परमतपुराणार्थः "प्रत्यस्तमितभेदम्' इत्ययं श्लोकः षष्ठांशे सप्तमेऽध्याये योगप्रकरणे केशिध्वजवचनम् । "ज्ञानस्वरूपम्' इति श्लोकस्तु प्रथमांशद्वितीयाध्याये नमस्कारश्लोकः । "परमार्थस्त्वमेवैकः' इतीयं चतुःश्लोकी प्रथमांशे चतुर्थेऽध्याये रोमान्तरस्थानां मुनीनामादिवराहस्तुतौ । "तस्यात्मपरदेहेषु' इति श्लोकः "वेणुरन्ध्रविभेदेन' इति श्लोकश्च द्वितीयांशे चतुर्दशाध्याये आदिभरतश्लोकौ । "यद्यन्योऽस्ति' इति श्लोकस्तत्रैवांशे त्रयोदशाध्याये आदिभरतश्लोकः । "सोऽहं स च त्वम्' इति श्लोकस्तत्रैवांशे षोडशायाये आदिभरतोपदेशान्ते श्लोकः । "विभेदजनके' इति श्लोकः षष्ठांशे सप्तमाध्याये केशिद्वजस्य योगप्रकरणान्तरे वचनम् । "ज्ञानस्वरूपः' इत्यादिश्लोको द्वितीयांशे द्वादशाध्याये पठितः । मिथ्यात्वलक्षरम् शक्त्तिमदीश्वरादिसंकल्परूपज्ञाननिवर्त्ये इति । शक्त्तिमान् य ईश्वरः, तत्संकल्परूपज्ञाननिवर्त्य इत्यर्थः । शक्त्तिसहकृतज्ञाननिवर्त्य इति यावत् । ज्ञानमात्रनिवर्त्यत्वस्य विवक्षितत्वादिति । अत एव छत्रपादुकादिवैधुर्यरूपनियमसहकृतसेतुदर्शननिवर्त्यपापादौ नातिव्याप्तिः । प्रबलभ्रान्तिज्ञाननिवर्त्येति । निवृविर्हि स्वाभावः; स च कल्पिताकल्पितसाधारणः । ततश्च भ्रान्तिज्ञानेन प्रबलेन "शुक्त्तिः (सजतं?) नास्ति' इति कल्पना भवत्येवेति कल्पितोऽभावस्तज्जन्य इति तन्निवर्त्यत्वं सत्यरजतस्योपपद्यते । यद्वा "नास्ति' इति प्रतीयमानत्वमेव निवृत्तिः; सा च सत्यरजतस्यापि संभवतीति भावः । न तु निवृत्तत्वमितीति । यद्यपि निवृत्तत्वमित्युक्त्ते निवर्तिष्यमाणमिथ्यापदार्थाव्याप्तिः, तथापि ज्ञानजन्यनिवृत्तिप्रतियोगित्वमिति नोक्त्तमित्यत्र तात्पर्यात् । प्रतीयमानत्वयतावस्थितज्ञाननिवर्त्यत्वखण्डद्वयेन ख्यातिबाधपर्यवसितेन तत्साध्यमसद्विलक्षणत्वे सति सद्विलक्षणत्वं लक्ष्यते; अतस्तदेव हि लक्षणं विवक्षितमिति स्वसिद्धान्तमाविष्करोति - अनेन लक्षणेन सदसद्वैलक्षण्यं फलितमित्यादिना । सर्वज्ञत्वादिगुणकत्वेन प्रतीते ब्रह्मणि कथं वाऽध्यास इति । ननु सर्वज्ञस्याध्यासद्रष्टृत्वेन परं विरोधः, न त्वध्यासाधिष्ठानत्वेन; न च सर्वज्ञत्वादिगुणकत्वेन प्रतिपन्नत्वं किंचिज्ज्ञत्वाध्यासाधिष्ठानत्वविरुद्धमिति वाच्यम्, अधायासदशायां तथा प्रतीत्यभावात् । ततश्च कथमयमाक्षेपः? कथं वा सर्वज्ञत्वगुणानन्वयेन परिहार इति चेत्- न; सर्वज्ञत्वादिगुणकत्वस्य कल्पितत्वेन कथमध्यासाधिष्ठानत्वमिति चोद्याभिप्रायसंभावात् । अविद्यारूपदोषनिरूपणम् एकस्या एवावस्थाद्वयमिति । अंशद्वयमित्यर्थः । नात्र बहुवचने तात्पर्यमिति । येन तद्वहुत्वं प्रामाणिकं स्यादिति भावः । अदितिः पाशानिति । अग्नीषोमीयपशौ, "अदितिः पाशान् प्रमुमोक्त्तु' इति बहुवचनान्तपाशशब्दयुक्त्तमन्त्रः श्रूयते । स किं पशुगणेषूत्कूष्यते, उत प्रकृतावेव निविात इति विशये, एकस्मिन् पाशे बहुवचनस्यान्याय्यत्वात् बहुपाशवत्सु पशुगणेषूत्कृष्यत इति प्राप्ते "प्रकृत्यर्थस्य पाशस्य विभकत्यर्थस्य कमर्णश्चाग्नीषोमीय एव संभावादप्रदानभूतसंख्यानुरोधेनोत्कषर्ासंभावात्, पाशसंख्या अविवक्षिता; अतो निर्देशमात्राथर्ं बहुवचनमिति, "विप्रतिपत्तौ विकल्पः स्यात् समत्वात् गुणे त्वन्याय्यकल्पनैकदेशत्वात्' इति नवमे (पू.मी.9-3-15) व्यवस्थापितमित्यर्थः । प्रकृतिरुच्यत इति शङ्कायामिति । सांख्यमतप्रत्यभिज्ञानादिति भावः । मायां तु प्रकृतिं विद्यादिति । मायां सदसद्विलक्षणामविद्यां प्रकृतिम्=उपादानं विद्यादित्यर्थः । प्रकृतिश्च प्रतिज्ञादृष्टान्तानुपरोधात्' इत्यादौ प्रकृतिशब्दस्योपादनार्तत्वदर्शनात् परैरपि तथा व्याख्यातत्वाच्चेति द्रष्टव्यम् । केचित्तु प्रकृतिं मायां मिथ्याभूतां विद्यादित्यर्थ इत्यप्युद्देश्योपादेयभावं वर्णयन्ति । दोषप्रतिपादनतत्पराणामिति । निर्विशेषस्यापि ब्रह्मणः प्रपञ्चाधिष्ठानत्वं दोषवशादिति वक्त्तुं प्रवृत्तानाम्, इन्द्रो मायाभिः' इत्यादीनां न भेदप्रतिपादनेऽपि तत्परत्वं संभवतीति भावः । सहपठितस्वगतनानात्वमिति । तथा हि सति सजातीयविजातीययोः संग्रहो न स्यादिति भावः । उपपाद्यप्रमेयाधिक्याभावादिति । जगदुपलब्धिरूपमिथ्यात्वोपपादकप्रकारभेदे सत्यष्युपपादनीयांशभेदाभावादित्यर्थः । अविद्याया ऐक्यज्ञाननिवर्त्यत्वम् अभयम्=अभयार्थमिति ।अथोभावे "अव्ययम्' इति समासः । ततश्चतुथ्यर्ाः "नाव्ययीभावात्' इत्यम्भावे रूपम् । यथोपासनं हीति । यद्यपि मृषावादिमते ब्रह्मज्ञानं नोपासनात्मकम्, तथापि तुल्यन्यायतया यथाज्ञानं फलमित्येवम्परं तदिति द्रष्टव्यम् । तद्धेतुभूताविद्येति । मोहहेतुभूतयथावदप्रतिपत्तिलक्षणानवदानरूपेत्यर्थः । ऐक्यविषयतां ज्ञापयितुमिति । पारमार्यिकैक्यविषयतां दर्शयितुमित्यर्थः । ततश्च, आत्मेत्येवोपासीत' इत्युपासनविधिवाक्यनिर्दिष्टमैवयं स्वरूपोपदेशपरवाक्यप्रमितत्वात् पारमार्थिकमिति भावः । उपदेशानुगुणमुपासको देवतां प्रत्याहेति । "तत्त्वमसि' इति छान्दोग्यवाक्यगतस्यैवयप्रतिपादनपरत्वादेव, "त्वं वा अहमस्ति भगवो देवते' इति जाबालवाक्यं "तद्योऽहं सौऽसौ' इत्यैतरेयवाक्यमपि तदनुगुणं दृश्यत इति भावः । न तु "तत्त्वमसि' इत्युपदेशानन्तरम्, "त्वं वा अहमस्मि' इति देवतां प्रति प्रतिवचनमिति मन्तव्यम्, उभयोरपि भिन्नप्रकरणस्थत्वात् । आत्मत्युपासीतेति । आत्मेति प्रतिपद्येतेत्यर्थः । अत एव हि शांकरभाष्ये, "आमेति प्रतिपत्तव्यः' इत्युक्त्तम्, तस्य सूत्रस्य मृषावादिमते वास्तवात्मत्वसमर्थनपरत्वेन, आत्मेत्युपासीत्' इत्यात्मत्वेनोपासनसमर्थनपरत्वाभावात् । केचित्तु- वस्तुत आत्मानमेव आत्मेत्युपासीतेत्यर्थः ; ततश्च वास्तवात्मत्वसमर्थनद्वारा आत्मीपासनस्य प्रतीकोपासनत्वव्यवच्छेदश्च सिध्यति । तस्य सूत्रस्य वास्तवात्मत्वसमर्थनद्वारा प्रतीकोपासनत्वव्यवच्छेदपरत्वादित्याहुः । प्रत्यक्षविरोधे शास्त्रप्राबल्यम् "ननु च सकलभेदनिवृत्तिः प्रत्यक्षविरुद्धा' इति भाष्यस्यायमर्थः- सकलभेदाभावः प्रत्यक्षविरुद्धः शास्त्रजन्यज्ञानेन कथं विषयीक्रियते? कथं शास्त्रपतिपाद्यः स्यादिति । एवमुत्तरत्रापि द्रष्टव्यम् । दुष्टकारणजन्यत्यतद भावौ बाध्यबाधकभावे प्रयोजकाविति शङ्कायामिति । अयमर्थः- क्कचिन्मूलमूलिभावः, क्कचित् परोक्षत्वादिः, क्कचिद्विपरीतप्राबल्य(दौर्बल्य)हेतुराहित्यलक्षणतुल्यत्वे सति दुष्टकारणजन्यत्वतदभावाविति । उत्तरत्र सर्वेषां प्रयोजकानां निरसिष्यमाणत्वात् । तुल्यत्वे सति दुष्टकारणजन्यत्वतदभावयोर्बाध्यबाधकभावप्रयोजकत्वे शङ्किते तुल्यत्वस्य प्रयोजकत्वनिराकरणमनुचितमित्याशङ्कय व्याचष्टे- तुल्यत्वे सति दुष्टकारणेत्यादि । तुल्यशब्दः प्रयुक्त्त इति । तुल्यत्वशब्दः प्रयुक्त्त इत्यर्थः । तुल्यशब्देनैकदेशोपादानमिति । तुल्यत्वस्यापि हेतुत्वप्रसत्तिसद्भावेन तन्निषेधार्थं तुल्यत्वशब्देन विशेषणांशोपादानं युज्यत इत्यर्थः । तुल्यत्वे सतीत्यस्य विवरणं विपतीतप्राबल्यदौर्बल्यदौर्बल्यकारणाभावे सतीति । तुल्यत्वशब्देन विशेषणमाचिना विशिष्टोपस्थानं क्लिष्टमित्यस्वरसादाह- यद्वा अप्रयोजकत्वेनेति । तुल्यत्वं दृष्टान्ततयानूदितमिति । केवलतुल्यत्वमित्यर्थः । तर्हि प्राधान्येन शङ्कितस्य तुल्यत्वे सति दुष्टकारणजन्यत्वदभावरूपप्रयोजक्स्यात्रानुपादानात् तस्याप्रयोजकत्वं न प्रतिपादितं स्यादित्याशङ्कय, आदिशब्देन तदुपादानमित्याह- वैषम्यान्तराभावे सतीति । विविधविकल्पशब्दः प्रपञ्चविशेषणं भेदविशेषणं वेति । षष्ठीसामासपक्षे प्रपञ्चविशेषणम्; कर्मधारये तु भेदविशेषणमिति भावः । कार्याविद्येति । उक्त्तं हि वाचस्पतिना आद्यपादे "अनिर्वाच्याविद्याद्वितयसचिवस्य' इति । तद्वयख्याने च, "एकाऽनादिर्भावरूपा देवताधिकरणे वक्ष्यते; अन्या च पूर्वपूर्वविभ्रमसंस्कारः' इति । शंकरभाष्ये च "एवमविरुद्धः प्रत्यगात्मन्यनात्माध्यासः । तमेवंलक्षणमध्यासं पण्डिता अविद्येति मन्यन्ते' इति भेददर्शनस्याविद्यात्वमाविष्कृतम् । अन्यपरमिति परस्याभिप्राय इति । अन्यपरम्, अतो न प्रत्यक्षबाधकमिति परस्याभिप्राय इत्यर्थः । अभेदश्रुतिप्राबल्यम् ननु भेदाबलम्बिनो बाध्यत्वं प्रसज्येतेत्यापादनं न संभवति, तस्येष्टापादनत्वादित्याशङ्कय, तस्यापि बाद्यत्वे तत्प्रयोजकं दुष्टकारणजन्यत्वमपि स्यादित्यनिष्टापादनमाहेत्याह - थन्निर्दोषमुक्त्तमिति । दुष्टकारणजन्यत्वेऽनङ्गीकार इति । ननु बध्यत्वं वक्त्तव्यम्; दुष्टकरणजन्यत्वं च न संभवति; अतः कथं निर्वाह इति चोदिते, सत्यमित्युक्त्तेर्बाव्यत्वमङ्गीक्रियत एव; दुष्टकारणजन्यत्वं नास्तीति यदुक्त्तं तदप्यङ्गीक्रियते; यदुक्त्तं "कथं निर्वाहः' इति तन्नङ्गीक्रियत इत्येव वक्त्तव्यम्; कथं दुष्टकारणजन्यत्वेऽनङ्गीकार इत्युक्त्तिरिति चेत्- न; "कथं निर्वाहः' इत्यस्य दुष्टकारणजन्यत्वमपि स्यादित्यत्र पर्यवसानमिति प्रगुपपादितत्वेनादोषात् । वस्तुततस्तु ज्योतिष्टोमादिवाक्ये भेदेवासनारूपदोषस्य वा तात्पर्यभ्रमरूपपुरुषापराधदोषस्य वा सत्त्वेन दुष्टकारणजन्यत्वमस्तीत्यत्र तात्पर्यम्; दोषाभावेऽप्यप्रमोत्पत्तावप्रमाऱ्यस्य स्वतस्त्वप्रसङ्गादिति बोध्यम् । केचित्तु- भेदवासनारूपदोपजन्यतया भेदप्रत्यक्षस्य बाध्यत्वे ज्योतिष्टोमादिवाक्यजन्यभेदज्ञानस्यापि भेदवासनारूपदोषजन्यतया बाध्यत्वं स्यात्; न चेष्टापत्तिः, अपौरुषेयत्वेन निर्दोषत्वस्य त्वयैव प्रतिपादितत्वादित्याशयेन शङ्कत इत्येवं "ननु च' इत्यादिभाष्यावतारिकामाहुः । अस्मिन् पक्षे, "भेदावलम्बिनः' इत्यादिभाष्यस्वारस्यमस्ति । ग्रन्थस्यानिर्धारितान्यतरबाध्यत्वपरत्वे तत् पीड्येतेत्यादि द्रष्टव्यम् । प्रमित्युत्पत्तिक्रमा दिति । एतस्य प्रयोगशास्त्रतया प्रतिप्रयोगमावृत्त्यैव बोधकत्वात् प्रयोगभेदानयप्रमितिनिबन्धनं परैर्वापर्यं सुवचमिति भावः । एकस्मिन् प्रयोगे यौगपद्येनापच्छेदे सतीति । यदोद्गातृप्रतिहर्त्रोर्युगपदपच्छेदो भावति, तदा किं प्रायश्चितं वर्तव्यं न वेति शंशयः । तत्रोभाभ्यां क्रियमाणोऽपच्छेदो नैकेन व्यपदेषुं शक्यते । तस्माद्यौगपद्ये निमित्तविधातात् प्रायश्चितं न कर्तव्यमिति पूर्वपक्षे प्राप्ते, स्यादेवम्, यदि सापेक्षं कर्तृत्वमुभयोर्भवेत् । एकैकस्य तु यत्वेन निरपेक्षेण ज्ञायते ।। विच्छेदस्तेन कर्तृत्वं द्वयोः प्रत्येकमस्ति नः ।' (शास्त्रदी) कालमात्रं परमेकम् । अतः प्रायश्चित्तं कर्तव्यमिति ("कालमात्रं तु तत्रैकं प्रायश्चित्तमतो भवेत्' इति? ) व्यवस्थापितं षष्ठे (6-5-49) "विभागश्रुतेः प्रायश्चित्तं यौगपद्ये न विद्यते' सत्यत्रेति भावः । ननु "तन्न विप्रतिषेधात् विकल्पः स्यात्' इति विकल्पस्यैव सिद्धान्तितत्वाद्विरोध इत्यरुचेराह- विकल्पेनानुष्ठानं वेति । पूर्वशास्त्रमुत्तरोत्पत्तिप्रतिबन्धकं किं न स्यादिति । असंजातप्रतिपक्षतया प्रक्रमस्य प्राबल्यमित्युपक्रमाधिकरणन्यायादित्यर्थः । निमित्तस्योत्पन्नत्वादिति । निमित्ते हि सति तन्निमिवमपि शास्त्रं दुर्वारप्रवृविकमेव, तस्यैव तत्सामग्रोत्वात् । तत्र विरोधिनि जाते सति यदुत्तरं विरोध्यवश्यं जायते तत् पूर्वोपमर्दकतयैवोदेतीति स्वभावसिद्धम् । अतो वस्तुस्वभावादुत्तरं शास्त्रं पूर्वधीस्थोपमर्दनादेव स्वार्थधीकारणम् । पूर्वं तु जायमानं कस्यचिद्विरोधिनो न बाध्यतया नापि बाधकतया जायते; किंतु स्वरूपेणैव । तत्रैकस्मिन् प्रयोगे द्वयोः शास्त्रार्थयोरशक्त्तेर्यस्योपमर्दरतस्य बाध्यत्वम्, यस्योपमर्दकत्वम्, तस्यावाधकत्वमेव युक्त्तमिति भावः । पूर्वसिद्धार्थस्योत्तरशास्त्रेणान्यथाकरणं न संभवतीति श्रद्धालुं प्रति नैमित्तिकशास्त्रप्रतिबन्दीमाह- किंच यथोदितेति । पूर्वसिद्धार्थान्यथाकरणप्रकरणत्वादिति । प्रकरणं प्रक्रिया; प्रकार इति यावत् । नित्यपूर्वसिद्धानत्यप्रयोगान्यथाकारिपूर्वनैमित्तकशास्त्रतुल्यशीलत्वादिति भावः । यदि तूत्तरशास्त्रं पूर्वशास्त्रं न बाधेन, नैमित्तिकशास्त्रमपि नित्यशास्त्रं न बाधेतेत्यर्थः । पाठक्रमस्य स्पष्टतया अनुपपादनीयत्वादर्थक्रममुपपादयति- त्रिवर्गफलत्वेनेति । तत्त्वपरस्य हि मुमुक्षेति । निमित्तपौर्बापर्यान्नैमित्तिकशस्त्रपौर्वापर्यवदधिकारिपरैर्वापर्यात् परैर्वापर्यमिति भावः । मुमुक्षानन्तरभाविविचारितवेदान्तवाक्यजन्यज्ञानस्यानादिप्रवृत्तकर्मकाण्डादिजन्यनिखिलभेदज्ञानोपमर्दरूपप्रयोजना प्रवृत्तत्वाद्वेदान्तवायानामित्यत्र तात्पर्यम् । अतश्च मृषावादिमते कर्मविचारस्य प्राक् प्रवृत्तिनियमाभावात् तद्भेदोपमर्दो न स्यादिति दूषणमलग्नकं वेदितव्यम् । नन्वपच्छेदन्यायो नावतरतीति वदन्तं प्रति तत्फलस्य दर्शनादित्युक्त्तिरसङ्गता; न हि तत्फलभूतनिर्गुणत्वप्रतीतिदशर्नं परसंप्रतिपन्नमित्यत आह- जक्षत् क्रीडन् रममाण इत्यादि इति । निरूपको हि निर्गुणपरब्रह्मवेदनाधिकारिति । निर्विशेषं परं ब्रह्म साक्षात्कर्तुमनीश्वराः । ये मन्दास्तेऽनुकस्ष्यन्ते सविशेषनिरूपणैः ।। वशीकृते मनस्येषां सगुणब्रह्मशीलनात् । तदेवाविर्भवेत् साक्षादपेतोपाधिकल्पनम् ।।' सत्युक्त्तेरिति भावः । यद्वा यः सर्वज्ञ इत्यादिवाक्यानामपीति । अस्यां योजनायाम्, सगुणब्रह्मोपासनपराणाम्', । किं च "उपासनपराणाम्' इत्यस्य सर्वेषामुपासनपरत्वादित्यभिप्रायाश्रयणं च क्लिष्टमिति द्रष्टव्यम् । सत्यज्ञानादि समानाधिकरणवाक्यार्थः अन्यथा व्द्येकेष्विति हि वक्त्तव्यमिति । द्वयोरेकस्य च बहुत्वोपजनकत्वादिति भावः । "एकस्मिन्नर्थे वृत्तिः' इत्यत्रैकशब्दस्यैकत्वसंख्याप्रधानत्वान्यत्वादिवाचित्वसंभवाल्लक्षणस्य न सम्यक्त्वमित्याशङ्कय समानपदव्याख्यानत्वादेकशब्दस्य विवक्षितार्थलाभः संभवतीत्यभिप्रायेण समानाधिकरणशब्दयोरर्थमाह - समानमेकमधिकरणमिति । ततश्च, "भिन्नप्रवृत्तिनिमित्तानाम्' इति सामानाधिकरण्यनिरुक्त्तिव्याख्यानसमये, "एकस्मिन्नर्थे' इत्यस्मिन्नंशे व्याख्यातव्ये समानाधिकरणशब्दव्याख्यानं न संगतिमिति शङ्का पराकृता । समानशब्दसामर्थ्यादेकशब्दः साधारणपर इति । न चैवमन्योन्याश्रय इति वाच्यम्; परस्परसाहचर्यस्य "गुरुभार्गवौ' इत्यादावर्थविशेषप्रतिपादकत्वदशर्नादिति भावः । न चैकशब्दस्यैकसंख्यापरत्वे कानुपपसिंख्यापरत्वे कानुपपत्तिः? नीलोत्पलशब्दयोरेकत्वसंख्याश्रयाथर्वृत्तित्वसंभवादिति वाच्यम्; "बहून्युत्पलानि' इति शब्दयोरेकत्वसंख्याश्रयभूतार्थवअत्तित्वासंभवेन सामानाधिकरण्याभावप्रसङ्गत् । अत एव, "समानकर्तृकयोः पूर्वकाले' इत्यत्रापि सामानशब्दार्थभूतमेकत्वमपि साधारणत्वमेव; न तु संख्याविशेषरूपम्; पक्त्वा भुक्त्ते' इत्यादौ कर्तुरेककत्वसंख्याश्रयत्वाभावादिति द्रष्टव्यम् । इदं च शङ्कापरिहारव्याजेत; ननु नीलान्युत्पलानि' इत्यत्र स्पष्टयिष्यते । पूर्वोक्त्तार्थः साधीयानिति । विवक्षितार्थविशेषाणां शाब्दत्वसिद्धेरिति भावः । तत्स्था समानविभक्त्तिर्विशेष्यैक्यपरेति । नन्वेवं विशेषणविभक्त्तेरैक्यार्थकत्वे निषाधस्थपत्यधिकरणविरोधः; षष्ठी तत्पुरुषे लुप्तविभक्त्तयर्थे प्रातिपदिकलक्षणावत् विशेषणविभक्त्तयर्थे ऐक्ये निपादपदलक्षणाया अङ्गीकर्तव्यत्वात् । तस्माद्विशेषणविभक्त्तेः साधुत्वार्थकत्वमेव; न त्वैक्यार्तकत्वमिति चेत्- न; ऐवयस्य विभत्तयर्थकत्वेऽपि तत्र प्रातिपदिकलक्षणायां प्रमाणाभावात् । विग्रहसमासयोः समानार्थत्वनियमाभावात् । षष्ठीतत्पुरुषे संबन्धस्य शाब्दबोधे प्रकारतया भानस्यानुभवसिद्धत्वेन तदर्थं लक्षणाश्रयणेऽपि कर्मवारर्यऽभेदस्य संसर्गमर्यादया भानस्यैवानुभवसिद्धत्वेन न तत्र लक्षणेत्याशयात् । केचितु- "एकस्मिन्नर्थे वृत्तिः' इत्यस्यैकार्थवृत्तिमद्विभक्त्तिद्वयवत्वमित्यर्थः । ततश्च विशेषणविभक्त्तेर्विशेष्यविभक्त्तयार्थैवयात् विशेष्यविभक्त्तयर्थानुवादितया साधुत्वमात्रार्थत्वमेव । "विभक्त्तयैक्यबोधनं वृत्तिशब्देन विवक्षित' मित्यस्यापि तत्रैव तात्पर्यम् । अत एव "घटस्य स्वरूपम्' इत्यादावपि नातिप्रसङ्गः; तत्र विभक्त्तयोर्मिन्नार्थत्वात् । नन्वेवं "देवदत्तः पचति' इत्यत्र सुप्तिङोः सामानाधिकरण्यं न स्यात्, तिङो यत्रादिरूपातिरिक्त्तार्थाभिधायित्वादिति चेत्- नः तत्र सामानाधिकरण्यव्यवहारस्यामुख्यत्वादिति वदन्ति । एकशब्दस्य साधारणार्थत्वमुक्त्तं विस्मृस्य चोदयति - ननु नीलान्युत्पलानीति । समभिव्पाहृतपदान्तरेति । समनिव्पाहृतपदान्तरोपस्थोपिताकारान्तराधिकरणवृवित्वमेवैकाथवृत्तित्वम्; न तु व्यक्त्तिद्वयावृत्तित्वमित्यर्थः । नीलत्वानधिकरणेषूत्पलत्वं वर्तत इति 1 नीलावानविकरणेष्वेवोत्पलत्वं वतर्त इत्यर्थः । खलेकपोतिकान्यायेन युगपदुपस्थितानामन्वय इति पक्षे आह - संभवेऽपि विशेषणानामिति । प्रवृत्तिनिमित्तभेदाभावेन सामानाधिकरण्यलक्षणहानिश्चेति । अत्र केचित् "प्रवृत्तिनिमित्तभेदाभावेन' इत्येतत् पर्यायत्वे, पदान्तरवैयर्थ्येऽपि हेतुः; अतः काकाक्षिन्यायेन पूर्वत्राष्यन्वयो वक्त्तव्यः; एवमुत्तरत्रापि । न च सत्यत्वज्ञानत्वादीनां प्रवृत्तिनिमित्तानां भेदस्य सत्त्वात् कथं पर्यायत्वमिति वाच्यम्, सत्यत्वादीनां शुद्धादन्यत्राभावेन सत्यादिवाक्यानां लक्षणया स्वरूपमात्रपरत्वेन शुद्धेऽपि तदसिद्धया प्रवृविनिमित्तभेदाभावेन पर्यायत्वं स्यादिति वदन्ति । अन्ये तु पर्यायत्वमन्यूनानतिरिक्त्तार्थत्वम्; विशेषणतो विशेष्यतश्चानतिरिक्त्तार्थकत्वम् । तत्र प्रवृत्तिनिमित्तभेदाभावमात्रं न हेतुः; भिन्नविशेष्याभिप्रायेण प्रयुक्त्तयोर्घटकुम्भशब्दयोः प्रवृत्तिनिमिवभेदाभावेऽप्युक्त्तपर्यायत्वाभावात्; अतः सामानाधिकरण्यलक्षणहानावेन हेतुरिति वदन्ति । अत एव जगत्कारणत्वेति । यत एव सत्यज्ञानादिशब्दानामनृतजडपरिच्छिन्नविरोधिस्वरूपोपस्थापकत्वम्, अत एव सत्यज्ञानादिपदैः कारणत्वशङ्कितानृतजडादिभ्रान्तिव्युदासः क्रियत इत्यर्थः । व्यापर्त्यभेदेन यथा न पर्ययत्वमिति । काष्ण्यर्रक्त्तिमादीनां भिन्नतया तत्तदवच्छिन्नव्यावृत्तीनां (प्रवृत्तिनिमित्तानां) भेदात् यथा अपर्यायत्वमर्थवत्वं चेत्यर्थः । न चानृतजडपरिच्छिन्नव्यावृत्तीनामपर्यायत्वसिद्धयर्थं भेदस्याभ्युपेतत्वे कथमेकार्थत्वं चेत्यर्थः । न चानृतजडपरिच्छिन्नव्यावृत्तीनामपर्यायत्वसिद्धयर्थं भेदस्याभ्युपेतत्वे कथमेकाथर्त्वं सिध्येदिति वाच्यम्, पदार्थोपस्थितिदशायां व्यावृत्तीनां भानेऽपि वाक्यार्थप्रतीतिदशायां तत्तद्वयावृत्त्युपलक्षितस्वरूपमात्रस्यैव प्रतीयमानतयैकार्थत्वाविरोधात् । न च वाक्यार्थप्रतीतिदशायामपि व्यावृत्तिवैशिष्टयं भासतामिति वाच्यम्- शौवल्यस्वयूपमात्रवुभुत्सायामेव कार्ष्ण्यादिव्यावृत्तमित्त्युत्तरस्यावतीर्णतया अस्य वाक्यस्य स्वरूपातिरिक्त्ताथर्प्रतिपादकत्वासंभवात् । अत एव सत्यज्ञानादिवाक्यानां ब्रह्मस्वरूपमात्रप्रश्नोत्तरतया व्यावृत्तिवैशिष्टयाबोधकत्वम् । अत एव संसर्गागोचरप्रमाजनकत्वलक्षणमख्ण्डार्थत्वं युज्यत इति भावः । केचित्तु अनृत जडपरिच्छिन्नव्यावृत्तिवैशिष्टयं सत्यज्ञादिवाक्ये भासत एव । न चैवं संसर्गागोचरप्रमाजनकत्वलक्षणमखण्डार्थत्वं भज्येतेति वाच्यम् - अभिन्नविशेषणविशेष्यार्थत्वरूपाखण्डार्थत्वस्य वैशिष्टयगोचरत्वेऽप्यविरोधात् । सत्यपदजन्यप्रतीतिविषययोरेव विशेषणविशेष्ययोर्वस्तुतो भेदरहितयोर्व्यावृत्तिब्रह्मस्वरूपयोरेव ज्ञानपदजन्यप्रतीतिविषयविशेष्यविषषणत्वात् । ब्रह्मस्वरूपाया अनृतव्यावृत्तेर्जडव्यावृत्तिरूपत्वे विशेषणयोर्व्यावृत्त्योर्भेदाभावात् । न चैवमेकप्रवृत्तिनिमित्तकतयो पर्यायत्वं स्यादिति वाच्यम्, अन्यूनानतिरिक्त्ताथर्कत्वस्यैव पर्यायशब्दार्थतया व्यावृत्तिरूपविशेषणविशेषणभूतानां भिन्नमिन्नानां प्रतियोगिनां भानेन पर्यायत्वस्याप्रसक्त्तेरिति वदन्ति । ननु शक्त्तया पदजन्यपदार्थोपस्थिते; शक्यतावच्छेदप्रकारकत्वावश्यंभावात् शक्त्तया पदजन्यब्रह्मस्वरूपोपस्थितेरपि शक्यता वच्छेदकीभूतसत्यत्वादिप्रकारकत्वप्रसङ्गेन कक्यस्याखण्डार्थत्वभङ्गप्रसङ्गः; अतोऽनृतजडपरिच्छिन्नव्यावृत्तब्रह्मस्वरूपोपस्थितिरपि लक्षणयैवेतेयभ्युपगन्तव्यमित्यरुचेत्याह - लक्षणाभ्युपगमेऽपीति । समानविभक्त्तिवलादैक्यतात्पर्यनिश्चय इति । इदमुपलक्षणम् । लक्षणवाक्यत्वात् ब्रह्मस्वरूपमात्रप्रश्नोपेत्तरत्वाच्चेत्यपि द्रष्टव्यम् । सर्वपदानां लक्षणा न दोष इति । सर्वप्रातिपदिकानामित्यर्थः । विभक्त्तेरैक्यार्थाया लक्षकत्वाभावात् । यद्वा विभक्त्तयर्तस्यैकत्वस्य संसर्गप्रतीतौ वाक्यस्याखण्डार्थत्वभङ्गात्तस्य सत्यत्वादितुल्यशीलत्वात् । न चैवं समानविभक्त्तिबलादैक्यतात्पर्यनिश्चय इति पूर्वग्रन्थविरोध इति वाच्यम्-प्रातिपदिकार्थमात्रप्रश्नोत्तरावेन ब्रह्मस्वरूपमात्रे तात्पर्यावगमादिति तदभिमायादिति वर्णयन्ति । "सत्यज्ञानादगुणाः प्रतीयन्ते' इति परिचोदिते सति, "नेत्युच्यते' इति वदतः प्रतीत्यपलापदोषः स्यादित्याशङ्कयाह - नेत्युच्यत इति वदतोऽयं भाव इति । सर्वपदानामेकाभिधयपर्यवसानमिति । एकस्य पदस्याभिधेयम् (एकाभिधेयम् । तत्र पर्यवसानम्?) एकप्रातिपदिकार्थमात्रनिष्ठत्वमित्यर्थः । न तु वाक्यस्येत्यर्थ इति । न त्वेकवाक्यार्तपर्यवसायित्वमेव पदानामखण्डार्थत्वमित्यर्थः । तथा सति सर्ववाक्यमप्यखण्डाथर्ं स्यादिति भावः । पदानामेवैकार्थपर्यपसायित्वमिति । एककारो भिन्नक्रमः । पदानामेकप्रातिपदिकार्थपर्यवसायित्वमेवाखण्डार्थत्मव्; न त्वेकप्रधानार्थपर्यवसायित्वमात्रमित्यर्थः । ततश्च पदानामेकार्यपर्यवसायित्वे वाक्यस्यापि तदम्त्येव; वाक्यस्यैकार्थपयर्वसायित्वे पदानामपि तदस्त्येव; पदव्यतिरेकेण वाक्यस्याभावादिति शङ्का प्रत्युक्त्ता । कृत्स्नवाक्येनेति । "विशेषणभेदेन अर्तभेद'इत्यंशेन विशेषणमात्रपरत्वे दूषणमिति भावः । विशेषण भेदेनेति व्याख्येयं पदम् । युगपदभिधानपक्षे दूषणमुक्त्तं भवतीति । इदमुपलक्षणम्, क्रमेणाभिधानपक्षे विशेषणान्तरान्वयो बोध्यत इति द्वितीयविकल्पेऽन्योन्यसमवायरूपदूषणमुक्त्तमिति द्रष्टव्यम् । सामानाधिकरण्यलक्षणासिद्धिरित्यर्थ इति । एकवस्तुमात्रपरत्वरूपसामानाधिकरण्यलक्षणासिद्धिरित्यर्थः । चोद्यद्वयमभिप्रेतमिति । अत्र केचित्- पदान्तरवैयर्थ्यमात्रस्य पर्यायत्वस्य चैकवस्तुमात्रपरत्वरूपसामानाधिकरण्येऽवश्यंभावमाशङ्कय एकवस्तुमात्रपरत्वेऽप्यपर्यायत्वं पदान्तरावैयर्थ्यं च संभवतीति पदान्तरवैयर्थ्यपर्यायत्वरूपदूषणद्वयप्रसङ्गस्यैव परिहरिष्यमाणतया दूषणद्वय एव तात्पर्यम् । ततश्चैकवस्तुमात्रपरत्वे पर्यायत्वं पदान्तरैवयर्थ्यं च स्यात् । तस्य कथंचित्परिहारे एकवस्तुमात्रनिष्ठत्वरूपसामानाधिकरण्यभङ्गप्रसङ्ग इत्येवं परतया टीकाग्रन्थोऽपि योजनीय इति वदन्ति । व्युदासस्तु फलित इति । अयं भावः- यद्यपि सत्यपदोपस्थापितस्वयूपव्यतिरिक्त्तं न पदान्तरेण प्रतिपाद्यते, अथापि सत्यपदेनैवानृतभ्रान्तिव्युदासः; ज्ञानपदेनैव जडभ्रान्तिव्युदासः; अनन्तपदेनैव च परिच्छिन्नभ्रन्तिव्युदासः; अनृतजडपरिच्छिन्नव्यावृत्त्युपस्थितेस्ततत्पादाधीनत्वात्; तत्तद्वयावृत्तिपूर्वकस्वरूपोपस्थितेरेवानृतजडपरिच्छिन्नभ्रान्तिव्युदासकत्वात् । यथा अभिज्ञाभ्यामवगतस्वरूपस्यैव प्रत्यभिज्ञाविषयत्वेन विषयकृतविशेषाभावेऽपि कालद्वयप्रतिसंधानादिलक्षणकारणकृत्रोभिज्ञाद्वयानिवर्त्यभेदभ्रमनिवर्तक्रत्वलक्षणो विशेषः प्रत्यभिज्ञायां दृश्यते,एवं सत्यपदजन्योपस्थितेरनृतप्रतिसंदानपूर्विकाया एवानृतभ्रन्तिनिवर्तकत्वम्; जडप्रतिसंधानपूर्विकाया एव ज्ञानपदजन्योपस्थितेर्जडभ्रान्तिनिवर्तकत्वमित्येवमनृतजडपरिच्छिन्नव्युदासः फलित इति भावः । प्रयोजकरूपेणेति अनेकपदार्थसंग्राहकानृतत्वाद्याकारेणेत्यर्थः । (एतस्य कारणत्वानुवादेन) लक्षणपरत्वादिति । लक्षणत्वविधिपरत्वादित्यर्थः । उपलक्षणं नाम चन्द्रस्येति । मायाशवलसगुणब्रह्मगतं कारणत्यवं तदनुगतस्य लिलक्षयिषिताखण्डचैतन्यस्य तटस्थतयोपलक्षणम्, शाखाग्रमिवातन्निष्ठं चन्द्रमसः । तस्य प्रकृष्टप्रकाशत्वमिव सत्यज्ञानानन्दरूपं स्वरूपलक्षणम् । न चावश्यमपेक्षितेन सत्यज्ञानानन्दत्वरूपस्वरूपलक्षणेनैवेतरव्यावृविसिद्धेर्जगत्कारणत्वरूपतटस्थलक्षणं व्यर्थर्म्; चन्द्रादौ तु "प्रकृष्टप्रकाशः' इत्यनेनैव स्वरूपे प्रतिपन्नेऽपि तद्दिदृक्षया चन्द्रबुभुत्सोर्गगते सर्वतश्चक्षुर्विक्षेपे क्लेशः स्यात्, स मा भूदिति देशविशेषे चक्षुर्नियमानार्थतया तटस्थलक्षणमुपयुज्यत इति वक्त्तुं शक्त्त्यमिति वाच्यम् प्रकरणोपपदादिसंकोचकभावेन त्रिविधपरिच्छेदपरिपन्थिनिरतिशयबृहत्त्ववाचिब्रह्मशब्दार्थस्य निष्प्रपञ्चस्य लिलक्षयिषितस्य ब्रह्मणः "यद्रजतमभात् सा शुक्त्तिः' इतिवदध्यारोपापवादन्यायेन "यत्प्रपञ्चविवर्तोपादानं तद्व्रह्म' इति निष्प्रपञ्चत्वसिध्यर्थं जगदुपादानत्वस्य ब्रह्मणि वक्त्तव्यत्वेन तटस्थलक्षणसाफल्यात्; स्वररूपविशेषप्रतिपत्त्यर्थतयो स्वरूपलक्षणस्याष्यावश्यकत्वमिति हि मृषावादिनां मतनिति भावः । मुख्यार्थत्वमुत्तरत्राभिधास्यत इति । आनन्दमयाधिकरण इति शेषः । सा चात्र लक्षणावृत्तिर्विवक्षितेति । इदं तु "तात्पर्यादागता' इति पक्षे बोध्यम्, लक्षरावीजस्य तात्पर्यस्यैव लक्षणशत्वासंभवत् । अन्यैश्च संमतमित्यर्थ इति । "क्त्तेन च पूजायाम्' इति षष्ठीसमासनिषेधात् भूतक्त्तान्तेन, "कतर्ृकरणे कअता बहुलम्' इति तृतीयासमास इति भावः । तात्पर्याविरुद्धेति । यत्र क्कचिदिति शेषः । न हि तात्पर्याविरुद्धस्थले मुख्यार्थः स्वीकृत इत्येतावता तात्पर्यविरुद्धस्थलेऽपि मुख्यार्थ एव स्वीकर्तव्य इति निर्बन्धोऽस्तीति भावः । अभ्युपगमहेतुसद्भावादभ्युपगमः फलित इति । वस्तुगत्याभ्युपगमाभावेऽष्यकामेनाप्यभ्युपगन्तव्यमिति भावः । सर्वलाक्षणिकत्वे प्राभाकरोदाहरणम् भाष्ये- अपूवर्कार्य एव लिङादेर्मुख्यवृत्तत्वाल्लिङादिभिः क्रियाकार्यं लक्षणया प्रतिपाद्यत इति । "स्वर्गकामो यजेत' इत्यादौ हि स्वर्गकामरूपनियोज्यं प्रति क्रिया लिङ्शब्देन कायर्तया बोधयितुमशक्या । कामी हि काम्यादन्यात् काम्याव्यवहितसाधनमेव कार्यतया अवैति; न तु व्यवहितसाधनम् । क्रियारूपसाधनं तु अस्थायित्वेन काम्याव्यवहितसाधनत्वाभावान्न कामिनियोज्या-न्वययोग्यम् । तस्मात् फलपयर्न्तस्थाय्यपूर्वमेव लिङो वाच्यमिति सिद्धे, लोके क्रियारूपे कार्ये प्रयुज्यमाना लिङ् लाक्षणिक्येव, नानार्थत्वस्यान्याय्यत्वादिति हि प्राभाकरैरभ्युपगम्यत इति भावः । तदन्विताभिधायिनामिति । निमीलनपदलाक्षणिकार्थान्विताभिधायिनामित्यर्थः । तत्कार्यसमर्पकपदलाक्षणिकत्व इति । लाक्षणिकत्वे प्राप्नुवति तद्धेतुनान्येषामपि लाक्षणिकत्वमित्यर्थः; न तु हेतु । हेतुमद्भाव इति भ्रमितव्यम्, तस्याप्रसक्त्तेः । न हि पदान्तरलाक्षणिकत्वं पदान्तरलाक्षरिकत्वे प्रयोजकम्; अपितु मुख्यार्थासंभव एव । ततश्च क्रियातिरिक्त्तकार्यरूपमुख्यार्थासंभवेन क्रियातिरिक्त्तकार्यप्रतिपादकलिङः क्रियाकार्यप्रतिपादने लक्षणावदितरपदानामपि क्रियातिरिक्त्तकायर्ान्वितरूपमुख्यार्थासंभवेन तदर्थप्रतिपादकानां क्रियान्वितार्थप्रतिपादने लक्षणावश्यंभाव इति भावः । अत एव वक्ष्यति- विशिष्टस्थायिकार्यैकदेशपरत्वप्रहाणस्येयाद । किं लिङादिः कार्यमात्रपरः स्यादिति । ननु लोके कार्यत्वाश्रयस्य क्रियास्वरूपस्य प्रकृत्युपात्तत्वात् कार्यत्वमात्र एव लिङादेः शक्त्तिः; यथा एकवचनादीनामेकत्वादिसंख्यामात्रवााचत्वम्; न तु तदाश्रयवाचित्वम्, तस्य प्रकृत्युपात्तत्वात् । ततश्च लिङादेः कार्यत्वमेवार्थः । ततश्च प्रकृत्युपात्तक्रियायाः प्रत्ययोपात्तकार्यत्वस्य च धर्मधर्मिभावेनान्वय इति लौकिकवाक्यमर्यादा । वेदे तु कार्यत्वाश्रयस्यापूर्वस्यान्यतो लाभासंभवात् कार्यत्वविशिष्टकार्यस्वरूपाभिधायित्वं वक्त्तव्यम् । ततश्च यदि विशिष्टाभिधायी लिङादिः, ततोऽपूर्वमेवाभिदध्यात्, न क्रियाम् । अथ विशेषणाभिधायी, ततः क्रियागतमेवाभिदध्यात्, नापूर्वगतम् । अतो लोकवेदसाधारणस्यार्थस्यैकस्यालाभा (भावा) दुभयत्रापि शक्त्तिकल्पने गौरवाल्लौकिकपदानुपारेण वैदिकपदस्यामुख्यार्थत्वस्यान्याय्यत्वात् कार्यमेव मुख्योऽर्थः; लोके तु लक्षणया कायर्त्वं प्रतिपाद्यत इत्येवं लिङादेर्लक्षणाया आवश्यकत्वेऽपीतरेषां लौकिकपदानां लक्षणायां हेत्वभावात् । न हि वैदिकस्य लिङादेर्लौकिकलिङादिगतव्युत्पत्तिविरुद्धव्युत्पत्त्यन्तरकल्पनवत् तदतिरिक्त्तवैदिकपदेषु लौकिकपदगतव्युत्पत्तिविुद्धव्युत्पत्त्यन्तरमस्ति; कार्यान्विताभिधायित्वस्य लिङादिव्यतिरिक्त्तलौकिकपदेष्विव लिङादिव्यतिरिक्त्तवैदिकपदेष्वष्यविशिष्टत्वात् । इयांस्तु विशेषः- लोके क्रियारूपं कार्यम्; वेदे तु तदतिरिक्त्तम् । कार्यान्विताभिधायित्वं तु सर्वसाधारणम् । यदि व्यक्त्तिभेदमात्रेण व्युत्पत्त्यन्तरम्, तदा "गामानय', गां बाधान' इत्यादीनामपि प्राथमिकव्युत्पतिविरुद्धव्युत्पत्त्यन्तरं, कल्पनीयं स्यादिति चेत् सत्यम्, सर्वत्र कार्याभिधाय्येवायं लिङादिशब्दोऽस्तु । स यदा क्रियापरो भवति, तदा तत्स्वरूपस्य प्रकृतित एव प्राप्तत्वाद्विशेषणपरो भवति । तद्यथा "दण्डी प्रैषानन्वाह' इति विशिष्टाभिधाय्यपि दण्डिशब्दो विशेषणपरो भवति; नापि लक्षणा । ततश्च कार्यवचनः शब्दो यदा क्रियायां प्रयुज्यते, तदा कार्यत्वरूपविशेषणपरत्वं श्रुतिवृत्त एव सन् प्रतिपद्यते । नैतावता लक्षणा भवतीत्युभयत्रापि मुख्यत्वमेव । यस्तु वदति नन्वेवं सति कार्यसामान्यवाचित्वे कामाविकारेऽपि समानपदोपात्तो धात्वथर्ं एव कार्यतया अभिधेयः स्यादित्यपूर्वाभिधानमुत्सादेत्; तेन यदैव कामिनियोज्यसंबन्धादपूर्वामिधायित्वमवगतम्, तदैव तन्निवार्हार्थं क्रियालाक्षणिकत्वमध्यवसितमिति स एवमनुशासितव्यः हन्त तर्हि किं नाश्रौषीः, "यो हि पाषाणान् भक्षयति,ईषत्का(का)रास्तस्य मुद्गशष्कुलाः' इति; यो हि नियोज्यसंबन्धो लिङ्शब्दं कार्यत्ववाचिनमवगतमपि तत उद्धृव्यापूर्वं नयति, स कथं कार्यसामान्यवाचितमपूर्वं नेतुं न क्षमते । तस्मात् कर्तव्यतासामान्यवाची सन्नपि यत्र फलकामस्य नियोज्यत्वं तत्र तद्वलेनापूर्वमभिधत्ते; अन्यत्र समानपदोपादानात् क्रियाम् । अतः कार्यसामान्यवाचित्वाल्लिङ्शब्दस्यापूर्वक्रिययोः साधारणत्वान्न क्कापि लक्षणा समाश्रयणीया स्यात् । एवमपि लौकिकवाक्ये लक्षणां लिङादेरभ्युपगच्छता तदितरपदानां कुतो लक्षणा नाभ्युपगम्येति सर्वपदलक्षरावादिनां मृषावदिनामाशयः । उक्त्तैरुपपत्तिसहितैः श्रुतिवाक्यैरिति । अत केचित् -अत इत्यस्य "उक्त्तेभ्यो हेतुभ्यः' इत्युसंहाररूपत्वमेव । अन्यथा "उपपत्तिसहितवाक्यैरिदमेवार्तजातं प्रतिपादयन्तो वेदान्ताः' इत्यन्वयस्य क्लिष्टत्वं स्यात्, वाक्यानां वेदान्तानां च भेदामापादिति वदन्ति । प्रत्यक्षस्य सन्मात्रप्रहित्वम् अव्यवहितं वृत्तं परित्यज्य व्यवहितवृत्तकीर्तनमनुचितमित्याशङ्कयाह - शास्त्रप्रत्यक्षविरोध इति । संगतिप्रदर्शनार्थं व्यवहितकीर्तनमिति भावः । विरोधाभ्युपगमेऽपीत्यर्थ इति । न च चशब्दस्याष्यर्थत्वे पूर्वोक्त्तसमुच्छयार्थत्वविरोध इति वाच्यम्, अपेरपि समुच्छयार्तत्वसंभवेन विरोधाभावात् । ननु "विरोध एव न दृश्यते' इत्ययुक्त्तम्, विरोधप्रतिपत्तेर्दुरपह्नवत्वात् हेतुवैयर्थ्याच्चेत्याशङ्कयाह अविरोधं प्रतिजातीत इति । "निर्विशेषसन्मात्रग्राहित्वात्' इत्यस्य व्यधिकरणतया अहेतुत्वशङ्कां निवर्तयति - हेतुमाहेति । प्रत्यक्षं न शास्त्रविरुद्धं निर्विशेषसन्मात्रग्राहित्वादिति भाष्याभिप्राय इति भावः । प्रतीतेभ्रान्तिरूपत्वसंभवादिति । सन्मात्रग्राहिप्रत्यक्षे विलक्षणविषयविषयक्रत्वप्रतीतेरित्यर्थः । न तु भेदप्रतीतेरित्यर्थः; तथा हि सति सन्मात्रग्राहिप्रत्यक्षवादविरोधापत्तेः; तच्छङ्काया विलक्षणेत्यादिभाष्यग्रन्थानिवृत्तेश्च; भ्रन्तेरपि विलक्षणव्यवहारहेतुत्वात् । "तयोभ्रिन्नकालज्ञानफलत्वात् प्रत्यक्षज्ञानस्य चैकक्षणवृत्तित्वात्' इति भाष्यस्यायमर्थः- प्रत्यक्षज्ञानं किं युगपदेव व्यवहारद्वयमुत्पादयति, उत क्रमेण? नाद्य इत्याह - तयोरिति । भिन्नकालं यत् ज्ञानं प्रतियोगिस्मरणादिरूपं तत्फलत्वादित्यर्थः । एकस्मिन् काले प्रतियोगिज्ञानसापेक्षनिरपेक्षयोर्द्वयोर्व्यवहारयोरुत्पव्यसंभवादित्यर्थः । द्वितीयं दूषयति - प्रत्यक्षज्ञानस्य चेति । न च पश्चादुत्पन्नप्रत्यक्षज्ञानान्तरेण भेदव्यवहारोऽस्त्विति वाच्यम्, पश्चादुत्पन्नस्य प्रत्यक्षत्वे प्रमाणाभावादिति भावः । किं युगपदुभयग्राहीति । युगपद्वयवहारद्वयोत्पादकमित्यर्थः; भाष्यानुरोधात्, "यगपद्वा क्रमेण वा मूलं स्यात्' इत्युत्तरग्रन्थानुगुण्याच्चेति द्रष्टव्यम् । असाधारणव्यपहारेऽपि घटस्य पटाद्वयावृत्ततया प्रतीतौ अपेक्षितायामिति शेषः । प्रत्यक्षस्य स्वरूपमात्रविषयत्वे कथं भेदव्यवहारसंभव इति । स्वरूपमात्रविषयत्वे घटादिस्वरूपाविषयत्वे कथं घटादिरूपभेदव्यवहारसंभव इत्यर्थः । भेददूषणम् ननु घटादिस्वरूपमात्रग्रहणस्य प्रतियोगिज्ञानादिसापेक्षत्वाभावात् घटदिस्वरूपस्य प्रत्यक्षविषयत्वे काऽनुपपत्तिरिति चेत्, उच्यते- इन्द्रियव्यापारानन्तरं प्रतीयमानो घटादिः सर्वतो भिन्न एव प्रतीयते तत्र तदितरभेदे संशयविषर्ययादर्शनात् । तत्र च भेदस्य प्रतियोगिसहोपलम्भनियमवतो न प्रत्यक्षेण ग्रहणसंभवः, देशकाल दिव्यवधानेनासंनिकृष्टानामपि प्रतियोगितां संभवात् । तस्मात् प्रत्यक्षायोग्यस्य प्रतियोगिनः प्रतिभासो भ्रान्तिरूप इति तदेकवित्तिवेद्यस्य भेदस्य भेदैकवित्तिवेद्यस्य घटादेश्च भ्रमैकविषयत्वात् प्रत्यक्षं निर्विशेषसन्मात्रग्राह्येव; न घटादिस्वरूपग्राहीति मृषावादिनामाशयात् । सर्वस्माद्भेदव्यवहारप्रसक्त्तिनर्ानिष्टा स्वरूपभेदवादिनः, स्वरूपग्रहणानन्तरं प्रतियोगिनः स्मरणे सति व्यवहारस्येष्टत्वादित्याशङ्क्य व्याचष्टे - प्रतियोगिनिरपेक्षभेदव्यवहारप्रसक्त्तेरिति । स्वरूपग्रहणस्य शब्दच्युत्पत्तीति । अतिरिक्त्तभेदपक्षेऽपि भेदस्वरूपग्रहणस्येत्यर्थः । तथा प्रतियोगिग्रहण(स्मरण)मपीति । स्वरूपानतिरिक्त्तभेदपक्षेऽपीति शेषः । अतिरिक्त्तभेदवादिनैयायिकादिपक्षे व्युत्पन्नशब्दस्मरणादिर्भेदव्यवहार एव कारणम्, न तु भेदज्ञाने; तथास्मन्मते प्रतियोगिग्रहणादिकमपि भेदव्यवहार एवेति भावः । स्वरूपभूतं भेदान्तरमिति । न च स्वरूपभूतत्वभेदान्तरत्वयोर्विरोध इति शङ्कनीयम्, काल्पनिकभेदमादाय भेदान्तरत्वधर्मधर्मिभावोपपत्तेरिति भावः । ननु व्यक्त्तयन्तरानभ्युपगमान्नानवस्थेत्यरुचेराह - किं च शब्दान्तरेण धर्म इत्युक्त्तमिति । कल्पितभादमादाय धर्मवर्मिभावोपपादने घटस्यापि घटाश्रयत्वप्रसङ्गः । अत कल्पितभेदमादाय धर्मधर्मिभाव उपपद्यत इति वदता स्वरूपपक्षं परित्यज्यधर्मपक्ष एवावलम्बितः स्यादित्यर्थः । घटस्य भेदव्यवहारे कृत इति । अनुगतस्य भेदाख्यधर्मस्याभावात् भेदशब्दो यस्यां व्यक्त्तौ गृहीतसंगतिकस्तत्रैव प्रयुज्येत, नान्यत्रेत्यनुगतव्यवहारोच्छेदप्रसङ्ग इत्यर्थः । धर्मश्चेत् पूर्वदोष इति । व्यावृत्तधर्मत्वेऽनुगतव्यवहारोच्छेद इत्यर्थः । सन्मात्रमङ्गीकृतं स्यादिति । तस्यैवानुवृत्तस्वरूपत्वादित्याशयः । धर्मपक्षे पूर्वपदिति । न च प्रमेयत्वे प्रमेयत्ववत् अनुवृवभेदरूपधर्मस्य स्वपरनिर्वाहकत्वान्नानवस्थादोष इति वाच्यम्, तस्याष्यसंप्रतिपत्तेरिति भावः । तत्खण्डस्यापि तथा स्यादिति । द्विधाभूतस्यापि द्विधाभावः स्वादिति भावः । भाष्ये - तस्यापि भेदस्तद्वर्मस्तस्यापीति । "भेदस्तद्धर्मः' इति शेषः । ततश्च तस्यापि भेदस्तद्धर्मः. तस्यापि भेदस्तद्धर्म सत्यनवस्तेत्यर्थः । भाष्ये- भेदं च तस्यापि भेदस्तद्धर्म इत्यत्र षष्ठयन्ततच्छब्देन "भेदे च' इत्यव्यवहितपूर्वनिर्दिष्टस्य भेदरूपधर्मनिष्ठस्य स्वरूपप्रतियोगिकस्य द्वितीयभेदस्य ग्रहणसंभवे व्यवहितस्य प्रतमभेदस्य ग्रहणमन्याथ्यम्, तथाहि सति "भेदस्तद्धर्मः' इत्युक्त्तेरेवोचितत्वेन तस्य भेदः' इति निर्देशस्य व्यर्थत्वाच्चत्यपरितोषादाह - यद्वा धर्मस्य स्वरूपाद्यो भेद इति । प्रथमपक्षे तस्यापि भेदस्तद्धर्मः' इति वाक्यखण्डेन भेदधर्मिकभेदान्तरसिद्धिमात्रम्; द्वितीयपक्षे इति वाक्यखण्डेन भेदधर्मिकभेदान्तरसिद्धिमात्रम्; द्वितीयपक्षे "तस्यापि भेदस्तद्धर्म' इत्यनेन भेदधर्मिकभेदेऽपि भेद्धसिद्धिरिति विशेषः । जात्यादिधर्मविशिष्टवस्तुग्रहणे सतीत्यत्र भाष्ये आदिशब्देन धर्मित्वप्रतियोगित्वधर्मवर्मित्वानां ग्रहणमित्याह - त्रिधा च तदित्यादिना । घटस्य पटात् भेदज्ञाने हि त्रीणि कारणानि- घटपटरूपधर्मिप्रतियोगिज्ञानमेकम्; भेदतदाश्रयरूपधर्मधर्मिज्ञानं द्वितीयम् । विशिष्टज्ञाने विशेषणविशेष्यज्ञानस्य हेतुत्वात् घटस्य पटव्यावृत्त(त्व)घटत्वाश्रयत्वज्ञानं तृतीयमिति पर्यवसितोऽर्थः । न च धर्मिप्रतियोगिज्ञानस्याभावज्ञानहेतुत्वऽपि धर्मित्वप्रतियोगित्वप्रकारकज्ञानस्याहेतुत्वात् कथमन्योन्याश्रयः? धर्मित्वप्रतियोगित्वप्रकारकज्ञाने परं भेदज्ञानापेक्षा, न धर्मिप्रतियोगिज्ञान इति वाच्यम्, भेदज्ञानात् प्राक् प्रतियोगित्वत्वादिविशिष्टप्रतियोगित्वादिप्रकरकज्ञानाभावे प्रतियोगित्वादिविशिष्टप्रतियोगिविशेषणकभेदप्रत्ययाभावेन प्रतियोगित्वप्रकारकज्ञानस्य हेतुत्वात् । अत एव भोदतदाश्रययोरपि धर्मवर्मिणोर्धर्मवर्मित्वेन ज्ञानाभवे विपरीतधर्मधर्मिभावप्रतीतिप्रसङ्गेन तेन रूपेण धमिर्ज्ञानमपेक्षितमित्यत्र तात्पर्यात् । अथ बाधकप्रमाणमुपन्यस्यतीति । न केवलं साधकाभावः; बावकमष्यस्तीति किं चशब्दार्थ इत्यर्थः । न च "भेदः स्वरूपं धर्मो वा' इत्यादिबाधकं प्रागष्युपन्यस्तमिति वाच्यम्, तस्य तर्करूपत्वेन प्रमाणत्वाभावादित्यत्र तात्पर्यात् । विपरीतोपाधिसद्भापाच्चेति । साध्यविपर्ययरूपसत्यत्वप्रयोजकाबाधितत्वसत्त्वादित्यर्थः । किं संवादफलभूता, उत बाधफलभूतेति । पटसत्त्वग्राहि प्रमाणं संवादः; तदसत्त्वग्राहि प्रमाणं बाधः । भावग्राहि प्रमाणं संवादः; अभावग्राहि प्रमाणं बाधः । फलत्वं च विषयत्वमेव । घटादौ दृष्टा पटव्यावृत्तिः पटसत्त्वग्राहिप्रमाणरूपसंवादफलभूता, उत पटाभावप्रतीतिलक्षरबावफलभूता वेति भवन्त एव विमृशन्त्वित्यर्थः ।"पटव्यावृत्तेः पटसत्तारूपत्वे हि संवादफलत्वशङ्कापि स्यात्; अभावरूपत्वेच बाधितत्वमकामेनापि (अकामेऽपि?) सिध्यतीति भावः । ननु "घटोऽस्ति' इति पटाभावसिद्धिमात्रेण पटादीनां कथं बाधितत्वसिद्धिरित्याशङ्कय बाधफलूताभाव्यावव्यतिरेकेण बाधित्वस्याभावात् बाधफलभूतोऽभाव एव बाधितत्वमित्यभिप्रायेणाह - यज्जौ भूदलनादीनामभाप इति । सदनुभूत्योरैक्यम् भेदस्य भ्रान्तिसिद्धत्वमपिना समुच्चीयत इति । न प्रमाणपदवीमनुसरति =भ्रन्तिसिद्धः इति हि तस्यार्थो वर्णितः । ततश्च विषयविषयिभावो भेदश्च भ्रान्तिसिद्ध इत्यर्थ इति भावः । यद्यष्यपिना भेदः समुच्चीयत इति विवक्षितार्थसिद्धः, तथापि फलितमादाय तथोक्त्तमिति द्रष्टव्यम् । भाष्ये- तस्मात् सदनुभूतिरेवेति । ननु घटादिकमपि सदनुभूतिभ्यामभिन्नमेव स्यात्, भेदस्य दुर्निरूपत्वादिति चेत्- न, एतस्याभ्युच्चयमात्रत्वेनैतदतिप्रसङ्गस्यादोषत्वात् । अनूभूतेः स्वयम्प्रकाशत्वम् किंचशब्दसमुच्चितापन्यस्येति । यदि प्रत्यनुमाननिरासः किं चशब्देन समुच्चीयते, तदा "अनुभवापेक्षा च' इति चशब्देनानुमानान्तरं समुच्चीयते । यदि चानुमानान्तरं किंचशब्देन समुच्चीयते, तदा अनेन चशब्देन प्रत्यनुमाननिरासः समुच्चीयत इत्यर्थः । क एवं नियामक इत्यत्राहेति । ज्ञानस्य सत्तया प्रकाशककोटिनिवेशः कुत इति शङ्कानिवारकं प्रागुक्त्तोपसंहारपरं तस्मादिति पदमिति भावः । अस्मदुक्त्तहेत्योः सोपाधिकत्वनिरासाच्चेति; ज्ञानं परप्रकाश्यं, वस्तुत्वात् भासमानत्वाद्वेति हेत्वोः स्वसत्तया प्रकाशमानत्वाभावस्य परोद्भावितोपाधेर्निरासादित्यर्थः । स्वरूपै भासत्वादिति । या मातता यत्पुरुषवेद्या सा तदीयज्ञानजन्येति व्याप्त्या स्वीयमेव ज्ञानमनुमीयते, नान्यदीयमिति भावः ।। असाधारण्यप्रतिक्षेपः फलित इति । पुरुषविशेषासाधारण्येत्यर्थः । अयमर्थः,"अनुभूतिव्यतिरेकी विषयधर्मः' इत्युत्तरग्रन्थे स्पष्टः । ये पुनर्द्वित्वादिकं नाभ्युपगच्छन्तीति । यादृशादपेक्षाबुद्धिविषयाद्द्वित्वाद्युत्पत्तिः, तादृशापेक्षाबुद्धिविषयवस्तुविशेषोपलम्भ एव द्वित्वादिव्यवहारं जनयति, न द्वित्वादिरूपं किंचितस्तीति सिद्धान्तिमते प्रतिबन्दी न संभवत्येवेत्यर्थः । आत्ममनःसंयोगे व्यभिचारः स्यादिति । क्षणिके आत्ममनः संयोगविशेष इत्यर्थः । दृष्टान्तश्च साधनविकल इति । सुखदुःखदीनामन्तःकरणर्ममत्वादिति भावः । तदबुभुत्सितग्राह्यं दृष्टमिति । अबुभुत्सितग्राह्यम् = "इदमहं न बुध्येयम्' इति विपरीतेच्छायां सत्यामपि भ्राह्यमित्यर्थः । तस्याष्बुभुत्सितग्राह्यत्वान्मानसप्रत्यक्षवेद्यत्वं स्यादिति । तस्यापि मानसप्रत्यक्षवेद्यत्वेनाबुभुत्सितग्राह्यत्वान्मानसज्ञानान्तरविषयत्वमवश्यंभावात्यर्थः । ज्ञाते सतीच्छेति । ज्ञाने सति बुभुत्सेत्यर्थः । सामान्यतो विदिते विशेषतश्चाविदिति एव बुभुत्साया उदयादिति भावः । अबुभुत्सितग्राह्यत्वपक्षेऽनुव्यवसायधाराप्रसङ्गमुकत्वा बुभुत्सितग्रह्मत्वपक्षपि बुभुत्सान्तरितज्ञानपरंपरामाह - किं च मान सेति । ज्ञानं बुभुत्सितग्राह्यं सुखादि तु नेति चेदिति । ततश्च सुखादिषु प्रतीतिव्याप्तिसंभवेऽपि ज्ञानस्य न प्रतीतिव्याप्तत्वम्; बुभ ुत्साभावे तत्प्रतीतेरनुत्पत्तेः । न च बुभुत्साया अन्योन्याश्रयग्रस्ततया न हेतुत्वमिति वाच्यम्, नानाशब्दसंकीणर्वीणाशब्दश्रवणादौ बुभुत्साहेतुत्वस्य दर्शनादिति भावः । यदा प्रत्यक्षेण गृह्यत इति । प्रत्यक्षाग्राह्यत्वं हेतुविशेषणमिति भावः । पक्षो हेतुश्चेति । प्रत्यक्षग्राह्यं ज्ञानं मानसग्राह्यम्, प्रत्यक्षग्राह्यत्वे सति क्षणिकात्मविशेषगुणत्वादिति वक्त्तव्यम् स्यात् । न च तथोक्त्तम् । अत इयं विवक्षा न संमतेति भावः । स्वयम्प्रकाशत्वप्रयोगशिक्षणम् तद्वयवहारहेतुत्वादिति । स चासौ व्यवहारस्तद्वयाहारः; न तु तस्य व्यवहार इति भ्रमितव्यम् । तथा हि सति द्वितीयहेतौ कृत्स्नस्यापि प्रविष्टत्वाद्विभागो न स्यात् । न च धर्मश्च व्यवहारश्च धर्मव्यवहारौ, तौ च तौ धर्मव्यवहारौ च तद्धर्मव्यवहारावित्युक्त्तावेव विभागात्, द्वितीयहेतौ न कृत्स्नानुप्रवेश इति वाच्यम्- तत्पदस्यैव धर्मपदस्थानीयत्वात् । अनुभूतिसामग्रीव्यतिरिक्त्तेति । न चानुभूतित्वस्यानुभूतिव्यतिरिक्त्ततत्सामग्रीसापेक्षत्वेनान्याधीनत्वं स्यादिति वाच्यम् अनुभूतिसामग्रयैवानुभूतित्वस्याष्युत्पत्तावनुभूतित्वस्यानुभूत्यन्याधीनत्वाभावात् । सत्यामष्यनुभूतावितरव्यतिरेकेणानुभूतित्वव्यतिरेके ह्यनुभूतित्वस्येतराधीनत्वम् । अनुभूतिसामग्रीमात्रेणैवानूभूतित्वस्यापि सिद्धावितराधीनत्वाभावात् । अत एव ज्ञानसामग्रीमात्रजन्यस्य प्रामाण्यस्य स्वतस्त्वमिति भावः । यद्वा अनुभूतिसामग्रीव्यतिरिक्त्तेत्यस्य सजातीयान्तरानपेक्षत्वमित्यर्थः । अत्रेत्थं ह्यनुमानं प्रयोक्त्तव्यम्- अनुभूतिः स्ववश्यंभाविप्रकाष्टयजनने सजातीयापेक्षानियमशून्या, स्वसंबन्धादर्थान्तरे प्राकटयहेतुत्वात्; यः स्वसंबन्धादथर्ान्तरे प्राकट्यहेतुत्वात्; यः स्वसंबन्धादर्थान्तरे यद्धर्महेतुः स स्वस्मिन्नवश्यंभावितद्धर्म जनने सजातीयापेक्षानियमशून्यः । एवं द्वितीयमप्यनुमानम् । यथा तद्गेहं तदा मैत्राभाववत्, तदा मैत्रवत्तयानुपलभ्यमानत्वात्; यत् यदा यद्वत्तया नोपलभ्यते, तत् तदा तदभाववदिति सामान्यव्याप्तिवत्(प्तिः?) । ननु परत्र स्वोत्पाद्यधर्मस्य स्वधर्मत्वे कथमनूभूतेस्तद्वत्त्वं स्यत्? अनुभूतौ स्वोत्पाद्यपरगतधर्माभावादित्याशङ्कयाह- स्वसाध्यधर्मात्यन्तसजातीयेत्यर्थ इति । धमर्शब्दस्य परत्र स्वोत्पाद्यवर्म परत्वे प्रमाणं दर्शयति- अर्थान्तरे तद्धर्महेतुत्वादिति हेतूक्त्तेरिति । अर्थान्तर इति हेतौ दर्शनात् साध्येऽपि परत्रेति वक्त्तव्यम् । धर्महेतुत्वादित्युक्त्तेऽनुभूतिहेतुकधर्म एवी ग्राह्यः । ततश्च यो धर्मो हेतौ निर्दिष्टः, स एव साध्यधर्मशब्देन ग्राह्यः; तस्यैव धर्मस्येहासंभवात् तत्सजातीयधर्मवत्त्वं साध्यमिति भावः । स्वस्मिन्नवश्यं भावीति । ननु प्राकट्यस्य नावश्यंभावित्वमनुभूतौ परप्रकाशवादिनां परेणाभ्युपेतम्, अभ्युपगमे त्वनवस्थ भीत्या स्वप्रकाशत्वस्यैवाभ्युपगन्तव्यत्वप्रसङ्गादिति चेत्- न; उत्पन्ने ज्ञाने संशयाद्यदर्शनेन प्राकट्यं स्वावश्यंभावी यभि(नु)मानेनदृशप्रयोगोपपत्तेः । परज्ञानस्यानुमेयत्वदर्शनाद्वाधप्रसङ्गादिति । इतरानपेक्षप्राकट्यपद्भावेऽपि परत्र स्वोत्पाद्यधर्मसजातीयेषु सर्वेष्यपीतरापेक्षाभावस्यभावाद्वाधः स्यादिति भावः । नन्वीदृशानुमानवादिनो मते ज्ञानस्यानुमेयत्वानभ्युपगमात् कथमनूमेयत्वमादाय बाध धत्याशङ्कयाह - न हि ज्ञानान्तगगोचरत्वमिति । सजातीयानपेक्षो हेतुरनूभूतिरितीति । अनुभूतिरनन्याधीनव्यवहारेत्युक्त्ते हेतुहेतुमद्भावलक्षणसंबन्धेनानन्याधीनघटादिव्यवहारवत्त्वमनूभूतावस्तीति सिद्धसाधनमिति भावः । अनैकान्त्यं स्यादिति । हेतौ तच्छब्दाभावे स्वोत्पाद्यसजातीयधर्मस्यैवानन्याधीन्त्वमित्यर्थस्य साध्येऽप्यलाभेन चाक्षुषत्वहातोः रूपस्य स्वावश्यंभाविद्वित्वादिजनने स्वात्यन्तसजातीयेरसापेक्षत्वात् व्यभिचार इत्यर्थः । ननु स्वसंबन्धः स्वनिरूप्य(षित)संबन्धः; ततश्च योऽग्निसंबन्धः न स स्वनिरूपितः । यद्यपि संबन्ध एकः, अथाष्यग्निनिरूपितः संबन्धो घटे,घटनिरूपितः संबन्धोऽग्नाविति व्यवहारानुसारेण स्वप्रतियोगिकत्ववेषेण स्वस्मिन् स्वसंबन्धस्य वृत्त्यभावात् । अत एव हि "न हि स्वयं स्वसंयुक्त्तः' इति व्यवहरन्ति । किं च रूपान्तरोत्पत्तावग्निसापेक्षत्व्रेपि स्वसजातीयघटानपेक्षणान्न व्यभिचार इत्यरुचेराह - किंचार्थान्तरशब्द इति । निर्दिष्टजातीयाद्विजातीयपर इति । आंवश्यक इति शेषः । न हि घटः स्वसंयुक्त्तत्वादाविति । न च पटादौ घटसंयुतत्वमापादयतो घटस्य स्वस्य घटसंयुक्त्तत्वे घटान्तरापेक्षणात् पुनरपि व्यभिचार इति वाच्यम्, स्वावश्यंभाविपदेनैव तद्वारणात् । न हि घटजातीयस्य घटसंयुक्त्तत्वमवश्यंभावि । ननु स्वसंबन्धादचेतने चेतनसंयुक्त्तत्वमापादयतश्चेतनस्य स्वावश्यंभाविचेतनसंयुक्त्तत्वे सजातीयसापेक्षत्वदर्शनाद्वयविचारः तदवस्थ एव; तता चेतननियाम्यत्वमचेतने आपादयतः चेतनस्य स्वनियाम्यत्वे चेतनान्तरापेक्षणात् व्यभिचारश्च । न चावश्यंभाविपदेनैव तन्निरास इति वाच्यम्, परमात्मनोऽपि भक्त्तनियाम्यत्वात् । तथा स्वसंबन्धेन क्षत्रिये शिष्यत्वमापादयति ब्राह्मणे स्वस्मिन् शिष्यत्वस्य ब्राह्मणान्तरसापेक्षत्वेन व्यभिचारः । न च ब्राह्मणानां शिष्यत्वं नावश्यंभावि, उपनयनात् प्रागपि मरणसंभवादिति वाच्यम्- दृष्टान्ते रूपादावपि चाक्षुषत्वं नावश्यंभा वीति वक्त्तुं शक्यत्वात् । अनुभूतेरपि प्राकट्यं नावश्यंभावीति वक्त्तुं शक्यत्वाच्च । तस्मादप्रतिष्ठितमिदमनुमानमिति चेत् अत्र केचित्- यत् स्वव्यतिरिक्त्ते सर्वस्मिन् यद्वयवहारे प्रवृत्तिनिमिवम्, तत स्वस्मिन् तद्वयवहारे नेतरापेक्षमिति पर्यवसितोऽर्थः । ततश्चानुभूतिव्यतिरिक्त्ते सर्वत्र "अनुभूयते, प्रकाशते' इत्यादिव्यवहारे प्रवृविनिमित्तभूतानुभूतिः स्वस्याम् (स्मिन्?) "अनुभूयते, प्रकाशते' इत्यादिव्यवहारे नेतरापेक्षा सत्तावदिति सत्तास्थानीयानुभूतिरेकेत्यभिमानवतामीदृशनुमानमित्याहुः । पुत्रे पुत्रत्वतद्वयवहारहेताविति । न च पुत्रस्यापि पितृत्वेनार्थान्तरपदेनैव तद्वारणमिति वाच्यम्- षण्डपुत्रस्य पितृत्वानधिकरणस्यापि संभवादिति भावः । स्वसंबन्धतुल्यकालेति । स्वंसंबन्धतुल्यत्वं स्वसंबन्धानवारकालावृत्तित्वम् । ततश्च ज्ञानसंबन्धानन्तरोत्पन्नप्राकट्य्रेपि तदस्तीति बोध्यम् । न हि पित्रादिप्रवासनिधनयोरिति । ननु प्रवासनिधनयोरपि जन्यजनकभावः संबन्धोऽस्त्येव, तपायेऽपि पितृषुत्रत्वयोरनपायात् । प्रोषिते प्रेते च संयोगः परं नास्ति । तादृशसंयोगाभाव एकग्रामगतेऽप्यस्त्येवेति प्रवासनिधनोपन्यासो व्यर्थ एवेति चेत्- न; पञ्चाग्निविद्योक्त्तप्रकारेण चरमधात्वादिरूपस्य पुत्रस्य पितुश्च यः संबन्धः स पुत्रत्वोत्पादकः ।"रेतःसिभ्योगोऽथ' इति सूत्रोक्त्तस्तु नातिचिरस्थायी । अत एव, "पितुरुत्पादनक्रिया उत्पत्तिक्षण एवोत्पाद्यसंबन्धकरी, नान्यदा' इत्युक्त्तं नयविवेक इति भावः । उक्त्तमर्थं संकलय्य दर्शयति- एतदुक्त्तं भवतीति । अनुभूतिः स्वजन्यपरगतधर्मात्यन्तसजातीयधर्मभाक्त्तवे स्वात्यन्तसजातीपापेक्षानियमरहितेति । अनुभूतिरपेक्षारहितेत्युक्त्ते स्वरूपस्य करणसापेक्षत्वेन बाधः स्यात्; तत्परिहारार्थं धर्मभक्त्तव इत्युक्त्तम् । तथात्वे रूपस्य चक्षुषत्वे चक्षुराद्यपेक्षत्वेन साध्यविकलता स्यात्; तत्परिहारार्थं सजातीयापेक्षारहितेत्युक्त्तम् । तथापि चक्षुरादीनां सत्ताजात्या सजातीयत्वेन साध्यवैकल्यं तदवस्थमित्यत उक्त्तम् अत्यन्तसजातीयेति । तथापि परज्ञानस्य ज्ञानान्तरसापेक्षव्यवहारानुगुण्यतया अंशे बाधः स्यादित्यत उक्त्तम् अपेक्षानियमरहितेति । तथाष्यनुभूतित्वस्यानुभूत्यन्तरानपेक्षतया तेन सिद्धासाध्यता स्यादिति तत्परिहाराथर्ं परगतेत्युक्त्तम् । परगतधर्मस्यानुभूतिनिष्ठत्वाभावाद् बाधः स्यादिति परगतधर्मसजातीयेत्युक्त्तम् । परगतधर्मसजातीयधर्मभाक्त्तवेऽयन्तसजातीयानपेक्षत्वेन सिद्धसाध्यता स्यात्; तत्परिहाराय स्वजन्येति विशेषणम् । स्वविजातीये स्वावश्यं भाविधर्मसजातीयस्वसंबन्धतुल्यकालधर्महेतुत्वादिति । धर्महेतुवादित्युक्त्ते घटादिभिरनैकान्त्यं स्यात्, तेषां स्वपाकजरूपहेतुत्वात् । परेत्यिुक्त्तेऽपि द्रव्यान्तरे संयुक्त्तत्वजनके, स्वस्य संयुक्त्तत्वे द्रव्यान्तरसापेक्षे द्रव्ये व्यभिचारः स्यादित्यत उक्त्तं स्वविजातीयेति । तथापि सिद्धान्तिमते विजातीये शरीरे शरीरत्वमापादयति स्वस्य शरीरत्वे स्वसजातीयपरमात्मसापेक्षे चेतने व्यभिचारः स्यात्; तत्परिहाराय स्वाश्यंभावीति । अनेन स्वसजातीयव्यापकत्वमभिप्रेतम् । तथापि पुत्रगतपुत्रत्वहेतौ स्वस्य पुत्रत्वे पित्रन्तरसापीे पितरि, काष्ठद्वैधीभावहेतौ स्वस्य द्वैधीभावे परश्वन्तरसापेक्षे परशौ व्यभिचारः स्यात्; अतः स्वसंबन्धतुल्य कालेति च विशेषणम् । अनुमानान्तरे चैवमेव पदप्रयोजनं द्रष्टव्यम् । "अनुभूतिरिति व्यवहारे चेत्यर्थः ' इत्ययं ग्रन्थः लेखकस्खलनकृतः, परत्र "प्रकाशते' इति व्यवहारस्यैवोत्पाद्यत्वेन अनुभूतिः' इति व्यवहारस्यानुत्पद्यत्वादिति द्रष्टव्यम् । सोपाधिकमिति । संबन्धविशेष एवोपाधिरित्यर्थः । निरासको हीति । दीपस्य हि स्वप्रकाशत्वं स्वीयतमोनिरासकत्वं वा स्यात्, स्वविषयज्ञानात्पादकत्वरूपं वा स्यात् । ज्ञानस्य स्वप्रकाशत्वं च स्वविषयव्यवहारोत्पादकत्वमेव । अत्र न क्कापि विरोधं पश्याम इति भावः । यदि हि स्वस्यैव कार्यत्वं कर्तृत्वं च स्यात्, तदा हि परं विरोधः । स्वविषयव्यवहारो वा, स्वविषयज्ञानं वा, स्वसंबन्धितमोनिरासो वोत्पाद्यः, स्वयं च कर्तेत्युक्त्तौ हि को विरोधः? तत्र चाकारान्तरेण चेदिति । तत्राष्याकारान्तरं चेत्, अविरोध एव । तथा(?) "तदात्मानं स्वयमकुरुत' इत्यादौ स्थूलचिदचिद्विशिष्टरूपेण कर्मत्वं सूक्ष्मचिदाचिद्विशिष्टवेषेण कर्तृत्वमित्यस्यार्थस्य दर्शनादिति भावः । अज्ञातस्यैव ज्ञानस्येति । अनवभासमानस्यैवेत्यर्थः । "तस्मादवभासमानस्यैव' इत्युपसंहारग्रन्थानुसारादिति द्रष्टव्यम् । ज्ञानकर्मतापूवर्कत्वविरहः प्रसज्यते चेदिति । ज्ञानं प्रति कर्मकारकत्वपूर्वत्वनियमाभङ्ग इष्ट इति भावः । न च तद्वयवहारस्तत्कर्मकज्ञानपूर्वक इति निय आवश्यकः, अन्यथा अन्यज्ञानादन्यस्य व्यवहारप्रसङ्ग इति वाच्यम् व्यवहारो ज्ञानपूर्वक इत्येव सामान्यव्याप्तिः; जडस्थलेऽतिप्रसङ्गभङ्गाय तद्विषयज्ञानस्य तद्विषयव्यवहारहेतुत्वमिति नियामकान्तरमपि कल्प्यते; न ज्ञानस्थलेऽपीति भावः । सेयं स्वयंप्रकाशानुभूतिरित्यत्र तच्छब्देन सैव सतीत्युक्त्तं, सदैक्यं परामृश्यते, इदंशब्देन प्राकट्यानुमाननिराकरणसिद्धं प्रमौणान्तराविषयत्वं परामृश्यत इति व्याचष्टे- सेयमिति । सदैक्यपरामर्शस्य वक्ष्यमाणानुपयुक्त्तत्वादन्यथा व्याचष्टे- यद्वा स्वयं प्रकाशत्वेति । द्वितीयः कल्पो ग्राह्याभावाद्दूषित इति । अनुमित्यादौ ग्राह्यस्यावारणत्वेन तदभावेन दूषणासंभवादिति भावः । अतो भावरूपविकारेति । नाशस्तु न भावरूपो विकारः तस्याभावरूपत्वादिति भावः । ननु भावरूपविकारराहित्वे साध्ये अनुभूतेर्नाशराहित्यं न सिध्यतीत्यस्वरसादाह- यद्वा भावस्य विकार इतीति । भावत्वे सत्यनुत्पन्नत्वं विकारान्तराभावे प्रयोजकमिति फलितमिति । यद्यष्युत्पत्त्यभावात् भावस्य विकारा न सन्तीत्युक्त्तेऽनुत्पन्नत्वविशेषणत्वम् । तावतापि प्रागभावे व्यभिचारवारणासंभवाच्च । प्रागभावस्याभावरूपतया भावसंबन्धिविकाराभावात्- तथापि भावविकारित्वाभावस्य विशिष्टाभावस्य विकारित्वरूपविशेष्याभावपर्यवसानार्थं भावत्वे सत्यनुत्पन्नत्वादित्यनुमानान्तरमावश्यकमित्यभिप्रेत्यैतदुक्त्तमिति ध्येयम् । अनुभूतेर्नित्यत्वादिसमर्थनम् व्यापकजन्मनिवृत्त्येति । नानात्वनिवृत्त्यैव जन्मनिवृत्तेरुक्त्तत्वादिति भावः । अत्र व्याप्तिग्रहस्थलाभावश्चाधिकदूषणं द्रष्टव्यम् । यथावस्थितान्वयेऽपि पर्यवसानबलाद्वयापकत्वसिद्धिं दर्शयति - यद्वा यथेति । अनुभूतिर्न व्यावृत्तिरूपधर्मभागिति । इदमनुमानद्वयं नित्यत्वादिधर्मराहित्यरूपद्वितीयपक्षानुमानयोरष्युपलक्षणं द्रष्टव्यम् । "यतो निर्धूतनिखिल' इत्यस्य ज्ञात्रसद्भावसमर्थनमुखेन संविदात्मत्वहेत्वं स्वरसतः प्रतीयत इत्यभिप्रेत्य व्याचष्टे- सकलभेदनिषेधेनेति । निर्धूतनिखिलभेदत्वस्यात्मत्वेऽद्वारकहेतुसंभवमभिप्रेत्य व्याचष्टे- यद्वा वेदान्तैरात्मन इति । "आश्रयो ज्ञाता' इत्यनयोः पौनरुक्त्तयमाशङ्कय ज्ञातृशब्दविवरणरूपत्वान्न पौनरुक्त्तयमित्यभिप्रेत्याह- स्वरूपातिरिक्त्त आश्रयो हीति । तर्हि ज्ञात्रभावस्य को हेतुरित्याशङ्कायां स्वरूपातिरिक्त्तपदेन ज्ञात्रभावे हेतुरुक्त्त इति दशर्यति- संवित्स्वरूपातिरिक्त्तत्वादेवेति । "स्वप्रकाशरूपा सैषात्मा' इति भाष्यप्रथमव्याख्यायामजडत्वा च्चेति भाष्यस्य पौनरुक्त्तयं परहरति- स्वयंप्रकाशत्वं स्वतन्त्रसाधकं चेत्याहेति । पूर्वं संविदात्मनोः स्वयंप्रकाशत्वस्य प्रमाणसिद्धत्वात्, स्वयंप्रकाशस्य प्रागभावाद्यभावेनानुत्पन्नत्वात्, अनुत्पन्नस्य च नानात्वायोगात्, संविदात्मनोर्न भेद इति नाना-त्वाभावसाधनद्वारा संविदात्मत्वसाधकत्वं स्वयंप्रकाशत्वस्योक्त्तम्; इदानीं व्याप्तिबलेन संविदात्मत्वसाधकत्वमुच्यत इति भावः । कर्तरिक्त्त इति । आप्नोतेर्गत्यर्थकत्वात्, अकमर्कत्वविवक्षया वा, "गत्यर्थाकर्मक' इति कर्तरिक्त्त इति भावः । आत्मनो ज्ञातृत्वाभावसमर्थनम् ननु "अहं जानामि' इत्यहमर्थे ज्ञातृत्वस्य प्रत्यक्षसिद्धत्व्रेपि नात्मनो ज्ञातृत्वं प्रत्यक्षसिद्धमित्याशङ्क्याह - आत्मनोऽहंप्रत्ययगोचरत्वस्य स्वानुभवप्रत्यक्षसिद्धत्वेनेति । यद्वा ज्ञातृत्वे प्रतीयमान इति । अंशवाचिना शकलशब्देनायमर्थः स्मार्यत इति भावः । ज्ञातृत्वं हीति भाष्यं पूर्वोक्त्तहेतोरसिद्धिशङ्कापरिहारपरमित्यभिप्रायेण कर्तृत्वायोगमुपपादयति- ज्ञातृत्वं हीति । अस्मिन् व्याख्याने स्वात्मशब्दस्वारस्याभावात् उपपादनसापेक्षकर्तृत्वायोगं हेतुमभिधाय तदुपपादनात्पूवर्मेव, ततः किमिति शङ्कापरहिारानौचित्याच्चान्यथा व्याचष्टे- यद्वा ज्ञातृत्वं नामेत्यदिना ।स्वरूपभूतज्ञानाश्रयत्वविवक्षायां कर्तृत्वशब्दः कथं घटत इत्याशङ्क्याह - कर्तृत्वमाश्रयत्वमिति । स्वात्मनि कर्तृत्वायोगहेतोरुपपादननिरपेक्षत्व्रेपि विकल्पितशिरोन्तरनिराकरणात् प्राक्,ततः किमिति शङ्कापरिहारस्यानुचितत्वात्, "अतो मनुष्योऽहम्' इत्यादिभाष्यं हेत्वन्तरपरतया व्याचष्टे- ज्ञातृत्वं भ्रान्तपुरुषेति । अस्मिन् पक्षे अतः- शब्दस्य पूर्वोक्त्तपरामर्शिनो न स्वारस्यमिति द्रष्टव्यम् । जडत्वविक्रियात्मकत्वसाम्यादिति । जडत्वविकारित्वसाम्यादित्यर्थः । विकारिद्रव्याहंकारेति, अविक्रियेति, साक्षिणि चेति भाष्ये दर्शनात् । अन्यथा विक्रियाद्रव्याहंकारेति, अविक्रियायां साक्षिणीति च भाषणीयं स्यात् । न च ज्ञातृत्वस्य विकाररूपस्य कथं विकारित्वमिति वाच्यम्, विकारत्वविकारित्वयोरविरोधात् । यद्यष्याश्रयाश्रयिभावे साम्यमप्रयोजकम्, द्रव्यगुणजातिव्यक्त्तयादौ तथाऽभावात् । तथापि जडं जडशश्रितमेव दृष्टम्; विकारि च विकार्याश्रितमेव दृष्टमिति भावः । केचित्तु, "विकारिद्रव्याहंकारग्रन्थिस्थमविक्रिये साक्षिणि' इति भाष्यपर्यालोचनायाम्, निविर्कारे विकारस्यावस्थानं न संभवतीत्येव प्रतीयते; न समयोरेवाश्रयाश्रयिभाव सति मन्यन्ते । "नाह खल्बयमेवं संप्रत्यात्मानं ज्ञानात्ययमहमस्मीति; नो एवेमानि भूतानि' इति सुषुप्तिविषयिणी श्रुतिः । अयं सुषुप्तः, "अयमहमस्मि' इत्येवं न जानाति खल्वित्यर्थः । शरीरप्रतिबन्द्या निरस्तेति । शरीरस्य कर्तृत्वेऽप्यात्मनो भोक्त्तत्वदर्शनादिति भावः । वस्तुतस्तु भोक्त्तृत्वमप्यात्मनो नास्त्येव । नन्वेवं संसारमोक्षयोर्वैयधिकरण्यप्रसङ्गः, मोक्षस्य चिन्मात्रगतत्वात्, बन्धस्य कर्तृत्वादिरूपस्यान्तःकरणगतत्वादिति चेत्- न; कर्तृत्वभोक्त्तृत्वादिविशिष्टान्तःकरणाध्यासाधिष्ठानभाव एव चिन्मात्रगतः संसार इत्यभ्युपगमेन दोषाभावात् । "अहंप्रत्ययगोचरात्' इति भाष्यं दृष्टान्ते शरीरेऽनात्मत्वासिद्धिशङ्काया अतिमन्दत्वादपरितुष्यन्नाह- यद्वा अप्रामाणिकाहंप्रत्ययगोचरत्वेन हीति । अस्मिन् पक्षे "प्रमाणिकानां प्रसिद्धमेव' इति भाष्यस्थ एवकारो यथाशब्दार्थः । अथवा तथाशब्दबलात् यथाशब्दोऽध्याहर्तव्यः । अस्मिन् पक्षे "अहंप्रत्ययगोचरात्' इति भाष्यस्थप्रत्ययापदस्य भ्रान्तिरर्थ इति द्रष्टव्यम् । केचित्तु - "ज्ञातुरपि विलक्षणत्वेन प्रमा-णसिद्धत्वात्तथाभ्युपगन्तव्यमित्यर्थः' इत्यस्यानन्तरं यद्वेति पदं कोशेषु दृश्यते । न तस्य सम्यवत्वं पश्यामः; "अप्रामाणिकाहंप्रत्ययगोचर' ति ग्रन्थस्य तथाहमर्थादिति भाष्यगतस्याहमर्थादिति पदस्यावतारिकारूपत्वस्यैव युक्त्तत्वात् । ततश्चार्हप्रत्ययगोचरादिति प्रतीकग्रहणमपि न युक्त्तम् । अहमर्थादित्येव प्रतीकग्रहणं युक्त्तम् । न चैतत्पूर्वग्रन्थस्थस्या अहंप्रत्ययगोचरादित्यस्य ग्रहणं युक्त्तम्, देहातिरिक्त्तत्वसमर्थनपरे तस्मिन् वाक्ये देवातिरिक्त्तत्वं सिद्धवत्कृत्य शङ्कया अनुथितेरितयाहुः । ज्ञातृरष्यात्मानं प्रमाणबाधितं चेदिति । प्रामाणिकाहंप्रत्ययगोचरस्यापीति शेषः । "अविक्रिये साक्षिणि' इत्यादिना पूर्वमात्मनि ज्ञातृत्वासंभवस्योक्त्तत्वात्, उत्तरत्र तत्कृतोऽयं जानाम्यहमिति भ्रमः' इत्यत्मनि ज्ञातृत्वभ्रमोपपत्तेर्वक्ष्यमाणत्वाच्च पूर्वापरनुगुण्येनात्मनि ज्ञातृत्वावभासनोपपादनपरतया, "एवमविक्रियानुभवस्वरूपस्यैव' इत्यादि भाष्यं व्याचष्टे- अविक्रियात्मन इति । स्ववराक्यस्वारस्यानुरोधेनान्यथा व्याचष्टे- यद्वा ज्ञातृत्वमिति । एवं ज्ञातृत्वस्यापारमार्थिकत्वमुक्त्तमिति । "यतोऽहं जानामि' इति भाष्यस्या, अहमर्थस्यैव ज्ञातृतया चिन्मात्रात्मनो यतो ज्ञातृत्वं न पारमार्थिको धर्म इत्यर्थ इति भावः । विशेष्यपर इत्यपौनरुक्त्तयमिति । धर्मिस्वरूपपर इत्यर्थः । भ्रान्त्या विवर्तत इति कथं निर्देशः? भ्रान्त्या प्रतीयत इति हि विवर्तशब्दार्थः । ततश्च पौनरुक्त्तयमित्याशङ्क्याह - करिकळभवन्निर्देश इति । "कपोले जानक्याः करिकलभदन्तद्युतिमुषि' इतिवदिति भावः । महासिद्धान्तः प्रतिजानाति- तदिदमितीति । वक्त्तुमुत्कण्ठत इत्यर्थः । "संप्रतिभ्यामनाध्याने' इत्याध्याने प्रतिषेधादात्मनेपदं न भवति । आध्यानमुत्कण्ठा । अत्र च प्रतिपूर्वस्य जानातेरुत्कण्ठार्थत्वस्य विवक्षितत्वात् । प्रतिजानीते । इति पाठः सुगम एव । केचित्तु, "परमपुरुषशब्देनोपेयम्' इत्यादिग्रन्थे "प्रतिजानाति' इति पाठो युक्त्तः, अर्थौचत्यात्; तत्र परमपुरुषादिशब्दैः स्मरणमात्रस्य युक्त्तत्वात् । इह तु, "प्रतिजानीते' इत्येव युक्त्तम् । लेखकदोषवशादिदं व्यत्यस्तमिति वदन्ति । प्रमाणप्रमेयविशेषसंबन्ध इति । प्रमाणविशेष उपनिषत्; प्रमेयविशेषः परमपुरुषः; तयोः प्रतिपाद्यप्रतिपादकभावः संबन्धः "तं त्वौपनिषदं पुरुषम्' इति श्रुत्यैव स्पष्टीकृत इत्यर्थः । अत्र भक्त्तया शुद्धभावं गत इति । न च "भक्त्तया शास्त्राद्वेह्मि' इत्येवान्वयोऽस्तु, न तु "भक्त्तया शुद्धभावं गतः' इति भक्त्तेर्भावशुद्धिहेतुतयेति वाच्यम्, शास्त्रादित्यनेनैव हेत्वाकाङ्क्षाशान्त्या तत्र भक्त्तेर्हेतुत्वेनानन्वयात्; भावशुद्धेर्हेतुसाकाङ्क्षत्वाच्च "भक्तया शुद्धभावं गतः' इत्येवान्वय इति भावः । अनादिपापवसनेत्यादिकमौपनिषदेत्यादिपूर्वविशेषणहेतुत्वेन व्याख्यायेदानीं कार्यत्वेन व्याचष्टे- यद्वा सम्यग्ज्ञानेति । दुनिर्रासत्वमिति । दुःखेन निरासो यस्येति बहुव्रीहिः । दुनिर्रसत्वमिति पाठः सुगम एव । यद्वा तत्तद्द्वाद्यभिमतेति । अयं भावः- सकलाभिमतं प्रमाणं सकलप्रमाणम्; येन येन यदभिमतं तत् सर्वमित्यर्थः । अत एव भाष्ये वक्ष्यति- प्रमाणसंख्याविवादेऽपि सर्वाभ्युपगतप्रमाणानामयमेव विषयः' इति । प्रत्यक्षादि च सकलप्रमाणं चेति द्वन्द्वः । न तु कर्मधारय इति भ्रमितव्यम्; तथोत्वेऽर्थापत्त्याद्यसंग्रहापत्तेः । आदिशब्दादनुमानमिति प्रागुक्त्तेः । यद्वा आदिपदेनासंकोचेनार्थापत्त्यादिप्रमाणान्तरस्यापि परिग्रहार्थः सकलशब्द इति । प्रमाणानां सविशेषयत्वम् तद्वयावृत्त्यर्थमिदंशब्दः इति । ृङ्गग्राहिकया संप्रतिपन्नं किंचिन्निर्दिश्य, इदं प्रमाणमिति न शक्यते दर्शयितुमिति भावः । एकवचनानुसारेणान्यथा व्याचष्टे-यद्वा न काचिदपीति । अत्र केचित्- यद्वेति पदं लेखकस्खलनकृतम्, तद्राहित्येनैव ग्रन्थस्वारस्यमस्तीति मन्यन्ते । गन्धोऽनुभूयत इति । अनुभूतेर्विशेषणत्वेन भानात् सर्वस्याप्यर्थस्यानुभूतिरूपविशेषणविशिष्टत्मेव, न निर्विशेषत्वमित्यर्थः । ननु "यस्तु स्वानुभवः प्रमाणत्वेनोपन्यस्तः' इत्येवं तुशब्देन स्वानुभवलक्षणप्रमाणविशेषे प्रदर्शनीये तुशब्देन समयविशेषप्रदर्शनमसंगतमित्याशङ्कय समयवैषम्यप्रदर्शनस्यापि मूलभूतस्वानुभवलक्षरप्रमाणवैषम्यप्रदर्शनपर्यवसन्नत्वान्न दोष इत्याह - तुशब्देन समयं विशिंषन्निति । ननु विशिष्टो विषयः स्वयमेव चेत्, विशिष्टो विषयो यस्येति बहुव्रीहिनिर्देशः कथमित्याशङ्क्याह - शिलापुत्रकस्य शरीरमितिवदयं निर्देश इति । स्वानुभवसिद्धमित्यनेनैकार्थ्यादिति । अनुभवान्तरव्युदासपरग्रन्थैकार्थ्यादौपचारिकत्वस्यैव वक्त्तुं युक्त्तत्वादित्यर्थः । ननु स्वानुभवशब्दस्याष्यनुव्यवसायरूपज्ञानान्तरपरत्वसंभवत् कथं तदैकार्थ्येनोक्त्तार्थपरत्वनिश्चय इत्यत्राह - न चानुभवशब्दोऽनुव्यवसायपर इत्यादिना । अतीतविषयतयेति । वर्तमानज्ञानस्य स्वप्रकाशतया अनुव्यवसायस्य वर्तमानविषयत्वासंभवेनातीतविषयत्वनियमादतीतविषयकस्य प्रत्यक्षत्वानुपपत्तेरित्यर्थः । प्रमुषितसंस्कारमिति । अनुद्वुद्धसंस्कारमित्यर्थः । अन्यदिति । उद्वुद्धसंस्कारमित्यर्थः । न च घटानुभवसंस्कारात् घटस्यैव स्मृतिविषयत्वम्, न घटज्ञानस्येति वाच्यम्, तस्य स्वप्रकाशतया तज्जन्यस्मृतेरेवानुभवस्मृतित्वोपपत्तेः । नन्वनुमितिसामग्री स्मृतिसामग्य्रपेक्षया बलवती । अनुमित्मासत्त्वे तु ततस्तराम् । ततश्चाप्रमुषितसंस्कारस्यापि ज्ञानस्यानुमिति विषयत्वं संभवत्येवेतिचेत्- न; "स्वानुभवप्रत्यक्षसिद्धम्' इति तद्गोष्ठीसमयस्य तथाष्यनिर्वाहादित्याशयात् । परोक्षत्वं विषयद्वारेति । अनुमित्यादिज्ञानस्यापि स्ववृत्ति वर्तमानस्य सर्वस्यापरोक्षत्वादिति भावः । पक्षाविशिष्टो हेतुः स्यादिति । पक्षाभिन्नो हेतुः स्यादित्यर्थः । ततश्च स्वरूपासिद्धो हेतुः स्यादिति भावः । पक्षव्यापको हि हेतुरिति । पक्षवृत्तिर्हेतुरित्यर्थः । किंचान्यस्येति । स्वसंबन्धादर्थान्तरे तद्वयवहारहेतोरेव स्वव्यावृत्तिरूपत्वादिति भावः । व्यधिकरणासिद्धीति । स्वरूपासिद्धीत्यर्थः । ततश्च "स्वासाधारणैः' इत्यनेन स्ववृत्तित्वे सति व्याप्यत्वमिति सिध्यति । ततश्च सत्तातिरेकित्वं स्वासाधारणत्वोपयुक्त्तमित्यत्र तात्पर्यम् । अतो न "सत्तारिरेकिभिः' इत्यस्य वेैयर्थ्यं शङ्कनीयम् । धीत्वस्वप्रकाशत्वे सिध्यत इत्यर्थ इति । धीत्वे साधिते तेन स्वप्रकाशत्वं सिध्यतीत्यर्थः । ननु धीत्वं स्वप्रकाशता च ज्ञातुर्विषयप्रकाशनस्वभावतयोपलब्धेरिति भाष्ये धीत्वस्वप्रकाशत्वयोः साक्षात् साधिका (स्व)विषयप्रकाशनतयोपलब्धिरिति प्रतीयते । तस्याधीत्वसाधकत्वं धीत्वस्य च स्वप्रकाशतासाधकत्वमिति व्याख्याने भाष्यस्वारस्यं नास्तीत्यपरितोषादन्यथा व्याचष्टे- यद्वा धीत्वं धीस्वरूपमात्रमिति । धीस्वरूपं तस्य स्वप्रकाशत्वं च विषयप्रकाशनस्वभावतयोपलब्धेः सिद्धमिति भाष्यार्थ इत्युक्त्तं भवति । आत्मस्फुरणमिति ।आत्मस्वरूपस्फुरणमित्यर्थः । भाष्ये- स्वाभिमततद्विदाभेदैश्चेति । "अनुत्पन्नत्वान्नित्यत्वम्; नित्यत्वादात्मनो नानात्वमपि न सहते' इत्येवं परेण साधनादिति भावः । पूर्वं सविशेषत्वनिरासकहेतुभिः सविशेषत्वमुक्त्तमिति । "अतः कैश्चिद्विशेषैर्विशिष्टस्य' इति भाष्येणेत्यर्थः । ततः कतिपयेति । "ज्ञातुर्विषयप्रकाशनस्वभावतयोपलब्धेः' इति भाष्येणेत्यर्थः । केचित्तु- "स्वाभिमततद्विधाभेदैः' इति भाष्येणेत्यर्थः सति व्याचक्षते । शब्दप्रत्यक्षयोः सविशेषविषयत्वम् स्वप्रकाशवृवि निरूप्येति । पूर्वस्मिन् पक्षे स्वप्रकाशवृत्तिः प्रतिज्ञातसर्वप्रमाणसविशेषविषयत्वाननुप्रविष्टा; द्वितीयपक्षे तु सापि तत्र निवेशितेति विवेकः । अन्तरङ्गत्वेनोभयवादिसंमतस्येति । पूर्वस्मिन् पक्षे परोक्त्तं बलीयस्त्वं न सिद्धान्तिसंमतम्; सिसिद्धान्तिसंमतः सविशेषवस्तूबोधकत्वातिशयो न परसंमतः । अस्मिन् पक्षे अन्तरङ्गत्वाकार उभयसंमतः इति विवेकः । ननु निर्विशेषशब्देनेति । "निर्वशेषं वस्तु नास्ति' इत्यत्र निविर्शेषशब्देनेत्यर्थः । निषेधोऽनुपपन्न इति । प्रतीतेः सर्वस्या अपि प्रमारूपत्वादित्यभिमानः । भ्रान्तिप्रमितिविभागादिति प्रमितिविषयनिषेधे हि दोषः, न भ्रान्तिविषयनिषेधे इति भावः । निर्विशेषशब्दजनितेति । प्रमाणाभावसप्रसक्त्ता भ्रन्ति "निर्विशेषं नास्ति' इति प्रमाणेन बाध्यत इत्यर्थः । भ्रान्तित्वे हेतुमाह- मिथोऽन्वयानर्हार्थगोचरेति । परस्परानन्वितार्थान्वयविषयत्वमेव भ्रान्तित्वमिति भावः । केचित्तु- ननु निर्विशेषशब्देन निर्विशेषं वस्त्विति ग्रन्थमन्यथा व्याचक्षते "न निर्विशेषवस्तुनि शब्दः प्रमाणम्' इति भाष्यवाक्यस्थनिर्विशेषशब्देनेत्यर्थ इति । अस्मिन् पक्षे निर्विशेषवस्तुनः शब्देन प्रतिपादने निषेधोऽनुपपन्न इति ग्रन्थः स्वरस्यः । तथा, नैवम्, भ्रन्तिप्रमितिविभागात् । निर्विशेषशब्दजनिता मिथोऽन्वयानर्हार्थगाचरा भ्रान्तिः प्रमितिजनकैः शब्दैः इत्यस्यायमर्थः- निर्विशेषशब्दजनित परम्परन्वयायोग्यधर्मधर्मिविषयकनिर्विशेषशाब्दत्वभ्रान्तिः निविर्शेषं न शाब्दम्' इति शब्दप्रमाणकत्वाभावप्रमितिजनकैः शब्दैर्बाध्यते, भ्रान्तित्वेन माष्यते । भ्रमत्वबुद्धिर्हि बाध इति । अधिकरणतदसाधारणेति । अधिकरणत्वतः अधिकरणासाधारणनिषेध्यप्रतिपक्षात् धर्मतश्चेत्यर्थः । विशेषाभावाधिकरणस्य निर्विशेषशब्दार्थस्य ब्रह्मणः परेणाष्यङ्गीकृतत्वादधिकरणशब्दो भावप्रधान एव । तदसाधारणभूतो निषेध्यप्रतिपक्षधर्मः तदसाधारणनिषध्प्रतिपक्षधर्मः । अधिकरणालणान्निषेधकशब्दस्यानन्वय एव स्यादिति । विशेषाभावाधिकरणत्वरूपनिर्विशेषशब्दप्रवृत्तिनिमित्ताभावे निर्विशेषशब्दस्यापार्थकत्वमेव स्यादित्यर्थः । दूषणान्तरमाह - न हि निर्विभक्त्तिक इति । ततश्च विभक्त्तयर्थसंख्यान्वयोऽपि स्यादिति भावः । पदान्तरानन्वित इति । ततश्च निर्विशेषयं वस्त्वस्ति' इत्युक्त्ते वस्तुत्वास्तित्वान्वयावश्यंभाव इति भावः । अन्यपदाथर्ाभिधानमिति । "अनेकमन्यपदार्थे' इत्यनुशासनादन्यस्वरूपार्थामिधानमवर्जनीयमिति भावः । इदमुपलक्षणम् । मत्वथर्े बहुेव्रीहेरनुशिष्टत्वात् मत्वर्थात्मकसंबन्धरूपविशेषाभिधानमवर्जनीयमित्यपि द्रष्टव्यम् । तत्पुरुषपदप्रयोगं चेति । "निर्गतो विशेषत्' इत्येवं "निरादयः क्रान्ताद्यथर्े पञ्चम्या' इति समानेन निर्गमनक्रियाश्रयत्वस्य प्रतीत्यवश्यंभावादिति भावः । निर्विकल्पकसविकल्पकनिरूपणम् निर्विकल्पकानुभूतार्थस्येति । सविकल्पकानुभूयमानार्थप्रतिसंधानहेतुत्वेन निर्विकल्पकस्य निरूपणीयतया तस्य सविकल्पकज्ञानसाध्यत्वात् सविकल्पकं प्रथमं निरूपितमिति भावः । पश्चादुद्दिष्टस्य सविकल्पकस्य बुद्धिस्थत्वं चकारात् समुच्चीयत इत्यपि द्रष्टव्यम् । सविकल्पकस्वरूपं प्रदर्शितमिति । पश्चादुद्दिष्टमपि प्रागिति शेषः । कल्पनामपि व्युदस्यति- त्रिकोणेति इति ग्रन्थानन्तरम्, "यद्वा अनुपपत्तिं व्युदस्यति- त्रिकोणेति' इति पाठः सुगमः । अध्याहृतशङ्कावाक्येन ग्रहणायोगादिति पञ्चम्या अन्वय इति । सर्वविशेषवियुक्त्तस्य ग्रहणं कल्प्यमिति शङ्कावाक्यप्राप्तप्रतिक्षेपकत्वेनेतेयर्थः । कस्यचिदपि पदार्थस्य ग्रहणायोगान्न सवर्विशेषवियुक्त्तस्य ग्रहणं कल्प्यमित्यध्याहृतकल्प्यपदेनान्वय इति भावः । तमेवान्वयं दर्शयति- दृष्टव्याप्तीत्यादिना । प्रथमद्वितीयपिण्डयोरिति । प्रथमद्वितीयपिण्डग्रहणयोरिर्थः । गोत्वानुवृविप्रतीत्यप्रतीत्योरिति । चक्षुषा पृथिवीग्रहणेऽपि न गन्धग्रहणम्, गन्धस्य चक्षुरयोग्यत्वात्; इह तु न तथेति भावः । अपृथविसद्धत्वेन तन्नास्तीति परिहरतीति । "संस्थानेन विना संस्थानिनः प्रतीत्यभावात्' इत्यस्य भाष्यस्य संस्थानेन विना संस्थानिनोऽभावादित्येवार्थः । प्रतीत्यभावकथनं तदुपपादनायेति भावः । संस्थानरूपशब्देनाभिप्रेतोऽर्थ इति । अपृथक्सिद्धत्वमेव संस्थानशब्देनाभिप्रेतमिति भावः । यद्वा "इत्थम्' इत्यनेन विवृतो भवतीति योजनां । प्रकारप्रकारिभावेन ग्रहणोपपत्तेरिति । जातिव्यक्त्तिमात्रयोरिति शेषः । जात्यादयो विशेष्यं चेति । अत्र विशेषणमात्रमेव गृह्यते, न विशेष्यमिति कश्चित् पक्षः । विशेषणवत् विशेष्यं च गृह्यते एव; वैशिष्टयमात्रं न गृह्यत इत्यपरः । ननु विशेषणविशेष्यभावस्य सप्रतियोगिकत्वादिति । दण्डविशिष्यज्ञाते दण्डे पुरुषप्रतियोगिकविशेषणत्वं भासते; पुरुषे च दण्डप्रतियोगिकविशेष्यत्वम् । ततश्च विशिष्टज्ञानविषयाभूतस्य विशेषणविशेष्यभावस्य सप्रतियोगिकत्वात् तज्ज्ञानं पूर्वमपेक्षितमिति भावः । न च निर्विकल्पकवादिना विशेषणज्ञानस्यैव हेतुत्वमभिप्रेतम्; न विशेष्यमानस्यहति वाच्यम्; अस्य मतान्तरत्वेनादोषात् । तस्यापि स्वभावस्य स्वविशेष्यभूतमिति । जात्यादेर्विशेषरत्वस्वभावलक्षणविशेषणत्ववैशिष्टयं न प्रथमतोऽवगतम्, येन प्रथमतो विशिष्टप्रतीत्यभ्युपगमः स्यादिति भावः । विशेषणत्वं न प्रथममिति विशेषणत्ववैशिष्टयमित्यर्थः । किंतु स्वरूपमात्रमिति चेदिति । परस्पराविशिष्टानि व्यक्त्तिजातितद्विशेषणत्वानि प्रतिपन्नानीत्यर्थः । तावतापि विशेषणविशेष्यभावव्यत्याससंभवादिति भावः । विशेषणतत्स्वभावयोरिति । परस्परानन्विततया गृहीतयोर्विशेषणतत्स्वभावयोर्विशिष्टप्रतीतिदशायां व्यत्यासः प्रसज्येत । अतस्तस्यापि धर्मान्तरभानेऽत्रानवस्थेति भावः । यदि व्यत्यासविशिष्टप्रतीतिप्राथम्यप्रसङ्गपरिहारायेति । जात्यादिस्वरूपस्यैव विशेषणत्वरूपतया वस्तुस्वभावादेव न व्यत्यासप्रसक्त्तिः । धर्मान्तरस्याभावात् वैशिष्ट्याप्रसक्त्तेर्न विशिष्टप्रतीतिप्राथम्यप्रसङ्गः, नाष्यनवस्थेति भावः । विशेषणतया विशेष्यतया च स्यादिति । न च विशेषणत्वस्य स्वरूपरूपस्य प्राग्गृहीतत्वेऽपि विशेषणतावैशिष्टयस्याभानान्न विशेषणतया प्रतीतिप्रसङ्ग इति वाच्यम्त- द्वैशिष्टयस्यापि स्वरूपरूपतया तस्यापि भानावश्यंभावादित्यत्र तात्पर्यात् । भिन्नसामग्रीवेद्यवस्तुगोचरत्वमुपाधिः स्यादिति । ननु निर्विकल्पकवादिमते विशिष्टज्ञाने विशेषणज्ञानघटिता सामग्री; विशेषणज्ञाने तु न तथेति भिन्नसामग्रीवेद्यत्वस्योपाधेः दूषितत्वादित्यभिमानात् । पक्षव्यवच्छेद्यत्वसिद्धेरिति; पक्षव्यवच्छेद्यत्वस्य सिद्धिर्येन, स पक्षव्यवच्छेद्यत्वसिद्धिः; पक्षमात्रव्यावर्तकस्येत्यर्थः । यद्वा पक्षे साध्यव्यवच्छेदस्य सिद्धेरित्यर्थः । बाधोन्नीतपक्षेतरत्वस्येवानुकूलतर्के सत्युपाधित्वसंभवादिति भावः । तर्कबलादुपाधित्वस्वीकारे दृष्टान्तद्वयमाह- यथा प्रध्वंसाभावेत्यादिना । अयं भावः- यथा साधनावच्छिन्नसाध्यव्यापके भावरूपत्वे सति आदिमत्त्वरूपे आर्द्रिेन्धनसयोगरूपोपाधौ च भावत्वार्द्रत्वरूपविशषषणयोः साध्यव्यापकत्वानुपयुक्त्तयोरप्यनुकूलतर्कवशादुपाधिकोटिप्रवेशः, एवं भिन्नसामग्रीवेद्यत्वमित्यत्र साध्यव्यापकत्वानुपयुक्त्तस्यापि भिन्नेत्यस्योपाधिविशेषणत्वं संभवतीत्यपि द्रष्टव्यम् । सर्वत्राग्निमतीति । आर्द्रेन्धनशून्यस्थलेऽपीत्यर्थः । ननु जन्यविशिष्टज्ञानत्वस्य बाधकं विना कार्यमात्रवृत्तिधर्मत्वेन कार्यतावच्छेदकत्वात् तदवच्छिन्नेऽनुगतकारणत्वस्य वक्त्तव्यत्वात् जन्यविशेषणज्ञानस्य हेतुत्वसिद्धौ जागराद्यसविकल्पकज्ञानहेतुतया कारणभूतं विशेषणज्ञानं सिध्यन्निर्विकल्पकमेव सिध्यतीति चेत्- न; विशिष्टमानत्वं हि विशेषणविशेष्यसंबन्धविषयकज्ञानत्वम्; तच्च विशेषणविशेष्यतत्संबन्धभानसामग्य्रैवोपपन्नम्; न तु कार्यतावच्छेदकं, नीलघटत्ववदर्थवशसंपन्नत्वात् । ननु विशिष्टज्ञाने विशेषणज्ञानहेतुत्वमवश्याश्रयणीयम्; इतरथा जातिव्यक्त्तयोरिन्द्रियसंनिकर्षेऽविशिष्टेऽपि कताचिज्जातिविशेषणिका व्यक्त्तिविशेष्यिका प्रतीतिर्जायते कदाचिच्च तद्वैपरीत्येनेति सर्वसिद्धव्यवस्था भज्येत । विशेषणज्ञानकारणत्वेऽभ्युपगते तु यस्य प्रागवगति;, तद्विशेषणकं विशिष्टज्ञानमुत्पद्यत इति व्यवस्था सुवचेति चेत्- न; यत्रोभयविषयकं निर्विकल्पकं तत्र द्वयोरपि प्रागवगतत्वाविशेषाद्विशेषणविशेष्यभावव्यवस्थापकस्य कस्याष्यभावादव्यवस्थाप्रसक्त्तिरतदवस्थैव स्यात् । यदि च तत्रादृष्टं व्यवस्तापकम् । तदेव सर्वत्र व्यवस्थापकमस्तु; किं विशेषणज्ञानकारणत्वाभ्युपगमेन? ननू गोत्वप्रत्यासत्तिजन्यंज्ञानं गोत्वप्रकारकमेव, न व्यक्त्तिप्रकारकमिति सिद्धम् । तत्र यदि विशेषणज्ञानं विशिष्टज्ञाने कारणं न भवेत्, तदा सामान्यप्रत्यासतिजन्यं ज्ञानं पूर्वानवगतव्यक्त्तिविशेषणकमपि कदाचित् स्यात्, पूर्वावगतमेव विशेषणमिति नियमाभावादिति चेत्- न; सामान्यप्रत्यासतिजन्यसकलव्यक्त्तिविषयकज्ञानस्यैवाभावात् । तस्माद्विशिष्टज्ञानस्य विशेषणविशेष्यतद्वैशिष्टयभानसामग्य्रैवोपपन्नत्वान्न विशेषणज्ञानत्वं कारणतावच्छेदकम् । यदि ह्यनुमित्यननुमितिरूपज्ञानद्वयवन्निर्विकल्पकसविकल्पकरूपज्ञानद्वयं प्रामाणिकं स्यात्, तदा सामान्यसामग्रीत एव विशिष्टज्ञानोत्पत्तशै सर्वमपि ज्ञानं विशिष्टज्ञानं स्यादिति भयेन विशेषसामग्री कल्प्येत । न च तदस्ति, निर्विकल्पकस्याद्याष्यसिद्धेः; सर्वस्यापि ज्ञानस्य सविकल्पकत्वात् । "इदमित्थम्' इति हि सर्वापि धीः । अन्यथा निष्प्रकारकधीवन्निर्विषयापि धीः स्यात् । इच्छाऽपि काचिन्निर्विषयाऽतीन्द्रिया च स्यात् । एवं द्वेषादयोऽपीत्यलमतिचर्चया । तदेतःसर्वमभिसंधायोपसंहरति- अतो यथोक्त्तस्वरूपे एव निर्विकल्पकमबविकल्पकं इति । द्वितीयादित्वेन पिण्डग्रहणेष्विति । अयं भावः- अनुवृत्तग्रहणरहितेषु प्रथमेतरग्रहणेषु सविकल्पकत्वाभावापादनं तु न संभवति, प्रथमेतरत्वेन ग्रहणेऽनुवृविग्रहणनैयत्यादिति । भेदाभेदवादनिरासः अत्र सहोपलम्भनियमसमानाधिकरणप्रत्ययौ भेदाभेदसाधकाविति । ननु केवलभेदे केवलभेदे च सामानाधिकरण्यानुपलम्भादस्तु सामानाधिकरण्यं भेदाभेदसाधकम् । कथं सहोपलम्भनियमो भेदाभेदसाधकः? न तावत् सहोपलम्भनियम एकज्ञानविषयत्वम्, तस्यैक्येऽपि दृष्टत्वात् । नाष्येककालीनोपलम्भद्वयविषयत्वम्, जातिव्यवत्योस्तदभावात् । नाप्युपलम्भसामग्रीद्वययौगपद्यनियमः, उपलम्भैक्येन सामग्रया अप्येकत्वात् । न च घटपटसमूहालम्बने उपलम्भैक्येऽपि सामग्रीद्वित्वं दृष्टमिति वाच्यम्- घटेन्द्रियसंनिकर्षो घटज्ञानसामग्री, पटेन्द्रियसंनिकर्षः पटज्ञानसामग्रीत्यन्यत्र सामग्रीभेदनिधारणसंभवात् तत्र तथा; इह तथा अभावात् । न च जातीन्द्रियसंनिकर्षो जातिज्ञानसामग्री; व्यक्त्तीन्द्रियसंनिकर्षो व्यक्त्तिज्ञानसामग्रीतिभेदः संभवतीति वाच्यम्, भेदस्य वा अभेदस्य वाऽध्याष्यसिद्धेः, भेदसिद्धौ च तदधीनस्य सहोपलम्भनियमस्य न भेदसाधकत्वम्, अपित्वभेदमात्रसाधकत्वमित्येव स्यात् । किंच एकशब्दानुविद्धप्रत्ययस्य "पुरोवर्त्येकः' इत्येवंरूपस्य जातिव्यक्त्तयैक्यसाधकत्वेऽपि प्रथमपिण्डे भेदाग्रहणस्य कथमभेदसाधकत्वम्? न हि प्रथमतोऽगृहीतां सर्वमसदित्यस्ति । न हि विशेषादर्शनदशायामप्रतीतत्वादसत्त्वमिति काचिद्युक्त्तिरस्तीति चेत् उच्यते- सहोपलम्भनियमो ह्येकोपलम्भविषयत्वमेव । तच्चैक्यसाधकमेव । तद्द्वारा भेदाभेदसाधकम् । उत्तरत्र तदनुगुणवाक्यानां बहूनामुपलम्भात् । नन्वेवमेकशब्दानुविद्धप्रत्ययप्रथमपिण्डग्रहणाभेदग्रहणयोरष्यभेदद्वारा भेदाभेदसाधकत्वसंभवात् पृथक्क्यृ, तयोरभेदसाधकत्वमित्युक्त्तरयुक्त्ता स्यात्,(?) त्रयाणमष्येकीकरणस्यैव युक्त्तत्वादिति चेत्- सत्यंमभेदद्वारा भेदाभेदसाधकत्वांशे (?) त्रयाणामष्यैकराश्यम् । अपितु तयोर्युक्त्तयोरभ्युच्चययुक्त्तित्वमिति तयोरेकराशीकरणम् । अत एव न तद्विषयदूषणस्याष्यवकाशः, तयोरभ्युच्चयमात्रत्वादिति । स्वपर्यवसितेति । स्वनिष्ठेत्यर्थः । पाररन्त्र्यस्वभावशून्येति यावत् । ननु सहोपलम्भनियमस्य भेदाभेदसाधने नासाधारणत्वम्, भेदाभेदवतः सपक्षस्यैवाभावेन तद्वयावृत्तिरूपासाधारणत्वा प्रसक्त्तः । अत एव पृथिव्यामितरभेदे साध्ये जलदित्रयोदशभेदवतः सपक्षरयाभावान्नासाधारण्यमित्यस्वरसादाह - किं च विरुद्ध एवेति । द्वित्वसाधकसहोपलम्भनियम इति । द्वित्वसाधकस्य सहोपलम्भस्य नियम इत्यर्थः । उभयत्र विशेषणविशेष्यभावः समानः' इति भाष्यमुभयत्र विशेषणविशेष्यभावे विप्रतिपव्यभावेनः मन्दप्रयोजनमित्याशङ्कय शङ्काविशेषनिरासपरतया व्याचष्टे- यद्येवं जातिकुण्डलादिरित्यादिना । भाष्यस्थं समानपदं व्याचष्टे- उभयसंप्रतिपत्तेरिति । एवं तात्पर्यवर्णनस्य क्लिष्टत्वादन्यथा व्याचष्टे- यद्वा पृथक्संस्थानसंस्थितानामिति । सहोपलम्भनियमोनान्यत्रेति व्यवस्थासिध्द्यर्थमिति । सहोपलम्भप्रयोजकापृथ्सिद्धत्वनियम इत्यर्थः ततश्च सहोपलम्भव्यवस्थाया अपृथक्सिद्धत्वेन प्राक् समर्थितत्वात् कथमस्याः शङ्काया उत्थानमिति न चोदनीयम् । इयांस्त्विति भाष्ये तुशब्द एवकारार्थ इत्यङ्गाकृत्यान्ययोगन्यवच्छेदपरतया व्याचष्टे- इमानेवेति । तुशब्दस्यावधारणार्थत्वमस्वरसमित्यन्यथा व्याचष्टे- यद्वा विशेषणविशेष्यमावप्रसक्त्तेति । घटे पटस्याभाव इति । तादात्म्यसंबन्धेनेति शेषः । यद्वा पटस्याभावः पटत्वाभाव इत्यर्थः । भेद इति । पटाद्भेद इत्यर्थः । अनुमानादेः निर्विशेषविषयत्वनिरासः वस्तुगतस्वभावविशेषैस्तदेव वस्तु निर्विशेषमिति भाष्ये सर्वप्रमाणविषयस्य सविशेषस्य वस्तुनः स्वभावविशेषैर्निर्विशेषतया निष्कर्षे निर्विशेषत्वासिद्धिर्वाग्विर्विरोधश्चोच्यत इति प्रतीयते । तच्चायुक्त्तम्, अनुक्त्तोपालम्भत्वात् । स्यानुभवविषये हि परैर्निष्कर्ष उक्त्त इत्यांशङ्कय स्वानुभवविषयनिष्कर्ष एव दूषणमनेनोच्यत इत्याह- प्रमाणानीत्यादिना । तानि तर्कपराहतानीति । अतो निरपवादस्वानुभवसिद्धं निर्विशेषमिति शेषः । स्मरणमात्रस्य मन्दप्रयोजनत्वमाशङ्कयान्यथा व्याचष्टे- यद्वा पूर्वं स्वानुभवसिद्ध इति । सन्मात्रग्राहिप्रत्यक्षभङ्गः भेददूषणनिरासश्च न केवलं सविशेषेति । यद्यपि "यदुक्त्त तदपि निरस्तम् इत्युक्त्ते परोक्त्तेन पूर्वनिरस्तेनार्थान्तरेणैव समुच्चयो वक्त्तुमुचितः; न तु सविशेषविषयत्वोपपादननिर्विशेषविषयत्वोपपादनानुपपत्त्योः; तथापि "इष्टं च सिद्धम्, अनिष्टं च निरस्तम्' इत्यादौ तथापि दर्शनादेवमुक्त्तमिति द्रष्टव्यम् । निर्विशेषविषयत्वोपपादनानुपपत्तिश्चेति । सन्मात्रग्राहिप्रत्यक्षस्य दूरोत्सारितत्वान्निर्विशेषयविषयत्वोपपादनानुपपत्तिः फलितेति फलितानुपपत्त्या समुच्चयः । एतदम्बरमादाह- न केवलं भिन्नविषयत्वं स्थापितमिति । प्रतियोगिस्मरणकृतविलम्बे सत्यपीति । एकक्षणमात्रवर्तिनः सद् ग्राहिप्रत्यक्षस्य प्रतियोगिस्मरणसापेक्षभेदोल्लेखव्यवहारसामर्थ्यं नास्तीति पूर्वपक्षे यदुक्त्तम्, तत्र भेदस्यातिरिक्त्तत्वपक्षेऽपि भेदस्य दुर्निरसतया प्रत्यक्षस्य क्षणमात्रस्थायित्वनियमं परित्यज्य भेदो(दव्यवहारा)ल्लेखार्थमनेकक्षणस्थितिरष्यन्यथानुपपत्त्या कल्प्या । यदि हि तादृशक्लिष्टकल्पनमन्तरेणैव जात्यादेरेव भेदत्वं सुघटम्, तदा परोक्त्तयुक्त्तेर्दूगेत्सारितत्वं किमु वक्त्तव्यमिचाशयः । प्रथमचशब्दस्येति । ननु अतःशब्दपरामृष्टस्वपरनिर्वाहकत्वस्यानवस्थादिपरिहारे निरपेक्षहेतुतया अतः शब्दान्वितचशब्दप्रतिपाद्यसमुच्चेतव्यान्तराभावात् "न च' इत्यादिवत् च शब्दो वाक्यालङ्कार इति चेत्- न; चशब्दं भिन्नक्रममाश्रियानवस्था च अन्योन्याश्रयणं च(दूषणान्तरञ्च) नास्तीत्यभ्युपगमेनादोषात् । अनवस्थापरिहारसिद्धाविति । यद्यपि संवेदनरूपादिवदनवस्ताभीत्या स्वपरनिर्वाहकत्वसिद्धिरिति वदन्तं प्रति नास्याः शङ्काया उत्थानम्, तथापि तदनादरेणेयं प्रवृत्तेति द्रष्टव्यम् । कारणनिरूपणायापह्नवमर्हतीति । कारणनिरूपणं प्रसजेदित्येवं भीत्या स्फुटावधारितं कार्यं नापह्नवमर्हतीति भावः । प्रपञ्चस्य बाध्यत्वज्ञानमिति । बाध्यत्वरूपभेदविषयज्ञानमित्यर्थः । पञ्चमं पक्षं प्रतिक्षिपति- न च बाध्यविषयत्वमिति । तथा सतीति । भेदस्य सर्वस्य बाध्यत्वे प्रपञ्चबाध्यत्वरूपभेदस्यापि बाध्यतया प्रपञ्चसत्यत्वमेव स्यादित्यर्थः । "स्वशास्त्र निर्णये सत्य इति । बाध्यत्वात्मकभेदलक्षणशास्त्रार्थे सत्ये सति भेदस्य दुर्निरूपत्वयुक्त्तेरप्रवृत्तेस्तुल्यन्यायतया प्रामारिकस्य भेदान्तरस्यापि सत्यत्वं स्यादित्यर्थः । स्वशास्त्राथर्स्य भेदमिथ्यात्वस्यासत्यत्वे तद्विरुद्धसत्यत्वोन्मज्जनप्रसङ्ग इत्यर्थः । केचित्तु स्वशास्त्रार्थनिर्णये सत्ये सत्येव लोके निणर्या अस याःस्युः । तस्यैपासत्यत्वे लोकनिर्णयसत्यत्वं कुतो न भवेदित्यर्य इति वदन्ति । शब्दस्वभावायत्तत्वान्नाथर्दूषणत्वमिति । यथैकस्यैवार्थस्य स्वशब्दोल्लेखने निरपेक्षस्यापि कठितत्वलधुत्वादिशब्दोल्लेखने सापेक्षत्वम्, यथा वा ज्ञानानन्दाद्यभेदो ब्रह्मस्वरूपमिति वदतस्तव मते ब्रह्मशब्दोल्लेखने निरपेक्षस्यापि अभेदशब्दोल्लेखने सापेक्षत्वम् , तथेहापि घटशब्दोल्लेखने निरपेक्षस्यापि भेदशब्दोल्लेखने सापेक्षत्वमित्यस्तु; एकस्यैव गमनस्य गच्छति, चलति' शब्दोल्लेखाभ्यां, प्रयत्नस्य च "करोति, प्रयतते' शब्दोल्लेखाभ्यां कर्मसापेक्षत्वनिरपेक्षत्वयोः शब्दस्वभावप्रयुक्त्तत्वदर्शनादििीत भावः । तदवच्छेदकमहिषादिपदार्थेति । व्यावृत्यवच्छेदकेत्यर्थः । महिषादिप्रतियोगिकव्यावृत्तिबुद्धि हेतुत्वप्रवृत्तिनिमित्तपुरस्कारेण भेदशब्दो गोत्वं दर्शयतीयर्थः । तटस्थोपाधिभेदादिति । घटकोपाधिभेदादित्यर्थः । कत्रैच्छौ प्रयोगाप्रयोगाविति । महिषादिपदार्थान्तरपुरस्कारेण गोत्वे ज्ञातेऽपि प्रयोगाप्रयोगावैच्छावित्यर्थः । न तु गोत्वज्ञानमात्रेणेति मन्तव्यम्, तावता भेदव्यवहारासंभवादिति द्रष्टव्यम् । तद्योगकार्यव्यावृत्तीति । भेदरूपधर्मान्तरयोगवार्या या व्यावृत्तिधीस्तद्धेदत्वादित्यर्थः । अभेदेऽपि तुल्या इति । भेदः स्वरूपं धर्मो वेत्यादिभेदविभीषिका । अकारमात्रप्रदलेषे स्यादिभेदविभीषिका ।।' इत्युक्त्तेरिति भावः । ब्रह्माद्वितीयमित्यादिपदानां पर्यायत्वं च स्यादिति । द्वितीयपदस्य भेदपरत्वेनाद्वितीयमित्यस्याभेदार्थकत्वमिति भावः । ज्ञाततयैव परमर्शप्रसङ्ग इत्यर्थ इति । न च - प्रत्ययमात्रस्य सन्मात्रग्राहित्वादज्ञाततयाऽपि "परमर्शसंभवः; किंच सन्मात्रांशे ज्ञातत्वापादनमिष्टमेव; अंशान्तरे तु न ज्ञातत्वमिति कथं तदापादनसंभव इति वाच्यम्- पूर्वोक्त्तदूषणे तात्पयर्ात् । समवेतशब्दो विशेषणौकस्वभावपर इति । सिद्धान्ते सवमायानभ्युपगमादिति भावः । त्तत्तत्संस्थानवत्तयेति । असाधारणधर्मवत्तयेत्यर्थः । कालविशिष्टतयेति ; कालस्य सर्वेन्द्रियग्रह्यत्वादिति भावः । सविकल्पके तु देशादीनां बहूनां विशेषणत्वमिति । यद्यपि सिद्धान्ते निर्वकल्पकेऽपि देशादय्रोपि विशेषणं भवन्त्येव, तथाष्यनुवृत्तत्वादेनिर्र्विकल्पके भानं नास्तीत्यत्र तात्पर्यात्(र्यम्?) । गन्धस्थले देशग्रहणस्य प्रथमतोऽभावमभिप्रेत्य तथोक्त्तमित्यापि केचित् । जातेः संस्थानरूपत्वसमर्थनम् संस्थानातिरेकिणोऽनेकेष्वेकाकारबुद्धिबोध्यस्येति भाष्ये संस्थानातिरिक्त्तैकाकारबुद्धिबोध्यनिषेधस्य पर्यवसाने द्वेधा घटते । संस्थानस्यैवैकाकारबुद्धिबोध्यत्वाद्वा तदतिरिक्त्तस्यैकाकारबुद्धिबोध्यस्याप्रामाणिकत्वाद्वेत्यभिप्रेत्य द्वेधापि व्याचष्टे- अयं सास्त्रादिमानित्यादिना । नामान्तरेणेति । अतिरेकवादद्रपीति । भाष्यस्य मतद्वयसंप्रतिपन्नसंस्थानस्यान्यतरसंप्रतिपन्नजात्यैक्यं न युक्त्तमिति तात्पर्यमिति भावः । केचित्तु- उभयसंप्रतिपन्नेनोपपत्तौ नातिरिक्त्तं कल्प्यमित्येव अतिरेकवादेऽपीति । भाष्ये स्वरसतः प्रतीयत इति वर्णयन्ति । परैरवयविनोऽसमवायिकारणत्वेन संस्थानं स्वीकृतमिति । यद्यपि द्रव्यविशेषविषय एवेदम्; न सर्वत्र तथापि क्कचिज्जात्यपलापे तयैव रीत्याऽन्यत्रापि तदपलापः सिध्यतीति भावः । जातिमात्रोच्छेदश्च स्यादिति । सिद्धान्तेऽप्याकृतिरूपजातेः क्कचिदभ्युपगमात् स न स्यादित्यर्थः । जात्यजातिसाधारणमिति । अवयवसंयोगविशेषशौक्लयादिसाधारणमित्यर्थः । ननु स्वासाधारणमित्यत्र स्वशब्दः किमित्यादि । यद्यपि स्वशब्दस्य प्रकृतवाचिशब्दत्वात् यो यस्यासाधारणो धर्मः स तस्य संस्थानम्, यथा "असाधारणधर्मो लक्षणम्' इत्यत्र । संस्थानशब्दो हि सिद्धान्ते लक्षणशब्दापरपर्याय एव । अतो न विकल्पावकाशः, अथापि शिष्यबुद्धिविशदीकरणायायं प्रपञ्च इति द्रष्टव्यम् । एकशब्दप्रवृत्तिनिमित्तत्वाभावादितीति । न च गृष्टिधेनुवशावष्कयण्यादिशब्दवत् खण्डयोवाचकमपि किंचित्पदं किं न स्यादिति वाच्यम्, अनुपलब्धेरिति भावः । कस्तर्हि जातिरूपसंस्थानानामिति । अवयवसंयोगविशेषरूपसंस्थानानां शौक्लयादिभ्यः संस्थानेभ्यः कथं भेदः? उभयोरपि संस्थानत्वस्याविशिष्ट त्वेन, "जातिवाचिन उत्पलशब्दस्य प्राधान्यम्; गुणवाचिनो नीलादिशब्दस्य गुणत्वम् । ततश्च नीलादिशब्दस्य विशेषणत्वमेव । अत एव, "विशेषणं विशेष्येण बहुलम्' इत समासो "नीलोत्पलम्' इत्येव; न तु "उत्पलनीलम्' इति' इति व्यवस्था कथं स्यादित्याक्षेपाभिप्रायः । जातिरूपसंस्थानलक्षणमिह विवक्षितं चेदिति । ननु "यो यदसाधारणो धर्मः, स तस्य संस्थानम्' इति संस्तानसामान्यलक्षणोस्थिते जातित्वे सति असाधारणधर्मत्वं जातिरूपसंस्थानलक्षणं भविष्यतीति कोऽसौ विचारः? किंच शौक्लयादिसंस्थानेष्वपि प्रकृताकारेण सुसदृशव्यक्त्तयः समस्ता इति विवक्षा आवश्यकी, शौकल्यादेरपि प्रकृताकारेण सुसदृशव्यक्त्तयसाधारणधर्मत्वस्यावश्यवक्त्तव्यत्वात् । संस्थानरूपा घटत्वादिजातयः प्रतिव्यक्त्ति भिन्नाः; संस्थारूपाः शौक्लयादयश्च प्रतिव्यक्त्ति भिन्नाः । सौसादृश्येनैकीकरणं जात्यजातिसाधारणमेव । को विशेष इति चेत् भावानवबोधात् । "संस्थानं नाम स्वासाधारणं रूप' मिति भाष्यस्य जात्यजातिसाधारणसंस्थानस्वरूपनिर्वचनपरत्वमिति पूर्वमुक्त्तं पक्षं परित्यज्य जातिरूपसंस्थानस्यैव लक्षणमुच्यत इति व्याख्यायामित्यर्थः । नन्वेवं व्याख्यायां पूर्वपक्षे किमस्वरसवीजमिति चेत्, उच्यते- "वस्तुसंस्तानरूपजात्यादिलक्षणभेदविशिष्टमेव प्रत्यक्ष' मिति भाष्ये संस्थानशब्दस्यासाधारणधर्मरूपसंस्थानपरत्वविवक्षायां नैयायिकादीनामपि जातेरसाधारणधर्मत्वं सिद्धमेवेति संस्थानमेव जातिरिति प्रसाधनं व्यर्थं स्यात् । संस्थानस्योभयसंप्रतिपन्नत्वादिति । भाष्येऽष्यसाधारणधर्मस्योभयसंप्रतिपन्नत्वाच्चेति न युज्यते । अतः प्रांक्त्तनसंस्थानशब्दानामवयवसंयोगविशेषपरत्वं सिद्धम् । अतस्तदवैरूप्यायेदमपि तथैव वक्त्तुमुचितमित्याकृतिरूपसंस्थानमात्रपरतया संस्थानं नामे'ति भाष्ययोजनायामित्यर्थः । अत आकृतिरूपो धर्मविशेषः संस्थानमिति न काष्यनुपपत्तिरिति द्रष्टव्यम् । देशतः कालतश्च नोपपद्यत इति । गकारदेशानन्तरदेशत्वलक्षणं वा गकारोत्तरकालत्वलक्षणं वा आनुपूर्व्यमौकारस्य नोपपद्यते, वर्णानां नित्यत्वाद्विभुत्वाच्चेति भावः । तस्या उच्चारणनिबन्धनत्वादिति । गकारोच्चारणानन्तरोच्चारणविषयत्वमेवौकारस्यानुपूर्व्यमित्यर्थः । वृविविकल्पादिदौर्घट्यमिति । सादृश्यमेकदेशेन वर्तते चेत्, सादृश्यपर्याप्त्यधिकरणत्वाभावात् द्वित्वपर्याप्त्यनधिकरण एकस्मिन् "द्वौ' इति शब्दस्याप्रयोगवत् सादृश्यपर्याप्त्यनधिकरणे "सादृशः' इति प्रयोगो न स्यात्; सावयवत्वप्रसङ्गश्च । कार्त्स्न्ेन वर्तते चेत्, सादृश्यस्य द्विष्ठत्वं न स्यादिति दूषणानामनवकाश इत्यर्थः । गवासुसदृश इत्येव प्रयोगः स्यादिति । एवकारः चार्थः । इति च प्रयोगः स्यादित्यर्थः । गौरिति । गौरित्येव प्रयोगो न स्यादित्यर्थः । यद्वा गोशब्दस्य व्यक्त्तिविशेष एव गृहीतसंकेततया "तत्सदृशः' इत्येव प्रयोगः स्यादित्यर्थः । इदं च व्युत्पत्तिदशायाम्, एवमाकृतिकाया, सा गौः' इति ग्रहणाभावमभिप्रेत्योत्तम् । अनुगतधर्माभावे सामान्यधर्मपुरस्कारेण वह्निधूमयोर्व्याप्तिग्रहो न स्यादित्याशङ्क्याह - व्याप्तिग्रहणं चेति । सौसादृश्येनैकीकृतेन संस्थानलक्षरपरिण सर्वेषां क्रोडीकारसंभवादिति भावः । प्रतिपन्नसंस्थानविरोध्याकारग्रमस्यैवेति । यद्यपि प्रतिपन्नस्य शुक्त्तदीत्वस्य रजतत्वं विरोध्येव, तथापि तस्य विरोवित्वास्फुरणाद्भ्रम इति भावः । शौक्लयं हि शुक्लस्यासाधारणमिति । ततश्च शौक्ल्स्याशुक्लभेदरूपस्य दर्शनादशुक्लत्वाध्यासः परं निवर्तते; न त्वठुक्त्तयध्यास!, अशुक्त्तभेदस्य शुक्त्तित्वस्याग्रहादिति भावः । संस्थापनस्य भेदरूपत्वसमर्थनम् पूर्वं प्रतियोग्यपेक्षयेति । "जात्यादेरेव प्रतियोग्यपेक्षया' इति भाष्यग्रन्थेनेति भावः । यद्यपि "जात्यादेरेव प्रतियोग्यपेक्षया' इति ग्रन्थे भेदव्यवहारे प्रतियोगिस्मरणसापेक्षत्वमिति नोक्त्तम् । अपितु जात्यादेरेव स्वपरभेदत्वम् अथापि सोऽप्यर्थस्तत्र विवक्षित इति भावः । तर्हि भेदव्यवहार इति । यद्यपि प्राक् "प्रतियोग्यपेक्षया भेदव्यवहारः' इत्युक्त्तमब्, तथापि निष्प्रतियोगिकगोत्वादेरेव भेदत्वे तदयुक्त्तमेव स्यादिति तदष्याक्षिष्यतेऽनेन भाष्यग्रन्थेनेति वाक्यस्याभिप्रायात् । ननु सकलेतरसजातीयबुद्धिव्यवहारयोरिति कथमुक्त्तिः? इतरेषां महिषादीनां स्वसजातीयत्वासंभवेन "इतरे च ते सजातीयाश्च' इत्युत्त्यसंभवादित्याशङ्क्याह - निर्दिष्टसामान्यानन्तरेति । निर्दिष्यसामान्यं गोत्वसामान्यम्; तदनन्तरपरसामान्यं तत्साक्षाद्वयापकं पशुत्वादि । भाष्ये सजातीयग्रहणं विजातीयादेरप्युपलक्षणम् । सजातीयभ्रमनिर्वतकत्वे कथिते विजातीयभ्रमनिवर्तकत्वं किंपनर्न्यायसिद्धमित्यभिप्रेत्य सजातीयग्रहणं कृतमिति द्रष्टव्यम् । परनिर्वाहकत्वाभाव इति । यद्यपि "गोत्वादिरेव हि सकलेतरव्यावृत्तिः' इति भाष्ये गोत्वादौ घटादिव्यावृत्तिरूपवसमर्थनमात्रमभिप्रेतम् । न तु स्वनिर्वाहकत्वात् परनिर्वाहकत्वम्, परनिर्वाहकत्वाभावे स्वनिर्वाहकत्वासंभवादित्येतत्पर्यन्तम् ।किंच "स्वसंबन्धादर्थान्तर' इत्यनुमानानुरोधेनस्वनिः र्वाहकत्वाभावे परनिर्वाहकत्वासंभवादित्येव प्रदर्शनीयम्- तथापि तावत्पर्यन्तविवक्षामभिप्रेत्य तथोक्त्तमितत द्रष्टव्यम् । अतो धर्माणामिति । ननु रूपादिधर्मस्यापि न सर्वथा भ्रमविरोधित्वम्, तत्रापि गुण्यभेदभ्रमादिदर्शनात्; तदवलम्ब्य मतभेदप्रवृत्तेरद्यापि दर्शनात् "पटद्रव्यस्य रूपाव्यतिरेकभ्रमः' इति स्वयमुक्त्तत्वाच्च धर्मिणोऽपीतरधर्मापेक्षया स्वधर्मव्यावर्तकत्वाच्च घटस्यापि स्वाश्रयभूतलादिव्यावर्तकत्वाच्च ब्रह्मणोऽपि स्वविषयज्ञानव्यावर्तकत्वाच्च कथमियं व्यवस्तेति चेत्- न; रूपादिधर्मेषु व्यावर्तकधर्मान्तरसत्त्वेऽप्यनिष्टाभावात्, प्रामाणिकत्वेऽ(ना)नन्तवस्त्वभ्युपगमस्याष्यदोषत्वाच्च । अत एव भेदत्वसंभव इत्येवोक्त्तम्; न तु "तस्यैव भेदत्वसंभव' इतीति द्रष्टव्म् । धर्माणां स्वरूपस्यैवेति ।धर्मस्वरूपमेव स्वाश्रयस्य घटस्य स्वविरुद्धधर्मान्तराश्रयधर्ग्यन्तरापेक्षया भेद इत्यथर्ः । विशेषणापेक्षया विशेष्यस्य स्वरूपमेव भेद इति । न च "धर्मिस्वरूपस्य स्वगतधर्मापेक्षया भ्रमविरोधी भेदो धर्मान्तरान्वयः' इति पूर्वग्रन्थविरोध इति वाच्यम्- "विशेष्यस्य स्वरूपम्' इत्यस्य विशेष्यस्य स्वरूपमसाधारणधर्म इत्यर्थात् स्पर्शादिविशेषणान्तरमेव रूपादिविशेषणाद् भेद इत्यर्थपर्यवसानात् । कस्य को वाऽसाधारणशब्द इत्यत आह- स च शब्दो व्युत्पत्तिसिद्ध इति । अस्यार्थस्यायमसाधारणशब्द इत्येतल्लोकव्युत्पतिसिद्धमित्यर्थः । प्रतियोगितय्राभिमतार्थान्तैक्यधीविरोधि वा स्वरूपमिति । अस्मिन् पक्षे वस्तु(ब्रह्म्न)स्वरूपस्याविरोधितया स्वरूपत्वं न स्यादित्यस्वरसो बोध्यः । मिथ्यत्वानुमानभङ्गः वस्त्वन्तरस्योपाधित्वादिति । देशकालान्तराणामुपाधिभूतानां सद्भावात् प्रतिपन्नोपाधौ बाधितत्वं तत्राप्यस्तीति भावः । अनुतिबाधकज्ञानेषु भ्रान्तिष्विति व्यधिकरणे सप्तम्यौ । अनुदितबाधकज्ञानेषु पुरुषेषूत्पन्नासु भ्रन्तिष्वित्यर्थः । अतोऽनुदितबाधकज्ञानास्वित्यनुक्त्तिः । चोदयितृपुरुषज्ञानेनेति । यस्तु चोदयिता पुरुषः. तज्ज्ञानेनेत्यर्थः । भ्रमत्वबुद्धेरेव बाधरूपत्वादिति भावः । विशेषणविशेष्यांशसिद्धरिति । प्रतिपन्नोपधिर्विशेषणम्; बाधितत्वं विशेष्यम् । अप्रामाणिकधर्मपरंपरापादिनेनेति । यथा उत्पत्तेरुत्पत्तावनवस्था; अनुत्पत्ताबुत्पत्तिर्नित्या स्यादित्यत्र उत्पत्त्युत्पत्तेरत्यन्तासंभाविताया आपादनात् । इह तु मिथ्यात्वमिथ्यात्वस्यात्यन्ताप्रामारिकत्वाभावात् । ब्रह्मणि मिथ्यात्वमिथ्यात्वस्य संप्रतिपन्नत्वादिति भावः । इदमुपलक्षरम्- "धर्मस्य तदतद्रूपविकल्पा(कल्पना)नुपपत्तितः । धर्मिणस्तद्विशिष्टत्वभङ्गो नित्यसमो भवेत् ।।' इति तल्लक्षणम् । न चात्र मिथ्यात्वस्य सत्यत्वे धर्मिणो मिथ्यात्ववैशिष्टयभङ्ग उक्त्तः, किं त्वद्वैतहानिः । प्रत्युत भेदः किं भिन्ने वर्तते, उताभिन्न इति त्वदुक्त्तेरेव भिन्नदिविशिष्टमात्रनिरासकत्वेन स्वव्याधाताज्जातित्वम् । उक्त्ते हि, "एतामेव जातिमवष्टभ्य शुष्कतर्कवादिनां बौद्धचार्वाकवेदान्तिनां बालव्यामोहहेतवः कण्ठकोलाहलाः' इति । मुद्गरे नष्टेऽपीति । न च नष्टस्यापि मुद्गरस्य घटस्येव पारमार्थ्यमस्तीति वाच्यम्- न हि पारमार्थ्याभावे स दृष्टान्तः । यथा नाशकनाशे नाश्यानुन्मज्जनम्, एवं प्रपञ्चसत्यत्वबाधकस्य मिथ्यात्वसाधकहेतोर्बाधेऽपि बाध्यानुन्मज्जनमित्येतावता साम्येन दृष्टान्तत्वात् । बाधकज्ञानस्य मिथ्यात्वेऽपीति । बाधकज्ञानविषयस्य दृश्यत्वादिहेतोर्बाधेऽपीत्यर्थः । साधनपारमार्थ्यापारमार्थ्यविचारस्यैव प्रस्तुतत्वादिति द्रष्टव्यम् । कारकज्ञापकयोर्वैषम्यादिति । ननु नाशकस्यापि बाधितत्वे नाशोऽसत्य एव । न हि मुद्गरस्य मिथ्यात्वे नाशस्य सत्यत्वमस्ति । अतः साम्यमेवेति चेत्- न; बाधकबाधे बाध्यसत्यत्वं स्यादिति मयोक्त्ते नाशकारकनाशे कार्यस्य नाशस्यानाशो दृष्ट इति त्वद्वचनमत्यन्तासंगतमिति तत्तात्पर्यात् । वृन्तविषयभ्रमरत्वभ्रमबाध्रेपीति । कस्याश्चिद्भ्रमर्याः पलाशपुष्य उत्पन्नो दावभ्रमः पलाशवृन्तविषयभ्रमरबुद्धया निवृत्तः, सोऽपि यत्र वृन्तविषयभ्रमरभ्रमो विशेषदर्शनान्तरेण निवृत्तः, तादृशभ्रस्थल इत्यर्थः । वक्ष्यति- भ्रमरी भ्रमरभ्रमेण वृन्ते यददावभ्रममाश्लिषत् पलाशम्' इति । परमार्थभृतवअन्तबाध्यत्वदर्शनादिति । इदमुपलक्षणम्- पलाशपुष्पबाध्यत्वादित्यपि द्रष्टव्यम् । ततश्च त्वन्मत इति । दावज्ञानान्तरोत्पविप्रतिबन्धकत्वलक्षणमेव दावबाधकत्वं भ्रमरपारमार्थिकत्वभ्रमस्य । एवं च प्रपञ्चे दृश्यत्वमिथ्यात्वादित्यापिरूपसाध्यसाधनपारमार्थ्यभ्रमस्य प्रपञ्चसत्यत्वज्ञानान्तरोत्पत्तिप्रतिबन्धकत्वलक्षणं बाधकत्वं वक्त्तव्यम् । ततश्च तस्यापि भ्रमस्य निवर्तकान्तरमपि किंचिद्धर्मपारमार्थ्यज्ञानमेवेति भ्रमपरंपरानुवृत्तिरेव स्यात्; निःशेषाविद्यानिवृत्तिर्न स्यादिति भावः । नन्वेवं दावादिभ्रमस्थल इव प्रकअते भ्रमस्य भ्रमनिवर्तकत्वे निःशेशाविद्यानिवृत्तिर्न स्यादित्येव सुवचम्; किमर्थमेतावान् सरम्भ इति चेत् सत्यम्, तत्तत्पदार्थस्वरूपशिक्षार्थत्वेनादोषात् । भ्रान्तिरूपोतरोत्तरेति । साधनधर्माणामपारमार्थ्यादिति भावः । स्वयं नाश इति । ननु (ज्ञानान्तरेण ज्ञानेन) नाशेऽपि घटादिनाशान्तरवत् काल्पनिकत्वं सिद्धमेवेति, निःशेषाविद्यानिवृत्तिर्न स्यादिति दोषः समान इति चेत् इष्टापविरिति केचित् । अन्ये तु ज्ञानजन्याया अविद्यानिवृत्तेर्ब्रह्मस्वरूपत्वपञ्चमप्रकारत्वपक्षावलम्बनेन परिहारस्य कथंचित् कृतत्वेन ज्ञानात्तिरिक्त्तजन्यनाशस्य स्वकारणे प्रविलयरूपतया परैरभ्युपगतत्वेन कारणभूताविद्याया अनुवृत्तिः स्यादेवेति भाव इति वदन्ति । तथापि सन्मात्रस्येति । इदमुपलक्षणम्- नभसोऽप्यध्यस्तनीलिमपुरस्कारेण चक्षुषा ग्रहणसंभवात् पञ्चीकरणप्रक्रियया रूपवत्त्वसंभवेन चाक्षुषत्वादेकवितिवेद्यत्वं सिध्यतीति भावः । दृश्यत्वनियमरूपहेतुभङ्गः ननु दृश्यत्वनियमोऽत्रेति । स्वव्यवहारे स्वातिरेकिसंविदपेक्षानियतदृश्यत्वमित्यर्थः । सदनुभूत्योर्वेदाभावादिति । स्वप्रकाशानुभूत्यभिन्नत्वेन स्वप्रकाशत्वं वक्त्तव्यमित्यथर्ः । स्वप्रकाशत्वेन दृश्यत्वनियमासिद्धेरिति । यदि दृश्यत्वहेतुनैव भेदमिथ्यात्वं साध्यते, तदा सदनुभूत्तिभेदमिथ्यात्वाधीनं दृश्यत्वहेतुसामीचीन्यम्, सद्रूपे ब्रह्मणि व्यभिचाराभावात्; सामीचीन्ये सति भेदमिथ्यात्वमित्यन्योन्याश्रय इत्यर्थः । यद्यनुबमानान्तरेणेति । जडत्वपरिच्छिन्नत्वादिनेत्यर्थः । तर्ह्यस्मिन् सिद्धसाध्यतेति । दृश्यत्वहेतोरित्यर्थः । दृश्यतैकस्वभावत्वमिति । स्वप्रकाशताशून्यत्वमित्यर्थः । परमार्थभूताश्चेति । नित्यत्वादीनामपारमार्थ्येऽनित्यत्वादिकं प्रसज्येतेति भावः । व्यावर्तमानत्वहेतुभङ्गः अनृतादितिभ्यो व्यावृत्तत्वेनाभ्युपगमादिति । ननु यद्यष्यनृतव्यावृत्तत्वमनृतविलक्षणत्वमङ्गीकृतम्, तथाप्यनुवर्तमानत्वप्रतिद्वन्द्विव्यावर्तमानत्वं नाङ्गीकृतमिति चेत्- न; विलक्षणत्वरूपव्यावर्तमानत्वे सत्यननुवृत्तत्वरूपव्यावृत्तत्वमपि सिध्यतीति भावातः । ततस्वकार्यकरमिति । व्यभिचारज्ञानसंपादनमुखेनानुमितिप्रतिबन्धकमित्यर्थः । अनुभूतित्ववदिति । स्वरूपानतिरिक्त्तानुभूतित्वस्य स्वप्रकाशत्वरूपसाध्यसाधकत्वादिति भावः । अपरमार्थशब्दश्चेति । अत्र केचित्- अपरमार्थशब्दपदं लक्षणया ब्रह्मशब्दपरम् । ततश्च "ब्रह्मणो जडव्यावृत्तत्वमपरमार्थः' इत्यत्र ब्रह्मशब्दो व्यर्थः, व्यावृत्तत्वमात्रस्यापरमार्थ्यात् । अत एव "घटादावपि' इत्युत्तरग्रन्थस्वारस्यमपीति वदन्ति । अन्ये तु- परमार्थ इत्युत्तया न कोऽपि परिहारः कृतः व्यावर्तमानत्वान्तरस्यापि तादृवत्वेन परमार्थव्यावर्तमानत्वस्य हेतूकरणासंभवात् वैलक्षण्यासिद्धेरिति भावं वर्णयन्ति । तर्ह्यसिद्धो हेतुरिति । नन्वपरमार्थभूतव्यावर्तमानत्वस्य हेतूकृततया तस्य नासिद्धिः । व्यावर्तमानत्वस्य तत्रासत्त्व एवापरमार्थव्यावर्तमानत्वसिद्धिः । इतरथा परमार्थव्यावर्तमानत्वमेव स्यादिति चेत्- न; तथा सति अपरमार्थव्यावर्तमानत्वं व्यावृत्तिशून्यत्वमिति स्यात् । ततश्च व्यावृत्तिशून्यत्वमेव हेतुः स्यात्, न तु व्यावृत्तिरिति भावः । प्रतिपन्नोपाधौ बाधितस्यैवेति । अत्र प्रतिपन्नोपाधौ बाधितस्यैव व्यावृत्तिर्मिथ्यात्वसाधिकेति योजना, "न त्वगृहीतत्वमात्रम्' इत्युत्तरग्रन्थानुसारात् । पक्षान्तरमाह- अत्र ेव्यावृतिविशेषो व्यावृत्तिशब्दोक्त्त इति । बाधितस्यैव मिथ्यात्वसाधकव्यावृत्तिविशेषः संभवतीत्येवं योजनेति भावः । निषेधधीबोध इति । निषेधधीजन्या पूर्वज्ञाने भ्रमत्वबुद्धिर्बाधः । निषेधरूपत्वं बाधकत्वमिति । पूर्वज्ञानविषयाभावावगाहि ज्ञानं बाधकमित्यर्थः । सर्वसपक्षाननुयायित्वेनेति । न चैवं प्रतिपन्नोपाधौ निषेधप्रतियोगित्वरूपमिथ्यात्वस्यामावेन कथं तेषां सपक्षत्वमिति वाच्यम्- ज्ञाननिवर्त्यत्वरूपमिथ्यात्वस्य सत्त्वात् सपक्षत्वमस्तीति तदमिप्रायसंभवात् । इतरथा साव्योपाध्योरैक्यप्रसङ्गात् । उपाधिकवच्छेदक इति । आश्रय इत्यर्थः । न तु साध्यव्यापकादिलक्षण इति भ्रमितव्यमिति भावः । देशकालभ्रमे वस्त्वन्तरबुपाधिरिति । देशभ्रमे कालादिर्व्यावहारिके वस्त्वन्तरेऽध्यस्यत, प्रातिभासिकं रजतमिव शुक्त्तिशकल इत्युक्त्तौ नान्योन्याश्रयः । न हि रजतस्य शुक्त्तिशकलेऽध्यासोऽन्यत्र शुक्त्तिशकलाध्याससापेक्षः । अतो नान्योन्याश्रयशङ्का । नापि "भ्रमव्यक्त्तिभेदात्3 इति परिाहारश्च युज्यते, अनवस्थादि'भरुत्पतिप्रतिबन्धप्रसङ्गदिति चेत्- मैवम्; भ्रमव्यक्त्तिभेदात् इत्यस्य प्रतिभासिकव्यावहारिकव्यक्त्तिभेदात् प्रातिभासिकस्य व्यवहारिकेऽध्यासोपपत्तावन्योन्याश्रयानवस्थाद्यभावादित्येव तदमिप्रायात् । यदवच्छेदकावच्छिन्नमिति । न च यत्र यत् प्रतिपन्नम्, तत्र तस्याभावो मिथ्यात्वप्रयोजक इत्येवास्त्विति वाच्यम्, संयोगाद्यतिप्रसिङ्गापारणाय यद्वेशकालावच्छिन्नमित्यस्यावश्यकत्वात् । क्रियान्तरावच्छिन्नस्येति । अयं भावः- नात्र कालस्याध्यासः, येनोपाध्यन्तरसदसद्भावशङ्का स्यात् । अपि तु काले सायंत्वरूपादित्यक्रियासंबन्धाव्यासः । न च सायंत्वेन प्रतीतस्य न सायंत्वभ्रमाधिष्ठानत्वम्, आत्माश्रयप्रसङ्गात्; नापि दिवात्वेन प्रतीस्य, विरोधादिति वाच्यम् तदुभयविलक्षणगोदोहनादिक्रियासंबन्धित्वेन प्रतीते काले सायंत्वाध्यास उपपद्यत इति । नियमः क्रियत । बाध्यते; इतरथा "नीलो घटः' "शुक्लः पटः' इत्यदावपि विकल्पावतारप्रसङ्ग इति भावः । अनुवर्तमानत्वदूषणम् प्रथमे शिरसि सिद्धसाधनत्वं दूषणमुक्त्तमिति । अत्र केचित्- सन्मात्रं सर्वासु प्रतिपत्तिष्वनुवर्तमानं दृश्यत इति तत् रमार्थः' इति सन्मात्रशब्दितसत्तासामान्यसनयानुवर्तमानतया पास्मार्थ्यमुपक्षिप्तं पूर्वपक्षे । तत्र सत्तासामान्यस्यानुवर्तमानतया पारमार्थ्योपपादनं सिद्धसाधनमेव । विशेषणां व्यार्तमानतयाऽपारमार्थ्योपपादनं ह्यनिष्टमिति भाष्ये स्पष्टोऽथर्ः प्रतीयते । न तत्र विकल्प मुखेन ग्रन्थावतरणं युज्यते । तथाहि सति सच्छब्दस्य प्रमाणसंबन्धार्हस्यैव वस्तुत्वेन सिद्धान्तेनोऽपि संमतत्वात् । किंच ननु सदेष परमार्थ इति हि ग्रन्थकाराभिप्रायः इत्याक्षेप समाधाने अष्यमानविजृभ्रिमते । अनुवर्तमानत्वं सत्यारमाथ्यर्साधकम्; व्यावर्तमानत्वमितरापारमार्थ्यसाधकम् । द्वाभ्यां च हेतुभ्यं सन्मात्रशब्दितसत्तारूपसामान्यस्यैव पारमाथ्यर्म्, नेतरेषामित्युक्त्ततया अनुवर्तमानत्वहेतुसाध्यतया पराभिमतस्य सत्तापरमार्थ्यस्य स्वमतेऽपि सत्त्वेन सिद्धसाधनस्य, सिद्धतयाक्षेपस्य वा, विकल्पमुखेन सामाधानस्य वा अप्रसक्त्तेरिति मन्यन्ते- तदिदमसारम्; अधिष्ठानतयानुवर्तमानस्य पराभिमतस्य सच्छब्दितस्यापि पारमार्थ्यं सिद्धान्तिसंमतमिति शङ्काव्युदासार्थं विकल्पमुखेनैव ग्रन्थस्यावतारणीयत्वात् । न चैवम्- अतो न सन्म्रात्रमेव वस्तुः' इत्युत्तरभाष्यसङ्गतिरिति वाच्यम्, "न सन्मात्रमेव वस्तु' इत्यत्र "साधनार्हम्' इति शेषः पूरणीयः । प्रमाणसंबन्धार्हवस्तुनः पारमाथ्यस्य सिद्धत्वेन तस्य साधनानर्हत्वादित्याशयात् । यदुक्त्तम्, "ननु सदेव परमार्थ इति हि ग्रन्थकाराभिप्रायः' इत्याक्षेपसमाधानयोरस्थानविजृस्भितत्वमिति - तन्न; "सदेव परमार्थ इति हि ग्रन्थकाराभिप्रायः' इत्यत्र, "वणिर्त' इति शेषः । ततश्च यद्यनुवर्तमानत्वात् सत्त परमार्थ इत्युच्येत, तदा हि सिद्धसाधनशङ्का स्यात् । अनुवतर्मानत्वात् सदेव परमार्थ इत्येतावत्साध्यतम्; अतो न सिद्धसाधनमित्याक्षेपसंभवात् । व्यधिकरणासिद्धतेति । अनुभूतिव्यतिरिक्त्तमपरमार्थः, अनुभूतेरनुवर्तमानत्वादित्युक्त्ते हेतोः पक्षावृत्तिवादसिद्धिः स्यादित्यर्थः । तृतीर्येऽशतः(शे) सिद्धसाध्यतेति । अनुभूतिरूपसत्तद्वयतिरिक्त्तौ परमार्थापरमार्थौ, अनुवर्तमानत्वादित्युक्त्तावित्यर्थः । आश्रयासिद्धिमेवोपपादयतिसच्छब्दवाच्यस्येति । व्यावृत्तशब्दवदुपपन्न इतीति । इतरथा "घटो व्यावृत्तः', "पटो व्यावृत्तः' इत्यनुगतव्यवहाराद्वयावृत्तिशब्दितमनुवृत्तपदार्थान्तरं सर्वाध्यासाधिष्ठानभूतमुपेयं स्यात् । तथा "स्वपुष्पमसत्', "नृृङ्गमसत्' इत्यनुवृत्तव्यवहारादनुवृत्तेऽसति व्यावृत्तनृृङ्गादिकं कल्प्यमिति स्यादिति भावः । तदसंभवे परोक्त्तमनुमानमिति । अनुभाव्यत्वासंभवसाधनं परोक्त्तमित्यर्थः । शब्दार्थसंबन्धग्रहणायोगादिति । प्रयोज्यवृद्धस्य गवानयनप्रवृत्त्या तदीयकार्यताज्ञानमनुमाय तत्र पदशक्त्तेर्ग्राह्यत्वादिति भावः । अतीतानुभवव्यावृत्त्यर्थमिति । अतीतानुभवे तल्लक्षणातिव्याप्तिनिवृत्त्यर्थमित्यर्थः । अतीतदशायां प्रकाशस्यावर्तमानतया शानजभिहितप्रकाशवर्तमानत्वस्याभावात् सत्तयैव प्रकाशमानत्वस्य तत्रासंभवः प्रसज्येतेति तद्वयावृत्त्यर्थमित्यर्थः । यद्यष्यतीतानुभवस्येति । अयमर्थ अतीतानुभवस्थले स्वसत्ताया एवाभावात् प्रकाशाव्यभिचारिस्वसत्ताकत्वमस्त्येव; अतीतदशायामवस्थाविशेषविशिष्टस्वरूपस्यैवाभावाल्लक्षणस्य नाव्याप्तिः - तथाप्यर्थविशेषव्युत्पादनाय वर्तमानदशायामित्युक्त्तमिति । अयमत्रान्वयः- ज्ञानान्तरमन्तरेण प्रकशानुपपत्तेः प्राप्तस्यातीतानुभवे लक्षणाभावस्य सत्तयेति पदेनैवार्थाद्वयवच्छेदसिद्धेर्वर्तमानदशायामिति निरर्थकमिति । नेति उपाधित्वनिरासाय पक्षे तत्प्रसञ्जयतीति । अननुभूतित्वलक्षणसाध्यव्यापकस्याज्ञानाविरोधित्वस्यानुपाधित्वस्फोरणायसाधनव्यापकत्वं पक्षवृत्तित्वप्रसञ्जतेन दर्शयतीत्यर्थः । अनुभूतेरनुभाव्यत्वेऽननुभूतित्वस्येति । अनुभूतिरनुभाव्यत्वे आपाद्यमानस्याननुभूतित्वस्येत्यर्थः । समीपस्थैंरिति । उपेत्युपसर्गवशात् समीपस्थैरित्यर्थलाभ इति भावः । संविदनुत्पत्त्यादिनिरसनम् तदानीमित्यभावविशेषणमिति । तदानीं तनाभावमित्यर्थः । भिन्नकालीनाभावावगाहने विरोधस्याभावात्; "न ह्यनुभूतिः स्वसमकालवर्तिनमेव' इत्युत्तरभाष्यस्याप्रसक्त्तप्रतिषेधत्वापातादिति भावः । नेति प्रतिज्ञाऽध्याहर्तव्येति । उक्त्तविकल्पपक्षानुगुणा प्रतिज्ञेत्यर्थः । अयं भावः- अनुभूतेः स्वसमकालवर्तिग्रहणनियमो न ग्राह्यसामान्यप्रयुक्त्त इति वा, न ग्राहमानुभूतिस्वभावप्रयुक्त्त इति वा प्रतिज्ञेति । ग्राह्यविशेषपक्षं दूषयितुं शङ्कते- अथ मन्यत इतीति । इदमुपलक्षणम्- किं ग्राह्यानुभूत्यभावस्वभावादिति द्वितीयपक्षस्यापीति द्रष्टव्यम् । दर्शनपूर्विकैव स्यादिति । अदर्शने त्वादृश इत्थं न वदेत् । अतो दृष्ट्वैव वदसीति दर्शनं सिद्धवत्कृत्य, तच्च दर्शनं क्केत्युपालभत इति भावः । प्रत्यक्षशब्दस्य विषयसाधारण्यादाह - प्रथ्यक्षशब्देन प्रत्यक्षज्ञानमुच्यत इति । इदं च इन्द्रियजन्मन इति पदसमभिव्याहारलभ्यम् । यद्वा कर्मेन्द्रियजन्मनो गमनादिलक्षणस्य प्रत्यक्षविषयस्य व्यावृत्त्यर्थं प्रत्यक्षज्ञानमुच्यत इत्युक्त्तम् । प्रमाणप्रमाणज्ञानयोः कथं वैषम्यमिति । अयं भावः- सर्वेषां ज्ञानानं स्वसमकालवर्तिग्राहित्वनियमानभ्युपगमेऽपि प्रमाणज्ञानानां स्वसमकालवर्तिग्राहित्वनियमोऽभ्युपेयः; इतरथा प्रमाणाप्रमाणव्यवस्था न स्यात् । प्रमेयाविनाभावसदसद्भावाभ्यां हि प्रमाणाप्रमाणव्यवस्था उपपाद्या । यदि प्रमेयमन्तरेणापि प्रमाणमुत्पद्येत, तदा कथं तस्य तदविनाभावः? अतः स्वसमकालवर्तित्वनियमोऽभ्युपेयः । अतः स्वसमकालवर्तिग्राहित्वमेवोषेयमिति । ज्ञानमात्रस्येति । प्रमाणज्ञानमात्रस्येत्यर्थः । तत्रैव नियमस्य शङ्कितत्वादिति द्रष्टव्यम् । वर्तमानविषयालाभादसमकालवर्िग्राहिणामिति । अत्र सामकालवर्तिग्राहिशब्देन नञःसमासः । वर्तमानविषयस्यालाभेन समकालवर्तिविषयग्रहणासंभवादसमकालवर्तिनश्च विषयत्वाभावस्य त्वयाऽभ्युपेतत्वान्निर्विषयाणामेषां प्रमेयस्यैवाभावेन प्रमेयाविनाभावः कथं स्यादित्यर्थः । तत्सिद्धः कथमित्यपेक्षायामिति । भिन्नकालवर्तिग्रहण्रेपि भिन्नकालवर्तिनाप्रमेयेण विना कालान्तरे वर्तमानानामेषां कतं तदविनाभावः सिध्येदित्यर्थः । प्रमाणस्यार्थसंबन्ध इत्यन्वय इति । स्वसमकालवर्तिना अर्थसंबन्धोऽविनाभावो नेत्य वयः । मिथ्यात्वस्य प्रमाणं प्रत्यनीकं भवतीति । प्रमाणगतं प्रमेयमिथ्यात्वप्रत्यनीकत्वमेव प्रमेयेणाविनाभावसंबन्ध इत्यर्थः । व्यवहितस्य समकालवर्तित्वनियमाभावस्यातःशब्देन परामर्शादष्यनन्तरनिर्दिष्टस्य प्रमाणतयाभिमतेषु कालान्तरवर्तिग्रहणदशर्नस्य हेतुतया परामर्शो न्याय्य इत्यस्वरसादाह- एवं वार्थ इति । पूर्वस्मिन् पक्षे प्रमाणस्य प्रमेयाविनाभावः समाकल्ग्राहित्वबाधकः; अस्मान् पक्षे तस्य साधकत्वनिरासरणमिति भिदा । गवये गोसादृश्यलक्षणादुपमानाद्गविगवयसादृश्यप्रतीतिरूपोपमितिर्जायत सति केचित् । ग सादृश्यविशिष्टपिण्डज्ञान त् "अयमत्तौ गवयशब्दवाच्यः पिण्डः' इति संज्ञासंज्ञिसंबन्धप्रमितिरूपोपभितिर्जायति इत्यन्ये । मतद्वयमप्यनुभाषते- उपमानस्य प्रतिपन्नेत्यादिना । चेद्यदिशब्दयोरैकार्थ्यात् पौनरुक्त्तयमाशङ्क्याह - यदिशब्द इति । चच्छब्दो यद्यर्थ इति । चेच्छब्दः चेदर्थ वेत्यर्थः । अत एव तथा चेत् । इति वक्ष्यति । तथाशब्दाध्वाहारमभिप्रेत्याह- तथा चेदित्यर्थ इति । भावरूपावस्थान्तरोपलब्धिरिति । यथा घटस्याभावः पिण्डत्वादिरूपं भावरूपमस्थान्तरम्, एवं घटज्ञानानुपलब्धिनार्म घटज्ञानोपलब्धित्वावस्थापरित्यागेन भावरूपं पटादिवस्त्वन्तरोपलब्धिरूपमेवेत्यर्थः । क्कचित् संकोचोऽपि । अत एव वक्षयति ज्ञानस्य संकोचोऽवस्थान्तरं वेति । ततश्च भावरूपा या अवस्थान्तरोपलब्धिर्वस्त्वन्तरोपलब्धिः; सैव घटज्ञानाद्यनुपलब्धिरिति भावः । अत्र केचित्- "ज्ञानस्य योग्यानुपलब्धिर्नाम भावरूपावस्थान्तरोपलब्धिः । पिण्डत्वाद्युपलब्धिरेव हि घटस्य योग्यानुपलब्धिः' इति । ग्रन्थपर्यालोचनायाम्, तथोत्तरत्र, अतीतकालावच्छिन्नज्ञानाभावो नाम ज्ञानस्य संकोचोऽर्थान्तरज्ञानं वा' इति ग्रन्थस्य, "अतीतकालावछिन्नो गज्ज्ञानाभावो नाम ज्ञानस्य संकोचोऽर्थान्तरज्ञानं वा3 इति ग्रन्थस्य, अतीतकालावछिन्नो गजज्ञानस्य योरयानुपलब्धिः' इति ग्रन्थस्य च पर्यालोचनायां घटाभावोपलब्धिरेव घटानुपलब्धिः, गजज्ञानाभात्तोपलब्धिरेव गजज्ञानानुपलब्धिरिति प्रतीयते । न च तद्युज्यते, घटाभावोपलम्भस्य घटापलम्भाभावस्य च भिन्नत्वात् । किंच घटाभावोपलम्भस्यैव घटोपलम्भाभावत्वे घटानुपलब्ध्या लिङ्गेन घटाभावोऽनुमीयत इत्येतद्विरुच्येत । न ह्यभावोपलब्ध्याऽभावोऽनुमीय इति शक्यते वक्त्तुमिति चोदयन्ति- तन्न; उक्त्तरीत्या अभावोपलम्भस्य तदनुपलब्धिरूपत्वाभावेन ज्ञानसंकोचो वा अवस्थान्तरं वानुपलब्धिः' इत्यत्रैव तात्पर्यात् । पूर्वग्रन्थस्य प्रागभावसमर्थनपरत्वदुत्तरग्रन्थस्यानित्यत्वसमर्थनपरत्वादेकविषयत्वाभावात् किंचेत्ययुक्त्तमित्याशङ्क्य, उत्तरग्रन्थानुसारेण पूवग्रन्थस्याप्यनित्यत्वपरत्वमभिप्रयन्नाह- ज्ञानस्य स्वावभासेति । अथ विषयप्रकाशनिरूपणमुखेनेति । विषयप्रकाशकादाचित्कत्वनिरूपणमुखेनेत्यर्थः । अतो न साध्याविशिष्टतेति । अयं भावः- तदप्रतीतिश्च संवेदनस्य कालपरिच्छितया प्रतीतेरिति वाक्ये संवेदनस्याप्रतीतिः साध्यतया प्रतीयते; प्रतीतेः कालपरिच्छिन्नत्वं हेतुतया प्रतीयते; कालपरिच्छिन्नत्वत् कालान्तरेऽसत्त्वत् अप्रतीतिः प्रतीत्यभाव इत्युक्त्ते साध्याविशेष इत्यर्थः । इदं चोपलक्षणम्- संवेदनस्य तदप्रतीतिरित्यनन्वयश्च । न च संवेदनस्येत्यस्य कालपरिच्छिन्नतयेत्यनेनान्वय इति वाच्यम्, प्रतीतेरित्यनेनान्वितस्य कालपरिच्छिन्नतयेत्यस्य निराकाङ्क्षत्वात् । तस्मादस्य भाष्यस्य संवेदनस्य तदप्रतीतिः घटादिसत्ताविषयव्यवहारानुगुण्याभावः प्रतीतेः कालपरिच्छिन्नत्वादित्यर्थ इति भावः । केचित्तु- कालपरिच्छिन्नतया प्रतीतेरित्यत्र प्रतीतेरित्यतदविवक्षितम्; संवेदनस्य कालपरिच्छिन्नत्वादित्येवार्थः । एवं च न तदप्रतीतिरिति साध्याविशेष इति वर्णयन्ति । अर्थापत्यन्तरमाहेति । ननु प्रत्यक्षज्ञानं स्वविषयस्य स्वसमकालवतिर्तावगमकस्वभावमिति सिद्धम् । घटप्रत्यक्षे "इदानीं घटोऽस्ति, न वा' सति तत्काले संदेहादर्शनात् । ततश्च प्रत्यक्षं स्वयं सर्वकालवर्तित्वेन भातं चेत्, स्वविषयमपि सर्वकालवर्तित्तया भासयेत् स्वविषये घटादौ कालापरिच्छिन्नत्वलक्षणसार्वकालिकत्वावभासाभावात् ज्ञानेऽपि कालानवच्छिन्नत्वलक्षणसार्वकालिकत्वेन क्रतीतिर्नास्ति । अपितु कालावाच्छन्नत्वलक्षणानित्यत्वेनैव ज्ञानस्य प्रतीतिः । न च ज्ञाने नित्यत्वमाने हि विषयेऽपि तथात्वप्रसङ्गः; नित्यानित्यत्वौदासीत्येनैव प्रतीतिसम्भवात् इति वाच्यम्, स्वप्रकाशज्ञाने नित्यत्वधर्माभानेनित्यत्वरूपधर्मभानावश्यंभावादित्येकग्रन्थतया योजयितुं शक्यत्वात् इति चेत्- सत्यं सा यो जना प्रतीयते, युक्त्तिर्न समीचीना । ज्ञाननित्यत्वे विषयस्यापि तथात्वमित्युक्त्ते ईश्वरप्रत्यक्षेऽतथात्वात् (स्व)व्यवहारानुगुण्यकादाचित्कत्वमेव वक्त्तव्यमवशिष्यते । अत एव वक्ष्यति "अनुग्राहकतयोक्त्तौ भवतः' इति । पूवर्ापरावधिद्वयास्वयंप्रकाशत्वादेवानित्यत्वस्याप्रकाशे अवधिद्वयराहित्यरूपनित्यत्वस्याष्यप्रकाशः सुवच एव । कालापरिच्छिन्नत्वलक्षणनित्यत्वपक्षेऽपि कालपरिच्छेदस्यास्वयंप्रकाशत्वादेव तदभावलक्षणनित्यत्वस्य न प्रकाशोपपत्तिरित्यस्वरसादाह - यद्वा घटादिनित्यत्वप्रसङ्ग इति । अनुगतं नित्यत्वलक्षणमिति । सर्वकालसंबन्धित्वलक्षणनित्यत्वस्य कालसाधारण्याभावादिति भावः । लिङ्गादेः प्रत्यक्षज्ञानविषयत्वादिति । इदमुपलक्षणम् । "अधुनेदमतीतम्' इति ज्ञानं स्वाधारकालवृत्तिध्वंसंप्रतियोगित्वलक्षणमतीतत्वमतीतवस्तुनि विषयीकरोति । इदमिदानींमतीतम्' इति शब्दप्रयोगस्थलेऽपि "इदानीम्' इति शब्दप्रयोगाधारकालवृत्तिध्वसप्रतियोगित्वलक्षणमतीतत्वमेव भासते । ततश्च ज्ञानस्य नित्यत्वे सर्वस्यापि कालस्य तज्ज्ञानाधारकालतया अतीतानागतव्यवस्थानुपपत्तिः । न चैवमीश्वरज्ञार्नेऽतीतत्वोल्लेखाद्यनुपपत्तिः स्यादिति वाच्यम्, तत्राप्यवस्ताभेदेन ज्ञानभेदमादायैवातीतत्वोल्लेखस्य समर्थनीयत्वादित्यपि द्रष्टव्यम् । वस्तुतस्तु अनुमित्यादीनां नित्यत्वे अजन्यज्ञानत्वेन प्रत्यक्षत्वमेव स्यात् । ततश्च तद्विषयाणामपि नित्यत्वमेव स्यादिति दूषणे तात्पर्यमित्याहुः । निर्विषयसंविदस्फूर्तिः अनुभवानभ्यासश्चास्मरणमात्रहेतुतया हि प्रसिद्धा इति । अस्मरणनियमहेतुया प्रसिद्धा इत्यर्थः । अनुभवानभ्यासश्चेति च शब्दात् प्रायणनारक्लेशादिः संगृह्यते । एते निखिलसंस्कारतिरस्कृतिकरदेहविगमादीत्यत्रादिपदग्राह्या इत्यर्थः । तदन्यधीरतात्पर्यं पटुत्वविरहो धियः । दुःखादि तीव्रमुन्मादोऽनभ्यासो दीर्घकालताः ।। एतैश्चादृष्टवैगुण्यं कल्प्यं संस्काररोधिषुः । एतेष्वसत्स्वरमरणात् ज्ञानाभावोऽनुमीयतेः ।।' इति सिध्यति (?) (सिद्धिः?) । अतो नियमशब्द इति । अस्मरणनियमहेतुभूतदेहविगमादेरभाव इत्युक्त्तेः अस्मरणनियमादित्येव वक्त्तुमुचितम्, न त्वस्मरणमिति । अस्मरणनियमहेतुभूतव्यासङ्गाद्यभावो यद्युच्यते, तदा अस्मरणमिति वक्त्तुं युज्यते । अस्मरणनियमहेतुभूतदेहविगमाद्यभावकीर्तनादस्मरणनियमादित्येव वक्त्तुमुचितमित्यर्थः । यद्वा अनुभवानभ्यासश्चेति चशब्दाद्विषयानतरव्यासङ्ग उच्यते । ततश्चैते अस्मरणमात्रहेतवः । ततश्चास्मरणनियमहेतुदेविगमप्रसूतिनारकक्लेशाद्यभावेऽपि विषयान्तरव्यासङ्गाद्यस्मरणमात्रहेतुवशादनुभूतस्याष्यस्मरणसंभावात् तद्वयावृत्त्यर्थं नियमशब्द इत्यर्थः । उक्त्ततिरस्कारकाभावे इति । उक्त्ततिरस्कारकरूपप्रतिबन्धकरहितानुभवो यत्र तत्र स्मरणमित्यप्रतिबद्धानुभवस्य स्मरणं व्यापकम् । अतश्च स्मरणरूपव्यापकाभावेनाप्रतिबद्धानुभवाभावे साध्ये देहविगमादिप्रतिबन्धकाभवरूपस्य विशेषणस्य सिद्धतया विशेषणवति विशेष्टाभावः सिध्यन्, विशेष्यरूपानुभवाभावमादाय पर्यवस्यतीति भावः । न त्वनुभवस्योक्त्तरिरस्कारभावायुक्त्तस्मरण व्यापकमिति भ्रमितव्यम्, तथा व्याप्तेरसंभवात् । अनुषङ्ग इति । न केवलमस्मरणनियमादनुभवाभाव इति प्रथमान्तसानुभवाभावशब्दस्य षष्ठयन्ततया विपरिणमिनानुषङ्ग इत्यर्थः । अहंकारशब्दस्य महत्तत्त्वजन्याहंकारतत्त्वभ्रान्ति व्युदस्यति- अहंप्रत्ययेति । अहमिति प्रत्ययो यस्य सोऽहंप्रत्ययः-अन्तःकरणम् । अत एव वक्ष्यति, "ज्ञातृज्ञेययोरपि स्मरणं प्रत्यकारणत्वमकामेनापि स्वीकार्यम्' इति । न तु ज्ञातृविषयकज्ञानज्ञेययोरिति द्रष्टव्यम् । नन्वहमर्थस्यानुवृत्तौ प्रकाशप्रसङ्ग इत्यत्राह- प्रकाशत इति । अत्र चशब्दोऽध्याहर्तव्यः; अनुवर्तते प्रकाशते च; ततो हेतुरसिद्ध इत्यर्थः । न त्वनुवर्तते इत्यस्य प्रकाशत इति विवरणम् यथाश्रुतेऽनुपपत्त्यभावात् । तदालम्ब्य व्याघात्ताभिप्रायेणेति । अनुभवशब्दमात्रमालम्ब्याक्षिपतीति भावः । केवलैव संविदात्मानुभव इति भाष्ये - आत्मानुभव इति सप्तम्यन्ततया वैयधिकरण्येन व्याख्यानस्य क्लिष्टत्वादन्यथा व्याचष्टे- केवलैवेत्यादेरेवं चार्थ इति । धर्मिस्फुरणरूपा या संविदिति । ननु स्फुरणस्य संविद्रूपत्वे स्फुरणस्य व्यवहारानुगुण्यरूपसंविद्धर्मत्वप्रतिपादकोत्तरग्रन्थविरोध इति चेत्- न । धर्मधर्मिणोरभेदोपचारेण स्फुरणे संविच्छब्दप्रयोगोपपत्तिरिहेति द्रष्टव्यम् । व्यवहारानुगुण्यमिति । ततश्च साश्रयत्वं सिद्धमिति भावः । ननु संविन्निविर्शेषत्ववादिनं प्रति व्यवहारानुगुण्यापरपर्यायभासमानत्वरूपस्य संविद्धर्मस्फुरणस्य संविशेषत्वसाधनमनुचितमिति चेत्- न ।अस्मस्फुरणरूपा संविन्निर्विशेषेति वदता आत्मस्वरूपसंविदतिरिक्त्तस्य स्फुरणस्य निर्विशेषत्वमभ्युपेत्य स्फुरणस्य स्फुरत आत्मनश्चाभेदासंभवादित्यभ्युपेत्य तथोक्त्तयुत्पपत्तेः । न हि परेण आत्मरूपा संविन्निर्विशेषेत्युक्त्तम् । अपित्वात्मस्फुरणरूपैवेत्युक्त्तम् । अत आत्मस्फुरणस्य संविशेषत्वोपपादनं युज्यत इति द्रष्टव्यम् । स्मर्तव्यास्मरणलिङ्गेनेति । अनेनादराविशयविषयत्वमुच्यते । तेन तृणादिव्यावृत्तिः । जायमानेन चेति शेषः । ततश्च स्मर्तव्यास्मरणलिङ्गजन्येन तस्मिन् काले "न किंचिदवेदिषम्' इत्यनुभूतिरूपपरामर्शेन स्वाभावोऽपि गृह्यत इत्यर्थः । तद्धि उक्त्तिदूषणमिति । अनुभूतावनुत्पन्नवेन नित्यत्वे हि परेण प्रतिज्ञातम् । तद्विहाय भावत्वविशिष्टानुत्पन्नत्वेन साध्यत इति हेत्वन्तरपरिग्रहे प्रतिज्ञान्तरमिति यद् दूषणम्, तत् उक्त्तिदूषणम् । व्यभिचारस्तु अर्थ (वस्तु) दूषणम् । अतस्तदेव तर्ककुशलतेत्युद्भावनार्हमिति भावः । अस्य विशेषणस्य व्यापर्त्याभावादिति । एवं हि वदता पारमार्थिकविकारभावः साध्य इत्युक्त्तं भवति । ततश्च पारमार्थिकविकाररूपसाध्याभावस्योत्पत्तिरूपस्य साधनाभावस्य च व्याप्तिग्रहस्थानस्याभावाद्वयाष्यत्वासिद्धिरित्वर्थः । एतश्चोत्तरत्र स्पष्टम् । अनुभूत्यविभागत्वनिरासः तस्यापरमार्थ्ये विशेषणषैयर्थ्यादिति । अनुत्पन्नत्वात् परमार्थविभागशून्या' इत्यत्र परमार्तविशेषणस्य पूवर्ोक्त्तरीत्या व्याप्यत्वासिद्धिसंपादकत्वादित्यर्थः । न तु, "मिथ्याभूत' इति विशेषणस्येति मन्तव्यम्, तस्याविशेषणत्वात् । तुळ्यन्यायतया दर्शनभेदोऽपि सिद्ध इत्यर्थ इति । ननु "दृश्यभेदसमर्तनेन दर्शनभेदोऽपि समर्थित एव, छेद्यभेदात् छेदनभेदवत्'ति कर्मभेदस्य क्रियाभेदहेतुत्वे प्रतीयमाने किमिति तत् परित्यज्य तुल्यन्यायतयोति व्याक्यानमिति चेत्- सत्यम्, एकस्मिन् समूहालम्बने दृश्यभेदसत्त्वेऽपि दर्शनभदाभावात् तस्य प्रवानयुक्त्तिव्यसंभवात्, छेद्यभेदात् छदनभदवदित्यस्य शङ्कान्तरपरिहारार्तत्वरूपयुक्त्तयन्तापद्भावाच्चैवं व्याख्यातमिति द्रष्टव्यम् । संयोगोदेरपि संबन्धिव्यङ्ग्यत्वमात्रेणेति । संबन्धिव्यङ्ग्यभेदवत्त्वमात्रेणेत्यर्थः । सबन्धी हि द्वेधेति । भेदव्यञ्जकः संबन्धीत्यर्थः; तस्यैव प्रस्तुतत्वात् । इतरथा प्रकृतानुपयुक्त्तत्वप्रसङ्गात् । संबन्धिव्यङ्ग्यभेदमपि वस्तु द्विविधम्, सम्बन्ध्यधीनसत्ताक्रमतादृशं चेति । पूर्वस्य तु स्वतो भेद एव, उत्तरस्त्वौपाधिक इति भावः । साध्यव्यावृत्तावपि साधनाव्यावृत्तत्वलक्षणानियतत्वमात्रमिति । साध्याभाववद्गामित्वलक्षणानियतत्वमात्रमेष । न तु पक्षत्रयवृत्तित्वलक्षणम् । व्यतिरेवयनुमाने सपक्षस्याभावात् अनैकान्तिकमित्यस्यानियतमिति व्याख्यानं युज्यत इति भावः । न तु पराभ्युपगमादिति । ननु, "आनन्दो विषयनुभवो नित्यत्वं चेति सन्ति धर्माः । ते चापृथक्त्तवेऽपि पृगिवावभासन्ते3 इति परैनित्यत्वादीनां भावरूपाणामेव ब्रह्मस्वरूपत्वमभ्युपेतमिति चेत्- न । तत्र नित्यत्वादेः कालानवच्छिन्नत्वादिरूपत्वसंभवादिति भावः । उभयत्रानुगतप्रकाशशब्दार्थमाहेति । उभयत्र चिदचितोरित्यर्थः । ज्ञानं प्रकाशते, घटः प्रकाशते' इति व्यवहारसाम्यादुभयसावारण्यमिति भावः । स्वव्यपहारसामग्य्रन्तर्भूतज्ञानवत्त्वमिति । स्वव्यवहारानुगुण्ज्ञानविषयत्वमित्यर्थः । न चास्मिन् पक्षेऽनुगम्ः; ज्ञानावेद्यत्वतदन्यान्यत्वेनानुगमसंभवात् । एतदस्वरसादेवाह- यद्वा एवं चाहुरिति । सर्वत्र व्यवहारप्रतिसंबन्धित्वमेवानुगतं प्रकाशशब्दार्थः । तत्तु द्वेधा क्कचित् ज्ञानविषयत्वात्, क्कचितदभेदादिति भावः । अत्र चिदचिशेषपदार्थसाधारणं व्यवहारानुगुण्यमिति भाष्यं चिदचिदशेषपदार्थनिष्ठं स्वव्यवहारानुगुण्यमिति व्याख्याय चिदचिदशेषपदार्थविषयकव्यवहारानुगुण्यं चिद्गतमेव प्रकाशशब्दाथर् सति व्याचष्टे- यद्वा ज्ञानगतप्रकाशेति । व्यवहारप्रतिसंबन्धित्यं प्रति हेतुत्वरूपमिति । व्यवहारहेतुत्वरूपमित्यथर्ः । व्यवहर्तव्यत्वमुभयसाधारणम् । व्यवहारहेतुत्वं तु ज्ञानासाधारणमिति भावः । प्रत्यक्त्तवानुकूलत्वेति । प्रत्यवत्वानुकूलत्वैकत्वविशिष्टस्वव्यवहारं प्रतीत्यर्थः । सदकारणकत्वं च नित्यत्वं प्रसिद्धमिति । सत्त्वे सति अकारणकत्वमित्यर्थः । सत्त्वे सतीति विशेषणमसति प्रागभावे चातिव्याप्तिवारणार्थमिति द्रष्टव्यम् । अस्ति चेत् पक्षापात् स्यादिति । अस्मात्पक्षपातः स्यादित्यर्थः । प्रतीतिश्चेत् कस्यचिदिति । साश्रया सकर्मिका च वक्त्तव्येत्यर्थः । ननु भाष्यानुगुण्येन सिद्धिश्चेत् कस्यचित् किंचित् प्रतीति वक्त्तव्ये, प्रतीतिश्वेदिति वदतः कोऽपिप्राय इति चेत् उच्यते- सिद्धेरकमर्कतया सिद्धिश्चेत् सकर्मिका स्यादित्युक्त्तेरयोगात् । किंच सिद्धिश्चेत् कस्यचित् कं (किं) चित्प्रतीत्युक्त्ते घटस्य सिद्धिर्देवदत्तं प्रतीति वक्त्तव्यम् । घटो दवदत्तं प्रति सिधेयतीति हि वक्त्तुमुचितम् । न तु देवदत्तो घटं प्रति सिध्यतीति । ततश्च "कस्यचित् पुरुषस्य किंचिदर्थजातं प्रति सिद्धिरूपतया' इत्युत्तरभाष्यविरोधापत्तिः । अतः सिद्धिाब्दः प्रतीतिमात्रपर इति प्रदर्शनार्थं सकर्मकप्रतीतिशब्दो व्यवहृत इति द्रष्टव्यम् । ननु भाष्ये संविच्चेत् कस्यचित् किंचित् प्रत्येव भवतीति वक्त्तुं सुशकत्वात् सिध्यति चेदित्येवं प्रणाड्या प्रतीतेः सिद्धित्वसमर्थनपुरस्कारेण दूषणे न हेतुं पश्याम इति चेत्- न । तस्योक्त्तिमात्रभेदरूपत्वेनादोषात् । कस्यचिदित्युक्त्तज्ञात्रपेक्षाप्रतिक्षेपं शङ्कत इति । कस्येति निर्दिष्टसिद्धिप्रतिसंबन्ध्यपेक्षाप्रतिक्षेपं शङ्कत इत्यर्थः । आत्मानं प्रतीत्युत्तरग्रन्थानुसारात् आत्मन इति चतुर्थीमभिप्रेत्याह- आत्मानं प्रतीति । यद्यपि कस्य सिद्धिप्रतिसंबन्धिन इत्यपेक्षायामात्मन इत्युक्त्ते आत्मासिद्धेप्रतिसंबन्धीत्यर्थलाभ त् तदर्थमात्मानं प्रतीति न व्याख्येयम् । किंच कस्येत्यस्योत्तरं षष्टयन्तमेव भवितुमर्हति, न द्वितीयान्तम्- तथापि स्पष्टार्तमुक्त्तमिति द्रष्टव्यम् । आत्मशब्दः स्ववाचीति । आत्मशब्दस्य ज्ञातृत्वलक्षणसिद्धप्रतिसंबन्धिपरत्वे कः सिद्धिप्रतिसंबन्धीति प्रश्नस्य सिद्धिप्रतिसंबन्धीत्युत्तरमसंगतं स्यात् । अतोऽन्यप्रतिद्वन्द्विपर इति भावः । न चार्थजातं प्रति सिद्धिरूपस्य कथमात्मानं प्रत्यपि सिद्धिरूपत्वमिति वाच्यम्, एकस्य प्रतिसंबन्धितया प्रतिशब्दार्थीभूतलक्षणत्वम्, अपरस्य विषयतया लक्षणत्वमिति "आत्मानं प्रति, अथजातं प्रति' इति च सुवचमिति द्रष्टव्यम् । सिद्धिप्रतिसंबन्ध्यात्मा क इति । आत्मशब्दस्य स्वपरत्वेन व्याख्याततया तदंशस्याक्षेप्तुमशक्यत्वात् सिद्धितिसंबिन्धत्वमात्मशब्दनिर्दिष्टस्य स्वस्य कथमित्यर्थः । स्वस्यैव स्वप्रतिसंबन्धित्वे विरोधादिति भावः । न त्वात्मत्वमष्याक्षेष्यकोटिप्रविष्टमिति द्रष्टव्यम् । संविदात्मत्वनिरासः संविदात्मभावस्येति । अिात्मशब्दः सिद्धिप्रतिसंबन्धिपरः; न तु स्वपरः; अन्यत्वप्रतिसंबन्धित्वस्योपपादननिरपेक्षत्वादिति द्रष्टव्यम् । धर्मधर्मिभावेति । अतो निष्प्रकारकज्ञानस्य नावकाश इति भावः । इह किमर्थ इति । किमुत्पत्तिवाची, उत ज्ञप्तिवाचीत्यर्थः । कर्तुरपि प्रत्यभिज्ञाविषयत्वादिति । ननु "पूवर्ं मयानुभूतो यः, स एवायम्3 इति प्रत्यभिज्ञाया पूर्वानुभूतविेयाभेदस्य पुरोवर्तिनि सिद्धावपि कथमनेनानुभवित्रभेदसिद्धिः? तदानीमनुभवितुश्च मदर्थस्य, इदानीमनुभवितुश्च मदर्थस्याभेदाविषयत्वेन भेदेऽप्यस्याः प्रतीतेः संभवात् । न चान्यानुभूतेऽन्यस्मरणासंभवादभेदसिद्धिरिति वाच्यम्, तर्ह्यभेदस्तया युक्त्तया सिध्यतु; न तु प्रत्यभिज्ञाप्रत्यक्षेण । यदि च तावन्मात्र एव संरंभस्तर्हि वक्ष्यमाणायाः प्रत्यभिज्ञाश्रायत्वयुक्त्तेरेव प्रमाणीकरणसंभवात् प्रत्यभिज्ञाविषयत्वस्य प्रमाणीकरणमयुक्त्तमिति चेत्- न; 2यः पूर्वं मयानुभूतः, स एवायमर्थस्तेनैव मयानुभूयते, इति प्रत्यभिज्ञायाः प्रमाणीकरणसंभवादित्यत्र तात्पर्यात् । उत्पत्तिस्थिती सिद्धे इति । "जानामि' इति ज्ञानानुकूलकृतिमत्त्वप्रतीतेरुत्पत्तिप्रतीतिः, लटा धात्वर्थवर्तमानत्वप्रतीतेः स्थितिप्रतीतिरिति भावः । ननु "जानामि' इत्यादौ धात्वर्थाश्रयत्वमेव प्रतीयते; न तु तदनुकूलकृतिमत्त्वम् । अत एव नित्यज्ञानाश्रयस्यापि परमात्मनः "वेदाहं समतीतानि' इति ज्ञानाश्रयत्वप्रतीतिरिति यद्यपरितोषः, तर्हि "मम ज्ञानमुत्पन्नम्' इति प्रतीतिरुत्पत्तौ प्रमाणीकरणीया । ज्ञातुरेव ममेत्युक्त्तिरिति । तृचः कर्तृत्वार्थकत्वेनानन्तरकालोत्पन्नत्वप्रतीतेरिति भावः । निरोधो नाम पटसंविदिति । यद्यष्युत्पत्तेः प्रथमक्षणयोगित्वरूपत्ववत् विनाशस्य चरमक्षणयोगिवमपि सुवचम्- तथाष्युत्तरोत्तरावस्थासबन्धस्यैव पूर्वपूर्वावस्थाविनाशत्वमिति द्रष्टव्यम् । आत्मा हि प्रतिसंधत्त इति । न त्वन्तःकरणमिति शेषः । अनुभूतेरात्मत्वे अनुभवित्रभेदप्रतिसंधानमनुभूतेः कथं स्यादिति भावः । उभयाभ्युपेता संविदेवेति । भाष्ये ज्ञातुरुभयानमिमतत्वं प्रतीयते । मृषावादिभिश्च तदभ्युपगमात्तदीयशङ्कापरिहारपरत्वमयुक्त्तमिति ज्ञातृस्वरूपानभ्युपगन्तृबौद्धैकदेशिमतं प्रसङ्गान्निराकरोतीत्याह- बौद्धैकदेशिभिरिति । उपलब्धिपराहतत्वात्संविदात्मत्वमनुपपन्नमिति । संविद एवात्मत्वम्, तद्वयतिरिक्त्तस्यात्मत्वाभाव इत्येतस्य तद्वयतीरिक्त्तोपलब्धिपराहितत्वादित्यर्थः । अत एव अस्तु ज्ञातुरप्युपलम्भः । नैतावता संविदत्मत्वममुप'लब्धिपराहतम् । न हि संविदनात्मेति कश्चिदुपलम्भोऽस्तीति चोद्यं पराकृतं वेदितव्यम् । एतादृशक्लिष्टार्थाश्रयणप्रसङ्गपरिहाराय मृषावदिशङ्कापरिहारपरतया व्याचष्टे- यद्वा संविदः परमार्थत्वेनेति । अहमर्थात्मत्वसमर्थनम् अस्मत्प्रत्ययत्वेन पराभ्युपगत इति । मृषावादिमत्रेपि "अहम्' इति प्रत्ययरूपेऽस्मत्प्रत्यये चिदचिदंशद्वयभानाभ्युपगमाद्ययाश्रुतेऽपि न दोष इति द्रष्टव्यम् । अन्वयित्रयमिति । यद्यपि "अनुभूतिरात्मा प्रत्यक्त्तवात्', "अनुभूतिः प्रतीची स्वयंप्रकाशत्वात्', अनुभूतिः स्वप्रकाशा, अभुभूतित्वात्' इति व्यतिरेकिक्रयवत् "अहमर्थो नात्मा पराक्त्तवात्' "अहमर्थः पराक् ज्ञानाधीनप्रकाशत्वात्' "अहमर्थो ज्ञानाधीनप्रकाशः चिद्ययतिरिक्त्तत्वात्' इत्येवमुत्तरोतरस्य पूर्वपूर्वसाधकतयोपन्यास एव सुश्लिष्टः- तथापि साधनकमवैचित्रप्रदर्शनार्थमेवमुक्त्तमिति द्रष्टव्यम् । भाष्ये- चिन्मात्रातिरेकी युष्मदर्थ एवेति । युष्मदर्थ एव अनात्मैवेत्यर्थः । "स आत्मा' इत्यस्य प्रतिनिर्दोरूपत्वादिति द्रष्टव्यम् । इतरानुमानचतुष्टयमिति । "अनुभूतेश्चित्त्वात् स्वप्राशत्वम्', "अहमर्थस्य चित्त्वादस्वप्रकाशत्वम्' इत्यनुमानद्वयं विहाय, "अनुभूतेः स्वप्रकाशत्वात् प्रत्यवत्वम्', "प्रत्यक्त्तवाच्चात्मत्वम्' इत्यनुमानद्वयस्य च, "अहमर्थस्यास्वप्रकाशत्वात् परोक्त्तवम्', "ततश्चानात्मत्वम्' इत्यनुमानद्वयस्य च दूषणमाहेत्यर्थः । ननु "अहं जानामि' इत्यत्र ज्ञानशेषित्वलक्षणप्रत्यक्त्तवस्य कथं भानमित्याशङ्कयाह- धर्मितयावभासादेवेति । ननु "अहम्' इत्यत्र चिदंश्रोपि भासत इति वदन्तं प्रति नेदमुत्तरम्, अंशद्वयेऽपि वृत्तिज्ञानाश्रत्वप्रतीतेरिति चेत्- न; "अहम्' इत्यत्रांशद्वयानुपलम्भात् । उपलम्भे च चित्रोप्यहमर्थतया अहमर्थानात्मत्वोक्त्तिर्विरुध्येतेति भावः । प्रत्यक्तवं विपरीतसाधकं चेत्याहेति । अहमर्थात्मत्वसाधकमित्यर्थः । स्वंप्रकाशत्वहेतोः सत्प्रतिपक्षत्वं चेति । तुल्यबलत्वाभावात् बाधितार्थत्वमित्यत्र तात्पर्यम् । इतरथा प्रत्यक्त्तवहेतोरसिद्धिदार्ढ्यमिति पूर्वग्रन्थविरोधात् । यद्वा विशेषः(ष) दर्शनाभिप्रायेण सत्प्रतिपक्षतोक्त्तिरिति द्रष्टव्यम् । संवित्प्रत्यत्तवहेतोरसिद्धिश्च सिद्धेति । पूर्वमहमर्थव्यतिरिक्त्तत्वाहतुना असिद्धिरुक्त्ताः; अधुना अहंप्रत्ययाविषयत्वहेतुतेति भेदः । यद्वा संवित्प्रत्यक्त्तवसाधकस्वप्रकाशत्वहेतोर्न्याष्यत्वासिद्धिश्च सिद्धेत्यर्थः । अतो न पौनरुक्तयप्रसङ्ग इति द्रष्टव्यम् । यत्संबन्धित्वेन दुःखज्ञानमिति । उद्वेगहेतुर्भवतीति शेषः न हि शास्त्रं श्रवणादिनिरपेक्षमिति । यद्यपि कृतसाङ्गाध्ययनस्य शब्दोऽर्थप्रत्यायको भवत्येव, तथाप्यनुष्ठानपर्यवसायिप्रमितिजनकत्वं शास्त्रस्य श्रवणादिसापेक्षम् । श्रवणं च बुभुत्साधीनम् । स च पुरुषार्थत्वपर्यवसायित्वावीनेति भावः । ज्ञातव्यस्येति । मुमुक्षुज्ञातव्यस्येत्यर्थः । अहमर्थस्य नियत्वकथनमपीति । यद्यपि, 'नात्मा श्रुतेः' इत्यत्राहमर्थस्य नित्यत्वं न साधितम्, अपि त्वात्मनः तथापि तस्यात्मत्वं सिद्धिमित्याभिमानेन तथोक्त्तमिति द्रष्टव्यम् । ज्ञानस्वरूपत्वज्ञानगुणकत्वे तद्वयतिरिक्तवादहमर्थ इति । भाष्ये न चासौ ज्ञाताहमर्थः इत्यत्र ज्ञातेति हेतुगर्मं विशेषणम् । वक्ष्यति च- न हि दीपादेः स्व-प्रभावलनिर्भासितत्वेनाप्रकाशत्वमिति । ततश्च स्वधर्मभूतज्ञानप्रभावलनिर्भास्यतया कथं ज्ञातृरनन्यप्रकाशत्वमित्याक्षिष्यानात्मत्वसाधकहेतोरन्याधीनप्रकाशत्वस्यासिद्धिमभिप्रायन्नाहेत्यर्थः । तच्च कथमित्यत्राहेति । प्रकाशाश्रयस्य तस्यानुभूत्यादिशब्दितसकर्मकसकर्तृकज्ञानरूपप्रकाशत्वं कथमित्याक्षेपभिप्रायः । चैतन्यं ज्ञानत्वमिति । व्यवहारानुगुणत्वमित्यर्थः । आत्मनि ज्ञानाब्दस्यस्वप्रकाशत्वाभिप्रायत्वात्, आत्मनि प्रयुज्यमानो ज्ञानशब्दः स्वप्रकाशे रूढ इत्युक्त्तत्वाच्च व्यवहारानुगुणत्वलक्षणस्वप्रकाशत्वमेव ज्ञानशब्देनेह विवक्षितम् । तच्चातुभूतिसंविदादिशब्दानभिलापनीयस्याष्यकर्मकस्यकर्तृकस्य युज्यत इति भावः । अहमर्थस्य चैतन्यस्वभावत्व इति । "अन्नायं पुरुषः स्वयं ज्योतिः' इत्यादिवाक्यैरनन्याधीनप्रकाशत्वलक्षणचैतन्यस्वभावत्वे प्रमाणं दर्शयिष्यन्, प्रकाशगुणकस्य कथमनन्याधीनप्रकाशत्वं सजातीयान्वयदर्शनरूपयोग्यताया अभावादित्याशङ्कय प्रकाशत्वस्वभावस्य प्रकाशगुणकत्वं दीपादौ दृष्टतिि योग्यतां प्रदर्शयतीत्यर्थः । न तु स्वप्रकाशत्वलक्षणचैतन्यस्वभावत्वमिति मन्तव्यम् । एतेन "अहमर्थस्य चैतन्यस्वभावत्वे श्रुतिप्रमाणं वक्ष्यन्' इति ग्रन्थपर्यालोचनायां चैतन्यस्वभावत्वमेवानन्याधीनप्रकाशत्वमिति प्रतीयते । "यः प्रकाशस्वभावः सोऽनन्याधीनप्रकाशः' इति तर्कस्यानन्यादीनप्रकाशत्वप्रतिपादकश्रुत्यतुग्राहकत्वस्यैव युक्त्ततया चैतन्यस्वभावत्वानन्याधीनप्रकाशत्वयोरैक्यावश्यंभावात् । ततश्चाहमर्थोऽनन्याधीनप्रकाशः स्वप्रकाशत्वादिति साध्यसाधनयोरविशेषः, द्वयोरपि चैतन्यस्वाभावत्वरूपत्वात् इति शङ्का परास्ता, चैतन्यस्भावत्वस्यैकरूपत्वाभावात् । केचित्तु- अहमर्थोऽनन्याधीनप्रकाशः स्वयंप्रकाशत्वादिति पूर्वोक्त्तानुमाने व्याप्तिं दर्शयतीत्यापि व्याचक्षते । न च "तत्र स्वयंप्रकाशत्वं हेतुः, इह तु प्रकाशस्वभाव इत्युच्यत' इति वैरूप्यं शङ्कयम्, द्वयोरष्येकत्वात् । स्वपयं प्रकाशत्वादित्यस्यापि प्रकाशस्वभावत्वादित्येवार्थ इति । तस्मिन्नपि व्याख्याने न दोषः । आत्मदीपेति । अत्र समाहारगर्भो द्वन्द्वः । अतश्चतुर्ष्वपि न द्विवचननिर्देशानुपपत्तिरिति द्रष्यव्यम् । यादृशमिति साक्षात्परंपरौदासीन्येन व्यवहारानुगुणत्वमित्यर्थः । यद्वा आत्पदीपयोर्धर्मभूतज्ञानप्रभयोरित्यर्थः । तादृशमिति । दीपतत्प्रभयोरौज्जापल्यम्, आत्मधर्मभूतज्ञानयोः स्फुरणमित्यर्थः । साध्यवैकल्यनाशङ्कयेति । इदमुपलक्षणम् - साधनवैकल्यमित्यपि द्रष्टव्यम् । रूपितत्समवेतार्थेति । द च रुपितत्समवेतार्थयोः रूपपेक्षेयाधर्म्यन्तरत्वात्तेन कतं तद्वारणमिति वाच्यम्, धर्म्यन्तरशब्दस्य स्वाश्रयेतरद्रव्यार्थकत्वस्योत्तरग्रन्थे स्पष्टत्वात् । चैतन्यस्वाभावतेत्यादि भाष्यमिति । यद्यपि "यः प्रकाशस्पभावः' इत्यारभ्य तर्करूपत्वं प्रागुपन्यस्तम्, तथापि चैतन्यस्वभावतेत्यारभ्य तर्करूपत्वेऽपि विरोधाभावादेवमुक्त्तमिति द्रष्टव्यम् । ज्ञानधर्मकत्वज्ञानस्वरूपतोक्त्तेरिति । हेतुसाध्ययोः प्रदर्शनादिति भावः । ननु कर्पूरादीनां द्वरोपलब्धगन्धानामिति (दूयोपलब्धगन्धानामिति) हेतुगर्भविशेषणम् । कर्पूरादीनां द्वरोपलब्धगन्धत्वादित्यर्थः । अतश्च यत् कैश्चिदुक्त्तम् "द्वरोपलब्धगन्धानामित्येतत् प्रक्षिप्तम् । तथाहि सति समुद्गसंपुटादीति ग्रन्थस्याप्रसक्त्तप्रतिषेधताप्रसङ्गात्' इति तन्निरस्तम् । अत्र समुद्गसंपुटयोः सामान्यविशेषरूपेणार्थभेदसत्त्वान्न पौनरुकत्यशङ्का । उभययादिसंप्रतिपन्नानामेवेति । उपलभ्यमानगन्धश्रयणामेषामेवावयवानां निश्चलतयावस्थितिमात्रमेव लघु; न तु तेषामवयवानां संयोगविशेषरूप उपनिषातः, तद्धेतुकधर्म्यन्तरोत्पत्तिः, तदुत्तरक्षणे विशरणम्, तदधीनधर्मिनाशः, पुनरपि तदुवरक्षणे पुञ्जीभावेन धर्म्यन्तरोत्पत्तिरित्यादिकल्पनम् । अतो न गौरवमिति भावः । अकृतिरिति । निर्व्यापारः, निश्चल इत्यर्थः । वायुतेजःप्रभृतिभिः संबन्धादिति । रश्मिमत्त्वे तेज संबन्ध एव प्रयोजक इति द्रष्टव्यम् । गत्वगणां रश्मीनामिति । कपालं निर्मिद्य सलिले प्रविष्टानामपि ततोऽचिरादूध्वर्निर्गमनमेव स्यात्; न तु तत्र विश्रम इति भावः । अग्न्यवयवसंक्रान्त्यैवौष्णयोपलम्भ इति । विशरणमन्तरेणैवाग्निसहचरिताग्न्यवयवसंक्रान्त्यैवौष्ण्योपलम्भं इत्यर्थः; "आतपतप्तेष्वपि न किरणविशरणादवयवसंक्रम' इत्युत्तरग्रन्थानुसारात् । केचित्तु-अग्नितप्ते विशीर्णावयवसंक्रमणमभ्युपेतम् । अत एव हि सिद्धं नः समीहितम्, तेषामेव विशीर्णावयवानां प्रभात्वावगमादित्याशङ्कय निषिध्यते "सलिलादौ सङ्क्रमन्तः' इत्युत्तरग्रन्थेनेति वर्णयन्ति । तदुपात्तमुक्त्ताग्न्यवयवकार्यमिति प्रतीयत इति । अत्र केचित् - सौर्यरश्मीनां संतापहेतुत्वस्याग्न्यवयवद्वारकत्वेऽग्नीनां संतापनहेतुत्वमादित्यरश्म्यवयवानुप्रवेशकृतमिति किं न स्यात्? उभयोरपि परस्परानुप्रवेशस्य प्रामाणिकत्वात् । तस्मादष्युभयोरष्युष्णत्वाविशेषात् संतापहेतुत्वमेव वक्त्तव्यम् । न त्वन्यतरस्यान्यतरद्वारकत्वम् । न हि "वायुर्धूलिं वर्षति शोषयति' इत्युक्त्ते शोषणस्यापि किंचिद् द्वारतयापेक्षितम् । न चाग्नीनां दिवापि तापहेतुत्वदर्शनात् । तदा सूर्यरश्म्यवयवानुप्रअवेशाभावात् स्वत एवाग्नेस्तापहेतुत्वमिति वक्त्तुं शक्यम्, रश्म्यनुसारी' इति सूयोक्त्तन्यायेन रात्रौ सूर्यरश्मीनां संतापहेतुत्वस्य सिद्धतया तदानीमग्न्यनुप्रवेशाभावात् संतापहेतुत्वं न स्यादिति साम्यात् । अग्न्यवयवादीनामनुप्रवेश त् सौरकिरणानामनुप्रवेशे दोषाभावाच्चेत्यपि द्रष्टव्यम् (वदन्ति?) । ननु ष्लोषणद्रवीभूतेति । अत्र केचित्- अयं ग्रन्थः ऊर्ध्वमुद्गग्येति ऊर्ध्वगमनतिर्यग्गमनस्वभावविरोधप्रदशर्कभाष्यस्यावतारिका; न तु विशरणपिण्डीभावस्वभावविरोधप्रदर्शक्स्य । न हि विशरणस्वभावेति पूर्वभाष्यस्य तत्पूर्वमेवावतारितत्वात् । अतश्च ऊर्ध्वमुद्गम्येतीति प्रतीकग्रहणं युक्त्तमिति वदन्ति । ॠजुर्दश एव छायायोगादवगम्यत इति । यदि प्रभाय ॠजुप्रसरणनियमो न स्यात्, तदा दीपप्रभाव्यवधायकस्तम्भान्तरितान्वकारस्थले प्रभाया वक्रमार्गेण वायुनीतपांसूनामिव गमनप्रसङ्गेन तत्रत्यान्धकारेऽष्यार्जवं न स्यादित्यर्थः । ननु तिरोधायकपदार्थं प्रति ॠजुप्रदेश एव छायायोगे नियमो नास्ति; तथा हि सति व्यवधायकस्य पदार्थस्य दीपसंनिकृष्टत्वे पृथ्वग्रा सूक्ष्मसूला छाया नोपलभ्येतेत्यत्राह- छायावैपुल्यमिति । छायापृथ्वग्रन्वं निरुप्यमानरश्मीनां पृथ्वग्रसूक्षममूलत्वनिबन्धनमित्यर्थः । अयं भावः- यावद्देशप्रसरणशीलाग्रवन्तो रश्मयो निरुध्यन्ते तावद्देशप्रसृता छाया भवतीति । उत्पत्तिविनाशसामग्रीभ्पामिति । अयमिहनुमानक्रमः - द्वितीयादिवर्त्यवयवाग्निसंयोगो दीपोत्पादकः वर्त्यवयवाग्निसयंयोगत्वात्, प्रथमवर्त्यवयवाग्निसंयोगात् । प्रथमवर्तिकावयवनाशो दीपनाशहेतुः, वर्तिकावयवनाशत्वात् चरमवर्तिकावयवनाशवदिति । भाष्ये औष्णयाधिक्यमित्याद्युपलब्धिव्यवस्थाष्यमिति । इदमुपलक्षणम्- औष्रयाधिक्यं न प्रभाधर्मः, अपितूद्भूतस्पर्शानां तत्सहचरितानां तेजोवयवानां धर्म इत्यपि सुवचमिति द्रष्टव्यम् । अनेन पक्ष्यमाणश्रुतिवाक्य इति । ननु ज्ञानादिव्यपदेशस्य स्वप्रशाशत्वमादाय निर्वाहः । स्वप्रकाशत्वस्य तु चैतन्यस्वभावत्वमादाय निर्वाहः; चैतन्यम्बभावता हि स्वप्रकाशतेयुपपादनात्; अतोऽन्योन्याश्रय इति चेत्- न; चैतन्यस्वभावत्वमित्यत्र चैतन्यलक्षणज्ञानत्वं व्यवहारानुगुणत्वमात्रमेव, न तु संविदनुभूत्यवगत्यादिशब्दप्रवृत्तिनिमित्तत्वमभिप्रेत्येति पूवर्ोक्त्तत्वाददोषात् । व्यतिरेकशब्देन निःशेषग्रहणं कृतमिति । अन्तरङ्गः कृत्स्नः सैन्धवघन इत्यपेक्षया बहिरङ्गव्यतिरिक्त्तः, कृत्स्नः सैन्दवधन इत्युक्त्ते, असंकुचितसर्वान्तरङ्गप्रतीतिरनुभवसिद्धेति भावः । स्वसंबन्धितया प्रतीतमिति । स्वसंबन्धाप्रतीतौ स्वसंबन्धितया अप्रतीतमित्यन्वयः । ज्ञानान्तरवेद्यत्वं स्यादिति । ज्ञातृज्ञानसंबन्धविषयकज्ञानस्य संबन्धिभूतज्ञातृज्ञानविषयकत्वावश्यंभावादिति भावः । नन्वेवं ज्ञानत्ववैशिष्टयमात्मनि च प्रत्यकत्वानुकूलत्वैकत्ववैशिष्टयं कथं भायात्? वैशिष्टयानुयोगिनः स्वस्य स्वविषयत्वासंभवादित्यपि वक्त्तुं शक्यमिति चेत्, तस्याष्याक्षेपस्येष्टत्वात् । संबन्धविषयकज्ञानेन सह ज्ञातृसंबन्धस्यापीति । ज्ञातृव्यवसायसंबन्धविषयकानुव्यवससायेन सह ज्ञ तुः संबन्धस्यापि वेद्यत्वायानुव्यवसायानुव्यवसायः स्वीकतर्व्य इत्यर्थः । अहमर्थो हि विशेष्यतैकस्वभावः स्वात्मनामुपस्थापयतीति । न च प्रत्यवत्वानुकूलत्वैकत्वभिन्नात्मधर्मग्रहे आत्मनः सामर्थ्याभावात् कथं विशेष्यत्वस्य ग्रहणमिति वाच्यम्, विशेष्यत्वस्य स्वभावानतिरिक्त्तत्वेन ग्रहणसंभावात् । न च विशेषणत्वविशेष्यत्वस्वभावग्रहणेऽपि परस्परनिरूपितत्वाग्रहात् कथं विशिष्टव्यवहार इति वाच्यम्, परस्परनिरूपितत्वासंसर्गाग्रहस्यैव संसर्गग्रहकार्यजनकत्वात्, तस्यापि तदुभयस्वरूपत्वाद्वा ग्रहणोपपत्तेः । ननु प्रत्यक्पदजन्योपस्थितेरात्मविषयत्वं वक्त्तव्यम्, तत्र प्रकाशद्वयस्याभ्युपगन्तव्यत्वात् । तत्रावेद्यत्वलक्षणस्य स्वप्रकाशत्वस्यास्मदिेष्टत्वाभावात् प्रकाशद्वयसत्त्वे न दोष इत्येव परिहर्तव्यमिति चेत्- सत्यम्, "घटमहं जानामि' इति ज्ञानं चक्षुरिन्द्रियजन्यम्; न तु नैयायिकमत इवानुव्यवसायरूपं मनोजन्यम् । न हि चक्षुर्जन्यज्ञान आत्मनो विषयत्वं संभवति । अतोऽहमित्येव धर्मी स्फुरति । घटज्ञानांशः स्वप्रकाशतया भासत इत्येव वक्त्तुमुचितमति भावः । जडत्वप्रयुक्त्तम् हि तत्रेति । जडस्थलीयसहावभास एवैकज्ञानगम्यत्वप्रयोजक इत्यर्थः । व्युत्पत्तिनिमित्तमस्त्विति । यथा "वासस्वी देवदत्तपदवाच्यः' इत्यत्र वासो देवदत्तपदव्युत्पविदशायां निमित्तमेव, न तु शक्यकोटिप्रविष्टम् - तथेत्यर्थः । धर्मभूतज्ञाने सावकाशोऽस्मन्मत इति । ननु परमत्रेपि "ज्ञायतेऽनेन' इति व्युत्पत्त्या अन्तःकरणवृत्तिर्ज्ञानमिति वृत्तिज्ञाने संबन्धिशब्दः सावकाश इति चेत- न । जडायामन्तःकरणवृत्तौ ज्ञानत्वोक्त्तेरसंगतत्वात्; भावप्रत्ययान्तज्ञानपदवाच्य एव संबन्धित्वव्यवहाराच्चेति भावः । उत स्वस्मै स्वयंप्रकाशमानत्वमिति । अत्र केचित्- स्वस्मै भासमानत्वमिति तृतीये विकल्पे संविदि असिद्धया दूषिते सति स्वस्मै स्वयंभासमानत्वमिति चतुथर्विकल्पस्योत्थानासंभवेन, "तस्मात् स्वात्मानं प्रति स्वसत्तयैव सिध्यन् अजडोऽहमर्थ एवात्मा' इति भाष्यस्य चतुथर्विकल्पदूषणत्वं न युक्त्तम् । तस्मादित्यादिभाष्यस्य पूर्वप्रस्तुतविकल्पदूषणोपसंहारे स्वरसस्य पक्षान्तरप्रतिक्षेपकपरतया व्याख्यानमपि क्लिष्टम् । तथा तस्यैव भाष्यस्य ज्ञानकर्मतामन्तरेण व्यवहारानुगुणत्वं ज्ञानान्तरनिरपेक्षप्रकाशत्वमित्वेवविधपञ्चमपक्षविकल्पद्वयनिरसनपरत्ववर्णनमपि क्लिष्टम् । न हि "तस्मात् स्वात्मानं प्रति स्वसत्तयैव सिध्यन्नजडोऽहमर्थ एवात्मा' इति भाष्यं ज्ञानकर्मतामन्तरेण व्यवहारानुगुणत्वरूपपञ्चमपक्षविकल्पस्य दूषणीभवितुमर्हति । तस्मिन् हि पक्षेऽहमर्थे एव व्यभिचार उद्भाव्यः, न त्वहमर्थ एवात्मेति । ज्ञानकर्मतामन्तरेण व्यवहारानुगुणत्वस्याहमर्थ इव संविद्यपि सत्त्वेनाहमर्थोऽप्यात्मेत्येव वक्त्तुमुचिततया "अहमर्थ एवात्मा' सति वक्त्तुमचितत्वात् । ततश्च स्वसत्ताप्रयुक्त्तप्रकाशत्वं वा, अव्यभिचरितप्रकाशमत्ताकत्वं वा, तत्त्वे सति स्वस्मै भासमानत्वं, वा, अन्यसंबन्धानपेक्षप्रकाशत्वं वेति । चतुर्धा विकल्पोऽभिमतः । भाष्येऽपि तथैव प्रतीयत इति वदन्ति । प्रत्यक्षबाधः सर्वसाधारणं दूषणमिति । "अहम्' इति भासमानस्यैवात्मत्वेन तस्य ज्ञानाश्रयतया ज्ञानभेदनैव प्रतीतेरिति भावः । यद्वा "अहं जानामि' इति तस्याहमर्थधर्मत्वग्राहिप्रमाणबाध इत्यर्थः । अनैकान्त्यांवरोधयोरन्यतरेणेति । स्वदर्शने पक्षत्रयवृत्तित्वरूपमनैकान्त्यम्; परदर्शने पक्षविपक्षमात्रवृत्तित्वरूपविरोध इत्यर्थः । न व्यभिचरति प्रकाशो यस्य सत्तामिति । अत्र केचित्- न व्यभिचरति प्रकाशं यस्य सत्तेति पाठः समीचीनः, तस्यैवार्थस्योचितत्वात् । सत्ताया एव प्रकाशव्याप्यत्वस्य विवक्षितत्वात्, भाष्यस्थाव्यभिचरितशब्दस्य कर्मणि क्त्तप्रत्ययान्तत्वेन कर्तरि क्त्तप्रत्ययोन्तत्वाभवादिति वदन्ति । परस्मै भासमानत्वमुपपादयतीति । "अहं सुखी' इत्यत्राहमथर्स्य सुखशेषित्वभानात् सुखस्यैव प्रकाशरूपत्वात् सुखप्रकाशशेषित्वलक्षणं प्रकाशफलित्वमपि "अहं सुखी' इत्यत्र भासत इति भावः । अथाहमर्थस्य भ्रान्तिसिद्धत्वमिति । न च भाष्ये ज्ञातृतयावभासते इति । ज्ञातुरेव भ्रान्तिसिद्धत्वं प्रतीयते, नाहमर्थस्येति वाच्यम्, अहमर्थस्यैव ज्ञातृत्वात् । अत एव परिहारभाष्ये अनुभविताहमर्थः प्रतीयते अनुभूतिरह मितीत्युक्त्तम् । भाष्ये- अनुभूतिः परमार्थतो निर्विषया निराश्रायेति । अत्राश्रयविषयशब्दौ भावप्रधानौ । ज्ञानाश्रयत्वज्ञानविषयत्वशून्येत्यर्थः । "सा ज्ञातृता भ्रान्तिसिद्धा रजततेव शुक्त्तिशकलस्य,' अनुभूतेः स्वात्मनि कर्तृत्वायोगा'दिति पूर्वपक्षभाष्यानुरोधात् । अत एव ज्ञातृत्वस्य भ्रान्तिसिद्धत्वोपपादने परमार्थतो विषयाश्रयशून्यविषयत्वोपपादमनुपयुक्त्तमिति शङ्काऽपि निरस्ता । अत्र च ज्ञानविषयत्वाशून्यत्वोपपादनं दृष्टान्ततया, न प्रकृतोपयोगितयेति द्रष्टव्यम् । यद्वा निराश्रया तादात्म्यसंबन्धेनाध्यस्यमानज्ञातृशून्येत्यर्थः । अत एव अनुभवसामाधिकरण्येनाहमर्थः प्रतीयेतेति ग्रन्थस्वारस्यं द्रष्टव्यम् । तत्र न संबन्धमात्राध्यास इति । येनाहमर्थवैयधिकरण्येन प्रतीतिः "दपर्णे मुखम्' इतिवदुपपद्येतेति भावः । प्रभा मणिसामानाधिकरण्येनैव हि भातीति । ननु प्रभायां प्रभाश्रयमण्यध्यासवदनुभूतावनुभूत्याश्रयाहमर्थाध्यामः कुतो न संभववेदिति चेत्- न । तत्राधिषांनप्रभातिरिक्त्तप्रभाश्रयाभेदाध्यासः संभवेत् । अनुभूतौ द्वित्वाभावान्न तथा संभवतीति भावः । पदद्वयप्रवृत्तिनिमिवयोरिति । ननु मालिन्यपदप्रवृत्तिनिमिवस्य मालिन्यत्वस्य रागपदप्रवृत्तिनिमित्तस्य रागत्वस्य च कथं दिङ्नभोवृत्तित्वम्? कथं वा "सर्वदिक्ष्वपि सैव मे' इति सर्वासु दिक्षु कामिन्यध्यासे दिवत्वकामिनीत्वसामानाधिकरण्यमिति चेत्- न; तादृशस्थले संसर्गारोपरूपतया वैयधिकरण्येन भ्रमसंभवात् । न चात्रापि संसर्गारोपोऽस्त्विति वाच्यम्, तथा हि सति 'दिक्षु कामिनी', "दिक्षु मालिन्यम्' इतिवत् "अनुभूतावहम्' इति प्रतीतिप्रसङ्ग इति भावः । तदधिकरणाध्यासातुदय इति । अनुभूतित्वास्फुरणस्य भ्रमहेतुत्वं वदता अनुभूत्यस्फुरणमध्यासहेतुरित्युक्त्तं स्यात् । ततश्चाधिष्ठानम्फुरणरूपहेत्वभावादध्यसानुदयप्रसङ्ग इति भावः । अधिष्ठानस्फुरणस्य हेतुत्वाभावादध्यासोदयः संभवतीत्याक्षिपति- नन्वध्यासानुदयो दुर्वच इति । तदप्रकाशादध्यासोदय इति । तत्प्रकाशस्याहेतुत्वादध्यासोदय इत्यर्थः । अप्रतिपन्नस्याधिष्ठानत्वायोगादिति । अध्यासदशायामप्रतिपन्नस्येत्यर्थः । दूषणान्तरमाह- विषयाश्रयशून्याया इति । केचित्तु अप्रतिपन्नस्य । सर्वथा अप्रतिपन्नस्येत्यर्थः । तदुपपादकमुवरवाक्यमिति वदन्ति । ज्ञातृत्वस्यान्तः करणधर्मत्वनिरासः ज्ञातृत्वपरश्रुतिवाक्यादिति । "परात् परं पुरिशयं पुरुषमीक्षते' "सर्वं ह पश्यः पश्यति' इत्यदिवाक्यादित्यर्थः । तादृशाहंकारग्रन्थिस्थमिति । विकारिजडद्रव्यस्थमित्यर्थः; न तु विक्रियात्मकजडद्रव्यस्थमिति मन्तव्यम्, अविक्रियस्येति पूर्वग्रन्थानुसारात् विकारास्पदेति । भाष्यानुगुण्याच्च । दृश्यत्वादित्यर्थ इति । दृश्यत्वादिति शेष इत्यर्थः । देहात्मभेद इति । देहस्य ज्ञातृत्वाभाव इत्यर्थः । क्कचिज्ज्ञातृत्वाभावप्रयोजकस्येति । नन्वेवं ज्ञातृत्वस्य चित्त्वप्रयोज्यत्वं स्यात् । न चेष्टापात्तिः । धर्मभूतज्ञाने ज्ञातृत्वप्रसङ्गः । न च चित्त्वमात्मत्वम्, तदभावो ज्ञातृत्वाभावप्रयोजक इति वाच्यम्, आत्मत्वज्ञातृत्वयोः प्रयोज्यप्रयोजकभावस्य क्काष्यग्रहादिति चेत्- न । आत्मत्वज्ञातृत्वयोः प्रयोज्यप्रयोजकभावाग्रहेऽष्यात्मत्वाभावस्य ज्ञातृत्वाभावप्रयोजकत्वदर्शनादिति भावः । वस्तुतस्तु अचेतनत्वादीत्यत्र तद्गुणसंविज्ञानत्वहुव्रीहिणा दृश्यत्वादिकमुक्त्तमिति ध्येयम् । पूर्वोक्त्तव्याप्तिस्थापनायेति । "चेतनासाधारणधर्मत्वाच्च ज्ञातृत्वस्ये'ति पूर्वोक्त्तव्याप्तिस्थापनायेत्यर्थः । न हि वयं द्रष्टृत्वादीति । देहस्य जडत्वान्न द्रष्टृत्वम् । ततश्चानात्मत्वमिति चार्वाकं प्रति न देहात्मभेदं साधयामः । अपि त्वात्मनो दृशिस्वरूपत्वात् देहस्य चातथात्वात् देहस्यानात्मत्वमित्येव साधयाम इत्यर्थः । द्रष्टृत्वाभावस्याचेतनत्वादिप्रयोज्यत्व इति । अचेतनत्वादीत्यत्र अतद्गुणसंविज्ञानबहुव्रोहिवशात् दृश्यत्वस्य ग्रहणात् । द्रष्टृत्वाभावेऽप्यचेतत्वादिकमित्युत्तरत्रापि दृश्यत्वमेव विवक्षितम् । मृषावाद्यसाधारणेति । यदि दृश्यस्य द्रष्टृत्वम्, तर्हि दृशित्वमपि किं न स्यात्? यदि च कर्मणः क्रियात्वं न संभवतीत्युच्येत, तर्हि कर्मणः कर्तृत्वमपि न संभवति; कर्मत्वकर्तृत्वक्रियात्वानां परस्परविरोधादिति भावः । यद्यपि सिद्धान्ते दृशेरपि दृश्यत्वमभ्युपगतम् तथापि परमतानुसारादेवमुक्त्तमिति द्रष्टव्यम् । रजतप्रत्ययगोचरत्वमात्रेणेति । रजतप्रत्ययस्य रजतविेयत्ववत् अहंप्रत्ययोऽप्यात्मविषयः, अहंत्वमेवात्मत्वमिति स्थितत्वात् । ततश्चाहंप्रत्ययविषयत्वं नात्मत्वबाधकम्; प्रत्युतात्मत्वसाधकमेवेति भावः । परमात्मन्यनात्मत्वादिप्रसङ्गश्चेदिति । यदि परमात्मा कर्ता स्यात्, अनात्मा स्यादित्यापादने, तस्मान्न कर्तेति विपर्यये पर्यवसाने, कर्तृत्वादिश्रुत्या बाधप्रसङ्ग इत्यर्थः । द्वितीये परमात्मन्यसिद्धिरिति । कर्तृत्वेऽहंप्रत्ययगोचरत्वे चाभ्युपगम्यमान इत्यस्य परमात्मनः स्पन्दरूपक्रियाश्रयत्वेऽहं प्रत्योचरत्वे चाभ्युपगम्यमान इत्यर्थः पर्यवसितः ततश्च तथाभ्युपगमोऽसिद्ध इत्यर्थः; तर्के पराभ्युपगतस्यैवापादकत्वादिति भावः । प्रसरमपेक्ष्योदेयास्तमयाव्यपदेश इति भाष्ये प्रसरशब्दस्य प्रसरणार्थत्वमाश्रित्य प्रसरणान्वयव्यतिरेकाभ्यां मानस्यांशिन उदयास्तमयव्यवहार इत्यर्थः प्रतीयते । प्रसरशब्दस्य पचाद्यजन्ततया प्रसरणकर्तृपरत्वमाश्रित्य प्रसृतांशमपेक्ष्य तन्मात्र एव प्रसरणसंकोचदशायामुदयास्तमयव्यपदेशः, न त्वंशिनीत्यष्यर्थः प्रतीयते । अतोऽर्थद्वयपरतया व्याचष्टे- प्रसरान्वयव्यतिरेकाविति । मुखान्तरेणापीति । तच्च न स्वाभाविकं रूपम् इति भाष्ये तत् स्वाभाविकं च न भवतीति च शब्दो भिन्नक्रम इति भावः । स्वाभाविकं रूपं कथमित्यत्राहेति । अत्र केचित्- निर्विकारत्वश्रुत्यः स्वाभाविकविकारनिषेधरा इत्येका व्याख्या । उपाधिविनिर्मुक्त्तस्वाभाविकमुक्त्तस्वरूपे विकारमात्रनिषेधोपरा इत्यपरा । तत्र पूर्वव्याक्यायाम्, तच्च न स्वाभाविकम्, अपि तु कर्मकृतमिति भाष्ये तच्छब्दः कर्तृत्वपरः । ततश्च कर्तृत्वाश्रयभूतं (भूत)जीवस्वरूपं न स्वाभाविकम्, अपि त्वौपाधिकम् । स्वाभाविकरूपं तु अविक्रियमेव । विकारनिषेधश्रुतयश्च स्वाभाविकस्वरूपपरा इत्यर्थः । इमां द्वितीयव्याख्यामभिप्रेत्य स्वाभाविकं रूपं कथमित्यत्राहेति ग्रन्थः प्रवृत्तः । पूर्वस्यां व्याख्यायां स्वाभाविकं रूपं कथम् इत्याक्षेपस्य वा अविकारित्ववचनान्युपाधिविनिर्मुक्त्तस्वाभाविकरूपपराणीत्युत्तरग्रन्थस्य वा असामञ्जस्यात् व्याक्याद्वयमेवेदमित्याहुः । न कदाचिदपि जडस्याहंकारस्येति । जडत्वस्य प्रतिद्वन्द्वितया निर्देशात् स्वरूपपरशब्दस्वारस्याच्चान्यथा व्याचष्टे - यद्वा स्वरूपशब्दो धर्मिपर इति । परोक्त्तज्ञातृत्वनिर्वाहनिरासः समासान्तर्गता विभक्त्तिरिति । छायापत्तिः प्रतिफलनम् । ततश्रच "दर्पणस्य करवालसंनिधानेन करवाला प्रतिफलनात्' इत्युक्त्ते यथा करवाले दर्पणस्य प्रतिफलनमित्यपि प्रतीयते, करवालस्य दर्पणे प्रतिफलनमित्यपि प्रतीयतेः एवं चित्प्रतिफलनमित्युक्त्ते चेति प्रतिफलनं, चेतो वा प्रतिफलनमित्यर्थद्वयमपि संभवत्येव । एतेन "देवदत्तस्य यज्ञदत्तधनप्राप्तिः' इत्युक्त्ते यज्ञदत्ते देवदत्तधनप्राप्तिरित्यर्थो यथा न लभ्यते, एवम् "अहंकारच्छायापविः संविदः' इत्युक्त्ते, अहंकारे संविच्छायापविरित्यर्थः कथं लभ्येतेति शङ्का गलःस्तिता । न हि व्यं छायापविशब्देन । प्रतिफलनं च षष्ठयन्तमिव सप्तम्यन्तमष्याकाङ्क्षतीति नानुपपत्तिगन्धोऽपि । अत्र केचित्- भाष्ये "केयं तच्छायापत्तिः' इति पाठो युक्त्तः, पूर्वत्र तच्छायापत्त्येत्युक्त्तेः । ततश्च तच्छब्दस्य किमहंकारपरामर्शित्वम्? उत संवित्परामर्शित्वम् इति विकल्पो युज्यते चिच्छायापत्तिरिति पाठेऽपि ज्ञातृत्वच्छायापत्तिरिति न व्याख्येयम्, भाष्ये तथाऽप्रतीतेः; ज्ञातृत्वच्छायापत्तिपक्षस्य परैरनुद्भावितत्वाच्च । अत एव ज्ञानच्छायासंपवि संपर्कौ कस्मान्न निरस्ताविति चोद्यस्यापि नावकासः । तस्मावत्संयोगादचेतनं चेतनावदिव लिङ्गम् । गुणकर्तृत्वे च तथा कर्तेव भवत्युदासीनः ।।' इत्युक्त्तरीत्या चैतन्यसामानाधिकरणकृत्याश्रयत्वलक्षणज्ञातृत्वस्य चिदचित्संनिधानेन परस्परच्छायापत्त्या संभव इति चोदयति- भाष्ये जडस्वरूपस्येति । सामान्यतो ज्ञातृत्वसंभवमात्रप्रदर्शनेऽपि अन्तःकरणस्येति वा चैतन्यस्येति वा धर्मिविशेषस्यानुक्त्तेः चिच्छायापत्त्येत्यत्रापि षष्ठीसप्तमीसमासद्वयसंभवं चाभिप्रेत्य तत्संभव इत्यत्र ज्ञातृत्वोत्पत्तिपरत्वं निश्चित्य कस्य छायापत्त्या तदुत्पद्यत (कुत्र ज्ञानमुत्पद्यते) इति पृच्छति- केयं चिच्छायापत्तिरिति । किमहङ्कारच्छायापत्तिः संविद इति । ततश्च तया छायापत्त्या संविद्येव ज्ञातृत्वमित्यर्थसिद्धम् । एवमुवरत्रापि उभयत्रापि ज्ञातृत्वासंभवभाष्यस्यायमर्थः । चैतन्यसमानाधिकरणकर्तृत्वं हि ज्ञातृत्वम् । यत्र चैतन्यं न तत्र कर्तृत्वं, यत्र च कतर्ृत्वं न तत्र चैतन्यमिति नोभयत्रापि छायापत्त्या वास्तवज्ञातृत्वोत्पत्तिः सिध्यतीति भावः । अत एव नोभयत्रावास्तवज्ञातृत्वमित्युत्तरभाष्यं च स्वरसमिति वदन्ति । संपर्कश्चोपलम्भानुगुण्येनेति । प्रमात्वस्यौत्सर्गिकत्वात् रुमाकाष्ठलावण्यवदेवाभ्युपगन्तव्यम् । न त्वयःपिण्डौष्ण्यवदेवेति भावः । दण्डदेवदत्तयोरिति । अयः पिण्डाग्न्यादिषु तथा दर्शनादित्यर्थः । अपृथगवस्थितयोः संपर्कश्चानुपपन्न इति । नन्वपृथगवस्थितयोर्वह्निधूमयोर्वा देहात्मनोर्वा संपर्को दृष्ट इति चेत्- मैवम्, ज्ञानाहंकारयोर्धर्मभावेनोपलम्भानुगुण्येनापृथक्सिद्धत्वे ज्ञातृत्वमपि वास्तवमेव किं न स्यादिति भावः । अनुत्पन्नस्येति । अन्वयव्यतिरेकाभ्यामुत्पत्तेरभिव्यक्त्तिहेतुतयोत्पत्तिरभिव्यक्त्तिाब्दव्यपदेश्या भवति । अभिव्यज्यते अस्या इति व्युत्पत्त्या अपादाने क्त्तिनि अभिव्यक्त्तिशब्दस्योत्पत्तिपरत्वसंभवादिति भावः । एतदस्वरसादाह- किंचेति । प्रकाशोत्पत्तिरूपाभिव्यक्त्तिरिति । ननु च तत्प्रकाशनमिति द्वितीयपक्षाभेदः स्यादिति चेत् न; द्वितीयपक्षे विषयविषयिभावो भेदगर्भः, इह तु न तथेति द्रष्टव्यम् । एतदभिप्रायेण प्रकाशनमनुभवविषयप्रकाशोत्पत्तिरिति वक्ष्यति । स्वतः सिद्धशब्दस्यानन्यप्रकाश्यत्वानन्या त्पाद्यत्वरूपार्तद्वयसंभवादुभयश्रा व्याचष्टे- स्वतः सिद्धतया हीत्यादिना । पूर्वमिति । तत एवेति भाष्येणेत्यर्थः । अनुग्राह्येति । अनुग्राह्यमनुग्रहसाधनम् । अनुग्रहस्य कोटिद्वयेऽप्यनन्तर्भावादिति । सर्वस्याष्यनुग्रहस्य कोटिद्वयेऽप्यनन्तर्भावादित्यर्थः । व्याप्तिस्मरणादिरनुग्रह इति । तद्धेतुभूतव्याप्त्यनुभवादिरनुमानानुग्राहकः । न चानुग्रहः फलरम्भौन्मुख्यंधसामर्थ्योर्द्वोधनमन्यदेवेति कथं व्याप्तिस्मरणादेरेवानुग्रहरूपत्वमिति वाच्यम्, साधनव्यतिरेकेणानुग्रहसद्भावे प्रमाणाभावात् । व्याप्तिस्मरणानुगृहीतमनुमानमित्युक्त्तिस्तु अनुभवेनानुभूयते' इतिवदुपपन्नेति भावः । इन्द्रियसंबन्धहेतुत्वेनेत्युक्त्तमिति । वस्तुतस्तु इदमनुमानदिरण्युपलक्षणम् । नेन्द्रियाणि, नानुमानमिति निषेधस्य तुल्यत्वादिति द्रष्टव्यम् । अनुपङ्गेणेति । उत्तरभाष्यानुषङ्गेणेत्यर्थः । आचार्यैरुभयैरुक्त्तमपि तद्विकल्पमुखेन भाष्यभिप्रेतमित्याह- अयं तु भाष्याभिप्राय इत्यादिना । अहंकारोऽमूर्तद्रव्यमिति । अकठिनद्रव्यमित्यर्थः पक्षद्वयनिरासानन्तरमेवान्यपक्षनिरासस्य युक्त्तत्वात् न तावदित्यनेन तन्निरासोऽनुपपन्न इत्यन्यथा व्याचष्टे- यद्वाऽहंकारस्येति । भाष्ये - न केनापि कदाचित् संविदाश्रयमज्ञानमुच्छिद्येतेति । नन्वहं कारापनेयत्वयं ज्ञानस्य वदन्यं प्रति कथमज्ञानस्यानुछेदापादनमिति चेत्- न । अहंकारनिवर्तकत्वपक्षस्य गर्भस्त्रावेण गतत्वात् ज्ञानमात्रनिवर्त्यत्वस्यैव वक्त्तव्यत्वं सिद्धवत्कृत्य तत्प्रसङ्गादिद दूषणरपादनमिति द्रष्टव्यम् । अत एवानुभूतेरनुभाव्यत्वाभ्युपगमेऽपीत्यनुभाव्यत्वमभ्युपगम्यप्रवृत्ते ग्रन्थे विषयभावविरहिते ज्ञानमात्र इति विषयत्वाभावकथनं पूवर्ोत्तरविरुद्धमिति शङ्कापि निरस्ता, न च संविदाश्रयत्वमित्यादिभाष्यस्य प्रासङ्गिकत्वा दिति ध्येयम् । व्यतिरेकव्याप्तिर्दशिर्तेति । ज्ञानविषयत्वाभावादज्ञानविेयत्वं नास्तीत्यनुमाने ज्ञानविषयत्वाज्ञानविषयत्वाभावयोः पक्षादन्यत्रावृत्तेव्यर्तिरेकव्याप्तिरिति भावः । ज्ञाननिवर्त्याज्ञानत्व इति बहुव्रीहिः । प्रतीतिर्व्यवहारानुगुण्यमिति । प्रतीतिशब्देन ज्ञानस्य परिग्रहे ज्ञानानुगुण्यस्य ज्ञानेऽभावात् प्रतीत्यनुगुणस्वभावत्वात् ज्ञानतत्साधनयोरित्यस्यासंगतिः स्यादिति भावः । प्रामाण्याप्रामाण्ययोर्द्वयोरपि परतस्त्वमिति कोऽर्थः? यथा पृथिव्याः शीत्तत्वमुष्णत्वं च परतः, स्वतस्त्वनुष्णाशीतत्वम्, एवं वा; उत ज्ञानसामान्यसामग्य्रतिरिक्त्तोत्पाद्यत्वे सति यावत्तद्ग्राहकसामग्राह्यत्वमिति विकल्प्य प्रथमं दूषयति- निःस्वभावत्वादिप्रसङ्गादिति । प्रामाण्याप्रामाण्ययोर्द्वयोरष्यभावे सर्वस्यापि वस्तुनस्तद्वत्त्वतदभाववत्त्वयोर्द्वयोरण्याभावेन तुच्छत्वमेव स्यादित्यर्थः । दूषणान्तरमाह- प्रामाण्याप्रामाण्येति । तत्संबन्धात् ज्ञाने तथात्वमिति । यथा रुमासंबन्धात् काष्ठे लावण्यम्, अनुष्णाशीतपृथिव्यामुष्णशीतयोरग्निजलयोः संपर्कादुष्णत्वादिप्रतिभासो वा तद्वत् प्रामाण्याप्रामाण्ययोस्तत्वतिभासस्य वोपपत्तिरित्यर्थः । परतस्त्वननुपपन्नमिति । प्रामाण्याप्रामाण्ययोस्तुच्छत्वमेव स्यात्, अन्यत्राष्यभावात् अत्राष्यसत्त्वात् । उष्णत्वशीतत्वयोस्त्वन्यत्र वृत्तिसंभवान्न तुच्छत्यमित्यर्थः । द्वितीयं दूषयति- प्रामाण्यबुभुत्सेति । गृहीतृप्रामाण्यस्यैव निश्चयरूपतया तत्रापि प्रामाण्यग्रहापेक्षायामनवस्थेत्यर्थः । यद्वा निःखभावत्वादिप्रसङ्गादित्यादिशब्देनानवस्थापरिग्रहः । उभयं विवृणोति- प्रामाण्यप्रामाण्ये इत्यादिना । क्कचिदात्मस्थतयाभिव्यञ्जनमभ्युपेत्येति । दीपादिष्वनैकान्त्यप्रदशर्नमेव क्कचिदभ्युपगमसूचनमिति भावः । भाष्ये चाक्षुषतेजः प्रतिफलनेनेति । प्रतिफलनम् प्रतिहतिः । भाष्ये वस्तुतो दोषतो वा न किंचिदिह कारणमितीति । वस्तुरूपं वा दोषरूपं वा न किंचित् करणमित्यर्थः । प्रत्यक्षप्रमायां हि वस्तुशब्दवाच्यो विषयो हेतुः अतो वस्तुनः कारणत्वमुपपद्यत इति द्रष्टव्यम् । धर्मधर्मिभावेन वस्तुत इति । तसेः सार्वविभक्त्तिकत्वात् वस्तुना=धर्मधर्मिभावेनेत्यर्थः । मूर्तस्वच्छस्थूलद्रव्यत्वमिति । मूर्तस्वच्छस्थूलद्रव्यत्वप्रयुक्त्तं चाक्षुषतेजःप्रतिफलनरूपं तात्स्थ्ेनोपलब्धौ दोषरूपं कारणमित्यर्थः । वस्तुतः कारणाभावान्न ज्ञातृत्वं विद्यत इति । धर्मधर्मिभावात्मकस्य वस्तुरूपकारणस्याभावान्न ज्ञातृत्वं प्रतीयत इत्यर्थः । अतः प्रत्यक्तवमपीति ज्ञप्तेरपि न प्रत्यक्त्तवसिद्धिरिति भाष्ये अपिर्भिन्नक्रमः । प्रत्यक्त्तवसिद्धिरपि नेत्यन्वय इति । अनुभूतेरपि तथैवं प्रथेति वक्त्तव्यमिति भाष्ये तथैवेत्यस्यो विशदावभासत्वेनेत्यर्थमभिप्रेत्यावतारयति- विादावभासाभावादिति । ननु तथा -शब्दस्याहंत्वेनेत्यर्थ एवास्तु । एवं च न हि सुप्तोत्थितः इति भाष्यमपि तदुपपादकतया तच्छेषभूतमस्त्विति चेत्- सत्यम्, युक्त्तयन्तराविष्करणार्थमेवं व्याख्योपपत्तेः । जागरितावस्थायोमेवेति । अविशदावभासायोग्यावस्थायामप्यविशदावभासाभ्युपगमे तद्योग्यंवस्थायां तदभ्युपगन्तृणां का नः क्षतिरित्यर्थः । प्रत्यक्त्तवसिद्धयर्थमिति । अतोऽहंभाववियुक्त्तेत्यनेन विरोध इति भावः । प्रत्यभिज्ञाविशेषोऽयमिति । "सुखमहम्' इत्यंशे स्मृतिरूपः, "अस्वाष्सम्' इति स्वापांशे कालांशे च प्रत्यभिज्ञायोग्यानुपलब्धिरूपलिङ्गाद्वयप्रतिसंधानजन्यानुमितिरूपो नृसंहाकारज्ञानविशेष इत्यर्थः । ननु स्मृते पर्वते वह्निव्याष्यधूमवत्त्वज्ञानात् "पर्वतो वह्निमान्' इत्यनुमितिः पर्वतांशेऽष्यनुमितिरूपा; न स्मृतिरूपा । एवं स्मृते सुखरूपे आत्मनि स्वापकालयोः संबन्धानुमितिरात्मांशेऽप्यनुमितिरूपैव; न तु परामर्शरूपा । अनुमितित्वस्याव्याष्यवृत्तित्वासंभवत् । अस्तु वाऽनुमितत्वमव्याष्यवृत्ति । तथापि "सुखमहम्' इति ज्ञानमिदानींतन्सुखरूपाहमर्थविषयकं कुतो न स्यात्? न हि तदंशे तत्तोल्लेखोऽस्ति, येन स्मृतित्वं स्वध्यवसानं स्यात् । स्वापवालीनानुभवस्य देशकालाद्यगोचरत्वेन स्वापंकालीनात्मनि व्यावर्तकाकारस्य कस्याष्यभावेन तस्य पक्षीकरणासंभवेनानुमानेन कीदृशे आत्मनि स्वापसंबन्धो बोध्येत? तस्मादात्मनि स्वापदशायां यावत् धर्मान्तरसंबन्धोऽवभासत इति नाङ्गीक्रियते, तावत् "सुखमहम्' इत्यस्य स्वापकालीन्सुखानुसंधानरूपत्वं न सूषष्दम् । तस्मादेतत्प्रघट्टकं सर्वं न सुन्दरमिति चेत् अत्राहुः- सुषुप्तिदशायां जाग्रद्दशाविलक्षणमानुकूल्यं भासत इति सिद्धम् । तच्च न स्वरूपभूतज्ञानेन । तथात्वे जागरितदायामपि तदानुकूल्यं भासेत । ततश्च यता कैवल्यदशायां भासमानस्य विलक्षणस्यानुकूल्यस्य न स्वरूपभूतज्ञानप्रकाश्यत्वम्, एवं सुषुप्तिदशायामपि भासमानानुकूल्यं धर्मूतज्ञानेनैव भासते । जाग्रद्दशायां तु जाग्रद्भोगप्रदकर्मप्रतिबन्धवशात् तदनुकूल्यं धर्मभूतज्ञान न विषयः । सुषुप्तिदशायां तु विषय एव । ततश्च तादृशविषयलाभात् तज्ज्ञानस्य स्वप्रकाशत्वम् । अत एव सुखित्वं ज्ञातृत्वं च ज्ञायत इति भाष्यमपि सुसंगतम् । बहिर्विषयप्रसरे परमिन्द्रयापेक्षा । अत एव, इन्द्रियद्वारेण व्यवस्थितमिति भाष्यमपि संगतमेव । ततश्च धर्मभूतज्ञानेनानुकूल्यविशेषवत्तया जाग्रदादिविलक्षणस्मरणं संभवति । तस्मानुभवस्य संस्काराधायकतासंभवेन स्मरणमपि संभवति, तद्दशायां कालस्यापि धर्मभूतज्ञानेन विषयीकरणसंभवात्, कालस्य ज्ञानमात्रविेयत्वात्, तत्कालीने आनुकूल्यविशेषवत्तया स्मृत आत्मनि ज्ञानाभावरूपस्वापस्य योग्यास्मरणलिङ्गगम्यत्वसंभवात्, स्वापांशस्यापि तदानुभवेऽपिबाधकाभावात्, सर्वांशे परमर्शस्य स्वरससिद्धत्वाच्चेति । वस्तुतस्तु धर्मभूतज्ञानेन व्यावर्तकाकारास्फुरणेऽपि जाग्रद्दशाविलक्षणे प्रमृष्टत्ताकस्मृतिगोचरेऽतिशयितसुखविशेष आत्मनि तदानींतनार्थास्मरणलिङ्गेन ज्ञानाभावरूपस्वापस्य वा तस्य स्वापस्येदानीमसत्त्वेन लिङ्गेन स्वापगतातीतत्वस्य वानुमाने दोषाभावान्नानुपपत्तिरिति द्रष्टव्यम् । अहमर्थात्मस्फुणसमर्थनम् तच्चेन्द्रियद्वारेण व्यवस्थितमिति भाष्यस्वारस्यविरुद्धं चेति । "क्षेत्रज्ञावस्थायां कर्मणा संकुचितस्वरूपं तत्तत्कर्मागुणतरतमभावेन वर्तते । तच्चेन्द्रियद्वारेण व्यवस्थितम्' इति भाष्यविरुद्धमित्यर्थः । न किंचिदवेदिषसित्यज्ञानसाक्षित्वेन स्थितिं वदतेति । सुप्तोत्थितस्य न किंचिदवेदिषम्' इत्याकारकस्मरणान्यथानुपपत्तिकल्पितं सुषुप्तिकालीनं "न जानामि' इति यदज्ञानसाक्षित्वम्, तेनेत्यर्थः । ततश्च सुषुप्तिदशायां "न वेह्मि' इत्यज्ञानानुभवसंभवेऽपि "नावेदिषम्' इत्याकारकाज्ञानानुभवासंभवात् कथमेतदिति न चोदनीयम् । अज्ञानाश्रयभूताहमथर्ेति । अहमर्थस्याज्ञानाश्रयत्वमप्यभ्युपगन्तव्यसम् । तद्भानमप्यभ्युपगन्तव्यमित्यर्थः । यथा प्रातश्चत्वरे गजो नास्तीति । इदं गजाभावविशिष्टतयानुभूतस्य चत्वरस्य यदा स्मरणं तदेति द्रष्टव्यम् । परमते "न किंचिदवेदिषम्' इत्यस्य सर्वांशे परामर्शरूपत्वात्तदनुसारेण दृष्टान्तस्य वक्त्तव्यत्वात् । उत्तरत्र तु सिद्धान्ते धर्म्यंश एव परामर्शरूपत्वात् तद्दृष्टान्ततया स्वमतानुगण्येन वक्ष्यमाणा "त्वत्वरे गजो नास्ति' इति योग्यानुपलब्धिलिङ्गकगजाभावानुमितिश्चत्वरांश एव परामर्शरूपा । अतश्चत्वरमात्रं यत्र प्रागनुभूतं तादृशमेवोत्तरत्रोदाहरिष्यते, स्वमतानुगुण्यादिति द्रष्टव्यम् । परमतवत् त्वन्मतेऽपि "सुखमहमस्वाष्सम्' इति सर्वांशेऽपि परामर्शत्वमेव स्यादिति शङ्कते- अस्वाष्समिति परामर्शेनेति । अनुसंधानमस्ति चेत् स्वाप्ता एव न स्यादिति । ननुःबाह्यान्तःकरणजन्यसमरतज्ञानाभावेऽपि साक्षिणैव स्वापशब्दिताज्ञानानुभवसंभवान्न सुषुप्तिव्याघात इति चेत्- न; अज्ञानस्य साक्षिभास्यत्वे प्रमाणाभावादिति भावः । परोक्त्तान्यथासिद्धिमिति । सुषुप्तौ सुखानुभवानभ्युपगन्तृनैयायिकाद्युक्त्तान्यथासिद्धिमित्यर्थः । न तु मृषावाद्युवतेति मन्तव्यम्, मृषावादिभिः सुखानुचभवस्यैवाभ्युपेतत्वात् । न च "सुखपरमर्शो दुःखाभावनिमित्तः' इति पञ्चपादिकायामुक्त्तत्वात् मृषावादिभिरपि सुखानुभवाभावोऽभ्युपेत इति वाच्यम्, तद्वयाख्यात्रा विवरणकृता तस्य परमतोपन्यासरूपत्वाविष्करणात् । वस्तुतस्तु अहमर्थसदसद्भावचिन्तनप्रकरणत्वात् यथेदानीं सुखं भवतीति भाष्यस्य "सुखं यथेदानीमहं(?) भवति तथास्वाष्सम्' इत्येवमर्थपरतया व्याख्येयत्वात् मृषावादिमेऽपीदृशोक्त्तेः संभवात् तन्मत्रेपि नानुपपत्तिरिति द्रष्टव्यम् । अस्थिरत्वमनुभवाभावो वेति । तदानींमहमर्थतदनुभवाभावे अहमर्थसुखित्वप्रतिसंधानानुपपत्तिवशात् इदानीं यथा सुखम्' इत्याद्यनुभवप्रकारः पर्यवस्यतीति भावः । अहमर्थस्य निषेधविषयत्वेपि । अहमर्थानुभवस्येत्यर्थः । भाष्ये- नाहमवेदिषमिति वेदितुरिति । "नाहमवेदिषम्' इत्यत्राहामत्यंशस्य सुषुप्त्यनुभूतार्थस्मृतिरूपतया स्मृतेश्च स्मर्यमाणस्वरूपमात्रे प्रामाण्यसंभवात् । न च नैयायिकादिमत इव तदंशेऽप्यनुभवत्वमस्त्विति शङ्कयम्, स्मअतित्वस्यानुभवसिद्धत्वादिति भावः । एतेन "राममहं नाद्राक्षम्' इत्यादाविव तदानींमहमर्थाभावेऽपि "नाहमवेदिषम्' इत्यहमर्थेऽतीतज्ञानसंबन्धित्वादिनिषेधेऽनुपपत्त्यभावात् कथमेतादिति शङ्का निरस्ता । वेद्यप्रतिंभाषविषय इति । न वेदितृप्रतिभासविषया इत्यर्थः । अताष्यहमर्तनिवृतीति । अहमर्थज्ञानाभावेत्यर्थः । चत्वरनिवृत्तीति चत्वरज्ञाननिवृतीत्यर्थः । "अहमर्थानुभवाभावसाधकं परामर्शं शङ्कते' इत्यवतारिकाप्रदर्शनादित्थं द्रष्टव्यम् । यद्वा अहमर्थानुभवाभार्वोऽप्यहमथर्ाभावपर्यवसित इति न विरोध इति द्रष्टव्यम् । अहं न ज्ञातवान् इत्यादि भाष्यं पूर्वव्याख्यानद्वयानुरोधेनः द्वेषाः विरोधप्रदर्शतपरतया व्याचष्टे- अहं न ज्ञातवानित्यादिना । विधिनिषेधयोरिति । "अहम्' इत्यस्य सौषुप्तिकाहमर्थपरामशर्रूपतयाऽहमर्थप्रमाणत्वेन तद्विधिरूपत्वम्, "मां न जानामि' इत्यस्यज्ञाननिषेधमुखेनाहमर्तनिषेधरूपत्वं चेति भावः । भाष्ये साक्षित्वं च साक्षात् ज्ञातृत्वमिति । मुख्यज्ञातृत्वमित्यर्थः । ज्ञातृत्वस्यमुख्यत्वं द्रष्टृत्वे पर्यवस्यति । तेन साक्षाच्छब्दस्य कृद्यं (ञ्यो)ग एव गतिसंज्ञा विधानेन ज्ञाधात्वर्थान्वयः कथमिति चोद्यस्य नावकाश इति द्रष्टव्यम् । ननु अजानत इति शतुर्लडादेशतया ज्ञानवर्त मानत्वं विवक्षितदं स्यात् । ततश्च तत्साक्षात्काररूपज्ञानात्ययोऽपि साक्षी3 सति व्यपदेशो न स्यादित्याशङ्क्याह- अज्ञातुरित्यर्थ इति । तृजादेः सर्वकालसाधारणत्वात् तृजादिषु वर्तमानकालोपादानमिति पूर्वपक्षं (तृजादिषु) वर्तमानकालोपादानमध्यायक वेदाध्यायार्थमिति पूर्वपक्षं कृत्वा, न वा कालमात्रे दर्शनादन्येषाम्' इति वार्तिककृता सिद्धान्तित्वादिति भावः । भाष्ये साक्षाद्द्रष्टर्येवेति । साक्षान्छब्दात् द्रष्टर्यभिधेये साक्षिशब्दं स्मरतीत्यन्वयः । अनेन सूत्रं व्याख्यातम् । एवं हि सूत्रार्थः- साक्षाच्छब्दात् द्रष्टर्यभिधेये संज्ञायं विेये इनिप्रत्ययो भवतीति । जाग्रदात्मा सपक्ष इति । आत्मा अहमित्यवभासते, स्वस्मै भासमानत्वात् जाग्रदात्मवदित्यनुमानशरीरम् । न च जाग्रदात्मनः "अहम्' इति भासमानत्वमसिद्धमिति वाच्यम्, अहम्' इति बुद्धेश्चिदचित्संबलविषयत्वस्य तैरभ्युपेतत्वात्, अहम्' इति भासमानत्वं जाग्रदात्मनः सिद्धमेवेति सपक्षत्वं युज्यत एवेति मन्तव्यम् । मुक्त्तावहमर्थानुवृविसमर्थनम् अपि च यः परमार्थत इति भाष्यस्य, यः परमाथर्त आध्यात्मिकादिदुःखैरात्मानम् "अहं दुःखी' इति दुःखितयानुसंघत्ते, भ्रान्त्या वा आत्मानमनुसंघत्ते "अहं भ्रान्तिमान्' इति, स एवेति योजना । भ्रान्त्येति इत्थंभूते तृतीयेत्यभिप्रयन्नाह- यः स्वात्मानं भ्रमवन्तमनुसंघत्त इत्यादि । स एव भ्रमनिवृविसाधन इति । दुःखित्वंभ्रन्तिसिद्धमिति वदता हि दुःखित्वनिवृत्तये न प्रवृत्तिर्वयुक्त्तमुचिता, दुःखित्वस्य स्वतो निवृत्तत्वात् । ततश्च "मम दुःखित्वभ्रान्तिरनुवर्तते, सा निवर्तताम्' इति प्रतिसंधाय भ्रान्तिनिवृत्तिसाधने प्रवर्तत इति वक्त्तव्यम् । तदपि त्वन्मते अनुभूतेर्न संभवति, भ्रान्तिमत्त्वप्रतिसंधातृत्वस्याष्यनुमूतावभावात् । अतोऽहमर्थ स्यैव स्वभ्रान्तिनिवृत्त्यै प्रवृत्तिर्वक्त्तव्या; न तु स्वविनाशायेत्यर्थः । अनुमानमाहेति । मुक्त्तावहमिति भासमानत्व इति शेषः । अनुमानमप्यस्तीति चार्थ इति । चशब्दस्य गत्यन्तराभावादेवमन्वयो दर्शित इति द्रष्टव्यम् । तथावभासमानत्वेन इति व्याख्येयं पदम् । स्वस्मै भासमानत्वेनेति तद्वयाक्यानम्। अहमिति भासमानत्वेन चेति शेषः । साध्यसाधनयुोभयोरपि प्रदर्शनीयत्वादिति द्रष्टव्यम् । न साध्याविशिष्टतेति । अहमिति प्रकाशत इत्यस्याहमिति वकयवहारार्हत्वं ह्यर्थः; तच्च संप्रतिपन्नमेव संसारदशायाम् अहम्' इति व्यवह्रियमाणतया योग्यतायाः सर्वदा सत्त्वात् (इति?)सिद्धसाधनमिति न वाच्यमित्यर्थः । साध्याविशिष्टत्वम् । साध्यस्यसाधनेनाविशिष्टत्वम्, सिद्धत्वमित्यर्थः । अहमित्येव प्रकाशत इत्येवकारेण सर्वदा व्यवहारानुगुण्यं प्रकाशे विवक्षितम् । तत्तु परसंमतं न भवतीति न सिद्धसाधनमित्यर्थः । ततश्चान्यशेषतयाऽभासमानत्वरूपस्य संप्रतिपन्नस्य स्वस्मै भासमानत्वस्य, मुक्त्तौ विप्रतिपन्नस्य "अहम्' इति भासमानत्वस्य चैक्याशङ्काया असंभवात् कथं साध्याविशिष्टत्वनिमि शङ्का निरस्ता । साध्यविपरीतविशेषसाधकतयेति । पक्षधर्मतावललभ्यस्य साध्यस्य मुक्त्तनिष्ठस्य"अहम्' इति भासमानत्वस्य विरुद्धं संसारित्वम् । तत्साधकतयाभिमतविशेषविरुद्धत्वं शङ्कत इत्यर्थः । बाधस्य तर्कानुगुणत्वात् दूषणान्तरमाहेत्याह- सोपाधिकत्वमाहेति । संसारित्वज्ञत्वादिहेतुः कर्मरूपाविद्यान्वयः । सोऽत्र नास्तीति भावः । धर्म्यैक्ये सतीति । संसर्गारोपो रजोजन्यः । तादात्म्यारोपस्तमोजन्य इति भावः । केचित्तु- तद्भिन्ने तदारोपमात्रं रजसा; तद्विरोधिनि तदारोपस्तमसा; यथा धर्मप्रकाशदौ धर्मतमस्वादिबुद्धिरित्याहुः । अज्ञत्वाद्यहेतुत्वादित्यस्याविद्यारूपोपाद्यवगमकत्वस्य क्लिष्टत्वम् पक्षान्तरमाह- अथवेति । कथं तर्हीति भाष्यमवतारयति- महाभूतान्यहंकार इति क्षेत्रान्तर्भावचनमेकमित्यादिना । उत्तरत्र परिहारादिति छेदः । अहंभावः अहमिति बुद्धिरिति । ननु करणशब्दस्य बुद्धिपरत्वसंभवात् अहंभावकरणम्, अहंभावप्रतीतिः, अहंत्वप्रतीतिरिति यावदिति कुतो नाश्रीयत इति चेत्- सत्यं तथा स्वारस्यमस्ति । तथापि अयमेवोत्कृष्टजनावमानहेतुरित्युत्तरभाष्ये अयम्' इत्यनेनः करणशब्दार्थः परामर्शानर्हः, तस्यानपुंसकत्वात् । तेनाभावशब्दार्थस्य परामर्शो वक्त्तव्यः । अत्र चाहंभावशब्दस्य यद्यहंत्वमर्थ स्यात्, तस्य गवर्शब्दितत्वायोगादसंगतिः स्यात् । अतोऽहंभावशब्देनाहंबुद्धिरेव पराभ्रष्यव्येत्यभिप्रायः । अयंशब्देनाप्रस्तुताद्दंभावो विवक्षित इति । अयमेव त्वहंकार इति भाष्यस्य, उत्कृष्टजनावमानहेतुर्गवोपरनामायोऽहंकारः शास्त्रेषु हेयतया प्रतिपाद्यते, सोऽयमेवेति योजनेत्यभिप्रायः । इतरथा "अयमेव त्वहंकार' इत्यनेन प्रस्तुतस्य महत्तत्त्वकार्याहंकारस्यैव परामर्शप्रसङ्गात् । अहंभावलक्षणाहंकारस्य प्रागसिद्धत्वात् । अयमेवाहंकार इति सिद्धवनिनर्देशासंभवाच्च । करोर्तबर्ुद्धिपरत्वं युक्त्तमिति । "शब्ददर्दुरं करोति' इत्यत्र करोतेज्ञर्ानार्थकत्वाभिधानात् । अत एव "शब्दं करोति, शाब्दिकः' इत्युपपद्यत इति द्रष्टव्यम् । अनहम्यहंबुद्धिगर्भाविमावहंभावाहंकारशब्दाविति बहूषु कोशेषुः पाठो दृश्यते । तत्राहंभावशब्दो लेखकस्खलनकृतः । अनात्मनि देहेऽहंभावेत्यत्राहंभावशब्दस्य अविद्याऽहंमतिः स्त्रियाम्' इत्यत्राहंमतिशब्दवत् । च्विप्रत्ययान्तत्वाभावात् । अत्र भावे व्युत्पत्तिः पूर्वत्र करणे व्युत्पत्तिरित्युपरितनवाक्ये अहंकारशब्दस्यैव व्युत्पत्तिप्रदशर्नाच्च । अत्र भावे व्युत्पत्तिरिति । अनात्मन्यात्मबुद्धिरूपे भ्रमे इत्यर्थः । पूर्वत्रेति । अहंकाराख्ये महतत्त्वकार्य इत्यर्थः । उपादेयगोचरतयोति । "अथातोऽहंकारादेशः' इत्यहंबुद्धेः कर्तव्यत्वाभिधानादिति भावः । स त्वहंकारशब्द इति । अयमत्र विवेकः- अहंकारशब्दो द्विविधः । च्विप्रत्ययान्तादुत्पन्नोऽनुत्पन्नश्च । उत्पन्नश्च द्विविधः- भावसाधनः करशसाधनश्चेति । च्विप्रत्ययान्तरदुत्पन्नो भावसाधनो गर्ववाची । च्विप्रत्ययान्तादुत्पन्नः करणवाची त्वहंकारशब्दोऽहंकारतत्त्ववाचीं । अच्व्यन्तोत्पन्नभावसाधनशब्द उपादेयभूताहंप्रत्ययवाचीति । ननु "श्रूयतां चाष्यविद्यायाः' इत्यस्मिन् श्लोके अनात्मन्यात्मबुद्धेः परमनुपादेत्यवमुच्यते, न त्वनात्मन्यहंबुद्धेः । अतः कथमस्योक्त्तार्थे प्रमाणत्वमिति शङ्कायामाह- अत्रैव पुराण इत्यादिना । अनन्तरोक्त्तभ्रान्तियोग इति । अनात्मन्यात्मबुद्धिरूपभ्रान्तियोगः इत्यर्थः । अविद्याया अयोग इति छेदसंभवमभिप्रेत्य तमेवार्थं विपर्ययतो व्याचष्टे- अहमर्थस्यानात्मत्वा इति । भ्रान्तेरयोग इति । आत्मभ्रान्तित्वयोगः इत्यर्थः । प्रत्यक्षविरोधे शास्त्रप्राबल्यनिरासः एतेन प्रत्यक्षान्तराणां दोषमूलत्वमनुमीयते चेदिति । केषुचित् प्रत्यक्षेषु काचादिदोषमूलत्वदर्शनेन प्रत्यक्षान्तराणां कचादिदोषमूलत्वमनुमीयते चेदित्यर्थः । एवमुत्तरत्र सर्वत्रापि दोषपदं काचादिदोषपरं द्रष्टव्यम् । ततश्च मुख्यमृषावादिनः स्वैकदेशिनं प्रति स्वव्याधातकरीयमुक्त्तिः कथं स्यादिति शङ्का निरस्ता । कोऽयं दोष इति भाष्यस्य यदुक्त्तमित्यनेनान्वयं घटयितुमुपयं प्रदर्शयति- कोऽयं दोष इत्यनया वचनव्यक्त्तयेति । दोषमूलत्वेनान्यथासिद्धिसंभावनया सकलभेदप्रत्यक्षस्य शास्त्रबाद्यत्वमिति यत् दोषरूपमूलमुक्त्तम्, तत् किमित्येवं "को दोष' इति वचनव्यक्त्तया पृष्ट इत्यर्थः । यदुक्त्तमिति नपुंसकस्य को दोष इति पुंलिङ्गस्य च सामानाधिकरण्यसंपादनस्याति क्लष्यत्वादन्यता व्याचष्टे- यद्वा यच्छब्दसामर्थ्यादिति । हेतुत्वेन व्याप्तेरदृष्टतयेति । भेदवासनात्वस्येति शेषः । भेदवासनाया विपरीतज्ञानहेतुत्वेन व्याप्तेः=सावल्येन संबन्धस्येत्यर्थः । भाष्ये श्रवणावगतनिखिलभेदोपमर्दीति । श्रवणवेलायां निखिलभेदोषमर्दित्वेन प्रकारेणावगतस्य ब्रह्मात्मैकत्वविज्ञानस्याभ्यासरूपत्वान्मननादेरित्यर्थः । न च मननस्य ब्रह्मात्मैकत्वविज्ञानाभ्यासरूपत्वेऽपि ब्रह्मात्मैकत्वविज्ञानस्य निखिलभेदोषमर्दित्वाभ्यासरूपत्वं किमथर्मिति शङ्कनीयम्, ब्रह्मात्मैकत्वसिद्धयर्थं तदितरमिथ्यात्वसिद्धयै ब्रह्मात्मैकत्वविज्ञानस्य भेदोपमर्दित्वस्य चिनत्यत्वात् । आरम्भणाधिकररष मननात्मकत्वचिन्तायाः क्रियमाणत्वाच्च । भेदवासनामूलत्वं तावत् संप्रतिपन्नमिति । प्रकृतिप्रत्ययादिभेदवासनामूलत्वादिति भावः । तस्याश्च दोषत्वमिति । ननु दोषस्य भ्रान्तिवल्ष्यत्वाद्वेदान्तजन्यचिन्मात्रविषयकज्ञानस्य प्रामात्वेन दोषजन्यत्वं कुतः कल्प्यत इति चेत्- न;वृविरूपज्ञानस्यापि ब्रह्मव्यतिरिक्त्तवेन मिथ्यात्वात् दोषजन्यत्वस्यावश्यकत्वात्, योग्यताभ्रमजन्यतया शास्त्रजन्यज्ञानस्यापि भ्रमत्वस्य वक्त्तव्यत्वाच्चेति भावः । मिथ्यात्वावगतिश्च ज्ञाननिवर्त्यत्वावगमादिति । ननु श्रवणवेलायां ब्रह्मव्यतिरिक्त्तमिथ्यात्वस्य "नेहे नानास्ति' इति शास्त्रेणैव प्रतीतेः मिथ्यात्वावगतेश्च दोषमूलत्वेन भेदासनाय एव दोषत्वं पर्यवस्यतीति । ॠजुमार्गे सति किमनेन वक्रमार्गानयणेनेति चेत् अत्र केचित्- ननु श्रवणवेलायां दोषजन्यत्वं नावगतम्, आरम्भणाधिकरण एव ब्रह्मव्यतिरिक्त्तमिथ्यात्वस्य, भेदप्रतीतेर्दोषजन्यत्वस्य च निरूप्यमाणतया आरम्भणाधिकरणस्य च मननात्मकद्वितीयाध्यायगतत्वात् श्रवणवेलायां दोषजन्यत्वाज्ञानात् शास्त्रजन्यज्ञानस्य परतया बाधकत्वं भविष्यतीत्याशङ्कानिराकरणार्थं श्रवणावगतेत्यादि भाष्यम् । ततश्च मननस्य श्रवणावगतार्थदृढीकरणार्थतया श्रवणवेलायामपि भेदमिथ्यात्वप्रतीत्यवश्यंभावेन तत्प्रतीतेर्दोषजन्यत्वप्रतीत्यवश्यंभावात् । अन्यथा श्रवणकालीनशास्त्रजन्यावगतेः परत्वेऽपि भेदमिथ्यात्वविषयत्वेन बाधकत्वाप्रसक्त्तेरिति भाव इत्याहुः । शब्दराशिव्यावृत्तिरिति । अशास्त्रभूतशब्दाराशिव्यावृत्तिरित्यर्थः । त्वयेति व्याख्येयं पदम् । स्वतःसिद्धत्वेन निर्धूतनिखिलविशेषत्वमिति । स्वतः सिद्धत्वे प्रागभावभावेनोत्पत्त्यभावात्, "उत्पत्तिप्रतिबद्धाश्चान्ये विकारा न सन्ती'ति पूर्वमुक्त्तत्वादिति भावः । परमाथर्त्वविकल्पशिरसि परवाद्यतभ्युपगमरूपदूषणाय स्पष्यत्वादपरमार्थ(त्व)पक्षं दूषयति- साधकं चेदिति । यद्यपि भाष्ये कोऽयं व्यापहारिको नामेत्यादिना व्यावहारिकत्वं दूषयिष्यत सति तत्रैवेदं वक्त्तुमुचितम्, तथाष्यस्मिन्नपि वाक्य एषां दूषणानां संभवमनिप्रेत्यैतदुक्त्तमिति द्रष्यव्यम् । युक्त्तये बाधो यौक्त्तिकबाध इति । "तेन दीव्यति' इति दीव्यत्याद्यर्थे उगिति भावः । लेखकस्वलनकृत इति । अत्र केचित्- तदभावावगाहिप्रत्यक्षादिज्ञानाबाधितस्यापि दोषजन्यज्ञानविेयत्वैकशरणा अपरमार्थत्वप्रतीतिर्भवतीत्यस्यार्थस्य प्राक् प्रस्तुतत्वात् तस्यैवात्रापि प्रतिषिपादयिषिततया ज्ञातस्वतिमिरस्य तैमिरिकजनस्य चन्द्रद्वित्वे नास्तीत्येवं बाधकप्रमारानवतारेऽपि स्वदोषप्रतिसंधानमात्रेणे चन्द्रद्वित्वं दोषजन्यज्ञानविेयत्वान्तिथ्याभूतमिति मिथ्याभूतप्रतिपत्तेषामेव दर्शनात् निर्विशेषब्रह्मण्यपि नास्तिताग्राहकस्य परोक्षस्यापरोक्षस्य वा प्रमाणस्य कस्यापि जनस्याप्रवृत्तावपि दोषजन्यज्ञानविषयत्वेनैव ब्रह्ममिथ्यात्वं ज्ञास्यत इत्येतत्परत्वात्, पुरुषान्तरागोचरत्वोक्त्तेश्च उपदेशादिलक्षरपरोक्षरूपाभावग्राहिप्रमाणानुदयप्रतिपादनपरत्वेन साफल्याच्च, तैमिरिकजनस्य तिमिरान्वये आप्तवाक्यादिकमन्वेष्टव्यमिति क्लेशस्याष्यभावाच्च । अत एव पुरुषान्तरज्ञानेन मिथ्यात्वनिश्चय इत्युतरग्रन्थोऽपि न युक्त्तः । पुरुषान्तरज्ञानेन बाधोदये बाधकज्ञानेनैव मिथ्यात्व निश्चय आपन्न इति बाधकज्ञानशून्ये कथमिव मिथ्यात्वप्रत्यय उपपदितः स्यात् । यदि पुरुषान्तगणां प्रकारान्तरेण बाधकज्ञानानुदयेऽपि दोषजन्यज्ञानविषयत्वैकशरणामिथ्यात्वप्रतीतिः, तर्हि ज्ञातस्वतिभिराणामेव तैमिरिकजनानां दोषजन्यज्ञानविषयत्वेन मिथ्यात्वप्रतीतिसंभवात् पुरुषान्तरोप्यासो व्यथर्ः । अतो ज्ञातस्वतिमिरस्येति पाठमाद्रियन्ते । ननु स्वविषयेण ब्रह्मणा सह मिथ्यैवेति । भाष्यमयुक्त्तम्, दोषजन्यज्ञानविेयस्यैव मिथ्यात्वस्यापादनार्हत्वाद्दोषजन्यज्ञानस्वरूपस्य मिथ्यात्वाभावादित्याशङ्क्याह - परमताभ्युगमादुक्त्तमिति । चन्द्रद्विवजनस्य विपर्यण सह मिथ्यात्वमित्यभ्युपगमादिहापि ज्ञानविषययोद्वेयोरपि मिथ्यात्वभापाद्यत इति भावः । ननु परमते चन्द्रैकत्वज्ञानमपि मिथ्यैवेति विशिष्य कतं द्विचन्द्रज्ञानस्य दोषजन्यतया मिथ्यात्वमुच्यते? न च चन्द्रैकत्वज्ञानं व्यावहारिकम्; द्वित्वज्ञानं तु न तथेति वाच्यम् । ब्रह्मप्रमान्याबाध्यत्वेन द्वयोरप्येकरूपत्वादिति चेत्- न; इदमंशावाच्छिन्नचैतन्यस्थाविद्या रजतज्ञानाभासकारेण विवतर्ते इत्युपगमेन रजतज्ञानस्याष्याभासत्वप्रदर्शनात्, प्रतिभासिकत्वेन द्विचन्द्रज्ञानस्य चन्द्रकत्वज्ञानविलक्षणत्वात् आगन्तुकदोषजन्यत्वाच्चेति द्रष्टव्यम् । अनुमान एव प्रयोगशब्दौचित्यात् कथं तर्के प्रयोगशब्द इत्याशङ्क्याह- व्याप्तिप्रदर्शनवचनत्वादिति । अन्यतगसिद्धमिति । मन्मते अप्रसिद्धमित्यर्थः ततश्चापादकान्यतरासिद्धिर्न दोष इति दूषणमलग्रकं वेदितव्यम् । केचित्तु- तर्कत्वं विस्मृयासिद्धिदूषणोद्भावनम्; अत एव तर्कत्वावलम्बनेनैव परिहरिष्यत इति वदन्ति । असत्यात् सत्यप्रतिपत्तिनिरासः भाष्ये सत्यैवादष्टेऽपीति । पूर्वमात् भयदिहेतुरित्यनुषज्यत इति द्रष्टव्यम् । भाष्ये वस्तुमृत एव जालादाविति । वस्तुभूत इति मुखादिप्रतिभासविशेषरम्; न जादिविशेषणम् । प्रतिभासमानत्वमेव विषयत्वमित्यर्थ इति । प्रतिभासमानत्वमेवलम्बनत्वव्यवहारेऽपेक्षितमिति भाष्यार्थ इति भावः । तेन रूपेणासत्यतेति । न तु प्रतिभासमानत्वरूपेणापीत्यर्थः । तथा साक्षादवभासमान इति । विद्यमानतया साक्षात्क्रियमाण इत्यर्थः । अतः परेक्षज्ञानस्थलेन व्यभिचार इति दोषो निराकृतः । न ज्ञानस्य हेतुतयापेक्षित इति । हेतुत्वं नास्ति, विषयत्वमस्ति । विद्यमानस्थले तु द्वयमप्यस्तीति वाक्यार्थः । वस्तुतो विद्यमानत्वमेवेति । प्रतिभासंमानत्वरूपेण विद्यमानस्यापि वस्तुतो विद्यमानत्वं नास्तीति भावः । अयं भावः - केचन धर्मा धर्मिसत्तासापेक्षाः । केचन तन्निरपेक्षाः । तत्र च प्रतिभासमानत्वासत्त्वातीतत्वानागतत्वादयो धर्मास्तन्निरपेक्षाः । कारणत्वरूपित्वादयो धर्मास्तत्सापेक्षाः । तत्र धर्मिसवासपेक्षैर्धर्मैर्विशिष्टतयावस्थितिरेव वस्तुतो विद्यमानत्वमिति । व्यावृत्तिश्च स्वालम्बनेनेति । न च व्यावृत्तिजनकत्वे आलम्बनस्यासत्यत्वादसत्यात् सत्यसिद्धयापत्तिरिति वाच्यम्, व्यावृत्तिधीजनकज्ञानविेयत्वरूपं तदीयतानियाकस्वरूपविशेषरूपं वा व्यावतर्अकत्वं तत्र तदाऽविद्यमानस्याप्युपपद्यत इति भावः । अन्यथाक्यातिपक्षेऽपीति । नन्वविद्यमानानामेव दोषवशादालम्बनत्वं तत एव व्यावर्तकत्वं च संभवति, व्यावर्तकत्वस्य हेतुत्वरूपत्वाभावादिति समर्थनेनैव समीहितसिर्द्धेः किमेतन्निरूपणेनेति चेत्- सत्यम् । आलम्बनत्वमप्यत्यन्तासतो न संभवतीति प्रासङ्गिकत्वदुपपद्यत इति द्रष्टव्यम् । क्कचिदर्थात्तत्प्रतिपत्तिरिति । दर्पणप्रतिहतनयनरश्मिसंपृक्त्तादर्थादित्यर्थः । क्कचित्प्रतिभासादिति । स्वाप्नस्थल इति भावः । असतो निरुपाख्यस्येत्यनयोः पौनुक्त्तयं च(?)परिहरन् पक्षद्वयदूषणपरतया व्याचष्टे - असतः सद्व्यतिरिक्त्तस्येत्यर्थ इत्यादिना । भाष्ये उपायोपेययोरित्यादि । यद्यपि "अकारादिसत्याक्षरप्रतिपत्तिर्दृष्टा रेखानृताक्षरप्रतिपत्तेः' इति आरम्भणाधिकरणशांकरभाष्यं व्याकुर्वता वाचस्षतिना"यद्यपि रेखास्वरूपं सत्यम्, तथापि तत् यथासंकेतमसत्मयम् । न हि संकेतयितारः संकेतयन्ति, "ईदृशेन रेखाभेदेनायं वर्णः प्रत्येतव्यः' इति, अपि तु ईदृशो रेखाभेद एवाकार इति । ततश्चासमीचीनात् संकेतात् समीचीनवर्णावगतिः' इत्यनृताक्षरप्रतिपत्तेः सत्याक्षरप्रतिपत्तिहेतुत्वकथनान्न साध्यसाधनयोरभेदः तथापि पूर्वदूषण एव तात्पर्यम् । सिंहावलोकनेनेति । ननु वर्णात्मना प्रतीता रेखेति तृतीयपक्ष एव बुद्धयंशहेतुत्वपक्षे दूषणमुक्त्तम्; वर्णात्मतांशे दूषणमुच्यत इत्युपपत्तौ सिंहाबलोकनं किमर्थमिति चेत् अत्र केचित्- वर्णात्मतांशस्य प्रथमपक्षानुप्रविष्टत्वाभिप्रायेण सिंहावलोकनोक्त्तिरुपपन्नेति वदन्ति । केचित्तु- संहावलोकनेनेत्येतदशविकल्पमुखेन ग्रन्थप्रवृत्तिमनभ्युपगच्छतामिदं व्याख्यानान्तरम् । अतो वाशब्दोऽध्याहर्तव्य इति मन्यन्ते । अविद्यामानवर्णात्मनेत्यत्र अविद्यामानत्वं वर्णात्मकत्वविशेषणं, वर्णस्य विद्यमानत्वेऽपि वर्णात्मताया अविद्यमानत्वमभिप्रेत्य तद्विशेषणतया व्याचष्टे- अविद्यमानवर्णात्मत्वेनेति । रेखागवयादपीति भाष्यस्यायमर्थः- रेखायामारोपितेनासत्यगवयेनसत्यगवयप्रतीतिरिति नाभ्युपगन्तव्यम्, रेखायां गवयारोपे प्रमाणाभावात् । अपि तु गवयसदृशरेखां प्रदर्श्य "एतत्सदृशो गवयः' इति बोधयन्ति । तथैव प्रतिपद्यन्ते च । तच्च सादृश्यं सत्यमेवेति । स्फोटवादनिरासः कत्वखत्वादिभेद इति । अत्रादिपदेनोदात्तत्वानुदात्तत्वतारत्वमन्द्रत्वदीर्घत्वादयो गृह्यन्ते । शब्दो आरोपित इति । स्फोटरूपशब्दे आरोपित इत्यर्थः । खत्वादिकमुदात्तत्वादिकं च सर्वं नादगतमेव, स्फोटनादोभयव्यतिरेकेण कत्वाद्याश्रया वर्णा एव न सन्तीति हि स्फोटवादिनां प्रक्रिया । वर्णनित्यत्ववादिनां तु कत्वाद्याश्रयवर्णा नित्याः । तारत्वदीर्घत्वादिकं तु नादगतमिति विवेकः । अभिव्यक्त्तिविशेषः सत्य इति । अभिव्यक्त्तिः ज्ञानम् । अत एवोत्तरत्र कत्वाद्यालम्बनाभिव्यक्त्तिविशिष्टरूपेणेति । वक्ष्यति । ननु दुन्दुभ्यादिः कुतो न व्यावर्त्यत इत्यत्राह- स त्वनभिव्यक्त्तेति । तस्यापि गकारादित्वेन तद्भिन्नत्वाभावात् एवकारेण न व्यावृत्तिरित्यर्थः । अनुभूतार्थान्तरप्रतीतिहेतुत्वाभावेनेति । अयं भावः- संस्काराणां साचिव्यं किं पदादर्थप्रतीतौ साक्षात्? उत स्वीवर्णविषयस्मृतिद्वारा? नोभयथापि संस्कारस्य हेतुत्वं संभवति, शब्दार्थानुभवस्य शब्दार्थप्रत्ययस्य वणर्संस्काराजन्यतया तत्प्रतीतौ न साचिव्यम् । नापि सवर्वर्णस्मृतिद्वारत्वम्; संस्काराणां स्वविषयमात्रस्मारकत्वेन समूहालम्बनस्मृत्यसंभवादिति । अत एवोत्तरत्र वक्ष्यति- युगपत्कार्यकरत्वं युक्त्तमिति । एकार्थावच्छिन्नवर्णममुदायत्वलक्षणपदत्वपरित्यागेनैकविभक्त्तयन्तानेकवर्णसमुदायस्य पदत्वाश्रयणादन्योन्याश्रयणं निरस्तमित्याह- न चार्थैकत्वादिति । पदैकत्वादर्थैकत्वमिति । अनुगतप्रवृत्तिनिमिवरूपार्थकल्पनस्यैकपदप्रयोगानुगत्यधीनत्वादिति भावः । उक्त्तं च - "एकशब्दप्रवृत्तिनिमित्तत्वादेकसंस्थानत्वं निलेन्दीवरत्वस्य खण्डगोत्वं तु न तथा, एकशब्दाभावात्' इति । यद्वा घटव्यक्त्तीनां नानात्वेन स्वत ऐक्याभावाद्वावकशब्दैक्यनिबन्धनमेव वाच्यैक्यमिति भावः । अव्याप्तिर्न स्यादिति । सुबन्धतमात्रत्वस्य वा तिङन्वमात्रत्वस्य वा पदत्वप्रयोजकत्वेऽव्याप्तिः स्यात् । विभक्त्तित्वेन द्वयोरष्येकीरणे तु न तथेति भावः । केचित्तु- एकविभक्त्तीत्यत्र एकपदं व्यर्थम्, विभक्त्तयन्तत्वमात्रस्यानतिप्रसक्त्तत्वात् । "नीलो घटः' इत्यादिपदसमुदायस्य प्रत्ययग्रहणपरिभाषया विक्त्तयन्तत्वाभावात् । न हि समुदायात् विभक्त्तयुत्पत्तिः, अन्यथा "सुप्तिङन्यं पदम्' इति पदत्वस्यापि प्रसङ्गात् । समासावयवपदेष्वष्यन्तर्वर्णिनीं विभक्त्तिमाश्रित्य पदसंज्ञासंभवान्नाव्याप्तिरित्यर्थ इति वदन्ति । सैन्धवादिशब्दनामनेकार्थयतीत्युपयुक्त्तकानां पदत्वं न स्यात् । अत आह- एकव्युत्पत्तिसिद्धेति । तत्र चेनेकार्थप्रतिपादकत्वं व्युत्पविभेदेनेति भावः । अतश्च वाक्यस्यापि संसर्गलक्षरविशिष्टरूपैकार्थप्रत्यायकत्वेनातिप्रसङ्गः परिहृतः । वाक्यस्य विशिष्टरूपार्थप्रत्यायकत्वनाकाङ्क्षादिमत्पदसमभिव्याहारलभ्यम्,न व्युत्पत्तिलभ्यमिति द्रष्टव्यम् । चाक्षुषत्वज्ञाने न चक्षुरपेक्षेति । यथा चक्षुर्जन्यज्ञानविषयत्वलक्षणचाक्षुषत्वज्ञानं न चक्षुर्जन्यम् , एवं श्रोत्रग्राह्यत्वलक्षरशब्दत्वज्ञानं न श्रोत्रजन्यमित्यर्थः । चाक्षुषत्वश्रावणत्वादिज्ञानमिति । ननु श्रावणत्वस्य चाक्षुषत्वस्थानाभिषिक्त्तत्वेऽपि न शब्दत्वं चाक्षुषत्वस्थानाभिषिक्त्तम्; अपि तु रूपत्वस्थानाभिषिक्त्तम् । ततश्च यथा चाक्षुषत्वाद्रूपत्वं भिद्यते, एवं शब्दत्वं श्रोत्रग्रह्यत्वात् भिन्न भवितुमर्हति । इतरथा "शब्दः' श्रावणः' इति पुनरुक्त्तिः स्यादिति चेत्- न; चाक्षुषत्वस्यैव रूपत्वस्वरूपत्वे घटादावपि रूपत्वप्रसङ्गेन रूपत्वस्य चाक्षुषत्वभिन्नत्वेऽपि शब्दत्वस्य श्रोत्रग्राह्यत्वरूपत्वे च(?)बाधकाभावात् । न च श्रोत्रग्राह्यत्वं कत्वादावतिप्रसक्त्तमिति वाच्यम्, श्रोत्रग्राह्यगुणत्वस्य शब्दत्वरूपत्वे बाधकाभावात् । केचित्तु- रूपत्वमपि चक्षुग्राह्यनुरत्वमेवेति वर्णयन्ति । व्युत्पन्नशब्दस्मरणपूर्वकमिति । कत्वखत्वादेः श्रोत्रग्राह्यत्वलक्षणशब्दत्वव्याप्तिमवगतवतः पुंसो व्याप्तिरस्मरणादिपूर्वकमेव शब्दत्वानुमितिरित्यर्थः । शास्त्रसत्यत्वशङ्कापरहिारः सत्यप्रतिपविहेतुष्विति । प्रपञ्चसत्यत्ववादिमत इति शेषः । न तु स्वमतानुसारेण; स्वमते सत्यप्रतिपत्तिहेतोर्वदान्तातिरिक्त्तस्य कस्याष्यभावादिति द्रष्टव्यम् । भाष्ये- मिथ्याभूतशास्त्रजन्यज्ञानस्येति । असतिं शास्त्रे "अस्ति शास्त्रम्' इति भ्रान्तिजन्यायाः प्रतीतेभ्रान्तित्वावश्यंभावादित्यर्थः । पूर्वग्रन्थे "अस्ति शास्त्रम्' इति बुद्धेर्भ्रान्तित्वस्योपपादितत्वात् । इत्तरथा पूर्वोत्तरग्रन्थयोरुपपाद्योपपादकभावाभावत् पूर्वग्रन्थवैयर्थ्यमेव स्यात् । मिथ्याभृतशासजिन्यज्ञानस्येत्यादिनैव चारितार्थ्यादिति द्रष्टव्यम् । स्तुतिपरत्वाद्यूपादित्यैक्याप्रतिपादनमित्यपसिद्धान्त इति । ननु - स्तुतितात्पर्यवती श्रुतिः प्रत्यक्षात् प्रबला । आदित्यो पूप इत्यादेः न यूपादित्यैक्ये तत्पर्यम् । स्तुतिपरस्य तत्रापि तात्पर्ये वाक्यभेदप्रसङ्गात् । अतोऽतत्परत्वात् "आदित्यो यूपः' इत्यादेर्न प्रत्यक्षबाधकत्वम् । न चैवं देवताविग्रहादेरपि सिद्धेर्न स्यात्, तात्पर्याभावादिलि शङ्कनीयम्- असति मानान्तरविरोधे तात्पर्याभावेऽपि प्रमाण्यं प्रतीयमानार्थे उपपद्यते । देवताविग्रहादौ मानान्तरविरोधाभावात् तात्पर्याविषयस्य विग्रहादेः सिद्धावपि यूपादित्यैक्यस्थले मानान्तरविरुद्धस्य तस्य तात्पर्याभावे न सिद्धिः । प्रपञ्चमिथ्यात्वस्थले षड्िववतात्पर्यलिङ्गसत्त्वान्न प्रत्यक्षविरोधाद्धयमिति हि तत्सिद्धन्त इति चेत्- न । स्तुतिपरस्यार्थवादस्य स्तुतिद्वारभूतार्थ्रेवान्तरतात्पर्येऽपि वाक्यभेदाभावात् । इतरथा देवताविग्रहादेरष्यसिद्धिप्रसङ्गात् तात्पर्यविषय एव वेदानां प्रामाण्यमिति सर्वैरपि वैदिकैरभ्युपेतत्वाच्च स्तुतिपरत्वान्न यूपादित्यैक्यप्रतिपादनमित्ययुक्त्तमेव । अपि तु मानान्तरविरोधेन यूपादित्यैक्यतात्पर्यासंभवात् न यूपादित्यैक्यमित्येव परमा गतिः । ततश्च प्रपञ्चमिथ्यात्वेऽपि मानान्तरविरोधान्न तात्पर्यमिति सिद्धमिति भावः । असंनिकृष्टेति श्लोकस्यायमर्थः - "शास्त्रं शब्दविमानादसंनिकृष्टऽर्थे' इति शास्त्रलक्षणे असंनिकृष्यादेन द्वयं व्यावर्त्यतयाभिप्रेतम् किं तत्? ताद्रूष्येण परिच्छित्तिः, तद्विपर्ययतः परिच्छित्तिश्च । साधकबाधकप्रमाणाभाव इति यावत् । प्रमाणान्तरागोचरत्वलक्षणमिति । प्रमाणान्तराबाधितत्वमित्यर्थः । इत्यलसप्रतिष्ठितेति भाष्ये इति शब्दस्य संनिहितशास्त्रप्राबल्यनिरासपरत्वमुचितमित्यभिप्रयन्नाह - शास्त्रप्राबल्यनिरसनमिति । कुतर्केति तर्कशब्दस्वारस्यमभिप्रयन्नाह - यत्तु प्रत्यक्षमिति । श्रुतिघट्टः तत्रापीति । दृष्टान्तोऽपीत्यर्थः । विकारो घटत्वाद्यवस्थेति । ननु पूवर्त्र मृन्मयशब्देन विकारार्थमयडन्तेन यस्य परामर्शः, तस्यैवेहापि विकारशब्देन परामर्शो युक्त्तः । ततश्च पूर्वत्र मृन्मयशब्देनावस्थाश्रयस्य परामृष्टतया विकारशब्देनापि धर्मिण एव परामर्शो युक्त्तः; न त्ववस्थाया इति चेत् - सत्यं पूर्वत्र मृन्मयशब्देनावस्थावतः परामर्शः । इहतु न तत्परामर्शो युज्यते । तथा हि सति कार्यकारणाभेदो नोपपादितः स्यात् । न हि मृत्पिण्डेन कार्यविशेषाय घटः स्पृश्यत इत्येतावता स्पृष्टृस्प्रष्टव्ययोरभेदः सिध्यति । अतो मृन्मयविकारशब्दयोर्भिन्नार्थत्वमेव वक्त्तव्यम् । अत एव "मृत्तिकेत्येव सत्यम्' इत्यत्राव्यवहितविकारशब्दनिर्दिष्टावस्थाया न परामर्श इति भावः । मृदयं घट इति प्रत्यभिज्ञयेति । अत्र केचित् - इतिशब्दबलात् प्रतीतेः शब्दस्य वा पराभ्रष्टव्यत्वात् मृत्तिकेति ज्ञानमेव सत्यमिति श्रुत्यर्थः । तस्य ज्ञानस्य सत्यत्वे मृद्द्रव्यत्वस्याबाधितत्वं सिद्धमित्युत्तरग्रन्थः फलितार्थकथनपरो द्रष्टव्यः । न च मृन्मयं मृत्तिकेत्येव सत्यं प्रामाणिकं प्रामाणत्ः प्रतीयत इत्यर्थाश्रयणे को दोष इति वाच्यम्, प्रमाणतो मृविकेति प्रतीयत इति वा, मृत्तिकेत्याकारकं यत् प्रमाणं तेन प्रतीयत इति वा इतिशब्दस्य प्रमाणप्रतीत्यन्यतरान्वयो वक्त्तव्यः । प्रमाणतः प्रतीयत इति हि निर्देशे कृते तथान्वयप्रतीतिरुपपद्यते । सत्यशब्दात् प्रतीतौ तथा गमकत्वादशर्नादिति वदन्ति । अन्ये तु मअत्तिकेत्येव प्रमाणतः प्रतीयत इत्यत्रेव सत्यपदेऽपि तथावगतेरनुभवसिद्धतया प्रत्याख्यातुमशक्यत्वात् मृन्मयं मृविकेत्येव सत्यं प्रमाणप्रतिपन्नमित्युक्त्तौ न दोषः । अत एव मृद्द्रव्यत्वेनैव प्रामाणिकमित्यर्थ इति टीकावाक्येऽपि न चोद्यावकाशः । तस्यापि वाक्यस्य गमकत्वादिति वदन्ति । ननु उपादानोपादेयाभेदयतिपादनमुखेनासत्कार्यवादे निराकरणीये विकार आलभ्यत इति प्रतिपादनस्यैव सप्रयोजनतया नामधेयस्याष्यालभ्यामानत्वप्रतिपादनं किमर्थमिति चेत्- सत्यम् । घटादिनामापि मृत्पिण्डस्यैवेत्युपपादनाभावे उपादानोपादेयाभेदो न प्रतितिष्ठतीति तदप्युपपादनीयमिति द्रष्टव्यम् । ननु नैयायिकादिभिरपि मृन्मये घटशरावादौ मृविकात्वस्य सत्त्वाभ्युपगमात् अनेनासत्कार्यवादनिरासः कथं फलित इति चेत्- न । "मृत्तिकेत्येव सत्यम्' इति श्रुतेर्न मृविकात्वमात्रप्रतिपादने संरम्भः; किंतु "तदेवेदं मृद्द्रव्यम्' इत्यभेदप्रत्यभिज्ञाया उपादनभूतमृद्द्रव्याभेदप्रसाधनपरत्वात् । सर्वविज्ञानमुपपन्नमिति शङ्कायामिति । यद्विज्ञानेन सर्वं ज्ञातं भवति, तादृशं वस्तु किमिति भगवांस्त्वेष मे तत् व्रहीत्विति पृच्छायामित्यर्थः । भ्रान्तः शङ्कते- यद्यपि सद्विजातीयमसदिति न विजातीयत्वाकारेणेति । अयं भावः- "इदं सदेव' इत्येकारेण इदंशब्दनिर्दिष्टे जगति सृष्टेः प्राक्सद्विजातीयत्वं तदन्यत्वं तद्विरोधित्वं वा व्युदमनीयम् । न तु गर्वस्मिन् लोके विजातीयभेदनिषेधः । यथा "घटः पूर्वाह्णे सदेव' इत्युक्त्ते एवकारेण घटे सद्विजातीयत्वं वा सदन्यत्वं वा सद्विरोधित्वरूपं वा निषिव्यते, न तु सर्वस्मिन् लोके पटादिविजातीयभेद इति । ननु "सदेव' इत्यनेन सृष्यिप्राक्कालीनसत्ता प्रतीयते चेत्, ब्रह्मकारशकत्वमनुपपादितं स्यात् । सच्छब्देन ब्रह्मप्रतिपादने वा मानसंबन्धयोग्यत्वलक्षणसत्तायाः सदित्यनेनाप्रतिपादितत्वादसत्कार्यवादो न निराकृतः स्यादित्याशङ्क्याह - सच्छब्दो हि मानसंबन्धयोग्यतेति । प्रवृविनिमित्तस्य ब्रह्मण्येव पुष्कलत्वादिति भावः । नन्विदानीमपि जगतः सदात्मत्वात् "अग्र' इति व्यर्थम् । किंच "एकमेवासीत्' इत्यनेनैवासत्कार्यव्युदाससिद्धेः "सदेवासीत्' इति व्यर्थम् किंच इदंशब्देन जगतः परामर्शे तस्य ब्रह्मणैक्यासंभवात् सदासीदित्ययुक्त्तम् । तच्छरीरकब्रह्मपरत्वं चायुक्त्तम्, अश्रुतवेदान्तं श्वेतकेतुं प्रति इदंशब्दस्य ब्रह्मपर्यन्तबोधकत्वासंभवादिति चेत्- न; इदं जगत् सृष्टे। प्राक् सदेव सद् ब्रह्मैव सत् एकमविभक्त्तनामरूपमासीदित्यर्थः । अधुना जगतस्तादृशसद्रूपत्वाभावादग्र इति सार्थकमेव । "एकमेवासीत्' सत्युक्त्ते अविभक्त्तनामरूपमासीदिति प्रतीतावपि तादृशब्रह्मात्मकत्वस्यापि प्रतिषिपादयिषिततया सच्छब्दसार्थक्यम् । ननु सदेवेदं जगत् प्राक् सृष्टेरेकम्' इति वेदार्थसंग्रहश्रुतप्रकाशिकायां व्याख्यातत्वात् कथमेवमिति चेत्- न; सिद्धस्यैवोद्देश्यविशेषणतया सदित्यस्यासिद्धत्वेन विधेयकोटावेवनिवेश्यतया तस्याष्यत्रैव तात्पर्यात् । यद्यष्यश्रुतवेदान्तेन श्वेतकेतुना न तद्वाक्योप्रकमदशायामेवं ज्ञायते, अथापि शरीरात्मभावप्रतिपादनानान्तरमिदंशब्देन जगच्छरीरकं ब्रह्म ज्ञास्यतीति बुद्धया, "सदेव सोम्येदमग्र आसीत्' इत्याचार्येणोपदिष्टमित्युक्त्ते विरोधाभावात् । ननु घटदेरावदि पूर्वाह्णे मृदेवासीत्; पश्चात् घटादिरूपेणाभवत्; तस्मान्मृदात्मकमेव घयशरावादीति निर्देशवत् किं न स्यादिति चेत्- न । "अनेन जीवेनात्मनाऽनुप्रविश्य' इत्यादि वाक्यं श्रुतवतः स्वरूपेण ब्रह्मपरिणामत्वशङ्काया अभावेन शरीरात्मभावस्यैव प्रतीत्या इदंशब्देनापि जगच्छरीरकब्रह्मप्रतीतेरेव संभवात् । परतन्त्ररूपविशेषणानामिति । कालादृष्टादीनामित्यर्थः उपरितनवाक्यसंगतिमेव दर्शयति - एकमेवेत्यादिना । ब्रह्मणः सर्वदा सत्त्वेनेति । सच्छब्दप्रवृविनिमिवपौष्कल्याधारभूतब्रह्माभेदस्य "सदेवेदम्' इति बोधनात् कार्यस्य कदाष्यसत्त्वशङ्काव्यावृविरित्यर्थः । वैशेषिकमतनिरासपरमिति । न च तथा सति, "तद्धैक आहुरसदेवेमग्र आसीत् एकमेवाद्वितीयम्' इत्यनुवादोऽनुपपन्नः, तैस्तथानभ्युपगमादिति वाच्यम् - शून्यवादनिराकरणेऽपि दोषसाम्यात् । न हि शून्यवादिनैकमद्वितीयं किंचिदभ्युपेतम्, सर्वदा सवर्शून्यत्वस्यैव तेनाभ्युपेतत्वात् । यदि च तद्वाक्यस्यैकत्वाद्वितीत्यत्वयोर्न तात्पर्यम्, तर्हि वैशेषिकस्यापि तत् तुल्यमिति भावः । वैशेषिकादिमतनिराससापेक्षत्वादिति । ननु "मृतिकेत्येव सत्यम्' इत्यत्रैव तन्निराकृतम् । इतरथा एकविज्ञानेन सर्वमानसंभवमभ्युपगम्य, "भगवांस्त्वेव मे तद्ववीतु' इत्युपदेशप्रार्थनानुपपत्तेरिति चेत् -न; मतानुवादपूर्वकं सयुक्त्तिकं प्रत्याख्यातमित्यत्र तात्पर्यात् । मृद उत्पन्नस्यमृदात्मकत्ववदिति । न च सतः कायर्स्या दुत्पन्नत्वस्यानभ्युपगतत्वात् कथमापादनमिति वाच्यम् "जगत् पूर्वमसदासीत्; इदानीं सदासीत्' इत्युक्त्ते सतोऽसदुपादानकत्वमुक्त्तं स्यात्, यथा "घटशरावादिः पूर्वं मृदासीत्, पश्चात् घटादिरासीत्' इत्युक्त्ते तयोरुपादानोपादेयभाव उक्त्त एव स्यादिति निश्चित्यैतद् दूषणापादनमिति द्रष्यव्यम् । कथं निगश्रयावस्थासंभव इत्यर्थ इति । अयं भावः- यनि प्रकृत्युपादानकस्यमहदादेः प्रकअतित्वाभाववत् असदुपादानकस्यापि सतो नासव्वप्राप्तिः, सत्त्वावस्ताप्राप्तेरेवासंभवान्निराश्रयावस्था कथं लभ्येतेति । तदात्मकत्वेनैवेति । ऐतदात्म्यमिदं सर्वम्' इति पूर्ववाक्ये ऐतदात्म्यम्-एतदात्मकमित्यर्थः; स्वार्थे ष्यञ् । ततश्च, "तत्सत्यम्' इत्युतरत्रापि पूर्वनिर्दिष्टवेषविशिष्टस्य पराभ्रष्यव्यतया तदात्मकस्यैव जगतः सत्यत्वसिद्धिरिति भावः । ननु "एतदात्म्यम्' इत्यनेनैव जगद्व्रह्मणो। शरीरशरीरिभावे कथिते "स आत्मा' इति निर्देशवैयर्थ्यमिति शङ्कां परिहरति- रामानुजं लक्ष्मणपूर्वजं चेतिवदिति । यद्वा स त आत्मा इति । अस्मिन् पीष "स आत्मा,' "तत्त्वमसि' इत्यनयोः पौनरुक्त्य परहिारः कथचिदनुसंधेय । तत्पर्यन्ता इति तत्त्वमसीत्यस्यार्थ इति । तत्त्वंशब्दादीनां तदर्थपर्यन्तत्वम्, "तत्त्वमसि' इत्यस्य प्रघट्टकस्य फलितार्थ इत्यर्थः; न तु "तत्त्वमसि' इत्यस्यैवार्थ इति मन्तव्यम्, "तत्त्वमसि' इत्यस्य तावदर्थकत्वाभावात् । इगुपधात्क इत्यपवादसूत्रेणेति । "इगुपधज्ञाप्रीकिरः कः' इत्यपवादसूत्रेणेत्यर्थः । नन्विगुपधलक्षणकप्रत्ययस्य न पचाद्यज्वाधकत्वम्, तथा हि सति देवमेषादिरूपासिद्धिप्रसङ्गात्; पचादित्वाश्रयणस्य कप्रत्ययबाधकत्वार्थकत्वादिति चेत्- न । भावानवबोधात् । "नन्दिग्रहिपचादिभ्यः' इति सूत्रे "सर्वधातुभ्योऽज्वक्त्तव्यः' इत्यौपसंख्यानिकस्योत्सृष्टस्याच्प्रत्ययस्य शङ्किततया तस्येगुपधलक्षणकप्रत्ययबाध्यत्वाभिधानेऽदोषात् । औपसंख्यानिकेऽष्यचि "प्रचाद्यच्' इति व्यवहारस्य ग्रन्थेषु दर्शनादिति द्रष्टव्यम् । प्रकृत्यर्थः शासनमिति । अत्र केचिच्चोदयन्ति- यत्तावदुच्यते प्रसिद्धिप्राचुयात् प्रकृत्यर्थः शासनमितिः सत्यमेव तत् । "शासनं विविच्य ज्ञापनम्' इति धातुवृत्तिकृता व्याख्यातत्वादुपदेश एव पर्यवसानम्; "उपदेशेऽजनुनासिक इति,' "स्थनिवदादेशोऽनल्विधौ' इत्यादिसूत्रेषु "दिशिुच्चारणक्रिय' इति महाभाष्योक्त्तेः । "अथोतोऽहंकारादेशः' इत्यादावादेश उपदेश इत्यर्थः । "इदं शास्याचार्यः' इति भाष्यस्य "इदमुपदिशति' इति ह्यर्थः । "तदशिष्यम्' इत्यादौ "अवक्त्तव्यम्' इति व्याख्यातम् । ततश्चादेशनं शासनमुपदेशनम् । तत्कर्मत्वं च "अनु म एतां भगवो देवतां शाधि' इति ब्रह्मणः सिद्धमिति प्रकृतिप्रत्यययोरविरोधसंभवात् प्रत्ययास्वारस्यानुसरणस्यायुक्त्तत्वात् । न चानुशासनकर्मत्वेऽपि न शासनकर्मत्वमिति वाच्यम्, शासु अनुशिष्टौ' इति शासनस्यैवानुशासनरूपत्वात् । ततश्च करशत्वाध्यारोपेण घञ्समर्थनमप्यनुचितम्, आरोपस्यानुचितत्वात् । ननु करणत्वस्य नाध्यारोपः, तस्यापि सत्त्वादिति चेत्- न; तथा सति सिद्धान्ते प्रत्ययास्वारस्याभ्युपगमस्यायुक्त्तत्वात् । अत एव "असििाछनत्ति' इत्यादौ सौकर्यातशयविवक्षया "ब्रह्मदृष्यिरुत्कर्षात्' इतिन्यायंन करणे कर्तृत्वाराप्रेपि न कतर्रि करणत्वारोपसंभवः, तथा सति राजनि भृत्यत्वारोपभ्येवानर्थावहत्वात् । अत एव "साधकतमं करणम्' इति सूत्रे अधिकरणस्थाल्याः तनुकपालतया साधकतमत्वविवक्षया "स्थाल्या पचति' इति प्रयोगमुपपाद्य, "न चैवं कतर्ुरपि करणत्वविवक्षाप्रसङ्गः, भिन्नजातीयत्वात् । सकलसाधनविनियोगकारी खल्वसौ । न हि शतधनो निष्कधनेन स्पर्धितुमर्हती'ति कर्तुः करणत्वविवक्षाभाव उपपाद्यते । किं च करणत्वे विवक्षिते "करणाधिकरणयोश्च' इति परेण ल्युटा बाधितत्वेन घञोऽप्रसङ्गः । न च "हलश्च' इत्यनेन घञः प्रसङ्गः । तत्रापि "संज्ञायाम्' इत्यनुवृत्तेः । न च त्वन्मतेऽपि कर्मणि घञ् न स्यात्, "अकर्तरि च कारके संज्ञायाम्' इति संज्ञायामेव घञो विधानादिति वाच्यम् "अकर्तरि च "इत्यत्र चकारस्य भिन्नकमत्वामाश्रित्यासंज्ञायामप्यस्तीति पदमञ्जयर्ादौ समर्थितत्वात् । "संज्ञाग्रहणानर्थक्यं च सर्वत्र घञो दर्शनात्' इति वार्तिककृतोक्त्तत्वाच्च । किं च घञः करणार्थत्वे, उपक्रम आदेशशब्देन प्रशासिताभिधीयत इति यदभिहितं तद्विरुध्येत, प्रशासनकरणत्वस्यैवाभिहितत्वेन प्रशासनकर्तुरनभिहितत्वात् । यच्चोक्त्तम्- प्रशासितृत्वमसाधारणमिति । तदपि न, आदेशशब्देन प्रशासनकरणत्वमात्राभिधानेऽपि प्रशासितृत्वानभिधानात् । तदभिधानेऽपि निरुपाधिकप्रशासितृत्वस्येव मुख्योपदोयत्वस्यैव ब्रह्मासाधारणत्वात् । अत एव"ब्रह्मजिज्ञासा' इति सूत्रे "ब्रह्मणः' इति कर्मरि षष्ठीपरिग्रहात् ब्रह्मण एवाभिधानिकजिज्ञासाकमर्त्वम्, तदुपासनादीनां त्वाक्षेष्यमित्युक्त्तम् । किंच आदेशशब्दमात्रस्य अतिप्रसङ्गमाशङ्कय तमित्येवंविशेषणदानादवश्यं तमित्यस्यादेशविशेषकत्वमभ्युपेयम् । यदि ह्यादेशशब्दस्यैव निरुपाधिकप्रशासितृत्वमर्थः, तदा तस्य परमात्मासाधारणत्वात् तच्छब्दो विशेषको न स्यात् । यदपि चोक्त्तं प्रष्टव्यत्वकथनेनोपदेश्यत्वं सिद्धमिति तत्कथनस्यानपेक्षितत्वात् प्रशासिदृत्वमेवार्थ इति- तन्न, "यद्यपि पूर्वं नाप्राक्षम्, अधुना स्वयमेव ज्ञास्यामि' इति बुद्धिं व्युदसितुमुपदेष्टव्यत्वकथनस्यैवापेक्षितत्वात् । अत एव, "तं त्वौपनिषदं पृच्छामि' इत्यादौ प्रष्टव्यस्योपदेश्यत्वलक्षणौपनिषदत्वकथनम् । यच्चोक्त्तम्- सर्वविज्ञानप्रतिज्ञासिद्भयर्थं निमिवत्वमपेक्षितमिति । तन्न, एकविज्ञानेन सर्वविज्ञानप्रतिज्ञाबलादुपादानत्वस्येव तदन्यथानुपपत्या निमित्तत्वस्यापि लाभसंभवेन तस्य पृथगवक्त्तव्यत्वात्, तदनुपपत्तेर्भवतैवोक्त्तत्वाच्च । वस्तुतस्तु निमित्तान्तरसद्भावे एकविज्ञानेन सर्वविज्ञानमनुपपन्नमित्युक्त्तिरष्यसंगता, नित्यविभूत्या अज्ञानेऽप्येकविज्ञानेन सर्वविज्ञानं यथोपपद्यते, कार्यवर्गस्य ज्ञातत्वात् सर्वशब्दस्येदंकारगोचरबहुभवनसंकल्पपूर्वकसृष्टिमात्रविषयत्वात्- तथा तादृशनिमित्तान्तरसद्भावेऽप्येकविज्ञानेन सर्वविज्ञानप्रतिज्ञा कुतो न संगच्छत इति । अत्रोच्यते "एष उपदेशः' इत्येवं पृथगपदिष्टयोः "न वायुक्रिये पृथगुपदेशात्' इति न्यायेनादेशोपदोयोर्भेदावश्यंभावात् निमन्त्रणामन्त्रणयोरिव, वृक्षवनस्पतिशब्दयोरिव, वृक्षवनस्पतिशब्दयोरिव च, स्नेहभक्त्तिशब्दयोरिव च क्कचिदकविषये प्रयोगमात्रेणानुभवभेदस्य दुरपह्रवत्वात् । "आदिशाति' इत्युक्त्ते हि यद्वाक्योल्लङ्घने दण्डा भवतितादृशशब्दप्रयोक्त्तृत्वं नियमयितृत्वमाज्ञापयितृत्वं प्रतीयते । आदिशतीति व्यवहारः प्रभुविषय एव । अत एव न्यासकारेणादेशोपदेशयोर्भेदो वर्णितः "आङ्पूर्वोदिशतिर्नियोक्त्तृप्रयोजनवचनः' इति; "अन्तः प्रविष्टः शास्ता जानानम्' इत्यादौ तथैव प्रतीतेः । ततश्च प्रकृतिस्वारस्येन नियमनापरपयर्ायाज्ञापनरूपार्थे प्रतीते घञ्प्रत्ययस्य कर्तृव्यतिरिक्त्तकारकमात्रवाचिनो योग्यतावशात् त्वन्मते कर्माथकत्ववत् अस्मन्मतेऽपि कारकवाचिनो घञ्प्रत्ययस्य सकलकारकप्रयोक्त्तृकतर्ृलक्षणा समाश्रीयते । प्रष्यव्यवस्तुनस्तादृग्रूपत्वात् असंजातविरोधिमुख्यप्रकृत्यर्थानुग्रहेण जघन्यलक्षणाय आश्रयणीयत्वात् । "पञ्चपञ्चाशतस्त्रिवृतः संवत्सराः' इत्यादावहःपरत्वस्वरसत्रिवृदादिपदमुख्यत्वानुसारेण जघन्यसंवत्सरपदस्यैव सौरचान्द्रमासाद्यनेकार्थसाधारण्येन निश्चयासमर्थस्याजहल्लक्षणाया अभ्युपेतत्वात् । तथा "प्रयाजशेषेण हर्वीष्यभिदारयति' इत्यादौ प्रयाजशेषप्रातिपदिकानुरोधेन तृतीयायां द्वितीयार्थलक्षणाया आश्रितत्वात् । तथा "प्राणा वा ॠषयः' इत्यादौ ॠषिशब्दानुसारेण बहुवचनश्रुतेः पाशन्यायेन गौणार्थकत्वस्य "गौण्यसंभवात् तत्प्राक्छ्रुतेश्च' इत्यत्रोपपादितत्वाच्च । नन्वादेशपदस्य प्रशासनापरपर्यायाज्ञापन इवोपदेशे प्रसिद्धिप्राचुर्याभावेऽप्युपदेशार्थकत्वे प्रकृतेः सर्वात्मना मुख्यार्थत्यागावात् प्रत्ययस्य त्वन्मते कर्तृलक्षणायां मुख्यार्थत्यागात् कास्यभोजिन्यायेन जघनायद्यावापृथिव्येककपालानुरोधेन मुख्यैन्द्राग्रादीनां प्रसूनबर्हिर्नियमाश्रयणवत्, "एकधा ब्रह्मण उपहरति' इत्यव सकृत्त्वसहत्वसाधारणस्यैकधाशब्दस्य भक्षान्तरप्रापकदुर्बलचोदकानुग्रहणे सहत्वार्थत्वस्वीकारवत् "सप्तदश प्राज्ञापत्यान्' इत्यत्र प्रजातिसंबन्धविशिष्टान्वययोग्यस्यापि बहुत्वस्यैकपशुनिष्पन्नैकादशावदानप्रापकदुर्बलचोदकानुसारेण विशिष्टान्वयाभ्युपगमेन द्रव्यदेवतासंबन्धाक्षिप्तयागभेदाभ्युपगमवच्च जघन्यघञ्प्रत्ययानुसारेण मुख्यादिशेरुपदेशार्थकत्वमेव युक्त्तम् । प्रकृतेः मुख्यार्थत्यागाभावात् । प्रचुरप्रसिद्धार्थत्यागमात्रं त्ववशिष्यते । तत्तु न दोषाय । अत एव "पत्नय उपगायन्ति' इत्यादौ गीतिशब्दस्य शारीरगाने प्रसिद्धिप्राचुर्ये सत्यपि अशारीरवादित्रादिगानस्यापि गीतिशब्दप्रयोगविषयत्वेन मुख्यार्थत्वात् संनिहितस्य दुन्दुभ्यादिगानस्यैव काण्डवीणादिभिरुपचयं कुर्वत्यः पन्त्यो नत्विर्जां निवर्तिका इति दशमे सिद्धान्तितमिति चेत्- मैवम्; गानशब्दस्य बर्हिराज्याधिकाणान्यायेन गीतिमत्रा वाचित्वात् युक्त्तं तत्र संनिहितदुन्दुभ्यादिगानवाचित्वम् । इह त्वादेशशब्दस्य क्कचिदपि "शिष्यो गुरुमादिदेश' इत्यादिप्रयोगाभावेन साधारणोच्चारणाद्यर्थकत्वाभावात् उपदेशातिदेशाब्दयोरिवादेशोपदेशशब्दयोरपि भिन्नार्थकत्वेनादेशशब्दस्योपदेशार्थकत्वे मुख्यार्थत्यागास्यावर्जनीयत्वेन जघन्यप्रत्यय एव लक्षणाया उचितत्वात् । वस्तुतस्तु "उपदेशेऽजनुनासिक इत्' इति सूत्रे "करणाधिकरणयोश्च' इति ल्युटा बाधितस्य घञः, "अकर्तरि च कारके' इत्यनेनाप्रसङ्गमाशङ्कय,"कृत्यल्युटो बहुलम्' इति घञो भाष्यकृता समर्थितत्वात् तन्न्यायेन कर्तर्यपि तेनैव सूत्रेण घञसिद्धौ लक्षणाया अप्रसङ्गात् प्रशासितृत्वार्थकत्वमेव युक्त्तमिति युक्त्तमुत्पश्यामः । तस्य तावदेव चिरमिति । तस्य सद्विद्यानिष्ठस्य । तावदेव चिरम् तावनेव विलम्बः, यावत्प्रारब्धकृतदेहान्न विमोक्ष्यते । अथ अनन्तरं ब्रह्म संप्रत्स्यत इति तदर्थः । अथर्वादश्च लब्ध इति । "पारिप्लवार्थाः' इत्यधिकरणे विद्या संनिधिपठितानां "श्वेतकेतुर्हारुणेय आस' इत्याद्याख्यायिकानां तदर्थवादतया तच्छेषत्वस्य स्थापितत्वादिति भावः । यद्यप्ययमर्थवादो न सविशेषत्वैकान्तः, तथापि लिङ्गान्तरेण सविशेषत्वतात्पर्ये निश्चिते अर्थवादस्यापि तदेकान्तात्वं सिध्यतीति भावः । द्वितीयेंऽशे सप्तमे यमस्य स्वपुरुषं प्रति वचनम् - कटकमकुटकर्णिकादिभेदैः कनकमभेदमपीष्यते यथैकम् । सुरपशुमनुजादिकल्पनाभिर्हरिरखिलाभिरुदीयर्ते तथैकः ।। क्षितितलपरमाणवोऽनिलान्ते पुनरपि यान्ति यथैकतां धरित्र्याम् । सुरपशुमनुजादयस्तथान्ते गुणकलुषस्य सदा(ना)तनेन तेन ।।' इति । तदर्थैकवियत्वादिति । ऐदंपर्येण प्रवृत्तत्वादिति भावः । परविद्यायाः सविशेषविषयत्वम् अव्ययत्वस्य दोषाभावरूपस्य कथं भाष्ये कल्याणगुणत्वेन निर्देश इत्याशङ्कयाह- दोषविरोधित्वं नाम गुण इत्यभिप्रायेणेति । पूर्ववदर्थ इति । सगुणब्रह्मव्यावृत्तिरित्यर्थः । वकयावर्त्यानेकत्वादिति । व्यावृत्तिप्रतियोगिनामनृतजडपरिच्छिन्नानामनेकत्वेनेत्यर्थः । पदानां पर्यायत्वप्रसङ्गादिति । "प्रवृतिनिमित्तभेदाभावेन' इति उत्तरंवाक्यस्थमिहापि काकाक्षिन्यायेन संबध्यते । ननु "कुच्म्भाद्यनुगता सत्ता परजातिः सत्यपदप्रवृत्तिनिमित्तम् । अन्तःकरणवृत्त्युपधानलब्धभेदचिदानन्दानुगते ज्ञानानन्दत्वे अपरजाती । एवं च सत्यज्ञानानन्दशब्दानां लक्ष्यार्थाभेदेऽप्युक्त्तजातिवाचित्वान्न पर्यायता' इति कल्पतरूर्क्त्तेर्न पर्यायत्वमिति चेत्- न; कुम्भाद्यनुगतसत्तायाः सत्याब्दवाच्यत्वे सत्यत्वस्यातिप्रसक्त्तस्य ब्रह्मलक्षणत्वाभावप्रसङ्गात् । अभ्युपगम्यते च त्वया सत्यत्वस्य ब्रह्मलक्षणत्वम् । सत्यमिथ्यार्थानुगतसवासामान्यासंभवाच्च । तस्यानृतसाधारणतयानृतव्यावढत्त्यसिद्धेश्च । कालत्रयाबाध्यत्वरूपं परमार्थिकसत्त्वं ब्रह्मणि श्रौतमिति त्वत्सिद्धान्तव्याकोप्रसङ्गाच्च । धर्मिसमसवाकभेदं विना औपाधिकभेदमात्रेणाकाशत्वादेरिव ज्ञानत्वानन्दत्वयोरपि जातित्वायोगाच्च । ज्ञानत्वादेः धर्मिसमसत्ताकभेदवदुपहितचैतन्यवृत्तित्वे शुद्धलक्षणत्वायोगाच्च । ज्ञानत्वादेः धर्मिसमसत्ताकभेदवदुपहितचैतन्यवृत्तित्वे शुद्धलक्षणत्वायोगाच्च । एतेन सत्यादि(?) विशिष्टशबलब्रह्मवाचिनां सत्यादिशब्दानां शुद्धब्रह्मणि लक्षणेति न पर्यायत्वमिति निरस्तम् । अनृतास्वप्रकाशपरिच्छिन्नरूपे शबले सत्यत्वादेरयोगात् । योगे वा तस्यैवानृतास्वप्रकाशपरिच्छिन्नव्यावृत्तिः स्यात् । न तु सत्यत्वाद्यानाश्रायस्य शुद्धस्य । तस्मात् सत्यत्वादीनां शुद्धादन्यत्रासंभवात् सत्यादिवाक्यस्य च लक्षणया अखण्डार्थत्वे शुद्धेऽपि तदसिद्धेः सत्यत्वादीनामत्यन्तासत्त्वेनतद्भेदमादायपर्यायत्वस्य दुःसमाधानत्वात् (दुःसाधत्वात्?) पर्यायत्वं सिद्धमित्यर्थः । उपलक्षणतया विशेषणतया वेति । किं व्यावृत्तीनां वाक्यार्थीभूतब्रह्मप्रतीत्युपयुक्त्तपदार्थप्रतीतिविेयत्वमात्रमेव, उत वाक्यार्थप्रतीति विषयत्वमप्यस्तीति विकल्पार्थः । उपलक्ष्यात् बहिर्भूतमित्यस्याष्ययमेवार्थः । न च अवच्छेदकत्वं विशेषणत्वोपलक्षणत्वातिरिक्त्तमेव । "कर्णशष्कुल्यवच्छ्न्नं नभः श्रोत्रम्' इत्यत्र कर्णशष्कुल्या विशेषणत्वे तस्या अपि श्रोत्रत्वप्रसङ्गात्; विशेष्यान्वयिनो विशेषणान्वयित्वनियमात् । नाष्युपलक्षणत्वम्, कदाचित् कर्णशष्कुल्युपलक्षितस्यापि नभसः श्रोत्रत्वेऽतिप्रसङ्गादिति वाच्यम् तत्राष्युलक्षणकोटावेव निवेशसंभवात् । विद्यमानकर्णसंयोगस्योपलक्षणत्वेन दोषाभावात् । उपलक्ष्यात् बहिर्भूतमिति । अयं भावः- किं स्वरूपप्रतिपत्त्यर्थं ज्ञानादिपदम्? उत ज्ञानत्वादिप्रतिपत्त्यर्थम्? नाद्यः, पूर्वं प्रतीतत्वात् । न द्वितीयः, उपलक्षणत्वव्याघातादिति । वाक्याथाभिदानदशायां सर्यैः पदैरिति । सर्वैः पदैः वाक्यार्थाभिधानदायामित्यन्वयः । यद्वा सर्वैः पदैः एकज्ञानजनकत्वेन=एकज्ञानजननेनेत्यर्थः । अतो नान्वयानुपपत्तिरिति द्रष्टव्यम् । ननु युगपदभिधाने श्रुतिवाक्यादिषु बलाबलविभागनिर्णयोऽसंगत एव स्यात्; वाक्यापेक्षया पदश्रुतेः प्राबल्यम्; पदश्रुत्यपेक्षया प्रत्ययश्रुतेरिति व्यवस्था दत्तजलञ्जलिः स्यादित्यस्वरसादाह- क्रम्रणाभिधानेऽपीति । क्रमेणाभिधानानभ्युपगम इति । क्रमेणाभिधानानभ्युपगमवादिपक्ष इत्यर्थः । युगपत्प्रतिपादनेऽपि नापैतीति । उद्देश्योपादेयभावे हि तद्वाक्यज्ञातत्वाज्ञातत्वे अप्रयोजके । अपितुतद्वाक्यप्रवृत्तेः प्राक् मानान्तरावगतमनूद्यते; अप्राप्तं हि(?) विधीयत इत्येव हि विवेक इति भावः । पौर्वापर्यस्योद्देश्योपादेयलक्षणत्वाभावे कथमुद्देश्योपादेयविभागज्ञानमित्याशङ्कयाह एकेन वाक्येनेति । परामर्शदशायां हि संभवत्येवेति । ननु ज्ञातत्वाज्ञातत्वलक्षणोद्देश्येपादेयविभागज्ञानं न वाक्यार्थप्रतीतावुपयुक्त्तम्, येन वाक्यार्थप्रतीतेः; प्राक् परामर्शदशायां तदवगतिः समर्थनीया स्यादिति चेत्- न; "ग्रहं संमार्ष्टि' इत्यादौ ग्रहं संमृज्यात्, एकं संमृज्यात्, यत् संमृज्यात् तदेकमित्यादिवचनव्यक्त्तिनिरूपणाभावे निर्विचिकित्सवाक्यार्थप्रतीतेरनुदयेन न्यायसंपादितव्यक्त्ति पश्चाद्वाक्यार्थबोधकम्' इतीति भावः । विशेष्यमात्रैक्यपरत्वात् समानविभक्त्तेरिति । अयं भावः- यदुक्त्तं विशिष्टक्यप्रतिपादनं नेति, तदिष्टमेव; विशिष्टैक्यप्रतिपादनस्यानभ्युपगमात् । न च विशेष्यैक्यमात्रप्रतिपादनं परस्यापीष्टमिति वाच्यम्, विशेषणान्वयस्यापि प्रातिपदिकावगतस्यात्यागात् । एकस्मिन् विशेष्ये "एकस्य द्वयम्' इति न्यायेन प्राप्तयोर्विशेषणैकत्वयोरपरित्यागादिति । व्युत्पविश्च प्रत्यक्षमूलेति । न तु स्वर्गादिशब्दव्युत्पत्तिवत् श्रुतिमूलेत्यर्थः । प्रत्यक्षं च विशेष्यैक्यमेवावगमयतीति । "दण्डी, कुण्डली' इत्यादौ विशेषणविभक्त्तेर्भिन्नविशेषणाश्रये एकस्मिन्नेव विशेष्ये पूर्वपूर्ववृद्धव्यवहारं प्रत्यक्षीकृत्य तथैव व्युत्पत्तेर्ग्रहात् । इतरथा विशेषणविभक्त्तेरभेदार्थकत्वमपि त्याज्यं स्यात् । न हि विशेणविभक्त्तिरैक्यपरेत्यत्र पूर्वपूर्ववृद्धव्यवहाराधीनव्युत्पत्तिमन्तरेणान्यन्निमिवमस्तीति भावः । विशेष्यभेदकत्वं प्रत्यक्षेण तत्रापोद्यत इति चेदिति । प्रत्यक्षागोचरे ब्रह्मणि विशेषणभेदप्रयुक्त्तो विशेष्यभेदो दुर्वार इति भावः । धर्मिवाचकपदैक्यात् समानविभक्त्तिनिर्देशाच्चैक्यप्रतीतेरिति । इदमुपलक्षणम्- विशेषणभेदे विशेष्यभेद इत्युत्सर्गः, "देवदत्तः श्यामो युवा' इत्यादावदर्शनात् । "खण्डो मुण्डः' इत्यादौ विरुद्धत्वात् भेदकत्वम्, अविरुद्धं त्वभेदकमेव । विशेषणानां भेदकत्वादस्तु विशेषणानाश्रयापेक्षया, न तु विशेषणान्तराश्रयापेक्षयापि । न हि "नीलमुत्पलम्' इत्यादौ नैल्यं दीर्घादपि व्यावतर्यतीत्यपि द्रष्टव्यम् । यच्चोक्त्तं समानविभक्त्तीति । न च समानविभकत्या ऐक्यावगमे परस्याखण्डार्थत्वभङ्गप्रसङ्गात् परस्य कथमियमाशङ्का घटतामिति वाच्यम्, "एकप्रातिपदिकाथर्मात्रनिष्ठत्वमखण्डार्थत्वम्' इत्यनेन प्रातिपदिकार्थान्तरसंबन्ध एव व्यावर्त्यते; न तु विभक्त्तिसंबन्धोऽपीति । मन्यमानस्य शङ्कासंभवादिति ध्येयम् । अनतिरिक्त्तपक्षे हेत्वसिद्धिरिति । समानाविभक्त्यवगतैक्यरूपहेत्वसिद्धिरित्यर्थः, ऐक्यावगमविरोधूापहेत्वसिद्धिरित्युत्तरत्रोपसंहारादिति द्रष्टव्यम् । अशक्यासदृशान्वयप्रतियाग्युपस्थितिर्वा शक्यसंबन्धो वा लक्षणा शक्ये न संभवतीत्यभिप्रेत्याह- आलक्षणिकत्वेऽपीति । विमतं वाक्यमखण्डार्थपरमित्यादि । एतेन "सत्यादिवाक्यमखण्डार्थनिष्ठं लक्षणवाक्यत्वात्, तन्मात्रप्रश्नोत्तरत्वाद्वा प्रकृष्टप्रकाशश्चन्द्र इति वाक्यवत्' इत्यनुमानं प्रमाणम् । "नीलमुत्पलम्' इत्यादिसमानाधिकरणवाक्यानां लक्षणवाक्यत्वाभावान्नातिप्रसङ्ग इति निरस्तम्; असाधारणरूपलक्षणवाक्यत्वस्य सखण्डार्थत्वेनैव व्याप्तेः । कर्मकाण्डस्यापि तन्मात्रप्रश्नोत्तरत्वेनाखण्डार्थत्वप्रसङ्गात् ; "प्रकृष्टप्रकाशश्चन्द्रः' इत्यत्र व्यावर्तकासाधारणप्रश्नोत्त रत्वेन दृष्टान्तासिद्धेन्चेत्यपि द्रष्टव्यम् । यदि च भावरूपखण्डार्थप्रतिपादनासमथर्मिति प्रतिज्ञेति । ततश्च प्रतिज्ञावाक्यस्य खण्डार्थत्वाभावरूपखण्डार्थवैशिष्टयप्रतिपादनसामर्थ्येऽपि भावरूपखण्डाथर्प्रतिपादनासामर्थ्यान्न व्यभिचार इति भावः । प्रातिपदिकेनैव विशेषणान्वयस्येति । प्रातिपदिकस्मारितयोर्विशिष्टयोर्विभाकत्या ऐक्यमात्रप्रतिपादनादित्यर्थ; न तु नील ्रातिपदिकेनोत्पलेनीलत्वान्वय इति मन्तव्यम्; तथा हि सति उत्पले नीलत्वान्वयस्य नीलप्रातिपदिकेनैव सिद्धेर्विभकत्या ऐक्यबोधनस्य वैयर्थ्यापातादिति द्रष्टव्यम् । अनेन शङ्काद्वयं परिहृतं भावतीति । कारणपरत्वप्रतिपादकेन सिसृक्षोरिति पदेन साक्षात्पूर्वपक्षिचोद्यनिरासः । उपादानकारणत्वं "सदेव सोक्येदमग्र असीदेकमेव' इति प्रतिपादितमिति भाष्यखण्डेन पार्श्वस्थचोद्यनिरास इति भावः । स्वतन्त्र वस्तुनिषेधपरमद्वितीयपदमित्यर्थः इति । अत एव शाङ्करोपनिषद्भाष्येऽपि, "आद्वतीयमिति; मृद्वयतिरेकेण मृदो यथान्यत् घटाद्याकारेण परिणमयित् कुलालादि निमित्तकारणं दृष्टम्, तथा सद्वयतिरेकेण सतः सहकारि कारणं द्वितीयं वस्त्वन्तरं प्राप्तं प्रतिषिध्यते- आद्वितीयमिति । नास्य द्वितीयं वस्त्वन्तरं विद्यत इत्यद्वितीयम्' इति निमित्तान्तरनिषेधपरतयैव व्याक्यातम् । किंच "प्राक् सृष्टेरेकप्रद्वितीयं सदेवासीत्' इति सृष्यिप्राक्कालपरतया परैरेव व्याक्यातत्वेन सृष्टिप्राक्कालेऽद्वितीयत्वमात्रेण कथं मिथ्यात्वप्रसक्त्तिरित्यपि द्रष्टव्यम् । निर्गुणवाक्यविरोधपरिहारः किं ज्ञानत्वात् ज्ञानानाश्रयत्वमुच्यते, उत एकजातीयद्रव्ययोर्नियतधर्मधर्मिभावानुपपत्तेरिति विकल्पे, प्रथमस्य दूषणं ज्ञातुरेव ज्ञानस्वरूपत्वादिति भाष्यम् ज्ञातुरपि ज्ञानस्वरूपत्वसंभवादिति तस्यार्थः । द्वितीयस्य तु दूषणं ज्ञानस्वरूपस्यैवेत्यादिभाष्यम् । ज्ञातृत्वमेव हि सर्वाः श्रुतयो वदन्तीति भाष्यं तु प्रथमविकल्पदूषणस्योपपादकं तच्छेषभूतमिति प्रथमव्याख्या । अस्याञ्च व्याख्यायाम्, ज्ञातृत्वमेव हीति भाष्यस्य ज्ञातुरेव ज्ञानस्वरूपत्वादिति व्यवहितभाष्योपपादकत्वमाश्रयणीयम्; एवकारस्य अप्यर्थत्वं च क्लिष्यमित्यस्वरसो द्रष्टव्यः । द्वितीयव्याख्यायांतु पूर्ववदेव विकल्पमुखेन प्रवृत्तत्वं समानम् । तत्र ज्ञातुरेत्यावेदिभाष्यस्यायमर्थः- ज्ञातृशब्दो भावप्रधानः पञ्चम्यन्तः । एवकारश्च यत् ज्ञातृत्वं त्वया ज्ञानत्वविरुद्धतयोपन्यस्तम्, तदेव ज्ञानत्वसाधकमिति स्फोरणार्थः ज्ञानत्वाभावव्यापकाभावप्रतियोगितया ज्ञातृत्वस्य न तद्विरुद्धत्वमिति । अस्मिन् पक्षे ज्ञातृत्वमेव हि सर्वाः श्रुतयो वदन्तीति भाष्यं ज्ञातृत्वस्य श्रौतत्वप्रतिपादनद्वारा तद्दृढीकरणार्थम् । अस्यां च व्याख्यायं भावप्रधानतयानिर्देशाद्याश्रयणं क्लिष्टमित्यस्वरसो द्रष्टव्यः । तृतीय्वयाख्यायां तु ज्ञातुरेवत्यादिभाष्यस्य ज्ञातुरेव सतो ज्ञानस्वरूपत्वाविरोधादित्यर्थः । इदं च भाष्यं न विकल्पकोट्योरन्यतरनिरासकम्; अपि त्वविरोधप्रतिज्ञामात्रपरम् । किं ज्ञातुर्ज्ञानानाश्रयत्वं सजातीययोर्धर्मधमिर्भावाभावादुच्यते, उत ज्ञानत्वात् ज्ञानानाश्रयत्वमिति विकल्प्य प्रथमं प्रतिवक्त्तिज्ञानस्वरूपसयैवेति । द्वितीयं प्रतिवक्त्तिज्ञातृत्वमेव हीति इति विवेको द्रष्टव्यः । पूर्ववदभिप्राय इति । "किं व्याप्त्या उच्यते, उतश्रुत्या' इत्यादीत्यथर्ः । ज्ञातृत्वं यथा फलितं भवतीति । "तमीश्वराणाम्' इत्यादिश्रुतावित्यर्थः । फलितत्वप्रकारश्चोत्तरत्र स्पष्ययिण्यते । ज्ञानस्य सर्वविषयकत्वमिति ।"यः सर्वज्ञः सर्ववित्' इत्यत्र ज्ञानस्य सर्वविषयत्वम्, "तदैक्षत' इति समष्टयुपयोगित्वम् , "सेयं देवतैक्षत'इति व्यष्टयुपयोगित्वम्, "सृजै' इत्युत्तम्पुरुषेणात्मसंबन्धित्वं च दर्शितमित्यर्थः । कामप्रदत्वं चेति । कामितार्थज्ञानाभावे तत्प्रदत्वासंभवादिति भावः । देवतात्वं कर्माराध्यत्वम् । आराधान महनीयप्रीतिहेतुभूता क्रिया । ततश्च प्रतीरूपज्ञानवत्त्वं सिध्यति । पतित्वं शेषित्वमिति । शेषिचेतनत्वमित्यर्थः,प्रयाजादिशेषिदर्शपूर्णमासादौ पतित्वव्यवहाराभावात् । अतो ज्ञातृत्वसिद्धिरिति भावः । द्वितीयविशेषपर्यवसायित्वं सूचितमिति । ततश्च "न तस्य कार्यं करणं च' इत्याद्यंशस्यापि प्रकृतोपयोगित्वमस्तीति भावः विशेषविधानं विशेषनिषेधश्चेति । "अपहतपाष्मा' इत्यादिना विशेषविधानमित्यथर्ः । वैयर्त्यपरिहाराय संकोचश्चेत् गोबलीवर्दन्याय इति । अत्रोपावविशेषव्यतिरिक्त्तविषय इत्यनुषज्यते । उपात्तविशेषविषये तस्य संकाचे इति । न च अयं छागपशुन्याय एव; उत्सर्गापवादन्याय एव हि सामान्यविशेषन्यायः । एवमेव व्यवहारदर्शनादिति वाच्यम्- सामान्यशब्दस्य विशेषातिरिक्त्तविषयत्व मादायोत्सर्गापवादन्याये सामान्यविशेषन्यायशब्दप्रवृत्तिवत् सामान्यवाचिशब्दस्य विशेषपर्यवसानमादाय छागपशुन्यायेऽपि सामान्यविशेषन्यायशब्दव्यवहारे दोषाभावात् । अत्र गोबलीवर्दन्यायकथनं शिष्यानुग्रहार्थं प्रसङगात् कृतमिति द्रष्टव्यम् । ननु गुणसामान्यविधानं श्रुतिषु न दृश्यत इति कथमुच्यत, "यः कालकालो गुणी सर्वविद्यः' इत्यादौ तथा दर्शनादित्याशङ्कयाह- दोषसमभिव्याहृतेति । दोषाभावसमभिव्याहृतेत्यर्थः । अत्र हि कालकाल्यत्वलक्षणदोषभावरूपाकालकाल्यत्वसमभिव्याहृतस्य गुणशब्दस्य गुणविशेषपरत्वेन गुणसामान्यविधानासिद्धेरभ्युपगमवाद एव शरणमिति भावः । स्मृतिवचनाभिप्रायेण सगुणवाक्यानामित्युक्त्तमिति । अत्र च वाशब्दोऽध्याहर्तव्यः, वचनाभिप्रायेण वा सगुणवाक्यानामित्युक्त्तमित्यर्थः । यद्वा कथमत्यन्तानुपलभ्यमानस्य गुणसामान्यविधानस्याभ्युपगम इत्याशङ्कयाह - वषायुतैरित्यादि । स्मृतिवचनाभिप्रायेणेति । एताभिः स्मृतिभिरेतत्तुल्यगुणसामान्यविधायकश्रुत्यनुमानेन सगुणवाक्यानामित्युक्त्तमित्यर्थः । दोषप्रतिपक्षवचन इति । (गुणदोष इत्यत्रैव) "गुणदोषौ' इत्यत्रेव दोषप्रतिद्वन्द्विगुरसामान्यपर उपादेयसामान्यपर इत्यर्थः । प्रकरणवशाच्छागपशुन्यायेनेति । ततश्च स्मृतिगतानामपि सामान्यवचनानां विशेषपर्यवसानस्यापेक्षितत्वादेतत्संग्रहार्थं भाष्ये सगुणनिर्गुणवाक्ययोर्विरोधाभावादिति वाच्यं समाप्तम् । अन्यतरस्य मिथ्याविषयतानोयणमपि न युक्त्तमिति वाक्यान्तरम् । अत्र "विरोधाभ्युपगमे' इति शेषः पूरणीयः । अपिशब्दश्च भिन्नक्रमः । अतः विरोधाभ्युपगमेऽप्यन्यतरस्य मिथ्याविषयताश्रयणं न युक्त्तमित्यर्थः । सिध्यतीति भावः । अतश्च पूर्वं विरोधो नास्तीति परिहृतमित्याद्युत्तरग्रन्थोऽपि संगतः । इतरथा एकवाक्यत्वे पूर्वमिथ्युक्त्तेरसंभवात् । यद्वा अत्रायमभिप्राय इत्यपिशब्दोऽध्याहर्तव्यः । "पूर्वम्, इदानीम्' इति पदद्वयमप्यविवक्षितम् । वस्तुस्थितिमनुरुध्य विरोधो नास्तीत्युक्त्तम्; विरोधसत्त्वेऽपि नास्माकं क्षतिरित्यर्थः । उभयोरप्यपच्छेदनियमो नास्तीति । अन्यतरमात्रापच्छेदस्यापि संभवादिति भावः । प्रयाेगावधिकविरोध इति । अपच्छेदद्वयनिमित्तकनैमित्तिकप्रयोगद्वयस्य युगपदनुपसंहरणीयतया शास्त्रयोर्विरोधः; अतश्च स कादाचित्क इति भावः । अनियतविरोधपौर्वापर्यविषय इति उक्त्तं हि- पौर्वापर्यं विरोधश्च पूर्वाप्रामाण्यमेव च । नियमान्नास्ति तत्रासावपच्छेदनयो भवेत ।।' इति । ननु प्रत्यक्षविरुद्धश्रुत्यनुमानं न प्रवर्तत इति विरोधाधिकरणन्यायः । स नात्र प्रवर्तते । यदि प्रत्यक्षानुमानवत् शीघ्रमन्थरगामित्वसामान्यात् सगुणनिर्गुणवाक्ययोस्तद्विषयत्वम्, तर्हि निगुर्णवाक्यस्य स्मृतिवदप्रामाण्यमेव स्यात् । यदि चाप्रामाण्यमिष्टम्, तर्हि अपच्छेदन्यायो वा किमिति न प्रवर्तते? अपच्छेदन्यायस्य नियतपौर्वापर्यविषयप्रवृतौ सर्वात्मनाऽप्रामाण्यप्रसङ्गभायाद्धि अपच्छेदन्यायस्याप्रवृत्तिरुच्यते । अतः श्रुतिविषये न विरोधाधिकरणान्याय इत्यस्वरसादाह- यद्वा मा भूदिति । उपक्रमाधिकरणन्याय एवेति । "प्रजापतिर्वरुणायाश्वमनयत् । स स्वां देवतामार्च्छत् । स पर्यदीर्यत । स एतं वारुणं चतुष्कपालमपश्यत् । तन्निरवपत्' इत्युपक्रम्य, उपसंहारे श्रूयते- "यावतोऽश्वान् प्रतिगृह्णीयात् तावतो वारुणांश्चतुष्कपालान्निर्वषेत्' सति । तत्र उपक्रमेऽर्थवादेऽश्वदातुः प्रजापतेर्वारुणेष्टिः प्रतीयते; उपसंहारे च प्रतिग्रहीतुः । द्वयोर्विरोधे सति गुणत्वादनुवादत्वादर्तवादस्य लक्षणा । विध्युद्देशो जघन्योऽपि स्वार्थहानिं न गच्छति ।।' इति पूर्वपक्षे प्राप्ते, गुणभूतस्याप्यर्थवादस्यासंजातविरोधित्वेन प्रबलत्वाद्विध्युद्देशस्य प्रधानत्वेऽप्यलब्धात्मकत्वात् प्रधानभूतो विध्युद्देशः स्वयमलब्धात्मा लब्धात्मानमर्थवादं प्रक्रमस्थं बाधितुमसमर्थः स्वयमेव तदानुगुण्यं भजत इति, प्रतिगृह्णीयादित्यस्य प्रतिग्राहयेदित्येवं णिजर्थमन्तर्भाव्य दातुरेवेष्टिरिति सिद्धान्तितम् । ततश्च सगुणवाक्यस्य भेदग्राहिप्रत्यक्षस्य वा प्राक् प्रवृत्तत्वेनोपक्रमाधिकरणन्याय एव प्रवर्तत इत्युपक्रमनयः । सत्तया मायमानतया वेति । ननु "रजतम्' इति ज्ञानस्याप्रामाण्यशङ्कास्कन्दितत्वात्तदनास्कन्दितज्ञानस्यैव विपरीतज्ञानप्रतिबन्धकत्वात् "नेदं रजतम्' इति ज्ञानोत्पत्तौ न विरोधः । न चाप्रामाण्यशङ्काया अपि विषयसंशयपर्यवसन्नतया तस्याप्यनुत्पत्तिः शङ्कनीया, अप्रामाण्यशङ्कासामग्रयाः फलबलादुवेजकत्वकल्पनादित्येतावतैव परिहारसंभवात् व्यर्थोऽयं प्रपञ्च इति चेत्, शिष्यशिक्षार्थतया प्रपञ्चनोपपत्तेः । न च सगुणत्वज्ञाने तद्विरुद्धनिर्गुणत्वमानस्योपक्रमाधिकरणन्यायेनानुत्पादे षोडशिग्रहणप्रतीतौ तद्विरुद्धाग्रहणप्रतीतेरनुदयप्रसङ्गः; तथा अपच्छेदस्थलेऽपि पूर्वविरुद्धप्रतीत्यनुत्पादप्रसङ्ग इति वाच्यम्- उपक्रमाधिकरणन्यायस्यैकवाक्यतास्थल एव प्रवृत्तेः; ग्रहणाग्रहणादिस्थले तु तदभावात् । न च सगुणनिर्गुणवाक्ययोरप्येकवाक्यता नास्तीति वाच्यम्- एको देवः सर्वभूतेषु गूढः सर्वव्यापी सर्वभूतान्तरात्मा । कर्माध्यक्षः सर्वभूताधिवासः साक्षी चेता केवलो निर्गुणश्च ।।' इत्यादावेकवाक्यत्वप्रतीतेः तत्तुल्यात्वाच्च निगर्ुणवाक्यान्तस्यापि न तद्विरुद्धार्थप्रतीतिजनकत्वमिति भावः । इदं रजतमिति परामर्शसापेक्षत्वादिति । "इदं रजतम्' इति ज्ञानस्य, "नेदं रजतम्' इति ज्ञानोपजीव्यत्वादुपजीव्यविरोधेन कथं तद्विरुद्धोत्पत्तिरिति शङ्कार्थः । शुक्त्तित्वविषया ह्युत्तरप्रमितिरिति । इदमुपलक्षणम्, रजतत्वाभावविषयत्वेऽपि इदं रजतम्' इति ज्ञानस्य प्रतियोगिविषयत्वमात्रांश उपजीव्यत्वेऽपि पुरोवर्तिनि रजतविषयत्वांशेऽनुपजीव्यत्वेन तदभावावगाहने दोषाभावात् । उदीयमानमिति पाठे "इण् गतौ' इति धातो रूपमिति द्रष्टव्यम् । आनन्दं ब्रह्मण इत्यादितात्पर्यलिङ्गप्राचुर्यादिति । ब्रह्मापेक्षयापि तद्गुणभूतानन्दवेदनस्यैव फलवत्त्वावेदनेन श्रुतेर्ब्रह्मानन्दे तात्पर्यावगतेरिति भावः । आनन्दवल्लयाः सगुणविषयत्वम् पर्यवसितं युक्त्तमिति पाठः । पर्यवसानं युक्त्तमित्यर्थः । पर्यवसितुं युक्त्तमिति क्कचित् पाठो दृश्यते । तत्र "असु क्षेपणे' इत्यस्मात् अवपूर्वात् "वष्टिभागुरिरल्लोपमवाष्योरुपसर्गयोः' इति अवशब्दान्तलोपे तुमुन्प्रत्यये सति कथंचित् निर्वाहो द्रष्टव्यः; "षो अन्तकर्मणि' इत्यस्मात् तुमुन्प्रत्यये तस्य कित्वाभावात् "द्यतिस्यतिमास्थाम्' इतीत्वप्राप्तेरभावात् । अत एवानन्दमयाधिकरणे वक्ष्यत्याचार्यः, "पर्यवस्यन्तः पर्यवसातुं प्रवृत्ताः' इति । नित्यनवं यथा भवति तथेति । युवा चासावध्यायकश्चेति समासः । अध्यायकस्य च युवत्वमध्ययनद्वारा पर्यवस्यतीति भावः । आशुतरक्रिय इति आशुतरक्रियावति वर्तमानात् आशुशब्दात् इष्ठन्प्रत्यये टिलोपे रूपम् । आशुमच्छब्दात् विन्मतोर्लुक्' इति लुकि वा रूपं द्रष्टव्यम् । अशनक्षम इति । अशनम् आशः, ततो मत्वन्तात् इष्ठन् प्रत्ययः । आशीर्वादविषये वतर्मानादाशीशाब्दात् मत्वन्ताद्वा इष्ठनि आशिष्ठ इति रूपम् । सर्वत्र "विन्मतोर्लुक्' इति इष्ठन् प्रत्ययः; मतोश्च लुक् । पूरणगुणसुहितार्थेति । सुहितशब्दस्य तृप्तयर्थत्वात् पूरणस्यापि तृप्तिरूपत्वादिति भावः । न तु पूरणगुणेत्यत्र पूरणशब्द इह मन्तव्यः, तस्य पूरणप्रत्ययपरत्वात् । षष्ठयनुज्ञानादिति । षष्ठीसमासनिषेधपरेणानेन सूत्रेण षष्ठयनुज्ञानादित्यर्थः । निवर्त्यानिष्टत्वेति । अनिष्टनिवर्तकत्वेत्यर्थः । चतुर्मुखानन्दाधिक्याभिप्राय इति । "ते ये शतम्' इत्यत्र शतशब्दोऽधिकसंख्यापरः । अतो न परिच्छिन्नत्वमिति भावः । प्राकररिकवाक्यानां संख्याविशेषपरत्वात् "ते ये शतं प्रजापतेः' इत्यत्रापि संख्याविशेषपरत्वमेवोचितमित्यन्यथा निर्वाहमाह - यद्वा ते ये शतं स एक इत्यस्येति । कालत्रयवर्तिप्रजापत्यानन्दत्वे कथिते अपरिच्छिन्नत्वं सिध्यतीति भावः । त्रिपाद्विभूतिमत्तया चेति । ननु भगवदानन्दस्यापरिच्छितामिति वदन्तिं प्रति त्रिपाद्विभूतिमत्तया आनन्दानन्त्यकथनं कथमुपयुज्य(पद्य)तामिति चेत्, अत्र केचित् - कथमपरिच्छिन्नत्वमिति चेदित्येव पाठः । तस्य चायमर्थः- "ते येशतम्' इति वाक्येन कथमपरिच्छिन्नत्वं प्रतीयताम्? प्रत्युत परिच्छन्नत्वमेव प्रतीयते । अतोऽपरिच्छिन्नत्वं न सिद्ध्येदित्येतावत्पर्यन्तमाक्षेपं वर्णयन्ति । अतस्तत्परिहर्त्रा चानेन श्रुतिवाक्येन परिच्छिन्नत्वासिद्धिरप्युपपादनीया । आनन्दस्यापरिच्छिन्नत्वमप्युपपाद्यत इति वदन्ति । अपरे तु- "शतं प्रजापतेरानन्दाः' इति श्रुतिस्वारस्यविरोधेन कालत्रयवर्तिप्राजापत्यानन्दमात्रपरतया वा शतशब्दस्याधिकसंख्यामात्रपरतयावा किमिति व्याक्यायते? यथाश्रुतार्थ एव ग्राह्य इति तटस्थशङ्कामपाकरोति - मेरोरिवाणुरितीति वदन्ति । सोऽश्नुत इत्यादिश्रुत्यर्थः ननु "ब्रह्मविदाष्नोति परम्' इति ब्राह्मणे ब्रह्मण एव प्राप्यत्वप्रतिपादनात् "एषोऽस्य परमानन्दः' इति ब्रह्मण एव विदुषामानन्दत्वश्रवणेन कामानां च तदभेदप्रतीतेः ब्राह्मणस्य मन्त्रविवरणरूपत्वेन प्रबलत्वात् ब्राह्मणानुसारेणैव "सह ब्रह्मणा' इति मन्त्रार्थो वर्णनीयः । यथा पैङ्गिरहस्ये ब्राह्मणानुसारेण "द्वासुपर्णा' इति मन्त्रार्थवर्णनमित्याशङ्क्याह- मन्त्राणां ब्राह्मणविवरणरूपत्वदर्शनादिति । मन्त्राणामपि ब्राह्मणविवरणरूपत्वदर्शनाद्विवरणरूपत्वरूपः प्राबल्यहेतुर्द्वयोरप्यविशिष्य इति भावः । स्फुटप्रतीतिहेतुत्वेति । प्रायेण ब्राह्मणानां स्फुटप्रतिपत्तिहेतुत्वमस्ति; मन्त्रास्तु गहना भवन्तीत्येतावता ब्राह्मणप्राबल्योक्त्तिश्चेत्- इष्टमेवेत्यर्थः । नन्वानन्दमयाधिकरणे मन्त्राणां प्राबल्यं केचिद्वदन्तीति मन्त्रप्राबल्यस्यैव परोक्त्तत्वोपन्यासात् तद्विरोध इति चेत्- न; तस्यापि मतान्तरत्वेनाविरोधादिति द्रष्टव्यम् । विपश्चित्त्वश्रवणात् तस्य च भोक्त्तृत्वानुगुणत्वात् ब्रह्मणो भोक्त्तृसाहित्यशङ्कां व्युदस्यति- विपश्चित्त्वमपि भोग्यगुणत्वेनोक्त्तमिति । न च तस्यापि कामशब्दनिर्दिष्टत्वात् पृथङ् निर्देशवैयर्थ्यमिति शङ्कनीयम्; गोबलीवर्दन्यायेन प्राधान्यविवक्षया पृथङ् निर्देशोपपत्तेरिति भावः । व्यतिरेकानिर्देशादिति । कामान् सह ब्रह्मणा' इति भिन्नतया निर्देशादित्यर्थः । अव्यवहितप्रयोगस्वारस्याच्चेति । "ब्रह्मणा सह सोऽश्नुते सर्वान् कामान्' इति यदि स्यात् तदा स्यादपि भोक्त्तृस्तच्छब्दनिर्दिष्टस्य साहित्याश्रयत्वशङ्केति भावः । तत्परिहारायेति । इष्यापत्त्या तत्परिहारायेत्यर्थः । तस्मिन् यदन्तस्तदन्वेष्यव्यमितिवदिति । इदं च "तस्मिन्' इत्यस्य दहराकाशपरत्वमित्यभ्युपेत्य गुणस्यैवान्वेष्टव्यत्वमुच्यत इत्यभिप्रेत्योक्त्तम् । वस्तुतस्तु "तस्मिन् यदन्तः' इत्यत्र तच्छब्दस्य पुण्डरीकाकाशरूपवस्तुद्वयपरामर्शित्वस्य वक्ष्यमाणत्वात् तेन ब्रह्मतद्गुणयोर्द्वयोरुपास्यत्वमिति समप्राधान्यमेव सिध्येत् न गुणानां प्राधान्यमिति द्रष्टव्यम् । यद्वा सहशब्दस्याप्राधान्यद्योतकत्वे ब्रह्मणोऽप्राधान्यस्य वक्त्तुमयोग्यत्वात् दहरविद्यावाक्यानुरोधाच्च समत्व एव तात्पर्यमिति भावः । गुणप्राधान्यं वक्त्तुमित्यनेनापीति । गुणप्राधान्यं वक्त्तुमित्यनयोक्त्तया श्रुतिगतसहशब्दस्य भोग्यसाहित्यमेव भाष्यकाराभिप्रेतमिति सिध्यतीत्यर्थः । अन्यथा भोक्त्तृप्राधान्यं हीति । भोक्त्तृसाहित्यपरत्वे भोक्त्तृब्रह्मापेक्षया भोक्त्तुर्जीवस्यैव प्राधान्यं सिध्येदिति भावः । यस्यामतभित्याद्याशयवर्णनम् सगुणानामेव ज्ञेयत्वं दृष्टमितीति । अत्रैवकारो भिन्नक्रमः । सगुणानां ज्ञेयत्वमेव दृष्टम्, अमेयत्वं न दृष्टमित्यर्थः पर्यवस्यति । ततश्च ज्ञेयत्वस्य व्यापकत्वं सिध्यति। ततश्च तद्वयतिरेकात् सगुणत्वव्यतिरेकापादनं संभवतीति द्रष्टव्यम् । भाष्ये- ब्रह्मज्ञानासद्भावसद्भावाभ्यामिति । ननु "असन्नेव स भवति' इत्यसत्त्वप्रकारकज्ञानस्यैवात्मनाशहेतुत्वमुच्यते, न तु तदज्ञानस्येति चेत् "असद्व्रह्मेति वेद चेत्' इत्यस्य "ब्रह्म वेद' इत्येतत् असच्चेदित्यन्वयः । ब्रह्म न जानाति चेदित्यर्थः । "अस्ति ब्रह्मेति चेत्' इत्यत्रापि "ब्रह्म वेद' इत्येतदस्ति चेत्=ब्रह्म जानाति चेदित्यर्थः । इति भगवद्भाष्यकाराभिप्रायात् । यद्वा श्रुत्यनुसारेण भाष्यार्थो वर्णनीयः । अतः केषुचिद्वाक्येषु इत्यत्र "अतः' इति व्याख्येयं पदम्; सर्वा श्रुतय इति च । ननु सर्वशाखाप्रत्ययन्यायः प्रधानस्वरूपानन्तर्गतानुक्त्तांशस्वीकारफलः । अत्र च न वाक्यान्तरविहितं मोक्षसाधनं ज्ञानमनूद्य ब्रह्मविषयत्वं क्कचिद्गुणतया विहितम्; अपि तु ब्रह्मज्ञानमेव विहितम्; येन तन्न्यायप्रवृत्तिरित्यस्वरसादाह- यद्वा केषुचित् ब्रह्मविषयत्व इति । ज्ञानमात्राविेयत्वस्यैव निर्गुणत्वाक्षेपकतया परैरुक्त्तत्वादुपासनाविषयत्वादिविकल्पनिरासपरत्वमस्य ग्रन्थस्यानुचितमित्यपरितोषादाह- यद्वा ज्ञानं चोपासनात्मकमिति । गुणविधानबाधितेति । बाधितापीत्यर्थः । ततश्च ज्ञेयत्वाभावरूपहेत्वसिद्धिमात्रं नेत्यर्थः । अज्ञेयत्वं बाधित्वा ज्ञेयत्वमाक्षिपतीति । मा भूत् ज्ञेयत्वे प्रमाणान्तरगवेषणा; इदमेव सगुणत्वं ज्ञेयत्वसाधनेपर्याप्तमित्यर्थः । ननु सगुणत्वस्य सर्वप्रकरेण समर्थनीयस्य सिद्धौ सगुणत्वेन ज्ञेयत्वसाधनं मुधा, उत्तरसिद्धौ किं पूर्वेणेति न्यायादिति चेत् अत्र केचित्- यद्यपि सगुणत्वमेव परमसाध्यम्; तत्रैव भाष्यतात्पयर्ं च - तथापि तत्रेयं शङ्का समुच्मिषति- कथं सगुणत्वं श्रुतिसहस्त्रमपि प्रतिपादयेत्, तद्वयापकज्ञेयत्वाभावादिति । तस्याःपरिहारोऽभिधीयते अज्ञेत्यव बाधित्वेत्यादिना । यथा यागस्य क्षणभङ्गुरस्य फलपर्यन्तं व्यापारशून्यस्य कथं स्वर्गसाधनत्वमित्याक्षेपे स्वर्गसाधनत्वप्रतिपादनबलादेव तत्पर्यन्तस्थायिव्यापारवत्त्वमपि कल्प्यत इत्युच्यते, एवमिति वदन्ति । तत्रैवेति व्याख्येयं पदम् । नदृष्टेरितिश्रुत्यर्थः आगन्तुकत्वाद् गुणत्वाच्चेति । आगन्तुकचैतन्यगुणयोगितया चेति । भाष्ये आगन्तुकगुणशब्दौ भावप्रधानौ; चैतन्यपदं धम्यर्ुपस्थापकम् । ततश्च चैतन्यस्यागन्तुकत्वगुणत्वयोगितयेत्यर्थः पर्यवस्यतीति भावः । आगन्तुकचैतन्यगुणयोगितया ज्ञातुरज्ञानस्वरूपतामिति भाष्ये ज्ञातुरात्मनः पक्षत्वम्, अज्ञानस्वरूपत्वलक्षणजडत्वस्य साध्यत्वम्, "ज्ञोऽत एव' इति सूत्रे काणादाभिमतजडत्वसाधकत्वेनोपन्यसिष्यमाणस्यागन्तुकचैतन्यत्वस्य साधनत्वं च स्वरसतः प्रतीयते । तद्विहाय ज्ञानपक्षकानात्मत्वसाधकागन्तुकत्वगुणत्वरूपहेतुद्वयपरत्वं वाक्यशैलीविरुद्धमित्यपरितोषादाह- यद्वा चैतन्यं नाम विषयप्रकाश इति । स्वतश्चैतन्यस्वभावस्यागन्तुकचैतन्यत्वं न संभवतीति भावः । जवात्मानं प्रतिषिध्य सर्वभूतात्मानं परमात्मानमेवोपास्स्वेति भाष्ये जीवात्मानं प्रतिषिध्येति प्रतिषेधक्रियायाः श्रुतिकर्तृकत्वादुपासनस्यच जीवकर्तृकत्वात् सामानकर्तृकत्वाभावात् कत्वाप्रत्ययानुपपविमाशङ्क्य श्रुतिकर्तृकोक्त्तिक्रियावाचिपदाध्याहारेण व्याचष्टे- दृष्टिश्रुतिमतिनिदिध्यासनानामिति । अस्मिन् पक्षेउपास्स्वेत्ययमर्थ उक्त्तो भवतीत्येव युक्त्तम्; वाक्यपदमयुक्त्तमित्यस्वरसादाह- यद्वा अभिदधादीत्यनुषङ्ग इति । इति वाक्यार्थ सति वाक्यान्तरमिति । "उपास्स्वेत्यभिदधातीति वाक्यार्थ' इत्यत्र इतिशब्दः संनिहितं न अभिदधातीत्यर्थं परामृाति, अपि तूपास्स्वेत्येतदंशमिति भावः । इतिशब्दस्य विप्रकृष्टपरत्वमदृष्टमित्यपरितोषादाह- यद्वा प्रतिषिध्य परित्यज्येति । आनन्दश्रुत्यर्थः भाष्ये- ज्ञानमेव ह्यनुकूलमानन्द इत्युच्यत इति । अत्र एवकारेण प्रतिकूलज्ञानस्यानन्दत्वं व्यवच्छिद्यते; न तु विषयस्यापि । अतो विभूत्यानन्दत्ववादस्य न विरोध इति द्रष्टव्यम् । धर्मभूतानन्दस्य हीति । न त्वानन्दमात्रस्येत्यर्थः । द्वैतनिषेधश्रुत्यर्थः ननु यदिदमुक्त्तमिति भाष्ये "यत्र हि' इत्यादिवाक्यखण्डः प्रथममुदाहृतः । पूर्वपक्षोपन्यासवेलायां तु कृत्स्नं वाक्यं "मृत्योः स मृत्युमाष्नोति' इति वाक्यस्य पश्चादुदाहृतम् । पूर्वपक्षोदाहृतप्रकारं विहाय प्रकारान्तरेणोपादाने को हेतुरित्याशङ्क्य परिहरति- यत्र हीत्यादिवाक्याभ्यामिति । पूर्वं भेदनिवृत्तिप्रतिपादनपरतयापश्चादुदाहृतम् । इदानीं तु इवशब्दयुक्त्ततया भेदनिषेधप्रदर्शनपरतया, "नेह नानास्ति' इति भेदनिषेधकवाक्यखण्डेन सहोपादानमिति द्रष्टव्यम् । निषेधक्रियाऽऽवृत्तिार्थ इति । बहुशः=बहुषु स्थलेष्वित्यर्थः । "बह्वल्पार्थाच्छस्कारकादन्यतरस्याम्' इति कारके शसो विधानात् । अधिकरणस्यापि कारकत्वात् । ततश्चावृत्तिः फलितेति फलितार्थकथनम्; न प्रत्ययाथर्तयेति द्रष्टव्यम् । बहुभवनभ्रमरूपमिति । सार्वज्ञ्यस्य पूर्वसिद्धत्वे हि पाश्चात्त्या भ्रान्तिर्नोपपद्यते; न हि ब्रह्मणि बहुभवनभ्रमात् प्राक् सर्वाज्ञ्यमस्ति, बहुभव नभ्रमस्यैव सार्वज्ञ्यरूपत्वात्, तस्य चाविद्याधीनत्वात् नाविद्याविरोधित्वमिति भावः । अतो विरोधोऽभ्युपगन्तव्य इति । ततश्च न्यायानुगृहीतश्रुत्यन्तरसिद्धार्थविरुद्धं भेदनिषेधं "नेः नानास्ति' इत्यादिकं कथंप्रतिपादयेदित्यर्थः । ननु भेदनिषेधश्रुतीनां न्यायानुगृहीतविरुद्धश्रुत्यन्तरसाद्भावेऽपि मृत्योः स मृत्युमाप्नोति' इति भेदज्ञानानर्थत्वप्रतिपादकोदाहृतश्रुतौ तादृशविरोधाभावान्न दोषइत्याशङ्कयाह- इह च विरोधोऽवगम्यत इति । संसारहेतुत्वं श्रूते; तत्रापि विरोधोऽवगम्यत इति योजना । ततश्च पऱ्परविरुद्धार्थप्रतिपादनस्य सर्वत्र साम्यात् न्यायानुगृहीत एवार्थ स्वीकर्तव्यः । भेदश्रुतिश्च न्यायानुगृहीता, अभेदश्रुतिस्तद्विरुद्धेति न्यायानुगृहीतभेदश्रुतिविरुद्धाथर्कथनमभेदश्रुतेर्न संभवतीति भावः । एतेन केवलं वाक्ययोः परस्परविरोधमात्रप्रतिपादनं प्रकृतासंगतमिति शङ्का पराकृता, उक्त्तरीत्या प्रकृतसंगतत्वात् । उपास्तिफलभूतमुक्त्तिदशायामिति । अत्रोपास्तिफलभूतत्वं परंपरया द्रष्टव्यम् । अत्र सामर्थ्याज्जगत इत्यधायाहार इति । ततश्चाध्याहृतजगच्छब्दस्य न विशेष्यपर्यन्तत्वमिति भावः । कथं तदनत्वेन तदन्तयर्ामित्वसिद्धिरिति । ननुतदनमित्यनेनासिद्धावपि "अन्तः प्रविष्टः शास्ता जनानाम्' इत्यादिवाक्यान्तरेण तत् सिध्यातीति चेत्- न; अस्यैव वाक्यस्य तदर्थप्रतिपादनसामर्थ्यमस्तीति शिष्यशिक्षार्थतया तद्वाक्यार्थविचारोपपत्तेः । हेतुत्रयशङ्कास्यादिति । तत्कार्यत्वं च तदन्तर्यामिकत्वोपपाद्यम्, तदात्मत्वं चैक्योपपादकम्; न तु तदन्तर्यामिकत्वमपि साक्षादैक्योपपादकमिति भावः । यद्यपि "जगतो ब्रह्मकार्यतया तदन्तर्यामिकतया च तदात्मकत्वनैक्यात्' इत्युक्त्ते ब्रह्मकार्यत्वतदन्तर्यामिकत्वयोस्तदात्मकत्वोपपादकत्वशङ्काप्रसङ्गेन वरुद्धमिति कार्यत्वं ( अव्ययत्वस्य दोषाभावरूपस्य कथं भाष्ये कल्याणगुणत्वेन निर्देश इत्याशङ्कयाह - दोषविरोधित्वं नामगुण इति । पूवर्वदर्थ इति । सगुणब्रह्मव्यावृत्तिरित्यर्थः । व्यावर्त्त्यानेकत्वेनेति - व्यावृत्तिप्रतियोगिनामनृतजडपरिच्छिन्नानामनेकत्वेनेत्यर्थः । पदानां पर्यायत्वप्रसङ्गादिति - प्रवृत्तिनिमित्तभेदाभावेनेत्युत्तर वाक्यस्थमिहापि काकाक्षिन्यायेन सम्बध्द्यते । ननु कुम्भाद्यनुगता सत्तापरजातिस्सत्यपदप्रवृत्तिनिमित्तम्, अन्तःकरणवृत्त्युपधानलब्धभेदचिदानन्दानुगते ज्ञानानन्दत्वे अपरजाती; एवञ्च सत्यज्ञानानन्दादिशब्दानां लक्ष्यार्थाभेदेपि उक्त्तजातिवाचित्वान्न पर्यायतेति कल्पतरूक्त्तेर्न पर्यायत्वमिति चेन्न, कुम्भाद्यनुगतसत्तायाः सत्यशब्दवाच्यत्वे सत्यत्वस्यातिप्रसक्त्तस्य ब्रह्मलक्षणत्वाभावप्रसङ्गात् । अभ्युपगम्यते च त्वया सत्यत्वस्य ब्रह्मलक्षणत्वं सत्यमिथ्यार्थानुगतसत्तासामान्यसम्भवाच्च तस्यानृतसाधारणतयाऽनृतव्यावृत्त्यसिद्धेश्च, कालत्रयाबाध्यत्वरूपं पारमार्थिकसत्त्वं ब्रह्मणि श्रौतमिति तत्सिद्धान्तव्याकोपप्रसङ्गाच्च धर्मिसमसत्ताकभेदं विना औपाधिकभेदमात्रेणाकाशत्वादेरिव ज्ञानत्वानन्दत्वयोरपि जातित्वायोगाच्च ज्ञानत्वादेः धर्मिसमसत्ताकभेदवदुपहितचैतन्यवृत्तित्वे शुद्धलक्षणत्वायोगाच्च; एतेन सत्यादिविशिष्टशबलब्रह्मवाचिनां सत्यादिशब्दानां शुद्धब्रह्मणि लक्षणेति न पर्यायत्वमिति निरस्तम् । अनृतास्वप्रकाशे परिच्छिन्नरूपे शबले सत्यत्वादेरयोगात् । योगे वा तस्यैवानृतास्वप्रकाशपरिच्छिन्नव्यावृत्तिस्स्यात्, न तु सत्यत्वाद्यनाश्रयस्य शुद्धस्य; तस्मात् सत्यत्वादीनां शुद्धादन्यत्रासम्भवात्सत्यादिवाक्यस्य च लक्षणया अखण्डार्थत्वे शुद्धेपि तदसिद्धेस्सत्यत्वादीनामत्यन्तासत्त्वेन तद्भेदमादायापर्यायत्वस्य दुस्समाधानत्वात् पर्यायत्वं सिद्धमित्यर्थः । उपलक्षणतया विशेषणतया वेति - किं व्यावृत्तीनां वाक्यार्थीभूतब्रह्मप्रतीत्युपयुक्त्तपदार्थप्रतीतिविषयत्वमात्रमेव? उत वाक्यार्थप्रतीतिविषयत्वमप्यस्तीति विकल्पार्थः । उपलक्ष्याद्व्रहिर्भूतमित्यस्याप्ययमेवार्थः । न चावच्छेदकत्वं विशेषणत्वोपलक्षणत्वातिरिक्त्तमेव, कर्णशष्कुल्यवच्छिन्ननभःश्रोत्रमित्यत्र कर्णशष्कुल्याविशेषणत्वे तस्या अपि श्रोत्रत्वप्रसङ्गात् विशेष्यान्वयिनो विशेषणान्वयित्वनियमात् । नाप्युपलक्षणत्वम्, कदाचित् कर्णशष्कुल्युपलक्षितस्यापि नभसः श्रोत्रत्वेतिप्रसङ्गादिति वाच्यम्, तत्राप्युपलक्षणकोटावेव निवेशसम्भवात्, विद्यमानकर्णसंयोगस्य उपलक्षणत्वेन दोषाभावात् । उपलक्ष्याद्व्रहिर्भूतमिति । अयं भावः- किं स्वरूपप्रतिपत्त्यर्थं ज्ञानादिपदम्? उत ज्ञानत्वादिप्रतीत्यर्थम्? नाद्यः, पूर्वप्रतीतत्वात् । न द्वितीयः,उपलक्षणत्वव्याधातादिति । वाक्यार्थाभिधानदशायां सर्वैः पदैरिति । सर्वैः पदैः वाक्यार्थाभिधानदशायामित्यन्वयः । यद्वा, सर्वैः- एकज्ञानजनकत्वेन एकज्ञानजननेनेत्यर्थः, अतो नान्वयानुपपत्तिरिति द्रष्टव्यम् । ननु युगपदभिधाने श्रुतिवाक्यादिषु बलाबलविभागनिर्णयोऽसङ्गत एव स्यात् वाक्यापेक्षया पदश्रुतेः प्राबल्यम्, पदश्रुत्यपेक्षया प्रत्ययश्रुतेरिति व्यवस्था दत्तजलाञ्जलिः स्यादित्यस्वरसादाह - क्रमेणाभिधानेपीति । क्रमेणाभिधानानभ्युपगम इति । क्रमेणाभिधानानभ्युपगमवादिपक्ष इत्यर्थः । युगपत्प्रतिपादनेपि नापैतीति - उद्देश्योपादेयभावे हि तद्वाक्यज्ञातत्वाज्ञातत्वे अप्रयोजके, अपितु तद्वाक्यप्रवृत्तेः प्राक् मानान्तरावगतमनूद्यते, अप्राप्तं हि विधीयत इत्येव हि विवेक इति भावः । पौर्वापयर्स्य उद्देश्योपादेयलक्षणत्वाभावे कथमुद्देश्योपादेयविभागज्ञानमित्याशङ्कयाह - एकेन वाक्येनेति । परामर्शदशायां सम्भवत्येवेति । ननु ज्ञातत्वाज्ञातत्वलक्षणोद्देश्योपादेयविभागज्ञानं न वाक्यार्थप्रतीतावुपयुक्त्तम्, येन वाक्याथर्प्रतीतेः प्राक् परामर्शदशायां तदवगतिस्समर्थनीया स्यादिति चेन्न, "ग्रहं सम्मार्ष्टी'त्यादौ ग्रहं संमृज्यादेकं संमृज्यात् यत्संमृज्यात् तदेक'मित्यादिवचनव्यक्त्तिनिरूपणाभावे निर्विचिकित्सवाक्यार्थप्रतीतेरनुदयेन न्यायसम्पादितवचनव्यक्त्तिपश्चाद्वाक्यार्थबोधकमिति भावः । विशेष्यमात्रैक्यपरत्वात्समानाविभक्त्तेरिति । अयं भावः, यदुक्त्तं विशिष्टैक्यप्रतिपादनमिति तदिष्टमेव, विशिष्टैक्यप्रतिपादनस्यानभ्युपगमात् । न च विशेष्यैक्यमात्रप्रतिपादनं परस्यापीष्टमिति वाच्यम्, विशेषणान्वयस्यापि प्रातिपादिकावगतस्यात्यागात् । एकस्मिन् विशेष्ये एकस्य द्वयमिति न्यायेन प्राप्तयोर्विशेषणैकत्वयोरपरित्यागादिति । व्युत्पत्तिश्च प्रत्यक्षमूलेति । न तु स्वर्गादिशब्दव्युत्पत्तिवच्छ्रुतिमूलेत्यर्थः । प्रत्यक्षञ्च विशेष्यैक्यमवगमयतीति - दण्डी कुण्डलीत्यादौ विशेषणविभक्त्तेर्भिन्नविशेषणाश्रये एकस्मिन्नेव विशेष्ये पूर्वपूर्ववृद्धव्यवहारं प्रत्यक्षीकृत्य तथैव व्युत्पत्तेगर्रहात्, इतरथा विशेषणविभक्त्तेरभेदार्थकत्वमपि त्याज्यं स्यात्, नहि विशेषणविभक्त्तिरैक्यपरेत्यत्र पूर्वपूर्ववृद्धव्यवहाराधीनव्युत्पत्तिमन्तरेणान्यन्निमित्तमस्तीति भावः । विशेष्यभेदकत्वं प्रत्यक्षेण तत्रापोद्यत इति चेदिति - प्रत्यक्षागोचरे ब्रह्मणि विशेषणभेदप्रयुक्त्तो विशेष्यभेदो दुर्वार इत्यभिप्रायः धर्मिवाचिपदैक्यात् समानविभक्त्तिनिर्देशाच्च एक्यप्रतीतेरिति । इदमुपलक्षणम् विशेषणभेदे विशेष्यभेद इत्युत्सर्गः, देवदत्तश्श्यामो युवेत्यादावदर्शनात्, खण्डो मुण्ड इत्यादौ विरुद्धत्वात्, भेदकत्वमविरुद्धन्त्वभेदकमेव विशेषणानां भेदकत्ववादस्तु विशेषणानाश्रयापेक्षया, न तु विशेषणान्तराश्रयापेक्षयापि,नहि नीलमुत्पलमित्यादौ नैल्यं दीर्धादपि व्यावर्तयतीत्यपि द्रष्टव्यम् । यच्चोक्त्तं समानविभक्त्तीति - न च समानविभक्त्तया ऐक्यावगमे परस्याखण्डार्थत्वभङ्गप्रसङ्गात् परस्य कथमियमाशङ्का घटतामिति वाच्यम्, एकप्रातिपदिकार्थमात्रनिष्ठत्वमखण्डार्थत्वमित्यनेन प्रातिपदिकार्थान्तरसम्बन्ध एव व्यावर्त्त्यते, न तु विभक्त्तसम्बन्धोपीति मन्यमानस्य शङ्कासम्भवादिति ध्येयम् । अनतिरिक्त्तपक्षे हेत्वसिद्धिरिति - समानविभक्त्तयवगतैक्यावगमविरोधरूपहेत्वसिद्धिरित्यर्थः । ऐक्यावगमविरोधरूपहेत्वसिद्धिरित्युत्तरत्रोपसंहारादिति द्रष्टव्यम् । अशक्यासदृशान्वयप्रतियोग्युपस्थितिर्वा शक्यसम्बन्धो वा लक्षणाशक्ये न सम्भवतीत्यभिप्रेत्याह - अलक्षणिकत्वेपीति । विमतं वाक्यमखण्डार्थमित्यादि - एतेन सत्यादिवाक्यमखण्डार्थनिष्ठं लक्षणवाक्यत्वात्, तन्मात्रप्रश्नोत्तरत्वाद्वा प्रकृष्टप्रकाशश्चन्द्र इति वाक्यवदित्यनुमानं प्रमाणम्, नीलमुत्पलमित्यादिसमानाधिकरणवाक्यानां लक्षणवाक्यत्वाभावात् नातिप्रसङ्ग इति निरस्तम् । असाधारणरूपलक्षणवाक्यत्वस्य सखण्डाथर्त्वेनैव व्याप्तेः कर्मकाण्डस्यापि तन्मात्रप्रश्नोत्तरत्वेनाखण्डार्थत्वप्रसङ्गात् प्रकृष्टप्रकाशश्चन्द्र इत्यत्र व्यावर्तकासाधारणप्रश्नोत्तरत्वेन दृष्टान्तासिद्धेश्चेत्यपि द्रष्टव्यम् । यदि च भावरूपखण्डार्थप्रतिपादनासमर्थमिति प्रतिज्ञेति - ततश्च प्रतिज्ञावाक्यस्य खण्डार्थत्वाभावरूपखण्डार्थवैशिष्टयप्रतिपादनसामर्थ्येऽपि भावरूपखण्डार्थप्रतिपादनासामर्थ्यान्न व्यभिचार इति भावः प्रातिपदिकेनैव विशेषणान्वयस्येति । प्रातिपदिकस्मारितयोर्विशष्टयोर्विभक्त्तया ऐक्यमात्रप्रतिपादनादित्यर्थः । न तु नीलप्रातिपदिकेन उत्पले नीलत्वान्वय इति मन्तव्यम्, तथाहि सति उत्पले नीलत्वान्वयस्य नीलप्रातिपदिकेनैव सिद्धेर्विभक्तया ऐक्यबोधनस्य वैयर्थ्यापातादिति द्रष्टव्यम् । अनेन शङ्काद्वयं परिहृतं भवतीति कारणपरत्वप्रतिपादकेन सिसृक्षोरिति पदेन साक्षात्पूर्वपक्षिचोद्यनिरासः । उपादानकारणत्वं "सदेव सोम्येदमग्र आसीदेकमेव' इति प्रतिपादितमिति भाष्यखण्डेन पार्श्वस्थचोद्यनिरास इति भावः । स्वतन्त्रवस्तु- निषेधपरमद्वितीयपदमित्यर्थ इति । अत एव शाङ्करोपनिषद्भाष्येपि अद्वितीयमिति मृद्वयतिरेकेण मृदो यथान्यद्धटाद्याकारेण परिणमयित्तकुलालादिनिमित्तृकारणं दृष्टम् , तथा सद्वयतिरेकेण सतस्सहकारिकारणं द्वितीयं प्राप्तं प्रतिषिध्यते । अद्वितीयमिति नास्य द्वितीयं वस्त्वन्तरं विद्यत इत्यद्वितीयमिति निमित्तान्तरनिषेधपरतयैव व्याख्यातम् । किञ्चप्राक् सृष्टेरेकमद्वितीयं सदेवासीदिति सृष्टिप्राक्कालपरतया परैरेव व्याख्यातत्वेन सृष्टिप्राक्काले अद्वितीयत्वमात्रेण कथं मिथ्यात्वप्रसक्त्तिरित्यपि द्रष्टव्यम् ।। किं ज्ञानत्वाज्ज्ञानाश्रयत्वमुच्यते? निर्गुणवाक्यविरोधपरिहारः उत एकजातीयद्रव्ययोर्नियतधर्मधर्मिभावानुपपत्तेरिति विकल्पे प्रथमस्य दूषणं ज्ञातुरेव ज्ञानस्वरूपत्वादिति भाष्यम्; ज्ञातुरपि ज्ञानस्वरूपत्वसम्भवादिति तस्यार्थः । द्वितीयस्यतु दूषणं ज्ञानस्वरूपस्यैवेत्यादिभाष्यम् ; ज्ञातृत्वमेव हि सर्वाः श्रुतयो वदन्तीति भाष्यन्तु प्रथमविकल्पदूषणस्योपपादकम् । तच्छेषभूतम् इति प्रथमव्याख्या, अस्यां च व्याख्यायां ज्ञातृत्वमेव हीति भाष्यस्य ज्ञातुरेव ज्ञानस्वरूपत्वादिति व्यवहितभाष्योपपादकत्वमाश्रयणीयम्, एवकारस्य अप्यर्थत्वञ्च क्लिष्टमित्यस्वरसो द्रष्टव्यः । द्वितीयव्याख्यायान्तु पूर्ववदेव विकल्पमुखेन प्रवृत्तत्वं समानम्; तत्र ज्ञातुरेवेत्यादिभाष्यस्यायथमर्थः, ज्ञातृशब्दो भावप्रधानः पञ्चम्यतः, एवकारश्च यज्ज्ञातृत्वं त्वया ज्ञानत्वविरुद्धतयोपन्यस्तं तदेव ज्ञानत्वसाधकमिति स्फोरणार्थः । ज्ञानत्वाभावव्यापकाभावप्रतियोगितया ज्ञातृत्वस्य न तद्विरुद्धत्वमिति अस्मिन् पक्षे ज्ञातृत्वमेव हि सर्वाः श्रुतयो वदन्तीति भाष्यं ज्ञातृत्वस्य श्रौतत्वप्रतिपादनद्वारा तद्दृद्वीकरणार्थम्, अस्याञ्च व्याख्यायां भावप्रधानतया निर्देशाद्याश्रयणं क्लिष्टमित्यस्वरसो द्रष्टव्यः । तृतीयव्याख्यायान्तु ज्ञातुरेवेत्यादिभाष्यस्य ज्ञातुरेव सतो ज्ञानस्वरूपत्वाविरोधादित्यर्थः । इदञ्च भाष्यं न विकल्पकोट्योरन्यतरनिरासकम्, अपि त्वविरोधप्रतिज्ञामात्रपरम्, किं ज्ञातुर्ज्ञानानाश्रयत्वं सजातीययोर्द्धर्मधर्मिभावाभावादुच्यते? उत ज्ञानत्वात् ज्ञानानाश्रयत्वम्? इति विकल्प्य प्रथमं प्रतिवक्त्ति । ज्ञानस्वरूपस्यैवेति द्वितीयं प्रतिवक्त्ति । ज्ञातृत्वमेव हीति इति विवेको द्रष्टव्यः -पूर्ववदभिप्राय इति । किं व्याप्त्या उच्यते? उत श्रुत्येत्यादीत्यर्थः- ज्ञातृत्वं यथा फलितं भवतीति । तमीश्वराणामित्यादिश्रुतावित्यर्थः । फलितत्वप्रकारश्च उत्तरत्र स्पष्टयिष्यते । ज्ञानस्य सर्वविषयत्वमिति - यस्सर्वज्ञस्सर्वविदित्यत्र ज्ञानस्य सर्वविषयत्वम्, तदैक्षतेति समष्टयुपयोगित्वम्, सेयं देवतैक्षतेति व्यष्टयुपयोगित्वं सृजा इत्युत्तमपुरुषेणात्मसम्बन्धित्वञ्च दर्शितमित्यर्थः- कामप्रदत्वञ्चेति । कामितार्थज्ञानाभावे तत्प्रदत्वासम्भवादिति भावः । देवतात्वम्- कर्माराध्यत्वम् । आराधनामहनीयप्रीतिहेतुभूता क्रिया । ततश्च प्रीतिरूपज्ञानवत्त्वं सिध्यति । पतित्वं शेषित्वमितिशेषिचेतनत्वमित्यर्थः । प्रयाजादिशेषिदर्शपूर्णमासादौ पतित्वव्यवहाराभावात्; अतो ज्ञातृत्वसिद्धिरिति भावः । द्वितीयविशेषपर्यवसायित्वं सूचितमिति - ततश्च "न तस्य कार्यं करणञ्च' इत्याद्यशंस्यापि प्रकृतोपयोगित्वमस्तीति भावः - विशेषविधानं विशेषनिषेधश्चेति । अपहतपाष्मेत्यादिना विशेषनिषेधः, सत्यकाम इत्यादिना विशेषविधानमित्यर्थः - वैयथ्यर्परिहाराय सङ्कोचश्चेत् गोबलीवर्दन्याय इति । अत्र उपात्तविशेषव्यतिरिक्त्तविषय इत्यनुषज्यते । उपात्तविशेषविषये तस्य सङ्कोच इति । न चायं छागपशुन्याय एव, उत्सर्गापवादन्याय एव हि सामान्यविशेषन्यायः । एवमेव हि व्यवहारदर्शनादिति वाच्यम्, सामान्यशब्दस्य विशेषातिरिक्त्तविषयत्वमादाय उत्सर्गापवादन्याये सामान्यविशेषन्यायशब्दप्रवृत्तिवत्सामान्यवाचिशब्दस्य विशेषपर्यवसानमादाय छागपशुन्यायेपि सामान्यविशेषन्यायशब्दव्यवहारे दोषाभावात्, अत्र गोबलीवर्दन्यायकथनं शिष्यानुग्रहार्थ प्रसङ्गात्कृतमिति द्रष्टव्यम् । ननु गुणसामान्यविधानं श्रुतिषु न दृश्यत इति कथमुच्यते? "यः कालकालो गुणी सर्वविद्य' इत्यादौ तथा दर्शनादित्याशङ्क्याह - दोषसमभिव्याहृतेति । दोषभावसमभिव्याहृतेत्यर्थः । अत्र हि कालकाल्यत्वलक्षणदोषाभावरूपा कालकाल्यत्वसमभिव्याहृतस्य गुणशब्दस्य गुणविशेषपरत्वेन गुणसामान्यविधानासिद्धेरभ्युपगमवाद एव शरणमितिभावः - स्मृतिवचनाभिप्रायेण सगुणवाक्यानामित्युक्त्तमिति । अत्र च वाशब्दोऽध्याहर्तव्यः, वचनाभिप्रायेण वा सगुणवाक्यानामित्युक्त्तमित्यर्थः । यद्वा, कथमत्यन्तानुपलभ्यमानस्य गुणसामान्यविधानस्याभ्युपगम इत्याशङ्क्याह -वर्षायुतैरित्यादि । स्मृतिवचनाभिप्रायेणेति- एताभिः स्मृतिभिरेतत्तुल्यगुणसामान्यविधायकश्रुत्यनुमानेन सगुणवाक्यानामित्युक्त्तमित्यर्थः । दोषप्रतिपक्षवचन इति । गुणदोषौ इत्यत्रेव दोषप्रतिबन्दिगुणसामान्यपरः उपादेयसामान्यपर इत्यर्थः - प्रकरणवशाच्छागपशुन्यायेनेति । ततश्च स्मृतिगतानामपि सामान्यवचनानां विशेषपर्यवसानस्यापेक्षित्वात्, एतत्सङ्ग्रहार्थं भाष्ये सगुणवाक्यानामित्युक्त्तिरुपपद्यत इति भावः । अत्रायमभिप्राय इति । भाष्ये- सगुणनिर्गुणवाक्ययोर्विरोधाभावादिति वाक्यं समाप्तम् । अन्यतरस्य मिथ्याविषयताश्रयणमपि न युक्त्तमिति वाक्येन्तरम् । अत्र विरोधाभ्युपगमो इति शेषः पूरणीयः, अपिशब्दश्च भिन्नक्रमः, अतो विरोधाभ्युपगमेपि अन्यतरस्य मिथ्याविषयताश्रयण न युक्त्तमित्यर्थस्सिद्धयतीति भावः । अतश्च पूर्वं विरोधो नास्तीति परिहृतमित्युत्तरग्रन्थोपि सङ्गतः । इतरथा एकवाक्यत्वे पूर्वमित्युक्त्तेरसम्भवात् । यद्वा, अत्रायमभिप्राय इत्यपिशब्दोऽध्याहर्तव्यः, पूर्वमिदानीमिति पदद्वयमप्यविवक्षितं वस्तुस्थितिमनुरुध्य विरोधो नास्तीत्युक्त्तम्, विरोधसत्त्वेपि नास्माकं क्षतिरित्यर्थः । उभयारप्यपच्छेदनियमो नास्तीति - अन्यतरमात्रापच्छेदस्यापि सम्भवादिति भावः । प्रयोगावधिकविरोध इति । अपच्छेदद्वयनिमित्तिकनैमित्तकप्रयोगद्वयस्य युगपदनुपसंहरणीयतया शास्त्रयोर्विरोधः, अतश्च स कादाचित्क इति भावः । अनियतविरोधपौर्वापर्यविषय इति - उक्त्तं हि- पौर्वापर्यं विरोधश्च पूर्वाप्रामाण्यमेव च । नियमान्नास्तितत्रासावपच्छेदनयो भवेत् ।।' इति । ननु प्रत्यक्षविरुद्धश्रुत्यनुमानं न प्रवर्तत इति विरोधाधिकरणन्यायः । स नात्र प्रवर्तते । यदि प्रत्यक्षानुमानवत् शीघ्रमन्थरगामित्वसामान्यात् सगुणनिर्गुणवाक्ययोस्तद्विषयत्वम्, तहि निर्गुणवाक्यस्य स्मृतिवदप्रामाण्यमेव स्यात् । यदि चाप्रामाण्यमिष्टम्, तर्हि अपच्छेदन्यायो वा किमिति न प्रवर्तते ? अपच्छेदन्यायस्य नियतपौर्वापर्यविषयप्रवृत्तौ सर्वात्मनाऽप्रामाण्यप्रसङ्गभयाद्धि अपच्छेदन्यायस्याप्रवृत्तिरुच्यते । अतः श्रुतिविषये न विरोधाधिकरणन्याय इत्यस्वरसादाह- यद्वा मा भूदिति । उपक्रमाधिकरणन्याय एवेति । "प्रजापतिर्वरुणायाश्वमनयत् । स स्वां देवतामार्च्छत् । स पर्यदीर्यत । स एतं वारुणं चतुष्कपालमपश्यत् । तन्निरवपत्' इत्युपक्रम्य, उपसंहारे श्रूयते "यावतोऽश्वान् प्रतिगृह्णियात् तावतो वारुणांश्चातुष्कपालान्निर्वपेत्' इति । तत्र उपक्रमेऽर्थवादेऽश्वदातुः प्रजापतेर्वारुणोष्टिः प्रतीयते; उपसंहारे च प्रतिग्रहीतुः । द्वयोर्विरोधे सति गुणत्वादनुवादत्वादर्थवादस्य लक्षणा । विध्युद्देशो जघन्योऽपि स्वार्थहानिं न गच्छति ।।' इति पूर्वपक्षे प्राप्ते, गुणभूतस्याप्यर्थवादस्यासंजातविरोधित्वेन प्रबलत्वाद्विध्युद्देशस्य प्रधानत्वेऽप्यलब्धात्मकत्वात् प्रधानभूतो विध्युद्देशः स्वयमलब्धात्मा लब्धात्मानमर्थवादं प्रक्रमस्थं बाधितुमसमर्थः स्वयमेव तदानुगुण्यं भजत इति, प्रतिगृह्णीयादित्यस्य प्रतिग्राहयेदित्येवं णिजर्थमन्तर्भाव्य दातुरेवेष्टिरिति सिद्धान्तितम् । ततश्च सगुणवाक्यस्य भेदग्राहिप्रत्यक्षस्य वा प्राक् प्रवृत्तत्वेनोपक्रमाधिकरणन्याय एव प्रवर्तत इत्युपक्रमनयः । सत्तया ज्ञायमानतया वेति । ननु - "रजतम्' इति ज्ञानस्या प्रामाण्यशङ्कास्कन्दितत्वात्तदनास्कन्दितज्ञानस्यैव विपरीतज्ञानप्रतिबन्धकत्वात् "नेदं रजतम्' इति ज्ञानोत्पत्तौ न विरोधः । न चाप्रामाण्यशङ्काया अपि विषयसंशयपर्यवसन्नतया तस्याप्यनुत्पत्तिः शङ्कनीया, अप्रामाण्यशङ्कासामग्रयाः फलबलादुत्तेजकत्वकल्पनादित्येतावतैव परिहारसंभवात् व्यर्थोऽयं प्रपञ्च इति चेत्, शिष्यशिक्षार्थतया प्रपञ्चनोपपत्तेः । न च सगुणत्वज्ञाने तद्विरुद्धनिर्गुणत्वज्ञानस्योपक्रमाधिकरणन्यायेनानुत्पादे षोडशिग्रहणप्रतीतौ तद्विरुद्धाग्रहणप्रतीतेरनुदयप्रसङ्गः; तथा अपच्छदस्थलेऽपि पूर्वविरुद्धप्रतीत्यनुत्पादप्रसङ्ग इति वाच्यम् उपक्रमाधिकरणन्यायस्यैकवाक्यतास्थल एव प्रवृत्तेः; ग्रहणाग्रहणादिस्थले तु तदभावात् । न च सगुणनिर्गुणवाक्ययोरप्येकवाक्यता नास्तीति वाच्यम् एको देवः सर्वभूतेषु गूढः सर्वव्यापी सर्वभूतान्तरात्मा । कर्माध्यक्षः सर्वभूताधिवासः साक्षी चेता केवलो निर्गुणश्च ।।' इत्यादावेकवाक्यत्वप्रतीतेः तत्तुल्यत्वाच्च निर्गुणवाक्यान्तरस्यापि न तद्विरुद्धार्थप्रतीतिजनकत्वमिति भावः । इदं रजतमति परामशर्सापेक्षत्वादिति । इदं रजतम्' इति ज्ञानस्य, "नेदं रजतम्' इति ज्ञानोपजीव्यत्वादुपजीव्यविरोधेन कथं तद्विरुद्धोत्पत्तिरिति शङ्कार्थः । शुक्त्तित्वविषया ह्युत्तरप्रमितिरिति । इदमुपलक्षणम्- रजतत्वाभावविषयत्वेऽपि इदं रजतम्' इति ज्ञानस्य प्रतियोगिविषयत्वमात्रांश उपजीव्यत्वेऽपि पुरोवर्तिनि रजतविषयत्वंशेऽनुपजीव्यत्वेन तदभावावगाहने दोषाभावात् । उदीयमानमिति पाठे "इण् गतौ3 इति धातो रूपमिति द्रष्टव्यम् । आनन्दं ब्रह्मण इत्यादितात्पर्यलिङ्गप्राचुयर्ादिति । ब्रह्मापेक्षयापि तद्गुणभूतानन्दवेदनस्यैव फलवत्त्वावेदनेन श्रुतेर्ब्रह्मानन्दे तात्पर्यावगतेरिति भावः । ( आनन्दवल्लयाः सगुणविषयत्वम् ) पर्यवसितं युक्त्तमिति पाठः । पर्यवसानं युक्त्तमित्यर्थः । पर्यवसितुं युक्त्तमिति क्वचित् पाठो दृश्यते । तत्र "असु क्षेपणे' इत्यस्मात् अवपूर्वात् "वष्टि भागुरिरल्लोपमवाप्योरुपसर्गयोः' इति अवशब्दान्तलोपे तुमुन्प्रत्यये सति कथंचित् निर्वाहो द्रष्टव्यः; "षो अन्तकर्मणि' इत्यस्मात् तुमुन्प्रत्यये तस्य कित्वाभावात् "द्यतिस्यतिमास्थाम्' इतीत्वप्राप्तेरभावात् । अत एवानन्दमयाधिकरणे वक्ष्यत्याचार्यः, "पर्यवस्यन्तः पर्यवसातुं प्रवृत्ताः' इति । नित्यनवं यथा भवति तथेति । युवा चासावध्यायकश्चेति समासः । अध्यायकस्य च युवत्वमध्ययनद्वारा पर्यवस्यतीति भावः । आशुतरक्रिय इति आशुतरक्रियावति वर्तमानात् आशुशब्दात् इष्ठन् प्रत्यये टिलोपे रूपम् । आशुमच्छब्दात् "बिन्मतोर्लुक्' इति लुकि वा रूपं द्रष्टव्यम् । अशनक्षम इति । अशनम् आशः, ततो मत्वन्तात् इष्ठन् प्रत्ययः । आशीवर्ादविषये वर्तमानादाशीश्शब्दात् मत्वन्ताद्वा इष्ठनि आशिष्ठ इति रूपम् । सर्वत्र "विन्मतोर्लुक्' इति इष्ठन् प्रत्ययः; मतोश्च लुक् । पूरणगुणसुहितार्थेति । सुहितशब्दस्य तृप्तयर्थत्वात् पूरणस्यापि तृप्तिरूपत्वादिति भावः । न तु पूरणगुणेत्यत्र पूरणशब्द इह मन्तव्यः, तस्य पूरणप्रत्ययपरत्वात् । षष्ठयनुज्ञानादिति । षष्ठीसमासनिषेधपरेणानेन सूत्रेण षष्ठ्यनुज्ञानादित्यर्थः । निवर्त्यानिष्टत्वेति । अनिष्टनिवर्तकत्वेत्यर्थः । चतुर्मुखानन्दाधिक्याभिप्राय इति । "ते ये शतम्' इत्यत्र शतशब्दोऽधिकसंख्यापरः । अतो न परिच्छिन्नत्वमिति भावः । प्राकरणिकवाक्यानां संख्याविशेषपरत्वात् "ते ये शतं प्रजापतेः' इत्यत्रापि संख्याविशेषपरत्वमेवोचितमित्यन्यथा निर्वाहमाह - यद्वा ते ये शतं स एक इत्यस्येति । कालत्रयवर्तिप्रजापत्यानन्दत्वे कथिते अपरिच्छिन्नत्वं सिध्यतीति भावः । त्रिपाद्विभूतिमत्तया चेति । ननु भगवदानन्दस्यापरिच्छिन्नत्वं निश्चित्य, "ते ये शतम्' इति वाक्येन प्रतिपाद्यमानं परिच्छिन्नत्वं कथं संगच्छतामिति वदन्तं प्रति त्रिपाद्विभूतिमत्तया आनन्दानन्त्यकथनं कथमुपयुज्य(पद्य)तामिति चेत्, अत्र केचित् - कथमपरिच्छिन्नत्वमिति चेदित्येव पाठः । तस्य चायमर्थः- "ते ये शतम्' इति वाक्येन कथमपरिच्छिन्नत्वं प्रतीयताम्? प्रत्युत परिच्छन्नत्वमेव प्रतीयते । अतोऽपरिच्छिन्नत्वं न सिध्येदित्येतावत्पर्यन्तमाक्षेपं वर्णयन्ति । अतस्तत्परिहर्त्रा चानेन श्रुतिवाक्येन परिच्छिन्नत्वासिद्धिरप्युपपादनीया । आनन्दस्यापरिच्छिन्नत्वक्रमोऽपि प्रदर्शनीय इत्यभिप्रेत्यानेन वाक्येन परिुच्छिन्नत्वासिद्धिमुपपाद्य प्रमाणान्तरेणापरिच्छिन्नत्वमप्युपपाद्यत इति वदन्ति । अपरे तु "शतं प्रजापतेरानन्दाः' इति श्रुतिस्वारस्यविरोधेन कालत्रयवर्तिप्राजापत्यानन्दमात्रपरत्या वा शतशब्दस्याधिकसंख्यामात्रपरतया वा किमिति व्याख्यायते? यथाश्रुतार्थ एव ग्राह्य इति तटस्थशङ्कामपाकरोति - मेरोरिवाणुरिति वदन्ति । ( सोऽश्नुत इत्यादिश्रुत्यर्थः ) ननु "ब्रह्मविदाप्नोति परम्' इति ब्राह्मणे ब्रह्मण एव प्राप्यत्वप्रतिपादनात् "एषोऽस्य परमानन्दः' इति ब्रह्मण एव विदुषामानन्दत्वश्रवणेन कामानां च तदभेदप्रतीतेः ब्राह्मणस्य मन्त्रविवरणरूपत्वेन प्रबलत्वात् ब्राह्मणानुसारेणैव "सह ब्रह्मणा' इति मन्त्रार्थो वर्णनीयः । यथा पैङ्गिरहस्ये ब्राह्मणानुसारेण "द्वा सुपर्णा' इति मन्त्रार्थवर्णनमित्याशङ्क्याह- मन्त्राणां ब्राह्मणविवरणरूपत्वदर्शनादिति । मन्त्राणामपि ब्राह्मणविवरणरूपत्वदर्शनाद्विवरणरूपत्वरूपः प्राबल्यहेतुर्द्वयोरप्यविशिष्ट इति भावः । स्फुटप्रतीतिहेतुत्वेति । प्रायेण ब्राह्मणानां स्फुटप्रतिपत्तिहेतुत्वमस्ति; मन्त्रास्तु गहना भवन्तीत्येतावता ब्राह्मणप्राबल्योक्त्तिश्चेत् इष्टमेवेत्यर्थः । नन्वानन्दमयाधिकरणे मन्त्राणां प्राबल्यं केचिद्वदन्तीति मन्त्रप्राबल्यस्यैव परोक्त्तत्वोपन्यासात् तद्विरोध इति चेत्- न; तस्यापि मतान्तरत्वेनाविरोधादिति द्रष्टव्यम् । विपश्चित्त्वश्रवणात् तस्य च भोक्त्तृत्वानुगुणत्वात् ब्रह्मणो भोक्त्तृसाहित्यशङ्कां व्युदस्यति - विपश्चित्त्वमपि भोग्यगुणत्वेनोक्त्तमिति । न च तस्यापि कामशब्दनिर्दिष्टत्वात् पृथङ् निर्देशवैयर्थ्यमिति शङ्कनीयम्; गोबलीवर्दद्रन्यायेन प्राधान्यविवक्षया पृथङ् निर्देशोपपत्तेरिति भावः । व्यतिरेकनिर्देशादिति । "कामान् सह ब्रह्मणा' इति भिन्नतया निर्देशादित्यर्थः । अव्यवहितप्रयोगस्वारस्याच्चेति । "ब्रह्मणा सह सोऽश्नुते सर्वान् कामान्' इति यदि स्यात्, तदा स्यादपि भोक्तुस्तच्छब्दनिर्दिष्टस्य साहित्याश्रयत्वशङ्केति भावः । तत्परिहारायेति । इष्टापत्त्या तत्परिहारायेत्यर्थः । तस्मिन् यदन्तस्तदन्वेष्टव्यमितिवदिति । इदं च "तस्मिन्' इत्यस्य दहराकाशपरत्वमित्यभ्युपेत्य गुणस्यैवान्वेष्टव्यत्वमुच्यत इत्यभिप्रेत्योक्त्तम् । वस्तुतस्तु तस्मिन् यदन्तः' इत्यत्र तच्छब्दस्य पुण्हरीकाकाशरूपवस्तुद्वयपरामर्शित्वस्य वक्ष्यमाणत्वात् तेन ब्रह्मतद्गुणयोर्द्वयोरुपास्यत्वमिति समप्राधान्यमेव सिध्येत्, न गुणानां प्राधान्यमिति द्रष्टव्यम् । यद्वा सहशब्दस्याप्राधान्यद्योतकत्वे ब्रह्मणोऽप्राधान्यस्य वक्त्तुमयोग्यत्वात् दहरविद्यावाक्यानुरोधाच्च समत्व एव तात्पर्यमिति भावः । गुणप्राधान्यं वक्त्तुमित्यनेनापीति । गुणप्राधान्यं वक्त्तुमित्यनयोक्त्तया श्रुतिगतसहशब्दस्य भोग्यसाहित्यमेव भाष्यकाराभिप्रेतमिति सिध्यतीत्यर्थः । अन्यथा भोक्त्तृप्राधान्यं हीति । भोक्त्तृसाहित्यपरत्वे भोक्त्तृब्रह्मापेक्षया भोक्त्तुर्जीवस्यैव प्राधान्यं सिध्येदिति भावः । ( यस्यामतमित्याद्याशयवर्णनम् ) सगुणानामेव ज्ञेयत्वं दृष्टमितीति । अत्रैवकारो भिन्नक्रमः । सगुणानां ज्ञेयत्वमेव दृष्टम्, अज्ञेयत्वं न दृष्टमित्यर्थः पर्यवस्यति । ततश्च ज्ञेयत्वस्य व्यापकत्वं सिध्यति । ततश्च तद्वयतिरेकात् सगुणत्वव्यतिरेकापादनं संभवतीति द्रष्टव्यम् । भाष्ये- ब्रह्मज्ञानासद्भावसद्भावाभ्यामिति । ननु "असन्नेव स भवति' इत्यसत्त्वप्रकारकज्ञानस्यैवात्मनाशहेतुत्वमुच्यते, न तु तदज्ञानस्येति चेत् "असद्व्रह्मेति वेद चेत्' इत्यस्य "ब्रह्म वेद' इत्येतत् असच्चेदित्यन्वयः । ब्रह्म न जानाति चेदित्यर्थः । "अस्ति ब्रह्मेति चेत् इत्यत्रापि "ब्रह्म वेद' इत्येतदस्ति चेत् ब्रह्म जानाति चेदित्यर्थः इति भगवद्भाप्यकाराभिप्रायात् । यद्वा श्रुत्यनुसारेण भाष्यार्थो वर्णनीयः । अतः केषुचिद्वाक्येषु इत्यत्र अतः' इति व्याख्येयं पदम; सवर्ा श्रुतय इति च । ननु सर्वशाखाप्रत्ययन्यायः प्रधानस्वरूपानन्तर्गतानुक्त्तांशस्वीकारफलः । अत्र च न वाक्यान्तरविहितं मोक्षसाधनं ज्ञानमनूद्य ब्रह्मविषयत्वं क्वचिद्गुणतया विहितम्; अपि तु ब्रह्मज्ञानमेव विहितम्; येन तम्न्यायप्रवृत्तिरित्यस्वरसादाह- यद्वा केषुचित् ब्रह्मविषयत्व इति । ज्ञानमात्राविषयत्वस्यैव निर्गुणत्वाक्षेपकतया परैरुक्त्तत्वादुपासनाविषयत्वादिविकल्पनिरासपरत्वमस्य ग्रन्थस्यानुचितमित्यपरितोषादाह- यद्वा ज्ञानं चोपासनात्मकमिति । गुणविधानबाधितेति । बाधितापीत्यर्थः । ततश्च ज्ञेयत्वाभावरूपहेत्वसिद्धिमात्रं नेत्यर्थः । अज्ञेयत्वं बाधित्वा ज्ञेयत्वमाक्षिपतीति । मा भूत् ज्ञेयत्वे प्रमाणान्तरगवेषणा; इदमेव सगुणत्वं ज्ञेयत्वसाधने पर्याप्तमित्यर्थः । ननु सगुणत्वस्य सर्वप्रकारेण समर्थनीयस्य सिद्धौ सगुणत्वेन ज्ञेयत्वसाधनं मुधा, उत्तरसिद्धौ किं पूर्वेणेति न्यायादिति चेत् अत्र केचित्- यद्यपि सगुणत्वमेव परमसाध्यम्; तत्रैव भाष्यतात्पर्यं च - तथापि तत्रेयं शङ्का समुन्मिषति कथं सगुणत्वं श्रुतिसहस्त्रमपि प्रतिपादयेत्, तद्वयापकज्ञेयत्वाभावादिति । तस्याः परिहारोऽभिधीयते अज्ञेयत्वं बाधित्वेत्यादिना । यथा यागस्य क्षणभङ्गुरस्यफलपर्यन्तं व्यापारशून्यस्य कथं स्वर्गसाधनत्वमित्याक्षेपे स्वर्गसाधनत्वप्रतिपादनबलादेव तत्पर्यन्तस्थायिव्यापरावत्त्वमपि कल्प्यत इत्युच्यते, एवमिति वदन्ति । तत्रैवेति व्याख्येयं पदम् । ( नदृष्टेरितिश्रुत्यर्थः ) आगन्तुकत्वाद् गुणत्वाच्चेति । आगन्तुकचैतन्यगुणयोगितया चेति । भाष्ये आगन्तुकगुणशब्दौ भावप्रधानौ; चैतन्यपदं धर्म्युपस्थापकम् । ततश्च चैतन्यस्यागन्तुकत्वगुणत्वयोगितयेत्यर्थः पर्यवस्यतीति भावः । आगन्तुकचैतन्यगुणयोगितया ज्ञातुरज्ञानस्वरूपतामिति भाष्ये ज्ञातुरात्मनः पक्षत्वम्, अज्ञानस्वरूपत्वलक्षणजडत्वस्य साध्यत्वम्, "ज्ञोऽत एव' इति सूत्रे काणादाभिमतजडत्वसाधकत्वेनोपन्यसिष्यमाणस्यागन्तुकचैतन्यत्वस्य साधनत्वं च स्वरसतः प्रतीयते । तद्विहाय ज्ञानपक्षकानात्मत्वसाधकागन्तुकत्वगुणत्वरूपहेतुद्वयपरत्वं वाक्यशैलीविरुद्धमित्यपरितोषादाह - यद्वा चैतन्यं नाम विषयप्रकाश इति । स्वतश्चैतन्यस्वभावस्यागन्तुकचैतन्यत्वं न संभवतीति भावः । जीवात्मानं प्रतिषिध्य सर्वभूतात्मानं परमात्मानमेवोपास्स्वेति भाष्ये जीवात्मा प्रतिषिध्येति प्रतिषेधक्रियायाः श्रुतिकतर्ृकत्वादुपासनस्य च जीवकर्तृकत्वात् समानकर्तृकत्वाभावात् कत्वाप्रत्ययानुपपत्तिमाशङ्कय श्रुतिकर्तृकोक्त्तिक्रियावाचिपदाध्याहारेण व्याचष्टे- दृष्टिश्रुतिमतिनिदिध्यासनानामिति । अस्मिन् पक्षे उपास्स्वेत्ययमर्थ उक्त्तो भवतीत्येव युक्त्तम्; वाक्यपदमयुक्त्तमित्यस्वरसादाह- यद्वा अभिदधातीत्यनुषङ्ग इति । इति वाक्यार्थ इति वाक्यान्तरमिति । "उपास्स्वेत्यभिदधादीति वाक्यार्थ' इत्यत्र इतिशब्दः संनिहितं न अभिदधातीत्यर्थं परामृशति, अपि तूपास्स्वेत्येतदंशमिति भावः । इतिशब्दस्य विप्रकृष्टपरत्वमदृष्यमित्यपरितोषादाह- यद्वा प्रतिषिध्य परित्यज्येति । ( आनन्दश्रुत्यर्थः ) भाष्ये- ज्ञानमेव ह्यनुकूलमानन्द इत्युच्यत इति । अत्र एवकारेण प्रतिकूलज्ञानस्यानन्दत्वं व्यवच्छिद्यते; न तु विषयस्यापि । अतो विभूत्यानन्दत्ववादस्य न विरोध इति द्रष्टव्यम् । धर्मभूतानन्दस्य हीति । न त्वानन्दमात्रस्येत्यर्थः । ( द्वैतनिषेधश्रुत्यर्थः ) ननु यदिदमुक्त्तमिति भाष्ये "यत्र हि' इत्यादिवाक्यखण्डः प्रथममुदाहृतः । पूर्वपक्षोपन्यासवेलायां तु कृत्स्नं वाक्यं "मृत्योः स मृत्युमाप्नोति' इति वाक्यस्य पश्चादुदाहृतम् । पूर्वपक्षोदाहृतप्रकारं विहाय प्रकारान्तरेणोपादाने को हेतुरित्याशङ्कय परिहरति- यत्र हीत्यादिवाक्याभ्यामिति । पूर्वं भेदनिवृत्तिप्रतिपादनपरतया पश्चादुदाहृतम् । इदानीं तु इवशब्दयुक्त्ततया भेदनिषेधप्रदर्शनपरतया, "नेह नानास्ति' इति भेदनिषेधकवाक्यखण्डेन सहोपादानमिति द्रष्टव्यम् । निषेधक्रियाऽऽवृक्त्तिरर्थ इति । बहुशः- बहुषु स्थलेष्वित्यर्थः । "बह्वल्पार्थाच्छस्कारकादन्यतरस्याम्' इति कारके शसो विधानात् । अधिकरणस्यापि कारकत्वात् । ततश्चावृत्तिः फलितेति फलितार्थकथनम्; न प्रत्ययार्थतयेति द्रष्टव्यम् । बहुभवनभ्रमरूपमिति । सार्वज्ञ्यस्य पूर्वसिद्धत्वे हि पाश्चात्त्या भ्रान्तिर्नोपपद्यते ; न हि ब्रह्मणि बहुभवनभ्रमात् प्राक् सार्वज्ञ्यमस्ति, बहुभवनभ्रमस्यैव सार्वज्ञ्यरूपत्वात्, तस्य चाविद्याधीनत्वात् नाविद्याविरोधित्वमिति भावः । अतो विरोधोऽभ्युपगन्तव्य इति । ततश्च न्यायानुगृहीतश्रुत्यन्तरसिद्धार्थविरुद्धं भेदनिषेधं "नेह नानास्ति' इत्यादिकं कथं प्रतिपादयेदित्यर्थः । ननु भेदनिषेधश्रुतीनां न्यायानुगृहीतविरुद्धश्रुत्यन्तरसद्भावेऽपि मृत्योः स मृत्युमाप्नोति' इति भेदज्ञानानर्थत्वप्रतिपादकोदाहृतश्रुतौ "द्वैतिनोऽतथ्यदर्शिनः' इति स्मृत्यु बृंहितायां तादृशविरोधाभावान्न दोषइत्याशङ्क्याह- इह च विरोधोऽवगम्यत इति । संसारहेतुत्वं श्रूयते; तत्रापि विरोधोऽवगम्यत इति योजना । ततश्च परस्परविरुद्धार्थप्रतिपादनस्य सर्वत्र साम्यात् न्यायानुगृहीत एवार्थ स्वीकर्तव्यः । भेदश्रुतिश्च न्यायानुगृहीता, अभेदश्रुतिस्तद्विरुद्धेति न्यायानुगृहीतभेदश्रुतिविरुद्धार्थकथनमभेदश्रुतेनर् संभवतीति भावः । एतेन केवलं वाक्ययोः परस्परविरोधमात्रप्रतिपादनं प्रकृतासंगतमिति शङ्का पराकृता, उक्त्तरीत्या प्रकृतासंगतत्वात् । उपास्तिफलभूतमुक्त्तिदशायामिति । अत्रोपास्तिफलभूतत्वं परंपरया द्रष्टव्यम् । अत्र सामर्थ्याज्जगत इत्यध्याहार इति । ततश्चाध्याहृतजगच्छब्दस्य न विशेष्यपर्यन्तत्वमिति भावः । कथं तदनत्वेन तदन्तर्यामित्वसिद्धिरिति । ननु तदनमित्यनेनासिद्धावपि "अन्तः प्रविष्टः शास्ता जनानाम्' इत्यादिवाक्यान्तरेण तत् सिध्यतीति चेत्- न; अस्यैव वाक्यस्य तदर्थप्रतिपादनसामर्थ्यमस्तीति शिष्यशिक्षार्थतया तद्वाक्यार्थविचारोपपत्तेः । हेतुत्रयशङ्का स्यादिति । तत्कार्यत्वं च तदन्तर्यामिकत्वोपपाद्यम्, तदात्मकत्वं चैक्योपपादकम्; न तु तदन्तर्यामिकत्वमपि साक्षादैक्योपपादकमिति भावः । यद्यपि "जगतो ब्रह्मकार्यतया तदन्तर्यामिकतया च तदात्मकत्वेनैक्यात्' इत्युक्त्ते ब्रह्मकार्यत्वतदन्तर्यामिकत्वयोस्तदात्मकत्वोपादकत्वशङ्काप्रसङ्गेन विरुद्धमिति कार्यत्वं (मतिकारित्वं?) पक्षद्वयसाधारणम् तथापि विद्यमानस्य निर्वाहमात्रप्रदर्शनपरत्वात् तद्योजनाया अपि वक्ष्यमाणत्वेनेष्टत्वाच्च न दोष इति द्रष्टव्यम् । ऐक्य शब्दस्यार्थभेदः स्यादिति । सकृत्प्रयुक्त्तपदस्यार्थद्वयपरत्वम्, विना वृत्त्या न लभ्यत इति भावः । ततश्च जगतस्तदात्मकत्वेनेति । सकृत्प्रयुक्त्तस्यैकस्मिन्नेवार्थे समाश्रयणीये, अमुख्यस्य प्रकार्यैक्यस्य स्वीकर्तुमयुक्त्ततया अभेदरूपार्थस्य समाश्रयणीयत्वे सति जगतस्तदात्मकत्वेनैक्यादिति वक्त्तुमयुक्त्तमेव, जगद्रब्रह्मणोरभेदस्य बाधितत्वादिति भावः । ततश्च जगतस्तदात्मकत्वेनैक्यादिति वक्त्तुमयुक्त्तमिति कथमुच्यते? तत्कायर्त्वेनैक्यादिति वकुमयुक्त्तमिति कुतो नोच्यते, विनिगमकाभावादिति शङ्का पराकृता । जगद्विशिष्टब्रह्मपर इत्युक्त्तत्वादिति । अध्याहृतनिष्कर्षकजगच्छब्दार्थेनैक्यस्यान्वयानभ्युपगमादिति भावः । ऐकशब्दस्य च नार्थभेद इति । यद्यपि जगद्विशिष्टब्रह्मपर इत्यनेनैवेयमपि शङ्का पराकृतेत्यैक्यप्रपञ्चनं वृथा, तथापि शिष्यशिक्षार्थमैक्यस्वरूपं विविच्य दर्शयतीति द्रष्टव्यम् । अवस्थाद्वयापन्नचिदचिद्विशिष्टवस्त्वैक्यमिति । स्थूलत्वसूक्षमत्वरूपावस्थाद्वयापन्नयोन्श्रिदचिद्विशिष्टवस्तुनोरैक्यमित्यर्थः । यथा रूपस्पर्शादीति । यथा रूपस्पर्शविशिष्टस्य पिण्डत्वावस्थापन्नस्य रूपस्पर्शविशिष्टेन घटत्वावस्थापन्नेन्नैक्यम् अत्र घटगतरूपस्पर्शादिस्थाने चिद-चितौ, पिण्डत्व-घटत्वादिस्थाने अवस्थाद्वयापन्नेत्युक्त्तम् । इयांस्तु विशेषः- ब्रह्मणि चिदचिद्द्वारा अवस्थायोगित्वम्; घटादिस्थले तु (न?) रूपस्पर्शादिद्वारिकावस्थेति द्रष्टव्यम् । अत्र च बालत्वयुवत्वावस्थाद्वयापन्नशरीरविशिष्टवस्त्वैक्यमनुरूपो दृष्टान्तः । अत एव वक्ष्यति "स एवायं तरुणोऽभूत्' इति । यद्वा अवस्थाद्वयापन्नत्वं चिदचितोर्विशेषणम् । भिन्नकालीनावस्थारूपसद्वारकविशेषणाश्रयधर्म्यैक्यमिति वक्ष्यमाणग्रन्थस्वारस्यादिति द्रष्टव्म् । वस्त्वैक्यहानिरिति । विशिष्टवस्त्वैक्यहानिरित्यर्थः । नन्वस्यां योजनायां निष्कृष्टजगद्वाचिजगच्छब्दोऽध्याहर्तव्यः ; ब्रह्मशब्दस्य च तज्जत्वतल्लत्वहेतुके तदभेदे साध्ये सूक्ष्मचिदचिद्विशिष्टपरामर्शित्वं वक्त्तव्यम् । सर्वमिदं स्थूलशरीरकं तज्जत्वतल्लत्वाभ्यां सूक्ष्मशरीरकं ब्रह्मेत्यर्थस्याश्रयणीयत्वात् । तदनत्वे तु हेतौ ब्रह्मशब्दो ब्रह्मत्वविशिष्टपरः; विशिष्टस्यान्तर्यामित्यात् । अतो ब्रह्मशब्दवैरूप्यम् । तज्जलानित्यत्रैकस्यैव तच्छब्दस्य जन्मलययोः सूक्ष्मचिदचिद्विशिष्टपरामर्शित्वम् । अनेन तु ब्रह्मत्वविशिष्टविशेष्टमात्रपरामर्शित्वम् । "सर्वं खल्विदं ब्रह्म' इति जगद्विशिष्टस्य ब्रह्माभेद प्रतिज्ञाय विशेषणभूते जगति तदनत्वलक्षण तदन्तर्यामित्वरूपहेतूपन्यासे हेतोर्वैयधिकरण्यम्, ब्रह्मकार्यतया तदन्तर्यामिकतया चेति चशब्देन ब्रह्मकार्यत्वतदन्तर्यामिकत्वयोस्तदात्मकत्वोपपादनत्वं च स्वरसतः प्रतीयते इत्येतत्सर्वं हृदि निधायाह -यद्वा कृत्स्नस्य जगत इति निष्कर्षकः शब्द इति । नन्वस्मिन् पक्षे भाष्ये तत्कार्यत्वमात्रं विवक्षितम्? उत तदुपादेयत्वम्? नाद्यः, कार्यत्वमात्रस्यापृथक्सिद्धत्वरूपतदात्मकत्वाप्रयोजकत्वात् । इतरथा घटस्य दण्डापृथक्सिद्धत्वरूपतदात्मकत्वप्रसङ्गात् । ब्रह्मोपादेयत्वं तु जगतो नास्त्येव, तद्भिन्नत्वात् । उपादानोपादेययोरभेदावश्यंभावात् । किंच तदुपादेयत्वं मुख्यैक्यसाधकं लोके दृष्टम् । तदन्तयर्ामिकत्वं तु अमुख्यैक्यसाधकम् । अतः कथं द्वयोरेकस्मिन्नैक्ये समुच्चयेन साधकत्वमिति चेत्, उच्यते- उपादेयत्वमेवापृथक्सिद्धत्वरूपतदात्मकत्वसाधकम् । न चोपादानोपादेययोरभेदात् उपादेयत्वं कथमपृथक्सिद्धत्वसाधकं स्यादिति वाच्यम्, मृद्धटयोरभेदेऽप्यपृथक्सिद्धि संभवात् पृथक्सिद्धयभावमात्रस्य अभेदेऽप्यविरुद्धत्वात् । न च जगतो ब्रह्मभिन्नस्य कथमुपादेयत्वमिति वाच्यम् , भाव्यवस्थायोगि ह्युपादेयम्, पूर्वावस्थायोगि ह्युपादानमित्यभ्युपगम्यते, भाव्यवस्थावत्त्वं च जगतोऽप्यस्ति; तद्द्वारा ब्रह्मणोप्यस्ति । अतो द्वयोरपि पूर्वावस्थावत्सूक्ष्मजगद्विशिष्टब्रह्मापेक्षयोपादेयत्वम् । ननु जगतोऽप्युक्त्तरीत्या पूर्वावस्थात्त्वात् उत्तरावस्थायोगि ब्रह्म प्रत्यप्युपादानत्वप्रसङ्ग इति चेत्, तस्योपादानत्वे प्रमाणाभावात् । न च पूर्वावस्थायोगित्वादन्यस्योपादानत्वस्याभावात् कथं नातिप्रसङ्ग इति वाच्यम् , तदतिरिक्त्तधर्मविशेषस्य तल्लक्षणत्वात् । उपादानमित्यभियुक्त्तव्यवहारविषयत्वमेवोपादानत्वमित्येवंरूपस्य लक्षणस्य संभवात् । नन्वस्मिन् पक्षे "सर्वं खल्विदं ब्रह्म' इति वाक्ये ब्रह्मशब्दस्य ब्रह्मापृथक्सिद्धे लक्षणाप्रसङ्गः । सर्वस्यापि जगतो ब्रह्मोपादेयत्वात् ब्रह्मान्तर्यामिकत्वाच्च ब्रह्म पृथक्सिद्धमित्यर्थस्याश्रयणीयत्वादिति चेत्, इष्टापत्तिरिति भावः । विशिष्टान्तभार्व एवैक्यमित्यर्थ इति । ततश्च तदात्मकत्वेनैक्यादिति भाष्ये तृतीयार्थो न विवक्षितः । तदात्मकत्वप्रयोज्यस्यै क्यान्तरस्याभावात्, तदात्मकत्वमेवैक्यमित्यर्थः इति भाष्याभिप्राय इति भावः । अत्र केचित् यथा ज्ञानाकारस्वरूपतया सर्वजीवानामैक्यम्, एवं चिदचिद्वस्तूनां ब्रह्मणश्चैक्यमेकविशिष्टान्तर्गतत्वमित्यर्थः, एकधैवानुद्रष्टव्यम्' इत्युत्तरत्र तथार्थविवरणादित्येव भाष्यार्थं वर्णयन्ति । नेह नानास्तीति प्रकरणे श्रूयते इति । कठवल्लयमपि "यदेवेह तदमुत्र यदमुत्र तदन्विह' इत्यैक्यविधिशेषत्वमेव, "नेह नानास्ति' इति वाक्यस्येति द्रष्टव्यम् । केषुचिद्वाक्येषु तस्य कण्ठोक्त्तत्वादिति । भाष्यकृता केषुचिद्वाक्येषु समाभ्यधिकनिबेधस्य कण्ठोक्त्तत्वात् भाष्ये केषुचिद्वाक्येषु छागपशुन्यायस्य कण्ठोक्त्तत्वादिऽयर्थः । अत्र भेदनिषेधकतयोदाहृतवाक्यानां प्रकारिभेदनिषेधकत्वस्यैव प्रतिपिपादयिषितत्वात् तदुपपादकतया प्रकारभेदविधायकवाक्यमुदाहृत्य तेन कार्यभेदप्रतिपादकवाक्यस्य प्रदर्शनं कर्तुमुचितम्; न तु कार्यभेदविधायकवाक्यमुदाहृत्य तेन प्रकारभेदविधायकवाक्यप्रदर्शनमुचितमित्यपरितोषादुदाहृतवाक्यस्यैवोभयविधभेदविधिपरत्वं दर्शयति - यद्वा छान्दोग्य इत्यादिना । इयं श्रुतिरिति । अत्र "इयम्' इति व्याख्येयं पदम् । स्वनिष्ठो द्रष्टेति । स्वनिष्ठत्वेन मन्यमानो द्रष्टा स्वनिष्ठत्वेन मन्यमानेनकरणेन स्वनिष्ठत्वेन मन्यमानं कर्म पश्यतीत्यर्थः । कर्तृकरणकर्मसु स्वनिष्ठत्वभ्रमो भवतीति पर्यवसितोऽर्थः । हेत्वन्तरमाह - अस्येत्युक्त्तेरिति । पुरुषविशेषं प्रत्यात्मत्वमिति वक्त्तुमशक्यत्वात् साक्षात्काराभिप्राया एवः "अभूत्' इति शब्द भावः । स्वनिष्ठं किंचिदपि नास्तीत्यर्थ इति । कुत्राधि स्वनिष्ठत्वभ्रमो नास्तीत्यर्थः । अदितिः पाशानिति न्यायादिति । "अदितिः पाशान् प्रमुमोक्त्तु' इत्यत्र बहुवचनप्रतिपादितमपि बहुत्वं न विवक्षितम् । एवम् "अस्मिन्' (एतस्मिन्) इति विभक्त्तिविकारसूचितं पुनपुसकान्यतरत्वमपि न विवक्षितमित्यर्थः । तथाप्यस्वारस्यमवर्जनीयममिति । अत एव हि दशमे, "बार्हस्पत्यं ग्रहं गृह्णाति' इत्यत्र प्राकृतग्रहानुवादेन देवताविधाने तेषां बहुत्वादेकवचनमयुक्त्तमिति उद्देश्यगतत्वेनाविवक्षायामप्यभिधानबाधोऽवर्जनीय इत्युक्त्तम् । किंच "प्रास्मा अग्निं भरते' इति मन्त्रस्य सारस्वत्यामेवेष्टयं प्रातिपदिकार्थभूतलिङ्गविरोधादप्रवृत्तिरिति नवमे स्थापितत्वाच्चेति भावः । तथाप्यस्वारस्यमिति चेदिति । समभिव्याहृतपदाप्रतिपन्नत्वादिति भावः । अभयहेतुप्रतियोगित्वादिति । पूर्ववाक्येऽभयहेतुतया यदुपन्यस्तं तद्विरुद्धस्यैव भयहेतुत्वेन प्रदर्शनौचित्यादिति भावः । पूर्वसिद्धैक्येति । "विद्लृ लाभे' इति धातोरेव शविकरणपठितादस्य रूपस्य संभवात् । "विद ज्ञाने' इत्यस्यावगत्यर्थस्य लुप्तवकरणपठिततया परस्मैपदितया चास्य रूपस्यासंभवत् । न च लाभार्थत्वेऽप्यैक्यमिदानीं लभत इति वक्त्तुं शक्यमिति शङ्कयम्, ऐक्यस्य पूर्वसिद्धत्वादिति भावः । प्रतियोगित्वाबधित्वेति । साहित्यप्रतियोगित्वविवक्षायां "घटेन सह भेदः' इति तृतीया; अवधित्वविवक्षायां घटाद्भेद' इति पञ्जमी संबबन्धविवक्षायां ( पुराणघट्टः ) अथप्रतिपादनार्थमिति । पूर्वेणान्वयः । यो मामजमनादिं च वेत्ति लोकमहेश्वरम् । असंमूढः स मर्त्येषु सर्वपापैः प्रमुच्यते ।।' इत्ययं श्लोको दशमेऽध्याये । "मत्स्थानि सवर्भूतानि' इत्यारभ्य सार्धश्लोको नवमेऽध्याये । "अहं कृत्स्नस्य जगतः' इति सार्धश्लोकः सप्तमेऽध्याये । अथवा बहुनोक्त्तेन किं ज्ञानेन तवार्जुन । विष्टभ्याहमिदं कृत्स्नमेकांशेन स्थितो जगत् ।।' इति श्लोको दशमे । द्वाविमौ पुरुषौ लोके क्षरश्चाक्षर एव च । क्षरः सर्वाणि भूतानि कूटस्थोऽक्षर उच्यते ।। उत्तमः पुरुषस्त्वन्यः परमात्मेत्युदाहृतः । यो लोकत्रयमाविश्य बिभर्त्यव्यय ईश्वरः ।। यस्मात् क्षरमतीतोऽहमक्षरादपि चोत्तमः । अतोऽस्मि लोके वेदे च प्रथितः पुरुषोत्तमः ।। यो मामेवसंमूढो जानाति पुरुषोत्तमम् । स सर्वविद्भजति मां सवर्भावेन भारत ।। इति गुह्यतमं शास्त्रमिदमुक्त्तं मयानघ । एतद् बुद्ध्वा बुद्धिमान् स्यात् कृतकृत्यश्च भारत ।।' इति पञ्चदशेध्याये । अकर्मवश्य इति । इदमकर्मवश्यत्वं परमत्वं चाक्षरशब्दनिर्दिष्टे मुक्त्तशरीरके भगवति मुक्त्तद्वारा अन्वेति, "महानुदारः' इत्यादौ महत्वर्स्योदार्यद्वारान्वयदर्शनात् । न च पारम्यस्वाराज्ययोः साक्षाद्भगवत्यन्वयसंभवे सद्वारकान्वयो न युक्त्त इति वाच्यम्, ब्रह्मत्वादीनां, सद्वारकान्वयवत् पारम्यस्वाराज्ययोरपि प्रायपाठात् सद्वारकान्वयस्यैव वक्त्तव्ययता संनिहिताक्षरशब्दनिर्दिष्टमुक्त्तस्यैव द्वारत्वौचित्यादिति भावः । यद्वा अस्मिन् प्रकरणे ब्रह्मादिशब्दा न परमात्मपर्यन्ताः, अपितु भगवद्वाचितच्छब्द एव लक्षणयानच्छरीरपरः । ततश्च परमः स्वाराडक्षरोमुक्त्तः । स एव तच्छरीरभूत एवेत्यर्थः । पत्यन्तरराहित्यविवक्षायामिति । भगवतो विश्वपतित्वे कथितो तस्यापि पन्यन्तरमाशङ्कय, "आत्मेश्वरम्' इत्यनेन पत्यन्तरं निषिध्यते । अतः पतीश्वरशब्दयोः तुल्यार्थत्वमिति भावः । समासमादुथ्वं न संशयितव्य (समासासाधुत्वमशङ्कनीय)मिति । उतमश्चासौ पुरुषश्चेति सामानाधिकरण्यविवक्षायाम् सन्महत्परमोत्तमोत्कृष्टाः पूज्यमानैः' इति समासे उत्तमपुरुष इति रूपप्रसङ्गात् । विभक्त्ते' इति षष्ठीपञ्चमीसप्तमीपक्षेषु "पञ्चमी भयेन' इत्यादौ उत्तमशब्दाभावात् पञ्चमीसमासाप्रसङ्गात्, षष्ठीसमासस्य "न निर्धारणे' इति निषेधात्, सप्तमीसमासस्य च लक्षणाभावात् साधुत्वसंशय इति भावः । आप्ततमत्वाच्चेति । "सप्तमी' इति योगविभागात् समासो भविष्यतीति भावः । सामानाधिकरण्यविवक्षायामेवेति । "सन्महत्परमोत्तम्' इति सूत्रेण समासे हि उत्तमशब्दस्य समासशास्त्रे प्रथमानिर्दिष्टत्वात् "प्रथमानिर्दिष्टं समास उपसर्जनम्' इत्युपसर्जनसंज्ञायाम् "उपसर्जनं पूर्वम्' इत्युत्तमशब्दस्य पूर्वनिपातः स्यात् । "पञ्चमी' इति वा "सप्तमी' इति वा योगविभागेन समासाश्रयणे पञ्चम्यन्तस्य सप्तम्यन्तस्य वा पुरुषपदस्यैव प्रथमानिर्दिष्टत्वेनोपसर्जनत्वात् पूर्वनिपातावश्यंभावादिति भावः । स सर्वभूतप्रकृतिम्' इत्यारभ्य पञ्चश्लोकी षष्ठांशपञ्चमाध्यायसमाप्तौ पठिता । इत्यारभ्य सप्तश्लोकी तस्मिन्नैवाध्याये "स सर्वभूतप्रकृतिम्' इत्यतः प्राक् पठिता । "समस्ताः शक्त्तयः' इत्यारभ्य त्रिश्लोकी षष्ठांशे सतमाध्याये केशिध्वजं प्रति खाण्डिक्यवचनम् । "एवंप्रकारम्' इति श्लोकः प्रथमांशसमाप्तौ । "परः पराणाम्' इत्यारभ्य पञ्चश्लोकी पुराणादौ पठ्यते । "प्रकृतिर्या मयाख्याता' इति श्लोकद्वयं षष्ठांशे चतुर्थाध्याये प्रतिसंचरणप्रकरणे । "द्वे रूपे' इत्यारभ्य सार्धश्लोकद्वयं प्रथमांशसमाप्तौ । "विष्णुशक्त्तिः परा प्रोक्त्ता' इत्यारभ्य श्लोकत्रयं षष्ठांशे सप्तमाध्याये खाण्डिक्यवाक्यम् । "प्रधानं च पुमांश्चैव' इत्यारभ्य "पुरुषात्मनः' इत्यन्तं द्वितीयांशे सप्तमाध्याये । "तदेतदक्षयं नित्यम्' इत्येतत् प्रथमांशसमाप्तौ । सर्वावरणपदे कर्मधारयमभिप्रेत्य व्याचष्टे - तत्सर्वमतीतं येनेति । आवरणशब्दस्य विषयसापेक्षत्वात् षष्ठीसमाप्ततया व्याचष्टे - यद्वा सर्वविषयज्ञानावरणमिति । ज्ञानमात्रे संकोचो न युक्त्त इति व्याचष्टे - ज्ञानशक्त्तयादिति । समस्तकल्याणत्वं गुणः स्वभावो यस्येति । अत्र बहुव्रीहिगर्भबहुव्रीहिमनाश्रित्य कल्याणत्वरूपो गुणः कल्याणगुणः, स आत्मा स्वभावो यस्येत्याश्रयणेऽप्ययमर्थः सिध्यत्येवेति वदन्ति । अभिप्रायविशेषेणेति । गुणेभ्योऽपि दिव्यविग्रहस्यात्यन्ताभिमतत्वाभिप्रायेणेत्यर्थः । अभिमत्यर्हत्वमिति । अनुरूपत्वमित्यर्थः । अहार्थे निष्ठेति । "कृत्यल्युटो बहुलम्' इति बहुलग्रहणादिति भावः । अभिमतस्याननुरूपत्वमिति । अत्राभिमतशब्दः इच्छागृहीतार्थकः, अनुरूपत्वमभिमतशब्दार्थ इति प्रागेवोक्त्तत्वात् । केचितु इच्छागृहीतपदस्यानुरूपत्वमर्थः, तथात्व एव ग्रन्थस्वारस्यमिति वर्णयन्ति । तत्तु न सम्यगिव, इच्छागृहीतपदस्यानुरूपत्वार्थकत्वाश्रयणापेक्षया अभिमत्यर्हशब्दस्यानुरूपत्वार्थाश्रयणस्य युक्त्तत्वात् । नित्येच्छाया इति । ततश्च नित्यविग्रहस्यापि नित्येच्छागृहीतत्वं सिद्धमिति भावः । ननु "ज्ञानबलैश्वर्य' इति निर्देष्टव्ये "तेजोबलैश्वर्य' इति निर्देशः कथमित्यत आह- नात्र क्रमविवक्षेति । सर्वगुणसाधारणाविति । ननु "महाबुद्धिर्महावीर्यः' इत्यादौ प्रत्येकं महत्त्वेन विशेषणादस्तु सर्वत्र महत्त्वम्; तथापि नानेन वाक्येन सर्वगुणसाधारण्यं सिध्यति, महच्छब्दात् प्राङ् निर्दिष्टेषु तेजोबलैश्वर्येषु महत्त्वान्वयोपायासंभवादिति चेत् - न; न्यायसाम्येन सिद्धिरस्तीत्यत्र तात्पर्यात् । अविद्याऽस्मितेति । अस्मिता=अस्मित्वम् अहन्त्वम् । अनात्मन्यहन्त्वबुद्धिरिति यावत् । श्लोकोपात्तयोः रूपस्वरूपशब्दयोरर्थमाह - रूपं शरीरं, स्वरूपं स्वासाधारणमिति । सर्वं विन्दतीति वा सर्ववेत्तेति । अत्र "विदिर् लाभे' इत्यस्य सेट्त्वेऽपि इडभावश्छान्दस इति द्रष्टव्यम् । नित्यमुक्त्तविषयानेकरूपज्ञानाद्वयावृत्तिरिति । अनेकनित्यमुक्त्तविषयकज्ञानाद्वयावृत्तिरित्यर्थः । यद्वा अज्ञानं ज्ञानाभाव इति । न चेतरज्ज्ञानं कथं ज्ञानाभावः स्यादिति वाच्यम्, सिद्धान्ते भावस्या भावरूपत्वे विरोधाभावात् । ज्ञानविशेषणत्वे वाक्यद्वयमिति । ब्रह्मविशेषणत्वपक्षे येन ज्ञानेनास्तदोषत्वादिविशिष्टं वस्तु संज्ञायते संदृश्यते गाम्यते वा तदेव ज्ञानम्, अन्यत्त्वज्ञानमित्येकवाक्यत्वमेव । ज्ञानविशेषणत्वपक्षे तु येन ज्ञानेन परमात्मा ज्ञायते संदृश्यते गम्यते वा, तज्ज्ञानमस्तदोषत्वादिविशिष्टम्; तदेव ज्ञानमिति वाक्यद्वयं स्यात्, इतरथा तच्छब्दद्वयवैयर्थ्यप्रसङ्गात् । न च "तदेव शुक्रं तद्ब्रह्म तदेवामृतमुच्यते' इतिवत् स्यादिति वाच्यम् - तत्राप्यगत्या वाक्यभेदस्याभ्युपगन्तव्यत्वादिति भावः । अशब्दगोचरस्येत्यादिके पूवर्श्लोके इति । अशब्दगोचरस्यापि तस्य वै ब्रह्मणो द्विज । पूजायां भगवच्छब्दः क्रियते ह्युपचारतः ।।' इति श्लोक इत्यथर्ः । औपचारिक इत्युक्त्तमिति । ननु श्रुतिवाक्योदितं ब्रह्म तद्विष्णोः परमं पदम् । तदेव भगवद्वाच्यं स्वरूपं परमात्मनः ।। वाचको भगवच्छब्दस्तस्याद्यस्याक्षयात्मनः ।।' इति तत्पूर्वश्लोके परमात्मन एव प्रस्तुततया, "अशब्दगोचरस्यापि' इत्यत्र श्लोके तच्छब्दः कथं मुक्त्तात्मानं परामृशेत् इति चेत्; सत्यम्, तत्र पूज्यपदार्थोक्त्तिपरिभाषासमन्वितः । शब्दोऽयं नोपचारेण ह्यन्यत्र ह्युपचारतः ।।' इति परमात्मनि भगवच्छब्दस्यौपचारिकत्वासंभवात् पूर्वोत्तरवाक्ययोः परमात्मनो भगवच्छब्दमुख्यार्थत्वप्रतिपादनविरोधाच्च तच्छब्दस्याप्रस्तुतमुक्त्तपरामशिर्त्वं वक्त्तव्यमिति भावः । प्रत्ययविशेषयुक्त्तस्य भरतेः स्वामिनि रूढत्वमिति । तृचूप्रत्ययविशेषयुक्त्तस्येत्यर्थः । भरतेः स्वामिनि रूढत्वमित्यत्र भरतेरित्येतदुपलक्षणम्; बिभर्तेर्वेत्यपि द्रष्टव्यम् । धातुमात्रस्येति । यद्यपि डप्रत्यययुक्त्तस्य च इत्यस्यैव स्वामिवाचित्वम्, न तु प्रत्ययविनिर्मुक्त्तस्य - तथापि तृच्प्रत्ययरहितस्यापीत्यत्र तात्पर्यम् । अथवा डप्रत्ययस्य साधुत्वमात्रार्थत्वमेव । अत एव "भकारोऽथर्द्वयान्वितः' गकारार्थः' इत्युक्त्तमिति द्रष्टव्यम् । प्रवृत्तिनिमित्ते निष्कृष्योच्येते इति । अयमर्थः - अत्र भशब्दस्य संभर्तृत्वभर्तृत्वे द्वे अपि प्रवृत्तिनिमित्ततापर्याप्त्यधिकरणे, अतः अर्थद्वयान्वित इत्युक्त्तम् । गकारे तु नेतृत्वादीनां न प्रत्येकं पर्याप्त्यधिकरणत्वम्, अपितु मिलितानामेव । यथा कृतिसाध्यत्वेष्टसाधनत्वबलवदनिष्टाजनकत्वानां मिलितानां विध्यर्थत्वम् । अत एव "गकारार्थः' इत्येकवचनोक्त्तिरिति । केचित्तु संभर्तृत्वरूपप्रवृत्तिनिमित्ते आश्रयान्निष्कृष्य इतिकरणेनोच्यते । ते च द्वे इति कृत्वा अर्थद्वयान्वितः इत्युक्त्तम् । गकारस्थले इतिकरणाभावेन प्रवृत्तिनिमित्तस्याश्रयान्निष्कर्षाभावात् प्रवृत्तिनिमित्ताश्रयस्यैव ग्रहणे तस्यैकत्वात् "गकारार्थः' इत्युक्त्तिरिति भाव इत्याहुः । धातुलीनत्वादिति । यदि सोपसर्गाणामेव क्रियावाचित्वम्, तर्हि सोपसगर्ाणां भ्वादिषु पाठभावात् धातुसंज्ञानभावप्रसङ्गात् क्वचिदुपसर्गमन्तरेणापि तदर्थावगमाच्च धातुरेवानेकार्थाभिधायी; प्रादयस्तु प्रकरणादिवद्विशेषस्मृतिहेतवो द्योतकाः । द्योतकापेक्षा च शब्दशक्त्तिस्वाभाव्यात् क्वचिदेव । यथा- हरिशब्दो भेकादावेव प्रकरणादिसापेक्ष इति भावः । उद्गमयिता गमयिता संगमयितेति । इदं च सृष्टिस्थितिलयक्रमेणोपात्तम्, न तु "नेता' इत्यादिश्लोकक्रमेणेति द्रष्टव्यम् । नेतेत्यनेन गमयितृशब्दार्थ उक्त्त इति । रक्षकत्वमुक्त्तमित्यर्थः । "अधिभूर्नायको नेता' इत्यादो रक्षकत्वस्यैव प्रतीतेरिति भावः । गमयिता इत्यस्य समित्युपसर्गमन्तरेणैव संहारर्थप्रकाशकत्वप्रकारं दर्शयति- यद्वा कारणभूतमिति । केचित्तु स्त्रष्टेत्यस्य स्त्रष्टृत्वमर्थः । गमयितेत्यस्य गमयितृत्वरूपं रक्षकत्वमर्थः । न तयोर्विवादः । नेतेत्यस्य तु द्विकर्मकत्वात् कारणभूतं स्वात्मानं कार्यवर्गं नेतेति संहर्तृत्वमुच्यते । यद्वा एतस्यापि नेतृशब्दार्थप्रदर्शकत्वमेवेति वदन्ति । उत्पतिं प्रलयं चैवेत्यादि श्लोकस्येति । उत्पत्तिं प्रलयं चैव भूतानामागतिं गतिम् । वेत्ति विद्यामविद्यां च सा वाच्यो भगवानिति ।।' इति श्लोकस्येत्यर्थः । कथं चिन्तयितु शक्यत्वमित्यत्राहेति । नन्वस्याः "समस्तशक्त्ति रूपाणि' इति श्लोकेन कथं परिहार इति चेत्, अत्र केचित्- देवादिसजातीयरामकृष्णादिविग्रहसजातीयतया सर्वशक्त्तयाश्रयपरविग्रहस्य चिन्त्यत्वं संभवतीति श्लोकाभिप्राय इति । केचित्तु रामकृष्णाद्यवतारस्यैव योगयुकचिन्त्यत्वम्, योगयुक्त्तस्य परविग्रहश्चिन्त्योऽस्त्विति मन्यन्ते । केचित्तु परविग्रहस्य समस्तशक्त्तित्वसर्वविग्रहकारणत्वप्रतिपादनप्रवृत्तत्वेनैतच्छङ्कानिवर्तकत्वाभावादियगवतारिका चिन्तनीयेति मन्यन्ते । लीलायाः पश्चाद्भावित्वेन प्रयोजनत्वे (नत्वात्) कथं हेतुत्वमित्याशङ्कयाह- तदभिसन्धिर्हेतुरिति । लीलाशब्दस्तदभिसन्धिलक्षक इति भावः । किं प्रयोजनमित्यत्राहेति । लीलामात्रस्य प्रयोजनत्वे असमञ्जन्यायप्रसङ्गात् लीलामात्रं न प्रयोजनं भवितुमर्हतीति भावः । परमात्मन्यतिदिशन्तं श्लोकमिति । "ननु देवदत्तो गुणशून्यः, तद्वदेव यज्ञदत्तोऽपि' इत्युक्त्ते यज्ञदत्ते मानान्तरावगतस्यान्नदातृत्वादिगुणविशेषस्यापि देवदत्ते सिद्धयदर्शनात् परमात्मनि मानान्तरसिद्धस्य धमर्ान्तरस्य मुक्त्तात्मन्यापादने किं प्रमाणम्? तथा हि सति वैकृतवैशेषिकधर्माणामपि प्रकृतौ प्राप्तिप्रसङ्गात् । किंच "तद्भावभावमापन्नः' इत्यदीनां मुक्त्तात्मनि कण्ठरवेण परमात्मसाधर्म्यप्रतिपादकानां प्राकरणिकानामेव वचनानामुपन्याससंभवे परमात्मसाम्याक्षेपकस्य परमात्मनि मुक्त्तधर्मातिदेशकवचनस्योपन्यासः शिरोवेष्टनेन नासिकाग्रहणन्यायमनुसरतीति चेत्- न; असति बाधकेऽस्यापि न्याय्यत्वात् "देवदत्त इव यज्ञदत्तः पुत्रवान्' इत्युक्त्त्वा, "यज्ञदत्तस्य चत्वारः पुत्राः' इत्युक्त्ते देवदत्तस्यापि तावन्तः पुत्रा इति प्रतीतेरनुभवसिद्धत्वादिति भावः । केचित्तु भाष्ये "एवंप्रकारम्' इति श्लोकोपन्यासः समस्तहेयराहित्यप्रमाणविवक्षयैव कृतः । तथोदाहृतवचनार्थानुक्रमणभाष्ये, "परं ब्रह्म स्वभावतो निरस्तनिखिलदोषगन्धम्' इत्यादि वक्ष्यति । न तु "प्रत्यस्तमितभेदम्' इत्यस्यार्थकथनार्थम् । "यो मामजमनादिं च' इत्यारभ्य, "परमार्थिकमेवेति ज्ञायते' इत्यन्तस्य भाष्यसंदर्भस्य सामान्यतः स्मृतिपुराणप्रतिपाद्यार्थविशेषनिर्णयमात्रार्थप्रवृत्तत्वेन "प्रत्यस्तमितभेदम्' इति श्लोकविशेषार्थनिर्णयमात्रप्रवृत्तत्वाभावात्, विशिष्य तेषां वचनानामन्यथाकरणस्य पूर्वात्तरपर्यालोचनयोत्तरत्र करिष्यमाणत्वादिति वदन्ति । सविशेषपरत्वं दर्शितं भवतीति । नित्यत्वव्यापकत्वादीनां प्रतिपादनादस्य श्लोकस्य सविशेषपरत्वमिति भावः । उपसंहारस्य बुद्धिस्थत्वादिति । "समस्ताः शक्त्तयश्चैताः' इत्यादीनां योगोपसंहारगतत्वेनोपसंहारसाम्येन तस्यैव बुद्धिस्थत्वादित्यर्थः । निर्व्थापारमनाख्येयमित्यादिनेति । निर्व्यापारमनाख्येयं व्याप्तिमात्रमनूपमम् । आत्मसंबोधविषयं सत्तामात्रमलक्षणम् ।। प्रशन्तमनसं शुद्धं दुर्विभाव्यमवस्थितम् । विष्णोर्ज्ञानमयस्योक्त्तं तज्ज्ञानं परमं पदम् ।। तत्र ज्ञाननिरोधेन योगिनो यान्ति ये लयम् । संसारकर्षणादेते यान्ति निबीजतां द्विज ।। एवंप्रकारममलं नित्यं व्यापकमक्षयम् । समस्तहेयरहितं विष्ण्वाख्यं परमं पदम् ।।' इति श्लोकक्रमः । एवं भगवति मुक्त्तगुणातिदेशः कृत इति । ननु "निर्व्यापारम्' इत्यादिकमपि परमात्मस्वरूपपरमेवास्तु । "एवंप्रकारम्' इत्यपि नातिदेशकम् । अपितूक्त्तोपसंहाररूपमेवास्तु । न च पूर्वत्र विष्णोः परमं पदम्' इति व्यतिरेकप्रतीतेः भेदोऽवश्यं वक्त्तव्य इति वाच्यम् "विष्णोः परमं पदम्' इत्यत्र पदशब्दस्य स्वरूपपरत्वेन घटस्य स्वरूपमितिवदुपपत्तेः । अन्यथा - श्रुतिवाक्योदितं सूक्ष्मं तद्विष्णोः परमं पदम् । तदेव भगवद्वाच्यं स्वरूपं परमात्मनः ।।', तद्विष्णोः परमं पदं सदा पश्यन्ति सूरयः ।' इत्यादावगतेः । न च पूर्वश्लोकस्यापि ब्रह्मविषयत्वे, "एवंप्रकारममलं नित्यं व्यापकमक्षयम्' इति व्यापकत्वादिकीर्तनवैयर्थ्यम्, व्यापकत्वादीनां "व्याप्तिमात्रमनूपमम्' इत्यादिनोक्त्तेरिति वाच्यम् तस्योभाभ्यां समाधेयत्वात् । अत एव प्रत्यस्तमितभेदम्' इत्यस्यापि न मुक्त्तपरत्वम् । तत्र हि प्रकरणे वेदान्तवेद्यस्यादित्यवर्णस्य मूर्तस्य शुभाश्रयत्वमुच्यते । तत्र च मूर्तस्यैव शुभाश्रयत्वं वदता दिव्यात्मस्वरूपस्यालम्बनत्वं हि प्रथमतः प्रतिक्षेप्तव्यम्, न तु जीवस्वरूपस्य । परमात्मनो ध्येयत्वे सिद्धे परमात्मनः परिशुद्धस्वरूपे ध्येयत्वचिन्ताऽवतरति । ततश्च तन्निराकरणमन्तरेण शुद्धजीवस्वरूपध्येयत्वनिराकरणेऽपेक्षितपरित्यागोऽनपेक्षितस्वीकारश्च स्यादिति चेत्- न अस्याक्षेपस्य अद्वैतपर्यवसितत्वेन पार्थक्येन निरसनीयत्वासंभवात् । अद्वैतविषये च पूर्वाचार्यैरेव पराकृतत्वेन इदानीं निरसनीयांशाभावादुपरम्यते । पाठक्रमाधीनोपक्रमत्वं हि मुख्यं, न त्वर्थक्रमाधीनमित्यपरितोषादाह- यद्वा प्रथमांशोपक्रम इति । महावाक्यस्वारस्यविरोध इति । "प्राणस्तथानुगमात्' इत्यत्र महावाक्यविरुद्धप्रक्रमस्य दुबर्लत्वप्रतिपादनादिति भावः । तच्छेषभूतस्तनुगुणार्थो वर्णनीय इतीति । मुख्याया अपि दीक्षणीयायाः प्रधानसोमयागविरोधात् न पर्वकालानुग्रह इति "अङ्गगुणविरोधे च तादर्थ्यात्' इत्यत्र निर्णीतत्वादिति भावः । उपक्रमोपक्रमभूतेति । विधिशेषभूतस्याप्यर्थवादस्य प्रक्रमस्थत्वेन प्राबल्यमित्युपक्रमाधिकरणे निर्णीतत्वादिति भावः । प्रश्नोत्तरवरलाभेति । सोऽहमिछामि धर्मज्ञ श्रोतुं त्वत्तो यथा जगत् । बभूव भूयश्च यथा महाभाग भविष्यति ।।', देवतापारमार्थ्यं च यथावद्वेत्स्यते भवान् । प्रवृते च निवृत्ते च कर्मण्यस्त्वमला मतिः ।।' इत्यादिना जगत्सृष्टितत्क्रमातत्प्रकारादिप्रश्नतदुत्तरग्रन्थनिर्माणानुगुणवरदानाद्यसंगतिप्रसङ्गात् । निर्विशेषविषयत्वे किमधिष्ठानमिति प्रश्नः (प्रश्नस्य)निर्विशेषमधिष्ठानमित्येवोत्तरं स्यादिति भावः । तृतीयातत्पुरुषाश्रयणे आत्मशब्दस्य भावप्रधानत्वाश्रयणं क्लिष्टम् । संस्थितशब्दस्य विशिष्टत्वार्थाश्रयणं च क्लिष्टम् । सर्ववस्तुरूपविशेषणप्रतिपत्तिगौरवं चेत्यस्वरसादाह - यद्वा आत्मत्वेन संस्थिततयेति । अत्रात्मसंस्थित इत्यस्य "आत्मनि संस्थितः' इति सप्तमीतत्पुरुषः । तदर्थोपपादकः "आत्मत्वेन संस्थिततया सर्वशरीरकत्वात्' इत्यंश इति द्रष्यव्यम् । सर्वपर्यवसानभूमिः स्वनिष्ठ इति छेदः । इति वस्त्वपरिच्छेद उक्त्त इति ग्रन्थ उक्त्तपक्षद्वयशेषः । द्विविधो हि वस्त्वपरिच्छेदः, सर्ववस्तुसामानाधिकरण्यार्हत्वं, गुणैः समाभ्यधिकराहित्यं चेत्यभिप्रेत्याह - सर्ववस्तुसामानाधिकरण्यार्हत्वमित्यादिना समत्वाभ्यधिकत्वासंभावदित्यन्तेन । देशकालापरिच्छेदयोः, "परः पराणां, परमात्मा' इत्येताभ्यां सिद्धत्वात् नित्यत्वविभुत्वव्यतिरिक्त्तगुणैरित्युक्त्तम् । पञ्चकल्पनान्वितत्वमिति । संज्ञाजातिगुणक्रियावयवलक्षणपञ्चकल्पनान्वितत्वमित्यर्थः । शब्दवाच्यास्त एव विशेषणमिति । रूपवर्णादेनिर्र्देशो रूपवर्णादिनिर्देशः । षष्ठीतत्पुरुषः । ततो निर्देशविषयो विशेषणं निर्देशविशेषणमिति मध्यमपदलोपिसमास इति भावः । अस्मिन् पक्षे निर्देशविशेषणपदं व्यथर्म्, तेन विनैव तदर्थप्रतीतेरित्यस्वरसात् द्वन्द्वमभिप्रेत्याह- यद्वा रूपवर्णादितद्वाचिशब्दरूपैरिति । अनित्येषु रूपादिषु रूपादिमत्त्वाभावात् नानित्यत्वव्यापकं रूपादिमत्त्वमित्यस्वरसादाह- यद्वा अनित्यत्वव्याप्येति। जायते अस्तीत्यवस्थाद्वयमिति । अत्र केचित्- इतराणि हि वस्तूनि, "अस्ति जायते' इत्यादिभिः षड्भिः शब्दैर्व्यवह्रियन्ते । ब्रह्म तु "अस्ति' इति शब्देनैव सर्वदा व्यवह्रियते । न तु तद्वयतिरिक्त्तैः पञ्चभिरित्युक्त्तेरुचितत्वादवस्थाद्वयापरिग्रहेऽपि न दोष इति वदन्ति । औणादिकप्रत्ययस्येति । "अणादयो बहुलम्' इति बहुलग्रहणादिति भावः । निरचिनोदनन्तमिति । सत्यं ज्ञानमनन्तं ब्रह्म' इत्यत्रानन्तमिति श्रुतिरित्यर्थः । परमात्मशब्दस्य क्वचिज्जीवेऽपि प्रयोगदर्शनादिति । "अभेदव्यापिनो वायोस्तथासौ परमात्मनः' इत्यादौ परमात्मशब्दस्य क्वचिज्जीवेऽपि प्रयोगदर्शनात् । "प्रकृतिर्या मयाख्याता' इति श्लोकानुपन्यासेनैव "परमात्मा च सर्वेषामाधारः परमेश्वरः' इति श्लोकोक्त्तौ जीवस्यापि परिग्रहप्रसङ्गात् लयाधारस्य साक्षात्परमात्मन एव परमेश्वरत्वविष्णुनामत्वादिकं प्रतिपादनीयमित्यभिप्रेत्य लयाधारत्वं "प्रकृतिर्या मयाख्याता' इति पूर्वश्लोके वर्णितम् । ततश्च प्रकृतिपुरुषौ यस्मिन् परमात्मनि लीयेते, स परमात्मा सर्वाधारः परमेश्वरो विष्णुनामा वेदान्तप्रतिपाद्य इति श्लोकद्वयैकवाक्यतयेति भावः । एतेन "लीयेते' इत्यनेन कथं जीवव्यावृत्तिरिति शङ्का निरस्ता । काठिन्यवान् यो विभर्तीतिवदिति । "काठिन्यवान् यो बिभर्ति तस्मै भूम्यात्मने नमः' इत्यत्र परमात्मस्वरूपे भूमिद्वारा काठिन्यवदित्यर्थः । अर्हार्थे क्त्त इति । बहुलग्रहणादिति भावः । एतदस्वरसादेवाह- यद्वा बद्धस्य स्वरूपेणेति । बद्धजातीयस्येत्यर्थः । असंकीर्णस्वभावत्वमुक्त्तमिति । परस्परासंकीर्णस्वभावाग्निज्योत्स्नादृष्टान्तबलेन दार्ष्टान्तिकेऽपि तथा सिध्यतीति भावः । चिदचिदात्मकं जगदुच्यत इति । "गच्छति = नश्यति' इति व्युत्पत्त्या जगच्छब्दस्य विनाशिमात्रपरत्वेन मुक्त्तपरत्वासंभवेऽपि तुल्यन्यायतया मुक्त्तस्यापि ग्रहणं सिध्यतीति भावः । ब्रह्मशब्दानामेकप्रकारणस्थानामिति । "द्वे रूपे ब्रह्मणस्तस्य', परस्य ब्रह्मणः शक्त्तिस्तथेदमखिलं जगत्' इत्यादीनां ब्रह्मपरत्वात् जीवेऽत्यन्तास्वारस्याच्चेति भावः । ननु क्षराक्षरशब्दाभ्यां कार्यकारणावस्थब्रह्मपरामर्शे कार्यकारणभावानापन्नपरस्परभिन्नाग्निज्योत्स्नादृष्टान्तासंप्रतिपत्तिरित्याशङ्कयाह- जगतो ज्योत्स्नास्थानीयत्वं चेति । स चेति । व्यतिरेकनिर्देशस्वारस्यभङ्ग इत्यर्थः । ननु रूपशब्दः स्वरूपपरोऽस्तु; ब्रह्मणो द्वे रूपे मूर्तामूर्ते इत्येवं किं न स्यात्? ततश्च न भावप्रधानत्वं विवक्षणीयम्, नापि षष्ठयस्वारस्यमित्याशङ्कयाह - भावप्रधानत्वाविवक्षायामिति । स्वरूपरूपगुणविभूत्यादिषु स्वरूपरूपशब्दयोभैदेनोपात्तयोः स्वरूपशब्दास्वारस्यप्रसङ्गेन रूपशब्देन स्वरूपपरिग्रहासंभवात् भावप्रधानत्वमवश्यं विवक्षणीयम् । अतो मूर्तामूर्तशब्दास्वारस्यमिति भावः । यद्युच्येत ब्रह्मणो द्वे रूपे इति । ब्रह्मणो द्वे रूपे सति प्रतिज्ञाय ब्रह्म मूर्तं चामूर्तं चेति कथिते मूर्तत्वामूर्तत्वे एव रूपे फलिष्यत इति भावः । धर्मिपर्यन्तक्षराक्षरेति । क्षराक्षरस्वरूपे ते मूतर्ामूर्ते इति सामानाधिकरण्यं न स्यादित्यर्थः । अवस्थावद्वाचिजगच्छब्देति । "अक्षरं तत्परं ब्रह्म क्षरं सर्वमिदं जगत्' इत्यत्रावस्थावद्वाचिब्रह्मजगच्छब्दयोः क्षराक्षरशब्दसामानाधिकरण्यायोगाच्चेत्यर्थः । शक्त्तिशब्दस्य कार्यवाचित्वायोगाच्चेति कायर्ावस्थब्रह्मवाचित्वायोगाच्चेत्यर्थः । शक्त्तिशब्दस्य कार्यवाचित्वाभावेऽप्युपचारेण कार्यपरत्वमस्त्वित्यत आह- उपचारतोऽपीति । अपृथक्सिद्धकार्योपयोग्यद्रव्यविशेषः शक्त्तिशब्दस्य मुख्यार्थः । औपचारिकप्रयोगे तु कार्योपयोगिविशेषणत्वमात्रं निमित्तमित्यर्थः । केचित्तु- अत्र विशेषणपदमपृथक्सिद्धविशेषणपरम् । वाशब्दश्चाध्याहर्तव्यः । ततश्च कार्योपयोगि वा अपृथक्सिद्धविशेषणं वा शक्त्तिशब्देन व्यपदेशमर्हतीति व्याचक्षते । मुख्यत्वमस्मन्मत इति । मुख्यकल्पत्वमित्यर्थः । अत एवोक्त्तं वेदान्तचार्यैर्न्यायसिद्धाञ्जने शक्त्तिनिरूपणे - "क्षेत्रज्ञाविद्यानां जगतश्च परब्रह्मशक्त्तित्वव्यपदेशोऽपि गौण्या लक्षणया वा' इति भावनात्रित्रयान्वयकथनादिति । ब्रह्माख्या कर्मसंज्ञा च तथा चैवोभयात्मिका । सनन्दनादयो ब्रह्मन् ब्रह्मभावनया युताः ।। कर्मभावनया चान्ये देवाद्याः स्थावरावराः । हिरण्यगर्भादिषु च ब्रह्मकर्मात्मिका द्विधा ।।' इत्युक्त्तप्रकारेण कर्मभावनाब्रह्मभावनोभयभावनारूपभावनात्रित्रयम् । भावना वासना संस्कार इति (यावदिति) द्रष्टव्यम् । ब्रह्मशब्दार्थवैरूप्यमिति । "तपसा चीयते ब्रह्म' इति मुण्डके, "यः सर्वज्ञः सवर्विद्यस्य ज्ञानमयं तपः । तस्मादेतद्व्रह्म नाम रूपमन्नं च जायते' इत्यत्र ब्रह्मशब्दः प्रधाने प्रयुक्त्तः । तत्रैव प्रकरणे "तपसा चीयते ब्रह्म' इत्यत्र ब्रह्मशब्दः परमात्मनि प्रयुक्त्तः । इदं च, "अदृश्यत्वादिगुणको धर्मोक्त्तेः', स्याच्चैकस्य ब्रह्मशब्दवत्' इत्यादौ स्पष्टम् । सर्वशरीरस्थत्वस्यैकस्मिन् जीवेऽसंभावात् जीवमात्रपरत्वे जीवानां बहुत्वात् बहुवचनं प्राप्नोतीत्याशङ्क्याह- जातावेकवचनमिति । यथा "मनुष्यः सर्वदेशगः' इत्यादाविति द्रष्टव्यम् । तत्तारतम्यं चेति । अप्राणिमत्सु स्वल्पा सा स्थावरेषु ततोऽधिका । सरीसृपेषु तेभ्योऽन्याप्यधिका च पतत्रिषु ।। पतत्रिभ्यो मृगास्तेभ्यस्तच्छकत्या पशवोऽधिकाः । पशुभ्यो मनुजाश्चापि शकत्या पुंसः प्रभान्विताः ।। तेभ्योऽपि नागगन्धर्वयक्षाद्या देवता नृप । शक्रः समस्तदेवेभ्यस्ततश्चापि प्रजापतिः ।। हिरण्यगर्भश्च ततः पुंसः शकत्युपलक्षितः ।।' इत्यादिनेत्यर्थः । तद्वयावृत्त्यर्थमिति । जातित्वनिबन्धनरूपत्वव्यावृत्त्यर्थमित्यर्थः । ननु "विष्णुशकत्या' इत्यत्र विष्णुरूपशकत्येत्यर्थः किं न स्यादित्याशङ्कयाह- अन्यथा शक्त्तिः सापीति । अत्रशब्दाथर्माह - कारणादीति । जगस्य कणिका इति । जलस्य कारणत्वं कणिकानां कार्यत्वमिति भावः । प्रथमव्याख्यानुसारेण दृष्टान्तं व्याख्याय द्वितीयव्याख्यानुसारेण व्याचष्टे - संयोगकत्ववियोजकत्वयोर्वेति । अस्मिन् पक्षे सक्त्तमसक्त्तं च विभर्ति- संयोज्य च वियोज्य च विभर्तीत्यर्थः । प्रधानपुरुषयोरात्मन इति । "प्रधानपुरुषात्मन' इति षष्ठयन्तमेतत् विष्णोरित्यस्य विशेषणं द्रष्टव्यम् । अध्याहारदोषादाह- यद्वा प्रधानशब्दानन्तर इति । "तदेव सर्वमेवैत'दित्यत्र तच्छब्दसामानाधिकरण्यमिति । यद्यपि व्याख्येयभाष्यक्रमानुरोधेन शरीररूपतन्वंशेत्यादिभाष्यं व्याख्यायैव तच्छब्दसामानाधिकरणेनेत्येतद्भाष्यं व्याख्यातुमुचितम्, तथाप्युदाहृतपुराणवचनक्रमानुसारेण तच्छब्दसामानाधिकरण्यं व्याख्यातम् । भाष्यकारेण तु शरीरतन्वादिशब्दानां शरीरत्वसाधकस्फुटप्रमाणत्वादुदाहृतपुराणवचनक्रममतिलङ्ध्य व्याख्यातमिति द्रष्टव्यम् । ( परोदाहृतपुराणवचनार्थः ) देवादिशरीरं चोपाधित्वेन प्रतीयत इति । जपाकुसुमादिवदात्मनिष्ठभेदादिधर्मासञ्जकत्वेनोपाधित्वम् । ननु मुक्त्तानामुपास्यत्वाभावादिति । मुक्त्तात्मान्तरस्य स्वाप्राप्यत्वाभावेन तस्य शुभाश्रयत्वस्य वा योगयुक्चित्तालम्बनत्वस्य वाऽप्रतिषेध्यत्वात् उपासकस्वरूपस्य च कर्तृत्वादिबन्धाश्रयत्वस्याप्राप्यत्वेन शुभाश्रयत्वप्रसक्त्तेरेवाभावेन तत्प्रतिषेधेऽप्रसक्त्तप्रतिषेधत्वापातादयं श्लोकः परमात्मस्वरूपस्यैव योगयुङ्गमन आलम्बनत्वप्रतिषेधकः किं न स्यादित्याशङ्कय मुक्त्तावाविर्भविष्यतः स्वरूपस्य प्राप्यत्वेनोपास्यत्वप्रसक्त्तिसद्भावात्तस्योपासननिवृत्तयेऽयमुपदेश इत्याहेत्यर्थः । अनुसान्धानाणेपदेश इति निर्देशो "मशकेभ्यो धूमः' इतिवत् द्रष्टव्यः । तथाननुसन्धानायेति वा पाठः । केचित्तु तथानुसन्धानाय । अनुपास्यत्वेनानुसन्धानायेत्यर्थ इति वदन्ति । अस्मिन् प्रकरणे इति व्याख्येयं पदम् । कथं विष्णोर्विग्रहैकदेश इति । विष्णोः शरीरतया विष्णुधार्यस्य तद्धारकत्वायोगादित्यर्थः । शक्त्तित्रित्रयसमावेशे एकैकस्या एव शक्त्तेः कृत्स्नविग्रहाश्रयत्वासंभवमभिप्रेत्य विग्रहैकदेशाश्रायत्वोक्त्तिः । यद्वा विग्रहरूपोऽयमेकदेशः परिच्छिन्नः तदाश्रित इत्यर्थः । ननु विष्णोः शक्त्तित्रयाश्रयभूतविग्रहासंभवेऽपि ब्रह्मणस्तादृशो विग्रहः संभवेदिति शङ्कामपाकरोति- तदाश्रयभूतो विग्रह इति । परसंज्ञरूपगोचर इति । "तच्च विष्णोः परं रूपम्' इत्यादौ व्यतिरेकिनिर्देशेन पररूपस्य विष्णुभिन्नत्वावगमात् परशक्त्तिशब्देन पररूपस्यैव निर्देशात् "विष्णुशक्त्तिः' इत्यत्र षष्ठीसमास एव युक्त्त इति भावः । विभज्यनिर्देशः कृत इति । विभज्यस्य निर्देशो विभज्यनिर्देशः, विभक्त्तव्यनिर्देश इत्यर्थः । द्वितीयान्तो विभागशब्दः कर्मणि घञन्त इत्यर्थः । अयं भावः- यद्यपि पूर्ववाक्ये "मूर्तामूर्तविभागेन' इत्यत्र विभागशब्दो न कर्मार्थकः, तथापि पूर्ववाक्ये विभागशब्देन विभजनस्य प्रस्तुतत्वात् तत्कर्मण इह द्वितीयान्तविभागशब्देन परामर्शे नानुपपत्तिरिति । केचित्तु ननु विभज्यनिर्देशः मूर्तामूर्तशब्देनैव क्रियताम् । किं विभागशब्देनेत्याशङ्क्याह - मूर्तामूर्तविभागेनेत्युक्त्तत्वादितीति वदन्ति । अपि तु शक्यत्वाभिप्राय इति । "कृत्याश्च', "शकि लिङ् च' इति शक्यार्थे कृत्यप्रत्ययविधानात्, "न तद्योगयुजा शक्यम्' इति च प्रतिपादनादिति भावः । बहुव्यक्त्तिक्रोडीकारार्थमिति । सकलव्यक्त्तिक्रोडीकारार्थमित्यर्थः । "परशक्त्तिरूपम्' इत्यत्र रूपप्रतिसंबन्धितया परमात्मप्रतीतौ विलम्बादाह- परशकत्यात्मकं वेति । मूर्ते भगवतो रूपे इति । मूर्ते भगवतो रूपे सर्वापाश्रयनिस्पृहा । एषा वै धारणा प्रोक्त्ता यच्चितं तत्र धार्यते ।।' इति वचनार्थ इत्यर्थः । अन्यत्रास्यानर्हत्वकथनमिति । श्लोकान्तरेऽस्यानर्हत्वकथनमित्यर्थः । प्रकरणसिद्धिमेवोपपादयति - अन्ये तु पुरुषव्याघ्रेत्यादिना । बद्धनामेव शुद्धिविरहः प्रतिपाद्यते, न मुक्त्तानामित्याशङ्कय सिंहावलोकितकेनाह- अन्ये त्विति ग्रन्थेनेति । स्तम्बसमभिव्याहारादिति । ननु पर्यन्तपदवैयर्थ्यप्रसङ्गात् "स्तम्बपर्यन्ताः' इति वा "स्तम्बपर्यन्तम्' इति वा रूपप्रसङ्गेन "स्तम्बपर्यन्ताः' इति रूपासिद्धेश्च आङित्यस्य वाक्यस्मरणान्यतरार्थकत्वस्यैव युक्त्ततया "आङभिविधौ' इत्यस्यायुक्त्तत्वात् तत्सिद्धवत्कारेण स्तम्बसमभिव्याहारादित्युक्त्तिरयुक्त्तेति चेत्, उच्यते- आङित्यस्याभिविध्यर्थकत्वसंभवे गत्यभावकल्प्यस्य वाक्यस्मरणार्थकत्वस्यायुक्त्तत्वात् आङित्यस्य ब्रह्मशब्देन समासः । स्तम्बपर्यन्ता इति पृथक्पदम् । ततश्च समभिव्याहृतस्तम्बपर्यन्तपदे स्तम्बस्याभिविधित्वदर्शनात् आब्रह्मशब्देऽप्याङभिविधाविति भावः । भाष्ये- जगद्व्रह्मणोः सामानाधिकरण्येनैक्यप्रतीतेरेति । "ज्योतीषि विष्णुः' इत्यादिना सर्वस्य जगतः सामानाधिकरण्येनैक्योपदेशादित्यर्थः । न शुक्त्तिकाशकलेन सामानाधिकरण्यं दृष्टमिति । "सर्व जगत् ब्रह्म' इतिवत् "सर्वं रजतं शुक्त्तिः' इत्युपदेशादर्शनादित्यर्थः । तथा सति निषेधवचनस्यापीति । यदि विधिवाक्यमपारमार्थिकं भेदं परमार्थिकत्वेन बोधयेत्, तर्हि निषेधवाक्यमपि वस्तुतः पारमार्थिकमेव भेदमपारमार्थिकत्वेन किमिति न प्रतिपादयेदित्यर्थः । न केवलमाकारद्वय इति । त्वया हि सामानाधिकरण्यं बाधसापेक्षमित्युच्यते, मया तु सामानाधिकरण्यस्य बाधसापेक्षत्वप्रतिषेधमात्रं न क्रियते, प्रत्युत बाधविरोधित्वमपीत्युच्यते । अन्यरविरोधे सामानाधिकरण्यभङ्गप्रसङ्गादिति भावः । भाष्ये - जगञ्जन्मादिकारण ब्रह्मेत्यवसिते सति इतिहासपुराणाभ्यामुपबृंहणं कार्यमित्ययमर्थः "इतिहासपुराणाभ्यां वेदं समुपबृंहयेत्' इति वाक्येन ज्ञायत इति योजना । श्रुत्वोपबृंहणं कर्तव्यमिति "इतिहासपुराणाभ्याम्' इति श्लोकात् प्रतीयत इत्यर्थः । न चोपबृंहणं श्रवणानन्तर्यं नास्माद्वचनात् प्रतीयते, श्रुत्वोपबृंहयेदित्याद्यश्रवणात् उपबृंहयेत्' इत्येतावत एव श्रवणादिति वाच्यम, उपबृंहणस्य श्रुतार्थविशदीकरणरूपत्वेनोपबृंहणे श्रवणानन्तर्यलाभात् । ततश्च, "अवसिते सत्यस्माद्वाक्यादुपबृंहणं कार्यमिति ज्ञायत इति कथमुच्यते? श्रवणात् प्रागप्यस्माद्वाक्यादर्थावगतिसंभवादिति शङ्का पराकृता । केचित्तु पूवर्स्माद्वाक्यादर्थावगतिसंभवेऽप्यश्रुतवेदान्तस्य प्रवृत्त्यौपयिकोपबृंहणकर्तव्यताज्ञानस्यानुत्पत्तेः श्रवणानन्तरमेव प्रवृत्त्यौपयिकोपबृंहणकार्यताप्रतीतिरुत्पद्यत इत्यर्थ इति मन्यन्ते । भारतादिप्रबन्धविशेषश्रवणायेति । ननु न्यायसिद्धानुवादित्वे कथमस्य वाक्यस्य भारतादिप्रबन्धविशेषश्रवणप्रवर्तकत्वमिति चेत् - न; अनुवादकस्याप्यस्य वाक्यस्य "अक्षैर्मा दीव्यः कृषिमित् कृषस्व' इति वाक्यवत् स्वाभाविकप्रवृत्तिविषयविमुखीकरणद्वारेण प्रवृत्त्युपयोगाददोषात् । नन्वेवं तर्हीति । "मामयं प्रतरिष्यति' इति दृष्टार्थत्वप्रतिपादनमनुपपन्नमिति शङ्कार्थः । ततश्च दृष्टादृष्टरूपोभयविधप्रतिक्षेपकत्वं विरुद्धमिति न मन्तव्यम् । "किं ते कृष्वन्ति कीकटेषु गावः' इत्यादेरयमर्थः- हे मघवन् कीकटदेशेषु ते गावः किं कुर्वन्ति, न कचिदप्युपकारं कुर्वन्तीत्यर्थः । तदेवोपपादयति - आशिरं-प्रवग्यार्थं पयः न दुहन्ति, घर्म्यं प्रवर्ग्यार्थं घृतं न तापयन्ति, धर्मोपयुक्त्तं क्षीरं न प्रयच्छन्ति तद्देशस्थानां नास्तिकत्वात् । प्रमगन्दस्य कीकटाधिपतेः राज्ञः वेदः धनं नैचाशाखं नीचाशखिनगरस्थम् आभर रन्धय वर्धय इति । अयमर्थः द्राक् प्रतीयते । अत्र प्रमगन्दनामकराजवृत्तान्तप्रतिपादने नित्यायाः श्रुतेरनित्यार्थप्रतिपादकत्वेनाप्रामाण्यप्रसङ्गात् प्रमगन्दशब्देन प्रकृष्टं धमं मामागमिष्यतीति प्रमगन्द इति व्युत्पत्त्या वार्धुषिकः प्रतिपाद्यते । नैचाशाखशब्देन षण्डसंबन्धिधनं प्रतिपाद्यते । एवं च सति बार्धुषिकादीनां प्रवाहतो नित्यत्वात् नानित्यार्थसंयोगविरोधः । तथैव "अहल्यायै जार' इत्यत्रापि अह्नि लीयते इत्यहल्या रात्रिः, तस्या जारो जरणहेतुः सूयर्ः इत्यादिरेवार्थः । अतो नानित्यार्थसंयोगविरोधः । एवं च सति शब्दसाम्यात् प्रमगन्दाहल्यादिवृत्तान्तः स्फुरतीति चेत् सोऽविवक्षित एवेति मीमांसकानां स्थितिः । तद्वदेव वेदान्तभागेष्वपि नारायणपरब्रह्मादिशब्दप्रतिपन्नार्थेषु देवताविशेषादिष्वविवक्षितार्थत्वशङ्काव्युदासार्थमुपवृंहणं कार्यमिति प्रघट्टार्थः । पढइ परासरसद्दं सोवि जुआ सरसकव्वदुल्ललिओ । अह्मो कालस्स गई अह्मेवि णिअ पइं गमिअ ।।' छाया= अहो कालस्य गतिः वयमपि निजं पतिं गमिताः ।। इति पठ्यते । इदं चासत्काव्यालापप्रवणस्योपपत्तेः कालविशेषे विष्णुपुराणपाठबद्धादरतामात्मनश्च स्वैरविहारनिवृत्तिं च स्मृत्वा विस्मितायाः कस्याश्चिद्वचनम् । अतोऽन्यार्थप्रवृत्तत्वमस्येति द्रष्टव्म् । ननु पराशरपुराणेऽपि पराशरशब्दशब्दो भवत्येव । तत्र चामूलाग्रं शिवपारम्यमेव प्रदर्श्य (दृश्य)त इति चेत्- न ; तस्मिन् विष्णुपुराण इव पराशरशब्दशब्दप्रसिद्धयभावेन श्लोकस्थपराशरशब्दशब्देन विष्णुपुराणस्यैव विवक्षितत्वादिति भावः । ( विष्णुपुराणप्राशस्त्यम् ) अग्नेः शिवस्येति । संकीर्णाः सात्त्विकाश्चैव राजसास्तामसास्तथा । कल्पाश्चतुर्विधाः प्रोक्त्ता ब्रह्मणो दिवसाश्च ते ।।' इति कल्पानामेव सात्त्विकादिविभागकथनात् "सात्त्विकेष्वथ कल्पेषु' इति दर्शनात् "तामसेषु, राजसेषु' इत्येतत्सर्वं कल्पविशेषणम् । ततश्च तामसेषु कल्पेषु प्रकीतिर्तं ब्रह्मणा अग्निशिवमाहात्म्यं, राजसेषु कल्पेषु ब्रह्मणो माहात्म्यं प्रोक्त्तं विदुरित्यर्थः । यस्मिन् कल्पे तु इत्यस्यायमर्थः- उत्तरार्धे तस्य तस्येति श्रवणात् यस्य यस्यान्यादेः पुराणं माहात्म्यप्रतिपादकं यत् प्रोक्त्तं, तस्य माहात्म्यं माहात्म्यस्य प्रतिपादकं तदिति, तदिति पदमध्याहतर्व्यम्, पूर्वत्र यत्प्रोक्त्तमिति श्रवणात् । तस्य तस्य माहात्म्यप्रतिपादकं तत्पुराणम्, तत् तत्स्वरूपेण तस्य कल्पस्य स्वरूपमेव स्वरूपं यस्य; सात्त्विकत्वादिकं हि कल्पस्य स्वरूपम्; सत्त्वादिगुणप्रचुरेण ब्रह्मणा वर्ण्यत इति फलितार्थः । ततश्च तमःप्रचुरेण ब्रह्मणा अग्निशिवमाहात्म्यं वर्ण्यते, रजःप्रचुरेण ब्रह्ममाहात्म्यं, सत्त्वप्रचुरेण विष्णुमाहात्म्यमिति फलितार्थ इति द्रष्टव्यम् । केचित्तु "यस्मिन् कल्पे तु यत्प्रोक्त्तम्' इत्यत्र यद्दैवतमधिकृत्य पुराणं प्रवृत्तम्, तस्य माहात्म्यं तत्स्वरूपेण वर्ण्यत इत्यर्थ इति वदन्ति । अन्ये तु "तत्स्वरूपेण' इत्यत्र तदिति पृथक् पदम् । यस्म्ि कल्पे यत्पुराणं प्रोक्त्तं तस्य तन्माहात्म्यं तस्य स्वरूपेण वर्ण्यत इति योजना । एवं हि तस्य तस्येति षष्ठयन्तद्वयसाफल्यम् । तस्य च स्वरूपमसाधारणाकारः सत्त्वरजस्तमांस्येव । ततश्च सत्त्वरजस्तमोभिर्वर्ण्यत इत्यर्थ इति वदन्ति । ननु तत्रस्ते कारणात्मानो जाताः साक्षान्महेश्वरात् । ब्रह्मणा सर्गे हरिस्त्राणे रुद्रः संहरणे पुनः ।। तथाप्यन्योन्यमात्सर्यादन्योन्यातिशयार्थिनः । तपसा तोषयित्वा तु पितरं परमेश्वरम् ।। कल्पान्तरेऽसृजद्व्रह्मा विष्णुरुद्रौ जगन्मयः । कल्पान्तरे तथा विष्णुर्ब्रह्मरुद्रौ तथा हरः ।। नानेन तेषामाधिक्यं न्यूनत्वं वा कथंचन । तत्तत्कल्पान्तवृत्तान्तमधिकृत्य महर्षिभिः । तानि तानि प्रणीतानि विद्वांस्तत्र न मुह्यति ।।' इति पुराणवचनानुसारेण तत्तत्कल्पवर्तिपारमार्थिकवृत्तान्तप्रतिपादनमुखेन सकलपुराणप्रामाण्यप्रतिपादनपरमिदं वचनं किं न स्यात्? "तस्य तस्य तु माहात्म्यम्' इत्यत्र यस्मिन् कल्प इति पूर्वनिर्दिष्टकल्पपरामर्शस्योचिततया कल्पसंबन्धिमाहात्म्यमेव तत्स्वरूपेण तत्कल्पप्रवृत्तपुराणस्वरूपेण वण्यर्त इति वक्त्तुं शक्यत्वादिति चेत्- न; "त्रयस्ते कारणात्मनः' इति श्लोकस्य पूर्वैरनुदाहृतत्वेन प्रामाण्यस्य निश्चेतुमशक्यत्वात् । यस्मिन् कल्पे यत् पुराणं प्रोक्त्तम्, तस्य कल्पस्य माहात्म्यं तेन पुराणेन वर्ण्यत इत्यस्य विवक्षितत्वे तत्स्वरूपेण वर्ण्यत इत्यस्यायुक्त्तत्वाच्च यथोक्त्त एवार्थः । अन्यथाज्ञानविपरीतज्ञानेति । अन्यथाज्ञानं धर्मान्यथाभावज्ञानम् । विपरीतज्ञानं धर्म्यन्तरज्ञानम् । केचित्तु इमे संसर्गारोपतादान्यारोपरूपे, धर्म्यंशे भ्रान्तेरभावादिति वदन्ति । सत्त्वं लघु प्रकाशकमिति । "गुरुवरणकमेव तमः' इत्यत्र एवकारः सर्वत्र संबध्यते, सत्त्वं लघु प्रकाशकमिष्टं साङ्खयाचार्यैः । उद्गमनहेतुः गौरवप्रतिद्वन्द्वी हि धर्मो लाघवम्, यतोऽग्नेरूर्ध्वज्वलनम्, यतो वायोस्तिर्यग्गमनं च । तच्च लाघवं करणानां चक्षुरादीनां स्वस्वविषयप्रवृत्तौ हेतुः । अतः प्रकाशकं भवति । तद्धि सत्त्वं स्वयमक्रियत्वात् स्वकार्यं प्रति अवसीदति । तच्च रजसा उपष्टभ्यते प्रवत्यर्ते । अतः प्रवर्तकत्वद्रजः उपष्टम्भकम् । तत्र च हेतुश्चलत्वं । यतः स्वयं चलस्वभावं भवति, अतश्चाचलं चलयद्रजः प्रवर्तकम् । तादृशं च रजो गुरुणा आवृण्वता च तमसा तत्र तत्र प्रवृत्तिप्रतिबन्धकेन क्वचिदेव प्रवर्त्यत इति "गुरु वरणकमेव तमः' इत्युच्यते । वरणकं नियमनहेतुरित्यर्थः । सत्त्वरजस्तमसां प्रकाशप्रवृत्तिनियमार्थत्वात्सत्त्वस्य प्रकाशकत्वम्, तमसश्च गुरुत्वेन करणमान्द्यहेतुत्वं च सिद्धमिति भावः । तस्मान्नास्य वचनस्येति । वस्तुतस्तु सात्त्विके गारुडपुराणेऽस्य वचनस्योपलम्भादेतस्य तामसमात्स्यपुराणवचनस्य प्रामाण्यासिद्धावपि न क्षतिरिति द्रष्टव्म् । अनेन वचनेन सत्त्वादिमूलत्व इति । नन्वेवं द्वैताद्वैतग्राहिप्रमाणाविरोधेऽपि "जनै स्वकर्मास्तिमितात्मनिश्चयैः', "ततो हि शैलाब्धिधरादिभेदान्' इत्यादिप्रमाणानुसारात् द्वैतज्ञानस्य सर्वस्यापि दोषमूलत्वनिश्चयसंभवात् द्वैतग्राहिप्रत्यक्षस्याद्वैतश्रुतिपरिपन्थित्वं न स्यादिति चेत्- न; तेषां वचनानां भेदेप्रत्यक्षादेर्दोषमूलत्वप्रतिपादकत्वस्याद्याप्यसिद्धेः । "न ह्येतस्मादिति नेत्यन्यत्परमस्ति' इति । अस्यायमर्थः- "अथात आदेशो नेति नेति' इत्येवम्, इतिनेतिशब्दनिर्दिष्टादेतस्माद् ब्रह्मणोऽन्यत्परं नास्तीति । कारणवाचिशिवादिशब्दानामिति । "यदा तमस्तन्न दिवा न रात्रिर्न सन्न चासच्छिव एव केवलः', "शिव एको ध्येयः' इत्यादीनाम् "आकाशादेव समुत्पद्यन्ते' इत्यादिवाक्यतुल्ययोगक्षेमत्वादिति भावः । दश साहस्त्रसंमितमिति । षट्साहस्त्रप्रतिपादकवचनविरोधस्तु वृत्तभेदादिना, आधिक्यमात्रपरतया वा, सङ्खयाया अविवक्षितत्वेन वा समाधेयः । आश्रितेत्यानृशंस्यत इति । स्वयमाश्रिता । (?) अतो रामस्य स्वस्यामनृशंसतेति सीतावचनादिति भावः । तत्रापि यतो यथेति पदयोरिति । "यतो यथा बभूव' इत्यत्रेव "यतो यथा भविष्यति' इत्यत्रापीत्यर्थः । प्रश्नान्तरव्यवधानेनेति । इदमुपलक्षणम्; "यतश्चैतच्चाराचरम्' इति चशब्दादीनामपीति द्रष्टव्यम् । आत्मतया हि व्याप्तिरिति । यद्यपि "यन्मयम्' इति मयडर्थप्राचुर्यबलेन व्यापकत्वमात्रं सिध्येत्, नात्मत्वम्, अथापि सृष्टिलयसमभिव्याहारात् स्थितिहेतोर्व्यापकस्यैव प्रष्टव्यतया आत्मत्वसिद्धिरिति भावः । ननु यस्य यथोत्पत्तिस्थानत्वं तस्य तथा लयस्थानत्वं च सिद्धमिति लयस्थानतत्प्रकारप्रश्नावयुक्त्तावित्यत्राह- लयस्थानप्रश्न इति । सद्वारकत्वाद्वारकत्वेति । सद्वारकत्वं सिद्धान्ते; अद्वारकत्वं यादवभास्करमतयोः; कार्यभ्रमनिवृत्तिरूपत्वं शंकरमत इति विभागो द्रष्टव्यः । स च कर्तृभेदशङ्कानिबन्धन इति । लोके उत्पादकसंहर्त्रोर्भेददर्शनादिति भावः । "यत्प्रमाणानि भूतानि' इत्यादिप्रश्नश्लोकानां भाष्ये कण्ठतोऽनुपादाने हेतुमाह- स्वरूपप्रश्नश्लोकद्वयमिति । स्थितिलययोरकर्मकत्वात् "स्थितिलयकर्मभूतम्' इत्युक्त्तिरसंगता स्यादित्याशङ्कयाह - स्थितिलयशब्दाभ्यां रक्षासंहारौ विवक्षिताविति । इदमिति पदं व्याचष्टे- सामानाधिकरण्यप्रतिपन्नमित्यर्थ इति । अत्र केचित्- "इदं च तादात्यम्' इति भाष्ये इदंशब्दस्य सामानाधिकरण्यपरत्वं युक्त्तम् । तादात्म्यशब्दश्च तत्प्रतिपादकसामानाधिकरण्यपर एव व्याख्यातुमुचितः । तदात्म्यप्रतिपादकं सामानाधिकरण्यं जगदन्तर्यामिणो जगच्छब्दार्थस्य तच्छब्दार्थस्य परमात्मनश्चैक्यनिबन्धनम्; न तु व्याप्यव्यापकयोर्जगद्व्रह्मणौरैक्यनिबन्धनम् । "यन्मयम्' इति प्रश्नोत्तरत्वात् "जगच्च सः' इति सामानाधिकरण्यस्येति योजनैव स्वरसतः प्रतीयते । यदि च तादात्म्य शब्दः सामानाधिकरण्यप्रतिपन्नैक्यपरः, तदा "न तु व्याप्यव्यापकयोर्वस्त्वैक्यकृतम्' इति भाष्यस्यास्वारस्यम् । न हि तादात्म्यलक्षणस्यैक्यस्यैक्यनिबन्धनत्वशङ्कास्ति । अतस्तादात्म्यशब्द एव सामानाधिकरण्यपरतया योजनीयः । टीकाया अपि तत्रैव तात्पर्यमिति वदन्ति । व्याप्तिमात्रेण तादात्म्यं न दृष्टमिति । "गमनं घटः' इति सामानाधिकरण्यं न दृष्टमित्यर्थः । न त्वैक्यमिति भ्रमितव्यम्, शरीरात्मनोरपि तादात्म्यलक्षणैक्याभावादिति द्रष्टव्यम् । श्रुतिसिद्धत्वादिति भाव इति । व्याप्यत्वव्यापकत्वरूपविरुद्धधर्माध्यस्तयोरैक्यासंभवादिति भावः । ब्रह्माज्ञानवादिनोऽभिमतमिति । यद्यपि विकारार्थत्वमप्यभिमतं, तथापि यत इत्यनेन सिद्धत्वादिदमेव तस्याभिमतमिति भावः । ननु त्वन्मतेऽपि मयटः प्राचुर्यार्थत्वाश्रयणमात्रेणात्मत्वपर्यन्तार्थालाभात् तत्कल्पने च प्रतिपत्तिगौरवात् मयटो निरर्थकत्वमविशिष्टमित्यत आह- श्रुतार्थस्वीकारेणेति । असाधारणं दूषणमाहेति । अर्थवत्त्वे संभवत्यानर्थक्याश्रयणमन्याय्यमित्यस्य भेदाभेदवादिसाधारणत्वादिति भावः । ननु "विष्णुरेवेत्युत्तरमभविष्यत' इति भाष्यमयुक्त्तम् । किमत्र जगत्पदं न प्रयोक्त्तव्यमित्यभिप्रायः? उत एवकारः प्रयोक्त्तव्य इति? न प्रथमः, जगत् किम्?' इति जगद्धर्मिकप्रश्ने उत्तरस्यापि जगद्धर्मिकस्यैवोचितत्वात् । नाप्येवकारप्रयोगः, वाक्यं सावधारणम्' इति न्यायेन सिद्धेः । किंच जगद्विष्णुरेवेत्युत्तरं चासंगतम् । न हि शुक्त्तिरेव रूप्यमि त्युत्तरं क्वचिद् दृष्टचरमित्याशङ्कय मिथ्यैवेत्युत्तरमभविष्यत्, न तु विरुद्धाकारद्वयसामानाधिकरण्येनेति भाष्यतात्पर्यार्थं हृदि निधायाह- स्वार्थिकत्वपक्ष इत्यादिना । अन्यतराकारोपस्थापक इति । सत्यत्वमिथ्यात्वयोरन्यतराकारोपस्थापक इत्यर्थः विष्णुरित्यन्यतराकारोपस्थापकशब्द इति । "विष्णुरेव' इति भाष्ये विष्णुशब्दस्य न विष्णुत्वे तात्पर्यं, किंतु सत्यत्वमिथ्यात्वयोरन्यतराकारे तात्पर्यमित्यर्थः । प्रभूतं प्रचुरमित्यर्थ इति । यद्यपि काशिकायाम्, प्राचुर्येण प्रस्तुतं प्रकृतम्' इति व्याख्यातम् । तद्वयाख्यात्रा हारदत्तेनापि, वक्त्ति प्रकृतशब्दः तथापीह वचनग्रहणादयं विशेषो लभ्यते । वचनग्रहणं हि यादृशस्य प्रकृतस्य लोके मयङ्वचनं प्रत्यासन्नं तत्र यथा स्यादित्येवमर्थम्' इत्युक्त्तम् तथाप्यस्य ततोऽपि सुन्दरत्वादिदमेव ज्याय इति ध्येयम् । शङ्कते- यन्मयमित्यस्येति । आकारद्वयोपस्थापकसामानाधिकरण्यस्योत्तरत्वायोगादिति । यद्यपि "जगन्मिथ्या' इत्याकारद्वयोपस्थापकसामानाधिकरण्यस्योत्तरत्वं संभवति तथापि जगत् विष्णुरेवेति सामानाधिकुरण्यस्योत्तरत्वं न संभवतीत्यत्र तात्पर्यम् । न तु तस्य शरीरात्मभावनिबन्धनत्वायोगादिति । स्वार्थिकत्वमपास्तमिति पूर्वेणान्वयः । सामानाधिकरण्यस्य शरीरात्मभावनिबन्धनत्वायोगप्रसङ्गात् स्वार्थिकत्वं नापास्तम्, येन शरीरात्मभावनिबन्धनत्वस्याद्याप्यसिद्धत्वादन्योन्याश्रयः स्यादित्यर्थः । अर्थविरोध इति । जडाजडयोरैक्यविरोध इत्यर्थः । यन्मयमित्युक्त्तप्रश्नस्योत्तरत्वानुपपत्तिश्चेति । मयटोऽर्थवत्त्वाय विकारप्राचुर्ययोरेव प्रष्टुमुचितत्वादिति भावः । ननु न मयडवैयर्थ्यं, यन्मयमिति विकारप्रश्नसंभवादित्याशङ्कयाह- यत इत्युपादानस्य पृष्टत्वादिति । "निखिलहेयप्रत्यनीकता च बाध्येत', "सर्वाशुभास्पदं च ब्रह्म भवेत्' इत्यनयोः पौनरुक्त्त्यं परिहरति- सत्यसंकल्पेत्यादिनेति । असंकोचादेकेनैव पदेनोभयदोषप्रसङ्गोक्त्तिसंभवादन्यथा पौनरुक्त्तयं परिहरति- यद्वोभयलिङ्ककत्वहानिरित्यादिना । ननु "स्थापयिष्यते' इत्यर्थे कथं "स्थाप्यते' इत्यस्य साधुत्वमित्यत आह- अनन्तरभावित्वादिति । "वर्तमानसामीप्ये वर्तमानवद्वा' इत्यनुशासनादिति भावः । सप्तश्लोकी नमस्कारविषयामिति । अविकाराय शुद्धाय नित्याय परमात्मने । सदैकरूपरूपाय विष्णवे सर्वजिष्णवे ।। नमो हिरण्यगर्भाय हरये शंकराय च । वासुदेवाय ताराय सर्गस्थित्यन्तकर्मणे ।। एकानेकस्वरूपाय स्थूलसूक्ष्मात्मने नमः । अव्यक्त्तव्यक्त्तरूपाय विष्णवे मुक्त्तिहेतवे ।। सर्गस्थितिविनाशानां जगतो यो जगन्मयः । मूलभूतो नमस्तस्मै विष्णवे परमात्मने ।। आधारभूतं विश्वस्याप्यणीयांसमणीयसाम् । प्रणम्य सर्वभूतस्थमनन्तं पुरुषोत्तमम् ।। ज्ञानस्वरूमत्यन्तनिर्मलं परमार्थतः । तमेवार्थस्वरूपेण भ्रान्तिदर्शनतः स्थितम् ।। विष्णुं ग्रसिष्णुं विश्वस्य स्थितिसर्गे महाप्रभुम् । प्रणम्य जगतामीशमजमक्षरमव्ययम् ।।' इति सप्तश्लोकी । विस्तररूपत्वं च सिद्धमित्यर्थ इति । "अतः' इत्यस्य "संग्रहेणोक्त्तं विस्तरेण वक्त्तुम्' इत्यनेन संनिहितेनैवान्वय इति भावः । विस्तररूपत्वं सिद्धमित्यर्थ इत्युक्त्तिस्तु अन्वयफलितार्थाभिप्रायेति द्रष्टव्यम् । बाह्यस्थितिप्रश्नस्य चेति । मातापित्रादिक्रियमाणस्थितिप्रश्नस्य चेत्यर्थः । कण्ठोक्त्तार्थस्येति । आत्मत्वस्येत्यर्थः । वक्ष्यमाणमहाविस्तरस्येति । अत्र प्रथनस्य शब्दद्वारकत्वात् "प्रथने वावशब्दे' इति शब्दविषये घञः प्रतिषेधात् विस्तरेत्युक्त्तिः । ईक्षत्यानन्दमयेति । पूर्वार्धेन ईक्षत्यानन्दमयाधिकरणार्थभूतप्रकृतिजीववैलक्षण्यमुक्त्तम् । "सदैकरूपरूपाय' इत्यन्तरादित्याविद्यार्थ उक्त्त इति भावः । नृपनभोव्यावृत्तिरिति । विष्णुपदेन नृपव्यावृत्तिः, सवर्जिष्णुपदेन नभोव्यावृत्तिश्चेत्यर्थः । सर्वजिष्णुपदस्य नियन्तरिस्वारस्याभावाद्वयाप्तिबलादेव नियमनस्यार्थसिद्धेश्च जिष्णुपदं व्याप्यगतदोषास्पृष्टत्वपरं व्याचष्टे- यद्वा विष्णुशब्देनैवेति । कथं विष्णोः कारणत्वमिति । यद्यपि अविकाराय' इति श्लोके जगत्कारणत्वं नोक्त्तम् तथापि तथोक्त्तमिति द्रष्टव्यम् । विष्ण्वाख्यावतारविग्रहद्वारेति । विग्रहविशेषद्वारेत्यर्थः । देवमनुष्यादिशब्दव्यपदेशवदिति । रामादिविग्रहेषु सत्त्वादिगुणपरिणामविशेषभूतमनुष्यत्वाभावेऽपि मनुष्यसंस्थानसजातीयतया "रामो मनुष्यः' इति व्यपदेशवत् भगवच्छक्त्तिभूतजीवात्मभिः अत्मत्वेन सजातीयतयौपचारिकः शक्त्तिशब्दस्य व्यपदेश उपपद्यत इति भावः । केचित्तु शक्त्तिशब्दस्यौपचारिकत्वममृष्यन्तो देवादिशरीरकतया देवादिशब्दवाच्यत्ववत् शक्त्तिभूतजगच्छरीरके तस्मिन् शक्त्तिशब्दव्यपदेशो मुख्य इत्यभिप्राय इति वर्णयन्ति । "एकानेकस्वरूपाय सूक्ष्मस्थूलात्मने नमः' इति वक्त्तव्ये "स्थूलसूक्ष्मात्मने नमः' इत्युक्त्तिरयुक्त्तेत्याशङ्क्याह- धीस्थामिति । अनेकशब्दस्यात्यन्तसंनिहितत्वादिति भावः । अण्डान्तर्भूतसर्गादेरिति । "सर्गस्थित्यन्तकर्मणे' इत्युक्त्तत्वादित्यर्थः । अण्डबहिर्भूतेति । विष्णुं ग्रसिष्णुं विश्वस्य स्थितिसर्गे महाप्रभुम्' इति वक्ष्यमाणत्वादित्यर्थः । ननु इत्युत्तरश्लोको वा कालपरः किं न स्यादित्याशङ्कयाह - उत्तरश्लोकः समष्टिजीवपर इति । अवच्छेदकतया अवच्छेद्यतया चेति । जगतः कालपरिच्छेद्यत्वात् कालस्यावच्छेदकत्वं निमेषादिभिः परिच्छिन्नत्वादवच्छेद्यत्वमप्यस्तीति भावः । भव तीति भूतमिति । अकर्मकत्वात् कर्तरि क्त्त इत्यत्र तात्पर्यम्, न तु वर्तमानत्वेऽपीति द्रष्टव्यम् । क्षेत्रज्ञाव्यष्टिविशिष्टमिति । "ज्ञानस्वरूपम्' इति श्लोकस्यायमर्थः- ज्ञानस्वरूपम्-ज्ञानस्वरूपजीवशरीरकमित्यर्थः । अत्यन्तनिर्मलत्वादिकं च जीवद्वारा विशेषणम् । यथा "महोदारः, महाप्राज्ञः' इत्यादौ महत्त्वस्यौदार्यज्ञानद्वारान्वः । न च साक्षादेवान्वयोऽस्त्विति वाच्यम्, परमात्मनि साक्षान्निर्मलत्वस्य "अविकाराय शुद्धाय' इत्यादिवाक्यप्रतिपन्नत्वात् सर्वज्ञे तस्मिन् भ्रान्तिदर्शनतः स्थितत्वस्य च साक्षाद संभवात् सद्वारक वक्त्तव्य इति । यदि निर्विशेषज्ञानस्वरूपब्रह्माधिष्ठानभ्रमप्रतिपादनपरं शास्त्रमिति भाष्ये शास्त्रपदस्य "ज्ञानस्वरूपम्' इति श्लोकमात्रपरत्वमभिप्रेत्य तस्य परोक्त्तार्थपरत्वे उपसंहारविरोधप्रतिपादनपरतया यदीत्यादिभाष्यं व्याख्याय शास्त्रशब्दस्य एकश्लोकमात्रपरत्वमनुचितमिति मत्वा प्रवर्तिष्यमाणप्रश्नोत्तरानुपपत्तिपरतया व्याचष्टे- यद्वा शास्त्रारम्भोपयोगीति । स्वयं निर्गुण इति छेदः । कर्मवश्यत्वकर्मसंबन्धार्हत्वयोः पर्यायत्वं परिहरति- अकर्मवश्यत्वं मुक्त्तस्यापीत्यादिना । ब्रह्मण एव वस्तुत्वात् ब्रह्मणः शक्त्तय इति निर्देष्टव्ये ब्रह्मणो भावशक्त्तय इति निर्दशो न युक्त्त इत्याशङ्कयाह- निर्देशो ब्रह्मतादात्म्यमिति निर्देशवदिति । ब्रह्मात्मकमिति वक्त्तव्ये ब्रह्मशब्दनिर्दिष्टस्य पुनरपि तच्छब्देन परामर्शवदित्यर्थः । तादात्म्यशब्दस्याभेदपरत्वात् ब्रह्मतादात्म्यमित्यत्र नानुपपत्ति;, प्रकृते तु, "ब्रह्मणो भावशक्त्तय' इत्युक्त्ते भावस्य ब्रह्मण इत्यर्थो न लभ्यते, न हि घटस्य भावरूपमित्युक्त्ते भावस्य घटस्येत्यर्थो लभ्यते इति चेत्- सत्यम्, समासैकदेशस्य नान्यविशेषणत्वं, तथापि शिवस्य भागवतः' इत्युक्त्ते शिवस्य भगवत्त्वलाभवत् ब्रह्मणो भावशक्त्तय इत्युक्त्ते अर्थात् ब्रह्मण एव भावरूपत्वं पर्यवस्यतीति भावः । एतदस्वरसादेवाह- यद्वा ब्रह्मणो भावशक्त्तय इति । अतत्पर्यन्तो मिथ्येत्यर्थ इति । त्वमेव स्वनिष्ठः । त्वदन्यः स्वनिष्ठो नास्तीत्यर्थः । ततश्च परमार्थशब्दः स्वनिष्ठपरः । परमः=उत्कृष्टोऽर्थः परमार्थः । स्वतन्त्र इति यावत् । व्याप्यत्वसहचरितं हीति । व्याप्यत्वविशेषितमित्यर्थः । शरीरलक्षणद्योतकमिति । यस्य चेतनस्येत्युक्त्तशरीरलक्षणद्योतकमित्यर्थः । जगच्छरीरकेति संबुद्धिः । अतत्पर्यन्तस्येति । अतच्छरीरकस्येत्यर्थः । परमार्थशब्दस्य परमप्रयोजनवचनसंभवे स्वनिष्ठवस्तुपरत्वमयुक्त्तमित्यस्वरसादाह- यद्वा एकशब्दः प्राधान्यपर इति । असहायपदव्यवच्छेद्यं हीति । नन्वन्यप्रधानासहायसंख्यासाधारणवाचिन एकशब्दस्यासहायपदव्यवच्छेद्यमर्थान्तरमपि संभवति, न तु प्रधानत्वमेवेति कथमिदमसहायपदमेकशब्दस्य प्रधानार्थकत्वं ज्ञापयेदिति चेत्- न । "असहाये' इति विशेषणस्यार्थान्तरसंभवमात्रसूचकत्वात् । "ष्णान्ता षट्' इति सूत्रे महाभाष्ये "एकशब्दोऽयं बह्वर्थः । अस्त्यसहायवाचीएकाग्नयः एकहलः इति । अस्ति संख्यार्थः एकः द्वौ बहव इति । अस्त्यन्यार्थे वर्तते प्रजामेका रक्षत्यूर्जमेका' इत्युक्त्तेः । "एके मुख्यान्यकेवलाः' इति निघण्टूक्त्तेश्चेति भावः । भाष्ये "त्वदात्मकमेवेदं सर्वमिति त्वदन्यः कोऽपि नास्ति' इत्युक्त्तमयुक्त्तम्, तदात्मकस्यैव जगतस्तदन्यत्वादित्याशङ्क्य शेषपूरणेन व्याचष्टे- त्वदन्योऽत्वदात्मक इति । अत्वदात्मकः । स्वनिष्ठ इत्यर्थः । ननु श्लोकार्धैकदेशश्चोक्त्तार्थोपपादक इत्याहेत्यवतारिका न युक्त्ता, "अत इदमुच्यते' इत्यादिभाष्येण श्लोकार्धैकदेशशब्दविवक्षितस्य महिमशब्दमात्रस्योपपादकत्वाकथनात्, सर्वव्याप्तेरप्युपपादकतयोपन्यासादित्याशङ्कयाह- महिम्नो व्याप्तिरूपत्वादिति । सर्वमिथ्यात्वे सर्वव्याप्तिर्नोपपद्यत इति न भाष्याभिप्रायः । अपितु सर्वव्याप्तिवर्ा भवतु; यकिंचिद्वयाप्तिर्वा भवतु; अन्यत् वा भवतु । न तस्य महिमत्वप्रतिपादनमुचितमित्यत्रैव भाष्यसंरम्भ इति भावः । प्रयुक्त्तपदाविवक्षाकथनमस्वरसमित्याशङ्कयाह- यद्वा व्याप्तेरुक्त्तार्थोपपादकत्वमिति । भाष्ये- न केवलं वस्तुतस्त्वदात्मकं जगत् इत्यत ऊर्ध्वं "तत्र' इति शब्दोऽध्याहर्तव्यः । ततश्च वस्तुतो यत् त्वदात्मकं जगत् तत्रेत्यर्थः । एतेन "वस्तुतस्त्वदात्मकं जगत्' इत्यस्यांशस्य भ्रान्तिदर्शनाकारप्रदर्शकत्वासंभवात् वस्तुतस्त्वदात्मके जगति' नान्यथेति शङ्का पराकृता । मामेभ्यः परमव्यममित्यत्रेति छेदः । नन्वपरोक्षस्य देहात्मभ्रमस्य शास्त्रजन्यज्ञानेव परोक्षेण बाधाभ्युपगमे द्वैतग्राहिप्रत्यक्षस्यापि शास्त्रजन्यज्ञानेन बाधः किं न स्यादिति शङ्काम्, सादृश्यादिरूपभ्रमहेत्वभावात् कथं देहात्मभ्रम इति शङ्कां च परिहरन् देहात्मभ्रममुपपादयति- देहात्मभ्रमश्च संसर्गकृत इति । यथा "जलमुष्णम्' इति प्रत्यक्षं तेजोद्रव्यसंपर्कात् दोषसाहित्यात् शङ्कितदोषं सत् जलस्य शैत्यस्वभावत्वग्राहकशास्त्रेण बाध्यते इत्यर्थः । (भावः) । न चैवं ब्रह्मप्रपञ्चयोरप्युपादानोपादेयभावेन परस्परसंसृष्टतया ब्रह्मगतसत्त्वप्रतीतिः प्रपञ्चे किं न स्याति वाच्यम्, ब्रह्मसंसगर्स्यैव दोषत्वे अद्वैतशास्त्रमसदेव अप्रमाणमेव अव्यावहारिकमेव सत्त्वेन प्रमाणत्वेन व्यावहारिकत्वेन च गृह्यत इति शङ्कितदोषतया तदपि न बाधकं स्यात् । किं च प्रपञ्चस्य सत्त्वाभावे ब्रह्मसंसर्गस्याप्यसंभवेन तस्य दोषत्वाभावादित्यन्यत्र विस्तरः । अनुभवसाधनयोगयोग्येति भाष्यम् । अनुभवसाधने ध्यानयोगे योग्यानि परिशुद्धानि मनांसि येषां ते तथोक्त्ताः । योग्यतायां च परिशुद्धिर्हेतुः । परिशुद्धौ च कर्मयोगो हेतुरित्येवंपरतया व्याख्याययोगयोग्येत्यत्र तृतीयातत्पुरुषो विवक्षितः । योगशब्दश्च कर्मयोगपरः । योग्यतापरिशुद्धयोश्च भेदाभावात् पूर्ववत्तयोर्हेतुहेतुमद्भावश्च न विवक्षितः । योग्यपरिशुद्धेति व्यपदेशश्च "घटजननयोग्यदृढदण्डः' इतिवदुपपन्न इत्यभिप्रयन्नाह- योगेन योग्यता परिशुद्धिरिति वार्थ इति । अखिलजगच्छब्देनाचिद्रूपं जगद्विवक्षितमिति । अत्र केचित्- पूर्वश्लोक इव चिद्रूपजगद्विवक्षायामपि न दोषः । चिद्रूपं जगत् ज्ञानात्मकं पश्यन्तीत्युक्त्तेऽपि दोषाभावात् । यद्वा पूर्वश्लोकेऽपि जगच्छब्दोऽचित्पर एव । ततश्चार्थस्वरूपं जगत् देवमनुष्यादिरूपं ज्ञानस्वरूपमात्मस्वरूपं पश्यन्तः देहात्मभ्रमवन्त इत्यर्थः । ततश्च जगच्छब्दद्वयस्यापि न वैरूप्यमित्यपि वदन्ति । प्रथमश्लोकसंक्षिप्तमित्यादि । अयमर्थः- प्रथमश्लोकं संक्षिप्तं तच्छ्लोकमात्रविषयतयोक्त्तमनुक्त्तदूषणैः सह पौनरुकत्यार्थविरोधशास्त्रतात्पर्यविरोधैः सह विस्तरेण सर्वश्लोकसाधारणतया आहेत्यर्थः । सर्वश्लोकसाधारणमित्येतत्तु विस्तरशब्दविवरणम् । न तु संक्षेपविस्तरशब्दयोर्दूषणस्वरूपसंक्षेपविस्तरपरत्वम् । दूषणस्वरूपं हि प्रथमश्लोके त्वमित्यादिपदानां लक्षणा, महावराहस्य स्तुतिप्रकरणविरोध इति विस्तरेणोक्त्तम्; उत्तरत्र तु पदानां लक्षणा, प्रकरणविरोध इति संक्षेपेण । अतो यथोक्त्त एवार्थः । अवान्तरप्रकरणेति । अवान्तरप्रकरणस्योपक्रमोपसंहारादिविरोध इत्यर्थः । ( प्रकाराद्वैतप्रकार्यद्वतैविवेकः ) वक्ष्यमाणश्लोकस्थेति । "यद्यन्योऽस्ति परः कोऽपि' इति श्लोकस्यथान्यपरशब्दस्वभावाच्चेत्यर्थः । प्रकाराद्वैममेवेति । एकप्रकारकत्वमित्यर्थः । पुरोडाशविधिवदिति । अष्टकपालपुरोडाशद्रव्यकाग्निदेवताकयागवदित्यर्थः । पौर्णमास्यधिकरणे आग्नेयस्याष्टाकपालपुराडाशस्य विधेः प्रत्याख्यातत्वादिति द्रष्टव्यम् । प्रतिबन्धकाभावे सतीति । सुखादिप्रतिसंधानप्रतिबन्धकाभावे सत्यपि सुखादिप्रतिसन्धानाभावो व्यवस्थेत्यर्थः । मयट् स्वार्थिक इति । "तस्यात्मपरदेहेषु' इति श्लोकस्यायमर्थः- सतोऽपीति "षष्ठो चानादरे' इत्यनादराधिक्ये भावलक्षणे द्योत्ये षष्ठो । आत्मपरदेहेषु सत्तामनादृत्य एकमयं समानमेकरूपं विज्ञानलक्षणमात्मस्वरूपमेव परमार्थो भवतीत्यर्थः । श्रीविष्णुचित्तार्यैस्तु "सतोऽपि ज्ञानम्' इति व्यतिरेकनिर्देशस्वारस्यात् ज्ञानशब्दोऽयं धर्मभूतज्ञानपरतया व्याख्यातः । मयट्स्वार्थिकत्वस्यास्वरसत्वादाह- यद्वा एकशब्दो भावप्रधान इति । ऐकार्थ्यं दर्शितमिति । वचनयोरविरोधः प्रदर्शित इत्यर्थः । अविरोधप्रदर्शनप्रकारश्च, "प्रत्यस्तमितभेदम्' इति श्लोकभाष्यव्याख्यायां ग्रन्थकृता कृतो द्रष्टव्यः । एकवचनं नोपपद्यत इति । इदमुपलक्षणम् । "सतोऽप्येकमयम्' इत्येकवचनं नोपपद्यत इति द्रष्टव्यम् । देहशब्देऽप्येकवचनं स्यादिति । ततश्च "तस्यात्मपरदेहेषु' इति बहुवचनं नोपपद्यत इति भावः । स्थानत्रय इति । "अन्यः परः' इत्येकं स्थानम् । "एषोऽहम्' इति द्वितीयम् । "अयं चान्यः' इति तृतीयम् । ननु- अहंत्वतदन्यत्वाभ्यां वैषम्यं वक्त्तुं शक्यम् । न चाहंत्वमपि परमात्मन्यास्त इति वाच्यम्, तथा सति "अहं ब्रह्मास्मि' इत्यादीनामहमर्थब्रह्माभेदप्रत्यायकानां जीवब्रह्मभेदप्रत्यायकत्वशङ्काया एवाभावेन तत्परिहाराय यत्नो न कर्तव्यः स्यात् । अहंशब्दस्यात्मशब्दापरपर्यायतया आत्मत्वजातेः सकलजीवपरमात्मसाधारणतया अहंत्वमादीनामात्मत्वमात्रप्रवृत्तिनिमिकत्वेन तत्त्वमसि', यत्नोऽपि विफलः स्यादित्यस्वरसादाह- पूर्वं देवादिष्विति । अन्यादृशाकार इत्युक्त्तमिति । "अयमेतदाकारः, अयमन्याकारः' इति निर्देष्टव्ये "अन्यादृशाकारः' इत्युक्त्तेः आकारेऽपि सुसदृशत्वमात्रमेव, न त्वैक्यमस्तीति भावः । सर्वथा साम्याभ्युपगमे हीति । एकत्वाश्रयत्वेनापि साम्याभ्युपगम इत्यर्थः । भेदः षड्जादिसंज्ञित इति पाठे सत्यपीति । संज्ञाभेद इत्युक्त्ते यथैकस्य घटस्य घटकलशादिसंज्ञाभेदः, एवं षड्जादिसंज्ञाभेदमात्रमेव, न तु संज्ञिभेदोऽस्तीति न मन्तव्यम् । संज्ञाभेदाधीनत्वात् संज्ञिभेदस्य । "तदधीनत्वात्ताच्छब्द्यम्' इति न्यायेन भाष्ये संज्ञाभेदशब्देन संज्ञिभेद एवोपचर्यत इति भावः । ननु षड्जादिसंज्ञासंबन्धग्रहः केनचिदितरव्यावृत्ताकारेण गृहीत एव धर्मिणीति वक्त्तव्यम्; ततश्च संज्ञा भेदमन्तरेणापि भेदकाकारस्याभ्युपगन्तव्यत्वात् कथं तदेकभेदत्वमिति चेत्- सत्यम्; संज्ञासंबन्धो भेद्रप्रतीतौ प्रायेण हेतुरित्यत्र तात्पर्यात् । दार्ष्टान्तिकेऽपि तथैवेति । दृष्टान्ते भेदसिद्धेर्दाष्टान्तिकेऽपि तथैव भवत्वित्यर्थः । यत्र त्वाकाशदृष्टान्त इति । यथैकस्याकाशस्य कालभेदेन रूपभेदवत्त्वम्, तथैकस्यैवात्मन कालभेदेन देवादिभेदवत्त्वमित्येतावानेवेह वक्त्तव्योऽर्थः । ततश्च कस्या व्यक्त्तेः पूर्वत्वम्, कस्या व्यक्त्तेः परत्वं, कुत्र व्यक्त्तावुपदेशः, कुत्र वातिदेश इत्यादिविचारे न सन्नद्धव्यमिति द्रष्टव्यम् । वेदान्तिभिर्नभसो निरवयवत्ववाद इति । अत्र निरवयवत्वेन वादो निरवयवत्ववादः । तस्य च कर्म नभः; ततश्च "उभयप्राप्तौ' इति नियमात् कर्तरि तृतीयासंभवात् तृतीयाया नानुपपत्तिरिति द्रष्टव्यम् । नभस्यंशभेदाभिप्रायेणेति । न चैवं जीवानामप्याकाशवत् प्रदेशभेदमात्रत्वं स्यात्, तच्चात्मैक्यवादिनोऽपि संमतमेवेति वाच्यम्; सुखदुःखव्यवस्थाद्यनन्यथासिद्धभेदग्राहकप्रमाणेन भेदसिद्धेरित्यत्र तात्पर्यात् । तत्रैव साम्यदृष्टान्ताभिधानादिति । न च "यथाग्निरग्नौ संक्षिप्तः समानत्वमनुव्रजेत्' इत्यत्र साम्यमात्रस्य प्रागपि सिद्धतया समानत्वमित्यस्यैक्यमेवार्थः समाश्रयणीय इति वाच्यम्, ऐक्यस्य बाधितत्वेन भेदकाकारविशेषप्रहाणेन साम्यविशेषस्यैव तदर्थत्वात् । अध्यायचतुष्टयोक्त्तमिति । द्वितीयांशत्रयोदशाध्यायप्रभृत्यध्यायचतुष्टयेनोक्त्तमित्यर्थः । अन्यथा तत्सामानाधिकरण्येनेत्यनन्तरोक्त्तिविरोधादिति । अन्यथा=ज्ञानाकारमात्रपरामशिर्त्व इत्यर्थः । तं भेदमोहमिति । देवाद्याकारहेतुकं भेदमोहमित्यर्थः । ननु आत्मस्वरूपम्' इत्यस्यैवोपलक्ष्यवाचितया अहं त्वं सर्वमिति त्रयाणामपि पदानामित्यादिना । आत्मस्वरूपपदस्य श्लोकं सर्वशब्दमात्रेण सामानाधिकरण्यं दृश्यत; तत् कथमहंत्वंशब्दयोरात्मस्वरूपपदसामानाधिकरण्यमित्याशङ्कायामाह - अहंत्वमर्थसजातीयेति । अहत्वमर्थसजातीयार्थवाचिसर्वशब्दस्यात्मस्वरूपशब्देन सामानाधिकरण्यदर्शनात् अहंत्वंशब्दयोरपि तत्सामानाधिकरण्यं फलितमिति ज्ञापनार्थं "सर्वमेवैतदात्मस्वरूपम्' इति सर्वशब्दस्यापि सहोपादानं कृतं भाष्य इति भावः । अत्र सर्वशब्दस्याहंत्वमर्थवचनसामार्थ्ये सत्यपि गोबलीवर्दन्यायमभिप्रेत्याहंत्वमर्थसजातीयवाचित्वोक्त्तिरिति द्रष्टव्यम् । इदं चोपलक्षणम् । परमते "सोऽहं स च त्वम्' इत्यत्रापि "सः' इत्यस्यात्मस्वरूपपरामर्शितयोपलक्ष्यसामानाधिकरण्यस्य परेणाभ्युपेतत्वादिति द्रष्टव्यम् । लक्षणयास्त्विति चेदिति । अहं-त्वमादिशब्दानामन्तःकरणविशिष्टात्मवाचिनां विशेष्यस्वरूपमात्रे लक्षणा; यथा "घटाकाश एव महाकाशः' इत्यत्रेति भावः । प्रक्रमस्थस्योपलक्ष्यपदस्योपलक्ष्यवाचिशब्दलक्षकत्वापेक्षयोपसंहारगतस्य आत्मस्वरूपमित्यनेन' इत्यस्यात्मस्वरूपमित्युक्त्तेनार्थेनेत्यर्थपरत्वं युक्त्तमित्यन्यथा व्याचष्टे- यद्वा अनेनेति पदमुपलक्ष्यविशेषणमिति । न तूपलक्ष्यवाचिपदविशेषणमिति भावः । नन्वस्यां योजनायां "सर्वमेतदात्मस्वरूपम्' इत्यस्य स्थलनिर्देशप्रदर्शनोपक्षीणत्वात् अहंत्वंशब्दसामानाधिकरण्यहेतोः सर्वशब्दसामानाधिकरण्यस्यानुक्त्तिरित्याशङ्कयाह - अस्यां योजनायामिति । यद्यपि पूर्वयोजनायामपि सर्वशब्दसामानाधिकरण्यप्रदर्शनमर्थसिद्धमेव, तथापि शब्दपरत्वे "सर्वमेतदात्मस्वरूपम्' इत्येतत् सर्वशब्दसामानाधिकरण्यप्रदर्शनपरं भवेत् । द्वितीययोजनायां तूपलक्ष्यनिर्देशस्थलप्रदर्शनमात्रपरमिति वैषम्यम् । द्वितीययोजनायाम् "अहंत्वमादिशब्दानाम्' इत्यत्राहंत्वमादयः शब्दा येषां त इति व्युत्पत्त्या अर्थपरत्वं द्रष्टव्यम्, शब्दस्यार्थसामानाधिकरण्यासंभवात् । ननूपलक्षणत्वेऽपि सामानाधिकरण्यं लक्षणया "घटाकाशो महाकाशः' शाखाग्रं चन्द्रमाः' इत्यादिना द्रष्टमित्याशङ्कयाह- यद्यं त्वमादिशब्दा इति । तथापि इत्यनेनैव सामानाधिकरण्यस्य सिद्धत्वात् अहंत्वमादिसामानाधिकरण्यं व्यर्थमित्यर्थः । सिद्धान्तेऽहमादिशब्दानां प्रयोजनमाह - अहंशब्दस्यापेक्षिकेति । प्रत्यकत्वमात्रस्य प्रवृत्तिनिमित्तत्वे सर्वेषां स्वात्मनां स्वात्मानं प्रति प्रत्यकत्वात् परामात्मन्यप्यहंशब्दप्रयोगप्रसङ्ग इत्याशङ्कय प्रत्यकत्वस्य प्रवृत्तिनिमित्तत्वेऽपि स्वतन्त्रशब्दोच्चारयितृत्वमुपाधिरित्यभिप्रेत्याह- आपेक्षिकेति । प्रकृतेति । द्वितीयांशत्रयोदशाध्यायमारभ्य प्रस्तुतत्वादित्यर्थः । अयमस्य श्लोकस्यार्थः- अहमपि ज्ञानैकाकारः स आत्मा, त्वमपि तादृशः, सर्वमेतदात्मस्वरूपमपि ज्ञानैकाकारम् । अत आत्मसु देवाद्याकारेण भेदमोहं परित्यजेति । प्रथमं किमात्मस्वरूपैक्यपरमिति । मुक्त्तपरैक्यं पश्चाद् दूषयिष्यत इति प्रथमशब्दाभिप्रायः । द्वा सुपर्णाविति । सुपर्णसाम्यात् सुपर्णौ । सयुजौ = सर्वदा सह वर्तमानौ । सत्त्वं ह्यन्तःकरणमिति छेदः । येनेतीत्थंभावे तृतीयेति । उक्त्तयुक्त्तिबलात् दुर्बलाप्युपपदविभक्त्तिः सोढव्येति भावः । द्वावपि कर्तृविशेषाविति । "स्वतन्त्रः कर्त्ता', "तत्प्रयोजको हेतुश्च' इति द्वयोरपि कर्तृसंज्ञाविधानादिति भावः । चशब्देनोक्त्तमिति । तथाच श्रुतिरित्यत्रेति भावः । तच्च तत्र सुस्पष्टम् । ( मुक्त्तावप्यनैक्यम् ) निराकरणपरत्वाच्च प्रकरणस्येति । धर्माय त्यज्यते किंनु परमार्थो धनं यदि । व्ययश्च क्रियते यस्मात् कामप्राप्त्युपलक्षणः ।। (2-14-17) पुत्रश्चेत् परमार्थः स्यात् सोऽप्यन्यस्य नरेश्वर । परार्थभूतः सोऽन्यस्य परमार्थो हि तत्पिता ।। एवं न परमार्थोऽस्ति जगत्यत्र नराधिष । परमार्थो हि कार्याणि कारणानामशेषतः ।। राज्यादिप्राप्तिरत्रोक्त्ता परमार्थतया यदि । परमार्था भवन्त्यत्र न भवन्ति च वै ततः ।। ॠग्यजु सामनिष्पाद्यं यज्ञकर्म मतं तव । परार्थभूतं तत्रापि श्रूयतां गदतो मम ।। यत्तु निष्पाद्यते कार्यं मृदा कारणभूतया । तत् कारणानुगमनाज्जायते नृप मृन्मयम् ।। एवं विनाशिभिर्द्रव्यैः समिदाज्यकुशादिभिः । निष्पाद्यते क्रिया या तु सा भवित्री विनाशिनी ।। अनाशी परमार्थस्तु प्राज्ञैरभ्युपगम्यते । तत्तु नाशि न संदेहो नाशिद्रव्योपपादितम् ।। तदेवाफलदं कर्म परमार्थो मतस्तव । मुक्त्तिसाधनभूतत्वात् परमार्थो न साधनम् ।। ध्यानं नैवात्मनो भूप परमार्थोर्थशब्दितम् । भेदकारि परेभ्यस्तत् परमार्थो न भेदवान् ।। परमात्मात्मनोर्योगः परमार्थ इतीष्यते । मिथ्यैतदन्यद् द्रव्यं हि नैति तद्द्रव्यतां यतः ।। तस्माच्छ्रेयांस्यशेषाणि नृपैतानि न संशयः । परमार्थस्तु भूपाल संक्षेपाच्छ्रूयतां मम ।। एको व्यापी समः शुद्धो निर्गुणः प्रकृतेः परः ।।' इति प्रकरणस्येत्यर्थः । संक्षेपविस्तराभ्यां त्विति । इत्युक्त्तस्ते मया खाण्डेक्य परिपृच्छतः । संक्षेपविस्तराभ्यां तु किमन्यत् क्रियतां तव ।।' इति श्लोकः । अयं सम्यगर्थं इति । "यथाग्निसङ्गात् कनकम्' इति स्मृत्यानुगुण्यादिति भावः । "आत्मभावं नयत्येनम्' इत्यत्रात्मशब्दस्य ध्येयब्रह्मापरत्वमाकर्षकपरत्वं चेति प्रथमा व्याख्या । आत्मशब्दस्य ध्यातृपरत्वमिति द्वितीया । पक्षद्वयेऽप्याकर्षकशब्दो योगिकव्युत्पत्त्या अग्निपरः । उत्तरेषु त्रिष्वपि पक्षेष्वयस्कान्त परः । आत्मशब्दस्य ध्येयपरत्वमेव, भावशब्दश्चेष्टापर इति तृतीया व्याख्या । आत्मशब्दो लोहध्यात्रोर्दृष्टान्तदार्ष्टान्तिकयोर्निष्कृष्टस्वरूपपर इति चतुर्थी । आत्मशब्दो ध्येयाकर्षकपरः । भावशब्दश्च प्राप्तिवचन इति पञ्चमीति निष्कर्षो द्रष्टव्यः । अनुसंचरन्नित्यनेन भेदो ेदर्शित इति । अनुशब्देन मुक्त्तसंचारस्य परमात्मसंचारपाश्चात्यत्वकथनादिति भावः । समानशब्दोऽप्यैक्ये प्रयुज्यत इति । ननु वाक्शब्दपर्यायगोशब्दस्य किरणे प्रयोगो न वाक्शब्दस्य किरणार्थत्वसाधकः अप्रयोजकत्वात् । अतः परिहारग्रन्थे सामानाधिकरण्यशब्दविचारोऽपि न युक्त्त इति चेत्- न । समशब्दाधिकार्थस्य समानशब्देऽद्याप्यसिद्धया तथोक्त्तयुपपत्तेः । मुख्यार्थत्वेऽभ्युपगतेऽपीति । हरिशब्दस्य भेकादिष्विवेति भावः । स तु साधारण्यार्थ इति । सादृश्यवाचिना शब्देन लक्षणया साधारण्यं प्रतीयत इत्यर्थः । लक्षणया तत्सिद्धप्रकारमुपपादयति- तथाहीति । साधारण्यस्यानेकनिरूप्यत्वादनेकप्रतियोगिकेत्युक्त्तम् । पुत्रं प्रति मातुः, श्वशुरं प्रति स्नुषाया एकस्या एव पुत्रश्वशुरौ प्रति साधारण्याभावात् एकरूपेत्युक्त्तम् । ताभ्यां संबन्धि धनमिति । ततश्च समशब्दार्थीभूतसदृशसंबन्धित्वं साधारणस्यास्तीति लक्षणात्वजभूतमुख्यार्थसंबधिबीसत्त्वात् लक्षणोपपद्यत इति भावः । सादृश्यस्य साधारणधर्मायत्तत्वात् सादृश्यवाचिशब्दः सादृश्यनिर्वाहके साधारणे वर्तत इति निष्कर्षः । एवं दृष्टान्ते समानाधिकरणसमकालादिस्थलेऽप्यमुमर्थं शिक्षयति- तथा नीलत्वोत्पलत्वे इति । द्वाभ्यां संयोगित्वेनेति । ययोः समकालत्वमुच्यते, ताभ्यां द्वाभ्यामित्यर्थः । द्रव्यकालादिषु समसमानादिशब्दा इति । यद्यपि सामानाधिकरण्यं "समकालवर्ती' इत्युदाहरणानुसारेण काले समशब्दस्य द्रव्ये समानशब्दस्य चोपपाद्यतया द्रव्यकालादिषु समानसमशब्दा इत्येव वक्त्तुमुचितम्, तथाप्यल्पाच्तरत्वात् क्रमाविवक्षणाद्वा नानुपपत्तिरिति द्रष्टव्यम् । युज्यत इति युगिति । अत्र केचित्- संबन्धार्थस्य "युजिर् योगे' इत्यस्य रौधादिकस्य कतर्रि युज्यत इति रूपस्याभावात् समाध्यर्थस्य च युजेः कर्तर्येतद्रूपसंभवेऽपि तस्यार्थस्य प्रकृतासंगतेः प्रकृतासंगेतः युजिर् योगे' इत्यस्यैव कर्मण्येतद्रूपमिति वक्त्तव्यम् । तत्र च वा "सत्सूद्विषा' इत्यादिना "किष् च' इत्यनेन वा किपो वा कतर्रि विहितत्वेन कर्मण्यसंभवात् युज्यतेऽनेनेति कर्तर्येव क्विन्, पच्यते अनेनेति पाचक इतिवत् । तस्य सहशब्देन सदृशवाचिना बहुव्रीहिः । अस्ति च सहशब्दः सदृशपर्यायः । यथा सदृशः सख्या ससखीति । तस्यास्वपदविग्रहोऽयं बहुव्रीहिः । समानं युक् गुणजात मस्येत्यर्थः । तत्र च "उपसर्जनस्य' इति सहस्य सभावः इति । अग्नित्वोपाधेः प्रहणादिति । अपृथग्भूतस्याप्यग्नित्वप्रहाणे अग्नेर्देवताया एवाभावप्रसङ्ग इत्यर्थः । ननु वाक्यद्वयेन विरुद्धक्रमद्वये प्रतीयमाने कथमविरोध इत्यस्वरसादाह- किचाग्नेर्वा एतानीति । दत्तमुत्तरमिति । "उपाधिश्च देहान्तः- करणादिः' इत्युक्त्तमित्यर्थः । प्राप्यस्य सगुणत्वायेति । न च "विकल्पोऽविशिष्टफलत्वात्' इति सूत्रं निर्गुणविद्याव्यतिरिक्त्तविषयं किं न स्यात्? येन सर्वविद्याप्राप्यस्यैकरूपतया सर्वत्र सगुणत्वमेव सिध्येदिति वाच्यम् संकोचे प्रमाणाभावादिति भावः । विद्याविकल्पश्च तत्रैव द्रष्टव्य इति । गुणयुक्त्तमेव प्राप्यमिति प्राप्यस्यैकरूप्यकथनेनाविशिष्टफलत्वाविष्करणाद्विकल्पोऽपि तस्मिन् वाक्य उक्त्तप्राय इति द्रष्टव्यमित्यर्थः । भाष्ये- यद्यपि सच्चित्त इत्यादिनेति । "यद्ययपि सच्चितो न निर्भुग्नदैवतं गुणगुणं मनसानुधावेत्, तथाप्यन्तर्गुणामेव देवतां भजते । तत्रापि सगुणैव देवता प्राप्यते' इति व्याख्यातमित्यर्थः । अस्य चायमर्थः- सच्चितो न निर्भुग्नदैवतं गुणगणं मनसानुधावेत् । अपहतपाप्मत्वादिगुणं दैवताद्विभक्त्तं यद्यपि दहरविद्यानिष्ठ इव सच्चित्तो न स्मरेत्, तथाप्यन्तर्गुणामेव देवतां भजते । तत्रापि सगुणैव देवता प्राप्यत इति । देवतास्वरूपानुबन्धित्वात् कल्याणगुणगणस्य केनचित् परदेवताऽसाधारणेन निखिलजगत्कारणत्वादिनोपास्यामानापि देवता वस्तुस्वरूपानुबन्धिसर्वकल्याणगुणविशिष्टैवोपास्यते । अतः सगुणमेव ब्रह्म तत्रापि प्राप्यमिति सद्विद्यादहरविद्ययोर्विकल्प इत्यर्थ इति । "सोऽयं गौः' इत्यत्र विप्रतिपन्नं प्रत्याह सोऽयं व्रीहिरित्यादेरुपलक्षणमिति । मुख्योऽप्यस्वरस इति । जात्यंशे मुख्यत्वं व्यकत्यंशेऽमुख्यत्वमित्यर्थः । अत्यन्तामुख्यो न भवतीत्यर्थः । व्यकत्यं- शप्रहाणादस्वारस्यमिति । जातेर्जात्या सौसादृश्यवत् व्यक्त्तयन्तरस्य व्यकत्यन्तरेण भेदकाकारोपलम्भेन सौसादृश्याभावादित्यर्थः । मुख्य इत्यस्यात्यन्तामुख्यो न भवतीति व्याख्याने बीजमाह- न हि मुक्त्तस्येति । "स्वरूपतो गुणतश्च यन्निरवधिकातिशयं सोऽस्य मुख्योऽर्थः' इति पूर्वं भाषितत्वादिति भावः । श्लोके प्रकृतोपयुक्त्तं पदं दर्शयति- अस्मिन् श्लोके तथैवेति । एकप्रकरणत्वज्ञापनायेति । विज्ञानं प्रापकं प्राप्ये परे ब्रह्मणि पार्थिव । प्रापणीयस्तथैवात्मा प्रक्षीणाशेषभावनः ।। क्षेत्रज्ञः करणी ज्ञानं करणं तस्य वै द्विज । निष्पाद्य मुक्त्तिकार्यं वै कृतकृत्वं निवर्तयत् ।। तद्भावभावमापन्नस्तथासौ परमात्मना । भवत्यभेदी भेदश्च तस्याज्ञानकृतो भवेत् ।। विभेदजनकेऽज्ञाने नाशमात्यन्तिकं गते । आत्मनो ब्रह्मणो भेदमसन्तं कः करिष्यति ।।' इति हि श्लोकक्रमः । श्लोके तद्भावेत्युपमानबहुव्रीहिरिति । तद्भाव इव भावोयस्य स तद्भावः, तत्समानस्वभावः । तस्य भावस्तद्भावभाव इति व्याख्याने द्वितीयभावशब्दस्य प्रयोजनवत्तरत्वमिति भावः । भाष्यस्थतद्भावशब्दस्य श्लोकवैरूप्येण तत्पुरुषत्वमनुपपन्नमित्यत आह- समासे व्याचिख्यासिते सति हीति । श्लोकभाष्ययोवैरूप्यपरिहारार्थमाह- यद्वा भाष्यस्थतद्भावशब्दोऽपीति । ननु भाष्यस्थतद्भावशब्दस्य बहुव्रहित्वे, "तद्भावो ब्रह्मणो भावः' इति भाष्यमयुक्त्तमित्याशङ्कयानेकशब्दाध्याहारपूर्वकं व्याचष्टे- तद्भावेति पदे तच्छब्दवाच्यब्रह्मसंबन्धितया प्रतीयमान इति । द्वितीयभावशब्दः सत्तावाचिति । यद्यप्यस्मिन् पक्षे द्वितीयभावशब्दस्य परपक्ष इव वैयर्थ्यमस्ति, तथाप्यभेदस्य बाधितत्वात् पराभिमतार्थो न संभवतीत्यत्र तात्पर्यम् । अर्थान्तरप्रतीतिनिवारणार्थत्वेन साफल्यसंभवे स्वरूपव्याक्रियामात्रमनर्तकमित्यभिप्रेत्याह -यद्वा भेदरहितो भवतीति । अनन्तरनिर्दिेशो न घटत इति । भेदस्य कल्पितत्वेन कृतत्वासंभवादिति भावः । सिद्धान्ते- भेदश्च तस्याज्ञानकृतो भवेत् । देवादिभेदश्चात्मन्यारोपितः तस्य मुक्त्तस्याज्ञानकृतो भवेत्, कर्मकृतो भवेत् । कर्मकृतत्वेन ज्ञातो भवेदित्यर्थः । अथवा "अभवेत्' इत्यकारप्रश्लेषः, अपचसि त्वं जाल्म' इतिवत्, नलोपस्तिङि क्षेपे' इति द्रष्टव्यम् । प्रकषर्ेण जात एकस्वरूपभेद इति छेदः । हेयार्हतापत्तेः स्वाभाविकत्वप्रसङ्गादिति । "ब्रह्मणः' इत्यस्य षष्ठयन्तत्वपक्षे देवादिभेदस्य तन्मूलकर्माविद्यादिदोषस्य च ब्रह्मगतत्वेनैवाभ्युपगन्तव्यत्वात् ब्रह्मावारकस्य चाज्ञानस्य ज्ञानरूपं परं ब्रह्म तन्निवर्त्यं मृषात्मकम् । अज्ञानं चेत् तिरस्कुर्यात् कः प्रभुस्तन्निवर्तने ।।' इति न्यायेन निवर्तकान्तराभावात् स्वाभाविकत्वप्रसङ्ग इत्यर्थः । उपाध्यपगमे नश्यतीति श्लोकार्थ इति । "कः करिष्यति' इत्यस्य कः परिपालयिष्यतीत्यर्थ इति भावः । "असन्तम्' इत्यस्यानित्यवाचिन उपयोगमान्द्यादाह - उपाध्यभावादिति । अस्मिन् पक्षे "करिष्यति' इत्यत्र कृञधातोरुत्पादने स्वारस्यमस्तीत्यपि द्रष्टव्यम् । व्यवच्छेद्याभावादफलत्वमिति । ननु नैतद्वयवच्छेदकतयोपात्तम् । अपितु कल्पकेऽज्ञाने नष्टे कल्पितत्वरूपसत्त्वं पुनर्भेदानुत्पत्तौ हेतुतयोक्त्तमिति चेत्- न । पूर्वोक्त्तदोष एव तात्पर्यात् । हृद्देशस्थ आत्मनीत्यर्थ इति । तद्भ्रामणार्थं तदन्तःप्रवेशस्यावश्यकत्वात्, "अन्तः प्रविष्टः शास्ता जानानां सर्वात्मा' "योऽन्तरो यमयति' इत्यादिप्रमाणादिति भावः । केचित्तु सर्वभूतशब्दस्यैव चेतनपर्यन्तत्वात् हृद्देशशब्देन जीवानामन्तःप्रदेश एव विवक्षित इति वदन्ति । नापि चिदचिदीश्वराणामिति भाष्यस्य मृषावाद्यभिमतैक्यनिषेधपरत्वमयुक्त्तम्, अचिदीश्वरयोस्तैरैक्यानभ्युपगमादित्यभिप्रेत्य भास्कराद्यमिमतैक्यनिषेधपरतया व्याचष्टे- जगद्व्रह्मणोरिति । मृषवादिमतनिरासोपसंहारे इतरमतनिरासो न युक्त्त इत्यमिप्रेत्य तन्मतनिरासपरतयावतारयति- अथवा मृपावादिनमेवेति । (इति पुराणप्रक्रिया । अथ महासिद्धान्ते अविद्याभङ्गभाग उत्तरः यदप्युच्यते- निर्विशेषे स्वयम्प्रकाशे वस्तुनि दोषपरिकल्पितमीशे(श्वरे)शितव्याद्यनन्तविकल्पं सर्वं जगत् । दोषश्च स्वरूपतिरोधन विविधविचित्रविक्षेपकरी सदसदनिर्वचनीयाऽनाद्यविद्या । सा चावश्याभ्युपगमनीया, "अनृतेन हि प्रत्यूढाः' इत्यादिभिः श्रुतिभिः ब्रह्मणः तत्त्वमस्यादिवाक्यसामानाधिकरण्यावगतजीवैक्यानुपपत्त्या च । सा तु न सती; भ्रान्तिवाधयोरयोगात् । नाप्यसती; ख्यातिवाधयोश्चायोगात् । अतः कोटिद्वयविनिर्मुक्त्ते यमविद्येति तत्त्वविद इति । तदयुक्त्तम्; सा हि किमाश्रित्य भ्रमं जनयति ? न तावत् जीवमाश्रित्य, अविद्यापरिकल्पितत्वाज्जीवभावस्य । नापि ब्रह्माश्रित्य; तस्य स्व(यं)प्रकाशज्ञानस्वरूपत्वेनाविद्याविरोधित्वात् । सा हि ज्ञानबाध्याऽभिमता - ज्ञानरूपं परं ब्रह्म तन्निवर्त्यं मृषात्मकम् । अज्ञानं चेत् तिरस्कुर्यात् कः प्रभुस्तन्निवर्तने ।। ज्ञानं ब्रह्मेति चेत् ज्ञानमज्ञानस्य निवर्तकम् । ब्रह्मवत् तत्प्रकाशत्वात् तदपि ह्यनिवर्तकम् ।। ज्ञानं ब्रह्मेति विज्ञानमस्ति चेत्, स्यात् प्रमेयता । ब्रह्मणोऽननुभूतित्वं त्वदुक्तयैव प्रसज्यते ।।' ज्ञानस्वरूपं ब्रह्मेति ज्ञानं तस्या अविद्याया बाधकम् ; न स्वरूपभूतं ज्ञानमिति चेत्- न; उभयोरपि ब्रह्मस्वरूपप्रकाशत्वे सति अन्यतरस्याविरोधित्वमन्यतरस्य नेति विशेषानवगमात् । एतदुक्त्तं भवति- ज्ञानस्वरूपं ब्रह्मेत्यनेन ज्ञानेन ब्रह्मणिं यः स्वभावतोऽवगम्यते; स ब्रह्मणः स्वयम्प्रकाशत्वेन स्वयमेव प्रकाशत इति अविद्याविरोधित्वे न कश्चिद्विशेषः स्वरूपतद्विषयज्ञानयोरिति । किञ्च अनुभवस्वरूपस्य ब्रह्मणोऽनुभवान्तराननुभाव्यत्वेन भवतो न तद्विषयं ज्ञानमस्ति । अतो ज्ञानमज्ञानविरोधि चेत्, स्वयमेव विरोधि भवतीति नास्या ब्रह्माश्रयत्वसंभवः । शुक्तयादयस्तु स्वयाथात्म्यप्रकाशे स्वयमसमर्थाः स्वाज्ञानाविरोधिनः, तन्निवर्तने च ज्ञानान्तरमपेक्षन्ते । ब्रह्म तु स्वानुभवसिद्धस्वयाथात्म्यमिति स्वाज्ञानविरोध्येव, तत एव निवर्तकान्तरं च नापेक्षते ।। अथोच्येत- ब्रह्मव्यतिरिक्त्तस्य मिथ्यात्वज्ञानमज्ञानविरोधीति न । इदं ब्रह्मव्यतिरिक्त्तमिथ्यात्वज्ञानं किं ब्रह्मयाथात्म्याज्ञानविरोधि, उत प्रपञ्चसत्यत्वरूपाज्ञानविरोधि इति विवेचनीयम् । न तावत् ब्रह्मयाथात्म्याज्ञानविरोधि; अतद्विषयत्वात् । ज्ञानाज्ञानयोरेकविषयत्वे(त्वेन) हि विरोधः । प्रपञ्चमिथ्यात्वज्ञानं तत्सत्यत्वरूपाज्ञानेन विरुध्यते । तेन प्रपञ्चसत्यत्वरूपाज्ञानमेव बाधितमिति ब्रह्मस्वरूपाज्ञानं तिष्ठत्येव । ब्रह्मस्वरूपाज्ञानं नाम तस्य सद्वितीयत्वमेव । तत्तु तद्य्वतिरिक्त्तस्य मिथ्यात्वज्ञानेन निवृत्तम् । स्वरूपं तु स्वानुभवसिद्धमिति चेत् न; ब्रह्मणोऽद्वितीयत्वं स्वरूपं स्वानुभवसिद्धमिति तद्विरोधि सद्वितीयत्वरूपाज्ञानं तद्बाधश्च न स्याताम् । अद्वितीयत्वं धर्म इति चेत् न; अनुभवस्वरूपस्य ब्रह्मणोनुभाव्यधर्मविरहस्य भवतैव प्रतिपादितत्वात् । अतो ज्ञानरूपस्य ब्रह्मणो विरोधादेव नाज्ञानाश्रयत्वम् ।। किञ्चाविद्यया प्रकाशैकस्वरूपं ब्रह्म तिरोहितमिति वदता स्वरूपनाश एवोक्त्तस्स्यात् । प्रकाशतिरोधानं नाम प्रकाशोत्पत्तिप्रतिबन्धः, विद्यमानस्य विनाशो वा । प्रकाशस्यानुत्पाद्यत्वाभ्युपगमेन प्रकाशतिरोधानं प्रकाशनाश एव ।। अपिच निर्विषया निराश्रया स्वप्रकाशेयमनुभूतिः स्वाश्रयदोषवशादनन्ताश्रयमनन्तविषयमात्मानमनुभवतीत्यत्र किमयं स्वाश्रयदोषः परमार्थभूतः, उतापरमार्थभूत इति विवेचनीयम् । न तावत् परमार्थः; अनभ्युपगमात् । नाप्यपरमार्थः, तथा सति हि द्रष्टृत्वेन वा दृश्यत्वेन वा दृशित्वेन वाऽभ्युपगमनीयः । न तावददृशिः; दृशिस्वरूपभेदानभ्युपगमात् । भ्रमाधेष्ठानभूतायास्तु साक्षाद्दृशेर्माध्यमिकपक्षप्रसङ्गेनापारमार्थ्यानभ्युपगमाच्च । द्रष्टृदृश्ययोस्तदवच्छिन्नाया दृशेश्च काल्पनिकत्वेन मूलदोषान्तरापेक्षयाऽनवस्था स्यात् । अथैतत्परिजिहीर्षया परमार्थसती अनुभूतिरेव ब्रह्मरूपा दोष इति चेत् - ब्रह्मैव चेद्दोषः, प्रपञ्चदर्शनस्यैव तत् मूलं स्यात्; किं प्रपञ्चतुल्याविद्यान्तरपरिकल्पनेन ? ब्रह्मणो दोषत्वे सति तस्य नित्यत्वेनानिमर्ोक्षश्च स्यात् । अतो यावत् ब्रह्मव्यतिरिक्त्तपारमार्थिकदोषानभ्युपगमः, न तावत् भ्रान्तिरुपपादिता भवति ।। अनिर्वचनीयत्वञ्च किमभिप्रेतम् ? सदसद्विलक्षणत्वमिति चेत्; तथाविधस्य वस्तुनः प्रमाणुशून्यत्वेनानिर्वचनीयतैव स्यात् । एतदुक्त्तं भवति- सर्वं हि वस्तुजातं प्रतीतिव्यवस्थाप्यम् । सर्वा च प्रतीतिः सदसदाकारा । (सदसदाकारायास्तु प्रतीतेः सदसद्विलक्षणं विषय इत्यभ्युपगम्यमाने सर्वं सर्वप्रतीतेर्विषयः स्यात्- इति ।। अथ स्यात्- वस्तुस्वरूपतिरोधानकरमान्तरबाह्यरूपविविधाध्यासोपादानं सदसदनिर्वचनीयमविद्याऽज्ञानादिपदवाच्यं वस्तुयाथात्म्यज्ञाननिवत्यर्ं ज्ञानप्रागभावातिरेकेण भावरूपमेव किञ्चिद्वस्तु प्रत्यक्षानुभानाभ्यां प्रतीयते । तदुपहितब्रह्मोपादानश्च अविकारे स्वप्रकाशचिन्मात्रवपुषि तेनैव तिरोहितस्वरूपे प्रत्यगात्मनि अहङ्कारज्ञानज्ञेयविभागरूपोऽध्यासः । तस्यैवावस्थाविशेषेणाध्यासरूपे जगति ज्ञानबाध्यसप्ररजतादिवस्तुतत्तज्ज्ञानरूपाध्यासोऽपि जायते । कृत्स्नस्य मिथ्यारूपस्य तदुपादानत्वं च मिथ्याभूतमेव कारणं भवितुमर्हतीति हेतुबलादवगम्यते ।। कारणाज्ञानविषयं प्रत्यक्षं स्यात् । अहमज्ञः मामन्यं च न जानामीत्यपरोक्षावभासः । अयं तु न ज्ञानप्रागभावविषयः । स हि षष्ठप्रमाणगोचरः; अयं तु, अहं सुखीतिवदपरोक्षः । अभावस्य प्रत्यक्ष(गोचर)त्वाभ्युपगमेऽप्ययमनुभवो नात्मनि ज्ञानाभावविषयः; अनुभववेलायामपि ज्ञानस्य विद्यमानत्वात्; अविद्यमानत्वे ज्ञानाभावप्रतीत्यनुपपत्तेश्च । एतदुक्त्तं भवति- अहमज्ञ इत्यस्मिन्ननुभवे अहमित्यात्मनोऽभावधर्मितया ज्ञानस्य च प्रतियोगितयाऽवगतिरस्ति वा ? न वा ? । अस्ति चेत्, विरोधादेव न ज्ञानाभावानुभवः संभवः । नो चेत्, धर्मिप्रतियोगिज्ञानसव्यपेक्षो ज्ञानाभावानुभवः सुतरां न संभवति । ज्ञानाभावस्यानुमेयत्वे अभावाख्यप्रमाणविषयत्वे चेयमनुपपत्तिः समाना । अस्याज्ञानस्य भावरूपत्वे धर्मिप्रतियोगिज्ञानसद्भावेऽपि विरोधाभावादयमनुभवो भावरूपाज्ञानविषय एवाभ्युपगन्तव्यः इति । ननु च भावरूपमप्यज्ञानं वस्तुयाथात्म्यावभासरूपेण साक्षिचेतन्येन विरुध्यते ।। मैवम् । साक्षिचैतन्यं न वस्तुयाथात्म्यविषयम्, अपि त्वज्ञानविषयम्; अन्यथा मिथ्यार्थावभासानुपपत्तिः । न ह्यज्ञानविषयेण ज्ञानेनाज्ञानं निवर्तत इति न विरोधः ।। ननु चेदं भावरूपमप्यज्ञानं विषयविशेषव्यावृत्तमेव साक्षिचेतन्यस्य विषयो भवति । स विषयः प्रमाणा(न)धीनसिद्धिरिति कथमिव साक्षिचैतन्येनास्मदर्थव्यावृत्तमज्ञानं विषयीक्रियते । नैष दोषः । सर्वमेव वस्तुजातं ज्ञाततया अज्ञाततया वा साक्षिचैतन्यस्य विषयभूतम् । तत्र जडत्वेन ज्ञाततया सिध्यत एव प्रमाणव्यवघानापेक्षा । अजडस्य तु प्रत्यग्वस्तुनः स्वयं सिध्यतो न प्रमाणव्यवधानापेक्षेति सदैवाज्ञानस्य व्यावर्तकत्वेनावभासो युज्यते । तस्मात् न्यायोपबृंहितेन प्रत्यक्षेण भावरूपमेवाज्ञानं प्रतीयते । तदिदं भावरूपमज्ञानमनुमानेनापि सिध्यति । विवादाध्यासितं प्रमाणज्ञानं स्वप्रागभावव्यतिरिक्त्त स्वविषयावरण-स्वनिवर्त्य-स्वदेशगतवस्त्वन्तरपूर्वकम्; अप्रकाशितार्थप्रकाशकत्वात्; अन्धकारे प्रथमोत्पन्नप्रदीपभावात् इति ।। आलोकाभावमात्रं वा रूपदर्शनाभावमात्रं वा तमः; न द्रव्यान्तरम् (द्रव्यम्) । तत् कथं भावरूपाज्ञानसाधने निदर्शनतयोपन्यस्यत इति चेत् उच्यते । बहुलत्वविरलत्वाद्यवस्थायोगेन रूपवत्तया चोपलब्धेर्द्रव्यान्तरमेव तमः इति निरवद्यम् इति ।। अत्रोच्यते- "अहमज्ञो मामन्यं च न जानामि' इत्यत्रोपपत्तिसहितेन केवलेन च प्रत्यक्षेण न भावरूपमज्ञानं प्रतीयते । (यस्तु ज्ञानप्रागभावविषयत्वे विरोध उक्त्तः, स हि भावरूपाज्ञानेऽपि तुल्यः । विषयत्वेनाश्रयत्वेन चाज्ञानस्य व्यावर्तकतया प्रत्यगर्थः प्रतिपन्नो वा अप्रतिपन्नो वा । प्रतिपन्नश्चेत् तत्स्वरूपज्ञाननिवर्त्यं तदज्ञानं तस्मिन् प्रतिपन्ने कथमिव तिष्ठति । अप्रतिपन्नश्चेत् व्यावर्तकाश्रयविषयज्ञानशून्यमज्ञानं कथमनुमूयेत ।। अथ विशदस्वरूपावभासोऽज्ञानविरोधी; अविशदस्वरूपं तु प्रतीयत इत्याश्रयविषयज्ञाने सत्यपि नाज्ञानानुभवविरोधः इति हन्त तर्हि ज्ञानप्रागभावोऽपि विशदस्वरूपविषयः आश्रयप्रतियोगिज्ञानं तु अविशदस्वरूपविषयमिति न कश्चिद्विशेषोऽन्यत्राभिनिवेशात् ।) भावरूपस्याज्ञानस्यापि ह्यज्ञानमिति सिध्यतः प्रागभावसिद्धाविव सापेक्षत्वमस्त्येव । तथा हि अज्ञानमिति ज्ञानाभावः, तदन्यः, तद्विरोधी वा । त्रयाणामपि तत्स्वरूपज्ञानापेक्षा अवश्याश्रयणीया । यद्यपि तमःस्वरूपप्रतिपत्तौ प्रकाशापेक्षा न विद्यते; तथापि प्रकाशविरोधीत्यनेनाऽऽकारेण प्रतिपत्तौ प्रकाशप्रतिपत्त्यपेक्षाऽस्त्येव । भवदभिमताज्ञानं न कदाचित् स्वरूपेण सिद्धयती; अपि त्वज्ञानमित्येव; तथा सति ज्ञानाभाववत् तदपेक्षत्वं समानम् । ज्ञानप्रागभावस्तु भवताऽप्यभ्युपगम्यते, प्रतीयते चेत्युभयाभ्युपेतो ज्ञानप्रागभाव एव "अहमज्ञो मामन्यं च न जानामि' इत्यनुभूयत इत्यभ्युपगन्तव्यम् । नित्यमुक्त्तस्वप्रकाशचैतन्यैकस्वरूपस्य ब्रह्मणोऽज्ञानानुभवश्च न संभवति; स्वानुभवस्वरूपत्वात् ।। स्वानुभवस्वरूपमपि तिरोहितस्वरूपमज्ञानमनुभवतीति चेत् किमिदं तिरोहितस्वरूपत्वम् ? अप्रकाशितस्वरूपत्वमिति चेत् स्वानुभवस्वरूपस्य कथमप्रकाशितस्वरूपत्वम् ? स्वानुभवस्वरूपस्याप्यन्यतोऽप्रकाशितस्वरूपत्वमुपपद्यत इति चेत् एवं तर्हि प्रकाशाख्यधर्मानभ्युपगमेन प्रकाशस्यैव स्वरूपत्वात् अन्यतः स्वरूपनाश एव स्यादिति पूर्वमेवोक्त्तम् ।। (किञ्च ब्रह्मस्वरूपतिरोधानहेतुभूतमेतदज्ञानं स्वयमनुभूतं सत् ब्रह्म तिरस्करोति । ब्रह्म तिरस्तकृत्य स्वयं तदनुभवविषयो भवतीत्यन्योन्याश्रयणम् ।।) अनुभूतमेव तिरस्करोतीति चेत् यद्यतिरोहितस्वरूपमेव ब्रह्म अज्ञानमनुभवति, तदा तिरोधानकल्पना निष्प्रयोजना स्यात्, अज्ञानस्वरूपकल्पना च; ब्रह्मणोऽज्ञानदर्शनवत् अज्ञानकार्यतयाऽभिमतप्रपञ्चदशर्नस्यापि संभवात् । किञ्च ब्रह्मणोऽज्ञानानुभवः किं स्वतः, अन्यतो वा ? स्वतश्चेत् अज्ञानानुभवस्य स्वरूपप्रयुक्त्तत्वेनानिर्मोक्षः स्यात् । अनुभूतिस्वरूपस्य ब्रह्मणोऽज्ञानानुभवस्वरूपत्वेन, मिथ्यारजतबाधकज्ञानेन रजतानुभवस्यापि निवृत्तिवत् निवर्तकज्ञानेनाज्ञानानुभूतिरूपब्रह्मस्वरूपनिवृत्तिर्वा । अन्यतश्चेत् किं तदन्यत् ? अज्ञानान्तरमिति चेत् अनवस्था स्यात् । ब्रह्म तिरस्कृत्यैव स्वयमनुभवविषयो भवतीति चेत् तथा सति इदमज्ञानं काचादिवत् स्वसत्तया ब्रह्म तिरस्करोतीति ज्ञानबाध्यत्वमज्ञानस्य न स्यात् ।। अथेदमज्ञानं स्वयमनादि, ब्रह्मणः स्वसाक्षित्वं ब्रह्मस्वरूपतिरस्कृतिं च युगपदेव करोति । अतो नानवस्थादयो दोषा इति । नैतत्; स्वानुभवस्वरूपस्य ब्रह्मणः स्वरूपतिरस्कृतिमन्तरेण साक्षित्वापादनानायोगात् । हेत्वन्तरेण तिरस्कृतमिति चेत्त र्ह्यस्यानादित्वमपास्तम्; अनवस्था च पूर्वोक्त्ता । अतिरस्कृतस्वरूपस्यैव साक्षित्वापादने ब्रह्मणः स्वनुभवैकतानता च न स्यात् ।। अपिच अविद्यया ब्रह्मणि तिरोहिते तद्ब्रह्म न किञ्चिदपि प्रकाशते; उत किञ्चित्प्रकाशते ? पूर्वस्मिन् कल्पे, प्रकाशमात्रस्वरूपस्य ब्रह्मणोऽप्रकाशे तुच्छतापत्तिरसकृदुक्त्ता । उत्तरस्मिन् कल्पे, सच्चिदानन्दैकरसे ब्रह्मणि कोऽयमंशः तिरस्क्रियते, को वा प्रकाशते ? निरंशे निर्विशेषे प्रकाशमात्रे वस्तुन्याकारद्वयासंभवेन तिरस्कारः प्रकाशश्च युगपन्न सङ्गच्छेते । अथ सच्चिदानन्दैकरसं ब्रह्म अविद्यया तिरोहितस्वरूपमविशदमिव लक्ष्यत इति । प्रकाशमात्रस्वरूपस्य विशदताऽविशदता वा किंरूपा ? एतदुक्त्तं भवति यः सांशः सविशेषः प्रकाशविषयः, तस्य सकलावभासो विशदावभासः, कतिपयविशेषपरहितावभासश्च अविशदावभासः । तत्र य आकारोऽप्रतिपन्नः, तस्मिन्नंशे प्रकाशाभावादेव प्रकाशावैशद्यं न विद्यते । यश्चांशः प्रतिपन्नः, तस्मिन्नंशे तद्विषयप्रकाशो विशद एव । अतः सर्वत्र प्रकाशांशे अवैशद्यं न संभवति । विषयेऽपि स्वरूपे प्रतीयमाने तद्गतकतिपयविशेषाप्रतीतिरेवावैशद्यम् । तस्मादविषये निर्विशेषे प्रकाशमात्रे ब्रह्मणि, स्वरूपे प्रकाशमाने कतिपयविशेषाप्रतिपत्ति(ततिि)रूपावैशद्यं नाम अज्ञानकार्यं न संभवति इति । अपिच इदमविद्याकायर्मवैशद्यं तत्त्वज्ञानोदयान्निवर्तते, न वा । अनिवृत्तौ अपवर्गाभावः । निवृत्तौ च वस्तु किंरूपमिति विवेचनीयम् । विशदस्वरूपमिति चेत्त त् विशदस्वरूपं प्रागास्ति, न वा । अस्ति चेत् अविद्याकार्यमवैशद्यं तन्निवृत्तिश्च न स्याताम् । नो चेत् मोक्षस्य कार्यतया अनित्यता स्यात् । अस्याज्ञानस्याश्रयानिरूपणादेवासंभवः पूर्वमेवोक्त्तः । अपिच अपरमार्थदोषमूलवादिना निरधिष्ठानभ्रमासंभवोऽपि दुरुपपादः; भ्रमहेतुभूतदोषदोषाश्रयत्ववत् अधिष्ठानापारमाथ्यर्ेऽपि भ्रमोपपत्तेः । ततश्च सर्वशून्यत्वमेव स्यात् ।। यदुक्त्तम् अनुमानेनापि भावरूपमज्ञानं सिद्धयतीति । तदयुक्त्तम्; अनुमानासंभवात् । ननूक्त्तमनुमानम् । सत्यमुक्त्तम्; दुरुक्त्तं तु तत्; अज्ञानेऽप्यनभिमताज्ञानान्तरसाधनेन विरुद्धत्वात् हेतोः । तत्राज्ञानान्तरासाधने हेतोरनैकान्त्यम् । साधने च, तदज्ञानमज्ञानसाक्षित्वं निवारयति । ततश्चाज्ञानकल्पना निष्फला स्यात् । दृष्टान्तश्च साधनविकलः; दीपप्रभाया अप्रकाशितार्थप्रकाशकत्वाभावात् । सर्वत्र ज्ञानस्यैव हि प्रकाशकत्वम् सत्यपि दीपे ज्ञानेन विना विषयप्रकाशाभावात् । इन्द्रियाणामपि ज्ञानोत्पत्ति हेतुत्वमेव; न प्रकाशकत्वम् । प्रदीपप्रभायास्तु चक्षुरिन्द्रियस्य ज्ञानमुत्पादयतो विरोधितमोनिरसनद्वारेणोपकारकत्वमात्रमेव । प्रकाशकज्ञानोत्पत्तौ व्याप्रियमाणचक्षुरिन्द्रियोपकारकहेतुत्वमपेक्ष्य दीपस्य प्रकाशकत्वव्यवहारः । नास्माभिर्ज्ञानतुल्यप्रकाशकत्वाभ्युपगमेन दीपप्रभा निदर्शिता; अपि तु ज्ञानस्येव(स्यैव) स्वविषयावरणनिरसनपूर्वक(ज्ञानस्येव स्वविषयावरणनिरसनरूप) प्रकाशकत्वमङ्गीकृत्येति चेत् न; न हि विरोधिनिरसनमात्रं प्रकाशकत्वम्; अपि त्वर्थपरिच्छेदः; व्यवहारयोग्यतापादनमिति यावत् । तत्तु ज्ञानस्यैव । यदि उपकारकाणामप्यप्रकाशितार्थप्रकाशकत्वमङ्गीकृतम्, तर्हीन्द्रियाणामुपकारकतमत्वेनाप्रकाशितार्थप्रकाशकत्वमङ्गीकरणीयम् । तथा सति तेषां स्वनिवर्त्यवस्त्वन्तरपूर्वकत्वाभावात् हेतोरनैकान्त्यमित्यलमनेन ।। (प्रतिप्रयोगश्च विवादाध्यासितमज्ञानं न ज्ञानमात्रब्रह्माश्रयम्, अज्ञानत्वात्, शुक्त्तिकाद्यज्ञानवत्; ज्ञात्राश्रयं हि तत् । विवादाध्यासितमज्ञानं न ज्ञानमात्रबह्माश्रयम्, अज्ञानत्वात्, शुक्त्तिकाद्यज्ञानवत्; विषयावरणं हि तत् । विवादाध्यासितमज्ञानं न ज्ञाननिवर्त्त्यम्, ज्ञानविषयानावरणत्वात्, यत् ज्ञाननिवत्त्यर्म् अज्ञानम्, तत् ज्ञानविषयावरणम्; यथा शुक्त्तिकाद्यज्ञानम् । ब्रह्म नाज्ञानास्पदम्, ज्ञातृत्वविरहात्; घटादिवत् । ब्रह्म नाज्ञानावरणम्, ज्ञानाविषयत्वात् । यत् अज्ञानावरणं तत् ज्ञानविषयभूतम्, यथा शुक्त्तिकादि । ब्रह्म न ज्ञाननिवर्त्त्याज्ञानम्; ज्ञानाविषयत्वात् । यत् ज्ञाननिवर्त्याज्ञानम् तत् ज्ञानविषयभूतम्, यथा शुक्त्तिवादि ।। विवाध्यासितं प्रमाणज्ञानं स्वप्रागभावातिरिक्त्ताज्ञानपूर्वकं न भवति, प्रमाणज्ञानत्वात्, भवदभिमताज्ञानसाधनप्रमाणज्ञानवत् । ज्ञानं न वस्तुनो विनाशकम्, शक्त्तिविशेषोपबृंहणविरहे सति ज्ञानत्वात् । यत् वस्तुनो विनाशकम्, तत् शक्त्तिविशेषोपबृंहितज्ञानमज्ञानं च दृष्टम्, यथेश्वरयोगिप्रभृतिज्ञानम्, यथा च मुद्गरादि ।। भावरूपमज्ञानं न ज्ञानविनाश्यम्, भावरूपत्वात्, घटादिवदिति । अथोच्येत बाधकज्ञानेन पूर्वज्ञानोत्पन्नानां भयादीनां विनाशो दृश्यते इति नैवम्; न हि ज्ञानेन तेषां विनाशः, क्षणिकत्वेन तेषां स्वयमेव विनाशात्, कारणनिवृत्त्या च पश्चादनुत्पत्तेः । क्षणिकत्वं च तेषां ज्ञानवदुत्पत्तिकारणसंनिधान एवोपलब्धेः, अन्यथाऽनुलब्धेश्चावगम्यते; अक्षणिकत्वे च भयादीनां भयादिहेतुभूतज्ञानसन्ततावविशेषेण सर्वेषां ज्ञानानां भयाद्युत्पत्तिहेतुत्वेनानेकभयोपलब्धिप्रसङ्गाच्च ।। स्वप्रागभावव्यतिरिक्त्तवस्त्वन्तरपूर्वकमिति व्यर्थविशेषणोपादानेन प्रयोगकुशलता चाऽऽविष्कृता । अतोऽनुमानेनापि न भावरूपाज्ञानसिद्धिः । श्रुतितदर्थापत्तिभ्यामज्ञानासिद्धिरनन्तरमेव वक्ष्यते । मिथ्यार्थस्य मिथ्यैवोपादानं भवितुमर्हतीत्येतदपि "न विलक्षणत्वात्' इत्यधिकरणन्यायेन परिह्रियते । अतोऽनिर्वचनीयाज्ञानविषया न काचिदपि प्रतीतिरस्ति । प्रतीतिभ्रान्तिवाधैरपि न तथाभ्युपगमनीयम् । प्रतीयमानमेव हि प्रतीतिभ्रान्तिबाधविषयः । आभिः प्रतीतिभिः प्रतीत्यन्तरेण चानुपलब्धमासां विषय इति न युज्यते कल्पयितुम् ।। शुक्त्यादिषु रजतादिप्रतीतेः, प्रतीतिकालेऽपि तन्नास्तीति बाधेन च, अन्यस्यान्यथाभानायोगाच्च सदसदनिर्वचनीयमपूर्वमेवेदं रजतं दोषवशात् प्रतीयत इति कल्पनीयमिति चेत् न; तत्कल्पनायामप्यन्यस्यान्यथाभानस्यावर्जनीयत्वात्; अन्यथाभानाभ्युपगमादेव ख्यातिप्रवृत्ति, बाध, भ्रमत्वानाभमुपपत्तेरत्यन्तापरिदृष्टाकारणकवस्तुकल्पनायोगात् । कल्प्यमानं हीदमनिर्वचनीयम्, न तावदनिर्वचनीयमिति प्रतीयते; अपि तु परामर्शरजतमित्येव । अनिर्वचनीयमित्येव प्रतीतं चेत्, भ्रान्तिबाधयोः प्रवृत्तेरप्यसंभवः । अतोऽन्यस्यान्यथाभानविरहे प्रतीतिप्रवृत्ति, बाध, भ्रमत्वानामनुपपत्तेः तस्यापरिहार्यत्वाच्च, शुक्तयादिरेव रजताद्याकारेणावभासत इति भवताऽभ्युपगन्तव्यम् ।।) (ख्यात्यन्तरवादिनाञ्च सदूरमपि गत्वाऽन्यथाभासोऽवश्याश्रयणीयः- असत्ख्यातिपक्षे सदात्मना; आत्मख्यातिपक्षे अर्थात्मना; अख्यातिपक्षेऽपि अन्यविशेषणमन्यविशेषणत्वेन, ज्ञानद्वयमेकत्वेन च; विषयासद्भावपक्षेऽपि विद्यमानत्वेन ।। किञ्च अनिर्वचनीयमपूर्वरजतमत्र जातमिति वदता तस्य जन्मकारणं वक्त्तव्यम्; न तावत् तत्प्रतीतिः, तस्यास्तद्विषयत्वेन तदुत्पत्तेः प्रागात्मलाभायोगात् । निर्विषया जाता तदुत्पाद्य तदेव विषयीकरोतीति महतामिदमुपपादनम् । अथेन्द्रियादिगतो दोषः, तन्न; तस्य पुरुषाश्रयत्वेनार्थगतकार्यस्योत्पादकत्वायोगात् । नापीन्द्रियाणि, तेषां ज्ञानकारणत्वात् । नापि दुष्टानीन्द्रियाणि, तेषामपि स्वकार्यभूते ज्ञान एव हि विशेषकरत्वात् । अनादिमिथ्याज्ञानोपादानत्वं तु पूर्वमेव निरस्तम् । किञ्च अपूर्वमनिर्वचनीयमिदं वस्तुजातंरजतादिबुद्धिशब्दाभ्यांकथमिव विषयीक्रियते, न घटादिबुद्धिशब्दाभ्याम् । रजतादिसादृश्यादिति चेत्; तर्हि तत्सदृशमित्येव प्रतीतिशब्दौ स्याताम् । रजतादिजातियोगादिति चेत्; स्म किं परमाथर्भूता, अपरमार्थभूता वा ? न तावत् परमार्थभूता, तस्या अपरमार्थान्वयायोगात् । नाप्यपरमार्थभूता, परमार्थान्वयायोगात् । अपरमार्थे परमार्थबुद्धिशब्दयोर्निर्वाहकत्वायोगाच्चेत्यलमपरिणतकुतर्कनिरसनेन ।। अथ वा- यथर्ार्थं सर्वविज्ञानमिति वेदविदां मतम् । श्रुतिस्मृतिभ्यः सर्वस्य सर्वात्मत्वप्रतीतितः ।। ःबहु स्या'मितिसङ्कल्पपूर्वसृष्टयाद्युपक्रमे । "तासां त्रिवृतमेकैका'मिति श्रुत्यैव चोदितम् ।। त्रिवृत्करणमेवं हि प्रत्यक्षेणोपलभ्यते । यदग्ने रोहितं रूपं तेजसस्तदपामपि ।। शुक्लं कृष्णं पृथिव्याश्चेत्यग्नावेव त्रिरूपता । श्रुत्यैव दर्शिता तस्मात् सर्वे सर्वत्र सङ्गताः ।। पुराणे चैवमेवोक्त्तं वैष्णवे सृष्टयपक्रमे । "नानावीर्याः पृथग्भूतास्ततस्ते संहतिं विना । नाश्नुवन् प्रजाः स्रष्टुमसमरगम्व कृत्स्नशः ।। समेत्यान्योन्यसंयोगं परस्परसमाश्रयाः । महदाद्या विशेषान्ता ह्यण्ड'मित्यादिना ततः ।। सूत्रकारोऽपि भूतानां त्रिरूपत्वं तथाऽवदत् । "व्यात्मकत्वात्तु भूयस्त्वा'दिति तेनाभिधाभिदा ।। सोमाभावे च पूतीकग्रहणं श्रुतिचोदितम् । सोमावयवसद्भावादिति न्यायविदो विदुः ।। व्रीह्यभावे च नीवारग्रहणं व्रीह्यभावत् । तदेव सदृशं तस्य यत् तद्द्रव्यैकदेशभाक् ।। शुक्तयादौ रजतादेश्च भावः श्रुत्यैव बोधितः । रूप्यशुक्तयादिनिर्देशभेदो भूयस्त्वहेतुकः ।। रूप्यादिसदृशश्चायं शुक्तयादिरुपलभ्यते । अतस्तस्यान्न सद्भावः प्रतीतेरपि निश्चितः ।। कदाचिच्चक्षुरादेस्तु दोपाच्छुक्तयंशवर्जितः । रजतांशो गृहीतोऽतो रजतार्थी प्रवर्त्तते ।। दोषहानौ तु शुक्तयंशे गृहीते तन्निवर्तते । अतो यर्थार्थं रूप्यादिविज्ञानं शुक्त्तिकादिषु ।। बाध्यबाधकभावोऽपि भूयस्त्वेनोपपद्यते । शुक्त्तिभूयस्त्ववैकल्यसाकल्यग्रहरूपतः ।। नातो मिथ्यार्थसत्यार्थविषयत्वनिबन्धनः । एवं सर्वस्य सर्वत्वे व्यवहारव्यवस्थितिः ।। स्वपने तु प्राणिनां पुण्यपापानुगुणं भगवतैव तत्तत्पुरुषमात्रानुभाव्यास्तत्तत्कालावसानास्तथाभूताश्चार्थाः सृज्यन्ते । तथा हि श्रुतिः स्वप्नविषया, "न तत्र रथा न रथयोगा न पन्थानो भवन्ति । अथ रथान् रथयोगान् पथः सृजते । न तत्र वेशान्ताः पुष्करिण्यः स्रवन्त्यो भवन्ति । अथ वेशान्तान् पुष्करिण्यः स्रवन्त्यः सृजते । स हि कर्ता' इति । यद्यपि सकलेतरपुरुषानुभाव्यतया तदानीं न भवन्ति तथापि तत्तत्पुरुषमात्रानुमाव्यतया तथाविधान् अर्थान् ईश्वरः सृजति । स हि कर्ता । तस्य सत्यसङ्गल्पस्याऽऽश्चर्यशक्त्तेस्तथाविद्यं कर्तृत्वं संभवतीत्यर्थः । "यः एषु सप्तेषु जागर्ति कामं कामं पुरुषो निर्मिमाणः । तदेव शुक्रं तद्ब्रह्म तदेवामृतमुच्यते । तस्मिंल्लोकाः श्रिताः सर्वे तदु नात्येति कश्चत' इति च । सूत्रकारोऽपि "सन्ध्ये सृष्टिराह हि', "निर्मातारं चैके पुत्रादयश्च' इति सूत्रद्वयेन, "स्वप्नेष्वर्थेषु जीवस्य स्वाभाविकसत्यसङ्गल्पत्वादेः कृत्स्नस्य संसारदशायामनभिव्यक्त्तस्वरूपत्वात् ईश्वरस्यैव तत्तत्पुरुषमात्रानुभाव्यतया आश्चर्यभूता सृष्टिरियम् । "तस्मिन् लोकाः श्रिताः सर्वे तदु नात्येति कश्चन' इति परमात्मैव तत्र स्रष्टेत्यवगम्यते' इति परिहरति । अपवरकादिषु शयानस्य स्वप्नदृशः स्वदेहेनैव देशान्तरगमनराज्याभिषेकशिरश्छेदादयश्च पुण्यपापफलभूताः शयानदेहसरूपसंस्थानदेहान्तरसृष्टयोपपद्यन्ते ।। जपाकुसुमसमीपवर्तिस्फटिकमणिरपि तत्प्रभाभिभूततया रक्त्त इति गृह्यते । जपाकुसुमप्रभा विततापि स्वच्छद्रव्यसंयुक्त्ततया स्फुटतरमुपलभ्यते इत्युपलब्धिव्यवस्थाप्यमिदम् । मरीचिकाजलज्ञानेऽपि तेजापृथिव्योरप्यम्बुनो विद्यमानत्वादिन्द्रियदोषेण तेजापृथिव्योरग्रहणात् अदृष्टवशाच्चाम्बुनो ग्रहणात् यर्थार्थत्वम् । अलातचक्रेऽप्यलातस्य द्रुततरगमनेन सर्वदेशसंयोगादन्तरालाग्रहणात् तथाप्रतीतिरुपपद्यते । चक्रप्रतीतावप्यन्तरालाग्रहणपूर्वकतत्तद्देशसंयुक्त्ततत्तद्वस्तु ग्रहणमेव । क्वचिदन्तरालाभावादन्तरालाग्रहणम्, क्वचिच्छैध्नयादग्रहणमिति विशेषः । अतस्तदपि यथार्थम् । दर्पणादिषु निजमुखादिप्रतीतिरपि यर्थार्था । दर्पणादिप्रतिहतगतयो हि नायनरश्मयो दर्पणादिदेशग्रहणपूर्वकं निजमुखादि गृह्णन्ति । तत्राप्यतिशैध्नयादन्तरालाग्रहणात् तथा प्रतीतिः । दिङ्मोहेऽपि दिगन्तरस्यास्यां दिशि विद्यमानत्वाददृष्टवशेनैतद्दिगंशवियुक्त्तो दिगन्तरांशो गृह्यते । अतो दिगन्तरप्रतीतिर्यथार्थैव । द्विचन्द्रज्ञानादावपि अङ्गुल्यवष्टम्भतिमिरादिभिर्नायनतेजोगतिभेदेन सामग्नीभेदात् सामग्नीद्वयमन्योन्यानिरपेक्षं चन्द्रग्रहणद्वयहेतुर्भवति । तत्रैका सामग्री स्वदेशविशिष्टं चन्द्रं गृह्णाति । द्वितीया तु किञ्चिद्वक्रगतिः चन्द्रसमीपदेशग्रहणपूर्वकं चन्द्रं स्वदेशवियुक्त्तं गृह्णाति । अतः सामग्रीद्वयेन युगपद्देशद्वयविशिष्टचन्द्रग्रहणे ग्रहणभेदेन ग्राह्याकारभेदादेकत्वग्रहणाभावाच्च द्वौ चन्द्राविति भवति प्रतीतिविशेषः । देशान्तरस्य तद्विशेषणत्वं देशान्तरस्य अगृहीतस्वदेशचन्द्रस्य च निरन्तरग्रहणेन भवति । तत्र सामग्रीद्वित्वं पारमार्थिकम् । तेन देशद्वयविशिष्टचन्द्रग्रहणद्वयं च पारमार्थिकम् । ग्रहणद्वित्वेन चन्द्रस्यैव ग्राह्याकारद्वित्वं च पारमार्थिकम् । तत्र विशेषणद्वयविशिष्टचन्द्रग्रहणद्वस्यैक एव चन्द्रो ग्राह्या इति ग्रहणे, प्रत्यभिज्ञानवत् केवलचक्षुषः सामर्थ्याभावात् चाक्षुषज्ञानं तथै(स्यै)वावतिष्ठते । द्वयोः चक्षुषोरेकसामग्रयन्तर्भावेऽपि तिमिरादिदोषभिन्नं चाक्षुषं तेजः सामग्रीद्वयं भवतीति कार्यकल्प्यम् । अपगते तु दोषे स्वदेशविशिष्टस्य चन्द्रस्यैकग्रहणवेद्यत्वात् एकश्चन्द्र इति भवति प्रत्ययः । दोषकृतं तु सामग्रीद्वित्वं तत्कृतं ग्रहणद्वित्वं तत्कृतं ग्राह्याकारद्वित्वं चेति निरवद्यम् । अतः सर्वं विज्ञानजातं यथार्थमिति सिद्धम् । ख्यात्यन्तराणां दूषणानि तैस्तैर्वादिभिरेव प्रपञ्चितानीति न तत्र यत्नः क्रियते । (अथवा किमनेन बहुनोपपादनप्रकारेण ? प्रत्यक्षानुमानागमाख्यं प्रमाणजातम् आगमगम्यं च निरस्तनिखिलदोषगन्धमनवधिकातिशयासङ्खयेयकल्याणगुणगणं सर्वज्ञं सत्यसङ्गल्पं परं ब्रह्माभ्युपगच्छतां किं न सेत्स्यति, किं नोपपद्यते ? भगवता हि परेण ब्रह्मणा क्षेत्रज्ञपुण्यपापानुगुणं तद्भोग्यत्वायाखिलं जगत् सृजता सुखदुःखोपेक्षाफलानुभवानुभाव्याः पदार्थाः सर्वसाधारणानुभवविषयाः; केचन तत्तत्पुरुषमात्रानुभवविषयाः तत्तत्कालावसानाः तथातथाऽनुभाव्याः सृज्यन्ते । तत्र बाध्यबाधकभावः सर्वानुभवविषयतया तद्रहिततया चोपपद्यत इति सर्वं समञ्जसम् ।।) यत्पुनः सदसदनिर्वचनीयमज्ञानं श्रुतिसिद्धमिति; तदसत् । "अनृतेन हि प्रत्यूढाः' इत्यादिष्वनृतशब्दस्यानिर्वचनीयानभिधायित्वात् । ऋतेतरविषयो ह्यनृतशब्दः । ऋतमिति कर्मवाचि, "ऋतं पिबन्तौ' इति वचनात् । ऋतम्- कर्मफलाभिसन्धिरहितं परमपुरुषाराधनवेषं तत्प्राप्तिफलम् । अत्र (तः) तद्वयतिरिक्त्तं सांसारिकफलं कर्म अनृतं ब्रह्मप्राप्तिविरोधि । "एतं ब्रह्मलोकं न विन्दन्ति अनृतेन हि प्रत्यूढाः' इति वचनात् ।। नासदासीन्नो सदासीत् तदानीम्' इत्यत्रापि सदसच्छब्दौ चिदचिद्य्वष्टिविषयौ । उत्पत्तिवेलायां सत्त्यच्छब्दाभिहितयोश्चिदचिद्य्वष्टिभूतयोर्वस्तुनोरप्ययकाले अचित्स(चिदचित्स)मष्टिभूते तमश्शब्दाभिधेये वस्तुनि प्रलयप्रतिपादनपरत्वादस्य वाक्यस्य । नात्र कस्यचित् सदसदनिर्वचनीयतोच्यते; सदसतोः कालविशेषेऽसद्भावमात्रवचनात् । अत्र तमश्शब्दाभिहितस्याचित्समष्टित्वं श्रुत्यन्तरादवगम्यते अव्यक्त्तमक्षरे लीयते । अक्षरं तमसि लीयते' इति । सत्यम्; तमश्शब्देनाचित्समष्टिरूपायाः प्रकृतेः सूक्ष्मावस्थोच्यते । तस्यास्तु, "मायां तु प्रकृतिं विद्यात्' इति मायाशब्देनाभिधानादनिर्वचनीयत्वमिति चेत् नैतदेवम्; मायाशब्दस्यानिर्वचनीयवाचित्वं न दृष्टमिति । मायाशब्दस्य मिथ्यापर्यायत्वेनानिर्वचनीयवाचित्वमिति चेत्; तदपि नास्ति; न हि सर्वत्र मायाशब्दो मिथ्याविषयः । आसुरराक्षसास्रादिषु सत्येष्वेव मायाशब्दप्रयोगात् । यथोक्त्तम्- "तेन मायासहस्रं तत् शम्बरस्याशुगामिना । बालस्य रक्षता देहमैकैकश्येन सूदितम् ।' इति । अतो मायाशब्दो विचित्रार्थसर्गकरामिधायी । प्रकृतेश्च मायाशब्दाभिधानं विचित्रार्थसर्गकरत्वादेव अस्मान्मायी सृजते विश्वमेतत् तस्मिंश्चान्यो मायया संनिरुद्धः' इति मायाशब्दवाच्यायाः प्रकृतेर्विचित्रार्थसर्गकरत्वं दर्शयति । परमपुरुषस्य च तद्वत्तामात्रेण मायित्वमुच्यते; नाज्ञत्वेन । जीवस्यैव हि मायया निरोधः श्रूयते, तस्मिंश्चान्यो मायया संनिरुद्धः' इति । पुरुरूप ईयते' इत्यत्रापि विचित्राः शक्त्तयोऽभिधीयन्ते; अत एव हि "भूरि त्वष्टेव राजति' इत्युच्यते । न हि मिथ्याभिभूतः कश्चिद्विराजते । "मम माया दुरत्यया' इत्यत्रापि गुणमयीति वचनात् सैव त्रिगुणात्मिका प्रकृतिरुच्यत इति न श्रुतिभिः सदसदनिर्वनीयाज्ञानप्रतिपादनम् ।। नाप्यैक्योपदेशानुपपत्त्या । न हि "तत्त्वमसि' इति जीवपरयोरैक्योपदेशे सति सर्वज्ञे सत्यसङ्कल्पे सकलजगत्सर्गस्थितिविनाशहेतुभूते तच्छब्दावगते प्रकृते ब्रह्मणि विरुद्धाज्ञानपरिकल्पनाहेतुभूता काचिदप्यनुपपत्तिर्दृश्यते ऐक्योपदेशस्तु त्वंशब्देनापि जीवशरीरकस्य ब्रह्मण एवाभिधानादुपपन्नतरः । "अनेन जीवेनात्मनाऽनुप्रविश्य नामरूपे व्याकरवाणि' इति सर्वस्य वस्तुनः परमात्मपर्यन्तस्यैव हि नामरूपभाक्तवमुक्त्तम् । अतो न ब्रह्माज्ञानपरिकल्पनम् । इतिहासपुराणयोरपि न ब्रह्माज्ञानवादः क्वचिदपि दृश्यते । ननु 'ज्योतींषि विष्णुः' इति ब्रह्मैकमेव तत्त्वमिति प्रतिज्ञाय, "ज्ञानस्वरूपो भगवान् यतोऽसौ' इति शैलाब्धिधरादिभेदभिन्नस्य जगतो ज्ञानैकस्वरूपब्रह्माज्ञानविजृम्भितत्वमभिधाय, "यदा तु शुद्धं निजरूपि' इति ज्ञानस्वरूपस्यैव ब्रह्मणः स्वस्वरूपावस्थितिवेलायां वस्तुभेदाभाव(प्र)दर्शनेनाज्ञानविजम्भितत्वमेव स्थिरीकृत्य, "वस्त्वस्ति किम्', मही घटत्वम्' इति श्लोकद्वयेन जगदुपलब्धिप्रकारेणापि वस्तुभेदानामसत्यत्वमुपपाद्य, इति प्रतिज्ञातं ब्रह्मव्यतिरिक्त्तस्यासत्यत्वमुपसंहृत्य, "विज्ञानमेकम्' इति ज्ञानस्वरूपे ब्रह्मणि भेददर्शननिमित्ताज्ञानमूलं निजकर्मैवेति स्फुटीकृत्य, "ज्ञानं विशुद्धम्' इति ज्ञानस्वरूपस्य ब्रह्मणः स्वरूपं विशोध्य, "सद्भाव एवं (एषो) भवतो मयोक्त्तः' इति ज्ञानस्वरूपस्य ब्रह्मण एव सत्यत्वम्, नान्यस्य; अन्यस्य चासत्यत्वमेव; तस्य भुवनादेः सत्यत्वं व्यावहारिकम्' इति तत्त्वं तवोपदिष्टमिति ह्युपदेशो दृश्यते । नैतदेवम्; अत्र भुवनकोशस्य विस्तीर्णं स्वरूपमुक्तवा पूर्वमनुक्त्तं रूपान्तरम्, "संक्षेपः श्रूयताम्' इत्यारभ्याभिधीयते । चिदचिन्मिश्रे जगति चिदंशो वाङ्मनसागोचरस्वसंवेद्यस्वरूपभेदो ज्ञानैकाकारतया अस्पृष्टप्राकृतभेदः अविनाशित्वेन अस्तिशब्दवाच्यः । अचिदंशस्तु चिदंशकर्मनिमित्तपरिणामभेदो विनाशीति नास्ति शब्दाभिधेयः । उभयं तु परब्रह्मभूतवासुदेवशरीरतया तदात्मकमित्येतद्रूपं संक्षेपेणात्राभिहितम् । तथा हि- यदम्बु वैष्णवः कायस्ततो विप्र वसुन्धरा । पद्माकारा समुद्भूता पर्वताब्ध्यादिसंयुता ।।' इति, अम्वुनो विष्णोः शरीरत्वेनाम्बुपरिणामभूतं ब्रह्माण्डमपि विष्णोः, कायः, तस्य च विष्णुरात्मेति सकलश्रुतिगततादात्म्योपदेशोपबृंहणरूपस्य सामानाधिकरण्यस्य "ज्योतींषि विस्णुः' इत्यारभ्य वक्ष्यमाणस्य शरीरात्मभाव एव निबन्धनमित्याह । अस्मिन् शास्त्रे पूर्वमप्येतदसकृदुक्त्तम्, "तानि सर्वाणि तद्वपुः', "तत् सर्वं वै हरेस्तनुः', "स एव सर्वभूतात्मा विश्वरूपो यतोऽव्ययः' इति । तदिदं शरीरात्मभावायत्तं तादात्म्यं सामानाधिकरण्येन व्यपदिश्यते, "ज्योतींषि विष्णुः' इति । अत्र अस्त्यात्मकं नास्त्यात्मकं च जगदन्तर्गतं वस्तु विष्णोः कायतया विष्ण्वात्मकमित्युक्त्तम् । इदमस्त्यात्मकम्, इदं नास्त्यात्मकम्, अस्य च नास्त्यात्मकत्वे हेतुरयमित्याह "ज्ञानस्वरूपो भगवान् यतोऽसौ' इति । अशेषक्षेत्रज्ञात्मनाऽवस्थितस्य भगवतो ज्ञानमेव स्वाभाविकं रूपम्; न देवमनुष्यादिवस्तुरूपम् । यत एवम्, तत एवाचिद्रूपदेवमनुष्यशैलाब्धिधरादयश्च तद्विज्ञानविजृम्भिताः । तस्य ज्ञानैकाकारस्य सतो देवाद्याकारेण स्वात्मवैविध्यानुसन्धानमूलाः । देवाद्याकारानुसन्धानमूलकर्ममूला इत्यर्थः । यतश्चाचिद्वस्तु क्षेत्रज्ञकर्मानुगुणपरिणामास्पदम्, ततः तत् नास्तिशब्दाभिधेयम्, इतरदस्तिशब्दाभिधेयमित्यर्थादुक्त्तं भवति । तदेव विवृणोति, "यदा तु शुद्धं निजरूपि' इति । यदा एतज्ज्ञानैकाकारमात्मवस्तु देवाद्याकारेण स्वात्मनि वैविध्यानुसन्धानमूलसर्व कर्मक्षयान्निर्दोषं परिशुद्धं निजरूपि भवति, तदा देवाद्याकारेणैकीकृत्याऽऽत्मकल्पनामूलकर्मफलभूतास्तद्भोगार्थाः वस्तुषु वस्तुभेदा न भवन्ति । ये देवादिषु वस्तुष्वात्मतयाऽभिमतेषु भोग्यभूता देवमनुष्यशैलाब्धिधरादिवस्तुभेदाः, ते तन्मूलभूतकर्मसु विनष्टेषु न भवन्ति इत्यचिद्वस्तुनः कादाचित्कावस्थाविशेषयोगितया नास्तिशब्दाभिधेयत्वम्, इतरस्य सर्वदा निजसिद्धज्ञानैकाकारत्वेन अस्तिशब्दाभिधेयत्वमित्यर्थः । प्रतिक्षणमन्यथाभूततया कादाचित्कावस्थायोगिनोऽचिद्वस्तुनो नास्तिशब्दाधेरत्वमेवेत्याह "वस्त्वस्ति किम्' इति । अस्तिशब्दाभिधेयो ह्यादिमध्यपर्यन्तहीनस्सततहकरूपः पदार्थः; तस्य कदाचिदपि नास्तिबुद्धयनर्हत्वात् । अचिद्वस्तु किञ्चित् क्वचिदपि तथाभूतं न दृष्टचरम् । ततः किमित्यत्राह "यच्चान्यथात्वम्' इति । यद्वस्तु प्रतिक्षणमन्यथात्वं याति, तत् उत्तरोत्तरावस्थाप्राप्त्या पूर्वपूर्वावस्थां जहातीति तस्य पूर्वावस्थस्योत्तरावस्थायां न प्रतिसंधानमस्ति; अतः सर्वदा तस्य नास्तिशब्दाभिधेयत्वमेव । तथा ह्युपलभ्यत इत्याह "मही घटत्वम्' इति । स्वकर्मणा देवमनुष्यादिभावेन स्तिमितात्मनिश्चयैः स्वभोग्यभूतमचिद्वस्तु प्रतिक्षणमन्यथाभूतमालक्ष्यते अनुभूयत इत्यर्थः । एवं सति किमप्यचित् वस्तु-अस्ति-शब्दार्हमादिमध्यपर्यन्तहीनं सततैकरूपमालक्षितमस्ति किम् ? न ह्यस्तीत्यभिप्रायः । यस्मादेवम्, तस्मात् ज्ञानस्वरूपात्मव्यतिरिक्त्तमचिद्वस्तु कदाचित् क्वचित् केवलास्तिशब्दवाच्यं न भवतीत्याह- "तस्मान्न विज्ञानमृते' इति । आत्मा तु सर्वत्र ज्ञानैकाकारतया देवादिभेदप्रत्यनीकस्वरूपोऽपि देवादिशरीरप्रवेशहेतुभूतस्वकृतविविधकर्ममूलदेवादिभेदभिन्नात्मबुद्धिभिः तेन तेन रूपेण बहुधाऽनुसंहित इति तद्भेदानुसंधानं नात्मस्वरूपप्रयुक्त्तमित्याह "विज्ञानमेकम्' इति । आत्मस्वरूपं तु कर्मरहितम्, तत एव मलरूपप्रकृतिस्पर्शरहितम् । ततश्च तत्प्रयुक्त्तशोकमोहलोभाद्यशेषहेयगुणासङ्गि, उपचयापचयानर्हतयैकम्, तत एव सदैकरूपम् । तच्च वासुदेवशरीरमिति तदात्मकम्; अतदात्मकस्य कस्यचिदप्यभावादित्याह "ज्ञानं विशुद्धम्' इति । चिदंशः सदैकरूपतया सर्वदाऽस्तिशब्दवाच्यः । अचिदंशस्तु क्षणपरिणामित्वेन सर्वदा नाशगर्भ इति सर्वदा नास्तिशब्दाभिधेयः । एवंरूपचिदचिदात्मकं जगत् वासुदेवशरीरं तदात्मकमिति जगद्याथात्म्यं सम्यगुक्त्तमित्याह सद्भाव एवम्' इति । अत्र सत्यमसत्यमिति, "यदस्ति यन्नास्ति' इति प्रकान्तस्योपसंहारः । एतत् ज्ञानैकाकारतया समम् अशब्दगोचरस्वरूपभेदमेवाचिन्मिश्रं भुवनाश्रितं देवमनुष्यादिरूपेण सम्यग्व्यवहारार्हभेदं यद्वर्तते, तत्र हेतुः कर्मैवेत्युक्त्तमित्याह "एतत्तु यत्' इति । तदेव विवृणोति, "यज्ञः पशुः' इति । जगद्याथात्म्यज्ञानप्रयोजनं मोक्षोपाययतनमित्याह "यच्चैतत्' इति । अत्र निर्विशेषे परे ब्रह्मणि, तदाश्रये सदसदनिर्वचनीये चाज्ञाने, जगतस्तत्कल्पितत्वे च (वा) अनुगुणं किञ्चिदपि पदं न दृश्यते । अस्तिनास्तिशब्दाभिधेयं चिदचिदेत्मकं कृत्स्नं जगत् परमस्य परेशत्य परस्य ब्रह्मणो विष्णोः क्रायत्वेन तदात्मकम् । ज्ञानैकाकारस्याऽऽत्मनो देवादिविविधाकारानुभवे अचित्परिणामे च हेतुर्वस्तुयाथात्म्यज्ञानविरोधि क्षेत्रज्ञानां कर्मैवेति प्रतिपादनात्; अस्तिनास्तिसत्यासत्यशब्दानां च सदसदनिर्वचनीयवस्त्वभिधानासामथ्यर्ाच्च । नास्त्यसत्यशब्दावस्तिसत्यशब्दविरोधिनौ । अतश्च ताभ्यामसत्त्वं हि प्रतीयते; नानिर्वचनीयत्वम् । अत्र चाचिद्वस्तुनि नास्त्यसत्यशब्दौ न तुच्छत्वमिथ्यात्वपरौ प्रयुक्त्तौ; अपि तु विनाशित्वपरौ । "वस्त्वस्ति किम्', "मही घटत्वम्' इति अत्रापि विनाशित्वमेव ह्युपपादितम्; न निष्प्रमाणकत्वम्, ज्ञानबाध्यत्वं वा; एकेनाऽऽकारेणैकस्मिन् कालेऽनुभूतस्य कालान्तरे परिणामविशेषेणान्यथोपलब्ध्या नास्तित्वोपपादनात् । तुच्छत्वं हि प्रमाणसंबन्धानर्हत्वम् । बाधोऽपि यद्देशकालादिसंबन्धितया यत् अस्तीत्युपलब्धम्; तस्य तद्देशकालादिसंबन्धितया नास्तीत्युपलब्धिः; न तु कालान्तरेऽनुभूतस्य कालान्तरे परिणामादिना नास्तीत्युपलब्धिः; कालभेदेन विरोधाभावात् । अतो न मिथ्यात्वम् । एतदुक्त्तं भवति- ज्ञानस्वरूपमात्मवस्तु आदिमध्यपर्यन्तहीनं सततैकस्वरूपमिति स्वत एव सदा अस्तिशब्दवाच्यम् । अचेतनं तु क्षेत्रज्ञभोग्यभूतं तत्कर्मानुगुणपरिणामि विनाशीति सर्वदा नास्त्यथर्गर्ममिति नास्त्यसत्यशब्दाभिधेयम् इति । यथोक्त्तम् - यत्तु कालान्तरेणापि नान्यसंज्ञामुपैति वै । परिणामादिसंभूतां तद्वस्तु नृप तच्च किम् ।।', अनाशी परमार्थश्च प्राज्ञैरभ्युपगम्यते । तत्तु नास्ति (नाशि) न संदेहो नाशिद्रव्योपपादितम्' इति । देशकालकर्मविशेषापेक्षया अस्तित्वनास्तित्वयोगिनि वस्तुनि केवलास्तिबुद्धिबोध्यत्वपरमाथर् इति ह्यपरमार्थ इत्युक्त्तम् । आत्मन एव केवलास्तिबुद्धिबोध्यत्वमिति स परमार्थ इत्युक्त्तम् । श्रोतुश्च मैत्रेयस्य- विष्ण्वाधारं यथा त्रैलोक्यं समवस्थितम् । परमार्थश्च मे प्रोक्त्ता यथा ज्ञानं प्रधानतः ।।' इत्यनुभाषणच्च ज्योतींषि विष्णुः' इत्यादिसामानाधिकरण्यस्य आत्मशरीरभाव एव निबन्धनम्, चिदचिद्वस्तुनोश्चास्तिनास्तिशब्दप्रयोगनिबन्धनं ज्ञानस्याकर्मनिमित्तस्वाभाविकरूपत्वेन प्राधान्यम्, अचिद्वस्तुनश्च तत्कर्मनिमित्तपरिणामित्वेनाप्राधान्यमिति प्रतीयते ।। यदुक्त्तम् निर्विशेषब्रह्मविज्ञानादेवाविद्यानिवृत्तिं वदन्ति श्रुतय इति तदसत् । "वेदाहमेतं पुरुषं महान्तमादित्यवर्णं तमसः परस्तात् । तमेवं विद्वानमृत इह भवति नान्यः पन्था विद्यतेऽयनाय', "सर्वे निमेषा जज्ञिरे विद्युतः पुरुषादधि', "न तस्येशे कञ्चन तस्य नाम महद्यशः', "य एनं विदुरमृतास्ते भवन्ति' इत्याद्यनेकवाक्यविरोधात् । ब्रह्मणः सविशेषत्वादेव सर्वाण्यपि वाक्यानि सविशेषज्ञानादेव मोक्षं वदन्ति । शोधकवाक्यान्यपि सविशेषमेव ब्रह्म प्रतिपादयन्तीत्युक्त्तम् । तत्त्वमस्यादिवाक्येषु सामानाधिकरण्यं न निर्विशेषवस्त्वैक्यपरम्; तत्त्वम्पदयोः सविशेषब्रह्माभिधायित्वात् । तत्पदं हि सर्वज्ञं सत्यसङ्कल्पं जगत्कारणं ब्रह्म परामृशति; "तदैक्षत बहुस्याम्' इत्यादिषु तस्यैव प्रकृतत्वात् । तत्समानाधिकरणं त्वम्पदञ्च अचिद्विशिष्टजीवशरीरकं ब्रह्म प्रतिपादयति; प्रकारद्वयावस्थितैकवस्तुपरत्वात् सामानाधिकरण्यस्य । प्रकारद्वयपरित्यागे प्रवृत्तिनिमित्तभेदासंभवेन सामानाधिकरण्यमेव परित्यक्त्तं स्यात् । द्वयोः पदयोर्लक्षणा च । "सोऽयं देवदत्तः' इत्यत्रापि न लक्षणा; भूतवर्तमानकालसंबन्धितयैक्त्तप्रतीत्यविरोधात् । देशभेदविरोधश्च कालभेदेन परिहृतः । "तदैक्षत बहु स्याम्' इत्युपक्रमविरोधश्च । एकविज्ञानेन सर्वविज्ञानप्रतिज्ञानं च न घटते । ज्ञानस्वरूपस्य निरस्तनिखिलदोषस्य सर्वज्ञस्य समस्तकल्याणगुणात्मकस्याज्ञानं तत्कार्यानन्तापुरुषार्थाश्रयत्वञ्च भवति । बाधार्थत्वे च सामानाधिकरण्यस्य त्वंतत्पदयोरधिष्ठानलक्षणा निवृत्तिलक्षणा चेति लक्षणादयस्त एव दोषाः । (इयांस्तु विशेषः नेदं रजतमितिवत् अप्रतिपन्नस्यैव बाधस्यागत्या परिकल्पनम्; तत्पदेनाधिष्ठानातिरेकिधर्मानुपस्थापनेन बाधानुपपत्तिश्च । ) अधिष्ठानं तु प्राकृतिरोहितमतिरोहितस्वरूपं तत्पदेनोपस्थाप्यत इति चेन्न; प्रागधिष्ठानाप्रकाशे तदाश्रयभ्रमबाधयोरसंभवात् । भ्रमाश्रय(भूत ?) मधिष्ठानमतिरोहितमिति चेत्; तदेबाधिष्ठानस्वरूपं भ्रमविरोधीति तत्प्रकाशे सुतरां न तदाश्रयभ्रमबाधौ । अतोऽधिष्ठानातिरेकिपारमार्थिकधर्मतत्तिरोधानानभ्युपगमे भ्रान्तिबाधौ दुरुपपादौ । अधिष्ठाने हि पुरुषमात्राकारे प्रतीयमाने तदतिरेकिणि पारमार्थिके राजत्वे तिरोहित्वे सत्येव व्याधत्वभ्रमः । राजत्वोपदेशेन च तन्निवृत्तिर्भवति; नाधिष्ठानमात्रोपदेशेत; तस्य प्रकाशमानत्वेनानुपदेश्यत्वात् भ्रमानुषमर्दित्वाच्च ।। जीवशरीरकजगत्कारणब्रह्मपरत्वे मुख्यवृत्तं पदद्वयम् । प्रकारद्वयविशिष्टैकवस्तुप्रतिपादनेन सामानाधिकरण्यं च सिद्धम् । निरस्तनिखिलदोषस्य समस्तकल्याणगुणात्मकस्य ब्रह्मणो जीवान्तर्यामित्वमप्यैश्वर्यमपरं प्रतिपादितं भवति । उपक्रमानुकूलता च । एकविज्ञानेन सर्वविज्ञानप्रतिज्ञोपपत्तिश्च । सूक्ष्मचिदचिद्वस्तुशरीरस्यैव ब्रह्मणः स्थूलचिदचिद्वस्तुशरीरत्वेन कार्यत्वात् "तमीश्वराणां परमं महेश्वरम् पराऽस्य शक्त्तिर्विविधैव श्रूयते', अपहतपाप्मासत्यकाम सत्यसङ्कल्पः' इत्यादिश्रुत्यन्तराविरोधश्च । (तत्त्वमसीत्यत्रोद्देश्योपादेयविभागः कथमिति चेत् नात्र किञ्चिदुद्दिश्शय किमपि विधीयते; "ऐतदात्म्यमिदं सर्वम्' इत्यनेनैव प्राप्तत्वात् । अप्राप्ते हि शास्त्रमर्थवत् । इदं सर्वमिति सजीवं जगन्निर्दिश्य, ऐतदात्म्यमिति, तस्यैव आत्मेति तत्र प्रतिपादितम् ।) तत्र च हेतुरुक्त्तः, "सन्मूलाः सोम्येमाः सर्वाः प्रजाः सदायतनाः सत्प्रतिष्ठाः' इति; "सर्वे खल्विदं ब्रह्म तज्जलानिति शान्तः' इतिवत् । तथा श्रुत्यन्तराणि च ब्रह्मणस्तद्वयतिरिक्त्तस्य चिदचिद्वस्तुनश्च शरीरात्मभावमेव तादात्म्यं वदन्ति, "अन्तःप्रविष्टश्शास्ता जनानां सर्वात्मा', "यः पृथिव्यां तिष्ठन् पृथिव्या अन्तरो यं पृथिवी न वेद यस्य पृथिवी शरीरं यः पृथिवीमन्तरो यमयति स त आत्मा अन्तर्याम्यमृतः', य आत्मनि तिष्ठन् आत्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति स त आत्मा अन्तर्याम्यमृतः', यः पृथिवीमन्तरे सञ्चरन्' इत्यारभ्य दिव्यो देव एको नारायणः', "तत्सृष्ट्वा तदेवानुप्राविशत् । तदनुप्रविश्य सच्च त्यच्चाभवत्' इत्यादीनि । अत्रापि अनेन जीवेनात्मनाऽनुप्रविश्य नामरूपे व्याकरवाणि' इति ब्रह्मात्मकजीवानुप्रवेशेनैव सर्वेषां वस्तुत्वं शब्दवाच्यत्वं च प्रतिपादितम् । "तदनुप्रविश्य सच्च त्यच्चाभवत्' इत्यनेनैकार्थ्यतज्जीवस्यापि ब्रह्मात्मकत्वं ब्रह्मानुप्रवेशादेवेत्यवगम्यते । अतश्चिदचिदात्मकस्य सर्वस्य वस्तुजातस्य ब्रह्मतादात्म्यमात्मशरीरभावादेवेत्यवगम्यते । "तस्माद्ब्रह्मव्यतिरिक्त्तस्य कृत्स्नस्य तच्छरीतत्वेनैव वस्तुत्वात् तस्य प्रतिपादकोऽपि शब्दस्तत्पर्यन्तमेव स्वार्थमभिदधाति ।) अतः सर्वशब्दानां लोकव्युत्पत्त्यवगततत्तत्पदार्थविशिष्टब्रह्माभिधायित्वं सिद्धमिति ऐतदात्म्यमिदं सर्वमिति प्रतिज्ञातार्थस्य तत्त्वमसीति सामानाधिकरण्येन विशेषे उपसंहारः ।। अतो निर्विशेषवस्त्वैक्यवादिनो भेदाभेदवादिनः केवलभेदवादिनश्च वैयधिकरण्येन सामानाधिकरण्येन च ब्रह्मात्मभावोपदेशाः सर्वे परित्यक्त्ताः स्युः । एकस्मिन् वस्तुनि कस्य तादात्म्यमुपदिश्यते ? तस्यैवेति चेत्, तत् स्ववाक्येनैवावगतमिति न तादात्म्योपदेशावसेयमस्ति किञ्चित् । कल्पितभेदनिरसनमिति चेत् तत्तु न सामानाधिकरण्यतादात्म्योपदेशावसेयमित्युक्त्तम् । सामानाधिकरण्यं तु ब्रह्मणि प्रकारद्वयप्रतिपादनेन विरोधमेवावहेत् । भेदाभेदवादे तु ब्रह्मण्येवोपाधिसंसर्गात् तत्प्रयुक्त्ताः जीवगताः दोषा ब्रह्मण्येव प्रादुःष्युरिति निरस्तनिखिलदोषकल्याणगुणात्मकब्रह्मात्मभावोपदेशा हि विरोधादेव परित्यक्त्ताः स्युः । स्वाभाविकभेदाभेदवादेऽपि ब्रह्मणः स्वत एव जीवभावाभ्युपगमात् गुणवत् दोषाश्च स्वाभाविका भवेयुरिति निर्दोषब्रह्मतादात्म्योपदेशो विरुद्ध एव । केवलभेदवादिनां चात्यन्तभिन्नयोः केनापि प्रकारेणैक्यासंभवादेव ब्रह्मात्मभावोपदेशा न संभवन्तीति सर्ववेदान्तपरित्यागः स्यात् ।। निखिलोपनिषत्प्रसिद्धं कृत्स्नस्य ब्रह्मशरीरभावमातिष्ठमानैः ब्रह्मात्मभोवोपदेशाः सर्वे सम्यगुपपादिता भवन्ति । जाततिगुणयोरिव द्रव्याणामपि शरीरभावेन विशेषणत्वे "गौरश्वो मनुष्यो देवो जातः पुरुषः कर्मभिः' इति सामानाधिकरण्यं लोकवेदयोर्मुख्यमेव दृष्टचरम् । जातिगुणयोरपि (हि) द्रव्यप्रकारत्वमेव "खण्डो गौः' "शुक्लः पटः' इति सामानाधिकरण्यनिबन्धनम् । मनुष्यत्वादिविशिष्टपिण्डानात्मप्यात्मनः प्रकारतयैव पदार्थत्वात् "मनुष्यः पुरुषः षण्डो योषिदात्मा जातः' इति सामानाधिकरण्यं सर्वत्रानुगतमिति प्रकारत्वमेव सामानाधिकरण्यनिबन्धनम्; न परस्परव्यावृत्ता जात्यादयः । स्वनिष्ठानामेव हि द्रव्याणां कदाचित् क्वचिद्द्रव्यविशेषणत्वे मत्वर्थीयप्रत्ययो दृष्टः, दण्डी, कुण्डलीति; न पृथक्प्रतिपत्तिस्थित्यनर्हाणां द्रव्याणाम् । तेषां विशेषणत्वं सामानाधिकरण्यावसेयमेव ।। यदि "गौरश्वो मनुष्यो देवः पुरुषो योषित् षण्ड आत्मा कर्मभिर्जातः' इत्यत्र "खण्डो मुण्डो गौः' "शुक्लः पटः' कृष्णः पटः' इति जातिगुणवदात्मप्रकारत्वं मनुष्यादिशरीराणामिष्यते, तर्हि जातिव्यक्त्तयोरिव प्रकारप्रकारिणोः शरीरात्मनोरपि नियमेन सह प्रतिपत्तिः स्यात्; न चैवं दृश्यते । न हि नियमेन गोत्वादिवत् आत्माश्रयतयैवात्मना सह मनुष्यादिशरीरं पश्यन्ति । अतो मनुष्य आत्मेति सामानाधिकरणयं लाक्षणिकमेव । नैतदेवम्; मनुष्यादिशरीराणामप्यात्मैकाश्रयत्वं तदेकप्रयोजनत्वं तत्प्रकारत्वञ्च जात्यादितुल्यम् । आत्मैकाश्रयत्वमात्मविश्लेषे शरीरस्य विनाशादवगम्यते । आत्मैकप्रयोजनत्वञ्च त(त्त)त्कर्मफलभोगार्थतयैव सद्भवात् । तत्प्रकारत्वमपि, देवो मनुष्य सत्यात्मविशेषणतयैव प्रतीतेः । एतदेव हि गवादिशब्दानां व्यक्त्तिपर्यन्तत्वे हेतुः । एतत्स्वभावविरहादेव दण्डकुण्डलादीनां विशेषणत्वे दण्डी कुण्डलीति मत्वर्थीयप्रत्ययः । देवमनुष्यादिपिण्डानात्मैकाश्रयत्वतदेकप्रयोजनत्वतत्प्रकारत्वस्वभावात् देवो मनुष्य आत्मेति लोकवेदयोः सामानाधिकरण्येन व्यवहारः । जातिवोर्नियमेन सहप्रतीतिरुभयोश्चाक्षुषत्वात् । आत्मनस्त्वचाक्षुषत्वात् चक्षुषा शरीरग्रहणवेलायामात्मा न गृह्यते । पृथग्ग्रहणयोग्यस्य प्रकारतैकस्वरूपत्वं दुर्घटमिति मा वोचः; जात्यादिवत् तदेकाश्रयत्वतदेकप्रयोजनत्वतद्विशेषणत्वैः शरीरस्यापि तत्प्रकारतैकस्वभावत्वावगमात् । सहोपलम्भनियमस्त्वेकसामग्रीवेद्यत्वनिबन्धन इत्युक्त्तम् । यथा चक्षुषा पृथिव्यादेगर्न्धरसादिसंबन्धित्वं स्वाभाविकमपि न गृह्यते, एवं चक्षुषा गृह्यमाणं शरीरमात्मप्रकारतैकस्वभावमपि न तथा गृह्यते; आत्मगृहणे चक्षुषः सामर्थ्याभावात् । नैतावता शरीरस्य तत्प्रकारतैकस्वभावत्वमेव सामानाधिकरण्यनिबन्धनम् । आत्मप्रकारतया प्रतिपादनसमर्थस्तु शब्दः सहैव प्रकारतया प्रतिपादयति ।। ननु च शाब्देऽपि व्यवहारे शरीरशब्देन शरीरमात्रं गृह्यत इति नात्मपर्यन्तता शरीरशब्दस्य । नैवम्; आत्मप्रकारभूतस्यैव शरीरस्य पदार्थविवेकप्रदर्शनाय निरूपणान्निष्कर्षकशब्दोऽयम्; यथा गोत्वं शुक्लत्वम् आकृतिः गुण सत्यादिशब्दाः ।। अतो गवादिशब्दवत् देवमनुष्यादिशब्दा आत्मपर्यन्ताः । इदमेव शरीरात्मभावलक्षणं तादात्म्यम्, "आत्मेति तूपगच्छन्ति ग्राहयन्ति च' इति वक्ष्यति; "आत्मेत्येव तु गृह्णीयात्' इति च वाक्यकारः ।। अत्रेदं तत्त्वम् । अचिद्वस्तुनः चिद्वस्तुनः परस्य च ब्रह्मणो भोग्यत्वेन भोक्त्तृत्वेन चेशितृत्वेन च स्वरूपविवेकमाहुः काश्चन श्रुतयः "अस्मान्मायी सृजते विश्वमेतत् तस्मिंश्चान्यो मायया संनिरुद्धः', "मायां तु प्रकृतिं विद्यान्मायिनं तु महेश्वरम्', "क्षरं प्रधानममृताक्षरं हरः क्षरात्मानावीशते देव एकः' अमृताक्षरं हर इति भोक्त्ता निर्दिश्यते, प्रधानमात्मनो भोग्यत्वेन हरतीति हरः, "स कारणं करणाधिपाधिपो न चास्य कश्चिज्जनिता न चाधिपः', "प्रधानक्षेत्रज्ञपतिर्गुणेशः', पतिं विश्वस्यात्मेश्वरं शाश्वतं शिवमच्युतम्', बहूनां योविदधाति कामान्' "भोक्त्ता भोग्यं प्रेरितारं च मत्वा', "तयोरन्यः पिप्पलं स्वाद्वत्त्यनश्रन्नन्यो अभिचाकशीति', "पृथगात्मानं प्रेरितारं च मत्वा जुष्टस्ततस्तेनामृतत्वमेति', "अजामेकां लोहितशुक्लकृष्णां बह्वीं प्रजां जनयन्तीं सरूपाम् । अजो ह्येको जुषमाणोऽनुशेते जहात्येनां भुक्त्तभागामदोऽन्यः', "समाने वृक्षे पुरुषो निमग्नोऽनीशया शोचति मुह्यमानः । जुष्टं यदा पश्यत्यन्यमीशमस्य वीतशोकः' इत्यद्याः । स्मृतावपि- अहङ्कार इतीयं मे भिन्ना प्रकृतिरष्टधा । अपरेवमितस्त्वन्यां प्रकृतिं विद्धि मे पराम् । जीवभूतां महावाहो ! ययेदं धार्यते जगत् ।', "सर्वभूतानि कौन्तेय पअकृतिं विद्धि यान्ति मामिकाम् । कल्पक्षये पुनस्तानि कल्पादौ विसृजाम्यहम् ।। प्रकृतिं स्वामष्टभ्य विसृचामि पुनः पुनः । भूतग्राममिमं कृत्स्नमवशं प्रकृतेवेशात् ।।', "मयाध्यक्षेण प्रकृतिः सूयते सचराचरम् । हेतुनाऽनेन कौन्तेय जगद्धि परिवर्तते ।।', प्रकृतिं पुरुषं चैव विद्धयनादी उभावपि ।', मम योनिर्महद्ब्रह्म तस्मिन् गर्भं दधाम्यहम् । संभवः सर्वभूतानां ततो भवति भारत ।।' इति । जगद्योनिभूतं महद्ब्रह्म मदीयम्, प्रकृत्याख्यं भूतसूक्ष्ममचिद्वस्तु यत्, तस्मिंश्चेतनाख्यं गर्भं यत् संयोजयामि, ततो मत्कृताच्चिदचित्संसर्गात् देवादिस्थावरान्तानामचिन्मिश्राणां सर्वभूतानां संभवो भवतीत्यर्थः । एवं भोक्त्तृभोग्यरूपेणावस्थितयोः सर्वावस्थावस्थितयोश्चिदचितोः परमपुरुषशरीरतया तन्नियाम्यत्वेन तदपृथक् स्थितिं परमपुरुषस्य चात्मत्वमाहुः काश्चन श्रुतयः- "यः पृथिव्यां तिष्ठन् पृथिव्या अन्तरो यं पृथिवी न वेद यस्य पृथिवी शरीरं यः पृथिवीमन्तरो यमयति' इत्यारभ्य, "य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति स त आत्माऽन्तयर्ाम्यमृतः' इति । तथा, "यः पृथिवीमन्तरे सञ्चरन् यस्य पृथिवी शरीरं यं पृथिवी न वेद' इत्यारभ्य, "योऽक्षरमन्तरे सञ्चरन् यस्याक्षरं शरीरं यमक्षरं न वेद, यो मृत्युमन्तरे सञ्चरन् यस्य मृत्युः शरीरं यं मृत्युर्न वेद, ,एष सर्वभूतान्तरात्माऽपहतपाप्मा दिव्यो देव एको नारायणः' अत्र मृत्युशब्देन तमश्शब्दवाच्यं सूक्ष्मावस्थमचिद्वस्त्वभिधीयते; अस्यामेवोपनिषदि, "अव्यक्त्तमक्षरे लीयते । अक्षरं तमसि लीयते' इति वचनात्, "अन्तः प्रविष्टः शास्ता जनानां सर्वात्मा' इति च ।। एवं सर्वावस्थावस्थितचिदचिद्वस्तुशरीरतया तत्प्रकारः परमपुरुष एव कार्यावस्थकारणावस्थजगद्रूपेणावस्थित इतीममर्थं ज्ञापयितुं काश्चन श्रुतयः कार्यावस्थं कारणावस्थं च जगत् स एवेत्याहुः, "सदेव सोम्येदमग्र आसीदेकमेवोद्वितीयं तदक्षैत महु स्यां प्रजायेयेति तत्तेजोऽसृजत' इत्यारभ्य, "सन्मूलाः सोम्येमाः सर्वाः प्रजाः सदायतनाःसत्प्रतिष्ठाः । ऐतदात्म्यमिदं सर्वं तत् सत्यं स आत्मा तत्त्वमसि श्वेतकेतो' इति । तथा, सोऽकामयत । बहु स्यां प्रजायेयेति । स तपोऽतप्यत । स तपस्तप्त्वा । इदं सर्वमसृजत' इत्यारभ्य, चानृतं च सत्यमभवत्' इत्याद्याः । अत्रापि श्रुत्यन्तरसिद्धश्चिदचितोः परमपुरुषस्य च स्वरूपविवेकः स्मारितः, "हन्ताहमिमास्तिस्रो देवता अनेन जीवेनाऽऽत्मनाऽनुप्रविश्य नामरूपे व्याकरवाणि' इति, "तत् सृष्ट्वा तदेवानुप्राविशत् । तदनुप्रविश्य सच्च त्यच्चाभवत् । विज्ञानं चाविज्ञानं च सत्यञ्चानृतं च सत्यमभवत्' इति च । "अनेन जीवेनाऽऽत्मनाऽनुप्रविश्य' इति जीवस्य ब्रह्मात्मकत्वम्, "तदनुप्रविश्य सच्च त्यच्चाभवत्', "विज्ञानं चाविज्ञानञ्च' इत्यनेनैकार्थ्यादात्मशरीरभावनिबन्धनमिति विज्ञायते । एवम्भूतमेव नामरूपव्याकरणम्, "तद्धेदं तर्ह्यव्याकृतमासीत् तन्नामरूपाभ्यां व्याक्रियत' इत्यत्राप्युक्त्तम् । अतः कार्यावस्थः कारणावस्थश्च स्थूलसूक्ष्मचिदचिद्वस्तुशरीरः परमपुरुष एवेति कारणात्कार्यस्यानन्यत्वेन कारणविज्ञानेन कायर्स्य ज्ञाततया एवविज्ञानेनसर्वविज्ञानं (च) समीहितमुपपन्नतरम् । "अहमिमास्तिस्रो देवता अनेन जीवेनात्मनाऽनुप्रविश्य नामरूपे व्याकरवाणि' इति, "तिस्रो देवता' इति सवर्प्रचिद्वस्तु निर्दिश्य तत्र स्वात्मकजीवानुप्रवेशेन नामरूपव्याकरणवचनात् सर्वे वाचकाः शब्दाः अचिद्विशिष्टजीवविशिष्टपरमात्मन एव वाचका इति कारणावस्थपरमात्मवाचिना शब्देन कार्यवाचिनः शब्दस्य सामानाधिकरण्यं मुख्यवृत्तम् । अतः स्थूलसूक्ष्मचिदचित्प्रकारकं ब्रह्मैव कार्यं कारणं चेति ब्रह्मोपादानं जगत् । सूक्ष्मचिदचिद्वस्तुशरीरं ब्रह्मैव कारणमिति ब्रह्मोपादानत्वेऽपि संघातस्योपादानत्वेन चिदचितोर्ब्रह्मणश्च स्वभावासङ्करोऽप्युपपन्नतरः । यथा शुक्लकृष्णरक्त्ततन्तुसङ्घातोपादानत्वेऽपि चित्रपटस्य तत्तसन्तुप्रवेश एव शौक्लयादिसंबन्ध इति कार्यावस्थायामपि न सर्वत्र वणर्सङ्करः, तथा चिदचिदीश्वरसङ्घातोपादानत्वेऽपि जगतः कार्यावस्थायामपि भोक्त्तृत्वभोग्यत्वनियन्तृत्वाद्यसङ्करः । तन्तूनां पृथक्स्थितियोग्यानामेव पुरुषेच्छया कदाचित्संहतानां कारणत्वं कार्यत्वञ्च । इह तु चिदचितोः सर्वावस्थयोः परमपुरुषशरीरत्वेन तत्प्रकारतयैव पदार्थत्वात् तत्प्रकारः परमपुरुषः सर्वदा सर्वशब्दवाच्य इति विशेषः । स्वभावभेदः तदसङ्करश्च तत्र चात्र च तुल्यः । एवञ्च सति परस्य ब्रह्मणः कार्यानुप्रवेशेऽपि स्वरूपान्यथाभावाभावादविकृतत्वमुपपन्नतरम् । स्थूलावस्थस्य नामरूपविभागविभक्त्तस्य चिदचिद्वस्तुन आत्मतयाऽवस्थानात् कार्यत्वमप्युपपन्नतरम् । अवस्थान्तरापत्तिरेव हि कार्यता । निर्गुणवादाश्च परस्य ब्रह्मणो हेयगुणासंबन्धादुपपद्यन्ते । "अपहतपाप्मा विजरो विमृत्युर्विशोको विजिघत्सोऽपिपासः' इति हेयगुणान् प्रतिषिध्य, "सत्यकामस्सत्यसङ्कल्पः' इति कल्याणगुणान् विदधती इयं श्रुतिरेवान्यत्र सामान्येनावगतं गुणनिषेधं हेयगुणविषयं व्यवस्थापयति । ज्ञानस्वरूपं ब्रह्मेति वादश्च सर्वज्ञस्य सर्वशक्त्तेर्निखिलहेयप्रत्यनीककल्याणगुणाकरस्य ब्रह्मणः स्वरूपं ज्ञानैकनिरूपणीयं स्वयम्प्रकाशतया ज्ञानस्वरूपं चेत्यभ्युपगमादुपपन्नतरः । "यः सर्वज्ञः सर्ववित्', "पराऽस्य शक्त्तिर्विविधैव श्रूयते स्वाभाविकी ज्ञानबलक्रिया च', "विज्ञातारमरे केन विजानीयात्' इत्यादिकाः ज्ञातृत्वमावेदयन्ति; सत्यं ज्ञानम्' इत्यादिकाश्च ज्ञानैकनिरूपणीयतया स्वप्रकाशतया च ज्ञानस्वरूपताम् । सोऽकामयत बहु स्याम्', "तदैक्षत बहुस्याम्', "तन्नामरूपाभ्यां व्याक्रियत' इति ब्रह्मैव स्वसङ्कल्पाद्विचित्रस्थिरत्रसरूपतया नानाप्रकारमवस्थितमिति तत्प्रत्यनीकाब्रह्मात्मकवस्तुनानात्वमतत्त्वमिति तत् प्रतिषिध्यते, "मृत्योः स मृत्युमाप्नोति य इह नानेव पश्यति', "नेह नानास्ति किञ्चन', "यत्र हि द्वैतमिव भवति तदितर इतरं पश्यति । यत्र त्वस्य सर्वमात्मैवाभूत्, तत् केन कं पश्यत् तत्केन कं विजानीयादित्यादिना । न पुनः, "बहु स्यां प्रजायेय' इत्यादिश्रुतिसिद्धं स्वसङ्कल्पकृतं ब्रह्मणो नानानामरूपभाक्तवेन नानाप्रकारत्वमपि निषिध्यते । "यत्र त्वस्य सर्वमात्मैवाभूत्' इत्यादिनिषेधवाक्यादौ च तत् स्थापितम् "सर्वं तं परादात्, योऽन्यत्रात्मनः सर्वं वेद, तस्य ह वा एतस्य महतो भूतस्य निश्वसितमेतत् यदृग्वेदो यजुर्वेदः इत्यादिना ।। एवं चिदचिदीश्वराणां स्वरूपभेदं स्वभावभेदं च वदन्तीनां कार्यकारणभावं कार्यकारणयोरनन्यत्वञ्च वदन्तीनां सर्वासां श्रुतीनामविरोधः, चिदचितोः परमात्मनश्च सर्वदा शरीरात्मभावं शरीरभूतयोः कारणदशायां नामरूपविभागानर्हसूक्ष्मदशापत्तिं कार्यदशायां च तदर्हस्थूलदशापत्तिं वदन्तीभिः श्रुतिभिरेव ज्ञायत इति ब्रह्माज्ञानवादस्य औपाधिकब्रह्मभेदवादस्य अन्यस्याप्यपन्यायमूलस्य सकलश्रुतिविरुद्धस्य न कथञ्चिदप्यवकाशो दृश्यते । चिदचिदीश्वराणां पृथक्स्वभावतया तत्तच्छ्रुतिसिद्धानां शरीरात्मभावेन प्रकारप्रकारितया श्रुतिभिरेव प्रतिपन्नानां पन्नतया श्रुत्यन्तरेण कार्यकारणभावप्रतिपादनं कार्यकारणयोरैक्यप्रतिपादनं च ह्यविरुद्धम् । यथा आग्नेयादीन् षड् यागान् उत्पत्तिवाक्यैः पृथगुत्पन्नान् समुदायानुवादिवाक्यद्वयेन समुदायद्वयत्वमापन्नान् "दर्शपूर्णमासाभ्याम्' इत्यधिकारवाक्यं कामिनः कर्तव्यतया विदधाति तथा चिदचिदीश्वरान् विविक्त्तस्वरूपस्वभावान्, "क्षरं प्रधानममृताक्षरं हरः क्षरात्मानावीशते देव एकः', "पतिं विश्वस्यात्मेश्वरम्', "आत्मा नारायणः परः' इत्यादिवाक्यैः पृथक् प्रतिपाद्य, "यस्य पृथिवी शरीरम्', "यस्यात्मा शरीरम्', "यस्याव्यक्त्तं शरीरम् । यस्याक्षरं शरीरम् । एष सर्वभूतान्तरात्मा अपहतपाप्मा दिव्यो देव एको नारायणः' इत्यादिभिर्वाक्यैश्चिदचितोः सर्वावस्थावस्थितयोः परमात्मशरीरतां परमात्मनस्तदात्मताञ्च प्रतिपाद्य शरीरिभूतपरमात्माभिधायिभिः सद्ब्रह्मात्मादिशब्दैः कारणावस्थः कार्यावस्थश्च परमात्मैक एवेति पृथक् प्रतिपन्नं वस्तुत्रितयम् "सदेव सोम्येदमग्र आसीत्', "ऐतदात्म्यमिदं सर्वम्', "सर्वं खल्विदं ब्रह्म' इत्यादिवाक्यं प्रतिपादयति । चिदचिद्वस्तुशरीरिणः परमात्मनः परमात्मशब्देनाभिधाने हि नास्ति विरोधः, यथा मनुष्यपिण्डशरीरकस्यात्मविशेषस्य अयमात्मा सुखीत्यात्मशब्देनाभिधाने इत्यलमतिविस्तरेण ।। यत्पुनरिदमुक्त्तम् ब्रह्मात्मैकत्वविज्ञानेनैवाविद्यानिवृत्तिर्युक्त्तेति तदयुक्त्तम्; बन्धस्य पारमार्थिकत्वेन ज्ञाननिवर्त्यत्वाभावात् । पुण्यापुण्यरूपकर्मनिमित्तदेवादिशरीरप्रवेशतत्प्रयुक्त्तसुखदुःखानुभवरूपस्य बन्धस्य मिथ्यात्वं कथमिव शक्यते वक्त्तुम् । एवं रूपबन्धनिवृत्तिर्भक्त्तिरूपापन्नोपासनप्रीतपरमपुरुषप्रसादलभ्येति पूर्वमेवोक्त्तम् । भवदभिमतस्यैक्यज्ञानस्य यथावस्थितवस्तुविपरीतविषयस्य मिथ्यारूपत्वेन बन्धविवृद्धिरेव फलं भवति; "मिथ्यैतदन्यद्द्रव्यं हि नैति तद्द्रव्यतां यतः' इति शास्त्रात्; "उत्तमः पुरुषस्त्वन्यः', "पृथगात्मानं प्रेरितारं च मत्वा' इति जीवात्मविसजातीयस्य तदन्तर्यामिणो ब्रह्मणो ज्ञानं परमपुरुषार्थलक्षणमोक्षसाधनमित्युपदेशाच्च ।। अपि च भवदभिमतस्यापि निवर्तकज्ञानस्य मिथ्यारूपत्वात् तस्य निवर्तकान्तरं मृग्यम् । निवर्तकज्ञानमिदं स्वविरोधि सर्वं भेदजातं निवर्त्य, क्षणिकत्वात् स्वयमेव नश्यतीति चेत् न; तत्स्वरूपतदुत्पत्तिविनाशानां काल्पनिकत्वेन विनाशतत्कल्पनाकल्परूपाविद्याया निवर्तकान्तरमन्वेषणीयम् । तद्विनाशो ब्रह्मस्वरूपमेवेति चेत् तथासति निवर्कज्ञानोत्पत्तिरेव न स्यात्; तद्विनाशे तिष्ठति तदुत्पत्त्यसंभवात् ।। अपिच चिन्मात्रब्रह्मव्यतिरिक्त्तकृत्स्ननिषेधविषयज्ञानस्य कोऽयं ज्ञाता ? अध्यासरूप इति चेत् न; तस्य निषेध्यतया निवर्तकज्ञानकर्मत्वात् तत्कर्तृत्वानुपपत्तेः । ब्रह्मस्वरूपमिति चेत् ब्रह्मणो निवर्तकज्ञानं प्रति ज्ञातृत्वं किं स्वरूपम्, उताध्यस्तम् ? अध्यस्तं चेत् अयमध्यासः तन्मूलाविद्यान्तरं च निवर्तकज्ञानाविषयतया तिष्ठत्येव । निवर्तकज्ञानान्तराभ्युपगमे तस्यापि त्रिरूपत्वात् ज्ञात्रपेक्षयाऽनवस्था स्यात् । ब्रह्मस्वरूपस्यैव ज्ञातृत्वे अस्मदीय एव पक्षः परिगृहीतः स्यात् । निवर्तकज्ञानस्वरूपं स्वस्य ज्ञाता च ब्रह्मव्यतिरिक्त्तत्वेन स्वनिवर्त्यान्तर्गतमिति वचनम्, "भूतलव्यतिरिक्त्तं कृत्स्नं देवदत्तेन छिन्नम्' इत्यस्यामेव छेदनक्रियायामस्य छेत्तुः अस्याश्छेदनक्रियायाश्च छेद्यानुप्रवेशवचनवत् उपहास्यम् । अध्यस्तो ज्ञाता स्वनाशहेतुभूतनिवर्तकज्ञाने स्वयं कर्ता च न भवति; स्वनाशस्यापुरुषार्थत्वात् । तन्नाशस्य ब्रह्मस्वरूपत्वाभ्युपगमे, भेददर्शनतन्मूलाविद्यादीनां कल्पनमेव न स्यात् इत्यलमनेन दिष्टहतमुद्गराभिघातेन । तस्मादनादिकर्मप्रवाहरूपाज्ञानमूलत्वात् बन्धस्य तन्निबर्हणम् उक्त्तलक्षणज्ञानादेव । तदुत्पत्तिश्च अहरहरनुष्ठीयमानपरमपुरुषाराधनवेषात्मयाथात्म्यबुद्धिविशेषसंस्कृतवर्णाश्रमोचितकर्मलभ्या । तत्र केवलकर्मणामल्पास्थिरफलत्वम्, अनभिसंहितफलपरमपुरुषाराधनवेषाणां कर्मणाम् उपासनात्मकज्ञानोत्पत्तिद्वारेण ब्रह्मयाथात्म्यानुभवरूपानन्तस्थिरफलत्वं च कर्मस्वरूपज्ञानात् ऋते न ज्ञायते, केवलाकारपरित्यागपूर्वकयथोक्त्तस्वरूपकर्मोपादानं च न संभवतीति कर्मविचारानन्तरं तत एव हेतोर्ब्रह्मविचारः कर्तव्य इति अथात इत्युक्त्तम् ।। (इति महासिद्धान्तः) तत्र पूर्वपक्षवादी मन्यते वृद्धव्यवहारादन्यत्र शब्दस्य बोधकत्वशक्तयवधारणासंभवात्, व्यवहारस्य च कार्यबुद्धिपूर्वकत्वेन कार्यार्थ एव शब्दस्य प्रामाण्यमिति कार्यरूप एव वेदार्थः । अतो न वेदान्ताः परिनिष्पन्ने परे ब्रह्मणि प्रमाणभावमनुभवितुमर्हन्ति । न च, पुत्रजन्मादिसिद्धवस्तुविषयवाक्येषु हर्षहेतूनां कालत्रयवतिर्नामर्थानामानन्त्यात् सुलग्नसुखप्रसवादिहर्षहेत्वर्थान्तरोपनिपातसंभावनया च, प्रियार्थप्रतिपत्तिनिमित्तमुखविकासादिलिङ्गेनार्थविशेषबुद्धिहेतुत्वनिश्चयः । नापि व्युत्पन्नेतरपदविभक्तयर्थस्य पदान्तरार्थनिश्चयेन प्रकृत्यर्थनिश्चयेन वा शब्दस्य सिद्धवस्तुन्यभिधानशक्त्तिनिश्चयः; ज्ञातकार्याभिधायिपदसमुदायस्य तदंशविशेषनिश्चयरूपत्वात् तस्य । न च सर्पाद्भीतस्य नायं सर्पो रज्जुरेवेति शब्दश्रवणसमनन्तरं भयनिवृत्तिदर्शनेन सर्पाभावबुद्धिहेतुत्वनिश्चयः; अत्रापि निश्चेष्टम्, निर्विषम्, अचेतनमिदं वस्त्वित्याद्यर्थबधिषु बहुषु भयनिवृत्तिहेतुषु सत्सु विशेषनिश्चयायोगात् । कार्यबुद्धिप्रवृत्तिव्याप्तिबलेन शब्दस्य प्रवर्तकार्थावबोधित्वमवगतमिति सर्वपदानां कार्यपरत्वेन सर्वैः पदैः कायर्स्यैव विशिष्टस्य प्रतिपादनात् नान्यन्वितस्वार्थमात्रे पदशक्त्तिनिश्चयः । इष्टसाधनताबुद्धिस्तु कार्यबुद्धिद्वारेण प्रवृत्तिहेतुः, न स्वरूपेण; अतीतानागतवर्तमानेष्टोपायबुद्धिषु प्रवृत्त्यनुपलब्धेः । इष्टोपायो हि, मत्प्रयत्नात् ऋते न सिद्धयति, अतो मत्कृतिसाध्यः इति बुद्धिर्यावन्न जायते, तावत् न प्रवर्तते । अतः कार्यबुद्धिरेव प्रवृत्तिहेतुरिति प्रवर्तकस्यैव शब्दवाच्यतया कार्यस्यैव वेदवेद्यत्वात् परिनिष्पन्नरूपब्रह्मप्राप्तिलक्षणान्तस्थिरफलाप्रतिपत्तेः, अक्षय्यं ह वै चातुर्मास्ययाजिनः सुकृतं भवति' इत्यादिभिः कर्मणामेव स्थिरफलत्वप्रतिपादनाच्च कर्मफलाल्पास्थिरत्वब्रह्मज्ञानफलानन्तस्थिरत्वज्ञानहेतुको ब्रह्मविचारारम्भो न युक्त्त इति । अत्राभिधीयते- निखिललोकविदितशब्दार्थसंबन्धावधारणप्रकारमपनुद्य सर्वशब्दानामलौकिकार्थावबोधित्वावधारणं प्रामाणिका न बहु मन्वते । एवं किल बालाः शब्दार्थसंबन्धमवधारयन्तिमातापितृप्रभृतिभिः अम्बातातमातुलादीन् शशिपशुनरमृगपक्षिसर्पादीश्च, एनमवेहि' शिक्षिताः शनैश्शनैस्तैस्तैस्रेव शब्दैस्तेषु तेष्वर्थेषु स्वात्मनां बुद्ध्युत्पत्तिं दृष्ट्वा शब्दाथर्योः संबन्धान्तरादर्शनात् सङ्केतयितृपुरुषाज्ञानाच्च तेष्वर्थेषु तेषां शब्दानां प्रयोगे बोधकत्वनिबन्धन इति निश्चिन्वन्ति । पुनश्च व्युत्पन्नेतरशब्देषु, "अस्य शब्दस्य अयमर्थः' इति पूर्व(वत्) वृद्धैः शिक्षिताः सर्वशब्दानामर्थमवगम्य परप्रत्यायनाय तत्तदर्थावबोधिवाक्यजातं प्रयुञ्जते । प्रकारान्तरेणापि शब्दार्थसंबन्धावधारणं सुशकम् केनचित् पुरुषेण हस्तचेष्टादिना । "पिता ते सुखमास्ते' इति देवदत्ताय ज्ञापयेति प्रेषितः कश्चित् तज्ज्ञापने प्रवृत्तः, पिता ते सुखमास्त इति शब्दं प्रयुङ्क्त्े । पार्श्वस्थोऽन्यो व्युत्पित्सुः मूकवत् चेष्टाविशेषज्ञः तज्ज्ञापने प्रवृत्तमिमं ज्ञात्वाऽनुगतः तज्ज्ञापनाय प्रयुक्त्तमिमं शब्दं श्रुत्वा, अयं शब्दस्तदर्थबुद्धिहेतुरिति निश्चिनोति इति, कार्यार्थ एव व्युत्पत्तिरिति निर्बन्धो निर्निबन्धनः । अतो वेदान्ताः परिनिष्पन्नं परं ब्रह्म तदुपासनं चापरिमितफलं बोधयन्तीति तन्निर्णयफलो ब्रह्मविचारः कर्तव्यः ।। कार्याथर्त्वेपि वेदस्य ब्रह्मविचारः कर्तव्य एव । कथम् । आत्मा वा अरे द्रष्टव्यः श्रोतव्यो मन्तव्यो निदिध्यासितव्यः', सोऽन्वेष्टव्यः स विजिज्ञासितव्यः', तद्वा च विजिज्ञादितव्यम्', "तत्रापि दह्नं गगनं विशोकः तस्मिन् यदन्तस्तदुपासितव्यम्' इत्यादिभिः प्रतिपन्नोपासनविषयकार्याधिकृतफलत्वेन, ब्रह्मविदाप्नोति परम्' इत्यादिभिर्ब्रह्मप्राप्तिः श्रूयत इति ब्रह्मस्वरूपतद्विशेषणानां दुःखासंभिन्नदेशविशेषरूपस्वर्गादिवत्, राथिसत्रप्रतिष्टावत्, अपगोरणशतयातनासाध्यसाधनभाववच्च कार्योपयोगितयैव सिद्धेः ।। गामानयेत्यादिष्वपि वाक्येषु न कार्यार्थे व्युत्पत्तिः; भवदभिमतकार्यस्य दुर्निरूपत्वात् । कृतिभावभावि कृत्युद्देश्यं हि भवतः कार्यम् । कृत्युदेश्यत्वञ्च कृतिकर्मत्वम् । कृतिकर्मत्वञ्च कृत्या प्राप्तुमिष्टतमत्वम् । इष्टतमं च सुखं वर्तमानदुःखस्य तन्निवृत्तिर्वा । तत्रेष्टसुखादिना पुरुषेण स्वप्रयत्नात् ऋते तदसिद्धिः प्रतीता, ततः प्रयत्नेच्छुः प्रवतर्ते पुरुष इति न क्वचिदपीच्छाविषयस्य कृत्यधीनसिद्धित्वमन्तरेण कृत्युद्देश्यत्वं नाम किञ्चिदप्युपलभ्यते । इच्छाविषयस्य प्रेरकत्वं च प्रयत्नलधीनसिद्धित्वमेव; तत एव प्रवृत्ते ।। न च पुरुषानुकूलत्वं कृत्युद्देश्यत्वम् । यतः सुखमेव पुरुषानुकूलम् । न च दुःखनिवृत्तेः पुरुषानुकूलत्वम् । पुरुषानुकूलं सुखं तत्प्रतिकूलं दुःखमिति हि सुखदुःखयोः स्वरूपविवेकः । दुःखस्य प्रतिकूलतया तन्निवृत्तिरिष्टा भवति; नानुकूलतया । अनुकूलप्रतिकूलान्वयविरहे स्वरूपेणावस्थितिर्हि दुःखनिवृत्तिः । अतः सुखव्यतिरिक्त्तस्य क्रियादेरनुकूलत्वं न संभवति । न सुखार्थतया तस्याप्यनुकूलत्वम्; दुःखात्मकत्वात् तस्य । सुखार्थतयापि तदुपादानेच्छामात्रमेव भवति । (न च कृतिं प्रति शेषित्वं कृत्युद्देश्यत्वम्, भवत्पक्षे शेषित्वस्यानिरूपणात् । न च परोद्देशप्रवृत्तकृतिव्याप्त्यर्हत्वं शेषत्वमिति तत्प्रतिसम्बन्धी शेषीत्यवगम्यते; तथा सति कृतेरशेषत्वेन तां प्रति तत्साध्यस्य शेषित्वाभावात् । न च परोद्देशप्रवृत्त्यर्हतायाः शेषत्वेन परः शेषी; उद्देश्यत्वस्यैव निरूप्यमाणत्वात्; प्रधानस्यापि भृत्योद्देशप्रवृत्त्यर्हत्वदर्शनाच्च । प्रधानस्तु भृत्यपोषणेऽपि स्वोद्देशेन प्रवर्तत इति चेन्न; भृत्योऽपि हि प्रधानपोषणे स्वोद्देशेनैव प्रवर्तते । कार्यस्वरूपस्यैवानिरूणात् कार्यप्रतिसंबन्धी शेषः, तत्प्रतिसम्बन्धी शेषीत्यप्यसङ्गतम् ।।) नापि कृतिप्रयोजनत्वं कृत्युद्देश्यत्वम् । पुरुषस्य कृत्यारम्भप्रयोजनमेव हि कृतिप्रयोजनम् । स चेच्छाविषयः। तस्मादिष्टत्वातिरेकिकृत्युद्देश्यत्वानिरूपणात् कृतिसाध्यताकृतिप्रधानत्वरूपं कायर्ं दुर्निरूपमेव । नियोगस्यापि साक्षादिपिविषयभूतसुखदुःखनिवृत्तिभ्यामन्यत्वात् तत्साधनतयैवेष्टत्वं कृतिसाध्यत्वञ्च । अत एव हि तस्य क्रियातिरिक्त्तता । अन्यथा क्रियैव कायर्ं स्यात् । स्वर्गकामपदसमभिव्याहारानुगुण्येन लिङादिवाच्यं कार्यं स्वर्गसाधनमेवेति क्षणभङ्गिकर्मातिरेकि स्थिरं स्वर्गसाधनमपूर्वमेव कार्यमिति स्वर्गसाधनतोल्लेखेनैव ह्यपूर्वव्युत्पत्तिः । अतः प्रथममनन्यार्थतया प्रतिपन्नस्य कार्यस्यानन्यार्थत्वनिर्वहणायापूर्वमेव पश्चात् स्वर्गसाधनं भवतीत्युपहास्यम्; स्वर्गकामपदान्वितकार्याभिधायिपदेन प्रथममप्यनन्यार्थतानभिधानात्; सुखदुःखनिवृत्तितत्साधनेभ्योऽन्यस्यानन्यार्थस्य कृतिसाध्यताप्रतीत्यनुपपत्तेश्च । अपि च किमिदं नियोगस्य प्रयोजनत्वम् । सुखवत् नियोगस्याप्यनुकूलत्वमेवेति चेत् किं नियोगः सुखम् ? सुखमेव ह्यनुकूलम् । सुखविशेषवत् नियोगापरपर्यायं विलक्षणं सुखान्तरमिति चेत् किं तत्र प्रमाणमिति वक्त्तव्यम् । स्वानुभवश्चेत् न । विषयविशेषानुभवसुखवत् नियोगानुभवसुखमिदमिति भवताऽपि नानुभूयते । शास्त्रेण नियोगस्य पुरुषार्थतया प्रतिपादनात् पश्चात्तु भोक्ष्यत इति चेत् किं तत् नियोगस्य पुरुषार्थत्ववाचि शास्त्रम् ? न तावल्लौकिकं वाक्यम्; तस्य दुःखात्मकक्रियाविषयत्वात्; तेन सुखादिसाधनतयैव कृतिसाध्यतामात्रप्रतिपादनात् । नापि वैदिकम्; तेनापि स्वर्गादिसाधनतयैव कार्यस्य प्रतिपादनात् । नापि नित्यनैमित्तिकशास्त्रम्, तस्यापि तदभिधायित्वं स्वर्गकामवाक्यस्थापूर्वव्युत्पत्तिपूर्वकमिति उक्त्तरीत्या तेनापि सुखादिसाधनकार्याभिधानमवर्जनीयम् । नियतैहिकफलस्य कर्मणोऽनुष्ठितस्य फलत्वेन तदानीमनुभूयमानान्नाद्य(द्या)रोगतादिव्यतिरेकेण नियोगरूपसुखानुभवानुपलब्धेश्च नियोगः सुखमित्यत्र न किञ्चन प्रमाणमुपलभामहे । अर्थवादादिष्वपि स्वर्गादिसुखप्रकारकीतर्नवत् नियोगरूपसुखप्रकारकीर्तनं भवतामपि न दृष्टचरम् । अतो विधिवाक्येष्वपि धात्वर्थस्य कर्तृव्यापारसाध्यतामात्रं शब्दानुशासनसिद्धमेव लिङादेर्वाच्यमित्यवसीयते । धात्वर्थस्य च यागादेरग्न्यादिदेवतान्तर्यामिपरमपुरुषसमाराधनरूपता, समाराधितात् परमपुरुषात् फलसिद्धिश्चेति, फलमत उपपत्तेः' इत्यत्र प्रतिपादयिष्यते । अतो वेदान्तः परिनिष्पन्नं परं ब्रह्म बोधयन्तीति ब्रह्मोपासनफलानन्त्यं स्थिरत्वं च सिद्धम् । चातुर्मास्यादिकर्मस्वपि केवलस्य कमर्णः क्षयिफलत्वोपदेशादक्षयफलश्रवणम्, "वायुश्चान्तरिक्षं चैतदमृतम्' इत्यादिपदापेक्षिकं मन्तव्यम् । अतः केवलानां कर्मणामल्पास्थिरफलत्वात् ब्रह्मज्ञानस्य चानन्तस्थिरफलत्वात् तन्निर्णयफलो ब्रह्मविचारारम्भो युक्त्त इति स्थितम् ।। ।। इति श्रीभाष्ये जिज्ञासाधिकरणम् ।।