+++
title = "04 समन्वयाधिकरणम्"

+++
यथा मृत्तिकाया घटनिष्पादनशक्त्तत्वेपि, कुलालस्य च निमर्ाणशक्त्तौ सत्यामपि दण्डचक्रपरिकरापेक्षाऽस्त्येवतथा शब्दस्य परिनिष्पन्नब्रह्मप्रतिपादनशक्त्तत्वेऽपि, ब्रह्मणोऽपि शब्देन प्रतिपत्तुं शक्यत्वेऽपि, बुभुत्साख्यपरिकरापेक्षा प्रमित्युत्पादने विद्यते । यत्नसाध्यत्वात्् बुभुत्सा अपेक्षिता । सा चाज्ञातत्वपुरुषार्थत्वप्रयुक्त्ता । तत्रावान्तरपेटिकारूपेण प्रथमेन सूत्रद्वयेन शब्दद्वारकमर्थद्वारकं च शक्त्तिमत्त्वं प्रतिपादितम्् । अथ सूत्रद्वयान्तरमवान्तरपेटिकान्तरं बुभुत्साहेतुनिरूपणपरम्् । तत्र प्रथमेन तृतीयसूत्रेणाज्ञातत्वरूपो बुभुत्साहेतुरुक्त्तः । अथ प्रयोजनभुत्साहेतुरुच्यते चतुर्थेन । अर्थे प्रतिपन्ने हि प्रयोजनाप्रयोजनत्वचिन्ता । प्रतिपत्तिश्च लक्षणतः इति जन्मादिसूत्रं द्वितीयमभूत्् । जन्मादिकं लक्षणं चेत्् मानान्तरात्् तत्सिद्धिः स्यादिति शङ्कायाः सङ्गतत्वात्् शास्त्रयोनित्वादिति सूत्रं तृतीयमभूत्् । अज्ञातत्वेऽप्यप्रयोजने बुभुत्सानुदयात्् प्रयोजनरूपत्वमत्र निरूप्यत इति क्रमोऽयमेव । सू तत्तु समन्वयात्् तत्रावान्तरसङ्गतिमाह यद्यपीति । अज्ञातत्वन्नाम बुभुत्साहेतुर्यद्यप्यस्तीत्यर्थः । प्रयोजनं सुखं दुःखनिवृत्तिश्च । शास्त्रस्य तत्पर्यवसायित्वं तदुपायप्रवृत्तिबोधनद्वारा । तच्च न सिद्धपरत्वेऽस्ति । तस्य प्रवृत्तिनिवृत्तिरूपत्वाभावात्् । तस्मात्प्रयोजनपर्यवसायित्वाभावेन बुभुत्साख्यपरिकराभावात्् सिद्धे शास्त्रं न प्रमितिं जनयतीत्यर्थः । एवं शङ्कायां सूत्रमुदाहरति तत्तु सयन्वयादिति । इहापि साधारणविचारद्वयमर्थसिद्धम््; ब्रह्मणः शास्त्रप्रमाणकत्वं संभवति, नेति द्वितीयविचारः; तदर्थं प्रवृत्तिनिवृविरूपप्रयोजनशून्यानां वेदान्तवाक्यानां ब्रह्मपरतयाऽन्वयः सम्भवति, नेति; तदर्थं किं शब्दस्य प्रामाण्यं प्रवृत्तिनिवृत्तिपरतया, उत पुरुषार्थपरतयेति ।शब्दस्य प्रवृत्तिनिवृत्तिपरतयैव प्रामाण्ये ब्रह्मणः सिद्धरूपस्य शास्त्रप्रमाणकत्वाभावात्् तद्विचारानारम्भः । शब्दस्य पुरुषार्थपरतयैव प्रामाण्ये पुरुषार्थभूतब्रह्मणः शास्त्रप्रमाणकत्वात्् तद्विचारस्यारम्भणीयत्वं फलितम्् । एवमर्थसिद्धौ विषयसंशयावभिप्रेत्य सूत्रं व्याचिख्यासुः तत्र वाक्यार्थयोजनायामेव पदयोजनामन्तर्भावयिप्यन्् पृथग्व्याख्येयम्् तुशब्दं व्याचष्टे प्रसक्त्तेति । सर्वेषां सूत्राणां तत्तच्छङ्कायामवतरणेऽपि अस्मिन्् सूत्रे तु शब्दः प्रदशर्नार्थः । तदिति व्याख्येयं पदम््; तद्् व्याचष्टे शास्त्रप्रमाणकत्वं ब्रह्मण इति । संभवत्येवेत्येतत्् तुशब्दफलितम्् । हेतुपदस्याकाङ्क्षां दर्शयति कुत इति । समन्वयशब्दस्योत्तरत्र विस्तरेण व्याख्यास्यमानत्वादिदानी सङ्क्षपेण व्याचष्टे परमपुरुषार्थत येति । कस्य केन क्कीदृशोऽन्वयः इत्यपेक्षयामाह परमेति । शास्त्रेण परमपुरुषार्थभूतस्य ब्रह्मणोऽभिधेयतयाऽन्व

यादित्यर्थः । शास्त्रस्य धीस्थत्वात्् शास्त्रेणेति कण्ठोक्त्तयभावः । ब्रह्म शास्त्रप्रमाणकमिति

प्रतिज्ञाते सति पक्षनिष्ठतया हेतोर्वक्त्तुमुचितत्वात्् समन्वयो ब्रह्मकर्तृकतया व्याख्यातः; न तु शास्त्रकर्तृकतया । कथं तथाविधान्वयः इत्यपेक्षायामेतदुपपादयति एवमिति । इवशब्द एवार्थः; एवमेवेत्यर्थः ।औपनिषदः पदसमुदायः परमपुरुषार्थभूते ब्रह्मणि प्रतिपादकत्वेन समन्वित एव हीत्यर्थः । पदसमुदायः वाक्यमित्यर्थः ।औपनिषदवाक्यबहुत्वेऽपि तेषां वाक्यैकवाक्यभावेनैकार्थपरतया एकराशित्वव्यञ्जनायैकवचनम्् । समन्वित इति वाक्यकर्तृकत्वेनोक्त्तिः फलितार्थाभिप्राया; न तु सूत्रयोजनाभिप्राया । ब्रह्मणि समन्वितानामित्युत्तरत्राप्येवमेव । प्रतिपत्तिक्रमानुरोधेन प्रथमं लक्षणवाक्यमुपादत्ते यतो वा इति ।अथ प्रापकं कारणवाक्यमाह सदेवेत्यादिना । सच्छब्दस्य बृहदबृहत्साधारणत्वात्् विशेषकवाक्यमुपादत्ते ब्रह्म वा इति ।। यत्् कारणं, तत्् ब्रह्मेति लक्षणवाक्येनोक्त्ते, सतः कारणत्वे च कथिते, तस्य सतो ब्रह्मत्वं सिध्यतीति न बृहत्त्वनिश्चयः ब्रह्म वा इति वाक्याधीन इति चेन्न; लक्षणवाक्यस्य कारणानुवादित्वेन प्रापकवाक्योपजीवित्वादुपजीव्येषु प्रापकवाक्येप्वेव विशेषनिर्धारणज्ञापनार्थं हि ब्रह्म वा इति वाक्यमुपात्तम्् । सद्व्रह्मशब्दयोरीक्षणान्वयलिङ्गादचिद्वयावृत्तवस्तुपरत्वेऽपि तयोः शब्दयोः साधारणतया शब्दसामर्थ्यादचिद्वयावृत्तिनिश्चयस्तत्र नास्तीति शब्दशकत्यैव विशेषज्ञापनार्थम्् आत्मा वा इति वाक्योपादानम्् । ब्रह्मशब्दस्य साधारणत्वं नाम बहुष्वर्थेषु प्रयुज्यमानत्वम््; न तु प्रवृत्तिनिमित्तसाधारण्यम्् । प्रवृत्तिनिमित्तभूतस्य निरतिशयबृहत्त्वस्य भगद्वयव्यतिरिक्त्तगामित्वसन्देहसहत्वं वा । न हि स्वारसिकात्मशब्दैकार्थ्ये प्रतिपन्ने सति निरतिशयबृहत्त्वस्याचिद्गामित्वसन्देहः । साद्वद्यायां "स आत्मा' इयात्मशब्द उपसंहारस्थ इति उपक्रमस्थेनैवात्मशब्देन विशेषनिश्चयार्थम््, "आत्मा वा' इति वाक्यमुपात्तम्् । "यतो वा इमानि'इत्यादिप्रकरण एव, "आनन्दाद््ध्येव खल्विमानि भुतानि जायन्ते' इत्यानन्दशब्देन कारणे निर्दिष्टेऽपि, "यदेष आकाश आनन्दो न स्यात््' इत्याकाशशब्दसामानाधिकरण्यात्् आनन्दशब्देनाचिद्वयावृत्तिनिश्चयः प्रतिबद्ध इत्यभिप्रायेणाचिद्वयावृत्तेः सुखेन प्रतिपत्त्यर्थम्् आत्मा वा इति वाक्योपादानम्् । सर्वशाखाप्रत्ययन्यायेन विनाऽपि प्रकरणादेव ब्रह्मशब्द आत्मपर इति ज्ञापनार्थम््, एतदधिकरणापेक्षितानान्दरूपताप्रतिपादकप्रकरणस्थतया तज्ज्ञापनार्थं चोपादत्ते तस्माद्वा एतस्मादात्मन इति । "सत्यं ज्ञानमनन्तं ब्रह्म' इति हि तत्र प्रकृतम्् । "अन्योऽन्तरात्मा आनन्दमयः', "आनन्दं ब्रह्मणो विद्वान््' इति च तत्र वक्ष्यते । अत्र(थ) "छागो वा मन्त्रवर्णात््' इति न्यायात्् सामान्यशब्दानां देवताविशेषे पर्यवसानं दर्शयति एको ह वा इति । "सेयं देवतैक्षत' "यो ब्रह्मणं विदधाति पूर्वं यो वै वेदांश्च प्रहिणोति तस्मै । तं ह देवम््' "स ईशोऽस्य जगतो नित्यमेव नान्यो हेतुेर्विद्यत ईशनाय' "ईशानो भूतभव्यस्य' तमीश्वराणां परमं महेश्वरम््' इत्यादिषु श्रुतानां देवतादिशब्दानां पूर्वपूर्वापेक्षया विशेषशब्दानामपि साक्षात्् कारणवाक्यस्थत्वाभावात््, तेषु च, रूढिमतामऽपि देवतादिशब्दानां व्यक्त्तिविशेषे रूढत्वाभावात्् ईशादिशब्दानां च, "जगत ईशोनान्यो हेतुर्विद्यते ईशनाय' इति समभिव्याहृतषष्ठयन्तपदनिर्देशादिभिरवयवार्थविवक्षायाः स्फुटतरत्वेन निमग्नरूढितय । साधारणत्वाच्च, चरमविशेषशब्दप्रदर्शनेन तेषामपि तत्पर्यवसानमर्थसिद्धं स्यादित्याभिप्रायेण च "सेयं देवता' इत्यादिवाक्यानि अनादृत्य एको ह वै नारायणः इत्यादिवाक्यमुदाहृतम्् । हिरण्यगभर्ादयश्शब्दा आकाशप्राणादिशब्दवदयोग्यार्थाः । शिवादिशब्दाश्च बह्वर्थेषु प्रयोगात्् साधारण इति सदादिशब्दवन्न विशेषोपस्थापनक्षमा इत्यभिप्रायः

। "वचनानि त्वपूर्वत्वात््', "विधस्तु धारणेऽपूर्वत्वात््' इति न्यायेन, "यदाग्नेयोऽष्ठाकपालः' "उपरि हि देवेभ्यो धारयति' इति वाक्यवदिदं महोपनिषद्वाक्यमपि अप्राप्तार्थोपस्थापकत्वात्् आकाशप्राणादिवाक्यवत्् अयोग्यार्थोपस्थापकत्वाभावाच्चानन्यापेक्षं स्वार्थं प्रतिपादयति ।

"न सन्न चासच्छिव एव केवल' इति वाक्यविरोधादिदं वाक्यमयोग्यार्थमिति चेत््- न; "सदेव सोम्येदग्रे' इति वाक्यविरोधेन, "न सन्नचासत््' इत्यादिवाक्यस्यायोग्यार्थत्वप्रसङ्गात्् ।। साधारणस्य सच्छब्दस्य शिवपर्यवसानाविरोधात्् नात्रायोग्यार्थत्वमिति चेत््- तर्हि शिवशब्दस्य च बहुष्वर्थेषु प्रयोगात्् साधारणस्य नारायणपर्यवसानाविरोधात्् नात्रायोग्यार्थत्वम्् । ब्रह्मशिवादीनां हि कार्यत्वमिन्द्रादीनामिव बह्वीभिः श्रुतिभिः प्रतिपाद्यते- यजुषि, "अजस्य नाभावध्येकमर्पितं यस्मिन्निदं विश्वंभुवनमधिश्रितं विश्वकर्मा ह्यजनिष्ट देवः', स प्रजापतिरेकः "पुष्करपर्णे समभवत्् ", "तस्माद्विराडजायत विराजोऽधिपुरुषः', महोपनिषदि, "तत्र ब्रह्मा चतुर्मुखोऽजायत', सुबालोपनिषदि, "अद्भयःपृथिवी । तदण्डमभवत्् । तत्् सम्वत्सरमात्रमुषित्वा द्विधाऽकरोदधस्ताद्भूमिमुपरिष्टादाकाशं मध्ये पुरुषो दिव्यः; सहस्त्रशीर्षा पुरुषः' इत्यारभ्य, "सोऽग्रे भूतानां मृत्युमसृजत्् । तस्य ब्रह्मऽबिभेत्् । सो ब्रह्माणमेव विवेश' इति ।अत्र परमपुरुषात्मनः पुरुषो ेब्रह्मा समुत्पन्न इति श्रुतः; पुरुषशब्दद्वयश्रवणात्् मृत्युभयवत्त्वश्रवणाच्च । श्वेदाश्वतरे, "वेदाहमेतं पुरुषं महान्तम््', "महान्् प्रभुर्वै पुरुषः सत्त्वस्यैष प्रवर्त्तकः" यो ब्रह्माणं विदधाति पूर्वम्् इति च हिरण्यगर्भोत्पत्तिरवगम्यते ।

तथा महोपनिपदि, "त्र्यक्षः शूलपाणिः पुरुषोऽजायत', सुबालोपनिषदि , "लालाटात्् क्रोधजो रुद्रोऽजायत', बृहदारण्यके, "ब्रह्म वा इदमेक एवाग्र आसीत्् । तदेकं सन्न व्यभवत्् । तच्छ्रेयोरूपमत्यसृजत क्षत्रम््- यान्येतानि देवक्षत्राणि इन्द्रो वरुणः सामो रुद्रः पर्जन्यो यमो मृत्युरीशान' इति । तथा शतपथ,े "अभूद्वा इदं प्रतिष्ठो' इयारभ्य "भूतानां च प्रजापतिः संवत्सरायादीक्षिषत । भूतानांपतिर्गृहपतिरासीदुषाः पत्नी" "इत्यादिकमुकत्वा; "भूतानाम्पतिः संवत्सर उषसि रेतोऽसिञ्चत्् । संवत्सरे कुमारोऽजायत । सोऽरोदीत्् । तं प्रजापतिरव्रवीत्् । कुमात! किं रोदिषि यत्् श्रमात्् तपसोऽधि जातोऽसीति । सोऽब्रवीत्् । अनपहतपाप्मा वा अहमस्मि अवि(ना)हितनामा । नाम मे धेहि पाप्मनोपहत्या इति । तमब्रवीत्् रुद्रोऽसीति । तदस्य तन्नामाऽकरोत्् । अग्निस्तद्रूपमभवत््' इत्यारम्भ शर्वपशुपतिप्रभृति नामकरणं पृथिवीसलिलादिमूर्तिप्रदानं चोक्त्तम्् । रुद्रवाक्यादेवानपहतपाप्मत्वं च तस्य श्रुतम्् । तत्रेव च शतरुद्रीयब्राह्मणे, "प्रजापतेर्विस्सृता देवता उदक्रामन्् । तमेक एव देवो न जहान्् महामन्युरेव सोऽस्मिन्नन्तर्हितो अतिष्ठत्् । सोऽरोदीत्् । तस्य यान्यश्रूणि प्रास्कन्दन्् , तान्यस्मिन्् मन्यौ प्रातिष्ठन्् । स एष शतशीर्षा रुद्रः समभवत््' इति । अत्र प्रजापतेः क्रुद्धस्य क्रोधजाश्रुसम्भवत्वं मन्युरूपस्य रुद्रस्याभिहितम्् । क्रोधस्य चाश्रुहेतुत्वं प्रसिद्धम्् ,"तस्य क्रुद्धस्य नेत्राभ्यां प्रापतन्नश्रुविन्दवः । दीप्ताभ्यामिव दीपाभ्यां सार्चिषः स्नेहविन्दवः' इति । तथा शैलालिब्राह्मणे, "प्रजापतिर्वै प्रजाकामः स तपोऽतप्यत' इत्यारभ्य अग्निवाय्वादित्यचन्द्राणामुत्पत्तिं तेषां रेतःस्कन्दनं चोकत्वा "स प्रजापतिर्हिरण्मयं च सममकरोदिषुमात्रमूर्ध्वमेवं तिर्यञ्चम्् । तस्मिन्् रेतः समसिञ्चत्् । तत उदतिेष्ठत्् सहस्त्राक्षः सहस्त्रपात्् । तत्् सहस्त्रेण प्रतिहिताभिः स प्रजापत्ति पितरमभ्यायच्छत्् । तमब्रवीत्् कथमभ्यायच्छसीति । नाम मे कुर्वित्यब्रवीत्् । न वा

इदमविहितेन नाम्ना अन्नमत्स्यामि इति । शर्वो वै त्वमित्यब्रवीत्् । भव एवेति यद्भव' इत्यारम्भ भवशर्वादिनामकरणं सलिलादिमूर्त्तिप्रदानं चोक्त्वा , "स एषोऽष्टनामाऽष्टधा विहितो महादेव' इति नामाष्टकमूर्त्त्यष्टकवत्वं प्रजापतिना विहितमिति स्पष्टतरमुक्त्तम्् । तलवकारिणां कर्मारम्भ,े "इदं कर्म करिष्यामि तन्मे समृध्यतां तन्म उपपद्यतां विरूपाक्षाय दन्ताञ्जये ब्रह्मणः पुत्राय ज्येष्ठाय श्रेष्ठायमोधाय कर्माधिपतये नमः' इति । तथा छन्दोगानां च कर्मारम्भे, "तस्मै विरूपाक्षाय दताञ्जये तुद्धाय विश्ववेदाय सहस्त्राक्षाय ब्रह्मणः पुत्राय नमः' इति च तन्त्रद्वयेन रुद्रस्य ब्रह्मपुत्रत्वमभिहितम्् । घृतसूक्त्ते च "यो ब्रह्मा ब्रह्मण उज्जहार प्राणेश्वरः कृतिवासाः पिनाकी'इति ब्रह्मण उद्भूतत्वं रुद्रस्योक्त्तम्् । उज्जाहार- उद््भूवेत्यर्थः । अतो हिरण्यगर्मादीनां कार्यत्वावगमेन तद्विाचशब्दानामयोग्यार्थत्वात्् नारायण एव सदादिशब्दाः पर्यवस्यन्ति ।।

ननु "हिरण्यगर्भः समवर्त्तताग्रे' "न सन्न चासच्छिव एव केवलः' "एको ह वै नारायण आसीत््', "ब्रह्म-विष्णु-रुद्रे-न्द्रास्ते सर्वे सम्प्रसूयन्ते' इति । त्रयाणामपि देवतानां कारणत्वकायर्त्वयोरविशेषण श्रवणात््, अयोग्यत्वशङ्कायाः त्रिष्वपि तुल्यत्वात्् जन्मनः ऐच्छिकत्वेन अयोग्यत्व परिहारस्य त्रिष्यपि सुवचत्वात््, कारणैकत्वावधारणस्यानुरोद्धव्यात्वात्् रूढेरपरित्यागस्य स्वतः प्राप्तत्वाच्च, त्रयाणामप्यैक्याश्रयणेन परमकारणत्वमभ्युगन्तव्यम्् ।। नैवम््; त्रयाणाम्् अविशेषेणकार्यत्वश्रवणाभावादेव त्रिष्वप्ययोग्यत्वशङ्कायाः तुल्यत्वाभावात्् । तस्य हि प्रकरणस्येपक्रमे, "कश्च ध्येय' इति ध्येयविधिपरत्वमवगतमिति कार्यत्वमनूद्यते । अनुवादश्च प्रापकानुरोधेन स्यात्् । लक्ष्मीपतिविषय उत्तरनारायणानुवाके भगवदुत्पतरवताररूपा श्रूयत इति यस्मिन्् वाक्ये भगवदवतारानुवादः । ब्रह्मशिवयोस्तु अववतारश्रुत्यभावादिन्द्रवरुणादितुल्योत्पत्तिरनूद्यते इति नाविशेषेण कार्यत्वश्रवणम्् । किञ्चोत्पतिश्चेत्् कर्माधीनदेहसङ्गतिरित्युत्सर्गसिद्धम्् । तच्च ब्रह्मशिवयोरनपोदितम्् नारायणे त्ववतारश्रुत्याऽपोदितम्् । "प्रजापतिर्देवानसृजत ते पाप्मना सन्दिता अजायन्त' इति प्रजापतिसृष्टदेवानां सामान्येन पाप्मसम्बन्धः श्रुतः; विशेषतो रुद्रस्यानपहतपाप्मत्वं शतपथे स्ववाक्यादेव दर्शितम्् । "एष सर्वभूतान्तरात्माऽपहतपाप्मा दिव्यो देव एको नारायणः' "तस्य यथा कप्यासं पुण्डरीकमेवमक्षिणी । तस्योदिति नाम । एष हि सर्वेभ्यः पाप्मभ्यः उदितः', "अपहतपाप्मा विजरो विमृत्युः', "स उत्तमः पुरुषः' इति पुण्डरीकाक्षस्याकर्मकृतविग्रहवत्त्वं चेक्त्तम्् ।

एवं वैषम्यस्य स्फुटत्वेन उत्पत्तिसाम्यशङ्काया दूरविध्वस्ततया योग्यार्थनारायणादिशब्दानामिव अयोग्यार्थब्रह्मशिवादिशब्दानां रूढिपरित्यागाभावोऽनुपपन्नः । यदि रुद्रस्य परमकारणत्वं तदुत्पत्तेरवताररूपत्वं चास्तिकतमैर्भवद्भिरुच्यते, तर्हि भवतामिन्द्रे कः प्रद्वेषः? "इन्द्रो मायाभिः पुरुरूप ईयते', "ब्रह्मविष्णुरुद्रास्ते सर्वे सम्प्रसूयन्ते' इति कार्यत्वकारणत्वे हि ब्रह्मशिवयोरिवेन्द्रस्यापि श्रूयेते । अत इन्द्रस्य परमकारणत्वं तदुत्पत्तेः परमकारणभूतेन्द्रावताररूपत्वं चाश्रित्य इन्द्रशब्दस्य योग्यार्थत्वं किमिति नाभ्युपगम्यते ।। "प्रजापतिरिन्द्रमसृजत' इति तस्य सृज्यत्वश्रवणात्् त्वाष्ट्रवधरूपब्रह्महत्याऽभिभूतत्वश्रवणात्् तत्प्रायश्चितादिश्रवणाच्चेति चेत््- इन्द्रस्य जन्मवृत्तापकर्षयोगः कृष्णस्य वसुदेवगृहजन्म कालयवननिमित्तपलायनवत्् लीला किं न स्यात्् ।। इन्द्रस्य परमकारणवस्त्वैक्ये सति उत्तरनारायणप्रतिपाद्यत्वम््, तस्मिन्् सति

जन्मवृत्तापकर्ष(सं)योगस्य लीलात्वम््, तस्मिन्् सति इन्द्रशब्दस्य योग्यार्थत्वम््, तस्मिन्् सति इन्द्रस्य परमकारणवस्त्वैक्यमिति चक्रकाश्रयप्रसङ्गात््, एकस्मिन्नेव वाक्ये सोमवरुणयमादिवत्् सृज्यत्वप्रतीतेश्च नैवमिति चेत््- तर्हि रुद्रस्य परमकारणवस्त्वैक्ये सति उत्तरनारायणप्रतिपाद्यान्तभार्वः, तेन जन्मकर्मापकर्षस्य लीलात्वम््, तेन शिवादिशब्दानां योग्यार्थत्वं तेन परमकारणवस्त्वैक्यमिति चक्रकप्रसङ्गात््, सोमवरुणादिवत्् तस्मिन्नेव वाक्ये सृज्यत्वसंहार्यत्वश्रवणाच्च शिवादिशब्दानामयोग्यार्थत्वं दुष्परिहरम्् । भगवज्जन्मनोऽवताररूपत्वे तु न चककप्रसङ्ग, "तस्माद्विराडजायत' इति कारणतयोक्त्तस्य परमपुरुषस्य महापुरुषशब्देनोत्तरनारायणे प्रत्यभिज्ञातस्य लक्ष्मीपतेः अजायमानः' इत्यादिवाक्येनावतारस्य प्रतिपादितत्वात्् ।

कार्यकारणविषयशिवादिशब्दानां भिन्नार्थत्वात्् नायोग्यार्थत्वमिति चेत््- किं कार्यविषयशिवादिशब्दानां प्रसिद्धरुद्रपरत्वम्् उत कारणविषयाणाम््? प्रथमे प्रसिद्वस्द्रस्य आकाशादिवत्् सृज्यत्वात्् तद्वयतिरिक्त्त

विषय शिवादिशब्दानां योग्यार्थ नारायण पदोपस्थापित विशेषपरत्वं अवर्जनीयम्् ।। कारणविषय शिवादि शब्दाः प्रसिद्धरुद्रपराः, कार्यविषयास्तु तदतिरिक्त्तविषया इति चेत््- कारणे(णविषये?)न्द्रशब्दः प्रसिद्धेन्द्रपरः, कार्यविषयेन्द्रशब्दस्तदतिरिक्त्तपर इति किं न स्यात्् । वृत्रबधादिकर्त्तरि इन्द्रशब्दव्युत्पत्तेरिति चेत््- त्र्यक्षश्शूलपाण्यादिपर्यायत्वेन शिवादिशब्दव्युत्पत्तेः, "त्र्यक्षः शूलपाणिः पुरुषोऽजायत', उमापतिः पशुपतिः श्री(शिति)कण्ठो ब्रह्मणः सुतः । उक्त्तवानिदमप्यग्रो ज्ञानं पाशुपतं शिव' इति शूलपाण्यादिशब्दानां कार्यविषयतया प्रयोगाच्च । कारणविषयशिवादिशब्दानां प्रसिद्धरुद्रपरत्वमयुक्त्तम्् । कारणविषयाणां नारायणादिशब्दानां प्रसिद्धविष्णुपरत्वं तु युक्त्तम््; अवतीर्णस्य कारणस्य च धर्म्यैक्ये प्रमाणस्य दर्शितत्वादथर्भेदाभावात्् । अर्थभेदे सति हि कार्यकारणविषयनारायणादिपरेषु कस्य प्रसिर्द्धाथता, कस्य तदतिरिक्त्तविषयतेति विचारसम्भवः । कार्यकारणभूतरुद्रधर्म्यैक्ये त्विन्द्रधर्म्यैक्य इव चक्रकापत्तिरवर्ज्जनीयेत्युक्त्तम्् ।अतः कार्यकारणविषयशिवादिशब्दानामर्थभेदाङ्गीकारेण कारणविषयशिवादिशब्दाः प्रसिद्धेतरार्थविषया इति नारायणभेवाभिदधति । नारायणादिशब्दानां प्रसिद्धार्थस्य योग्यतया अर्थभेदाभावात्् धर्म्यैक्यस्य प्रमाणप्रतिपन्नत्वाच्च ।अतो महोपनिषत्प्रतिपादिते नारायण एव सद्व्रह्मादिशब्दाः पर्यवस्यन्तीति भावः ।

अथ कारणतया निर्दिष्टस्य ब्रह्मणः शङ्कितदोषव्यावर्तकं शोधकवाक्यमाह सत्यमिति । उक्त्तगुणविभूत्यादिविशिष्टस्य ब्रह्मणः पुरुषार्थत्वमापनायाह आनन्दो ब्रह्मेति । आनन्दत्वं ह्यनुकूलत्वम्् ।अनुकूलत्वं च स्वत इष्टत्वम््; तदपि इष्टसाधनत्वनिवर्त्यप्रातिकूल्यात्भ्यां विनाऽपीष्टत्वम्् । तच्च विषयगतम्् । तद्विषयज्ञानस्याप्यनुकूलत्वादानन्दत्वम्् । भगवतो मुक्त्तानां निरतिशयभोग्यत्वेनानुकूलतया स्वरूपतो धर्मतश्चानन्दत्वम्् । स्वविषयज्ञानस्य स्वरूपस्य च स्वात्मानं प्रत्यनुकूलत्वाच्चानन्दत्वम्् । इत्येवमादिः । औपनिषदः पदसमुदाय इति पूर्वेणान्वयः ।

एवमन्वितेषु वाक्येषु प्रस्तुतपुरुषार्थत्वोपयोगित्वेन कोऽर्थः प्रतिपन्नः; स च किमापातप्रतिपन्नः, उत तात्पयर्भूमिः ? न प्रथमः; तस्य तात्त्विकत्वनिश्चयायोगात्् । न द्वितीयः; प्रवृत्तिनिवृत्त्यभावेन तदयोगादिति शङ्कायां प्रवृत्तिनिवृत्त्यन्वयः प्रामाण्यव्यापकः, अतस्तद्वयाप्यं प्रामाण्यं तद्विरहे न

सिध्यतीति किमुच्यते । किं वा प्रवृत्तिनिवृत्त्यन्वयः प्रयोजनव्यापकः, प्रयोजनञ्च प्रामाण्यव्यापकमिति प्रवृत्तिनिवृत्त्यन्वयविरहे तद्वयाप्य प्रयोजनाभावात्् तद्वयाप्यं प्रामाण्यं न सिध्यतीत्युच्यत इति विकल्पमभिप्रेत्य प्रवृत्तिनिवृत्त्यन्वयस्य प्रामाण्यव्यापकत्वं नास्तीत्याह न चेति । व्युत्पत्तसिद्धेति प्रथमसूत्रार्थानुवादः । सिद्धवस्तुनोपुरुर्षार्थत्वान्न शास्त्रं प्रतिपादयितुं शक्नोति । प्रतिपन्नेऽपि, न तत्र तात्पर्यम््, सिद्धे व्युत्पत्त्यभावादिति न वाच्यं, सिद्धे वस्तुनि व्युत्वत्त्युपपादनादिति भावः । प्रमाणान्तरगोचरत्वप्रयुक्त्तान्यपरत्वाङ्काव्युदासाय उदाहृतकारणवाक्यप्रतिपन्नमर्थमाह अखिलेति । शोधकवाक्यप्रतिपन्नं कारणवाक्यैश्च सिद्धमर्थमाह अशेषेति । शाङ्खयाभिमतप्रकृतिपुरुषपरत्वं दुर्वच मिति भावः । पुरुषाथर्परत्वाभावादन्यपरत्वव्युदासायाह आनन्दस्वरूप इति । अन्यपरत्वं- तात्पर्याभावः; ब्रह्मणि प्रामाण्याभाव इत्यर्थः । प्रवृत्तिनिवृत्त्यन्वयविरहे कथं प्रामाण्यमित्यत्राह स्वविषयेति । प्रमाणानि हि स्वविषयावबोधे पर्यवस्यन्ति, न तु प्रवृत्तिनिवृत्त्योरित्यर्थः । अथ प्रवृत्तिनिवृत्त्यन्वयस्य प्रयोजनव्यापकत्वमभ्यु पगम्य प्रयोजनस्य प्रामाण्यव्वापकत्वाभावमाह न च प्रयोजनेति । तदुपपादयति प्रयोजनं हीति । हि शब्दा हेतौ । यद्वा प्रयोजनस्य प्रामाण्यव्यापकत्वाभावप्रसिद्धिर्हिशब्दाभिप्रेता; यथा तन्त्रटकायाम््,"न हि लोष्टं पश्यतस्तद्दर्शनं निष्प्रयोजनमिति सुवर्णदर्शनता कल्प्येत' इति तदा हेतुत्वमर्थसिद्धम्् । प्रयोजनव्यापकत्वं प्रवृत्तिनिवृत्त्यन्वयस्यास्तु ; तेन तन्निवृत्तौ प्रयोजनमेव निवर्तते; न तु प्रामाण्यम्् प्रयोजनस्य प्रामाण्यव्यापकत्वाभावादित्यर्थः । न चेत्यत्र च शब्दो व्यापकद्वयनिषेधसमुच्चये । यथा प्रवृत्तिनिवृत्त्यन्वयस्य प्रामाण्यव्यापकत्वमयुक्त्तम््, तथा प्रयोजनस्य च प्रामाण्यव्यापकत्वमयुक्त्तमित्यर्थः । प्रत्यक्षादिषु प्रयोजनस्य प्रामाण्यव्यापत्वाभावेऽपि शास्त्रे प्रयोजनस्य प्रामाण्यव्यापत्वमस्तीति शङ्कायां प्रयोजनव्याप्यत्वं शास्त्रप्रामाण्यस्यास्तु ,तथापि प्रयोजनस्य प्रवृत्तिनित्तत्त्यन्वयव्याप्यत्वं नास्तीत्याह न च प्रवृत्तीति । वाक्यस्येत्यध्याहारः । कुत इत्यत्राह पुरुषार्थान्वयप्रतीतेरिति । इदं पक्षविषयम्् । प्रवृत्तिनिवृत्तिरूपत्वाभावेऽपि पुरुषार्थभूतस्यैव ब्रह्मणोऽभिधेयतयाऽन्वयप्रतीतेरित्यर्थः । न चेत्यत्र च शब्दो व्याप्यत्वनिषेधद्वयसमुच्चये । यथा प्रामाण्यस्य प्रवृत्तिनिवृत्त्यन्वयव्याप्यत्वं नास्ति तथा प्रयोजनस्यापि प्रवृत्तिनिवृत्यन्वयव्याप्यत्वं नास्तीत्यर्थः । प्रामाण्यस्य प्रवृत्तिनिवृत्त्यन्वयव्याप्यत्वाभावः स्वविषयावबोधेत्यादिना सिद्धः । सपक्षत्वाभिमते लौकिकेऽपि सिद्धपरवाक्ये पुरुषाथर्ान्वयं दर्शयति तथेति । यथा प्रवृत्तिपरत्वं निवृत्तिपरत्वं वा न प्रयोजनपर्यवसायित्वम््, किन्तु पुरुषार्थपरत्वमेवतथा प्रवृत्तिनिवृत्तिपरत्वं सिद्धवस्तुपरत्वं वा न प्रयोजनपर्यवसायित्वम््, अपि तु साध्येन वा सिद्धेन वा पुरुषार्थेनान्वितत्वमेव वाक्यस्य प्रयोजनपर्यवसायित्वमित्युक्त्तं भवति; पुरुषार्थान्वयप्रतीतेरित्युक्त्तत्वात्् । एवं सूत्राक्षरयोजनार्थं सङ्क्षेपेणार्थ उक्त्तः ।।

अथ तात्पर्यार्थं वक्त्तुं पूर्वपक्षं विस्तरेणावतारयति अत्राहेति । एतावत्यधिकरणार्थ उक्त्ते लब्धस्वदूष्यप्रसङ्गः पूर्वपक्षी आहेत्यर्थः । ब्रह्मणः शास्त्रप्रतिपाद्यत्वाभावं प्रतिजानीते न वेदान्तेति । सौत्रतच्छब्देन शास्त्रयोनित्वस्य परामृष्टत्वात्् पूवर्पक्षिणा तदभावोऽपि प्रतिज्ञात इति हि ज्ञायते । प्रतिज्ञात(ज्ञा)मुपपादयति प्रवृत्तिनिवृत्त्यन्वयविरहिण इति । तदन्वयाभावे प्रतिपादनमेव न पूर्येतेति भावः । तथाच वात्तिर्कम््-

"यावत्् खलु प्रमातृणां प्रवर्तननिवर्तने । शब्दा न कुर्वते तावन्न निरकाङ्क्षबोधनम््' इति । शास्त्रस्येति । शासनाद्धि शास्त्रम्् । शासनं च प्रवर्तननिवर्तनात्मकम्् । तत्र वार्तिकम््-

"प्रवृत्तिर्वा निवृत्तिर्वा नित्येन कृतकेन वा । पुंसां येनोपदिश्येत तच्छास्त्रं नूपपद्यते ।।' इति । पूर्वोक्त्तं प्रमाणानां स्वविेषयावबोधित्वमाशङ्कय तत्् प्रमाणविशेषे व्यवस्थापयन्् शास्त्रस्य प्रयोजनपर्यवसानावश्यम्भावमाह यद्यपीति । तदुपपादयति न हीति । न केवलमनुपलब्धिरेव, अनुपपत्तिरप्यस्तीत्याह न किञ्चिदिति । किञ्चित्् स्वसंबन्धि परसंबन्धि वा, अल्पं प्रभूतं वा । वाक्यप्रयोगादेर्यत्नसाध्यत्वात्् यत्नस्य च प्रयोजनेन विनाऽनुपपन्नत्वादित्यर्थः । वाक्यानां प्रयोजनपर्यवसायित्वादेव हि पुनरुक्त्तेः प्रयोजनाभावात्् दूषणत्वम्् । निष्प्रयोजनवाक्यप्रयोगः तच्छ्रवणं वाऽनुपपन्नं स्यात््; ततः किं प्रस्तुतस्य प्रयोजनपर्यवयसायिनां वाक्यानां प्रवृत्तिनिवृत्तिपरत्वस्य; सिद्धपरत्वेऽपि हि प्रयोजनपर्यवसायित्वमुपपद्यत इत्यत्राह तच्चेति । प्रवृत्तिनिवृत्तिपरत्वेन लोकवदयोः प्रयोगं दर्शयति अर्थार्थीत्यादिना । प्रवृत्तिनिवृत्तिपरत्वाभावेऽपि प्रयोजनपरं वाक्यं दृष्टमिति शङ्कायां सिद्धपरत्वेनोक्त्तं वाक्यं दूषयितुमनुवदति यत्पुनरिति । विकल्पयति तत्रेति । प्रथमकोट्यनुपपत्त्या द्वितीयशिरोऽभ्युपगमं शङ्कते सतोऽपीति । दूषयति तर्हिति । तस्मादिति पूर्वपक्षोपसंहारः ।।

जरन्मायावादिपक्षौ द्वौ विद्येते । तत्रैको निष्प्रपञ्चीकरणपियोगवादः, अन्यो ध्याननियोगवादः । एतन्मतद्वयम््, ध्याननियोगवादिमुखेन शाङ्करादिमतं च दूषितवन्तमधिकरणपूर्वपक्षिणं प्रति सिद्धान्तं वक्ष्यन्् इदानीं निष्प्रपञ्चीकरणनियोगवादं प्रस्तौति अत्र कश्चिदाहेति । तं प्रतिजानीते वेदान्तेति । कार्य्यपरस्य वाक्यस्य सिद्धवस्तुनि प्रमाणभावः कथमित्यभिप्रयन्नाह कथमिति । उत्तरमाह निष्प्रपञ्चमिति । कुर्यादित्यत्रेतिशब्दः प्रकारपरः । निष्प्रपञ्चीकरणविधिना ब्रह्मणः कोऽन्वय सत्यपेक्षायामन्वयमाह ब्रह्मण इति ।विषयत्वेनान्वय इत्यर्थः ।

सिद्धस्वरूपस्य ब्रह्मणो विधिविषयत्वानुपपत्तिशङ्कापरिहारार्थं प्रपञ्चप्रविलयद्वारेणेत्युक्त्तम्् । अत्र सिद्धस्य साध्यत्वमाकारभेदादविरुद्धमिति गर्भितम्् । इह त्वितिशब्दः समाप्तौ । कथमित्यस्योत्तरत्वेन इत्थमिति वार्थः । विधिं दर्शयितुमाकाङ्क्षामुत्थापयति कोऽसाविति । कतिपयनाशेऽप्यशक्त्तस्य विश्वप्रपञ्चनाशनविधिरशक्य इत्यभिप्रायः । विधिः- विधिवाक्यम्् ।आविद्यिकस्य प्रपञ्चस्य बुद्धिनिवृत्तिमात्ररूपो विलयः शक्य इत्यभिप्रायेण वाक्यमुपादत्ते न दृष्टेरिति । दृष्टिव्यतिरिक्त्तत्वाविशेषात्् ज्ञेयनिषेधोऽपि फलितः । आदिशब्दोपात्तैः श्रुत्यन्तरैः कण्ठोक्त्तश्च । आत्यन्तिकनिवृत्तेरसिद्धत्वाद्विधेयत्वं च युक्त्तमिति भावः । शून्यशब्देनात्यन्तिकनिवृत्तिर्विवक्षिता । मात्रशब्देन द्रष्ट्टदृश्यकल्पकाविद्यानिवृत्तिः । तत एव ह्यात्यन्तिकत्वसिद्धिः । सिद्धस्य ब्रह्मणो विधेयत्वं कथमिति शङ्कायां प्रपञ्चप्रविलयद्वारेणेति पूर्वं विवक्षितमर्थं विस्तेरणाह स्वतः सिद्धस्यापीति । यद्वा पूर्वं भावार्थव्यतिरिक्त्तस्य विधिविषयत्वानुपपत्तिः परिहृता; इह तु स्वतःसिद्धस्येत्यादिना प्रपञ्चविलयद्वारेण सिद्धरूपस्यापि विधिविषयत्वानुपपत्तिः परिहृतेति भिदा । भावार्थान्दन्यत्वं स्वर्गादेरप्यस्ति; न तस्य सिद्धत्वम्् । साध्यं हि तत्् ।।

अधिकरणपूर्वपक्षी मीमांसकस्तं दूषयति तदयुक्त्तमिति । कथमित्यत्राह नियोगेति । विशिंषन्् विषय इति व्युत्पत्त्या विषयो यागादिः । कृतिसाध्यापूर्वप्रतिपत्तिवेलायां कृत्यवच्छेदकत्वेन स

विषयः; स एव कार्यनिष्पत्तौ करणम्् । वक्त्तव्याः । न त्वया वक्त्तुं शक्यमिति भावः । प्रथमं नियोज्यविशेषणं दूषयितुमाह तत्रेति । तत्रतेषु वक्त्तव्येषु । नियोज्यविशेषणमनुपादेयम्् । उपादेयम््- विधेयम््; तद्वयतिरिक्त्तमित्यर्थः । विकल्प्य दूषयितुं विशेषणद्वैविध्यमाह तच्चेति । ततः किमित्यत्राह अत्रेति । अत्र- निप्प्रपञ्चीकरणनियोगे । नियोज्यविशेषणस्वरूपं शङ्कते ब्रह्मस्वरूपेति । निमित्ततां दूषयति तर्हीति । कु इत्यत्राह जीवनादिवदिति । "यावज्जीवमग्निहोत्रं जुहोति ' इत्यत्र जीवनस्य सिद्धत्वात्् यथा निमित्तत्वम््, न तथेत्यर्थः । पुत्रजन्मादिवत्् यदा सिध्येत््, तदा निमित्तं भविष्यतीत्यत्राह निमित्तत्वे चेति ।। अपवर्गोत्तरकालमपि नानुष्ठानप्रसङ्गः; यावान्निमित्तमनुष्ठाननियमाभावात्् । परिकरशून्येषु तन्नियमाभावो दृष्टः । तस्मात्् करणकलेबरविरहेण न तदानीमनुष्ठानमिति चेत््- हन्त स्वदूषणमेव स्वयमाविष्करोषि । तथाहि- सप्रपञ्चतयाऽनुभवस्य यथार्थानुभवरूपत्वाभावादपवर्गोत्तरभाव्येव याथार्थ्यानुभवः । तदानीं करणकलेवराभावेऽपि विषयानुष्ठानं शक्यं, न वा? अशक्यत्वे विधेयत्वमेव न स्यात्् । अतः शक्यमिति वक्त्तव्यम्् । अतो निमित्तस्य नित्यत्वात्् नैमित्तिकस्य नित्यं शक्यत्वाच्च नित्यं तदनुष्टानप्रसङ्ग इति भावः । फलतया विशेषणत्वे दूषणमाह नापीति ।

नियोगविषयानुपपत्तिं वक्त्तुमा कश्चेति । शङ्कते ब्रह्मैवेति । दूषयति नेति । हेतुमाह तस्येति । अभव्यरूपत्वात््- असाध्यत्वात्् । अभावार्थत्वाच्च- "भावार्थाः कर्मशब्दाः' क्रियारूपत्वाभावादित्यर्थः । साध्यत्वं फलस्याप्यस्तीति तद्वयावर्त्तकं भावार्थत्वम्् । तदुभयाभावादिति यावत्् । निष्प्रपञ्चताकारेण साध्यत्वं शङ्कते निष्प्रपञ्चमिति । प्रतिवदति साध्यत्वेऽपीति । फलत्वमेवेति । विषयत्वं चेत््- फलव्यतिरिक्त्तत्वं स्यात्् । फलव्यतिरिक्त्तत्वाभावाद्विषयत्वमयुक्त्तमिति तात्पर्यम्् । हेत्वन्तरं कण्ठोकत्या दर्शयन्् विषयत्वं दूषयति अभावार्थत्वान्न विधिविषयत्वमिति । विशिष्टस्य विषयत्वानुपपत्तिरुक्त्ता; अथ विशेष्याशस्य विशेषणांशस्य च विषयत्वानुपपत्तिं वक्ष्यन्् विकल्पयति साध्यत्वं चेति । यद्वा विशिष्टस्य साध्यत्वाभ्युपगमेन विषयत्वं दूषितम््; अथ विशिष्टस्य साध्यत्वं दूषयितुं विकल्पयति साध्यत्वं चेति । विशिष्टस्य साध्यत्वानुपपत्तिर्हि विशेषणस्य विशेष्यस्य उभयस्य च साध्यत्वानुपपत्त्या स्यात््, तत्र उभयस्येति विकल्पानुक्त्तिः शिरोद्वयेन तुल्यदूषणत्वात्् । प्रथमं दूषयति न तावदिति । कुत इत्यत्राह सिद्धत्वादनित्यत्वप्रसक्त्तेश्चेति । सिद्धत्वान्न साध्यत्वम््, साध्यत्वाङ्गीकारे तु भावरूपत्वे

सति साध्यत्वादनित्यत्वप्रसक्त्ते(क्त्ति?)श्चेत्यर्थः । द्वितीयं शङ्कते अथेति । दूषयति न तर्हीति । प्रपञ्चनिवृत्तेः साध्यत्वे ब्रह्मणः साध्यत्वाभावान्न विधिविषयत्वमित्यर्थः। प्रपञ्चनिवृत्तेर्विधिविषयत्वमाशङ्कय दूषयति प्रपञ्चेत्या दिना । तस्याः फलत्वमुपपादयति प्रपञ्चनिवृत्तिरेव हीति । प्रपञ्चनिवृत्तिर्मोक्षोऽस्तु, ततः किं विषयत्वानुपपत्तेरित्यत्राह स चेति । प्रपञ्चनिवृत्तेर्मोक्षरूपत्वात्् मोक्षस्य च फलत्वात्् फलभूताया न विषयत्वमित्यर्थः । दूषणान्तरमाह अस्य चेति । अस्या इति वक्त्तव्येऽपि फलत्वविवक्षया अस्येत्युक्त्तिः । फलत्वं विषयत्वं चेत्याकारद्वयाभ्युपगमे प्रपञ्चनिवृत्तिः फलत्वान्नियोगसाध्या, विषयत्वात्् प्रपञ्चनिवृत्त्या नियोगसिद्धिरित्यन्योन्याश्रय इत्यर्थः ।। निष्प्रपञ्चीकरणपक्षे मुखान्तरेण दूषणमाह अपि चेति । यद्वा नियोगविषयदूषणेनान्योन्याश्रयेण नियोगश्च दूषितो भवति; मुखान्तरेणापि नियोगं दूषयति अपि चेति । दूषयितुं विकल्पयति किमिति । प्रथमं दूषयति मिथ्येति । साफल्यं शङ्कते

नियोगस्त्विति । दूषयति तदिति । स्ववाक्यात््प्रपञ्चमिथ्यात्वब्रह्मनिर्विशेषत्वपरवाक्यादित्यर्थः । नियोगस्य निष्फलत्वदूषणोकत्या नियोज्यविशेषणं च दूषितं भवति ; नियोगसाध्यफलस्यैव फलतया नियोज्यविशेषणत्वात््, इह तदयोगाच्च । दूषणान्तरमाह वाक्यार्थज्ञानादेवेत्यादिना । पूर्वं विकल्पितशिरोद्वये द्वितीयं शिरो दूषयितुमाह प्रपञ्चस्येति । प्रपञ्चस्य सत्यत्वे न नियोगनिवर्त्यत्वे इत्यर्थः । किमित्यादिना विकल्प्य प्रथमं दूषयति यदीत्यादिना- द्वितीयं दूषयितुं तदभ्युपगमं शङ्कते अथेति । दूषयति तस्येति । तस्येत्यादिना नष्ट इत्यन्तेन प्रयोक्त्तृदूषणं च कृतं भवति । प्रपञ्चनिवृत्तीत्यादिना प्रपञ्चसत्यत्वेऽपि फलाभावोक्त्तिमुखेन नियोगो दूषितः । करणमितिकर्त्तव्यतां च दूषयति किञ्चेति । इतिकर्त्तव्यताया अभावं विवरितुमाह कथमिति । प्रतिवक्त्ति इत्थमिति । भावरूपत्वपक्षे द्वैविध्यमाह भावरूपा चेति । करणशरीरनिष्पत्तिः अवघातवत्् प्रोक्षणवच्च दृष्टादृष्टाथर्तया द्विधेति चाभिप्रेतम्् । ततः किमित्यत्राह उभयविधेति । उभयविधानिष्पादिका अनुग्राहिका च । निष्पादकपक्षे प्रथमं दृष्टार्थत्वे दूषणमाह न हीति । कृत्स्नप्रपञ्चनिवृत्तिरूपकरणशरीरनिष्पादकाभावरूपा दृष्टार्था न सम्भवतीत्यर्थः । अदृष्टाथर्ा अस्ति चेत््- प्रपञ्चसत्यत्वप्रसङ्गः, अप्रामाणिकत्वं चेति स्फुटमिति न कण्ठोक्त्तम्् । अथानुग्रहं दूषयति नापीति । तदसम्भवमुपपादयति अनुग्राहकेति । अनुग्राहको हि करणानन्तरभावी; कृत्स्नप्रपञ्चनिवृत्तिरूपकरणानन्तरमनुग्राहकस्तिष्ठति चेत््- करणमेव न सिद्धं स्यात्् । यदा करणसिद्धिः, न तदानीमनुग्राहको विद्यत इत्यनुग्राहकासम्भव इत्यर्थः । इतिकर्त्तव्यतासद्भावमुखेन करणसिद्धिं शङ्कते ब्रह्मण इति । दूषयति तेनैवेति । करणादिनिष्पाद्यम््- करणनिष्पाद्यो नियोगः, नियोगनिष्पाद्यं फलमिति आदिशब्दार्थः । करणं चेत्् स्वकार्यकरं स्यात्् । तद भावात्् करणत्वमयुक्त्तमित्यर्थः । अथाभावरूपेतिकर्तव्यतां दूषयति अभावरूपत्व इति । अभावादेव- अभावरूपेतिकर्त्तव्यताया अप्रामाणिकत्वादेवेत्यर्थः । निवृत्तिरूपशमादीनां न अभावरूपेतिकर्तव्यतात्वम्् तेषां ज्ञाननिष्पादकत्वेन प्रपञ्चनिवृत्तिरूपकरणनिष्पादकत्वायोगादिति भावः । अत्र अभावादेवेत्येवकारेण पूर्वमदृष्टाथर्भावरूपेतिकर्तव्यतायाः अप्रामाणिकत्वस्याभिप्रेतत्वं गम्यते । दूषणमुपसंहरति अत इति । विधिः- नियोगः; निष्प्रपञ्चीकरणविषयो नियोग इत्यर्थः । अतः प्रवर्त्तकवाक्येनैव ब्रह्मस्वरूपसिद्धिरिति वक्त्तुं न शक्यमिति फलितम्् ।।

अथ ध्याननियोगवादिपक्षमुपक्षिपति अन्योऽप्याहेति । ब्रह्मणि वेदान्तवाक्यानां स्वातन्त्र्ेण प्रामाण्याभावमङ्गीकृत्याह यद्यपीति । तर्हि कथं तत्सिद्धिरित्यत्राह तथापीति । व्याघाताभिप्रायेणाह कुत इति । हेतु माह - ध्यानविधीति । ध्याविधिः कः? तस्य सामर्थ्यं कथमित्यत्राह एवमेव हीति । यथा वाक्यानां ध्यानपरत्वे ऽपि परिनिष्पन्नं सिध्यति, तथैवेत्यर्थः । ध्यानविधिवाक्यान्याह आत्मा वा इति । निदिध्यासितव्य इत्युपासनमुक्त्तम््; (?) द्रष्टव्य इति तस्य दर्शनरूपत्वम्् । विजिज्ञासितव्य इति सामान्यशब्दः । आत्मेत्यैक्योपासनमुक्त्तम्् ।

आत्मानमिति स्वस्य जगत्तादात्म्योपासनम्् । सामर्थ्यं दर्शयति अत्रेति । ध्येयमाक्षिप्तमस्तु; तत्् ब्रह्मेति कथं ज्ञायत इत्यत्राह स च ध्येय इति । आकाङ्क्षायां सन्निहितमेव योग्यं चेत््, तत्् परित्यक्त्तुं न युक्त्तम््; गामानयेत्या दिषु हि तथा दृष्टमिति भावः । स्वरूपमात्रप्रतिपादकानां कारणशोधकवाक्यानामपि विध्यपेक्षितसमपर्कत्वेनैव प्रामाण्यमित्याह स किं रूप इति । शोधितस्वरूपस्य ध्येयत्वात्् सत्यादिवाक्यं प्रथममुपात्तम्् । तदनुगुणार्थतया सदेवेति कारणवाक्यं

पश्चादुदाहृतम्् । ध्यानशरीरानुप्रविष्टेति । "अर्थेनैव विशेषो हि निराकारतया धियाम््' इति भावः । अस्त्येवेति । स्ववाक्यप्रतिपन्नस्वर्गादिफलविषयस्य "यस्मिन्नोष्णम्् ' इत्यादिवाक्यस्येव विधिशेषतया प्रामाण्यमिति भावः । ध्येयब्रह्मस्वरूपं हि ध्यानशरीरानुप्रविष्टम्् । प्रपञ्चमिथ्यात्वस्य ध्यानशरीराननुप्रवेशात्् कथं भेदनिषेधे तात्पर्यमित्यत्राह अत इति । अतः- विधिशेषभूतस्य सिद्धार्थे तात्पर्यसद्भावात्् । अद्वितीयं ब्रह्म ध्येयम्् । भेदनिषेधश्रुतयश्च ब्रह्मणोऽद्वितीयत्वपराः; ब्रह्मणोऽद्वितीयत्वमेव भेदमिथ्यात्वम्् इति ध्यानशरीरानुप्रविष्टे भेद निषेदे तात्पर्यमस्तीत्यर्थः । भेदग्राहिप्रमाणविरोधात्् न शास्त्रमद्वितीयं ब्रह्म प्रतिपादयति, "आदित्यो यूपः' इत्यादिवदिति शङ्कां परिहर्त्तुं प्रत्यक्षादिभिर्विरुद्धप्रतीतिमभ्युपगच्छति प्रत्यक्षादिभिरिति । शङ्कां परिहरति भेदाभेदयोरिति । भेदप्रतीतेरन्यथासिद्धत्वादनन्यथासिद्धशास्त्रावगतमैक्यं तात्त्विकमित्यर्थः । तर्हि- विषयः करणं प्रयोक्त्ता फलमित्यादि वक्त्तव्यम््, नियोगनिवर्त्त्यत्वे प्रपञ्चसत्यत्वप्रसङ्गः, नित्यप्राप्तत्वात्् ब्रह्मभावो न फलमित्यत्राह तत्रेति । ध्याननियोगेनेति ध्यानस्य विषयत्वमुक्त्तम्् । नियोगान्मोक्षश्चत्् न ज्ञानान्मोक्ष इति शङ्कां व्युदस्यति तत्साक्षात्कारफलेनेति । नियोगस्योपायत्वम््, ज्ञानद्वारकमित्यर्थः । निरस्तेत्यादिना अविद्यानिवृत्तिः फलमित्युक्त्तम्् । तदेव फलतया नियोज्यविशेषणम््, उपासकः प्रयोक्त्ता, शमादिः इतिकर्त्तव्यतेत्यादि अस्माकं सिद्धमिति भावः । वाक्यार्थज्ञानमात्रान्मोक्षवादिनं दूषयति न चेति । प्रत्यक्षविरोधमाह अनुपलब्धेर्विविधभेददर्शनानुवृत्तेश्चेति । शास्त्रविरोधमाह तथा च सतीति ।।

अथ साक्षान्मायावादिना स्वमतं पश्चाद्विवक्षता प्रथमं ध्याननियोगवादिपक्षप्रतिक्षेपमाशङ्कते अथोच्येतेति । बन्धस्य ज्ञानमात्रनिवत्त्यर्थत्वं सोपपत्तिकमाह रज्जुरेषेति । निवर्त्त्यमिथ्यात्वं ह्युभयसम्मतम्् ।अत एव नियोगनैरपेक्ष्यमाह नेति । अन्यथाऽनिष्टमाह नियोगेति । मोक्षानित्यत्वस्य तदनिष्टतामाह मोक्षस्येति । नियागो विपरीतफलप्रदश्चेत्याह किञ्चेति । द्वारेणेत्यन्तेन प्रसञ्जनीयप्रसञ्जकयोर्व्याप्तिर्दशिर्ता । अवर्जनीयमित्यन्तेन प्रसङ्गः । ततः किमित्यत्राह तस्मादिति । तस्मात््- संसारफलत्वप्रसङ्गात्् । व्यापकस्य संसारफलत्वस्य निवृत्त्या व्याप्यं धर्मसाध्यत्वञ्च निवृत्तमित्यर्थः । मोक्षस्याशरीररूपत्वश्रुत्या च नियोगसाध्यत्वमाह तथा चेति । अशरीरत्वरूपे मोक्षे धर्माधर्मफलरूपप्रियाप्रियसम्बन्धविरहश्रवणात्् मोक्षस्य धर्मसाध्यत्वाभावः फलित इत्याह इत्यशरीरत्वरूप इति । एवं नियोगसाध्यत्व मोक्षस्य धर्माधमर्फलसम्बन्धराहित्यश्रवणानुपपत्तिरिति श्रुत्यर्थापत्तिरुक्त्ता भवति । यथा नियोगविशेषस्य पापनिवृविः फलमुच्यते, तद्वत्् नियोगविशेषस्य बन्धनिवृत्तिफलत्वं संभवतीत्यत्राह न चेति । नियोगविशेषफलविशेषशब्दाभ्यां प्रायश्चित्तपापक्षपणे विवक्षिते । कु त इत्यत्राह अशरीरत्वस्यति । अशरीरत्वस्य स्वरूपत्वे श्रुतिमाह यथाहुरिति । अप्राण इति । प्राणमनस्सम्बन्धाभावादशरीरत्वं सिद्धम्् । सशरीरस्य हि प्राणमनस्सबन्ध इति भावः । अतः अशरीरत्वस्यात्मस्वरूपत्वावगमादित्यर्थः । न केवलं कर्मफलसम्बन्धविरहादशरीरत्वस्य स्वाभाविकत्वाच्च नियोगसाध्यत्वाभावः सिद्धः, अपि तु कण्ठोक्त्तश्चेत्याह तथा च श्रुतिरिति । अन्यत्रधर्मात््- धर्मादन्यत्रधर्मेण विना ।अनेन धर्मसम्बन्धराहित्यमुक्त्तम्् । संबन्धश्च साध्यसाधनमाव इति भावः । अत्र कृताकृतशब्देन क्रियमाणमुच्यते; भूतभव्यशब्दाभ्यां भूतभविष्यती ।

मुखान्तरेण मोक्षस्य नियोगसाध्यत्वं दूषयति अपि चेति । साध्यत्वस्य वैविध्यं वदस्तदसम्भवमाह उत्पत्तीति । मोक्षशब्देन किं निवृत्ताविद्यं स्वरूपं विवक्षितम््, उताविद्यानिवृत्तिः इति विकल्पे, स्वरूपस्य विवक्षितत्वे चतुर्विधसाध्यत्वानुपपत्तिमाह न तावदित्यादिना । निवृत्तेरुत्पाद्यत्वेऽप्यविनाशित्वं प्रध्वंसाभावरूपत्वादिति वक्ष्यते । संस्कारो हीत्यादि ।अत्र नित्यशुद्ध शब्देन परमार्थदोषानन्वयोऽभिप्रेतः । नित्यशुद्धस्य निर्विशेषस्य वस्तुनो दोषापनयनगुणाधानरूपसंस्कारविषयत्वं नित्यशुद्धत्वानाधेयातिशयत्वाभ्यां नास्तीत्युक्त्तम्् । अथ क्रियाविषयत्वाभावात्् संस्कारविषयत्वाभावः उच्यते नित्येत्यादिना । निर्विकारत्वेन क्रियाविषयत्वाभावः कथम््? इत्थम््- यद्यत्क्रियाविषयभूतं, तद्धि सविकारं दृष्टम््(मिति?) ।। यदा दर्प्पणो हस्ततले निर्घृष्यते तदा दर्पणाश्रया क्रिया; यदा दर्पणे पाणिर्निर्घृष्यत,े तदा पाण्याश्रया क्रियेति स्वाश्रयपराश्रयक्रिययोर्दर्पणोदाहरणम्् । क्रियाविषयत्वाभावेऽपि संस्कार्यत्वं दृष्टमित्यत्राह न चेति । तर्हि कः संस्क्रियत इत्यत्राह किन्त्विति । अविद्यागृहीतः विद्याकल्पितः । तेन अतिशयाधानानुगुणविकारित्वं सूचितम्् । यद्वा अविद्यागृहीत इति शुध्द्यशुध्द्यादिभ्रवत्तया शुद्धिसापेक्षत्वं दर्शितम्् । अहङ्कर्त्तुरपि देहाद्विलक्षणत्वात्् कथं देहगतस्नानादिभिस्तस्यातिशय इत्यत्राह तत्सङ्गत इति । तत्सङ्गतः- देहसङ्गतः । आत्मनः फलभोक्त्तृत्वात्् स एव संस्कार्य इत्यत्राह तत्फलेति । फलभोक्त्ता अहमर्थश्चेत्् स एवात्मेत्यत्राह न चाहमिति । हेतुमाह तदिति । यो यस्य साक्षी, स हि न तद्भवतीति भावः । साक्षित्वे मानमाह तथा चेति । तयोरन्य इत्यादेरयरमर्थः- अहङ्कारज्ञप्त्यात्मनोरेकः फलभोक्त्ता, अन्योऽनश्नन्निति । अहङ्कर्तैव भोक्त्तेति स्पष्टं दर्शयति आत्मेन्द्रियेति । आत्माः- देहः । देहादिसम्बन्धस्य भोक्त्तृत्वादात्मनोऽशरीरत्वाप्राणत्वामनस्कत्वादिश्रवणात्् अनश्नन्नित्यभोक्त्तृत्वश्रवणाच्च भोक्त्तुविर्लक्षण आत्मेत्यभिप्रायः । यद्वा आत्मशब्दः संविदात्मपरः । ततश्च तद्युक्त्तस्य भोक्त्तृत्वात्् तस्य भोक्त्तृत्वं नास्तीत्यहङ्कारस्यैव भोक्त्तृत्वमित्यभिप्रायः । एको देव इत्यत्र केवलशब्देन फलान्वयराहित्यं विवक्षितमिति तस्यात्रोपयोगः । निर्गुणः- अगुणवश्यत्वादभोक्त्तेत्यर्थः । साक्षी अहङ्कारे व्याप्रियमाणे स्वयं साक्षिमात्रतयाऽवस्थानान्न भोक्त्तेति भावः । स पर्यगादिति । शुक्लम््- अविद्यारहितम््, वासनारहितं वा । शुद्धम््- अपापविद्धम््- कर्मफलरहितं कर्मरहितं च । पयर्गात्् । गत्यर्था बुध्द्यर्थाः; अमन्यतेत्यर्थः । उदाहृतश्रुतिप्रतिपन्नाकारोपेतमात्मस्वरूपं वदति अविद्येति । अहङ्कर्त्तुनिष्कृष्यत इत्यन्वयः । मुक्त्तेरसाध्यत्वं निगमयति तस्मादिति ।

ज्ञानवैयर्थ्यं शङ्कते यद्येवमिति । परिहरति मोक्षेति । प्रतिबन्धनिवृत्तेरेव साध्यत्वं श्रुतिसिद्धमाह तथा चेति । प्रतिबन्धनिवृत्तेः साध्यत्वं निगमयति तस्मादिति । प्रतिबन्धनिवृत्तेः साध्यत्वेनानित्यत्वं स्यादित्यत्राह निवृत्तिरित्वति । अयं परिहारो नियोगसाध्यत्वपक्षेऽपि तुल्य इति चेत््- न; नियोगसाध्यत्वे प्रपञ्चसत्यत्वं स्यादित्यभिप्रेतमित्युक्त्तत्वात्् । नियोगसाध्यत्वपक्षे श्रुतिस्वारस्यहानिमाह ब्रह्मेति । श्रुतिस्वारस्यमेव विलम्बं न सहत इति भावः । कथं नियोगव्यवधानप्रतिरोधः; विधिशेषतया हि ब्रह्मणः सिद्धिः; तत्सिध्द्यर्थं नियोगः स्वीकार्य इति शङ्कायां नियोगशेषत्वं विदिकर्मत्वेन ध्यानकर्मत्वेन चोभयथाऽपि न सम्भवतीत्याह न च विदीति । वेदनं ज्ञानम््; उपासनम््- ज्ञानविशेषः । अत्र वेदनशब्दो निष्प्रपञ्चीकरणज्ञानविशेषे विश्राम्यति; विवक्षावशात्् ।अतो निष्प्रपञ्चीकरणनियोगवादस्यापि दूषणं फलितम्् ।

विद्युपासिकर्मत्वाभावे श्रुतिमाह अन्यदिति । विदितात््- ज्ञेयात््; अविदितात््-ज्ञातुरित्यर्थः । अन्यदेवेति विदिकर्मत्वनिषेधः । तदेवेति ध्यानकमर्त्वनिषेधः । विदिकर्मत्वाभावे शास्त्रवेद्यत्वासिद्धया शास्त्रस्य निर्विषयत्वमाशङ्कय परिहरति न चेति । "ब्रह्म वेद', "ब्रह्मवित््' इत्यादिभिर्ब्रह्मणो वेद्यत्वं प्रतीयत इत्यत्राह न हीदन्तयेति । इदन्तयाप्रमेयतया । अपि त्विति । प्रत्यगात्मस्वरूपं निर्विशेषनविषयतया प्रतिपादयतीत्यर्थः । शास्त्रस्य भेदनिवृत्तिपरत्वं दर्शयति तथा चेति । ज्ञानादेव बन्धनिवृत्तिश्चेत््, शास्त्रप्रत्यक्षविरोधः स्यादित्याशङ्कय, शास्त्र विरोधं तावत्् परिहरति न च ज्ञानादिति । श्रवणादिविध्यानर्थक्यामिति । श्रवणमननयोरपि विधेयत्वं पूर्वपक्षिणोक्त्तमिति न विरोधः । कुत इत्यत्राह स्वभावेति । स्वभावप्रवृत्तशब्देनादिप्रवृत्तत्वं विवक्षितम्् । अथ प्रत्यक्षविरोधं परिहरति न च ज्ञानमात्रादिति । कथमित्यत्राह बन्धस्येति । कथं स्थित्यनुपपत्तिः? बन्धो ह्यनुवर्त्तत इति शङ्का, यस्य तु बन्ध इत्यादिना परिहरिष्यते । उक्त्तादेव हेतोः शरीरपातानपेक्षत्वमाह अत एवेति । दृष्टान्तेनोपपादयति न हीति । दृष्टान्ते दर्शितमर्थं व्यतिरेकमुखेन दार्ष्टान्तिके विवृणोति यदीति । पारमार्थिकत्वविपर्ययमाह स त्विति । विप्रतिपन्नमपारमार्थिकम््, ब्रह्मव्यतिरिक्त्तत्वात्् शुक्त्तिरूप्यवदिति भावः । ज्ञानोत्तरकालस्थितिरनुपपन्ना चेत््; कथं बन्धस्यानुवृत्तिरित्यत्राह यस्य त्विति । यस्य त्वनिवृतिः- अनिवृत्त इति प्रतीतिः, तस्य ज्ञानमेव न जातम््, तत्कार्यादर्शनादिति । कार्याभावस्य कारणाभावमात्रव्याप्यत्वाभावेऽपि सामग्रयभावव्याप्यत्वात्् भ्रमनिवृत्तिं प्रति तत्त्वज्ञानस्य सामग्रीत्वात्् तदभावेन ज्ञानाभावः कल्प्यत इति न प्रत्यक्षविरोध इत्यर्थः । ज्ञानोत्पत्त्यनन्तरं बन्धनिवृत्तिं निगमयति तस्मादिति । शरीरस्थितिर्भवतु वा मा वेति । दग्धपटे पटप्रतिभासवत्् शरीरप्रतिभासोऽनुवर्तेत वा, निवर्तेत वेत्यर्थः । मुक्त्त एवासाविति । बन्धस्य च्छिन्नमूलतया दग्धपटवदकार्यकर इति भावः । बन्धनिवृत्तेर्नियोगनैरपेक्ष्यसाधकहेतुभिः र्विधिशेषतया न ब्रह्मणः सिद्धिरित्याह अत इति । अतः- वाक्यार्थज्ञानमात्रसाध्यत्वात्् । तर्हि ब्रह्मणः कथं सिद्धिरित्यत्राह अपि त्विति । तत्परेणैवेति । भेदनिषेधपरैर्वाक्यैर्निर्विशेषतया सिद्धयतीत्यर्थः । यद्वा सिद्धरूपार्थपरेणैवेत्यर्थः । सिध्यतीति । ब्रह्मेत्यर्थलब्धम्् ।।

एतत ध्द्याननियोगवादी दूषयति तदयुकमित्यादिना । कुत इत्यत्राह वाक्यार्थेति । प्रपञ्चमिथ्यात्ववादिना ज्ञानाद्वन्धनिवृत्त्यनुपपत्तिः कथमुच्यत इत्यत्राह यद्यपीति । ज्ञाननिवर्त्यत्वोपगमेऽपि वैषम्यमाह तथापीति । परोक्षज्ञानस्यापरोक्षभ्रमाबाधकत्वे दृष्टान्तमाह रज्वादाविति । आदिशब्देन भूदलनादि गृह्यते । सर्प्पविपरीतज्ञानम््-रज्जुज्ञानम्् । तेन भयानिवृत्तिश्चेदाप्तोपदेशानर्थक्यं स्यादित्यतआह आप्तोपदेशस्येति । अनेन प्रथमसूत्रे, "प्रबलप्रमाणबाधितत्वेन भयादिकार्यं तु निवर्तत इति भाष्यार्थो ज्ञायते । आप्तोपदेशस्य भयादिकार्यनिवृीत्तहेतुत्वं वस्तुयाथात्म्यापरोक्ष्यज्ञाननिमित्तप्रवृत्तिद्वारकमिति हि तस्य भाष्यस्यार्थः । इममर्थं दृष्टान्ते दर्शयति तथा हीति । अस्त्वपरोक्षज्ञानमेव तादृशभ्रमविरोधि; शब्द एवापरोक्षज्ञानं जनयतीत्याशङ्कयाह न चेति । हेतुमाह तस्येति । व्याप्तिं दर्शयति ज्ञानेति । न च अनिन्द्रियत्वेऽप्यालोकादरपरोक्षज्ञानजनकत्वं दृष्टमिति हेतोर्व्याभिचारः; इन्द्रियप्रधानकज्ञानसामग्रयननुप्रविष्टत्वस्य विवक्षितत्वात्् । एतच्च ज्ञानसामग्रीष्वित्यनेन सूचितम्् । ज्ञानसामग्रीषु- सपरिकरासु इन्द्रियलिङ्गशब्दसदृशानुपपत्त्यनुपलब्धिष्वित्यर्थः । इन्द्रियाण्येवेति-

आलोकादिसहकृतानीति शेषः । इर्न्द्रियमेव योगिनो व्यवहितादिकं ज्ञापयति, तथा विवक्षितपुरुषविशेषस्य वाक्यमपरोक्षज्ञानं जनयतीत्याशङ्कय परिहरति न चेति । अस्य- पुरुषस्य । हेतुमाह निवृत्तेति । अनभिसंहितेत्यादिपदद्वयं हृति निधाय विशेषणद्वयमाह निवृत्तप्रतिबन्धे तत्परेपीति । स्वविषयनियमातिकमादर्शनेनत्यत्र विषयशब्दः साध्यपरः । स्वासाध्यज्ञानातिक्रमदर्शनेनेत्यर्थः । शब्दसाध्यं ज्ञानं परोक्षमेव; शब्दस्तु स्वसाध्यं परोक्षज्ञानं नातिक्रामतीति यावत्् । मनसः परोक्षापरोक्षज्ञानसाधारणहेतुत्वात्् शब्दस्य तु लिङ्गस्येव परोक्षज्ञानमात्रहेतुत्वान्न योगिमनस्साम्यमिति भावः ।

ननु शब्देनाप्यपरोक्षज्ञानं जायते, दशमस्त्वमसीति वाक्येन दशमोऽहमित्यपरोक्षज्ञानोत्पत्तिदर्शनादिति ।। तन्न; उपदेशानन्तरं शीघ्रभाविप्रत्यक्षसामग्रीजन्येन ज्ञानेन पूर्वज्ञानस्य भेदाग्रहेण प्रत्यक्षत्वारोपात्् । तदा हि उपदेशात्पूर्वभाविनवकपरिसङ्खयानजनितसंस्कारवशेनाविलम्बिता ह्यपेक्षाबुद्धिर्जायते । यथा घटोऽयमित्युक्त्ते घटं पश्यतोऽपरोक्षप्रतीतिरिन्द्रियजन्या; न तु घटोऽयमिति वाक्यजन्या; वाक्यं त्वापरोक्ष्यनिमित्तचक्षुर्व्यापारहेतुः तथा दशमस्त्वमसीति वाक्यं दशमोऽहमितिबुद्धि निमित्तस्य पूर्ववासितापेक्षणीयवस्तुप्रतिसन्धानस्य हेतुः; न त्वपरोक्षावभासहेतुः; तत्तत्प्रतीतिसामग्रीव्यवहितस्य वाक्यस्य तत्तत्सामग्रीत्वाभावात्् । विमतं प्रत्यक्षज्ञानं न वाक्यजन्यम््, प्रत्यक्षज्ञानत्वात्् अनुपदिष्टवाक्यस्य दशमोऽहमिति प्रत्ययवत्् । विमतं वाक्यं न प्रत्यक्षमानजन कम््, वाक्यत्वात्् सम्प्रतिपन्नवदिति । एवं सामग्रीशैघ्य्रेणान्यथासिध्या परिहारो वस्तुयाथात्म्यापरोक्ष्यनिमितप्रवृत्तिहेतुत्वेनेति भाष्येणाभिप्रेतः । न च वाक्यजन्येऽपि ज्ञाने विशेष्यभूताहमर्थप्रत्यक्षतामात्रेण विशिष्टानुप्रविष्टविशेषणांशस्यापि प्रत्यक्षतेति वाच्यम््(?) । अहंसमानाधिकृतशब्दोल्लिखितप्रतीतेरपरोक्षत्वनियमश्च नास्ति; सुखदुःखाद्यनुमितपुण्यपापस्य पुरुषस्य पुण्यकृदहं पापकृदहमित्यादिप्रतीतेः पुण्यापापयोरापरोक्ष्यादर्शनात्् । धर्मिप्रत्यक्षतामात्रेण धर्मप्रत्यक्षत्वे लैङ्गिके पर्वतोऽग्निमानिति ज्ञाने अग्नेरपि प्रत्यक्षत्वप्रसङ्गः । तदेतदखिलं स्वविषयनियमातिक्रमादर्शनेन तदयोगादित्यत्राभिप्रेतम्् ।

एवं शब्दस्यापरोक्षज्ञान हेतुत्वं दूषितम्् । अथ ध्यानस्य वाक्यार्थज्ञानोपायतामन्योन्याश्रयणेन दूषयति न चेत्यादिना ।अन्योन्याश्रयणपरिहाराय, ध्यानपूर्वभाविज्ञानमर्थान्तरविषयम््, पाश्चात्यज्ञानमर्थान्तरविषयमिति भिन्नविषयताश्रयणमयुक्त्तमित्यत्राह न च ध्यानेति । कुत इत्यत्राह तथा सतीति । कथमुपायत्वहानिरित्यत्राह न ह्यन्यध्यानमिति । एकविषयत्वेऽपि निवर्तकस्य वाक्यार्थज्ञानस्य ध्यानापेक्षा स्यात््;ध्यानस्य वाक्यार्थज्ञानापेक्षा कथमित्यत्राह ज्ञातार्थेति । ध्यानहेतुभूतं ज्ञानं हेत्वन्तरजन्यम््, न तु ध्यानं पश्चद्भाविवाक्यजन्यज्ञानमूलमित्येवं ध्यानवाक्यार्थज्ञानयों सामग्रीभेदेनान्योन्याश्रयणपरिहारमाशङ्कय सामग्रीभेदो न सम्भवतीत्याह ध्येयेति । हेत्वन्तरासम्भवात््- ब्रह्मणः प्रत्यक्षाद्यगोचरत्वादिति भावः । तत्परिहाराय वाक्यभेदमाशङ्कय तथा वक्त्तुमयुक्त्तमित्याह न चेति । विकल्प्य दूषयति ध्यानमूलमिति । एकविषयत्वे तदेवेतरेतराश्रयत्वमिति । वाक्यान्तरेण ज्ञानेत्पत्तौ तस्य तत्त्वमसिवाक्यजन्यमानतुल्यविषयत्वात्् तस्यापि ज्ञानस्य निदिध्यासनापेक्षा स्यात््, ध्यानस्य च वाक्यार्थज्ञानापेक्षा स्यादित्यन्योन्याश्रयणमित्यर्थः । वाक्ययोर्भिन्नविषयत्वे दूषणमाह भिन्नेति । ध्यानस्य च वाक्यार्थज्ञानविरोधित्वमेवेत्याह किञ्चति । ध्यात्रादीत्यादिशब्देन शमादिर्गृह्यते ।

दृष्टद्वारेणेति । अदृष्टद्वारेणोपयोगस्तु अत्यत्वभीरुभिः परैनिर्रसनीयद्वैतवासनायाः सत्यत्वप्रसङ्गभयात्् परित्यक्त्त इति ध्याननियोगवादिनोऽभिप्रायः ।

वाक्यार्थज्ञानमात्रादविद्यानिवृत्तिनिरासेन जीवन्मुक्त्तिनिरासः सिध्यतीत्याह यत इति । दूरोत्सारिता । वाक्यादपरोक्षज्ञानसम्भवेऽपि व्याघातादिना जीवन्मुक्त्तिरुत्सारिता; वाक्यादापरोक्ष्यासम्भवात्् दूरोत्सारितेति भावः ।। का चेयमिति । किं शब्दः क्षेपे । विकल्पाभिप्रायेण प्रश्नपरो वा । तत्स्वरूपं शङ्कते सशरीस्येति । व्याहतिमाह मातेति । व्याहतिमुपपादयति यत इति । व्याहतिपरिहारार्थं तन्मतं शङ्कते अथेति । सशरीरत्वनिवृत्तिरिति निर्देशेन सशरीरत्वस्य छिन्नमूलता जीवन्मुक्त्तिवादिना अभिप्रेता । दूषयति नेति । शरीरस्य सत्यत्वानभ्युपगमात्् तस्य प्रध्वंसरूपा स्वरूपनिवृत्तिरनभिमता, अतः प्रतिभासनिवृत्तिर्वा प्रतिभासतात्त्विकताभिमाननिवृत्तिर्वा विवक्षिता स्यादित्यभिप्रायेण प्रथमं कल्पमनूद्या अभिमतासिद्धया दूषयति मिथ्येतीति । सशरीरत्वम््- सशरीरत्वप्रतिभासः । अनन्तरग्रन्थे प्रतिभासनिर्देशात्् । कथं सशरीरस्य मुक्त्तिरिति । न सशरीरस्य मुक्त्तिरुक्त्ता स्यादित्यर्थः । तदेवोपपादयति । अजीवतोऽपीति । मिथ्याप्रतिभासशब्देन भ्रान्तिज्ञानं विवक्षितम्् । जीवदजीवमुक्त्योर्विशेषाभावान्न शरीरस्य मुक्त्तिरुक्त्ता स्यादित्यर्थः । द्वितीयं शिरः शङ्कते अथेति । अत्र पूर्व सशरीरत्वप्रतिभासे वर्त्तमान इत्यादिग्रन्थाभिप्रेतार्थो विवृतो भवति । दूषयति नेति । कथमित्यत्राह ब्रह्मेति । आविद्याकर्मादीति आदिशब्देन वासना गृह्यते । तेनैव बाधितः- बाधकज्ञानेन बाधित इत्यर्थः । द्विन्द्रज्ञानादौ हि बाधितानुवृत्तिदृष्टेत्यत्राह द्विचन्द्र(ज्ञान)ादाविति । न हि रजुयाथात्म्यज्ञानेन शुक्त्तौ रजतभ्रमो निवर्त्तते इति भावः । प्रथमसूत्रे बाधितानुवृत्तिनिराकरणे दोषस्य पारमार्थिकत्वेन ज्ञानबाध्यत्वाभावात्् भ्रमानुवृत्तिरुक्त्ता; अत्र तु चन्द्रैकत्वज्ञानाविषयत्वेन दोषस्याबाधितत्वात्् द्वि(चन्द्र)त्वज्ञानानुवृत्तिरुक्त्तेति भिदः । जरन्मायावादिनोऽपि कृत्स्नमिथ्यात्वस्याभ्युपगतत्वात्् एवं वैषम्यमुक्त्तम्् ।। जीवन्मुक्त्तेः श्रुतिविरोधमाह किञ्चेति । स्मृतिविरोधमाह सैषेति । वेदशब्देन त्रिवर्गसाधनकर्माण्युच्यन्ते । तत्फलमुच्यते इमं लोकममुं चेति । बुद्धे- वाक्यार्थज्ञाने जाते सति । क्षेमप्रापणम्- मोक्षः । तच्छास्त्रैर्विप्रतिषिद्धम्् शास्त्रैरिति बहुवचनस्यायम्भावः- वाक्याथर्ज्ञानोत्तरभाव्युपासनविधिपरैः, "एवं वर्तयन्् यावदायुषम््' इत्याप्रयाणादिनुवृात्तपरैः, र्मोक्षस्य शरीरपातमात्रसापेक्षत्वपरैः, "तयोर्ध्वमायन्नमृतत्वमेति' इति नाडीविशेषनिेक्रमणपरैः, अर्चिरादिमार्गेण देशविशेषप्राप्तिपरैश्चानेकैः शास्त्रैर्विरोध इति । विप्रतिषिद्धमिति । विशेषेण प्रतिषिद्धम्् । न तुल्यबलैः प्रतिरुद्धम््; अपितु प्रबलैः पराहतम्् । प्राबल्यञ्च, भूयसां स्यात्् बलीयस्त्वम्् (सधर्मत्वम््)' इति न्यायादिति भावः । प्रत्यक्षविरोधमपि स्मृतिरेवाह बुद्धे चेदिति । एतेन परं व्याख्यातम्् । एतेन शास्त्रप्रत्यक्ष विरोधेन, औहुलामि मतानुसारेणोक्त्तं अन्यदपि व्याख्यातम््; सर्वमप्यपास्तमित्यर्थः । यद्वा यथेदानी दुःखोपलब्धिः, तथा प्रेत्यापीत्यर्थः । यद्वा यथा दुःखनिवृत्तिर्नोपलभ्यते तथा सुखनिवृत्तिरपि नेत्यर्थः । जीवन्मुक्त्तिनिरासार्थमुदाहृतेन वचनेन वाक्यार्थज्ञानमात्रान्मोक्षश्चार्थान्निरस्त इत्याह अनेनेति । जीवन्मुक्त्तिनिरासमुपसंहरति अत इति ।

जीवन्मुक्त्तिनिरासेन स्वमतस्थैर्यसिद्धिमाह तस्मादिति । वाक्यार्थज्ञानमात्रान्मोक्षवादिनोक्त्तःचोद्यपरिहारो ममापि तुल्य इत्याह न च नियोगेति । नियोगनिवर्त्यत्वे प्रपञ्चसत्यत्वं स्यादित्याशङ्कयाह किञ्चेति ।

ध्याननियोगपक्षानुपपत्तिपरिहारस्य विवक्षितत्वात्् किञ्चशब्दप्रयोगः । नियोगस्य निवर्त्तकत्वं ज्ञानद्वारकमिति न निवर्त्यसत्यत्वमित्यर्थः । नियोगस्य ज्ञानोत्पत्तौ किञ्चित्कारबुभुत्सया पृच्छति । कथमिति । न खलु ज्ञाने दृष्टः किञ्चत्कारो नियोगेन सम्भवति; अतः स वक्त्तव्य इति भावः । प्रतिबन्द्या परिहरति । कथं वेति । वेदनोत्पत्तिहेतुत्वमिति । इच्छाद्वारा वेदनोत्पत्तिहेतुत्वमभिप्रेतम्् । विविदिषन्ती'ति ह्युदाहरिष्यते । परिहारं शङ्कते मन इति । तत्साम्यमाह ममापीति । पुनराशङ्कते मम त्विति । मनो हि साधारणकारणम्् । तस्मिन्् सत्ययि असाधारणकारणमपेक्षितम््; तन्ममास्ति; त्वया तु वक्त्तव्यमिति चेदित्यर्थः । वैशेषिकाद्यभिमतमानसप्रत्यक्ष इव, प्रकृष्टादृष्टसहकृतमनोमात्रकारणके "तत्् सर्वं धमर्वीर्येण यथावत्सम्प्रपश्यसि' इत्यादिसिद्धे योगिप्रत्यक्ष इव च मन एवासाधारणकारणमिति परिहरति ध्यानेति । मनोमात्रस्य साधारणकारणत्वेऽपि निर्मलतरस्य मनोविशेषस्यासाधारणकारणत्वं युक्त्तमिति भावः । तज्ज्ञापकं प्रश्नं शङ्कते केनेति । ज्ञापकस्वारस्यलक्षणं स्वपक्षे वैषम्यं दर्शयितुं पृच्छति भवतो वेति । निदिध्यासनेन विषयविमुखीकृतमनस्कस्य शास्त्रेण निवर्त्तकज्ञानोत्पत्तौ प्रमाणतया पराभिमतानि श्रुतिवाक्यानि शङ्कते विविदिषन्तीति । "ब्रह्म वेद ब्रह्मैव भवति'इति वेदनशब्देन वाक्यार्थ ज्ञानं विवक्षितमिति पराभिप्रायः । मनसो ज्ञानसाधनत्वे प्रमाणं दर्शयति ममापीति । न चक्षुषेत्यादिवाक्यं मनस

एव साधनत्वे स्वरसम्् । ब्रह्म वेदेत्यत्र वेदनशब्दस्य वाक्यार्थज्ञानपरत्वं तु न स्वरसतः प्रतीयते । न च श्रुत्यन्तरैकार्थ्येन तत्परत्वावगमः, वाक्यार्थज्ञानस्योपायत्वकण्ठोक्त्तिमच्छ्रुत्यन्तराभावादित्यभिप्रेतम्् । मिथ्यात्वनिबन्धनाः सर्वे चोद्यपरिहाराः समानाः । परोक्षज्ञानस्याप्यपरोक्षभ्रमनिवर्तकत्वं शास्त्रप्रत्यक्षविरोधौ श्रुतिस्वारस्यहानिश्च भवतां पक्षेऽधिकं दूषणमिति वैषम्यज्ञापनाय कथमित्यादिना प्रतिबन्दीमुखेन तत्तच्छङ्कापरिहारः कृतः । इति शब्दो नानन्तरवाक्यशेषः; अपि तु प्रकरणशेषः ।

उपास्यत्वप्रतिषेधं शङ्कते नेदमिति । परिहरति नैवमिति । तस्य वाक्यस्यैवं निर्वाहो न युक्त्त इत्यर्थः । उपास्यत्वनिषेधः प्रतीयत इत्यत्राह नात्रेति । कस्तर्ह्यर्थ इत्यत्राह अपि त्विति । कथं वैरूप्यप्रतिपादनामित्यत्राह यदिदमिति । "यदिदमुपासते' इत्यत्र इदमंशे निषेधस्य तात्पर्यमिति भावः । "मनो ब्रह्मेत्युपासीत' इत्यादिना विहितप्रतीकोपासनोपास्यानि हि परिच्छिन्नानि; नेदं ब्रह्म । किन्त्वपरिच्छिन्नं तदेव परं ब्रह्मेत्यर्थः । अनेन "अन्यदेव तद्विदितात््' इत्यादिकमपि जगद्वैरूप्यपरमिति व्याख्यातं भवति । यत्् वाचा अनभ्युदितम््- वक्त्तुमशक्यम््, अपरिच्छिन्नम्् । अन्यथेति स्वावाक्यविरोध उक्त्तः । ध्यानविधिवैयर्थ्यमिति वाक्यान्तरविरोध उक्त्तः । स्वपक्षमुपसंहरति अत इति ।।

अथायमेव ध्याननियोगवादी भास्करमतं दूषयितुं तदभिमतं भेदाभेदाविरोधमनुवदति यदपीत्यादिना । प्रथमं सङ्क्षेपेण दूषयति तदयुक्त्तमिति । नियमेन भिन्नाधारत्वलक्षणः सहानवस्थानलक्षणश्चेति विरोधो द्विधा । आदिशब्देन तृणदहनादेरिव नाश्यनाशकभावो विवक्षितः । तद्वत्् भेदाभेदयोरपि विरोधोऽस्तीत्याह न हीति ।। अथ भेदाभेदमतं विस्तरेण प्रस्तौति अथोच्येतेति । वक्ष्यमाणौपयिकमर्थं शिक्षयति सर्वं हीति । शीतोष्णादिष्वपि विरोधः प्रतीत्यधीन इति भावः । ततः किमित्यत्राह सर्वं चेति । कथं भिन्नाभिन्नत्वमित्यत्राह कारणात्मनेति ।

पूवोक्त्तद्विविधविरोधोपलम्भस्थलवैरूप्यं वक्त्तुमाह छायेति । ततः किमित्यत्राह कार्येति । अविरोधेनोपलब्धिमाह प्रत्युतेति । उपलब्धिमभिनयेन दर्शयति यथेति ।अद्विरूपवस्त्वनुपलब्धिमाह न चेति । नाश्यनाशकत्वलक्षणस्तृतीयोऽपि विरोधो नास्तीत्याह न च तृणादेरिति । वस्तुविरोधशब्देन नाश्यनाशकत्वलक्षणविरोधो विवक्षितः । तादृशविरोधाभावमुपपादयति मृत्सुवर्णेति । जातिगतोऽभेदो व्यक्त्तिगतश्च भेद इति कथमेकस्य भेदाभेदाविति शङ्कायां जातिव्यकत्योः परम्परभेदाभेदमुपपादयति न चाभिन्नस्येति । अभिन्नस्य- जातेः, भिन्नस्य- व्यक्त्तेरित्यर्थः । जातेरभेद एवाकारः, व्यक्त्तेर्भेद एवाकार इति किमीश्वराज्ञया स्वीक्रियते? न हि प्रमाणतर्कानादरेण हठात्् कश्चिदर्थः स्वीकार्य इति भावः । प्रतीतिबलादभ्युपगतिं शङ्कते प्रतीतत्वादिति । तथा स्वमतस्याभ्युपगन्तव्यतामाह प्रतीतत्वादेवेति । त्वदुक्त्तादेवेत्येवकाराभिप्रायः । द्वैरूप्यमपीति ।अनिष्टमपीति अपिशब्दस्याभिप्रायः । प्रतीतत्वमेवोपपादयति न हीति । इयं जातिः इयं व्यक्त्तिरिति विवक्त्ते हि,अत्राभेदः अत्र च भेद इति वक्त्तुं युक्त्तम््, न तथा विविच्यत इत्यर्थः । तर्हि कथं प्रतीतिरित्यत्राह अपि त्विति । एकमेव वस्तु जात्यात्मना व्यकत्यात्मना च भिन्नमभिन्नञ्च प्रतीयत इत्यर्थः । मृदयं घट इत्यनेन मत्वर्थीयप्रत्ययनिरपेक्षसामानाधिकरण्यप्रत्ययो भेदाभेदसाधकयुक्त्तिरुक्त्ता भवति । अनुवृत्तिव्यावृत्तिभ्यां विवेकं शङ्कते अनुवृत्तीति । परिहरति नैवमिति । विविक्त्ताकारानुपलब्धि विवृणोति नहि सुसूक्ष्ममपीति । विविक्त्ताकारोपलम्भे सति हि अस्मिन्नशेऽनुवृत्तिबुद्धिबोध्यत्वम्् अस्मिन्नंशे व्यावृत्तिबुद्धिबोध्यत्वमिति जातुं शक्यमित्यर्थः । आकारभेदः अंशभेदः । तर्हि कथमुपलम्भ इत्यत्राह यथा सम्प्रतिपन्नेति । विशेषः व्यक्त्तिः । यथा कायर्ैकत्वं व्यकत्येकत्वञ्च सम्प्रतिपन्नं, तथा कार्यकारणयोश्च जातिव्यकत्योश्चैकत्वबुद्धिर्जायत इत्यर्थः । एकत्वबुद्धिरित्यनेन एकशब्दानुविद्धप्रत्यय उक्त्तो

भवति । सहोपलम्भनियमः प्रथमपिण्डग्रहणे अभेदेन ग्रहणं(अशंभेदेनाग्रहणं) च अर्थादुक्त्तं भवति; न विवेक्त्तुं शक्नोतीत्युक्त्तेः । एवं जातिव्यकत्योरन्योन्यं भेदाभेदः उक्त्तः; अथ पिण्डानां परस्परभेदाभेद उच्यते एवमेवेति । देशकालवैलक्षण्यं स्पष्टम्् । नीलत्वखण्डत्वादिराकारवैलक्षण्यम्् । अत्यन्तभेदः अभेदासहो भेद इत्यर्थः ।अत्र चोद्यमाशङ्कते अथोच्येतेति । देहात्मनोः सद्द्रव्यात्मनैकत्वेऽभिमतेऽपि देहरूपेण आत्मरूपेण वा तयोरैक्यस्याप्रामाणिकत्वात्् तयोर्भिन्नाभिन्नत्वमनिष्टमिति भावः । परिहरति तदिदमिति । अबाधितं सामानाधिकरण्यं भेदाभेदसाधकम््; अबाधितश्च भेदाभेदस्तत्त्वम््' इत्यजानतोक्त्तमित्यर्थः । तदुपपादयति । तथा हीति । परिहारौपयिकमर्थे शिक्षयति अबाधित इति । ततः किमित्यत्राह देवादीति । जातिव्यकत्योरपि तथा स्यादित्यत्राह खण्ड इति । एवं लौकिकार्थानां भेदाभेद उक्त्तः । तदु(मु?)पजीव्य वैदिकेष्वष्यर्थेषु जीवब्रह्मणशेभर्ेदाभेदमाह अत एवेति । अतः- भेदाभेदयोरविरुद्धत्वादित्यर्थः । ब्रह्मांशत्वेनेत्यत्र "अंशो नानाव्यपदेशात््' इति सूत्रं स्मारितम्् । अचिद्व्रह्मणोर्भेदाभेदः स्वाभाविक इति भास्करयादवयोरुभयोरप्यभिमतम्् ; "चिद्व्रह्मणोस्तु भेदाभेदौ स्वाभाविकौ' इति यादवमतव्यावृत्त्यर्थमाह तत्रेति । कथमिति । भेदाभेदसद््भावे तत्राभेदस्यैव स्वाभाविकत्वे च किं प्रमाणमित्यर्थः । अभेदस्य स्वाभाविकत्वेन प्राधान्यात्् प्रथमम्् अन्यथा चेति सूत्रांशविषयवाक्यमाह तत्त्वमसीति । दाशकितवेत्याद्यशविषयमाह ब्रह्मेम इति । नानाव्यपदेशादित्यं शस्य विषयमाह नित्यो नित्यानामिति । क्रियागुणैरात्मगुणैश्चेति क्रियागुणाः-

सांरहेतुगुणः । आत्मगुणाः- मोक्षहेतुगुणाः; तैस्संयोगहेतुरित्यर्थः ।अत्र भेदस्यौपाधिकत्वं कथमवभम्यत इत्यत्राह तत्रेति । तत्स्वरूपापत्तिव्यपदेशो भेदनिषेधश्चा भेदस्यानौपाधिकत्वज्ञापकावित्यर्थः । मुक्त्तौ भेदनिषेधादेव भेदस्यौपाधिकत्वमप्यर्थसिद्धम्् । मुक्त्तौ भेदं दर्शयंश्चोदयति ननु चेति । सहशब्दो भोक्त्तृसाहित्यपर इति चोदयितुरभिप्रायः । भोग्यसाहित्य बुद्धया परिहरति नैतदिति । भेदप्रतीतिं परिहरिष्यन्् मुक्त्तौ भेदस्य श्रुतिविरुद्धतां दर्शयति नान्य इति । भेदप्रतीतिं परिहरति सो अश्नुत इति । सोश्नुत इति वाक्येनोक्त्तंभवतीत्यन्वयार्थः । ब्रह्मणा सह गुणानश्नुतेगुणांश्च ब्रह्म चानुभवतीति ।किं ब्रह्म पृथग्भूतोऽश्नुते, उतापृथग्भूत इत्यपेक्षायाम्् तत्् वाक्यान्तरावगम्यम्् ।अतो नात्र भेदप्रतीतिरिति यावत्् । एतदुपपादयति अन्यथेति । अप्राधान्यं भोकत्रान्तरापेक्षया दोषः; भोग्यभूतस्वगुणापेक्षया तु न दोष इति भावः । परोदाहृतसूत्रस्य स्वाभिमतमर्थमाह जगदिति । ब्रह्मणो मुक्त्तस्य च भेदे सति जगद्वयापारवर्जत्वप्रसङ्गान्न भेद इति सूत्रार्थ इत्यर्थः । तदुपपादयति अन्यथेति ।अभेस्य स्वाभाविकत्वं निगमयति तस्मादिति । मुक्त्तौ भेदनिषेधादर्थसिद्धं भेदस्य औपाधिकत्वम्् एवकारेणाभिप्रेतम्् । उपाधिः क इत्यपेक्षायामाह भेदस्त्विति । औपाधिकत्वरूपवैषभ्यपरः तुशब्दः; शङ्काद्योतको वा । ब्रह्मणो विभुत्वनिरवयवत्वाभ्यां जीवगत उपाधिर्ब्रह्मण्येवेति तदसंसृष्टप्रदेशाभावात्् जीवेश्वरभेदो न सम्भवतीत्यत्राह यद्यपीति । अन्योन्याश्रयमाशङ्कयाह न चेति । ईश्वरांशे कर्मकृतबुध्याद्युपाधिसम्बन्धाभावादुपाधसंयोगस्य भेदपूर्वकत्वम्् । प्रवाहानादितया परिहरति उपाधेरिति- कथमुपाधितत्संयोगमकर्मणां प्रवाहानादित्वम््, तेन चान्योन्याश्रयपरिहारः कथम्् इति शङ्कायां तद्विवृणोति एतदुक्त्तमिति । तद्युक्त्तात्कर्मेति । कर्मवश्यत्वं हि जीवत्वम्् । उपाधिना जीवत्वं जीवभावादुपाध्यन्तरमित्यनादिरित्यर्थः । फलितमर्थमाह अत इति । अचिदंशे वैषम्यमाह उपाधीनां पुनरिति । पुनः त्वर्थः । वैषम्ये हेतुद्वयमाह उपाधीनामिति । भिन्नाभिन्नत्वपक्षमुपसंहरति अतो जीवकर्मेति ।।

अथ भेदाभेदपक्षं ध्याननियोगवादी दूषयति अत्रोच्यत इत्यादिना । पूर्वं यदपि कश्चिदुक्त्तमिति प्रकारन्तरस्य पक्षस्योत्थापकं सङ्गतिस्थलं दर्शयितुमाह अद्वितीयेति । तत्सङ्गतिस्थलं दर्शयति तत्र यदुक्त्तमिति । भेदा

भेदविषयप्रतीतिं दूषयिष्यन्् पूर्वं तयोर्विरोधमुपपादयितुं तत्स्वरूपमाह कस्माच्चिदिति । विलक्षणत्वम््- अन्यत्वम्् । इदमिदं न भवति, इदमिदं भवतीति हि भेदाभेदविषयप्रतीतिः । ततः किमित्यत्राह तयोरिति । भेदाभेद इति न कस्यचिद्धर्मस्य संज्ञा । लोकप्रसिध्यनुगुणोऽर्थो भेदाभेदशब्दस्य स्वीकृतश्चेत्् -भावाभावयोर्विरोधोऽवर्जनीय इत्यर्थः । किञ्च अनेन क्कचिदपि विरोधो नास्तीति वक्त्तुं न शक्यम््; त्रिविधविरोधोपलब्धेः । यदि भावाभावयोर्न विरोधः, तर्हि भिन्नाभिन्नत्वं भवति, न भवतीति स्वपरवचसोरपि विरोधाभावः स्यात्् । परोक्त्तं पिण्डद्वयभेदाभेदस्याकारभेदादविरोधमनुवदति कारणात्मनेति । विकल्प्य दूषयति नेत्यादिना । एकस्मिन्् आकार इति । आकारशब्दः पदार्थपरः । पूर्वस्मिन्् कल्प इति । तत्र जातिव्यकत्योः किं परस्परं भेदः, उताभेदः, उत भेदाभेदः इति विकल्पत्रयमभिप्रेत्य प्रथमं शिरो दूषयति व्यक्त्तिगत इति । द्वितीयमनुवदति जातिरिति । दूषयति तर्हीति । विरोधंस्तिष्ठत्येवेत्यर्थः । तृतीयं दूषयति एकस्मिँश्चेति । जातिः व्यक्त्तिर्भवति न भवतीति भावाभाव विरोधः स्थित एवेत्यर्थः । कण्ठोक्त्त

पूर्वविकल्पो द्वितीयं शिरो दूषयति द्वितीये तु कल्पे इति । अत्र तृतीयस्य जातिव्यक्त्तिव्यतिरिक्त्तस्य वस्तुनोऽप्रतिपन्नत्वं नामैकं दूषणमधिकम्् । तदिदंमप्रतिपन्नञ्चेत्यनेनाभिप्रेतम्् । प्रतिपन्नत्वाभ्युपगमेऽपि दूषणमाह तृतीयाभ्युपगमेऽपीति । न पुनरिति । अन्यथा त्रित्वाभावादित्यर्थः । अत्र तृतीये वस्तुनि आकारद्व्रयेन भेदाभेदयोर्निर्वाह्यत्वेनाविरोधित्वं शङ्कते आकारद्वयेति । इदमाकारद्वयं स्वाश्रयेण भिन्नम््, उताभिन्नम््, उत भिन्नाभिन्नम्् इति विकल्पमभिप्रेत्य प्रथमं शिरो दूषयति स्वस्मादिति । स्वशब्दत्रयमप्याश्रयपरम्् । भेदाभेदयोरेकाश्रयत्वेन हि विरोधः । अविरोधनिर्वाहकाकारद्वयं हि न भेदाभेदयोराश्रयभूतम्् । अतो न तत्् अविरोधनिर्वाहकम्् ।अग्रिगतं पैङ्गल्यमौज्जवल्याञ्चाकारद्वयम्् अग्नौ शीतोष्णत्वरूपविरुद्धधर्मद्वयसमावेशनिर्वाहकं न भवतीत्यर्थः । द्वितीयं शिरो दूषयति अविलक्षणमिति । पूर्वमाकारद्वये सम्भवति तस्य विरुद्धधर्मद्वयनिर्वाहकत्वायोग उक्त्तः; अत्र त्वाकारद्वयमेव नास्तीति नितरां विरुद्धधर्मसमावेशायोग इत्यभिप्रायेण कथन्तरामित्युक्त्तम्् । तृतीयं शिरो दूषयति आकारद्वयतद्वतोरिति ।आकारद्वयस्य तदाश्रयस्य च भिन्नाभिन्नत्वनिर्वाहकमाकारद्वयान्तरमपेक्षितम््; तस्यापि स्वाश्रयेण भिन्नाभिन्नत्वमस्ति चेत््, तदविरोधनिर्वाहकाकारद्वयान्तरमपेक्षितमित्यनवस्था स्यादित्यर्थः । अथ किं दृष्टेऽनुपपन्नं नामेति शङ्कायां भेदाभेदविषयप्रतीतिं दूषयति न चेति । हेतुमाह यत इति । तस्यां प्रतीतौ प्रकारप्रकारिणौ विविच्य दर्शयति तत्रेति ।

अनेनेदमपि परिहृतम््- मत्वर्थीयप्रत्ययनिरपेक्षसामानाधिकरण्यम््, सहोपलम्भनियमः; एकशब्दानुविद्धप्रत्ययः, प्रथमपिण्डग्रहणेजातिव्कत्योरभेदप्रतीतिश्चेति हेतुचतुष्टयम्् । अपृथक््सिद्धविशेषणत्वं मत्वर्थीयप्रत्ययनिरपेक्षसामानाधिकरण्यहेतुः । अपृथक््सिद्धिश्च प्रकारप्रकारिणोः सम्बन्धनियमादेवोपपन्ना ।अतः प्रकारप्रकारिभावप्रतिपन्नभेदविरुद्धाभेदकल्पनाया नावकाशः । सम्बन्धनियम एव सहोपलम्भनियमहेतुश्च । एकोऽयं गौरिति प्रत्ययोऽपि एको दण्डीतिवत्् विशेष्यैक्यविषयः; न तु विशेषणविशेष्यैक्यविषयः । प्रथमपिण्डग्रहणेऽपि प्रकारप्रकारिभावात्् भेदेनैव प्रतीतिः । किञ्च सहत्वमपि भेदसाधम्् । द्वयोरेव हि साहित्यम्् । सहोपलम्भनियमश्च, सम्प्रति पन्ने भिन्ने अभिन्न च न दृष्ट इत्यसाधारणानैकान्तिकत्वात्् नोभयसाधकः । भिन्नेषु अभिन्नेषु चादृष्टस्य भेदाभेदसाधकत्वेऽभ्युपगम्यमाने नित्येभ्योऽनित्येभ्यश्च व्यावृत्तं गन्धवत्त्वं पृथिव्या नित्यत्वानित्यत्वसाधकं स्यात्् । किञ्च साधननियमः साध्यनियमहेतुरिति सहत्वनियमो भेदनियमहेतुरेव । अत्र जातिः अत्र व्यक्त्तिरिति प्रदेशभेदाग्रहणं जातेः पिण्डे व्याप्यवृत्तित्वात्् । तच्च सहोपलम्भनियमान्तर्गतम्् । देशतः कालतश्चोपलम्भनियमो हि सहोपलम्भनियमः । अतो देशतः कालतश्च सम्बन्धनियमकृतः सहोपलम्भनियमः । किञ्च सहोपलम्भनियमोऽसिद्ध।; इदं

रजतमित्यत्र शुक्त्तित्वजातिव्यतिरेकेणाधिष्ठानभूतव्यक्त्तिप्रतीतेः । अतो नैक्यसाधकत्वमिति ।।

लौकिकवस्तुनि भेदाभेदयोर्विरुद्धत्वमुपजीव्य वैदिकेऽपि तत्सद्भावमाह अत एवेति । भेदाभेदयोर्विरोधेनैकस्मिन्् वस्तुनि तयोरनुपपन्नत्वादित्यर्थः । भेदाभेदनिरासमुपजीव्याभेदस्यैव तात्त्विकतामाह तस्मादिति । दोषसम्बन्धमुखेन चोदयति नन्विति । अपरमार्थतया परिहरति नैवमिति । परोक्त्तदोषः परस्यैवेत्याह भवतस्त्विति । तदुपपादयति न हीति । अङ्गुल्यादेरिव छेदो न सम्भवतीति अच्छेद्यत्वं ब्रह्मणः, तस्य हेतुः निरवयवम्् । भित्वा- अच्छिन्नत्वेऽपि पाणिपादादिवत््

प्रतिनियतप्रदेशभेदेनेत्यर्थः । प्रदेशभेदेन छेदनेन वा ब्रह्मणि सम्बन्धमुपाधया नार्हन्ति, निरवयवत्वादच्छेद्यत्वाच्चेत्यर्थः । निरवयवत्वेऽप्यच्छेद्यत्वेऽपि गगनवत्् उपहितानुपहितांशभेदेन सदोषत्वनिर्दोषत्वोपपत्तिं शङ्कते यदि मन्वीतेति । उपाध्यवच्छेदाज्जीवभावः जीवभावादुपाध्यवच्छेदः; कर्मणा जीवभावः तस्मात्कर्मेति चान्योन्याश्रयपरिहाराय अनादिरित्युक्त्तम्् । दूषयितुमाह अयं प्रष्टव्य इति । विकल्पयति किमिति । श्रुतौ अणुशब्दस्य सूक्ष्मपरत्वाभिप्रायसम्भवात्् तृतीयकल्पोदयः । चतुर्थपञ्चमौ कल्पौ आभ्यां विकल्पाभ्यां विना गतिर्नास्तीत्यभिप्रायेण कृतौ; न तु पराभ्युपगत्या । ब्रह्मशब्दस्य जीवेऽप्युपचारवृत्तेः चतुर्थः- कल्पः । उपाधिब्रह्मणोर्भिन्नाभिन्नत्वाभ्युपगमात्् पञ्चमः । प्रथमं शिरो दूषयति अच्छेद्यत्वादिति । दूषणान्तरमाह आदिमत्त्वमिति । तदुपपादयति एकस्य सत इति । द्वितीयं दूषयति द्वितीये त्विति । दूषणान्तरमाह उपाधाविति । आकर्षणेन विना तत्परिहारासम्भवात्् तदाशङ्कयाह आकर्षणे चेति । अनुपपत्त्या तदनभ्युपगममाशङ्क्य पूर्वोक्त्तदूषणेन व्युदस्यति निरशंस्येति । दूषणान्तरमाह अच्छिन्नेति तत्परिहारमाशङ्कयाह प्रदेशभेदादिति । तृतीयं शिरो दूषयति तृतीय त्विति । अनुपहितब्रह्मसिद्धिः स्यादिति । निर्दोषमङ्गलगुणकत्वश्रुतीनामनुपहितब्रह्मविषयत्वं हि पराभ्युपेतम्् । जीवेश्वरभेदाभावप्रसङ्गो जीवानां परस्परभेदाभावप्रसङ्गश्चेत्यर्थः । चतुर्थपञ्चमौ दूषयति तुरीये त्वित्यादिना । चरम इति । अचिद््द्रव्यस्यैव चेतनत्ववचनात्् तस्य चेतनब्रह्मतादात्म्यानुपपत्तिश्चेत्यभिप्रायः । भेदाभेददूषणमुपसंहरन्् स्वमतसिद्धिमाह तस्मादिति । ध्यानविधिशेषतया ब्रह्मणः सिद्धिमुपसंहरति अत इति ।।

ध्याननियोगवादिपक्षं मीमांसको दूषयति तदप्ययुक्त्तमिति । न केवलं निष्प्रपञ्चीकरणविधिवाद एवानुपपन्नः, इदमपि मतमनुपपन्नमिति अपिशब्दस्य भावः । कुत इत्यत्राह ध्यानेति । ध्यानविधिशेषत्वे कथमर्थसत्यत्वे तात्पर्योयोगः; विधिशेषत्वं हित्वा स्वातन्त्र्ेण वा ब्रह्मणि प्रामाण्यं स्यादित्यत्राह एतदुक्त्तमिति । दूषयितुं विकल्पयति ब्रह्मस्वरूपेति । प्रथमं शिरो दूषयति एकेति । एकवाक्यत्वम््- महावाक्यैकत्वम्् । द्वितीयं दूषयति भिन्नति ।अनवबोधकत्वं दुःखसाध्यश्रवणादौ प्रवृत्त्ययोगात्् । एकवाक्यत्वपक्षे विधिशेषतया ब्रह्मणः सिद्धिमाशङ्क्याह न च वाच्यमिति । कुत इत्यत्राह ध्यानविधेरिति । "नाम ब्रह्मेत्युपासीत' इत्यादिषु दृष्टिविधिषु विशेष्यसत्यत्वेऽपि विशेषणासत्यत्वेन विशिष्टासत्यत्वमवर्जनीयम््; इह च तथैवेत्यर्थः । सार्थसङ््ग्रहं पूर्वपक्षमुपसंहरति अत इति ।। ननु प्रथमसूत्रे विधिशेषतया ब्रह्मणि प्रामाण्यसमर्थनम्् एतदधिकरणपूर्वपक्षे विधिशेषतया तत्सिद्धिप्रतिक्षेपश्च कथं घटते ।। इत्थम््; तत्र तु फलत्वेन सिद्धिरुक्त्ता, फलतया सिध्यतः पारमार्थ्याभावे स्वर्गादेरप्यसत्यत्वप्रसंगात्् । तत्पारमार्थ्यं सिध्यतीति फलतया तत्सिद्धिसमथर्नं साधीयः । अत्र तु ध्यानविधिकर्मत्वेन तत्सिद्धिर्व्युदस्ता; न तु फलतया तत्सिद्धिरित्यविरोधः ।।

एवमुपन्यस्तं पूवर्पक्षमभिप्रेत्य सूत्रकारेणैतत्सूत्रं प्रणीतमित्याह तत्रेति । प्रतिपद्यते- सिद्धान्तः प्राप्नोति । ज्ञायत इति वार्थः । समन्वयशब्दं विस्तरेण व्याचष्टे समन्वय इत्यादिना । कस्य केनान्वय इत्यपेक्षां पूरयन्् वाक्यार्थं

योजयति परमेति । परमपुरुषार्थत्वोपपादकमनवधिकेति पदम्् । पुरुषेणाथ्यर्त्वं हि पुरुषार्थत्वम्् । आनान्दरूपतया पुरुषार्थत्वम््; तस्यानवधिकातिशयत्वात्परमपुरुषार्थत्वमिति भावः । स्वयमननुकूलस्य

सुखसाधनस्यापि पुरुषार्थत्वमस्तीति तद्वयावृत्तिश्चानवधिकेत्यादिपदेन सिद्धा । तच्छब्दं व्याचष्टे शास्त्रप्रमाणकत्वमिति । पूर्वपक्षव्यावर्त्तकतुशब्दलब्धमर्थमाह सिध्यत्येवेति । तत्त्वमस्यादिस्वरूपोपदेशपरवाक्यार्थज्ञानमात्रेणाविद्यानिवृत्तिं तन्मुखेन वाक्यस्य प्रयोजनपर्यवसानञ्च वदतो मृषावादिनो ध्यानविध्यानर्थक्यं स्यात््; वाक्यार्थज्ञानोपयोगित्वस्य दूषितत्वात्् । मीमांसकपक्षे ब्रह्मणोऽसिद्धिः- इत्युभयविधदोषान्पृष्टेनाकारेण वेदान्तवाक्यानां ब्रह्मणि प्रामाण्यमुपपिपादयिषुः, तत्र प्रथमं ब्रह्मणः स्वतः सर्वेषां सर्वप्रकारभोग्यत्वेन पुरुषार्थत्वाधिक्यं प्रवृत्तिनिवृत्त्योर्दुःखात्मकत्वेन पुरुषार्थत्ववैकल्यं चाभिप्रयन्् प्रवृत्तिनिवृत्तिपरत्वविरहवतः पुरुषार्थपयर्वसानाभावनिबन्धनाम्् अप्रामाण्यशङ्गां परिहरति निरस्तेति । राजकुलवासीराजकुलप्रसूतः, राजकुलान्तरङ्गो वा । कौलेयकाः- श्वानः । श्वोपजीविनो म्लेच्छा वा लक्ष्यन्ते । यद्यपि वाक्यगणस्थाने राजकुलवासी पुरुषः प्रतीयते, तथाप्यर्थवशाद्वाक्यार्थप्रतिपत्तृपुरुषस्थाने तन्निर्द्देशः फलितः । स्वतो निरवधिकपुरुषार्थपरवाक्यस्य प्रयोजनशून्यत्वकथनमनुपपन्नमिथ्यर्थः । ब्रह्मणः कथमनवधिकानन्दरूपतया पुरुषार्थत्वाधिक्यम््; कथं च प्रवृत्तिनिवृत्त्योः पुरुषार्थत्ववैकल्यम््; स्वरूपपरवाक्यस्य पुरुषार्थपर्यवसानं कुत्र दृष्टम््; तथा सति कथं ध्यानविधिसाफल्यम्् इत्याकाङ्क्षायामाह एतदुक्त्तमिति । ब्रह्मणः पुरुषार्थताधिक्यमाह अनादीत्यादिना । कमर्भिरनुभवप्रतिबन्धात्् क्षेत्रज्ञानां तस्य पुरुषार्थत्वज्ञानाभावः, न तु तत्र तद्वैकल्पादित्यभिप्रायेणोक्त्तम्् अनादिकमर्ेति । देवासुरादिपरिगणनं तेषां व्यवस्थितभोग्यत्वप्रदशर्नार्थम्् । योग्यानुपलब्धिशङ्काव्युदासाय अनुभवसम्भव इत्युक्त्तम्् । तद्विषयज्ञानानुकूलत्वं हि तदनुकूलत्वेन विना न सम्भवति । अतोऽनवधिकातिशयानन्दजनननत्वोक्त्तया ब्रह्मणोऽनवधिकातिशयानुकूलत्वं सिध्यतीत्यानन्दत्वमुपपादितं भवति । स्वरूपेत्यादिना सर्वप्रकारभोग्यत्वमुक्त्तम्् । तेन पुरुषार्थत्वाधिक्यं सिद्धम्् । प्रवृत्तीत्यादिना प्रवृत्तिनिवृत्त्योः पुरुषार्थत्ववैकल्पमुक्त्तम््; इष्टसुखलवसाधनतयोपादेयत्वात्् दुःखात्मकतया स्वतो भोग्यत्वाभावाच्च ।

ध्यानादिविध्यानर्थक्यं परिहरति - एवम्भूतमिति । परोक्षज्ञानस्यापि सुखरूपत्वात् स्वरूपपराणि वाक्यानि पुरुषार्थपर्यवसायीन्येव, तदापरोक्ष्याकाङ्क्षिणस्तत्साधनज्ञापकत्वात् ध्यानविधायीनि वाक्यानि अपि न निष्फलानीत्यर्थः । इममर्थ दृष्टान्तेन दर्शयति यथेति । एवं परोक्षज्ञानजनकस्यैव वाक्यस्य पुरुषार्थपर्यवसायित्वेऽपि फलविशेषापेक्षया ध्यानप्रवृत्तिर्युक्त्ता, यथा "दर्शपूर्णमासाभ्यां स्वर्गकामो यजेत', "ज्योतिष्टोभेन स्वर्गकामो यजेत', "अग्निहोत्रं जुहुयात् स्वर्गकामः' इत्यादिषु दर्शपूर्णमासादीनामेकैकस्य स्वर्गसाधनत्वेऽपि फलविशेषापेक्षया कर्मान्तरारम्भः एकस्यैव कर्मण आवृत्तिश्चोपपद्यते, यथा पुत्रजन्मश्रवणसञ्जातहर्षस्यापि पश्चात् तन्मुस्वापरोक्ष्यसुखाशया प्रवृत्तिरुपपद्यते - तथात्रापीत्याभिप्रायः । अत्र निधिराजकुमारदृष्टान्तद्वयं चिदचिद्विभागादुक्त्तम्, उभयगतं भोग्यत्वं ब्रह्मण्यस्तीति ज्ञापनाय । "तद्यथा हिरण्यनिर्धि निहितमक्षेत्रज्ञा उपर्युपरि सञ्चरन्तो न विन्देयुः' इति श्रुतिः । निधिरस्तीतिवाक्यस्य पुरुषार्थपरत्वं दर्शयति तृप्तस्सन्निति । "अविज्ञाताः कुमारकाः', "भगवतोऽहं पुत्रः प्रेप्यः शिष्यश्च', "माता पिता भ्राता', "भूतानां योऽव्ययः पिता', "एक इन्द्रो (इद्राजा) जगतो बभूव', "राजाधिराजः सर्वेषाम्' इत्यादिश्रुतिस्मृत्यनुसारेण सर्वविधभोग्यत्वप्रदर्शनाय राजकुमार इति भगवति राजत्वं चेतनेषु

पुत्रत्वञ्चोपवर्णितम्् । अत्र कुशलवसमाधिर्द्रष्टव्यः । बालक्रीडासक्त्त इत्यनेन चेतनानां बाह्यविषयप्रावण्यं सूचितम्् । नरेन्द्रभवनान्निष्क्रान्त इत्यनेन भगवत्सकाशबहिष्ठत्वं दर्शितम््, परमव्योमालाभश्च मार्गाद्भ्रष्ट इत्यनेन कर्मज्ञानाद्युपायानन्वयः ख्यापितः । द्विजवर्येण वर्द्धित इत्यनेन भगवज्ज्ञाननिष्पत्तियोग्यतासिद्धिहेतुभूताध्ययनादिनिष्पादकाचार्यसम्बन्धोऽभिप्रेतः । षोडशवर्षः- भोक्त्तृत्वावस्थो भोग्यतावस्थश्चेति भावः । सर्वकल्याणगुणाकरः- "निर्वाणमय एवायमात्मा ज्ञानमयोऽमलः' इत्याद्युक्त्तैर्भगवदभिमतैर्गुणैः पूर्णता सूचिता । पिता त इत्यादिना भगवद्गुणगणाः सूचिताः । गाम्भीर्य्यादय उपासकं प्रति सौलभ्योपयुक्त्ता गुणाः; शौर्यादयः परत्वान्तर्गताः । गाम्भीर्यम््- सम्प्रदानलाघवदीयमानगौरवानपेक्षत्वम्् । औदार्यम््- दातृप्रतिगृहीतृविभागबुद्धिविरहेण प्राप्तं कृतमिति प्रतिपत्तिमत्त्वम््; आत्मात्मीयं दत्त्वापि, "ऋणं प्रवृद्धमिव मे ' इति स्थितिर्वा । वात्सल्यम््- दोषेष्वपि गुणत्वबुद्धिः, यथा मातुर्वत्से । सुशीलं हि नाम महतो मन्दैः सह नीरन्ध्रेण संश्लेषस्वभावत्वम््; तद्वत्ता सौशील्यम्् । शौर्यम््- शत्रुमध्ये स्वगृह इव प्रवेशसामर्थ्यम्् । "शूरं भीरुं कविं जडम््' इति भीरुत्वप्रतियोगि हि शौर्यम्् । वीर्यम्- अश्रान्तिः । पराक्रमः- विक्रमणम्् । अत्रानुक्त्तमपि धैर्यमनुसन्धेयम््, तच्च शत्रुभिर्घर्षणे तृणवन्मन्यमानत्वम्् । दिदृक्षुरिति "स महात्मा सुदुर्ल्लभः' इति भगवदभिप्रायः स्सूचितः । पुरवर इत्यनेन ब्रह्मपुराख्यशरीरान्तस्स्थितिरभिप्रेता; त्रिपाद्विभूतिसम्बन्धो वा । अभियुक्त्ततमशब्देन भगवज्ज्ञानप्रदो गुरुर्विवक्षितः । तस्यैतरवैलक्षण्यं केनचिदित्यभिप्रेतम्् । यदा अध्ययनादिकारयिता गुरुरेव ब्रह्मोपदेष्टा सम्भवति, तदायमभियुक्त्ततमशब्दः पूर्वनिर्दिष्टद्विजवर्यमेयवाभिधते । तदसम्भवे ब्रह्मोपदेष्ट्टृपुरुषमात्राभिप्रायः । अत्र केनचिदित्यनेन पूर्वेणैव वा अन्येनैव वेति च तात्पर्यं ग्राह्यम्् । ृणोति चेदित्यनेन भगवज्ज्ञानस्य दुर्ल्लभत्वमभिप्रेतम्् । निरतिशयहर्षसमन्वितो भवतीत्यनेन वाक्यस्य पुरुषार्थपरत्वं दर्शितम्् । राजा चेति राजस्थानीयोऽप्युपासको विवक्षितः । अनेन सर्वविधभोग्यत्वस्य भगवति पुष्कलत्वात्् गुणवत्पुत्रगतभोग्यत्वमपि तत्र विद्यत इति ज्ञापितम्् । न हि भगवतो ज्ञानं परोक्षरूपम्् । अवाप्तसमस्तपुरुषार्थो भवतीत्यनेन च वाक्यस्य प्रयोजनपर्यवसायित्वं दर्शितम्् । राजा चेत्यादिग्रन्थस्यापातप्रतिपन्नार्थोऽप्यविरुद्धः । ध्यानविधेरवैयर्थ्यं दृष्टान्तद्वयेनापि सिद्धमिति ज्ञापयितुमुक्त्तं पश्चात्तदुपादाने च प्रयतत इति, पश्चात्ताबुभौ सङ्गच्छेते चेति च । अत्र पूर्वभेव, "अर्थार्थी राजकुलं गच्छेत््' "मन्दाग्निर्नाम्बु पिबेत््'इति वाक्योनाहरणात्् इह निधिदृष्टान्तोपन्यासाच्चायमप्यर्थोऽर्थसिद्धः किं क्रियोत्तीर्णकार्यपरतयैव वाक्यस्य प्रयोजनपर्यवसायित्वम््, उत क्रियाकार्यं वा तदुत्तीर्णं वा प्रवर्त्तकमर्थमभिदधत एव तत्पर्यावसायित्वमिति मतम््? । न प्रथमः, अर्थार्थी राजानं सेवेतेत्यादीनां सप्रयोजनत्वात्् । न द्वितीयः, निधिमद््भूभागलक्षणरत्नपरीक्षणपराणां शास्त्राणां प्रयोजनशालित्वात्् । न च तत्रापि खननधारणादिविधिपरत्वं वाक्यानां कल्प्यम््; तयोः रागप्राप्तत्वात््; खननादिप्रकारस्य लोकसिद्धत्वाच्च । अप्राप्ते हि शास्त्रमर्थवत्् । दुष्टरत्नवर्जनमप्यनर्थजिहासाप्राप्तम्् । वाक्यानि तु निधिमत्त्वगुणदोषज्ञापनमात्रपर्यवसायीनि । अतः प्रवर्त्तकार्थपरतयैव प्रयोजनपर्यवसानमिति नियमो भग्नः इति ।

अथ पूर्वपक्षिणोक्त्तमनुभाषते यत्पुनरिति वेदान्तवाक्यानां नार्थसद्भावे प्रामाण्यमस्तीति प्रतिज्ञा, तदर्थमर्थसद्भावाभावेऽपि पुरुषार्थपर्यवसानादिति हेतुर्विवक्षितः । दूषयति तदसदिति । कुत

इत्यत्राह अर्थसद्भावा भाव इति । इदं वाक्यं पक्षविषयम््, पक्षदृष्टान्तसाधारणं वा । हेतुत्वं गभिर्तम्् । अर्थसद्भावाभावनिश्चये सति पुरुषार्थपर्यवसानाभावादित्यर्थः । अर्थासद्भावेऽपि पुरुषार्थो दृश्यत इति शङ्कायां तत्रार्थासद्भावनिश्चयाभावमुपाधिमाह बालातुरादीनामिति । तदेवोपपादयति तेषामेवेति । ततः किमित्यपेक्षायां सपक्षे दर्शितमर्थं पक्षे स्फुटीकरोति औपनिषदेष्वपीति । बालातुराद्युपच्छन्दनवाक्येष्विवात्राप्यर्थसद्भावभ्रान्त्या पुरुषार्थपर्यवसानं स्यादिति चेत््- "पयः पिब, कषायं पिब, शिखा वर्द्धिष्यते । पांसुषु लुठसि चेत््, न दन्ता उद्भिद्यन्ते' इत्यादीनां प्रवृत्तिनिवृत्तिपरवाक्यानाभिव "स्वगर्कामो यजेत', " न कलञ्जं भक्षयेत' इत्यादिवाक्यानामप्यथर्सद्भावभ्रान्त्या पुरुषार्थपर्यवसानं

किं न स्यात्् ।। अपौरुषेयत्वत्् वेदवाक्यस्य विप्रलिप्सामूलवाक्यस्यैव भ्रामकतया पुरुषार्थपर्यवसानमयुक्त्तम््; तथा सति शास्त्रस्य निरूपकाधिगन्तव्यत्वात्् स्वपुत्रशिष्यादीनामध्यापनादौ प्रवृत्तिर्नोपपद्यत इति चेत््- अपौरुषेयत्वमध्यापनादिप्रवृत्तिवैयर्थ्यं च वेदान्तवाक्येप्वपि तुल्यम्् ।। कर्मविधीनां देहातिरिक्त्तात्मज्ञानसापेक्षत्वात्् वेदान्तवाक्यानां कर्मविधिशेषत्वेन अध्यापनादिप्रवृत्त्युपपत्तिरिति चेत््- न; असत्यपि देहात्मभेदे तत्सद्भावभ्रान्तिहेतुत्वशङ्कायां सत्यां तन्मुखेन प्ररोचनानुपपत्त्या विधिशेषतयाऽध्यापनाद्यनुपपत्तेः ।। तर्कानुगृहीतनिर्दोषश्रुतिसिद्धदेहात्मभेदस्तात्त्विक इति चेत्् तत्् पुरुषार्थभूतस्य परमात्मनः प्रतिपाद्यत्वेऽपि तुल्यम्् ।। देहात्मभेदसाधकहेत्वन्तरसंवादात्् न भ्रान्तिहेतुत्वनिश्चय इति चेत्् तर्हि तेनैव हेत्वन्तरेण दहोत्मभेदसिद्धिरिति तज्ज्ञापनाय वेदान्तवाक्यानामनपेक्षितत्वाद्विधिशेषतया तदध्यापनादिकं नोपपद्यते; एवं निरूपकाधिकार(र्य?)स्य शास्त्रस्यार्थसद्भावभ्रान्त्या पुरुषार्थपर्यवसानानुपपत्तौ प्रवत्तर्कवाक्यानां प्रतिबन्दीत्वमभिप्रेत्य औपनिषदेष्वपीत्यादिभाष्यं प्रवृत्तम्् ।

उक्त्तस्य हेतोर्विपर्यये पर्यवसानं दर्शयन्नधिकरणार्थमुपसंहरति अत इति । कारणवाक्यानामर्थमाह निखिलेति । निखिलशब्दः परैर्नित्यतयाऽभिमतानामाकाशादीनामपि कार्यत्वज्ञापनार्थः । एकशब्दो निमित्तौपादानैक्यद्योतकः । यतो वा इमानीत्यादिवाक्ये शोधकवाक्यार्थश्च गभिर्त इत्यभिप्रायेणाह निरस्तेति ।अत्र निखिलशब्देन चिदचिद्गताः क्लेशकर्मादयो जन्मादयश्च विवक्षिताः । कदाचिद्दोषसम्बन्धार्हत्वव्यावर्त्तकेन गन्धशब्देन सदा तत्प्रत्यनीकत्वमुक्त्तं भवति । कारणत्वापैयिकान्् गुणानाह सार्वज्ञ्येति । एतदधिकरणसिद्धमर्थमाह अनवधिकेति । बोधयतीति ।अध्यापनाद्युपपत्तये पुरुषार्थपर्यवसानस्यापेक्षित्वात्् प्रेक्षावदधिकायर्स्य शास्त्रस्यार्थसद्भावाभावनिश्चये सति पुरुषार्थपर्यवसानानुपपत्तेस्तदुपपत्त्यर्थं प्रवर्त्तकवाक्यानामिव अर्थसद्भावे प्रामाण्यमङ्गीकार्यमिति यथोक्त्तलक्षणं ब्रह्म "यतो वा इमानि' इत्यादिवाक्यं प्रतिपादयतीत्यर्थः ।।

शास्त्रारम्भसिध्द्यर्थैषा चतुस्सूत्री मृषावादिनां पक्षे न सङ्गच्छते; तत्पक्षे विषयप्रयोजनानुपपत्त्या शास्त्रस्यानारम्भणीयत्वात्् । तथा हि- विषयः किं ब्रह्म, उत भेदमिथ्यात्वम््, उत जवब्रह्मणोरैक्यम््? ।।

न प्रथमः; ब्रह्मणो वेद्यत्वानभ्युपगमात्् , वेद्यत्वे घटादेरिवाननुभूतित्वप्रसङ्गस्य स्वोक्त्तत्वाच्च । व्यावहारिकं वेद्यत्वामस्तीति चेत्् घटस्यापि वेद्यत्वं व्यावहारिकमिति तद्वदेवाननुभूतित्वप्रसङ्गो दुर्वारः । वास्तववेद्यत्वाभावस्य ब्रह्मणि साध्यत्वे घटस्य व्यतिरेकदृष्टान्तत्वं न घटते; घटस्य वास्तववेद्यत्वाभावविरहाभावात्् । अनुभूतिः परमार्थतो न वेद्या; अनुभूतित्वात््; यत्् परमार्थतो वेद्यम््,

तत्् नानुभूतिः, यथा घटः इत्युक्त्ते व्यतिरेकदृष्टान्तः साध्याव्यावृत्तो हि स्यात्् । न हि घटः परमार्थतो वेद्यः । वेद्यत्वेऽननुभूतित्वप्रसङ्गमनादृत्य ब्रह्मणो वेद्यत्वङ्गीकारे ऽपि ब्रह्मणः शास्त्रविषयत्वमयुक्त्तम््; प्रत्यक्षस्य सन्मात्रग्राहित्वमभ्युपगच्छतस्तव मते शास्त्रानर्थक्यप्रसङ्गात्् । "अप्राप्ते हि शास्त्रमर्थवत््' ।

न द्वितीयः; दृश्यत्वादिना लिङ्गेन भेदमिथ्यात्वमभिमन्यमानस्य तव शास्त्रानर्थक्यप्रसङ्गात्् । तत्तदर्मिग्राहकप्रत्यक्षादिप्रमाणविरुद्धस्य प्रपञ्चमिथ्यात्वस्य यूपादित्यैक्यस्येव शास्त्रेण प्रति पादनायोगात्् शास्त्रस्य निर्विषयत्वं स्यात्् । अप्राप्ते हि शास्त्रमर्थवत्् । साधकस्येव बाधकस्याप्यगोचरत्वं ह्यप्राप्तत्वम्् । ज्वालाभेदानुमानवैषम्यं च त्रिविधं प्रागेव प्रपञ्चितम्् । प्रमाणान्तरविरोधश्च तात्पर्यलिङ्गमिति तद्विरुद्धेऽर्थे तात्पर्यासम्भवश्च प्रागेवोक्त्तः ।अतो भेदमिथ्यात्वस्य विषयत्वमयुक्त्तम्् ।

तृतीयश्च कल्पोऽनुपपन्नः; ब्रह्मणोऽपि वेद्यत्वप्रसङ्गात्् । न हि घटपटयोरेकत्वमुच्यते शास्त्रेण । अपि तु जीवब्रह्मणोरेकत्वम्् । तदानीं ब्रह्मशब्देन ब्रह्मण्यनवबोधिते कथं तस्य जीवस्य चैक्यं वक्त्तुं शक्यते? । न हि जीव

एक इत्युक्त्ते जीवब्रह्मणोरैक्यं सिध्यति; घट एक इत्युक्त्ते घटपटैक्यवत्् । यदि ऐक्योपदेशवाक्येषु, "अयमात्मा ब्रह्म' इत्यादिषु ब्रह्मणः शब्दबोध्यत्वं सोढव्यम््, तर्हि प्राधान्येन ब्रह्मण एव शास्त्रप्रतिपाद्यत्वं किमिति नाभ्युपगम्यते? "सर्वे वेदा यत्् पदमामनन्ति' इत्यारभ्य "तद्विष्णोः परमं पदम््' इत्यादिश्रुत्यस्वारस्यमेव तदनभ्युपगमफलम्् ।

किञ्च उपदिश्यमानमैक्यं किं ब्रह्मस्वरूपानतिरिक्त्तम््, उतारिक्त्तम््? । अतिरिक्त्तत्वे स्वरूपवेद्यत्वपक्ष एव स्यात्् । तथा चोपदेशवैयर्थ्यादिदोषप्रसङ्गः । स्वरूपमात्रस्य प्रतिपन्नत्वात्् । अतिरिक्त्तत्वे तत्् किं परमार्थ भूतम््, उतापरमार्थभूतम््? । प्रथमे सविशेषत्वभङ्गः । द्वितीये ज्वालैक्यदेहात्मैक्यापारमार्थ्ये ज्वालाभेददेहात्मभेदपारभार्थ्यवज्जीवब्रह्मभेदपारमार्थ्यं स्यात्् ।

किञ्च जीवब्रह्मणोरैक्यं नाम किमन्तःकरणस्य संविदश्चैक्यम््, उत संविदवच्छिन्नान्तःकरणस्य संविदश्च, उतान्तःकरणावच्छिन्नसंविदः केवलसंविदश्च? । न प्रथमः; जडाजडयोरैक्यानुपपत्तेः । नापि द्वितीयतृतीयौ, विशिष्टैक्येऽभ्युपगम्यमाने विशेषणत्वेन विशेष्यत्वेन वा तदन्तर्भूतस्यान्तःकरणस्यापि संविदैक्यप्रसङ्गात्् । तयोश्च अजडत्वत्वजडत्वाभ्यां सत्यत्ववानृतत्वाभ्यां चैक्यमयुक्त्तमित्युक्त्तम्् । अन्तःकरणोपलक्षितज्ञप्त्यैक्यं विषय इति चेत््- तदुपलक्षितज्ञप्तेः केनैक्यमुपदिश्यते? किं स्वात्मनैव? उत ज्ञप्त्यन्तरेण? । न प्रथमः; उपदेशवैय्यर्थ्यात्् । न हि कस्यचिद्वस्तुनः स्वस्मादभिन्नत्वमुपदेष्टव्यम््; स्वस्माद्भेदप्रसङ्गाभावात्् । ज्ञप्त्यन्तरेण चेत््- किं परमार्थतो भिन्नेन न, उताभिन्नेन? न प्रथमः, अनभ्युगमात्् अनुपपन्नत्वाच्च । अभिन्नेन चेत््- भेदप्रतीतिरस्ति वा, न वा? न चेत्् ऐक्योपदेशवैयर्थ्यम्् । अस्ति चेत््- भेदमिथ्यात्वोपदेश एवैक्योपदेशः स्यात्् । भेदमिथ्यात्वस्यानुमानसिद्धत्वाभिमानाच्छास्त्रस्य निर्विषयत्वं स्यात्् ।। भेदपारमार्थ्ये दृश्यत्वानुपपत्तिरित्यादितर्कानुगृहीतं शास्त्रं भेदमिथ्यात्वे प्रमाणमिति न शास्त्रस्य निर्विषयत्वमिति चेत््- न; धर्मश्चेत्् - हिंसात्वं न स्यादिति तर्कानुगृहीतेन, "न हिंस्यात््' इतिशास्त्रेण वैधपश्वालम्भनस्याधर्मत्वप्रतिपादनानुपपत्तिवत्् शास्त्रसिद्धभेदस्य शास्त्रेण

मिथ्यात्वप्रतिपादनानुपपत्तेः संबन्धिभेदभिन्नानां संयोगेच्छादीनामिव ज्ञप्तीनामपि परस्परभेदस्य प्रत्यक्षादिसिद्धत्वात्् तद्विरुद्धत्वादयोग्यस्य ज्ञप्तिभेदमिथ्यात्वस्या शास्त्रेण प्रतिपादनानुपपत्तेश्च । "नाहं स्वल्वयमेवं सम्प्रत्यात्मानां जानात्ययमहमस्मीति', यदा सुप्तः स्वप्नं न कथञ्चन पश्यति', प्राणेभ्यो देवा देवेभ्यो लोकाः' देवाः- इन्द्रियाणि, लोकाः आलोकनानि, संविदः एवमादिशास्त्रसिद्धः प्रत्यक्षादिसिद्धश्च कालतो विषयत आश्रयतश्च ज्ञप्तीनां परस्परभेदः ।। अन्तःकरणवृत्तिभेदविषया सा श्रुतिरिति चेन्न; स्वाप्नश्रुतेर्वृत्तिगोचरत्वे सति संविदैक्यम्् संविदैक्ये सति ज्ञप्तिभेदश्रुतेर्वृत्तिगोचरत्वमित्यन्योन्याश्रयणप्रसङ्गात्् । ज्ञातृज्ञेयावच्छिन्नतया प्रतीयमानस्य ज्ञानस्यान्तःकरणक्रियात्वे त्रितयोत्तीर्णज्ञानस्य शशविषाणायमानत्वाच्च तद्भेदमिथ्यात्वप्रतिपादनं शशविषाणभेदमिथ्यात्वप्रतिपादनतुल्यमिति न शास्त्रस्य सविषयत्वसिद्धिः । सम्प्रतिपन्नज्ञानानामेव मिथो भेदस्य मिथ्यात्वं शास्त्रविरोधात्् प्रत्यक्षविरोधाच्च पश्वालम्भनाधर्मत्ववत्् यूपादित्यैक्यवच्च न शास्त्रं प्रतिपादयितुं शक्त्तोति ।

अतः शास्त्रस्य विषयाभावादनारम्भणीयत्वम्् ।

तथा प्रयोजनञ्च न घटते, तथा हि- प्रयोजनं द्विविधं शास्त्रस्य उपायभूतमवान्तरप्रयोजनम््, मोक्षस्तु प्ररमप्रयोजनम्् । तत्रेदानीमुपजायमानं वाक्यजन्यज्ञानमनिवर्त्तकमित्यविगीतम््, वसिष्ठपराशरकृष्णद्वैपायनादीनामप्यनुत्पन्नं ज्ञानमन्येषामुत्पत्स्यत इत्यत्यन्तासम्भावितम्् । तेषामुत्पन्नञ्चेत््- भेदप्रतिभासो न स्यात्् । स निवर्त्तिष्यत इति चेत््- तत एव तदभिन्नानामन्येषामपि निवत्तिर्ष्यत इति न शास्त्रमारम्भणीयं स्यात्् । प्रपञ्चस्य सत्यत्वादेव

ज्ञाननिवर्त्यत्वाभावादनिवर्त्तकं ज्ञानं नावान्तरफलमिति न तदर्थं शास्त्रमारम्भणीयम्् । परमप्रयोजनं च न सिध्यति; ज्ञातृज्ञेयभेदस्य सत्यस्य निवृत्तेरसम्भावितत्वात्् ।

किञ्च शास्त्रश्रवणाधिकारो ज्ञप्तिमात्रस्य वा, ज्ञातुर्वा । न प्रथमः; ज्ञप्तिमात्रस्य श्रोतृत्वायोगात्् । न द्वितीयः; ज्ञातुः स्वनाशस्यापुरुषार्थत्वेन श्रवणादौ प्रवृत्त्यनुपपत्तेः । यत्सम्बन्धिसुखं दुःखनिवृत्तिश्च पुरुषार्थः, स खल्वहमर्थः । अहं निर्दुःखः सुखी स्यामिति हि प्रतीतिः (प्रवृत्तिः?) । तस्य पुरुषार्थवतो नाशः कथं पुरुषार्थः? पुरुषार्थान्तरं वा कथमर्थयितुस्तस्याभावे पुरुषार्थो भवेत्् ।।

अथोच्येत- भवत्पक्षे वद्धस्य वा मुक्त्तस्य वा शास्त्राधिकारः । प्रथमे स्वनाशस्यापुरुषार्थत्वात्् अप्रवृत्तिः । उपाधिविशिष्टस्य बद्धस्य तद्रूपनाशो हि स्वनाशः । द्वितीये तु मुक्त्तस्य शास्त्रानपेक्षत्वादनधिकारः । औपाधिकाकारविनाशो नापुरुषार्थः, दुःखविनिर्मुक्त्तस्वाभाविकरूपावस्थानादिति चेत््- तर्हि ज्ञातृत्वस्यौपाधिकत्वात्् तन्निवृत्तौ स्वरूपं तिष्ठतीति नापुरुषार्थ इति- नैवम््; संविदि वास्तवज्ञातृत्वानभ्युपगमात्् । तदारोपे त्वन्यत्र तत्सिद्धेरवश्यम्भावात्् । अन्यस्य च ज्ञातुर्ज्ञप्तिधर्मत्वाभावात्् । यदि ज्ञप्तिः स्वरूपम््, ज्ञाता तद्धर्मः- तदानीमियं प्रतिबन्दी स्यात्् । अहं सुखी दुःखीति सुखदुःखवत्् अहं जानामीति ज्ञानस्याहमर्थधर्मताप्रतीतेरहमर्थस्य धर्मितया प्रतीतेश्चाविगीतत्वात्् सुखदुःखनिवृत्त्योराश्रयस्य तस्य नाशोऽपुरुषार्थ एव । धर्मिणि नष्टे कस्य दुःखनिवृत्तिः पुमर्थस्स्यात्् । अचेतनप्रकृतिबद्धत्वमौपाधिकदुःखावहमिति, मलिनोऽहमिति प्रत्ययवतः पुरुषस्य मालिन्यनिवृत्तिवत्् तन्निवृत्तिर्न्नापुरुषार्थः; अत्यन्ताभिमतस्य धर्मिस्वरूपस्य स्थितत्वात्् अनिष्टबन्धनिवृत्तेरिष्टत्वाच्च ।

ननु लौकिकप्रतीत्या निरूपकप्रतीत्या वाऽहमर्थस्य स्वरूपत्वम्् । प्रथमे, स्थूलोऽहं कृशोऽहमिति लोकदृष्ट्या प्रतिपन्नत्वात्् स्थूलत्वादिविशिष्टदेहनिवृत्तिरप्यपुरुषार्थस्स्यात्् । द्वितीय,े स्थौल्यादिवत्् अध्यस्तोऽहमर्थो ज्ञाताऽपि न स्वरूपमिति न तन्नाशो अपुरुषार्थः ।। नैवम््; मम हृस्तः, मम पादः इति लोकदृष्टयाऽप्यहमर्थस्य देहव्यतिरेकप्रतीतेः, अहमथर्स्यैवात्मत्वे श्रुतिस्मृतिसूत्राणां प्रागेव दर्शिततया निरूपकप्रतीतावप्यहमर्थस्यैव स्वरूपताप्रतीतेश्चेहमर्थनिवृत्तेर्देहनिवृत्तितुल्यत्वाभावेनापुरुषार्थत्वस्य दुर्निवारत्वात्् । अतो विषयप्रयोजनाभावाच्छास्त्रस्यानारम्भणीयत्वं मृषावादिनां पक्षे स्थितम्् ।

पश्चाद्भाविनो नित्यानित्यविवेकादेः पूर्ववृत्तत्वायोगात्् अथशब्दार्थः परोक्त्तोऽनुपपन्न इति पूर्वमेवोक्त्तम्् । शास्त्रान्तरजन्यस्य नित्यानित्यविवेकस्य वेदान्तविरुद्धत्वात्् तेष्वेव मोक्षोपायोपदेशेन निराकाङ्क्षत्वाच्च ब्रह्मविचारहेतुत्वाभावात््, नित्यानित्यविषयापातप्रतीतेस्तु उभयभागसाधारणत्वादेकान्ततो ब्रह्मविचारहेतुत्वाभावात््, इतिहासपुराणयोः संशयविपर्ययग्रस्ततया तज्जन्यनित्यानित्यादिप्रतीतेः त्रिवर्गजिहासाजनकत्वाभावेन ब्रह्मविचारं प्रति हेतुत्वाभावाच्च अतश्शब्दाथर्ोऽनुपपन्नः । यन्नित्यं तदुपादेयम््, यदनित्यं तद्धेयमिति विवेको नित्यानित्यवस्तुविवेक इत्युत्प्रेक्षणमप्यपुक्त्तम््; वेदान्तेषु नित्यपुरुषार्थप्रतिपादनावगमात्् तदारभ्यः, तदारम्भात्् तेषु नित्यपुरुषार्थप्रतिपादनावगम इत्यन्योन्याश्रयप्रसङ्गात््; शास्त्रान्तरेष्वपि नित्यपुरुषार्थसम्भवनया ब्रह्मविचारं प्रति एकान्ततो हेतुत्वाभावात््; शास्त्रान्तरेषु तदभावस्य वेदान्तेषु तत्सद्भावनिश्चयस्य च तर्कपादाधीनत्वेन पूर्ववदन्योन्याश्रयप्रसङ्गात््; वेदान्ततदितरशास्त्रेषु नित्यपुरुषार्थसद्भावासदद्भभावयोर्गुरुवचनादवगम्यत्वे, ब्रह्मोपासनस्यापि गुरुवचनादवगम्यत्वेन शारीरकमीमांसानैरपेक्ष्येण तदनारम्भणीयत्वप्रसङ्गाच्च । जीवब्रह्मणोरैक्यस्य शास्त्रविषयत्वाङ्गीकारे ब्रह्मजिज्ञासापादञ्च न सङ्गच्छते । ब्रह्मणो जिज्ञास्यत्वं हि शब्दादवगम्यते; न जीवब्रह्मणेरैक्यस्य ।

यथा धर्मजिज्ञासापदं धर्ममात्रस्य जिज्ञास्यतां वक्त्ति, न तु धर्माधर्मयोरैक्यस्य जिज्ञास्यत्वम्् तद्वदेव हि ब्रहमजिज्ञासापदम्् ।

निर्विशेषस्य वस्तुनो लक्षणोक्त्तिश्च न घटते, विशेषणतया लक्षणत्वे सविशेषत्वप्रसङ्गात््; उप लीक्षणतया लक्षणत्वे पूवर्प्रतिपन्नाकारातिरिक्त्तस्ययोपलक्षणज्ञाप्यस्याकारन्तरस्य अभावेनोपलक्षणवैयर्थ्यात्् ; तदभ्युपगमे सविशेषत्वप्रसङ्गाच्च । स्वरूपमेवोपलक्षणज्ञाप्यमिति चेत्् तत्स्वरूपं प्राक्् प्रतिपन्नम्् , न वा? प्रतिपन्नं चेत््- उपलक्षणवैयर्थ्यम्् । अप्रतिपन्नत्वे, स्वप्रकाशकता न स्यात्् । उपलक्षयितुमशक्यता च; केदारत्वाकारेणावगतस्य देवदत्तसम्बन्धितया सारसेन ज्ञाप्यत्वं ह्युपलक्ष्यत्वम्् । प्रागनवगता प्रपञ्चव्यावृत्तिरुपलक्ष्याकार इति चेत््, प्रपञ्चव्यावृत्तेः स्वरूपातिरिक्त्तत्वे सविशेषत्वप्रसङ्गात्् । अनतिरिक्त्तत्वे तत्स्वरूपं प्रागेव भातभित्युपलक्षणवैयथ्यम्् । किञ्च कथं कारणत्वे लक्षणे सति प्रपञ्चव्यावृत्तिः? ।। कारणत्वं नाम कार्यजगदध्यासाधिष्ठानत्वम्् । अतोऽध्यस्तादनृतात्् प्रपञ्चादधिष्ठानस्य ब्रह्मणः सत्यतया व्यावृत्तिरिति चेत््- न; घटाद्यधिष्ठानस्य मृद इव ब्रह्मणोऽप्यनृतत्वेन व्यावृत्तिप्रसङ्गात्् । घटादिकारणस्यापि मृदादेः कारणान्तरेऽध्यस्तत्वादसत्यत्वम््; कालत्रयवतिर्कृत्स्नकार्यधिष्ठानस्य ब्रह्मणोऽन्यत्राध्यस्तत्वाभावान्नासत्यत्वमिति चेत््- न, "इदमग्र आसीत््' इतीदंशब्दवाच्यं कायर्मात्रं

प्रति अयधिष्ठानत्वश्रवणेन ब्रह्मणोऽपि कारणान्तराध्यस्तत्वाविरोधात्् वीजाङ्कुरन्यायेन प्रवाहानादित्वोपपत्तेश्च ।। कृत्स्नकार्यकारणस्य ब्रह्मणः कारणान्तरप्रतिषेधेनाकार्यत्वात्् सत्यत्वमिति प्रपञ्चव्यावृत्तिरिति चेत्् तर्ह्यकार्यत्वमात्रेण जगद्वयावृत्तिसिद्धेः कारणत्वोक्त्तिवैयर्थ्यादकार्यत्वश्रुतिरेव लक्षणवाक्यवेनोदाहर्त्तव्या स्यात््; न तु "यतो वा इमानि' इत्यादि श्रुतिः ।। अकार्यत्वश्रुतिरेव विवक्षितेति चेत्् तर्हि, "स कारणं करणाधिपाधिपो न चास्य कश्चिज्जनिता न चाधिपः' इत्यकार्यत्वश्रुतेः करणाधिपाधिपशब्दवाच्येश्वरविषयत्वाल्लक्ष्यवस्तुनो निर्विशेषत्वं न सिध्येत्् । किञ्च जगत्कारणत्वरूपलक्षणविशेषो लक्ष्यस्य निर्विशेषत्वविरोधी, सार्वज्ञ्यादिगुणाक्षेपकत्वात्् तस्य ।। आक्षिप्तमपि सार्वज्ञ्यादिकं वस्तुमात्रोपलक्षणमिति चेत््- न, सार्वज्ञ्येन वस्तुन्युपलक्षिते सति सर्वशक्त्तित्वाद्युपलक्षणान्तरवैयर्थ्यात्् । न हि शाखयाचन्द्र उपलक्षिते प्रासादाग्रेण प्रयोजनम्् । सावर्ज्ञ्येन निर्विशेषवस्तूपलक्षणं व्याहतं च; स्वेन सविशेषस्याश्रयस्य निर्विशेषत्व ज्ञापनायोगात््; सर्वशक्त्तित्वादिविशेषान्तरराहित्यज्ञापनासामर्थ्याच्च । अतो लक्षणसूत्रं निविर्शेषपक्षविरुद्धम्् ।

तृतीयं सूत्रमपि न घटते; निर्विशेषवस्तुनि तात्पर्यविषये सति कारणत्वाक्षिप्तसार्वज्ञ्यादिसमर्थनं क्कोपयुज्यते? प्रसङ्गादपि न तत्समर्थनं न्याय्यम््; निर्विशेषत्वविरोधात्् । किञ्च ऋग्वेदादिशास्त्रं स्वविषयादधिकविषयज्ञानवदुपादानकम्् वाक्यत्वादित्यनुमानमप्यसङ्गतम्् । तथा हि- किमधिकविषयज्ञानवदुपादानकत्वं साध्यम््, उत तद्वक्त्तृकत्वम््, उत तदुच्चारितत्वम्् । प्रथमे दृष्टान्तः साध्यविकलः, आकाशगुणस्य शब्दस्य कालिदासाद्युपादानकत्वाभावात्् । न द्वितीयः, वेदस्य पौरुषेयत्वप्रसङ्गात्् । न तृतीयः, अनैकान्तिकत्वात्् । न हि वैदिकमन्यद्वा वाक्यमुच्चारवतां बालादीनां तद्विषयादधिकविषयज्ञानमस्ति । शास्त्रप्रमाणकत्वं सूत्रार्थ इति च व्याख्या ब्रह्मणोऽनुभाव्यत्वमनभ्युपगच्छतां न घटते ।

चतुर्थे च सूत्रे ब्रह्मणः प्राधान्येन शास्त्रयोनिसूत्रनिर्द्दिष्टत्वाभावात्् तच्शब्दस्य ब्रह्मपरत्वं न स्वारसिकम्् । वेदान्तवाक्यानां भ्रमनिवर्त्तकवाक्यार्थज्ञानजनकतया प्रयोजनपर्यवसायित्वम्् वाक्यार्थज्ञानमात्रेण बन्धनिवृत्तेः शास्त्रप्रत्यक्षविरोधध्वस्तत्वादनुपपन्नम्् । तदन्यथासिद्धिप्रतिविधानं च पूर्वमेव कृतम्् । किञ्च कस्य भ्रमनिवृत्तिः? किं ज्ञप्तेः, उत चेतनस्य । न तावत्् ज्ञप्तेः; तस्या अचेतनत्वेन भ्रमाश्रयत्वाभावात्् । चेतनो हि भ्रान्त्याश्रयः । जडत्वं भ्रमानाश्रयत्वे प्रयोजकमिति चेत्् त्वया जडत्वेनाभिमते ज्ञातरि भ्रमानाश्रयत्वाभावेन साध्यसमव्याप्त्यसिद्धेः । चेतनस्य भ्रमनिवृत्तिरपि भवत्पक्षे न पुरुषार्थः स्यात््; ज्ञातुरपि निवर्त्यकोटिनिविष्टत्वात्् । तं प्रति स्वनाशस्यापुरुषार्थत्वाच्च । राज्ञः शत्रुनिवृत्तिरिव ज्ञानरूपस्यात्मनो ज्ञातृनिवृत्तिः पुरुषार्थ इति चेत््- न; ज्ञातुरेवात्मत्वात्् । ज्ञातृधर्मतयाऽवगतस्य ज्ञानस्येच्छाद्वेषादेरिवात्मत्वाभावात्् । आत्मत्वाभ्युपगमेऽपि तस्य पुरुषार्थार्थयितृत्वाभावेन पुरुषार्थप्रतिसम्बन्धित्वानुपपत्त्या ज्ञानं प्रति ज्ञातृनिवृत्तेः पुरुषार्थत्वायोगात्् । पुरुषेणार्थनीयस्य हि पुरुषार्थन्यवम्् । ज्ञानस्यात्मत्वपुरुषार्थप्रतिसम्बन्धित्वाभ्युपगमेऽपि, तदपेक्ष्यज्ञातृनिवृत्तेः पुरुषार्थत्वमयुक्त्तम््; ज्ञानं प्रति ज्ञातुदुःखतद्धेतुष्वन्यतमत्वाभावात्् । सुखदःखभोक्त्तारं प्रति सुखतद्धेतूनां दुःखतद्धेतुनिवृत्तेरपि हि पुरुषार्थत्वम्् । न हि ज्ञाता ज्ञप्तेर्दुःखरूपः, न च दुःखजनयिता; ज्ञानस्य दुःखानुभवितृत्वायोगात्् । प्रवृत्तिनिवृत्तिपरत्वेन प्रयोजनपर्यवसानं त्वयैवापास्तं ध्याननियोगवादप्रतिक्षेपे । अतोऽनुपपन्नं शास्त्रस्य त्वदुक्त्तं प्रयोजनपर्यवसायित्वम्् ।।

यादवप्रकाशीयास्तु दुःखत्रयाभिधातज्ञानानन्तरं तदुपशमोपाये पुरुषाप्रवृत्तेरेव हेतोर्ब्रह्मैव जिज्ञास्यम््, न तु प्रधानादीनिति प्रथमसूत्रार्थं वर्णयन्ति । अस्तु ब्रह्मणो जिज्ञास्यत्वम््; नैतावता प्रधानादीनामजिज्ञास्यत्वम््; तेष्वन्यतमस्यैव ब्रह्मशब्दार्थत्वात््, शास्त्रेण हि ब्रह्मानूद्य तज्ज्ञान विधीयते । एकेन वाक्येनैकस्यार्थस्य विधानानुवादायोगात्् अनुवादः प्रमाणान्तरसापेक्षः । प्रमाणान्तरैश्च वादिभिः सम्भावितास्तत्त्वप्रकारविशेषाः सर्वे परिकल्पिता इति तत्त्वान्तरोत्प्रेक्षा न शक्या । अतस्तेष्वन्यतमस्यैव ज्ञातव्यत्वविधानाय शास्त्रेणानुवादः क्रियत इति शङ्कापरिहारार्थं जन्मादिसूत्रम्् । सन्मात्रवपुषोऽनेकशक्त्तिशालिन एकस्मादद्वितीयात्् ब्रह्मणः कृत्स्नस्य चिदचित्प्रपञ्चस्य जन्मस्थितिरयं प्रतिपाद्यम्् । अत ईदृशं तत्त्वं वाद्यन्तरैरपरिकल्पितमिति न तत्परिकल्पितार्थेष्वन्यतमस्य ब्रह्मशब्दार्थत्वमिति सूत्रार्थमाहुः । एवं तर्हि प्रमाणान्तरासिद्धत्वाच्छास्त्रेणानुवादसम्भव इति शङ्कायां शास्त्रयोनित्वादित्युच्यते । वेदान्तेष्वेव केनापि वाक्येन प्रतिपादितस्य वाक्यान्तरेणानुवाद उपपन्नः; प्रमाणान्तरानाघ्रातचरवस्तुप्रतिपादनक्षमत्वं शब्दमहिमा इति सूत्रतात्पर्यं वदन्ति । तथापि सिद्धे व्युत्पत्त्यभावात्् प्रवृत्तिनिवृत्तिविरहे वाक्यस्य प्रयोजनाभावाच्च ब्रह्मणः शास्त्रप्रतिपाद्यत्वायोगशङ्कापरिहारपरं समन्वयसूत्रं व्याचक्षते ।

तत्र तावत्प्रथमसूत्रे दुःखत्रयाभिघातज्ञानस्य पूर्ववृत्तत्वं प्रागेव प्रतिक्षिप्तम््, प्रत्यक्षादिना तज्ज्ञाने विवक्षिते तत्परिहारस्यायुर्वेदादिसिद्धत्वात््; स्वर्गादेरपि तापत्रयान्तर्भावज्ञानस्य च साङ्खयादिशास्त्रान्तराधीनत्वे मोक्षोपायस्यापि तत्रैव सुलभतया वेदान्तनैरपेक्ष्यात््; वेदेन तज्ज्ञानस्य कर्मविचारसापेक्षतया तत्पूर्ववृत्तत्वापाताच्चेति । प्रधानादीनामजिज्ञास्यतापरत्वञ्च पूर्वमेव निरस्तम््; श्रुत्यविरुद्धांशे साङ्खयादिशास्त्रस्य भवद्भिरङ्गीकृतत्वात्् विरु द्धांशे चाप्रामाण्यस्य विरोधाधिकरणन्यायसिद्धत्वात्् तत्प्रमेयदौस्थ्यस्य तर्कपादे दर्शयिष्यमाणत्वात्् वेदान्तवाक्यानामतत्परत्वस्य ईक्षत्यधिकरणादिषु वक्ष्यमाणत्वाच्च सूत्रस्य कृतकरत्वप्रसङ्गादिति ।

जन्मादिसूत्रस्य वाद्यन्तरापरिकल्पित प्रकारेणौपनिषदतत्त्ववैलक्षण्यात्् ब्रह्मशब्दस्य तत्परिकल्पितप्रधानाद्यन्यतमविषयत्वनिरासपरत्वं चायुक्त्तम््; विशेषणभेदायत्तविशेष्यबहुत्वपरिहाराभावे सति अद्वितीयवस्तुनः समस्तजगत्कारणत्वप्रतिपादनानुपपत्तेः । चिदचित्प्रपञ्चस्याद्वितीयकारणतया हि वाद्यन्तरकलृप्ततत्त्वेभ्य औपनिषदतत्त्ववैलक्षण्यं भवद्भिरुक्त्तम्् । वेदान्तवेद्यतत्त्वस्य त्वदुक्त्तप्रकारेण प्रधानादिवैलक्षण्यं चेक्षत्यधिकरणादिन्यायनैरपेक्ष्येण न सिध्यति । इह वक्ष्यमाणव्यतिरिक्त्तन्यायान्तरानुक्त्तेः; वक्ष्यमाणानुपपत्तीनां वक्ष्यमाणन्यायैर्विना परिहारायोगाच्च । वक्ष्यमाणोपजीवने च तत एव तत्त्ववैलक्षण्यं प्रधानादेरजिज्ञास्यत्वं च सिध्यतीति कृतकरत्वं

स्यात्् ।

वाक्यान्तरेण प्रतिपादितस्य वाक्यान्तरेणानुवादसम्भवपरत्वञ्च शास्त्रयोन्यधिकरणस्यायुक्त्तम््, कृतकरत्वादेव । "अग्निहोत्रं जुहोति' इति वाक्यान्तरेण विहितस्य होमस्य "दध्ना जुहोति' इतिवाक्यान्तरेणानुवादः पूर्वकाण्डे प्रसिद्धः । आग्नेयादिपट््कं तदुत्पत्तिवाक्याविहितम््, "य एवं विद्वान्् पौर्णमासी यजते, "य एवं विद्वानमावास्यां यजते' इति वाक्याभ्यामनूद्यत इति च तत्र तत्र प्रसिद्धम्् । अतो वाक्यभेदेन विधानानुवादसम्भवो नात्र व्युत्पाद्यः ।

समन्वयसूत्रस्य च प्रवृत्तिनिवृत्तिपरत्वाभावेऽपि शास्त्रस्य प्रयोजनवत्ताप्रतिपादनपरत्वमिष्टम्् । सिद्दे व्युत्पत्तिप्रतिपादनपरत्वं त्वयुक्त्तम््, प्रथमसूत्रेणैव सिद्धार्थव्युत्पत्तेः समर्थितत्वात्् । तत्र च तत्समर्थनाभावेन त्वदुक्त्तार्थपरत्वे तत्सूत्रवैयर्थ्यस्योपपादितत्वाच्च सिद्धवस्तुमात्रे शब्दशक्त्तिसमर्थनाभावे सति सिद्धवस्तुवैलक्षणण्यतद्विधानानुवादतत्प्रयोजनादिनिरूपणस्यानपेक्षितत्वेन जन्मादिसूत्रत्रयोत्थानस्य तत्पूर्वकत्वावश्यम्भावात््; वक्ष्यमाणोपजीवनेनोत्थाने प्रतिपत्तिक्रमसामञ्जस्याभावात््; आद्यसूत्रस्यापेक्षितविधेरनपेक्षितविधानपरत्वायोगाच्च । अतो भाष्यकारोक्त्ताथर्परत्वमेव चतुस्सूत्र्या उपपन्नम्् ।।

।। इति समन्वयाधिकरणम्् ।।5

