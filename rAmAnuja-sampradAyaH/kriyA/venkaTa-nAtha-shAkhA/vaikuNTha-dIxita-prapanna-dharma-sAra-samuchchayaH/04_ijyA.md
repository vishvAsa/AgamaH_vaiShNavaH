+++
title = "०४ इज्या-प्रयोगः"

+++

## इज्या-प्रयोगः

> ॐ कृतञ् च - इज्यया - करिष्यामि 

देवस्य॥ 

> ॐ भगवान् एव स्व-नियाम्य--स्व-रूप--स्थिति--प्रवृत्ति--स्व-शेष-भूतैक-रसेनानेनात्मना स्वकीयैश् च देहेन्द्रियान्तः करणैः स्वकीय-कल्याणतम-द्रव्यमयान् औपचारिक-सांस्पर्शिकाभ्यवहारिकादि-समस्त-भोगान् अतिप्रभूतान् अतिप्रियतमान् आतिसमग्रान् अत्यन्त-भक्ति-कृतान् अखिल-परिजन-परिच्छदान्विताय स्वस्मै स्व-प्रीतये स्वयम् एव प्रतिपादयितुम् उपक्रमत 

इत्य् अनुसन्धायाथ भगवद्-आराधनं कुर्यात्। 

अत्र महोपनिषदि। 

> धृतोर्ध्व-पुण्ड्रः परमेशितारं  
नारायणं पूजयति स्म भक्त्या।  
अर्घ्यादिभिः पूरुष-सूक्त-मन्त्रैस्  
सम्प्राप्नुयाद् विष्णु-पदं महात्मा॥

ऋचि - 

> प्रवः पान्तमन्धसोधियाय ते महे शूराय विष्णवे चार्चत।
[[TODO: परिष्कार्यम्]]

यजुषि - 

> भवामित्रो न शेव्यो घृतासुतिः। विभूतद्युम्न एनया उसप्रधाः। अथाते विष्णो विदुषा चिदृध्यः। बृहत्ते विष्णो सुमतिं भजामहे॥ 
[[TODO: परिष्कार्यम्]]

[[182]] 

श्री-नारसिंहे --

> जल-देवं नमस्कृत्य ततो गच्छेद् गृहं पुनः।  
पौरुषेणैव सूक्तेन ततो विष्णुं समर्चयेत्॥  
निष्पीड्य स्नान-वस्त्रं वै द्विराचम्यार्चयेद् +हरिम्।  
विष्ण्व्-आराधनात् पुण्यं विद्यते कर्म वैदिकम्॥  
तस्माद् अनादि-मध्यान्तं नित्यम् आराधयेद् +हरिम्।  
तद्-विष्णोर् इति मन्त्रेण सूक्तेन पुरुषेण वा॥  

इति। श्री-विष्णु-धर्मोत्तरे -- 

> हविषा ऽग्नौ जले पुष्पे ध्याने च हृदये हरिम्।  
अर्चन्ति सूरयो नित्यं जपेन रवि-मण्डले॥  

नारदः --

> अग्नौ क्रियावतां देवो दिवि देवो मनीषिणाम्।  
प्रतिमा स्वल्प-बुद्धीनां योगिनां हृदये हरिः॥  

श्री-विष्णु-मन्दिरे --

> हविर्दानं त्रि-कालन् तु उत्तमोत्तमम् उच्यते।  
द्वयोश् च मध्यमं प्रोक्तम् एक-काले ऽधमं हविः॥

एवं काल-त्रयेष्व् अपि भगवद्-आराधनम् उक्तम्। पराशर-संहितायाम् -- 

> पूजा-कालं परित्यज्य स्वेच्छा-काले हरिं यजेत्।  
स याति नरकं घोरं प्रपन्नस् सन् द्विजोत्तमः॥  
मध्याह्ने वै विष्णु-पूजां नैवेद्यं शक्ति-मान्यतः।  
यः प्रपन्नो न दद्याच् च न चण्डालो भवेद् ध्रुवम्॥  
विष्णु-द्रोही स एव स्यात् तं त्यजेत् सर्व-कर्मसु॥

इदं स्वस्थ-विषयम्, अशक्त-विषये श्री-पाञ्च-रात्र-रक्षायाम् -- 

> खिन्न-वृत्तेर् अन्य-परस्यातुरस्य कलहाद्य्-उपद्रुतस्य च भोजनात् पूर्वं यदा कदाचिल् लब्धावसरे भवति, अत्यन्ताशक्तौ तु ऋत्विक्-पुत्र-शिष्यादिभिः स्व-समैर् अन्यैः कार्यते। 

तत्रत्वयमपनदस्[[??]] स्मर्यते --

> विधुरो ब्रह्म-चारी च वान-प्रस्थो ऽअथ भिक्षुकः।  
परार्थं कर्म कुर्वाणाः पातयन्ति पतति[[??]] 

इति। ईषच्छक्तौ तु सङ्कुचित-यजनम्, एकोपचारम् आरभ्य तत्-तच्-छक्त्य्-आद्य्-अनुसारेण सहस्रोपचारान्त-विधानात् " इति। श्री-पराशर-संहितायाम् --

> त्रि-कालम् एक-कालं वा मध्याह्ने च विशेषतः।  
द्वि-जातिर् यो यजेद् ब्रह्मन् विष्णु-सायुज्यम् आप्नुयात्॥ 

[[183]]

श्री-पराशर-धर्म-शास्त्रे उत्तर-खण्डे सप्तदशे ऽध्याये श्री-पराशरः --

> नित्यम् अभ्यर्चयेद् देवं पुराण-पुरुषोत्तमम्।  
अप्सु व्योम्नि तथा ऽर्चायां वह्नौ हृदि तथा गुरौ ॥  
त्रि-कालम् अर्चयेद् देवं प्रतिमासु विशेषतः।  
स्नान-काले जले सम्यक् पूजयेज् जल-शायिनम्॥  
सन्ध्या-काले तथा व्योम्नि पूजयेद् रवि-मण्डले।  
प्रतिमाम् अर्चयेद् वेद्याम् अग्नौ होमस् तथैव च॥  
प्राणाग्नि-होत्र-समये हृत्-पद्मे पूजयेद्धरिम्।  
तथैव विप्र-मुख्येषु चागतेषु गृहं प्रति॥  
तेष्व् अर्चयेद् विशेषेण मधु-पर्कादि-पूजनैः।  
एवम् अभ्यर्चयेद् विद्वान् षट्सु देवं हरिं सदा॥

इदं भगवद्-आराधनं नित्यम्, प्रत्यवाय-स्मृतेः;  व्यासः --

> यो मोहाद् अथवा ऽऽलस्याद् अकृत्वा विष्णु-पूजनम्।  
भुङ्क्ते स याति नरकान् सूकरेष्व् अभिजायते॥ 

श्री-विष्णु-धर्मोत्तरे -- 

> मातृवत् परिरक्षन्तं सृष्टि-संहार-कारकम्।  
यो नार्चयति वै विष्णुं सो ऽक्षय्यं नरकं व्रजेत्॥ 

सङ्ग्रहे --

> यद् गृहे नास्ति तुलसी--साल-ग्राम--शिलार्चना।  
श्मशान-सदृशं विद्यात् तद्-गृहं शुभ-वर्जितम्॥

श्री-भागवते --

> गृहं श्मशानं तव बिम्ब-वर्जितं  
कथा-विहीनाश् च गिरश् शिवा-रुतम्।  
श्व-पुच्छवद् दास्य विनाकृतं वपुर्  
वदन्ति हि त्वय्य् अनिवेदितं विषम्॥

इदम् आराधनम् अष्टाङ्गं भवति, तत्-स्व-रूपन् तु श्री-पाञ्च-रात्र-रक्षायां नारदः -- 

> श्रुतो मया ऽखिलं पूर्वं भगवद्-याग उत्तरः।  
तस्याङ्गानि विभागेन ज्ञातुम् इच्छाम्य् अहंं पुनः॥

श्री-भगवान् उवाच --

> अन्तः-करण-यागादि यावद् आत्म-निवेदनम्।  
तद्-आद्यम् अङ्गं यागस्य नाम्ना ऽभिगमनं भवेत्॥  
पूजनञ् चार्घ्य-पुष्पाद्यैर् भोगैर् यद् अखिलं मुने।  
बाह्योपचारैस् तद् विद्धि भोग-संज्ञं तु नारद॥  

[[184]]

मध्वाज्याक्तेन दध्ना वै पूजा च पशुनापि वा।  
तत् तृतीयं हि यागाङ्गं तुर्यमन्नेन पूजनम्॥

> निवेदितस्य यद् दानं पूर्वोक्त-विधिना मुने।  
सम्प्रदानन् तु तन्नाम यागाङ्गं पञ्चमं स्मृतम्॥  
वह्नि-सन्तर्पणं षष्ठं पितृ-यागन् तु सप्तमम्।  
प्राणाग्नि-हवनं नाम त्व् अनुयागं तद् अष्टमम्॥  
इत्येतत् कथितं सम्यग् यत् त्वया परिचोदितम्।  
प्रदद्याद् अचिराद् यद् वै तन्-निष्ठानां परं पदम्॥ 

इति। अचिराद् इत्य् अनेनास्य कर्मणः कर्मान्तरेभ्यः स्वभावतः प्राशस्त्यम् उच्यते। इदं विष्ण्व्-आराधनं सर्वैर् वर्णैः स्त्रीभिश् च यथा-योग्यं कर्तव्यम् - तथा प्रतिमा-लक्षण-परिच्छेदे --

> ब्राह्मणैः क्षत्रियैर् वैश्यैश् शूद्रैस् स्त्रीभिस् तथेतरैः।  
यथार्हम् इज्यस् सेव्यश् च नित्यं सर्वेश्वरो हरिः॥  

भीष्म-पर्वणि -- 

> ब्राह्मणैः क्षत्रियैर् वैश्यैश् शूद्रैश् च कृत-लक्षणैः।  
अर्चनीयश् च सेव्यश् च भक्ति-युक्तैस् सदा हरिः॥  

कृत-लक्षणैः - कृत-तापादि-संस्कारैः, आश्वमेधिके श्री-वैष्णव-धर्म-शास्त्रे एक-विंशे ऽध्याये --

> मृद्-अश्म-मणि-रत्नेन ताम्रेण रजतेन वा।  
कृत्वा प्रतिकृतिं कुर्याद् अर्चनां काञ्चनेन वा॥  
पुण्यं दश-गुणं दद्याद् एतेषाम् उत्तरोत्तरम्।  
जय-कामो जयेद् राजा विद्या-कामो द्विजोत्तमः॥  
वैश्यो वा धन-कामस् तु  शूद्रः पुण्य-फल--प्रियः।  
सर्व-कामा स्त्रीयो वा ऽपि सर्वान् कामान् अवाप्नुयुः॥  

अत्र स्त्री-विषये विशेषतो भरद्वाज-संहितायाम् -- 

> अनुज्ञाताः स्त्रीयश् चैवम् अर्चयन्त्यो जगद्-गुरुम्।  
यथार्हम् अपि शूद्राद्यास् सर्वे यान्ति परां गतिम्॥ 

[[185]]

नारदीये --

> अनुज्ञाता तु या भर्त्रा सैव कुर्याद् यथा-विधि।  
व्रतोपवास--नियम--देवताराधनादिकम्॥  
इतरा तु न कुर्वीत जीवमाने स्व-भर्तरि।  
अज्ञानाद् अथवा लोभाद् यदि कुर्यात् प्रमादतः॥  
तत् सर्वं निष्फलं तस्या इति वेद-विदो विदुः॥  
अनाराध्य हृषी-केशं विधवा भोक्तुम् इच्छति।  
सा व्रजेन् नरकं घोरं काल-मात्रम् अधो-मुखी॥  

यत् त्व् इदं वचनम् 

> जपस् तपस् तीर्थ-सेवा प्रव्रज्या मन्त्र-साधनम्।  
देवताराधनं चैव स्त्री-शूद्र-पतनानि षट् 

इति तद्-वैदिकाभिप्रायम्। तथा 

> वैदिकं ब्राह्मणानां स्याद् राज्ञां वैदिक-तान्त्रिकम्।  
तान्त्रिकं वैश्य-शूद्राणां सर्वेषां तान्त्रिकं तु वा॥


इति स्त्री-शूद्रयोस् तान्त्रिकत्वाभ्यनुज्ञानात् : किञ् च श्री-पाञ्च-रात्रे विहगेन्द्र-संहितायां मूर्ति-लक्षणे सप्तमे पटले --


> अनिमित्तं निमित्तञ् च लोके बिम्बं द्विधा मतम्।  
तत्र द्वारावती-क्षेत्रे साल-ग्रामे च या शिला॥  
अनिमित्तं महा-बेरं सर्व-वर्णेषु योग्यकम्।  
अवशिष्टान्त्य-जातीनां सर्वेषां पूजनीयकम्॥  

भारते -- 

> ब्राह्मणः क्षत्रियो वैश्यः स्त्री-शूद्रश् च वरानने।  
अनाराध्य हृषी-केशं नाप्नोति परमां गतिम्॥

सङ्ग्रहे --

> अनुज्ञाताः स्त्रीयश् चैवम् अर्चयन्त्यो जगद्-गुरुम्।  
यथार्हम् अपि शूद्राद्यास् सर्वे यान्ति परां गतिम्॥ 

"यथार्हम् अपि शूद्राद्या" इत्य् आदीनि परश्शतानि वचनानि बहुषु स्थलेषु विद्यन्ते, तानि सर्वाण्य् अत्र ग्रन्थ-विस्तर-भयान् न लिख्यन्ते। तस्माद् अनवधिकातिशय-भक्ति-युक्तानाम् आकार-त्रय-सम्पन्नानाम्  अधिगत-भगवल् लाञ्छनानाम् आचार्य--प्रसाद-लब्ध--स्वाधिकारानुरूप--मन्त्र-निष्ठानाम् अनुगुणाचार-निरतानाम् अनुचिताचार-विमुखानाम् अखिल-वर्णानाम् अपि यथार्हं भगवद्--अर्चन--समाराधनं कर्तव्यं यथा-शक्ति प्रत्यहम् इति सिद्धम्। 

[[186]]

पूजा-स्थानं गृहस्य वायव्य-भागे कल्पयेत्। तथा पाद्मे क्रिया-पादे द्वा-त्रिंशे ऽध्याये -- 

> पूजा-स्थानं गृहस्योक्तं वायव्यञ् च नान्यथा।[[??]]  
अर्चयेद् भवदेष्व् अर्चां यजमानो यथोदितात्।

तथा काल-प्रकाशिकायाम् --

> वारुण्यां शयन-स्थानं वायव्यायां देवता-गृहम्।  

### गृहार्चामानम्

पाद्मे  क्रिया-पादे त्रिंशे ऽध्याये -- 

> मात्राङ्गुलि-वशेनैव गृहार्चामान-कल्पनम्।  
नाधिकं हस्त-मानाच् च न न्यूनं द्वादशाङ्गुलात्॥  
कौतुकं भवने ऽभ्यर्चं शिला-दार्वादिजं ध्रुवम्॥  
अङ्गुलैः प्रतिमा-मान-वर्णनं तु (पा॥ अङ्गुलैः प्रतिमा-मानं वर्णानाम्) उच्यते क्रमात्॥  
हस्त-मान-मिता ऽर्चा स्याद् भवने पूर्व-जन्मनः।  
अङ्गुलैर् एक-विंशत्या प्रतिमा वसुधा-पते॥  
विशाम् एकोन-विंशत्या द्वाभ्यां शूद्रस्य हीनया।  
अर्ध-चित्रं तद्-आभासं भवने भुक्ति-वर्धनम्॥  
द्वादशाङ्गुल-मानार्चा लोहजा पूर्व-जन्मनः।  
नवाङ्गुला क्षत्रियस्य विशस् सप्ताङ्गुला मता॥  
पञ्चाङ्गुला चतुर्थस्य प्रतिमा भवने भवेत्।  
प्रतिमा यन्मयी क्लृप्ता प्रभा-पीठादि-तन्-मयम्।  
यद् वा सौवर्ण-बिम्बस्य राजतं ताम्रम् एव वा॥  
लोहेन चेद् उत्तमेन प्रतिमा निर्मिता भवेत्।  
तद् अनन्तर-लोहेन प्रभा-पीठादि कल्पयेत्॥  
त्रि-लोहजायाम् अर्चायां सुवर्णं वा प्रभादिकम्।  
रत्न--स्फटिक--जातानां प्रतिमानां प्रभादिकम्॥  
लोह-जं स्मर्यते ब्रह्मन् रहस्यम् इदम् ईरितम्।  
गृहे संहार-शयनौ नार्चयेत् तु कदाचन॥  
भगवन्-मूर्तयस् त्व् अन्यास् सर्वाः पूज्या यथा-तथम्।  
श्री--भूमि-सहितं देवं श्रिया केवलया ऽपि वा।  
सहितं पूजयोद् भुक्ति--मुक्ति-कामो निकेतने॥ 

शाण्डिल्यः -- 

कुटुम्बी वर्जयेन् नित्यं दार्वं शैलञ् च मृण्मयम्।  
गृहेषु भक्ति-संस्थं च योग--निद्रा-रसोत्सुकम्॥ 

[[187]]

अत्र दारु-विग्रह-निषेधो निष्काम-विषयः, सकामस्य तु नास्ति। तथा पाद्मे गृहार्चन-प्रतिष्ठाध्याये -- 

> द्रुम-जाति प्रतिकृतिस् सभाज्या कामनावशात्।  
प्रतिमा चन्दनमयी भुक्ति--मुक्ति-प्रदा शुभा॥ 

इत्यादिभिस् तत्-तद्-दारु-विशेषेण तत्-तत्-फल-विशेषस्योक्तत्वात् ; श्री-पाञ्च-रात्रे -- 

> श्री-भूभ्यां सहितं देवं श्रिया केवलया ऽपि वा।  
गृहस्थः पूजयेन् नित्यम् इतरस् तु यथा-रुचि॥ 

नारदीये -- 

> गृही च गृहिणी चैव स-लक्ष्मीकं हरिं यजेत्।  
अन्यथा दोषम् आप्नोति वसुदेव-सुतं विना॥  
कृष्ण-मूर्तौ स-लक्ष्मीक--नियमो नास्ति भूपते।  
लक्ष्म्या युक्तो ऽप्य् अयुक्तो वा कृष्णः पूज्यो न संशयः॥ 

श्री-पराशरः -- 

> अलाभे प्रति मायास् तु शुचौ देशे मनोरमे।  
स्थण्डिले पुरुषं ध्यात्वा सम्पूज्य मनसैव तु॥  
जपेद् वै मन्त्र-रत्नञ् च ध्यायन् सर्व-गतं हरिम्॥ 

पाद्मे -- 

> सर्वास् स्वायम्भुवा ज्ञेयाश् शिलाश् चक्र-सरिद् भवाः।  
नित्यं सन्निधिर् एतासु परस्य परमात्मनः॥  
न प्रतिष्ठा विधातव्या नैव चावाहनादिकम्।  
साल-ग्राम--शिला यत्र पूज्यते भगवन्-मयैः।  
तद्-देशे योजनाद् अर्वाङ् मृतो निर्वाणम् अश्नुते।  
द्वारवत्याश् शिलाश् चापि साल-ग्राम--शिला-समाः॥ 

हारीतः -- 

> न जपो नाधिवासश् च न च संस्थापन-क्रिया।  
साल-ग्रामार्चने विष्णुस् तस्मिन् सन्निहितो हरिः॥  
मूर्तीनां तु हरेस् तस्य यस्यां प्रीतिर् अनुत्तमा।  
तस्याम् एव तु तां ध्यात्वा पूजयेत् तद्-विधानतः॥  
मूर्त्य्-अन्तरं तु बिम्बे तु न यष्टव्यं तथैव तत्।  
साल-ग्राम--शिलायां तु यष्टव्यास् सर्वमूर्तयः॥ 

रत्नाकरे -- 

> साल-ग्राम-शिला यत्र यत्र द्वारवती शिला।  
उभयोस् सङ्गमो यत्र तत्र मुक्तिर् न संशयः॥ 

[[188]]

भरद्वाज-संहितायाम् -- 

> विष्ण्व्-अर्चा-रहिते ग्रामे विष्ण्व्-अर्चा-रहिते गृहे।  
न कुर्याद् अन्न-पानादि न तत्र दिवसं वसेत्॥ 

व्यासः -- 

> स्वर्णादि-संभवा रम्या प्रतिमा लक्षणान्विता।  
साल-ग्राम--शीला चापि भुक्ति--मुक्ति--फल-प्रदा॥  
उत्तरा यतिभिः पूज्या अपरा ऽपीतरैर् जनैः॥ 

सङ्ग्रहे -- 

> अर्चा विष्णोर् उपादानं वैष्णवोत्पत्ति-चिन्तनम्।  
मातृ--योनि--परीक्षायास् तुल्यम् आहुर् मनीषिणः॥  
अर्च्ये विष्णौ शिलाधीर् गुरुषु नर-मतिर् वैष्णवे जाति-बुद्धिर्  
विष्णोर् वा वैष्णवानां कलि-मल-मथने पाद-तीर्थे ऽम्बु-बुद्धिः।  
शुद्धे तन्-नाम्नि मन्त्रे सकल-कलुषहे शब्द-सामान्य-बुद्धिर्  
विष्णौ सर्वेश्वरेशे तद्-इतर-सम-धीर् यस्य वा नारकी सः॥ 

शाण्डिल्यः -- 

> व्यक्तम् आयतनं वा ऽपि प्रथमं यत् समाश्रितम्।  
आ देहपातात् तद् +हित्वा नान्यबिम्बं समाश्रयेत्॥ 

शौनकः -- 

> सुरूपां प्रतिमां विष्णोः प्रसन्न-वदनेक्षणाम्।  
कृत्वा ऽऽत्मनः प्रीतिकरीं सुवर्ण--रजतादिभिः॥  
ताम् अर्चयेत् तां प्रणमेत् तां जपेत् तां विचिन्तयेत्।  
विशत्य् अपास्त दोषस् तु[[??]] ताम् एव ब्रह्म-रूपिणीम्॥ 

### गृहार्चाया आवाहनम्

प्रतिमा-स्थानेषु प्रत्यहम् आवाहनम् उद्वासनञ् च अर्घ्याद्य्-उपचारवत् कर्तव्यम् एव। भृगुः -- 

> प्रातर् आवाहयेद् देवीं त्रिषु कालेषु चार्चनम्।  
आचरेद् अन्त्य-वेलायाम् उद्वासनम् इति स्थितिः॥ 

रत्नाकरे -- 

> प्रतिमा-स्थानेष्व् अप्स्व् अग्नाव् आवाहन--विसर्जन--वर्जं सर्वं समानम् इत्य् आह, तत्र नित्यं सन्निहितत्वाद् आवाहनोद्वासन-वर्जम् इत्य् उक्तम्। 

पाद्यादिवद्-उपचाराभिप्राये न विरोधः। तथा श्री-विष्णु-रहस्ये -- 

> लोह--दार्वादि जनिता प्रतिमा यत्र पूज्यते।  
तत्राह्वानं विसर्गञ् च अर्घ्य-पाद्योपचारवत्॥  
कर्तव्यं प्रत्यहं ब्रह्मन्नात्र कार्या विचारणा॥ 

[[189]]

अत्र यतीन्द्र-देशिकः -- 

> परम-व्योम--वैकुण्ठाद् देवम् आवाहयेत् ततः।  
लक्ष्म्यादि-देविश् चक्रादि-हेतीर् भूषाञ् च सर्वतः॥  [[??]]

अनेनैवाभिप्रायेण श्री-भाष्य-कारैर् अप्य् उक्तं स्व-नित्ये - "कल्पिते नाग-भोगे समासीनम्" इत्य् आरभ्य "यावद् आराधन-परिसमाप्ति-सान्निध्य-याचनं कुर्यात्” इत्य् अन्तम् उक्त्वा ऽनन्तरं “अन्यत्र स्वाभिमते पूजा चेद् एवम् आवाहनम्। तथा तद्-व्याख्यातृभिश् च, अन्यत्राभिमत इति - बिम्ब इत्य् अर्थः - "मन्त्र-योगो नाम" इत्य् आरभ्य आवाहनं प्रतिपाद्यां ते च 

> ॐ भगवन्-मन्त्र-मूर्ते स्व-पदम् आसादय क्षमस्व नमो नम 

इत्य् उद्वासनञ् च प्रतिपादितम्। एवम् अन्यैर् अपि वङ्गीश-वरदाचार्यादिभिः स्व-स्व-नित्ये भगवद्-आवाहनम् उक्तम् अतः अर्घ्याद्य्-उपचारवत् प्रत्यहम् आवाहनम् उद्वासनञ् च प्रतिमासु कर्तव्यम्। 

### गृहार्चा-प्रतिष्ठा-प्रयोगः

वसिष्ठः -- 

> चक्र-चिह्न-विहीनेन स्थापिते तत्र विग्रहे।  
न सान्निध्यं हरिर् याति क्रिया कोटि-शतैर् अपि॥ 

पराशर-संहितायाम् -- 

> गृहार्चन-विधौ विष्णुं प्रतिष्ठाप्य समर्चयेत्।  
भोग--कैवल्य-सिद्ध्यर्थं स्व-कुलोद्धारणाय च॥  
अप्रतिष्ठित-बिम्बस्य पूजनं सिद्धि-हानि-कृत्।  
बिम्बं मन्त्र-मयं कृत्वा तस्मिन् देवं समर्चयेत्॥  
उत्तरायणकाले तु शुक्ल-पक्षे विधीयते।  
स्थापनं देव-देवस्य स्व-गृहालययोर् अपि॥  
पुण्यर्क्ष--तिथि--वारेषु पुण्य-लग्ने सु-शोभने।  
संवृत्तौ सर्व-भोगानां प्रतिष्ठोत्सवम् आचरेत्॥  
श्रोत्रियैर् भगवद्-भक्तैश् चतुर्भिर् ब्राह्मणैस् सह॥  
श्रोत्रियो विष्णु-भक्तश् च ग्रहस्थश् शास्त्र-वित्तमः॥  
चक्र--लिङ्ग-धरो विप्रः प्रतिष्ठां कर्तुम् अर्हति।  
तेन प्रतिष्ठितस् तत्र सन्निधत्ते सदा हरिः॥  
देवतान्तर-भक्तो वा सम-दृष्टिर् अथापि वा।  
नास्तिको वेद-हीनो वा न प्रतिष्ठां समाचरेत्॥ 

[[190]]

प्रतिष्ठा-दिवसात् पूर्वं पञ्चमे सप्तमे ऽह्नि वा ब्राह्मणैस् सह [[??]] त्रोक्त-विधानेन [[??]] सुलक्षणां मनः [[??]] प्रतिमां मृत्-तोयैः [[??]] इत्य् आद्यैः [[??]] प्रक्षाल्य॥ नम [[??]] नारायण [[??]] ॥ इति [[??]] प्रार्थ्य [[??]] निवेश्य पुण्याहं वाचयित्वा [[??]] त्रोक्त-विधिना प्रति[[??]] बद्ध्वा, सर्वस्य यद् यत् कृतं देवस्य [[??]] तत् तद् देव्यो [[??]]रेत्। ततः [[??]] सपत्नीकं कुशान्तरे शाययित्वा[[??]] पृथिव्यादीनि परमात्मनि संहृत्य [[??]] इति पलाशोदुम्बर-शाखा कुश [[??]] सर्वतः परिवीय स्वस्ति-सूक्तम् उदीरयन् तीर्थ-देशं[[??]] गत्वा धान्य-सञ्चयोपरि-स्थिते कटाहादौ नद्यादौ वा पुण्यतीर्थे [[??]] समन्विते क्षीरार्णवं ध्यात्वा तन्-मध्ये ऽनन्तम् अर्चयित्वा तस्मिन् विष्णु-गायत्र्या ऽवतार्य

> प्रतिष्ठा ऽसि प्रतिष्ठावन्तो भूयास्म + शिवानश्शन्तम[[??]] 
[[TODO: परिष्कार्यम्]]

इति च प्राक्-शिरसं शाययित्वा रक्षार्थं प्रागादिषु चण्डादीन् कुमुदादींश् च विन्यस्य अनिर्वाण[[??]]दीपं ध्यात्वा प्रभात-समये ब्राह्मणैस् सह तीर्थ-देशं गत्वा "उत्तिष्ठ-ब्रह्मणस्पते" इत्य् उत्थाप्य "भद्रं कर्णेभिर्" इति पूर्ववच् छाययित्वा कर-कङ्कणम् उत्सृज्य ततो नेत्रोन्मीलनं कुर्यात्। प्रक्षालितां सकुशां घृतेनाक्तां हिरण्मयीं शलाकाम् आदाय "चित्रं देवानाम्"इति दक्षिणाक्ष्य्-उन्मील्य ततः पूर्ववत् कृतां[[??]]म् आदाय "तच्चक्षु"रिति वामाक्ष्य्-उन्मील्य तच्चक्षुषी घृतेनाक्त्वा “वयस्सुवर्णाः॥ उद्वयं तदुसस्परी"ति द्वाभ्यां विमृज्य ततो "विश्वतश् चक्षु"रित्य् उत्थाप्य "विष्णोरराटमसी"ति पीठे प्राङ्मुखं देवं निवेश्य स्व-देवात् तत्त्व-सृष्टिं विचिन्त्य मधु--घृत--दर्पण--धान्यादीनि मङ्ग-लद्रव्याणि प्रदर्श्य "आपोहिष्ठा॥ हिरण्यवर्णाः॥ पवमानस् सुवजर्जन" इत्येतैर् अभिषिच्य - अर्घ्यादि-दीपान्तम् अर्चयित्वा तत आवाहयेत्। 

[[191]]

तत्-क्रमः -- उद्धरण्या ऽर्घ्य-जलम् आदाय तत्र पुष्प-द्वयं निधाय प्राङ्मुखस् तिष्ठन् विष्णु-गायत्रीम् उच्चार्य स्वाञ्जलिस्थे ऽम्बु-पात्रे "ॐ भूः" इत्य् अन्ते मूर्ति-मन्त्रं सम्बुध्योक्त्वा पुरुष आगच्छ, 

> ॐ भूः ॐ भुवः ॐ सुवः ॐ भूर् भुवस् सुवः पुरुष आगच्छ 

इति सवितृ-मण्डलाद् आवाह्य भगवन्-मुखे दर्शयित्वा एकं पुष्पम् आदाय देव--मूर्ध्नि निधाय मूर्ति-मन्त्रे बिम्बे प्रविष्टं ध्यात्वा तत् तोयं पुष्पेण सह देव-मूर्ध्नि अभिषेचयेत्, 

ततः कर-न्यासं विना देव-गात्रेषु मूल-मन्त्राक्षराणि न्यस्य मूर्धादि-पाद-पर्यन्तं मूलेन संस्पृश्य सान्निध्यं प्रार्थयेत्। तत्पादगौ स्व-करौ कृत्वा 

> सान्निध्यं कुरु देवेश सर्व-सम्पत् करो मम।  
लक्ष्म्या सह जगद्-धात्र्या धरण्या च समृद्धया॥  
सान्निध्यं कुरु देवेश सर्वदा सर्व-कामद।  
द्रव्य-मन्त्र-क्रिया-भक्ति-श्रद्धा-हानीस्सह प्रभो॥ 

इति प्रार्थ्य अर्घ्यादि-दीपान्तम् अभिपूज्य; 

[[192]]

अथ देवस्य दक्षिण-वक्षसि श्रियं वाम-वक्षसि भुवञ् च पूर्ववत् तत्-तन्-मन्त्रेणावाह्य, षड्-अङ्ग-न्यासार्घ्यादि-दीपान्तम् अभ्यर्च्य "विष्णोरराटमसी"ति देवाय पीठं दत्त्वा; "आपोहिष्ठे”ति तिसृभिर् अर्घ्यं मूर्ध्नि “आपः पादे”ति पाद्यं "शंनोदेवी"रित्य् आचमनीयञ् च दत्त्वा अग्रतो व्रीहीन् परिस्तीर्य तद्-उपरि तद्-अर्धं तण्डुलान्  तद्-उपरि तद्-अर्धं  तिलांश् च; ततस् सप्त-दश-कलशान् सूत्र-वेष्टितान् स-कूर्चान् स-फल--पल्लवान् वक्ष्यमाण-क्रमेण स्थापयित्वा; तत्र स्थापने ऽयं क्रमः - तिल-मध्ये अष्ट-दलं पद्मं विलिख्य तत्-कर्णिकायाम् एकं प्राग्-आदि-दलेष्व् अष्टाव् इति नव [[??]] तद् बहिश् च इन्द्रादि-सोम-पर्यन्तं [[??]]ईशान-पर्यन्तं चतुरश् चेत्य् एवं क्रमेण अष्टौ कलशान् स्थापयित्वा, अनन्तरं कर्णिकादिस्थेषु सप्त-दशसु कलशेषु घृतादिकञ् च क्रमेण मूल-मन्त्रेण विन्यसेत्।

तत्रायं क्रमः - कर्णिकास्थ-घृतं प्राग्-आदि-दलस्थेषु 

> कलशेषु उष्णोदकम् पूर्वे रत्नोदकम् आग्नेये फलोदकं याम्ये लोहोदकं नैर्ऋते मार्जनोदकं वारुण्यां गन्धोदकं वायव्याम् अक्षतोदकं सौम्ये यवोदकम् ईशान्य 

इति क्रमेण विन्यस्य - अथ तद्-बहिर् इन्द्रादिस्थेषु 

> पाद्यम् इन्द्रे अर्घ्यं दक्षिणे आचामं पश्चिमे पञ्च-गव्यं सौम्य 

इति क्रमेण विन्यस्य - अथ आग्नेयादि-कोणस्थेषु 

> आग्नेये दधि नैर्ऋत्यां क्षीरं वायव्यां मधु ईशाने कषायम् 

इति क्रमेण विन्यसेत्। अथ सर्वत्र कलशेषु हरिद्रा-चूर्णं तुलसी-दलञ् च मूल-मन्त्रेण विन्यस्य,अथ मूल-मन्त्रेण मन्त्र-रत्नेन चाभिमन्त्र्य गन्धादिभिर् अभ्यर्च्य वक्ष्यमाण-क्रमेण वक्ष्यमाणैर् मन्त्रैर् मूर्ध्न्य् अभिषेचयेत्। तत्राभिषेकार्थम् उद्धारणे ऽयं क्रमः

> पाद्यम् अर्घ्यं तथा ऽऽचामं पञ्च-गव्यं घृतं दधि।  
तथा क्षीरं मधु चैव कषायोष्णोदकं तथा॥  
फलञ् च मार्जनञ् चैव अक्षतोदकम् एव च।  
रत्न-लोहञ् च गन्धञ् च यवतोयं तथैव च॥  
उद्धारण-क्रमं चैवं कृत्वा मूर्ध्न्य् अभिषेचयेत्॥  

[[193]]

कलशाभावे स्नानार्थं कल्पितेन ह्य् उदकेन वा ऋचा 

> प्रथमया पाद्यं द्वितीयया ऽर्घ्यं तृतीयया ऽऽचामं चतुर्थ्या पञ्च-गव्यं पञ्चम्या घृतं षष्ठ्या दधि सप्तम्या क्षीरम् अष्टम्या मधु नवम्या कषायाम्भः दशम्या उष्णोदकं एकादश्या फलाम्भः द्वादश्या पुष्प-तोयं त्रयोदश्या हेम-तोयं चतुर्दश्या रत्न-तोयं पञ्च-दश्या लोह-तोयं षोडश्या गन्ध-तोयम् 

इति क्रमेण पुं-सूक्त--ऋग्भिर् अभिषिच्य "इदं विष्णुर्" इति यवोदकेनाभिषेचयेत्। अनन्तरं नारिकेलोदकेन शुद्धोदकेन च स्नापयित्वा दीपान्तम् अभिपूज्य कलशानां पश्चिमे पूर्ववत्-तण्डुल--तिलोपरि सूत्र-वेष्टितम् अश्वत्थ-पल्लव--नारिकेल--फल--कूर्च--सौवर्ण-प्रतिमादि-युक्तं शुद्धोदक-पूर्णं महा-कुम्भं प्रतिष्ठाप्य “शन्न” इत्य् अनुवाकेन "पवमानस् सुवर्जन" इत्य् अनुवाकेन चाभिमन्त्र्य ब्राह्मणैस् सह पुं-सूक्तेन विष्णु-गायत्र्या श्री-सूक्तेन च तेनोदकेन स-लक्ष्मीकं देवम् अभिषिच्य अर्घ्यादि-परिकल्प्य वस्त्राभरणादिभिर् अलङ्कृत्य नैवेद्यं ताम्बूलञ् च समर्प्य मूलेन "विष्णोर्नुकम्" इत्य् एतेन च स्वास्तीर्णे देवं शाययित्वा देवस्य पश्चिमे भागे कर्तुर् औपासनाग्निं स्व-सूत्रोक्त-प्रकारेण प्रतिष्ठाप्य अग्नि-मुखान्तं कृत्वा तत आधार-शक्त्यादि-पाद-पीठान्तं कल्पयित्वा अनन्तरं वैष्णवाग्निं कुर्यात्।

[[194]]

तत्-प्रकारस् तु

> वैष्णवाग्नेस् तु कर्तव्यं गर्भादानादिकं क्रमात्।  
अग्नौ च कल्पयेद् देवं योग-पीठादिकं क्रमात्॥  
वह्नि-मध्ये महा-लक्ष्मीं सर्वाभरण-भूषिताम्।  
सर्वावयव-सम्पूर्णां ऋतु-स्नातां विचिन्तयेत्॥  
देवं नारायणं ध्यात्वा सर्व-लक्षण-लक्षीतम्। 
चतुर्-बाहुं विशालाक्षं कोमलं पीत-वाससम्॥  
शङ्ख--चक्र--गदा--पद्मैश् चतुर्भिः कृत-लक्षणम्।  
पाणि--पाद--तलाम्भोजं श्री-वत्साङ्कित-वक्षसम्॥  
काल-मेघ-निभं शान्तं चन्द्र-बिम्ब-निभाननम्।  
हार--केयूर--वलयं किरिटेनोपशोभितम्॥  
एवं ध्यात्वा समभ्यर्च्य कुण्ड-मध्ये विशेषतः।  
ग्राम्य-धर्म-प्रकारेण चिन्तयेद् देशिकोत्तमः॥  
ततो ऽग्निं जनयेत् तत्र अग्नि-बीजेन साधकः।  
कुशेन प्रोक्षेयेद् अग्निं कुण्ड-मध्ये तु विष्टरे॥  
गर्भाधानं पुं-सवनं सीमन्तोन्नयनं तथा।  
जातकं नाम-करणम् अन्न-प्राशनम् एव च॥  
चौलं तथोपनयनं होतारं शुक्रियं तथा।  
वेद-व्रतञ् च गो-दान--समावर्तन--विवाहकम्॥  
एभिश् षोडश-संस्कारैर् वैष्णवाग्निञ् च कारयेत्।  
अकारदि-क्षकारान्तं विष्णु-मन्त्रेण देशिकः॥  
त्रीणि त्रीणि च होतव्यं गर्भाधानादिकान् क्रमात्॥  

> ओं गर्भाधानं सम्पादयामि ओम् अकाराय विष्णवे स्वाहा विष्णव इदं न मम 

इति होम-प्रकारः। 

एवं वैष्णवाग्निं कृत्वा मूल-मन्त्रेण मन्त्रं-रत्नेन च शतं शतम् आज्याहुतीर् हुत्वा “उत्तिष्ठ ब्रह्मणस्पत" इत्य् उत्थाप्य परमान्नं निवेद्य संस्कृते स्थण्डिले आढकं व्रीहीन् तद्-उपरि तद्-अर्ध-तण्डुलान् तद्-उपरि तद्-अर्ध-तिलान् इति क्रमेण निक्षेप्य तद्-उपरि रत्न--कम्बलं व्याघ्र--चर्म-म-दुकूलं कृष्णाजिनं कुशा इत्य् उत्तरोत्तरम् आस्तीर्य तद्-उपरि "भद्रं कर्णेभिर्” इति देवं स-लक्ष्मीकम् अधो-मुखं प्राक्-शिरसं शाययित्वा - अथ पुनर् मूल-मन्त्रेण शतं पुं-सूक्तेन षोडशाहुतीर् मूर्ति-मन्त्रेण च शतम् आज्या हुतीर् हुत्वा “ब्रह्म-जज्ञानम्” इत्य् अश्वत्थ-समिधो घृताक्ता षट्-त्रिंशत् विष्णु-गायत्र्या तावतीर् आज्याहुतीः पुं-सूक्तेन चरुं षोडशाहुतीर् हुत्वा जयादि-परिषेचनान्तं कृत्वा देवम् उत्थाप्य महा-हविर् र्निवेद्य ताम्बूलं दत्त्वा ब्राह्मणान् भोजयेत् तत आचार्यं वस्त्र-भूषणादिभिर् अभ्यर्च्य यावत् +जीवं यथा-शक्ति त्रि-कालम् एक-कालं वा समर्चयेत्। इति गृहार्चन प्रतिष्ठा-विधिः।

[[195]] 

### गृहार्चा-सम्प्रोक्षण-विधिः

पराशर-संहितायाम् --

> क्षत्रियादि-स्पर्शने च विप्रार्चित-हरेस् सदा।  
सम्प्रोक्षणं तदा कृत्वा पश्चाद् विप्रस् तु पूजयेत्॥  

शौनकीय-संहितायाम् --

> पूर्व-स्थापित-बिम्बस्य न पुनः स्थापनं स्मृतम्।  
स्थापने तु महान् दोषस् तस्य सम्प्रोक्षणं स्मृतम्॥  
अङ्ग-भङ्गादि-संस्थाने प्रतिष्ठां पुनर् आचरेत्।  
जलाधिवास-रहितं नेत्रोन्मीलन-वर्जितम्॥  
खनने चाग्नि-दहने चिर-लुप्ते च पूजने।  
चण्डाल-सूतिकोदक्याशव-पातकि-दूषिते॥  
विण्--मूत्र--श्लेष्म-संस्पर्शे सम्प्रोक्ष्यैव समर्चयेत्।  
अन्यथा निष्फला पूजा महान् दोषश् च जायते॥  
सम्प्रोक्षण-विधानस्य न काल-नियमः स्मृतः।  
निमित्ते समनुप्राप्ते सद्यः कृत्वा समर्चयेत्॥  
पुण्यर्क्ष--तिथि--वारेषु पञ्चमे सप्तमे ऽह्नि वा॥  

स्व-सूत्रोक्त-विधिना अङ्कुरार्पणं कृत्वा प्राणानायम्य सङ्कल्प्य ब्राह्मणैः पुण्याहं वाचयित्वा बिम्बम् "अश्व-क्रान्ते"ति मृद्भिर् अद्भिश् च विमृज्य विष्णु-गायत्र्या सित-सूत्रं हरिद्रयोन्मृज्य "इदं विष्णुर्" इति बध्वा मूलेन संस्पृश्य पञ्च-गव्येन पञ्चामृतेन वा "देवोवस्सवितोत्पुनात्व्" इति स्नाप्य गन्धाद्भिश् च प्रक्षाल्य अतीत-दिन--पूजा-द्रव्याणि यथा-शक्ति श्रोत्रियाय दत्त्वा अर्घ्य-पाद्याचमनीय-स्नानीयानि परिकल्प्य विष्णु-गायत्रीम् उच्चार्य पूर्ववत् सवितृ-मण्डलाद् भगवन्तम् आवाह्य "गन्ध-द्वारां॥ महीं देवीम्” इति श्रियं भुवं चावाह्य 

[[196]]

आसनादि-सर्व-भोगैर् अभ्यर्च्य [[??]] र्घ्यादि परिकल्प्य अग्रतो धान्य-राशौ द्वादश-कलशान् विन्यस्य 

> इन्द्रादीशान्तम् अष्टौ मध्ये आग्नेयादिषु चतुरः इन्द्रादिषु पयो दधि घृतं मधु उष्णाम्भो नारिकेलाम्भः गन्धाम्भः पुष्पाम्भः आग्नेयादिषु फलाम्भः हेमाम्भः रत्नाम्भः तीर्थाम्भः 

इति तत्-तन्-मन्त्रेण सम्भृत्य तेषु गन्ध--पुष्प--कुश--कूर्चादिकं निक्षिप्य मूल-मन्त्रेण मन्त्र-रन्त्नेन चाभिमन्त्र्य “विष्णोर्नुकम्" इति द्वादश-मन्त्रैः क्षीरादिभिर् देवम् अभिषिञ्चेत्। "विष्णोर् नुकम्-" "इदं विष्णुः-" "तद्विष्णोः-" "त्रिर्देवः-" "विचक्रमे-" "तद्विप्रासः-" "प्रतद्विष्णुः-" "अतो देवाः-" "तदस्य प्रियं-" "उरुक्रमस्य-" "त्रीणिपदा-" एतैर् मन्त्रैः; ततो हरीद्रा-चूर्णैः श्री-सूक्तेनाभिलिप्य नारिकेलोदकैश् शुद्धाद्भिश् चाभिषिच्य महा-कुम्भं पश्चिमे प्रतिष्ठाप्य ब्राह्मणैस् सह "आपोहिष्ठा-" "हिरण्य-वर्णाः-" "पवमानः-" "तच्छंयोरा-" "देवस्यत्वा-" इत्य् एतैः महा-नाम्नाभिश् च तं कुम्भं संस्पृश्याभिमन्त्र्य तत् समुद्धृत्य देवं पुं-सूक्त--श्री-सूक्त--विष्णु-सूक्त--विष्णु-गायत्र्यादिभिर्अभिषिञ्चेत्।

ततो वस्त्रम् अर्घ्यं भूषणम् उपवीतं ऊर्ध्व-पुण्ड्रम् आचमनं गन्धं पुष्पं धूपं दीपम् आचमनं मधु-पर्कं च प्रदाय महा-हविः परमान्नादिकञ् च निवेद्य ताम्बूलं दत्त्वा देवस्य पश्चिमे भागे स्व-गृह्योक्त-प्रकारेण कर्तुर् औपासनाग्निं प्रतिष्ठाप्य मुखान्तं वैष्णवाग्निञ् च कृत्वा पुं-सूक्तेन प्रत्यृचं [[??]] हुत्वा मूलेन मन्त्र-रत्नेन मूर्ति-मन्त्रेण च शतं शतं प्रत्य् एकं श्री--भू-सूक्ताभ्यां प्रत्यृचं ततो जयादि-परिषेचनान्तं कृत्वा विष्वक्सेनं प्रपूज्य गुरून् अभ्यर्चयेत्। ततो ब्राह्मणान् भोजयित्वा आचार्यं वस्त्र-भूषणादिभिर् अभ्यर्च्य यथा-पूर्वं समर्चयेत्।

[[197]] 

### भूत-शुद्धिः

मूल-मन्त्रस्य कुम्भके अष्टा-विंशति-वारं जपः पूरके तद्-अर्धं रेचके चतुर्-विंशः - एवं प्राणायाम-त्रयं कृत्वा प्रथमे प्राणायामे दक्षिण-नासया तूष्णीं वायुं विसृज्य - वाम-नासया वायुम् आपूर्य कुम्भकं कृत्वा रेचक-समये नाभि-देशस्थं भगवन्तं सुषुम्नया हृदयम् आगम्य जीवस्य कल्मषं गृहीत्वा तूष्णीं वायुं सह दक्षिण-नासया निर्गमय्य द्वादशाङ्गुल्यन्त-स्थित--शत-दल-पद्मे स्थित्वा जीवस्य कल्मषं क्षिपन्तं ध्यायेत्। द्वितीये प्राणायामे वाम-नासया तूष्णीं वायुं विसृज्य दक्षिण-नासया वायुना सह भगवन्तं हृदये स्थापयित्वा कुम्भकं कृत्वा वाम-नासया वायुं विसृजेत्। तृतीये प्राणायामे वाम-नासया वायुम् आपूर्य कुम्भकं कृत्वा दक्षिण-नासया रेचक-समये वायुना सह भगवन्तं निर्गमय्य द्वादशाङ्गुल्यन्त-स्थित--शत-दल-पद्मे स्थापयेत्। अथ "लां नम" इत्य् आदिना पाद--गुह्य--हृदय--नासाग्र--शिरस्सु अधः क्रमेण पञ्चोपनिषदो न्यस्य - 

> ॐ कं पृथ्व्यै नमः ॐ चं गन्ध-तन्-मात्रात्मने नम 

इति पादयोः - 

> खम् अद्भ्यो नमः छं रस-तन्-मात्रात्मने नमः 

इति गुह्ये - 

> गं तेजसे नमः जं रूप-तन्-मात्रात्मने नमः 

इति हृदये, 

> घं वायवे नमः झं स्पर्श-तन्-मात्रात्मने नमः 

इति मुखे। 

> मं जं आकाशाय नमः तं शब्द-तन्-मात्रात्मने नम 

इति शिरसि। 

[[198]]

> टं वायवे नमः डं उपस्थाय नमः ठं पादाभ्यां नमः डं पाणिभ्यां नमः णं वाचे नमः तं प्राणाय नमः थं जिह्वायै नमः दं चक्षुर्भ्यां नमः धं त्वचे नमः नं श्रोत्राभ्यां नमः पं मनसे नमः भम् अहङ्काराय नमः बं बुद्ध्यै नमः भं प्रकृत्यै नमः मं जीवाय नमः मं जीवेभ्यो नमः मं देवेभ्यो नम 

इति हृदये- मूल-मन्त्रेण भगवद्-दक्षिण-पादाङ्गुष्ठाधस्ताद् आत्मानं निवेश्य तत्रस्थेनाग्निना भगवत्-कैङ्कर्य-भोग्यताम् आपाद्य मूलेन भगवद्-वाम-पादाङ्गुष्ठाधस्तान् निवेश्य तस्माद् विनिस्सृतामृत-धारया ऽऽत्मानम् अभिषिच्य नाभि-देशे दक्षिणेन पाणिना "ओं यं" इत्य् अष्टकृत्व उच्चार्य "वायवे नम" इति मूल-मन्त्र-शिरस्कं विन्यस्य 

> मन्त्रोद्भूत--चण्ड-वायु-व्यापित--नाभि-देशस्थ--वायुना शरीरम् अन्तर् बहिश् च सर्वं तत्त्व-क्रमेण शोषयामि। 

दक्षिण-नासया वायुं विसृज्य "ॐ यम्" इति षोडश-वारम् उच्चरन् वायुम् आपूर्य द्वा-त्रिंशद्-वारं जपन् कुम्भकं कृत्वा अष्ट-वारं जपन् रेचयेत्। हृदये "ओम्" इत्य् अष्टकृत्व उच्चार्य "अग्नये नम" इति मूल-मन्त्र-शिरस्कं विन्यस्य 

> मन्त्रोद्भूत--चक्राग्नि--ज्वालोपबृंहित--जाठराग्निना तत्-तत्-समष्टि-प्रलीन-सर्व-तत्त्व--सर्व-किल्बिष--सर्व-ज्ञान-तद्-वासना--सहितं शरीरं दाहयामि। 

वाम-नासया वायुं विसृज्य दक्षिण-नासया "ॐ रम्" इति षोडश-वारं जपन् वायुम् आपूर्य द्वा-त्रिंशद्-वारं कुम्भकं कृत्वा अष्ट-वारं जपन् वाम-नासया रेचयेत्। देह-ज्वालां भगवति लीनां ध्यात्वा भगवतो विनिस्सृतेन वायुना भस्मनि राजस-तामसांशाव् अपोह्य शिरसि "ॐ व" इत्य् अष्ट-वारं जपन् "अमृताय नम" इति मूल-मन्त्र-शिरस्कं विन्यस्य 

> भगवद्--वाम--पादाङ्गुष्ठ--नख--शीतांशु-मण्डल-निर्गलद्--दिव्यामृत-धारया ऽभिषेचयामि, 

[[199]]

दक्षिण-नासया वायुं विसृज्य वाम-नासया "ॐ वम्" इति षोडश-वारं जपन् वायुम् आपूर्य द्वा-त्रिंशद्-वारं जपन् कुम्भकं कृत्वा ऽष्ट-वारं जपन् दक्षिण-नासया रेचयेत्। भगवद्-वाम-पादाङ्गुष्ठ-नख-शीतांशु-मण्डल-निर्गलद् दिव्यामृत-धारया तद्-भस्म-संप्लाव्यामृत-मयं तटाकं ध्यात्वा - तत "आधार-शक्त्यै नमः पद्माय नम" इत्य् आधार-शक्तौ पद्मं, तस्मिन् "वम् अमृताय नम" इति पिण्डी-भूतम् अमृतं ध्यात्वा भगवद्-वाम-पादाङ्गुष्ठाधस्ताज् जीवात् सात्विकीं सूक्ष्मां प्रकृतिं विविच्य तत्र प्रवेश्य ततो महदादि-क्रमेण सावयवं देहम् उत्पादयेत्। शिरो-मध्ये पुरः प्रभृति चतुर्-दिक्षु 

> ॐ क्षं सत्यायै नमः हं वासुदेवाय नमः सं सङ्कर्षणाय नमः षं प्रद्युम्नाय नमः शम् अनिरुद्धाय नमः - 

हृदये ऊर्ध्व-भागम् आरभ्य अधः क्रमेण 

> वं राकायै नमः लं मायायै नमः रं नित्यायै[[??]] नमः यं क्रियायै नमः; 

ललाटे ऊर्ध्व-भागम् आरभ्य 

> सं देवेभ्यो नमः मं जीवेभ्यो नमः मं जीवाय नमः भं प्रकृत्यै नमः,

हृदये ऊर्ध्व-देशम् आरभ्य 

> बं बुद्ध्यै नमः फम् अहङ्काराय नमः पं मनसे नमः 

इति विन्यस्य। 

> नं श्रोत्राभ्यां नमः धं त्वचे नमः दं चक्षुर्भ्यां नमः थं जिह्वायै नमः तं घ्राणाभ्यां नमः णं वाचे नमः ढं पाणिभ्यां नमः डं पादाभ्यां नमः ठं उपस्थाय नमः टं पायवे नमः तं शब्द-तन्-मात्रात्मने नमः जम् आकाशाय नमः 

शिरसि, 

> झं स्पर्श-तन्-मात्रात्मने नमः यं वायवे नमः 

मुखे, 

> जं रूप-तन्-मात्रात्मने नमः गं तेजसे नमः 

हृदये, 

> छं रस-तन्-मात्रात्मने नमः खम् अद्भ्यो नमः 

गुह्ये, 

> चं गन्ध-तन्-मात्रात्मने नमः कं पृथ्व्यै नमः 

पादयोः, 

> ॐ षौं नमः पराय परमेष्ठ्य्-आत्मने वासु-देवाय नमः

शिरसि, 

> ॐ यां नमः पराय पुरुषात्मने सङ्कर्षणाय नमः 

नासाग्रे, 

> रां नमः पराय विश्वात्मने प्रद्युम्नाय नमः 

हृदये, 

> ॐ वां नमः पराय निवृत्य्-आत्मने अनिरुद्धाय नमः 

गुह्ये, 

> लां नमः पराय सर्वात्मने नारायणाय नमः 

पादयोः॥

[[200]] 

अथ पूर्ववच् छिरस्य् अमृत-बीजं विन्यस्य प्राणायामेन शरीर-विशिष्टात्मानम् अभिषेचयेत्। अथ मूल-मन्त्रेण परमात्मानं हृदये प्रवेश्य ततः प्राण-प्रतिष्ठां कुर्यात्।

> अस्य प्राण-प्रतिष्ठा-मन्त्रस्य ब्रह्म--विष्णु--महेश्वरा ऋषयः ऋग्--यजुस्--सामाथर्वणानि छन्दांसि - जगत्--सृष्टि-कारिणी--प्राण-प्रतिष्ठात्मिका--शक्तिर् नारायणी देवता; आं बीजं ह्रीं शक्तिः क्रों कीलकं प्राण-प्रतिष्ठार्थे विनियोगः ॥ 

> ॐ अं कं खं गं घं ङं पृथव्य्-अप्तेजो-वाय्व्-आकाशात्मने आं हृदयाय नमः, 

> ॐ इं छं जं झं ञं शब्द--स्पर्श--रूप--रस--गन्धात्मने नमः, ईं शिरसे स्वाहा 

> ॐ उं टं ठं डं ढं णं श्रोत्र--त्वक्--चक्षु--जिह्वा--घ्राणात्मने ऊं शिखायै वषट्, 

> ॐ णं तं थं दं थं नं वाक्--पाणि--पाद--पायूपस्थात्मने ऐं कवचाय हुुं, 

> ॐ ॐ पं फं बं भं मं मनो--बुद्द्य्--अहङ्कार--चित्तात्मने औं नेत्र-त्रयाय वौषट्, 

> ॐ अं यं रं लं वं शं षं सं हं लं क्षं वचनादान-गमनाकुञ्चनानन्द-विसर्गात्मने अः अस्त्राय फट्। 

> आं ह्रीं क्रों ऐं क्लीं यरलवशषसहों, हंसस् सोहम् अमुष्य-प्राणा इह प्राणो अमुष्य जीव इह स्थितः अमुष्य सर्वेन्द्रियाणि वाङ्--मनश्--चक्षु--श्रोत्र--जिह्वा--घ्राण--वाक्--पाणि--पाद--पायूपस्थत्वग्--असृङ्--मांस--मेदो--ऽस्थि--मज्जा--शुक्लानीह यान्तु सुखं चिरं तिष्ठन्तु सो ऽहं स्वाहा। 

[[201]] 

ध्यानं- 


> रक्ताम्भो-धि-स्थ-पाथोल्लसद्-अरुण-सरोजाधिरूढा-कराब्जैः  
पाशं कोदण्डम् इक्षूद्भव-मणि-गुणम् अप्य् अङ्कुशं पञ्च-बाणान्।  
बिभ्राणा-ऽसृक्-कपालं त्रि-नयन-लसिता पीन-वक्षो-रुहाढ्या  
देवी बालार्क-वर्णा भवतु सुख-करी प्राण-शक्तिः परा नः॥  

पूर्ववत् पुनर् अपि शिरस्य् अमृत-बीजं विन्यस्य प्राणायामे सशरीर-विशिष्टात्मानम् अभिषेचयेत् । "किरीटाय नमः" शिरसि, "श्री-वत्साय नमः" दक्षिणोरसि, "श्री-कौस्तुभाय नमः" उरो मध्ये, "वन-मालायै नमः" पार्श्वयोः, "सुदर्शनाय हेति-राजाय नमः" दक्षिणे भुजे, "पाञ्च-जन्याय शङ्खाधिपतये नमः" वाम-भुजे, "कौमोदक्त्यै गदाधिपतये नमः" ललाटे, "शार्ङाय चापाधिपतये नमः" शिरसि, "नन्दकाय खड्गाधिपतये नमः" हृदये। अथ पूर्ववद् ऊर्ध्व-पुण्ड्राणि धृत्वा अञ्जलिं कुर्यात्।

### मातृका-न्यासः

"ॐ अं नमः ॐ आं नम" इत्यादिभिः भ्रू--नेत्र--श्रोत्र--नासा--कपोलोष्ठ--दन्त--जिह्वा--मूलाग्रेषु न्यसेत्। "ॐ कं नमः खं नमः" इत्यादिभिः दोःवत्[??]सन्ध्य्-अङ्गुल्य्-अग्रेषु क च ट त वर्गाः पार्श्व-द्वय-पृष्ठोदरनाभिषु, पवर्गः यरौ नाभिस्थ-वायु-जाठराग्न्योः, लवौ हार-कटि-सूत्रयोः, शषौ कुण्डलयोः, सहौ हृत्-पद्म-(जीव) परमात्मनोः लक्षौ देह-प्रभायां "रङ्गाय नमः" नासिकाग्रे "वंहाय नमः" हृदये "जिह्वा-मूलीयाय नमः" जिह्वा-मूले "उपध्मानीयाय नमः" ओष्ठयोः 

[[202]]

> ॐ अं वासुदेवाय नमः लक्ष्म्यै नमः, ॐ अं सङ्कर्षणाय नमः कीर्त्यै नमः, ॐ इं प्रद्युम्नाय नमः जायायै नमः, ॐ ईम् अनिरुद्धाय नमः मायायै नमः, ॐ उं केशवाय नमः प्रियायै नमः, ॐ ऊं नारायणाय नमः वागीश्वर्यै नमः, ॐ ऋं माधवाय नमः का[[??]]नमः, ॐ ऋं गोविन्दाय नमः क्रियायै नमः, ॐ ॠं वैश्णवे नमः शक्त्यै नमः, ॐ ह्रूं मधुसूदनाय नमः भूत्त्यै नमः, ॐ एं त्रिविक्रमाय नमः,[[??]] यै नमः, ॐ ऐं वामनाय नमः प्रीत्त्यै नमः, ॐ ॐ श्री-धराय नमः [[??]] नमः, ॐ औं हृषीकेशाय नमः मायायै नमः, ॐ अं पद्मनाभाय नमः धिये नमः, ॐ आः दामोदराय नमः महिम्ने नमः, ॐ कं पद्मनाभाय नमः धिये नमः, ॐ खं ध्रुवाय नमः तारायै नमः, ॐ गं अनन्ताय नमः वारुण्यै नमः, ॐ घं शक्त्यात्मने नमः शक्त्यै नमः, ॐ जं मधुसूदनाय नमः पद्मायै नमः, ॐ चं विद्याधिदेवतायै नमः विद्यायै नमः, ॐ छं कपिलाय नमः सङ्ख्यायै नमः ॐ जं विश्व-रूपाय नमः विश्वायै नमः, ॐ झं हंसाय नमः खड्गायै नमः, ॐ ञं क्रोडात्मने नमः भुवे नमः, ॐ टं बडबावक्त्राय[[??]] नमः गवे नमः, ॐ ठं धर्माय नमः लक्ष्म्यै नमः, ॐ डं वागीश्वराय नमः वागीश्वर्यै नमः, ॐ ढं एकार्णव-शयनाय नमः अमृतायै नमः, ॐ णं कूर्माय नमः धारिण्यै नमः, ॐ तं वराहाय नमः छायायै नमः, ॐ थं नारसिंहाय नमः नारसिंह्म्यै नमः, ॐ दं अमृताहरणाय नमः सुधायै नमः, ॐ धं श्रियः पतये नमः श्रियै नमः, ॐ नं कान्त्यात्मने नमः कान्त्यै नमः, ॐ पं राहुजिते नमः विश्वायै नमः, ॐ फं काल-नेमिघ्नाय नमः रामायै नमः, ॐ बं पारिजात-हरणाय नमः सत्यायै नमः, ॐ भं शान्त्यात्मने नमः शान्त्यै नमः, ॐ मं दत्तात्रेयाय नमः सरोरुहायै नमः, ॐ यं न्यग्रोध-शायिने नमः मायायै नमः, 
 
[[203]]

> ॐ रं एक-शृङ्गाय नमः पद्मासनायै नमः, ॐ लं वामनाय नमः खर्वायै नमः, ॐ वं त्रिविक्रमाय नमः विक्रान्त्यै नमः, ॐ शं नाराय नमः सत्यायै नमः, ॐ षं नारायणाय नमः नारायण्यै नमः, ॐ सं हरये नमः हरि-प्रीत्यै नमः, ॐ हं कृष्णाय नमः गान्धार्यै नमः, ॐ क्षं परशुरामाय नमः काश्यप्यै नमः, 

सर्वत्र (प्रणव--नमश् शब्दौ योज्यौ) 

> ॐ रङ्गाय नमः रामाय नमः ॐ वैदेह्यै नमः, ॐ यमाय नमः वेद-विदे नमः वेद-विद्यायै नमः, ॐ जिह्वामूलीयाय नमः कल्किने नमः ॐ पद्मिन्यै नमः, ॐ उपध्मानीयाय नमः पाताल-शयनाय नमः नाग-शायिन्यै नमः 

इति पूर्वोक्त-स्थानेषु न्यसेत्। 

> अस्य प्रणव-मन्त्रस्य अन्तर्यामी-नारायण ऋषिः देवी गायत्री छन्दः परमात्मा देवता, भगवत्-प्रीत्यर्थम् उच्छ्वास--निश्वास-रूपेण षट्-छताधिकैक-विंशति-सहस्र-कृत्वः प्रणव-जपं करिष्य 

इति सङ्कल्पः। 

> ॐ अं ज्ञानाय हृदयाय नमः ॐ ईम् ऐश्वर्याय शिरसे स्वाहा ॐ ऊं शक्त्यै शिखायै वषट् ॐ ऐं बलाय कवचाय हुम् ॐ ॐ तेजसे नेत्राभ्यां वौषट् ॐ आः वीर्यायास्त्राय फट् 

एवम् एव उदरादिषट् "ॐ नम" इति मन्त्र-जपो यथा-शक्ति कार्यः। 

> अस्य प्रासाद-मन्त्रस्यान्तर्यामी ऋषिः देवी गायत्री छन्दः परमात्मा देवता पूर्ववत् सङ्कल्पः करिष्य 

इति। "ॐ हां हीं" इत्यादिना ज्ञानादिभिस् सह द्वादशाङ्ग-न्यासः, "ॐ हौं नम" इति मन्त्र-जपः। 

> अजपामन्त्रस्य ब्रह्मा ऋषिः देवी गायत्री छन्दः हंसो देवता भगवत्-प्रीत्यर्थम् उछ्वास--निश्वास-रूपेण पट्-छताधिक-एकैक-विंशति-सहस्र-कृत्वो ऽजपामन्त्र-जपं करिष्य

इति सङ्कल्पः  - 

> ॐ सूर्याय ज्ञानाय हृदयाय नमः सोमाय ऐश्वर्याय शिरसे स्वाहा निरञ्जनाय शक्त्यै शिखायै वषट् निराभासाय बलाय कवचाय हुम् ॐ ॐ तेजसे नेत्राभ्यां वौषट् हंसः वीर्यायास्त्राय फट् ॐ हंसः 

इति जपः। 

[[204]]

### मूल-मन्त्र-जपः

मूलेन पूर्ववत् प्राणायाम-त्रयं कृत्वा ऋष्यादि-पूर्वकं "सव्यं पाद"मिति ध्यात्वा स्व-देहं भगवद्-विग्रहं ध्यात्वा यथा-शक्ति मूल-मन्त्रं जपित्वा। 

तत्-क्रमः - भगवन्तं प्रणम्य मूल-मन्त्रेण पञ्च-विंशति-कृत्वो ऽभ्यस्तेन त्रिः प्राणानायम्य 

> श्री-भगवद्-आज्ञया श्रीमन्नारायण-प्रीत्यर्थम् इज्यायां श्रीमदष्टाक्षर-महा-मन्त्र-जपं 

करिष्य इति सङ्कल्प्य। 

> अस्य श्रीमदष्टाक्षर-महा-मन्त्रस्याऽन्तर्यामि-नारायण ऋषिः बदरिकाश्रम-वासी श्रीमन्नारायण-ऋषिर् इति वा देवी गायत्री च्छन्दः परमात्मा श्रीमन्नारायणो देवता, श्रीर् अधिष्ठान-देवता, आं बीजं आय शक्तिः मं कीलकं श्रीं कवचं ह्रीम् अस्त्रं शुक्लो वर्णः उदात्तादिस् स्वरः विष्णुस् (बुद्धिस्) तत्त्वं; वैकुण्ठं क्षेत्रं जीवात्म--परमात्मनोस् स्व-स्वामिभावस् सम्बन्धः श्रीमन्नारायण-प्रसाद-सिद्ध्यर्थे जपे विनियोगः। 

मूल-मन्त्रेण आ कूर्परम् अङ्गुल्य्-अग्र-पर्यन्तं स्व-हस्तौ परस्परं त्रिः परामृश्य ततः शुद्धयोर् हस्तयोर् मन्त्रस्य व्यापक-न्यासं कृत्वा "ॐ ओम्" इति दक्षिण--हस्त--तर्जनी--मध्यम-पर्वणि न्यस्याद्यन्त-पर्वणोः "ॐ ओम्" इति प्रणवं न्यसेत्। 

[[205]]

एवम् "ॐ नम्" इति मध्यमा-मध्यम-पर्वणि "ॐ ओम्" इति प्रणवम् आद्य-अन्त-पर्वणोर् न्यसेत्। एवम् "ॐ मोम्" इति अनामिका-मध्यम-पर्वणि "ॐ ओम्" इत्य् आद्य्-अन्तयोः; "ॐ नाम्" इति कनिष्ठिका-मध्यम-पर्वणि "ॐ ओम्" इत्य् आद्य्-अन्तयोः, "ॐ राम् ॐ ओम्" इति वाम-तर्जन्यां पूर्ववत्, "ॐ यम् ओम् ओम्" इति वाम-मध्यमायाम् "ॐ शाम् ओम् ओम्" इति वामानामिकायाम् "ॐ यम् ओम् ओम्" इति वाम-कनिष्ठिकायाञ् च पूर्ववन् मध्यमाद्य्-अन्तपर्वसु क्रमेण न्यसेत्। एष स्थिति-न्यासो गृहस्थस्य। वाम-तर्जन्यादि-दक्षिण-तर्जन्य्-अन्तम् अष्टानाम् अङ्गुलीनां मध्यम-पर्वसु प्रणवेनोपेतस्य नादान्तस्य मन्त्राक्षरस्याद्य्-अन्त-पर्वणोः प्रणवस्य च क्रमेण न्यासस् संहाराख्यो यतीनां वन-स्थानाञ् च। दक्षिण-तर्जन्यादि-वाम-तर्जन्य् अन्तं सृष्टि-न्यासो ब्रह्म-चारिणाम् अयम्। "ॐ ॐ ज्ञानाय हृदयाय नम" इति हृदये दक्षिण-तर्जन्या दक्षिणाङ्गुष्ठे न्यस्य, 

> ॐ नं ऐश्वर्याय शिरसे स्वाहा, ॐ मों शक्त्यै शिखायै वौषट्, ॐ नां बलाय कवचाय हुम्, ॐ रां वीर्यायास्त्राय पड् 

इति क्रमेण दक्षिणाङ्गुष्ठेन दक्षिण-तर्जन्यादि-तत्-कनिष्ठिकां तास्व् अङ्गुलीषु न्यस्य, "ॐ यं तेजसे नेत्राभ्यां नम" इति वाम-तर्जन्या वामाङ्गुष्ठे न्यस्य, 

> ॐ णां तेजसे उदराय नमः, ॐ यं तेजसे पृष्टाभ्यां नमः, ॐ यं तेजसे बाहुभ्यां नमः, ॐ यं तेजसे ऊरुभ्यां नमः 

इति क्रमेण वामाङ्गुष्ठेन तत् तर्जन्यादि-कनिष्ठिकां तास्व् अङ्गुलीषु न्यस्य, "ॐ यं तेजसे जानुभ्यां नम" इति दक्षिणाङ्गुष्ठेन तद् इतराङ्गुलि-नख-मुखेषु न्यसेत्, "ॐ यं तेजसे पादाभ्यां नम" इति वामाङ्गुष्ठेन तद् इतराङ्गुलि-नख-मुखेषु न्यसेत् ; एष स्थिति-न्यासः। 

वामाङ्गुष्ठादि-दक्षिणाङ्गुष्ठान्तं तथैव नख-मुखे ऽपि न्यासस् संहारः। दक्षिणाङ्गुष्ठादि-वामाङ्गुष्ठान्तं तथैव नख-मुखे च न्यासस् सृष्टि-न्यासः।  

[[206]]

अथाङ्ग-न्यासः - मूल-मन्त्रेण पाणिभ्यां शिरः प्रभृति
पादान्तं पद्म-वेष्टनवत्-पार्श्वयोः....[[??]] व्यापक-न्यासं कृत्वा; "ओम् ओम्" इति दक्षिणाङ्गुष्ठ-कनिष्ठिका ....[[??]] भ्यां विन्यस्य, "ॐ नम् मोम्" इत्य् अक्षर-द्वयम् अङ्गुष्ठाभिर् अङ्गुलीभिर् गुह्ये जान्वोश् च क्रमेण न्यस्य "ॐ नाम् ओम्" इति साङ्गुष्ठाभिर् [[??]] अङ्गुलीभिः पादयोः पृष्ठतो न्यस्य "ॐ राम्" इति मध्यमाङ्गुल्या शिरसि न्यस्य "ओं यम्" इति तर्जनी-मध्यमाभ्यां नेत्र-द्वये, "ॐ णाम्" इति साङ्गुष्ठानामिकया मुख-मध्ये, घ्राणस्य पुरतः "ॐ यम्" इति साङ्गुष्ठ-तर्जन्य्-अग्रेण न्यसेत्। अयं स्थिति-न्यासः। 

अत्रापि शिरः प्रभृति पादान्त-न्यासस् सृष्टि-न्यासः, पादादि-शिरोन्तस् संहार, "ओम् ओं ज्ञानाय हृदयाय नम" इत्य् अङ्गुष्ठ-युक्त--तर्जन्या हृदये, "ओं नं ऐश्वर्याय शिरसे स्वाहा" इत्य् अङ्गुष्ठाभिर् अङ्गुलीभिर् मस्तके, "ॐ मों शक्त्यै शिखायै वषड् इत्य् अङ्गुष्ठ-नालेन मुष्टिना शिखा-मध्ये, "ॐ नां बलाय कवचाय हुम्" इति कण्ठादि-कट्यन्तां तनुं पाणिभ्यां वर्मवत् स्पृष्ट्वा, "ॐ रां वीर्यायास्त्रायफड्" इति साङ्गुष्ठ-तर्जन्या असंयोः[[??]] क्रमेण शब्दयेत्, "ॐ यं तेजसे नेत्राभ्यां नम" इति मध्यमा-तर्जनीभ्यां युगपन् नेत्र-द्वये, "ॐ णां तेजसे उदराय नम" इति नाभ्याम् अङ्गुलीर् न्यस्य, "ॐ यं तेजसे पृष्ठाभ्यां नम" इति पृष्ठयोः, "ॐ यं तेजसे बाहुभ्यां नम" इति बाह्वोः, "ॐ यं तेजसे ऊरुभ्यां नम" इत्य् ऊर्वोः, "ओं यं तेजसे जानुभ्यां नम" इति जान्वोः, "ॐ यं तेजसे पादाभ्यां नम" इति पादयोर् अङ्गुलीभिर् न्यसेत्।

[[207]]

ततस् सास्त्रच्छोटेन साङ्गुष्ठ--तर्जन्यग्रेण पूर्वाद्य् आदिशः पूर्वं पश्चाद् वह्न्य्-आद्य् आदिशश् च बध्नीयात्। सास्त्रच्छोटेन साङ्गुष्ठ--तर्जन्य्-अग्रेण भ्रामयन् सन्नात्मनः प्राकारं कुर्यात्, "ॐ बलाय कवचाय हुम्" इति देहावगुण्ठनं कुर्यात्। ततः - 

> इदं गुरुभ्यस् सर्वेभ्यः क्रियये शिरसा नमः।  
मन्त्र--ज्ञान--प्रदातृभ्यस् तद्-गुरुभ्यो ऽपि साम्प्रतम्॥  
नमस्ते मन्त्र-राजाय नमस्ते ऽष्टाक्षरात्मने।  
नमस्ते चेतनाधार--पर-ब्रह्माभिदायिने॥  
स्थित्वा ऽन्तर् हृदये सर्वान् आत्मनस् सन्नियच्छते।  
ऋषये ऽष्टाक्षरस्यान्तर्यामिणे हरये नमः॥  
अष्टाक्षर--महा-मन्त्र--वर्ण--सङ्ख्याभिधायिनीम्।  
छन्दश् च देवीं गायत्रीं शिरसा प्रणमाम्य् अहम्॥  
मन्त्रस्य दैवतं चापि परमात्मानम् अव्ययम्।  
नारायणं परं ब्रह्म नतो ऽस्मि शिरसा हरिम्॥  
मन्त्र-शक्ति-स्थिता यस्मिन्नाश्रितेष्टार्थ-साधिनि।  
पदं नारायणायेति शक्तिं तां प्रणमाम्य् अहम्॥  
अकाराद् उत्थिताद् बीजाद् वासुदेवाभिधायिनः।  
तद्-बीजम् अस्य प्रभवं प्रणवं प्रणतो ऽस्म्य् अहम्॥ 

इति गुर्वादीन् प्रणम्य मनसा गन्धाद्यैर् अभिपूज्य; 

> सव्यं पादं प्रसार्य श्रित-दुरित-हरं दक्षिणं कुञ्चयित्वा  
जानुन्य् आधाय सव्येतरम् इतर-भुजं नाग भोगे निधाय।  
पश्चाद् बाहु-द्वयेन प्रतिभट-शमने धारयन् शङ्ख-चक्रे  
देवी-भूषादि-जुष्टो जनयतु जगतां शर्म-वैकुण्ठ-नाथः 

इति ध्यात्वा 

> ओम् अर्थाय नमो नारायणायेत्य् एक-वाक्यता।  
न्यासो ऽत्र नमसो ऽर्थस् स्यात् तेनोपायपरो मनुः॥  
ओम् अर्थ-नारायणाय शेष-वृत्तिं नमो गिरा।  
उपलक्ष्य तथैकात्मा कृत्स्नः फल-परो मनुः॥  
अर्थ-नारायणस्यैव स्वम् अहं नास्म्य् अहं मम।  
इति द्वि-वाक्यो जीवेश-स्व-रूपे तत् परो मनुः॥ 

[[208]] 

आर्थ-नारायणस्याहं भरत्वेनार्पितो न मे।  
भरो ऽस्मीति द्वि-वाक्यस् सन्न् उपायैकपरो मनुः॥  
आर्थ-नारायणस्याहं किङ्करस् तद्-विरोधि मे।  
न स्याद् इति द्विवाक्यस् सन् पुम्-अर्थैकपरो मनुः॥  
आयैवाहं नमो नारायण-कैङ्कर्यम् अस्तु मे।  
इति त्रि-वाक्यो जीवेश स्व-रूप--फल--तत्-परः॥  
आयैवास्मीत्य् एक-वाक्यात् स्व-रूपं शेष-वाक्ययोः।  
अनिष्टं नश्यताद् इष्टं स्याद् इत्याह त्रि-वाक्यतः।  
स्व-रूपं तार-नमसोर् अर्थो गोप्तृत्व-याचनम्।  
शेषस् स्याद् अस्त्रि-वाक्यो ऽसौ स्व-रूपोपाय-तत्-परः॥  
केचित् तु चरम-श्लोके द्वये चोक्त-क्रमाद् इह।  
भर-न्यासपरं तारं शेषं फलपरं विदुः॥  
तारे स्व-रूपं नमसि न्यासं शेष-फलार्थनाम्।  
प्राह त्रि-वाक्यो मन्त्रो ऽयं माहत्यार्था दशेरिताः॥  
वाक्यैकत्वे योजने द्वे तिस्रो वाक्य-त्रये तथा।  
वाक्य-त्रये पञ्चतयस् ताः पृथक् पृथग् ईरिताः॥ 

इति कारिका-दर्पणोक्त--सङ्ग्रह-क्रमेण श्री-निगमान्त-देशिकोक्तं मन्त्रार्थम् अपि चिन्तयन् यथा-शक्ति मूल-मन्त्रं जपेत् 

> अथ भगवतो बलेन भगवतो वीर्येण भगवतस् तेजसा भगवतः कर्मणा भगवन्तम् अर्चयिष्यामि 

भगवान् एव स्व-नियाम्य स्व-रूप--स्थिति--प्रवृत्ति--स्व-शेषतैक-रसेनानेनात्मना स्व-कीयैश् च देहेन्द्रियान्तः करणैः स्व-कीय-कल्याणतम--द्रव्यमयान् औपचारिक-सांस्पर्शिक-सान्दृष्टिकाभ्यवहारिकादि-समस्त-भोगान् अतिप्रभूतान् अतिप्रियतमान् अतिसमग्रान् अत्यन्त-भक्तिकृतान् अखिल--परिजन--परिच्छदान्विताय स्वस्मै स्व-प्रीतये स्व-यम् एव कारयतीत्य् अनुसन्धाय। 

[[209]]

## हृद्-यागः

हृद्-यागं कृत्वा, तत्-क्रमः - 

> हृन्-नालीके विभां तं[[??]] हृदयग-शिखिनो[[??]] मध्यगे भद्र-पीठे  
शङ्ख-चक्रं गदाञ् चाभयम् अपि दधतं पाणि-पद्मैश् चतुर्भिः।  
मौलि-श्री-वत्स-पीताम्बर--मणि--तुलसी-हार--केयूर-मुख्यैः  
कान्तं भूषा-विशेषैर् मम हृदि कलये मेघ-रम्यं रमेशम्॥  

सौवर्णे स्थालि-वर्ये मणि-गण-खचिते गो-घृताक्तान् सुपक्वान् भक्ष्यान् भोज्यांश् च लेह्यान् परमम् अथ हविश्-चोष्यम् अन्नं निधाय। नाना शाकैर् उपेतं स-दधि--मधु--घृत--क्षीर--पानीय-युक्तं ताम्बूलं चात्मने ऽस्मै प्रतिदिवसम् अहं मानसे कल्पयामि॥ 

इति हृद्-यागं प्रार्थ्य॥ 

> भगवन् पुण्डरीकाक्ष हृद्-यागन् तु मया कृतम्।  
आत्मसात् कुरु देवेश बाह्ये त्वां सम्यग् अर्चये॥ 

इति बहिर् यागं प्रार्थ्य। आत्मनो वाम-पार्श्वे जल-भाजने हृन्-मन्त्रेण तुलसी--गन्ध--पुष्पाणि निक्षिप्य शोषणादि कृत्वा "यं वायवे नमः शोषयामि" "रं अग्नये नमः दाहयामि" "वं अमृताय नमः प्लावयामि"॥ 

> सर्वे समुद्रास् सरितस् तीर्थानि च सरांसि च।  
आयान्तु विष्णु--पूजार्थं कलशाम्बु-समाश्रिताः॥ 

इत्य् अनेन सकृत्-सप्त कृत्वो मूल-मन्त्रेण चाभिमन्त्र्य अस्त्र-मन्त्रेण दिक्षु रक्षां कृत्वा "ॐ स्वीं सुरभ्यै नम" इति सुरभि-मुद्रां प्रदर्श्य अन्यानि पूजा-द्रव्याणि दक्षिणतो निधाय आत्मनः पुरतः स्वास्तीर्णे क्रमेणाग्नेयादिषु कोणेषु अर्घ्यादि-पात्राणि मध्ये शुद्धोदक--पात्रञ् च निधाय अस्त्र-मन्त्रेण प्रक्षाल्य शोषणादि कृत्वा तानि कुम्भ-स्थ-तोयेन हृदय-मन्त्रेण पूरयित्वा तेषु हृदयेन एला--चन्दन--कर्पूर--कोष्ठ--लामञ्चानि[[??]] विन्यसेत्। अथवा तुलसीं पात्रेषु निक्षिप्य सुरभि-मुद्रया अमृत-पूर्णानि ध्यात्वा अर्घ्यञ् च पवित्र-मूलाभ्याम् अभिमन्त्र्य "ॐ नमो भगवते अर्घ्यं परिकल्पयामि" इत्य् अर्घ्यं परिकल्प्य अन्यानि मूलेनाभिमन्त्र्य स्व-स्व-नाम्ना परिकल्प्य तानि गन्धादिभिर् अभ्य् अर्चयेत्। 

[[210]] 

आदि-शब्देन पुष्प-दीपा उच्यन्ते, सर्वत्रैवम्। अथोद्धरण्या ऽर्घ्य-जलम् आदाय मुख-समम् उद्धृत्य "ॐ विं विरजायै नम" इति विरजा-मन्त्रं चतुर्-आवर्त्य विरजाम् आवाह्य अर्घ्यादिषु कुम्भे च किञ्चित् किञ्चित् प्रक्षिप्य शेषेण भगवद्-विग्रहं याग-भूमिं पूजा-द्रव्याणि स्वात्मानञ् च मूल-पवित्राभ्यां प्रोक्ष्य आसनं परिकल्पयेत्। 

"ॐ आधार-शक्त्यै "नम इत्यादिभिर् आधार-शक्त्यादीन् क्रमात् परिकल्प्य आस्तरणोपर्य्-आग्नेयादिषु धर्मादीन् प्रागादि-स्व-धर्मादीन् मध्ये नाग-राजं तद् उपरि पद्म-दल--केसर-कर्णिकासु सूर्य-मण्डलादीन् प्रागादि दलेषु विमलादीन् कर्णिका-पूर्व-भागे अनुग्रहां मध्ये योग-पीठादीन् पुरतः पाद-पीठञ् च प्रणवादिनम् ओं तैः परिकल्प्याधार-शक्त्यादिपीठान्तानि गन्धादिभिर् अभ्यर्च्य अनन्त--गरुड--विष्वक्सेनानां सपीठकानि पद्मासनानि परिकल्प्य अन्येषाञ् च परिवाराणां सपीठ-पद्मासनानि परिकल्प्य सर्वतः पुष्पाक्षतान् विकीर्य योग-पीठस्य पश्चिमोत्तर-दिग्-भागे भगवत्-पाद-समीपे उद्धरण्या सर्वार्थ-जलम् आदाय घ्राणसमम्  उद्धृत्य "ॐ अस्मद्-गुरुभ्यो नमः", "ॐ अस्मत्-परम-गुरुभ्यो नमः", "ॐ अस्मत्-सर्व-गुरुभ्यो नमः" इति चतुर्-आवर्त्य "ॐ भगवन्त आगच्छत अगच्छत" इत्य् आवाह्य व्यापक-न्यासं कृत्वा गन्धादिभिर् अभ्यर्च्य 

> ॐ गुरवस् तदीयगुरवो दिशन्तु मम साध्व् अनुग्रहम्।  
युष्मद् उपजनित-शक्ति--मतिर् हरिम् अर्चयामि गत-भीः प्रसीदत॥ 

इति विज्ञाप्याथ भगवन्तम् आवाहयेत् तत्रायं क्रमः। 

> मन्त्र-योगस् समाह्वानं कर-पुष्पोपदर्शनम्।  
बिम्बोपवेशनञ् चैव योग-विग्रह--चिन्तनम्॥  
प्रणामश् च समुत्थानं स्वागतं पुष्पम् एव च।  
सान्निध्य-याचनञ् चेति तत्राह्वानस्य सत्क्रिया॥

[[211]]

## मन्त्र-न्यासः

मन्त्र-योगो नाम- उद्धरण्या ऽर्घ्य-जलम् आदाय तत्र पुष्प-द्वयं निधाय उरस् समं कृत्वा कर-द्वयेन धारण-विधारणे कृत्वा मूल-मन्त्रं चतुर्-आवर्त्य "ॐ भगवन्न् आगच्छागच्छ" इत्य् आवाह्य भगवद्-विग्रह-ध्यानम्। 

समाह्वानन्तु – परम-धामावस्थित-मद्-अनुग्रहाभियोगोद्यतावतार इहाभिमत-सिद्धिद-मन्त्र-शरीर "ॐ नमो नम" इति। ओं षौम् इत्यादिना उद्योग-ध्यानम् ॐ याम् इत्यादिना दक्षिण-नासया निर्गमय्य कर-स्थ-जले प्रवेशभावना च। "ॐ राम्" इत्यादिना भगवन्-मुखे तद्दर्शयित्वा, पुरतो निधाय - एकं पुष्पम् जल-सहितं तेजो-रूपम् अञ्जलिना ऽऽदाय भगवन्मुखे दर्शनं कर-पुष्पोपदर्शनम्। 

> इज्या-कालस् तृतीयो ऽयम् अह्नोंशस् समुपागतः। [[??]] 
सम्भृताश् चैव सम्भाराः कल्पितान्य् आसनानि च॥  
आयातु भगवान् देवस् सर्व-सम्पत्-करः प्रभुः।  
अच्युतो मद्-गृहार्चायां मद्-अनुग्रह-काम्यया॥  
आवाहयामि लक्ष्मीशं परमात्मानम् अव्ययम्।  
आतिष्ठताम् इमां मूर्तिं मद्-अनुग्रह-काम्यया॥  
श्रिया सार्धं जगन्-नाथो दिव्यो नारायणः प्रभुः॥ 

इति "ॐ वाम्" इत्यादिना च भगवन्-मूर्ध-प्रभृति-पादान्तं पुष्प-जलाभ्याम् अभिषिच्य प्रवेश-ध्यानं बिम्बोपवेशनम्। अन्यत् पुष्पम् आदाय "ॐ लाम्" इत्यादिना ब्रह्म-रन्ध्रं पिधाय शेषं प्रक्षिप्य मूल-मन्त्रेण सकली-करणं योग-विग्रह--चिन्तनम्। 

[[212]]

सकली-करणं नाम - पञ्चोपनिषन्-न्यासः, मूल-मन्त्रेण प्रणामोत्थाने, 

> ब्रह्माद्यास् सकला देवा यं न स्मर्तुम् अनीश्वराः।  
स एष भगवान् अद्य मम प्रत्यक्षतां गतः॥  
स्वागतं भगवान् अद्य मां तारयितुम् आगतः।  
धन्यो ऽस्म्य् अनुगृहीतो ऽस्मि कृतार्थो ऽस्मि कृपानिधे॥

स्वागतं भगवते इति निवेदनम्। अथ पादयोर् मूल-मन्त्रेण पुष्प-प्रदानम्, सान्निध्य-याचनं तु - "ॐ ॐ ज्ञानाय हृदयाय नमः" "सन्निधत्स्वेह भगवन्नि"ति भगवन्-मूर्ध्न्य् अर्घ्य-जलं पुष्पेण प्रदाय शेषं निरस्य "ॐ नां बलाय कवचाय हुं" सन्निधत्स्व विग्रहे इति पुष्पेणार्घ्य-जलं मूर्ध्नि प्रदाय शेषं निरस्य "ॐ यं तेजसे नेत्राभ्यां वौषट् "भगवन् यावद् आराधन-परिसमाप्ति-साम्मुख्यं भजस्वे"ति पुनर् अपि पुष्पेणार्घ्य-जलं भगवन्-मूर्ध्नि प्रदाय शेष-निरसन-पर्यन्तम् एवावाहनाङ्गम् अर्घ्य-त्रयम् उच्यते। भगवद्--दक्षिण--वक्षसि "ॐ श्रीं श्रियै नमः" वाम-वक्षसि "ॐ भूं भूम्यै नमः" तत्रैव "ॐ नीं नीलायै नमः" भगवन्--मूर्ध--नासाग्र--हृदय--गुह्य--पाद-प्रदेशेषु पञ्चोपनिषन्-न्यासः। विग्रहे तत्-तत्-स्थाने स्थिति-न्यास-प्रक्रियया प्रणव-सम्पुटित-मूल-मन्त्राक्षर-न्यासः, दक्षिणेतर-हस्तयोः पद्म--गदा--चक्र--शङ्खानां प्रणवादि-नमोन्त-न्यासः, एवं किरीट--श्री-वत्स--कौस्तुभ--वन-मालानां शिरो-वक्षो--दक्षिण-भागोरो-मध्योभय-पार्श्वेषु न्यासः, श्री-पुष्टि--सरस्वती--निद्रा--कान्ति--पृथिवी--गरुडानां तत्-तन्-मन्त्रेण तत्-तत्-स्थानेषु न्यासः, एवं न्यस्तानां गन्धादिभिर् अर्चनं आवाहिनी--स्थापिनी--सन्निधीकरणी--सन्निरोधिनी--सम्मुखीकरणी--अवकुण्ठना--प्रार्थना--योनि-मुद्रा--महा-योनि-मुद्रा--चक्र-मुद्रा--मुसल-मुद्राश् च दर्शयेत्। 

[[213]]

श्री-भू-नीलानां प्रत्येकं तत्-तन्-मन्त्रं चतुर्-आवर्त्य "भगवत्यागच्छागच्छे"ति भगवतो वक्षस्-स्थला तत्-तत्-स्थानेषु पूर्ववद् आवाहयेत्। तत्-तन्-मुद्राः देवीनाम् आवाहनानन्तरम्। "ॐ श्रां ज्ञानाय हृदयाय नमः, "ॐ श्रीं ऐश्वर्याय शिरसे स्वाहा", "ॐ श्रूं शक्त्यै शिखायै वौषट्", "ॐ श्रैं बलाय कवचाय हुम्", "ॐ श्रौं तेज-नेत्राभ्यां वौषट्", "ॐ श्रः वीर्यायास्त्राय फट्" एवं भूम्याः "भां भीम्" इत्यादिना तथैव नीलायाः "नां नीम् इत्यादिना तत्-तत्-स्थानेषु न्यसेत्। 

## भगवद्-आराधन-प्रयोगः

अथ किरीटाय "मकुटाधिपतये नम" इत्यादिभिर् विष्वक्सेन-परिजनान्तं परिकल्प्य चण्डादीन् पूर्वादि-द्वार-पार्श्वेषु प्रागादिषु कुमुदादीन् परिकल्प्य अथ "सर्वेभ्यो भगवत्-पारिषदेभ्यो नम" इति सर्वस्माद् बहिः परिकल्प्य तान् सर्वान् प्रणमेत्। एवं सपरिवारं भगवन्तं ध्यात्वा प्रणम्य मूल-मन्त्रेण स्वात्मानं निवेद्य अनुज्ञाप्य पूजाम् आरभेत। 

> इज्या-कालस् तृतीयो ऽयम् अह्नोंशस् समुपागतः।  
सम्भृताश् चैव सम्भाराः कल्पितान्य् आसनान्य् अपि॥  
स्नानाद्यर्थानि देवेश तवेच्छा वर्तते यदि।  
अवलोकन-दानेन तत् सर्वं सफलं कुरु॥  
तद्-अर्थं सह-देवीभ्यां सानुगैस् सचिवैस् सह।  
मद्-अनुग्रहाय कृपया अत्रागन्तुं त्वम् अर्हसि॥ 

इति प्रार्थ्य - 

> यावद् आद्य्-आसनं मन्त्रासनान्तं पूज्यसे मया।  
तावत् सान्निध्यम् अत्रैव कुरुष्व पुरुषोत्तम॥ 

इत्य् अनुसन्धाय "ॐ त्वद् आराधनाय माम् अनुजानीहि" इत्य् अनुज्ञाप्य "ॐ मन्त्रासनाय नम" इति मन्त्रासनं समर्प्य "मन्त्रासनम् अलङ्कुरुष्वे"ति प्रार्थ्य पादुके प्रदाय तत्रोपविष्टे भगवति उद्धरण्या शुद्ध-जलम् आदाय आसनम् इत्य् आसनार्थं प्रक्षिपेत्। 

[[214]]

उद्धरण्या ऽर्घ्य-जलम् आदाय पाणिभ्यां घ्राण-समम् उद्धृत्य "ॐ भगवन् मत्-पूजां प्रतिग्रह्णीष्व" इति चिन्तयन् भगवन्-मुखे दर्शयित्वा दक्षिण-हस्ते किञ्चिद् दत्त्वा शेषम् अर्घ्य-प्रतिग्रह-पात्रे प्रक्षिपेत्। 

अर्घ्य-प्रतिग्रहार्थं प्रत्य् अर्घ्यं "ॐ भगवन्न् अर्घ्येणार्चयिष्यामि" इति सङ्कल्प्य मूल-मन्त्रेण प्रदाय "भगवन्न् अर्घ्यं क्षमस्वे"ति क्षामयित्वा "भगवन् सन्तुष्ये"ति प्रीणनं कर्तव्यम्। एवम् एव पाद्यादेर् अप्य् आसन-व्यतिरिक्तं कर्तव्यम्। हस्त-शाटिकां प्रदाय पादयोः पुष्पाणि समर्प्य। 

> अकृत्रिम--प्रेम-रस--निर्भरैस् स्व-कराम्बुजैः।  
शुद्धैः स्वभाव-सुभगैः सुख-स्पर्शैस् सुगन्धिभिः॥  
संवाह्यमानम् अनिशं शेष-शेषाशनादिभिः।  
असत्यस्याति नीचस्य भक्ति-हीनस्य दुर्मतेः॥  
ममापि करयोर् अद्य स्वयैव कृपया हरे।  
निधेहि चरण-द्वन्द्वं त्वाम् अस्मि शरणं गतः॥ 

इति प्रार्थ्य पाद्य-जलम् आदाय पादयोः किञ्चित् प्रदाय मनसा पादौ प्रक्षालयन् शेषं पाद्य-प्रतिग्रह-पात्रे प्रक्षिपेत्। 

आचमनीय-पात्राज् जलम् आदाय पूर्ववत् कृत्वा भगवद्-दक्षिण-हस्ते किञ्चित् प्रदाय आचामन्तं भगवन्तं ध्यात्वा शेषं आचमनीय-प्रतिग्रह-पात्रे प्रक्षिपेत्। ततो गन्ध--पुष्प--धूप--दीपाचमनानि [[??]]रजाती मातुलङ्ग-समुदाय-रूप--मुख-वास--ताम्बूलञ् च दत्त्वा प्रणम्य - 

> आत्मात्मीयञ् च यत् किञ्चिद् दुर्भरं दुस्त्यजं मम।  
तत् सर्वं तव विन्यस्तं शुभयोः पादयोर् हरे॥ 

इति निवेद्य स्नानासनम् आनीय "ॐ स्नानासनाय नम" इति समर्प्य। गन्धादिभिर् अभ्यर्च्य "भगवत्-पादुकाभ्यां नम" इति पादुके समर्प्य गन्धादिभिर् अभ्यर्च्य भगवन्तं प्रणम्य स्व-मूर्ध्न्य् अञ्जलिं कृत्वा - 

[[215]]

> स्नान-कालस् त्व् अयं प्राप्तः तवेच्छा वर्तते यदि।  
अभ्यञ्जयित्वा देवेश सु-स्नानं कर्तुम् अर्हसि॥  
स्फुटी-कृतं मया देव इदं स्नानासनं त्वयि।  
स-पाद-पीठं परमं शुभं स्नानासनं महत्॥  
आसादयाशु स्नानार्थं मद्-अनुग्रह-काम्यया॥ 

इति प्रार्थ्य "ॐ भगवन्निमे पादुके" इति पादुके प्रदाय तत्रोपविष्टे अर्घ्य--पाद्याचमन--गन्ध--पुष्पाणि दत्त्वा माल्य--भूषण--वस्त्राणि अस्त्र-मन्त्रेणापनीय[[??]] विष्वक्सेनाय दत्त्वा स्नान-शाटिकोत्तरीय--पाद्याचमन--पाद-पीठ--दन्त-काष्ठ--जिह्वा-निर्लेखन--गण्डूष--मुखारविन्द-प्रक्षालनाचमनादर्श-मुख-वास--ताम्बूल--तैलाभ्यङ्गानि माष-चूर्णेन विग्रह-सम्मर्दन-शिरस्य् उष्णोदक-स्नान--केश-वेष्टनामलक-तोय-प्रदान-कङ्क-प्लोत[[??]]--देह-शोधन--शाटिका-प्रदान--हरिद्रा-लेपन--प्रक्षालन-वस्त्रोत्तरीयोपवीत-पाद्याचमन--गन्ध--पुष्प--धूप--दीपाचमन--नृत्त-गीत-वाद्यादि-सर्व-मङ्गल-संयुक्ताभिषेकानि च दत्त्वा; 

> देव देव सुरास् सिद्धास् तीर्थानि च महर्षयः।  
त्वत् सेवार्थम् इहायाताः स्नानेनैतान् कृतार्थय॥  

सर्व-मङ्गल-स्नानार्थं पुरुष-सूक्तादिभिर् वाद्य--घोष-पूर्वकं सहस्र-धाराभिषेक-प्रदान--नीराजनानि बल-पवित्राभ्यां स्नान--देह-शोधन--प्लोत-वस्त्रोत्तरीयोपवीताचमन--कूर्च-प्रसारणं कुर्यात्। 

> सुस्नातं भवता देव मन्त्र-सम्भाविताम्बुभिः।  
वयं व्यपगत-क्लेशा जातास् स्म विगतांहसः॥ 

इति विज्ञापयेत्। 

[[216]]

> सम्पन्नं देव सद्-वस्त्र--भूषा--स्रक्--चन्दनादिकम्।  
अलङ्कारासनं भद्रम् अधितिष्ठ तृतीयकम्॥ 

इत्य् अनुज्ञाप्य - "ॐ अलङ्कारापनाय नमः" गन्धादिभिर् अभ्यर्च्य "भगवन्न् इमे पादुके" इत्य् अर्चिते पादुके दत्त्वा तत्रोपविष्टे भगवति पूर्ववत् स्नानीय-वर्जम् अर्घ्य-पाद्याचमनानि परिकल्प्य अर्घ्य--पाद्याचमन--गन्धपुष्पाणि भगवते दत्त्वा गन्ध-सम्मर्दनं कृत्वा वस्त्र-भूषणोपवीतोत्तरीयाचमनानि दत्त्वा, अथ सर्व-परिवाराणां स्नान-वस्त्र--भूषणान्तं कृत्वा ततो भगवन्तं गन्ध--पुष्प-माल्यालङ्काराञ्जनोर्ध्व-पुण्ड्रादर्श-धूप-दीपाचमन-ध्वज--छत्र--चामर--वाहन--शङ्ख--चक्र--मृदङ्ग--काहल--भेर्यादि-सकल-वाद्य-नृत्त-गीतादिभिर् अभ्यर्च्य मन्त्रेण पुष्पं प्रदाय प्रत्येकं पुष्पं प्रदाय द्वादशाक्षरेण विष्णु-गायत्र्या पञ्चोपनिषदैः पुरुष-सूक्त ऋग्भिश् च प्रत्येकं पुष्पं प्रदाय अन्यैश् च भगवन्-मन्त्रैः; शक्तश् चेत् पुष्पं प्रदाय देव्यादि-पारिषदां तं तत्-तन्-मन्त्रेण पुष्पं प्रदाय ततस् सर्व-परिवारान् गन्धादिभिर् अभ्यर्च्य प्रणम्य प्रतिदिशं प्रदक्षिण-प्रणाम-पूर्वकं पुष्पं दत्त्वा भगवते पुष्पाञ्जलिं दद्यात्। प्रथमे प्रदक्षिणे "जितन्त" इति मन्त्रस्थैश् चतुर्भिः पादैः प्रतिदिशं प्रदक्षिण-प्रणाम-पूर्वकं पुष्पं दत्त्वा द्वितीये प्रदक्षिणे 

> जितं ते पुण्डरीकाक्ष वासुदेवामितद्युते।  
रागादि-दोष-निर्मुक्त-समग्र-गुण-मूर्तये॥ 
नाथ ज्ञान-बलोत्कृष्ट नमस्ते विश्व-भावन।  
सङ्कर्षण विशालाक्ष सर्वज्ञ परमेश्वर॥  
देव ऐश्वर्य-वीर्यात्मन् प्रद्युम्न जगतां पते।  
नमस्ते ऽस्तु हृषीकेश जगन्-मूर्ते जगन्-मय॥  
स्थित्य्-उत्पत्ति-लय-त्राण हेतवे शक्ति-तेजसे।  
जयी निरुद्ध भगवन् महा-पुरुष पूर्वज॥ 

इति प्रणामादि कृत्वा पुरतः प्रणम्य श्रुति-सुखैः स्तोत्रैः स्तुत्वा - स्वात्मानम् आत्मीयम् इति नित्य किङ्करतया[[??]] निवेद्य तथैव ध्यात्वा यथा-शक्ति मूल-मन्त्रं जपित्वा। 

[[217]]

भोगापवर्ग-फलदान् भुंक्ष्व भोगान् जगद्-गुरो।  
सताम् अप्य् असतां तेषाम् अस्तु ते परिपूर्णता॥ 

इति सर्व-भोग-पूरणीं मात्रां दत्त्वा मुख-वास-ताम्बूले प्रदाय॥ 

> ऐश्वर्येणोपचारेण विविधेन विशेषतः।  
भोग-योगेन भगवान् प्रियतां मे वर-प्रद

इति विज्ञाप्य 

> प्राप्तं तु प्रापणे काले भवता नीत एष ते॥  
मृष्ट-मेध्य-स्थिरान्नानि भक्ष्य-भोज्यान्य् अनेकशः।  
सम्पन्नानि जगन्-नाथ भोज्यासनम् उपाश्रय॥ 

इति विज्ञप्य "ॐ भोज्यासनाय नमः" गन्धादिभिर् अभ्यर्च्य "ॐ भगवन्न् इमे पादुके" इति गन्धाद्यर्चिते दत्त्वा अर्घ्य--पाद्याचमन--गन्ध--पुष्पाणि दत्त्वा कर्पूरादि-वासितम् अर्हण-जलं दत्त्वा गुडं माक्षिकं सर्पिर् दधि क्षीरञ् चेति पात्रे निक्षिप्य शोषणादिभिर् विशोध्यार्घ्य-जलेन प्रोक्ष्यास्त्रेण रक्षां कृत्वा सुरभि-मुद्रां प्रदर्श्य मधु-पर्कम् अवनत-शिरा हृष्ट-मना[[??]] दत्त्वा शीतलोदकं तर्पणम् आचमनञ् च दद्यात्। 

> मधु-पर्काख्य-योगेन यन् मया कल्पितं प्रभो।  
यद् यन् न्यूनातिरिक्तं तत् क्षम्यतां प्रीतये प्रभो॥  

यत् किञ्चिद् द्रव्यं भगवते दीयते तत्-सर्वं शोषणादिभिर् विशोध्यार्घ्य-जलेन प्रोक्ष्यास्त्र-मन्त्रेण रक्षां कृत्वा सुरभि-मुद्रां प्रदर्श्य दद्यात्। ततश् च गां सुवर्ण-रत्नादिकं च यथा-शक्ति दद्यात्। ततः सुसंस्कृतान्नम् आज्याढ्यं दधि-क्षीर-मधूनि च फल-मूल-व्यञ्जनानि मोदकांश् चान्यानि शास्त्राविरुद्धानि आत्मनश् चेष्टानि सम्भृत्य शोषणादि कृत्वा ऽर्घ्येण प्रोक्ष्यास्त्र-मन्त्रेण रक्षां कृत्वा सुरभि-मुद्रां प्रदर्श्य परिषिच्यार्हणं दत्त्वा 

[[218]]

> प्रभूतम् अथ नैवेद्यं भक्ष्य-भोज्यान्य् अनेकशः।  
मधुराद्या रसास् सर्वे शाकाद्या बहु-मूलकाः॥  
मोदकानि विचित्राणि चापूसव्यञ्जनानि[[??]] च। 
असत्यम् अशुचिं नीचम् अपराधैक-भाजनम्॥  
अल्प-शक्तिम् अचैतन्यम् अनर्हं तत्-क्रियास्व् अपि।  
माम् अनादृत्य दुर्बुद्धिं स्वीयया कृपया विभो॥  
अति प्रभूतम् अत्यन्त-भक्ति-स्नेहोपपादितम्।  
शुद्धं सर्व-गुणोपेतं सर्व-दोष--विवर्जितम्॥  
स्वानुरूपं विशेषेण स्व-देव्योस् सदृशं गुणैः।  
त्वम् एवेदं हविः प्रीत्या स्वीकुरुष्व सुरेश्वर॥

इति प्रार्थ्य पुष्पार्ध्यं हविषि विन्यस्य सव्य-हस्त-स्पृष्टेन कुञ्चिताग्रेण दक्षिणेन पाणिना अन्न-सूक्तम् उच्चरन् मूल-मन्त्रेण हविर् निवेद्य पयः प्रभृत्य् अनुपान-शीतलोदकार्हणाचमनानि माष-चूर्णेन हस्त-प्रक्षालन--गण्डूष--मुख-प्रक्षालन--हस्त-प्रक्षालन--चन्दन--मुख-वास-ताम्बूलादीनि दत्त्वा प्रणम्य 

> अनेनान्नेन यागेन सम्यग् आराधितेन च।  
पद्म-नाभो ऽरविन्दाक्षः प्रीतिम् अभ्येतु मे ऽच्युत॥  

इति विज्ञाप्य। 

पुनर् मन्त्रासनं कूर्चेन मार्जयित्वा "ॐ मन्त्रासनाय नम" इति गन्धादिभिर् अभ्यर्च्यन् "भगवन्न् इमे पादुके" इत्य् अर्चिते पादुके दत्त्वा द्विः प्रदक्षिणी-कृत्य द्विर् दण्डवत् प्रणम्य।

"ॐ पर्यङ्कासनाय नम" इति गन्धादिभिर् अभ्यर्च्यन् पादुके चाभ्यर्च्य "ॐ भगवन् पर्यङ्कासनम् आसादय भगवन् इमे पादुके" इति विज्ञाप्य तत्रोपविष्टे अर्घ्य-पाद्याचमनानि दत्त्वा सर्व-माल्यानि भूषणानि वासश् च विष्वक्सेनाय दत्त्वा सुख-शयनोचितं सुख-स्पर्शं वासस् तद्-उचित-भूषणानि उपवीतम् आचमनञ् च दत्त्वा गन्ध--पुष्प--धूप--दीपाचमन--मुख-वास-ताम्बूलादिभिर् अभ्यर्च्य श्रुति-सुखैस् स्तोत्रैः स्तुत्वा भगवान् एव स्व-नियाम्य स्व-रूप--स्थिति--प्रवृत्ति--स्व-शेषतैक-रसेनानेनात्मना स्वकीयैश् च देहेन्द्रियान्तः करणैः स्वकीय-कल्याणतम-द्रव्यमयानौपचारिक-सांस्पर्शिकाभ्यवहारिकादि-समस्त-भोगान् अतिप्रभूतान् अतिप्रियतमान् अतिसमग्रान् अत्यन्त-भक्ति-कृतान् अखिल-परिजन-परिच्छदान्विताय स्वस्मै स्व-प्रीतये स्वयम् एव प्रतिपादितवान् इत्य् अनुसन्धाय "भगवन् विष्वक्सेनार्चनाय माम् अनुजानीहि" इत्य् अनुज्ञाप्य भगवन् निवेदिताद् धविषो विष्वक्सेनाय किञ्चिद् उद्धृत्य निधाय अन्यत् सर्वम् अनन्ताय गरुत्मते स्वाचार्य-प्रमुखेभ्यो वैष्णवेभ्यश् च प्रदाय भगवद्-याग-शिष्टैर् जलादिभिर् विष्वक्सेनम् अभ्यर्च्य पूर्वोद्धृतं हविश् च दत्वा तद्-अर्चनं परिसमाप्य भगवन्तं 

[[219]]

> मनो--बुद्ध्य्-अभिमानेन सह न्यस्य धरा-तले।  
कूर्मवच् चतुरः पादान् शिरस् तत्रैव पञ्चमम्॥  

इत्य् उक्ताष्टाङ्गेन द्विः प्रणम्य पूर्ववच् छरणम् उपगच्छेत्।  

अथार्घ्यं दत्वा "ॐ भगवन् मन्त्र-मूर्ते स्व-पदम् आसादय क्षमस्व क्षमस्व नमो नम" इति स्व-हृदय उद्वास्य विष्वक्सेन-निवेदितम् अन्नं तत्-परिवारेभ्यो दत्वा जले-प्रक्षिपेद् अथवा तद्-गणानुचरो भूत्वा स्वयम् एव भुञ्जीत, विष्वक्सेनस्याचार्य-परम्परा भूमित्वाद् आचार्य-प्रसादत्वेन स्वीकार्यम्।

> उपचारापदेशेन स्वयैव विहितान् विभो।  
अपचारान् अशेषेण क्षमस्व पुरुषोत्तम॥  
अज्ञानाद् अथवा ज्ञानाद् अशुभं यत् कृतं मया।  
क्षन्तुम् अर्हसि तत् सर्वं दास्येन च गृहाण माम्॥  
ज्ञानतो ऽज्ञानतो वापि यथोक्तं न कृतं मया।  
तत् सर्वं पूर्णम् एवास्तु तृप्तो भवतु सर्वदा॥  
ओम् अच्युत जगन्-नाथ मन्त्र-मूर्ते जनार्दन।  
रक्ष मां पुण्डरीकाक्ष क्षमस्वाद्य प्रसीद मे॥  
पन्नगाधीश पर्यङ्के रमा-हस्तोपधानके।  
सुखं शेष्व जगन्-नाथ सुदर्शन सुरक्षित॥  

इत्य् अनुसन्धाय तीर्थं स्वीकृत्य - 

> शङ्ख--चक्र--गदा-मुख्याः दिव्यायुध-गणास् सदा।  
श्रीश रक्षा-विधानाय शक्त्या जाग्रत जाग्रत॥ 

इति कवाटं बध्वा अस्त्रेण दिग्-बन्धनं कृत्वा "हग्ं सश्शुचिषद्वसुरन्तरिक्षसद्" इति मन्त्रेण आदित्यम् अवलोक्य तीर्थं प्रसादञ् च योग्येभ्यो दत्वा वह्नि-सन्तर्पणादिकं कृत्वा अनुयागञ् च कुर्यात्।

[[220]]

## भगवद्-आराधनोपयुक्त-प्रमाणोपन्यासः

अत्र श्री-पाञ्च-रात्रे --

> सिद्धार्थम् अक्षतं चैव कुशाग्रं तिलम् एव च।  
एला-गन्धं फलं पुष्पम् अर्घ्य-द्रव्याणि निक्षिपेत्॥  
पाद्ये दूर्वां विष्णु-पर्णीं श्यामाकं पद्मम् एव च।  
एला-लवङ्ग-तक्कोल-जातीर् आचमनीयके॥  
कोष्ठ-मौञ्जी-हरिद्रे द्वे मुरा-शैलेय-चम्पकान्।  
वचाखर्जूर-लामज्जान् स्नानीये ह्य् औषधीः क्षिपेत्॥

तत्रैव - 

> अर्घ्यं शिरसि विन्यस्य पाद्यं पाद-तले न्यसेत्।  
हस्ते चाचमनञ् चैव गन्धं कायानुलेपनम्॥  
पुष्पं मूर्ध्नि तु विन्यस्य भोज्यं हस्त-तले न्यसेत्।  
दीपन् तु नेत्रयोर् दद्याद् धूपं नासान्तरे न्यसेत्॥  
अन्यथा विपरीतश् चेत् कुल-क्षय-करं भवेत्।  
दीपन् तु सात्विकं ज्ञेयं तामसं धूपम् आसुरम्॥  
दद्यान् मुमुक्षुर् धूपादि-वर्धन्ते ब्राह्मणा नृपाः।  
स्वरे फले च धूपादि-वर्धन्ते वैश्य-शूद्रकाः॥  
दीपं प्रथमतो दद्यात् पश्चाद् धूपं समाचरेत्।  
वाम-नासा-पुटे धूपं दीपम् अक्षिणि दक्षिणे॥  

रत्नाकरे --

> अर्घ्यम् आचमनञ् चैव हविस् ताम्बूलम् एव च।  
दक्षिणे देव-देवस्य हस्ते दद्याद् विचक्षणः॥  

सङ्ग्रहे -- 

> उद्घाटने कवाटस्य प्रस्तुते पूजने तथा।  
आवाहने ऽर्घ्ये स्नपने पुष्पे धूपे च दित्सिते॥  
नीराजने यवनिका-समुद्धारे निवेदने।  
होमे भूत-बलौ कर्मण्य् उद्वाहे चालनं मणेः॥  
उत्सादनं पिशाचादेः प्रीणनञ् च हरेः परम्।  
सन्निधानम् अमर्त्यानां घण्टायाश् चालने भवेत्॥  
असंस्कृतायाश् चलने ग्रामादेश् चलनं भवेत्।  
निष्फला चापि पूजा स्यात् परस्य परमात्मनः॥ 

असंस्कृता - अप्रतिष्ठिता, वङ्गीश्वरः -- 

> घण्टा-नाद-सनाथौ द्वौ धूप-दीपौ निवेदयेत्।  
तन्-नाद-संयुताव् एतौ दुष्ट-सत्व-निबर्हणौ॥  
भगवत्-प्रीति-जनकौ शृण्वतां पाप-नाशनौ॥  


भट्टाचार्याः --

> अर्घ्य-धूप-प्रदीपेषु घण्टां भोज्ये निनादयेत्॥  

[[221]]

शाण्डिल्यः --

> न शब्दयन् पात्र-सङ्घम् अम्बुना नार्द्रयन् महीम्।  
नाहङ्कारं न जल्पं च शुद्ध-मौनी भवेद् वशी॥  
इज्या मध्ये तथा होमे यागे च जप-कर्मणि।  
आगतं पञ्च-कालज्ञं सम्पूज्यैवार्चयेत् परम्॥  

नारायण-संहितायाम् --

> मद्-भक्तान् शठ-कोपादीन् पूजयेद् वैष्णवोत्तमः।  
मन्त्र-रत्न-विधानेन उपचारैश् च सर्वशः॥  
मत्-सान्निध्यं सदा तत्र मम प्रीति-करं शुभम्।  
मयि पूजाधिकं विद्धि मत्-सायुज्यम् आवाप्नुयात्॥  

विष्णु-तत्त्वे -- 

> शठारि--पर-कालादि-भक्तान् सम्पूजयेद् द्विजः।[[??]]  
वैष्णवांश् च विशेषेण मन्त्र-रत्न-विधानतः॥  

शाण्डील्य-संहितायाम् --

> शठ-कोपादि-भक्तानां पूजां कुर्याद् विशेषतः।  
पुरुष-सूक्तेन मार्गेण श्री-मद्-अष्टाक्षरेण वा॥  
मन्त्र-द्वयेन वा कुर्यान् मूर्ति-मन्त्रेण वा द्विजः॥  

वराह-संहितायाम् --

> मद्-भक्त शठ-कोपादि-भक्तानां पूजने सदा।  
मम पूजा-शताधिक्यं सर्वथा नात्र संशयः॥  
सहस्र-वार्षिकी पूजा विष्णोर् भगवतो हरेः।  
सकृद्-भागवतार्चायाः कोटि-भागेन नोसमा[[??]]॥  
शठारि-पर-कालादि भक्तानान् तु विशेषतः।  
मूर्ति-प्रतिकृतिं कुर्याल् लोह-शैल-मृद्-आदिषु॥  
तत्-तद्-वर्णाकृतिं कृत्वा हस्त-मुद्रासनानि च।  
पूर्वोक्तेन विधानेन प्रतिष्ठा प्रोक्षणादिकम्॥  
कृत्वा सम्पूजयेन् नित्यं त्रि-कालं वैष्णवोत्तमः॥

[[222]]

अत्र शठारि-पर-कालादि-भक्तानां घण्टा-मूलादीनाञ् च प्रतिष्ठा प्रोक्षणादिवत् कर्तव्यम्। स च शठकोपस् साक्षाद् भगवान् एव, तथा ब्राह्मे पुराणे कुरुका-माहात्म्ये प्रथमे ऽध्याये ब्रह्माणं प्रति श्री-भगवान् --

> द्वितीये तु परार्धे तु दिनेत्व् आद्ये तु सप्तमे।  
मन्वन्तरे वर्तमाने आष्टाविंशे चतुर्-युगे॥  
कलेर् आदौ जन्म-योगी शठ-कोप इति श्रुतिः।  
मद्-भक्तो ऽहं भविष्यामि नेतुं द्राविडतां श्रुतिम्॥  
ततः क्षेत्रे जन्म-भाजा शठ-कोपेन योगिना।  
मुक्तिं भुवि जनास् सर्वे गमिष्यन्ति कलाव् अपि॥  

ब्रह्माण्ड-पुराणे उत्तर-भागे अशीतितमे ऽध्याये मार्कण्डेयार्जुन-तीर्थ-यात्रायां ताम्र-पर्णि-माहात्म्ये --

> तस्मिन् क्षेत्रे महा-पुण्ये विष्णोस् सान्निध्य-निर्मले।  
क्रूरे कलि-युगे प्राप्ते नास्तिके कलुषीकृते॥  
विष्णोर् अंशांश-सम्भूतो वेद-वेदार्थ-तत्त्ववित्।  
स्तोत्रं वेद-मयं कर्तुं तत्र द्राविड-भाषया॥  
जनिष्यति सतां श्रेष्ठा लोकानां हित-काम्यया।  
न पुमान् सर्व-शास्त्रज्ञो ह्य् अनन्तं वेदम् अव्ययम्॥  
सर्वाधिकारं धर्मात्मा कीर्तयिष्यति वै मुनिः।  
क्रूरे कलि-युगे प्राप्ते विष्णोः कीर्तनम् एव हि॥  
कथितं सर्व-शास्त्रज्ञैर् मुनिभिर् वेद-पारगैः।  
तस्मात् स पुरुष श्रेष्ठो भक्तानाम् अमृतोपमम्॥  
स्त्री-युगत्वाच् च विप्रेन्द्रा विष्णुर् अव्यक्त-मूर्तिमान्।  
कलेर् दोषाभितप्तानां प्रजानां पालनाय वै॥  
धारयिष्यति तद्-रूपं कृपया पुरुषोत्तमः।  
प्रयास्यति पुनस् सो ऽपि सायुज्यं परमात्मनः॥  
अध्येतव्यं द्विज-श्रेष्ठैर् वेद-रूपम् इदं कृतम्।  
स्त्रीभिश् शूद्रादिभिश् चैव तेषां मुक्तिः करे स्थिता॥  

इति।

[[223]]

विष्णु-रहस्ये -- 

> विष्वक्सेनस्य तुर्यांशं दत्वा ऽम्भसि विनिक्षिपेत्॥

तथा वङ्गीश्वरः --

> भुक्तोज्झितैश् च देवेन गन्ध-पुष्पाम्बरादिभिः।  
अर्चयेत् स-परिवारं स्व-मन्त्रेण चमू-पतिम्॥  
तेन भुक्तोज्झितं सर्वं हविस्-स्रक्-चन्दनादिकम्।  
देव-भुक्तोज्झिता चापि पवित्रं पाप-नाशनम्॥  
न कस्मैचित् प्रयच्छेत् तद्-अपात्राय विशेषतः।  
अपात्रे ददतं मूढं तद्-भूतानि शपन्ति हि॥  
ततस् तद्-भूत-तृप्त्य्-अर्थं विशुद्धे ऽम्भसि निक्षिपेत्।  
तद्-गणानुदरो भूत्वा भुञ्जीत स्वयम् अप्य् अदः॥  
तद्-आश्रितानां भूतानां पाताल-तल-वासिनाम्।  
स्वेन भुक्तोझ्झितं[[??]] सर्वं दत्तं तेन महात्मना॥  

सङ्ग्रहे -- 

> साल-ग्राम-शिला--शङ्खं चक्रञ् च तुलसी-दलम्।  
पुरुष-सूक्तादयो मन्त्राः पञ्चभिस् तीर्थ उच्यते॥  

शाण्डिल्यः -- 

> अन्नम् अम्बूनि वस्त्राणि पात्राणि स्रक्-फलादिकम्।  
इष्ट-मिष्टावशिष्टं वा प्रदद्यात् पञ्च-कालिने॥  
सर्व-पाप-प्रशमनं सर्व-दुःख-निवारणम्।  
भगवद्-भुक्तम् अन्नाद्यम् अयोग्येभ्यो न योजयेत्॥  
अयोग्य-योजनाद् एव योग्ये चाप्य् अवियोजनात्।  
भगवद्-भक्ति-युक्तोपि प्रायश्चित्ती भवेन् नरः॥  

ईश्वर-संहितायाम् --

> रक्षणीयम् अभक्तेभ्यस् तद्-अन्नं विष्णु-याजकैः।  
प्रायश्चित्ती भवेद् दाता अपात्रे प्रतिपादनात्॥  

वङ्गीश्वरः --

>  नैव देयम् अपात्रेभ्यः कदाचिद् अपि किञ्चन।  
प्रायश्चित्ती भवेद् दाता अपात्रे प्रतिपादनात्॥  
भगवन्-मन्त्र-दृक्-पूतम् अपात्रेभ्यो ददाति यः।  
सिद्धो ऽपि याति पातित्यम् आरुरुक्षुस् तु किं पुनः॥  
दाता प्रतिगृहीता च नरकं व्रजतो ध्रुवम्॥  

[[224]]

शाण्डिल्यः --

>  ब्राह्मणं क्षत्रियं वैश्यं शूद्रं स्त्रियम् अथेतरम्।  
पूजयेत् तान् यथा योग्यं भगवद्-भक्ति-भावितान्॥  
अकृत्रिमा भगवति प्रीतिर् यस्मिन् प्रदृश्यते।  
भक्तेषु वाच्य एवायं बाह्य-लिङ्ग-धरो ऽपि वा॥  
वैष्णवो ऽहं प्रदेहीति याचितो येन केन वा।  
नावमन्येत तं विद्वान् तर्पयेद् अन्यथापि च॥  
अविज्ञाता अनर्हाश् च मान्या ये गृहमेधिनः।  
देवानिवेदितैर् द्रव्यैस् तर्पयेत् तदसन्निधौ॥  
भुक्तं भगवता यद् यद् भुक्त-शेषम् अथापि वा।  
हुत-शेषं तथोच्छिष्टं भक्ति-हीने न योजयेत्॥  
अवश्यं भोजनीयानाम् अभागवत-वेदिनाम्। 
लौकिकाग्निषु पक्वेन कार्यम् अन्नेन तर्पणम्॥

सच्-चरित्र-रक्षायाम् --

> नैव भोक्तव्यम् अन्नाद्यम् अवैष्णव-निवेदितम्।  
नावैष्णवाय दातव्यं स्वयं विष्णोर् निवेदितम्॥  

शाण्डिल्यः --

> प्रापणं भगवद्-भुक्तं लब्ध्वा भागवतेन तत्।  
पुनर् इष्ट्वैव भोक्तव्यं दानं तस्य न चेष्यते॥  


इदं मानसिकाभिप्रायम्; तथा तेनैवोक्तम् - 


> मूर्त्य्-अन्तरेण सम्भुक्तम् अयत्नेन समागतम्।  
स्व-मन्त्र-मूर्त्यै सञ्चिन्त्य मनसा तत्-समर्पयेद्॥ 

इति। किञ्च - 

> अनर्पितं स्व-भगवते स्वाराध्याय स्व-मन्त्रतः।  
यद् भुक्त्वा कुरुते कर्म तद् द्रव्यं यस्य तस्य तत्॥  
कर्मण मनसा वाचा यथा-कालं यथा-बलम्।  
स्वाराध्याय निवेद्यैव सर्वं भुञ्जीत बुद्धिमान्॥

इति च। स एव -

> त्रि-सन्ध्यं कारयेद्द बालान् प्रणामं देव-पादयोः।  
पुत्रः प्रेष्यस् तथा शिष्य इत्य् एवञ् च निवेदयेत्॥  

एवं सहस्रोपचारैर् भगवद्-आराधनं कर्तुम् अशक्तस्य सङ्क्षेपेणापि भगवद्-आराधनम् उच्यते, अत्र नारदः -- 

> वेदे तु पौरुषं सूक्तम् अर्चितं गुह्यम् उत्तमम्।  
अनुष्टुभस्य सूक्तस्य छन्दस्यो[[??]]धि देवता॥  
पुरुषो यो जगद्-बीजम् ऋषिर् नारायणः स्मृतः।

[[225]]

अत्र विशेषः - 

> श्रीमत्-पुरुष-सूक्तस्य श्रीमन्-नारायणो ऋषिः।  
छन्दो--ऽनुष्टुप्--पञ्च-दशर्चां तिसृणां त्रिष्टुब् अन्ततः॥  
नारायणो ऽस्य भगवान् परमात्मा तु देवता॥  

भगवच्-छास्त्रे प्रत्य् ऋचम् ऋषि-भेद उक्तः -- 

> बृहस्पतिर् मनुर् दक्ष शौनको ऽत्रिश् च मुद्गलः।  
शातातपो वसिष्ठश् च याज्ञवल्क्यश् च नारदः॥  
गौतमाथ भरद्वाजश् शुक-गर्गोशनाङ्गिराः।  
व्यासः पराशरश् चैव ऋषयो ऽष्टादश-स्मृताः॥  
मत्स्यः कूर्मो वराहाश् च नारसिंहो ऽथ वामनः।  
रामो रामश् च रामश् च कृष्णः कल्कीति ते दश॥ 
श्री-वल्लभो हरिश् शौरिर् अच्युतो धरणी-धरः।  
जनार्दनो हृषीकेशो माधवश् च तथैव च॥  
देवा अष्टादश प्रोक्ता न्यासं वश्ये यथा-क्रमम्॥  

नारदः --

> प्रथमां विन्यसेद् वामे द्वितीयां दक्षिणे करे।  
तृतीयां वाम-पादे तु चतुर्थीं दक्षिणे पदे॥  
पञ्चमीं वाम-जङ्घायां दक्षिणस्यां तथोत्तराम्।  
सप्तमीं वाम-कट्यां तु दक्षिणस्यां तथा ऽष्टमीम्॥  
नवमीं नाभि-देशे तु दशमीं हृदि विन्यसेत्।  
एकादशीं कण्ठ-देशे द्वादशीं वाम-बाहुके॥  
त्रयोदशीं दक्षिणे तु तथा ऽऽस्ये तु चतुर्दशीम्।  
अक्ष्णोः पञ्चदशीं न्यस्य न्यसेन् मूर्धनि षोडशीम्॥ 

इति। अत्र सङ्ग्रहे - "सहस्र-शीर्षे"त्य् आवाहनम्, "पुरुष एवेदम्" इत्य् आसनम्, "एतावान् अस्ये"ति पाद्यम्, "त्रि-पादोर्ध्व" इत्य् अर्घ्यम्, "तस्माद् विराड्" इत्य् आचमनीयम्, "तत्-पुरुषेणे"ति मधु-पर्कम्, "सप्तास्यासन्" इति स्नानम्, "तं यज्ञम्" इति वस्त्रम्, "तस्माद् यज्ञात् सर्व-हुत" इति यज्ञोपवीतम्, "तस्माद् यज्ञाद्" इति गन्धम्, "तस्मादश्वा" इति पुष्पम्, "यत् पुरुषम्" इति धूपम्, "ब्राह्मणोऽस्ये"ति दीपम्, "चन्द्रमा" इति नैवैद्यम्, "नाभ्या आसीद्" इति ताम्बूलम्, "वेदाहम्" इति पुष्पाञ्जलिः, "धाता पुरस्ताद्" इति प्रदक्षिणम्, "यज्ञेन यज्ञम्" इत्य् उद्वासनम्। 

[[226]]

नारदः -- 

> स्नान-वस्त्रोपवितेषु चरौदाचमनीयकम्।  
पुनश् षोडशभिर् मन्त्रैर् दद्यात् पुष्पाणि षोडश॥  
तच् च सर्वं जपेद् भूयः पौरुषं सूक्तम् उत्तमम्।  
ततः प्रदक्षिणं कृत्वा नारायणम् अनामयम्॥  
शङ्ख--चक्र--गदा-पाणिं नत्वा विष्णुं समापयेत्। 
षण्-मासात् सिद्धिम् आप्नोति ह्य् एनम् एव समर्चयन्॥  

इति। एवम् अपि कर्तुम् अशक्तः "तद्-विष्णोर्" इति मन्त्रेण वा षोडशोपचारान् कुर्यात्। तथा व्यासः -- 

> निष्पीड्य स्नान-वस्त्रम् वै द्विराचम्यार्चयेद् धरिम्।  
स विष्ण्व् आरधानात् पुण्यं विद्यते कर्म वैदिकम्॥  
तस्माद् अनादि-मध्यान्तं नित्यम् आराधयेद् धरिम्।  
तद्-विष्णोर् इति मन्त्रेण सूक्तेन पुरुषेण वा॥  
नैताभ्यां सदृशो मन्त्रो वेदेषूक्तश् चतुर्ष्व् अपि॥ 

इति। पूजानन्तरं योग-याज्ञवल्क्यः --

> एवं सम्पूज्य देवेशं क्षणं ध्यात्वा निरञ्जनम्।  
ततो ऽवलोकयेद् अर्कं हग्ं सश् शुचिषदित्य् ऋचा॥  
स याति ब्रह्मण-स्थानं स्नात्वेक्षेतानया तु यः॥

## संविभाग-विधिः

अथ संविभाग उच्यते; दक्षः -- 

> पञ्चमे तु तथा भागे संविभागो यथार्हतः।  
पितृ-देव-मनुष्याणां कीटानाञ् चोपदिश्यते॥  

दर्पणे --

> प्रक्रम्य पर्वण्य् अथ वैश्व-देवं  
कुर्याद् ग्रहस्थो ह्य् अनिशं दिवा वा।  
शुद्ध्य्-अर्थम् अन्नस्य तथा ऽऽत्मनश्  
च नाश्नन् प्रवासे तु फलादिभिर् वा॥  
औपासने वा पचने ऽथवा ऽग्नौ  
घृताक्तम् अन्नं जुहुयात् करेण।  
स्वकीय-शाखोदित-मन्त्र-सङ्घैर्  
बलिञ् च हुत्वा ऽथ विहायसाञ् च॥  

व्यासः --

> सायं प्रातर् वैश्व-देवः कर्तव्यो बलि-कर्म च।  
अनश्नाता ऽपि कर्तव्यम् अन्यथा किल्बिषी भवेत्॥  

नृ-सिंह-पुराणे -- 

> वैश्व-देवेन ये हीना आतिथ्येन बहिष्कृताः।  
सर्वे ते वृषला ज्ञेयाः प्राप्त-वेदा अपि द्विजाः॥ 

[[227]]

व्यासः -- 

> पञ्च सूना गृहस्थस्य वर्तन्ते ऽहर् अहस् सदा।  
खण्डनी पेषणी चुल्ली उद-कुम्भ उपस्करः॥  
एताभिर् वाहयेद् विप्रो बध्यते वै मुहुर् मुहुः।  
एतासां पावनार्थन् तु पञ्च-यज्ञाः प्रकीर्तिताः॥  

खण्डनी - क्रकचोलूखलादि, पेषणी - दृषदादि, चुल्ली - पाक-स्थानं, उद-कुम्भः - उदधानं, उपस्करः - शूर्पादि, एवं पावनार्थत्व-मात्रं न भवति, किन्त्व् अकरणे प्रत्यवाय-स्मृतेः; आश्वमेधिके -- 

> पञ्च-यज्ञान् परित्यज्य यो भुङ्क्ते हि द्विजाधमः।  
स भवेद् विड्-वराहश् च श्वान-योनिषु जायते॥  

व्यासः -- 

> पयो-मूल-फलैर् वा ऽपि पञ्च-यज्ञान् समाचरेत्।  
अकृत्वा पञ्च-यज्ञांस् तु भुक्त्वा चान्द्रायणं चरेत्॥  

पाद्मे उत्तर-खण्डे -- 

> श्रुति-स्मृत्य्-उदितं कर्म नाचरेद् यदि वैष्णवः।  
स पाषण्डत्वम् आपन्नो रौरवे नरके वसेत्॥  

व्यासः -- 

> अकृत्वा वैश्व-देवन् तु यो भुङ्क्ते ऽनापदि द्विजः।  
स मूढो नरकं याति काल-सूत्रम् अवाक्-शिराः॥

रत्नाकरे --

> सायं प्रातश् च कुर्वीत वैश्व-देवं यथा-विधि।  
महतः पञ्च-यज्ञांस् तु दिवैवेत्य् आह गौतमः॥

व्यासः --

> नैवेद्यार्थं पृथग् भाण्डे पत्नी स्नात्वा पचेद् गृहे।   
वैश्व-देवार्थम् अन्यस्मिन् व्यञ्जनानि पृथक् पृथक्॥  
एकस्मिन् वा पचेद् भाण्डे पूर्वं विष्णु-निवेदनम्।  
वैश्व-देवम् ततश् शिष्टाद् व्यासस्य वचनं यथा॥  

इदं वैश्व-देवं कर्म व्यजनाकारम् एवाग्नि-समीपे शिष्टैर् अनुष्ठीयते॥  

कात्यायनः -- 

> पक्वाभावे प्रवासे तु तण्डुलान् ओषधीं तु वा।  
पयो--दधि--घृतं वा ऽपि कन्द--मूल--फलानि वा॥  

जुहुयाद् इति शेषः। रत्नाकरे --  

> अलाभे येन केनापि फल-शाकोदकादिभिः।  
अथवा मन्त्रतः कुर्याद् भवेन्नावैश्वदेविकः[[??]] ॥

[[228]]

अनेनैवाभिप्रायेण शाण्डिल्यः -- 

> लवणं चोदकं हित्वा कर्मण्यं यद् उदाहृतम्।  
तत्-सर्वं जुहुयाद् अग्नौ तिल--पुष्प--फलादिकम्॥  
आवाह्यग्नौ जगन्-नाथं मनसा ऽभ्यर्च्य शक्तितः।  
जुहुयात् काष्ठ--पुष्पान्न--घृत--क्षीर--तिलादिकम्॥


तथा ऽऽपस्तम्बः - "देवेभ्यस् स्वाहा-कार आकाष्ठाद्" इति। अत्र नियमम् आह कात्यायनः -- 

> पयो-दधि-घृतैः कुर्याद् वैश्व-देवं स्रुवेण तु।  
हस्तेनान्नादिभिः कुर्याद् अद्भिर् अञ्जलिना जले॥  

अनेन क्षार-लवणोदक-व्यतिरिक्तं सर्वं वैश्व-देव-कर्मण्य् अग्नाव् एव जुहुयात्, जलं तु जल एव, क्षार-लवण-मिश्रं तु उत्तरोष्ण-भस्म-नीति-व्यवस्था। तथा बोधायनः -- 

> अङ्गारान् भस्म-मिश्रांस् तु निरस्योत्तरतः पृथक्।  
जुहुयाद् वैश्व-देवं तु यदि क्षारादि-मिश्रितम्॥  

यमः -- 

> स्नातको ब्रह्म-चारी च पृथक्-पाकी भवेद् यदि।  
वैश्व-देवं प्रकुर्वीत स्त्री-बालौ कारयेद् यथा॥  
ब्रह्म-चारी गृहीवा ऽपि विधुरो विधवा अपि।  
होमाग्र--दान-रहिता न भोक्तव्यं कदाचन॥ 

इदं वैश्व-देवादिकं शूद्रेणापि तन्त्रतः कर्तव्यम्। तथा याज्ञवल्क्यः -- 

> भार्या-रतिश् शुचिर् भृत्यः भर्ता श्राद्ध-क्रिया-परः।  
नमस्कारेण मन्त्रेण पञ्च-यज्ञान् न हापयेत्॥  

"स शूद्र" इत्य् अनुवर्तते; मुख्य-कल्पानन्तरं मनुष्य-यज्ञं प्रकृत्योक्तम्। 

> हन्त-कारम् अथाग्रं वा भिक्षां वा शक्तितो द्विजः।  
दद्याद् अतिथये नित्यं बुध्येत परमेश्वरम्॥

शातातपः -- 

> ग्रास-मात्रं भवेद् भिक्षा त्व् अग्रं ग्रास-चतुष्टयम्॥  

विज्ञानेश्वरे --

> ग्रास-मात्रा भवेद् भिक्षा पुष्कलं तच्-चतुर्-गुणम्।  
हन्त-कारं चतुर्भिस् स्याद् अग्रं तत्-त्रि-गुणं भवेत्॥

[[229]]

## वैश्व-देव-प्रयोगः

भार्यादिः पाक-कृज् जनः वैश्व-देवार्थं स्थापितम् अन्न-भागं सूप-व्यञ्जन-सहितम् आदाय "भूतम्" इत्य् उक्त्वा यजमानाय दद्यात्, "तत् सुभूतग्ं सा विराट् तन्माक्षायी"ति प्रत्युक्ते ऽअग्नाव् अधिश्रित्य प्रोक्ष्य वाम-भागे निधाय पञ्चधा विभज्य "वैश्व-देवं करिष्य" इति सङ्कल्प्य परिषिच्य "अग्नये स्वाहे"त्य् आदिभिष् षड्भिः अक्षार-लवणं घृतादि-मिश्रम् अन्नं हुत्वा उदीचीनम् उष्णं भस्मापोह्य तत्र सूपादिकं सर्वं व्यञ्जनम् आदाय "हविष्यं स्वाहे"ति सकृद् धुत्वा परिषिच्याङ्गुल्यग्राणि यथा-भूमिं न स्पृशन्ति तथा बलि-हरणञ् च सूप-व्यञ्जन-मिश्रैर् बदरी-फल-मात्रैर् अन्नादिभिः "धर्माय स्वाहे"त्यादिभिर् र्मन्त्रैः कुर्यात्। अनन्तरम् अग्रं दत्त्वा "देवेभ्य स्वाहे"त्यादिभिः पञ्च-महा-यज्ञान् कृत्वा तच्-छेषेणैव भोजनं कार्यम्, अहुत-शेष-भोजने प्रत्यवाय-स्मृतेः; अत्र शाण्डिल्यः -- 

> विशेष-वस्तु सम्पाद्यं हृद्यं पुष्पोदनादिकम्।  
अनिष्ट्वा च तथा ऽदत्त्वा तम् अग्नौ नर-सूकरः॥  
चक्राकारम् अथाष्टारं कुर्याद् अग्नि-समीपतः।  
बदरी-फल-मात्रन् तु घृत-क्षीरान्न-मिश्रितम्॥

पितृ-यज्ञं प्रकृत्याह शाण्डिल्यः -- 

> दद्यात् पितॄन् समुद्दिश्य भगवज्-ज्ञान-योगिने।  
चत्वारो बहवो द्वौ वा सम्यक् ज्ञान्य् एक एव वा॥  
पूज्यो नित्यं प्रयत्नेन पित्रर्थं भोज्य-सम्पदा॥ 

रत्नाकरे -- 

> नामन्त्रणं न होमञ् च नाह्वानं न विसर्जनम्।  
न पिण्ड-दानं न सुरो नित्ये कुर्याद् विचक्षणः॥ 

न सुरः - पित्रर्थम् एव भोजयेत्, न देवार्थम् इत्य् अर्थः। 

व्यासः -- 

> विप्राभावे तु पिण्डं वा दद्याद् दक्षिणतो ऽपि च।  
कुक्कुटाण्डक-मात्रं तु पिण्डम् इत्य् अभिधीयते॥  
अङ्गुष्ठ-पर्व-मात्रं स्याद् अवदानम् इतिस्थि थितिः॥ 

भृगुः -- 

> यत् फलं सोमयागेन प्राप्नोति धनवान् द्विजः।  
सम्यक् पञ्च-महा-यज्ञैर् दरिद्रस् तद् अवाप्नुयात्॥

[[230]]

विधुरं प्रकृत्यात्रिः

> साग्निकः पितृ-यज्ञं तं बलि-कर्म समाचरेत्।  
अनग्निर्हुत-शेषं तु बलिं काक-बलिं हरेत्॥ 
पुरुष-यज्ञाद् ऋते नान्यस् त्व् अनग्नेस् तु महा-मखे॥

तु शब्दाभ्यां देवादि-यज्ञ-चतुष्टयं व्यावर्तते, स्वाध्यायन् त्व् अविस्मृत्य्-अयर्थं केवलं नित्यम् अधीयीत, "न ब्रह्म-यज्ञं कुर्याद्" इति च विशिष्यते। 

> पञ्च-क्लप्ता महा-यज्ञाः प्रत्य् अहं गृहमेधिनाम्  

इति पराशरेण पञ्च महा-यज्ञानां गृहमेधि-विशिष्टत्व-स्मरणात्; मनुष्येभ्यो ऽन्न-दानम् इति न विरोधः। वसिष्ठः -- 

> अनग्निकस् तु यो विप्रस् सो ऽन्नं व्याहृतिभिस् स्वयम्।  
हुत्वा शकल-होमं च शिष्टं काक-बलिं हरेत्॥  

विष्णुश् च -- 

> अन्नं व्याहृतिभिर् हुत्वा हुत्वा मन्त्रैश् च शाकलैः।  
प्रजा-पतेर् हविर् हुत्वा पूरयेन् नाधिकं ततः॥  

त्रिभिर् व्याहृतिभिर् अन्नाहुतिर् हुत्वा “प्रजा-पतये स्वाहे”ति च, ततो "जीव-कृतस्यै न स" इत्य् आद्यैश् शकल-होमञ् च हुत्वा होमं समापयेत्; ततो ऽधिकम् अनग्नेः किञ्चिन् नास्तीत्य् अर्थः।

व्यासः -- 

> ततश् शनैश् शनैर् दद्यात् बलिं काक-शुनां तथा।  
कृत्वैतद्-बलि-कर्मैवम् अतिथिं पूज्यम् आशयेत्॥  
भिक्षां च भिक्षवे दद्याद् विधिवद्-ब्रह्म-चारिणे।  
यतिश् च ब्रह्म-चारी च पक्वान्न-स्वामिनाव् उभौ॥  
तयोर् अन्नम् अदत्वा तु भुक्त्वा चान्द्रायणं चरेत्॥  

शङ्खः -- 

> गो-दोह-मात्रम् अङ्कणे ऽतिथिं प्रतीक्षमाण आसीत्॥

पुराणे --

> नाडिकायाश् चतुर्-भागं गो-दोहं ब्रुवते बुधाः॥  

## यति-भिक्षा

पराशरः -- 

> दद्याच् च भिक्षा-त्रितयं परिव्राड्-ब्रह्म-चारिणम्।  
इच्छया वा बुधो दद्याद् विभवे सत्य् अवारितम्॥  
यतेर् हस्ते जलं दद्याद् भैक्षं दद्यात् पुनर् जलम्।
तद्-भैक्षं मेरुणा तुल्यं तज् जलं सागरोपम्॥

[[231]]

रत्नाकरे --

> यतिर् यस्य गृहे भुङ्क्ते तत्र भुङ्क्ते हरिस् स्वयम्।  
हरिर् यस्य गृहे भुङ्क्ते तत्र भुङ्क्ते जगत्-त्रयम्॥  

सङ्ग्रहे --

> पञ्चाहं सप्त-रात्रं वा यस्मिन् भिक्षा न लभ्यते।  
तद्-गृहं वर्जयेद् दुष्टं चण्डाल-गृहवद् यतिः॥  

यति-धर्म-समुच्चये -- 

> सुवर्ण-रूप्य-पात्रैर् वा ताम्र-कांस्यायसेषु च।  
भिक्षां दत्वा न धर्मो ऽस्ति गृहीत्वा नरकं व्रजेत्॥  

इदं यति-विषयम्, ब्रह्म-चारिणे न दोषः। पराशरः -- 

> वैश्व-देव-कृतं पापं भिक्षुर् एको व्यपोहति।  
न भिक्षुणा कृतं पापं वैश्व-देवो व्यपोहति॥  

ततश् च वैश्वदेवात् प्राग् एव भिक्षौ समागते भिक्षैव देया, वैश्व-देवाकरणे न दोष इति भावः। एतद् एक-भाण्ड ऐक्व-विषयम् ; पृथक् पाके तु  वैश्व-देवः कर्तव्यः। 

### तत्-काले यति-वन्दन-निषेधः

> भिक्षा-काले च केनापि नमस्कारः कृतो यदि।  
तद् अन्नन् तु परित्याज्यं भुक्त्वा चान्द्रायणं चरेत्। 

मनुः --

> प्रेषितस्य दरिद्रस्य कुटुम्बात् प्रच्युतस्य च।  
अध्वानं वा प्रपन्नस्य भिक्षाचर्या विधीयते॥  

तद् एवम् 

> यतये काञ्चनं दत्त्वा तण्डुलं ब्रह्म-चारिणे।  
पक्वान्नन् तु गृहस्थाय दाता दुर्गाणि गच्छति॥  

इत्य् उक्त-दोषो नास्तीति भावः। चन्द्रिकायाम् --

> माधू-करीं य आदाय ब्राह्मणेभ्यः प्रयच्छति।  
दाता तु नरकं याति भोक्ता भुञ्जीत किल्बिषम्॥  

> अतो नान्यार्थं भिक्षेत ब्रह्म-चारी यतिर् वा नाधिकम् आहरेद् 

इत्य् अभिप्रायः। यमः --

> आहार-मात्राद् अधिकं न कश्चित् भैक्षम् आहरेत्।
युज्यते स्तेय-दोषेण कामतो ऽधिकम् आहरन्॥  
तस्मान् नोपहरेद् भैक्षम् अतिरिक्तं यतिर् व्रति॥  

"कामत" इत्य् उक्तेर् अकामतो न दोषः।

[[232]]

रत्ना-करे -- 

> हस्त-दत्ता तु या भिक्षा लवण-व्यञ्जनानि च।  
भोक्ता ऽप्य् अशुचितां याति दाता स्वर्गं न गच्छति॥  
हस्त-दत्तानि तु स्नेहाल् लवण-व्यञ्जनानि च।  
दातारं नोपतिष्ठन्ति भोक्ता भुञ्जीत किल्बिषम्॥  
तस्माद् अन्तर् हितं चान्नं पर्णेनाथ तृणेन वा।  
प्रदद्यान् न तु हस्तेन नास्तिके (न स[[??]] हस्ते तु) (न कदाचन॥  

अतो भोक्तृभ्यः पर्णाद्य-अन्तरितम् एव
देयम् न तु केवलेन हस्तेन। 

> हस्ते ददाति यस् स्नेहं लवण-व्यञ्जनादिकम्।  
दाता तु नरकं याति भोक्ता भुञ्जीत किल्बिषम्॥

दर्व्या क्वचिन् निषेधम् आह यमः -- 

> दर्व्या देयं श्रितान्नं च समस्त-व्यञ्जनानि च।  
तैल-पक्वम् अपक्वञ् च न तु दर्व्या कदाचन॥ 

पराशरः -- 

> आयसे न तु पात्रेण यद् अन्नम् उपनीयते।  
शुनोच्छिष्टम् असौ भुङ्क्ते दाता च नरकं व्रजेत्॥  
अयः पात्रम् अयोग्यं स्यात् स्नानाचमन-कर्मसु।  
तत्र स्थितं घन-रसं नोपयोज्यं द्विजातिभिः॥ 

## अतिथि-पूजनम्

पराशरः -- 

> इष्टो वा यदि वा द्वेष्यो मूर्खः पण्डित एव वा।  
सम्प्राप्तो वैश्वदेवान्ते सो ऽतिथिः स्वर्ग-सङ्क्रमः॥  
चोरश् चैवाथ चण्डालश् शत्रुर् वा पितृ-घातुकः।  
देश-काले तु सम्प्राप्तस् सो ऽतिथिस् स्वर्ग-सङ्क्रमः॥ 

"द्विषन्तं नैव भोजये”दिति वचन म[[??]] देश-काले स्वयं प्रार्थना-विषयम्। आश्वमेधिके -- 

> दूराध्वगं श्रान्तम् अनुव्रजन्ति देवाश् च सर्वे पितरो ऽग्नयश् च।  
तस्मिन् द्विते पूजिते पूजितास् स्युर् दिते निराशा अपि ते प्रयान्ति॥ 

दिते - खण्डिते, 

> अतिथिर् यस्य भग्नाशो गृहात् प्रतिनिवर्तते।  
न तस्मै दुष्कृतं दत्त्वा पुण्यम् अदाय गच्छति॥ 

हारीतः -- 

> शूद्रो वा प्रतिलोमो वा यदि श्रान्तः क्षुधा ऽऽतुरः।  
भोजयेत् तं प्रयत्नेन गृहम् अभ्यागतो यदि॥  
पाषण्डः पतितो वा ऽपि क्षुधार्तो गृहमागतः।  
नैव दद्यात् स्व-पक्वान्नम् आमम् एव प्रदापयेत्॥ [[??]]

[[233]]

मनुः -- 

> न पृच्छेद् गोत्र-चरणौ न स्वाध्यायं न च श्रुतम्।  
चित्ते विभावयेत् तत्र देवो ऽयं समुपस्थितः॥  
अभ्यागतो ज्ञात-पूर्वो अज्ञातो ऽतिथिर् उच्यते॥

मनुः -- 

> पाषण्डिनो विकर्मस्थान् बैडाल-प्रतिकान् शठान्।  
हैतुकान् बक-वृत्तिंश् च वाङ्मात्रेणापि नार्चयेत्॥  

बृहस्पतिः --

> नष्ट-शौचे व्रत-भ्रष्टे विप्रे वेद-विवर्जिते।  
दीयमानं रुदत्य् अन्नं किं मया दुष्कृतं कृतम्॥  
वेद-विद्या-व्रत-स्नाते श्रोत्रिये गृहम् आगते।  
क्रीडन्त्य् ओषधयः सर्वाः यास्यामः परमां गतिम्॥

मनुः --

> न भोजनार्थं स्वे विप्रः कुल-गोत्रे निवेदयेत्।  
भोजनार्थं हि ते शंसन् वान्ताशीत्य् उच्यते बुधैः॥

रत्ना-करे -- 

> द्वाव् इमौ पुरुषौ लोके स्वर्गस्योपरि तिष्ठतः।  
अन्न-प्रदाता दुर्भिक्षे सुभिक्षे हेम-वस्त्र-दः।

## वैकुण्ठ-होमः

महा-भागवतोत्तमस् तु वैकुण्ठ होमञ् च कुर्यात्। तत्-प्रकारस् तु पाद्मे उत्तर-खण्डे अष्ट-पञ्चाशे ऽध्याये -- 

> प्रीत्य्-अर्थं वासुदेवस्य कर्म-ज्ञानादिकं नरः।  
स विप्रः परमैकान्ती महा-भागवतोत्तमः॥  
हरेर् नैवेद्य-शेषेण जुहुयाद् वह्नि-मण्डले।  
प्रत्यृचं पुरुष-सूक्तेन श्री-सूक्तं मङ्गलाह्वयम्॥  
होतव्यम् आज्य-सम्मिश्र--हविषा वैदिकानले।  
मन्त्रेण मन्त्र-रत्नेन जुहुयाद् भक्ति-संयुतः॥  
अष्टोत्तर-शतं वा ऽपि अष्टा-विंशतिर् एव वा।  
यज्ञ-रूपं महा-विष्णुं ध्यायन् वै जुहुयाद् धविः॥  
शुद्ध-जाम्बूनद-निभं शङ्ख--चक्र--गधा-धरम्।  
समस्त-वेद-वेदाङ्ग साङ्गोपाङ्ग-युतं प्रभुम्॥  
देव्या श्रिया समासीनं ध्यात्वा होमं समाचरेत्।  
एकैकाम् आहुतीं पश्चान् नामभिर् जुहुयाद् धविः॥  

[[234]] 

> नित्यान् मुक्तान् समुद्दिश्य महा-भागवतोत्तमः।  
भू-नीला-विमलाद्याश् च शक्तयः प्रथमं क्रमात्॥  
अनन्त-विहगेन्द्रादि-देवतास् तद्-अनन्तरम्।  
वासुदेव[[??]] पश्चात् तथा सत्यादि-देवताः॥  
होतव्याः क्रमशस् तस्मिन् सम्पूज्याश् च विशेषतः।  
एतद्-वैकुण्ठ-होमन् तु महा-भागवतोत्तमः। 
नित्यार्चन-विधौ नित्यं कुर्वीत सुसमाहितः॥  
बलिञ् च सर्व-भूतानां दिक्षु दद्याद् अतन्द्रितः॥  
गृहार्चने गृह-द्वारे पञ्च-यज्ञ विधानतः॥  
दत्वा बलिं विधानेन पश्चाद् आचमनं चरेत्॥

याज्ञवल्क्यः --

> बालस् सुवासिनी वृद्धा गर्भिण्य्-आतुर-कन्यका।  
सम्भोज्या ऽतिथि-भृत्याश् च दम्पत्योश् शेष-भोजनम्॥  

सुवासिनी - परिणीता पितृ-गेहे स्थिता दुहिता, 

> विघनाशी[[??]] भवेन् नित्यं नित्यं चामृ[[??]]भोजनः। 
विघसं भुक्त-शिष्टं स्याद् यज्ञ-शिष्टं तथा ऽमृतम्॥ 

गीतायाम् --

> यज्ञ-शिष्टाशिनस् सन्तो मुच्यन्ते सर्व-किल्बिषैः।  
भुञ्जते ते त्व् अघं पापा ये पचन्त्य् आत्म-कारणात्॥  

श्रुतिः --

> केवलाघो भवति केवलादी॥  
[[TODO: परिष्कार्यम्]]

पराशरः -- 

> षष्टिर् वर्ष-सहस्राणि विष्णोर् आराधनात् फलम्।  
सकृद् वैष्णव-पूजायाः कलां नार्हति षोडशीम्॥  

शाण्डिल्यः -- 

> गृहे भागवतं प्राप्तम् अज्ञानाद् यो ऽवमन्यते।  
नष्ट-श्रीको भवेत् सद्यः क्षीणायुः पुण्य-संक्षयः॥  

उशन-स्मृतौ --

> यत्र भागवतानान् तु पादोदक-निषेवणम्।  
पावनं सर्व-भूतानां सोम-पानवद् आचरेत्॥  

भारते -- 

> वैष्णवानान् तु यो मर्त्यः पिबेत् पादोदकं सदा।  
क्षय-रोगादि--कुष्ठान्तं सर्वे नश्यन्ति भारत॥ 

पराशरः -- 

> तिस्रः कोट्य्-अर्ध-कोटी च तीर्थानि भुवन-त्रये।  
वैष्णवाङ्घ्रि-जलात् पुण्यं कोटि-भागेन नो समम्॥  

[[235]]

विष्वक्सेन-संहितायाम् --

> मण्डलं पुरतः कृत्वा तद् ऊर्ध्वे त्व् आसनं न्यसेत्।  
तस्योपरि न्यसेत् पात्रं तच् च पुष्पैः समर्चयेत्॥  
आगतं वैष्णवं साक्षाद् विष्णुम् इत्य् एव चिन्तयेत्।  
प्रणिपत्य यथा-न्याय्यं प्रार्थयेच् छ्री-पद-द्वयम्॥  
तत्-कृपा--दत्त-चरणौ मूर्ध्नि फाले दृशोर् हृदि।  
विन्यस्य भक्ति-पूर्वन् तु क्षालयेद् गन्ध-वारिणा॥  
प्रथमं दक्षिणं पादं ततो वामं यथा-विधि।  
धौत-वस्त्रेण संशोध्य पूर्ववत् स्वाङ्गके न्यसेत्॥  
तांम्बूलाद्य्-उपहारांश् च निधाय पुरतो नमेत्।  
तद्-अनुज्ञां पुरस्कृत्य त्रिस् तीर्थं तत् पिबेत् सुधीः॥  
रुक्मे च रजते चैव ताम्रे चैव च मृण्-मये।  
न कांस्ये क्षालयेत् पादौ कदाचिद् अपि वै नरः॥  
वस्त्रञ् च द्वि-गुणी कृत्य पाणौ पाणिञ् च विन्यसेत्।  
तत्र तीर्थं प्रतिष्ठाप्य त्रिः पिबेद् बिन्दु-वर्जनम्॥  
परमाणु-समं तीर्थं यावत् तु पतितं भुवि।  
तावद् वर्ष-सहस्राणि नरकेषु निमज्जति॥  
अर्चां तं पूजयेद् भक्त्या स्वर्ण--वस्त्रादि--भूषणैः।  
फलैश् च विविधैः भक्क्ष्यैस् ताम्बूलैश् च समाहितः॥  
तत्-तीर्थं प्राशयेद् भक्त्या पुत्र--दार--सुहृज्-जनैः।

## भोजन-विधिः

आपस्तम्बः --

> भोक्ष्यमाणस् तु प्रयतो ऽपि द्विर् आचामेत्।  

स्मृत्य्-अन्तरे --

> यस् तु भोजन-शालायां भोक्तु-काम उपस्पृशेत्।  
आसन-स्थो न चान्यत्र स विप्रः पङ्क्ति-दूषकः॥  
भोक्तु-कामो यदा विप्र आचान्तो ह्य् आसने स्थितः।  
अभिवादं करोत्य् अस्य पुनर् आचमनं चरेत्॥  

मनुः -- 

> सायं प्रातर् द्वि-जातीनाम् अशनं श्रुति-चोदितम्।  
सान्तरा भोजनं कुर्याद् अग्नि-होत्र-समो विधिः॥

[[236]]

अखण्डादर्शे --

> उपलिप्य सम-स्थाने शुचौ श्लक्ष्णासनान्विते।  
चतुरश्रं त्रि-कोणञ् च वर्तुलं चार्ध-चन्द्रकम्॥  
कर्तव्यम् आनुपूर्व्येण ब्राह्मणादिषु मण्डलम्॥  

वृद्धात्रेयः --

> यातु-धानाः पिशाचाश् च असुराश् चाथ राक्षसाः।  
घ्नन्ति वै बलम् अन्नस्य मण्डलेन विवर्जितम्॥  
ब्रह्मा विष्णुश् च रुद्रश् च श्रीर् हुताशन एव च।  
मण्डलान्य् उपजीवन्ति तस्मात् कुर्वीत मण्डलम्॥  
गोमयं मण्डलं कृत्वा भोक्तव्यम् इति निश्चितम्।  
पात्राव् अस्थानतो ऽन्यूनम् अधिकं वा न कारयेत्॥  
उपलिप्य शुचौ देशे निश्छिद्रं चतुर्-अश्रकम्।  
स-विताने समीपे च भोक्तव्यं भगवन्-मयैः॥  

समीपे - इज्या-प्रदेशस्य, भगवन्-मयैः - भगवद्-ध्यान-प्रचुरैः, 

> कबले कबले कुर्वन् गोविन्दस्यानुकीर्तनम्।  
जीवन् मुक्तो ऽन्यथा कुर्वन् केवलोदर-पूरक॥

इति स्मृतेः। 

### भोजन-दिङ्-नियमः

> आयुष्यं प्राङ्-मुखो भुङ्क्ते यशस्यं दक्षिणा-मुखः।  
प्रत्यङ्-मुखश् श्रियं भुङ्क्ते ऋतं भुङ्क्त उदङ्-मुखः॥  

"कामयमान" इति शेषः।

> पञ्चार्द्रो भोजनं कुर्यात् प्राङ्-मुखो मौनम् आस्थितः।  
हस्ता पादौ तथैवास्यम् एषां पञ्चार्द्रता स्मृता॥  

गोबिलः --

> प्राङ्-मुखावस्थितो विप्रः प्रतीचीं वा यथा-सुखम्।  
उत्तरां पितृ-कार्येषु दक्षिणान् तु विवर्जयेत्॥  

मनुः -- 

> यो वेष्टित-शिरा भुङ्क्ते यो भुङ्क्ते दक्षिणा-मुखः।  
सोपानत्कश् च यो भुङ्क्ते तद् वै रक्षांसि गच्छति॥  


अत्र "प्राङ्-मुखो ऽन्नानि भुञ्जीते"ति नियम-विधिर् अन्यस् तु काम्यः।

हारीतः -- 

> स-पवित्रेण यो भुङ्क्ते सर्व-यज्ञ-फलं लभेत्॥  

भरद्वाजः -- 

> ब्रह्म-यज्ञे जपे चैव ब्रह्म-ग्रन्थिर् विधीयते।  
भोजने वर्तुलं प्रोक्तम् एवं धर्मो न हीयते॥  

विश्वामित्रः -

> पवित्रं धारयेन् नित्यं कौशेयं दक्षिणे करे।  
भोजनादौ विशेषेण अन्न-दोषैर् न लिप्यते॥

शाण्डिल्यः -- 

> भुवं स्पृष्ट्वा पदाग्रेण पात्रं सव्येन पाणिना।  
इज्या-प्रदेशाभिमुखस् समश्नीयात् प्रपन्न-धीः॥ 

[[237]]


योग-याज्ञवल्क्यः -- 

> अमत्रं वा ऽथ कांस्यं वा राजतं वा हिरण्मयम्।  
तानि पात्राणि सर्वेषां यथा विभवम् आचरेत्॥  
एक एव तु भुञ्जीत विमले कांस्य-भाजने।  
पलाद् विंशतिकाद् अर्वाग् अत ऊर्ध्वं यथेच्छया॥

इदं भ्रात्रादि-विषयम्, तद् अपि शिष्टाः परिहरन्ति। माधवीये -- 

> प्रशस्त-शुद्ध-पात्रेषु भुञ्जीता कुपितो द्विजः।  
सौवर्णे राजते कांस्ये पद्म-पत्र--पलाशयोः॥  
भोजने ऽभोजने चैव त्रि-रात्रं फलम् अश्नुते॥  
ब्रह्म-पत्रे तु यो भुङ्क्ते मासम् एकं निरन्तरम्।  
त्रिभिश् चान्द्रायणैस् तुल्यं महा-पातक-नाशनम्॥ 

ब्रह्म-पत्रं - पेयत्ति[[??]], 

> सौवर्णं राजतं वा ऽपि शूद्र-पात्रं न तु स्पृशेत्।  
इतरेषान् तु शुद्धिस् स्यात् ताप-घर्षणतस् तथा॥ 

किम् उत ताम्र-कांस्यादि-पात्रम् अतिभावः। 

स्मृत्यन्तरे -- 

> पनसाम्र--नारिकेल--कदली--बिल्व-पत्रके। 
उहिनाकाञ्चि-पत्रे[[??]] च चान्द्रायण-फलं लभेत्॥ 

मनुः -- 

> वटार्काश्वत्थ-पत्रेषु कुम्भी--तिन्दुक-पत्रयोः।  
कोविदार--करञ्जेषु भुक्त्वा चान्द्रायणं चरेत्॥ 

<details><summary>द्राविड-टिप्पनी</summary>

कुम्भी - ताण्ति, तिन्दुकं - तुम्बिल्, कोविदारं - मलैयात्ति, करञ्जं - फुङ्गै। 

</details>

व्यासः -- 

> पलाश--पद्म-पत्रेषु गृही भुक्त्वैन्दवं चरेत्।  
यतिश् च ब्रह्म-चारी च लभते चान्द्रकं फलम्॥ 

माधवीये पलाश--पद्म-पत्रयोर् व्यवस्था दर्शिता -- 

> वल्ली--पलाश-पत्रे च स्थलजे पौष्करे तथा।  
गृहस्थश् चेत् समश्नीयाच् छुद्ध्यै चान्द्रायणं चरेत्॥  

[[238]]

स्मृति-रत्ने च -- 

> कदली-गर्भ-पत्रे च पद्म-पत्रे जलास्पृशि।  
वल्ली--पलाश-पत्रे च भुक्त्वा चान्द्रायणञ् चरेत्॥ 

ततश् चैतद् व्यतिरिक्त-पलाश-पद्म-विषयो [[??]]र्द्रष्टव्यः, सर्वत्रापवाद-परिहारेणोत्सर्ग-प्रवृत्तेः [[??]]स्मृति-सङ्ग्रहे -- 

> कर-कर्पटके चैव पाषाणे ताम्र-भाजने।  
वटार्काश्वत्थ-पर्णेषु भुक्त्वा चान्द्रायणं चरेत्॥ 

अत्र चान्द्रायण-स्मरणं बहुकालाभ्यास-विषयम्, प्रायश्चित्तस्य [[??]]त्वात्; एवम् अन्यत्रापि बोद्धव्यम्। 

> मृण्मये पर्ण-पृष्ठे वा कार्पासे तान्तवे ऽश्मनि।  
नाश्नीयान् न पिबेच् चैव न करे न तथाञ्जलौ॥ 

कार्पासे - पत्रे, तान्तवे - वस्त्रे, शाण्डिल्यः -- 

> नाति दोष-वहं कांस्यं भोजने ऽश्वत्थम् एव च।  
कुटुम्बिनाम् अकामानाम् अपीच्छन्तीह केचन॥ 

### भोजन-पात्र-निरूपणम् 

हारीतः -- 

> स्वलङ्कृते मण्डले ऽस्मिन् विमलं भाजनं न्यसेत्।  
स्वर्णं रौप्यञ् च कांस्यं वा पर्णं वा शास्त्र-चोदितम्॥  
चतुष्-षष्टि-पलं कांस्यं तद् अर्धं पादम् एव वा।  
गृहिणाम् एव भोज्यं स्याद् अतोहीनन् तु वर्जयेत्॥  
वटार्काश्वत्थ-पर्णानि कुम्भी-तिन्दुकयोस् तथा॥  
भल्लातकाश्व-पर्णानां पर्णानि परिवर्जयेत्।  
मोचा-गर्भ-पलाशञ् च वर्जयेत् सर्व-कर्मसु॥  
मधूकं कुटजं ब्राह्मं जम्बू-प्लक्षम् उदुम्बरम्।  
मातुलङ्गं पानसञ् च मोचा-चर्म-दलानि च॥  
पारक्य-पर्णं श्री-पर्णं शुभानीमानि भोजने॥ 

शाण्डिल्यः -- 

> चतुरश्रेषु शुद्धेषु सद्यः प्रक्षालितेषु च।  
भूमि-संस्पृष्ट-पार्श्वेषु विष्टरेषु समाविशेत्॥  
पालाश--वट-तालानाम् अश्वत्थस्य च काष्ठ-जम्।  
चक्रादि-लाञ्छितं भिन्नं यद् वै स्याद् उच्छम् आसनम्॥  
वेत्र-चर्म-कृतं चैव ताल-पत्र-कृतं कुशम्।  
आयसं वर्जयेद् भुक्तौ याग-योगोपयोगि च॥ 

[[239]]

पराशरः -- 

> स्नातो यथावत् कृत्वा च देवर्षि--पितृ-तर्पणम्। 
प्रशस्त-रत्न-पाणिस् तु भुञ्जीत प्रयतो गृही॥  
कृते पाके हुतेचाग्नौ शुद्ध--वस्त्र-धरो नृप।  
दत्त्वा ऽतिधिभ्यो विप्रेभ्यो गुरुभ्योस् संश्रिताय च ॥  
पुण्य--गन्ध-धरश् शस्त--माल्य-धारी नरेश्वर।  
विशुद्ध-वदनः प्रीतो भुञ्जीत न विदिङ्-मुखः॥ 
प्राङ्-मुखोदङ्-मुखो वा ऽपि न चैवान्य-मना नरः॥ 

हारीतः -- 

> वंश-तालादि-पत्रैस् तु कृतं वसनम् अश्म च। 
कपालम् इष्टकं वा ऽपि वर्णं तृण-मयं तथा॥  
चर्मासनं शुष्क-काष्ठं खलं पर्यङ्कम् एव च।  
निषिद्ध-धातु-पीटञ् च दान्तम् अस्थि-मयञ् च यत्॥  
दग्धं परावितं तालम् आयसञ् च विवर्जयेत्।  
विनीतकं तिन्दुकञ् च करञ्जं व्याधि-घातुकम्॥  
भल्लातकं कपित्थञ् च हिन्तालं शिग्रुम् एव च।  
निषिद्ध-तरवो ह्य् एते सर्व-कर्मसु गर्हिताः॥

स एव - 

> यथा कालोपपन्ने तु भोजने कृत-संस्कृते।  
पत्न्यादिभिर् दत्तम् अन्नं वासुदेवार्पितं शुभम्॥  
गायत्र्या मूल-मन्त्रेण सम्प्रोक्ष्य शुभ-वारिणा।  
*ऋतं त्वा सत्याभ्याम् इति मन्त्रेण परिषेचयेत्॥  
अन्न-रूपं विराट्-पुंसं ध्यात्वा रूपं जपेद् बुधः।  
ध्यात्वा हृत्-पङ्कजे विष्णुं सितांशु--सदृश--द्युतिम्॥  
शङ्ख--चङ्क्र--गदा--पद्म-धारिणं दिव्य-भूषणम्।  
मनसैवार्चयित्वा ऽथ मूल-मन्त्रेण वैष्णवः॥  
पादोदकं हरेः पुण्यं तुलसी-दळ-मिश्रितम्।  
अमृतोपस्तरणम् असि इति मन्त्रेण प्राशयेत्॥ 

अथ वर्तुल-पवित्र-पाणिः हृत्-पुण्डरीक-स्थ-पत्नी-समेतं स्वाराध्यं ध्यात्वा मनसा ऽभ्यर्च्य यथोपदेशं प्राणाग्नि-होत्र--मन्त्र--ऋषिच्छ्न्दो देवतादिकं जपित्वा परिषेचनादिकं कृत्वा प्राणाहुतीः कुर्यात्। प्राणाग्नि-होत्र--मन्त्रादिकं तत्-प्रकारश् च सद्-उपदेश-लभ्यत्वाद् अत्र न लिख्यते। 

[[240]] 

### आपोशन-विधिः

रत्नाकरे -- 

> आसीनश् चासने भोक्तुं पादौ भूमौ प्रतिष्ठितौ।  
पादाग्राभ्यां भुवं स्पृष्ट्वा पादेनैकेन वा पुनः॥  
ततो विधायापोशनं ध्यात्वा चान्नाधि-दैवतम्।  
हुत्वा प्राणाहुतीः पञ्च-पात्रं सव्येन संस्पृशन्॥  
भुक्त्वा ऽमृतापिधानम् असीति चैव निपीय तत्।  
आचान्तः पुनर् आचामेन् मुखं हस्तौ विशोध्य च॥ 

स्मृत्य्-अर्थ-सारे -- 

> आपोशनं वाम-भागे सुरा-पान-समं भवेत्।  
तद् एव दक्षिणे भागे सोम-पान-समं भवेत्॥  
आपोशनं करे कृत्वा पात्रे कृत्वा तलोदकम्।  
पूरणन् तु पुनः कृत्वा सुरा-पान-समं भवेत्॥ 

पुराणेः -- 

> आपोशनञ् चासनञ् च तैलाभ्यङ्गं तथैव च।  
स्वयङ्कर-कृतं प्रोक्तम् आयुः श्री--पुत्र-हानि-दम्॥  
आपोशनं करे कृत्वा आशीर्वचनम् अब्रवीत्।  
अभोज्यं तद् भवेद् अन्नं भुक्त्वा चान्द्रायणं चरेत्॥  
भोजने तिष्ठमानास् तु स्वस्ति कुर्वन्ति ये द्विजाः।  
न देवास् तृप्तिम् आयान्ति निराशाः पितरस् तथा॥  
भुञ्जानो ऽभिवदेद् यस् तु तद् अन्नं परिवर्जयेत्॥  
अङ्गुष्ठ-तर्जनी चैव मध्यमा च तृतीयका।  
तिस्रो वामाङ्गुलीश् चैव प्रशस्ताः पात्र-धारणे॥ 

शाण्डिल्यः -- 

> भोजनाद्यन्तयोर् दिव्य-पादाम्ब्व् एकं स-मन्त्रकम्।  
पिबेद् अवश्यं सद्-भक्तो मिश्रितं वा ऽर्हणादिभिः॥ 

आपस्तम्बः -- "नापजहीतापजहीत वा"[[??]] इति आभोजनान्तं वाम-हस्तेन भोजन-पात्रं स्पृशन् भुञ्जित न पात्रम् उत्सृजेत् प्राणाहुत्य् ऊर्ध्वं त्यजेद् वा। तथा स्मृत्यर्थसारे -- 

> प्राणाहुतीषु सर्वासु हुतास्व् एव त्यजेद् बुधः।  
पात्रस्य धारणं मौनं यावत् सिद्धिर् भुजेर् भवेत्॥[[??]]  
आस्ये वान्नस्य निक्षेपो मन्त्रैः प्राणादि-संज्ञकैः।  
तद् एव भोजनं ज्ञेयं तत्रैव नियमाः स्मृताः॥

अतो ऽवश्यं पात्र-स्पर्शः कर्तव्यः, 

> समुत्थितस् तु यो भुङ्क्ते यो भुङ्क्ते मुक्त-भाजने।  
एवं वैवस्वतः प्राह भुक्त्वा सान्तपनं चरेत्

इति प्रायश्चित्त-स्मृतेः, मुक्त-भोजने - "वाम-हस्तेने"ति शेषः, समुस्थितः - उत्तरापोशनम् अकृत्वा समुस्थितः, पुनर् भुङ्क्त इत्य् अर्थः। 

[[241]]

### प्राणाहुति-नियमः

आगम-प्रामाण्ये -- 

> हृदि ध्यायन् हरिं तस्मै निवेद्यान्नं समाहितः।  
मध्यमानामिकाङ्गुष्ठैर् जुहुयाद् आहुतीः क्रमात्॥ 

इदं सर्वाश्रमि साधारणम्। वाराहे -- 

> निवेद्य हृदि तद्-भूयः परिषेकादि-पूर्वकम्।  
जुहुयाद् आहुतीः पञ्च विष्णौ प्राणादि-संज्ञके॥ 

सुमन्तुः -- 

> दन्त-चर्वणम् आहुतीनां वर्जयेद् अन्तर् एव निगिरेद् 

इति। हारीतः -- 

> पञ्च प्राणाहुतीः कुर्याच् छुद्धान्नैर् अभिघारितैः।  
उच्छिष्टे न घृतं दद्यात् प्राघ् घुतेर् लवणान्वितम्॥ 

अतः प्राणाहुतेः पश्चाद् एव लवणान्वित-व्यञ्जनं दद्याद् इत्य् अर्थः। चन्द्रिकायाम् -- 

> भक्ष्यं भोज्यं च लेह्यं च नमो नारायणेति च।  
अभिमन्त्र्य स्पृशन् भुङ्क्ते स याति परमाङ्गतिम्॥ 


अत्र महोपनिषदि -- 

> विष्णुना ऽक्तम् अश्नन्ति विष्णुना पीतं पिबन्ति विष्णुना घ्रा जिघ्रन्ति विष्णुना रसितं रसयन्ति तस्माद् विद्वांसो विष्णु-भुक्तं भक्षयेयुर्

इति। 

[[242]]

रहस्याम्नाय-ब्राह्मणे च परिव्राजक-प्रकरणे -- 

> अथ यदि कारिणं नासादयेत् स्वयम् अन्नेन कुर्वीत 

इति; भोजन-रूप-भगवत्-समाराधनेनेति शेषः। एतद् एव वाक्यं ब्रह्म-चारि-वान-प्रस्थ-प्रकरणयोर् अप्य् आम्नातम्। कौदुम्बि-प्रकरणे ऽप्य् अथ यदि कारिणोप्य् असन्निहितास् स्युस् स्वयम् अन्नेन कुर्वीतेति। पूर्वम् अनिवेदितानां भोजन-समय समागतानाम् अपि हि द्रव्याणां मनसा निवेद्यैव भोजनम् आम्नायते। अथ यदि पश्चात् प्रभूत-गुणाः प्रादुष्युर् यैर् नष्टं स्याद् इति भगवन्-निवेदित-प्राशन-रूपम् अनुयागं प्रस्तुत्यान्तरत एव "ॐ नमो भगवते वासुदेवाये"ति कृत्वा प्रकुर्वीत। अथ यदि पश्चात् प्रभूत-गुणाः प्रादुष्युर् यैर् नष्टं स्याद् अप्य् उता अप्राप्ता मनसा समीक्षितव्या भवन्ति, तस्मान् न ह्य् अस्ति मनस उपघातः अन्तरेण मलवद्वासिनीं सूतिकां शवस्पृष्टञ् चेति। सन्ति च भगवच्-छास्त्रेषु परश् शतानि वचांसि। पारमेश्वर -- 

> ततस् तु भगवद्-भुक्तं प्राश्नीयान् नियतः स्वयम्।  
क्षयाय सर्व-पापानां मोक्ष-संसिद्धये ऽपि च॥ 

ब्राह्मे -- 

विष्णोर् निवेदितं शुद्धं मुनिभिर् भोज्यम् उच्यते।  
अन्यन् निवेदितं यत् तु भुक्त्वा चान्द्रायणञ् चरेत्॥ 

ईश्वर-संहितायाम् -- 

> निर्माल्य-बुद्ध्या देवीयं पावनं दूषयन्ति ये।  
ते यान्ति नरकं मूढास् तत्-प्रभावापलापिनः॥ 

तत्रैव --

> कुङ्कुमं चन्दनं माल्यं कर्पूरञ् चानुलेपनम्।  
विष्णु-देह-परामृष्टं तद् वै परम-पावनम्॥  
उपभुक्तस्य सर्वस्य गन्ध-पुष्पादिकस्य च।  
स्नानादाव् उपयुक्तस्य दधि-क्षीरादिकस्य च॥  
दूषणं न प्रयोक्तव्यं शब्दैर् अप्रति-पत्ति-जैः

इति। सच्-चरित्र-रक्षायाम् -- 

> हृदि रूपं मुखे नाम नैवेद्यम् उदरे हरेः।  
पादोदकञ् च निर्माल्यं यस्य मूर्ध्नि स वैष्णवः॥ 

एषु निर्माल्य-शब्दो भुक्तोज्झित-माल्य-मात्र-विवक्षया; न तु निन्दाभिप्रायेण। 

[[243]]

श्री-नारसिंहे -- 

> गङ्गा-प्रयाग-गय-नैमिश-पुष्कराणि  
पुण्यानि यानि कुरुजाङ्गल-यामुनानि। 
कालेन तीर्थ-सतिलानि पुनन्ति पापं  
पादोदकं भगवतस् तु पुनाति सद्यः॥  
मुकुन्दाशन-शेषन् तु यो भुञ्जति (भुनक्ति) दिने दिने।  
सिद्धे ऽसिद्धे च मासेन चान्द्रायण-शताधिकम्॥ 

श्री-सात्वते -- 

> सुगन्ध-फल-पुष्पाद्यम् अपूर्वम् उचितञ् च यत्।  
अभोज्यं गुरु-देवाग्नि विनिवेदन वर्जितम्॥  
कपित्थस्य फलं चैव यथा कुञ्जर-भक्षितम्।  
तस्य सारञ् च गृह्णीयात् तथा हवि-रसं भुवि॥ 

पारमेश्वरे समाराधनाध्याये --

> ये वैश्वदेव-निरता विप्राद्या वैष्णवास् तु ते।  
यल् लब्धं भगवद्-भुक्तं तस्माद् आदाय चांशकम्॥  
तेन कृत्वा वैश्वदेवम् अवशिष्टांशकेन तु।  
कुर्युः प्राणाग्नि-होत्रादीन् विधानेन द्विजोत्तमाः॥ 

इति। भारते ज्ञान-काण्डे तृतीये ऽध्याये --

> यश् श्राद्ध-काले हरि-भुक्त-शेषं  
ददाति भक्तः पितृ-देवतानाम्।  
तेनैव पिण्डञ् च तीलैर् विमिश्रम्  
आकल्प-कोटिं पितरस् सुतृप्ताः॥ 

पारमेश्वरे -- 

> एवन् तु भगवद्-भुक्त-प्राशनं कुर्वते तु ये।  
तेषां पुण्य-फलावाप्तिं कश् शक्नोत्य् अभिवर्णितुम्॥ 

पाद्मे उत्तर-खण्डे षष्टितमे ऽध्याये -- 

> सकृद् एव हि यो ऽश्नाति ब्राह्मणो ज्ञान-दुर्लभः।  
निर्माल्यं शङ्करादीनां स चण्डालो भवेद् ध्रुवम्॥  
कल्प-कोटि-सहस्राणि पच्यते नरकाग्निना।  
निर्माल्यभुग् द्विज-श्रेष्ठो रुद्रादीनां दिवौकसौम्॥  
यक्ष-रक्षः पिशाचानां मद्य--मांस--सुरा-समम्।  
तद्-ब्राह्मणो न कुर्याद् वै देवानाम् अर्पितं हविः॥  
तस्मान् नित्यं परित्यज्य विष्णुम् एव सनातनम्।  
पूजयध्वं द्विज-श्रेष्ठा यावज् जीवम् अतन्द्रिताः॥  
तद् विष्णोः परमंधाम यास्यन्त्य् एव न संशयः।  
मक्षिका--पाद-मात्रं वा निर्माल्यं यदि भक्षयेत्।  
रौरवे नरके घोरे तस्य वासो विधीयते॥ 

काशी-खण्डे -- 

> शिव-निर्माल्य-दातारश् शिव-निर्माल्य-लङ्घकाः।  
शिव-निर्माल्य-भोक्तारस् ते वै निरय-गामिनः॥

[[244]]

श्री-भागवते -- 

> त्वयोपभुक्त-स्रग्--गन्ध--वासो--ऽलंकार-चर्चिताः।  
उच्छिष्ट-भोजिनो दासास् तव मायां जयेमहि॥ 

रत्नाकरे -- 

> प्रापणेन महा-विष्णोर् वैश्वदेवं करोति यः।  
प्राणाग्नि-हवनञ् चैव तेन लोका जितास् त्रयः॥  

### यतेर् गृहस्थाद्यैस् सह भोजन-निषेधः

यति-विषय-सङ्ग्रहे -- 

> शूद्रान्नं सूतिकान्नञ् च गृहस्थैस् सह भोजनम्।  
लशुनादि-युतं दुष्टं प्रयत्नेन विवर्जयेत्॥  
गृहस्थैस् सह यो भुङ्क्ते यदि भिक्षुः प्रमादतः।  
स-चेलो जलम् आविश्य गायत्रीम् अयुतं जपेत्॥ 

यति-धर्म-समुच्चये -- 

> एकान्नं मधु-मांसं च अन्नं विष्ठादि-दूषितम्।  
हन्तकारम् अनैवेद्यं भुक्त्वा चान्द्रायणं चरेत्॥  
यतिर् न सह भुञ्जीत गृहस्थाद्यैः कदाचन।  
अज्ञानाद् अथ भुञ्जानः कुर्यात् त्र्य्-अहम् उपोषणम्॥ 

अत्रिः -- 

> भैक्षञ् च पर-पाकान्नं सम्मिश्रं यो ऽत्ति वै यतिः।  
त्रि-रात्रोपोषितो भूत्वा प्राणायाम-शतं चरेत्॥ 

शङ्खः -- 

> पीतावशेषितं पीत्वा पानीयं ब्राह्मणः क्वचित्।  
त्रि-रात्रन् तु व्रतं कुर्याद् वाम-हस्तेन वा पुनः॥  

परिहारम् आह व्यासः -- 

> पात्र-शिष्टन् तु यत् तोयं पाने पादावनेजने।  
भूमौ तद्-अम्बु निस्राव्य शिष्टं तत्-पानम् अर्हति॥ 

अत्रिः -- 

> आस्येन न पिबेत् तोयं तिष्ठन् नाञ्जलिना पिबेत्।  
वाम-हस्तेन शय्यायां तथैवान्य-करेण वा॥  
तोयं पाणि-नख-स्पृष्टं ब्राह्मणो न पिबेत् क्वचित्।  
सुरा-पानेन तत् तुल्यं मनुस् स्वायम्भुवो ऽब्रवीत्॥  
वाम-हस्तेन यो भुङ्क्ते यो ऽपः पिबति वा द्विजः।  
सुरा-पानेन तत् तुल्यम् इत्य् एवं मनुर् अब्रवीत्॥ 

अत्र वाम-हस्तेन भुक्त्यादि-निषेधो दक्षिण-हस्तस्य शक्यत्वे। 

[[245]] 

रत्नाकरे -- 

भुञ्जानो दक्षिणं बाहुं न संयुञ्ज्यात् कदाचन।  
उद्धृत्य वाम-हस्तेन तृषार्थस् सलिलं पिबेत्॥

अतो वाम-हस्तेन पान-निषेधो भोजन-कालाद् अन्यत्र। यमः -- 

> न हस्तेन पिबेत् तोयं न पिबन् शयनं चरेत्।  
पीत्वा ऽवशिष्टं चषके पुनस् तन् न पिबेज् जलम्॥  
शाकाद्यं नोत्सृजेत् स्थाल्यां पाणिना वा ऽपि भुञ्जताम्।  
स्नानाचमन-पानार्थम् अर्हणाद्यर्थम् अम्बु यत्॥  
उपयुक्तं भगवता पानीयं तत् प्रकल्पयेत्।  
अङ्केनारोपयेत् पादं पाणिना नाक्रमेद् भुवम्॥  
आङ्गं वा न स्पृशेत् पद्भ्यां पादं पादान्तरेण च।  
अन्नस्य वा निषेदार्थम् उपदंशस्य वा पुनः॥  
धर्मार्थां विसृजेद् वाचं नासद् वाचं कदाचन॥

अतो भोजने वाग्-विसर्जनानुज्ञानाद् अवश्य-कर्तव्यार्थे भाषणम् एव कर्तव्यम्। 

### केशादि-दुष्टान्न-भक्षण-विचारः

हेमाद्रौ -- 

> अन्ने वा पक्व-शाके वा केश-मात्रे व्यवस्थीते।  
कबले वा ऽपि राजेन्द्र कबलं तं परित्यजेत्॥  
गण्डूषम् एकं कुर्यात् तु शेषान्नं प्रोक्षयेज् जलैः।  
मृदं भस्म क्षिपेत् तत्र पश्चाद् भुक्त्वा न दोष-भाक्॥

मृदं वा भस्मवेत्य् अर्थः। 

### सशब्दमापोशनादि-निषेधः 

अत्रिः -- 

> शब्देनापः पयः पीत्वा शब्देन घृत-पायसम्।  
शब्देनापोशनं कृत्वा सुरा-पान-समं भवेत्॥ 

पैठीनसिः -- 

> न कुर्यात् क्रन्दनं शब्दं क्रोधम् अस्य् अत्र चिन्तनम्।  
शिशूनां भर्त्सनञ् चापि श्व--चण्डालादि-दर्शनम्॥  
अशुचीनां तथा मध्ये प्रेक्षताम् अप्य् अनश्नताम्॥ 

हारीतः -- 

> शब्देनापोशनं पीत्वा शब्देन दधि-पायसे।  
शब्देनान्यं रसं क्षीरं पीत्वैव पतितो भवेत्॥ 

[[246]] 

वसिष्ठः -- 

> शब्देनापोशनं पीत्वा शब्देन दधि-पायसे।  
शब्देनापः पयस् तक्रं सुरा-पान-समं स्मृतम्॥ 

व्यासः -- 

> न भिन्न-भाजने ऽश्नीयान् न भूम्यां न च पाणिषु।  नान्धकारे न चाकाशे न च देवालयादिषु॥ 

आकाशे - हर्म्यादौ। स्मृत्यन्तरे -- 

> चण्डालं पतितं श्वानम् उदक्यां सूतिकां तथा।  
दृष्ट्वा भुक्त्यन्तरे स्नात्वा मानस्तोकेत्य् ऋचं जपेत्॥  

संवर्तश्च[[??]] -- 

> उदक्याम् अथ चण्डालं ग्राम-सूकर--कुक्कुटौ।  
भुक्त्य्-अन्तरे समीक्ष्यैतान् जपेत् पूर्वोदिताम् ऋचम्॥ 

ऋक् -- मानस्तोके, 

> होमे दाने च यागे च यद् एभिर् अवलोकितम्।  
दैवे कर्मणि पित्र्ये च तत् सर्वं परिवर्जयेत्॥  
रजस्वला-दृष्टम् अन्नं भुक्त्वा वमनम् इष्यते।  
चण्डाल-दृष्टम् अन्नञ् च सूतिका-दृष्टम् एव च॥

एतेन स्वस्य शूद्राद्य् अदर्शने ऽपि तैर् दृष्टं त्याज्यम् इति।

> चण्डालं पतितं प्रेतं श्व-शूद्रादीन् रजस्वलाम्।  
एतान् निरीक्ष्य भुञ्जन् हि वमित्वोपवसेत् त्र्य्-अहम्॥ 

आश्वमेधिके -- 

> उत्थाय च पुनः स्पृष्टं पाद-स्पृष्टञ् च लङ्घितम्।  
केश--कीटादि-संसृष्टं मुख्यम् आज्य-विवर्जितम्॥  
अन्नं तद् राक्षसं विद्यात् तस्माद् यत्नेन वर्जयेत्।  
राक्षसोच्छिष्ट-भुग् विप्रस् सप्त-पूर्वान् परान् अपि॥  
रौरवे नरके घोरे स पितॄन् पातयिष्यति॥ 

मुख्यं - मुख-निस्सृतम्, 

### शूद्र-शिष्टान्न-निषेधः

रत्नाकरे -- 

> शूद्र-भुक्तावशिष्टन् तु नाद्याद् भाण्ड-स्थितं क्वचित्।  
पात्रान्तरे निधायास्माद् दद्यान् निरवशेषतः॥ [[??]]

पाक-भाण्डात् पात्रान्तरे निधाय तत आदाय सव्यञ्जनोदनादिकं शूद्रोदक्यादिभ्यः प्रदेयम्, एवं सति भाण्ड-स्थं भोज्यम् इत्य् अर्थः। 

[[247]]

भरद्वाजः -- 

> तैल-यन्त्रेषु यन्त्रादेश् शब्दो यावत् प्रवर्तते।  
तावत् कालं न भोक्तव्यं (शूद्रान्त्य-पतितस्य च) मुसलोलूखलस्य च॥ 

एतेषां नादा यावत् तावत् कालम् अभोजनम्। 

स्मृत्य्-अर्थ-सारे -- 

> उच्छिष्ट-स्पर्शने ज्ञात्वा तत् पात्रं परिहृत्य च।  
अस्पृष्ट्वा पाणिना पात्रं भूमिं समनुलिप्य च॥  
अन्नं पात्रे निधायैव तद् अन्नं परिवेष्टयेत्।  
परिषिच्य ततः पश्चाद् भोजयेच् च न दोष-कृत्॥

> एक-पङ्क्तिषु भुञ्जानो ब्राह्मणो ब्राह्मणं स्पृशेत्।  
तद् अन्नम् अत्यजन् भुक्त्वा गायत्र्य्-अष्ट-शतं जपेत्॥  
भुञ्जानेषु च विप्रेषु यो ऽग्रे पात्रं विमुञ्चति।  
न चोरस् सचपापिष्ठो ब्रह्म-घ्नश् च स उच्यते॥  
अप्य् एक-पङ्क्त्यां नाश्नीयाद् ब्राह्मणस् स्व-जनैर् अपि।  
को हि जानाति किं तस्य प्रच्छन्नं पातकं भवेत्॥ 

पराशरः -- 

> एक-पङ्क्त्य्-उपविष्टानां दुष्कृतं यद् दुरात्मनाम्।  
सर्वेषां तत् समानं स्याद् यदि पङ्क्तिर् न भिद्यते॥  
अग्निना भस्मना चैव स्तम्भेन सलिलेन वा।  
दर्भादिना च मार्गेण पङ्क्ति-भेदो विधीयते॥  
द्वारेण निम्न-भूम्या वा षड्भिकि[[??]] पङ्क्तिर् विभिद्यते॥ 

इति पाठान्तरम्। 

सङ्ग्रहे -- 

> एक-पङ्क्तिषु भुञ्जाना उच्छिष्टं स्पृशतो यदि।  
द्वौ विप्रौ विसृजेद् अन्नं भुक्त्वा चान्द्रायणं चरेत्॥ 

अत्रायं विवेकः - मिथस् स्पर्शे "तदन्नम् अत्यज"न्नित्य् उक्तं दृष्टव्यम्, भुक्ति-पात्रोच्छिष्ट-स्पर्शने तु "द्वौ विप्रौ विसृजेद् अन्नम्" इत्य् उक्तं ग्राह्यम्। पराशरः -- 

> एक-पङ्क्त्य् उपविष्टानां विप्राणां सह भोजने।  
यद्य् एको ऽपि त्यजेत् पात्रं शेषम् अन्नं न भोजयेत्॥  
मोहाद् भुञ्जीत चेद् विप्रः पङ्क्त्याम् उच्छिष्ट-भोजनम्।  
प्रायश्चित्तं चरेद् विप्रः कृच्छ्रं सान्तपनं स्मृतम्॥

[[248]]

> एक-पङ्क्त्य्-उपविष्टेषु विषमं यः प्रयच्छति।  
यश् चैवाश्नाति विषमं कुर्याद् ब्रह्महणो[[??]] व्रतम्॥ 

एतच् चिराभ्यास-विषयम्। 

> पङ्क्ति-भेदी पृथक्-पाकी नित्यं ब्राह्मण-निन्दकः।  [[??]]
आदेशी वेद-विक्रीता पञ्चैते ब्रह्म-घातकाः॥ 

> यम् इच्छेन् नरकं नेतुं सपुत्र-पशु-भान्धवम्।[[??]]  
तं देवेष्व् अधिपं कुर्याद् गोषु च ब्राह्मणेषु च॥ 

व्यासः -- 

> भार्या--भृतक--शिष्येभ्य उच्छिष्टं शेषयेद् बुधः।  
भोजनन् तु न निश्-शेषं[[??]] कुर्यात् प्राज्ञः कदाचन॥  
आन्यत्र[[??]] दधि--सक्त्व्--आज्य--पललक्षीर--मध्व्--अपाम्॥[[??]] 

आपस्तम्बः -- 

> पितुर् ज्येष्ठस्य च भ्रातुर् उच्छिष्टं भोक्तव्यं धर्म-विप्रतिपत्ताव् अभोज्यम्

इति। 

अत्रिः -- 

> क्षीरं लवण-सम्मिश्रम् उच्छिष्टे घृत-सेचनम्।  
रजस्वला-मुखास्वादस् सुरा-पान-समं त्रयम्॥ 

### श्राद्ध-भोजन-प्रायश्चित्तम्

विज्ञानेश्वरीये -- 

> भुक्तश् चेत् पार्वण-श्राद्धे प्राणायामान् षड् आचरेत्।  
उपवासस् त्रि-मासादि-वत्सरान्तं प्रकीर्तितः॥  
प्राणायाम-त्रयं वृद्धौ अहोरात्रं सपिण्डने।  
आम-रूपे स्मृतं नक्तं व्रतं पार्वणिके तथा॥  
द्वि-गुणं क्षत्रियस्यैतत् त्रि-गुणं वैश्य-भोजने।  
साक्षाच् चतुर्-गुणं ह्य् एतत् स्मृतं शूद्रस्य भोजने॥  
प्राजापत्यं नव-श्राद्धे प्राजापत्यन् तु मिश्रके।  
एकाहन् तु पुराणेषु प्रायश्चित्तं विधीयते॥ 

मिश्रके - आद्य-मासिके, द्वितीयादौ तु षट्-त्रिंशन्-मते -- 

> प्राजापत्यं नव-श्राद्धे पादोनं चार्ध-मासिके।  
त्रैपक्षिके तद्-अर्धन् तु (पा॥ पादो द्वै-मासिके तथा) पञ्च-गव्यं द्वि-मासिके॥ 

तथा - 

> पादोनं कृच्छ्रम् उद्दिष्टं षण्-मासे तु तथा ऽब्धिके। 

[[249]]

अर्ध-मासिके - ऊन-मासिके, सर्पादि-हत-श्राद्ध-विषये शङ्खः -- 

> चाद्रायणं नव-श्राद्धे पराको मासिके स्मृतः।  
पक्ष-त्रये त्रि-कृच्छ्रं स्याच् छण्मासे कृच्छ्रम् एव तु॥  
आब्दिके पाद-कृच्छ्रं स्याद् एकाहं पुनर् आब्दिके।  
अत ऊर्ध्वं न दोषस् स्याच् छङ्खस्य वचनं यथा॥ 

इदं स्तेन-पतित-क्लीबादि-विषयम्, शूद्र-श्राद्ध-विषयं च। 

> अपाङ्क्तेयान् यद् उद्दिश्य श्राद्धम् एकादशे ऽहनि।  
ब्राह्मणस् तत्र भुक्त्वा ऽन्नं शिशु-चान्द्रयणं चरेत्॥  
आम-श्राद्धे तथा भुक्त्वा तप्त-कृच्छ्रेण शुद्ध्यति।  
सङ्कल्पिते तथा भुक्त्वा त्रि-रात्रं क्षपणं भवेत्॥ 

यमः -- 

> मासिकादिषु यो ऽश्नीयाद् असमाप्त-व्रतो द्विजः।  
त्रिरात्रम् उपवासो ऽस्य प्रायश्चित्तं विधीयते॥  
प्राणायाम-त्रयं कृत्वा घृतं प्राश्य विशुद्ध्यति॥

कामतस् तु स एवाह -- 

> मधु-मांसञ् च यो ऽश्नीयाच् छ्राद्धं सूतकम् एव वा।  
प्राजापत्यं चरेत् कृच्छ्रं व्रत-शेषं समापयेत्॥  
आम-श्राद्धे भवेद् अर्धं प्राजापत्यस्य सर्वदा॥

अभ्यासे पुनर् उपनयनं भोधायनोक्तं द्रष्टव्यम्। अनुक्त-प्रायश्चित्त-श्राद्धे तूशना -- 

> दश-कृत्वः पिबेद् आपः सावित्र्या श्राद्ध-भुग् द्विजः।  
ततस् सन्ध्याम् उपासीत शुद्ध्येत् तु तद्-अनन्तरम्॥ 

मार्कण्डेयः -- 

> अयुतं वा सहस्रं वा द्विजो ब्राह्मण-भोजने।  
जिह्वा-चापल्यतः क्षिप्रं पञ्च-गव्यं पिबेत् ततः॥  
पक्षं वा मासम् एकं वा भुक्त्वा विप्रो निरन्तरम्।  
तप्तं पराकं चान्द्रञ् च कृत्वा शुद्धिम् अवाप्नुयात्॥  
वर्षोपरि च शूद्रत्वम् अवाप्य बहु-वत्सरान्॥ 

[[250]]

### दीर्घ-पत्र-भोजन-निषेधः

देवलः -- 

वर्ष-द्वयं वा वर्षं वा यो वा को वा जनाधिप। 
सङ्कल्प्य भोजयेद् विद्वान् तद् दीर्घं सत्रम् उच्यते॥  
विप्रस् तत्र न भुञ्जीयात् पूर्ववद् दुष्ट-सङ्गमात्।  
महद् दोषम् अवाप्नोति नरकं वा ऽधि गच्छति॥  
दीर्घ-पत्रे न भुञ्जीयाद् एकस्मिन् दिवसे नृप।  
महद् दोषम् अवाप्नोति तत्र नाना जनागमः॥  
कर्तारं स्व-कृतं पुण्यं संवत्सरम् उपार्जितम्।  
सद्यः प्रविश्य तत् सर्वम् अन्न-मात्र-परिग्रहात्॥
प्रायश्चित्ती भवेत् तस्माद् अन्यथा दोष-कार्य् असौ॥ 

मास-संवत्सरादिकम् आलोच्य पूर्व-प्रायश्चित्तवत् सर्वं कुर्यात्। 

### शूद्र-सत्र-भोजने प्रायश्चित्तम्

देवलः -- 

> शूद्र-सत्रे न भुञ्जीयात् प्राणैः कण्ठ-गतैर् अपि।  
इच्छन् विप्रो महा-लोकं दुस्-सङ्गाद् वा महद्-भयात्॥  
महान्तं नरकं गत्वा वाय-सत्वम् अवाप्नुयात्॥  
पक्षे मासे ऋताव् अब्दे भोजने च यथा-क्रमम्।  
यावकं तप्त-कृच्छ्रञ् च प्रजापत्यम् अथैन्दवम्॥  
क्रमशश् शुद्धिम् आप्नोति कृत्वा पापाद्य् अनुक्रमात्॥ 

### वैश्य-शूद्र-गृहेषु आम-प्रतिग्रह-निषेधः

जाबालिः -- 

> वैश्य-शूद्र-गृहे राजन् गृहीत्वा ऽऽमं द्विजाधमः।  
तत्रैव पक्त्वा तद्-द्रव्यं भुञ्जीयाद् अविचारयन्॥  
स-महान्तं गिरिं गत्वा तत्रैव वपनञ् चरेत्।  
तेन शुद्धिम् अवाप्नोति नान्यथा गतिर् अस्ति हि॥ 

### क्रीतान्न-भोजने प्रायश्चित्तम्

हेमाद्रौ -- 

> विप्रः कण्ठ-गत-प्राणः क्रीतान्नं यदि भुञ्जते।  
ग्रामे वा नगरे तीर्थे महा-देवालये ऽपि वा॥  
स गत्वा नरकं घोरं नाना योनिषु जायते।  
तस्मात् तस्य विशुद्ध्य्-अर्थं प्रायश्चित्तम् उदीरितम्॥  
त्रि-रात्रं भोजने कायं पक्षे तप्तं निरन्तरम्।  
महा-तप्तन् तु मासे च वत्सरे चान्द्रम् उच्यते॥  
अतः परं शूद्र-तुल्यो विद्वान् अपि स दोष-भाक्। 

विप्र-स्त्रीणाम् एतद् अर्धम्, यति-ब्रह्मचारी-विधवानां तद् द्वै-गुण्यम्, महा-क्षेत्रम् इति जन-सादृश्यात्। 

[[251]]

क्रीतान्न-भोजने विशेषम् आह जाबालिः -- 

> विप्रस् त्वैतन्-महा-क्षेत्रं महा-तीर्थं जनावृतम्।  
क्रीता ऽन्नं जन-सादृश्याद् इति जग्ध्वा सकृद् यदि॥  
केशानां वपनं कृत्वा तप्त-कृच्छ्रं समाचरेत्॥ 

इति क्रीतान्न-भोजन-प्रायश्चित्तम्। 

### सङ्घान्न-भोजने प्रायश्चित्तम्
गौतमः -- 

> सङ्घी-भूय-द्विजास् सर्वे मार्गे तीर्थागमे ऽपि वा।  
स्व-द्रव्य-मेलनं कृत्वा पक्त्वा भुक्त्वैक-देशतः॥  
ते सर्वे नरकं यान्ति शूद्र-तुल्या न संशयः।  
तेषाम् इदं मुनि-प्रोक्तं प्रायश्चित्तं विशुद्धि-दम्॥  
एक-रात्रे पञ्च-गव्यं द्वि-रात्रे यावकञ् चरेत्।  
प्राजापत्यं त्रि-रात्रे च पक्षे चान्द्रायणं स्मृतम्॥  
मासे तु शूद्र-तुल्यास् स्युः स्त्रीणाम् अर्धं मनीषिभिः॥ 

### चौल-सीमन्ताद्यन्न-भोजने प्रायश्चित्तम्

हेमाद्रौ -- 

> चौल-कर्मणि सीमन्ते पुंसवे यो ऽन्य गोत्र-जः।  
मुहूर्ताद् ऊर्ध्व-भुक् पापी सुरा-पानम् अवाप्नुयात्॥  
प्रायश्चित्तं द्विजैः प्रोक्तं दुष्टान्ना दिवि भोजने।  
सु-मुहूर्तात् परं तप्तं तत्-पूर्वं वेद-मातरम्॥  
जप्त्वा शुद्धिम् अवाप्नोति सहस्रं विधि-पूर्वकम्।  
स्त्रीणाम् अर्धं यतीनाञ् च व्रतिनां चान्द्रम् उच्यते॥  
चौल-कर्मणि पूर्वत्र परत्र च समं विदुः॥ 

### व्रात्य-कुष्ठ्यान्न-भोजने प्रायश्चित्तम्

देवलः -- 

> व्रात्यान्नं यदि कुष्ठ्य्-अन्नं भुङ्क्ते विप्रः क्षुधातुरः।  
कबले कबले चान्द्रं कृत्वा शुद्धिम् अवाप्नुयात्॥ 

### ताम्र-पात्र-स्थित-गव्यादि-निषेधः

यमः -- 

> ताम्र-पात्र-स्थितं गव्यं नारिकेलोदकं तथा।  
लवणाक्तं पयश् चैव मध्य-गन्धं तथैव च॥  
पीत्वा द्विजश् चरेच् चान्द्रं प्राजापत्यम् अकामतः॥ 

[[252]]

### द्विर् भोजन-निषिद्ध-दिवसाः

देवलः -- 

> पित्रोर् मृताहे पूर्वेद्युर् भानु-वारे च सङ्क्रमे। 
तथा चतुर्दश्य्-अष्टम्योर् व्रतेषु च महोत्सवे॥  
श्रोत्रिये मरणं प्राप्ते गुरूणां दुःख-सम्भवे।  
पितरि व्याधिना ग्रस्ते महा-राज निपातने॥  
उक्तेष्व् एतेषु दिवसेष्व् अन्येषु व्रत-पर्वसु।  
न द्वि-वारं समश्नीयाद् विप्रो धर्म-परायणः॥  
तस्य पाप-विशुद्ध्य् अर्थं सहसा निष्कृतिं चरेत्।  
पञ्च-गव्येन शुद्धस् स्याद् विप्रो द्विर् वार-भोजने॥ 

सङ्ग्रहे -- 

> अर्क-द्वि-पर्व-रात्रौ च चतुर्दश्य्-अष्टमी दिवा।  
एकादश्याम् अहोरात्रं भुक्त्वा चान्द्रायणं चरेत्॥ 

### अभोज्यान्न-निरूपणम् 

हेमाद्रौ -- 

> शम्भोर् निवेदितं भक्तं तत्-तीर्थं शाकम् एव वा।  
विप्रः कदा न भुञ्जीयाद् भुक्त्वा तप्तं समाचरेत्॥ 

गालवः -- 

> नीली-वस्त्रञ् च तच्-चिह्नं धृत्वा कर्म करोति यः।  
स विप्रस् तु न कर्मार्हस् तत्-कर्म विफलं भवेत्॥  
एकत्र दिवसे भुक्त्वा धृत्वा नीलीमयं पटम्।  
कुर्याद् देह-विशुद्ध्य्-अर्थं यावकं मुनि-चोदितम्॥  
अभ्यासे तु पराकं स्याद् वत्सरे चान्द्रम् उच्यते॥

शातातपः -- 

> यो हि हित्वा विवाहाग्निं गृहस्थ इति मन्यते।  
अन्नं तस्य न भोक्तव्यं वृथा पाकोहि सस्मृतः[[??]]॥ 

रत्नाकरे -- 

> अवीर-स्त्री स्वर्नकार-स्त्री-जित-ग्राम-याजिनाम्।  
शस्त्र-विक्रय-कर्मारतुन्न वाय् अश्व-वृत्तिनाम्॥ [[??]]

अवीर-स्त्री- स्वतन्त्र-व्यभिचारिणी, पति-पुत्र-रहितेत्य् अन्ये। कर्मकारः - तक्षा, एषाम् अन्नं न भोक्तव्यम्। स्मृति-दीपिकायाम् -- 

> किल्बिषं हि मनुष्याणाम् अन्नम् आश्रित्य तिष्ठति।  
यो हि यस्यान्नम् अश्नाति न तस्याश्नाति किल्बिषम्॥  
स्व-पाके वर्तमाने तु पर-पाकं निषेवते।  
स श्वत्वं सूकरत्वञ् च गर्दभत्वञ् च गच्छति॥  
गृह-स्थ-पतनं ह्य् एतत् पर-पाकोपजीवनम्॥ 

इति यमादि-वचनं नित्य-विषयम्। 

[[253]] 

> पर-पाक-रुचिर् न स्याद् अनिन्द्यामन्त्रणादृते।  

इति याज्ञवल्क्य-स्मृतेः; अतश् शिष्टान्नं भोज्यम् एव। तथा व्यासः -- 

> सद्-आचारस्य विप्रस्य तथा वेदान्त-वेदिनः।  
भुक्त्वान्नं मुच्यते पापात् पावनं नात्र संशयः॥

माघ-माहात्म्ये श्री-कण्ठ-दूत-संवादे -- 

> प्रार्थयेद् वैष्णवस्यान्नं प्रयत्नेन विचक्षणः।  
सर्व-पाप--विशुध्य्-अर्थं तद्-अभावे जलं पिबेत्॥  
विष्णु-दासस्य दासा ये वैष्णवान्न-भुजश् च ये।  
ते ऽपि क्रतु-भुजां वैश्य-गतिं यान्ति निराकुलाः॥  

किञ् च "भुञ्जीत पितृ-सेवितम्" इत्य् अस्य एकोद्दिष्ट-विषये निषेधो दृश्यते, 

> एकोद्दिष्टे तु यच् छिष्टं गृहे पर्युषितञ् च यत्।  
दम्पत्योर् भुक्त-शिष्टञ् च न भुञ्जीत कदाचन॥  

इति विज्ञानेश्वरेण एकोद्दिष्ट-शेषस्यैवा भोज्यत्व-प्रतिपादनात्; आपस्तम्बेन 

> तद्-गुणायोच्छिष्टं प्रयच्छेत्, न वा  तद्-गुणायोच्छिष्टं दद्युर्

इति च श्राद्ध-विशेषे ऽपि निमन्त्रित-विसदृश-गुणेभ्य एव पितृ--शेष--दान--निषेधाद् “इष्टैस् सह भुज्यताम्” इतीष्टानाञ् च शिष्टान्न-भोजनाभ्यनुज्ञानाच् च 

> एकोद्दिष्टे तु यद् भोक्तुर् अभोज्यं शिष्टम् ओदनम्।  
चन्द्र-सूर्योपरागे च शिष्टम् अन्नञ् च वर्जयेत्॥ 

इति विशेष-निषेधाच् च, पार्वणेषु पितृ-शेषम् अपि भोज्यम् एव, 

## श्राद्ध-शिष्टान्न-भोजन-विचारः

जाबालिः -- 

> श्वशुरस्य[[??]] गुरोर् वा ऽपि मातुलस्य महात्मनः।  
ज्येष्ठ-भ्रातुश् च पुत्रस्य ब्रह्म-निष्ठस्य ज्ञानिनः।  
एतेषां श्राद्ध-शिष्टान्नं भुक्त्वा दोषो न विद्यते॥ 

इति, 

> स्व-गोत्राणां स्व-कुल्यानां ज्ञातीनाञ् च न दोषभाक्॥

इति च हेमाद्रौ लिखितत्त्वाच् च पार्वणेष्व् अन्येषाम् अपि पितृ-शेषं भोज्यम् एवेति सिद्धम्। 

## परिषेचनात् पूर्वम् अन्न-परिमर्दन-निषेधः

रत्नाकरे --

> अकृत्वा परिषेकन् तु यद् अन्नं परिमर्दति।  
हस्तेन मर्दितञ् चान्नं भुक्त्वा चान्द्रयणं चरेत् ॥  
पिबतः पतितं तोयं यदा भोजन-भोजने।  
अभोज्यं तद् भवेद् अन्नं भुक्त्वा चान्द्रायणं चरेत्॥

[[254]]

## यत्यन्नादि-निषेधः

रत्ना-करे --

> यत्य्-अन्नं यति-पात्र-स्थं यतिना प्रेरितञ् च यत्।  
अन्न-त्रयं न भोक्तव्यं भुक्त्वा चान्द्रायणं चरेत्॥  

यतिर् द्रव्याण्य् अर्जयित्वा समाराधनादिकं करोति तद्-यत्य्-अन्नं, यतिर् भिक्षाम् अटित्वा भोजनोपरि यच् छेषयति तद्-यति-पात्र-स्थम्।

व्यासः --

> श्लेष्म-शिङ्घाणिकोत्सर्गो नान्न-काले प्रशस्यते। बलि-मङ्गल-जप्यादौ न होमे न महा-जने॥

## स्त्री अपाङ्क्तेयादि-पङ्क्ति-भोजने प्रायश्चित्तम् 

व्यासः --

> माता वा भगिनी वा ऽथ भार्या वा ऽन्याश् च योषितः।  
न ताभिस् सह भोक्तव्यं भुक्त्वा चान्द्रयणं चरेत्॥  

यत् त्व् अङ्गिरो-वचनम्

> गृहिण्या सह यो ऽश्नीयाद् उच्छिष्टं वा कदाचन।  
तत्र दोषं न मन्यन्ते सर्व एव मनीषिणः॥  

इदं पत्न्या सह भोजनं विवाह-विषयम् आपद्-विषयं वेति विज्ञानेश्वरेण व्याख्यातम्।

> अपाङ्क्तेयस्य यः कश्चित् पङ्क्तौ भुङ्क्ते द्विजोत्तमः।  
अहोरात्रोपोषितस् सन् पञ्च-गव्येन शुद्ध्यति॥  
पक्षे वा यदि वा मासि यस्य नाश्नन्ति देवताः।  
भुक्त्वा दुरात्मनस् तस्य द्विजश् चान्द्रायणं चरेत्॥  

"पक्षे नाश्नाती"ति स्थाली-पाकाभाव उक्तः "मासेनाश्नाती"ति दर्श-शाद्धाभाव उक्तः अतस् तद् द्वयम् अवश्यं कर्तव्यम्, 

> तद्-अकरणे तद्-अन्न-भोजने चान्द्रायणं कार्यम् 

इत्य् अर्थः। एवं दुरन्नादि-प्रायश्चित्तं तत्र तत्र स्मृतिषु द्रष्टव्यम्, ग्रन्थ-विस्तर-भयाद् अत्र न लिख्यते।

[[255]]

## प्राजापत्यादि-प्रत्यायाम्नाः

प्राजापत्याद्य्-अशक्तौ विज्ञानेश्वरे -- 

> प्राजापत्ये तु गाम् एकां दद्यात् सान्तपने द्वयम्।  
पराक-तप्त-कृच्छ्राति-कृच्छ्रे तिस्रस् तु गास् स्मृताः॥  
प्राजापत्य-क्रियाशक्तौ धेनुं दद्याद् विचक्षणः।  
धेनोर् अभावे तद्-द्रव्यं तन्-मूल्यं वा न संशयः॥  
गवाम् अभावे निष्कं स्यात् तद्-अर्धं पादम् एव वा।  
पाद-हीनं न कर्तव्यम् इति वेद-विदो विदुः॥  

कृच्छ्रे तु ब्राह्मण-भोजन-व्यवस्थोक्ता तत्रैव -- 

> कृच्छ्रे पञ्चाति-कृच्छ्रे त्रि-गुणम् अहर् अहस् त्रिंशद् एव तृतीये  
चत्वारिंशच् च सप्त-प्रतिगुण-गुणिता विंशतिस् स्यात् पराके।  
कृच्छ्रे सान्तपने भवति षड्-अधिका विंशतिस् सैव हीना  
द्वाभ्यां चान्द्रायणे स्यात् तपसि कृषि-वलो भोजयेद् विप्र-मुख्यान्॥ 

> गोमता गौर् देया, धनिना धनं, कर्षता विप्र-भोजनं, दरिद्रेण वेद-पारायण-गायत्री-जपादिकम् 

इति व्यवस्था। सर्वत्रापि प्रायश्चित्त-प्रयोगे कृच्छ्राचरणानन्तरं पञ्च-गव्य-प्राशनञ् च कार्यम्।

तत्-प्रयोगस् तु नारायणीये सनत्कुमार-संहितायाम् ॥ देवलः -- 

> ज्ञातं स्नानादिकं सर्वं प्रायश्चित्तं परं गुरो।  
प्राशने पञ्च-गव्यानां को विधिः का क्रिया पृथक्॥  
केन क्रमेण संयोज्यं स विधिः कथ्यतां क्रमात्॥  

## पञ्च-गव्य-विधः

सनत्कुमारः --

> शृणु वत्स प्रवक्ष्यामि पञ्च-गव्याशन-क्रमम्।  
पञ्च-गव्य-प्राशने स्यान् महा-पातक-नाशनम्॥  
काय-जं कर्म-जं वाग्भिर् जात-दोषादिकं नृणाम्।  
अभ्यन्तर-स्थं बाह्य-स्थं जन्मान्तर-कृतं तु वा॥  
दुष्ट-संसर्ग-जं वापि दुष्टान्न-प्राशनादिकम्।  
ज्ञानाज्ञानादि-जनितं मत्-पापं देह-संस्थितम्॥  
आर्द्रं शुष्कं लघु स्थूलं महा-दोषम् अघं तु वा।  
तत्-सर्व-पापं निश् शेषं पुंसां स्त्रीणां तु वा तथा॥ 
पञ्च-गव्याशनान् नश्येत् कृशानौ तूल-राशिवत्।  
ग्राह्यं पलैकं गो-मूत्रं कर्ष-मात्रं तु गोमयम्॥

[[256]]

> क्षीरं सप्त-फलं ग्राह्यं दधि-ग्राह्यं फल-त्रयम्॥  
घृतम् एक-पलं ग्राह्यं पलम् एकं कुशाम्बु च।  
सर्वं तु सम-भागं वा भागैकैकाधिकं तु वा॥  
शकृद्-गो-मूत्रम् आज्यञ् च कुशाम्बु दधि वै पयः।  
ग्राह्यं पृथक् पृथक् पात्रे भागैकैकाधिकं क्रमात्॥  
नीलायास् तु च गो-मूत्रं कृष्णाया गोस् तु गोमयम्।  
ताम्राया गोस् तु गो-क्षीरं श्वेताया गोस् तु वै दधि॥ 
कपिलाया घृतं ग्राह्यं तत् तद्-उक्त-प्रमाणतः।  
अलाभे सर्व-वर्णानां ग्राह्यम् एकैक-वर्णतः॥  
गो-मूत्रं रुद्र-दैवत्यं दधि-ब्रह्माधिदैवतम्।  
घृतन् तु वायु-दैवत्यं क्षीरं सोमाधिदैवतम्॥  
गो-मयं यज्ञ-दैवत्यं पञ्च-गव्याधिदेवताः।  
अष्टोपचारैस् ताः पूज्या पुण्याहं वाचयेद् बुधः॥  
स्थण्डिले ऽग्निं प्रतिष्ठाप्य परिस्तीर्य कुशैस् तथा।  
संस्तीर्य सव्ये प्राग्-अग्रान् तेषु पात्राण्य् अवाङ् न्यसेत्॥ 
पालाश-पद्म-पत्रैर् वा कृतान्य् अन्यैर् द्रुमैस् तु वा।  
सकुशाग्रान् सप्त-कुशान् श्यामान् काण्डैक-संयुतान्॥  
होमार्थं पञ्च-गव्यानां गव्य-पात्रेण सादयेत्।  
तस्य प्राक्-प्रोक्षणी-पात्रं मन्थान-समिधा सह॥  
तयोर् उदीच्यां दर्भेषु द्रव्याणि प्रक्रमान् न्यसेत्।  
प्रोक्षण्या जलम् उत्पूय कुश-दर्भ-द्वयेन च॥  
प्रोक्ष्योत्तानानि पात्राणि गव्यानि च तद्-अम्बुभिः।  
पात्रे गव्यं नियुञ्जीत मन्त्रैर् एकैकशः क्रमात्॥  
गायत्र्या चैव गो-मूत्रं गन्ध-द्वारेति गो-मयम्।  
आप्यायस्वेति च क्षीरं दधिक्राव्णेति वै दधि॥  
शुक्रमसि-ज्योर् इत्य् आज्यं देवस्यत्वा कुशोदकम्।  
विभज्याङ्गारकं सव्ये तेषु गव्यान् निधाय च॥  
दर्भाग्नि-ज्वालया चैवम् आलोड्य प्रणवेव हि।  
विसृज्योल्काम् अपः स्पृष्ट्वा दर्भाग्रे द्वे विनिक्षिपेत्॥  

[[257]] 

> पुनस् त्रि-वारं पर्यग्नि कृत्वा कुश-कृशानु ना।  
उद्वास्य वामे तत्-पात्रं निरूह्याङ्गारकान् ततः॥  
तत्-पात्रं पश्चिमे न्यस्य दर्भाभ्यां त्रिः प्रतापयेत्।  
तौ तु दर्भौ जलं स्पृष्ट्वा कुशाग्नौ तु विनिक्षिपेत्॥  
कुश-काण्डञ् च मन्थान-समिधं युगपत् ततः।  
वह्नौ प्रताप्य सम्मृज्य दर्भैस् सन्ताप्य तौ पुनः॥  
प्रोक्ष्य निक्षिप्य तान् दर्भान् जलं स्पृष्ट्वा दहेत् ततः।  
गव्यं मन्थान-समिधा प्रणवेन विलोडयेत्॥ [[??]] 
निर्मथ्य मन्थना-युक्तं पाणिभ्यां प्रणवेन च।  
परितोग्निं समभ्यर्च्य परिषिच्य जलैस् तथा॥  
जुहुयात् कुश-काण्डाग्रैः गव्यं वह्नौ समन्त्रकम्।  
अग्नये चैव सोमाय शन्नो  देवी त्रियम्बकम्॥  
इरावती इदं विष्णुर्  मानस्तोके प्रजापते।  
गायत्र्या व्याहृतीभिश् च महा-व्याहृतिभिस् तथा॥  
होतृभिश् चैव होतव्यं हुत-शेषन् तु पुण्यदम्।  
गव्यञ् च सर्व-पाप-घ्नं काय-शुद्धि-करं सदा॥  
मन्थान-समिधं वह्नौ प्रहृत्य परिषिच्यते।  
उत्थायाग्निम् उपस्थाय प्रणम्य च कृताञ्जलिः॥  
प्राग्-उदीच्याग्र-दर्भेषु समासीनो हरिं स्मरन्।   
प्राणानायम्य तद्-गव्यं प्रणवेनोद्धरेत्व् इति॥  
प्रणवेन समालोड्य प्रणवेवेनाभिमन्त्र्य च।  
प्रणवेन ततोद्धृत्य प्रणवेन च तत् पिबेत्॥  
यत् त्वग्-अस्थि-गतं पापं देहे तिष्ठति मामके।  
प्राशनं पञ्च-गव्यस्य दहत्व् अग्निर् इवेन्धनम्॥  
इदं मन्त्रं समुच्चार्य स्वाहास्तं[[??]] प्रणवं तथा।  
सकृद् उक्त्वा तु मन्त्रान्ते पिबेत् तूष्णीं पुनः पुनः॥  
आचम्याङ्गानि संस्पृश्य गायत्रीं तु जपेत् ततः।  
आसूर्यास्तं यथा-शक्ति अयुतं वा सहस्रकम्॥  
अष्टोत्तर-शतं वा ऽपि अष्टाविंशतिर् एव वा । 
नारायणं नमस्कुर्यात् सूर्य-मण्डल--मध्य-गम्।  
एवं यः प्राशयेद् भक्त्या पञ्च-गव्यं यथा-विधि॥ 

[[258]]

स मुक्तस् सर्व-पापौघैश् शुद्धस् स्याद् ज्ञानवान् सुधीः [[??]]  
इति देवल ते सम्यक् पु[[??]] स्त्रीणां तु वा तथा।  
गव्या[[??]] विधिः प्रोक्तः किम् अन्यच् छ्रोतुम् [[??]] इच्छसि॥  

पौर्णमास्याम् उपोष्य परेद्युः पञ्च-गव्य-प्राशने सर्व-पाप-हरं भवतीत्य् उक्तम् आश्वमेधिके - 

> पिबेत् तु पञ्च-गव्यं यः पौर्णमास्याम् उपोषितः।  
तस्य नश्यति तत् सर्वं यत् पापं पूर्व-सञ्चितम्॥  
तथैव ब्रह्म कूर्चं तु समं तत् तु पृथक् पृथक्।  
मासि मासि पिबेद् यस् तु तस्य पापं प्रणश्यति॥ 

इति। 

और्वः -- 

> अश्नीयात् तन्-मयो भूत्वा पूर्वन् तु मधुरं रसम्।  
लवणाम्लौ तथा मध्ये कटु-तिक्तादिकांस् ततः॥  
प्राग्- द्रवं पुरुषो ऽश्नीयान् मध्ये तु कठिनाशनः।  
अन्ते पुनर् द्रवाभ्याशी आरोग्येन न मुञ्चति॥ 

मार्कण्डेयः -- 

> गण्डूष-करणात् पूर्वं हस्तं प्रक्षालयेद् द्विजः।  
हतं दैवञ् च पित्र्यञ् च आत्मानञ् चापि घातयेत्॥  

गूण्डूषम् अत्रोत्तरापोशनम्, यतस् स एवाह -- 

> अर्धं पिबति गण्डूषम् अर्धं त्यजति भू-तले।  
प्रीणन्ति पितरस् सर्वे ये चान्ये भूमि-देवताः॥  

गण्डूषार्ध-त्याग-मन्त्रम् आह स एव -- 

> रौरवे ऽपुण्य-निलये पद्मार्बुद-निवासिनाम्।  
अर्थिनाम् उदकं दत्तम् अक्षय्यम् उपतिष्ठतु॥ 

"आपुण्य-निलय" इति पदच्छेदः। 

रत्नाकरे -- 

> हस्तं निर्लिह्य [[??]] च क्षाल्य विधूयोद्धूय पात्रतः।[[??]]  
गण्डूषं धारयेद् यस् तु सुराम् इव स धारयेत्॥ 

स्मृत्य्-अन्तरे -- 

> दक्षिणे भू-तले त्यक्त्वा गण्डूषार्धं द्विजोत्तमः।  
तत्रैव विसृजेद् विद्वान् विसृज्य च पवित्रकम्॥ 

रत्नाकरे -- 

> भुक्त्वा ग्रन्थिं निसृज्याथ तेन पीत्वा जलं सह। 
तत् पवित्रं त्यजेद् भूमाव् अथ मन्त्रेण मन्त्र-वित्॥  
विस्मृत्य यदि पात्रे तु पवित्रं विसृजेद् यदि।  
प्रायश्चित्तं चरेत् कृच्छ्रं तत् किल्बिष-विशुद्धये॥ 

[[259]] 

शाण्डिल्यः -- 

> माषादि-चूर्णैर् मृद्भिर् वा प्रक्षाल्य करयोर् द्वयम्।  प्रक्षाल्य जानु-पादौ च काष्ठैर् दन्तान् विशोधयेत्॥ 

रत्नाकरे -- 

> मूत्रे पुरीषे भुक्त्य्-अन्ते भक्ष्याणां भक्षणे ऽपि च।  
चतुर्-अष्ट द्वि-षट् द्व्य्-अष्ट-गण्डूषैस् तु विशुद्ध्यति॥ [[??]]

> आचान्तो ऽप्य् अशुचिस् तावद् यावत् पात्रम् अनुद्धृतम्।  
उद्धृते ऽप्य् अशुचिस् तावद् यावन् मण्डल-शोधनम्॥ [[??]]

रत्नाकरे -- 

> भुक्तोच्छिष्टस् त्व् अनाचान्तश् शूद्रादीन् यदि पश्यति।  प्रायश्चित्तम् अकुर्वाणः तैस् सार्धं भुक्तवान् असौ॥ [[??]]

और्वः -- 

> भुक्त्वा सम्यग् अथाचम्य प्राङ्-मुखोदङ्-मुखो[[??]] ऽपि वा।  
स्वस्थः प्रशान्त-चित्तस् तु कृतासन परिग्रहः॥  
अभीष्ट-देवतानान् तु कुर्यात् संस्मरणं बुधः॥ 

शातातपः -- 

> आस्यं प्रक्षाल्य गण्डूषं पिबेद् भुक्त्वा च यो द्विजः।  
दैवं श्राद्धम् असौ हस्यात् पितॄन् आत्मानम् एव च॥

गण्डूष-काले आस्य-स्थ[[??]] जलं न पिबेद् इत्य् अर्थः। 

कुत्सः -- 

> आचान्तो नाभि-देशन् तु प्राणानां ग्रन्थिर् असीति। विमृश्यादित्यम् ईक्षेत रात्रौ दीप-मुखं ततः॥ 

व्यासः -- 

> आचम्याङ्गुष्ठ-मात्रेति पादाङ्गुष्ठे तु दक्षिणे।  
निस्रावयेद् धस्त-जलम् ऊर्ध्व-हस्तस् समाहितः॥  
हुतानुमन्त्रणं कुर्याच् छ्रद्धायामिति मन्त्रतः।  
अथाक्षरेण स्वात्मानं योजयेद् ब्रह्मणीति हि॥  
सर्वेषाम् एव योगानाम् आत्म-योगः परस् स्मृतः।  
यो ऽनेन विधिना कुर्यात् स याति पदम् अक्षयम्॥ 

[[260]]

"
'
"

1 

बाहट-- भुक्त्वोप विशत स्तुन्द मोजो भवति तिष्ठतः । आयुश्चन्ध्रमतो मृत्यु र्धावत स्स्वपतोवपुः ! श्रीविष्णुपुरा णे- अग्नि राप्यायये द्धातुं पार्थिवम्पवनेरितः ! दत्ता वकाशं सभना जरयत्वस्तु मोसुखम् अन्नं बणाय मे भूमे रपामग्न्य निलस्यच । भवत्वेतत्परिणतं ममास्त्व विरतं सुखम् 

प्र्राणापान समानाना मुदान व्यासयो स्तथा ! अन्नं पुष्टिकरञ्चास्तु ममाप्यनाहतं सुखम् ॥ अगस्ति रग्नि बीजाडबानलश्च भुक्तं मयान्नं जरिय त्वशेषम् । सुखञ्च मे तत्परिणाम जातं यच्छ त्वगं ममचास्तुदेहे विष्णु स्समस्त्रेय देहदेही प्रधानभूतो भगवा व्यधैकः । सत्येन 

ते.नात्त मशेषमन्न मारोग्यदं मे परिणाममेतु 

विष्णुकत्ता तथै वान्नं परिणामश्चवै यतः । सत्येन तेन मद्भुक्तं जीर्य त्वन्न मिदं तथा ॥ इत्युच्छार्य स्वहस्तेन परिमृश्य तथोदरम् ! अनादस प्रदायीनि कुर्यात्कर्मा ण्यतस्धितः 

0 

शाण्डिल्यः- आदाय तुलसीं त्यक्तां भगवत्पादनुण्डि ताम् । भक्षये च्छोधये देहं भगवत्पाद वारिणा ! भक्षि तं भगवत्पाद संस्पृष्टं तुळसीदळम् ! आरोग्यं भक्तिवृद्धिञ्च पौपहानि) करोत्यपि 1 सङ्ग्रहे भोजनान स्तरं विष्णो कर्पितं तुलसीदळम् ! भक्षये त्सर्व पापघ्नं चान्फ्रायण शताधिकम् । 

### ताम्बूल-चर्वण-विधिः

भुक्त्वातु सुखमासीन साम्बूलं भक्षये द्विजः निवेदितं भगवतः परिशुद्धं यथाविधि ! नबि हे - भुक्त्वातु सुखमासीन साम्बूले नान्यशोधनम् । नु पूगिञ्च सुपत्रिञ्च

[[261]]

J 


सुध चच समन्विम्स् 1 प्रदद्या द्विजदेवेभ्य स्ताम्बूलं चार्प ये दृरः : एक पूगं सुख्यां द्विवरं निष्फलम्भवेत् : अति श्रेष्ठं त्रिपूग-तु अधिकं नैननुष्यति नी पर्ण मूले भवे श्व्याधि? सर्णागे पापसम्भवः ! चूर्णपर्णु हरत्यायु स्वीरा बुद्धिनि पाशिनी " अखण्डितञ्च क्रमुकं पर्णनु मौळितं तथा ! अशो धितं तथाचूर्णं भक्षयन् सर्वदोषभाक् अनिधायमुखे पर्णं पूगं खादति मो नरः । सप्तजन्म दरिद्रस्स्या न्नरके घ निमङ्ञति : 

16 

गौतमः- अमाश्राद्धादिकालेतु य स्त्रीबूलन्तु भाद येत् । तस्य दोषविशुद्ध्यर्थं जपे दष्टोत्तरं बुधः ॥ अन्यथा दोष माप्नोति विष्णाळी जायते भुनि हेमाद्रा - अमा यां श्राद्धदिन से तीर्थयात्रासु सर्वदा । याशौचे बन्धुमृ तौ पक्षद्वयहरेर्दिने अश्नी यान्मार्गमध्या सु भयोरपि ! - दे कालय सभास्थाने तथा कर्मविभाषणे ॥ दुःखा यिते बहुजने तथै वोत्पातदर्शने राजभङ्ग प्रजाक्षोभ गुरु देवार्चनेषुव ॥ व्रताचरणकालेतु पुराणश्रवणे तथा ! तां बूलं भक्षये द्यस्तु विष्णासम मीदन्नृप॥ 

इति ॐ भगवानेव स्वनियाम्य इत्यारभ्यस्वयमेम प्रतिपादित वा । ॐ कृतञ्च + इज्यया भगवत्कर्मणा भग वानियतां वासु देशः । इतीज्यां समापयेत् । 

इति भारद्वाजकुलतिक वङ्गीशान्वयजातस्य श्री सुन्द रार्य पुत्रस्य वैकुंशनाथस्य कृतिषु प्रपन्नधर्म सार समुच्छये इज्याप्रयोगोनाम चतुर्थः परिच्छेदः। 

[[262]]

स्वाध्यायप्रकरण मार्गशीपाशाद्याराधनम्। 
