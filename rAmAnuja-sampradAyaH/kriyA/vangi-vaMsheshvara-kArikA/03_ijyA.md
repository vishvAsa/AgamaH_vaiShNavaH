+++
title = "३ इज्या"

+++
## इज्यारम्भः
<details open><summary>विश्वास-प्रस्तुतिः</summary>

इज्याकाले तु संप्राप्ते  
हृष्टो देवगृहं गतः ।  
प्रक्षाल्य पादौ पाणी च  
समाचम्य स्मरन् हरिम् ॥ 91
</details>

<details><summary>मूलम्</summary>

इज्याकाले तु संप्राप्ते हृष्टो देवगृहं गतः ।  
प्रक्षाल्य पादौ पाणी च समाचम्य स्मरन् हरिम् ॥ 91
</details>


<details open><summary>विश्वास-प्रस्तुतिः</summary>

तत्-क्षेत्राधीशम् अभ्यर्च्य  
स्व-मन्त्रेणाच्युतं प्रभुम् ।  
देव-पूजा-गृह-द्वारात्  
स्थित्वा बहिर् अदूरतः ॥ 92
</details>

<details><summary>मूलम्</summary>

तत्क्षेत्राधीशमभ्यर्च्य स्वमन्त्रेणाच्युतं प्रभुम् ।  
देवपूजागृहद्वारात् स्थित्वा बहिरदूरतः ॥ 92
</details>


<details open><summary>विश्वास-प्रस्तुतिः</summary>

चण्ड-प्रचण्ड-प्रमुखान्  
द्वार्-स्थान् तद्-अधिपान् अपि ।  
प्रणम्याभ्यर्च्य गन्धाद्यैः  
याचित्वाऽऽत्म-प्रवेशनम् ॥ 93
</details>

<details><summary>मूलम्</summary>

चण्डप्रचण्डप्रमुखान् द्वार्स्थान् तदधिपानपि ।  
प्रणम्याभ्यर्च्य गन्धाद्यैः याचित्वाऽऽत्मप्रवेशनम् ॥ 93
</details>


<details open><summary>विश्वास-प्रस्तुतिः</summary>

दत्ताभ्यनुज्ञस्तैश्चापि सदयैरवलोकनैः ।  
प्रविशन् द्वारपार्श्वस्थः स्वास्त्रमन्त्राभिमन्त्रितम् ॥ 94
</details>

<details><summary>मूलम्</summary>

दत्ताभ्यनुज्ञस्तैश्चापि सदयैरवलोकनैः ।  
प्रविशन् द्वारपार्श्वस्थः स्वास्त्रमन्त्राभिमन्त्रितम् ॥ 94
</details>


<details open><summary>विश्वास-प्रस्तुतिः</summary>

पुष्पं देवगृहस्यान्तः प्रास्य दक्षिणपाणिना ।  
तद्भयादपयातेषु दुष्टसत्वेषु तद्गृहात् ॥ 95
</details>

<details><summary>मूलम्</summary>

पुष्पं देवगृहस्यान्तः प्रास्य दक्षिणपाणिना ।  
तद्भयादपयातेषु दुष्टसत्वेषु तद्गृहात् ॥ 95
</details>


<details open><summary>विश्वास-प्रस्तुतिः</summary>

प्रथमं दक्षिणं पादं विन्यस्यान्तः प्रविश्य च ।  
प्रणिनंसुः परात्मानं भक्तिनिघ्नेन चेतसा ॥ 96
</details>

<details><summary>मूलम्</summary>

प्रथमं दक्षिणं पादं विन्यस्यान्तः प्रविश्य च ।  
प्रणिनंसुः परात्मानं भक्तिनिघ्नेन चेतसा ॥ 96
</details>

## प्रदक्षिणप्रणामविधिः
<details open><summary>विश्वास-प्रस्तुतिः</summary>

मनोबुद्ध्यभिमानेन सह न्यस्य धरातले ।  
कूर्मवच्चतुरः पादान् शिरस्तत्रैव पञ्चमम् ॥ 97
</details>

<details><summary>मूलम्</summary>

मनोबुद्ध्यभिमानेन सह न्यस्य धरातले ।  
कूर्मवच्चतुरः पादान् शिरस्तत्रैव पञ्चमम् ॥ 97
</details>


<details open><summary>विश्वास-प्रस्तुतिः</summary>

प्रदक्षिणसमेतेन त्वेवंरूपेण याजकः ।  
अष्टाङ्गेन प्रणामेन प्रणमेत्पुरुषोत्तमम् ॥ 98
</details>

<details><summary>मूलम्</summary>

प्रदक्षिणसमेतेन त्वेवंरूपेण याजकः ।  
अष्टाङ्गेन प्रणामेन प्रणमेत्पुरुषोत्तमम् ॥ 98
</details>


<details open><summary>विश्वास-प्रस्तुतिः</summary>

ततस्सम्मार्ज्य तं देशं गोमयेनोपलिप्य च ।  
साक्षतानि च पुष्पाणि प्रकीर्य च समन्ततः ॥ 99
</details>

<details><summary>मूलम्</summary>

ततस्सम्मार्ज्य तं देशं गोमयेनोपलिप्य च ।  
साक्षतानि च पुष्पाणि प्रकीर्य च समन्ततः ॥ 99
</details>

## आसनक्रमः
<details open><summary>विश्वास-प्रस्तुतिः</summary>

धूपयित्वा बहुविधैः  
कर्पूरागुरु-चन्दनैः ।  
पुरस्ताद् एव देवस्य  
संस्तीर्यासनम् आत्मनः ॥ 100
</details>

<details><summary>मूलम्</summary>

धूपयित्वा बहुविधैः कर्पूरागुरुचन्दनैः ।  
पुरस्तादेव देवस्य संस्तीर्यासनमात्मनः ॥ 100
</details>

<details open><summary>विश्वास-प्रस्तुतिः</summary>

दार्भं काष्ठ-मयं वापि  
सास्त्रच्छोटाभिवीक्षितम् ।  
तत्रैकाग्रं मनः कृत्वा  
यत-चित्तेन्द्रिय-क्रियः ॥ 101
</details>

<details><summary>मूलम्</summary>

दार्भं काष्ठमयं वापि सास्त्रच्छोटाभिवीक्षितम् ।  
तत्रैकाग्रं मनः कृत्वा यतचित्तेन्द्रियक्रियः ॥ 101
</details>


<details open><summary>विश्वास-प्रस्तुतिः</summary>

प्रवेश्योभयजान्वन्तः स्वपादाङ्गुष्ठयोर्युगम् ।  
दक्षिणोत्तरमासीनः स्वस्तिकेनासनेन तु ॥ 102
</details>

<details><summary>मूलम्</summary>

प्रवेश्योभयजान्वन्तः स्वपादाङ्गुष्ठयोर्युगम् ।  
दक्षिणोत्तरमासीनः स्वस्तिकेनासनेन तु ॥ 102
</details>

## भगवद्ध्यानम्
<details open><summary>विश्वास-प्रस्तुतिः</summary>

पद्मादिष्वासनेष्वेकमवलम्ब्येच्छयाऽथ वा ।  
इति संचिन्तयेत् पूर्वम् आरिराधयिषुर्हरिम् ॥ 103
</details>

<details><summary>मूलम्</summary>

पद्मादिष्वासनेष्वेकमवलम्ब्येच्छयाऽथ वा ।  
इति संचिन्तयेत् पूर्वम् आरिराधयिषुर्हरिम् ॥ 103
</details>


<details open><summary>विश्वास-प्रस्तुतिः</summary>

स्वसङ्कल्पपराधीनस्वरूपस्थितिवृत्तिना ।  
स्वशेषतैकरूपेण स्वदेहेनाऽत्मनाऽमुना ॥ 104
</details>

<details><summary>मूलम्</summary>

स्वसङ्कल्पपराधीनस्वरूपस्थितिवृत्तिना ।  
स्वशेषतैकरूपेण स्वदेहेनाऽत्मनाऽमुना ॥ 104
</details>


<details open><summary>विश्वास-प्रस्तुतिः</summary>

स्वैरेव करणैः सर्वैः बुद्धिकर्मात्मकैरपि ।  
गन्धादिभिस्तथा द्रव्यैः स्वकीयैरेव संप्रति ॥ 105
</details>

<details><summary>मूलम्</summary>

स्वैरेव करणैः सर्वैः बुद्धिकर्मात्मकैरपि ।  
गन्धादिभिस्तथा द्रव्यैः स्वकीयैरेव संप्रति ॥ 105
</details>


<details open><summary>विश्वास-प्रस्तुतिः</summary>

सपत्नीकं ससचिवं सद्वारपगणेश्वरम् ।  
स्वयमेव स्वमात्मानम् अर्चयत्यपदिश्य माम् ॥ 106
</details>

<details><summary>मूलम्</summary>

सपत्नीकं ससचिवं सद्वारपगणेश्वरम् ।  
स्वयमेव स्वमात्मानम् अर्चयत्यपदिश्य माम् ॥ 106
</details>


<details open><summary>विश्वास-प्रस्तुतिः</summary>

स्वयैव कृपया देवः श्रीपतिः पुरुषोत्तमः।  
इत्येवमनुसन्धाय पुनश्चैवमनुस्मरेत् ॥ 107
</details>

<details><summary>मूलम्</summary>

स्वयैव कृपया देवः श्रीपतिः पुरुषोत्तमः।  
इत्येवमनुसन्धाय पुनश्चैवमनुस्मरेत् ॥ 107
</details>


<details open><summary>विश्वास-प्रस्तुतिः</summary>

तत्प्रेरितस्तदीयश्च तद्दत्तमतिशक्तितः।  
तदात्मकस्तदाधारः तत्प्रीत्यै तत्पदाश्रितः॥ 108
</details>

<details><summary>मूलम्</summary>

तत्प्रेरितस्तदीयश्च तद्दत्तमतिशक्तितः।  
तदात्मकस्तदाधारः तत्प्रीत्यै तत्पदाश्रितः॥ 108
</details>


<details open><summary>विश्वास-प्रस्तुतिः</summary>

तद्दत्तैरेव तद्द्रव्यैः तत्पूजां करवाण्यहम्।  
संचिन्त्यैवं स्वमात्मानं तत्क्रियायोग्यतां नयेत्॥ 109
</details>

<details><summary>मूलम्</summary>

तद्दत्तैरेव तद्द्रव्यैः तत्पूजां करवाण्यहम्।  
संचिन्त्यैवं स्वमात्मानं तत्क्रियायोग्यतां नयेत्॥ 109
</details>


<details open><summary>विश्वास-प्रस्तुतिः</summary>

अनेन विधिना कुर्यान्नित्यं देहात्मशोधनम् ।  
त्रिर्वाथ पञ्चकृत्वो वा प्राणानायम्य सुस्थिरः ॥ 110
</details>

<details><summary>मूलम्</summary>

अनेन विधिना कुर्यान्नित्यं देहात्मशोधनम् ।  
त्रिर्वाथ पञ्चकृत्वो वा प्राणानायम्य सुस्थिरः ॥ 110
</details>

## भूतशुद्धिक्रमः
### संहारन्यासः
<details open><summary>विश्वास-प्रस्तुतिः</summary>

ततो दक्षिण-पाण्य्-अन्तर्  
न्यस्य मन्त्रं धियाऽऽत्मनः ।  
तं निदध्यात् स्वनाभ्य्-अन्तः  
पाणिना प्राणसंयमः ॥ 111
</details>

<details><summary>मूलम्</summary>

ततो दक्षिणपाण्यन्तः न्यस्य मन्त्रं धियाऽऽत्मनः।  
तं विदध्यात् स्वनाभ्यन्तः पाणिना प्राणसंयमः॥ 111
</details>


<details open><summary>विश्वास-प्रस्तुतिः</summary>

तन्मन्त्रतस् समुद्भूतैः  
शोषणैश् चण्डमारुतैः।  
संशोषयेत् स्वकं देहं  
प्राचीनैः कर्मभिस् सह॥ 112
</details>

<details><summary>मूलम्</summary>

तन्मन्त्रतस्समुद्भूतैः शोषणैश्चण्डमारुतैः।  
संशोषयेत् स्वकं देहं प्राचीनैः कर्मभिस्सह॥ 112
</details>


<details open><summary>विश्वास-प्रस्तुतिः</summary>

अथ विन्यस्य हृदये पूर्ववत् पाणिना मनुम् ।  
तत उद्भूतचक्राग्निज्वालया दाहयेत्तनुम् ॥ 113
</details>

<details><summary>मूलम्</summary>

अथ विन्यस्य हृदये पूर्ववत् पाणिना मनुम् ।  
तत उद्भूतचक्राग्निज्वालया दाहयेत्तनुम् ॥ 113
</details>


<details open><summary>विश्वास-प्रस्तुतिः</summary>

ततो मस्तकविन्यस्तमन्त्रोद्भूतामृतद्युतेः।  
रश्मिभिः प्लावयेद्दग्धं स्वकं देहं सुधामयैः ॥ 114
</details>

<details><summary>मूलम्</summary>

ततो मस्तकविन्यस्तमन्त्रोद्भूतामृतद्युतेः।  
रश्मिभिः प्लावयेद्दग्धं स्वकं देहं सुधामयैः ॥ 114
</details>


<details open><summary>विश्वास-प्रस्तुतिः</summary>

ततः पाद उपस्थे च हृदि वक्त्रे शिरस्यपि।  
पञ्चोपनिषदो न्यस्य पृथिव्याद्यद्विदेवताः॥ 115
</details>

<details><summary>मूलम्</summary>

ततः पाद उपस्थे च हृदि वक्त्रे शिरस्यपि।  
पञ्चोपनिषदो न्यस्य पृथिव्याद्यद्विदेवताः॥ 115
</details>


<details open><summary>विश्वास-प्रस्तुतिः</summary>

ततोप्येवं क्रमेणैव स्वदेहे भूतपंचकम्।  
कारणे कारणे स्वस्मिन् न्यस्तैर्मन्त्रैर्विलापयेत्॥ 116
</details>

<details><summary>मूलम्</summary>

ततोप्येवं क्रमेणैव स्वदेहे भूतपंचकम्।  
कारणे कारणे स्वस्मिन् न्यस्तैर्मन्त्रैर्विलापयेत्॥ 116
</details>


<details open><summary>विश्वास-प्रस्तुतिः</summary>

पदजान्वन्तरं भूमिः जानुकट्यन्तरं जलम्।  
हृत्कट्योरन्तरं तेजः वायुर्नासाहृदन्तरम्॥ 117
</details>

<details><summary>मूलम्</summary>

पदजान्वन्तरं भूमिः जानुकट्यन्तरं जलम्।  
हृत्कट्योरन्तरं तेजः वायुर्नासाहृदन्तरम्॥ 117
</details>


<details open><summary>विश्वास-प्रस्तुतिः</summary>

व्योम नासाशिरोमध्यमेवं देहे व्यवस्थितः।  
तस्मात्ततस्तस्तानि समुत्थाप्य विलापयेत् ॥ 118
</details>

<details><summary>मूलम्</summary>

व्योम नासाशिरोमध्यमेवं देहे व्यवस्थितः।  
तस्मात्ततस्तस्तानि समुत्थाप्य विलापयेत् ॥ 118
</details>


<details open><summary>विश्वास-प्रस्तुतिः</summary>

पृथिवीमप्सु ताश्चाग्नौ तं वायौ तं च खे क्रमात्।  
तमप्यहंकृतौ ताञ्च सविकारां महत्यपि॥ 119
</details>

<details><summary>मूलम्</summary>

पृथिवीमप्सु ताश्चाग्नौ तं वायौ तं च खे क्रमात्।  
तमप्यहंकृतौ ताञ्च सविकारां महत्यपि॥ 119
</details>


<details open><summary>विश्वास-प्रस्तुतिः</summary>

महान्तं प्रकृतौ ताञ्च तमस्येतत् परमात्मनि।  
ततो विमुक्तमात्मानं विमुक्तं तत्वपञ्जरात्॥ 120
</details>

<details><summary>मूलम्</summary>

महान्तं प्रकृतौ ताञ्च तमस्येतत् परमात्मनि।  
ततो विमुक्तमात्मानं विमुक्तं तत्वपञ्जरात्॥ 120
</details>


<details open><summary>विश्वास-प्रस्तुतिः</summary>

विमुक्तं मेघपटलात् दिवाकरमिवोज्ज्वलम्।  
ततः प्रकृतिसंसर्गाद् अनादेरशुचेस्ततः॥ 121
</details>

<details><summary>मूलम्</summary>

विमुक्तं मेघपटलात् दिवाकरमिवोज्ज्वलम्।  
ततः प्रकृतिसंसर्गाद् अनादेरशुचेस्ततः॥ 121
</details>


<details open><summary>विश्वास-प्रस्तुतिः</summary>

अशुद्धं शुद्धतां नेतुं शुभाश्रयवशेन तु।  
भगवद्दक्षिणाङ्घ्र्यब्जशुभाङ्गुष्ठं प्रवेशयेत्॥ 122
</details>

<details><summary>मूलम्</summary>

अशुद्धं शुद्धतां नेतुं शुभाश्रयवशेन तु।  
भगवद्दक्षिणाङ्घ्र्यब्जशुभाङ्गुष्ठं प्रवेशयेत्॥ 122
</details>


<details open><summary>विश्वास-प्रस्तुतिः</summary>

तत्प्रवेशात् परां शुद्धिं गतं विगतकल्मषम्।  
तत आदाय तद्वामपादाम्भोजादधो नयेत्॥ 123
</details>

<details><summary>मूलम्</summary>

तत्प्रवेशात् परां शुद्धिं गतं विगतकल्मषम्।  
तत आदाय तद्वामपादाम्भोजादधो नयेत्॥ 123
</details>


<details open><summary>विश्वास-प्रस्तुतिः</summary>

तत एनं तदङ्गुष्ठनखस्रोतोविनिस्सृतैः।  
दिव्यामृतजलैर्गाङ्गैः आत्मानमभिषेचयेत्॥ 124
</details>

<details><summary>मूलम्</summary>

तत एनं तदङ्गुष्ठनखस्रोतोविनिस्सृतैः।  
दिव्यामृतजलैर्गाङ्गैः आत्मानमभिषेचयेत्॥ 124
</details>


<details open><summary>विश्वास-प्रस्तुतिः</summary>

तज्जलं दिव्यममृतं प्रसादात् परमात्मनः।  
अनघं घनतां गत्वा वपुरस्योपजायते॥125
</details>

<details><summary>मूलम्</summary>

तज्जलं दिव्यममृतं प्रसादात् परमात्मनः।  
अनघं घनतां गत्वा वपुरस्योपजायते॥125
</details>

### सृष्टिन्यासः
<details open><summary>विश्वास-प्रस्तुतिः</summary>

तदेव भूयो विदधत् पञ्चशक्तिमयं वपुः।  
सृष्टिक्रमेण विन्यस्य पञ्चोपनिषदो धिया॥126
</details>

<details><summary>मूलम्</summary>

तदेव भूयो विदधत् पञ्चशक्तिमयं वपुः।  
सृष्टिक्रमेण विन्यस्य पञ्चोपनिषदो धिया॥126
</details>


<details open><summary>विश्वास-प्रस्तुतिः</summary>

मूर्धादिचरणान्तेषु स्वकीयाङ्गेषु पञ्चसु।  
चिन्तयेच्च पुनश्चैवं शरीरोत्पत्तिमात्मनः॥127
</details>

<details><summary>मूलम्</summary>

मूर्धादिचरणान्तेषु स्वकीयाङ्गेषु पञ्चसु।  
चिन्तयेच्च पुनश्चैवं शरीरोत्पत्तिमात्मनः॥127
</details>


<details open><summary>विश्वास-प्रस्तुतिः</summary>

रजस्तमोभ्यामस्पृष्टा शुद्धसत्वमयी शुभा।  
प्रकृतिर्जायते दिव्या परस्माद्ब्रह्मणस्ततः॥128
</details>

<details><summary>मूलम्</summary>

रजस्तमोभ्यामस्पृष्टा शुद्धसत्वमयी शुभा।  
प्रकृतिर्जायते दिव्या परस्माद्ब्रह्मणस्ततः॥128
</details>


<details open><summary>विश्वास-प्रस्तुतिः</summary>

महान् सत्वमयस्तस्माद् अहङ्कारश्च सात्त्विकः।  
तस्मात् सत्वमयैर्जातैः इन्द्रियैर्ज्ञानहेतुभिः॥129
</details>

<details><summary>मूलम्</summary>

महान् सत्वमयस्तस्माद् अहङ्कारश्च सात्त्विकः।  
तस्मात् सत्वमयैर्जातैः इन्द्रियैर्ज्ञानहेतुभिः॥129
</details>


<details open><summary>विश्वास-प्रस्तुतिः</summary>

श्रोत्रत्वग्रसनाघ्राणैः कर्माख्यैः पञ्चभिः सह।  
पायूपस्थपाणिपादवाग्भिश्च मनसा सह॥130
</details>

<details><summary>मूलम्</summary>

श्रोत्रत्वग्रसनाघ्राणैः कर्माख्यैः पञ्चभिः सह।  
पायूपस्थपाणिपादवाग्भिश्च मनसा सह॥130
</details>


<details open><summary>विश्वास-प्रस्तुतिः</summary>

स्ववाय्वग्न्यम्बुभूमीभिः महाभूतैश्च सात्त्विकैः।  
शब्दस्पर्शरूपरसगन्धैर्भूतगुणैरपि॥131
</details>

<details><summary>मूलम्</summary>

स्ववाय्वग्न्यम्बुभूमीभिः महाभूतैश्च सात्त्विकैः।  
शब्दस्पर्शरूपरसगन्धैर्भूतगुणैरपि॥131
</details>


<details open><summary>विश्वास-प्रस्तुतिः</summary>

एभिश्चतुर्विंशतिभिः तत्वैर्जातं वपुः स्वकम्।  
विष्णुवामपदोद्भूतगङ्गया प्लावयेत्ततः॥132
</details>

<details><summary>मूलम्</summary>

एभिश्चतुर्विंशतिभिः तत्वैर्जातं वपुः स्वकम्।  
विष्णुवामपदोद्भूतगङ्गया प्लावयेत्ततः॥132
</details>

### मन्त्रन्यासः
<details open><summary>विश्वास-प्रस्तुतिः</summary>

ततः स्वहस्तौ मन्त्रेण त्रिरामृश्य परस्परम्।  
निधाय व्यापकन्यासं शुद्धयोर्हस्तयोर्द्वयोः॥133
</details>

<details><summary>मूलम्</summary>

ततः स्वहस्तौ मन्त्रेण त्रिरामृश्य परस्परम्।  
निधाय व्यापकन्यासं शुद्धयोर्हस्तयोर्द्वयोः॥133
</details>

### वर्णन्यासः
<details open><summary>विश्वास-प्रस्तुतिः</summary>

वर्णन्यासं ततः कुर्यात् प्रथमं दक्षिणे करे।  
तर्जन्यादि कनिष्ठान्तम् अङ्गुलीमध्यपर्वसु॥134
</details>

<details><summary>मूलम्</summary>

वर्णन्यासं ततः कुर्यात् प्रथमं दक्षिणे करे।  
तर्जन्यादि कनिष्ठान्तम् अङ्गुलीमध्यपर्वसु॥134
</details>


<details open><summary>विश्वास-प्रस्तुतिः</summary>

मन्त्रादींश्चतुरो वर्णान् नादान्तान् प्रणवादिकान्।  
अङ्गुष्ठेनैव विन्यस्य प्रणवं चान्यपर्वसु॥135
</details>

<details><summary>मूलम्</summary>

मन्त्रादींश्चतुरो वर्णान् नादान्तान् प्रणवादिकान्।  
अङ्गुष्ठेनैव विन्यस्य प्रणवं चान्यपर्वसु॥135
</details>


<details open><summary>विश्वास-प्रस्तुतिः</summary>

अङ्गुष्ठेनैव सव्येपि वर्णान्मन्त्रस्य चापरान्।  
नादान्तान् प्रणवोपेतान् न्यसेत् सर्वेषु पर्वसु॥136
</details>

<details><summary>मूलम्</summary>

अङ्गुष्ठेनैव सव्येपि वर्णान्मन्त्रस्य चापरान्।  
नादान्तान् प्रणवोपेतान् न्यसेत् सर्वेषु पर्वसु॥136
</details>


<details open><summary>विश्वास-प्रस्तुतिः</summary>

प्रणवं च यथापूर्वं पार्श्वपर्वसु योजयेत् ।  
वर्णान् न्यस्याङ्गुळीष्वेवं तास्वङ्गन्यासमाचरेत् ॥ 137
</details>

<details><summary>मूलम्</summary>

प्रणवं च यथापूर्वं पार्श्वपर्वसु योजयेत् ।  
वर्णान् न्यस्याङ्गुळीष्वेवं तास्वङ्गन्यासमाचरेत् ॥ 137
</details>


<details open><summary>विश्वास-प्रस्तुतिः</summary>

हृदयं दक्षिणेऽङ्गुष्ठे तर्जन्या विनिवेशयेत् ।  
अङ्गुष्ठाग्रेण मूर्धादितर्जन्यादिषु योजयेत् ॥ 138
</details>

<details><summary>मूलम्</summary>

हृदयं दक्षिणेऽङ्गुष्ठे तर्जन्या विनिवेशयेत् ।  
अङ्गुष्ठाग्रेण मूर्धादितर्जन्यादिषु योजयेत् ॥ 138
</details>


<details open><summary>विश्वास-प्रस्तुतिः</summary>

नयनं वामतर्जन्या तदङ्गुष्ठे निवेशयेत् ।  
अङ्गुष्ठेनोदरादीनि तर्जन्यादिषु योजयेत् ॥ 139
</details>

<details><summary>मूलम्</summary>

नयनं वामतर्जन्या तदङ्गुष्ठे निवेशयेत् ।  
अङ्गुष्ठेनोदरादीनि तर्जन्यादिषु योजयेत् ॥ 139
</details>


<details open><summary>विश्वास-प्रस्तुतिः</summary>

अङ्गुष्ठाभ्यां जानुपादौ न्यसेद्दक्षिणसव्ययोः ।  
अव्युच्छिन्नक्रमेणैव यथा स्वाङ्गुळिमूर्धसु ॥ 140
</details>

<details><summary>मूलम्</summary>

अङ्गुष्ठाभ्यां जानुपादौ न्यसेद्दक्षिणसव्ययोः ।  
अव्युच्छिन्नक्रमेणैव यथा स्वाङ्गुळिमूर्धसु ॥ 140
</details>

### व्यापकन्यासः
<details open><summary>विश्वास-प्रस्तुतिः</summary>

ततो देहेपि तदनु व्यापकन्यासमाचरेत् ।  
शिरःप्रभृति पाणिभ्यामापादाभ्यां स्वपार्श्वयोः ॥ 141
</details>

<details><summary>मूलम्</summary>

ततो देहेपि तदनु व्यापकन्यासमाचरेत् ।  
शिरःप्रभृति पाणिभ्यामापादाभ्यां स्वपार्श्वयोः ॥ 141
</details>


<details open><summary>विश्वास-प्रस्तुतिः</summary>

त्रिः स्पृशन् स्वेन मन्त्रेण वेष्टयन्निव वर्मणा ।  
मन्त्रवर्णान् स्वदेहेऽपि न्यसेदेवमतन्द्रितः ॥ 142
</details>

<details><summary>मूलम्</summary>

त्रिः स्पृशन् स्वेन मन्त्रेण वेष्टयन्निव वर्मणा ।  
मन्त्रवर्णान् स्वदेहेऽपि न्यसेदेवमतन्द्रितः ॥ 142
</details>


<details open><summary>विश्वास-प्रस्तुतिः</summary>

नाभ्यामोंकारमङ्गुष्ठकनिष्ठाभ्यां निवेशयेत् ।  
सनादं प्रणवोपेतं स्थितिन्यासचिकीर्षया ॥ 143
</details>

<details><summary>मूलम्</summary>

नाभ्यामोंकारमङ्गुष्ठकनिष्ठाभ्यां निवेशयेत् ।  
सनादं प्रणवोपेतं स्थितिन्यासचिकीर्षया ॥ 143
</details>

### स्थितिन्यासः
<details open><summary>विश्वास-प्रस्तुतिः</summary>

द्वितीयं च तृतीयं चाप्युपस्थे जानुनोरपि ।  
साङ्गुष्ठाभिश्च तिसृभिः अङ्गुलीभिर्यथाक्रमम ॥ 144
</details>

<details><summary>मूलम्</summary>

द्वितीयं च तृतीयं चाप्युपस्थे जानुनोरपि ।  
साङ्गुष्ठाभिश्च तिसृभिः अङ्गुलीभिर्यथाक्रमम ॥ 144
</details>


<details open><summary>विश्वास-प्रस्तुतिः</summary>

न्येसच्चतुर्थं सर्वाभिः पादयोः पृष्ठतः पुमान् ।  
पञ्चमं मध्यया मूर्ध्नि न्यस्य षष्ठं दृशोरपि ॥ 145
</details>

<details><summary>मूलम्</summary>

न्येसच्चतुर्थं सर्वाभिः पादयोः पृष्ठतः पुमान् ।  
पञ्चमं मध्यया मूर्ध्नि न्यस्य षष्ठं दृशोरपि ॥ 145
</details>


<details open><summary>विश्वास-प्रस्तुतिः</summary>

मध्ययैव सतर्ज्यन्या युगपत् संनिवेशयेत् ।  
साङ्गुष्ठयाऽनामिकया सप्तमं मुखमध्यतः ॥ 146
</details>

<details><summary>मूलम्</summary>

मध्ययैव सतर्ज्यन्या युगपत् संनिवेशयेत् ।  
साङ्गुष्ठयाऽनामिकया सप्तमं मुखमध्यतः ॥ 146
</details>


<details open><summary>विश्वास-प्रस्तुतिः</summary>

घ्राणस्य पुरतो न्यस्य हृदये चान्त्यमक्षरम् ।  
साङ्गुष्ठतर्जन्यग्रेण न्यसेदेवं यथाक्रमम् ॥ 147
</details>

<details><summary>मूलम्</summary>

घ्राणस्य पुरतो न्यस्य हृदये चान्त्यमक्षरम् ।  
साङ्गुष्ठतर्जन्यग्रेण न्यसेदेवं यथाक्रमम् ॥ 147
</details>

### अङ्गन्यासः
<details open><summary>विश्वास-प्रस्तुतिः</summary>

अङ्गन्यासं ततःकुर्याद् अङ्गमन्त्रान् यथाक्रमम् ।  
हृदि मूर्ध्नि शिखायां च कण्ठकट्योश्च मध्यमे ॥ 148
</details>

<details><summary>मूलम्</summary>

अङ्गन्यासं ततःकुर्याद् अङ्गमन्त्रान् यथाक्रमम् ।  
हृदि मूर्ध्नि शिखायां च कण्ठकट्योश्च मध्यमे ॥ 148
</details>


<details open><summary>विश्वास-प्रस्तुतिः</summary>

शरीरेंऽसद्वये चापि नेत्रयोरुदरे तथा ।  
पृष्ठबाहूरुजान्वङ्घ्रियुगळेषु यथोचितान् ॥ 149
</details>

<details><summary>मूलम्</summary>

शरीरेंऽसद्वये चापि नेत्रयोरुदरे तथा ।  
पृष्ठबाहूरुजान्वङ्घ्रियुगळेषु यथोचितान् ॥ 149
</details>


<details open><summary>विश्वास-प्रस्तुतिः</summary>

साङ्गुष्ठतर्जन्यग्रेण सास्त्रच्छोटेन सर्वशः ।  
बध्वा दिशश्च पूर्वाद्याः वह्न्याद्या विदिशस्तथा ॥ 150
</details>

<details><summary>मूलम्</summary>

साङ्गुष्ठतर्जन्यग्रेण सास्त्रच्छोटेन सर्वशः ।  
बध्वा दिशश्च पूर्वाद्याः वह्न्याद्या विदिशस्तथा ॥ 150
</details>


<details open><summary>विश्वास-प्रस्तुतिः</summary>

तेनैव भ्रामयन्नस्त्रं कुर्यात् प्राकारमात्मनः ।  
कवचेन च मन्त्रेण कुर्याद्देहावकुण्ठनम् ॥ 151
</details>

<details><summary>मूलम्</summary>

तेनैव भ्रामयन्नस्त्रं कुर्यात् प्राकारमात्मनः ।  
कवचेन च मन्त्रेण कुर्याद्देहावकुण्ठनम् ॥ 151
</details>


<details open><summary>विश्वास-प्रस्तुतिः</summary>

अङ्गमन्त्रा मन्त्रवर्णा नादान्ताः प्रणवादिकाः।  
ज्ञानैश्वर्यशक्तिबलवीर्यतेजःपदैर्युताः॥ 152
</details>

<details><summary>मूलम्</summary>

अङ्गमन्त्रा मन्त्रवर्णा नादान्ताः प्रणवादिकाः।  
ज्ञानैश्वर्यशक्तिबलवीर्यतेजःपदैर्युताः॥ 152
</details>


<details open><summary>विश्वास-प्रस्तुतिः</summary>

चतुर्थ्यन्तैस्तथा स्वाङ्गैः हृदयाद्यैः समन्विताः ।  
तेजसे इति संयुक्ताः षट्स्वङ्गेषूर आदिषु ॥ 153
</details>

<details><summary>मूलम्</summary>

चतुर्थ्यन्तैस्तथा स्वाङ्गैः हृदयाद्यैः समन्विताः ।  
तेजसे इति संयुक्ताः षट्स्वङ्गेषूर आदिषु ॥ 153
</details>


<details open><summary>विश्वास-प्रस्तुतिः</summary>

य इत्यनेन बीजेन युताः पृष्ठादिपञ्चसु ।  
संक्षेपोऽङ्गन्यासोऽयं सविस्तारोऽपि कीर्त्यते ॥ 154
</details>

<details><summary>मूलम्</summary>

य इत्यनेन बीजेन युताः पृष्ठादिपञ्चसु ।  
संक्षेपोऽङ्गन्यासोऽयं सविस्तारोऽपि कीर्त्यते ॥ 154
</details>

### विस्तृतन्यासः
<details open><summary>विश्वास-प्रस्तुतिः</summary>

ओंकारात् परतो युञ्ज्यात् नादान्तान् प्रणवादिकान् ।  
ज्ञानाय हृदयायेति नमश्चैव यथाक्रमम् ॥ 155
</details>

<details><summary>मूलम्</summary>

ओंकारात् परतो युञ्ज्यात् नादान्तान् प्रणवादिकान् ।  
ज्ञानाय हृदयायेति नमश्चैव यथाक्रमम् ॥ 155
</details>


<details open><summary>विश्वास-प्रस्तुतिः</summary>

मन्त्रमेनं हृदि न्यस्य तर्जन्याङ्गुष्ठयुक्तया ।  
(ओं) नम् ऐश्वर्याय शिरसे स्वाहेति पदसंयुतम् ॥ 156
</details>

<details><summary>मूलम्</summary>

मन्त्रमेनं हृदि न्यस्य तर्जन्याङ्गुष्ठयुक्तया ।  
(ओं) नम् ऐश्वर्याय शिरसे स्वाहेति पदसंयुतम् ॥ 156
</details>


<details open><summary>विश्वास-प्रस्तुतिः</summary>

अनङ्गुष्ठाङ्गुलीभिस्तु न्यसेन्मस्तकमध्यतः।  
शक्त्यै शिखायै वौषडित्येतन्मोंकारसंयुतम्॥157
</details>

<details><summary>मूलम्</summary>

अनङ्गुष्ठाङ्गुलीभिस्तु न्यसेन्मस्तकमध्यतः।  
शक्त्यै शिखायै वौषडित्येतन्मोंकारसंयुतम्॥157
</details>


<details open><summary>विश्वास-प्रस्तुतिः</summary>

मुष्टिनाऽङ्गुष्ठनाळेन न्यसेन्मध्येशिखं मनुम्।  
नाङ्कारेण समायोज्य बलाय कवचाय हुम्॥158
</details>

<details><summary>मूलम्</summary>

मुष्टिनाऽङ्गुष्ठनाळेन न्यसेन्मध्येशिखं मनुम्।  
नाङ्कारेण समायोज्य बलाय कवचाय हुम्॥158
</details>


<details open><summary>विश्वास-प्रस्तुतिः</summary>

तेन कण्ठादिकट्यन्तं पाणिभ्यां वर्मयेत्तनूम्।  
वीर्यायास्राय फटिति रांकारेणानुबध्य तु॥159
</details>

<details><summary>मूलम्</summary>

तेन कण्ठादिकट्यन्तं पाणिभ्यां वर्मयेत्तनूम्।  
वीर्यायास्राय फटिति रांकारेणानुबध्य तु॥159
</details>


<details open><summary>विश्वास-प्रस्तुतिः</summary>

शब्दयेदंसयोस्तेन तर्जन्याङ्गुष्ठयुक्तया।  
दैत्यदानवरक्षांसि भीषयन्नस्त्रतेजसा॥160
</details>

<details><summary>मूलम्</summary>

शब्दयेदंसयोस्तेन तर्जन्याङ्गुष्ठयुक्तया।  
दैत्यदानवरक्षांसि भीषयन्नस्त्रतेजसा॥160
</details>


<details open><summary>विश्वास-प्रस्तुतिः</summary>

यं समायोज्य तेजसे नेत्राभ्यां वौषडित्यदः।  
निदध्याद्युगपन्मध्यं तर्जनीभ्यां दृशोर्द्वयोः॥161
</details>

<details><summary>मूलम्</summary>

यं समायोज्य तेजसे नेत्राभ्यां वौषडित्यदः।  
निदध्याद्युगपन्मध्यं तर्जनीभ्यां दृशोर्द्वयोः॥161
</details>


<details open><summary>विश्वास-प्रस्तुतिः</summary>

तेजसे उदरायेति पदाभ्यां नमसापि च।  
णां समायोज्य तन्नाभ्यामङ्गुळीभिर्निवेशयेत्॥162
</details>

<details><summary>मूलम्</summary>

तेजसे उदरायेति पदाभ्यां नमसापि च।  
णां समायोज्य तन्नाभ्यामङ्गुळीभिर्निवेशयेत्॥162
</details>


<details open><summary>विश्वास-प्रस्तुतिः</summary>

पृष्ठ-बाहूरुजान्व्-अङिघ्र-युगलेषु यथाक्रमम्।  
तेजस इति संयुक्तैः नमोन्तैश् च स्वनामभिः॥ 163
</details>

<details><summary>मूलम्</summary>

पृष्ठबाहूरुजान्वङिघ्रयुगळेषु यथाक्रमम्।  
तेजसे इति संयुक्तैः नमोन्तैश्च स्वनामभिः॥ 163
</details>

<details open><summary>विश्वास-प्रस्तुतिः</summary>

यं-कारेण च संयोज्य  
तत्र-तत्र निवेशयेत् ।  
</details>

<details><summary>मूलम्</summary>

यंकारेण च संयोज्य तत्रतत्र निवेशयेत् ।  
</details>


#### हृद्यागकालविकल्पः
<details open><summary>विश्वास-प्रस्तुतिः</summary>

अस्मिन् वाऽवसरे **कुर्याद्**  
आहूते वाऽसने हरौ ॥ 164  
**हृद्-यागं** कॢप्त-संभारः  
स्वच्छन्देन यथाविधि ।  
</details>

<details><summary>मूलम्</summary>

अस्मिन्वाऽवसरे कुर्याद् आहूते वाऽसने हरौ ॥ 164  
हृद्यागं कॢप्तसंभारः स्वच्छन्देन यथाविधि ।  
</details>

## पात्रकल्पनम्
<details open><summary>विश्वास-प्रस्तुतिः</summary>

ततस् तोयं समुत्पूर्य  
महत्यासिच्य भाजने ॥ 165  
मूलमन्त्रेण संशोध्य दग्ध्वा प्लाव्याऽमृताम्भसा ।  
स्थापयेत् दक्षिणे पार्श्वे सिक्त्त्वा सुरभिमुद्रया ॥ 166
</details>

<details><summary>मूलम्</summary>

ततस्तोयं समुत्पूर्य महत्यासिच्य भाजने ॥ 165  
मूलमन्त्रेण संशोध्य दग्ध्वा प्लाव्याऽमृताम्भसा ।  
स्थापयेत् दक्षिणे पार्श्वे सिक्त्त्वा सुरभिमुद्रया ॥ 166
</details>


<details open><summary>विश्वास-प्रस्तुतिः</summary>

ततस्संभारमखिलं पूजार्थमुपकल्पितम् ।  
शोषणादिभिरालोक्य नीत्वाऽऽराधनयोग्यताम् ॥ 167
</details>

<details><summary>मूलम्</summary>

ततस्संभारमखिलं पूजार्थमुपकल्पितम् ।  
शोषणादिभिरालोक्य नीत्वाऽऽराधनयोग्यताम् ॥ 167
</details>


<details open><summary>विश्वास-प्रस्तुतिः</summary>

स्थापयित्वाऽग्रतः सर्वं सर्वतः संस्मरन् हरिम् ।  
हस्तप्रक्षालनार्थं च जलं संस्थाप्य वामतः ॥ 168
</details>

<details><summary>मूलम्</summary>

स्थापयित्वाऽग्रतः सर्वं सर्वतः संस्मरन् हरिम् ।  
हस्तप्रक्षालनार्थं च जलं संस्थाप्य वामतः ॥ 168
</details>


<details open><summary>विश्वास-प्रस्तुतिः</summary>

प्रोक्षणार्घ्यार्थमुचितं पात्रं प्रक्षाल्य वारिणा ।  
शुचिनाऽऽपूर्य तोयेन निर्मलेन सुगन्धिना ॥ 169
</details>

<details><summary>मूलम्</summary>

प्रोक्षणार्घ्यार्थमुचितं पात्रं प्रक्षाल्य वारिणा ।  
शुचिनाऽऽपूर्य तोयेन निर्मलेन सुगन्धिना ॥ 169
</details>


<details open><summary>विश्वास-प्रस्तुतिः</summary>

तत्तीर्थ(त्तोय)रूपिणं तत्र ध्यात्वैवं मनसा हरिम् ।  
अभ्यर्च्य गन्धपुष्पाद्यैः सप्तकृत्वोऽभिमन्त्र्य तम् ॥ 170
</details>

<details><summary>मूलम्</summary>

तत्तीर्थ(त्तोय)रूपिणं तत्र ध्यात्वैवं मनसा हरिम् ।  
अभ्यर्च्य गन्धपुष्पाद्यैः सप्तकृत्वोऽभिमन्त्र्य तम् ॥ 170
</details>


<details open><summary>विश्वास-प्रस्तुतिः</summary>

पुनश्च तस्मिन्नपरं पुष्पमेकं समन्त्रकम् ।  
दत्वा तदेव च ततः समुद्धृत्य बहिर्हरेत्॥ 171
</details>

<details><summary>मूलम्</summary>

पुनश्च तस्मिन्नपरं पुष्पमेकं समन्त्रकम् ।  
दत्वा तदेव च ततः समुद्धृत्य बहिर्हरेत्॥ 171
</details>


<details open><summary>विश्वास-प्रस्तुतिः</summary>

ओमर्घ्यं कल्पयिष्यामीत्युक्त्वा चार्घ्यं प्रकल्प्य तु ।  
तज्जलेनैव संभारमात्मानमवनीं च ताम् ॥ 172
</details>

<details><summary>मूलम्</summary>

ओमर्घ्यं कल्पयिष्यामीत्युक्त्वा चार्घ्यं प्रकल्प्य तु ।  
तज्जलेनैव संभारमात्मानमवनीं च ताम् ॥ 172
</details>


<details open><summary>विश्वास-प्रस्तुतिः</summary>

संप्रोक्ष्य स्वेन मन्त्रेण योगपीठस्य पार्श्वतः ।  
तमप्यर्घ्यमवस्थाप्य रक्षां कृत्वाऽस्त्रतेजसा ॥ 173
</details>

<details><summary>मूलम्</summary>

संप्रोक्ष्य स्वेन मन्त्रेण योगपीठस्य पार्श्वतः ।  
तमप्यर्घ्यमवस्थाप्य रक्षां कृत्वाऽस्त्रतेजसा ॥ 173
</details>


<details open><summary>विश्वास-प्रस्तुतिः</summary>

ततश्चत्वारि पात्राणि सौवर्णादीनि शक्तितः ।  
प्रक्षाल्यास्त्रेण विधिवत् स्थापयेत् पुरतो हरेः॥ 174
</details>

<details><summary>मूलम्</summary>

ततश्चत्वारि पात्राणि सौवर्णादीनि शक्तितः ।  
प्रक्षाल्यास्त्रेण विधिवत् स्थापयेत् पुरतो हरेः॥ 174
</details>


<details open><summary>विश्वास-प्रस्तुतिः</summary>

मृष्टोपलिप्ते भूभागे संस्कृते शोषणादिभिः।  
आस्तीर्यास्तरणं धौतं तस्योपरि समाहितः॥ 175
</details>

<details><summary>मूलम्</summary>

मृष्टोपलिप्ते भूभागे संस्कृते शोषणादिभिः।  
आस्तीर्यास्तरणं धौतं तस्योपरि समाहितः॥ 175
</details>

### अर्घ्यादिपात्राणां दिग्विभागः

<details open><summary>विश्वास-प्रस्तुतिः</summary>

अथोमर्घ्यं कल्पयामीत्युक्त्वा वायुपदे न्यसेत्।  
कलशं तद्वदैशान्यां न्यसेदाचमनार्थकम्॥ 176
</details>

<details><summary>मूलम्</summary>

अथोमर्घ्यं कल्पयामीत्युक्त्वा वायुपदे न्यसेत्।  
कलशं तद्वदैशान्यां न्यसेदाचमनार्थकम्॥ 176
</details>


<details open><summary>विश्वास-प्रस्तुतिः</summary>

स्नानार्थमग्निभागे तु पाद्यार्थं नैर्ऋते तथा।  
तानि तोयैः समुत्पूर्य शुभिभिश्च सुगन्धिभिः॥ 177
</details>

<details><summary>मूलम्</summary>

स्नानार्थमग्निभागे तु पाद्यार्थं नैर्ऋते तथा।  
तानि तोयैः समुत्पूर्य शुभिभिश्च सुगन्धिभिः॥ 177
</details>

## अर्घ्यादीनां गन्धद्रव्याणि

<details open><summary>विश्वास-प्रस्तुतिः</summary>

गन्धपुष्पाक्षतकुशान् अर्घ्ये पाद्ये सपद्मकम्।  
श्यामाकं विष्णुपर्णीं च दूर्वां चाचमनाम्भसि॥ 178
</details>

<details><summary>मूलम्</summary>

गन्धपुष्पाक्षतकुशान् अर्घ्ये पाद्ये सपद्मकम्।  
श्यामाकं विष्णुपर्णीं च दूर्वां चाचमनाम्भसि॥ 178
</details>


<details open><summary>विश्वास-प्रस्तुतिः</summary>

एलालवङ्गतक्कोललामज्जकुसुमान्यपि।  
सिद्धार्थकादीन् स्नानीये पृथक् प्रथगनुक्रमात्॥ 179
</details>

<details><summary>मूलम्</summary>

एलालवङ्गतक्कोललामज्जकुसुमान्यपि।  
सिद्धार्थकादीन् स्नानीये पृथक् प्रथगनुक्रमात्॥ 179
</details>


<details open><summary>विश्वास-प्रस्तुतिः</summary>

स्वमन्त्रेण विनिक्षिप्य तदलाभे हरिप्रियाम् ।  
तुलसीमेव निक्षिप्य रक्षां कृत्वा ततः परम् ॥ 180
</details>

<details><summary>मूलम्</summary>

स्वमन्त्रेण विनिक्षिप्य तदलाभे हरिप्रियाम् ।  
तुलसीमेव निक्षिप्य रक्षां कृत्वा ततः परम् ॥ 180
</details>

## आधारशक्त्यादियागे पीठपरिकल्पनम्
<details open><summary>विश्वास-प्रस्तुतिः</summary>

आसनं कल्पयेदेवम् आधारादि यथाक्रमम् ।  
आधारशक्तिं प्रकृतिं कूर्मं शेषं धराधरम् ॥ 181
</details>

<details><summary>मूलम्</summary>

आसनं कल्पयेदेवम् आधारादि यथाक्रमम् ।  
आधारशक्तिं प्रकृतिं कूर्मं शेषं धराधरम् ॥ 181
</details>


<details open><summary>विश्वास-प्रस्तुतिः</summary>

पृथिवीं चोपर्युरि न्यस्य मन्त्रैः प्रणम्य च ।  
तत्र क्षीरार्णवं श्वेतद्वीपं श्रीरङ्गमेव च ॥ 182
</details>

<details><summary>मूलम्</summary>

पृथिवीं चोपर्युरि न्यस्य मन्त्रैः प्रणम्य च ।  
तत्र क्षीरार्णवं श्वेतद्वीपं श्रीरङ्गमेव च ॥ 182
</details>


<details open><summary>विश्वास-प्रस्तुतिः</summary>

परमव्योम वैकुण्ठं वैष्णवं धाम शाश्वतम् ।  
एतेष्वन्यतमं देशं ध्यात्वा देवगृहं स्वकम् ॥ 183
</details>

<details><summary>मूलम्</summary>

परमव्योम वैकुण्ठं वैष्णवं धाम शाश्वतम् ।  
एतेष्वन्यतमं देशं ध्यात्वा देवगृहं स्वकम् ॥ 183
</details>


<details open><summary>विश्वास-प्रस्तुतिः</summary>

तेन तेन च मन्त्रेण स्मृत्वाऽभ्यर्च्य प्रणम्य च ।  
तत्रानन्तात्मकं दिव्यम् आस्तीर्यास्तरणं शुभम् ॥ 184
</details>

<details><summary>मूलम्</summary>

तेन तेन च मन्त्रेण स्मृत्वाऽभ्यर्च्य प्रणम्य च ।  
तत्रानन्तात्मकं दिव्यम् आस्तीर्यास्तरणं शुभम् ॥ 184
</details>


<details open><summary>विश्वास-प्रस्तुतिः</summary>

तत्र वह्न्यादिकोणेषु योगपीठस्य पादकान् ।  
धर्मं ज्ञानं च वैराग्यम् ऐश्वर्यं च यथाक्रमम्॥ 185
</details>

<details><summary>मूलम्</summary>

तत्र वह्न्यादिकोणेषु योगपीठस्य पादकान् ।  
धर्मं ज्ञानं च वैराग्यम् ऐश्वर्यं च यथाक्रमम्॥ 185
</details>


<details open><summary>विश्वास-प्रस्तुतिः</summary>

विन्यस्य मन्त्रैः तदनु दिक्षु पूर्वादिषु क्रमात्।  
ऋगादीन् चतुरो वेदान् हयवक्त्रान् स्वमौलिभिः।186
</details>

<details><summary>मूलम्</summary>

विन्यस्य मन्त्रैः तदनु दिक्षु पूर्वादिषु क्रमात्।  
ऋगादीन् चतुरो वेदान् हयवक्त्रान् स्वमौलिभिः।186
</details>


<details open><summary>विश्वास-प्रस्तुतिः</summary>

दधतो योगपीठं तम् उत्क्षितैः स्वभुजैरपि।  
कृतादींश्च युगांस्तद्वत् वृषवक्त्रानवस्थितान्॥187
</details>

<details><summary>मूलम्</summary>

दधतो योगपीठं तम् उत्क्षितैः स्वभुजैरपि।  
कृतादींश्च युगांस्तद्वत् वृषवक्त्रानवस्थितान्॥187
</details>


<details open><summary>विश्वास-प्रस्तुतिः</summary>

ततो गात्राणि पीठस्य प्रागादिषु निवेशयेत्।  
अधर्माज्ञानावैराग्यानैश्वर्याह्वानदेवताः।188
</details>

<details><summary>मूलम्</summary>

ततो गात्राणि पीठस्य प्रागादिषु निवेशयेत्।  
अधर्माज्ञानावैराग्यानैश्वर्याह्वानदेवताः।188
</details>


<details open><summary>विश्वास-प्रस्तुतिः</summary>

प्रणम्याभ्यर्च्य तन्मन्त्रैः ततस्सत्वं रजस्तमः।  
तन्मध्ये फलकाः कुर्यात् मन्त्रैः स्वैः प्रागुपक्रमात्॥189
</details>

<details><summary>मूलम्</summary>

प्रणम्याभ्यर्च्य तन्मन्त्रैः ततस्सत्वं रजस्तमः।  
तन्मध्ये फलकाः कुर्यात् मन्त्रैः स्वैः प्रागुपक्रमात्॥189
</details>


<details open><summary>विश्वास-प्रस्तुतिः</summary>

एवं सदात्मकं पीठमनन्तात्मकमुज्वलम्।  
सर्वकार्योन्मुखं स्मृत्वा तन्मन्त्रेणाभिपूज्य च॥190
</details>

<details><summary>मूलम्</summary>

एवं सदात्मकं पीठमनन्तात्मकमुज्वलम्।  
सर्वकार्योन्मुखं स्मृत्वा तन्मन्त्रेणाभिपूज्य च॥190
</details>


<details open><summary>विश्वास-प्रस्तुतिः</summary>

तस्योपरि महापद्मं सहस्रदलसंवृतम्।  
उद्यद्भास्करबिम्बाभं शु(क्ल)भकेसरकर्णिकम्॥191
</details>

<details><summary>मूलम्</summary>

तस्योपरि महापद्मं सहस्रदलसंवृतम्।  
उद्यद्भास्करबिम्बाभं शु(क्ल)भकेसरकर्णिकम्॥191
</details>


<details open><summary>विश्वास-प्रस्तुतिः</summary>

तन्मन्त्रेणैव विन्यस्य समभ्यर्च्य प्रणम्य च।  
दलेषु मण्डलं वह्नेः केसरेष्विन्दुमण्डलम्॥192
</details>

<details><summary>मूलम्</summary>

तन्मन्त्रेणैव विन्यस्य समभ्यर्च्य प्रणम्य च।  
दलेषु मण्डलं वह्नेः केसरेष्विन्दुमण्डलम्॥192
</details>

## नवशक्तिध्यानम्
<details open><summary>विश्वास-प्रस्तुतिः</summary>

कर्णिकायां रवेर्बिम्बं स्वमन्त्रेणैव योजयेत् ।  
दलेष्वष्टसु तस्याथ पूर्वाद्येषु यथाक्रमम् ॥ 193
</details>

<details><summary>मूलम्</summary>

कर्णिकायां रवेर्बिम्बं स्वमन्त्रेणैव योजयेत् ।  
दलेष्वष्टसु तस्याथ पूर्वाद्येषु यथाक्रमम् ॥ 193
</details>


<details open><summary>विश्वास-प्रस्तुतिः</summary>

विमलोत्कर्षिणी ज्ञाना क्रियायोगाः पृथक् पृथक् ।  
प्रभ्वीं च सत्याम् ईशानां ध्यात्वा मन्त्रैर्यथाक्रमम् ॥ 194
</details>

<details><summary>मूलम्</summary>

विमलोत्कर्षिणी ज्ञाना क्रियायोगाः पृथक् पृथक् ।  
प्रभ्वीं च सत्याम् ईशानां ध्यात्वा मन्त्रैर्यथाक्रमम् ॥ 194
</details>


<details open><summary>विश्वास-प्रस्तुतिः</summary>

स्मरेदग्रे स्वमन्त्रेण कर्णिकायामनुग्रहाम् ।  
शक्तीर्नवैताः परितो वीक्षमाणा हरेर्मुखम् ॥ 195
</details>

<details><summary>मूलम्</summary>

स्मरेदग्रे स्वमन्त्रेण कर्णिकायामनुग्रहाम् ।  
शक्तीर्नवैताः परितो वीक्षमाणा हरेर्मुखम् ॥ 195
</details>


<details open><summary>विश्वास-प्रस्तुतिः</summary>

करेणैकेन दधतीः चामराणि स्वलङ्कृताः ।  
अन्येन च नमस्यन्तीः स्वशिरोनिहितेन च ॥ 196
</details>

<details><summary>मूलम्</summary>

करेणैकेन दधतीः चामराणि स्वलङ्कृताः ।  
अन्येन च नमस्यन्तीः स्वशिरोनिहितेन च ॥ 196
</details>


<details open><summary>विश्वास-प्रस्तुतिः</summary>

चिन्तयित्वैवमेताश्च गन्धाद्यैरभिपूज्य च ।  
योगपीठमिदं सर्वं जगत्प्रकृतिनिर्मितम्॥ 197
</details>

<details><summary>मूलम्</summary>

चिन्तयित्वैवमेताश्च गन्धाद्यैरभिपूज्य च ।  
योगपीठमिदं सर्वं जगत्प्रकृतिनिर्मितम्॥ 197
</details>


<details open><summary>विश्वास-प्रस्तुतिः</summary>

आधारशक्त्याद्यखिलं देवतामयमद्भुतम् ।  
प्रणम्याभ्यर्च्य गन्धाद्यैः स्वमन्त्रेण ततः परम् ॥ 198
</details>

<details><summary>मूलम्</summary>

आधारशक्त्याद्यखिलं देवतामयमद्भुतम् ।  
प्रणम्याभ्यर्च्य गन्धाद्यैः स्वमन्त्रेण ततः परम् ॥ 198
</details>

## अनन्तासनध्यानम्
<details open><summary>विश्वास-प्रस्तुतिः</summary>

तत्पद्मकर्णिकामध्ये कुण्डलीकृतविग्रहम्।  
राजताद्रिप्रतीकाशं सहस्रेन्दुसमप्रभम्॥199
</details>

<details><summary>मूलम्</summary>

तत्पद्मकर्णिकामध्ये कुण्डलीकृतविग्रहम्।  
राजताद्रिप्रतीकाशं सहस्रेन्दुसमप्रभम्॥199
</details>


<details open><summary>विश्वास-प्रस्तुतिः</summary>

कुन्दमालाङ्गमुन्निद्रपद्मपत्रारुणेक्षणम्।  
शैत्यसौरभ्यसौगन्ध्यमार्दवादिगुणाकरम्॥200
</details>

<details><summary>मूलम्</summary>

कुन्दमालाङ्गमुन्निद्रपद्मपत्रारुणेक्षणम्।  
शैत्यसौरभ्यसौगन्ध्यमार्दवादिगुणाकरम्॥200
</details>


<details open><summary>विश्वास-प्रस्तुतिः</summary>

फणामणिसहस्रांशुनिचयेन विसर्पता।  
रञ्जितं चन्दनेनैव रक्तेनातिसुगन्धिना॥201
</details>

<details><summary>मूलम्</summary>

फणामणिसहस्रांशुनिचयेन विसर्पता।  
रञ्जितं चन्दनेनैव रक्तेनातिसुगन्धिना॥201
</details>


<details open><summary>विश्वास-प्रस्तुतिः</summary>

नारायणाङ्गसौगन्ध्य चर्चि(वर्धि)तस्वाङ्गसौरभम्।  
फणासहस्रं वियति वितानमिव सर्वतः॥202
</details>

<details><summary>मूलम्</summary>

नारायणाङ्गसौगन्ध्य चर्चि(वर्धि)तस्वाङ्गसौरभम्।  
फणासहस्रं वियति वितानमिव सर्वतः॥202
</details>


<details open><summary>विश्वास-प्रस्तुतिः</summary>

वितत्यासीनमानन्दनिर्भरोद्भ्रान्तलोचनम्।  
अचिन्त्यानन्तविज्ञानबलैकनिलयं विभुम्॥203
</details>

<details><summary>मूलम्</summary>

वितत्यासीनमानन्दनिर्भरोद्भ्रान्तलोचनम्।  
अचिन्त्यानन्तविज्ञानबलैकनिलयं विभुम्॥203
</details>


<details open><summary>विश्वास-प्रस्तुतिः</summary>

राजाधिराजं नागानामनन्तं कान्तविग्रहम्।  
ध्यात्वा प्रणम्य चाभ्यर्च्य गन्धपुष्पादिभिः शुभैः॥204
</details>

<details><summary>मूलम्</summary>

राजाधिराजं नागानामनन्तं कान्तविग्रहम्।  
ध्यात्वा प्रणम्य चाभ्यर्च्य गन्धपुष्पादिभिः शुभैः॥204
</details>

## इतरपरिवाराणां पीठकल्पनम्

<details open><summary>विश्वास-प्रस्तुतिः</summary>

ततः प्रागुत्तरे देशे योगपीठस्य पार्श्वतः।  
न्यसेत् रत्नमयं पीठं रुचिरं शेषभोजिनः॥205
</details>

<details><summary>मूलम्</summary>

ततः प्रागुत्तरे देशे योगपीठस्य पार्श्वतः।  
न्यसेत् रत्नमयं पीठं रुचिरं शेषभोजिनः॥205
</details>


<details open><summary>विश्वास-प्रस्तुतिः</summary>

पश्चिमायामपि दिशि पीठं शेषाय निक्षिपेत्।  
पुरतो वैनतेयस्य निदध्यात् पीठमासनम्॥206
</details>

<details><summary>मूलम्</summary>

पश्चिमायामपि दिशि पीठं शेषाय निक्षिपेत्।  
पुरतो वैनतेयस्य निदध्यात् पीठमासनम्॥206
</details>


<details open><summary>विश्वास-प्रस्तुतिः</summary>

पुरतः पार्श्वतः पश्चादपि पद्मानि सर्वतः।  
अन्येषां परिवाराणाम् आसनानि प्रकल्प्य च॥207
</details>

<details><summary>मूलम्</summary>

पुरतः पार्श्वतः पश्चादपि पद्मानि सर्वतः।  
अन्येषां परिवाराणाम् आसनानि प्रकल्प्य च॥207
</details>


<details open><summary>विश्वास-प्रस्तुतिः</summary>

पश्चिमोत्तरदिग्भागे योगपीठसमीपतः।  
आसीनान् मनसा ध्यात्वा स्वगुरून् तद्गुरूनपि॥208
</details>

<details><summary>मूलम्</summary>

पश्चिमोत्तरदिग्भागे योगपीठसमीपतः।  
आसीनान् मनसा ध्यात्वा स्वगुरून् तद्गुरूनपि॥208
</details>


<details open><summary>विश्वास-प्रस्तुतिः</summary>

उपसृत्योपसद्यैतान् अभिवाद्य प्रसाद्य च।  
यथायथं स्वमन्त्राभ्यां प्रणम्याभ्यर्च्य सादरम्॥209
</details>

<details><summary>मूलम्</summary>

उपसृत्योपसद्यैतान् अभिवाद्य प्रसाद्य च।  
यथायथं स्वमन्त्राभ्यां प्रणम्याभ्यर्च्य सादरम्॥209
</details>

## प्रार्थनामन्त्रः
<details open><summary>विश्वास-प्रस्तुतिः</summary>

तेभ्यो विज्ञापयेदेवं प्रयतः स्वचिकीर्षितम् ।  
गुरवस्तदीयगुरवो दिशन्तु मम साध्वनुग्रहम् ॥ 210
</details>

<details><summary>मूलम्</summary>

तेभ्यो विज्ञापयेदेवं प्रयतः स्वचिकीर्षितम् ।  
गुरवस्तदीयगुरवो दिशन्तु मम साध्वनुग्रहम् ॥ 210
</details>

## यागभूमौ भगवदावाहनम्

<details open><summary>विश्वास-प्रस्तुतिः</summary>

युष्मदुपजनितशक्तिमतिरहं हरिमर्चयामि गतभीः प्रसीदत ।  
इति विज्ञाप्य तैश्चाथ दत्तानुज्ञो गतव्यथः ॥ 211
</details>

<details><summary>मूलम्</summary>

युष्मदुपजनितशक्तिमतिरहं हरिमर्चयामि गतभीः प्रसीदत ।  
इति विज्ञाप्य तैश्चाथ दत्तानुज्ञो गतव्यथः ॥ 211
</details>


<details open><summary>विश्वास-प्रस्तुतिः</summary>

यागभूमिं संप्रकीर्य साक्षतैः कुसुमोत्करैः ।  
ततो गुग्गुलुकर्पूरचन्दनागुरुजन्मभिः॥ 212
</details>

<details><summary>मूलम्</summary>

यागभूमिं संप्रकीर्य साक्षतैः कुसुमोत्करैः ।  
ततो गुग्गुलुकर्पूरचन्दनागुरुजन्मभिः॥ 212
</details>


<details open><summary>विश्वास-प्रस्तुतिः</summary>

अधिवास्य शुभैर्धूपैः भूयो भूयश्च सर्वतः ।  
ततोऽभिमुखयन्देवम् अवतीर्णं स्वके गृहे ॥ 213
</details>

<details><summary>मूलम्</summary>

अधिवास्य शुभैर्धूपैः भूयो भूयश्च सर्वतः ।  
ततोऽभिमुखयन्देवम् अवतीर्णं स्वके गृहे ॥ 213
</details>


<details open><summary>विश्वास-प्रस्तुतिः</summary>

सहिष्णुमपराधानाम् अनन्तासह्यरूपिणाम् ।  
व्योम्नश्च तस्माद्वैकुण्ठाद् अवतीर्यात्मनोऽग्रतः॥ 214
</details>

<details><summary>मूलम्</summary>

सहिष्णुमपराधानाम् अनन्तासह्यरूपिणाम् ।  
व्योम्नश्च तस्माद्वैकुण्ठाद् अवतीर्यात्मनोऽग्रतः॥ 214
</details>


<details open><summary>विश्वास-प्रस्तुतिः</summary>

आसीनमादिपुरुषं श्रिया भूम्या च संयुतम् ।  
शेषशेषाशनाद्यैश्च सूरिभिः सचिवैरपि ॥ 215
</details>

<details><summary>मूलम्</summary>

आसीनमादिपुरुषं श्रिया भूम्या च संयुतम् ।  
शेषशेषाशनाद्यैश्च सूरिभिः सचिवैरपि ॥ 215
</details>


<details open><summary>विश्वास-प्रस्तुतिः</summary>

स्वयैव कृपया सम्यक् स्वदृष्टिपथमागतम् ।  
प्रणम्य दण्डवद्भूम्यां साष्टाङ्गं हृष्टमानसः॥ 216
</details>

<details><summary>मूलम्</summary>

स्वयैव कृपया सम्यक् स्वदृष्टिपथमागतम् ।  
प्रणम्य दण्डवद्भूम्यां साष्टाङ्गं हृष्टमानसः॥ 216
</details>


<details open><summary>विश्वास-प्रस्तुतिः</summary>

मूर्ध्न्याधायाञ्जलिं तिष्ठन् सस्नेहादरसाध्वसम् ।  
आवाहनमिति प्रोक्तं याचेदात्मावलोकनम् ॥ 217
</details>

<details><summary>मूलम्</summary>

मूर्ध्न्याधायाञ्जलिं तिष्ठन् सस्नेहादरसाध्वसम् ।  
आवाहनमिति प्रोक्तं याचेदात्मावलोकनम् ॥ 217
</details>

## भगवत्प्रार्थना
<details open><summary>विश्वास-प्रस्तुतिः</summary>

निवेदयेच् च भूयोऽपि  
प्रणम्यात्म-मनो-रथम् ।  
इज्या-कालस् तृतीयोऽयम्  
अह्नो ऽंशस् समुपागतः ॥ 218
</details>

<details><summary>मूलम्</summary>

निवेदयेच्च भूयोऽपि प्रणम्यात्ममनोरथम् ।  
इज्याकालस्तृतीयोऽयम् अह्नोंशस्समुपागतः ॥ 218
</details>


<details open><summary>विश्वास-प्रस्तुतिः</summary>

संभृताश् चैव संभाराः  
कल्पितान्य् आसनानि च ।  
स्नानाद्य् अर्थानि देवेश  
तवेच्छा वर्तते यदि ॥ 219
</details>

<details><summary>मूलम्</summary>

संभृताश्चैव संभाराः कल्पितान्यासनानि च ।  
स्नानाद्यर्थानि देवेश तवेच्छा वर्तते यदि ॥ 219
</details>

## प्रथम-मन्त्रासनम्

<details open><summary>विश्वास-प्रस्तुतिः</summary>

अवलोकनदानेन तत्सर्वं सफलं कुरु ।  
तदर्थं सह देवीभ्यां सानुगैः सचिवैः सह ॥ 220
</details>

<details><summary>मूलम्</summary>

अवलोकनदानेन तत्सर्वं सफलं कुरु ।  
तदर्थं सह देवीभ्यां सानुगैः सचिवैः सह ॥ 220
</details>


<details open><summary>विश्वास-प्रस्तुतिः</summary>

मदनुग्रहाय कृपया ह्यत्रागन्तुं त्वमर्हसि ।  
इति विज्ञापितायाथ ददते चावलोकनम् ॥ 221
</details>

<details><summary>मूलम्</summary>

मदनुग्रहाय कृपया ह्यत्रागन्तुं त्वमर्हसि ।  
इति विज्ञापितायाथ ददते चावलोकनम् ॥ 221
</details>


<details open><summary>विश्वास-प्रस्तुतिः</summary>

पादुकाग्र्ये प्रदायाग्रे प्रणम्य च पुनः पुनः ।  
हरिवाहनमात्मानं मन्यमानः खगाधिपम् ॥ 222
</details>

<details><summary>मूलम्</summary>

पादुकाग्र्ये प्रदायाग्रे प्रणम्य च पुनः पुनः ।  
हरिवाहनमात्मानं मन्यमानः खगाधिपम् ॥ 222
</details>


<details open><summary>विश्वास-प्रस्तुतिः</summary>

मूर्ध्न्याधाय च तं देवं प्रथमासनमानयेत् ।  
आगताय निवेद्याथ पूर्वकल्पितमासनम् ॥ 223
</details>

<details><summary>मूलम्</summary>

मूर्ध्न्याधाय च तं देवं प्रथमासनमानयेत् ।  
आगताय निवेद्याथ पूर्वकल्पितमासनम् ॥ 223
</details>


<details open><summary>विश्वास-प्रस्तुतिः</summary>

अध्यास्वैनमिहास्वेति याचित्वाऽभिप्रणम्य च ।  
आसीनाय सुसंहृष्टः सपत्नीकाय वेधसे ॥ 224
</details>

<details><summary>मूलम्</summary>

अध्यास्वैनमिहास्वेति याचित्वाऽभिप्रणम्य च ।  
आसीनाय सुसंहृष्टः सपत्नीकाय वेधसे ॥ 224
</details>


<details open><summary>विश्वास-प्रस्तुतिः</summary>

स्वागतं विनिवेद्याथ सान्निध्यं प्रार्थ्य सादरम् ।  
ततस्सपुत्रभार्याकं सान्वयं सपरिग्रहम् ॥ 225
</details>

<details><summary>मूलम्</summary>

स्वागतं विनिवेद्याथ सान्निध्यं प्रार्थ्य सादरम् ।  
ततस्सपुत्रभार्याकं सान्वयं सपरिग्रहम् ॥ 225
</details>


<details open><summary>विश्वास-प्रस्तुतिः</summary>

सादरं विष्णवे तस्मै स्वमात्मानं निवेदयेत् ।  
आसीने पुरुषे तस्मिन् शेषादिषु च सर्वतः॥ 226
</details>

<details><summary>मूलम्</summary>

सादरं विष्णवे तस्मै स्वमात्मानं निवेदयेत् ।  
आसीने पुरुषे तस्मिन् शेषादिषु च सर्वतः॥ 226
</details>


<details open><summary>विश्वास-प्रस्तुतिः</summary>

आसनेषु यथाभागम् आसीनेषु हरेर्दृशा ।  
ततः कृताभ्यनुज्ञानो हरिणा सूरिभिश्च तैः॥ 227
</details>

<details><summary>मूलम्</summary>

आसनेषु यथाभागम् आसीनेषु हरेर्दृशा ।  
ततः कृताभ्यनुज्ञानो हरिणा सूरिभिश्च तैः॥ 227
</details>

## हृद्यागः
<details open><summary>विश्वास-प्रस्तुतिः</summary>

हृद्यागं कर्तुम् उद्युक्तः  
**कुर्याद्** एवम् अतन्द्रितः।  
हृत्-पुण्डरीक-मध्ये तु  
**योगपीठं** यथा बहिः॥228
</details>

<details><summary>मूलम्</summary>

हृद्यागं कर्तुमुद्युक्तः कुर्यादेवमतन्द्रितः।  
हृत्पुण्डरीकमध्ये तु योगपीठं यथा बहिः॥228
</details>


<details open><summary>विश्वास-प्रस्तुतिः</summary>

कुर्याद् आधार-शक्त्यादि-  
नागराजान्तम् उज्ज्वलम्।  
आसीनं तस्य पीठस्य  
पार्श्वतः **पृष्ठतः स्वयम्**॥229
</details>

<details><summary>मूलम्</summary>

कुर्यादाधारशक्त्यादिनागराजान्तमुज्ज्वलम्।  
आसीनं तस्य पीठस्य पार्श्वतः पृष्ठतः स्वयम्॥229
</details>

### भगवद्रूपध्यानम्
<details open><summary>विश्वास-प्रस्तुतिः</summary>

**ध्यायेन् नारायणं** देवं  
तस्य पीठस्य चोपरि ।  
भोगिभोगासनासीनं  
श्रिया भूम्या च संयुतम् ॥ 230
</details>

<details><summary>मूलम्</summary>

ध्यायेन्नारायणं देवं तस्य पीठस्य चोपरि ।  
भोगिभोगासनासीनं श्रिया भूम्या च संयुतम् ॥ 230
</details>


<details open><summary>विश्वास-प्रस्तुतिः</summary>

वामोरूपरि विन्यस्त-  
दक्षिणाङ्घ्रि-सरो-रुहम् ।  
प्रसार्याधाय वामाङ्घ्रिं  
पादपीठाम्बुजान्तरे ॥ 231
</details>

<details><summary>मूलम्</summary>

वामोरूपरि विन्यस्तदक्षिणाङ्घ्रिसरोरुहम् ।  
प्रसार्याधाय वामाङ्घ्रिं पादपीठाम्बुजान्तरे ॥ 231
</details>


<details open><summary>विश्वास-प्रस्तुतिः</summary>

प्रसार्य दक्षिणं बाहुं  
न्यस्य दक्षिणजानुनि ।  
नाग-भोगोपरि न्यस्त-  
वाम-बाहु-व्यपाश्रयम् ॥ 232
</details>

<details><summary>मूलम्</summary>

प्रसार्य दक्षिणं बाहुं न्यस्य दक्षिणजानुनि ।  
नागभोगोपरि न्यस्तवामबाहुव्यपाश्रयम् ॥ 232
</details>


<details open><summary>विश्वास-प्रस्तुतिः</summary>

अपरेणापि करयोर्  
युगलेनोर्ध्व-वर्तिना ।  
उन्नाल-कमलाभोग-  
धृत-शङ्ख-सुदर्शनम् ॥ 233
</details>

<details><summary>मूलम्</summary>

अपरेणापि करयोः युगलेनोर्ध्ववर्तिना ।  
उन्नालकमलाभोगधृतशङ्खसुदर्शनम् ॥ 233
</details>


<details open><summary>विश्वास-प्रस्तुतिः</summary>

प्रसारित-कराम्भोज-  
धृत-लीला-सरो-रुहम् ।  
प्रणतावेक्षणायेषद्  
अवनम्रम् इवाग्रतः॥ 234
</details>

<details><summary>मूलम्</summary>

प्रसारितकराम्भोजधृतलीलासरोरुहम् ।  
प्रणतावेक्षणा(यैष ह्य)येषदवनम्रमिवाग्रतः॥ 234
</details>


<details open><summary>विश्वास-प्रस्तुतिः</summary>

दिव्यमाल्याम्बरधरं दिव्यगन्धानुलेपनम् ।  
गाम्भीर्यौदार्यचातुर्यमाधुर्यादिगुणान्वितम् ॥ 235
</details>

<details><summary>मूलम्</summary>

दिव्यमाल्याम्बरधरं दिव्यगन्धानुलेपनम् ।  
गाम्भीर्यौदार्यचातुर्यमाधुर्यादिगुणान्वितम् ॥ 235
</details>


<details open><summary>विश्वास-प्रस्तुतिः</summary>

स्मेरारविन्दवदनं चावार्यतनतभ्रुवम् ।  
सुकपोलं सुविस्तीर्णललाटतटशोभितम् ॥ 236
</details>

<details><summary>मूलम्</summary>

स्मेरारविन्दवदनं चावार्यतनतभ्रुवम् ।  
सुकपोलं सुविस्तीर्णललाटतटशोभितम् ॥ 236
</details>


<details open><summary>विश्वास-प्रस्तुतिः</summary>

तुङ्गघोणान्तविलसत्सुस्मिताधरविद्रुमम् ।  
विलम्बिकर्णपाशान्तस्फुरन्मकरकुण्डलम् ॥ 237
</details>

<details><summary>मूलम्</summary>

तुङ्गघोणान्तविलसत्सुस्मिताधरविद्रुमम् ।  
विलम्बिकर्णपाशान्तस्फुरन्मकरकुण्डलम् ॥ 237
</details>


<details open><summary>विश्वास-प्रस्तुतिः</summary>

आपीनानिन्द्यमधुरविलसत्कम्बुकन्धरम् ।  
तुङ्गकान्तांसपर्यन्तविलम्ब्यानीलकुन्तलम् ॥ 238
</details>

<details><summary>मूलम्</summary>

आपीनानिन्द्यमधुरविलसत्कम्बुकन्धरम् ।  
तुङ्गकान्तांसपर्यन्तविलम्ब्यानीलकुन्तलम् ॥ 238
</details>


<details open><summary>विश्वास-प्रस्तुतिः</summary>

बाहुभिः परिघाकारैः सर्वभूषणभूषितैः ।  
शोभितं रत्नखचितैः सागरैरिव मन्दरम् ॥ 239
</details>

<details><summary>मूलम्</summary>

बाहुभिः परिघाकारैः सर्वभूषणभूषितैः ।  
शोभितं रत्नखचितैः सागरैरिव मन्दरम् ॥ 239
</details>


<details open><summary>विश्वास-प्रस्तुतिः</summary>

श्रीवत्सकौस्तुभभृता विपुलेन निजोरसा ।  
बिभ्रतं वैजयन्तीं स्वां स्रजं साक्षादिव श्रियम् ॥ 240
</details>

<details><summary>मूलम्</summary>

श्रीवत्सकौस्तुभभृता विपुलेन निजोरसा ।  
बिभ्रतं वैजयन्तीं स्वां स्रजं साक्षादिव श्रियम् ॥ 240
</details>


<details open><summary>विश्वास-प्रस्तुतिः</summary>

तनुवृत्तं निमग्नांसनाभिमुद्रोपशोभितम् ।  
त्रिवलीवलितोद्भासितनुमध्योदरश्रियम् ॥ 241
</details>

<details><summary>मूलम्</summary>

तनुवृत्तं निमग्नांसनाभिमुद्रोपशोभितम् ।  
त्रिवलीवलितोद्भासितनुमध्योदरश्रियम् ॥ 241
</details>


<details open><summary>विश्वास-प्रस्तुतिः</summary>

व्यालम्बिपीतवसनं चार्वञ्चितपदाम्बुजम् ।  
किरीटहारकेयूरकटकाद्यैः स्वभूषणैः ॥ 242
</details>

<details><summary>मूलम्</summary>

व्यालम्बिपीतवसनं चार्वञ्चितपदाम्बुजम् ।  
किरीटहारकेयूरकटकाद्यैः स्वभूषणैः ॥ 242
</details>


<details open><summary>विश्वास-प्रस्तुतिः</summary>

भूषितं भूषणैश्चान्यैः स्वरत्नैरिव सागरम् ।  
शङ्खचक्रगदाखङ्गशार्ङ्गाद्यायुधसञ्चयैः ॥ 243
</details>

<details><summary>मूलम्</summary>

भूषितं भूषणैश्चान्यैः स्वरत्नैरिव सागरम् ।  
शङ्खचक्रगदाखङ्गशार्ङ्गाद्यायुधसञ्चयैः ॥ 243
</details>

## देवी-ध्यानम्
### श्रीदेवीध्यानम्
<details open><summary>विश्वास-प्रस्तुतिः</summary>

वृतं वह्निभिरुद्भूतैः और्वैरिव महार्णवम् ।  
$ एवमेव स्वमन्त्रेण ध्यायेद्दक्षिणतः श्रियम् ॥ 244
</details>

<details><summary>मूलम्</summary>

वृतं वह्निभिरुद्भूतैः और्वैरिव महार्णवम् ।  
$ एवमेव स्वमन्त्रेण ध्यायेद्दक्षिणतः श्रियम् ॥ 244
</details>


<details open><summary>विश्वास-प्रस्तुतिः</summary>

ईश्वरीं सर्वभूतानां जननीं सर्वदेहिनाम्।  
चारुस्मितां चारुदतीं चारुनेत्रां नतभ्रुवम् ॥ 245
</details>

<details><summary>मूलम्</summary>

ईश्वरीं सर्वभूतानां जननीं सर्वदेहिनाम्।  
चारुस्मितां चारुदतीं चारुनेत्रां नतभ्रुवम् ॥ 245
</details>


<details open><summary>विश्वास-प्रस्तुतिः</summary>

सुकपोलां सुकर्णान्तन्यस्तमौक्तिककुण्डलाम् ।  
सुकेशीं चारुबिम्बोष्ठीं रक्ततुङ्गनखस्तनीम् ॥ 246
</details>

<details><summary>मूलम्</summary>

सुकपोलां सुकर्णान्तन्यस्तमौक्तिककुण्डलाम् ।  
सुकेशीं चारुबिम्बोष्ठीं रक्ततुङ्गनखस्तनीम् ॥ 246
</details>


<details open><summary>विश्वास-प्रस्तुतिः</summary>

अलकैरतिनीलाभैः अलङ्कृतमुखाम्बुजाम् ।  
लसत्कनकशङ्खाभपीनसुन्दरकन्धराम् ॥ 247
</details>

<details><summary>मूलम्</summary>

अलकैरतिनीलाभैः अलङ्कृतमुखाम्बुजाम् ।  
लसत्कनकशङ्खाभपीनसुन्दरकन्धराम् ॥ 247
</details>


<details open><summary>विश्वास-प्रस्तुतिः</summary>

निष्ककण्ठीं स्तनालम्बिमुक्ताहारविराजिताम् ।  
नीलकुन्तलमध्यस्थमाणिक्यमकुटोज्ज्वलाम्॥ 248
</details>

<details><summary>मूलम्</summary>

निष्ककण्ठीं स्तनालम्बिमुक्ताहारविराजिताम् ।  
नीलकुन्तलमध्यस्थमाणिक्यमकुटोज्ज्वलाम्॥ 248
</details>


<details open><summary>विश्वास-प्रस्तुतिः</summary>

शुक्लमाल्याम्बरधरां तप्तहाटकवर्णिनीम् ।  
अनन्यसुलभैस्तैस्तैः गुणैस्स्वाभाविकैर्निजैः॥ 249
</details>

<details><summary>मूलम्</summary>

शुक्लमाल्याम्बरधरां तप्तहाटकवर्णिनीम् ।  
अनन्यसुलभैस्तैस्तैः गुणैस्स्वाभाविकैर्निजैः॥ 249
</details>


<details open><summary>विश्वास-प्रस्तुतिः</summary>

अनुरूपानवद्याङ्गीं हरेर्नित्यसहायिनीम् ।  
एतामेवमनुस्मृत्य स्वमन्त्रेण प्रणम्य च॥ 250
</details>

<details><summary>मूलम्</summary>

अनुरूपानवद्याङ्गीं हरेर्नित्यसहायिनीम् ।  
एतामेवमनुस्मृत्य स्वमन्त्रेण प्रणम्य च॥ 250
</details>

### भूदेवीध्यानम्
<details open><summary>विश्वास-प्रस्तुतिः</summary>

चिन्तयेत्सव्यतश्चापि भुवं भगवतः प्रियाम्।  
स्वमन्त्रेण गुणैस्तैस्तैः शुभैश्श्यामामिव श्रियम्॥ 251
</details>

<details><summary>मूलम्</summary>

चिन्तयेत्सव्यतश्चापि भुवं भगवतः प्रियाम्।  
स्वमन्त्रेण गुणैस्तैस्तैः शुभैश्श्यामामिव श्रियम्॥ 251
</details>

### नीलादेवीध्यानम्
<details open><summary>विश्वास-प्रस्तुतिः</summary>

हरेरिवास्याः ध्येयानि भूषणान्यम्बराणि च ।  
$ स्थितां पुरस्तात् देवस्य संस्मरेदपरां प्रियाम् ॥ 252
</details>

<details><summary>मूलम्</summary>

हरेरिवास्याः ध्येयानि भूषणान्यम्बराणि च ।  
$ स्थितां पुरस्तात् देवस्य संस्मरेदपरां प्रियाम् ॥ 252
</details>


<details open><summary>विश्वास-प्रस्तुतिः</summary>

स्वमन्त्रेणानवद्याङ्गीं नीलकुञ्चितकुन्तलाम् ।  
बालामबालेन्दुमुखीं नीलेति प्रवदन्ति याम् ॥ 253
</details>

<details><summary>मूलम्</summary>

स्वमन्त्रेणानवद्याङ्गीं नीलकुञ्चितकुन्तलाम् ।  
बालामबालेन्दुमुखीं नीलेति प्रवदन्ति याम् ॥ 253
</details>

## परिकरध्यानम्
### पादसंवाहिनीध्यानम्
<details open><summary>विश्वास-प्रस्तुतिः</summary>

पादसंवाहिनीश्चान्याः शुभाः श्रिय इवापराः।  
असङ्ख्या दिव्यवपुषो दिव्याभरणभूषिताः॥254
</details>

<details><summary>मूलम्</summary>

पादसंवाहिनीश्चान्याः शुभाः श्रिय इवापराः।  
असङ्ख्या दिव्यवपुषो दिव्याभरणभूषिताः॥254
</details>


<details open><summary>विश्वास-प्रस्तुतिः</summary>

पुष्पभाजनताम्बूलकरण्डमुकुरादिभिः।  
परिचारोपकरणैः स्वस्वकर्मोचितैर्युताः॥255
</details>

<details><summary>मूलम्</summary>

पुष्पभाजनताम्बूलकरण्डमुकुरादिभिः।  
परिचारोपकरणैः स्वस्वकर्मोचितैर्युताः॥255
</details>

### दिव्यभूषणध्यानम्
<details open><summary>विश्वास-प्रस्तुतिः</summary>

ध्यात्वैवमेताः स्वैर्मन्त्रैः पुरस्तात् प्रमुखे हरेः ।  
चतुर्भुजं चतुर्वक्त्रं सुवेषं चारुलोचनम् ॥ 256
</details>

<details><summary>मूलम्</summary>

ध्यात्वैवमेताः स्वैर्मन्त्रैः पुरस्तात् प्रमुखे हरेः ।  
चतुर्भुजं चतुर्वक्त्रं सुवेषं चारुलोचनम् ॥ 256
</details>


<details open><summary>विश्वास-प्रस्तुतिः</summary>

सर्वावयवसंपूर्णं सर्वावयवसुन्दरम् ।  
हस्तद्वयेन चोर्ध्वेन मौलिना स्वेन चोच्चकैः ॥ 257
</details>

<details><summary>मूलम्</summary>

सर्वावयवसंपूर्णं सर्वावयवसुन्दरम् ।  
हस्तद्वयेन चोर्ध्वेन मौलिना स्वेन चोच्चकैः ॥ 257
</details>


<details open><summary>विश्वास-प्रस्तुतिः</summary>

दधतं देवदेवस्य किरीटं सर्वतोमुखम् ।  
करद्वयेन चान्येन कृताञ्जलिपुटं हृदि ॥ 258
</details>

<details><summary>मूलम्</summary>

दधतं देवदेवस्य किरीटं सर्वतोमुखम् ।  
करद्वयेन चान्येन कृताञ्जलिपुटं हृदि ॥ 258
</details>


<details open><summary>विश्वास-प्रस्तुतिः</summary>

ध्यात्वा किरीटाधिपतिं समन्त्रं दिव्यविग्रहम् ।  
आपीडात्मानमप्येवं चिन्तयेत् पुरतो हरेः॥ 259
</details>

<details><summary>मूलम्</summary>

ध्यात्वा किरीटाधिपतिं समन्त्रं दिव्यविग्रहम् ।  
आपीडात्मानमप्येवं चिन्तयेत् पुरतो हरेः॥ 259
</details>


<details open><summary>विश्वास-प्रस्तुतिः</summary>

बिभ्रतं स्वेन मन्त्रेण देवापीडं स्वमौलिना ।  
पार्श्वयोरुभयोर्ध्यायेत् कुण्डले मकरात्मके ॥ 260
</details>

<details><summary>मूलम्</summary>

बिभ्रतं स्वेन मन्त्रेण देवापीडं स्वमौलिना ।  
पार्श्वयोरुभयोर्ध्यायेत् कुण्डले मकरात्मके ॥ 260
</details>


<details open><summary>विश्वास-प्रस्तुतिः</summary>

स्वमन्त्रेण स्वमौलिस्थदेवश्रवणभूषणे ।  
पञ्चवर्णामपि पुरो वनमालां गदाभृतः॥ 261
</details>

<details><summary>मूलम्</summary>

स्वमन्त्रेण स्वमौलिस्थदेवश्रवणभूषणे ।  
पञ्चवर्णामपि पुरो वनमालां गदाभृतः॥ 261
</details>


<details open><summary>विश्वास-प्रस्तुतिः</summary>

वैजयन्तीं मृदुतनुं श्रियं मूर्तिमतीमिव ।  
यां वदन्ति पुराणज्ञा भूतमालां मनीषिणः॥ 262
</details>

<details><summary>मूलम्</summary>

वैजयन्तीं मृदुतनुं श्रियं मूर्तिमतीमिव ।  
यां वदन्ति पुराणज्ञा भूतमालां मनीषिणः॥ 262
</details>


<details open><summary>विश्वास-प्रस्तुतिः</summary>

आधारभूतां भूतानां तां स्वमन्त्रेण संस्मरेत् ।  
तुलसीमपि तत्पार्श्वे सर्वसौगन्ध्यनिर्भराम्॥ 263
</details>

<details><summary>मूलम्</summary>

आधारभूतां भूतानां तां स्वमन्त्रेण संस्मरेत् ।  
तुलसीमपि तत्पार्श्वे सर्वसौगन्ध्यनिर्भराम्॥ 263
</details>


<details open><summary>विश्वास-प्रस्तुतिः</summary>

श्यामां कमलपत्राक्षीं गोविन्दचरणप्रियाम्।  
प्रियां श्रियमिवानन्यां हरेर्नित्यविभूषणाम्॥264
</details>

<details><summary>मूलम्</summary>

श्यामां कमलपत्राक्षीं गोविन्दचरणप्रियाम्।  
प्रियां श्रियमिवानन्यां हरेर्नित्यविभूषणाम्॥264
</details>


<details open><summary>विश्वास-प्रस्तुतिः</summary>

प्रणम्यात्मीयमन्त्रेण ध्यायेत्प्रमुखतो हरेः।  
प्रधानतत्वस्याधारं स्वमन्त्रेणातिसुन्दरम्॥265
</details>

<details><summary>मूलम्</summary>

प्रणम्यात्मीयमन्त्रेण ध्यायेत्प्रमुखतो हरेः।  
प्रधानतत्वस्याधारं स्वमन्त्रेणातिसुन्दरम्॥265
</details>


<details open><summary>विश्वास-प्रस्तुतिः</summary>

श्रीवत्सं पुरतो विष्णोः हेमप्रभमनुस्मरेत्।  
भास्वरं दिव्यवपुषमास्पदं चाखिलात्मनाम्॥266
</details>

<details><summary>मूलम्</summary>

श्रीवत्सं पुरतो विष्णोः हेमप्रभमनुस्मरेत्।  
भास्वरं दिव्यवपुषमास्पदं चाखिलात्मनाम्॥266
</details>


<details open><summary>विश्वास-प्रस्तुतिः</summary>

कौस्तुभं पुरतो विष्णोः मन्त्रेण स्वेन संस्मरेत्।  
हारं चोदरबन्धं च काञ्चीं पीते च वाससी।267
</details>

<details><summary>मूलम्</summary>

कौस्तुभं पुरतो विष्णोः मन्त्रेण स्वेन संस्मरेत्।  
हारं चोदरबन्धं च काञ्चीं पीते च वाससी।267
</details>


<details open><summary>विश्वास-प्रस्तुतिः</summary>

नूपुरादीनि चान्यानि भूषणान्यखिलानि च।  
तत्तदङ्गसमुत्थानि तेजांसीव परात्मनः॥268
</details>

<details><summary>मूलम्</summary>

नूपुरादीनि चान्यानि भूषणान्यखिलानि च।  
तत्तदङ्गसमुत्थानि तेजांसीव परात्मनः॥268
</details>


<details open><summary>विश्वास-प्रस्तुतिः</summary>

सुरूपाणि सुगन्धीनि सुकुमाराकृतीनि च।  
मनोनयनहारीणि देवस्यापि निजैर्गुणैः॥269
</details>

<details><summary>मूलम्</summary>

सुरूपाणि सुगन्धीनि सुकुमाराकृतीनि च।  
मनोनयनहारीणि देवस्यापि निजैर्गुणैः॥269
</details>


<details open><summary>विश्वास-प्रस्तुतिः</summary>

स्वैरेव धार्यमाणानि रूपैर्बहुविधैः शुभैः।  
यथारूपं यथास्थानं यथावर्णं यथाक्रमम्॥270
</details>

<details><summary>मूलम्</summary>

स्वैरेव धार्यमाणानि रूपैर्बहुविधैः शुभैः।  
यथारूपं यथास्थानं यथावर्णं यथाक्रमम्॥270
</details>

### सुदर्शनध्यानम्
<details open><summary>विश्वास-प्रस्तुतिः</summary>

प्रणम्य चिन्तयेद्भक्त्या स्वमन्त्रैः परितो हरेः ।  
देवस्य दक्षिणे पार्श्वे हेतिराजं सुदर्शनम् ॥ 271
</details>

<details><summary>मूलम्</summary>

प्रणम्य चिन्तयेद्भक्त्या स्वमन्त्रैः परितो हरेः ।  
देवस्य दक्षिणे पार्श्वे हेतिराजं सुदर्शनम् ॥ 271
</details>


<details open><summary>विश्वास-प्रस्तुतिः</summary>

चलस्वरूपमत्युग्रं मनस्तत्वाधिदैवतम् ।  
द्विभुजं त्रिदशारिघ्नं ज्वलज्ज्वलनसन्निभम् ॥ 272
</details>

<details><summary>मूलम्</summary>

चलस्वरूपमत्युग्रं मनस्तत्वाधिदैवतम् ।  
द्विभुजं त्रिदशारिघ्नं ज्वलज्ज्वलनसन्निभम् ॥ 272
</details>


<details open><summary>विश्वास-प्रस्तुतिः</summary>

रक्तमाल्याम्बरधरं भीमं सुन्दरविग्रहम् ।  
दधतं भगवच्चक्रं नित्यं वै स्वेन मौलिना ॥ 273
</details>

<details><summary>मूलम्</summary>

रक्तमाल्याम्बरधरं भीमं सुन्दरविग्रहम् ।  
दधतं भगवच्चक्रं नित्यं वै स्वेन मौलिना ॥ 273
</details>

### नन्दकध्यानम्
<details open><summary>विश्वास-प्रस्तुतिः</summary>

ध्यात्वा स्वकीयमन्त्रेण शिरसाभिप्रणम्य च ।  
असिरत्नं च तत्रैव नन्दकं नन्दकं हरेः॥ 274
</details>

<details><summary>मूलम्</summary>

ध्यात्वा स्वकीयमन्त्रेण शिरसाभिप्रणम्य च ।  
असिरत्नं च तत्रैव नन्दकं नन्दकं हरेः॥ 274
</details>


<details open><summary>विश्वास-प्रस्तुतिः</summary>

महाप्रमाणं विपुलं ज्ञानतत्वाधिदैवतम् ।  
दिव्येन स्वेन वपुषा सर्वावयवशोभिना ॥ 275
</details>

<details><summary>मूलम्</summary>

महाप्रमाणं विपुलं ज्ञानतत्वाधिदैवतम् ।  
दिव्येन स्वेन वपुषा सर्वावयवशोभिना ॥ 275
</details>


<details open><summary>विश्वास-प्रस्तुतिः</summary>

बिभ्रतं मौलिना स्वङ्गं मन्त्रेण स्वेन संस्मरेत् ।  
अविद्याधारमप्यत्र चिन्तयेद्वर्म पूर्ववत् ॥ 276
</details>

<details><summary>मूलम्</summary>

बिभ्रतं मौलिना स्वङ्गं मन्त्रेण स्वेन संस्मरेत् ।  
अविद्याधारमप्यत्र चिन्तयेद्वर्म पूर्ववत् ॥ 276
</details>


<details open><summary>विश्वास-प्रस्तुतिः</summary>

असिरत्नमहाकोशं मन्त्रेणोद्भूतविग्रहम् ।  
शैत्यसौरभ्यसौन्दर्यमार्दवौज्ज्वल्यसंयुतम् ॥ 277
</details>

<details><summary>मूलम्</summary>

असिरत्नमहाकोशं मन्त्रेणोद्भूतविग्रहम् ।  
शैत्यसौरभ्यसौन्दर्यमार्दवौज्ज्वल्यसंयुतम् ॥ 277
</details>

### पाञ्चजन्यध्यानम्
<details open><summary>विश्वास-प्रस्तुतिः</summary>

लीलापद्मं स्वमन्त्रेण ध्यायेत् पुरुषविग्रहम् ।  
वामतः पाञ्चजन्यं च शङ्खराजं मनोहरम् ॥ 278
</details>

<details><summary>मूलम्</summary>

लीलापद्मं स्वमन्त्रेण ध्यायेत् पुरुषविग्रहम् ।  
वामतः पाञ्चजन्यं च शङ्खराजं मनोहरम् ॥ 278
</details>


<details open><summary>विश्वास-प्रस्तुतिः</summary>

शरच्छशधराकारं बृहत्कुक्षिसमन्वितम् ।  
ह्रस्वदेहं महारावखण्डिताशेषदानवम् ॥ 279
</details>

<details><summary>मूलम्</summary>

शरच्छशधराकारं बृहत्कुक्षिसमन्वितम् ।  
ह्रस्वदेहं महारावखण्डिताशेषदानवम् ॥ 279
</details>


<details open><summary>विश्वास-प्रस्तुतिः</summary>

फुल्लपद्मसदृक्षाक्षपाणिपादाननोज्ज्वलम् ।  
दधतं शिरसा शङ्खमहङ्काराधिदैवतम् ॥ 280
</details>

<details><summary>मूलम्</summary>

फुल्लपद्मसदृक्षाक्षपाणिपादाननोज्ज्वलम् ।  
दधतं शिरसा शङ्खमहङ्काराधिदैवतम् ॥ 280
</details>

### कौमोदकीध्यानम्
<details open><summary>विश्वास-प्रस्तुतिः</summary>

चिन्तयित्वा स्वमन्त्रेण शिरसाभिप्रणम्य च ।  
ततः कौमोदकीं चापि दिव्यरूपसमन्विताम् ॥ 281
</details>

<details><summary>मूलम्</summary>

चिन्तयित्वा स्वमन्त्रेण शिरसाभिप्रणम्य च ।  
ततः कौमोदकीं चापि दिव्यरूपसमन्विताम् ॥ 281
</details>


<details open><summary>विश्वास-प्रस्तुतिः</summary>

दधतीं शिरसा स्वेन गदां भगवतः प्रियाम् ।  
आधारभूतां मुनयो बुद्धितत्त्वस्य यां विदुः ॥ 282
</details>

<details><summary>मूलम्</summary>

दधतीं शिरसा स्वेन गदां भगवतः प्रियाम् ।  
आधारभूतां मुनयो बुद्धितत्त्वस्य यां विदुः ॥ 282
</details>

### शार्ङ्गध्यानम्
<details open><summary>विश्वास-प्रस्तुतिः</summary>

ध्यात्वा प्रणम्य मन्त्रेण वामतो हेमभूषिताम् ।  
ध्यायेत्ततः स्वमन्त्रेण शार्ङ्गमायतविग्रहम् ॥ 283
</details>

<details><summary>मूलम्</summary>

ध्यात्वा प्रणम्य मन्त्रेण वामतो हेमभूषिताम् ।  
ध्यायेत्ततः स्वमन्त्रेण शार्ङ्गमायतविग्रहम् ॥ 283
</details>


<details open><summary>विश्वास-प्रस्तुतिः</summary>

अहङ्कारस्येन्द्रियादेरधिदैवतमाश्रयम् ।  
शरैस्सर्वेन्द्रियाधारैः सर्वैः पुरुषविग्रहैः ॥ 284
</details>

<details><summary>मूलम्</summary>

अहङ्कारस्येन्द्रियादेरधिदैवतमाश्रयम् ।  
शरैस्सर्वेन्द्रियाधारैः सर्वैः पुरुषविग्रहैः ॥ 284
</details>


<details open><summary>विश्वास-प्रस्तुतिः</summary>

दधद्भिः मौलिभिः स्वैःस्वैः स्वंस्वं रूपं विभूतिजम् ।  
सुवृत्तं संवृतं मौर्व्या सख्येव प्रियया स्वया ॥ 285
</details>

<details><summary>मूलम्</summary>

दधद्भिः मौलिभिः स्वैःस्वैः स्वंस्वं रूपं विभूतिजम् ।  
सुवृत्तं संवृतं मौर्व्या सख्येव प्रियया स्वया ॥ 285
</details>


<details open><summary>विश्वास-प्रस्तुतिः</summary>

स्वाकृतिभ्यां च तूणीभ्यां प्रियाभ्यामिव संयुतम् ।  
त्रिनतं पुरुषाकारं दधत् स्वशिरसा धनुः ॥ 286
</details>

<details><summary>मूलम्</summary>

स्वाकृतिभ्यां च तूणीभ्यां प्रियाभ्यामिव संयुतम् ।  
त्रिनतं पुरुषाकारं दधत् स्वशिरसा धनुः ॥ 286
</details>

### इतरायुधानां ध्यानम्

<details open><summary>विश्वास-प्रस्तुतिः</summary>

हैमपट्टैर्बहुविधैः सुरत्नैः सर्वतो वृतम् ।  
अन्यान्यसङ्ख्या(न्योन्यसख्या)न्यच्छेद्यान्यमोघानि महान्त्यपि ॥ 287
</details>

<details><summary>मूलम्</summary>

हैमपट्टैर्बहुविधैः सुरत्नैः सर्वतो वृतम् ।  
अन्यान्यसङ्ख्या(न्योन्यसख्या)न्यच्छेद्यान्यमोघानि महान्त्यपि ॥ 287
</details>


<details open><summary>विश्वास-प्रस्तुतिः</summary>

दिव्यपूरूषरूपाणि परितः सर्वतो हरेः।  
स्वशिरोविधृतानन्तस्वविभूतिवपूंष्यपि ॥ 288
</details>

<details><summary>मूलम्</summary>

दिव्यपूरूषरूपाणि परितः सर्वतो हरेः।  
स्वशिरोविधृतानन्तस्वविभूतिवपूंष्यपि ॥ 288
</details>


<details open><summary>विश्वास-प्रस्तुतिः</summary>

स्वस्वरूपावस(नुष)क्तानि स्वाङ्गप्रत्यङ्गवद्विभोः ।  
एतान्यायुधजालानि स्वस्वमन्त्रैर्यथोदितम्॥ 289
</details>

<details><summary>मूलम्</summary>

स्वस्वरूपावस(नुष)क्तानि स्वाङ्गप्रत्यङ्गवद्विभोः ।  
एतान्यायुधजालानि स्वस्वमन्त्रैर्यथोदितम्॥ 289
</details>

## मुख्य-गण-ध्यानम्
### सेनापतिध्यानम्

<details open><summary>विश्वास-प्रस्तुतिः</summary>

अविदूऽरेऽथ देवस्य प्रागुदीच्यां वरासने।  
आसीनं नीलमेघाभं शङ्खचक्रगदाधरम्॥290
</details>

<details><summary>मूलम्</summary>

अविदूऽरेऽथ देवस्य प्रागुदीच्यां वरासने।  
आसीनं नीलमेघाभं शङ्खचक्रगदाधरम्॥290
</details>


<details open><summary>विश्वास-प्रस्तुतिः</summary>

पीतकौशेयवसनं चारुपद्मदलेक्षणम्।  
ऊर्ध्वं लक्षिततर्जन्या साज्ञया ससुरासुरान्।291
</details>

<details><summary>मूलम्</summary>

पीतकौशेयवसनं चारुपद्मदलेक्षणम्।  
ऊर्ध्वं लक्षिततर्जन्या साज्ञया ससुरासुरान्।291
</details>


<details open><summary>विश्वास-प्रस्तुतिः</summary>

शासतं सकलान् लोकान् ध्यायेत् सेनापतिं हरेः।  
तस्पार्श्वे तत्प्रियां देवीं ध्यायेत्सूत्रवतीमपि॥292
</details>

<details><summary>मूलम्</summary>

शासतं सकलान् लोकान् ध्यायेत् सेनापतिं हरेः।  
तस्पार्श्वे तत्प्रियां देवीं ध्यायेत्सूत्रवतीमपि॥292
</details>


<details open><summary>विश्वास-प्रस्तुतिः</summary>

कालप्रकृतिपूर्वांश्च चतुरस्तच्चमूपतीन्।  
गजाननजयत्सेनहरिवक्त्राननुक्रमात्॥293
</details>

<details><summary>मूलम्</summary>

कालप्रकृतिपूर्वांश्च चतुरस्तच्चमूपतीन्।  
गजाननजयत्सेनहरिवक्त्राननुक्रमात्॥293
</details>

### नागराजध्यानम्
<details open><summary>विश्वास-प्रस्तुतिः</summary>

प्रणम्य भक्त्या मन्त्रैः स्वैः ततः पश्चिमतो हरेः ।  
नागराजमनन्तं च हलमुद्गरधारिणम् ॥294
</details>

<details><summary>मूलम्</summary>

प्रणम्य भक्त्या मन्त्रैः स्वैः ततः पश्चिमतो हरेः ।  
नागराजमनन्तं च हलमुद्गरधारिणम् ॥294
</details>


<details open><summary>विश्वास-प्रस्तुतिः</summary>

चतुर्भुजं सरोजाक्षं शशिकोटिसमप्रभम् ।  
फणासहस्रमौल्याढ्यं नीलवाससमुज्वलम् ॥ 295
</details>

<details><summary>मूलम्</summary>

चतुर्भुजं सरोजाक्षं शशिकोटिसमप्रभम् ।  
फणासहस्रमौल्याढ्यं नीलवाससमुज्वलम् ॥ 295
</details>


<details open><summary>विश्वास-प्रस्तुतिः</summary>

हरिसंस्पर्शजानन्दमन्दोद्भ्रान्तविलोचनम् ।  
उपोपविष्टं वारुण्या कान्त्या चैवानवद्यया ॥ 296
</details>

<details><summary>मूलम्</summary>

हरिसंस्पर्शजानन्दमन्दोद्भ्रान्तविलोचनम् ।  
उपोपविष्टं वारुण्या कान्त्या चैवानवद्यया ॥ 296
</details>


<details open><summary>विश्वास-प्रस्तुतिः</summary>

वृतं स्वानुचरैर्नित्यैः अन्यैश्च भुजगेश्वरैः ।  
वरकाञ्चनपीठस्थं ध्यायेत्तन्मन्त्रपूर्वकम्॥ 297
</details>

<details><summary>मूलम्</summary>

वृतं स्वानुचरैर्नित्यैः अन्यैश्च भुजगेश्वरैः ।  
वरकाञ्चनपीठस्थं ध्यायेत्तन्मन्त्रपूर्वकम्॥ 297
</details>

### वैनतेयध्यानम्
<details open><summary>विश्वास-प्रस्तुतिः</summary>

पुरतश्च सुखासीनं वैनतेयं वरासने।  
सुकीर्त्या रुद्रया चैव सार्धं हृदि कृताञ्जलिम्॥298
</details>

<details><summary>मूलम्</summary>

पुरतश्च सुखासीनं वैनतेयं वरासने।  
सुकीर्त्या रुद्रया चैव सार्धं हृदि कृताञ्जलिम्॥298
</details>


<details open><summary>विश्वास-प्रस्तुतिः</summary>

शितश्यामलतुण्डाग्रं वृत्तभीमविलोचनम्।  
देवालोकनहर्षोत्थस्मितभिन्नोष्ठसम्पुटम्॥299
</details>

<details><summary>मूलम्</summary>

शितश्यामलतुण्डाग्रं वृत्तभीमविलोचनम्।  
देवालोकनहर्षोत्थस्मितभिन्नोष्ठसम्पुटम्॥299
</details>


<details open><summary>विश्वास-प्रस्तुतिः</summary>

लसत्कर्णान्तविन्यस्तनागकुण्डलमण्डनम्।  
प(ह)रिनिक्षिप्तसुमुखकृतकर्णावलम्बकम्॥300
</details>

<details><summary>मूलम्</summary>

लसत्कर्णान्तविन्यस्तनागकुण्डलमण्डनम्।  
प(ह)रिनिक्षिप्तसुमुखकृतकर्णावलम्बकम्॥300
</details>


<details open><summary>विश्वास-प्रस्तुतिः</summary>

पक्षाभ्यां पञ्चवर्णाभ्यां युतं हैममिवाचलम्।  
अन्यैश्चानुचरैस्सार्धं ध्यायेत् पत्ररथेश्वरम्॥301
</details>

<details><summary>मूलम्</summary>

पक्षाभ्यां पञ्चवर्णाभ्यां युतं हैममिवाचलम्।  
अन्यैश्चानुचरैस्सार्धं ध्यायेत् पत्ररथेश्वरम्॥301
</details>

## पादुकाध्यानम्
<details open><summary>विश्वास-प्रस्तुतिः</summary>

तन्मन्त्रेण प्रणम्याथ प्रियं मित्रं परात्मनः ।  
देवस्य पुरतः पार्श्वे पादुके हेमभूषिते ॥302
</details>

<details><summary>मूलम्</summary>

302 तन्मन्त्रेण प्रणम्याथ प्रियं मित्रं परात्मनः ।  
देवस्य पुरतः पार्श्वे पादुके हेमभूषिते ॥
</details>


<details open><summary>विश्वास-प्रस्तुतिः</summary>

दिव्यपूरुषरूपेण ध्यात्वा तन्मन्त्रपूर्वकम् ।  
अशरण्याखिलजगच्छरण्ये शरणं व्रजेत्॥ 303
</details>

<details><summary>मूलम्</summary>

दिव्यपूरुषरूपेण ध्यात्वा तन्मन्त्रपूर्वकम् ।  
अशरण्याखिलजगच्छरण्ये शरणं व्रजेत्॥ 303
</details>

## बाह्यगणध्यानम्
### द्वारपालध्यानम्
<details open><summary>विश्वास-प्रस्तुतिः</summary>

ततश्चण्डप्रचण्डौ द्वौ पूर्वद्वारस्य पार्श्वतः।  
शङ्खचक्रगदाहस्तौ संज्ञामुद्रौ महाबलौ॥ 304
</details>

<details><summary>मूलम्</summary>

ततश्चण्डप्रचण्डौ द्वौ पूर्वद्वारस्य पार्श्वतः।  
शङ्खचक्रगदाहस्तौ संज्ञामुद्रौ महाबलौ॥ 304
</details>


<details open><summary>विश्वास-प्रस्तुतिः</summary>

भूषितौ भूषणैः सर्वैः किरीटाद्यैर्महाधनैः।  
दक्षिणद्वारपार्श्वस्थौ तथा भद्रसुभद्रकौ॥ 305
</details>

<details><summary>मूलम्</summary>

भूषितौ भूषणैः सर्वैः किरीटाद्यैर्महाधनैः।  
दक्षिणद्वारपार्श्वस्थौ तथा भद्रसुभद्रकौ॥ 305
</details>


<details open><summary>विश्वास-प्रस्तुतिः</summary>

जयञ्च विजयञ्चैव पश्चिमद्वारपार्श्वयोः।  
धातारं च विधातारमुत्तरद्वारपार्श्वयोः ॥ 306
</details>

<details><summary>मूलम्</summary>

जयञ्च विजयञ्चैव पश्चिमद्वारपार्श्वयोः।  
धातारं च विधातारमुत्तरद्वारपार्श्वयोः ॥ 306
</details>


<details open><summary>विश्वास-प्रस्तुतिः</summary>

तेषामधिपतींश्चैव तत्पतींस्तत्पतीनपि ।  
तत्तन्मन्त्रैस्संप्रणम्य सम्पूज्याभिप्रसाद्य च॥ 307
</details>

<details><summary>मूलम्</summary>

तेषामधिपतींश्चैव तत्पतींस्तत्पतीनपि ।  
तत्तन्मन्त्रैस्संप्रणम्य सम्पूज्याभिप्रसाद्य च॥ 307
</details>

### बहिर्गणाधीशध्यानम्
<details open><summary>विश्वास-प्रस्तुतिः</summary>

ततो बहिर्गणाधीशान् अष्टावष्टसु दिक्ष्वपि।  
कुमुदं कुमुदाक्षं च पुण्डरीकं च वामनम्॥ 308
</details>

<details><summary>मूलम्</summary>

ततो बहिर्गणाधीशान् अष्टावष्टसु दिक्ष्वपि।  
कुमुदं कुमुदाक्षं च पुण्डरीकं च वामनम्॥ 308
</details>


<details open><summary>विश्वास-प्रस्तुतिः</summary>

शङ्कुकर्णं सर्वनेत्रं सुमुखं सुप्रतिष्ठितम्।  
सवाहनपरीवारान् सायुधान् सपरिच्छदान्॥ 309
</details>

<details><summary>मूलम्</summary>

शङ्कुकर्णं सर्वनेत्रं सुमुखं सुप्रतिष्ठितम्।  
सवाहनपरीवारान् सायुधान् सपरिच्छदान्॥ 309
</details>


<details open><summary>विश्वास-प्रस्तुतिः</summary>

सर्वांश्चतुर्भुजानेतान् शङ्खचक्रगदाधरान्।  
भूषितान् भूषणैर्दिव्यैः ध्यायेन्मन्त्रैः पृथक् पृथक्॥ 310
</details>

<details><summary>मूलम्</summary>

सर्वांश्चतुर्भुजानेतान् शङ्खचक्रगदाधरान्।  
भूषितान् भूषणैर्दिव्यैः ध्यायेन्मन्त्रैः पृथक् पृथक्॥ 310
</details>


<details open><summary>विश्वास-प्रस्तुतिः</summary>

नित्यज्ञानक्रियैश्वर्यान् परं साम्यमुपागतान्।  
सर्वान्पारिषदान् ध्यायेत् मन्त्रैः स्वैः परितो हरेः॥ 311
</details>

<details><summary>मूलम्</summary>

नित्यज्ञानक्रियैश्वर्यान् परं साम्यमुपागतान्।  
सर्वान्पारिषदान् ध्यायेत् मन्त्रैः स्वैः परितो हरेः॥ 311
</details>


<details open><summary>विश्वास-प्रस्तुतिः</summary>

एवं ध्यात्वा (ऽथ)च तं देवं मानसैरतिमानुषैः।  
सांस्पर्शिकैश्च गन्धाद्यैः छत्राद्यैरौपचारिकैः॥ 312
</details>

<details><summary>मूलम्</summary>

एवं ध्यात्वा (ऽथ)च तं देवं मानसैरतिमानुषैः।  
सांस्पर्शिकैश्च गन्धाद्यैः छत्राद्यैरौपचारिकैः॥ 312
</details>


<details open><summary>विश्वास-प्रस्तुतिः</summary>

शुद्धैर्हविरपूपाद्यैः शुभैराभ्यवहारिकैः।  
उपचारैश्चतुःषष्टिसङ्ख्यैरावाहनादिभिः॥ 313
</details>

<details><summary>मूलम्</summary>

शुद्धैर्हविरपूपाद्यैः शुभैराभ्यवहारिकैः।  
उपचारैश्चतुःषष्टिसङ्ख्यैरावाहनादिभिः॥ 313
</details>


<details open><summary>विश्वास-प्रस्तुतिः</summary>

अभ्यर्च्य देवं हृदये द्रव्यैर्भावमयैः शुभैः।  
पत्नीपरिजनोपेतं प्रणम्याभिप्रसाद्य च ॥ 314
</details>

<details><summary>मूलम्</summary>

अभ्यर्च्य देवं हृदये द्रव्यैर्भावमयैः शुभैः।  
पत्नीपरिजनोपेतं प्रणम्याभिप्रसाद्य च ॥ 314
</details>

## हृद्यागसमाप्तिः

<details open><summary>विश्वास-प्रस्तुतिः</summary>

निवेद्य च बहिर्यागमेवं भक्त्या समाहितः।  
निष्क्रम्य तस्माद्धृदयादासीनः पुरतो हरेः॥ 315
</details>

<details><summary>मूलम्</summary>

निवेद्य च बहिर्यागमेवं भक्त्या समाहितः।  
निष्क्रम्य तस्माद्धृदयादासीनः पुरतो हरेः॥ 315
</details>


<details open><summary>विश्वास-प्रस्तुतिः</summary>

कृताञ्जलिपुटस्तस्मै निवेद्यात्मचिकीर्षितम् ।  
अनुज्ञातश्च तेनापि देवीभ्यां सचिवैरपि ॥ 316
</details>

<details><summary>मूलम्</summary>

कृताञ्जलिपुटस्तस्मै निवेद्यात्मचिकीर्षितम् ।  
अनुज्ञातश्च तेनापि देवीभ्यां सचिवैरपि ॥ 316
</details>


<details open><summary>विश्वास-प्रस्तुतिः</summary>

ततश्चण्डप्रचण्डादीन् सगणान् सर्वदिक्ष्वपि ।  
अभ्यर्च्य गन्धपुष्पाद्यैः सादरं द्वारपालकान् ॥ 317
</details>

<details><summary>मूलम्</summary>

ततश्चण्डप्रचण्डादीन् सगणान् सर्वदिक्ष्वपि ।  
अभ्यर्च्य गन्धपुष्पाद्यैः सादरं द्वारपालकान् ॥ 317
</details>

## बहिर्यागे उपचाराः

<details open><summary>विश्वास-प्रस्तुतिः</summary>

आरभेत बहिर्यागमेवं भोगक्रमं स्मरेत्।  
प्रदर्शनं प्रदानं च क्षामणं प्रीणनं तथा॥ 318
</details>

<details><summary>मूलम्</summary>

आरभेत बहिर्यागमेवं भोगक्रमं स्मरेत्।  
प्रदर्शनं प्रदानं च क्षामणं प्रीणनं तथा॥ 318
</details>


<details open><summary>विश्वास-प्रस्तुतिः</summary>

आदौ मध्येऽवसाने च प्रतिभोगं समाचरेत्।  
अवलोकय देवेदमित्यावेद्य स्वसंज्ञया॥ 319
</details>

<details><summary>मूलम्</summary>

आदौ मध्येऽवसाने च प्रतिभोगं समाचरेत्।  
अवलोकय देवेदमित्यावेद्य स्वसंज्ञया॥ 319
</details>


<details open><summary>विश्वास-प्रस्तुतिः</summary>

प्राप्तंप्राप्तं क्रमाद्भोगं दर्शयेदासनादिकम्।  
प्रदर्शितमिमं भोगं गृह्णीष्व भगवन्निति ॥ 320  
ब्रुवन् प्रणम्य प्रयतः  
प्रदद्यात् परमात्मने।
</details>

<details><summary>मूलम्</summary>

प्राप्तंप्राप्तं क्रमाद्भोगं दर्शयेदासनादिकम्।  
प्रदर्शितमिमं भोगं गृह्णीष्व भगवन्निति ॥ 320  
ब्रुवन् प्रणम्य प्रयतः प्रदद्यात् परमात्मने।
</details>


<details open><summary>विश्वास-प्रस्तुतिः</summary>


अथापराधान् अखिलान्  
दत्त-भोगानुबन्धिनः॥ 321  
क्षमस्व देव-देवेति  
क्षामयेत् प्रणमन् पुनः।
</details>

<details><summary>मूलम्</summary>

अथापराधानखिलान् दत्तभोगानुबन्धिनः॥ 321  
क्षमस्व देवदेवेति क्षामयेत् प्रणमन् पुनः।
</details>


<details open><summary>विश्वास-प्रस्तुतिः</summary>

देव-पादौ स्वहस्ताभ्यां  
गृहीत्वा शिरसा नमन् । 322  
प्रीणयेद् दत्त-भोगेन  
"प्रीयतां भगवान्" इति ॥
</details>

<details><summary>मूलम्</summary>

देवपादौ स्वहस्ताभ्यां गृहीत्वा शिरसा नमन् ॥ 322  
प्रीणयेद्दत्तभोगेन प्रीयतां भगवानिति।
</details>


<details open><summary>विश्वास-प्रस्तुतिः</summary>

भोगदान-विधाव् एवं  
सावधानस् सदा स्मरेत्॥ 323
</details>

<details><summary>मूलम्</summary>

भोगदानविधावेवं सावधानस्सदा स्मरेत्॥ 323
</details>

## बहिर्यागारम्भः
<details open><summary>विश्वास-प्रस्तुतिः</summary>

पूर्वं सङ्कल्पितादर्घ्यात् द्वितीयाच्चषकादिना।  
आदाय साक्षतं तोयं पाणिभ्यां नासिकासमम्॥ 324
</details>

<details><summary>मूलम्</summary>

पूर्वं सङ्कल्पितादर्घ्यात् द्वितीयाच्चषकादिना।  
आदाय साक्षतं तोयं पाणिभ्यां नासिकासमम्॥ 324
</details>


<details open><summary>विश्वास-प्रस्तुतिः</summary>

ऊर्ध्वमुत्क्षिप्य सभयः तिष्ठन्नवनताननः।  
गृह्णीष्व भगवन् पूजां मत्प्रयुक्तामिति ब्रुवन्॥ 325
</details>

<details><summary>मूलम्</summary>

ऊर्ध्वमुत्क्षिप्य सभयः तिष्ठन्नवनताननः।  
गृह्णीष्व भगवन् पूजां मत्प्रयुक्तामिति ब्रुवन्॥ 325
</details>


<details open><summary>विश्वास-प्रस्तुतिः</summary>

न्यसेद्दक्षिणतः किञ्चित् जलं देवस्य मूर्धनि।  
शेषं तच्चरणौ स्मृत्वा क्षिपेदर्घ्यप्रतिग्रहे॥ 326
</details>

<details><summary>मूलम्</summary>

न्यसेद्दक्षिणतः किञ्चित् जलं देवस्य मूर्धनि।  
शेषं तच्चरणौ स्मृत्वा क्षिपेदर्घ्यप्रतिग्रहे॥ 326
</details>


<details open><summary>विश्वास-प्रस्तुतिः</summary>

यौगपद्येन भोगानामर्घ्यमर्पण(मुच्य)मिष्यते।  
तच्चागतस्य देवस्य श्रमायासोपशान्तये॥ 327
</details>

<details><summary>मूलम्</summary>

यौगपद्येन भोगानामर्घ्यमर्पण(मुच्य)मिष्यते।  
तच्चागतस्य देवस्य श्रमायासोपशान्तये॥ 327
</details>


<details open><summary>विश्वास-प्रस्तुतिः</summary>

सर्वरत्नविचित्रञ्च हैमं पाद्यप्रतिग्रहम्।  
दत्वा सपुष्पं करयोः प्रसार्य युगलं स्वकम्॥ 328
</details>

<details><summary>मूलम्</summary>

सर्वरत्नविचित्रञ्च हैमं पाद्यप्रतिग्रहम्।  
दत्वा सपुष्पं करयोः प्रसार्य युगलं स्वकम्॥ 328
</details>

## पादप्रक्षाळनम्
<details open><summary>विश्वास-प्रस्तुतिः</summary>

याचेत शिरसा देवं स्पृशन् तच्चरणाम्बुजम्।  
अकृत्रिमप्रेमरसमधुरैः स्वकराम्बुजैः॥ 329
</details>

<details><summary>मूलम्</summary>

याचेत शिरसा देवं स्पृशन् तच्चरणाम्बुजम्।  
अकृत्रिमप्रेमरसमधुरैः स्वकराम्बुजैः॥ 329
</details>


<details open><summary>विश्वास-प्रस्तुतिः</summary>

शुद्धैः स्वभावमधुरैः सुखस्पर्शैः सुगन्धिभिः।  
संवाह्यमानमनिशं शेषशेषाशनादिभिः॥ 330
</details>

<details><summary>मूलम्</summary>

शुद्धैः स्वभावमधुरैः सुखस्पर्शैः सुगन्धिभिः।  
संवाह्यमानमनिशं शेषशेषाशनादिभिः॥ 330
</details>


<details open><summary>विश्वास-प्रस्तुतिः</summary>

असत्यस्यातिनीचस्य भक्तिहीनस्य दुर्मतेः।  
ममापि करयोरद्य स्वयैव कृपया हरे॥ 331
</details>

<details><summary>मूलम्</summary>

असत्यस्यातिनीचस्य भक्तिहीनस्य दुर्मतेः।  
ममापि करयोरद्य स्वयैव कृपया हरे॥ 331
</details>


<details open><summary>विश्वास-प्रस्तुतिः</summary>

निधेहि चरणद्वन्द्वं त्वामस्मि शरणं गतः।  
अभ्यर्थितेन तेनैव दत्तं तद्दक्षिणं पदम्॥ 332
</details>

<details><summary>मूलम्</summary>

निधेहि चरणद्वन्द्वं त्वामस्मि शरणं गतः।  
अभ्यर्थितेन तेनैव दत्तं तद्दक्षिणं पदम्॥ 332
</details>


<details open><summary>विश्वास-प्रस्तुतिः</summary>

पूर्वसङ्कल्पितात्पाद्याद् उद्धृतैर्जलजादिना।  
स्वयमेव शुभैस्तोयैः पाणिभ्यामवनेजयेत्॥ 333
</details>

<details><summary>मूलम्</summary>

पूर्वसङ्कल्पितात्पाद्याद् उद्धृतैर्जलजादिना।  
स्वयमेव शुभैस्तोयैः पाणिभ्यामवनेजयेत्॥ 333
</details>


<details open><summary>विश्वास-प्रस्तुतिः</summary>

ततः प्लोतेन सम्मृज्य चन्दनेनोपलिप्य च।  
दत्तपुष्पचयं पादं नागभोगे निवेशयेत्॥ 334
</details>

<details><summary>मूलम्</summary>

ततः प्लोतेन सम्मृज्य चन्दनेनोपलिप्य च।  
दत्तपुष्पचयं पादं नागभोगे निवेशयेत्॥ 334
</details>


<details open><summary>विश्वास-प्रस्तुतिः</summary>

एवं सव्यं च चरणम् अवनिज्यावमृज्य च।  
अनुलिप्यार्चयित्वा च यथापूर्वं निवेशयेत्॥ 335
</details>

<details><summary>मूलम्</summary>

एवं सव्यं च चरणम् अवनिज्यावमृज्य च।  
अनुलिप्यार्चयित्वा च यथापूर्वं निवेशयेत्॥ 335
</details>


<details open><summary>विश्वास-प्रस्तुतिः</summary>

ततः पुरस्तात् देवस्य हेमरत्नविचित्रितम्।  
निधायाचमनोच्छिष्टप्रतिग्रहमनुत्तमम्॥ 336
</details>

<details><summary>मूलम्</summary>

ततः पुरस्तात् देवस्य हेमरत्नविचित्रितम्।  
निधायाचमनोच्छिष्टप्रतिग्रहमनुत्तमम्॥ 336
</details>


<details open><summary>विश्वास-प्रस्तुतिः</summary>

तत आचमनार्थं च हस्ते देवस्य दक्षिणे।  
पूर्वसङ्कल्पितं तोयं दद्याद्भक्त्या यथा पुरा॥ 337
</details>

<details><summary>मूलम्</summary>

तत आचमनार्थं च हस्ते देवस्य दक्षिणे।  
पूर्वसङ्कल्पितं तोयं दद्याद्भक्त्या यथा पुरा॥ 337
</details>

## मधुपर्कोपचारः
<details open><summary>विश्वास-प्रस्तुतिः</summary>

ततो दध्नि मधु न्यस्य सर्पिर्वा मध्वलाभतः।  
मधुपर्कं प्रकल्प्य त्रिः मधुपर्क इति ब्रुवन्॥ 338
</details>

<details><summary>मूलम्</summary>

ततो दध्नि मधु न्यस्य सर्पिर्वा मध्वलाभतः।  
मधुपर्कं प्रकल्प्य त्रिः मधुपर्क इति ब्रुवन्॥ 338
</details>


<details open><summary>विश्वास-प्रस्तुतिः</summary>

प्रदर्श्य पुरतस्तस्य प्रदद्याद्दक्षिणे करे।  
ततः प्रीतवति प्रीत्या मधुपर्कं परात्मनि॥ 339
</details>

<details><summary>मूलम्</summary>

प्रदर्श्य पुरतस्तस्य प्रदद्याद्दक्षिणे करे।  
ततः प्रीतवति प्रीत्या मधुपर्कं परात्मनि॥ 339
</details>


<details open><summary>विश्वास-प्रस्तुतिः</summary>

हस्तस्य क्षालनायाथ प्रदद्यादुष्णवार्यपि।  
दत्वा चाचमनीयाम्भः सुगन्धि शुचि निर्मलम्॥ 340
</details>

<details><summary>मूलम्</summary>

हस्तस्य क्षालनायाथ प्रदद्यादुष्णवार्यपि।  
दत्वा चाचमनीयाम्भः सुगन्धि शुचि निर्मलम्॥ 340
</details>


<details open><summary>विश्वास-प्रस्तुतिः</summary>

हस्तस्य मार्जनायाथ प्लोतं धौतं सुधूपितम्।  
सालङ्कारां च गां दद्यात्सवत्सां तरुणीं शुभाम्॥ 341
</details>

<details><summary>मूलम्</summary>

हस्तस्य मार्जनायाथ प्लोतं धौतं सुधूपितम्।  
सालङ्कारां च गां दद्यात्सवत्सां तरुणीं शुभाम्॥ 341
</details>


<details open><summary>विश्वास-प्रस्तुतिः</summary>

ततश्चन्दनकर्पूरकृङ्कुमागरुभिः कृतम्।  
क्षोदं हिमजलैः सिक्तं दर्शयित्वा निवेद्य च॥ 342
</details>

<details><summary>मूलम्</summary>

ततश्चन्दनकर्पूरकृङ्कुमागरुभिः कृतम्।  
क्षोदं हिमजलैः सिक्तं दर्शयित्वा निवेद्य च॥ 342
</details>


<details open><summary>विश्वास-प्रस्तुतिः</summary>

तेन देववपुस्सर्वमनुलिम्पेत् स्वपाणिना।  
ततो लक्ष्मीं भुवं चापि परिवारांश्च सर्वशः॥ 343
</details>

<details><summary>मूलम्</summary>

तेन देववपुस्सर्वमनुलिम्पेत् स्वपाणिना।  
ततो लक्ष्मीं भुवं चापि परिवारांश्च सर्वशः॥ 343
</details>

## पुष्पमालोपचारः
<details open><summary>विश्वास-प्रस्तुतिः</summary>

अङ्गरागैर्बहुविधैः अनुलिम्पेत् सुगन्धिभिः।  
ततः पुष्पाणि देवस्य दत्वा पाणिसरोजयोः॥ 344
</details>

<details><summary>मूलम्</summary>

अङ्गरागैर्बहुविधैः अनुलिम्पेत् सुगन्धिभिः।  
ततः पुष्पाणि देवस्य दत्वा पाणिसरोजयोः॥ 344
</details>


<details open><summary>विश्वास-प्रस्तुतिः</summary>

गन्धवन्त्यनवद्यानि विविधानि बहूनि च।  
स्वोत्पादितानि स्वक्षेत्रादानीता(दुत्पन्ना)नि स्वपाणिना॥ 345
</details>

<details><summary>मूलम्</summary>

गन्धवन्त्यनवद्यानि विविधानि बहूनि च।  
स्वोत्पादितानि स्वक्षेत्रादानीता(दुत्पन्ना)नि स्वपाणिना॥ 345
</details>


<details open><summary>विश्वास-प्रस्तुतिः</summary>

तुलसीपद्मकल्हारचम्पकादीनि सादरम्।  
दामभिर्विविधैः चित्रैः घ्राणनेत्रमनोहरैः॥ 346
</details>

<details><summary>मूलम्</summary>

तुलसीपद्मकल्हारचम्पकादीनि सादरम्।  
दामभिर्विविधैः चित्रैः घ्राणनेत्रमनोहरैः॥ 346
</details>


<details open><summary>विश्वास-प्रस्तुतिः</summary>

शुद्धैः सुगन्धैः सुभगैः सुखस्पर्शैः सुकल्पितैः।  
अयातयामैः अम्लानैः अगतामोदवैभवैः॥ 347
</details>

<details><summary>मूलम्</summary>

शुद्धैः सुगन्धैः सुभगैः सुखस्पर्शैः सुकल्पितैः।  
अयातयामैः अम्लानैः अगतामोदवैभवैः॥ 347
</details>


<details open><summary>विश्वास-प्रस्तुतिः</summary>

अनिषिद्धैरविच्छिन्नैः अपर्युषितपूतिमिः।  
तुलसीमल्लिकाजातिचम्पकादिविनिर्मितैः॥ 348
</details>

<details><summary>मूलम्</summary>

अनिषिद्धैरविच्छिन्नैः अपर्युषितपूतिमिः।  
तुलसीमल्लिकाजातिचम्पकादिविनिर्मितैः॥ 348
</details>


<details open><summary>विश्वास-प्रस्तुतिः</summary>

मौलिमावेष्ट्य देवस्य दत्वा चोत्तंसकस्रजम्।  
कण्ठमाला बहुविधा दत्वा पादस्रजश्शुभाः॥ 349
</details>

<details><summary>मूलम्</summary>

मौलिमावेष्ट्य देवस्य दत्वा चोत्तंसकस्रजम्।  
कण्ठमाला बहुविधा दत्वा पादस्रजश्शुभाः॥ 349
</details>


<details open><summary>विश्वास-प्रस्तुतिः</summary>

मुक्तपुष्पचयं चापि बहुरूपं समन्ततः।  
सम्प्रकीर्य स्वहस्ताभ्यां पादयोः पार्श्वतस्तथा॥ 350
</details>

<details><summary>मूलम्</summary>

मुक्तपुष्पचयं चापि बहुरूपं समन्ततः।  
सम्प्रकीर्य स्वहस्ताभ्यां पादयोः पार्श्वतस्तथा॥ 350
</details>


<details open><summary>विश्वास-प्रस्तुतिः</summary>

उपर्यपि च देवस्य प्रकीर्य कुसुमोत्करम्।  
देव्योश्च परिवाराणां दत्वा पुष्पाणि देववत्॥ 351
</details>

<details><summary>मूलम्</summary>

उपर्यपि च देवस्य प्रकीर्य कुसुमोत्करम्।  
देव्योश्च परिवाराणां दत्वा पुष्पाणि देववत्॥ 351
</details>

## धूपोपचारः
<details open><summary>विश्वास-प्रस्तुतिः</summary>

आदर्शं दर्शयित्वाऽग्रे प्रणमेद्दण्डवत्क्षितौ।  
ततो गुग्गुलुकर्पूरचन्दनागरुभिः कृतम्॥ 352
</details>

<details><summary>मूलम्</summary>

आदर्शं दर्शयित्वाऽग्रे प्रणमेद्दण्डवत्क्षितौ।  
ततो गुग्गुलुकर्पूरचन्दनागरुभिः कृतम्॥ 352
</details>


<details open><summary>विश्वास-प्रस्तुतिः</summary>

धूपं सौ(सु)गन्धमादाय देवाय विनिवेदयेत्।  
देव्यादि परिवारेभ्यो दत्वा धूपं च पूर्ववत्॥ 353
</details>

<details><summary>मूलम्</summary>

धूपं सौ(सु)गन्धमादाय देवाय विनिवेदयेत्।  
देव्यादि परिवारेभ्यो दत्वा धूपं च पूर्ववत्॥ 353
</details>


<details open><summary>विश्वास-प्रस्तुतिः</summary>

ततः कर्पूरचूर्णाढ्यघृतार्द्रनववर्तिजात्।  
ज्वलतो रुचिराद्दीपाद् उत्थितात् चतुरङ्गुलम्॥ 354
</details>

<details><summary>मूलम्</summary>

ततः कर्पूरचूर्णाढ्यघृतार्द्रनववर्तिजात्।  
ज्वलतो रुचिराद्दीपाद् उत्थितात् चतुरङ्गुलम्॥ 354
</details>


<details open><summary>विश्वास-प्रस्तुतिः</summary>

सुगन्धि दृष्टिसुखदम् औष्ण्येन परिवर्जितम्।  
आलोकमात्रामादाय स्वेन दक्षिणपाणिना॥ 355
</details>

<details><summary>मूलम्</summary>

सुगन्धि दृष्टिसुखदम् औष्ण्येन परिवर्जितम्।  
आलोकमात्रामादाय स्वेन दक्षिणपाणिना॥ 355
</details>

## घण्टानादनम्
<details open><summary>विश्वास-प्रस्तुतिः</summary>

सदेवीकाय देवाय स्वमन्त्रेण निवेदयेत्।  
घण्टानादसनाथौ द्वौ धूपदीपौ निवेदयेत् ॥ 356
</details>

<details><summary>मूलम्</summary>

सदेवीकाय देवाय स्वमन्त्रेण निवेदयेत्।  
घण्टानादसनाथौ द्वौ धूपदीपौ निवेदयेत् ॥ 356
</details>


<details open><summary>विश्वास-प्रस्तुतिः</summary>

तन्नादसंयुतावेतौ दुष्टसत्त्वनिबर्हणौ।  
भगवत्प्रीतिजनकौ शृण्वतां पापनाशकौ॥ 357
</details>

<details><summary>मूलम्</summary>

तन्नादसंयुतावेतौ दुष्टसत्त्वनिबर्हणौ।  
भगवत्प्रीतिजनकौ शृण्वतां पापनाशकौ॥ 357
</details>

## ताम्बूलोपचारः
<details open><summary>विश्वास-प्रस्तुतिः</summary>

तत आचमनं दत्वा पूर्वसङ्कल्पितैर्जलैः।  
शुभैः कर्पूरजैस्तैलैः सिक्तं कुसुमवासितम् ॥ 358
</details>

<details><summary>मूलम्</summary>

तत आचमनं दत्वा पूर्वसङ्कल्पितैर्जलैः।  
शुभैः कर्पूरजैस्तैलैः सिक्तं कुसुमवासितम् ॥ 358
</details>


<details open><summary>विश्वास-प्रस्तुतिः</summary>

प्रभूतं क्रमुकं दद्यात् श्वेतताम्बूलसम्मितम् ।  
देवाय देवीयुक्ताय सानुयात्राय सादरम् ॥ 359
</details>

<details><summary>मूलम्</summary>

प्रभूतं क्रमुकं दद्यात् श्वेतताम्बूलसम्मितम् ।  
देवाय देवीयुक्ताय सानुयात्राय सादरम् ॥ 359
</details>

## स्नानासनोपचारः
<details open><summary>विश्वास-प्रस्तुतिः</summary>

ततः प्रणम्य स्थित्वा च मूर्ध्न्याधायाञ्जलिं स्थितः।  
स्नानासनं ससंभारमेवं संस्मारयेद्धरिम्॥ 360
</details>

<details><summary>मूलम्</summary>

ततः प्रणम्य स्थित्वा च मूर्ध्न्याधायाञ्जलिं स्थितः।  
स्नानासनं ससंभारमेवं संस्मारयेद्धरिम्॥ 360
</details>

## प्रार्थनामन्त्रः
<details open><summary>विश्वास-प्रस्तुतिः</summary>

स्नानकालस्त्वयं प्राप्तः तवेच्छा वर्तते यदि।  
अभ्यञ्जयित्वा देवेश सुस्नानं कर्तुमर्हसि॥ 361
</details>

<details><summary>मूलम्</summary>

स्नानकालस्त्वयं प्राप्तः तवेच्छा वर्तते यदि।  
अभ्यञ्जयित्वा देवेश सुस्नानं कर्तुमर्हसि॥ 361
</details>


<details open><summary>विश्वास-प्रस्तुतिः</summary>

स्फुटीकृतं मया देव इदं स्नानपरे त्वयि।  
सपादपीठं परममिदं स्नानासनं महत्॥ 362
</details>

<details><summary>मूलम्</summary>

स्फुटीकृतं मया देव इदं स्नानपरे त्वयि।  
सपादपीठं परममिदं स्नानासनं महत्॥ 362
</details>


<details open><summary>विश्वास-प्रस्तुतिः</summary>

आसादयाशु स्नानार्थं मदनुग्रहकाम्यया।  
इति विज्ञाप्य तं देवं तेन चाप्यनुमोदितः॥ 363
</details>

<details><summary>मूलम्</summary>

आसादयाशु स्नानार्थं मदनुग्रहकाम्यया।  
इति विज्ञाप्य तं देवं तेन चाप्यनुमोदितः॥ 363
</details>


<details open><summary>विश्वास-प्रस्तुतिः</summary>

आदाय पादुके तस्मै स्नानासनमथानयेत्।  
तत्रासीनाय देवाय दत्वाऽर्घ्यं पूर्ववन्मुदा॥ 364
</details>

<details><summary>मूलम्</summary>

आदाय पादुके तस्मै स्नानासनमथानयेत्।  
तत्रासीनाय देवाय दत्वाऽर्घ्यं पूर्ववन्मुदा॥ 364
</details>


<details open><summary>विश्वास-प्रस्तुतिः</summary>

पूर्वभुक्तानि माल्यानि वस्त्राण्याभरणानि च।  
अपनीय ततः स्नानशाटीं दत्वा यथोचितम्॥ 365
</details>

<details><summary>मूलम्</summary>

पूर्वभुक्तानि माल्यानि वस्त्राण्याभरणानि च।  
अपनीय ततः स्नानशाटीं दत्वा यथोचितम्॥ 365
</details>


<details open><summary>विश्वास-प्रस्तुतिः</summary>

पत्नीभ्यामपि चैवैतत् कृत्वा सर्वं पृथक् पृथक्।  
पाद्यमाचमनं दत्वा पादपीठं च सुस्थि(र)तम्॥ 366
</details>

<details><summary>मूलम्</summary>

पत्नीभ्यामपि चैवैतत् कृत्वा सर्वं पृथक् पृथक्।  
पाद्यमाचमनं दत्वा पादपीठं च सुस्थि(र)तम्॥ 366
</details>


<details open><summary>विश्वास-प्रस्तुतिः</summary>

दन्तकाष्ठद्वयं दत्वा दन्तपङ्क्त्योर्द्वयोरपि।  
जिह्वानिर्लेहनपटं दद्यात् स्वर्णादिनिर्मितम्॥ 367
</details>

<details><summary>मूलम्</summary>

दन्तकाष्ठद्वयं दत्वा दन्तपङ्क्त्योर्द्वयोरपि।  
जिह्वानिर्लेहनपटं दद्यात् स्वर्णादिनिर्मितम्॥ 367
</details>


<details open><summary>विश्वास-प्रस्तुतिः</summary>

आस्यशोधनतोयं च मुखप्रक्षाळनं तथा।  
तत आचमनीयाम्भः आदर्शं निर्मलं तथा॥ 368
</details>

<details><summary>मूलम्</summary>

आस्यशोधनतोयं च मुखप्रक्षाळनं तथा।  
तत आचमनीयाम्भः आदर्शं निर्मलं तथा॥ 368
</details>


<details open><summary>विश्वास-प्रस्तुतिः</summary>

हस्तप्रक्षालनं तोयं दत्वा मात्रां प्रदर्श्य च।  
सुगन्धिभिः सुरूपैश्च कल्पितां शालितण्डुलैः॥ 369
</details>

<details><summary>मूलम्</summary>

हस्तप्रक्षालनं तोयं दत्वा मात्रां प्रदर्श्य च।  
सुगन्धिभिः सुरूपैश्च कल्पितां शालितण्डुलैः॥ 369
</details>


<details open><summary>विश्वास-प्रस्तुतिः</summary>

प्रहृष्टपरिचर्याख्यां सर्वभोगप्रपूरणीम्।  
क्रमुकं च सताम्बूलं यथापूर्वं निवेद्य च ॥ 370
</details>

<details><summary>मूलम्</summary>

प्रहृष्टपरिचर्याख्यां सर्वभोगप्रपूरणीम्।  
क्रमुकं च सताम्बूलं यथापूर्वं निवेद्य च ॥ 370
</details>


<details open><summary>विश्वास-प्रस्तुतिः</summary>

अभ्यङ्गं गन्धतैलेन सुगन्ध्युद्वर्तनं शुभम्।  
बहुभिश्चामराद्यैश्च वीजनं गात्रमर्दनम् ॥ 371
</details>

<details><summary>मूलम्</summary>

अभ्यङ्गं गन्धतैलेन सुगन्ध्युद्वर्तनं शुभम्।  
बहुभिश्चामराद्यैश्च वीजनं गात्रमर्दनम् ॥ 371
</details>


<details open><summary>विश्वास-प्रस्तुतिः</summary>

तैलशोधनचूर्णानि गन्धामलकवारि च।  
केशप्रक्षालनं तोयं सुगन्धि च सुनिर्मलम् ॥ 372
</details>

<details><summary>मूलम्</summary>

तैलशोधनचूर्णानि गन्धामलकवारि च।  
केशप्रक्षालनं तोयं सुगन्धि च सुनिर्मलम् ॥ 372
</details>


<details open><summary>विश्वास-प्रस्तुतिः</summary>

लोघ्रकल्केयपिण्याकं कचोरं कर(तं)कं तथा।  
प्रियङ्गुसंयुतं तोयं निर्मलं तगरांबु च ॥ 373
</details>

<details><summary>मूलम्</summary>

लोघ्रकल्केयपिण्याकं कचोरं कर(तं)कं तथा।  
प्रियङ्गुसंयुतं तोयं निर्मलं तगरांबु च ॥ 373
</details>


<details open><summary>विश्वास-प्रस्तुतिः</summary>

सिद्धार्थकं जलं चैव सुगन्धि सलिलं नवम्।  
सर्वौषधिजलं सर्वरत्नवारि सुगन्धि च ॥ 374
</details>

<details><summary>मूलम्</summary>

सिद्धार्थकं जलं चैव सुगन्धि सलिलं नवम्।  
सर्वौषधिजलं सर्वरत्नवारि सुगन्धि च ॥ 374
</details>


<details open><summary>विश्वास-प्रस्तुतिः</summary>

शुद्धतोयं च दत्वैषामन्तरे चान्तरे जलम्।  
दत्वा देवस्य शिरसि केशान् संवेष्ट्य वाससा ॥ 375
</details>

<details><summary>मूलम्</summary>

शुद्धतोयं च दत्वैषामन्तरे चान्तरे जलम्।  
दत्वा देवस्य शिरसि केशान् संवेष्ट्य वाससा ॥ 375
</details>


<details open><summary>विश्वास-प्रस्तुतिः</summary>

ततश्शुद्धैर्माषपिष्टैः चूर्णैश्च विविधैश्शुभैः।  
देहं संशोध्य देवस्य जलैः प्रक्षाल्य निर्मलैः ॥ 376
</details>

<details><summary>मूलम्</summary>

ततश्शुद्धैर्माषपिष्टैः चूर्णैश्च विविधैश्शुभैः।  
देहं संशोध्य देवस्य जलैः प्रक्षाल्य निर्मलैः ॥ 376
</details>


<details open><summary>विश्वास-प्रस्तुतिः</summary>

स्नानशाटीं विसृज्यान्यद्वस्त्रं दद्यात्सुधूपितम्।  
प्रदद्याच्छुद्धतोयं तु स्नानासनविशुद्धये ॥ 377
</details>

<details><summary>मूलम्</summary>

स्नानशाटीं विसृज्यान्यद्वस्त्रं दद्यात्सुधूपितम्।  
प्रदद्याच्छुद्धतोयं तु स्नानासनविशुद्धये ॥ 377
</details>

## अभिषेकोपचारः
<details open><summary>विश्वास-प्रस्तुतिः</summary>

शोधिते च ततस्तोयैः स्वास्तृते धौतवाससा ।  
आसने च ततस्तस्मिन् आसीने परमात्मनि ॥ 378
</details>

<details><summary>मूलम्</summary>

शोधिते च ततस्तोयैः स्वास्तृते धौतवाससा ।  
आसने च ततस्तस्मिन् आसीने परमात्मनि ॥ 378
</details>


<details open><summary>विश्वास-प्रस्तुतिः</summary>

उपवीतोत्तरीये च जलं चाचमनीयकम्।  
गन्धं पुष्पं च धूपं च दीपं चाचमनं तथा ॥ 379
</details>

<details><summary>मूलम्</summary>

उपवीतोत्तरीये च जलं चाचमनीयकम्।  
गन्धं पुष्पं च धूपं च दीपं चाचमनं तथा ॥ 379
</details>


<details open><summary>विश्वास-प्रस्तुतिः</summary>

पवित्रं च शुभं कौशं करयोरुभयोरपि ।  
सशङ्खतूर्यनिर्घोषम् ऋग्यजुस्सामनिःस्वनम् ॥ 380
</details>

<details><summary>मूलम्</summary>

पवित्रं च शुभं कौशं करयोरुभयोरपि ।  
सशङ्खतूर्यनिर्घोषम् ऋग्यजुस्सामनिःस्वनम् ॥ 380
</details>


<details open><summary>विश्वास-प्रस्तुतिः</summary>

सनृत्तगीतं वाद्यं च सर्वमङ्गळसंयुतम् ।  
सहस्ररन्ध्रसंयुक्तहेमपद्मविनिस्सृतैः ॥ 381
</details>

<details><summary>मूलम्</summary>

सनृत्तगीतं वाद्यं च सर्वमङ्गळसंयुतम् ।  
सहस्ररन्ध्रसंयुक्तहेमपद्मविनिस्सृतैः ॥ 381
</details>


<details open><summary>विश्वास-प्रस्तुतिः</summary>

जलैः सुगन्धिभिः शुद्धैः देवमूर्ध्न्यभिषेचनम् ।  
कृत्वा प्रणम्य देवेशं पृष्ट्वा सुस्नानमादरात् ॥ 382
</details>

<details><summary>मूलम्</summary>

जलैः सुगन्धिभिः शुद्धैः देवमूर्ध्न्यभिषेचनम् ।  
कृत्वा प्रणम्य देवेशं पृष्ट्वा सुस्नानमादरात् ॥ 382
</details>

## नीराजनोपचारः
<details open><summary>विश्वास-प्रस्तुतिः</summary>

ततो नीराजनं कृत्वा देवं भक्तिसमन्वितः।  
लोध्रादिद्रव्यवारिभ्यः द्वादशभ्यः पृथक् पृथक् ॥ 383
</details>

<details><summary>मूलम्</summary>

ततो नीराजनं कृत्वा देवं भक्तिसमन्वितः।  
लोध्रादिद्रव्यवारिभ्यः द्वादशभ्यः पृथक् पृथक् ॥ 383
</details>


<details open><summary>विश्वास-प्रस्तुतिः</summary>

किञ्चित्किञ्चित् समादाय तत्तत्स्नानावसानतः।  
सुसञ्जातैर्जलैः पूर्णं कलशं हेमनिर्मितम् ॥ 384
</details>

<details><summary>मूलम्</summary>

किञ्चित्किञ्चित् समादाय तत्तत्स्नानावसानतः।  
सुसञ्जातैर्जलैः पूर्णं कलशं हेमनिर्मितम् ॥ 384
</details>


<details open><summary>विश्वास-प्रस्तुतिः</summary>

सदूर्वाश्वत्थपत्रैश्च शुभैरपिहिताननम्।  
उपर्यारूढसौवर्णचतुर्दिग्दीपपात्रकम् ॥ 385
</details>

<details><summary>मूलम्</summary>

सदूर्वाश्वत्थपत्रैश्च शुभैरपिहिताननम्।  
उपर्यारूढसौवर्णचतुर्दिग्दीपपात्रकम् ॥ 385
</details>


<details open><summary>विश्वास-प्रस्तुतिः</summary>

भ्रामयित्वोपरि हरेः त्रिस्समन्त्रं प्रदक्षिणम्।  
उपदीपैः परिवृतं शङ्खतूर्योपनादितम् ॥ 386
</details>

<details><summary>मूलम्</summary>

भ्रामयित्वोपरि हरेः त्रिस्समन्त्रं प्रदक्षिणम्।  
उपदीपैः परिवृतं शङ्खतूर्योपनादितम् ॥ 386
</details>


<details open><summary>विश्वास-प्रस्तुतिः</summary>

बहिर्निर्यातयेदेष नीराजनविधिक्रमः।  
ततः पद्मसमाकारकलशीनालनिस्सृतैः॥ 387
</details>

<details><summary>मूलम्</summary>

बहिर्निर्यातयेदेष नीराजनविधिक्रमः।  
ततः पद्मसमाकारकलशीनालनिस्सृतैः॥ 387
</details>


<details open><summary>विश्वास-प्रस्तुतिः</summary>

शुद्धैः सुगन्धिभिस्तोयैः देवं भूयोऽभिषिच्य च ।  
दत्वाऽऽचमनमव्यग्रः केशान् संमृज्य वाससा ॥ 388
</details>

<details><summary>मूलम्</summary>

शुद्धैः सुगन्धिभिस्तोयैः देवं भूयोऽभिषिच्य च ।  
दत्वाऽऽचमनमव्यग्रः केशान् संमृज्य वाससा ॥ 388
</details>


<details open><summary>विश्वास-प्रस्तुतिः</summary>

देहवारिहरं चापि प्लोतं दत्वा सुधूपितम् ।  
स्नानशाटीमथावृत्य क्षौमं दत्वा सुधूपितम् ॥ 389
</details>

<details><summary>मूलम्</summary>

देहवारिहरं चापि प्लोतं दत्वा सुधूपितम् ।  
स्नानशाटीमथावृत्य क्षौमं दत्वा सुधूपितम् ॥ 389
</details>


<details open><summary>विश्वास-प्रस्तुतिः</summary>

केशाधारं शुभं क्षौमम् आस्तीर्यांसद्वयोपरि ।  
केशान् प्रकीर्याधिवास्य धूपैः संस्कृत्य कङ्कतैः ॥ 390
</details>

<details><summary>मूलम्</summary>

केशाधारं शुभं क्षौमम् आस्तीर्यांसद्वयोपरि ।  
केशान् प्रकीर्याधिवास्य धूपैः संस्कृत्य कङ्कतैः ॥ 390
</details>

## अलङ्कारासनोपचारः
<details open><summary>विश्वास-प्रस्तुतिः</summary>

बध्वाऽलंकृत्य रुचिरैः दामभिश्च सुगन्धिभिः ।  
अलङ्कारासनं चास्य दर्शयित्वा प्रसाद्य च ॥ 391
</details>

<details><summary>मूलम्</summary>

बध्वाऽलंकृत्य रुचिरैः दामभिश्च सुगन्धिभिः ।  
अलङ्कारासनं चास्य दर्शयित्वा प्रसाद्य च ॥ 391
</details>


<details open><summary>विश्वास-प्रस्तुतिः</summary>

दत्वा तु पादुकाद्वन्द्वं तत्र देवं समानयेत् ।  
तत्रार्घ्यपाद्याचमनगन्धसंमर्दनानि च ॥ 392
</details>

<details><summary>मूलम्</summary>

दत्वा तु पादुकाद्वन्द्वं तत्र देवं समानयेत् ।  
तत्रार्घ्यपाद्याचमनगन्धसंमर्दनानि च ॥ 392
</details>


<details open><summary>विश्वास-प्रस्तुतिः</summary>

दत्वा तु तालवृन्ताद्यैः वीजयित्वा सचामरैः ।  
धूपितं पीतवसनं भूषणान्यखिलानि च ॥ 393
</details>

<details><summary>मूलम्</summary>

दत्वा तु तालवृन्ताद्यैः वीजयित्वा सचामरैः ।  
धूपितं पीतवसनं भूषणान्यखिलानि च ॥ 393
</details>


<details open><summary>विश्वास-प्रस्तुतिः</summary>

उपवीतोत्तरीये च दत्वाऽस्याचमनं ततः।  
गन्धं बहुविधं रम्यं पुष्पाणि सुरभीणि च ॥ 394
</details>

<details><summary>मूलम्</summary>

उपवीतोत्तरीये च दत्वाऽस्याचमनं ततः।  
गन्धं बहुविधं रम्यं पुष्पाणि सुरभीणि च ॥ 394
</details>


<details open><summary>विश्वास-प्रस्तुतिः</summary>

स्रजश्च विविधा रम्याः सुगन्धि सुखदं दृशोः।  
अञ्जनं दर्पणं धौतं धूपं चाघ्राणसौख्यदम् ॥ 395
</details>

<details><summary>मूलम्</summary>

स्रजश्च विविधा रम्याः सुगन्धि सुखदं दृशोः।  
अञ्जनं दर्पणं धौतं धूपं चाघ्राणसौख्यदम् ॥ 395
</details>


<details open><summary>विश्वास-प्रस्तुतिः</summary>

दीपमाचमनं चापि यथापूर्वं निवेदयेत्।  
दर्शयित्वा ततोऽस्त्राणि चक्रादीनि पृथक् पृथक्॥ 396
</details>

<details><summary>मूलम्</summary>

दीपमाचमनं चापि यथापूर्वं निवेदयेत्।  
दर्शयित्वा ततोऽस्त्राणि चक्रादीनि पृथक् पृथक्॥ 396
</details>


<details open><summary>विश्वास-प्रस्तुतिः</summary>

स्तोत्रैः स्तुतिसुखैः स्तुत्वा दत्वा पादुकयोर्युगम्।  
स्थापयित्वाऽग्रतश्चोच्चैः ध्वजं गरुडलक्षणम्॥ 397
</details>

<details><summary>मूलम्</summary>

स्तोत्रैः स्तुतिसुखैः स्तुत्वा दत्वा पादुकयोर्युगम्।  
स्थापयित्वाऽग्रतश्चोच्चैः ध्वजं गरुडलक्षणम्॥ 397
</details>


<details open><summary>विश्वास-प्रस्तुतिः</summary>

छत्रं पार्वणचन्द्राभं मुक्तादामविराजितम्।  
हैमदण्डे च विमले चामरे चारुरूपिणी॥ 398
</details>

<details><summary>मूलम्</summary>

छत्रं पार्वणचन्द्राभं मुक्तादामविराजितम्।  
हैमदण्डे च विमले चामरे चारुरूपिणी॥ 398
</details>


<details open><summary>विश्वास-प्रस्तुतिः</summary>

प्रदर्श्य रथमातङ्गतुरगांश्च सलक्षणान्।  
शयनासनायानानि शङ्खांश्चामन्द्रनिस्स्वनान्॥ 399
</details>

<details><summary>मूलम्</summary>

प्रदर्श्य रथमातङ्गतुरगांश्च सलक्षणान्।  
शयनासनायानानि शङ्खांश्चामन्द्रनिस्स्वनान्॥ 399
</details>


<details open><summary>विश्वास-प्रस्तुतिः</summary>

भेरीश्च पटुनिध्वानाः सकांस्यमधुरस्वनाः।  
मङ्गलानि च रम्याणि गंभीरनिनदान्यपि॥ 400
</details>

<details><summary>मूलम्</summary>

भेरीश्च पटुनिध्वानाः सकांस्यमधुरस्वनाः।  
मङ्गलानि च रम्याणि गंभीरनिनदान्यपि॥ 400
</details>


<details open><summary>विश्वास-प्रस्तुतिः</summary>

हैमीश्च काहळीर्दिव्याः सुस्वनाः श्रोत्रतर्पणाः।  
गीतानि श्रुतिहारीणि नृत्तं नेत्रमनोहरम्॥ 401
</details>

<details><summary>मूलम्</summary>

हैमीश्च काहळीर्दिव्याः सुस्वनाः श्रोत्रतर्पणाः।  
गीतानि श्रुतिहारीणि नृत्तं नेत्रमनोहरम्॥ 401
</details>


<details open><summary>विश्वास-प्रस्तुतिः</summary>

ढक्कादि विविधं वाद्यं शुभतालसमन्वितम्।  
प्रदर्श्य देवदेवस्य प्रीणनाय पृथक् पृथक्॥ 402
</details>

<details><summary>मूलम्</summary>

ढक्कादि विविधं वाद्यं शुभतालसमन्वितम्।  
प्रदर्श्य देवदेवस्य प्रीणनाय पृथक् पृथक्॥ 402
</details>

## पुष्पाञ्जलि-प्रदानोपचारः
<details open><summary>विश्वास-प्रस्तुतिः</summary>

वित्तमात्रां सुवर्णाढ्यां दत्वा भोगप्रपूरणीम् ।  
मूलमन्त्रेण तदनु तद्वर्णैश्च पृथक् पृथक् ॥ 403
</details>

<details><summary>मूलम्</summary>

वित्तमात्रां सुवर्णाढ्यां दत्वा भोगप्रपूरणीम् ।  
मूलमन्त्रेण तदनु तद्वर्णैश्च पृथक् पृथक् ॥ 403
</details>


<details open><summary>विश्वास-प्रस्तुतिः</summary>

पञ्चभिश्चोपनिषदैर्वाराहाद्यैस्तथाऽपरैः।  
अन्यैश्च वैष्णवैर्मन्त्रैः प्राप्तैर्गुरुसकाशतः ॥ 404
</details>

<details><summary>मूलम्</summary>

पञ्चभिश्चोपनिषदैर्वाराहाद्यैस्तथाऽपरैः।  
अन्यैश्च वैष्णवैर्मन्त्रैः प्राप्तैर्गुरुसकाशतः ॥ 404
</details>


<details open><summary>विश्वास-प्रस्तुतिः</summary>

पौरुषेणापि सूक्तेन प्रत्यृचं परमात्मने ।  
दत्वा शुभानि पुष्पाणि प्रणम्य च पुनः पुनः ॥ 405
</details>

<details><summary>मूलम्</summary>

पौरुषेणापि सूक्तेन प्रत्यृचं परमात्मने ।  
दत्वा शुभानि पुष्पाणि प्रणम्य च पुनः पुनः ॥ 405
</details>


<details open><summary>विश्वास-प्रस्तुतिः</summary>

स्नानाद्येतदशेषेण देव्योरप्येवमाचरेत् ।  
अन्येषां परिवाराणां कुर्यात् गन्धादिकं क्रमात् ॥ 406
</details>

<details><summary>मूलम्</summary>

स्नानाद्येतदशेषेण देव्योरप्येवमाचरेत् ।  
अन्येषां परिवाराणां कुर्यात् गन्धादिकं क्रमात् ॥ 406
</details>


<details open><summary>विश्वास-प्रस्तुतिः</summary>

ततः प्रदक्षिणं कृत्वा प्रणम्याष्टसु दिक्ष्वपि ।  
स्तुत्वा जपित्वा स्वं मन्त्रं ध्यात्वा देवं यथोदितम्॥ 407
</details>

<details><summary>मूलम्</summary>

ततः प्रदक्षिणं कृत्वा प्रणम्याष्टसु दिक्ष्वपि ।  
स्तुत्वा जपित्वा स्वं मन्त्रं ध्यात्वा देवं यथोदितम्॥ 407
</details>

## भोजनासनोपचारः
<details open><summary>विश्वास-प्रस्तुतिः</summary>

भोजनासनमावेद्य तद्यानाय प्रणम्य च।  
पादुकाग्र्ये प्रदायाथ भोजनासनमानयेत् ॥ 408
</details>

<details><summary>मूलम्</summary>

भोजनासनमावेद्य तद्यानाय प्रणम्य च।  
पादुकाग्र्ये प्रदायाथ भोजनासनमानयेत् ॥ 408
</details>


<details open><summary>विश्वास-प्रस्तुतिः</summary>

तत्रासीनाय दत्वाऽर्घ्यं पाद्यमाचमनं ततः।  
मधुपर्कं मधुयुतं दधि दद्यात् घृताप्लुतम् ॥ 409
</details>

<details><summary>मूलम्</summary>

तत्रासीनाय दत्वाऽर्घ्यं पाद्यमाचमनं ततः।  
मधुपर्कं मधुयुतं दधि दद्यात् घृताप्लुतम् ॥ 409
</details>


<details open><summary>विश्वास-प्रस्तुतिः</summary>

तत आचमनं दत्वा हस्तप्र(सं)क्षाळनं तथा।  
सालङ्कारां च गां दद्यात् गोमात्रार्थं परात्मने ॥ 410
</details>

<details><summary>मूलम्</summary>

तत आचमनं दत्वा हस्तप्र(सं)क्षाळनं तथा।  
सालङ्कारां च गां दद्यात् गोमात्रार्थं परात्मने ॥ 410
</details>

## आभ्यवहारिकोपचाराः
<details open><summary>विश्वास-प्रस्तुतिः</summary>

ततः प्रसन्नः प्रयतः प्रभूतं षड्रसान्वितम्।  
प्रभूतघृतसंयुक्तम् फलैः स्वादुभिरावृतम् ॥ 411
</details>

<details><summary>मूलम्</summary>

ततः प्रसन्नः प्रयतः प्रभूतं षड्रसान्वितम्।  
प्रभूतघृतसंयुक्तम् फलैः स्वादुभिरावृतम् ॥ 411
</details>


<details open><summary>विश्वास-प्रस्तुतिः</summary>

प्रभूताज्याक्तमधुरविविधव्यञ्जनान्वितम्।  
बहूपदंशं बहूभिः चूर्णैरपि सुसंस्कृतम्॥ 412
</details>

<details><summary>मूलम्</summary>

प्रभूताज्याक्तमधुरविविधव्यञ्जनान्वितम्।  
बहूपदंशं बहूभिः चूर्णैरपि सुसंस्कृतम्॥ 412
</details>


<details open><summary>विश्वास-प्रस्तुतिः</summary>

मूलमन्त्राभिमृष्टं च संस्कृतं शोषणादिभिः।  
दिव्यामृतपयस्विन्या सिक्त्वा सुरभिमुद्रया॥ 413
</details>

<details><summary>मूलम्</summary>

मूलमन्त्राभिमृष्टं च संस्कृतं शोषणादिभिः।  
दिव्यामृतपयस्विन्या सिक्त्वा सुरभिमुद्रया॥ 413
</details>


<details open><summary>विश्वास-प्रस्तुतिः</summary>

हविर्निधाय पुरतः देवस्यात्यन्तमुत्सुकः।  
विज्ञापयेच्च पुरतः तिष्ठन् मूर्ध्नि कृताञ्जलिः॥ 414
</details>

<details><summary>मूलम्</summary>

हविर्निधाय पुरतः देवस्यात्यन्तमुत्सुकः।  
विज्ञापयेच्च पुरतः तिष्ठन् मूर्ध्नि कृताञ्जलिः॥ 414
</details>


<details open><summary>विश्वास-प्रस्तुतिः</summary>

असत्यमशुचिं नीचमपराधैकभाजनम् ।  
अल्पशक्तिमचैतन्यम् अनर्हं तत्क्रियास्वपि॥ 415
</details>

<details><summary>मूलम्</summary>

असत्यमशुचिं नीचमपराधैकभाजनम् ।  
अल्पशक्तिमचैतन्यम् अनर्हं तत्क्रियास्वपि॥ 415
</details>


<details open><summary>विश्वास-प्रस्तुतिः</summary>

मामनादृत्य दुर्बुद्धिं स्वयैव कृपया विभो।  
अतिप्रभूतमत्यन्तभक्तिस्नेहोपपादितम्॥ 416
</details>

<details><summary>मूलम्</summary>

मामनादृत्य दुर्बुद्धिं स्वयैव कृपया विभो।  
अतिप्रभूतमत्यन्तभक्तिस्नेहोपपादितम्॥ 416
</details>


<details open><summary>विश्वास-प्रस्तुतिः</summary>

शुद्धं सर्वगुणोपेतं सर्वदोषविवर्जितम्।  
स्वानुरूपं विशेषेण स्वदेव्यास्सदृशं गुणैः॥ 417
</details>

<details><summary>मूलम्</summary>

शुद्धं सर्वगुणोपेतं सर्वदोषविवर्जितम्।  
स्वानुरूपं विशेषेण स्वदेव्यास्सदृशं गुणैः॥ 417
</details>


<details open><summary>विश्वास-प्रस्तुतिः</summary>

त्वमेवेदं हविः कृत्वा स्वीकुरुष्व सुरेश्वर।  
इति संप्रार्थ्य तं देवम् आसीनस्तस्य चाग्रतः॥ 418
</details>

<details><summary>मूलम्</summary>

त्वमेवेदं हविः कृत्वा स्वीकुरुष्व सुरेश्वर।  
इति संप्रार्थ्य तं देवम् आसीनस्तस्य चाग्रतः॥ 418
</details>


<details open><summary>विश्वास-प्रस्तुतिः</summary>

धान्यमात्रां दर्शयित्वा कारिणे संप्रदाय च।  
परिवेषोपस्तरणक्रियायै प्रोक्षणार्घ्यतः॥ 419
</details>

<details><summary>मूलम्</summary>

धान्यमात्रां दर्शयित्वा कारिणे संप्रदाय च।  
परिवेषोपस्तरणक्रियायै प्रोक्षणार्घ्यतः॥ 419
</details>


<details open><summary>विश्वास-प्रस्तुतिः</summary>

जलं गृहीत्वा देवस्य प्रदद्याद्दक्षिणे करे।  
अथादाय रसं सर्वं हविषः स्वेन पाणिना॥ 420
</details>

<details><summary>मूलम्</summary>

जलं गृहीत्वा देवस्य प्रदद्याद्दक्षिणे करे।  
अथादाय रसं सर्वं हविषः स्वेन पाणिना॥ 420
</details>


<details open><summary>विश्वास-प्रस्तुतिः</summary>

स्वयं वा भोजयेद्देवं प्रयतः परया मुदा।  
दद्याद्वा दक्षिणे हस्ते देवस्य ग्रासमुद्रया॥ 421
</details>

<details><summary>मूलम्</summary>

स्वयं वा भोजयेद्देवं प्रयतः परया मुदा।  
दद्याद्वा दक्षिणे हस्ते देवस्य ग्रासमुद्रया॥ 421
</details>


<details open><summary>विश्वास-प्रस्तुतिः</summary>

दद्यादपि पृथक्पात्रे दधिसिक्तं हविः पुनः।  
ततो भुक्तवति प्रीत्या तद्धविः पुरुषोत्तम॥ 422
</details>

<details><summary>मूलम्</summary>

दद्यादपि पृथक्पात्रे दधिसिक्तं हविः पुनः।  
ततो भुक्तवति प्रीत्या तद्धविः पुरुषोत्तम॥ 422
</details>


<details open><summary>विश्वास-प्रस्तुतिः</summary>

देवीभ्यां च हविः शुद्धं पायसादि यथोदितम्।  
प्रभूतं सुबहु स्वादु घृतं भक्ष्यं निवेदयेत् ॥ 423
</details>

<details><summary>मूलम्</summary>

देवीभ्यां च हविः शुद्धं पायसादि यथोदितम्।  
प्रभूतं सुबहु स्वादु घृतं भक्ष्यं निवेदयेत् ॥ 423
</details>


<details open><summary>विश्वास-प्रस्तुतिः</summary>

भुक्तवत्योः तयोश्चापि पत्न्योर्देवस्य चोभयोः।  
अनुपानं बहुविधं विनिवेद्य यथोचितम्॥ 424
</details>

<details><summary>मूलम्</summary>

भुक्तवत्योः तयोश्चापि पत्न्योर्देवस्य चोभयोः।  
अनुपानं बहुविधं विनिवेद्य यथोचितम्॥ 424
</details>


<details open><summary>विश्वास-प्रस्तुतिः</summary>

प्रोक्षणार्घ्यात् गृहीत्वाम्भः सर्वेभ्यस्तु पृथक् पृथक्।  
करेषु तर्पणार्थाय प्रदद्याच्चषकादिना॥ 425
</details>

<details><summary>मूलम्</summary>

प्रोक्षणार्घ्यात् गृहीत्वाम्भः सर्वेभ्यस्तु पृथक् पृथक्।  
करेषु तर्पणार्थाय प्रदद्याच्चषकादिना॥ 425
</details>


<details open><summary>विश्वास-प्रस्तुतिः</summary>

अथ कोष्णं शुचि जलं दत्वा करविशोधनम्।  
समाषचूर्णं सर्वेभ्यो दत्वा गण्डूषवारि च ॥ 426
</details>

<details><summary>मूलम्</summary>

अथ कोष्णं शुचि जलं दत्वा करविशोधनम्।  
समाषचूर्णं सर्वेभ्यो दत्वा गण्डूषवारि च ॥ 426
</details>


<details open><summary>विश्वास-प्रस्तुतिः</summary>

मुखप्रक्षाळनं चाम्भः सह कर्पूरचन्दनम्।  
दत्वा चाचमनीयानि प्लोतान्यपि निवेदयेत्॥ 427
</details>

<details><summary>मूलम्</summary>

मुखप्रक्षाळनं चाम्भः सह कर्पूरचन्दनम्।  
दत्वा चाचमनीयानि प्लोतान्यपि निवेदयेत्॥ 427
</details>


<details open><summary>विश्वास-प्रस्तुतिः</summary>

हस्तस्य मार्जनायैव प्लोतान्यपि निवेद्य च।  
पुनश्च चन्दनक्षोदं सकर्पूरं निवेदयेत्॥ 428
</details>

<details><summary>मूलम्</summary>

हस्तस्य मार्जनायैव प्लोतान्यपि निवेद्य च।  
पुनश्च चन्दनक्षोदं सकर्पूरं निवेदयेत्॥ 428
</details>


<details open><summary>विश्वास-प्रस्तुतिः</summary>

कराननाधिवासार्थं ताम्बूलं चापि पूर्ववत्।  
तिलमात्रां प्रदायार्थं कारिणे सम्प्रदाय च॥ 429
</details>

<details><summary>मूलम्</summary>

कराननाधिवासार्थं ताम्बूलं चापि पूर्ववत्।  
तिलमात्रां प्रदायार्थं कारिणे सम्प्रदाय च॥ 429
</details>

## पुनर्मन्त्रासनम्
<details open><summary>विश्वास-प्रस्तुतिः</summary>

ततो निवेद्य प्रणतः प्रथमासनमादरात् ।  
प्रदाय पादुकायुग्मं शनकैश्शनकैर्नयेत्॥ 430
</details>

<details><summary>मूलम्</summary>

ततो निवेद्य प्रणतः प्रथमासनमादरात् ।  
प्रदाय पादुकायुग्मं शनकैश्शनकैर्नयेत्॥ 430
</details>


<details open><summary>विश्वास-प्रस्तुतिः</summary>

देवं देव्यौ च संहृष्टः कृतार्थेनान्तरात्मना।  
तत्रासीनाय देवाय सपत्नीकाय सादरम्॥ 431
</details>

<details><summary>मूलम्</summary>

देवं देव्यौ च संहृष्टः कृतार्थेनान्तरात्मना।  
तत्रासीनाय देवाय सपत्नीकाय सादरम्॥ 431
</details>


<details open><summary>विश्वास-प्रस्तुतिः</summary>

दत्वा पूर्ववदर्घ्याद्यमुपचाराष्टकं क्रमात् ।  
दीपाचमनपर्यन्तं परस्मै मन्त्रमूर्तये॥ 432
</details>

<details><summary>मूलम्</summary>

दत्वा पूर्ववदर्घ्याद्यमुपचाराष्टकं क्रमात् ।  
दीपाचमनपर्यन्तं परस्मै मन्त्रमूर्तये॥ 432
</details>


<details open><summary>विश्वास-प्रस्तुतिः</summary>

अपूपान्विविधान्स्वादून् शालिपिष्टोपपादितान्।  
शुभैः स्वादुघृतैः पक्वान्प्रभूतगुडसंयुतान्॥ 433
</details>

<details><summary>मूलम्</summary>

अपूपान्विविधान्स्वादून् शालिपिष्टोपपादितान्।  
शुभैः स्वादुघृतैः पक्वान्प्रभूतगुडसंयुतान्॥ 433
</details>


<details open><summary>विश्वास-प्रस्तुतिः</summary>

पृथुकान् गुडसंमिश्रान् सजीरकमरीचकान्।  
कदळीपनसाम्राणां सुपक्कानि फलान्यपि॥ 434
</details>

<details><summary>मूलम्</summary>

पृथुकान् गुडसंमिश्रान् सजीरकमरीचकान्।  
कदळीपनसाम्राणां सुपक्कानि फलान्यपि॥ 434
</details>


<details open><summary>विश्वास-प्रस्तुतिः</summary>

ततस्सनालिकेराणि शुचिस्वादुरसानि च ।  
दत्वाऽनुपानानि ततः तर्पणाचमने अपि॥ 435
</details>

<details><summary>मूलम्</summary>

ततस्सनालिकेराणि शुचिस्वादुरसानि च ।  
दत्वाऽनुपानानि ततः तर्पणाचमने अपि॥ 435
</details>


<details open><summary>विश्वास-प्रस्तुतिः</summary>

सकर्पूरं सतांबूलं क्रमुकं पुष्पवासितम्।  
नृत्तं गीतं च वाद्यं च नेत्रश्रुतिमनोहरम्॥ 436
</details>

<details><summary>मूलम्</summary>

सकर्पूरं सतांबूलं क्रमुकं पुष्पवासितम्।  
नृत्तं गीतं च वाद्यं च नेत्रश्रुतिमनोहरम्॥ 436
</details>


<details open><summary>विश्वास-प्रस्तुतिः</summary>

दर्शयित्वा च देवीभ्यामुपहारादि पूर्ववत्।  
विनिवेद्य च ताम्बूलं स्तुत्वा स्तोत्रैः प्रणम्य च ॥ 437
</details>

<details><summary>मूलम्</summary>

दर्शयित्वा च देवीभ्यामुपहारादि पूर्ववत्।  
विनिवेद्य च ताम्बूलं स्तुत्वा स्तोत्रैः प्रणम्य च ॥ 437
</details>


<details open><summary>विश्वास-प्रस्तुतिः</summary>

गरुत्मच्छेषशेषाशप्रमुखेभ्योऽपि सादरम्।  
सर्वेभ्यः परिवारेभ्यः कृत्वैतत्सर्वमञ्जसा॥ 438
</details>

<details><summary>मूलम्</summary>

गरुत्मच्छेषशेषाशप्रमुखेभ्योऽपि सादरम्।  
सर्वेभ्यः परिवारेभ्यः कृत्वैतत्सर्वमञ्जसा॥ 438
</details>


<details open><summary>विश्वास-प्रस्तुतिः</summary>

स्वगुरूंस्तद्गुरूंश्चापि गन्धाद्यैरभिपूज्य च।  
निवेद्य च यथापूर्वं शक्तितो हरिपूजनम्॥ 439
</details>

<details><summary>मूलम्</summary>

स्वगुरूंस्तद्गुरूंश्चापि गन्धाद्यैरभिपूज्य च।  
निवेद्य च यथापूर्वं शक्तितो हरिपूजनम्॥ 439
</details>


<details open><summary>विश्वास-प्रस्तुतिः</summary>

अनुमोदित एवं तैः सस्मितं सदयात्मभिः।  
ततो विशेषपूजायै विष्वक्सेनस्य संयतः॥ 440
</details>

<details><summary>मूलम्</summary>

अनुमोदित एवं तैः सस्मितं सदयात्मभिः।  
ततो विशेषपूजायै विष्वक्सेनस्य संयतः॥ 440
</details>

## निवेदितान्नविनियोगः
<details open><summary>विश्वास-प्रस्तुतिः</summary>

अभ्यनुज्ञाप्य देवेशं तेन चाप्यनुमोदितः।  
ततः प्रतिनिवेद्याथ नैवेद्यमभिवीक्ष्य च ॥ 441
</details>

<details><summary>मूलम्</summary>

अभ्यनुज्ञाप्य देवेशं तेन चाप्यनुमोदितः।  
ततः प्रतिनिवेद्याथ नैवेद्यमभिवीक्ष्य च ॥ 441
</details>


<details open><summary>विश्वास-प्रस्तुतिः</summary>

भगवद्धस्तसंस्पर्शलब्धसौगन्ध्यनिर्भरम्।  
भगवद्वीक्षणावाप्तशुद्ध्याधिक्यविभूषितम् ॥ 442
</details>

<details><summary>मूलम्</summary>

भगवद्धस्तसंस्पर्शलब्धसौगन्ध्यनिर्भरम्।  
भगवद्वीक्षणावाप्तशुद्ध्याधिक्यविभूषितम् ॥ 442
</details>


<details open><summary>विश्वास-प्रस्तुतिः</summary>

सर्वशुद्धिकरं सर्वभोक्तृपापविनाशनम् ।  
चतुर्धा संविभज्यैतत् षोढा वा स्वेन पाणिना ॥ 443
</details>

<details><summary>मूलम्</summary>

सर्वशुद्धिकरं सर्वभोक्तृपापविनाशनम् ।  
चतुर्धा संविभज्यैतत् षोढा वा स्वेन पाणिना ॥ 443
</details>


<details open><summary>विश्वास-प्रस्तुतिः</summary>

विष्वक्सेनार्चनार्थाय न्यस्यैकं भागमग्रतः।  
प्राङ्निवेदितमेतत्तु नैवेद्यमविशेषितम् ॥ 444
</details>

<details><summary>मूलम्</summary>

विष्वक्सेनार्चनार्थाय न्यस्यैकं भागमग्रतः।  
प्राङ्निवेदितमेतत्तु नैवेद्यमविशेषितम् ॥ 444
</details>


<details open><summary>विश्वास-प्रस्तुतिः</summary>

प्रयच्छेत्पात्रभूतेभ्यो वैष्णवेभ्यो विभज्य तत्।  
आत्मार्थं शिरसा स्वेन स्वीकुर्याच्च स्वयं च तत् ॥ 445
</details>

<details><summary>मूलम्</summary>

प्रयच्छेत्पात्रभूतेभ्यो वैष्णवेभ्यो विभज्य तत्।  
आत्मार्थं शिरसा स्वेन स्वीकुर्याच्च स्वयं च तत् ॥ 445
</details>

## अपात्रदाननिषेधः
<details open><summary>विश्वास-प्रस्तुतिः</summary>

नैव देयमपात्रेभ्यः कदाचिदिह किंचन।  
प्रायश्चित्ती भवेद्दाता अपात्रे प्रतिपादनात् ॥ 446
</details>

<details><summary>मूलम्</summary>

नैव देयमपात्रेभ्यः कदाचिदिह किंचन।  
प्रायश्चित्ती भवेद्दाता अपात्रे प्रतिपादनात् ॥ 446
</details>


<details open><summary>विश्वास-प्रस्तुतिः</summary>

भगवन्मन्त्रदृक्पूतमपात्रेभ्यो ददाति यः।  
सिद्धोऽपि याति पातित्यमारुरुक्षुस्तु किं पुनः ॥ 447
</details>

<details><summary>मूलम्</summary>

भगवन्मन्त्रदृक्पूतमपात्रेभ्यो ददाति यः।  
सिद्धोऽपि याति पातित्यमारुरुक्षुस्तु किं पुनः ॥ 447
</details>


<details open><summary>विश्वास-प्रस्तुतिः</summary>

दाता प्रतिग्रहीता च नरकं व्रजतो ध्रुवम् ।  
ततः प्रावणभागेन विभक्तेनामना पुरा ॥ 448
</details>

<details><summary>मूलम्</summary>

दाता प्रतिग्रहीता च नरकं व्रजतो ध्रुवम् ।  
ततः प्रावणभागेन विभक्तेनामना पुरा ॥ 448
</details>


<details open><summary>विश्वास-प्रस्तुतिः</summary>

भुक्तोज्झितैश्च देवेन गन्धपुष्पाम्बरादिभिः।  
अर्चयेत् सपरीवारं स्वमन्त्रेण चमूपतिम् ॥ 449
</details>

<details><summary>मूलम्</summary>

भुक्तोज्झितैश्च देवेन गन्धपुष्पाम्बरादिभिः।  
अर्चयेत् सपरीवारं स्वमन्त्रेण चमूपतिम् ॥ 449
</details>


<details open><summary>विश्वास-प्रस्तुतिः</summary>

तेन भुक्तोज्झितं सर्वं भक्तस्रक्चन्दनादिकम्।  
देवभुक्तोज्झितं चापि पवित्रं पापनाशनम् ॥ 450
</details>

<details><summary>मूलम्</summary>

तेन भुक्तोज्झितं सर्वं भक्तस्रक्चन्दनादिकम्।  
देवभुक्तोज्झितं चापि पवित्रं पापनाशनम् ॥ 450
</details>


<details open><summary>विश्वास-प्रस्तुतिः</summary>

न कस्मैचित् प्रयच्छेत्तद् अपात्राय विशेषतः।  
अपात्रे ददतं मूढं तद्भूतानि शपन्ति हि॥ 451
</details>

<details><summary>मूलम्</summary>

न कस्मैचित् प्रयच्छेत्तद् अपात्राय विशेषतः।  
अपात्रे ददतं मूढं तद्भूतानि शपन्ति हि॥ 451
</details>


<details open><summary>विश्वास-प्रस्तुतिः</summary>

ततस्तद्भूततृप्यर्थं विशुद्धांभसि निक्षिपेत्।  
तद्गणानुचरो भूत्वा भुञ्जीत स्वयमप्यदः ॥ 452
</details>

<details><summary>मूलम्</summary>

ततस्तद्भूततृप्यर्थं विशुद्धांभसि निक्षिपेत्।  
तद्गणानुचरो भूत्वा भुञ्जीत स्वयमप्यदः ॥ 452
</details>


<details open><summary>विश्वास-प्रस्तुतिः</summary>

तदाश्रितानां भूतानां पातालतलवासिनाम् ।  
स्वेन भक्तोज्झितं सर्वं दत्तं तेन महात्मना॥ 453
</details>

<details><summary>मूलम्</summary>

तदाश्रितानां भूतानां पातालतलवासिनाम् ।  
स्वेन भक्तोज्झितं सर्वं दत्तं तेन महात्मना॥ 453
</details>

## पूजासमाप्तिः
<details open><summary>विश्वास-प्रस्तुतिः</summary>

एवमभ्यर्च्य सेनान्यं सपत्नीकं समन्त्रिणम् ।  
देवपार्श्वमुपागम्य प्रणम्य च पुनः पुनः ॥ 454
</details>

<details><summary>मूलम्</summary>

एवमभ्यर्च्य सेनान्यं सपत्नीकं समन्त्रिणम् ।  
देवपार्श्वमुपागम्य प्रणम्य च पुनः पुनः ॥ 454
</details>


<details open><summary>विश्वास-प्रस्तुतिः</summary>

प्राप्तमह्नश्चतुर्थांशं स्वाध्यायार्थमुदीरितम् ।  
विज्ञाप्य विष्णवे तस्मै लब्धानुज्ञस्ततोऽपि च ॥ 455
</details>

<details><summary>मूलम्</summary>

प्राप्तमह्नश्चतुर्थांशं स्वाध्यायार्थमुदीरितम् ।  
विज्ञाप्य विष्णवे तस्मै लब्धानुज्ञस्ततोऽपि च ॥ 455
</details>

## अष्टाक्षरजपः
<details open><summary>विश्वास-प्रस्तुतिः</summary>

बाह्यार्थादखिलाच्चेतः समाहृत्येन्द्रियैस्सह।  
जपन्नष्टाक्षरं मन्त्रं प्राणायामपुरस्सरम् ॥ 456
</details>

<details><summary>मूलम्</summary>

बाह्यार्थादखिलाच्चेतः समाहृत्येन्द्रियैस्सह।  
जपन्नष्टाक्षरं मन्त्रं प्राणायामपुरस्सरम् ॥ 456
</details>


<details open><summary>विश्वास-प्रस्तुतिः</summary>

प्रयतः परया भक्त्या पूर्वमेव समाहितः।  
कराङ्गुलिशरीरेषु न्यासान् कृत्वा यथोदितान् ॥ 457
</details>

<details><summary>मूलम्</summary>

प्रयतः परया भक्त्या पूर्वमेव समाहितः।  
कराङ्गुलिशरीरेषु न्यासान् कृत्वा यथोदितान् ॥ 457
</details>


<details open><summary>विश्वास-प्रस्तुतिः</summary>

गुरुं मन्त्रमृषिं छन्दो देवताश्च यथाक्रमम् ।  
शक्तिं बीजं च शिरसा प्रणमेदेवमादृतः॥ 458
</details>

<details><summary>मूलम्</summary>

गुरुं मन्त्रमृषिं छन्दो देवताश्च यथाक्रमम् ।  
शक्तिं बीजं च शिरसा प्रणमेदेवमादृतः॥ 458
</details>


<details open><summary>विश्वास-प्रस्तुतिः</summary>

इदं गुरुभ्यः पूर्वेभ्यः क्रियते शिरसा नमः।  
मन्त्रज्ञानप्रदातृप्यः तद्गुरुभ्योऽपि सांप्रतम् ॥ 459
</details>

<details><summary>मूलम्</summary>

इदं गुरुभ्यः पूर्वेभ्यः क्रियते शिरसा नमः।  
मन्त्रज्ञानप्रदातृप्यः तद्गुरुभ्योऽपि सांप्रतम् ॥ 459
</details>


<details open><summary>विश्वास-प्रस्तुतिः</summary>

नमस्ते मन्त्रराजाय नमस्तेऽष्टाक्षरात्मने।  
नमस्ते चेतनाधारपरब्रह्माभिधायिने॥ 460
</details>

<details><summary>मूलम्</summary>

नमस्ते मन्त्रराजाय नमस्तेऽष्टाक्षरात्मने।  
नमस्ते चेतनाधारपरब्रह्माभिधायिने॥ 460
</details>


<details open><summary>विश्वास-प्रस्तुतिः</summary>

स्थित्वाऽन्तर्हृदये सर्वानात्मनस्सन्नियञ्छते।  
ऋषयेऽष्टाक्षरस्यान्तर्यामिणे हरये नमः ॥ 461 (ऋषयेऽष्टाक्षरस्यास्य बदर्याश्रमवासिने इति पाठान्तरम्)॥
</details>

<details><summary>मूलम्</summary>

स्थित्वाऽन्तर्हृदये सर्वानात्मनस्सन्नियञ्छते।  
ऋषयेऽष्टाक्षरस्यान्तर्यामिणे हरये नमः ॥ 461 (ऋषयेऽष्टाक्षरस्यास्य बदर्याश्रमवासिने इति पाठान्तरम्)॥
</details>


<details open><summary>विश्वास-प्रस्तुतिः</summary>

अष्टाक्षरमहामन्त्रवर्णसङ्ख्याभिधायिनीम्।  
छन्दश्च देर्वी गायत्रीं शिरसा प्रणमाम्यहम् ॥ 462
</details>

<details><summary>मूलम्</summary>

अष्टाक्षरमहामन्त्रवर्णसङ्ख्याभिधायिनीम्।  
छन्दश्च देर्वी गायत्रीं शिरसा प्रणमाम्यहम् ॥ 462
</details>


<details open><summary>विश्वास-प्रस्तुतिः</summary>

मन्त्रशक्तिः स्थिता यस्मिन् आश्रितेष्टार्थदायिनी।  
पदं नारायणायेति शक्तिं तां प्रणमाम्यहम् ॥ 463
</details>

<details><summary>मूलम्</summary>

मन्त्रशक्तिः स्थिता यस्मिन् आश्रितेष्टार्थदायिनी।  
पदं नारायणायेति शक्तिं तां प्रणमाम्यहम् ॥ 463
</details>


<details open><summary>विश्वास-प्रस्तुतिः</summary>

अकारादुत्थितं बीजं वासुदेवाभिधायिनम्।  
तद्बीजमस्य प्रभवं प्रणवं प्रणतोऽस्म्यहम् ॥ 464
</details>

<details><summary>मूलम्</summary>

अकारादुत्थितं बीजं वासुदेवाभिधायिनम्।  
तद्बीजमस्य प्रभवं प्रणवं प्रणतोऽस्म्यहम् ॥ 464
</details>


<details open><summary>विश्वास-प्रस्तुतिः</summary>

मन्त्रस्य देवतां चापि परमात्मानमव्ययम् ।  
नारायणं परं ब्रह्म नतोऽस्मि शिरसा हरिम् ॥ 465
</details>

<details><summary>मूलम्</summary>

मन्त्रस्य देवतां चापि परमात्मानमव्ययम् ।  
नारायणं परं ब्रह्म नतोऽस्मि शिरसा हरिम् ॥ 465
</details>


<details open><summary>विश्वास-प्रस्तुतिः</summary>

प्रणम्य चैव गुर्वादीन् गन्धाद्यैरभिपूज्य च।  
अनिशं भगवद्बिम्बमापीठादवलोकयन्॥ 466
</details>

<details><summary>मूलम्</summary>

प्रणम्य चैव गुर्वादीन् गन्धाद्यैरभिपूज्य च।  
अनिशं भगवद्बिम्बमापीठादवलोकयन्॥ 466
</details>


<details open><summary>विश्वास-प्रस्तुतिः</summary>

जपेदष्टाक्षरं मन्त्रं तदर्थमनुचिन्तयन्।  
अष्टोत्तरसहस्रं वा शतं वा दश वोत्सुकः॥ 467
</details>

<details><summary>मूलम्</summary>

जपेदष्टाक्षरं मन्त्रं तदर्थमनुचिन्तयन्।  
अष्टोत्तरसहस्रं वा शतं वा दश वोत्सुकः॥ 467
</details>

## जपान्तकृत्यम्
<details open><summary>विश्वास-प्रस्तुतिः</summary>

जपान्ते मनसा ध्यात्वा यथोक्ताकृतिमच्युतम्।  
सपत्नीकं सानुयात्रं सद्वारपगणेश्वरम्॥ 468
</details>

<details><summary>मूलम्</summary>

जपान्ते मनसा ध्यात्वा यथोक्ताकृतिमच्युतम्।  
सपत्नीकं सानुयात्रं सद्वारपगणेश्वरम्॥ 468
</details>


<details open><summary>विश्वास-प्रस्तुतिः</summary>

कृत्वैवं मनसा योगं सुचिरं हृष्टमानसः।  
उत्थाय च ततो योगात् दण्डवत् प्रणिपत्य च॥ 469
</details>

<details><summary>मूलम्</summary>

कृत्वैवं मनसा योगं सुचिरं हृष्टमानसः।  
उत्थाय च ततो योगात् दण्डवत् प्रणिपत्य च॥ 469
</details>


<details open><summary>विश्वास-प्रस्तुतिः</summary>

स्तुत्वा च बहुभिः स्तोत्रैः कृत्वा चापि प्रदक्षिणम्।  
स्थित्वाग्रे देवदेवस्य कृत्वा मूर्ध्नि कृताञ्जलिम्॥ 470
</details>

<details><summary>मूलम्</summary>

स्तुत्वा च बहुभिः स्तोत्रैः कृत्वा चापि प्रदक्षिणम्।  
स्थित्वाग्रे देवदेवस्य कृत्वा मूर्ध्नि कृताञ्जलिम्॥ 470
</details>


<details open><summary>विश्वास-प्रस्तुतिः</summary>

जितं त इति मन्त्रेण तं देवं शरणं व्रजेत्।  
ततः स्वस्मै प्रसन्नाय दत्ते तेनाभये सति॥ 471
</details>

<details><summary>मूलम्</summary>

जितं त इति मन्त्रेण तं देवं शरणं व्रजेत्।  
ततः स्वस्मै प्रसन्नाय दत्ते तेनाभये सति॥ 471
</details>


<details open><summary>विश्वास-प्रस्तुतिः</summary>

निर्भयस्सर्वभूतेभ्यो भवेन्निर्वृतमानसः।  
कर्मण्यवसिते तस्मिन् दुर्लभे दुष्करेऽपि च॥ 472
</details>

<details><summary>मूलम्</summary>

निर्भयस्सर्वभूतेभ्यो भवेन्निर्वृतमानसः।  
कर्मण्यवसिते तस्मिन् दुर्लभे दुष्करेऽपि च॥ 472
</details>


<details open><summary>विश्वास-प्रस्तुतिः</summary>

अर्घ्यं दत्वा यथापूर्वं स्वमात्मानं निवेद्य च।  
स्वनिवेदितमन्त्रेण दासशिष्यात्मजन्मनः॥ 473
</details>

<details><summary>मूलम्</summary>

अर्घ्यं दत्वा यथापूर्वं स्वमात्मानं निवेद्य च।  
स्वनिवेदितमन्त्रेण दासशिष्यात्मजन्मनः॥ 473
</details>


<details open><summary>विश्वास-प्रस्तुतिः</summary>

सादरः स्वेन शिरसा भक्तिनिघ्नः परात्मने।  
निदध्यात् स्वं च कर्तृत्वं तस्मिन्नेव परात्मनि॥ 474
</details>

<details><summary>मूलम्</summary>

सादरः स्वेन शिरसा भक्तिनिघ्नः परात्मने।  
निदध्यात् स्वं च कर्तृत्वं तस्मिन्नेव परात्मनि॥ 474
</details>

## अपराधक्षमा प्रार्थना

<details open><summary>विश्वास-प्रस्तुतिः</summary>

क्षामयेच्चापराधान् स्वान् ज्ञानाज्ञानोपपादितान्।  
असङ्ख्यानविषह्यांश्च क्रियमाणानहर्निशम् ॥ 475
</details>

<details><summary>मूलम्</summary>

क्षामयेच्चापराधान् स्वान् ज्ञानाज्ञानोपपादितान्।  
असङ्ख्यानविषह्यांश्च क्रियमाणानहर्निशम् ॥ 475
</details>


<details open><summary>विश्वास-प्रस्तुतिः</summary>

अज्ञानतोऽप्यशक्त्या वा आलस्याद्दुष्टभावतः।  
कृतापराधं कृपया क्षन्तुमर्हसि मां विभो॥ 476
</details>

<details><summary>मूलम्</summary>

अज्ञानतोऽप्यशक्त्या वा आलस्याद्दुष्टभावतः।  
कृतापराधं कृपया क्षन्तुमर्हसि मां विभो॥ 476
</details>


<details open><summary>विश्वास-प्रस्तुतिः</summary>

अज्ञानादथवा ज्ञानादशुभं यत् कृतं मया।  
क्षन्तव्यं तदशेषेण दास्येन च गृहाण माम्॥ 477
</details>

<details><summary>मूलम्</summary>

अज्ञानादथवा ज्ञानादशुभं यत् कृतं मया।  
क्षन्तव्यं तदशेषेण दास्येन च गृहाण माम्॥ 477
</details>


<details open><summary>विश्वास-प्रस्तुतिः</summary>

उपचारापदेशेन कृतानहरहर्मया।  
अपचारानिमान् सर्वान् क्षमस्व पुरुषोत्तम॥ 478
</details>

<details><summary>मूलम्</summary>

उपचारापदेशेन कृतानहरहर्मया।  
अपचारानिमान् सर्वान् क्षमस्व पुरुषोत्तम॥ 478
</details>


<details open><summary>विश्वास-प्रस्तुतिः</summary>

शिरसा प्रार्थितेनैवं प्रसन्नेन परात्मना।  
क्षान्तसर्वापचारेण करुणामृतवर्षिणा॥ 479
</details>

<details><summary>मूलम्</summary>

शिरसा प्रार्थितेनैवं प्रसन्नेन परात्मना।  
क्षान्तसर्वापचारेण करुणामृतवर्षिणा॥ 479
</details>


<details open><summary>विश्वास-प्रस्तुतिः</summary>

वात्सल्यौदार्यसौशील्याद्यनन्तगुणशालिना ।  
अशरण्यशरण्येन कृपया परया स्वया॥ 480
</details>

<details><summary>मूलम्</summary>

वात्सल्यौदार्यसौशील्याद्यनन्तगुणशालिना ।  
अशरण्यशरण्येन कृपया परया स्वया॥ 480
</details>


<details open><summary>विश्वास-प्रस्तुतिः</summary>

सुस्मितालोकमधुरमाहूयाद्भुतया गिरा ।  
दत्तं तत्पदयोर्युग्मं स्वयमेव स्वमूर्धनि॥ 481
</details>

<details><summary>मूलम्</summary>

सुस्मितालोकमधुरमाहूयाद्भुतया गिरा ।  
दत्तं तत्पदयोर्युग्मं स्वयमेव स्वमूर्धनि॥ 481
</details>


<details open><summary>विश्वास-प्रस्तुतिः</summary>

वहंस्तच्चरणस्पर्शनिहताशेषकल्मषः।  
आसित्वा सुचिरं तस्य पुरतः परया मुदा ॥ 482
</details>

<details><summary>मूलम्</summary>

वहंस्तच्चरणस्पर्शनिहताशेषकल्मषः।  
आसित्वा सुचिरं तस्य पुरतः परया मुदा ॥ 482
</details>

## पर्यङ्कासनोपचारः
<details open><summary>विश्वास-प्रस्तुतिः</summary>

समुत्थाय ततस् तस्मै  
भूयो भूयः प्रणम्य च ।  
स्मा(धा)रयित्वा स्वकं धाम  
तद्-यानाय प्रणम्य च ॥ 483
</details>

<details><summary>मूलम्</summary>

समुत्थाय ततस्तस्मै भूयो भूयः प्रणम्य च ।  
स्मा(धा)रयित्वा स्वकं धाम तद्यानाय प्रणम्य च ॥ 483
</details>


<details open><summary>विश्वास-प्रस्तुतिः</summary>

दत्वाऽथ पादुकायुग्मं  
तत्र देवं समानयेत्।  
सपत्नीकं सानु-यात्रं  
स-द्वार-प--गणे-श्वरम्॥ 484
</details>

<details><summary>मूलम्</summary>

दत्वाऽथ पादुकायुग्मं तत्र देवं समानयेत्।  
सपत्नीकं सानुयात्रं सद्वारपगणेश्वरम्॥ 484
</details>


<details open><summary>विश्वास-प्रस्तुतिः</summary>

ततस् तद्-अर्ह-विन्यासं  
सोपधानं स्व्-अलङ्कृतम् ।  
अनन्त-भोग-शयनम्  
आरूढे परमात्मनि ॥ 485
</details>

<details><summary>मूलम्</summary>

ततस्तदर्हविन्यासं सोपधानं स्वलङ्कृतम् ।  
अनन्तभोगशयनमारूढे परमात्मनि ॥ 485
</details>


<details open><summary>विश्वास-प्रस्तुतिः</summary>

आसीनयोस् तथा देव्योः  
देव-पार्श्वे यथा-तथम् ।  
आसीनेषु यथाभागं  
सेनान्य्-आदिषु सर्वतः॥ 486
</details>

<details><summary>मूलम्</summary>

आसीनयोस्तथा देव्योः देवपार्श्वे यथातथम् ।  
आसीनेषु यथाभागं सेनान्यादिषु सर्वतः॥ 486
</details>


<details open><summary>विश्वास-प्रस्तुतिः</summary>

अथार्घ्य-पाद्याचमन-  
ताम्बूलादि यथोचितम् ।  
देवाय देवी-युक्ताय  
सानुगाय निवेद्य च ॥ 487
</details>

<details><summary>मूलम्</summary>

अथार्घ्यपाद्याचमनताम्बूलादि यथोचितम् ।  
देवाय देवीयुक्ताय सानुगाय निवेद्य च ॥ 487
</details>


<details open><summary>विश्वास-प्रस्तुतिः</summary>

प्रणम्य दण्डवत् भूमौ भूयो भूयः पुरो हरेः ।  
अनुयागादिकं चाथ चिकीर्षंश्चाह्निकं विधिम् ॥ 488
</details>

<details><summary>मूलम्</summary>

प्रणम्य दण्डवत् भूमौ भूयो भूयः पुरो हरेः ।  
अनुयागादिकं चाथ चिकीर्षंश्चाह्निकं विधिम् ॥ 488
</details>

## परिवारप्रार्थना
<details open><summary>विश्वास-प्रस्तुतिः</summary>

दत्तानुज्ञः परेणापि गमनायात्मनो बहिः।  
निर्गन्तुकामो निक्षिप्य देवं दौवारिकादिषु ॥ 489
</details>

<details><summary>मूलम्</summary>

दत्तानुज्ञः परेणापि गमनायात्मनो बहिः।  
निर्गन्तुकामो निक्षिप्य देवं दौवारिकादिषु ॥ 489
</details>


<details open><summary>विश्वास-प्रस्तुतिः</summary>

सभयस्सानुतापश्च चण्डादीन् द्वारपालकान् ।  
कुमुदादीन् गणेशांश्च चक्रादीन्यायुधान्यपि ॥ 490
</details>

<details><summary>मूलम्</summary>

सभयस्सानुतापश्च चण्डादीन् द्वारपालकान् ।  
कुमुदादीन् गणेशांश्च चक्रादीन्यायुधान्यपि ॥ 490
</details>


<details open><summary>विश्वास-प्रस्तुतिः</summary>

गरुडं च विशेषेण शेषं शेषाशनं तथा ।  
प्रणम्य धारयेद्देवं सस्नेहादरसाध्वसम् ॥ 491
</details>

<details><summary>मूलम्</summary>

गरुडं च विशेषेण शेषं शेषाशनं तथा ।  
प्रणम्य धारयेद्देवं सस्नेहादरसाध्वसम् ॥ 491
</details>


<details open><summary>विश्वास-प्रस्तुतिः</summary>

निक्षिपन् जीवितमिव न्यस्यन्निव महानिधिम् ।  
निधित्सन्निव चक्षुः स्वम् अर्पयन्निव कल्पकम्॥ 492
</details>

<details><summary>मूलम्</summary>

निक्षिपन् जीवितमिव न्यस्यन्निव महानिधिम् ।  
निधित्सन्निव चक्षुः स्वम् अर्पयन्निव कल्पकम्॥ 492
</details>


<details open><summary>विश्वास-प्रस्तुतिः</summary>

सर्वे भवन्तः सगणाः सन्नद्धास्सर्वदिक्ष्वपि ।  
सावधानाश्च तिष्ठन्तु निक्षिपामि भवत्स्वहम् ॥ 493
</details>

<details><summary>मूलम्</summary>

सर्वे भवन्तः सगणाः सन्नद्धास्सर्वदिक्ष्वपि ।  
सावधानाश्च तिष्ठन्तु निक्षिपामि भवत्स्वहम् ॥ 493
</details>


<details open><summary>विश्वास-प्रस्तुतिः</summary>

मम नाथं मम गुरुं पितरं मातरं च मे ।  
हरिं श्रियं भुवं चापि तान् पालयत सर्वतः॥ 494
</details>

<details><summary>मूलम्</summary>

मम नाथं मम गुरुं पितरं मातरं च मे ।  
हरिं श्रियं भुवं चापि तान् पालयत सर्वतः॥ 494
</details>


<details open><summary>विश्वास-प्रस्तुतिः</summary>

यथानिक्षिप्तरूपं मे सन्दर्शयत सर्वदा ।  
भवतश्शरणं लब्ध्वा व्रजामि गतसाध्वसः॥ 495
</details>

<details><summary>मूलम्</summary>

यथानिक्षिप्तरूपं मे सन्दर्शयत सर्वदा ।  
भवतश्शरणं लब्ध्वा व्रजामि गतसाध्वसः॥ 495
</details>

## अन्ते भगवत्प्रार्थना


<details open><summary>विश्वास-प्रस्तुतिः</summary>

इति विज्ञाप्य तान् पश्चात् प्रार्थयेत हरिं गिरा।  
ननु देव त्वमेवैकः सस्थावरचरं जगत्॥ 496
</details>

<details><summary>मूलम्</summary>

इति विज्ञाप्य तान् पश्चात् प्रार्थयेत हरिं गिरा।  
ननु देव त्वमेवैकः सस्थावरचरं जगत्॥ 496
</details>


<details open><summary>विश्वास-प्रस्तुतिः</summary>

ब्रह्मादिस्थावरान्तं च परिपासि बिभर्षि च ।  
संहरिष्यसि चाप्यन्ते रूपैः स्वैस्वैर्यथेप्सितैः॥ 497
</details>

<details><summary>मूलम्</summary>

ब्रह्मादिस्थावरान्तं च परिपासि बिभर्षि च ।  
संहरिष्यसि चाप्यन्ते रूपैः स्वैस्वैर्यथेप्सितैः॥ 497
</details>


<details open><summary>विश्वास-प्रस्तुतिः</summary>

केन त्वं पाल्यसे देव केन वा त्वं विहिंस्यसे।  
अतस्त्वमेव त्वां देव्यौ चण्डादीन्पालकानपि॥ 498
</details>

<details><summary>मूलम्</summary>

केन त्वं पाल्यसे देव केन वा त्वं विहिंस्यसे।  
अतस्त्वमेव त्वां देव्यौ चण्डादीन्पालकानपि॥ 498
</details>


<details open><summary>विश्वास-प्रस्तुतिः</summary>

मां च मामकमप्येतत् सर्वं गृहमशेषतः ।  
पालयित्वा स्वसङ्कल्पमात्रेण मधुसूदन ॥ 499
</details>

<details><summary>मूलम्</summary>

मां च मामकमप्येतत् सर्वं गृहमशेषतः ।  
पालयित्वा स्वसङ्कल्पमात्रेण मधुसूदन ॥ 499
</details>


<details open><summary>विश्वास-प्रस्तुतिः</summary>

त्वां मया त्वयि निक्षिप्तं विश्वस्तेनार्थिकल्पक ।  
आगताय यथाकालं सर्वं मे दातुमर्हसि ॥ 500
</details>

<details><summary>मूलम्</summary>

त्वां मया त्वयि निक्षिप्तं विश्वस्तेनार्थिकल्पक ।  
आगताय यथाकालं सर्वं मे दातुमर्हसि ॥ 500
</details>

## पूजाऽनन्तरकर्तव्यानि
<details open><summary>विश्वास-प्रस्तुतिः</summary>

इति विज्ञाप्य पुरतः  
दण्डवत्प्रणिपत्य च ।  
होमं पितृक्रियां पश्चाद्  
अनुयागादिकं च यत् ॥ 501
</details>

<details><summary>मूलम्</summary>

इति विज्ञाप्य पुरतः दण्डवत्प्रणिपत्य च ।  
होमं पितृक्रियां पश्चाद् अनुयागादिकं च यत् ॥ 501
</details>


<details open><summary>विश्वास-प्रस्तुतिः</summary>

सर्वम् आवेद्य तेनैव  
नियुक्तस् तच्चिकीर्षया ।  
वीक्षमाणस् तम् एवैनं  
चक्षुषा स्तब्ध-पक्ष्मणा ॥ 502
</details>

<details><summary>मूलम्</summary>

सर्वमावेद्य तेनैव नियुक्तस्तच्चिकीर्षया ।  
वीक्षमाणस्तमेवैनं चक्षुषा स्तब्धपक्ष्मणा ॥ 502
</details>


<details open><summary>विश्वास-प्रस्तुतिः</summary>

मूर्ध्नि न्यस्ताञ्जलि-पुटः  
विनिष्क्रम्य शनैश्शनैः।  
बध्वा कवाट-युगलं  
रक्षां कृत्वा प्रणम्य च ॥ 503
</details>

<details><summary>मूलम्</summary>

मूर्ध्नि न्यस्ताञ्जलिपुटः विनिष्क्रम्य शनैश्शनैः।  
बध्वा कवाटयुगलं रक्षां कृत्वा प्रणम्य च ॥ 503
</details>
