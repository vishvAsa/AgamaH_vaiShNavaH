<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | ब्रह्म-संहिता सटीका</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/gauDIyaH/brahma-saMhitA_saTIkA/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/gauDIyaH/brahma-saMhitA_saTIkA/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/">
  <meta property="og:site_name" content="आगमे वैष्णवे विश्वासटिप्पन्यः">
  <meta property="og:title" content="ब्रह्म-संहिता सटीका">
  <meta property="og:description" content="श्री-ब्रह्म-संहिता
श्री-जीव-गोस्वामि-कृत-दिग्-दर्शनी-टीका-सहिता
विस्तारः (द्रष्टुं नोद्यम्) [Based on Haridas Shastri’s edition, 1981]
ईश्वरः परमः कृष्णः सच्चिदानन्द-विग्रहः ।
अनादिर् आदिर् गोविन्दः सर्व-कारण-कारणम् ॥१॥
श्री-श्री-राधा-कृष्णाभ्यां नमः ।
सनातन-समो यस्य ज्यायान् श्रीमान् सनातनः ।
श्री-वल्लभोऽनुजः सोऽसौ श्री-रूपो जीव-सद्-गतिः ॥
श्री-कृष्ण-रूप-महिमा मम चित्ते महीयताम् ।
यस्य प्रसादाद् व्याकर्तुम् इच्छामि ब्रह्म-संहिताम् ॥
दुर्योजनापि युक्तार्था सुविचाराद् ऋषि-स्मृतिः ।
विचारे तु ममात्र स्याद् ऋषीणां स ऋषिर् गतिः ॥
यद्यप्य् अध्याय-शत-युक् संहिता सा तथाप्य् असौ ।
अध्यायः सूत्र-रूपत्वात् तस्याः सर्वाङ्गतां गतः ॥
श्रीमद्-भागवताद्येषु दृष्टः यन् मृष्ट-बुद्धिभिः ।
तद् एवात्र परामृष्टं ततो हृष्टं मनो मम ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="gaudiyah">

  <meta itemprop="name" content="ब्रह्म-संहिता सटीका">
  <meta itemprop="description" content="श्री-ब्रह्म-संहिता
श्री-जीव-गोस्वामि-कृत-दिग्-दर्शनी-टीका-सहिता
विस्तारः (द्रष्टुं नोद्यम्) [Based on Haridas Shastri’s edition, 1981]
ईश्वरः परमः कृष्णः सच्चिदानन्द-विग्रहः ।
अनादिर् आदिर् गोविन्दः सर्व-कारण-कारणम् ॥१॥
श्री-श्री-राधा-कृष्णाभ्यां नमः ।
सनातन-समो यस्य ज्यायान् श्रीमान् सनातनः ।
श्री-वल्लभोऽनुजः सोऽसौ श्री-रूपो जीव-सद्-गतिः ॥
श्री-कृष्ण-रूप-महिमा मम चित्ते महीयताम् ।
यस्य प्रसादाद् व्याकर्तुम् इच्छामि ब्रह्म-संहिताम् ॥
दुर्योजनापि युक्तार्था सुविचाराद् ऋषि-स्मृतिः ।
विचारे तु ममात्र स्याद् ऋषीणां स ऋषिर् गतिः ॥
यद्यप्य् अध्याय-शत-युक् संहिता सा तथाप्य् असौ ।
अध्यायः सूत्र-रूपत्वात् तस्याः सर्वाङ्गतां गतः ॥
श्रीमद्-भागवताद्येषु दृष्टः यन् मृष्ट-बुद्धिभिः ।
तद् एवात्र परामृष्टं ततो हृष्टं मनो मम ॥">
  <meta itemprop="wordCount" content="11113">
  <meta name="twitter:card" content="summary">
  <meta name="twitter:title" content="ब्रह्म-संहिता सटीका">
  <meta name="twitter:description" content="श्री-ब्रह्म-संहिता
श्री-जीव-गोस्वामि-कृत-दिग्-दर्शनी-टीका-सहिता
विस्तारः (द्रष्टुं नोद्यम्) [Based on Haridas Shastri’s edition, 1981]
ईश्वरः परमः कृष्णः सच्चिदानन्द-विग्रहः ।
अनादिर् आदिर् गोविन्दः सर्व-कारण-कारणम् ॥१॥
श्री-श्री-राधा-कृष्णाभ्यां नमः ।
सनातन-समो यस्य ज्यायान् श्रीमान् सनातनः ।
श्री-वल्लभोऽनुजः सोऽसौ श्री-रूपो जीव-सद्-गतिः ॥
श्री-कृष्ण-रूप-महिमा मम चित्ते महीयताम् ।
यस्य प्रसादाद् व्याकर्तुम् इच्छामि ब्रह्म-संहिताम् ॥
दुर्योजनापि युक्तार्था सुविचाराद् ऋषि-स्मृतिः ।
विचारे तु ममात्र स्याद् ऋषीणां स ऋषिर् गतिः ॥
यद्यप्य् अध्याय-शत-युक् संहिता सा तथाप्य् असौ ।
अध्यायः सूत्र-रूपत्वात् तस्याः सर्वाङ्गतां गतः ॥
श्रीमद्-भागवताद्येषु दृष्टः यन् मृष्ट-बुद्धिभिः ।
तद् एवात्र परामृष्टं ततो हृष्टं मनो मम ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/gauDIyaH\/brahma-saMhitA_saTIkA\/".replace(basePath, "/");
  pageVars.pageParams = {};
  pageVars.pageSource = "gauDIyaH\/brahma-saMhitA_saTIkA.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>







    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/fonts.css" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> ब्रह्म-संहिता सटीका</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="ब्रह्म-संहिता सटीका">ब्रह्म-संहिता सटीका</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/gauDIyaH/brahma-saMhitA_saTIkA.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>श्री-ब्रह्म-संहिता</p>
<p><em>श्री-जीव-गोस्वामि-कृत-दिग्-दर्शनी-टीका-सहिता</em></p>
<details><summary>विस्तारः (द्रष्टुं नोद्यम्)</summary>
<p>[Based on Haridas Shastri’s edition, 1981]</p>
</details>
<p><strong>ईश्वरः परमः कृष्णः सच्चिदानन्द-विग्रहः ।<br>
अनादिर् आदिर् गोविन्दः सर्व-कारण-कारणम् ॥१॥</strong></p>
<p>श्री-श्री-राधा-कृष्णाभ्यां नमः ।</p>
<p>सनातन-समो यस्य ज्यायान् श्रीमान् सनातनः ।</p>
<p>श्री-वल्लभोऽनुजः सोऽसौ श्री-रूपो जीव-सद्-गतिः ॥</p>
<p>श्री-कृष्ण-रूप-महिमा मम चित्ते महीयताम् ।</p>
<p>यस्य प्रसादाद् व्याकर्तुम् इच्छामि ब्रह्म-संहिताम् ॥</p>
<p>दुर्योजनापि युक्तार्था सुविचाराद् ऋषि-स्मृतिः ।</p>
<p>विचारे तु ममात्र स्याद् ऋषीणां स ऋषिर् गतिः ॥</p>
<p>यद्यप्य् अध्याय-शत-युक् संहिता सा तथाप्य् असौ ।</p>
<p>अध्यायः सूत्र-रूपत्वात् तस्याः सर्वाङ्गतां गतः ॥</p>
<p>श्रीमद्-भागवताद्येषु दृष्टः यन् मृष्ट-बुद्धिभिः ।</p>
<p>तद् एवात्र परामृष्टं ततो हृष्टं मनो मम ॥</p>
<p>यद् यच् छ्री-कृष्ण-सन्दर्भे विस्ताराद् विनिरूपितम् ।</p>
<p>अत्र तत् पुनर् आमृश्य व्याख्यातुं स्पृश्यते मया ॥</p>
<p>अथ श्रीमद्-भागवते यद् उक्तं एते चांश-कलाः पुंसः कृष्णस् तु भगवान् स्वयम् [भा।पु। १.३.२८] इति तद् एव प्रथमम् आह—ईश्वर इति । अत्र <strong>कृष्ण</strong> इत्य् एव विशेष्य तन्-नामैव । कृष्णावतारोत्सव [भा।पु। १०.३.११] इत्य्-आदौ श्री-शुकादि-महाजन-प्रसिद्ध्या, कृष्णाय वासुदेवाय देवकी-नन्दनाय इत्य्-आदौ सामोपनिषदि च । प्रथम-प्रतीतत्वेन तन्-नाम-वर्गाविर्भाव-कृता गर्गेण प्रथमम् उद्दिष्टत्वेन तथा यं मन्त्रम् अधिकृत्य सोऽयम् आरम्भः, तत्राग्रतः परिचितत्वेन मूल-रूपत्वात् । तद् उक्तं पद्म-पुराणे प्रभास-खण्डे<sup id="fnref:1"><a href="#fn:1" class="footnote-ref" role="doc-noteref">1</a></sup> नारद-कुशध्वज-संवादे श्री-भगवद्-उक्तौ—नाम्नां मुख्यतमं नाम कृष्णाख्यं मे परन्तप इति ।</p>
<p>अत एव ब्रह्माण्ड-पुराणे श्री-कृष्णाष्टोत्तर-शत-नाम-स्तोत्रे—</p>
<blockquote>
<p>सहस्र-नाम्नां पुण्यानां त्रिर्-आवृत्त्या तु यत् फलम् ।<br>
एकावृत्त्या तु कृष्णस्य नामैकं तत् प्रयच्छति ॥</p></blockquote>
<p>इत्य् अत्र श्री-कृष्णस्येत्य् एवोक्तं यत् त्व् अग्रे गोविन्द-नाम्ना स्तोष्यते तत् खलु कृष्णत्वेऽपि तस्य गवेन्द्रत्व-वैशिष्ट्य-दर्शनार्थम् एव ।</p>
<p>तद् एवं रूढित्वेन प्राधान्यात् तस्येश्वर इत्य्-आदीनि विशेषणानि । अथ गुण-द्वारापि तद् दृश्यते । यथाह गर्गः—</p>
<blockquote>
<p>आसन् वर्णास् त्रयो ह्य् अस्य गृह्णतोऽनुयुगं तनूः ।<br>
शुक्लो रक्तस् तथा पीत इदानीं कृष्णतां गतः ॥</p></blockquote>
<blockquote>
<p>बहूनि सन्ति नामानि रूपाणि च सुतस्य ते ।<br>
गुण-कर्मानुरूपाणि तान्य् अहं वेद नो जनाः ॥ [भा।पु। १०.८.१३-१४]</p></blockquote>
<p>अनयोर् अर्थः । अस्य कृष्णत्वेन दृश्यमानस्य प्रति-<em>युगं तनूर्</em> नानावतारान् <em>गृह्णतः</em> प्रकाश्यतः <em>शुक्लादयस्</em> त्रयो <em>आसन्</em> प्रकाशम् अवापुः । स च स च शुक्लादिर् अवतार <em>इदानीं</em> साक्षाद् अस्यावतार-समये <em>कृष्णतां गत</em> एतस्मिन्न् एवान्तर्भूतः । अत एव कृष्णे कर्तृत्वात् सर्वोत्कर्षकत्वात् कृष्ण इति मुख्यं नाम ।</p>
<p>तस्माद् अस्यैव तानि रूपाणीत्य् आह—बहूनीति । तद् एवं गुण-द्वारा तन्-नाम्नि प्राधान्य-सूचकस्य कृष्णस्य तन्-नाम्नः प्राधान्ये लब्धे—</p>
<blockquote>
<p>कृषिर् भूर्-वाचकः शब्दो णश् च निर्वृति-वाचकः ।<br>
तयोर् ऐक्यं परं ब्रह्म कृष्ण इत्य् अभिधीयते ॥</p></blockquote>
<p>इति योग-वृत्तित्वे तस्य तादृशत्वं लभ्यते । न चेदं पद्यम् अन्य-परम् । तद्-उपासना-तन्त्र-गौतमीय-तन्त्रेऽष्टादशाक्षर-व्याख्यायां तद् एतत् तुल्यं पद्यं दृश्यते—</p>
<blockquote>
<p>कृषि-शब्दश् च सत्तार्थो णश् चानन्द-स्वरूपकः ।<br>
सुख-रूपो भवेद् आत्मा भावानन्द-मयत्वतः ॥ इति ।</p></blockquote>
<p>तस्माद् अयम् अर्थः—भवन्त्य् अस्मात् सर्वेऽर्था इति भूर्-धात्व्-अर्थ उच्यते । भाव-शब्दवत् स चात्र कर्षतेर् एवार्थस् तस्यैव प्राप्तत्वात् । गौतमीये भू-शब्दस्य सत्ता-वाचकत्वेऽपि तद्-धात्व्-अर्थ-सत्तैवोच्यते । घटत्वं सत्ता-वाचकम् इत्य् उक्ते घट-सत्तैव गम्यते, न तु पट-सत्ता न वा सामान्य-सत्तेति ।</p>
<p>अथ <em>निर्वृतिर्</em> आनन्दस् तयोर् ऐक्यं सामानाधिकरण्येन व्यक्तं यत् _परं ब्रह्म _सर्वतोऽपि सर्वस्यापि बृंहणं वस्तु तद् बृहत्तमं <em>कृष्ण इत्य् अभिधीयते</em>, किन्तु कृषेर् आकर्ष-मात्रार्थत्वेन ण-शब्दस्य च प्रतिपाद्येनानन्देन सह सामानाधिकरण्यासम्भवाद् धेतु-हेतुमतोर् अभेदोपचारः कार्यः । तच् चाकर्ष-प्राचुर्यार्थम् &ldquo;आयुर् घृतम्&rdquo; इतिवत् । ब्रह्म-शब्दस्य तत्-तद्-अर्थत्वं च बृहत्त्वाद् बृंहणत्वाच् च तद् ब्रह्म परमं विदुर् [वि।पु। १.१२.५७] इति विष्णु-पुराणात् ।</p>
<p>एवम् एवोक्तं बृहद्-गौतमीये —</p>
<blockquote>
<p>कृषि-शब्दश् च सत्तार्थो णश् चानन्द-स्वरूपकः ।<br>
सत्ता-स्वानन्दयोर् योगाच् चित् परं ब्रह्म चोच्यते ॥ इति ।</p></blockquote>
<p>अद्वय-वादिभिर् अपि सत्तानन्दयोर् ऐक्यं तथा मन्तव्यम्, शाब्दिकैर् भिन्नाभिधेयत्वेन प्रतीतेः । सत्ता-शब्देन चात्र सर्वेषां सतां प्रवृत्ति-हेतुर् यत् परमं स तद् एवोच्यते, सद् एव सौम्येदम् अग्र आसीद् [छा।उ। ६.२.१] इति श्रुतेः । अभिन्नाभिधेयत्वेऽपि वृक्षस् तरुर् इतिवद् विशेषण-विशेष्यत्वायोगाद् एकस्य वैयर्थ्याच् च । गौतमीयं पद्यं चैवं व्याख्येयम् । पूर्वार्धे सर्वाकर्षण-शक्ति-विशिष्ट आनन्दः कृष्ण इत्य् अर्थः । उत्तरार्धे यस्माद् एवं सर्वाकर्षक-सुख-रूपोऽसौ, तस्माद् आत्मा जीवश् च तत्र सुख-रूपो भवेत् । तत्र हेतु-भावः प्रेमा तन्मयानन्दत्वाद् इति ।</p>
<p>तद् एवं स्वरूप-गुणाभ्यां परम-बृहत्तमः सर्वाकर्षक आनन्दः कृष्ण-शब्द-वाच्य इति ज्ञेयम् ।</p>
<p>स च शब्दः श्री-देवकीनन्दन एव रूढः । अस्यैव सर्वानन्दकत्वं वासुदेवोपनिषदि दृष्टम्—देवकी-नन्दनो निखिलम् आनन्दयद् इति । आहुश् च नाम-कौमुदी-काराः—कृष्ण-शब्दस्य तमाल-श्यामल-त्विषि श्री-यशोदा-स्तनन्धये पर-ब्रह्मणि रूढिः इति । ततश् चासौ शब्दो नान्यत्र सङ्क्रमणीयः । यथाह भट्टः—</p>
<blockquote>
<p>लब्धात्मिका सती रूढिर् भवेद् योगापहारिणी ।<br>
कल्पनीया तु लभन्ते नात्मानं योग-बाधतः ॥ इति ।</p></blockquote>
<p>पर-ब्रह्मत्वं च श्रीमद्-भागवते—गूढं परं ब्रह्म मनुष्य-लिङ्गम् [भा।पु। ७.१५.५८] इति, यन्-मित्रं परमानन्दं पूर्णं ब्रह्म सनातनम् इति [भा।पु। १०.१४.३२] । श्री-विष्णु-पुराणे—यत्रावतीर्णं कृष्णाख्यं परं ब्रह्म नराकृति [वि।पु। ४.११.२] इति । श्री-गीतासु च—ब्रह्मणो हि प्रतिष्ठाहम् [गीता १४.२७] इति । श्री-गोपाल-तापनीषु च—योऽसौ परं ब्रह्म गोपालः [गो।ता।उ। २.९०] इति ।</p>
<p>अथ मूलम् अनुसरामः । यस्माद् एव तादृक् कृष्ण-शब्द-वाच्यस् तस्माद् <strong>ईश्वरः</strong> सर्व-वशायिता । तद् इदम् उपलक्षितं बृहद्-गौतमीये कृष्ण-शब्दस्यैवार्थान्तरेण ।</p>
<blockquote>
<p>अथवा कर्षयेत् सर्वं जगत् स्थावर-जङ्गमम् ।<br>
काल-रूपेण भगवान् तेनायं कृष्ण उच्यते ॥ इति ।</p></blockquote>
<p>कलयति नियमयति सर्वम् इति काल-शब्दार्थः । तथा च तृतीये तम् उद्दिश्योद्धवस्य पूर्ण एव निर्णयः ।</p>
<blockquote>
<p>स्वयं त्व् असाम्यातिशयस् त्र्य्-अधीशः<br>
स्वाराज्य-लक्ष्म्य्-आप्त-समस्त-कामः ।</p></blockquote>
<blockquote>
<p>बलिं हरद्भिश् चिर-लोक-पालैः<br>
किरीट-कोट्य्-एडित-पाद-पीठः ॥ [भा।पु। ३.२.२१] इति ।</p></blockquote>
<p>श्री-गीतासु विष्टभ्याहम् इदं कृत्स्नम् एकांशेन स्थितो जगत् [गीता १०.४२] इति । श्री-गोपाल-तापन्याम्—एको वशी सर्वगः कृष्ण ईड्यः [गो।ता।उ। १.१९] इति । यस्माद् एव तादृगीश्वरः, तस्मात् परमः । सर्वोत्कृष्टा मा लक्ष्मी-रूपाः शक्तयो यस्मिन् । तद् उक्तं श्री-भागवते—रेमे रमाभिर् निज-काम-सम्प्लुतः [भा।पु। १०.५९.४३] इति । नायं श्रियोऽङ्ग उ नितान्त-रतेः प्रसादः [भा।पु। १०.४७.६०] इत्यादि । तत्रातिशुशुभे ताभिर् भगवान् देवकी-सुतः [भा।पु। १०.३३.६] इति । ताभिर् विधूत-शोकाभिर् भगवान् अच्युतो वृतः । व्यरोचताधिकम् [भा।पु। १०.३२.२०] इति च । अत्रैवाग्रे वक्ष्यते—श्रियः कान्ताः कान्तः परम-पुरुषः [ब्रह्मस् ५.५६] इति । तापन्यां च—कृष्णो वै परमं दैवतम् [गो।ता।उ। १.३] इति । यस्माद् एव तादृक् परमस् तस्माद् आदिश् च । तद् उक्तं श्री-दशमे—</p>
<blockquote>
<p>श्रुत्वाजितं जरासन्धं नृपतेर् ध्यायतो हरिः ।<br>
आहोपायं तम् एवाद्य उद्धवो यम् उवाच ह ॥ [भा।पु। १०.७२.१५] इति ।</p></blockquote>
<p>टीका च स्वामि-पादानाम्—आद्यो हरिः श्री-कृष्ण इत्य् एषा । एकादशे तु तस्य श्रेष्ठत्वम् आद्यत्वं च युगपद् आह—पुरुषम् ऋषभम् आद्यं कृष्ण-संज्ञं नतोऽस्मि [भा।पु। ११.२९.४९] इति ।</p>
<p>न चैतद् आदित्वं तद्-अवतारापेक्षं किन्त्व् अनादि न विद्यते आदिर् यस्य तादृशः । तापन्यां च—एको वशी सर्वगः कृष्ण ईड्यः इत्य् उक्त्वाह नित्यो नित्यानाम् इति च यस्माद् एव तादृशतया <strong>आदिस्</strong> तस्मात् <strong>सर्व-कारण-कारणम्</strong> । तथा च दशमे तं प्रति देवकी-वाक्यम्—</p>
<blockquote>
<p>यस्यांशांशांश-भागेन विश्वोत्पत्ति-लयोदयाः ।<br>
भवन्ति किल विश्वात्मंस् तं त्वाद्याहं गतिं गता ॥ [भा।पु। १०.८५.३१] इति ।</p></blockquote>
<p>टीका च—यस्यांशः पुरुषस् तस्यांशो माया तस्या अंशा गुणास् तेषां भागेन परमाणु-मात्र-लेशेन विश्वोत्पत्त्य्-आदयो भवन्ति । तं त्वा त्वां गतिं शरणं गतास्मि इत्य् एषा ।</p>
<p>तथा च ब्रह्म-स्तुतौ—नारायणोऽङ्ग नर-भू-जलायनात् [भा।पु। १०.१४.३] इति ।</p>
<blockquote>
<p>नराज् जातानि तत्त्वानि नाराणीति विदुर् बुधाः ।<br>
तस्य तान्य् अयनं पूर्वं तेन नारायणः स्मृतः ॥</p></blockquote>
<p>इत्य् अनेन लक्षितो यो नारायणः स तवाङ्गं त्वं पुनर् अङ्गीत्य् अर्थः । श्री-गीतासु विष्टभ्याहम् इदं कृत्स्नम् एकांशेन स्थितो जगत् [१०.४२] इति । तद् एवं कृष्ण-शब्दस्य यौगिकार्थोऽपि साधितः ।</p>
<p>ये च तच्-छब्देन कृषि-णाभ्यां परमानन्द-मात्रं वाचयन्ति तेऽपीश्वरादि-विशेषणैस् तत्र स्वाभाविकी-शक्तिं मन्येरन् । तस्मिन् न द्वितीयत्वेन सर्व-कारणत्वेन च वस्त्व्-अन्तर-शक्तिं मन्येरन् । तस्मिन् न द्वितीयत्वेन सर्व-कारणत्वेन च वस्त्व्-अन्तर-शक्त्य्-आरोपायोगात् । तथा च श्रुतिः—आनन्दो ब्रह्म इति । को ह्य् एवान्यात् कः प्राण्याद् यद् एष आकाश आनन्दो न स्यात् । आनन्दाद् धीमानि भूतानि जायन्ते । [तै।उ। २.७.१]</p>
<blockquote>
<p>न तस्य कार्यं करणं च विद्यते<br>
न तत्-समश् चाभ्यधिकश् च दृश्यते ।</p></blockquote>
<blockquote>
<p>परास्य शक्तिर् विविधैव श्रूयते<br>
स्वाभाविकी ज्ञान-बल-क्रिया च ॥ [श्वे।उ। ६.८] इति ।</p></blockquote>
<p>ननु स्व-मते योग-वृत्तौ च सर्वाकर्षकं परम-बृहत्तमानन्दः कृष्ण इत्य् अभिधानाद् अविग्रह एव स इत्य् अवगम्यते आनन्दस्य विग्रहानवगमात् । सत्यम् । किन्त्व् अयं परमोऽपूर्वः पूर्व-सिद्धानन्द-विग्रह इति । सच्-चिद्-आनन्द-लक्षणो यो विग्रहस् तद्-रूप एवेत्य् अर्थः । तथा च श्री-दशमे ब्रह्मणः स्तवे त्वय्य् एव नित्य-सुख-बोध-तनाव् इति । तापनी-हयशीर्षयोर् अपि—सच्-चिद्-आननद-रूपाय कृष्णायाक्लिष्ट-कारिणे इति । ब्रह्माण्डे च श्री-कृष्णाष्टोत्तर-शत-नाम-स्तोत्रे नन्द-व्रज-जनानन्दी सच्-चिद्-आनन्द-विग्रहः इति ।</p>
<p>एतद् उक्तं भवति । सत्त्वं खल्व् अव्यभिचारित्वम् उच्यते तद्-रूपत्वं च तस्य श्री-दशमे ब्रह्मादि-वाक्ये—</p>
<blockquote>
<p>सत्ये प्रतिष्ठितः कृष्णः सत्यम् अत्र प्रतिष्ठितम् ।<br>
सत्यात् सत्यं च गोविन्दस् तस्मात् सत्यो हि नामतः ॥ [म।भा। ५.६८.१२] इति ।</p></blockquote>
<p>श्री-देवकी-वाक्ये च—</p>
<blockquote>
<p>नष्टे लोके द्वि-परार्धावसाने<br>
महा-भूतेष्व् आदि-भूतं गतेषु ।</p></blockquote>
<blockquote>
<p>व्यक्तेऽव्यक्तं काल-वेगेन याते<br>
भवान् एकः शिष्यतेऽशेष-संज्ञः ॥ [भा।पु। १०.३.२५]</p></blockquote>
<blockquote>
<p>मर्त्यो मृत्यु-व्याल-भीतः पलायन्<br>
लोकान् सर्वान् निर्भयं नाद्यगच्छत् ।</p></blockquote>
<blockquote>
<p>तत्-पादाब्जं प्राप्य यदृच्छयाद्य<br>
स्वस्थः शेते मृत्युर् अस्माद् अपैति ॥ [भा।पु। १०.३.२४] इत्य् आदि ।</p></blockquote>
<p>एकोऽसि प्रथमम् [भा।पु। १०.१४.१८] इत्य् आदि श्री-ब्रह्मणो वाक्ये तद् अमितं ब्रह्माद्वयं शिष्यते इति । श्री-गीतासु ब्रह्मणो हि प्रतिष्ठाहम् [१४.२७] इति ।</p>
<blockquote>
<p>यस्मात् क्षरम् अतीतोऽहम् अक्षराद् अपि चोत्तमः ।<br>
अतोऽस्मि लोके वेदे च प्रथितः पुरुषोत्तमः ॥ [१५.१८] इति ।</p></blockquote>
<p>तापन्याम्—</p>
<blockquote>
<p>जन्म-जराभ्यां भिन्नः स्थानुर् अयम् अच्छेद्योऽयं योऽसौ सौर्ये तिष्ठति । योऽसौ गोषु तिष्ठति, योऽसौ गाः पालयति, योऽसौ गोपेषु तिष्ठति गोविन्दान् मृत्युर् बिभेति ॥ [गो।ता।उ। २.२३] इत्य् आदि च ।</p></blockquote>
<p>तत्र पूर्वत्र सौर्य इति । सौरी यमुना, तद् अदूर-देशे वृन्दावने इत्य् अर्थः ।</p>
<p>अथ चिद्-रूपत्वं स्व-प्रकाशत्वेन पर-प्रकाशत्वम् । तच् चोक्तं श्री-दशमे ब्रह्मणा एकस् त्वम् आत्मा इत्य् आदौ स्वयं ज्योतीर् इति । तापन्यां—</p>
<blockquote>
<p>यो ब्रह्माणं विदधाति पूर्वं<br>
यो विद्यास् तस्मै गोपायति स्म कृष्णः ।</p></blockquote>
<blockquote>
<p>तं ह दैवम् आत्मबुद्धिप्रकाशं<br>
मुमुक्षुर् वै शरणम् अनुव्रजेत ॥ [गो।ता।उ। १.२६] इति ।</p></blockquote>
<blockquote>
<p>न चक्षुषा पश्यति रूपम् अस्य<br>
यम् एवैष वृणुते तेन लभ्यस्</p></blockquote>
<blockquote>
<p>तस्यैष आत्मा वृणुते तनुं स्वाम् ॥ इत्य् श्रुत्य्-अन्तरवत् ।</p></blockquote>
<p>यथानन्द-स्वरूपत्वं सर्वांशेन निरुपाधि-परम-प्रेमास्पदत्वम् । तच् च श्री-दशमे ब्रह्म-स्तवान्ते—ब्रह्मन् परोद्भवे कृष्णे [भा।पु। १०.१४.४९] इत्य्-आदि-प्रश्नोत्तरयोर् व्यक्तम् । तथा चानुभूतम् आनकदुन्दुभिना—</p>
<blockquote>
<p>विदितोऽसि भवान् साक्षात् पुरुषः प्रकृतेः परः<br>
केवलानुभवानन्द- स्वरूपः सर्व-बुद्धि-दृक् ॥ [भा।पु। १०.३.१३] इति ।</p></blockquote>
<blockquote>
<p>आनन्दं ब्रह्मणो रूपं इति श्रुत्य्-अन्तरवत् ।</p></blockquote>
<p>तद् एवं तस्य सच्-चिद्-आनन्द-विग्रह-रूपत्वे सिद्धे, विग्रह एवात्मा तथात्मैव विग्रह इति सिद्धम् । ततो जीववद् देहित्वं तस्य नेत्य् अपि सिद्धान्तितम् । यथोक्तं श्री-शुकेन—</p>
<blockquote>
<p>कृष्णम् एनम् अवेहि त्वम् आत्मानम् अखिलात्मनाम् ।<br>
जगद्-धिताय सोऽप्य् अत्र देहीवाभाति मायया ॥ [भा।पु। १०.१४.५५] इति ।</p></blockquote>
<p>तथापि तस्य देहिवल्-लीला-कृपा-परवशतयैवेत्य् अर्थः । माया दम्भे कृपायां च इति विश्व-प्रकाशः । तद् एवम् अस्य तथा तथा-लक्षण-श्री-कृष्ण-रूप्तवे सिद्धे चोभय-लीलाभिनिविष्टत्वेन क्वचिद् वृष्णीन्द्रत्वं क्वचिद् गोविन्दत्वं च दृश्यते । तथाह द्वादशे श्री-सूतः—</p>
<blockquote>
<p>श्री-कृष्ण-कृष्ण-सख-वृष्ण्य्-ऋषभावनि-ध्रुग्-<br>
राजन्य-वंश-दहनानपवर्ग्य-वीर्य ।</p></blockquote>
<blockquote>
<p>गोविन्द गोप-वनिता-व्रज-भृत्य-गीत-<br>
तीर्थ-श्रवः श्रवण-मङ्गल पाहि भृत्यान् ॥ [भा।पु। १२.११.२५] इति ।</p></blockquote>
<p>तद् एवम् अपि स्वाभीष्ट-रूप-लीला-परिकर-विशिष्टतया गोविन्दत्वम् एव स्वाराध्यत्वेन योजयति गोविन्द इति । यथा अत्रैवाग्रे स्तोष्यते चिन्तामणि-प्रकर-सद्मसु कल्प-वृक्ष इति । अभिषेकान्ते गोविन्द इति चाभ्यधात् [भा।पु। १०.२७.२३] इत्य् उक्त्वा तत् प्रकरणारम्भे श्री-शुक-प्रार्थना प्रीयान् न इन्द्रो गवाम् [भा।पु। १०.२६.२५] इति गवां सर्वाश्रयत्वाद् गवेन्द्रत्वेनैव सर्वेन्द्रत्व-सिद्धेः । न चेदं न्यूनं मन्तव्यम् । तथा हि गो-सूक्तम्—</p>
<blockquote>
<p>गोभ्यो यज्ञाः प्रवर्तन्ते गोभ्यो देवाः समुत्थिताः ।<br>
गोभिर् वेदाः समुद्गीर्णाः षड्-अङ्ग-पदक-क्रमाः ॥ इति ।</p></blockquote>
<p>अस्तु तावत् परम-गोलोकावतीर्णानां तासां गवाम् इन्द्रत्वम् इति तापनीषु च ब्रह्मणा तदीयम् एव स्वेनाराधनं प्रकाशितम्—गोविन्दं सच्-चिद्-आनन्द-विग्रहं वृन्दावन-सुर-भूरुह-तलासीनं सततं समरुद्-गणोऽहं तोषयामि । [गो।ता।उ। १.३७] इति ।</p>
<p>तथैव दशमे—तद् भूरि भाग्यम् इह जन्म किम् अप्य् अटव्याम् [भा।पु। १०.१४.३४] इत्य् आदि, श्री-नन्द-नन्दनत्वेनैव च तं लब्धुं प्रार्थना । नौमीड्य तेऽभ्र-वपुषे तडिद्-अम्बराय इत्य् आदि पशुपाङ्गजाय [भा।पु। १०.१४.१] इति ।</p>
<p>तद् एवं गोविन्द-शब्दस्य नाना-पारमैश्वर्य-मय्य् अन्यार्थतापि तेन नाभिमता । तथा चोक्तं—ईश्वरत्वे परमेश्वरत्वानुवाद-पूर्वक-तात्पर्यावसानतया गौतमीय-तन्त्रे श्रीमद्-दशाक्षर-मन्त्रार्थ-कथने—</p>
<blockquote>
<p>गोपीति प्रकृतिं विद्याज् जनस् तत्त्व-समूहकः ।<br>
अनयोर् आश्रयो व्याप्त्या कारणत्वेन चेश्वरः ।</p></blockquote>
<blockquote>
<p>सान्द्रानन्दं परं ज्योतिर् वल्लभत्वेन कथ्यते ॥<br>
अथवा गोपी प्रकृतिर् जनस् तद्-अंश-मण्डलम् ।</p></blockquote>
<blockquote>
<p>अनयोर् वल्लभः प्रोक्तः स्वामी कृष्णाख्य ईश्वरः ॥<br>
कार्य-कारणयोर् ईशः श्रुतिभिस् तेन गीयते ॥</p></blockquote>
<blockquote>
<p>अनेक-जन्म-सिद्धानां गोपीनां पतिर् एव वा ।<br>
नन्द-नन्दन इत्य् उक्तस् त्रैलोक्यानन्द-वर्धनः ॥ इति ।</p></blockquote>
<p><em>प्रकृतिम्</em> इति मायाख्यां जगत्-कारण-शक्तिम् इत्य् अर्थः । <em>तत्त्व-समूहको</em> महद्-आदि-रूपः । <em>अनयोर् आश्रयः</em> <em>सान्द्रानन्दं परं ज्योतिर्</em> <em>ईश्वरो वल्लभ-शब्देन कथ्यते</em> । ईश्वरत्वे हेतुर्—<em>व्याप्त्या कारणत्वेन</em> चेति ।</p>
<p><em>प्रकृतिर्</em> इति स्वरूप-भूता मायातीता वैकुण्ठादौ प्रकाशमाना महा-लक्ष्म्य्-आख्या शक्तिर् इत्य् अर्थः । <em>अंश-मण्डलं</em> सङ्कर्षणादि-रूपम् ।</p>
<p><em>अनेक-जन्म-सिद्धानाम्</em> इत्य् अत्र । बहूनि मे व्यतीतानि जन्मानि तव चार्जुन [गीता ४.५] इति श्री-भगवद्-गीता-वचनाम् अनादि-जन्म-परम्परायाम् एव तात्पर्यम् ।</p>
<p>तद् एवम् अत्रापि <em>नन्द-नन्दनत्वम्</em> एवाभिमतं, श्री-गर्गेण च यथोक्तम्—प्राग् अयं वासुदेवस्य क्वचिज् जातस् तवात्मजः [भा।पु। १०.८.१४] इति । आत्मजत्वं हि तस्य श्री-वसुदेवस्यापि मनस्य् आविर्भूतत्वम् एवाभिमतम् । आविवेशांश-भागेन मन आनकदुन्दुभेः [भा।पु। १०.२.१६] इति । श्री-देवक्याम् अपि दधार सर्वात्मकम् आत्म-भूतं काष्ठा यथानन्द-करं मनस्तः [भा।पु। १०.२.१८] इत्य्-आदेः ।</p>
<p>श्री-व्रजेश्वरयोर् अपि तथासीद् एव, फलेन फल-कारणम् अनुमीयते । श्री-भगवत्-प्रादुर्भावस्य पूर्वाव्यवहित-कालं व्याप्य तथा तथा सर्वत्र दर्शनात् । किन्त्व् आत्मनि तस्याविर्भावे सत्य् अप्य् आत्मजत्वाय पितृ-भाव-मय-शुद्ध-महा-प्रेमैव प्रयोजकम् । ब्रह्मणः सकाशाद् वराह-देवस्याविर्भावेऽपि परस्परं तथा भाव-दर्शनाभावात्, तथा नृसिंह-देवः स्तम्भयोर् अपि । न च वक्तव्यम् उदर-प्रवेशे सति पुत्रत्वं स्यात् । परीक्षिद्-रक्षणार्थं तन्-मातुर् उदर-प्रविष्टे च तयोस् तादृश-व्यवहाराभावात् । तस्माद् वात्सल्याभिध-प्रेमैव पुत्रत्वे कारणम् । तादृश-शुद्ध-प्रेमा तु श्री-व्रजेश्वरयोर् एव श्री-वसुदेव-देवक्योस् तु परमैश्वर्य-ज्ञानं प्रतिबन्धकं इति साधूक्तं—प्राग् अयं वसुदेवस्य इति ।</p>
<p>अथ श्री-शुकदेवेन तथैव निर्णीतं—नायं सुखापो भगवान् देहिनां गोपिका-सुतः [भा।पु। १०.९.२१] इति । आगम-विद्भिर् अपि सकल-लोक-मङ्गलो नन्द-गोप-तनयो देवता इति । अतः श्रीमद्-दशाक्षर-विनियोगेऽपि तन्-मय एव दृश्यते इति । अथ विशेषः श्री-वैष्णव-तोषण्यां, नन्दस् त्व् आत्मज उत्पन्नः [भा।पु। १०.५.१] इत्य् आदौ द्रष्टव्यः ।</p>
<p><strong>बलदेवः</strong> - तम् उदाहरति—<strong>ईश्वर</strong> इति** । **कृष्ण इति विशेष्यं, तम् आदाय शास्त्रस्य प्रवृत्तत्वात् । स च यशोदा-स्तनन्धयो रूढार्थोऽत्र ग्राह्यः, न तु सत्ताभिन्नानन्दो योगार्थोऽपि, रूढिर् योगम् अपहरति इति न्यायात् । एवम् उक्तं भट्टैः—</p>
<blockquote>
<p>लब्धात्मिका सती रूढिर् भवेद्-योगापहारिणी** । **<br>
कल्पनीया तु लभते नात्मानं योगबाधतः ॥ इति ।</p></blockquote>
<p>नाम-कौमुदी-कृद्भिश् च—कृष्ण-शब्दस्य तमाल-श्यामल-त्विषि यशोदा-स्तनन्धये पर-ब्रह्मणि रूढिः इति योगार्थस्यान्यतो लाभाच् च** । परम ईश्वर** इति विशेषणाभ्याम् अनन्यापेक्षित्व-रूपं तस्य स्वयं त्व् अमुक्तम्, अन्यथा ईश्वर इत्य् एव ब्रूयात्** । <strong>इत्थं च विलास-स्वांश-वर्गेभ्यो वैलक्षण्यम्</strong> । <strong>स च किं धातुः ? इत्य् आह—<strong>सच्-चिद्</strong> इति</strong> । <strong>चिद्-रूपो य <strong>आनन्दः</strong>, तद्-भूतो <strong>विग्रह</strong> इति कर्मधारयः, मूर्त-स्व-प्रकाशानन्द इत्य् अर्थः</strong> <strong>।</strong> <strong>सन्न् इति सौन्दर्यम् उक्तम्, अतिरम्याङ्ग-सन्निवेश इत्य् अर्थः । एवं च मुक्त-जीवेभ्यो वैलक्षण्यं, तेषां विग्रहात्म-भेद सत्त्वात्</strong> । <strong>सच्-छब्देन सर्वत्रानुवृत्तत्वं नोक्तं, तत्त्वस्य सर्व-कारणत्वोक्त्या प्राप्तेः</strong> । **लीलाम् आह—गोविन्द इति, सुरभीर् अभिपालयन्तम् [ब।सं। ५.२९] इत्य् उत्तर-पाठात् गो-पालन-लील इत्य् अर्थः । न चानया न्यूनत्वं—</p>
<blockquote>
<p>गोभ्यो यज्ञाः प्रवर्तन्ते गोभ्यो देवाः समुत्थिताः** । **<br>
गोभिर् वेदाः समुद्गीर्णाः स षडङ्ग-पद-क्रमाः ॥ इति गो-सूक्तात् ।** **</p></blockquote>
<p>नादीयते स्व-विधेयतया न गृह्यते अयम् इत्य् अनादिर् यदूनाम्; आदीयते स्व-विधेयतयेति आदि-व्रजौकसाम्, उपसर्ग घोः किः [पा। ३.३.९२]** । <strong>स्वयम् <strong>अनादिर्</strong> हेतु-शून्यः, अन्येषां त्व् <strong>आदिः</strong>, इत्य् अर्थस् तु नोक्तः, तस्य उत्तरतो लाभात्</strong> । <strong>लीलान्तरम् आह—सर्वेति</strong> । <strong>स कारणं करणाधिपाधिपो न चास्य कश्चिज् जनिता न चाधिपः [श्वे। ६.९] इति मन्त्र-वर्णः</strong> । <strong>एषा लीला स्वांश-पुरुष द्वारेति बोध्यम्</strong> । **तथा च स्वयं-रूपः कृष्ण इत्य् उदाहृतम् ॥१३॥</p>
<p><strong>सहस्र-पत्र-कमलं गोकुलाख्यं महत् पदम् ।<br>
तत्-कर्णिकारं तद्-धाम तद्-अनन्तांश-सम्भवम् ॥२॥</strong></p>
<p>अथ तस्य तद्-रूपता-साधकं नित्यं धाम प्रतिपादयति—<strong>सहस्र-पत्रं कमलम्</strong> इत्य्-आदिना । सहस्राणि पत्राणि यत्र, तत् कमलम् । भूमिश् चिन्तामणि-गणमयी [५६] इति वक्ष्यमाणानुसारेण चिन्तामणि-मयं पद्मं तद्-रूपं **महत् **सर्वोत्कृष्टं <strong>पदं</strong> स्थानम् । महतः श्री-कृष्णस्य महा-भगवतो वा पदं महा-वैकुण्ठादि-रूपं इत्य् अर्थः । रूढिर् योगम् अपहरतीति न्यायेन तस्यैव प्रतीतेः । एतद् अभिप्रेत्योक्तं श्री-दशमे भगवान् गोकुलेश्वरः [भा।पु। १०.१०.३९] इति शीलार्थे त्व् अत्र वरच्-प्रत्ययः ।</p>
<p>अत एव तद्-अनुकूलत्वेनोत्तर-ग्रन्थोऽपि व्याख्येयः । तद् एव चाम्नातं गोकुलं वन-वैकुण्ठम् इति । तस्य श्री-कृष्णस्य धाम श्री-नन्द-यशोदादिभिः सह वास-योग्यं महान्तः-पुरं, तैः सह वासिता त्व् अग्रे समुद्देक्ष्यते ।</p>
<p>तस्य स्वरूपम् आह—तद् इति । अनन्तस्य श्री-बलदेवस्यांशेन ज्योतिर्-विभाग-विशेषेण सम्भवः सदाविर्भावो यस्य तत् तथा तन्त्रेणैतद् अपि बोध्यते । अनन्तोऽंशो यस्य तस्य श्री-बलदेवस्यापि सम्भवो निवासो यत्र तद् इति ॥२॥</p>
<p><strong>कर्णिकारं महद् यन्त्रं षट्-कोणं वज्र-कीलकम् ।<br>
षड्-अङ्ग-षट्-पदी-स्थानं प्रकृत्या पुरुषेण च ॥<br>
प्रेमानन्द-महानन्द-रसेनावस्थितं हि यत् ।<br>
ज्योती-रूपेण मनुना काम-बीजेन सङ्गतम् ॥३॥</strong></p>
<p>सर्व-गण-सेवितस्य श्रीमद्-अष्टदशाक्षर-मन्त्र-राजस्य बहु-पीठस्य मुख्य-पीठम् इदम् इत्य् आह—<strong>कर्णिकारम्</strong> इति द्वयेन । <strong>महद् यन्त्रम्</strong> इति । यत् प्रकृतिर् एव सर्वत्र मन्त्रत्वेन पूजार्थं लिख्यत इत्य् अर्थः ।</p>
<p>यन्त्रम् एव दर्शयति—<strong>षट्-कोणा</strong> अभ्यन्तरे यस्य तत् । <strong>वज्र-कीलकं</strong> कर्णिकारे बीज-रूप-हीर-ककोलक-शोभितम् । यन्त्रे च-कारोपलक्षिता । चतुर्थ्य्-अन्ता चतुर्-अक्षरी कील-रूपा ज्ञेया । षट्-कोणत्वे प्रयोजनम् आह—<strong>षड्-अङ्गानि</strong> यस्याः सा । <strong>षट्-पदी</strong> श्रीमद्-अष्टादशाक्षरी, तस्याः <strong>स्थानम्</strong> ।</p>
<p>**प्रकृतिर् **मन्त्रस्य स्वरूपं स्वयम् एव श्री-कृष्णः, कारण-रूपत्वात् । तच् चोक्तम् ऋष्य्-आदि-स्मरणे—कृष्णः प्रकृतिर् इति । <strong>पुरुषश्</strong> च स एव, तद्-अधिष्ठातृ-देवता-रूपः । ताभ्याम् अवस्थितम् अधिष्ठितम् । स हि मन्त्रे चतुर्धा प्रतीयते—मन्त्रस्य कारण-रूपत्वेन, अधिष्ठातृ-देवता-रूपत्वेन, वर्ण-समुदाय-रूपत्वेन, आराध्य-रूपत्वेन च । तत्र कारण-रूपत्वेन अधिष्ठातृ-देवता-रूपत्वेनात्रोच्यते । आराध्य-रूपत्वेन प्राग् उक्तः—ईश्वरः परमः कृष्ण इति । वर्ण-रूपत्वेनाग्रे उद्धरिष्यते कामः कृष्णाय इति । यथोक्तं हायशीर्ष-पञ्चरात्रे—</p>
<blockquote>
<p>वाच्यत्वं वाचकत्वं देवता-मन्त्रयोर् इह ।<br>
अभेदेनोच्यते ब्रह्म-तत्त्व-विद्भिर् विचारतः ॥ इति ।</p></blockquote>
<p>गोपाल-तापनी-श्रुतिषु—</p>
<blockquote>
<p>वायुर् यथैको भुवनं प्रविष्टो<br>
जन्ये जन्ये पञ्च-रूपो बभूव ।</p></blockquote>
<blockquote>
<p>कृष्णस् तथैकोऽपि जगद्-धितार्थं<br>
शब्देनासौ पञ्च-पदो विभाति ॥ [गो।ता। १.१६न्] इति ।</p></blockquote>
<p>क्वचिद् दुर्गाया अधिष्ठातृत्वं शक्ति-शक्तिमतोर् अभेद-विवक्षया, यथा च बृहद्-गौतमीये—</p>
<blockquote>
<p>राधा दुर्गा शिवा दुर्गा लक्ष्मी दुर्गा प्रकीर्तिता ।<br>
गोपाल-विष्णु-पूजायाम् आद्य्-अन्ता न तु मध्यमा ॥</p></blockquote>
<p>अत एवोक्तं गौतमीय-कल्पे—</p>
<blockquote>
<p>यः कृष्णः सैव दुर्गा स्याद् या दुर्गा कृष्ण एव सः ।<br>
अनयोर् अन्तरा-दर्शी संसारान् नो विमुच्यते ॥ इत्य् आदि ।</p></blockquote>
<p>अतः स्वयम् एव श्री-कृष्णस् तत्र स्वरूप-शक्ति-रूपेण दुर्गा नामेति । तस्मान् नेयं मायांश-भूता दुर्गातिगम्यते । निरुक्तिश् चात्र—कृच्छ्रेण दुर्गाराधनादि बहु-प्रयासेन गम्यते ज्ञायत इति । तथा च नारद-पञ्चरात्रे श्रुति-विद्या-संवादे—</p>
<blockquote>
<p>जानात्य् एका परा कान्तं सैव दुर्गा तद्-आत्मिका ।<br>
या परा परमा शक्तिर् महा-विष्णु-स्वरूपिणी ॥</p></blockquote>
<blockquote>
<p>यस्या विज्ञान-मात्रेण पराणां परमात्मनः ।<br>
मुहूर्ताद् एव देवस्य प्राप्तिर् भवति नान्यथा ॥</p></blockquote>
<blockquote>
<p>एकेयं प्रेम-सर्वस्व-स्वभावा श्री-कुलेश्वरी ।<br>
अनया सुलभो ज्ञेय आदि-देवोऽखिलेश्वरः ॥</p></blockquote>
<blockquote>
<p>भक्तिर् भजन-सम्पत्तिर् भजते प्रकृतिः प्रियम् ।<br>
ज्ञायतेऽत्यन्त-दुःखेन सेयं प्रकृतिर् आत्मनः ॥</p></blockquote>
<blockquote>
<p>दुर्गेति गीयते सद्भिर् अखण्ड-रस-वल्लभा ।<br>
अस्या आवरिका शक्तिर् महा-मायाखिलेश्वरी ।</p></blockquote>
<blockquote>
<p>यया मुग्धं जगत् सर्वं सर्व-देहाभिमानतः ॥ इति च ।</p></blockquote>
<p>तथा च सम्मोहन-तन्त्रे जयां प्रति श्री-दुर्गा-वचनं—</p>
<blockquote>
<p>यन्-नाम्ना नाम्नी दुर्गाहं गुणैर् गुणवती ह्य् अहम् ।<br>
यद्-वैभवा महा-लक्ष्मी राधा नित्यापराद्वया ॥  इति ।</p></blockquote>
<p>किं च, <strong>प्रेम</strong>-रूपा ये <strong>आनन्द-महानन्द-रसास्</strong> तत्-परिपाक-भेदास् तद्-आत्मकेन तथा <strong>ज्योती-रूपेण</strong> स्व-प्रकाशकेन <strong>मनुना</strong> मन्त्र-रूपेण <strong>काम-बीजेन सङ्गतम्</strong> इति मूलान्तर्गतत्वेऽपि काम-बीजस्य पृथग्-उक्तिः कुत्रचन स्वातन्त्र्यापेक्षया ॥३॥</p>
<p><strong>तत्-किञ्जल्कं तद्-अंशानां तत्-पत्राणि श्रियाम् अपि ॥४॥</strong></p>
<p>तद् एवं तद्-धामोक्त्वा तद्-आवरणान्य् आह—तद् इत्य् अर्धेन । तस्य कर्णिका-रूप-धाम्नः <strong>किञ्जल्काः,</strong> शिखरावलि-वलित-प्राचीर-पङ्क्तय इत्य् अर्थः । तच् च <strong>तद्-अंशानां</strong> तस्मिन्न् अंशो दायो विद्यते, येषां परम-प्रेम-भाजां सजातीयानां धामेत्य् अर्थः । गोकुलाख्यम् इत्य् उक्तेर् एव । तेषां सजातीयत्वं चोक्तं श्रीबादरायणिना—</p>
<blockquote>
<p>एवं ककुद्मिनं हत्वा स्तूयमानः स्वजातिभिः ।<br>
विवेश गोष्ठं स-बलो गोपीनां नयनोत्सवः ॥ [भा।पु। १०.३६.१५] इति ।</p></blockquote>
<p>कंस-वधान्ते श्री-व्रज-राजं प्रति स्वयं भगवता—ज्ञातीन् वो द्रष्टुम् एष्यामो विधाय सुहृदां सुखम् [भा।पु। १०.४५.२३] इति । अत एव <strong>कमलस्य पत्राणि</strong> <strong>श्रियां</strong> तत्-प्रेयसीनां गोपी-रूपाणां श्री-राधादीनाम् उपवन-रूपाणि धामानीत्य् अर्थः । गोपी-रूपत्वं चासां मन्त्रस्य तन्-नाम्नालिङ्गितत्वात् राधादित्वं च—</p>
<blockquote>
<p>देवी कृष्णमयी प्रोक्ता राधिका पर-देवता ।<br>
सर्व-लक्ष्मी-मयी सर्व-कान्तिः सम्मोहिनी परा ॥ इति बृहद्-गौतमीयात् ।</p></blockquote>
<blockquote>
<p>वाराणस्यां विशालाक्षी विमला पुरुषोत्तमे ।<br>
रुक्मिणी द्वारवत्यां तु राधा वृन्दावने वने ॥ इति मत्स्य-पुराणात् ।</p></blockquote>
<blockquote>
<p>राधया माधवो देवो माधवेनैव राधिका । विभ्राजन्ते जनेष्व् आ इति ऋक्-परिशिष्ट-श्रुतौ च ।</p></blockquote>
<p>अत्र विशेष-जिज्ञासायां कृष्णार्चन-दीपिका द्रष्टव्या ।</p>
<p>तत्र पत्राणाम् उच्छ्रित-प्रान्तानां वर्त्माण्य् अग्रिम-सन्धिषु तु गोष्ठानि ज्ञेयानि । अखण्ड-कमलस्य गोकुलत्वात् तथैव गोकुल-समावेशाच् च गोष्ठं । तथैव यत् तु स्थानान्तरे वचनम् अस्ति—</p>
<blockquote>
<p>सहस्रारं पद्मं दल-ततिषु देवीभिर् अभितः<br>
परीतो गो-सङ्घैर् अपि निखिल-किञ्जल्क-मिलितैः ।</p></blockquote>
<blockquote>
<p>वराटे यस्यास्ति स्वयम् अखिल-शक्त्या प्रकटित-<br>
प्रभावः सत्यः श्री-परम-पुरुषस् तं किल भजे ॥ इति पद्म-बीज-कोषे इत्य् अर्थः ।</p></blockquote>
<p>तत्र गो-सङ्ख्यैर् इति तु पाठः समञ्जसः । गो-सङ्ख्याश् च गोपाः इति । गोपे गोपाल-गोसङ्ख्य-गोधुग्-आभीर-वल्लभा इत्य् अमरः । अखिल-शक्त्या प्रकटितः प्रभावो येन सः परम-पुरुषः श्री-कृष्ण इत्य् अर्थः ॥४॥</p>
<p><strong>चतुर्-अस्रं तत्-परितः श्वेतद्वीपाख्यम् अद्भुतम् ।<br>
चतुर्-अस्रं चतुर्-मूर्तेश् चतुर्-धाम चतुष्-कृतम् ॥<br>
चतुर्भिः पुरुषार्थैश् च चतुर्भिर् हेतुभिर् वृतम् ।<br>
शूलैर् दशभिर् आनद्धम् ऊर्ध्वाधो दिग्-विदिक्ष्व् अपि ॥<br>
अष्टभिर् निधिभिर् जुष्टम् अष्टभिः सिद्धिभिस् तथा<br>
मनु-रूपैश् च दशभिर् दिक्-पालैः परितो वृतम् ॥<br>
श्यामैर् गौरैश् च रक्तैश् च शुक्लैश् च पार्षदर्षभैः<br>
शोभितं शक्तिभिस् ताभिर् अद्भुताभिः समन्ततः ॥५॥</strong></p>
<p>अथ गोकुलावरणान्य् आह—चतुरस्रम् इति चतुर्भिः । तस्य गोकुलस्य बहिः सर्वतश् <strong>चतुरस्रं</strong> चतुष्कोणात्मकं स्थानं <strong>श्वेतद्वीपाख्यम्</strong> । तद् एतद्-उपलक्षणं गोलोकाख्यं चेत्य् अर्थः । यद्यपि गोकुले श्वेतद्वीपत्वम् अस्त्य् एव, तद्-अवान्तर-भूमि-मयत्वात्, तथापि विशेष-नाम्नोक्तत्वात् तेनैव तत् प्रतीयते इति तथोक्तम् । किन्तु चतुरस्रेऽप्य् अन्तर्-मण्डलं श्री-वृन्दावनाख्यं ज्ञेयम् ।</p>
<p>तथा च स्वायम्भुवागमे—ध्यायेत् तत्र-विशुद्धात्मा इदं सर्वं क्रमेण च इत्य्-आदिकम् उक्त्वा, तन्-मध्ये वृन्दावनं कुसुमितं नाना-वृक्ष-विहङ्गमं संस्मरेत् इत्य् उक्तम् । तथा च बृहद्-वामने श्रुतीनां प्रार्थना-पूर्वकाणि पद्यानि</p>
<blockquote>
<p>आनन्द-मात्रम् इति यद् वदन्ति हि पुरा-विदः ।<br>
तद्-रूपे दर्शयास्माकं यदि देयो वरो हि नः ॥</p></blockquote>
<blockquote>
<p>श्रुत्वैतद् दर्शयामास स्वं लोकं प्रकृतेः परम् ।<br>
केवलानुभवानन्द-मात्रम् अक्षरम् अव्ययम् ॥</p></blockquote>
<blockquote>
<p>यत्र वृन्दावनं नाम वनं काम-दुघैर् द्रुमैः ।<br>
मनोरम-निकुञ्जाढ्यं सर्व-र्तु-सुख-संयुतम् ॥ इत्य्-आदि तच् च चतुरस्रम् ।</p></blockquote>
<p><strong>चतुर्-मूर्तेश्</strong> चतुर्-व्यूहस्य वासुदेवादि-चतुष्टयस्य । <strong>चतुष्कृतं</strong> चतुर्धा विभक्तम् <strong>चतुर्-धाम</strong> । किन्तु देव-लीलत्वात् तद्-उपरि-व्योम-यान-स्था एव ज्ञेयाः । <strong>हेतुभिस्</strong> तत्-पुरुषार्थ-साधनैः <strong>मनु-रूपैः</strong> स्व-स्व-मन्त्रात्मकैर् <strong>दिक्-पालैः</strong> इन्द्रादिभिः । <strong>श्यामादयः</strong> चत्वारो वेदाः, तैर् इत्य् अर्थः, कृष्णं च तत्र छन्दोभिः स्तूयमानं सुविस्मिताः [भा।पु। १०.२८.१७] इति दशमात् । <strong>शक्तिभिः</strong> विमलादिभिः ।</p>
<p>तद् एवं गोलोक-नामा अयं लोकः श्री-भागवते साधितः ।</p>
<blockquote>
<p>नन्दस् त्व् अतीन्द्रियं दृष्ट्वा लोक-पाल-महोदयम् ।<br>
कृष्णे च सन्नतिं तेषां ज्ञातिभ्यो विस्मितोऽब्रवीत् ॥</p></blockquote>
<blockquote>
<p>ते चौत्सुक्य-धियो राजन् मत्वा गोपास् तम् ईश्वरम् ।<br>
अपि नः स्वगतिं सूक्ष्माम् उपाधास्यद् अधीश्वरम् ॥</p></blockquote>
<blockquote>
<p>इति स्वानां स भगवान् विज्ञायाखिल-दृक् स्वयम् ।<br>
सङ्कल्प-सिद्धये तेषां कृपयैतद् अचिन्तयत् ॥</p></blockquote>
<blockquote>
<p>जनो वै लोक एतस्मिन्न् अविद्या-काम-कर्मभिः ।<br>
उच्चावचासु गतिषु न वेद स्वां गतिं भ्रमन् ॥</p></blockquote>
<blockquote>
<p>इति सञ्चिन्त्य भगवान् महा-कारुणिको हरिः ।<br>
दर्शयामास लोकं स्वं गोपानां तमसः परम् ॥</p></blockquote>
<blockquote>
<p>सत्यं ज्ञानम् अनन्तं यत् ब्रह्म ज्योतिः सनातनम् ।<br>
यद् धि पश्यन्ति मुनयो गुणापाये समाहिताः ॥</p></blockquote>
<blockquote>
<p>ते तु ब्रह्म-ह्रदं नीता मग्नाः कृष्णेन चोद्धृताः ।<br>
ददृशुर् ब्रह्मणो लोकं यत्राक्रूरोऽध्यगात् पुरा ॥</p></blockquote>
<blockquote>
<p>नन्दादयस् तु तं दृष्ट्वा परमानन्द-निर्वृताः ।<br>
कृष्णं च तत्र च्छन्दोभिः स्तूयमानं सुविस्मिताः ॥ [भा।पु। १०.२८.१०-१७] इति ।</p></blockquote>
<p><em>अतीन्द्रियम्</em> अदृष्ट-पूर्वम् । <em>स्व-गतिं</em> स्व-धाम । <em>सूक्ष्मां</em> दुर्ज्ञेयाम् । <em>उपाधास्यन्</em> उपधास्यति । अस्मान् प्रापयिष्यतीत्य् अर्थः । इति सङ्कल्पितवन्त इति शेषः । <em>जनोऽसौ</em> व्रज-वासी मम स्वजनः । सालोक्य-सार्ष्टि- [भा।पु। ३.२९.१२] इत्य् आदि पद्ये जना इतिवद् उभयत्राप्य् अन्य-जनत्वम् अप्रस्तुतम् इति । व्रज-जनस्य तु तदीय-स्वजनतमत्वं तेन स्वयम् एव विभावितम्—</p>
<blockquote>
<p>तस्मान् मच्-छरणं गोष्ठं मन्-नाथं मत्-परिग्रहम् ।<br>
गोपाये स्वात्म-योगेन सोऽयं मे व्रत आहितः ॥ [भा।पु। १०.२५.१८] इत्य् अनेन ।</p></blockquote>
<p>स <em>एतस्मिन्</em> प्रापञ्चिके <em>लोकेऽविद्याभिर्</em> या <em>उच्चावचा</em> देव-तिर्यग्-आदि-रूपा <em>गतयस्</em> तासु <em>स्वां गतिं भ्रमन्</em> तन्-मिश्रतयाभिव्यक्तेः तन्-निर्विशेषतया <em>जानन्</em>, ताम् एव स्वां गतिं भवेद् इत्य् अर्थः, मदीय-लौकिक-लीलावेशेन ज्ञानांश-तिरोधानाद् इति भावः ।</p>
<blockquote>
<p>इति नन्दादयो गोपाः कृष्ण-राम-कथां मुदा ।<br>
कुर्वन्तो रममाणाश् च नाविन्दन् भव-वेदनाम् ॥ [भा।पु। १०.११.२८]</p></blockquote>
<p>इति श्री-दशमोक्तेर् अविद्या-काम-कर्मणां तत्रासामर्थ्यात् । <em>गोपानां स्वां लोकं</em> गोलोकम् इति । अर्थात् तान् प्रत्य् एव <em>सन्दर्शयामास</em> । <em>तमसः</em> प्रकृतेः <em>परम्</em> स्वरूप-शक्त्याभिव्यक्तत्वात् । अत एव सच्चिदानन्द-रूप एवासौ लोक इत्य् आह—सत्यम् इति ।</p>
<p>अथ श्री-वृन्दावने तादृश-दर्शनं कतम-देश-स्थितानां तेषाम् इत्य् अत आह—ते त्व् इति । <em>ब्रह्म-ह्रदम्</em> अक्रूर-तीर्थं कृष्णेन <em>नीता</em> पुनश् च तेनैव <em>मग्नाः</em> मज्जिताः पुनश् च तस्मात् <em>तेनैवोद्धृताः</em> । उद्धृत्य पुनः स्व-स्थान-प्रापिताः सन्तो, <em>ब्रह्मणः</em> परम-बृहत्तमस्य तस्यैव <em>लोकं</em> गोलोकाख्यं <em>ददृशुः</em> । मूर्धभिः सत्य-लोकस् तु ब्रह्म-लोकः सनातनं [भा।पु। २.५.३८] इति द्वितीये । वैकुण्ठान्त-रस्यापि तत् तयाख्यातेः ।</p>
<p>कोऽसौ ब्रह्म-ह्रदः? तत्राह—यत्रेति । <em>पुरेत्य्</em> एतत्-प्रसङ्गाद् भावि-काल इत्य् अर्थः । पुरा पुराणे निकटे प्रबन्धातीत-भाविषु इति कोष-काराः । सेयं च परिपाटी तत् तीर्थं महिमानं लक्ष्यम् एव विधातुम् इति भावः । तत्र <em>स्वां गतिम्</em> इति तदीयता-निर्देशो <em>गोपानां स्वं लोकम्</em> इति षष्ठी-स्व-शब्दयोर् निर्देशः । <em>कृष्णम्</em> इति साक्षान्-निर्देशश् च वैकुण्ठान्तरं व्यवच्छिद्य श्री-गोलोकम् एव स्थापितवान् इति ।</p>
<p>तथा च हरि-वंशे शक्र-वचनम्—</p>
<blockquote>
<p>स्वर्गाद् ऊर्ध्वं ब्रह्म-लोको ब्रह्मर्षि-गण-सेवितः ।<br>
तत्र सोम-गतिश् चैव ज्योतिषां च महात्मनाम् ॥</p></blockquote>
<blockquote>
<p>तस्योपरि गवां लोकः साध्यास् तं पालयन्ति हि ।<br>
स हि सर्व-गतः कृष्ण महाकाश-गतो महान् ॥</p></blockquote>
<blockquote>
<p>उपर्य् उपरि तत्रापि गतिस् तव तपोमयी ।<br>
यां न विद्मो वयं सर्वे पृच्छन्तोऽपि पितामहम् ।</p></blockquote>
<blockquote>
<p>गतिः शम-दमाढ्यानां स्वर्गः सुकृत-कर्मणाम् ॥<br>
ब्राह्म्ये तपसि युक्तानां ब्रह्म-लोकः परा गतिः ।</p></blockquote>
<blockquote>
<p>गवाम् एव तु यो लोको दुरारोहो हि सा गतिः ॥<br>
स तु लोकस् त्वया कृष्ण सीदमानः कृतात्मना ।</p></blockquote>
<blockquote>
<p>धृतो धृतिमता वीर निघन्तोपद्रवान् गवाम् ॥ [ह।वं। २.१९.२९-३५] इति ।</p></blockquote>
<p>तत्रापात-प्रतीतार्थान्तरे स्वर्गाद् ऊर्ध्वं ब्रह्मणो लोक इत्य् अयुक्तं स्याल् लोक-त्रयम् अतिक्रम्योक्तेः । तत्र सोम-गतिश् चैवेत्य् अपि न सम्भवति चन्द्रस्यान्येषाम् अपि ज्योतिषां ध्रुव-लोकाधस्ताद् एव गतेः । तत्र साध्यास् तं पालयन्तीत्य् अपि नोपपद्यते । देव-योनि-रूपाणां तेषां स्वर्ग-लोकस्यापि पालनम् असम्भव्यम् । किम् उत तद्-उपरि गोलोकस्य । तथा तस्य लोकस्य सुरभि-लोकत्वे सति सर्व-गत इत्य् अनुपपन्नं स्यात् । श्री-भगवद्-विग्रह-लोकयोर् अचिन्त्य-शक्तित्वेन विभुत्वं घटते न पुनर् अस्येति । अत एव सर्वातीतत्वात् तत्रापि तव गतिर् इत्य् अपि शब्दो विस्मये प्रयुक्तः । <em>यां न विद्मो वयं सर्वे</em> इत्य्-आदिकं चोक्तम् ।</p>
<p>तस्मात् प्राकृत-गोलोकाद् अन्य एवासौ गोलोक इति सिद्धम् । तथा च मोक्ष-धर्मे नारायणीयोपाख्याने श्री-भगवद्-वाक्यं—</p>
<blockquote>
<p>एवं बहु-विधै रूपैश् चरामीह वसुन्धराम् ।<br>
ब्रह्म-लोकं च कौन्तेय गोलोकं च सनातनम् ॥ [म।भा। १२.३३०.६८] इति ।</p></blockquote>
<p>तस्माद् अयम् अर्थः स्वर्ग-शब्देन—</p>
<blockquote>
<p>भूर्-लोकः कल्पितः पद्भ्यां भुवर्-लोकोऽस्य नाभितः ।<br>
हृदा स्वर्-लोक उरसा महर्-लोको महात्मनः ॥ [भा।पु। २.५.४२]</p></blockquote>
<p>इति द्वितीयानुसारेण स्वर्-लोकम् आरभ्य सत्य-लोक-पर्यन्तं लोक-पञ्चकम् उच्यते । तस्माद् ऊर्ध्वम् उपरि ब्रह्म-लोको ब्रह्मात्मको लोको ब्रह्म-लोकः सच्-चिद्-आनन्द-रूपत्वात् । ब्रह्मणो भगवतो लोक इति वा । मूर्धभिः सत्य-लोकस् तु ब्रह्म-लोकः सनातनः [भा।पु। २.५.३८] इति द्वितीयात् । तथा च टीका—ब्रह्म-लोको वैकुण्ठाख्यः । सनातनो नित्यः । न तु सृज्यः प्रपञ्चान्तर्वर्ती । इत्य् एषा । श्रुतिश् च—एष ब्रह्म-लोकः । एष आत्म-लोकः । इति ।</p>
<p>स च ब्रह्मर्षि-गण-सेवितः । ब्रह्माणि मूर्तिमन्तो वेदाः । ऋषयश् च श्री-नारदादयः । गणाश् च श्री-गरुड-विष्वक्सेनादयः । तैः सेवितः । एवं नित्याश्रितान् उक्त्वा तद्-गमनाधिकारिण आह । तत्र ब्रह्म-लोके उमया सह वर्तत इति सोमः श्री-शिवस् तस्य गतिः ।</p>
<blockquote>
<p>स्व-धर्म-निष्ठः शत-जन्मभिः पुमान्<br>
विरिञ्चताम् एति ततः परं हि माम् ।</p></blockquote>
<blockquote>
<p>अव्याकृतं भागवतोऽथ वैष्णवं<br>
पदं यथाहं विबुधाः कलात्यये  ॥ [भा।पु। ४.२४.२९] इति चतुर्थे श्री-रुद्र-गीतम् ।</p></blockquote>
<p>सोमेति सुपां सुलुग् इत्य् आदिना षष्ठ्या लुक् छान्दसः । तत उत्तरत्रापि गतिर् इत्य् अस्यान्वयः । ज्योतिर् ब्रह्म तद्-ऐकात्म्य-भावानां मुक्तानाम् इत्य् अर्थः ।</p>
<p>ननु तादृशाम् अपि सर्वेषां किन्तु महात्मनां महाशयानां मोक्षानादरतया भजतां श्री-सनकादि-तुल्यानाम् इत्य् अर्थः ।</p>
<blockquote>
<p>मुक्तानाम् अपि सिद्धानां नारायण-परायणः<br>
सुदुर्लभः प्रशान्तात्मा कोटिष्व् अपि महा-मुने ॥ [भा।पु। ६.१४.५] इति षष्ठात् ।</p></blockquote>
<blockquote>
<p>योगिनाम् अपि सर्वेषां मद्गतेनान्तरात्मना ।<br>
श्रद्धावान् भजते यो मां स मे युक्ततमो मतः ॥ [गीता ६.४७] इति गीताभ्यश् च ।</p></blockquote>
<p>तेष्व् एव महत्त्व-पर्यवसनात् । तस्य च ब्रह्म-लोकस्योपरि सर्वोर्ध्व-प्रदेशे गवां लोकः श्री-गोलोक इत्य् अर्थः । तं च गोलोकं साध्याः प्रापञ्चिक-देवानां प्रसाधनीया मूल-रूपा नित्य-तदीय-देव-गणाः पालयन्ति दिक्-पालतया वर्तन्ते ते ह नाकं महिमानः सचन्तः यत्र पूर्वे साध्याः सन्ति देवाः [ऋ।वे। १०.९०.१६] इति श्रुतेः ।</p>
<blockquote>
<p>तत्र पूर्वे ये च साध्या विश्वे देवाः सनातनाः ।<br>
ते ह नाकं महिमानः सचन्तः शुभ-दर्शनाः ॥ इति महा-वैकुण्ठ-वर्णने पाद्मोत्तर-खण्डाच् च ।</p></blockquote>
<p>यद् वा तद् भूरि-भाग्यम् इह जन्म किम् अप्य् अटव्यां यद् गोकुलेऽपि [भा।पु। १०.१४.३४] इति श्री-ब्रह्म-स्तवानुसारेण तद्-विध-परम-भक्तानाम् अपि साध्यास् तादृश-सिद्धि-प्राप्तये प्रासाधनीयाः श्री-गोपी-प्रभृतयस् तं पालयन्ति ।</p>
<p>तद् एवं सर्वोपरि-गतत्वेऽपि । हि प्रसिद्धौ । स श्री-गोलोकः सर्व-गतः श्री-नारायण इव प्रापञ्चिकाप्रापञ्चिक-वस्तु-व्यापकः । कैश्चित् क्रम-मुक्ति-व्यवस्थया तथा प्राप्यमानोऽप्य् असौ द्वितीय-स्कन्ध-वर्णित-कमलासन-दृष्ट-वैकुण्ठवच् छ्री-व्रज-वासिभिर् अत्रापि यस्माद् दृष्ट इति भावः ।</p>
<p>अत एव महान् भगवद्-रूप एव । महान्तं विभुम् आत्मानम् [क।उ। २.२२] इति श्रुतेः । तत्र हेतुः । महाकाशः परम-व्योमाख्यः ब्रह्म-विशेषण-लाभाद् आकाशस् तल्-लिङ्गाद् [वे।सू। १.१.२२] इति न्याय-प्रसिद्धेश् च । तद्-गत-ब्रह्माकारोदयान्तरम् एव वैकुण्ठ-प्राप्तेः यथाजामिलस्य । तद् एवम् उपर्य् उपरि सर्वोपर्य् अपि विराजमाने तत्र श्री-गोलोकेऽपि तव गतिः । श्री-गोविन्द-रूपेण क्रीडा वर्तत इत्य् अर्थः ।</p>
<p>अत एव सा च गतिः साधारणी न भवति किन्तु तपोमयी । तपोऽत्रानवच्छिन्नैश्वर्यं सहस्र-नाम-भाष्येऽपि परमं यो महत् तपः इत्य् अत्र तत्र व्याख्यातम् । स तपोऽतप्यत इति परमेश्वर-विषयक-श्रुतेः । ऐश्वर्यं प्राकाशयद् इति तत्रार्थः । अत एव ब्रह्मादि-दुर्वितर्क्यत्वम् अप्य् आह याम् इति । अधुना तस्य श्री-गोलोक इत्य् आख्या बीजम् अभिव्यञ्जयति गतिर् इति । ब्राह्म्ये ब्रह्म-लोक-प्रापके तपसि विष्णु-विषयक-मनः-प्रणिधाने युक्तानां यत-चित्तानां तत्-प्रेम-भक्तानाम् इत्य् अर्थः । यस्य ज्ञान-मयं तपः इति श्रुतेः । ब्रह्म-लोको वैकुण्ठ-लोकः । परा प्रकृत्य्-अतीता । गवां व्रज-वासि-मात्राणां मोचयन् व्रज-गवां दिन-तापम् [भा।पु। १०.३५.२५] इत्य्-उक्तानुसारेणआत्रैव निघ्नतोपद्रवान् गवाम् इत्य् उक्त्या च गोलोक-वासि-मात्राणां स्वतस् तद्-भाव-भावितानां च साधन-वशाद् इत्य् अर्थः । अतस् तद्-भावस्य दुर्लभत्वाद् दुरारोहा । तद् एवं गोलोकं वर्णयित्वा तस्य गोकुलेन सहाभेदम् आह स त्व् इति ।</p>
<p>स एव तु स लोको धृतो रक्षितः श्री-गोवर्धनोद्धरणेनेति । एवम् एव मोक्ष-धर्म-श्री-नारायणीयोपाख्याने श्री-भगवद्-वाक्यम्—</p>
<blockquote>
<p>एवं बहु-विधै रूपैश् चरामीह वसुन्धराम् ।<br>
ब्रह्म-लोकं च कौन्तेय गोलोकं च सनातनम् ॥ [म।भा। १२.३३०.६८] इति ।</p></blockquote>
<p>तथा च मृत्यु-सञ्जय-तन्त्रे—</p>
<blockquote>
<p>एकदा सान्तरीक्षाच् च वैकुण्ठं स्वेच्छया भुवि ।<br>
गोकुलत्वेन संस्थाप्य गोपीमय-महोत्सवा ।</p></blockquote>
<blockquote>
<p>भक्ति-रूपां सतां भक्तिम् उत्पादितवती भृशम् ॥ इति ।</p></blockquote>
<p>एवं नारद-पञ्चरात्रे विजयाख्याने—</p>
<blockquote>
<p>तत् सर्वोपरि गोलोके श्री-गोविन्दः सदा स्वयम् ।<br>
विहरेत् परमानन्दी गोपी-गोकुल-नायकः ॥ इति ।</p></blockquote>
<p>तथा ऋक्षु चायम् एव प्रदिष्टः—</p>
<blockquote>
<p>तां वां वास्तून्य् उश्मसि गमध्यै<br>
यत्र गावो भूरि-शृङ्गा अयासः ।</p></blockquote>
<blockquote>
<p>अत्राह तद् उरुगायस्य वृष्णः<br>
परमं पदम् अवभाति भूरि ॥ [ऋ।वे। १.१५४.२०] इति ।</p></blockquote>
<p>व्याख्यातं च—तां तानि वां युवयोः कृष्ण-रामयोर् वास्तूनि लीला-स्थानानि गमध्यै प्राप्तुं उश्मसि कामयामहे । तानि किं विशिष्टानि? यत्र येषु भूरि-शृङ्गा महा-शृङ्ग्यो गावो बहु-शुभ-लक्षणा इति वा । अयासः शुभाः । अयः शुभावहो विधिर् इत्य् अमरः । देवास इतिवज् जस्-अन्तं पदम् । अत्र भूमौ तल्-लोके वेदे च प्रसिद्धं श्री-गोलोकाख्यम् उरुगायस्य स्वयं भगवतो तच्-चरणारविन्दस्य परमं प्रपञ्चातीतं पदं स्थानं भूरि बहुधा अवभातीत्य् आह वेद इति ।</p>
<p>यजुःसु—माध्यन्दिनीया स्तूयते धामान्य् उश्मसि इत्य् आदौ । विष्णोः परमं पदम् अवभातीति भूरीति चात्र प्रकारान्तरं पठन्ति शेषं समानम् ॥५॥</p>
<p><strong>एवं ज्योतिर्-मयो देवः सद्-आनन्दं परात् परः ।<br>
आत्मारामस्य तस्यास्ति प्रकृत्या न समागमः ॥६॥</strong></p>
<p>अथ मूल-व्याख्याम् अनुसरामः । विराट्-तद्-अन्तर्यामिनोर् अभेद-विवक्षया पुरुष-सूक्तादाव् एक-पुरुषत्वं यथा निरूपितं, तथा गोलोक-तद्-अधिष्ठात्रोर् अप्य् आह—एवम् इति ।</p>
<p><strong>देवो</strong> गोलोकस् तद्-अधिष्ठातृ-श्री-गोविन्द-रूपः । <strong>सदानन्दम्</strong> इति तत्-स्वरूपम् इत्य् अर्थः, नपुंसकत्वं विज्ञानम् आनन्दं ब्रह्म इति श्रुतेः । <strong>आत्मारामस्य</strong> अन्य-निरपेक्षस्य <strong>प्रकृत्या</strong> मायया <strong>न समागमः</strong> । यथोक्तं द्वितीये—न यत्र माया किम् उतापरे हरेर् अनुव्रता यत्र सुरासुरार्चिताः [भा।पु। २.९.१०] ॥६॥</p>
<p><strong>मायया रममाणस्य न वियोगस् तया सह ।<br>
आत्मना रमया रेमे त्यक्त-कालं सिसृक्षया ।<br>
नियतिः सा रमा देवी तत्-प्रिया तद्-वशं तदा</strong><sup id="fnref:2"><a href="#fn:2" class="footnote-ref" role="doc-noteref">2</a></sup>** ॥७॥**</p>
<p>अथ प्रपञ्चात्मनस् तद्-अंशस्य पुरुषस्य तु न तादृशत्वम् इत्य् आह—माययेति । प्राकृत-प्रलयेऽपि तस्मिंस् तस्यालयाद् यस्यांशांशांश-भागेन [भा।पु। १०.८५.३१] इत्य्-आदेः ।</p>
<p>ननु तर्हि जीववत् तल्-लिप्तत्वेनानीश्वरत्वं स्यात्? तत्राह—आत्मनेति । स त्व् <strong>आत्मना</strong> अन्तर्-वृत्या तु <strong>रमया</strong> स्वरूप-शक्त्यैव <strong>रेमे</strong> रतिं प्राप्नोति । बहिर् एव मायया सेव्य इत्य् अर्थः ।</p>
<blockquote>
<p>एष प्रपन्न-वरदो रमयात्म-शक्त्या<br>
यद् यत् करिष्यति गृहीत-गुणावतारः ॥ [भा।पु। ३.९.२३] इति तृतीये ब्रह्म-स्तवात् ।</p></blockquote>
<p>अत्र—मायां व्युदस्य चिच्-छक्त्या कैवल्ये स्थित आत्मनि [भा।पु। १.७.२३] इति प्रथमे श्रीमद्-अर्जुन-वचनात् ।</p>
<p>तर्हि तत्-प्रेरणं विना कथं सृष्टिः ? तत्राह—<strong>सिसृक्षया</strong> स्रष्टुम् इच्छया <strong>त्यक्तः</strong> सृष्ट्य्-अर्थं प्रहितः <strong>कालः</strong> यस्मात् रमणात् तादृशं यथा स्यात् तथा <strong>रेमे</strong> । प्रथमान्त-पाठस् तु सुगमः । तत्-प्रभाव-रूपेण तेनैव सा सिध्यतीति भावः ।</p>
<blockquote>
<p>प्रभावं पौरुषं प्राहुः कालम् एके यतो भयम् [भा।पु। ३.२६.१६]<br>
काल-वृत्त्या तु मायायां गुण-मय्याम् अधोक्षजः ।</p></blockquote>
<blockquote>
<p>पुरुषेणात्म-भूतेन वीर्यम् आधत्त वीर्यवान् ॥ [भा।पु। ३.५.२६] इति च तृतीयात् ।</p></blockquote>
<p>ननु रमैव सा का ? तत्राह—<strong>नियतिर्</strong> इत्य् अर्धेन । नियम्यते स्वयं भगवत्य् एव नित्यता भवतीति नियतिः स्वरूप-भूता तच्-छक्तिः । <strong>देवी</strong> द्योतमाना स्व-प्रकाश-रूपा इत्य् अर्थः । तद्-उक्तं द्वादशे—अनपायिनी भगवती श्रीः शाक्षाद् आत्मनो हरेः [भा।पु। १२.११.२०] इति । टीका च—अनपायिनी हरेः शक्तिः । तत्र हेतुः साक्षाद् आत्मन इति स्वरूपस्य चिद्-रूपत्वात् तस्यास् तद्-अभेदाद् इत्य् अर्थः । इत्य् एषा ।</p>
<p>अत्र साक्षात्-शब्देन विलज्जमानया यस्य स्थातुम् ईक्षा-पथेऽमुया [भा।पु। २.५.१३] इत्य् आद्य्-उक्त्या माया नेति ध्वनितम् । तत्रानपायित्वं यथा विष्णु-पुराणे—</p>
<blockquote>
<p>नित्यैव सा जगन्-माता विष्णोः श्रीर् अनपायिनी<br>
यथा सर्व-गतो विष्णुस् तथैवेयं द्विजोत्तम ॥ [वि।पु। १.८.१७] इति ।</p></blockquote>
<blockquote>
<p>एवं यथा जगत्-स्वामी देव-देवो जनार्दनः ।<br>
अवतारं करोत्य् एषा तथा श्रीस् तत्-सहायिनी ॥ [वि।पु। १.९.१४२] इति च ।</p></blockquote>
<blockquote>
<p>देवत्वे देव-देहा सा मानुषत्वे च मानुषी ।<br>
हरेर् देहानुरूपां वै करोत्य् एषात्मनस् तनुम् ॥ [वि।पु। १.९.१४५] इति च ।</p></blockquote>
<p>हयशीर्ष-पञ्चरात्रे—न विष्णुना विना देवी न हरिः पद्मजां विना इति ॥७॥</p>
<p>**बलदेवः- **स्वयं-रूपस्य कृष्णस्यैव मूर्तिः सदा-शिव इत्य् अत्र निर्णायकं वाक्यम् आह—<strong>नियतिः सेति</strong> । अस्यार्थः—पूर्वं रमया रमणम् उक्तं, रमा सा कीदृशी? इत्य् आह—<strong>नियतिर्</strong> इति । नियम्यते नियता भवति रमणे तस्मिन्न् इति तद् अनपायिनी तत्-स्वरूप-भूतेति यावत् । अत उक्तं—<strong>तत्-प्रिया तद्-वशंवदा</strong> इति, न विष्णुना विना देवी न विष्णुः पद्मजां विना इति हयशीर्ष-पञ्चरात्रात्, नित्यैव सा जगन्माता विष्णोः श्रीर् अनपायिनी [वि।पु। १.८.१५] इति वैष्णवाच् च ।</p>
<p><strong>तल्-लिङ्गं भगवान् शम्भुर् ज्योती-रूपः सनातनः ।<br>
या योनिः सापरा शक्तिः कामो बीजं महद् धरेः ॥८॥</strong></p>
<p>ननु कुत्रापि शिव-शक्त्योः कारणता श्रूयते, तत्र विराड्-वर्णनवत् कल्पनयेति तद्-अङ्ग-विशेषत्वेनाह—तल्-लिङ्गम् इति । यस्यायुतायुतांशांशे विश्व-शक्तिर् इयं स्थिता [वि।पु। १.९.५३] इति विष्णु-पुराणानुसारेण प्रपञ्चात्मनस् <strong>तस्य</strong> महा-भगवद्-अंशस्य स्वांश-ज्योतिर्-आच्छन्नत्वाद् अप्रकट-रूपस्य पुरुषस्य <strong>लिङ्गं</strong> लिङ्ग-स्थानीयः यः प्रपञ्चोत्पादकोऽंशः, स एव <strong>शम्भुः</strong> । अन्यस् तु तद्-आविर्भाव-विशेषत्वाद् एव शम्भुर् उच्यते इत्य् अर्थः । वक्ष्यते च, क्षीरं यथा दधि-विकार-विशेष-योगाद् सञ्जायते न तु ततः पृथग् अस्ति हेतोर् [४५] इत्य् आदि ।</p>
<p>तथा तस्य वीर्यावधान-स्थान-रूपाया मायाया अप्य् अप्रकट-रूपाया <strong>या योनिर्</strong> योनि-स्थानीयोऽंशः <strong>सैवापरा</strong> प्रधानाख्या <strong>शक्तिर्</strong> इति पूर्ववत् । तत्र च हरेस् तस्य पुरुषाख्य-हर्य्-अंशस्य <strong>कामो</strong> भवति सृष्ट्य्-अर्थं तद्-दिदृक्षा जायत इत्य् अर्थः । ततश् च महद् इति स-जीव-महत्-तत्त्व-रूपं तु मायायाम् इति तृतीयाच् च ॥८॥</p>
<p><strong>बलदेवः</strong> **- **तस्य स्वयं-रूपस्य <strong>भगवान् शम्भुः</strong> <strong>लिङ्गं</strong> चिह्नं भवति, लिङ्गं चिह्नेऽनुमाने च इति विश्वः । <strong>भगवान्</strong> षड्-ऐश्वर्य-विशिष्टः पर-व्योमाधीशः । शं भावयति स्व-द्वितीय-व्यूह-सङ्कर्षणात्मना प्रकृति-विलीनानां जीवानां तत्-तद्-उपाधि-सृष्टयेति <strong>शम्भुः</strong>, मित-भ्व्-आदित्वाड् डुः । <strong>ज्योतीरूपः</strong> चैतन्य-विग्रहः । अनेन तद्-अधीशत्वेन कृष्णस्य स्वयं-रूपत्वं परिचीयते, सास्नादिनेव गोर् गोत्वम् । यस्यासौ विलासः, स स्वयम् इत्य् अतस् तस्य स लिङ्गम् उच्यते । <strong>या</strong> खलु <strong>योनिः</strong> महद्-आद्य्-उपादान-भूता, <strong>सा</strong> त्व् <strong>अपरा शक्तिः</strong> त्रिगुणेत्य् अर्थः ।</p>
<p><strong>लिङ्ग-योन्य्-आत्मिका जाता इमा माहेश्वरी-प्रजाः ॥९॥</strong></p>
<p>वस्तुतस् तु पूर्वाभिप्रायत्वम् एवेत्य् आह—लिङ्गेत्य् अर्धेन । <strong>माहेश्वरीः</strong> माहेश्वर्यः ॥९॥</p>
<p><strong>शक्तिमान् पुरुषः सोऽयं लिङ्ग-रूपी महेश्वरः ।<br>
तस्मिन्न् आविरभूल् लिङ्गे महा-विष्णुर् जगत्-पतिः ॥१०॥</strong></p>
<p>शक्तिमान् इत्य् अर्धेन तद् एवानूद्य तस्मिन् पूर्वोक्ताप्रकट-रूपस्य प्रकट-रूपतया पुनर् अभिव्यक्तिर् इत्य् आह—तस्मिन्न् इत्य् अर्धेन । तस्माल् लिङ्ग-रूपी प्रपञ्चोत्पादकस् तद्-अंशोऽपि शक्तिमान् पुरुष उच्यते, महेश्वरोऽप्य् उच्यते । ततश् च तस्मिन् भूत-सूक्ष्म-पर्यन्ततां प्राप्ते लिङ्गे स्वयं तद्-अंशी महा-विष्णुर् आविरभूत् प्रकट-रूपेणाविर्भवति । यतो जगतां सर्वेषां परावरेषां जीवानां स एव पतिर् इति ॥ १० ॥</p>
<p><strong>बलदेवः - हरेः</strong> तद्-अंशस्य सङ्कर्षणस्य, <strong>कामः</strong> तद्-दिदृक्षा-लक्षणः, महद्-आदि-सृष्टि-फलको भवति, ततो बीजं <strong>महद्</strong> इति । महत् अपरिमितं जीव-तत्त्वं, तस्याम् आहितं भवति । अत इमा **माहेश्वर्यः **प्रजाः, <strong>लिङ्ग-योन्य्-आत्मिकाः</strong> पुरुष-प्रकृति-कारणिकाः, जाताः कथ्यन्ते । प्रकृतेर् उपसर्जनत्वेन तादधीन्यात् <strong>माहेश्वरीर्</strong> इति <strong>प्रजानाम्</strong> इत्य् उपपादयति—<strong>शक्तिमान्</strong> इत्य् अर्धकेन । अथोक्तार्थम् एव स्फुटयति—<strong>तस्मिन्न्</strong> इति । <strong>लिङ्गे</strong>—तद्-अधीशे तत्-सन्निधौ । <strong>महा-विष्णुः</strong> सङ्कर्षणः ॥२४॥</p>
<p><strong>सहस्र-शीर्षा पुरुषः सहस्राक्षः सहस्र-पात् ।<br>
सहस्र-बाहुर् विश्वात्मा सहस्रांशः सहस्र-सूः ॥११॥</strong></p>
<p>तद् एवं रूपं विवृणोति—सहस्र-शीर्षेति । सहस्रम् अंशा अवतारा यस्य स सहस्रांशः । सहस्रं सूते सृजति यः, स सहस्र-सूः । सहस्र-शब्द-सर्वत्रासङ्ख्यता-परः । द्वितीये च तस्यैव रूपम् इदम् उक्तम्—आद्योऽवतारः पुरुषः परस्य [भा।पु। २.६.४२] इति । अस्य टीकायां—यस्य सहस्र-शीर्षेत्य् उक्तो लीला-विग्रहः परस्य भूम्नः आद्योऽवतारः इति ॥११॥</p>
<p><strong>नारायणः स भगवान् आपस् तस्मात् सनातनात् ।<br>
आविरासीत् कारणार्णो-निधिः सङ्कर्षणात्मकः ।<br>
योग-निद्रां गतस् तस्मिन् सहस्रांशः स्वयं महान् ॥१२॥</strong></p>
<p>अयम् एव कारणार्णवशायीत्य् आह—नारायण इति सार्धेन । ता <strong>आप</strong> एव <strong>कारणार्णो-निधिर्</strong> <strong>आविरासीत्,</strong> <strong>स</strong> तु <strong>नारायणः सङ्कर्षणात्मक</strong> इति । पूर्वं गोलोकावरणतया यश् चतुर्व्यूह-मध्ये सङ्कर्षणः सम्मतः, तस्यैवांशोऽयम् इत्य् अर्थः । तद् उक्तं—</p>
<blockquote>
<p>आपो नारा इति प्रोक्ता आपो वै नर-सूनवः ।<br>
तस्य ता अयनं पूर्वं तेन नारायणः स्मृतः ॥१२॥</p></blockquote>
<p><strong>तद्-रोम-बिल-जालेषु बीजं सङ्कर्षणस्य च ।<br>
हैमान्य् अण्डानि जातानि महा-भूतावृतानि तु ॥१३॥</strong></p>
<p>तस्माद् एव ब्रह्माण्डानाम् उत्पत्तिम् आह—तद्-रोमेति । <strong>तद्</strong> इति तस्येत्य् अर्थः । तस्य <strong>सङ्कर्षणात्मकस्य</strong> यद् <strong>बीजं</strong> योनि-शक्ताव् अध्यस्तं, तद् एव पूर्वं भूत-सूक्ष्म-पर्यन्ततां प्राप्तं सत्, पश्चात् तस्य <strong>रोम-बिल-जालेषु</strong> विवरेषु अन्तर्-भूतं च सत्, <strong>हैमान्य् अण्डानि जातानि</strong> तानि चापञ्ची-कृतांशैः <strong>महा-भूतैर्</strong> जातानीत्य् अर्थः । तद् उक्तं दशमे ब्रह्मणा—</p>
<blockquote>
<p>क्वेदृग्-विधा विगणिताण्ड-पराणु-चर्या-<br>
वाताध्व-रोम-विवरस्य च ते महित्वम् ॥ [भा।पु। १०.१४.११] इति ।</p></blockquote>
<p>तृतीये च—</p>
<blockquote>
<p>विकारैः सहितो युक्तैर् विशेषादिभिर् आवृतः ।<br>
आण्डकोशो बहिर् अयं पञ्चाशत्-कोटि-विस्तृतः ॥</p></blockquote>
<blockquote>
<p>दशोत्तराधिकैर् यत्र प्रविष्टः परमाणुवत् ।<br>
लक्ष्यतेऽन्तर्-गताश् चान्ये कोटिशो ह्य् अण्ड-राशयः ॥ [भा।पु। ३.११.३९-४०] इति ॥१३॥</p></blockquote>
<p><strong>प्रत्य्-अण्डम् एवम् एकांशाद् एकांशाद् विशति स्वयम् ।<br>
सहस्र-मूर्धा विश्वात्मा महा-विष्णुः सनातनः ॥१४॥</strong></p>
<p>ततश् च तेषु ब्रह्माण्डेषु पृथक् पृथक् स्वरूपैः स्वरूपान्तरैः स एव प्रविवेशेत्य् आह प्रत्यण्डम् इति । एकांशाद् एकांशाद् एकेनैकेनांशेनेत्य् अर्थः ॥ १४ ॥</p>
<p><strong>वामाङ्गाद् असृजद् विष्णुं दक्षिणाङ्गात् प्रजापतिम् ।<br>
ज्योतिर्-लिङ्ग-मयं शम्भुं कूर्च-देशाद् अवासृजत् ॥१५॥</strong></p>
<p>पुनः किं चकार तत्राह—वामाङ्गाद् इति । विष्ण्व्-आदय इमे सर्वेषाम् एव ब्रह्माण्डानां पालकादयः प्रति ब्रह्माण्डान्तः स्थितानां विष्ण्व्-आदीनां स्वांशानां प्रयोक्तारः । यथा प्रति-ब्रह्माण्डे तथाधिब्रह्माण्ड-मण्डलम् अभ्युपगन्तव्यम् इति भावः । येषु प्रजापतिर् अयं हिरण्यगर्भ-रूप एव, न तु वक्ष्यमाण-चतुर्मुख-रूप एव । सोऽयं तत्-तद्-आवरण-गत-तत्-तद्-देवानां स्रष्टेति । विष्णु-शम्भू अपि तत्-तत्-पालन-संहार-कर्तारौ ज्ञेयौ । कूर्च-देशात् भ्रुवोर् मध्यात् । एषां जलावरण एव स्थानानि ज्ञेयानि ॥ १५ ॥</p>
<p><strong>अहङ्कारात्मकं विश्वं तस्माद् एतद् व्यजायत ॥१६॥</strong></p>
<p>तत्र शम्भोः कार्यान्तरम् अप्य् आह—अहङ्कारात्मकम् इत्य् अर्धेन । एतद् <strong>विश्वं</strong> <strong>तस्माद्</strong> एव <strong>अहङ्कारात्मकं</strong> <strong>व्यजायत</strong> बभूव । विश्वस्याहङ्कारात्मकता तस्माज् जातेत्य् अर्थः सर्वाहङ्काराधिष्ठातृत्वात् तस्य ॥ १६ ॥</p>
<p><strong>अथ तैस् त्रि-विधैर् वेशैर् लीलाम् उद्वहतः किल ।<br>
योग-निद्रा भगवती तस्य श्रीर् इव सङ्गता ॥१७॥</strong></p>
<p>ब्रह्माण्ड-प्रविष्टस्य तु तत्-तद्-रूपस्य लीलाम् आह—अथ तैर् इत्य् आदि । तैस् तत् सदृशैस् त्रिविधैः प्रति-ब्रह्माण्ड-गत-विष्ण्व्-आदिभिर् वेशै रूपैर् लीलां ब्रह्माण्डान्तर्गत-पालनादि-रूपाम् उद्वहतो ब्रह्माण्डान्तर्गत-पुरुषस्येति ताम् उद्वहति । तस्मिन्न् इत्य् अर्थः । योग-निद्रा—पूर्वोक्त-महा-योग-निद्रांश-भूता भगवती स्वरूपानन्द-समाधिमयत्वाद् अन्तर्भूत-सर्वैश्वर्या सङ्गता श्रीर् इवेति । तत्र यथा श्रीर् अप्य् अंशेन सङ्गता तथा सापीत्य् अर्थः ॥१७॥</p>
<p><strong>सिसृक्षायां ततो नाभेस् तस्य पद्मं विनिर्ययौ ।<br>
तन्-नालं हेम-नलिनं ब्रह्मणो लोकम् अद्भुतम् ॥१८॥</strong></p>
<p>ततश् च सिसृक्षायाम् इति । नालं नाल-युक्तं तद्-धेम-नलिनं ब्रह्मणो जन्म-शयनयोः स्थानत्वात् लोक इत्य् अर्थः ॥१८॥</p>
<p><strong>तत्त्वानि पूर्व-रूढानि कारणानि परस्परम् ।<br>
समवायाप्रयोगाच् च विभिन्नानि पृथक् पृथक् ॥<br>
चिच्-छक्त्या सज्जमानोऽथ भगवान् आदि-पूरुषः ।<br>
योजयन् मायया देवो योग-निद्राम् अकल्पयत्  ॥१९॥</strong></p>
<p>तथासङ्ख्य-जीवात्मकस्य समष्टि-जीवस्य प्रबोधं वक्तुं पुनः कारणार्णोनिधि-शायिनस् तृतीय-स्कन्धोक्तानुसारिणीं सृष्टि-प्रक्रियां विवृत्याह—तत्त्वानीति त्रयेण । तत्र द्वयम् आह—मायया स्व-शक्त्या परस्परं तत्त्वानि योजयन्न् इति योजनानन्तरम् एव निरीहतया योग-निद्राम् एव स्वीकृतवान् इत्य् अर्थः ॥ १९ ॥</p>
<p><strong>योजयित्वा तु तान्य् एव प्रविवेश स्वयं गुहाम् ।<br>
गुहां प्रविष्टे तस्मिंस् तु जीवात्मा प्रतिबुध्यते ॥२०॥</strong></p>
<p>अथ तृतीयम् आह—योजयित्वेति । योजयित्वा तद् योजना-योग-निद्रयोर् अन्तराले इत्य् अर्थः । गुहाः विराड्-विग्रहम् । प्रतिबुध्यते प्रलय-स्वापाज् जागर्ति ॥ २० ॥</p>
<p><strong>स नित्यो नित्य-सम्बन्धः प्रकृतिश् च परैव सा ॥२१॥</strong></p>
<p>जीवस्य स्वाभाविकी स्थितिम् आह—स नित्य इत्य् अर्धेनेति । नित्योऽनाद्य्-अनन्त-काल-भावी नित्य-सम्बन्धो भगवता सह समवायो यस्य सः । सूर्येण तद्-रश्मि-जालस्येवेति भावः ।</p>
<blockquote>
<p>यत्-तटस्थं तु चिद्-रूपं स्व-संवेद्याद् विनिर्गतम् ।<br>
रञ्जितं गुण-रागेण स जीव इति कथ्यते ॥ इति नारद-पञ्चरात्रात् ।</p></blockquote>
<blockquote>
<p>ममैवांशो जीव-लोके जीव-भूतः सनातनः [गीता १५.६] इति श्री-गीतोपनिषद्भ्यश् च ।</p></blockquote>
<p>अत एव प्रकृतिः साक्षि-रूपेण स्वरूप-स्थित एव । स्व-प्रतिबिम्ब-रूपेण प्रमातृ-रूपेण प्रकृतिम् इव प्राप्तश् चेत्य् अर्थः । प्रकृतिं विद्धि मे पराम् जीव-भूताम् इति श्री-गीतास्व् एव । द्वा सुपर्णा सयुजा सखाया इति श्रुतिश् च नित्य-स्वरूपं दर्शयति ॥ २१ ॥</p>
<p><strong>एवं सर्वात्म-सम्बन्धं नाभ्यां पद्मं हरेर् अभूत् ।<br>
तत्र ब्रह्माभवद् भूयश् चतुर्-वेदि चतुर्-मुखः ॥२२॥</strong></p>
<p>अथ तस्य समष्टि-जीवास्थानं गुहा-प्रविष्टात् पुरुषाद् उद्भूतम् इत्य् आह—एवम् इति । ततः समष्टि-देहाभिमानिनस् तस्य हिरण्य-गर्भ-ब्रह्मणस् तस्मात् भोग-विग्रहोत्पत्तिम् आह तत्रेति ॥ २२ ॥</p>
<p><strong>स जातो भगवच्-छक्त्या तत्-कालं किल चोदितः ।<br>
सिसृक्षायां मतिं चक्रे पूर्व-संस्कार-संस्कृतः ।<br>
ददर्श केवलं ध्वान्तं नान्यत् किम् अपि सर्वतः ॥२३॥</strong></p>
<p>अथ तस्य चतुर्मुखस्य चेष्टाम् आह स जात इत्य् सार्धेन । स्पष्टम् ॥ २३ ॥</p>
<p><strong>उवाच पुरतस् तस्मै तस्य दिव्या सरस्वती ।<br>
कामः कृष्णाय गोविन्द हे गोपी-जन इत्य् अपि ।<br>
वल्लभाय प्रिया वह्नेर् मन्त्रम् ते दास्यति प्रियम् ॥२४॥</strong></p>
<p>अथ तस्मिन् पूर्वोपासना-भाग्य-लब्धां भगवत्-कृपाम् आहोवाचेति सार्धेन । स्पष्टम् ॥ २४ ॥</p>
<p><strong>तपस् त्वं तप एतेन तव सिद्धिर् भविष्यति ॥२५॥</strong></p>
<p>एतद् एव स्पर्शेषु यत् षोडशम् एकविंशम् [भा।पु। २.९.६] इति तृतीय-स्कन्धानुसारेण योजयति तप त्वं इत्य् अर्धेन । स्पष्टम् ॥ २५ ॥</p>
<p><strong>अथ तेपे स सुचिरं प्रीणन् गोविन्दम् अव्ययम् ।<br>
श्वेतद्वीप-पतिं कृष्णं गोलोक-स्थं परात् परम् ॥<br>
प्रकृत्या गुण-रूपिण्या रूपिण्या पर्युपासितम् ।<br>
सहस्र-दल-सम्पन्ने कोटि-किञ्जल्क-बृंहिते ॥<br>
भूमिश् चिन्तामणिस् तत्र कर्णिकारे महासने ।<br>
समासीनं चिद्-आनन्दं ज्योति-रूपं सनातनम् ॥<br>
शब्द-ब्रह्म-मयं वेणुं वादयन्तं मुखाम्बुजे ।<br>
विलासिनी-गण-वृतं स्वैः स्वैर् अंशैर् अभिष्टुतम् ॥२६॥</strong></p>
<p>स तु तेन मन्त्रेण स्व-कामना-विशेषानुसारात् सृष्टि-कृत्-शक्ति-विशिष्टतया वक्ष्यमाणस् तवानुसाराद् गोकुलाख्य-पीठ-गततया श्री-गोविन्दम् उपासितवान् इत्य् आह—अथ तेपे इत्य्-आदि चतुर्भिः । गुण-रूपिण्या सत्त्व-रजस्-तमो-गुण-मय्या रूपिण्या मूर्तिमत्या पर्युपासितं परितस् तद् गोकुलाद् बहिः-स्थितयोपासितं ध्यानादिनार्चितम् । माया परेत्य् अभिमुखे च विलज्जमाना [भा।पु। २.७.४७] इति । बलिम् उद्वहन्त्य् अजया निमिषा इति च श्री-भागवतात् । अंशैस् तद्-आवरण-स्थैः परिकरैः ॥ २६ ॥</p>
<p><strong>अथ वेणु-निनादस्य त्रयी-मूर्ति-मयी गतिः ।<br>
स्फुरन्ती प्रविवेशाशु मुखाब्जानि स्वयम्भुवः ॥<br>
गायत्रीं गायतस् तस्माद् अधिगत्य सरोजजः ।<br>
संस्कृतश् चादि-गुरुणा द्विजताम् अगमत् ततः ॥२७॥</strong></p>
<p>तद् एवं दीक्षातः परस्ताद् एव तस्य ध्रुवस्येव द्विजत्व-संस्कारस् तद्-आराधितात् तन्-मन्त्राधिदेवाज् जातः इत्य् आह—अथ वेण्व् इति द्वयेन । त्रयी-मूर्तिर् गायत्री वेद-मातृत्वात् । द्वितीय-पद्ये तस्य एव व्यक्तिभावित्वाच् च । तन्-मयी गतिः परिपाटी । मुखाब्जानि प्रविवेशेत्य् अष्ट-कर्णैः प्रविवेशेत्य् अर्थः । आदि-गुरुणा श्री-कृष्णेन ॥२७॥</p>
<p><strong>त्रय्या प्रबुद्धोऽथ विधिर् विज्ञात-तत्त्व-सागरः ।<br>
तुष्टाव वेद-सारेण स्तोत्रेणानेन केशवम् ॥२८॥</strong></p>
<p>ततश् च त्रयीम् अपि तस्मात् प्राप्य तम् एव तुष्टावेत्य् आह—त्रय्येति । केशान् अंशून् अवयति विस्तारयतीति केशवस् तम् ।</p>
<blockquote>
<p>अंशवो ये प्रकाशन्ते माम् ते केश-संज्ञिताः ।<br>
सर्वज्ञाः केशवं तस्मान् माम् आहुर् मुनि-सत्तमाः ॥</p></blockquote>
<p>इति सहस्र-नाम-भाष्योत्थापित-केशव-निरुक्तौ भारत-वचनात् ॥ २८ ॥</p>
<p><strong>चिन्तामणि-प्रकर-सद्मसु कल्प-वृक्ष-<br>
लक्षावृतेषु सुरभिर् अभिपालयन्तम् ।<br>
लक्ष्मी-सहस्र-शत-सम्भ्रम-सेव्यमानं<br>
गोविन्दम् आदि-पुरुषं तम् अहं भजामि ॥२९॥</strong></p>
<p>स्तुतिम् आह चिन्तामणीत्य् आदिभिः । तत्र गोलोकेऽस्मिन् मन्त्र-भेदेन तद्-एक-देशेषु बृहद्-ध्यान-मयादिष्व् एकस्यापि मन्त्रस्य रास-मयादिषु च पीठेषु सत्स्व् अपि मध्यस्थत्वेन मुख्यतया प्रथमं गोलोकाख्य-पीठ-निवास-योग्य-लीलया स्तौति चिन्ताम्णीत्य् एकेन ।</p>
<p>अभि सर्वतो-भावेन वन-नयन-चारण-गो-स्थानानयन-सम्भालन-प्रकारेण पालयन्तं स-स्नेहं रक्षन्तम् । कदाचिद् रहसि तु वैलक्षण्यम् इत्य् आह लक्ष्मीति लक्ष्म्योऽत्र गोप-सुन्दर्य एवेति व्याख्यातम् एव ॥२९॥</p>
<p><strong>वेणुं क्वणन्तम् अरविन्द-दलायताक्षम्-<br>
बर्हावतंसम् असिताम्बुद-सुन्दराङ्गम् ।<br>
कन्दर्प-कोटि-कमनीय-विशेष-शोभं<br>
गोविन्दम् आदि-पुरुषं तम् अहं भजामि ॥३०॥</strong></p>
<p>तद् एवं चिन्तामणि-प्रकर-सद्म-मयीं कथा-गानं नाट्यं गमनम् अपीति वक्ष्यमाणानुसारेण गोलोखाख्य-विलक्षण-पीठ-गतां लीलाम् उक्त्वा एक-स्थान-स्थितिकां कथा-गानादि-रहितां बृहद्-ध्यानादि-दृष्टां द्वितीय-पीठ-गतां लीलाम् आह वेणुम् इति द्वयेन । वेणुम् इति तत्र स्पष्टम् ॥३०॥</p>
<p><strong>आलोल-चन्द्रक-लसद्-वनमाल्य-वंशी-<br>
रत्नाङ्गदं प्रणय-केलि-कला-विलासम् ।<br>
श्यामं त्रि-भङ्ग-ललितं नियत-प्रकाशं<br>
गोविन्दम् आदि-पुरुषं तम् अहं भजामि ॥३१॥</strong></p>
<p>आलोलेत्य् आदि । प्रणय-पूर्वको यः केलि-परिहासस् तत्र या वैदग्धी सैव विलासो यस्य तं, द्रव-केलि-परीहासा इत्य् अमरः ॥३१॥</p>
<p><strong>अङ्गानि यस्य सकलेन्द्रिय-वृत्ति-मन्ति<br>
पश्यन्ति पान्ति कलयन्ति चिरं जगन्ति ।<br>
आनन्द-चिन्मय-सद्-उज्ज्वल-विग्रहस्य<br>
गोविन्दम् आदि-पुरुषं तम् अहं भजामि ॥३२॥</strong></p>
<p>तद् एवं लीला-द्वयम् उक्त्वा परमाचिन्त्य-शक्त्या वैभव-विशेषान् आह—अङ्गानीति चतुर्भिः । तत्र श्री-विग्रहस्याङ्गानि हस्तोऽपि द्रष्टुं शक्नोति, चक्षुर् अपि पालयितुं पारयति, तथा अन्यद् अन्यद् अप्य् अङ्गम् अन्यद् अन्यत् कलयितुं प्रभवतीति । एवम् एवोक्तं—सर्वतः पाणि-पादं तत् सर्वतोऽक्षि-शिरो-मुखम्  इत्य् आदि । जगन्तीति । लीला-परिकरेषु तत्-तद्-अङ्गं यथा-स्वम् एव व्यवहरतीति भावः । तत्र च तस्य विग्रहस्य वैलक्षण्यम् एव हेतुर् इत्य् आह आनन्देति ॥३२॥</p>
<p><strong>अद्वैतम् अच्युतम् अनादिम् अनन्त-रूपम्<br>
आद्यं पुराण-पुरुषं नव-यौवनं च ।<br>
वेदेषु दुर्लभम् अदुर्लभम् आत्म-भक्तौ<br>
गोविन्दम् आदि-पुरुषं तम् अहं भजामि ॥३३॥</strong></p>
<p>वैलक्षण्यम् एव पुष्णात्य् अद्वैतम् इति त्रिभिः । अद्वैतं पृथिव्या मयम् अद्वैतो राजेतिवद् अतुल्यम् इत्य् अर्थः । विस्मापनं स्वस्य च तृतीय-स्थस्योद्धव-वाक्यात् । अच्युतं</p>
<blockquote>
<p>न च्यवन्ते हि यद् भक्ताः महत्यां प्रलयापदि ।<br>
अतोऽच्युतोऽखिले लोके स एकः सर्वगोऽव्ययः ॥ इति काशी-काण्ड-वचनात् ।</p></blockquote>
<blockquote>
<p>कंसो बताद्याकृतम् एत्य् अनुग्रहं<br>
द्रक्ष्येऽङ्घ्रि-पद्मं प्रहितोऽमुना हरेः ।</p></blockquote>
<blockquote>
<p>कृतावतारस्य दुरत्ययं तमः<br>
पूर्वेऽतरन् यन् नख-मण्डल-त्विषा ॥</p></blockquote>
<p>यद्-अर्चितं ब्रह्म-भवादिभिः सुरैः श्रिया च इत्य् आदि दशम-स्थाक्रूर-वाक्यान् ।</p>
<blockquote>
<p>या वै श्रियार्चितम् अजादिभिर् आप्त-कामैर्<br>
योगेश्वरैर् अपि यद् आत्मनि रास-गोष्ठ्याम् ।</p></blockquote>
<blockquote>
<p>कृष्णस्य तद् भगवतश् चरणारविन्दं<br>
न्यस्तं स्तनेषु विजहुः परिरभ्य तापम् ॥ [भा।पु। १०.४७.६२] इति श्रीमद्-उद्धव-वाक्यम् ।</p></blockquote>
<p>दर्शयामास लोकं स्वं गोपानां तमसः परम् [भा।पु। १०.२८.१४] इत्य् उक्त्वा,</p>
<blockquote>
<p>नन्दादयस् तु तं दृष्ट्वा<br>
परमानन्द-निर्वृताः  ।</p></blockquote>
<blockquote>
<p>कृष्णं च तत्र च्छन्दोभिः<br>
स्तूयमानं सुविस्मिताः  ॥ [भा।पु। १०.२८.१७] इति श्री-शुक-वाक्याच् च ।</p></blockquote>
<p>अनादिम् इत्य् आदि-त्रयं यथैकादश-साङ्ख्य-कथने, कालो माया-मये जीवः [भा।पु। ११.२४.२७] इत्य् आदौ महा-प्रलये सर्वावशिष्टत्वेन ब्रह्मोपदिश्य तदापि तस्य द्रष्टृत्वं स्वयं भगवान् स्वस्मिन्न् आह—</p>
<blockquote>
<p>एष साङ्ख्य-विधिः प्रोक्तः संशय-ग्रन्थि-भेदनः ।<br>
प्रतिलोमानुलोमाभ्यां परावर-दृशा मया ॥ [भा।पु। ११.२४.२९] इति ।</p></blockquote>
<p>पुराण पुरुषः—एकस् त्वम् आत्मा पुरुषः पुराणः [भा।पु। १०.१४.२०] इति ब्रह्म-वाक्यात् गूढः पुराण-पुरुषो वन-चित्र-माल्यः [भा।पु। ७.१५.५८] इति माथुर-वाक्याच् च ।</p>
<p>तथापि नव-यौवनं—पुरापि नवः पुराण इति निरुक्तेः । गोप्यस् तपः किम् अचरन् यद् अमुष्य रूपम् [भा।पु। १०.४४.१४] इत्य् आदौ । अनुसवाभिनवं इति दशमात् । यस्याननं मकर-कुण्डलादि नित्योत्सवम् [भा।पु। ९.२४.६५] इति नवमात् । सत्यं शौचम् इत्य् आदौ सौभग-कान्त्य्-आदीन् पठित्वा,</p>
<blockquote>
<p>एते चान्ये च भगवन् नित्या यत्र महा-गुणाः ।<br>
प्रार्थ्या महत्त्वम् इच्छद्भिर् न वियन्ति स्म कर्हिचित् ॥ [भा।पु। १.१६.३] इति प्रथमात् ।</p></blockquote>
<p>बृहद्-ध्यानादौ तथा श्रवणात्—गोप-वेशम् अभ्राभं तरुणं कल्प-द्रुमाश्रितम् [गो।ता।उ। १.८] इति तापनी-श्रुतौ । तद्-ध्याने तरुण-शब्दस्य नव-यौवन एव शोभा विधानत्वेन तात्पर्यात् ।</p>
<p>वेदेषु दुर्लभं—भेजुर् मुकुन्द-पदवीं श्रुतिभिर् विमृग्याम् [भा।पु। १०.४७.६१] इति । अद्यापि यत्-पद-रजः श्रुति-मृग्यम् एव [भा।पु। १०.१४.३४] इति च श्री-दशमात् ।</p>
<p>अदुर्लभम् आत्म-भक्तौ—भक्त्याहम् एकया ग्राह्यः [भा।पु। ११.१४.११] इत्य् एकादशात् । पुरेह भूमन् [भा।पु। १०.१४.५] इत्य् आदि श्री-दशमाच् च ।</p>
<p>यद् वा, ननु तस्यातुल्यत्वे किम् इति स्वार्थः । कथं वातुल्यत्वं निज-भक्तेभ्य आत्मनो देहस्यापि प्रदानात् । किं वावशिष्यत इत्य् आह अच्युतम् इति । निज-भक्तेभ्य आत्म-प्रदानादिनापि न विद्यते च्युतिर् यस्य सदैव एक-रसम् इत्य् अर्थः । तर्हि किं नारायणं स्तौषि तस्यैवाच्युतत्वाद् अनादेश् च नेत्य् आह अनादिम् इति न विद्यते आदिर् यस्य यस्माद् वा सर्वेषां परम-कारणं स्वयं तु स्व-प्रकाशं कारण-शून्यम् इत्य् अर्थः । नन्व् एकेन कथं सर्वेषां परिपालनं घटत इत्य् अत आह अनन्तेति । अनन्तं रूपं यस्य । अथवा प्रपञ्च-गतत्वेन नास्त्य् अन्तो यस्य । अथवा अनन्तस्य रूपं स्वरूपं यस्य । यस्माद् एवांशेनानन्तादीनाम् उत्पत्तिः ।</p>
<p>ननु नारायणाद् एवानन्तादि प्राकाट्य-प्रसिद्धिर् इत्य् आह आद्यं यस्य विलास-रूपो नारायणस् तम् । ननु ज्ञातं तस्यैव पुरुषाख्यानं, नेत्य् आह पुराणेति यस्य विलास-वपुः पुरुषाख्यस् तं नन्व् आयातं तस्य वृद्धत्वम् इत्य् आह नव-यौवनम् इति कैशोरम् इत्य् अर्थः । च-कारात् य एव पुरातनः । स एव किशोर-वया इत्य् अनिर्वचनत्वं नित्यत्वं च । ननु वेदेषु नारायण एव गीयते इत्य् आह । वेदेष्व् इति वेदैस् तत्त्वं ज्ञायते चेत् तेषु सुलभम् इत्य् अर्थः । भक्तिं विना न ज्ञायते इत्य् आह—अदुर्लभम् इति ॥ ३३ ॥</p>
<p><strong>पन्थास् तु कोटि-शत-वत्सर-सम्प्रगम्यो<br>
वायोर् अथापि मनसो मुनि-पुङ्गवानाम् ।<br>
सोऽप्य् अस्ति यत्-प्रपद-सीम्न्य् अविचिन्त्य-तत्त्वे<br>
गोविन्दम् आदि-पुरुषं तम् अहं भजामि ॥३४॥</strong></p>
<p>पन्थास् त्व् इति प्रपद-सीम्नि चरणारविन्दयोर् अग्रे ।</p>
<blockquote>
<p>चित्रं बतैतद् एकेन वपुषा युगपत् पृथक् ।<br>
गृहेषु द्व्य्-अष्ट-साहस्रं स्त्रिय एक उदावहत् ॥ [भा।पु। १०.६९.२]</p></blockquote>
<blockquote>
<p>एको वशी सर्वगः कृष्ण ईड्य<br>
एकोऽपि सन् बहुधा योऽवभाति । [गो।ता।उ। १.१९] इति गोपाल-तापन्याम् ।</p></blockquote>
<p>तत्र सिद्धान्तम् आह—अविचिन्त्य-तत्त्वे इति । आत्मेश्वरोऽतर्क्य-सहस्र-शक्तिः इति तृतीयात् ।</p>
<p>अचिन्त्याः खलु ये भावा न तांस् तर्केन योजयेत् ।</p>
<p>प्रकृतिभ्यः परं यच् च तद् अचिन्त्यस्य लक्षणम् ॥ [म।भा। ६.६.११] इति स्कान्दाद् भारताच् च ।</p>
<p>श्रुतेस् तु शब्द-मूलत्वात् [वे।सू। २.१.२७] इति ब्रह्म-सूत्रात् । अचिन्त्यो हि मणि-मन्त्र-महौषधीनां प्रभावः इति भाष्य-युक्तेश् चेति भावः ॥३४॥</p>
<p><strong>एकोऽप्य् असौ रचयितुं जगद्-अण्ड-कोटिं<br>
यच्-छक्तिर् अस्ति जगद्-अण्ड-चया यद्-अन्तः ।<br>
अण्डान्तर-स्थ-परमाणु-चयान्तर-स्थं<br>
गोविन्दम् आदि-पुरुषं तम् अहं भजामि ॥३५॥</strong></p>
<p>अचिन्त्य-शक्तिम् आह—एकोऽप्य् असाव् इति ।</p>
<blockquote>
<p>तावत् सर्वे वत्स-पालाः पश्यतोऽजस्य तत्-क्षणात् ।<br>
व्यदृश्यन्त घन-श्यामाः पीत-कौशेय-वाससः ॥ [भा।पु। १०.१३.४६]</p></blockquote>
<p>इत्य् आरभ्य तैर् वत्स-पालादिभिर् एवानन्त-ब्रह्माण्ड-सामग्री-युत-तत्-तद्-अधि-पुरुषाणां तेनाविर्भावनात् । जगद्-अण्ड-चयेति न चान्तर् न बहिर् यस्य [भा।पु। १०.९.१३] इत्य् आदेः । अणोर् अणीयान् महतो महीयान् [श्वे।उ। ३.२०] इत्य् आदि श्रुतेः । योऽसौ सर्वेषु भूतेष्व् आविश्य भूतानि विदधाति स वो हि स्वामी भवति [गो।ता।उ। २.२२] । योऽसौ सर्व-भूतात्मा गोपालः [गो।ता।उ। २.९४] । एको देवः सर्व-भूतेषु गूढः [गो।ता।उ। २.९६] इत्य् आदि तापनीभ्यः ॥३५॥</p>
<p><strong>यद्-भाव-भावित-धियो मनुजास् तथैव<br>
सम्प्राप्य रूप-महिमासन-यान-भूषाः ।<br>
सूक्तैर् यम् एव निगम-प्रथितैः स्तुवन्ति<br>
गोविन्दम् आदि-पुरुषं तम् अहं भजामि ॥३६॥</strong></p>
<p>अथ तस्य साधक-चयेष्व् अपि भक्तेषु वदान्यत्वं वदन्न् इत्य् एषु कैमुत्यम् आह यद्-भावेति । यथा समान-गुण-शील-वयो-विलास-वेशैश् चेत्य् आगम-रीत्या नित्य-तत्-सङ्गिनां तत् साम्यं श्रूयते तथैव सम्भाव्येत्य् अर्थः—</p>
<blockquote>
<p>वैरेण यं नृपतयः शिशुपाल-पौण्ड्र-<br>
शाल्वादयो गति-विलास-विलोकनाद्यैः ।</p></blockquote>
<blockquote>
<p>ध्यायन्त आकृत-धियः शयनासनादौ<br>
तत्-साम्यम् आपुर् अनुरक्त-धियां पुनः किम् ॥ [भा। ११.५.४८] इत्य् एकादशात् ॥३६॥</p></blockquote>
<p>तत्-प्रेयसीनां तु किं वक्तव्यम्, यतः परम-श्रीणां तासां साहित्येनैव तस्य तल्-लोके वास इत्य् आह—</p>
<p><strong>आनन्द-चिन्मय-रस-प्रतिभाविताभिस्<br>
ताभिर् य एव निज-रूपतया कलाभिः ।<br>
गोलोक एव निवसत्य् अखिलात्म-भूतो<br>
गोविन्दम् आदि-पुरुषं तम् अहं भजामि ॥३७॥<br>
अखिलानां</strong> गोलोक-वासिनां अन्येषाम् अपि प्रिय-वर्गानां <strong>आत्म-भूतः</strong> परम-प्रेष्ठतयात्मवद् अव्यभिचार्य् अपि <strong>ताभिर् एव</strong> सह <strong>निवसतीति</strong> तासाम् अतिशयित्वं दर्शितम् । अत्र हेतुः—<strong>कलाभिः</strong> ह्लादिनी-शक्ति-वृत्ति-रूपाभिः । अत्रापि वैशिष्ट्यम् आह—<strong>आनन्द-चिन्मयो</strong> यो <strong>रसः</strong>, परम-प्रेम-मय उज्ज्वल-नामा, तेन <strong>प्रतिभाविताभिः</strong> । पूर्वं तावत् तासां तन्-नाम्ना रसेन सोऽयं भावितो वासितो जातः । ततश् च तेन याः प्रतिभाविता जाताः, ताभिः सह इत्य् अर्थः । प्रति-शब्दाल् लभ्यते । यथा प्रत्य्-उपकृतः स इत्य् उक्तेः ।</p>
<p>तस्य प्राग्-उपकारित्वम् आयाति तद्वत् तत्रापि <strong>निज-रूपतया</strong> स्व-दारत्वेनैव, न तु प्रकट-लीलावत् पर-दारत्व-व्यवहारेणेत्य् अर्थः । परम-लक्ष्मीणां तासां तत्-पर-दारत्वासम्भवाद् अस्य स्व-दारत्व-मय-रसस्य कौतुकावगुण्ठिततया सौमुत्कण्ठा पोषणार्थं प्रकट-लीलायां माययैव तादृशत्वं व्यञ्जितम् इति भावः ।</p>
<p><strong>य एव</strong> इत्य् एव-कारेण यत् प्रापञ्चिक-प्रकट-लीलायां तासु पर-दारता-व्यवहारेण निवसति, सोऽयं य एव तद्-अप्रकट-लीलायां तासु पर-दारता व्यवहारेण निवसति, सोऽयं य एव तद्-अप्रकट-लीलास्पदे गोलोके निज-रूपता-व्यवहारेण निवसतीति व्यज्यते । तथा च व्याख्यातं गौतमीय-तन्त्रे तद्-अप्रकट-नित्य-लीला-शीलन-दशार्ण-व्याख्याने—अनेक-जन्म-सिद्धानाम् इत्य् आदौ दर्शितम् एव । <strong>गोलोक एवेत्य्</strong> एव-कारेण सेयं लीला तु क्वापि नान्यत्र विद्यते इति प्रकाश्यते ॥३७॥</p>
<p>**दिग्-दर्षनी (बृ।भा। २.७.९२)- **तत्रादाव् उक्तं श्री-गोलोक-माहात्म्यम् एव मधुर-मधुर-विशेष-वचनैः पुनः पुनश् च स-प्रमाणम् इव प्रमाणयन् तल्-लोकाधिपतेः श्री-गोविन्दस्य भगवतस् तत्रत्य-परिवार-परिच्छदादीनां च माहात्म्य-विशेष-पराणि ब्रह्म-संहितायाम् अनन्ताख्याने आदि-पुरुष-स्तोत्रस्य चतुष्-पद्यान्य् आह—<strong>आनन्द</strong>- [ब्र।सं। ५.४२] इत्य्-आदीनि ।</p>
<p><strong>यो</strong> <strong>गोविन्दस्</strong> <strong>ताभिः</strong> सुप्रसिद्धाभिर् अनिर्वचनीयाभिर् वा <strong>कलाभिर्</strong> वैदग्धीभिः गुण-रूपादि-सम्बन्धि-विचित्र-शोभाभिर् वा क्रीडाभिर् वा । यद् वा, निजांश-भूतैर् गोप-गोपी-प्रभृतिभिः सह <strong>गोलोक एव,</strong> न त्व् अन्यत्र <strong>नि</strong>तरां <strong>वसति</strong> । कथं-भूताभिः ? <strong>निज-रूपतया</strong> स्वाभाविकतया, यद् वा, गोविन्दस्य स्वरूपत्वेन समान-रूपत्वेन वा, <strong>आनन्द-चिन्-मयेन</strong> परम-सुखात्मकेन <strong>रसेन</strong> अनुभव-विशेषेण, यद् वा, आनन्द-ज्ञान-घनेन भाव-विशेषेण गोविन्दस्य प्रतिबिम्बतया तद्-रस-तद्-रस-प्रतिमा-रूपतया वा <strong>प्रतिभाविताभिर्</strong> निर्मिताभिः, यद् वा, तद्-रसेन प्रतिक्षण-नूतनतया संस्कृताभिः । <strong>अखिलानां</strong> जीवानाम् <strong>आत्म-भूतः</strong> अन्तर्यामितया परमात्मत्वेन सदा हृदि वसन्न् अपीत्य् अर्थः । यद् वा, अखिलानाम् आत्मनि चित्ते भूतः नित्यं प्रकटतया स्थितोऽपि, एवम् अपि स एवार्थः । <strong>आदि-पुरुषं</strong> सर्वावतार-बीजत्वात् श्री-वैकुण्ठ-नाथादिभ्योऽपि श्रेष्ठत्वाच् च । तम् इति परमोर्ध्वतर-श्री-गोलोकेऽत्यन्त-दूरे निवासित्वेन परोक्षवद् उक्तिः ॥९२॥</p>
<p><strong>कृष्ण-सन्दर्भ (१८६)-</strong> ताभिः श्री-गोपीभिर् मन्त्रे तच्-छब्द-प्रयोगात्[^३] । कलाभिः शक्तिभिः । निज-रूपतया स्व-स्वरूपतया । शक्तित्वं च तासां पूर्वोक्तोत्कर्षेण परम-पूर्ण-प्रादुर्भावानां सर्वासाम् अपि लक्ष्मीत्वम् एव । तद् उक्तं तत्रैव—लक्ष्मी-सहस्र-शत-सम्भ्रम-सेव्यमानम् इति, श्रियः कान्ताः कान्तः परम-पुरुषः [ब्र।सं। ५.२९] इति च । एतद् अभिप्रेत्यैव स्वायम्भुवागमेऽपि श्री-भू-लीला-शब्दैस् तत्-प्रेयसी-विशेष-त्रयम् उपदिष्टम् । तस्माल् लक्ष्मीतोऽप्य् उत्कर्ष-वर्णनम् आसां पर-व्योमादि-स्थिताभ्यस् तन्-नाम्नैव लक्ष्मीभ्य आधिक्य-विवक्षयेति मन्तव्यम् । श्री-वृन्दावन-लक्ष्म्यस् त्व् एता एवेति ।</p>
<p>एवम् एव पाद-न्यासैर् भुज-विधूतिभिः [भा।पु। १०.३३.७] इत्य्-आदौ कृष्ण-वध्वः इत्य् उक्तम् । अत एव गोपी-जनाविद्या-कला-प्रेरकः [गो।ता।उ। १.८] इत्य् अत्र तापनी-वाक्ये श्रीमद्-दशाक्षरस्थ-नाम-निरुक्तौ ये गोपी-जनास् ते आ सम्यग् या विद्या परम-प्रेम-रूपा तस्याः कला वृत्ति-रूपा इति व्याख्येयम् । राज-विद्या राज-गुह्यम् [गीता ९.२] इत्य् आदि श्री-गीता-प्रकरणात् । (अविद्या-कला-शब्देन अविद्यैव कला वृत्तिर् यस्याः सा सर्वेन्द्रिय-विमोह-कारिणी प्रेम-शक्तिर् एवाख्याता ।) व्याख्यान्तरे भगवत्य् अविद्या-संश्लेषाभावात् । तद् उक्तं—</p>
<blockquote>
<p>ह्लादिन्या संविद्-आश्लिष्टः सच्चिदानन्द ईश्वरः ।<br>
स्वाविद्या-संवृतो जीवः संक्लेश-निकराकरः ॥ इति स्वामि-सूक्तौ । तथा—</p></blockquote>
<blockquote>
<p>ह्लादिनी सन्धिनी संवित् त्वय्य् एका सर्व-संश्रये ।<br>
ह्लाद-ताप-करी मिश्रा त्वयि नो गुण-वर्जिते ॥ [वि।पु। १.१२.६९] इति विष्णु-पुराणे च ।</p></blockquote>
<p>[ब् हेरे अद्द्स्- अथवा वैभव-मात्राभिज्ञान् प्रति विराड्-उपासनावत् गोपीजन-शब्दस्यान्य-निरुक्तिर् इयम् । यथा तत्रैव गोपाल-पद-निरुक्तौ सृष्टि-पर्यन्तम् आलातीत्य् उक्तम् । तत्राविद्या-कला-शब्देन मायैवोच्यते इति । ब् अद्दितिओन् एन्द्स्।]</p>
<p>ततस् तासां प्रेरकस् तत्-तत्-क्रीडायां प्रवर्तक इति वल्लभ-शब्देनैकार्थ्यम् एव । स वो हि स्वामी इति तस्याम् एव श्रुतौ ताः प्रति दुर्वाससो वाक्यात् । यच् च तासां क्वचित् पूर्व-जन्मनि साधकत्वम् इव श्रूयते । तत् तु पूर्वासाम् एव व्याख्येयम् । तास् तु नित्य-सिद्धा एव । अत इदम् इत्थम् एव व्याख्येयम्—</p>
<blockquote>
<p>ताभिर् विधूत-शोकाभिर् भगवान् अच्युतो विभुः ।<br>
व्यरोचताधिकं तात पुरुषः शक्तिभिर् यथा ॥ [भा।पु। १०.३२.१०]</p></blockquote>
<p>यथा यथावत् । अत एवाधिकं व्यरोचत इत्य् उक्तम् उपपद्यते, स्व-शक्त्य्-एक-प्रकाशकत्वात् श्री-भगवतः—</p>
<blockquote>
<p>गोप्यो लब्ध्वाच्युतं कान्तं श्रिय एकान्त-वल्लभम् ।<br>
गृहीत-कण्ठ्यस् तद्-दोर्भ्यां गायन्त्यस् तं विजह्रिरे ॥ [भा।पु। १०.३३.१५]</p></blockquote>
<p>गोप्य एव श्रियः । कान्तं मनोहरम् । एकान्त-वल्लभं रहो-रमणम् (अपाणिग्राहकत्वात्) ॥</p>
<p><strong>लोचन-रोचनी (श्री-जीव, उज्ज्वल-नीलमणि ३.५५)-</strong> तत्र प्रमाणं दर्शयति—आनन्द-चिन्मयेति । कलाभिः स्वांश-रृऊपाभिः शक्तिभिः निज-रूपतया स्वीयत्वेन न त्व् अवतार-लीलायाम् इव परकीयात्वाभासेनेत्य् अर्थः ॥५५॥</p>
<p><strong>विश्वनाथः (उज्ज्वल-नीलमणि ३.५५)-</strong> आनन्देति ब्रह्मणः स्तुतिः । श्री-कृष्णस्य यत् सच्-चिद्-आनन्द-स्वरूपत्वं, तत्र ये <strong>आनन्द-चिन्-मया</strong> आनन्दानुभव-मया <strong>रस्</strong>आ<strong>ः</strong>, तैः <strong>प्रतिभाविताभिः</strong>, ततः पृथक्त्वेनाविर्भाविताभिः—ह्लादिनी सन्धिनी संवित् त्वय्य् एका सर्व-संश्रया [वि।पु। १.१२.६८] इति वैष्णवात् । यद् वा, आनन्द-चिन्-मयैर् अप्राकृतैः प्रेम-रूपैर् इत्य् अर्थः । रसैः शृङ्गारैः प्रतिभाविताभिः । आदौ ताभिर् भावितः, पश्चात् ता अपि स्वेन भाविताः, भाव-युक्ती-कृता इति परस्पर-भाव-निष्ठत्वं प्रति-शब्द-बलाद्य्-आख्यातम् । <strong>निजस्य रूपतया</strong> ताभिः स्वरूप-भूताभिः शक्तिभिर् इत्य् अर्थः । परास्य शक्तिर् विविधैव श्रूयते स्वाभाविकी ज्ञान-बल-क्रिया [श्वे।उ। ६.८] च इति श्रुतेः । विष्णु-शक्तिः परा प्रोक्ता [वि।पु। ६.७.६१] इति ह्लादिनी इत्य्-आदि विष्णु-पुराणाच् च । <strong>कलाभिर्</strong> इति करण-पदं शृङ्गारोपयोगिनीभिश् चतुःषष्ठि-कलाभिर् <strong>निवसति</strong> । निरन्तरं विहर्तुम् इत्य् अर्थः ।  <strong>अखिलात्म-भूतो</strong>ऽखण्ड-परमात्माकारः सन् गोलोके महा-वैकुण्ठोपरितेन कृष्ण-लोके, तथा प्रपञ्चान्तर्-वर्ति-भूर्-लोकस्थे गोकुलेऽखिलानां सर्वेषाम् आत्म-भूतो जीवनी-भूतः । मानुषाकार इत्य् अर्थः । गोलोक-शब्दस्योभयत्रैव प्रवृत्ति-दर्शनात् । यद् उक्तं ब्रह्म-संहितायां—गोलोक-नाम्नि निज-धाम्नि तले च तस्य देवी-महेश-हरि-धाम इत्य् आदिषु । तथा हरि-वंशे—</p>
<p>ऽऽऽ</p>
<blockquote>
<p>गवाम् एव तु यो लोको दुरारोहो हि सा गतिः ॥<br>
स तु लोकस् त्वया कृष्ण सीदमानः कृतात्मना ।
ऽऽऽ</p></blockquote>
<blockquote>
<p>ऽधृतो धृतिमता वीर निघ्नतोपद्रवान् गवाम् ॥ऽ [ह।वं। २.१९.३४-३५] इति ।</p></blockquote>
<p>रक्षित इति शेषः । गोलोक-शब्दस्योभय-वाचित्वेऽपि दुरारोहो हि सा गतिः इत्य् अनेन गोकुलस्योत्कर्षः सूचितः । गोलोक एवेति । एव-कारो वैकुण्ठान्तर-व्यावर्तकः ॥५५॥</p>
<p><strong>प्रेमाञ्जन-च्छुरित-भक्ति-विलोचनेन<br>
सन्तः सदैव हृदयेषु विलोकयन्ति ।<br>
यं श्यामसुन्दरम् अचिन्त्य-गुण-स्वरूपं<br>
गोविन्दम् आदि-पुरुषं तम् अहं भजामि ॥३८॥</strong></p>
<p>यद्यपि गोलोक एव निवसति तथापि प्रेमाञ्जनेति । अचिन्त्य-गुण-स्वरूपम् अपि प्रेमाख्यं यद् अञ्जन-च्छुरितवद् उच्चैः प्रकाशमानं भक्ति-रूप-विलोचनं तेनेत्य् अर्थः । तेन प्रतिबिम्बवद् दूराद् अप्य् उदितं हृदये मनस्य् अपि पश्यन्तीत्य् अर्थः । भक्तिर् अत्र समाधिः । तद् उक्तं श्री-गीतासु—ये भजन्ति तु मां भक्त्या मयि ते तेषु चाप्य् अहम् [गीता ९.२९] इति ॥३८॥</p>
<p><strong>रामादि-मूर्तिषु कला-नियमेन तिष्ठन्<br>
नानावतारम् अकरोद् भुवनेषु किन्तु ।<br>
कृष्णः स्वयं समभवत् परमः पुमान् यो<br>
गोविन्दम् आदि-पुरुषं तम् अहं भजामि ॥३९॥</strong></p>
<p>स एव कदाचित् प्रपञ्चे निजांशेन स्वयम् अवतरतीत्य् आह—रामादीति । यः कृष्णाख्यः परमः पुमान् कला-नियमेन तत्र तत्र नियतानाम् एव शक्तीनां प्रकाशेन रामादि-मूर्तिषु तिष्ठन् तत्-तन्-मूर्तीः प्रकाशयन् नानावतारम् अकरोत् । य एव स्वयं समभवद् अवततार । तं लीला-विशेषेण गोविन्दं सन्तम् अहं भजामीत्य् अर्थः । तद् उक्तं श्री-दशमे देवैः—</p>
<blockquote>
<p>मत्स्याश्व-कच्छप-नृसिंह-वराह-हंस-<br>
राजन्य-विप्र-विबुधेषु कृतावतारः ।</p></blockquote>
<blockquote>
<p>त्वं पासि नस् त्रि-भुवनं च यथाधुनेश<br>
भारं भुवो हर यदूत्तम वन्दनं ते ॥ [भा।पु। १०.२.४०] इति ॥३९॥</p></blockquote>
<p><strong>यस्य प्रभा प्रभवतो जगद्-अण्ड-कोटि-<br>
कोटिष्व् अशेष-वसुधादि विभूति-भिन्नम् ।<br>
तद् ब्रह्म निष्कलम् अनन्तम् अशेष-भूतं<br>
गोविन्दम् आदि-पुरुषं तम् अहं भजामि ॥४०॥</strong></p>
<p>तद् एवं तस्य सर्वावतारित्वेन पूर्णत्वम् उक्त्वा स्वरूपेणाप्य् आह यस्येति । द्वयोर् एक-रूपत्वेऽपि विशिष्टतयाविर्भावात् श्री-गोविन्दस्य धर्मि-रूपत्वम् अविशिष्टतयाविर्भावात् ब्रह्मणो धर्म-रूपत्वं ततः पूर्वस्य मण्डल-स्नानीयत्वम् इति भावः । तत्र विष्णु-पुराणम् अपि सम्प्रवदते शुभाश्रयः स-चित्तस्य सर्वगस्य तथात्मनः [वि।पु। ६.७.७६] इति । व्याख्यातं च श्रीधर-स्वामिभिः—सर्वगस्यात्मनः पर-ब्रह्मणो अप्य् आश्रयः प्रतिष्ठा । तद् उक्तं भगवता ब्रह्मणो हि प्रतिष्ठाहम् [गीता १४.२७] इति ।</p>
<p>अत एवैकादशे स्व-विभूति-गणनायां तद् अपि स्वयं गणितम्—</p>
<blockquote>
<p>पृथिवी वायुर् आकाश आपो ज्योतिर् अहं महान् ।<br>
विकारः पुरुषोऽव्यक्तं रजः सत्त्वं तमः परम् ॥ [भा।पु। ११.१६.३७] इति ।</p></blockquote>
<p>टीका चात्र—परं ब्रह्म च इत्य् एषा । श्री-मत्स्य-देवेनाप्य् अष्टमे तथोक्तम्—मदीयं महिमानं च परं ब्रह्मेति शब्दितम् [भा।पु। ८.२४.३८] । अत एव श्री-यामुनाचार्य-चरणैर् अपि—</p>
<blockquote>
<p>यद्-अण्डान्तर-गोचरं च यद्<br>
दशोत्तराण्य् आवरणानि यानि च ।</p></blockquote>
<blockquote>
<p>गुणाः प्रधानं पुरुषः परं पदं<br>
परात्परं ब्रह्म च ते विभूतयः ॥ [स्तोत्र-रत्नम् १४] इति ।</p></blockquote>
<p>अत एवाह ध्रुवश् चतुर्थे—</p>
<blockquote>
<p>या निर्वृतिस् तनु-भृतां तव पाद-पद्म-<br>
ध्यानाद् भवज्-जन-कथा-श्रवणेन वा स्यात् ।</p></blockquote>
<blockquote>
<p>सा ब्रह्मणि स्व-महिमन्य् अपि नाथ मा भूत्<br>
किं त्व् अन्तकासि-लुलितात् पततां विमानात् ॥ [भा।पु। ४.९.१०]</p></blockquote>
<p>अतएवात्मारामाणाम् अपि तद् गुणेनाकर्षः श्रूयते ।</p>
<blockquote>
<p>आत्मारामाश् च मुनयो निर्ग्रन्था अप्य् उरुक्रमे ।<br>
कुर्वन्त्य् अहैतुकीं भक्तिम् इत्थम्भूतो गुणो हरिः ॥ [भा।पु। १.७.११] इति ।</p></blockquote>
<p>अत्र विशेष-जिज्ञासा चेत् श्री-भागवत-सन्दर्भो दृश्यताम् इत्य् अलम् अतिविस्तरेण ॥४०॥</p>
<p><strong>दिग्दर्शिनी</strong> [बृ।भा। २.१.१७९]- <strong>यस्य प्रभा</strong> कला अंशः <strong>ब्रह्म</strong>, तद् अनिरूप्यम् । तद् एव विशिनष्टि—<strong>निष्कलम्</strong> इति पद-त्रयेणेति । तथा च एकादश-स्कन्धेऽपि[^४]—</p>
<blockquote>
<p>अनारम्भं तमो यान्ति परमात्म-विनिन्दनात् ।<br>
पराधीनश् च बद्धश् च स्वल्प-ज्ञान-सुखे हितः ॥</p></blockquote>
<blockquote>
<p>अल्प-शक्तिः सदोषश् च जीवात्मा नेदृशः परः ।<br>
वदता तु तयोर् ऐक्यं किं तैर् न दुष्कृतं कृतम् ॥</p></blockquote>
<blockquote>
<p>अन्तर्याम्य्-ऐक्य-वाचीनि वचनानीह यानि तु ।<br>
तानि दृष्ट्वा भ्रमन्तीह दुरात्मानोऽल्प-चेतसः ॥</p></blockquote>
<blockquote>
<p>अस्य् अस्मि त्वम् अहं स्वात्मेत्य्-अभिदा गोचरो यतः ।<br>
सर्वान्तरत्वात् पुरुषस् त्व् अन्तर्यामी भिदाम् अयन् ॥</p></blockquote>
<blockquote>
<p>अतो रमन्ति वचनैर् असुरा मोह-तत्-परैः ।<br>
तन्-मोहने परा प्रीतिर् देवानां परमस्य च ।</p></blockquote>
<p>अतो महान्ध-तमसि नरके यान्त्य् अभेदतः ॥ इत्य्-आदि ॥</p>
<p><strong>यस्य प्रभा प्रभवतो जगद्-अण्ड-कोटि-<br>
कोटिष्व् अशेष-वसुधादि-विभूति-भिन्नम् ।<br>
तद् ब्रह्म निष्कलम् अनन्तम् अशेष-भूतं<br>
गोविन्दम् आदि-पुरुषं तम् अहं भजामि ॥४०॥<br>
बलदेवः</strong> - नराकृतेः सान्द्र-चैतन्य-राशेः कृष्णस्य निराकारश् चैतन्य-राशिः प्रभा-स्थानीयो ब्रह्म-प्रकाशत्वेनोच्यते, इत्य् अत्र प्रमाणं वाचनिकम् आह—<strong>यस्य प्रभेत्यादि</strong> । <strong>प्रभवतो</strong> <strong>यस्य प्रभा,</strong> <strong>तद् ब्रह्म</strong>, <strong>तं गोविन्दम् अहं भजामि</strong> इत्य् अन्वयः ।</p>
<p>कीदृशं ब्रह्म? इत्य् आह—<strong>जगद्-अण्ड-कोटि-कोटिषु</strong> असङ्ख्यातेषु जगद्-अण्डेषु, **वसुधादिभिर् विभूतिभिर् भिन्नं, **कारणात्मना एकं तत्-कार्यात्मना असङ्ख्यातम् इत्य् अर्थः ।</p>
<p>ननु सोऽकामयत बहु स्याम् [तै।उ। २.६] इत्य्-आदौ प्रभोर् एव परेशात् कार्यं श्रुतं, न तु तत् प्रभाया इति चेत्? उच्यते । <strong>प्रभोः</strong> प्रभैव कार्य-निष्पादिकेति विवक्षया तद्-उक्तिर् इति तत्-प्रभयैव क्षुब्धा प्रकृतिर् जगद्-अण्डान्य् असूतेत्य् अर्थः । केवलाद्वैतिभिर् यद् ब्रह्म स्वरूपं निर्णीयते, तद् अत्र नाभिमतं । तद् धि निर्धर्मकं शब्दा वाच्यम् अद्वितीयश् च । इदं तु विशुद्धत्व-प्रकाश-मयत्वादि-धर्म-युक्, शास्त्र वाच्यं, जगत्-कारणत्वात् स द्वितीयश् चेति महद्-अन्तरम् ।</p>
<p>किं च, तद्-अभिमतं ब्रह्म तु न श्रद्धेयं, तस्मिन् प्रमाणाभावात्; न तावत् तत्र प्रत्यक्षं प्रमाणं, रूपादि-विरहात् । नाप्य् अनुमानं, तद् व्याप्य-लिङ्गाभावात्, न च शब्दः, प्रवृत्ति-निमित्तस्य जात्यादेर् अभावात्, न च लक्षणा, सर्व-शब्दा-वाच्ये तस्या असम्भवात्, न च तत्-पक्षे ततः सृष्टिः, तद्-धेतोः सङ्कल्प-शक्तेर् विरहात्, न चोपदेशः, उपदेष्टुर् उपदेश्यस्य चाभावात् ।</p>
<p>ननु भ्रान्त्या तत्-तत्-सिद्धिः? मैवम् । क्व भ्रमः, ब्रह्मणि जीवे वा ? नाद्यः विज्ञान-राशेस् तस्य तद्-असम्भवात् । नान्त्यः प्राग्-अभ्रान्तेस् तस्यैवाभावात्, इति तुच्छं तत् ॥१०२॥</p>
<p><strong>माया हि यस्य जगद्-अण्ड-शतानि सूते<br>
त्रैगुण्य-तद्-विषय-वेद-वितायमाना ।<br>
सत्त्वावलम्बि-पर-सत्त्वं विशुद्ध-सत्त्वं<br>
गोविन्दम् आदि-पुरुषं तम् अहं भजामि ॥४१॥</strong></p>
<p>तद् एवं तस्य स्वरूप-गत-माहात्म्यं दर्शयित्वा जगद्-गत-माहात्म्यं दर्शयति द्वाभ्याम् । तत्र बहिरङ्ग-शक्ति-मायाचिन्त्य-कार्य-गतम् आह माया हीति । मायया हि तस्य स्पर्शो नास्तीत्य् आह सत्त्वेति । सत्त्वस्य रजस्-तमो-मिश्रस्याश्रयि यत् परं तद् अमिश्रं शुद्धं सत्त्वं तस्माद् अपि विशुद्धं चिच्-छक्ति-वृत्ति-रूपं सत्त्वं यस्य तम् । तथोक्तं श्री-विष्णु-पुराणे—</p>
<blockquote>
<p>सत्त्वादयो न सन्तीशे यत्र च प्राकृता गुणाः ।<br>
स शुद्धः सर्व-शुद्धेभ्यः पुमान् आद्यः प्रसीदतु ॥</p></blockquote>
<blockquote>
<p>ह्लादिनी सन्धिनी संवित् त्वय्य् एका गुण-संश्रये ।<br>
ह्लाद-ताप-करी मिश्रा त्वयि नो गुण-वर्जिते ॥ [वि।पु। १.९.४४-४५] इति ।</p></blockquote>
<p>विशेषतः श्री-भागवत-सन्दर्भे तद् इदम् अपि विवृतम् अस्ति ॥ ४१ ॥</p>
<p><strong>आनन्द-चिन्मय-रसात्मतया मनःसु<br>
यः प्राणिनां प्रतिफलन् स्मरताम् उपेत्य ।<br>
लीलायितेन भुवनानि जयत्य् अजस्रं<br>
गोविन्दम् आदि-पुरुषं तम् अहं भजामि ॥४२॥</strong></p>
<p>अथ तन्-मय-मोहनत्वम् आह—आनन्देति । <strong>आनन्द-चिन्-मयस्य</strong> उज्ज्वलाख्यः प्रेम-रसः, तद्-<strong>आत्मतया</strong> तद्-आलिङ्गिततया <strong>प्राणिनां मनःसु प्रतिफलन्</strong> सर्व-मोहन-स्वांश-च्छुरित-परमाणु-प्रतिबिम्बतया किञ्चिद् उदयन्न् अपि <strong>स्मरताम् उपेत्य</strong> इत्य्-आदि योज्यम् । यद् उक्तं रास-पञ्चाध्याय्यां—साक्षान् मन्मथ-मन्मथः [भा।पु। १०.३२.२] इति, चक्षुषश् चक्षुः [के।उ। १.२] इतिवत् । तद् एवं तत्-कारणत्वेऽपि स्मरावेशस्य दुष्टत्वं जगद्-आवेशवत् ॥४२॥</p>
<p><strong>गोलोक-नाम्नि निज-धाम्नि तले च तस्य<br>
देवि महेश-हरि-धामसु तेषु तेषु ।<br>
ते ते प्रभाव-निचया विहिताश् च येन<br>
गोविन्दम् आदि-पुरुषं तम् अहं भजामि ॥४३॥</strong></p>
<p>तद् इदं प्रपञ्च-गतं माहात्म्यम् उक्त्वा निज-धाम-गत-माहात्म्यम् आह गोलोकेति । देवी-महेशेत्य्-आदि-गणनं व्युत्क्रमेण ज्ञेयम् । देव्य्-आदीनां यथोत्तर-मूर्धार्ध-प्रभवत्वात् तल्-लोकानाम् ऊर्ध्वोर्ध्व-भावित्वम् इति । गोलोकस्य सर्वोर्ध्व-गामित्वं व्यापकत्वं च व्यवस्थापितम् अस्ति । भुवि प्रकाशमानस्य वृन्दावनस्य तु तेनाभेदः पूर्वत्र दर्शितः ।</p>
<blockquote>
<p>स तु लोकस् त्वया कृष्ण सीदमानः कृतात्मना ।<br>
धृतो धृतिमता वीर निघन्तोपद्रवान् गवाम् ॥ [ह।वं। ६२.३३] इति ।</p></blockquote>
<p>इत्य् अनेनाभेदेनैव हि गोलोक एव निवसतीत्य् एव-कारः संघटते । यतो भुवि प्रकाशमानेऽस्मिन् वृन्दावनेऽपि तस्य नित्य-विहारित्वं श्रूयते । यथा आदि-वाराहे—</p>
<blockquote>
<p>वृन्दावनं द्वादशमं वृन्दया परिरक्षितम् ।<br>
हरिणाधिष्ठितं तच् च ब्रह्म-रुद्रादि-सेवितम् ॥</p></blockquote>
<p>तत्र च विशेषतः—</p>
<blockquote>
<p>कृष्ण-क्रीडा-सेतु-बन्धं महापातक-नाशनम् ।<br>
वलभीं तत्र क्रीडार्थं कृत्वा देवो गदाधरः ॥</p></blockquote>
<blockquote>
<p>गोपकैः सहितस् तत्र क्षणम् एकं दिने दिने ।<br>
तत्रैव रमणार्थं हि नित्य-कालं स गच्छति ॥ इति ।</p></blockquote>
<p>अत एव गौतमीये श्री-नारद उवाच—</p>
<blockquote>
<p>किम् इदं द्वादशाभिख्यं वृन्दारण्यं विशाम्पते ।<br>
श्रोतुम् इच्छामि भगवन् यदि योग्योऽस्मि मे वद ॥</p></blockquote>
<blockquote>
<p>श्री-कृष्ण उवाच—<br>
इदं वृन्दावनं रम्यं मम धामैव केवलम् ।</p></blockquote>
<blockquote>
<p>अत्र ये पशवः पक्षि-वृक्षा कीटा नरामराः ।<br>
ये वसन्ति ममाधिष्ण्ये मृता यान्ति ममालयम् ॥</p></blockquote>
<blockquote>
<p>अत्र या गोप-कन्याश् च निवसन्ति ममालये । <br>
योगिन्यस् ता मया नित्यं मम सेवा-परायणाः ॥</p></blockquote>
<blockquote>
<p>पञ्च-योजनम् एवास्ति वनं मे देह-रूपकम् । <br>
कालिन्दीयं सुषुम्नाख्या परमामृत-वाहिनी ॥</p></blockquote>
<blockquote>
<p>अत्र देवाश् च भूतानि वर्तन्ते सूक्ष्म-रूपतः । <br>
सर्व-देव-मयश् चाहं न त्यजामि वनं क्वचित् ॥</p></blockquote>
<blockquote>
<p>आविर्भावस् तिरोभावो भवेन् मेऽत्र युगे युगे । <br>
तेजो-मयम् इदं रम्यम् अदृश्यं चर्म-चक्षुषा ॥ इति</p></blockquote>
<p>एतद्-रूपम् एवाश्रित्य वाराहादौ ते नित्य-कदम्बादयो वर्णिताः । तस्माद् अदृश्यमानस्यैव वृन्दावनस्य अस्मद्-अदृश्य तादृश-प्रकाश-विशेष एव गोलोक इति लब्धम् । यदा चास्मद्-दृश्यमाने प्रकाशे स-परिकरः श्री-कृष्ण आविर्भवति तदैव तस्यावतार उच्यते । तदैव च रस-विशेष-पोषाय संयोग-विरहः, पुनः संयोगादिमय-विचित्र-लीला-पारदार्यादि-व्यवहारश् च गम्यते । यदा तु यथात्र यथा वान्यत्र तन्त्र-यामल-संहिता-पञ्चरात्रादिषु तथा दिग्-दर्शनेन विशेषा ज्ञेयाः । तथा च दशमे जयति जन-निवासो देवकी-जन्म-वादः [भा।पु। १०.९०.४८] इत्य् आदि । तथा च पाद्मे निर्वाण-खण्डे श्री-भगवद्-व्यास-वाक्ये—</p>
<blockquote>
<p>पश्य त्वं दर्शयिष्यामि स्वरूपं वेद-गोपितम् ।<br>
ततोऽपश्यम् अहं भूप बालं कालाम्बुद-प्रभम् ॥</p></blockquote>
<blockquote>
<p>गोप-कन्यावृतं गोपं हसन्तं गोप-बालकैः ॥ इति ।</p></blockquote>
<p>अनेन अत्र या गोप-कन्याश् चेति पूर्वोक्तेन चानालब्ध-स्त्री-धर्म-वयस्कतादि-बोधकेन कन्या-पदेन तासाम् अन्यादृशत्वं निराक्रियते । तथा च गौतमीये चतुर्थाध्याये—अथ वृन्दावनं ध्यायेत् इत्य् आरभ्य तद्-ध्यानं—</p>
<blockquote>
<p>स्वर्गाद् इव परिभ्रष्ट कन्यका-शत-मण्डितम् ।<br>
गोप-वत्स-गणाकीर्णं वृक्ष-षण्डैश् च मण्डितम् ॥</p></blockquote>
<blockquote>
<p>गोप-कन्या-सहस्रैस् तु पद्म-पत्रायतेक्षणैः ।<br>
अर्चितं भाव-कुसुमैस् त्रैलोक्यैक-गुरुं परम् ॥ इत्य् आदि ।</p></blockquote>
<p>तद्-दर्शनादिकारी च दर्शितस् तत्रैव सद्-आचार-प्रसङ्गे—</p>
<blockquote>
<p>अहर्-निशं जपेन् मन्त्रं मन्त्री नियत-मानसः ।<br>
स पश्यति न सन्देहो गोप-वेश-धरं हरिम् ॥ इति ।</p></blockquote>
<p>अत एव तापन्यां ब्रह्म-वाक्यम्—तद् उ होवाच ब्रह्मणोऽसाव् अनवरतं मे ध्यातः स्तुतः । परार्धान्ते सोऽबुध्यत । गोपवेशो मे पुरुषः पुरस्ताद् आविर्बभूव ॥ इति तस्म्âत् क्षीरोद-शाय्य् आद्य्-अवतारतया तस्य यत् कथनं तत् तु तद्-अंशानां तत्र प्रवेशापेक्षया । अलम् अतिविस्तरेण श्री-कृष्ण-सन्दर्भे दर्शित-चरेण ॥४३॥</p>
<p><strong>दिग्-दर्षनी</strong> (बृ।भा। ३.७.९३)- आदि-पुरुषत्वादि-माहात्म्य-विशेषम् एवाभिव्यञ्जयति—गोलोकेति । गोलोक इति नाम यस्य, तस्मिन् निजे धाम्नि स्थाने, तथा तस्य गोलोकस्य तले अधस्ताद् वर्तमानेषु देवी-महेशयोः हरेश् च श्री-वैकुण्ठ-नाथस्य धामसु लोकेषु श्री-वैकुण्ठादिषु, तेषु तेषु परमानिर्वचनीयषु, यद् वा, तेषु तषु च महा-काल-पुर-प्रभृतिषु अनन्त-लोकाः, तेषु पूर्व-पूर्वोद्दिष्टेषु स्थानेष्व् अपि ।</p>
<p>देवी-सद्म महेश-लोकाधस्तात् तल्-लोकान्तर्गतम् एव । यद् वा, देवी अष्टमावरणाधिष्ठात्री प्रकृतिः, अदौ तन्-निर्देशः अधो-लोकतोऽनुक्रमापेक्षया । एतत् स्तोत्र-कर्तुस् तद्-अधः-स्थितेः प्रभावो वैभव-विशेषः शक्ति-विशेषो वा सच्-चिद्-आनन्द-रुपत्वादिनैक्येऽपि विविध-विशेषवत्त्वादिः तस्य निचयाः समूहा येन गोविन्देन विहिताः प्रकटिता इत्य् अर्थः । एवं श्री-गोविन्दस्य तस्य परिवारादीनां च माहात्म्य-विशेषोक्त्या श्री-गोलोकस्यैव माहात्म्य-विशेष उक्तः ॥९३॥</p>
<p><strong>सृष्टि-स्थिति-प्रलय-साधन-शक्तिर् एका<br>
छायेव यस्य भुवनानि बिभर्ति दुर्गा ।<br>
इच्छानुरूपम् अपि यस्य च चेष्टते सा<br>
गोविन्दम् आदि-पुरुषं तम् अहं भजामि ॥४४॥</strong></p>
<p>अथ प्रस्तुतम् अनुसरामः । पूर्वं देवी-महेश-हरि-धाम्नाम् उपरिचर-धामत्वं तस्य चरितं, सम्प्रति तु तत्-तद्-आश्रयत्वाद् एव योग्यम् इति दर्शयति सृष्टीति पञ्चभिः । यथोक्तं श्रुतिभिः—त्वम् अकरणः स्वराड् अखिल-कारक-शक्ति-धरस् तव बलिम् उद्वहन्ति समदन्त्यजया निमिषा इति ॥४४॥</p>
<p><strong>क्षीरं यथा दधि विकार-विशेष-योगात्<br>
सञ्जायते न हि ततः पृथग् अस्ति हेतोः ।<br>
यः शम्भुताम् अपि तथा समुपैति कार्याद्<br>
गोविन्दम् आदि-पुरुषं तम् अहं भजामि ॥४५॥</strong></p>
<p>अथ क्रम-प्राप्तं महेशं निरूपयति—क्षीरम् इति । कार्य-कारण-भाव-मात्रांशे दृष्टान्तोऽयं, दार्ष्टान्तिक-कारणस्य निर्विकारत्वात्, चिन्तामण्य्-आदिवद् अचिन्त्य-शक्त्यैव तद्-आदि-कार्यतयापि स्थितत्वात् ।</p>
<p>श्रुतिश् च—एको नारायण एवाग्र आसीत्, न ब्रह्मा न च शङ्करः, स मुनिर् भूत्वा समचिन्तयत् । तत एवैते व्यजायन्त विश्वो हिरण्यगर्भोऽग्निर् वरुण-रुद्रेन्द्राः इति । तथा, स ब्रह्मणा सृजति रुद्रेण नाशयति । सोऽनुत्पत्ति-लय एव हरिः । कारण-रूपः परः परमानन्दः । इति ।</p>
<p>शम्भोर् अपि कार्यत्वं गुण-संवलनात् । यथोक्तं श्री-दशमे—</p>
<blockquote>
<p>हरिर् हि निर्गुणः साक्षात् पुरुषः प्रकृतेः परः<br>
स सर्व-दृग् उपद्रष्टा तं भजन् निर्गुणो भवेत् ॥ [भा।पु। १०.८८.५] इति ।</p></blockquote>
<p>एतद् एवोक्तं—<strong>विकार-विशेष-योगाद्</strong> इति । कुत्रचिद् अभेदोक्तिर् या दृश्यते ताम् अपि समादधाति—<strong>ततो हेतोः पृथक्त्वं नास्तीति</strong> । यथोक्तम् ऋग्-वेद-शिरसि—अथ नित्यो देव एको नारायणः । ब्रह्मा नारायणः । शिवश् च नारायणः । शक्रश् च नारायणः । द्वादशादित्याश् च नारायणः । वासवो नारायणः । अश्विनी नारायणः । सर्वे ऋषयो नारायणः । कालश् च नारायणः । दिशश् च नारायणः । अधश् च नारायणः । ऊर्ध्वश् च नारायणः । अन्तर् बहिश् च नारायणः । नारायण एवेदं सर्वं जातं जगत्यां जगद् इत्य् आदि ।</p>
<p>द्वितीये ब्रह्मणा त्व् एवम् उक्तं—</p>
<blockquote>
<p>सृजामि तन्-नियुक्तोऽहं हरो हरति तद्-वशः ।<br>
विश्वं पुरुष-रूपेण परिपाति त्रि-शक्ति-धृक् ॥ [भा।पु। २.६.३३] इति ॥४५॥</p></blockquote>
<p><strong>बलदेवः</strong> - पुरुष-धामत्वात् निर्गुणत्वं, तमो-योगात् विकारवत्त्व-भणितिः, इत्य् अत्र प्रमाणं—<strong>क्षीरं यथेति</strong> । विकार-विशेष-योगात् क्षीरं यथा दधि सञ्जायते, <strong>ततः</strong> क्षीरात् <strong>हेतोः</strong> दधि <strong>पृथक्</strong> भिन्नं <strong>न अस्ति</strong> न भवति, तथा, <strong>यः</strong> गोविन्दः तमो-योगात् स्वेच्छा-गृहीत-तमः-सम्बन्धात्, <strong>शम्भुर्</strong> भवति, न तु गोविन्दात् शम्भुर् अन्य इत्य् अर्थः । <strong>तथा</strong> च विकारस्यागन्तुकत्वात् स्वरूपे न तत्-प्रसङ्ग इति ॥४५॥</p>
<p><strong>दीपार्चिर् एव हि दशान्तरम् अभ्युपेत्य<br>
दीपायते विवृत-हेतु-समान-धर्मा ।<br>
यस् तादृग् एव हि च विष्णुतया विभाति<br>
गोविन्दम् आदि-पुरुषं तम् अहं भजामि ॥४६॥</strong></p>
<p>अथ क्रम-प्राप्तं हरि-स्वरूपम् एकं निरूपयन् गुणावतार-महेश-प्रसङ्गाद् गुणावतारं विष्णुं निरूपयति—दीपार्चिर् इति । तादृक्त्वे हेतुः—<strong>विवृत-हेतु-समान-धर्मेति</strong> । यद्यपि श्री-गोविन्दांशांशः कारणार्णव-शायी, तस्य गर्भोदक-शायी, तस्य चावतारोऽयं विष्णुर् इति लभ्यते, तथापि महा-दीपात् क्रम-परम्परयातिसूक्ष्म-निर्मल-दीपस्योदितस्य ज्योती-रूपत्वांशे यथा तेन सह साम्यं, तथा गोविन्देन विष्णुर् गम्यते ।</p>
<p>शम्भोस् तु तमोऽधिष्ठानत्वात् कज्जल-मय-सूक्ष्म-दीप-शिखा-स्थानीयस्य, न तथा साम्यम् इति बोधनाय तद् इत्थम् उच्यते । महा-विष्णोर् अपि कला-विशेषत्वेन दर्शयिष्यमाणत्वात् ॥४६॥</p>
<p><strong>यः कारणार्णव-जले भजति स्म योग-<br>
निद्राम् अनन्त-जगद्-अण्ड-स-रोम-कूपः ।<br>
आधार-शक्तिम् अवलम्ब्य परां स्व-मूर्तिं<br>
गोविन्दम् आदि-पुरुषं तम् अहं भजामि ॥४७॥</strong></p>
<p>अथ कारणार्णव-शायिनं निरूपयति । अनन्त-जगद्-अण्डैः सह रोम-कूपा यस्य सः । सह-शब्दस्य पूर्व-निपाताभाव आर्षः । आधार-शक्ति-मयीं परां स्व-मूर्तिं, शेषाख्याम् ॥४७॥</p>
<p><strong>यस्यैक-निःश्वसित-कालम् अथावलम्ब्य<br>
जीवन्ति लोम-विलजा जगद्-अण्ड-नाथाः ।<br>
विष्णुर् महान् स इह यस्य कला-विशेषो<br>
गोविन्दम् आदि-पुरुषं तम् अहं भजामि ॥४८॥</strong></p>
<p>तत्र सर्व-ब्रह्माण्ड-पालको यस् तवावतारतया महा-ब्रह्मादि-सहचरत्वेन तद्-अतिभिन्नत्वेन च महा-विष्णुर् दर्शितः । अत्र च तम् अप्य् एवं तत्-सलक्षणतया वर्णयति । तत्-तज्-जगद्-अण्ड-नाथा विष्ण्व्-आदयो जीवन्ति तत्-तद्-अधिकारितया जगति प्रकटं तिष्ठन्ति ॥४८॥</p>
<p>**दुर्गम-सङ्गमनी (२.१.२५०) - **यस्यैक-निःश्वसित-कालम् इत्य् अत्र च गोविन्द-शब्देन च तत्र श्री-व्रजेन्द्र-नन्दन एवोच्यते । सुरभीर् अभिपालयनतम् [ब्र।सं। ५.२९] इत्य् आदिना वेणुं क्वणन्तम् [ब्र।सं। ५.३०] इत्य् आदिना च पूर्वं तस्यैव वर्णनात् । ततस् तन् महा-माधुर्यम् अपि सूचितम् । न चायं श्री-नन्द-नन्दनाद् अन्य एव मन्तव्यः । गौतमीये दशार्णष्टादशार्णयोर् व्याख्यायाम्—</p>
<blockquote>
<p>अनेक-जन्म-सिद्धानां गोपीनां पतिर् एव वा ।<br>
नन्द-नन्दन इत्य् उक्तस् त्रैलोक्यानन्द-वर्धनः ॥</p></blockquote>
<p>इति बहुष्व् अर्थेष्व् अप्य् अस्यैवार्थस्य पर्यवसायित्वात् । सकल-लोक-मङ्गलो नन्द-गोप-तनयो देवता इति ऋष्य्-आदि-स्मरणाच् च ॥४८॥</p>
<p><strong>बलदेवः</strong> - गर्भोदशयस्य कृष्णांशत्वे ब्रह्म-वाक्यम् आह—यस्येति । यस्य गर्भोदशयस्य पुरुषस्य एक-निःश्वसित-कालम् अवलम्ब्य, जगद्-अण्ड-नाथाः—ब्रह्म-विष्ण्व्-ईशाः जीवन्ति तत्-तत्-कार्याधिकारितया वर्तन्ते । समाकृष्टे श्वासे प्रलये सति तत् तत् कार्याधिकारा न भवन्तीति ईदृशो विष्णुः, सः, यस्य—गोविन्दस्य, कला-विशेषः—स्वांशः, भवतीति ॥</p>
<p><strong>भास्वान् यथाश्म-शकलेषु निजेषु तेजः<br>
स्वीयम् कियत् प्रकटयत्य् अपि तद्वद् अत्र ।<br>
ब्रह्मा य एष जगद्-अण्ड-विधान-कर्ता<br>
गोविन्दम् आदि-पुरुषं तम् अहं भजामि ॥४९॥</strong></p>
<p>तद् एवं देव्य्-आदीनां तद्-आश्रयकत्वं दर्शयित्वा प्रसङ्ग-सङ्गत्या ब्रह्मणश् च दर्शयन्न् अतीव-भिन्नतया जीवत्वम् एव स्पष्टयति—भास्वान् इति । <strong>भास्वान्</strong> सूर्यो, <strong>यथा</strong> <strong>निजेषु</strong> नित्य-स्वीयत्वेन विख्यातेष्व् <strong>अश्म-सकलेषु</strong> सूर्य-कान्ताख्येषु <strong>स्वीयं किञ्चित् तेजः प्रकटयति ।</strong> अपि-शब्दात् तेन तद्-उपाधिकांशेन दाहादि-कार्यं स्वयम् एव करोति । तथा य एव जीव-विशेष-किञ्चित्-तेजः प्रकटयति । तेन तद्-उपाधिकांशेन स्वयम् एव <strong>ब्रह्मा</strong> सन् <strong>जगद्-अण्डे</strong> ब्रह्माण्डे <strong>विधान-कर्ता</strong> व्यष्टि-सृष्टि-कर्ता भवतीत्य् अर्थः ।</p>
<p>यद् वा, महा-ब्रह्मैवायं वर्ण्यते । तद्-उपलक्षितो महा-शिवश् च ज्ञेयः । ततश् च जगद्-अण्डानां विधान-कर्तृत्वं च युक्तम् एव । यद्यपि दुर्गाख्या माया कारणार्णव-शायिन एव कर्म-करी, यद्यपि च ब्रह्म-विष्ण्व्-आद्या गर्भोदक-शायिन एवावतारास्, तथापि तस्य सर्वाश्रयतया तेऽपि तद्-आश्रिततया गणिताः । एवम् उत्तरत्रापि ॥४९॥</p>
<p><strong>बलदेवः</strong> [<strong>लघु-भागवतामृत</strong>]- आवेश-पक्षम् उदाहरति—भास्वान् इति । सूर्यः यथा निजेषु अश्म-शकलेषु सूर्य-कान्त-मणि-खण्डेषु, स्वीयं कियत् तेजः प्रकटयति, अपिना तैर् दाहं प्रकाशं च किंचित् करोति । तद्वत् यः गोविन्दः, अत्र जगति, कदाचित् पुरु-पुण्ये जीवे स्वीयं तेजो निधाय इत्य् अवशिष्टम् । जगद्-अण्डे यत् विधानं व्यष्टि-निर्माण; तत्-कर्ता इत्य् अर्थः । उरु-वाक्यान्तरश् च रुद्र-निरूपणे द्रष्टव्यम् ॥४९॥</p>
<p><strong>यत्-पाद-पल्लव-युगं विनिधाय कुम्भ-<br>
द्वन्द्वे प्रणाम-समये स गणाधिराजः ।<br>
विघ्नान् विहन्तुम् अलम् अस्य जगत्-त्रयस्य<br>
गोविन्दम् आदि-पुरुषं तम् अहं भजामि ॥५०॥</strong></p>
<p>अथ सर्वे सर्व-विघ्न-निवारणार्थं प्रथमं गणपतिं स्तुवन्तीति तस्यैव स्तुति-योग्यतेत्य् आशङ्कया प्रत्याचष्टे यत्-पादेति । कैमुत्येन तद् एवं दृढीकृतं श्री-कपिल-देवेन—यत्-पाद-निःसृत-सरित्-प्रवरोदकेन तीर्थेन मूर्ध्न्य् अधिकृतेन शिवः शिवोऽभूत् [भा।पु। ३.२८.२२] इति ॥५०॥</p>
<p><strong>अग्निर् महि गगनम् अम्बु मरुद् दिशश् च<br>
कालस् तथात्म-मनसीति जगत्-त्रयाणि ।<br>
यस्माद् भवन्ति विभवन्ति विशन्ति यं च<br>
गोविन्दम् आदि-पुरुषं तम् अहं भजामि ॥५१॥</strong></p>
<p>तच् च युक्तम् इत्य् आह अग्निर् महीति । सर्वं स्पष्टम् ॥५१॥</p>
<p><strong>यच्-चक्षुर् एष सविता सकल-ग्रहाणां<br>
राजा समस्त-सुर-मूर्तिर् अशेष-तेजाः ।<br>
यस्याज्ञया भ्रमति सम्भृत-काल-चक्रो<br>
गोविन्दम् आदि-पुरुषं तम् अहं भजामि ॥५२॥</strong></p>
<p>केचित् स-वितारं सर्वेश्वरं वदन्ति यथाह यच्-चक्षुर् इति य एव चक्षुः प्रकाशको यस्य सः ।</p>
<p>यद् आदित्य-गतं तेजो जगद् भासयतेऽखिलम् ।</p>
<p>यच् चन्द्रमसि यच् चाग्नौ तत् तेजो विद्धि मामकम् ॥ इति गीताभ्यः ।</p>
<p>भीषास्माद् वातः पवते भीषोदेति सूर्यः ॥ इत्य् आदि श्रुतेः । विराड्-रूपस्यैव सवितृ-चक्षुष्ट्वाच् च ॥५२॥</p>
<p><strong>धर्मोऽथ पाप-निचयः श्रुतयस् तपांसि<br>
ब्रह्मादि-कीट-पतगावधयश् च जीवाः ।<br>
यद्-दत्त-मात्र-विभव-प्रकट-प्रभावा<br>
गोविन्दम् आदि-पुरुषं तम् अहं भजामि ॥५३॥</strong></p>
<p>किं बहुना, धर्म इति । अहं सर्वस्य प्रभवो मत्तः सर्वं प्रवर्तते [गीता १०.८] इति श्री-गीताभ्यः ॥ ५३ ॥</p>
<p><strong>यस् त्व् इन्द्रगोपम् अथवेन्द्रम् अहो स्व-कर्म-<br>
बन्धानुरूप-फल-भाजनम् आतनोति ।<br>
कर्माणि निर्दहति किन्तु च भक्ति-भाजां<br>
गोविन्दम् आदि-पुरुषं तम् अहं भजामि ॥५४॥</strong></p>
<p>अत एव सर्वेश्वरस् तु पर्जन्यवद् द्रष्टव्य इति न्यायेन कर्मानुरूप-फल-दातृत्वेन साम्येऽपि भक्ते तु पक्षपात-विशेषं करोतीत्य् आह यस् त्व् इन्द्रेति ।</p>
<blockquote>
<p>समोऽहं सर्व-भूतेषु न मे द्वेषोऽस्ति न प्रियः ।<br>
ये भजन्ति तु मां भक्त्या मयि ते तेषु चाप्य् अहम् ॥ [गीता ९.२९] इति ।</p></blockquote>
<blockquote>
<p>अनन्याश् चिन्तयन्तो मां ये जनाः पर्युपासते ।<br>
तेषां नित्याभियुक्तानां योग-क्षेमं वहाम्य् अहम् ॥ [गीता ९.२२] इति च श्री-गीताभ्यः ॥५४॥</p></blockquote>
<p><strong>यं क्रोध-काम-सहज-प्रणयादि-भीति-<br>
वात्सल्य-मोह-गुरु-गौरव-सेव्य-भावैः ।<br>
सञ्चिन्त्य तस्य सदृशीं तनुम् आपुर् एते<br>
गोविन्दम् आदि-पुरुषं तम् अहं भजामि ॥५५॥</strong></p>
<p>य एव च वैरिभ्योऽप्य् अन्य-दुर्लभ-फलं ददाति किम् उत स्व-विषयक-कामादिना निष्काम-श्रेष्ठेभ्यः । ततः को वान्यो भजनीय इति भजामीत्य् अन्त-प्रकरणम् उपसंहरति यं क्रोधेति । सहज-प्रणयं सख्यम् । वात्सल्य-पित्राद्य्-उचित-भावः । मोहः सर्व-विस्मरण-मय-भावः पर-ब्रह्मतयास्फूर्तिः । गुरु-गौरवं स्वस्मिन् पितृत्वादि-भावनामयम् । सेव्योऽयं मेमेति भावना दास्यम् इत्य् अर्थः । तस्य सदृशीं क्रोधावेशिनोऽप्राकृत-मात्रांशेन, तु तत् तद् भावना योग्य-रूप-गुणांश-लाभ-तारतम्येन तुल्यम् इत्य् अर्थः । अदृष्टान्यतमं लोके शीलौदार्य-गुणैः समम् [भा।पु। १०.३.४१] इति श्री-वासुदेव-वाक्यस्य । जगद्-व्यापार-वर्जम् [वे।सू। ४.४.१७] इति ब्रह्म-सूत्रस्य, प्रयोज्यमाने मयि तां शुद्धां भागवतीं तनुम् [भा।पु। १.६.२८] इति श्री-नारद-वाक्यस्य च दृष्ट्या सर्वथा तत्-सदृशत्वे विरोधात् । वैरेण यं नृपतयः [भा।पु। ११.५.४८] इत्य् आदाव् अनुरक्त-धियाम् पुनः किम् इत्य् अनुरक्त-धीषु सुष्ठ्व् इति । अनेन गोलोक-स्थ-प्रपञ्चावतीर्णयोर् एकत्वम् एव दर्शितम् । तद् उक्तं—नन्दादयस् तु तं दृष्ट्वा [भा।पु। १०.२८.१७] इत्य् आदि ॥ ५५ ॥</p>
<p><strong>श्रियः कान्ताः कान्तः परम-पुरुषः कल्प-तरवो<br>
द्रुमा भूमिश् चिन्तामणि-गण-मयी तोयम् अमृतम् ।<br>
कथा गानं नाट्यं गमनम् अपि वंशी प्रिय-सखी<br>
चिद्-आनन्दं ज्योतिः परम् अपि तद् आस्वाद्यम् अपि च ॥<br>
स यत्र क्षीराब्धिः स्रवति सुरभीभ्यश् च सुमहान्<br>
निमेषार्धाख्यो वा व्रजति न हि यत्रापि समयः ।<br>
भजे श्वेतद्वीपं तम् अहम् इह गोलोकम् इति यं<br>
विदन्तस् ते सन्तः क्षिति-विरल-चाराः कतिपये ॥५६॥</strong></p>
<p>तद् एवं निजेष्ट-देवं भजनीयत्वेन स्तुत्वा तेन विशिष्टं तल् लोकं तथा स्तौति—</p>
<p><strong>श्रियः कान्ता</strong> इति युग्मकेन । <strong>श्रियः</strong> श्री-व्रज-सुन्दरी-रूपाः, तासाम् एव मन्त्रे ध्याने च सर्वत्र प्रसिद्धेः । तासाम् अनन्तानाम् अप्य् एक एव <strong>कान्त</strong> इति **परमो **नारायणादिभ्योऽपि तस्य तत्-तल्-लोकेभ्योऽपि तदीय-लोकस्य चास्य माहात्म्यं दर्शितम्  ।</p>
<p><strong>कल्प-तरवो द्रुमा</strong> इति तेषां सर्वेषाम् एव सर्व-प्रदत्वात् तथैव प्रथितम् । <strong>भूमिर्</strong> इत्य्-आदिकं च तद्वत् । भूमिर् अपि सर्व-स्पृहां ददाति, किम् उत कौस्तुभादि । <strong>तोयम्</strong> अप्य् <strong>अमृतम्</strong> इव स्वादु, किम् उतामृतम् इत्य्-आदि । <strong>वंशी प्रिय-सखीव</strong> सर्वतः श्री-कृष्णस्य सुख-स्थिति-श्रावकत्वेन ज्ञेयम् । <strong>चिद्-आनन्द</strong>-लक्षणं वस्त्व् एव <strong>ज्योतिश्</strong> चन्द्र-सूर्यादि-रूपम्, समानोदित-चन्द्रार्कम् इति वृन्दावन-विशेषणं गौतमीय-तन्त्र-द्वये । तच् च नित्य-पूर्ण-चन्द्रत्वात् । तथा तद् एव <strong>परम् अपि</strong> तत् तत् प्रकाश्यम् अपीत्य् अर्थः । तथा तद् एव तेषाम् <strong>आस्वाद्यं</strong> भोग्यम् अपि च चिच्-छक्तिमयत्वाद् इति भावः । दर्शयामास लोकं स्वं गोपानां तमसः परम् [भा।पु। १०.२८.१४] इति श्री-दशमात् । हयशीर्ष-पञ्चरात्रे च वैकुण्ठ-स्थ-तत्त्व-निरूपणे&ndash;</p>
<blockquote>
<p>द्रव्य-तत्त्वं शृणु ब्रह्मन् प्रवक्ष्यामि समासतः ।<br>
सर्व-भोग-प्रदा यत्र पादपाः कल्प-पादपाः ॥</p></blockquote>
<blockquote>
<p>गन्ध-रूपं स्वादु-रूपं द्रव्यं पुष्पादिकं च यत् ।<br>
हेयांशानाम् अभावाच् च रस-रूपं भवेच् च तत् ॥</p></blockquote>
<blockquote>
<p>त्वग् बीजं चैव हेयांशं कठिनांशं च यद् भवेत् ।<br>
सर्वं तद् भौतिकं विद्धि नहि भूतमयं हि तत् ।</p></blockquote>
<blockquote>
<p>रसवद् भौतिकं द्रव्यम् अत्र स्याद् रस-रूपकम् ॥ इति ।</p></blockquote>
<p><strong>सुरभीभ्यश्</strong> च सरतीति तदीय-वंशी-ध्वन्य्-आद्य्-आवेशाद् इति भावः । <strong>व्रजति नही</strong>ति तद्-आवेशेन ते तद्-वासिनः कालम् अपि न जानन्तीति भावः । काल-दोषास् तत्र न सन्तीति वा  । न च कालः विक्रमः [भा।पु। २.९.१०] इति द्वितीयात् । अत एव श्वेतं शुद्धं द्वीपं अन्यासङ्ग-रहितम् । यथा—सरसि पद्मं तिष्ठति तथा भूम्यां हि तिष्ठति [गो।ता।उ। २.२७] इति तापनीभ्यः । क्षितीति तद् उक्तं, यं न विद्मो वयं सर्वे पृच्छन्तोऽपि पितामहम् [ह।वं। ६२.२९] इति ॥ ५६ ॥</p>
<p>**सनातनः  (हरि-भक्ति-विलास ५.१४३)- **क्षीर-सिन्धुः श्री-मथुरा । श्वेतद्वीपश् च श्री-वृन्दावनम् इति श्री-ब्रह्म-संहिता-वचनेन साधयति—स यत्रेति । <strong>तं श्वेतद्वीपं भजे</strong> आश्रये, यं श्वेतद्वीपं <strong>गोलोकं</strong> वैकुण्ठ-लोकोपरि स्थितं गवां लोकम् इति <strong>विदन्तः</strong>, ते अनिर्वचनीयाः <strong>कतिपये</strong> अल्पा एव भवन्ति, न तु बहवः । अतः <strong>क्षिति-विरल-चाराः</strong>, परम-दुर्लभा इत्य् अर्थः ।  यद् वा, परम-गोप्य-प्रकाश-शङ्कया प्रेम-विशेषोदयापादित-सर्व-सङ्ग-परित्यागेन वा लोकेषु निभृतं चरन्तीत्य् अर्थः ।</p>
<p>ननु शाक-द्वीपे क्षीर-सिन्दौ वर्तमानं प्रपञ्चान्तर्गतं प्रसिद्धं श्वेतद्वीपं नित्य-परमानन्द-रसात्मकानन्त-क्षीर-सागराकीर्ण-प्रपञ्चातीत-गोलोकम् इति कथं ते ज्ञातुम् अर्हन्ति ? परस्पर-विरोधेनैक्यासम्भवात् । सत्यं, सोऽपि तादृश एवेति विशेसण-द्वयेन साधयति । स अनिर्वचनीय इत्य् अप्राकृतत्वं परमानन्द-रस-मयत्वादिकं च सूचितम् । <strong>सुरभीभ्यः</strong> काम-धेनुभ्यः, प्रसरतीति वर्तमान-निर्देशादिना नित्यत्वं च दर्शितम् । किं च, <strong>सुमहान्</strong> वत्सरावृत्त्या परार्धाख्यो वा <strong>निमेषार्धाख्यो</strong>ऽत्यन्त-सूक्ष्मो वा <strong>समयः</strong> कालोऽपि <strong>न यत्र व्रजति</strong>, यत्रत्यान् न प्राप्नोतीत्य् अर्थः ।</p>
<p>श्री-मथुरायाश् च तादृशत्वात् श्री-मथुरैव श्री-गोलोक इति श्री-भागवतामृतोत्तर-खण्डे गोलोक-माहात्म्ये विस्तरेणोक्तम् एवास्ति । एवं गोलोकस्य श्वेतद्वीपेन सहाभेदात् क्षीर-सिन्धु-श्वेतद्वीप-न्यासोऽपि न विरुद्ध इति भावः ।</p>
<p>यद् वा, गवां लोको निवास-स्थानं गोकुलम् इति प्रसिद्धा श्री-वृन्दावनादि-श्री-नन्द-व्रज-भूमिः । यं गोलोकं श्वेतद्वीपम् इति विदन्तः, तं गोलोकं भजे इत्य् अन्वयः । एवं श्री-गोलोकस्य माहात्म्य-विशेष-सम्पत्त्या दुरान्वयोऽपि सोढव्यः ।</p>
<p>ननु श्वेतद्वीपे क्षीर-समुद्रो नित्यं वर्तते, भगवद्-एक-निष्ठानां श्वेत-महा-पुरुषाणां निवासेन काल-भयं च नास्तीत्य् आशङ्क्य गोलोकस्याप्य् अस्य तादृशत्वं विशेषणाभ्याम् आह—यत्र यस्मिन् गोलोके स इत्य् अनेन सुरभीभ्यः सरतीत्य् आदिना च श्वेतद्वीपतोऽप्य् अस्य विशेष उक्तः । अन्यत् समानम् । एवं श्री-वृन्दावनादि-व्रज-भूमेर् मथुरान्तर्गतत्वेन श्री-मथुरा क्षीर-सिन्धुस् तद्-व्रज-भूमि-प्रधानं च श्री-गोवर्धनादि-व्यापि वृन्दावनं श्वेतद्वीप इति सिद्धम् ।</p>
<p>यद् वा, आर्यावर्तान्तर्वर्ति श्री-वृन्दावनम् एवेदं श्वेतद्वीपः । तं च परमोर्ध्वतर-गोलोकम् इति विदन्त इति यथा-क्रमम् एवान्वयः । वृन्दावनस्य श्वेतद्वीपत्वे हेतुः—<strong>स यत्र</strong> इति । अन्यत् पूर्ववद् एव । एवं सन्ततानन्त-श्री-नन्द-गोप-राज-व्रज-काम-धेनु-यूथ-निवासतोऽनुक्षण-क्षीर-धारा-परिक्षरणेन धवलितत्वात् श्री-कालिन्दी-वेष्टितत्वेन मण्डलाकारतया द्वीपवद् दृश्यमानत्वाच् च, तथा सर्वथा विशुद्धानां लोकानां श्री-नन्दादीनाम् आश्रयत्वाच् च तथा तद्-देशाधिकारिणः श्वेत-वर्णस्य निवासत्वाद् अपि श्री-वृन्दावनम् एव श्वेतद्वीप इति युक्तम् एव । अन्यथा शाक-द्वीपे नित्यं क्षीर-समुद्र-सिद्धेः श्वेतद्वीपे सुरभीभ्यः सरतीत्य् उक्तेर् अघतनाद् इति दिक् । तस्य गोलोकत्वेन वेदनेऽप्य् एष एव हेतुर् उन्नेयः, गोलोकस्य तस्य तथा-भूतत्वात् । एवं प्रपञ्चान्तर्वर्ति श्री-मथुरा-मण्डलस्थ-श्वेतद्वीपाख्य-श्री-वृन्दावनम् इदं प्रपञ्चातीत-वैकुण्ठोपरि-स्थित-गोलोकम् इति ये विदन्ति, ते क्षिति-विरल-चारा इति पूर्ववद् एवार्थः । एवं श्री-वृन्दावनं श्वेतद्वीप एव, तत्-प्रधानक-व्रज-भूमिमयत्वात् श्री-मथुरा क्षीर-सिन्धुर् इति सिद्धम् ॥५६॥</p>
<p>**दिग्-दर्षनी (बृ।भा। २.७.९३-९४) - **इदानीं विशेषतः साक्षात्तया श्री-गोलोकस्यैव माहात्म्यम् आह—<strong>श्रियः</strong> [ब्र।सं। ५.५६] इति द्वाभ्याम् । उत्तर-श्लोकस्य <strong>यत्रेति</strong> पदं तत्रत्य-**च-**कार-बलाद् अत्रापि सर्वत्र सम्बध्यत एव । यस्मिन् श्वेतद्वीपे <strong>कान्ताः</strong> स्त्रियः समस्ता एव <strong>श्रियः</strong> लक्ष्मी-सदृश्यः लक्ष्म्य्-अंशत्वात् । यद् वा, तत्रत्या एव श्रियो महा-लक्ष्म्यो, न त्व् अन्यत्रेत्य् अर्थः ।</p>
<p>यत्र <strong>परम-पुरुषः</strong> श्री-गोविन्द एव <strong>कान्तः</strong> रमणः । बहुत्व-पाठे महा-पुरुषाः श्वेताः श्री-भगवद्-एक-निष्ठाः कान्ताः पतयः । यद् वा, श्रीणां बहुत्वेन प्रत्येकं ता रमयतः श्री-गोविन्दस्यापि बहुत्वापेक्षया बहुत्वं ज्ञेयम् ।</p>
<p>यत्र <strong>द्रुमाः</strong> सर्वे कल्प-तरवः, सर्व-मनोरथ-पूरणादिना । यत्र <strong>कथैव गानं,</strong> गीतवच्-छ्रवण-सुखावहत्वादिना । यत्र <strong>गमनम्</strong> एव <strong>नाट्यं,</strong> सुन्दर-गति-विशेषवत्त्वात् । यत्र <strong>वंश्य्</strong> एव <strong>प्रिय-सखीम्,</strong> सदा सहचरत्वात्, प्रीत्या पाणौ गृहीतत्वाच् च । यत्र तद् अनिर्वचनीयं <strong>चिद् आनन्दं परं ज्यातिर्</strong> अपि श्री-गोविन्दाख्यं तदीय-प्रेम-विशेषात्मकं वा आस्वाद्यम् अनुभवनीयम् अपि निश्चये । यद् वा, ज्योतिः प्रदीपादि-तेजोऽपि परं चिद्-आनन्द-पर-ब्रह्मात्मकतया परम-प्रकाशकत्वात् परमानन्दकत्वाच् च । किं च, यत्र तत् अनिर्वचनीय-द्रव्यं श्री-गोविन्दाधरामृतम् अपि <strong>चास्वाद्यम्</strong> उपभोग्यम् । ततश् च प्रायस् तत्र भगवतीनां श्री-गोपीनाम् एव प्राधान्याद् एवम् उक्तम् ॥</p>
<p>किं च, <strong>सः</strong> अनिर्वचनीयः <strong>क्षीरब्धिर्</strong> यत्र <strong>सुरभीभ्यः</strong> काम-धेनुभ्यः <strong>सरति</strong> प्रवर्तते निःसरति वा । यत्र <strong>सुमहान्</strong> द्विपरार्धाख्यः निमेषार्धाख्यो वा समयः <strong>कालोऽपि</strong> <strong>न हि व्रजति,</strong> न तं व्याप्नोतीत्य् अर्थः । काल-हेतुक-भय-परिणामोत्पत्त्य्-आद्य्-अभावात् । <strong>तं श्वेतद्वीपं</strong> विशुद्धं द्वीपवत् स्थान-विशेषम् <strong>अहं भजे</strong> आश्रयामि ।</p>
<p>ननु तर्हि प्रपञ्चान्तर्गत-क्षीर-समूद्र-वर्ती प्रसिद्धश्वेतद्वीपोऽस्तु नेत्य् आह—<strong>इह</strong> अस्मिन् लोके <strong>यं</strong> श्वेतद्वीपं <strong>गोलोकम् इति विदन्तः</strong> जानन्तः सन्तः ते अनिर्वचनीयाः <strong>सन्तः</strong> साधवः <strong>क्षितौ विरल-चारा</strong> भवन्ति, तद् एव प्रीत्या निःसङ्गतया निभृतं चरन्तीत्य् अर्थः । <strong>कतिपय</strong> इति तादृशानां बाहुल्यासम्भवात् । एवं परम-गूढत्वं सूचितम् । अत एव सर्वे तं न जानन्तीति भावः ।</p>
<p>यद्यपि प्रसिद्धः श्वेतद्वीपे अपि तद्-वृत्तिर् घटते, तथापि तत्र सर्वासाम् एव स्त्रीणां श्रीत्वाभावात् परम-पुरुषस्यैकस्य कान्तत्वाभावात् तथा वंशी-प्रिय-सखीत्य्-आद्य्-अभावाच् च । तथा तत्र नित्य-क्षीराब्धि-वृत्तेः सुरभीभ्योऽनिर्वचनीय-क्षीराब्धि-प्रसरणोक्त्य्-अयोगाच् च । सर्वथा प्रपञ्चातीतो वैकुण्ठोपरि वर्तमानः श्री-गोलोक एव सङ्गच्छते ।  ततश् च तस्य श्वेतता परम-शुद्धत्वात् सदा गव्य-क्षीर-मयत्वेन धावल्याच् च, तथा द्वीप-शब्दस्याश्रय-वाचित्वेन परम-विशुद्धानां श्री-नन्दादीनां निवास-स्थानत्वाच् च ।</p>
<p>द्वीपत्वं च श्री-मथुरा-मण्डल-सादृश्येन श्री-यमुना-तीर-वर्तित्वात् मण्डलाकारत्वात् परितः क्षीर-प्लुततया क्षीराब्धेर् इव मध्य-वर्तित्वाच् चोह्यम् । एवं च श्री-मथुरैव क्षीराब्धिः गो-प्रधान-देशतया क्षीरमयत्वाच् च । तथा श्री-वृन्दावनम् एव श्वेतद्वीपः व्रज-भूमि-प्रधानत्वेन निरन्तर-क्षीर-धारा-प्लुतत्वादिनेति वक्तव्यं स्याद् इति दिक् ॥९४-९५॥</p>
<p><strong>अथोवाच महा-विष्णुर् भगवन्तं प्रजापतिम् ।<br>
ब्रह्मन् महत्त्व-विज्ञाने प्रजा-सर्गे च चेन् मतिः ।<br>
पञ्च-श्लोकीम् इमां विद्यां वत्स दत्तां निबोध मे ॥५७॥</strong></p>
<p>तद् एवं तस्य स्तुतिम् उक्त्वा श्री-भगवत्-प्रसाद-लाभम् आह—अथेति । सर्वं स्पष्टम् ॥ ५७ ॥</p>
<p><strong>प्रबुद्धे ज्ञान-भक्तिभ्याम् आत्मन्य् आनन्द-चिन्-मयी ।<br>
उदेत्य् अनुत्तमा भक्तिर् भगवत्-प्रेम-लक्षणा ॥५८॥</strong></p>
<p>तत्र प्रसाद-रूपां पञ्च-श्लोकीम् आह प्रबुद्ध इति । ज्ञान-विज्ञान-सम्पन्नो भज मां भक्ति-भावितः ॥ [भा।पु। ११.१९.५] इत्य् एकादशात् ॥ ५८ ॥</p>
<p><strong>प्रमाणैस् तत्-सद्-आचारैस् तद्-अभ्यासैर् निरन्तरम् ।<br>
बोधयन् आत्मनात्मानं भक्तिम् अप्य् उत्तमां लभेत् ॥५९॥</strong></p>
<p>प्रेम-लक्षण-भक्तेः साधन-ज्ञान-रूपयोः भक्त्योः प्राप्त्य्-उपायम् आह प्रमाणैर् इति । प्रमाणैर् भगवच्-छास्त्रैस् तत्-सदाचारैस् तदीया ये सन्तस् तेषाम् आचारैर् अनुस्टानैस् तद्-अभ्यासैस् तेषाम् एव पौनःपुण्येन बाहुल्येनात्मना आत्मानं बोधयति स्वयम् एव स्वं भगवद्-आश्रितः शुद्ध-जीव-रूपम् अनुभवति, ततोऽप्य् उत्तमां शुद्धां भक्तिं लभत इति । तथा च श्रुति-स्तवे—</p>
<blockquote>
<p>स्व-कृत-पुरेष्व् अमीष्व् अबहिर्-अन्तर-संवरणं<br>
तव पुरुषं वदन्त्य् अखिल-शक्ति-धृतोऽंश-कृतम् ।</p></blockquote>
<blockquote>
<p>इति नृ-गतिं विविच्य कवयो निगमावपनं<br>
भवत उपासतेऽङ्घ्रिम् अभवं भुवि विश्वसिताः ॥ [भा।पु। १०.८७.२०] इति ॥५९॥</p></blockquote>
<p><strong>यस्याः श्रेयस्-करं नास्ति यया निर्वृतिम् आप्नुयात् ।<br>
या साधयति माम् एव भक्तिं ताम् एव साधयेत् ॥६०॥<br>
धर्मान् अन्यान् परित्यज्य माम् एकं भज विश्वसन् ।<br>
यादृशी यादृशी श्रद्धा सिद्धिर् भवति तादृशी ॥<br>
कुर्वन् निरन्तरं कर्म लोकोऽयम् अनुवर्तते ।<br>
तेनैव कर्मणा ध्यायन् मां परां भक्तिम् इच्छति ॥६१॥</strong></p>
<p>पुनः शुद्धाम् एव साधन-भक्तिं द्रढयन्न् अकामैर् अपि ताम् एव कुर्याद् इत्य् आह—धर्मान् अन्यान् इति । तद् उक्तं—</p>
<blockquote>
<p>अकामः सर्व-कामो वा मोक्ष-काम उदार-धीः ।<br>
तीव्रेण भक्ति-योगेन यजेत पुरुषं परम् ॥ [भा।पु। २.३.१०] इति ॥६१॥</p></blockquote>
<p><strong>अहं हि विश्वस्य चराचरस्य<br>
बीजं प्रधानं प्रकृतिः पुमांश् च ।<br>
मयाहितं तेज इदं बिभर्षि<br>
विधे विधेहि त्वम् अथो जगन्ति ॥६२॥</strong></p>
<p>तस्मात् तव सिसृक्षापि फलिष्यतीति स-युक्तिकम् आह—अहं हीति । प्रधानं श्रेष्ठं बीजं, पूर्ण-भगवद्-रूपं प्रकृतिर् अव्यक्तं, पुमान् तद्-द्रष्टा, किं बहुना त्वम् अपि मयाहितं अर्पितं तेज इदं बिभर्षि, तस्मात् तेन मत्-तेजसा जगन्ति सर्वाणि स्थावर-जङ्गमानि हे विधे हि कुर्व् इति ॥६२॥</p>
<p>इति श्री-ब्रह्म-संहितायां मूल-सूत्राख्यस्य पञ्चमाध्यायस्य श्रील-श्रीपाद-श्री-जीव-गोस्वामि-कृता दिग्-दर्शनी नाम्नी टीका समाप्ता ॥</p>
<p>[^३]-
उवाच पुरतस् तस्मै तस्य दिव्या सरस्वती ।
कामः कृष्णाय गोविन्द हे गोपी जन इत्य् अपि ।
वल्लभाय प्रिया वह्नेर् मन्त्रम् ते दास्यति प्रियम् ॥२४॥</p>
<p>[^४]-
तत्राप्राप्या एते श्लोकाः।</p>
<div class="footnotes" role="doc-endnotes">
<hr>
<ol>
<li id="fn:1">
<p>This appears to be an error. KS has Prabhāsa-purāṇa, which is a part of Skanda-purāṇa, so this is probably a scribal mistake.&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>tad-vaśaṁvadā&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-gauDIyaH_brahma-saMhitA_saTIkA_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/gauDIyaH/brahma-saMhitA_saTIkA/">ब्रह्म-संहिता सटीका </a>
            <a data-toggle="collapse" href="#section-tree-item-body-gauDIyaH_brahma-saMhitA_saTIkA_md" role="button" aria-expanded="false" aria-controls="section-tree-item-body-gauDIyaH_brahma-saMhitA_saTIkA_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-gauDIyaH_brahma-saMhitA_saTIkA_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ब्रह्म-संहिता सटीका</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2025 Sep 3 04:51:09 UTC. (<a href="http://google.com/search?q=04%3a51%3a09%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
