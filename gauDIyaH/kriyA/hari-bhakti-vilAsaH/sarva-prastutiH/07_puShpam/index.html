<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | ०७ पुष्पम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/">
  <meta property="og:site_name" content="आगमे वैष्णवे विश्वासटिप्पन्यः">
  <meta property="og:title" content="०७ पुष्पम्">
  <meta property="og:description" content="सप्तम-विलासः
पौष्पिकः
कुमनाः सुमनस्त्वं हि याति यस्य पदाब्जयोः ।
सुमनो’र्पण-मात्रेण तं चैतन्य-प्रभुं भजे ॥१॥
श्रीमद्-अङ्गानि तैर् भक्त्या समालिप्यानुलेपनैः ।
निवेद्योत्तम-पुष्पाणि तन्-मुद्रां च प्रदर्शयेत् ॥२॥
विचित्र-पुष्प-प्रदान-प्रकरण-लिखन-सौष्ठवाय निजेष्ट-देव-रूपं पर्मअ-गुरु-वरं शरणं याति—कुमना इति । सुमनसां पुष्पाणाम् अर्पण-मात्रेण सुमनस्त्वम् इति श्लेषेण पादाब्जयोः पुष्पवत् संसक्ततया प्रियतमत्वम् अभिप्रेतम् ॥१॥
अथ पुष्पाणि नारसिंहे—
पुष्पैर् अरण्य-सम्भूतैस् तथा नगर-सम्भवैः ।
अपर्युषित-निश्छिद्रैः प्रोक्षितैर् जन्तु-वर्जितैः ।
आत्मारामोद्भवैर् वापि पूतैः सम्पूजयेद् धरिम् ॥३॥
तैर् लिखितैर् भक्त्या प्रीत्या अभक्ति-च्छेदेन वा । तस्य पुष्प-निवेदनस्य मुद्राम् । अपर्युषितैर् निश्छिद्रैश् च अविदीर्ण-दलैः । आत्मनः । आरामः उपवनं तद्-उद्भवैः ॥२-३॥">
  <meta property="og:locale" content="en_us">
  <meta property="og:type" content="article">
    <meta property="article:section" content="gaudiyah">

  <meta itemprop="name" content="०७ पुष्पम्">
  <meta itemprop="description" content="सप्तम-विलासः
पौष्पिकः
कुमनाः सुमनस्त्वं हि याति यस्य पदाब्जयोः ।
सुमनो’र्पण-मात्रेण तं चैतन्य-प्रभुं भजे ॥१॥
श्रीमद्-अङ्गानि तैर् भक्त्या समालिप्यानुलेपनैः ।
निवेद्योत्तम-पुष्पाणि तन्-मुद्रां च प्रदर्शयेत् ॥२॥
विचित्र-पुष्प-प्रदान-प्रकरण-लिखन-सौष्ठवाय निजेष्ट-देव-रूपं पर्मअ-गुरु-वरं शरणं याति—कुमना इति । सुमनसां पुष्पाणाम् अर्पण-मात्रेण सुमनस्त्वम् इति श्लेषेण पादाब्जयोः पुष्पवत् संसक्ततया प्रियतमत्वम् अभिप्रेतम् ॥१॥
अथ पुष्पाणि नारसिंहे—
पुष्पैर् अरण्य-सम्भूतैस् तथा नगर-सम्भवैः ।
अपर्युषित-निश्छिद्रैः प्रोक्षितैर् जन्तु-वर्जितैः ।
आत्मारामोद्भवैर् वापि पूतैः सम्पूजयेद् धरिम् ॥३॥
तैर् लिखितैर् भक्त्या प्रीत्या अभक्ति-च्छेदेन वा । तस्य पुष्प-निवेदनस्य मुद्राम् । अपर्युषितैर् निश्छिद्रैश् च अविदीर्ण-दलैः । आत्मनः । आरामः उपवनं तद्-उद्भवैः ॥२-३॥">
  <meta itemprop="wordCount" content="8124">
  <meta name="twitter:card" content="summary">
  <meta name="twitter:title" content="०७ पुष्पम्">
  <meta name="twitter:description" content="सप्तम-विलासः
पौष्पिकः
कुमनाः सुमनस्त्वं हि याति यस्य पदाब्जयोः ।
सुमनो’र्पण-मात्रेण तं चैतन्य-प्रभुं भजे ॥१॥
श्रीमद्-अङ्गानि तैर् भक्त्या समालिप्यानुलेपनैः ।
निवेद्योत्तम-पुष्पाणि तन्-मुद्रां च प्रदर्शयेत् ॥२॥
विचित्र-पुष्प-प्रदान-प्रकरण-लिखन-सौष्ठवाय निजेष्ट-देव-रूपं पर्मअ-गुरु-वरं शरणं याति—कुमना इति । सुमनसां पुष्पाणाम् अर्पण-मात्रेण सुमनस्त्वम् इति श्लेषेण पादाब्जयोः पुष्पवत् संसक्ततया प्रियतमत्वम् अभिप्रेतम् ॥१॥
अथ पुष्पाणि नारसिंहे—
पुष्पैर् अरण्य-सम्भूतैस् तथा नगर-सम्भवैः ।
अपर्युषित-निश्छिद्रैः प्रोक्षितैर् जन्तु-वर्जितैः ।
आत्मारामोद्भवैर् वापि पूतैः सम्पूजयेद् धरिम् ॥३॥
तैर् लिखितैर् भक्त्या प्रीत्या अभक्ति-च्छेदेन वा । तस्य पुष्प-निवेदनस्य मुद्राम् । अपर्युषितैर् निश्छिद्रैश् च अविदीर्ण-दलैः । आत्मनः । आरामः उपवनं तद्-उद्भवैः ॥२-३॥">
<script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/gauDIyaH\/kriyA\/hari-bhakti-vilAsaH\/sarva-prastutiH\/07_puShpam\/".replace(basePath, "/");
  pageVars.pageParams = {};
  pageVars.pageSource = "gauDIyaH\/kriyA\/hari-bhakti-vilAsaH\/sarva-prastutiH\/07_puShpam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>







    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/fonts.css" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> ०७ पुष्पम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०७ पुष्पम्">०७ पुष्पम्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/gauDIyaH/kriyA/hari-bhakti-vilAsaH/sarva-prastutiH/07_puShpam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>सप्तम-विलासः</p>
<p>पौष्पिकः</p>
<p><strong>कुमनाः सुमनस्त्वं हि याति यस्य पदाब्जयोः ।<br>
सुमनो’र्पण-मात्रेण तं चैतन्य-प्रभुं भजे ॥१॥<br>
श्रीमद्-अङ्गानि तैर् भक्त्या समालिप्यानुलेपनैः ।<br>
निवेद्योत्तम-पुष्पाणि तन्-मुद्रां च प्रदर्शयेत् ॥२॥</strong></p>
<p>विचित्र-पुष्प-प्रदान-प्रकरण-लिखन-सौष्ठवाय निजेष्ट-देव-रूपं पर्मअ-गुरु-वरं शरणं याति—कुमना इति । सुमनसां पुष्पाणाम् अर्पण-मात्रेण सुमनस्त्वम् इति श्लेषेण पादाब्जयोः पुष्पवत् संसक्ततया प्रियतमत्वम् अभिप्रेतम् ॥१॥</p>
<h3 id="अथ-पषपण">अथ पुष्पाणि</h3>
<p>नारसिंहे—</p>
<p><strong>पुष्पैर् अरण्य-सम्भूतैस् तथा नगर-सम्भवैः ।<br>
अपर्युषित-निश्छिद्रैः प्रोक्षितैर् जन्तु-वर्जितैः ।<br>
आत्मारामोद्भवैर् वापि पूतैः सम्पूजयेद् धरिम् ॥३॥</strong></p>
<p>तैर् लिखितैर् भक्त्या प्रीत्या अभक्ति-च्छेदेन वा । तस्य पुष्प-निवेदनस्य मुद्राम् । अपर्युषितैर् निश्छिद्रैश् च अविदीर्ण-दलैः । आत्मनः । आरामः उपवनं तद्-उद्भवैः ॥२-३॥</p>
<p>वामन-पुराणे श्री-प्रह्लाद-बलि-संवादे—</p>
<p><strong>तान्य् एव सुप्रशस्तानि कुसुमानि महासुर ।<br>
यानि स्युर् वर्ण-युक्तानि रस-गन्ध-युतानि च ॥४॥<br>
जाती शताङ्गा सुमनाः कुन्दं चारु-पुटं तथा ।<br>
वाणं च चम्पकाशोकं कर-वीरं च यूथिका ॥५॥<br>
पारिभद्रं पाटला च बकुलं गिरि-शालिनी ।<br>
तिलकं जासुवनजं पीतकं तगरं तथा ॥६॥<br>
एतानि सुप्रशस्तानि कुसुमान्य् अच्युतार्चने ।<br>
सुरभीणि तथान्यानि वर्जयित्वा तु केतकीम् ॥७॥</strong></p>
<p>शताङ्गा शत-पत्रिका, चारु-पुटं कर्णिकारं, वाणं झिण्टी-भेदः । पारिभद्रं पलहदेति प्रसिद्धम् । गिरि-शालिनी श्वेत-कूटजं जासुवनजं जवाकुसुमं पीतकं पियलीति प्रसिद्धम्। केतकीम् इति वन-केतकीम् ॥५-७॥</p>
<p>विष्णु-धर्मोत्तरे—</p>
<p><strong>कुङ्कुमस्य च पुष्पाणि बन्धु-जीवस्य चाप्य् अथ ।<br>
चम्पकस्य च देयानि तथा भूचम्पकस्य च ॥८॥<br>
पीत-यूथिक-जान्य् एव यानि वै नीपजान्य् अपि ।<br>
मञ्जर्यः सहकारस्य तथा देया जनार्दने ॥९॥<br>
मल्लिका-कुब्ज-कुसुमम् अतिमुककम् एव च ।<br>
सर्वाश् च यूथिकाजात्यो मल्लिकाजात्य एव च ॥१०॥<br>
याश् च कुब्जकजाजात्यः कदम्ब-कुसुमानि च ।<br>
केतकी पाटला-पुष्पं काण्व-पुष्पं तथैव च ॥११॥<br>
एवम् आदीनि देयानि गन्धवन्ति शुभानि च ।<br>
केचिद् वर्ण-गुणाद् एव केचिद् गन्ध-गुणाद् अथ ॥१२॥<br>
अनुक्तान्य् अपि रम्याणि तथा देयानि कानिचित् ।<br>
देशे देशे काले यानि पुष्पाण्य् अनेकशः ॥१३॥<br>
गन्धर्वोपपन्नानि तानि देयानि नित्यशः ॥१४॥</strong></p>
<p>नीपः कदम्ब-भेदः । अतिमुक्तकं माधवी-लता । काण्व-पुष्पं कणतुहुलीति प्रसिद्धम् । वासन्ती वसन्तोद्भवा वार्षिकी च या मल्लिका । तस्याः पुष्पम् इत्य् अर्थः ॥८-१४॥</p>
<p>किं च तत्रैव श्री-वज्र-मार्कण्डेय-संवादे—</p>
<p><strong>मध्ये’न्य-वर्णो यस्य स्यात् शुक्लस्य कुसुमस्य च ।<br>
शुभ-सुक्लं तु विज्ञेयं केशव-प्रियम् ॥१५॥</strong></p>
<p>स्कान्दे—</p>
<p><strong>वासन्ति मल्लिका-पुष्पं तथा वै वार्षिकी तु या ।<br>
कुसुम्भं यूथिके द्वे च तथा चैवातिमुक्तकम् ॥१६॥<br>
केतकं चम्पकं चैव माष-वृन्तकम् एव च ।<br>
पुरन्ध्रि-मञ्जरी-पुष्पं चूत-पुष्पं तथैव च ॥१७॥</strong></p>
<p>पुनन्ध्रिः पुङ्गवीति प्रसिद्धा । तस्या मञ्जरी पुष्पं च ॥१७॥</p>
<p><strong>बन्धु-जीवक-पुष्पं च कुसुमं कुङ्कुमस्य च ।<br>
जाति-पुष्पाणि सर्वाणि कुन्द-पुष्पं तथैव च ॥१८॥<br>
पाटलायास् तथा पुष्पं नीलम् इन्दीवरं तथा ।<br>
कुमुदे श्वेत-रक्ते च श्वेत-रक्ते तथाम्बुजे ॥१९॥</strong></p>
<p>तत्रैवान्यत्र—</p>
<p><strong>एवम् आदीनि पुष्पाणि दातव्यानि सदा हरेः ॥२०॥<br>
मालती तुलसी पद्मं केतकी मणि-पुष्पकम् ।<br>
कदम्ब-कुसुमं लक्ष्मीः कौस्तुभं केशव-प्रियम् ॥२१॥</strong></p>
<p>यथा लक्ष्मीः कौस्तुभं चेति दृष्टान्तत्वेनोदाहृतम् ॥२१॥</p>
<p>किं च—</p>
<blockquote>
<p><strong>कण्टकीन्य् अपि देयानि शुक्लानि सुरभीणि च ।</strong>
<strong>तथा रक्तानि देयानि जलजानि द्विजोत्तम ॥२२॥</strong></p></blockquote>
<p>कण्टकीनि कण्टक-युक्तानि ॥२२॥</p>
<p>नारदीये सप्तम-साहस्रे श्री-भगवन्-नारद-संवादे—</p>
<blockquote>
<p><strong>मालती बकुलाशोक-शेफाली नवमालिका ।</strong>
<strong>आम्रं च तगराख्यं च मल्लिका मधु-पिण्डिका ॥२३॥</strong>
<strong>यूथिकाष्टपदं कुन्द-कदम्ब-शिखि-पिङ्गिकम् ।</strong>
<strong>पाटला चम्पकं हृद्यं लवङ्गम् अतिमुक्तकम् ॥२४॥</strong></p></blockquote>
<p>शेफाली सेहलीति प्रसिद्धा । मधु मधुक-पुष्पम् । पिण्डिका नन्द्यावर्तः । अष्टपदं नाग-केशरं शिखी चूक्रियेति प्रसिद्धा । पिङ्गकं हरिद्रा-कुसुमम् ॥२३-२४॥</p>
<blockquote>
<p><strong>केतकं कुरुवकं बिल्वं कह्लारं वासकं द्विज ।</strong>
<strong>पञ्चविंशति-पुष्पाणि लक्ष्मी-तुल्य-प्रियाणि मे ॥२५॥</strong>
<strong>मदीया वनमाला च पुष्पैर् एभिर् मया पुरा ।</strong>
<strong>ग्रथिता च तथा तत्त्वैः पञ्चविंशतिभिः क्रमात् ॥२६॥</strong></p></blockquote>
<p>हारीत-स्मृतौ च—</p>
<blockquote>
<p><strong>तुलस्यौ पङ्कजे जात्यौ केतक्यौ करवीरकौ ।</strong>
<strong>शस्तानि दश-पुष्पाणि तथा रक्तोत्पलानि च ॥२७॥</strong></p></blockquote>
<h3 id="अथ-समनयतखल-पषप-महतमयम">अथ सामान्यतो’खिल-पुष्प-माहात्म्यम्</h3>
<p>विष्णु-धर्मोत्तरे—</p>
<blockquote>
<p><strong>दानं सुमनसां श्रेष्ठं तथैव परिकीर्तितम् ।</strong>
<strong>अलक्ष्म्याः शमनं मुख्यं परं लक्ष्मी-विवर्धनम् ॥२८॥</strong>
**धन्यं यशस्यम् आयुष्यं माङ्गल्यं बुद्धि-वर्धनम् । **
<strong>स्वर्गदं च तथा प्रोक्तं वह्निष्टोम-फल-प्रदम् ॥२९॥</strong>
**न रत्नेन सुवर्णेन न च वित्तेन भूरिणा । **
<strong>तथा प्रसादम् आयाति देवश् चक्र-गदाधरः ॥३०॥</strong></p></blockquote>
<p>तत्रैवान्यत्र—</p>
<blockquote>
<p><strong>धर्मार्जित-धन-क्रीतैर् यः कुर्यात् केशवार्चनम् ।</strong>
<strong>उद्धरिष्यत्य् असन्देहं सप्त पूर्वास् तथापरान् ॥३१॥</strong></p></blockquote>
<p>धर्मेण न्यायेन अर्जितं यद् धनं, तेन क्रीतैः कुसुमैः । एतेन न्यायोपात्त-वित्तेन पुष्प-क्रयणम् अपि शस्तं ब्राह्मणादेर् इति बोधितम् ॥३१॥</p>
<blockquote>
<p><strong>आरामस्थैस् तु कुसुमैर् यः कुर्यात् केशवार्चनम् ।</strong>
<strong>एतद् एव समाप्नोति नात्र कार्या विचारणा ॥३२॥</strong>
<strong>यथा कथञ्चिद् आहृत्य कुसुमईह् पुञयन् हरिम् ।</strong>
<strong>नाकपृष्ठम् अवाप्नोति न मे’त्रास्ति विचारणा ॥३३॥</strong>
<strong>तथा राष्ट्राहृतैः पुष्पैर् यः कुर्यात् केशवार्चनम् ।</strong>
<strong>पञ्चविंशत्य् अतीतांश् च पञ्चविंशत्य्-अनागतान् ।</strong>
<strong>उद्धरेद् आत्मनो वंश्यान् नात्र कार्या विचारणा ॥३४॥</strong>
<strong>नगरे’पि वसन् यस् तु भकिष्याशी शंसित-व्रतः ।</strong>
<strong>अरण्याद् आहृतैः पुष्पैः पत्र-मूल-फलाङ्कुरैः ॥३५॥</strong>
<strong>यथोपपन्नैः सततम् अभ्यर्चयति केशवम् ॥३६॥</strong>
<strong>सर्व-काम-प्रदो देवस् तस्य स्यान् मधुसूदनः ।</strong>
<strong>पुंसस् तस्याप्य् अकामस्य परं स्थानं प्रकीर्तितम् ।</strong>
<strong>यत्र गत्वा न शोचन्ति तद् विष्णोः परमं पदम् ॥३७॥</strong></p></blockquote>
<p>तत्रैव श्री-वज्र-मार्कण्डेय-संवादे—</p>
<blockquote>
<p><strong>अक्षमैस् तूपवासानां धन-हीनैस् तथा नरैः ।</strong>
<strong>अरण्याद् आहृतैः पुष्पैः सम्पूज्य मधुसूदनम् ।</strong>
<strong>पूर्व-जन्मनि सम्प्राप्तं राज्यं शृणु नराधिप ॥३८॥</strong>
<strong>नृपो ययातिर् नहुषो विश्व-गन्धः करन्धमः ॥</strong>
<strong>दिलीपो युवनाश्वश् च शतपर्वा भगीरथः ॥३९॥</strong>
<strong>भीमश् चसहदेवश् च महाशीलो महामनुः ।</strong>
<strong>देवलः कालकाक्षश् च कृतवीर्यो गुणाकरः ॥४०॥</strong>
<strong>देवरातः कुसुम्भश् च विनीतो विक्रमो रघुः ।</strong>
<strong>महोत्साहो वीतभयो नमित्रः प्रभाकरः ॥४१॥</strong></p></blockquote>
<p>अनमित्र इत्य् आदाव् अ-कार-लोपाभावादिकम् आर्षम् ॥४१॥</p>
<blockquote>
<p>**कपोत-रोमा पर्जन्यश् चन्द्रसेनः परन्तपः । **
<strong>भीमसेनो दृढरथः कुशनाभः प्रतर्दनः ॥४२॥</strong>
<strong>एते चान्ये च बहवः पूर्व-जन्मनि केशवम् ।</strong>
<strong>पूजयित्वा क्षिताव् अस्यां प्र्पू राज्यम् अकण्टकम् ॥४३॥</strong>
<strong>यक्षत्वम् अथ गान्धर्वं देवत्वं च तथैव च ।</strong>
<strong>विद्याधरत्वं नागत्वं ये गता मनुजोत्तमाः ॥४४॥</strong>
<strong>बहुत्वाच् च न ते शक्या मया वक्तुं तवानघ ।</strong>
<strong>तस्माद् यत्नः सदा कार्यः पुरुषैः कुसुमार्चने ॥४५॥</strong>
<strong>अरण्य-जातैः कुसुमैः सदैव</strong>
<strong>स पूजयित्वा स्वयम् आहृतैस् तु ।</strong>
**सर्वेश्वरं यत् फलम् आप्नुवन्ति **
<strong>राजेन्द्र तद् वर्णयितुं न शक्यम् ॥४६॥</strong>
<strong>स्वयम् आहृत्य पुष्पाणि भिक्षाशी केशवार्चनम् ।</strong>
<strong>यः करोति स राजेन्द्र वंशानाम् उद्धरेत् शतम् ॥४७॥</strong></p></blockquote>
<p>विष्णु-धर्मोत्तरे—</p>
<blockquote>
<p><strong>पुष्पाणि तु सुगन्धीनि मनोज्ञानि तु यः पुमान् ।</strong>
<strong>प्रयच्छति हृषीकेशे स भागवत-मानवः ॥४८॥</strong></p></blockquote>
<p>नारसिंहे—</p>
<blockquote>
<p><strong>तपः-शील-गुणोपेते पात्रे वेदस्य पारगे ।</strong>
<strong>दश दत्त्वा सुवर्णानि यत् फलं समवाप्नुयात् ।</strong>
<strong>तत् फलं लभते मर्त्यो हरेः कुसुम-दानतः ॥४९॥</strong></p></blockquote>
<p>तत्रैवाग्रे—</p>
<blockquote>
<p><strong>मल्लिका-मालती-जाती-केतकाशोक-चम्पकैः ।</strong>
<strong>पुन्नाग-नाग-बकुलैः पद्मैर् उत्पल-जातिभिः ॥५०॥</strong>
<strong>एतैर् अन्यैश् च कुसुमैः प्रशस्तैर् अच्युतं नरः ।</strong>
<strong>अर्चन् दश-सुवर्णस्य प्रत्येकं फलम् आप्नुयात् ॥५१॥</strong>
<strong>एवं हि राजन् नरसिंह-मूर्तेः</strong>
<strong>प्रियाणि पुष्पाणि तवेरितानि ।</strong>
<strong>एतैश् च नित्यं हरिम् अर्च्य भक्त्या</strong>
<strong>नरो विशुद्धो हरिम् एव याति ॥५२॥</strong></p></blockquote>
<p>स्कान्दे—</p>
<blockquote>
<p><strong>स्वयम् आहृत्य यो दद्याद् अरण्य-कुसुमानि च ।</strong>
<strong>स राज्यं स्फीतम् आप्नोति लोके निहत-कण्टकम् ॥५३॥</strong></p></blockquote>
<p>तत्रैव श्री-शिवोमा-संवादे—</p>
<blockquote>
<p><strong>यैः कैश्चिद् इह पुष्पैश् च जलजैः स्थलजैर् अपि ।</strong>
<strong>सम्पूज्य कथितैर् भक्त्या विष्णु-लोके महीयते ॥५४॥</strong></p></blockquote>
<p>कथितैर् विहितैर् इत्य् अर्थः । पूर्वोक्तैर् वा ॥५४॥</p>
<p>विष्णु-रहस्ये श्री-मार्कण्डेयेन्द्रद्युम्न-संवादे—</p>
<blockquote>
<p><strong>ऋतु-कालोद्भवैः पुष्पैर् यो’र्चयेद् रुक्मिणी-पतिम् ।</strong>
<strong>सर्वान् कामान् अवाप्नोति यान् दिव्यान् यांश् च मानुषान् ॥५५॥</strong></p></blockquote>
<h3 id="अथ-पषप-वशष-महतमयम">अथ पुष्प-विशेष-माहात्म्यम्</h3>
<p>तथा च नारसिंहे—</p>
<blockquote>
<p><strong>पुष्प-जाति-विशेषेण भवेत् पुण्यं विशेषतः ॥५६॥</strong></p></blockquote>
<p>किं च—</p>
<blockquote>
<p><strong>एवं पुष्प-विशेषेण फलं तद्-अधिकं नृप ।</strong>
<strong>ज्ञेयं पुष्पान्तरेणापि यथा स्यात् तन् निबोध मे ॥५७॥</strong></p></blockquote>
<p>एवम् इति द्रोण-पुष्पोक्ति-प्रकारेणेति ज्ञेयम् । तत्-पुराणे द्रोण-पुष्पे तथैकस्मिन्न् इत्य् अनन्तरम् अस्य पाठात् । अतः पुष्पान्तरेणेति द्रोण-पुष्पाद् इतरेणापीत्य् अर्थः । पुष्पान्तरज्ञेनेति पाठे अन्तरं भेदस् तज्-ज्ञेन ॥५७॥</p>
<h3 id="ततर-दरण-पषप-महतमयम">तत्र द्रोण-पुष्प-माहात्म्यम्</h3>
<p>नारसिंह एव—</p>
<blockquote>
<p><strong>द्रोण-पुष्पे तथैकस्मिन् माधवाय निवेदिते ।</strong>
<strong>दत्त्वा दश सुवर्णानि यत् फलं तद् अवाप्नुयात् ॥५८॥</strong></p></blockquote>
<h3 id="जतय-महतमयम">जात्या माहात्म्यम्</h3>
<blockquote>
<p><strong>द्रोण-पुष्प-सहस्रेभ्यः खादिरं वै विशिष्यते ।</strong>
<strong>शमी-पुष्प-सहस्रेभ्यो बिल्व-पुष्पं विशिष्यते ॥५९॥</strong>
<strong>बिल्व-पुष्प-सहस्रेभ्यो बक-पुष्पां विशिष्यते ।</strong>
<strong>बक-पुष्प-सहस्राद् धि नन्द्यावर्तं विशिष्यते ॥६०॥</strong>
<strong>नन्द्यावर्त-सहस्राद् धि करवीरं विशिष्यते ।</strong>
<strong>करवीरस्य कुसुमात् श्वेत-पुष्पम् अनुत्तमम् ॥६१॥</strong></p></blockquote>
<p>नन्द्यावर्तं पिण्डी-तगरम् । करवीरं रक्तम् अग्रे श्वेतम् इत्य् उक्तेः ॥६१॥</p>
<blockquote>
<p><strong>करवीर-श्वेत-कुसुमात् पालाशं पुष्पम् उत्तमम् ।</strong>
<strong>पालाश-पुष्प-साहस्र्यात् सेवन्ती-पुष्पम् उत्तमम् ॥६२॥</strong>
<strong>कुश-पुष्प-सहस्राणां मालती-पुष्पम् उत्तमम् ।</strong>
<strong>वनमाला-सहस्राद्धि चम्पकं तु विशिष्यते ॥६३॥</strong></p></blockquote>
<p>वनमाला पुष्प-विशेषो मालती-जाति-भेदः ॥६३॥</p>
<blockquote>
<p>**चम्पकात् पुष्प-शतकाद् अशोक-पुष्पम् उत्तमम् । **
<strong>अशोक-पुष्प-साहस्र्यात् सेवन्ती-पुष्पम् उत्तमम् ॥६४॥</strong>
<strong>कुब्ज-पुष्प-सहस्राणां मालती-पुष्पम् उत्तमम् ।</strong>
<strong>मालती-पुष्प-साहस्र्यात् त्रि-सन्ध्या-पुष्पम् उत्तमम् ॥६५॥</strong>
<strong>त्रि-सन्ध्या-रक्त-साहस्र्यात् त्रि-सन्ध्या-श्वेतकं वरम् ।</strong>
<strong>त्रि-सन्ध्या-श्वेत-साहस्र्यात् कुन्द-पुष्पं विशिष्यते ॥६६॥</strong>
<strong>कुन्द-पुष्प-सहस्राद् धि शतपत्रं विशिष्यते ।</strong>
<strong>शतपत्र-सहस्राद् धि मल्लिका-पुष्पम् उत्तमम् ॥६७॥</strong>
<strong>मल्लिका-पुष्प-साहस्र्याज् जाती-पुष्पं विशिष्यते ।</strong>
<strong>सर्वासां पुष्प-जातीनां जाती-पुष्पम् इहोत्तमम् ॥६८॥</strong>
<strong>जाती-पुष्प-सहस्रेण यच्छन् मालां सुशोभनाम् ।</strong>
<strong>विष्णवे विधिवद् भक्त्या तस्य पुण्य-फलं शृणु ॥६९॥</strong>
<strong>कल्प-कोटि-सहस्राणि कल्प-कोटि-शतानि च ।</strong>
<strong>वसेद् विष्णु-पुरे श्रीमान् विष्णु-तुल्य-पराक्रमः ॥७०॥</strong>
<strong>शेषाणां पुष्पजातीनां यत् फलं विधि-दर्शितम् ।</strong>
<strong>तत्-फलस्यानुसारेण विष्णु-लोके महीयते ॥७१॥</strong></p></blockquote>
<p>विष्णु-धर्मोत्तरे—</p>
<blockquote>
<p><strong>सर्वासां पुष्प-जातीनां जात्यः श्रेष्ठतमा मताः ।</strong>
<strong>जातीनाम् अपि सर्वासां शुक्ला जातिः प्रशस्यते ॥७२॥</strong></p></blockquote>
<p>स्कान्दे’पि ब्रह्म-नारद-संवादे—मल्लिका इत्य् आदि-श्लोक-त्रयम् आस्ते ॥७३॥</p>
<p>किं च तत्रैवान्यत्र—</p>
<blockquote>
<p><strong>जाती-पुष्प-प्रदानेन गन्धर्वैः सह मोदते ।</strong>
<strong>जाती-पुष्पाष्टकं दत्त्वा वह्निष्टोम-फलं भवेत् ॥७४॥</strong>
<strong>जाती-पुष्प-सहस्रेण यथेष्टां गतिम् आप्नुयात् ।</strong>
<strong>श्वेतद्वीपम् अवाप्नोति लक्ष-पूजा-विधायकः ॥७५॥</strong></p></blockquote>
<p>लक्षं जाती-पुष्पाणाम् एव, तेन पूजायाः विधायकः ॥७५॥</p>
<blockquote>
<p><strong>जाती-पुष्प-कृतां मालां कर्पूर-पट-वासिताम् ।</strong>
<strong>निवेद्य देवदेवाय यत् फलं प्राप्नुयान् नरः ।</strong>
<strong>न तद् वर्णयितुं शक्यम् अपि वर्ष-शतैर् अपि ॥७६॥</strong></p></blockquote>
<p>कर्पूरस्य पटः चूर्ण-गन्धस् तेन वासिताम् ॥७६॥</p>
<h3 id="मलतय-महतमयम">मालत्या माहात्म्यम्</h3>
<p>स्कान्दे श्री-ब्रह्म-नारद-संवादे—</p>
<blockquote>
<p><strong>वर्णानां तु यथा विप्रस् तीर्थानां जाह्नवी यथा ।</strong>
<strong>सुराणां तु यथा विष्णुः पुष्पाणां मालती तथा ॥७७॥</strong>
<strong>मालत्या हि तथा देवं यो’र्चयेद् गरुडध्वजम् ।</strong>
<strong>जन्म-दुःख-जरारोगैर् मुक्तो’सौ मुक्तिम् आप्नुयात् ॥७८॥</strong></p></blockquote>
<p>मालवत्या इति पाठे’पि मालवत्य् एव मालती । मुक्तिं परमानन्द-लक्षणाम् ॥७८॥</p>
<h3 id="करततक-च-तसय-महतमय-वशष">कार्त्तिके च तस्या माहात्म्य-विशेषः</h3>
<p>तत्रैवान्यत्र—</p>
<blockquote>
<p><strong>यो’र्चयेन् मालती-पुष्पैः कृष्णं त्रिभुवनेश्वरम् ।</strong>
<strong>तेनाप्तं नास्ति सन्देहस् तत्-पदं दुर्लभं हरेः ॥७९॥</strong>
<strong>मालती-कलिका-मालाम् ईषद्-विकसितां हरेः ।</strong>
<strong>दत्त्वा शिरसि विप्रेन्द्र वाजिमेध-फलं लभेत् ॥८०॥</strong></p></blockquote>
<p>गरुडे—</p>
<blockquote>
<p><strong>पक्षीन्द्र न श्रुतं दृष्टं भूतं वा न भविष्यति ।</strong>
<strong>मालत्या न समं पुष्पं द्वादश्या न समा तिथिः ॥८१॥</strong></p></blockquote>
<p>न समम् इत्य् अत्र न-कारस्य अधुनापि नास्तीत्य् अर्थः ॥८१॥</p>
<blockquote>
<p><strong>पुष्पेणैकेन मालत्याः प्रीतिर् या केशवस्य हि ।</strong>
<strong>न सा क्रतु-सहस्रेण भवते नारदो’ब्रवीत् ॥८२॥</strong></p></blockquote>
<p>भवते भवति इत्य् आदिकम् आर्षम् उन्नेयम् ॥८२॥</p>
<blockquote>
<p><strong>यत्र यत्र खग-श्रेष्ठ भवते मालती-वनम् ।</strong>
<strong>पत्रे पत्रे तथा तुष्टो वसते तत्र केशवः ॥८३॥</strong>
<strong>दृष्ट्वा तु मालती-पुष्पं वैष्णवेन करे धृतम् ।</strong>
<strong>प्रीतो भवति दैत्यारिः सुतं दृष्ट्वा यथा खगः ॥८४॥</strong>
<strong>पुष्पे पुष्पे खग-श्रेष्ठ मालत्याः सुमनोहरे ।</strong>
<strong>अक्षयं प्राप्यते स्थानं दाह-प्रलय-वर्जितम् ॥८५॥</strong>
<strong>वल्लभं मालती-पुष्पं माधवस्य सदैव हि ।</strong>
<strong>हेलया दापयेत् स्थानं स्वकीयं गरुडध्वजः ॥८६॥</strong>
<strong>दत्त-मात्रं हरेः पुष्पं निर्माल्यं भवति क्षणात् ।</strong>
<strong>अहो-रात्रं प्रभुक्तं हि मालती-कुसुमं न हि ॥८७॥</strong></p></blockquote>
<p>निर्माल्यम् इति उपभुक्तत्वेनोत्तारण-योग्यम् इत्य् अर्थः । नहि निर्माल्यं भवति । पाठान्तरं सुगमम् ॥८७॥</p>
<blockquote>
<p><strong>विष्णोर् अङ्गात् परिभ्रष्टं मालती-कुसुमं खग ।</strong>
<strong>यो धारयेच् च शिरसि सर्व-धर्म-फलं लभेत् ॥८८॥</strong>
<strong>अदत्त्वा केशवे यस् तु स्व-मूर्ध्ना मालतीं वहेत् ।</strong>
<strong>स नरः खग-शार्दूल सर्व-धर्म-च्युतो भवेत् ॥८९॥</strong></p></blockquote>
<p>अदत्त्वा असमर्प्य ॥८९॥</p>
<h3 id="करततक-च-तसय-महतमय-वशष-1">कार्त्तिके च तस्या माहात्म्य-विशेषः</h3>
<p>तथा च गारुडे—</p>
<blockquote>
<p><strong>सुवर्ण-दानं गो-दानं भूमि-दानं खगेश्वर ।</strong>
<strong>विहाय कार्त्तिके मासि मालतीं यच्छ केशवे ॥९०॥</strong>
<strong>सर्व-मासेषु पक्षीन्द्र मालती केशव-प्रिया ।</strong>
<strong>प्रबोधन्यां विशेषेण अश्वमेधादि-दायिनी ॥९१॥</strong></p></blockquote>
<p>स्कान्दे ब्रह्म-नारद-संवादे—</p>
<blockquote>
<p><strong>मालती-मालया विष्णुः पूजितो येन कार्त्तिके ।</strong>
<strong>पापाक्षर-कृतां मालां हठात् सौरिः प्रमार्जति ॥९२॥</strong></p></blockquote>
<p>मालां पङ्क्तिं । सौरिर् यमः ॥९२॥</p>
<p>पाद्मे उत्तर-खण्डे कार्त्तिक-माहात्म्ये—</p>
<blockquote>
<p><strong>मालती-जातिका-पुष्पैः स्वर्ण-जात्या च चम्पकैः ।</strong>
<strong>पूजितो माधवो दद्यात् कार्त्तिके वैष्णवं पदम् ॥९३॥</strong></p></blockquote>
<h3 id="कमलसय-महतमयम">कमलस्य माहात्म्यम्</h3>
<p>स्कान्दे ब्रह्म-नारद-संवादे—</p>
<blockquote>
<p><strong>शुभ्राशुभ्रैर् महा-गन्धैः कुसुमैः पङ्कजोद्भवैः ।</strong>
<strong>अधोक्षजं समभ्यर्च्य नरो याति हरेः पदम् ॥९४॥</strong></p></blockquote>
<p>तत्रैवान्यत्र—</p>
<blockquote>
<p><strong>अहो नष्टा विनष्टास् ते पतिताः कलि-कन्दरे ।</strong>
<strong>यैर् नार्चितो हरिर् भक्त्या कमलैर् असितैः सितैः ॥९५॥</strong>
<strong>पद्मेनैकेन देवेशं यो’र्चयेत् कमला-प्रियम् । <br>
वर्षायुत-सहस्रस्य पापस्य कुरुते क्षयम् ॥९६॥</strong>
<strong>पद्मैः पद्मालया-भर्ता पूजितः पद्म-हस्त-भृत् ।</strong>
<strong>ददाति वैष्णवान् पुत्रान् भक्तिम् अव्यभिचरिणीम् ॥९७॥</strong></p></blockquote>
<p>अप्रणयेनाप्य् अर्चितः सन् । पद्म-हस्त-भृद् इति यद्यपि हस्तेन पद्मं बिभर्तीत्य् अर्थः ॥९६-९७॥</p>
<p>तत्रैव श्री-शिवोमा-संवादे—</p>
<blockquote>
<p><strong>पद्म-पुष्पाणि यो दद्यात् तस्माच् छत-गुणं भवेत् ॥९८॥।</strong></p></blockquote>
<p>तस्माद् इति प्राग्वत् । तत्र पूर्वोक्तां सौर्वर्ण-पुष्प-दशक-फल-प्रदानात् करवीर-पुष्पार्पण-फलाद् इति ज्ञेयम् ॥९८॥</p>
<h3 id="ततर-वरण-वशषण-महतमय-वशष">तत्र वर्ण-विशेषेण माहात्म्य-विशेषः</h3>
<p>तथा च स्कान्दे—</p>
<blockquote>
<p><strong>रक्त-पद्म-प्रदानेन रुक्म-माषकदो भवेत् ।</strong>
<strong>शतं दत्त्वा च धर्मात्मा वह्निष्टोम-फलं लभेत् ॥९९॥</strong>
<strong>सहस्रं च तथा दत्त्वा सूर्य-लोके महीयते ।</strong>
<strong>विष्णु-लोकम् अवाप्नोति लक्ष-पूजा-विधायकः ॥१००॥</strong>
<strong>स्वयम् एव तथा लक्ष्मीर् भजते नात्र संशयः ।</strong>
<strong>रक्त-पद्म-प्रदानाद् धि श्वेतस्य द्विगुणं फलम् ॥१०१॥</strong></p></blockquote>
<p>रुक्म-माषकद इति सुवर्ण-माष-दन-फलं प्राप्नुयाद् इत्य् अर्थः । शतं रक्त-पद्मानाम् । एवम् अग्रे’पि स्वयम् एव लक्ष्मीर् भजत इति साक्षात् सर्व-सम्पत्तिस् तस्य भवेद् इत्य् अर्थः ॥९९-१०१॥</p>
<h3 id="ततरप-करततक-वशष">तत्रापि कार्त्तिके विशेषः</h3>
<p>पाद्मोत्तर-खण्डे कार्त्तिक-माहात्म्ये—</p>
<blockquote>
<p><strong>कमलैः कमलाकान्तः पूजितः कर्त्तिके तु यैः ।</strong>
<strong>कमला अनुगा तेषां जन्मान्तर-शतेष्व् अपि ॥१०२॥</strong></p></blockquote>
<p>एवं कमला अनुगेत्य् अपि ॥१०२॥</p>
<p>स्कान्दे च श्री-ब्रह्म-नारद-संवादे—</p>
<blockquote>
<p><strong>कार्त्तिके नार्चितो यैस् तु कमलैः कमलेक्षणः ।</strong>
<strong>जन्म-कोटिषु विप्रेन्द्र न तेषां कमला गृहे ॥१०३॥</strong></p></blockquote>
<h3 id="नलतपलसय-महतमयम">नीलोत्पलस्य माहात्म्यम्</h3>
<p>विष्णुधर्मोत्तरे—</p>
<blockquote>
<p><strong>दत्त्वा नीलोत्पलं मुख्यं कुसुमं कुङ्कुमस्य च ।</strong>
<strong>तुल्यं फलम् अवाप्नोति बन्धु-जीवस्य च द्विजाः ॥१०४॥</strong>
<strong>सुवर्ण-दश-दानस्य फलं प्राप्नोति मानवः ।</strong>
<strong>दत्त्वा नीलोत्पलं विष्णोर् नात्र कार्या विचारणा ॥१०५॥</strong>
<strong>नीलोत्पल-शतं दत्त्वा वह्निष्टोम-फलं लभेत् ।</strong>
<strong>नीलोत्पल-सहस्रेण पुण्डरीकम् अवाप्नुयात् ।</strong>
<strong>लक्ष-पूजां नरः कृत्वा राजसूय-फलं लभेत् ॥१०६॥</strong></p></blockquote>
<h3 id="कमदसय-महतमयम">कुमुदस्य माहात्म्यम्</h3>
<p>विष्णुधर्मोत्तरे—</p>
<blockquote>
<p><strong>रुक्म-माषक-दानस्य फलं कुमुदतो भवेत् ।</strong>
<strong>कुमुदानां शतं दत्त्वा चन्द्र-लोके महीयते ॥१०७॥</strong>
<strong>सहस्रं च तथा दत्त्वा यथेष्टां गतिम् आप्नुयात् ।</strong>
<strong>अश्वमेधम् अवाप्नोति लक्ष-पूजा-विधायकः ॥१०८॥</strong>
<strong>रक्तोत्पल-प्रदे विष्णोस् तथा स्याद् द्विगुणं फलम् ॥१०९॥</strong></p></blockquote>
<h3 id="कदमबसय-महतमयम">कदम्बस्य माहात्म्यम्</h3>
<p>स्कान्दे ब्रह्म-नारद-संवादे—</p>
<blockquote>
<p><strong>जात-रूप-निभैर् विष्णुं कदम्ब-कुसुमैर् मुने ।</strong>
<strong>ये’र्चयन्ति च गोविन्दं न तेषां सौरिजं भयम् ॥११०॥</strong>
<strong>कदम्ब-कुसुमैर् हृद्यैर् ये’र्चयन्ति जनार्दनम् ।</strong>
<strong>तेषां यम्लयो नैव न जायन्ते कुयोनिषु ॥१११॥</strong></p></blockquote>
<p>किं च—</p>
<blockquote>
<p><strong>न तथा केतकी-पुष्पैर् मालती-कुसुमैर् न हि ।</strong>
<strong>तोषम् आयाति देवेशः कदम्ब-कुसुमैर् यथा ॥११२॥</strong>
**दृष्ट्वा कदम्ब-पुष्पाणि प्रीतो भवति माधवः । **
<strong>किं पुनः पूजितस् तैश् च सर्व-काम-प्रदो हरिः ॥११३॥</strong>
<strong>यथा पद्यालयां प्राप्य प्रीतो भवति माधवः ।</strong>
<strong>कदम्ब-कुसुमं लब्ध्वा तथा प्रीणाति लोक-कृत् ॥११४॥</strong>
<strong>सकृत् कदम्ब-पुष्पेण हेलया हरिर् अर्चितः ।</strong>
<strong>सप्त जन्मानि देवेशस् तस्य लक्ष्मीर् अदूरतः ॥११५॥</strong>
<strong>कदम्ब-पुष्प-गन्धेन केशवो वा सुवासितः ।</strong>
<strong>जन्मायुतार्जितस् तेन निहतः पाप-सञ्चयः ॥११६॥</strong></p></blockquote>
<p>लोक-कृद् अपि हेलयापि । वा-शब्दो यदि वेत्य् अर्थः । कदम्ब-पुष्पस्य गन्ध-मात्रेणापि, यदि वा वासितस् तथापीत्य् अर्थः ॥११४-११६॥</p>
<h3 id="आषढ-वशष">आषाढे विशेषः</h3>
<p>तत्रैव—</p>
<blockquote>
<p><strong>घनागमे घन-श्यामः कदम्ब-कुसुमार्चितः ।</strong>
<strong>ददाति वाञ्छितान् कामान् शत-जन्मानि सम्पदः ॥११७॥</strong>
<strong>कदम्ब-कुसुमैर् देवं घन-वर्णं घनागमे ।</strong>
<strong>ये’र्चयन्ति मुनि-श्रेष्ठ तैर् आप्तं जन्मनः फलम् ॥११८॥</strong></p></blockquote>
<p>सम्पदश् च विभूतीर् ददाति । घन-श्याम इति घन-वर्णम् इति च कदम्ब-पुष्प-भूषणेन शोभातिशयो’भिप्रेतः ॥११८-११९॥</p>
<h3 id="करवरसय-महतमयम">करवीरस्य माहात्म्यम्</h3>
<p>स्कान्दे श्री-शिवोमा-संवादे—</p>
<blockquote>
<p><strong>करवीरैर् महादेवि यः पूजयति केशवम् ।</strong>
<strong>दश-सौवर्णकैः पुष्पैर् यत् फलं तद् अवाप्नुयात् ॥११९॥</strong>
<strong>करवीरैः सुरक्तैश् च यो विष्णुं सकृद् अर्चयेत् ।</strong>
<strong>गवाम् अयुत-दानस्य फलं प्राप्नोति मानवः ॥१२०॥</strong></p></blockquote>
<p>तत्रैव ब्रह्म-नारद-संवादे—</p>
<blockquote>
<p><strong>ये’र्चयन्ति सुराध्यक्षं करवीरैः सितासितैः ।</strong>
<strong>चतुर्युगानि विप्रेन्द्र प्रीतो भवति केशवः ॥१२१॥</strong>
<strong>सित-रक्तैर् महा-पुण्यैः कुसुमैः करवीरजैः ।</strong>
<strong>यो’च्युतं पूजयेद् भक्त्या स याति गरुडध्वजम् ॥१२२॥</strong></p></blockquote>
<h3 id="परनधर-पषपसय-महतमयम">पुरन्ध्रि-पुष्पस्य माहात्म्यम्</h3>
<blockquote>
<p><strong>पुरन्ध्रि-पुष्पैर् यः कुर्यात् पूजां मधुरिपोर् नरः ।</strong>
<strong>तस्य प्रसादम् आयाति देवश् चक्र-गदाधरः ॥१२३॥</strong>
<strong>रम्याः पुरन्ध्रि-मञ्जर्यो दयितास् तस्य नित्यशः ।</strong>
<strong>पुरन्ध्रि-पुष्पं यो दद्याद् एकम् अप्य् अस्य मण्डले ॥१२४॥</strong>
<strong>तिल-प्रस्थ-प्रदानस्य फलं प्राप्नोत्य् असंशयम् ।</strong>
<strong>पुरन्ध्रि-मञ्जरी-पुष्पैः सहस्रेणार्चयेद् धरिम् ॥१२५॥</strong>
<strong>अग्निष्टोमम् अवाप्नोति कुलम् उद्धरते तथा ।</strong>
<strong>कर्पूर-पट-वासेन पुरन्ध्रिम् अधिवासिताम् ॥१२६॥</strong>
<strong>महा-रजन-रक्ते च तथा सूत्रे निवेशिताम् ।</strong>
<strong>मालां पुष्प-सहस्रेण यः प्रयच्छति भक्तितः ॥१२७॥</strong>
<strong>अश्वमेध-फलं तस्य नात्र कार्या विचारणा ।</strong>
<strong>शतेन वाजपेयस्य फलम् आप्नोत्य् असंशयम् ।</strong>
<strong>लक्ष-पूजां तथा कृत्वा सर्व-ज्ञानम् अवाप्नुयात् ॥१२८॥</strong></p></blockquote>
<p>तथेति समुच्चये पक्षान्तरे वा । महा-रजन-रक्तं सूत्रे पुष्प-सहस्रेण निवेशितां ग्रथितां मालां च यः प्रयच्छति । शतेन पुरन्ध्रि-पुष्पाणाम् । एवं लक्षं च । तेन पूजाम् ॥१२६-१२८॥</p>
<h3 id="अगसतय-पषपसय-महतमयम">अगस्त्य-पुष्पस्य माहात्म्यम्</h3>
<p>स्कान्दे ब्रह्म-नारद-संवादे—</p>
<blockquote>
<p><strong>अगस्त्य-कुसुमैर् देवं ये’र्चयन्ति जनार्दनम् ।</strong>
<strong>दर्शनात् तस्य देवर्षे नरकाग्निः प्रशाम्यति ॥१२९॥</strong>
<strong>न तत् करोति विप्रेन्द्र तपसा तोषितो हरिः ।</strong>
<strong>यत् करोति हृषीकेशो मुनि-पुष्पैर् अलङ्कृतः ॥१३०॥</strong>
<strong>मुनि-पुष्प-कृतां मालां ये यच्छन्ति जनार्दने ।</strong>
<strong>देवेन्द्रो’पि मुनि-श्रेष्ठ कम्पते तस्य शङ्कया ॥१३१॥</strong></p></blockquote>
<p>किं च तत्रैवान्यत्र—</p>
<blockquote>
<p><strong>मुनि-पुष्प-कृतां मालां दृष्ट्वा कण्ठे विलम्बिताम् ।</strong>
<strong>प्रीतो भवति दैत्यारिर् दश-जन्मानि नारद ॥१३२॥</strong>
<strong>अगस्त्य-वृक्ष-सम्भूतैः कुसुमैर् असितैः सितैः ।</strong>
<strong>ये’र्चयिष्यन्ति देवेशं सम्प्राप्तं परमं पदम् ॥१३३॥</strong></p></blockquote>
<p>हे देवर्षे ! तस्य दर्शनात् तेषां दर्शनाद् इत्य् अर्थः । कण्ठे आत्मनो भक्तस्य वा ॥१२९-१३२॥</p>
<p>विष्णु-रहस्ये—</p>
<blockquote>
<p><strong>अगस्त्य-सम्भवैः पुष्पैः किंशुकैः सुमनोहरैः ।</strong>
<strong>समभ्यर्च्य हृषीकेशं जन्म-दुःखाद् विमुच्यते ॥१३४॥</strong></p></blockquote>
<p>किंशुकैः पलाश-पुष्पैः । किं वा किंशुक-पुष्पाकारैर् इत्य् अर्थः ॥१३४॥</p>
<h3 id="ततर-च-करततक-वशष">तत्र च कार्त्तिके विशेषः</h3>
<p>स्कान्दे तत्रैव—</p>
<blockquote>
<p><strong>विहाय सर्व-पुष्पाणि मुनि-पुष्पेण केशवम् ।</strong>
<strong>कार्त्तिके यो’र्चयेद् भक्त्या वाजिमेध-फलं लभेत् ॥१३५॥</strong>
<strong>मुनि-पुष्पार्चितो विष्णुः कार्त्तिके पुरुषोत्तमः ।</strong>
<strong>ददात्य् अभिमतान् कामान् शशि-सूर्य-स्थितो यथा ॥१३६॥</strong></p></blockquote>
<p>यथा सूर्य-स्थितः शशीति अमावास्यायां यथा-विशेषो भवतीत्य् अर्थः । शशीति ह्रस्व-पाठेनैक-पद्ये योग-विशेषः । अर्थस् तु स एव । यद् वा, शुक्ल-रक्तागस्त्य-पुष्पैः पूजितः सन् शशि-सूर्ययोः स्थित इव ताभ्याम् अप्य् अधिकः पुरुषोत्तमो भवति । अतः शोभातिशयं प्राप्तो’सौ श्यामसुन्दरः सन्तुष्टः सन् अभिमतान् कामान् ददातीत्य् अर्थः ॥१३६॥</p>
<blockquote>
<p><strong>गवाम् अयुत-दानेन यत् फलं प्राप्यते मुने ।</strong>
<strong>मुनि-पुष्पेण चैकेन कार्त्तिके तत् फलं स्मृतम् ॥१३७॥</strong></p></blockquote>
<p>पाद्मे कार्त्तिक-माहात्म्ये च—</p>
<blockquote>
<p><strong>मुनि-पुष्पैर् यदि हरिः पूजितः कार्त्तिके नरैः ।</strong>
<strong>मुनीनाम् एव गतिदो ज्ञानिनाम् ऊर्ध्व-रेतसाम् ॥१३८॥</strong></p></blockquote>
<h3 id="कतक-पषपसय-महतमयम">केतकी-पुष्पस्य माहात्म्यम्</h3>
<p>स्कान्दे तत्रैव—</p>
<blockquote>
<p><strong>केतकी-पुष्पकेणैव पूजितो गरुडध्वजः ।</strong>
<strong>समाः सहस्रं सुप्रीतो जायते मधुसूदनः ॥१३९॥</strong></p></blockquote>
<p>पत्रकैकेनेति पाठे एकेनापि पत्रेणेत्य् अर्थः । तथापि पत्र-शब्दो’त्र पुष्प-पत्र-परः । यद् वा, केतकी-शब्देन तत्-पुष्पम् । तस्यैक-पत्रेण क्वचिच् च पत्रैकेनैवेति पाठः ॥१३९॥</p>
<blockquote>
<p><strong>अर्चयित्वा हृषीकेशं कुसुमैः केतदोद्भवैः ।</strong>
<strong>पुण्यं तद्-भवनं याति केशवस्य रमालयम् ॥१४०॥</strong></p></blockquote>
<p>किं च—</p>
<blockquote>
<p><strong>सुवर्ण-केतकी-पुष्पं यो ददाति जनार्दने ।</strong>
<strong>सुवर्ण-दानजं पुण्यं लभते स महामुने ॥१४१॥</strong></p></blockquote>
<p>सुवर्णवत् यत् केतकी-पुष्पम् । एतेन शुक्लाभं वन्य-केतकं व्यवच्छिन्नम् ॥१४१॥</p>
<h3 id="वशषतश-चषढ">विशेषतश् चाषाढे</h3>
<p>तत्रैव—</p>
<blockquote>
<p><strong>केशवः केतकी-पुष्पैर् मिथुनस्थे दिवाकरे ।</strong>
<strong>येनार्चितः सकृद् भक्त्या स मुक्तो नरकार्णवात् ॥१४२॥</strong>
<strong>केतकी-पुष्पम् आदाय मिथुनस्थे दिवाकरे ।</strong>
<strong>येनार्चितो हरिर् भक्त्या प्रीतो मन्वन्तरं मुने ॥१४३॥</strong></p></blockquote>
<h3 id="शरवण-महतमय-वशष">श्रावणे माहात्म्य-विशेषः</h3>
<blockquote>
<p>**कर्कराशिगते सूर्ये केतकी-पत्र-कोमलैः । **
<strong>ये’र्चयिष्यन्ति गोविन्दं सम्प्राप्ते दक्षिणायने ॥१४४॥</strong>
<strong>कृत्वा पाप-सहस्राणि महा-पाप-शतानि च । <br>
ते’पि यास्यन्ति विप्रेन्द्र यत्र विष्णुः श्रिया सह ॥१४५॥</strong></p></blockquote>
<h3 id="करततकप-महतमय-वशष">कार्त्तिके’पि माहात्म्य-विशेषः</h3>
<p>तत्रैव—</p>
<blockquote>
<p><strong>कार्त्तिके केतकी-पुष्पं दत्तं येन कलौ हरेः ।</strong>
<strong>दीप-दानं च देवर्षे तारिते स्व-कुलायुतम् ॥१४६॥</strong></p></blockquote>
<h3 id="कनदसय-महतमयम">कुन्दस्य माहात्म्यम्</h3>
<p>स्कान्दे तत्रैव—</p>
<blockquote>
<p><strong>अब्यर्च्य कुन्द-कुसुमैः केशवं कल्मषापहम् ।</strong>
<strong>प्रयाति भवनं विष्णोर् वन्दितं मुनि-चारणैः ॥१४७॥</strong></p></blockquote>
<p>दशम-स्कन्धे [Bह्P १०.३०.११] –</p>
<blockquote>
<p>**अप्य् एणपत्न्य् उपगतः प्रिययेह गात्रैस् **
<strong>तन्वन् दृशां सखि सुनिर्वृतिम् अच्युतो वः ।</strong>
**कान्ताङ्ग-सङ्ग-कुच-कुङ्कुम-रञ्जितायाः **
<strong>कुन्दस्रजः कुलपतेर् इह वाति गन्धः ॥१४८॥</strong></p></blockquote>
<p>रास-क्रीडायां अन्तर्हितस्य श्री-भगवतो’न्वेषणे विरहाकुलानां श्री-वल्लवीनां वचनम्—अपीति निर्धारणे प्रश्ने वा । भो एण-पत्नि हे सखि, वो युष्माकं दृशां गात्रैः श्रीलोचनाद्य्-अवयवैः सुनिर्वृतिं परमानन्दं तन्वन् सन् प्रियया श्री-राधया सहाच्युत इह उपगतः निकटं प्राप्तः । तस्य लिङ्गम् आहुः—कान्तेति । कुल-पतेः श्री-कृष्णस्य । एवं रास-क्रीडाय श्री-भगवता साक्षाद्-भूषण-भूत-कुन्द-मालाया गृहीतत्वात् । तयैव च भगवद्-उपगम-विज्ञानात् तत्-प्रियत्व-सिद्ध्या माहात्म्य-विशेषः सङ्गतः ॥१४८॥</p>
<p>तथा [Bह्P १०.३५.२०] &ndash;</p>
<blockquote>
<p><strong>कुन्द-दाम-कृत-कौतुक-वेषो</strong>
<strong>गोप-गोधन-वृतो यमुनायाम् ।</strong>
<strong>नन्द-सूनुर् अनघे तव वत्सो</strong>
<strong>नर्म-दः प्रणयिणां विजहार ॥१४९॥</strong></p></blockquote>
<p>तथा दिवसान्तरे तासाम् एव श्री-यशोदां प्रति वचनं—कुन्देति । कुन्दस्य दाम्ना मालया कृतः । कौतुकेन परमोत्साहेन । यद् वा, कौतुकम् उत्सवस् तद्-रूपो वेशो येन । एवं माहात्म्य-विशेषः सिद्ध एव ॥१४९॥</p>
<h3 id="पवनत-कसमसय-महतमयम">पावन्ती-कुसुमस्य माहात्म्यम्</h3>
<p>विष्णु-पुराणे—</p>
<blockquote>
<p><strong>अर्चयित्वा हृषीकेशं पावन्ती-कुसुमैर् नरः ।</strong>
<strong>हृष्ट-पुष्ट-गणाकीर्णं कार्ष्णं लोकम् अवाप्नुयात् ॥१५०॥</strong></p></blockquote>
<p>पावन्ती कुन्द-भेदः । हृष्ट-पुष्टैर् अन्तर् बहिः सुख-पूर्णैः । गणैः पार्षदैर् आकीर्णं व्याप्तं कार्ष्णं कृष्ण-सम्बन्धिनं । हृष्ट-पुष्त इत्य् असमस्त-पाठे नरस्य विशेषणम् । पाठान्तरं सुगमम् ॥१५०॥</p>
<h3 id="करणकरसय-महतमयम">कर्णिकारस्य माहात्म्यम्</h3>
<p>तत्रैव –</p>
<blockquote>
<p><strong>कर्णिकार-मयैः पुष्पैः कान्तैः कनक-सुप्रभैः ।</strong>
<strong>अर्चयित्वाच्युतं लोके तस्य लोके महीयते ॥१५१॥</strong></p></blockquote>
<p>दशम-स्कन्धे [Bह्P १०.२१.५] च तत्रैव &ndash;</p>
<blockquote>
<p><strong>बर्हापीडं नट-वर-वपुः कर्णयोः कर्णिकारं</strong>
<strong>विभ्रद्-वासः कनक-कपिशं वैजयन्तीं च मालाम् ।</strong>
<strong>रन्ध्रान् वेणोर् अधर-सुधया पूरयन् गोप-वृन्दैर्</strong>
<strong>वृन्दारण्यं स्व-पद-रमणं प्राविशद् गीत-कीर्तिः ॥१५२॥</strong></p></blockquote>
<p>कर्णिकारं कर्णयोर् बिभ्रद् इति—साक्षात् श्री-भगवद्-वेशे तस्य वर्णनेन माहात्म्य-भरः सिद्ध एव ॥१५२॥</p>
<h3 id="रकत-शत-पतरकय-महतमयम">रक्त-शत-पत्रिकाया माहात्म्यम्</h3>
<p>स्कान्दे तत्रैव—</p>
<blockquote>
<p><strong>कुङ्कुमारुण-वर्णाढ्यां शत-पत्रिकाम् ।</strong>
<strong>यो ददाति जगन्नाथे श्वेतद्वीपात् पतेन् नहि ॥१५३॥</strong></p></blockquote>
<h3 id="सवनत-पलश-पषपयर-महतमयम">सेवन्ती-पलाश-पुष्पयोर् माहात्म्यम्</h3>
<p>तत्रैव—</p>
<blockquote>
<p><strong>सेवन्ती-कुसुमैः पुष्पैः किंशुकैः सुमनोहरैः ।</strong>
<strong>समभ्यर्च्य हृषीकेशं जन्म-दुःखाद् विमुच्यते ॥१५४॥</strong></p></blockquote>
<h3 id="कबजसय-महतमयम">कुब्जस्य माहात्म्यम्</h3>
<p>तत्रैव—</p>
<blockquote>
<p><strong>गन्धाढ्यैर् विमलैर् वन्यैः कुसुमैः कुब्जकोद्भवैः ।</strong>
<strong>भक्त्याभ्यर्च्य हृषीकेशं श्वेतद्वीपे वसेन् नरः ॥१५५॥</strong></p></blockquote>
<h3 id="चमपकसय-महतमयम">चम्पकस्य माहात्म्यम्</h3>
<p>स्कान्दे तत्रैव—</p>
<blockquote>
<p><strong>नीलोत्पल-समं दानं चम्पकस्य जनार्दने ॥१५६॥</strong></p></blockquote>
<p>जनार्दने दानं समर्पणम् ॥१५६॥</p>
<p>तत्रैव ब्रह्म-नारद-संवादे—</p>
<blockquote>
<p><strong>वर्षा-काले तु देवेशं कुसुमैश् चम्पकोद्भवैः ।</strong>
<strong>ये’र्चयन्ति नरा भक्त्या संसारे न पुनर् गतिः ॥१५७॥</strong></p></blockquote>
<h3 id="अशक-बकलयर-महतमयम">अशोक-बकुलयोर् माहात्म्यम्</h3>
<p>विष्णु-रहस्ये तत्रैव—</p>
<blockquote>
<p><strong>अशोक-कुसुमै रम्यैर् जन्म-शोक-भयापहम् ।</strong>
<strong>पूजयित्वा हरिं देवं याति विष्णुम् अनायम् ॥१५८॥</strong></p></blockquote>
<p>अन्यच् च स्कान्दे तत्रैव—</p>
<blockquote>
<p><strong>बकुलाशोक-कुसुमे’र्ये’र्चयन्ति जगत्-पतिम् ।</strong>
<strong>ते वसन्ति हरेर् लोके यावच् चन्द्र-दिवाकरौ ॥१५९॥</strong></p></blockquote>
<h3 id="पटलसय-महतमयम">पाटलस्य माहात्म्यम्</h3>
<p>तत्रैव—</p>
<blockquote>
<p><strong>ये’र्चयेत् पाटला-पुष्पैः सर्व-पाप-हरं हरिम् ।</strong>
<strong>स पुण्यात्मा परं स्थानं वैष्णवं व्रजते ध्रुवम् ॥१६०॥</strong>
<strong>यः पुनः पाटला-पुष्पैर् वसन्ते गरुडध्वजम् ।</strong>
<strong>अर्चयेत् परया भक्त्या मुक्ति-भागी भवेद् धि सः ॥१६१॥</strong></p></blockquote>
<h3 id="तलकसय-महतमयम">तिलकस्य माहात्म्यम्</h3>
<p>विष्णु-रहस्ये—</p>
<blockquote>
<p><strong>तिलकस्योज्ज्वलैः पुष्पैः सम्पूज्य मधुसूदनम् ।</strong>
<strong>धूत-पाप्मा निरातङ्कः कृष्णस्यानुचरो भवेत् ॥१६२॥</strong></p></blockquote>
<p>निरातङ्कः संसारादि-भय-रहितः ॥१६२॥</p>
<h3 id="जवय-महतमयम">जवाया माहात्म्यम्</h3>
<p>विष्णु-रहस्ये—</p>
<blockquote>
<p><strong>समुज्ज्वलैर् जवा-पुष्पैर् अभ्यर्च्य जल-शायिनम् ।</strong>
<strong>सुपुण्यां गतिम् आप्नोति वीत-भीर् वीत-मत्सरः ॥१६३॥</strong>
<strong>जवापुष्पैः पुमान् भक्त्या सम्पूज्य पुरुषोत्तमम् ।</strong>
<strong>उत्तमां गतिम् आप्नोति प्रसन्ने गरुडध्वजे ॥१६४॥</strong></p></blockquote>
<p>समुज्ज्वलैः शुक्लैः । तत्-पूजयैव प्रसन्ने सति । द्वितीयान्तो वा पाठः । पुरुषोत्तमम् इति विशेषणम् ॥१६३-१६४॥</p>
<h3 id="अटरषकसय-महतमयम">अटरूषकस्य माहात्म्यम्</h3>
<p>स्कान्दे तत्रैव—</p>
<blockquote>
<p><strong>अटरूषक-पुष्पैर् यः पूजयेत् जगतां पतिम् ।</strong>
<strong>स पुण्यवान् नरो याति विष्णोस् तत् परमां गतिम् ॥१६५॥</strong></p></blockquote>
<h3 id="कसमभसय-महतमयम">कुसुम्भस्य माहात्म्यम्</h3>
<p>तत्रैव—</p>
<blockquote>
<p><strong>कुसुम्भ-कुसुमैर् हृद्यैर् ये’र्चयन्ति जनार्दनम् ।</strong>
<strong>तेषां ममालये वासः प्रसादाच् चक्रपाणितः ॥१६६॥</strong></p></blockquote>
<p>मम ब्रह्मणः ॥१६६॥</p>
<h3 id="मललकय-महतमयम">मल्लिकाया माहात्म्यम्</h3>
<p>स्कान्दे तत्रैव—</p>
<blockquote>
<p><strong>मल्लिका-पुष्प-जातीनां यूथिकायास् तथैव च । <br>
तथा कुब्जक-जातीनां फलस्यार्धं प्रकीर्तितम् ॥१६७॥</strong></p></blockquote>
<p>फलस्य पूर्व-मुक्तस्य नीलोत्पलार्पण-फलस्य । तत्र तथैव क्रम-पाठात् ॥१६७॥</p>
<p>तत्रैव श्री-ब्रह्म-नारद-संवादे—</p>
<blockquote>
<p><strong>सुगन्धैर् मल्लैका-पुष्पैर् अर्चयित्वाच्युतं नरः ।</strong>
<strong>सर्व-पाप-विनिर्मुक्तो विष्णु-लोके महीयते ॥१६८॥</strong>
<strong>मल्लिका-कुसुमैर् देवं वसन्ते गरुड-ध्वजम् ।</strong>
<strong>यो’र्चयेत् परया भक्त्या दहेत् पापं त्रिधार्जितम् ॥१६९॥</strong></p></blockquote>
<p>त्रिधेति । महा-पातकादि-भेदेन कायिकादि-भेदेन वा ॥१६९॥</p>
<h3 id="कमभ-पषपसय-महतमयम">कुम्भी-पुष्पस्य माहात्म्यम्</h3>
<p>स्कान्दे तत्रैव—</p>
<blockquote>
<p><strong>कुम्भी-पुष्पं तु देवर्षे यः प्रयच्छेज् जनार्दने ।</strong>
<strong>सुवर्ण-पल-मात्रं तु पुष्पे पुष्पे भवेन् मुने ॥१७०॥</strong></p></blockquote>
<h3 id="गकरणदन-महतमयम">गोकर्णादीनां माहात्म्यम्</h3>
<p>विष्णु-रहस्ये—</p>
<blockquote>
<p><strong>गोकर्ण-नाग-कर्णाभ्यां तथा विल्लातकेन च ।</strong>
<strong>अर्चयित्वाच्युतं देवं देवानाम् अधिपो भवेत् ॥१७१॥</strong>
<strong>अञ्जली-बोतकी-पुष्पैः कुष्माण्ड-तिमिरोद्भवैः ।</strong>
<strong>अलङ्कृत्वा नरः कृष्णं कृतार्थो हरि-लोक-भाक् ॥१७२॥</strong></p></blockquote>
<p>नाग-कर्णः हस्तिकर्णेति प्रसिद्धः । अञ्जली श्याम-पुष्पं । बोतकी बोतकवो इति प्रसिद्धा । तिमिरा त्रिन्तयेति प्रसिद्धा ॥१७१-१७२॥</p>
<h3 id="दरवद-पषपण-महतमयम">दूर्वादि-पुष्पाणां माहात्म्यम्</h3>
<p>स्कान्दे तत्रैव—</p>
<blockquote>
<p><strong>गृह-दूर्वाभवैः पुष्पैस् तथा काश-कुशोद्भवैः ।</strong>
<strong>भूधरं समलङ्कृत्य विष्णु-लोके व्रजेन् नरः ॥१७३॥</strong></p></blockquote>
<p>विष्णु-रहस्ये च—</p>
<blockquote>
<p><strong>शर-दूर्वामयैः पुष्पैस् तथा काश-कुशोद्भवैः ।</strong>
**भुवनेशम् अलङ्कृत्य विष्णु-लोके व्रजेन् नरः ॥१७४॥ **इति ।
<strong>वर्ण-भेदेन पुष्पाणां फल-भेदश् च दर्शितः ।</strong>
<strong>तथा तेषां च सर्वेषां मालाया महिमाधिकः ॥१७५॥</strong>
<strong>श्वेतैः पुष्पैः समभ्यर्च्य नरो मोक्षम् अवाप्नुयात् ॥१७६॥</strong></p></blockquote>
<p>तथा च स्कान्दे विष्णुधर्मोत्तरे च—</p>
<blockquote>
<p><strong>कामान् अवाप्नुयाल् लोके पीतैर् देवं समर्चयन् ।</strong>
<strong>शत्रूणाम् अभिचारेषु तथा कृष्णैः प्रपूजयेत् ॥१७७॥</strong></p></blockquote>
<p>विष्णु-रहस्ये च—</p>
<blockquote>
<p><strong>स्वर्ण-लक्षाधिकं पुष्पं माला कोटि-गुणाधिका ।</strong>
<strong>दत्ता भवति कृष्णाय नरैर् भक्ति-समन्वितैः ॥१७८॥</strong> इति ।
<strong>मल्लिकां तु दिवारात्र्योर् नक्तं सम्पाक-यूथिके ।</strong>
<strong>नन्द्यावर्तं चार्ध-रात्रे मालतीं प्रातर् एव हि ॥१७९॥</strong>
<strong>इतराणि च पुष्पाणि दिवा भगवते’र्पयेत् ।</strong>
<strong>एवं केचिच् च मन्यन्ते पूजा-विधि बकं तथा ॥१८०॥</strong></p></blockquote>
<p>किं च—</p>
<blockquote>
<p><strong>प्रहरं तिष्ठते जाती करवीरम् अहर्निशम् ।</strong>
<strong>जलजं सप्त-रात्राणि षण्-मासं तु बकं तथा ॥१८१॥</strong> इति ।
<strong>अवचयोत्तरे काले ज्ञेयम् एतद् विचक्षणैः ॥१८२॥</strong></p></blockquote>
<h3 id="अथ-पषप-मणडपद">अथ पुष्प-मण्डपादि</h3>
<p><strong>पुष्पाणां मण्डपं छत्रं वितानं वैष्णवोत्तमः ।<br>
दोलादिकं च निर्माय श्री-कृष्णाय समर्पयेत् ॥१८३॥</strong></p>
<h3 id="अथ-पषप-मणडपद-महतमयम">अथ पुष्प-मण्डपादि-माहात्म्यम्</h3>
<p>विष्णु-धर्मोत्तरे—</p>
<blockquote>
<p><strong>कृष्ण-वेश्मनि यः कुर्यात् सुरूपं पुष्प-मण्डपम् ।</strong>
<strong>स पुष्पक-विमानैस् तु कोटिभिः क्रीडते दिवि ॥१८४॥</strong></p></blockquote>
<p>सुरूपं सुन्दरम् ॥१८४॥</p>
<p>तत्रैव स्कान्दे च—</p>
<blockquote>
<p><strong>कृत्वा पुष्प-गृहं विष्णोः पुष्पैर् वा तद्-वितानकम् ।</strong>
<strong>फलेन योगम् आयाति राजसूयाश्वमेधयोः ॥१८५॥</strong></p></blockquote>
<p>तत्रैव स्कान्दे च—</p>
<blockquote>
<p><strong>केशवोपरि यः कुर्याच् छत्रं वा पुष्प-मण्डपम् ।</strong>
<strong>पुष्पैस् तन्-मञ्चकं वापि तस्य पुण्यं वदाम्य् अहम् ॥१८६॥</strong></p></blockquote>
<p>मञ्चकं पर्यङ्कम् ॥१८६॥</p>
<blockquote>
<p><strong>प्राप्तैश्वर्यो महाभागैः क्रीडा-रति-समन्वितैः ।</strong>
<strong>नित्यं तु मोदते स्वर्गे स नरो नात्र संशयः ॥१८७॥</strong></p></blockquote>
<h3 id="वशषत-करततक">विशेषतः कार्त्तिके</h3>
<p>स्कान्दे श्री-ब्रह्म-नारद-संवादे—</p>
<blockquote>
<p><strong>मालती-मालया येन कार्त्तिके पुष्प-मण्डपम् ।</strong>
<strong>केशवस्य गृहे चक्रे न मया विदितं फलम् ॥१८८॥</strong></p></blockquote>
<h3 id="अथ-सवरण-पषपद-महतमयम">अथ सुवर्ण-पुष्पादि-माहात्म्यम्</h3>
<blockquote>
<p><strong>स्वर्ण-रत्नादि-पुष्पैश् च भगवन्तं समर्चयेत् ।</strong>
<strong>न च निर्माल्यतां यान्ति तानि तन् मुहुर् अर्पयेत् ॥१८९॥</strong></p></blockquote>
<p>तत् तस्मात् ॥१८९॥</p>
<p>तथा चोक्तं देव्या—</p>
<blockquote>
<p><strong>न निर्माल्यं हेम-पुष्पम् अर्पयेद् अर्पितं सदा ॥१९०॥</strong></p></blockquote>
<p>विष्णु-धर्मोत्तरे स्कान्दे च—</p>
<blockquote>
<p><strong>कृत्रिमाण्य् अनुलेपानि गन्धेनाति-सुगन्धिना ।</strong>
<strong>धूपेन पटवासेन चन्दनाद्य्-अनुलेपनैः ॥१९१॥</strong></p></blockquote>
<p>स्वर्णादि-पुष्पाणाम् अर्पण-प्रकारं लिखति—कृत्रिमाणि इति । कृत्रिमाणि सुवर्ण-पुष्पादीनि धूपेन पट-वासेन च सुगन्धि-द्रव्य-चूर्णेन विशिष्टानि ॥१९१॥</p>
<h3 id="अथ-सवरण-पषपद-महतमयम-1">अथ स्वर्ण-पुष्पादि-माहात्म्यम्</h3>
<p>स्कान्दे—</p>
<blockquote>
<p><strong>स्वर्ण-पुष्पार्चितो यस्य गृहे तिष्ठति केशवः ।</strong>
<strong>तस्यैव पाद-रजसा शुध्यति क्षिति-मण्डलम् ॥१९२॥</strong>
<strong>सुवर्ण-पुष्पैर् अभ्यर्च्य राजसूय-फलं लभेत् ।</strong>
<strong>रत्नैर् देवम् अथाभ्यर्च्य राजा भवति भूतले ॥१९३॥</strong></p></blockquote>
<p>स्वर्ण-पुष्पैर् अर्चितः अभिषिक्तः । एवं पुष्प-प्राचुर्यम् उक्तम् । पाठान्तरं सुगमम् । तस्यैवेत्य् अत्रायं भावः । यस्य पाद-रजो-मात्रेण जगत् पवित्रं स्यात् तस्य स्वर्गादि-फलान्तरं कियन् मात्रम् ? श्री-श्री-भगवत्-पार्षद-वर एवासाव् इति ॥१९२॥ रत्नैः रत्नमय-पुष्पैः ॥१९३॥</p>
<p>तत्रैव श्री-शिवोमा-संवादे—</p>
<blockquote>
<p>**पुष्पजातिषु सर्वासु सौवर्णं पुष्पम् उत्तमम् ॥१९४॥ ** इति ।
<strong>एवम् उक्तैर् अनुक्तैश् च शोभाढ्यैर् वा सुगन्धिभिः ।</strong>
<strong>सम्पूज्यो भगवान् पुष्पैर् न निषिद्धैस् तु दुःखदैः ॥१९५॥</strong></p></blockquote>
<p>अनुक्तैः शास्त्रोक्त-व्यतिरिक्तैः । यदि च तानि शोभावन्ति सुगन्धीनि वा भवन्ति । तदा तैश् च सम्पूज्य इत्य् अर्थः । शास्त्रेण निषिद्धैस् तु न सम्पूज्य । यतो दुःखदैः ॥१९५॥</p>
<h3 id="अथ-नषदधन-पषपण">अथ निषिद्धानि पुष्पाणि</h3>
<p>तत्र सामान्यतो विष्णु-धर्मोत्तरे—</p>
<blockquote>
<p><strong>श्मशान-चैत्य-द्रुमजं भूमौ वापि निपातितम् ।</strong>
<strong>कलिका च न दातव्या देवदेवस्य चक्रिणः ॥१९६॥</strong></p></blockquote>
<p>चैत्य-द्रुमो नाम बद्ध-वेदिक-तलः पूज्यो वृक्षः ॥१९६॥</p>
<blockquote>
<p><strong>शुक्लान्य-वर्ण-कुसुमं न देयं च तथा भवेत् ।</strong>
<strong>सुगन्धि शुक्लं देयं स्याज् जातं कण्टकिनो द्रुमात् ॥१९७॥</strong>
<strong>दत्त्वा कण्टकि-सद्-भूतम् अनुक्तं परिभूयते ।</strong>
<strong>अनुक्त-रक्त-कुसुमाद् असौभाग्यम् अवाप्नुयात् ॥१९८॥</strong></p></blockquote>
<p>अनुक्तं पूर्वोक्तादितरत् ॥१९८॥</p>
<blockquote>
<p><strong>उग्र-गन्धि तथा दत्त्वा नित्यम् उद्वेगम् आप्नुयात् ।</strong>
<strong>अगन्धि दत्त्वा वाप्नोति ह्य् अशुभं परमं नरः ॥१९९॥</strong></p></blockquote>
<p>तत्रैव तृतीय-खण्डे—</p>
<blockquote>
<p><strong>उग्र-गन्धीन्य् अगन्धीनि कुसुमानि न दापयेत् ।</strong>
<strong>अन्यायतन-जातानि कण्टकीनि तथैव च ॥२००॥</strong>
<strong>रक्तानि यानि धर्मज्ञाश् चैत्य-वृक्षोद्भवानि च ।</strong>
<strong>यानि श्मशान-जातानि तथा चाकालजानि च ।</strong>
<strong>दानं विवर्जयेद् यत्नात् पुष्पाणाम् अप्य् अगन्धिनाम् ॥२०१॥</strong></p></blockquote>
<p>धर्मज्ञा इति पाठे हे धर्मज्ञा इति तत्रत्यानां सम्बोधनम् ॥२०१॥</p>
<p>नारदीये राक्षसी-शपथे—</p>
<blockquote>
<p><strong>पारक्यारामजातैश् च कुसुमैर् अर्चयेत् सुरान् ।</strong>
<strong>तेन पापेन लिप्येयं यद्य् एतद् अनृतं वदे ॥२०२॥</strong></p></blockquote>
<p>ज्ञान-मालायाम्—</p>
<blockquote>
<p><strong>कलिकाभिस् तथा नेज्यं विना चम्पकजैः शुभैः ।</strong>
**शुष्कैर् न पूजयेद् विष्णुं पत्रैः पुष्पैः फलैर् अपि ॥२०३॥ **इति ।
<strong>जाति-यूथ्योस् तथा मल्ली-नव-मालिकयोर् अपि ।</strong>
<strong>कलिकाभिर् हरेर् भक्तैः सौरभ्यात् कैश्चिद् इष्यते ॥२०४॥</strong></p></blockquote>
<h3 id="अतरपवद">अत्रापवादः</h3>
<p>विष्णु-रहस्ये—</p>
<blockquote>
<p><strong>न शुष्कैः पूजयेद् विष्णुं कुसुमैर् न मही-गतैः ।</strong>
<strong>नाविशीर्ण-दलैः क्लिष्टैर् न चैवाशु-विकाशितैः ॥२०५॥</strong></p></blockquote>
<p>आशु-विकाशितैः बलाद् विकाशितैः ॥२०५॥</p>
<p>पाद्मे—</p>
<blockquote>
<p><strong>कीट-कोषोप-बिद्धानि शीर्ण-पर्युषितानि च ।</strong>
<strong>वर्जयेद् ऊर्णनाभेन वासितं यदि शोभनम् ॥२०६॥</strong></p></blockquote>
<p>कीटस्य कोष-रूपावासेन अपविद्धानि दूषितानि पुष्पाणि शीर्णानि पर्युषितानि च । यद्यपि शोभनम् उत्तमम् । अपवित्राणि चेद् गन्धवन्त्य् अपि पुष्पाणि वर्जयेत् ॥ २०६॥</p>
<blockquote>
<p><strong>गन्धवन्त्य् अपवित्राणि उग्र-गन्धीनि वर्जयेत् ॥२०७॥</strong>
<strong>गन्ध-हीनम् अपि ग्राह्यं पवित्रं यत् कुशादिकम् ॥२०८॥</strong></p></blockquote>
<p>वैहायस-पञ्चरात्रे—</p>
<blockquote>
<p><strong>चतुष्पथ-शिवावास-श्मशानावनि-मध्यतः ।</strong>
<strong>सुगन्धि-फल-पुष्पाणि नाद-दीतार्चने हरेः ॥२०९॥</strong></p></blockquote>
<p>चतुष्पथादेर् अवनिर् भूमिस् तन्-मध्यान् न गृह्णीयात् ॥२०९॥</p>
<p>स्कान्दे श्री-ब्रह्म-नारद-संवादे—</p>
<blockquote>
<p><strong>न विशीर्ण-दलैः श्लिष्टैर् नाशुभैर् नाविकाशिभिः ।</strong>
<strong>पूति-गन्ध्य्-उग्र-गन्धीनि अम्ल-गन्धानि वर्जयेत् ॥२१०॥</strong></p></blockquote>
<p>विशीर्ण-दलादिभिः पुष्पैर् न पूजा कार्येति शेषः । श्लिष्टैः अन्यो’न्य-संलग्नैः ॥२१०॥</p>
<blockquote>
<p><strong>कीट-कोषोपबिद्धानि शीर्ण-पर्युषितानि च ।</strong>
<strong>भग्न-पत्रं च न ग्राह्यं कृमि-दुष्टं न चाहरेत् ॥२११॥</strong>
<strong>वर्जयेद् ऊर्णनाभेन वासितं यदि शोभनम् ।</strong>
<strong>स्थलस्थं नोद्धरेत् पुष्पं छेदयेज् जलजं न तु ।</strong>
<strong>यानि स्पृष्टानि चास्पृश्यैर् लोकायुक्तैश् च वर्जयेत् ॥२१२॥</strong></p></blockquote>
<p>नोद्धरेत् मूलतो नोत्पाटयेत् । लोके अयुक्तैर् निन्द्यैश् च स्पृष्टानि पुष्पाणि वर्जयेत् ॥२१२॥</p>
<h3 id="अतरपवद-1">अत्रापवादः</h3>
<p>ज्ञान-मालायाम्—</p>
<blockquote>
<p><strong>न पर्युषित-दोषो’स्ति जलजोत्पल-चम्पके ।</strong>
<strong>तुलस्य्-अगस्त्य-बकुले बिल्वे गङ्गा-जले तथा ॥२१३॥</strong></p></blockquote>
<p>विष्णु-धर्मोत्तरे च—</p>
<blockquote>
<p><strong>न गृहे करवीरस्थैः कुसुमैर् अर्चयेद् धरिम् ।</strong>
<strong>पतितैर् मुकुलैर् म्लानैः श्वासैर् वा जन्तु-दूषितैः ।</strong>
<strong>आघातैर् अङ्ग-संस्पृष्टैर् दूषितैश् चैव नार्चयेत् ॥२१४॥</strong></p></blockquote>
<p>गृहे यः करवीरः श्वेत-पुष्पो रक्त-पुष्पश् च । तत्-स्थैस् तदीयैर् इत्य् अर्थः । अत एवोक्तं वाराहे—बन्धूक-करवीरे च न गृहे रोपयेत् क्वचित् इति । श्वासैर् जन्तुभिर् वादूषितैर् इत्य् अर्थः । अङ्गेन स्वीय-हस्त-व्यतिरिक्तेन गात्रेण संस्पृष्टैः दूषितैश् च निन्दितैह् ॥२१४॥</p>
<h3 id="अथ-वशषत-नषदधन">अथ विशेषतो निषिद्धानि</h3>
<p>विष्णु-धर्मोत्तरे तृतीय-काण्डे च—</p>
<blockquote>
<p><strong>क्रकरस्य च पुष्पाणि तथा दुस्तूरकस्य च ।</strong>
<strong>कृष्णं च कूटजं चार्कं नैव देयं जनार्दने ॥२१५॥</strong></p></blockquote>
<p>क्रकरस्य करवीरस्य ॥२१५॥</p>
<p>किं चान्यत्र—</p>
<blockquote>
<p><strong>नार्कं नोमत्तकं झिण्टिं तथैव गिरि-कर्णिकाम् ।</strong>
<strong>न कण्टकारिका-पुष्पम् अच्युताय निवेदयेत् ॥२१६॥</strong>
<strong>कूटजं शाल्मली-पुष्पं शिरीषं च जनार्दने ।</strong>
<strong>निवेदितं भयं चोग्रं निःसत्त्वं च प्रयच्छति ॥२१७॥</strong></p></blockquote>
<p>निःसत्त्वम् इति पाठे निःसत्त्वताम् इत्य् अर्थः ॥२१७॥</p>
<p>स्कान्दे तत्रैव—</p>
<blockquote>
<p><strong>ये’र्चयन्ति त्रिलोकेशम् अर्क-पुष्पैर् जनार्दनम् ।</strong>
**तेभ्यः क्रुद्धो भयं दुःखं **
<strong>क्रोधं विष्णुः प्रयच्छति ॥२१८॥</strong>
<strong>उन्मत्तकेन ये मूढाः पूजयन्ति त्रिविक्रमम् ।</strong>
<strong>उन्मादं दारुणं तेभ्यो ददाति गरुडध्वजः ॥२१९॥</strong>
<strong>काञ्चनावयवैः पुष्पैर् ये’र्चयन्त्य् असुर-द्विषम् ।</strong>
<strong>दारिद्र्यं दुःख-बहुलं तेषां विष्णुः प्रयच्छति ॥२२०॥</strong>
<strong>गिरि-कर्णिकया विष्णुं ये’र्चयन्त्य् अबुधा नराः ।</strong>
**तेषां कुल-क्षयं घोरं कुरुते मधुसूदनः ॥२२१॥ **इति ।</p></blockquote>
<h3 id="अथ-पषप-गरहण-कलद">अथ पुष्प-ग्रहण-कालादि</h3>
<p><strong>मध्याह्ने स्नानम् आचर्य समाहृतैः ।<br>
नैव सम्पूजयेद् विष्णुं यन् निषिद्धानि तान्य् अपि ॥२२२॥</strong></p>
<p>अपि-शब्दः पूर्व-निषिद्धापेक्षया समुच्चये । तानि मध्याह्न-स्नानान्तरम् आहृतानि कुसुमानि ॥२२२॥</p>
<p>तथा च स्कान्दे तत्रैव—</p>
<blockquote>
<p><strong>स्नानं कृत्वा तु यत् किञ्चित् पुष्पं गृह्णन्ति वै नराः ।</strong>
<strong>देवतास् तन् न गृह्णन्ति पितरः खलु वै द्विज ।</strong>
<strong>ऋषयस् तन् न गृह्णन्ति भस्मीभवति काष्ठवत् ॥२२३॥</strong> इति ।</p></blockquote>
<p>खल्व् इति समुच्चये । पितरश् च न गृह्णन्ति । भस्मीभवति विफलं स्याद् इत्य् अर्थः ॥२२३॥</p>
<blockquote>
<p><strong>कुसुमानाम् अलाभे तु चौर्यादानं न दुष्यति ।</strong>
<strong>देवतार्थं तु कुसुमम् अस्तेयं मनुर् अब्रवीत् ॥२२४॥</strong></p></blockquote>
<p>धर्मार्जित-धन-क्रीतैर् [ःBV ७.३४] इत्य् आदि-विष्णुधर्मोत्तरादि-वचनैर् न्यायोपार्जितानि कुसुमानि देव-पूजायां विहितानि । तत्र धनाद्य्-अभावे किं कर्तव्यम् ? तत्र लिखति—कुसुमानाम् इति । चौर्येण आदानं ग्रहणं अस्तेयम् इति चौर्येणानीतम् अपि चोरितं न भवति । अत एवोक्तं विष्णुधर्मोत्तरे—यथा कथञ्चिद् आहृत्य कुसुमैर् अर्चयेद् धरिम् इति ॥२२४॥</p>
<p>तथा कौर्मे श्री-व्यास-गीतायाम्—</p>
<blockquote>
<p><strong>पुष्पे शाकोदके काष्ठे तथा मूले फले तृणे ।</strong>
<strong>अदत्तादानम् अस्तेयं मनुः प्राह प्रजापतिः ॥२२५॥</strong>
<strong>गृहीतव्यानि पुष्पाणि देवार्चन-विधौ द्विजाः ।</strong>
**नैकस्माद् एव नियतम् अननुज्ञाप्य केवलम् ॥२२६॥ **इति ।</p></blockquote>
<p>अदत्तस्याप्य् आदानम् ॥२२५॥ किं च तत्रैव विशेषम् आह—ग्रहीतव्यानीति । एवं भगवद्-अर्थम् एव शाकादीनाम् आदानम् अदुष्टम् इति ज्ञेयम् । स्वार्थे तु दोष एव ।</p>
<blockquote>
<p>तृणं काष्ठं फलं पुष्पं प्रकाशं वै हरेद् बुधः ।</p></blockquote>
<p>धर्मार्थं केवलं विप्रो ह्य् अन्यथा पतितो भवेत् ॥ इति ।</p>
<p>अतएव तत्रैव—</p>
<p>तृणं वा यदि वा शाकं मूलं वा जलम् एव वा ।</p>
<p>परस्यापहरन् जन्तुर् नरकं प्रतिपद्यते ॥ इति ॥२२६॥</p>
<blockquote>
<p><strong>विहितेषु निषिद्धानां विहितालाभतो मतम् ।</strong>
<strong>कुसुमानाम् उपादानं निषिद्धानां न कर्हिचित् ॥२२७॥</strong>
<strong>विहित-प्रतिषिद्धैस् तु निहितालाभतो’र्चयेत् ॥२२८॥</strong></p></blockquote>
<p>ननु विष्णुधर्मोत्तरे तृतीय-खण्डे अन्यायतन-जातानि पुष्पाणि निषिद्धानि । स्कान्दादौ च कण्टक्यादीनि विहितानि सन्ति, तथा वामन-पुराणादौ बन्धूक-जवा-पुष्पयोर् निषेधः श्रूयते । ते चात्र विष्णुधर्मोत्तरादौ विहिते एव इत्य् एवम् आदि-विरोधे कथं व्यवहर्तव्यम् ? तत्र लिखति—विहितेष्व् इति । शास्त्रैर् विहितेषु कुसुमेषु मध्ये निषिद्धानां कुसुमानाम् उपादानं ग्रहणं विहितानाम् अलाभतो हेतोः अलाभे वा सति मतं बुधैः । विहितानां लाभे सति च तानि निषिद्धानि, न ग्राह्याण्य् एव । यानि च केवलं सर्वत्र निषिद्धान्य् एव । तेषां कदाचिद् अप्य् उपादानं न मतम् इत्य् अर्थः ॥२२७-२२८॥</p>
<h3 id="नषदध-पषप-सङगरह-शलक">निषिद्ध-पुष्प-सङ्ग्रह-श्लोकौ</h3>
<blockquote>
<p><strong>क्लिष्टं पर्युषितं च भूमि-पतितं छिद्रं च कीटान्वितं</strong>
<strong>यत् केशोपहतं च गन्ध-रहितं यच् चोग्र-गन्धान्वितम् ।</strong>
<strong>हस्ते यद् विधृतं प्रणाम-समये यद् वाम-हस्ते कृतं</strong>
<strong>यच् चान्तर्-जलधौ तम् अर्चन-विधौ पुष्पं च तद् वर्जयेत् ॥२२९॥</strong>
<strong>भङ्क्त्वा यद् विटपादिकं क्षितिरुहं चोत्पाट्य यच् चाहृतं</strong>
<strong>यच् चाक्रम्य समाहृतं तद् अखिलं पुष्पं भवत्य् आसुरम् ।</strong>
<strong>चौर्याकृष्टम् अनुक्ति-दुष्टम् अशुचि-स्पृष्टं यद् अप्रोक्षितं</strong>
<strong>यच् चाघ्रातम् अधो’म्बरे विनिहितं क्रीतं च तद् वर्जयेत् ॥२३०॥</strong>
<strong>पत्राणि चापयेद् ऊर्वाद्य्-अङ्कुरान् अपि भक्तितः ।</strong>
<strong>किन्तु श्री-तुलसी-पत्रं सर्वत्रैव विशेषतः ॥२३१॥</strong></p></blockquote>
<h3 id="अथ-पतरण">अथ पत्राणि</h3>
<p>विष्णुधर्मोत्तरे—</p>
<blockquote>
<p><strong>पुष्पाभावेन यो दद्याद् अत्र दूर्वाङ्कुरान् अपि ।</strong>
<strong>सो’पि पुण्यम् अवाप्नोति पुष्प-दानस्य वै द्विजाः ॥२३२॥</strong>
<strong>पुष्पाभावे हि देयानि पत्राण्य् अपि जनार्दने ।</strong>
<strong>पत्राभावे पयो देयं तेन पुण्यम् अवाप्नुयात् ॥२३३॥</strong>
<strong>निवेद्य भक्त्या मधुसूदनाय</strong>
<strong>द्रुम-च्छदं वाप्य् अथ सत्-प्रसूनम् ।</strong>
<strong>दूर्वाङ्कुरं वा सलिलं द्विजेन्द्राः</strong>
<strong>प्राप्नोति तत्-तन्-मनसा यथेच्छति ॥२३४॥</strong></p></blockquote>
<p>द्रुमस्य छदं पत्रम् । प्रसूनं पुष्पम् ॥२३४॥</p>
<p>तत्रैव तृतीय-काण्डे—</p>
<blockquote>
<p><strong>भृङ्ग-राजस्य बिल्वस्य बक-पुष्पस्य च द्विजाः ।</strong>
<strong>जबाम्र-बीज-पूराणां पत्राणि विनिवेदयेत् ॥२३५॥</strong>
<strong>एतेषाम् अपि चैकस्य पत्र-दानं महा-फलम् ।</strong>
<strong>पत्राणि स-सुगन्धीनि पल्लवानि मृदूनि च ।</strong>
<strong>तेन पुण्यम् अवाप्नोति पुष्प-दान-समुद्भवम् ॥२३६॥</strong></p></blockquote>
<p>तेषां मध्ये एकस्य कस्यचित् पल्लवानि च निवेदयेद् इति पूर्वेणान्वयः ॥२३६॥</p>
<p>नारसिंहे—</p>
<blockquote>
<p><strong>पत्राण्य् अपि सुपुण्यानि हरि-प्रीति-कराणि च ।</strong>
<strong>प्रवक्ष्यामि नृप-श्रेष्ठ शृणुष्व गदतो मम ।</strong>
<strong>अपामार्गं तु प्रथम्ं भृङ्ग-राजं ततः परम् ॥२३७॥</strong></p></blockquote>
<p>परं श्रेष्ठम् ॥२३७॥</p>
<blockquote>
<p><strong>ततस् तमाल-पत्रं च ततश् च शमि-पत्रकम् ।</strong>
<strong>दूर्वा-पत्रं ततः श्रेष्ठं ततो’पि कुश-पत्रकम् ॥२३८॥</strong>
<strong>तस्माद् आमलकं श्रेष्ठं ततो बिल्वस्य पत्रकम् ।</strong>
<strong>बिल्व-पत्राद् अपि हरेस् तुलसी-पत्रम् उत्तमम् ॥२३९॥</strong>
<strong>एतेषां च यथा-लब्धैः पत्रैर् यश् चार्चयेद् धरिम् ।</strong>
<strong>सर्व-पाप-विनिर्मुक्तो विष्णु-लोके महीयते ॥२४०॥</strong></p></blockquote>
<p>वामने—</p>
<blockquote>
<p><strong>बिल्व-पत्रं समी-पत्रं भृङ्गरजस्य च ।</strong>
<strong>तमालामलकी-पत्रं शस्तं केशव-पूजने ॥२४१॥</strong>
<strong>तेषां न सन्ति पुष्पाणि प्रशस्तान्य् अर्चने विभोः ।</strong>
<strong>पल्लवान्य् अपि तेषां स्युः शस्तान्य् अर्चा-विधौ हरेः ॥२४२॥</strong></p></blockquote>
<p>आग्नेये—</p>
<blockquote>
<p><strong>केतकी-पुष्प-पत्रं च भृगराजस्य पत्रकम् ।</strong>
<strong>तुलसी काल-तुलसी सद्यस् तुष्टि-करं हरेः ॥२४३॥</strong>
<strong>बिल्व-पत्रं शमी-पत्रं पत्रं भृङ्गरजस्य च ।</strong>
<strong>तमाल-पत्रस्य हरेः सद्यस् तुष्टि-करं भवेत् ॥२४४॥</strong></p></blockquote>
<p>केतक्याः पुष्पस्य पत्रम् । भृङ्गराज-भृङ्गरजयोर् अवान्तर-भेदो ज्ञेयः ॥२४३-४॥</p>
<p>स्कान्दे श्री-ब्रह्म-नारद-संवादे—</p>
<blockquote>
<p><strong>शमी-पत्रैश् च यो देवं पूजयत्य् असुर-द्विषम् ।</strong>
<strong>यम-मार्गो महा-घोरो निस्तीर्णस् तेन नारद ॥२४५॥</strong>
**कुम्भी-पत्रेण देवर्षे ये’र्चयन्ति जनार्दनम् । **
<strong>कोटि-जन्मार्जितं पापं दहते गरुड-ध्वजः ॥२४६॥</strong>
**सकृद् अभ्यर्च्य गोविन्दं बिल्व-पत्रेण मानवः । **
<strong>हरिर् दद्यात् फलं तस्मै सर्व-यज्ञैः सुदुर्लभम् ॥२४७॥</strong>
<strong>बिल्व-पत्रेण ये देवं कार्त्तिके कलि-वर्धन ।</strong>
<strong>पूजयन्ति महा-भक्त्या मुक्तिस् तेषां मयोदिता ॥२४८॥</strong>
<strong>मारुकं केतकी-पत्रं तथा दमनकं मुने ।</strong>
<strong>दत्त-मात्रं हरेः प्रीतिं करोति शत-वार्षिकीम् ॥२४९॥</strong>
<strong>दमनैकेन देवेशं सम्प्राप्ते मधु-माधवे ।</strong>
<strong>गो-सहस्रस्य तु मुने सम्पूज्य लभते फलम् ॥२५०॥</strong></p></blockquote>
<p>देवेशम् अर्चयन्त्व् इति शेषः । पाठान्तरं सुगमम् ॥२५०॥</p>
<blockquote>
<p><strong>दूर्वाङ्कुरं हरेर् यस् तु पूजा-काले प्रयच्छति ।</strong>
<strong>पूजा-फलं शत-गुणं सम्यग् आप्नोति मानवः ॥२५१॥</strong>
<strong>मञ्जरीं सहकारस्य केशवे यदि नारद ।</strong>
<strong>ये यच्छन्ति महा-भागास् ते कोटि-फल-भागिनः ॥२५२॥</strong></p></blockquote>
<p>किं च—</p>
<blockquote>
<p><strong>शक्त्या दूर्वाङ्कुरैः पुम्भिः पूजितो मधुसूदनः ।</strong>
<strong>ददाति हि फलं नूनं यज्ञ-दानादि-दुर्लभम् ॥२५३॥</strong></p></blockquote>
<p>तत्रैव श्री-शिवोमा-संवादे—</p>
<blockquote>
<p><strong>बिल्व-पत्रैर् अखण्डैश् च सकृद् देवं प्रपूज्य वै ।</strong>
<strong>सर्व-पाप-विनिर्मुको मम लोके स तिष्ठति ॥२५४॥</strong></p></blockquote>
<p>विष्णु-रहस्ये च—</p>
<blockquote>
<p><strong>सकृद् अभ्यर्च्य गोविन्दं बिल्व-पत्रेण मानवः ।</strong>
<strong>मुक्ति-भागी निरातङ्कः क्नस्यानुचरो भवेत् ॥२५५॥</strong></p></blockquote>
<p>विष्णु-धर्मे च—</p>
<blockquote>
<p><strong>मरुको दमनश् चैव सद्यस् तुष्टिकरो हरेः ॥२५६॥</strong></p></blockquote>
<p>किं च—</p>
<blockquote>
<p><strong>पुष्पं वा यदि वा पत्रं फलं नेष्टम् अधोमुखम् ।</strong>
<strong>दुःखदं तत् समाख्यातं यथोत्पन्नं तथार्पणम् ॥२५७॥</strong></p></blockquote>
<p>तथा ज्ञान-मालायाम्—</p>
<blockquote>
<p><strong>पुष्पं वा यदि वा पत्रं फलं नेष्टम् अधोमुखम् ।</strong>
<strong>दुःखदं तत् समाख्यातं यथोत्पन्नं तथार्पणम् ॥२५८॥</strong></p></blockquote>
<h3 id="अथ-तलसय-अरपण-नतयत">अथ तुलस्य्-अर्पण-नित्यता</h3>
<p>पाद्मे—</p>
<blockquote>
<p>**तुलसी न येषां हरि-पूजनार्थं **
<strong>सम्पद्यते माधव-पुष्य-वासरे ।</strong>
**धिग् यौवनं जीवनम् अर्थ-सन्ततिं **
<strong>तेषां सुखं नेह च दृश्यते परे ॥२५९॥</strong></p></blockquote>
<p>श्री-तुलसी-पत्रं सर्वत्रैव विशेषतो’र्पयेद् इति लिखितम् । तत्र तुलस्य्-अर्पणस्य नित्यताम् आदौ लिखति । तुलसीत्य् आदिना । आर्षत्वाच् छन्दो-भङ्गः सोढव्यः । एवम् अग्रे’पि । माधवः वैशाख-मासः श्री-कृष्णो वा । तस्य पुण्य-वासरः अक्षय-तृतीयादिः । एकादश्य्-आदिर् वा । तस्मिन्न् अपि । परे च पर-लोके सुखं निर्वृतिर् न दृश्यते शास्त्रविद्भिः कैश्चिद् वा । यद् वा, तेषाम् इति तैः ॥२५९॥</p>
<p>गारुडे श्री-भगवद्-उक्तौ—</p>
<blockquote>
<p><strong>तुलसीं प्राप्य यो नित्यं न करोति ममार्चनम् ।</strong>
<strong>तस्याहं प्रतिगृह्णामि न पूजां शतवार्षिकीम् ॥२६०॥</strong></p></blockquote>
<p>प्राप्य आनीय इत्य् अर्थः ॥२६०॥</p>
<p>बृहन्-नारदीये च यज्ञध्वजाख्यानान्ते—</p>
<blockquote>
<p><strong>यद् गृहे नास्ति तुलसी शालग्राम-शिलार्चने ।</strong>
<strong>श्मशान-सदृशं विद्यात् तद्-गृहं शुभ-वर्जितम् ॥२६१॥</strong></p></blockquote>
<p>अत एवोक्तम्—</p>
<blockquote>
<p><strong>तुलसीं विना या क्रियते न पूजा</strong>
<strong>स्नानं न तद् यत् तुलसीं विना कृतम् ।</strong>
<strong>भुक्तं न तद् यत् तुलसीं विना कृतं</strong>
<strong>पीतं न तद् यत् तुलसीं विना कृतम् ॥२६२॥</strong></p></blockquote>
<p>वायु-पुराणे—</p>
<blockquote>
<p><strong>तुलसी-रहितां पूजां न गृह्णाति सदा हरिः ।</strong>
<strong>काष्ठं वा स्पर्शयेत् तत्र नो चेत् तन् नामतो यजेत् ॥२६३॥</strong>
<strong>तुलसी-दलम् आदाय यो’न्यं देवं प्रपूजयेत् ।</strong>
<strong>ब्रह्महा स हि गोघ्नश् च स एव गुरु-तल्पगः ॥२६४॥</strong></p></blockquote>
<p>अत एवोक्तं गारुडे नैवेद्य-प्रसङ्गे—</p>
<blockquote>
<p><strong>तुलसी-दल-सम्मिश्रं हरेर् यच्छेच् च तत् सदा ॥२६५॥</strong> इति ।
<strong>भगवद्-दुर्लभायास् तु तुलस्या महिमाद्भुतः ।</strong>
<strong>सर्व-शास्त्रेषु विख्यातः सङ्क्षेपेणेह लिख्यते ॥२६६॥</strong></p></blockquote>
<p>अद्भुतः अनिर्वचनीयः । अतो विस्तरेण लिखितुम् अशक्य इति भावः ॥२६६॥</p>
<h3 id="अथ-तलस-महतमयम">अथ तुलसी-माहात्म्यम्</h3>
<h3 id="ततर-सवत-परमततमत">तत्र स्वतः परमोत्तमता</h3>
<p>स्कान्दे—</p>
<blockquote>
<p><strong>सर्वौषधि-रसनैव पुरा ह्य् अमृत-मन्थने ।</strong>
<strong>सर्व-सत्त्वोपकाराय विष्णुना तुलसी कृता ॥२६७॥</strong></p></blockquote>
<p>अत एव—</p>
<blockquote>
<p><strong>न विप्र-सदृशं पात्रं न दानं सुरभी-समम् ।</strong>
<strong>न च गङ्गा-समं तीर्थं न पत्रं तुलसी-समम् ॥२६८॥</strong></p></blockquote>
<p>न विप्र-सदृशम् इत्य् आदि त्रयं दृष्टान्तत्वे साध्य-सन्निधौ सिद्ध-निर्देशो दृष्टान्त इति न्यायात् । एवम् अग्रे’प्य् ऊह्यम् ॥२६८॥</p>
<p>अत एव च विष्णु-रहस्ये—</p>
<blockquote>
<p><strong>अभिन्न-पत्रां हरितां हृद्य-मञ्जरि-संयुताम् ।</strong>
<strong>क्षीरोदार्णव-सम्भूतां तुलसीं दापयेद् धरेः ॥२६९॥</strong></p></blockquote>
<h3 id="शर-भगवद-दरलभत">श्री-भगवद्-दुर्लभता</h3>
<p>नारदीये—</p>
<blockquote>
<p><strong>तावद् गर्जन्ति पुष्पाणि मालत्य्-आदीनि भूसुर ।</strong>
<strong>यावन् न प्राप्यते पुण्या तुलसी कृष्ण-वल्लभा ॥२७०॥</strong></p></blockquote>
<p>विष्णु-रहस्ये—</p>
<blockquote>
<p><strong>कृष्णा वाप्य् अथवाकृष्णा तुलसी कृष्ण-वल्लभा ।</strong>
<strong>सिता वाप्य् अथवा कृष्णा द्वादशी वल्लभा हरेः ॥२७१॥</strong>
<strong>तावद् गर्जन्ति रत्नानि कौस्तुभादीन्य् अहर्निशम् ।</strong>
<strong>यावन् न प्राप्यते कृष्णा तुलसी-पत्र-मञ्जरी ॥२७२॥</strong></p></blockquote>
<p>गर्जन्ति गर्वं वहन्तीत्य् अर्थः । अकृष्णा कृष्णेतरा हरिद्-वर्णेत्य् अर्थः । कृष्णेति—तस्यां प्रीति-विशेषात् परम-स्निग्धत्वेन श्यामता-प्राप्तेर् वा ॥२७०-२७२॥</p>
<p>अगस्त्य-संहितायाम्—</p>
<blockquote>
<p><strong>पूर्वम् उग्र-तपः कृत्वा वरं वव्रे मनस्विनी ।</strong>
<strong>तुलसी सर्व-पुष्पेभ्यः पत्रेभ्यो वल्लभा ततः ॥२७३॥</strong></p></blockquote>
<p>पाद्मे वैशाख-माहात्म्ये श्री-यम-ब्राह्मण-संवादे—</p>
<blockquote>
<p><strong>सर्वासां पत्र-जातीनां तुलसी केशव-प्रिया ॥२७४॥</strong></p></blockquote>
<p>किं च—</p>
<blockquote>
<p><strong>सर्वथा सर्व-कालेषु तुलसी विष्णु-वल्लभा ॥२७५॥</strong></p></blockquote>
<p>तत्रैवोत्तर-खण्डे कार्त्तिक-माहात्म्ये श्री-नारदोक्तौ—</p>
<blockquote>
<p><strong>तुलसी-दल-पूजाया मया वक्तुं न शक्यते ।</strong>
<strong>अत्यन्त-वल्लभा सा हि शालग्रामाभिधे हरौ ॥२७६॥</strong></p></blockquote>
<p>शालग्रामाभिधे श्री-शालग्राम-शिला-सञ्ज्ञके । श्री-वृन्दा-भक्त्यैव । तद्-रूपेणावतीर्णत्वात् तद्-आख्यायिका तत्रैव विस्तीर्णास्ति ॥२७६॥ \</p>
<blockquote>
<p><strong>पातिव्रत्येन वृन्दासौ हरिम् आराध्य कर्मणा ।</strong>
<strong>पूर्व-जन्मन्य् असौ लेभे कृष्ण-संयोगम् उत्तमम् ॥२७७॥</strong></p></blockquote>
<p>तत्रैव श्री-वृन्दोपाख्यानान्ते—</p>
<blockquote>
<p><strong>सत्यं प्रीति-करं वाक्यं कोपस् तस्यास् तु तामसः ।</strong>
<strong>भाव-द्वयं हरौ जातं यत् तद् वर्ण-द्वयं ह्य् अभूत् ।</strong>
<strong>श्यामापि तुलसी विष्णोः प्रिया गौरी विशेषतः ॥२७८॥</strong></p></blockquote>
<p>द्वारका-माहात्म्ये च श्री-मार्कण्डेयेन्द्रद्युम्न-संवादे—</p>
<blockquote>
<p><strong>यथा लक्ष्मीः प्रिया विष्णोस् तुलसी च ततो’धिका ॥२७९॥</strong></p></blockquote>
<p>स्कान्दे—</p>
<blockquote>
<p><strong>योगिनां विरतौ वाञ्छा कामिनां च यथा रतौ ।</strong>
<strong>पुष्पेष्व् अपि च सर्वेषु तुलस्यां च तथा हरेः ॥२८०॥</strong>
<strong>निरस्य मालती-पुष्पं मुक्त्वा पुष्पं सरोरुहम् ।</strong>
<strong>गृह्णाति तुलसीं शुष्काम् अपि पर्युषितां हरिः ॥२८१॥</strong></p></blockquote>
<p>अत एव चतुर्थ-स्कन्धे [Bह्P ४.८.५५] श्री-ध्रुवं प्रति श्री-नारदोपदेशे—</p>
<blockquote>
<p><strong>सलिलैः शुचिभिर् माल्यैर् वन्यैर् मूल-फलादिभिः ।</strong>
<strong>शस्ताङ्कुरांशुकैश् चार्चेत् तुलस्या प्रियया प्रभुम् ॥२८२॥</strong></p></blockquote>
<p>वन्यैः शस्तैर् अङ्कुरैर् दूर्वाङ्कुरादिभिर् अन्यैर् बल्कलादिभिः । प्रिययेति—प्रभोर् अर्चने तस्या आवश्यकत्वम् । किं वा सर्व-नैरपेक्ष्येण तयैव तत्-सन्तोषणम् अभिप्रेतम् ॥२८२॥</p>
<p>रास-क्रीडायां च दशम-स्कन्धे [Bह्P १०.३०.७] श्री-गोपीनां भगवद्-अन्वेषणे—</p>
<blockquote>
<p><strong>कच्चित् तुलसि कल्याणि गोविन्द-चरण-प्रिये ।</strong>
<strong>सह त्वालि-कुलैर् बिभ्रद् दृष्टस् ते ऽति-प्रियो ञ्च्युतः ॥२८३॥</strong></p></blockquote>
<p>अलि-कुलैः सह त्वा त्वां बिभ्रत् दधानः ॥२८३॥</p>
<p>अत एव स्कान्दे—</p>
<blockquote>
<p><strong>यत् फलं सर्व-पुष्पेषु सर्व-पत्रेषु नारद ।</strong>
<strong>तुलसी-दल-मात्रेण प्राप्यते केशवार्चने ॥२८४॥</strong></p></blockquote>
<p>तत् प्राप्यते ॥२८४॥</p>
<p>पाद्मे वैशाख-माहात्म्ये [५.९८.६] तत्रैव—</p>
<blockquote>
<p><strong>त्यक्त्वा तु मालती-पुष्पं मुक्त्वा च सरसीरुहम् ।</strong>
<strong>गृहीत्वा तुलसी-पत्रं भक्त्या माधवम् अर्चयेत् ।</strong>
<strong>तस्य पुण्य-फलं वक्तुम् अलं शेषोऽपि नो भवेत् ॥२८५॥</strong></p></blockquote>
<p>अलं समर्थो न स्यात् ॥२८५॥</p>
<p>तत्रैव श्री-माघ-माहात्म्ये देवहूति-विकुण्डल-संवादे—</p>
<blockquote>
<p><strong>मणि-काञ्चन-पुष्पाणि तथा मुक्ता-मयानि च ।</strong>
<strong>तुलसी-पत्र-दानस्य कलां नार्हन्ति षोडशीम् ॥२८६॥</strong></p></blockquote>
<p>मुक्ता-मयानि च पुष्पाणि । तुलसी-पत्रस्य श्री-कृष्णाय कस्मैचिद् वान्यस्मै यद् दानं तस्य ॥२८६॥</p>
<p>अगस्त्य-संहितायां—</p>
<blockquote>
<p><strong>नीलोत्पल-सहस्रेण त्रिसन्ध्यं यो’र्चयेद् धरिम् ।</strong>
<strong>फलं वर्ष-शतेनापि तदीयं नैव लभ्यते ॥२८७॥</strong></p></blockquote>
<p>तेनापि वर्ष-शतेनापि । तदीयं तुलसी-सम्बन्धि तत्-प्रकरणात् । फलं नैव लभ्यते ॥२८७॥</p>
<blockquote>
<p><strong>विद्वत् सर्वेषु पुष्पेषु पङ्कजं श्रेष्ठम् उच्यते ।</strong>
<strong>तत् पुष्पेष्व् अपि तन्-माल्यं कोटि-कोटि-गुणं भवेत् ॥२८८॥</strong>
<strong>विष्णोः शिरसि विन्यस्तम् एकं श्री-तुलसी-दलम् ।</strong>
<strong>अनन्त-फलदं विद्वन् मन्त्रोच्चारण-पूर्वकम् ॥२८९॥</strong></p></blockquote>
<p>किं च—</p>
<blockquote>
<p><strong>वर्णाश्रमेतराणां च पूजायाश् चैव साधनम् ।</strong>
<strong>अपेक्षितार्थदं नान्यत् जगत्य् अस्ति तपोधन ॥२९०॥</strong></p></blockquote>
<p>अत एव नारदीये [२.३८.२६]—</p>
<blockquote>
<p><strong>वर्ज्यं पर्युषितं तोयं वर्ज्यं पर्युषितं दलम् ।</strong>
<strong>न वर्ज्यं तुलसी-पत्रम् न वर्ज्यं जाह्नवी-जलम् ॥२९१॥</strong></p></blockquote>
<p>पर्युषितम् अपि तुलसी-पत्रं न वर्ज्यम् । एतेन शुष्कं पर्युषितं यदीति स्कान्दोक्त्या श्री-तुलसी-पत्र-चूर्णम् अपि समर्पितम् । एवं वैष्णवानां तच्-चूर्ण-सङ्ग्रहः स-मूल एव ज्ञेयः ॥२९१॥</p>
<h3 id="अथ-शर-भगवद-अरपणन-पप-हरतवम">अथ श्री-भगवद्-अर्पणेन पाप-हारित्वम्</h3>
<p>पाद्मे—</p>
<blockquote>
<p><strong>श्रीमत्-तुलस्यार्चयते सकृद् धरिं</strong>
<strong>पत्रैः सुगन्धैर् विमलैर् अखण्डितैः ।</strong>
<strong>यस् तस्य पापं पट-संस्थितं प्रभुर्</strong>
<strong>निरीक्षयित्वा मृजते स्वयं यमः ॥२९२॥</strong></p></blockquote>
<p>एवं स्वाभाविकं श्री-तुलस्या माहात्म्यं लिखित्वाधुना श्रीमच्-चरणाब्ज-विषयक-समर्पण-माहात्म्यं लिखन् तत्रादाव् अखिल-पापापहारित्वं विलिखति—श्रीमद् इत्य् आदिना । प्रभुः पापानां नियन्तापि निरीक्ष्य मार्जयतीति मार्जनस्य सम्यक्त्वाय निरीक्षणं । किं वा गुह्यत्वाद् इतस् ततो’वलोकनम् इति ज्ञेयम् ॥२९२॥</p>
<p>स्कान्दे—</p>
<blockquote>
<p><strong>तुलसी-दल-लक्षेण यो’र्चयेद् द्वारका-प्रियम् ।</strong>
<strong>जन्मायुत-सहस्राणां पापस्य कुरुते क्षयम् ॥२९३॥</strong></p></blockquote>
<p>ब्राह्मे—</p>
<blockquote>
<p><strong>लिङ्गम् अभ्यर्चितं दृष्ट्वा प्रतिमां केशवस्य च ।</strong>
<strong>तुलसी-पत्र-निकरैर् मुच्यते ब्रह्म-हत्यया ॥२९४॥</strong></p></blockquote>
<p>तुलसी-पत्र-निकरैर् अभ्यर्चिताम् ॥२९४॥</p>
<blockquote>
<p><strong>नित्यम् अभ्यर्चयेद् यो वै तुलस्या हरिम् ईश्वरम् ।</strong>
<strong>महापापानि नश्यन्ति किं पुनश् चोपपातकम् ॥२९५॥</strong></p></blockquote>
<p>अन्यत्र च—</p>
<blockquote>
<p><strong>गुह्यानि यानि पापानि अनाख्येयानि मानवैः ।</strong>
<strong>नाशयेत् तानि तुलसी दत्ता माधव-मूर्धनि ॥२९६॥</strong>
<strong>हरेर् गुहं यदा यस् तु तुलसी-दल-विप्रुषैः ।</strong>
<strong>त्रिसन्ध्यं प्रोक्षयेद् भक्त्या महा-पापैः प्रमुच्यते ॥२९७॥</strong></p></blockquote>
<p>तुलसी-दलस्य विप्रुषैर् जल-बिन्दुभिः ॥२९७॥</p>
<p>अत एव स्कान्दे अवन्ती-खण्डे—</p>
<blockquote>
<p><strong>किं करिष्यति संरुष्टो यमो’पि सह किङ्करैः ।</strong>
<strong>तुलसी-दलेन देवेशः पूजितो येन दुःखहा ॥२९८॥</strong></p></blockquote>
<p>अगस्त्य-संहितायां च—</p>
<blockquote>
<p><strong>न तस्य नरक-क्लेशो यो’र्चयेत् तुलसी-दलैः ।</strong>
<strong>पापिष्ठो वाप्य् अपापिष्ठः सत्यं सत्यं न संशयः ॥२९९॥</strong></p></blockquote>
<h3 id="अथ-वर-नशकतवम">अथ वैरि-नाशकत्वम्</h3>
<p><strong>पुरा क्रौञ्च-वधार्थाय कोमलैस् तुलसी-दलैः ।<br>
अर्चयित्वा हृषीकेशं स्वामिना निहतो रिपुः ॥३००॥</strong></p>
<p>क्वचिच् च तुलसी-दल-कोमलैर् इति पाठः । अर्थस् तथैव । स्वामिना कार्त्तिकेयेन ॥३००॥</p>
<h3 id="सरव-समपत-परदतवम">सर्व-सम्पत्-प्रदत्वम्</h3>
<p>अगस्त्य-संहितायां च—</p>
<blockquote>
<p><strong>माल्यानि तन्वते लक्ष्मीं कुसुमान्तरितान्य् अपि ।</strong>
<strong>तुलस्याः स्वयम् आनीय निर्मितानि तपोधन ॥३०१॥</strong></p></blockquote>
<p>कुसुमैर् अन्तरितानि । मध्ये मध्ये’न्य-पुष्पैर् ग्रथितानीत्य् अर्थः । तुलस्या माल्यानि समर्पितानि सन्ति । लक्ष्मीं सम्पदं तन्वते विस्तारयन्तीति ज्ञेयम् । पत्रं पुष्पं फलं चैव श्री-तुलस्या समर्पितम् इति तत्-संहितायां निरन्तर-पूर्व-श्लोकैः समर्पणस्य प्रकृतत्वात् । यद् वा, भगवद्-अर्थं निर्मितान्य् अपि लक्ष्मीं तन्वते । अस्तु तावत् समर्पणादि ॥३०१॥</p>
<h3 id="परम-पणय-जनकतवम">परम-पुण्य-जनकत्वम्</h3>
<p>स्कान्दे—</p>
<blockquote>
<p><strong>कृष्ण-मूर्धनि विन्यस्ता तुलसी-पत्र-मञ्जरी ।</strong>
<strong>सुवर्ण-कोटि-पुण्यानां फलं यच्छत्य् अतो’धिकम् ॥३०२॥</strong>
<strong>तीर्थ-यात्रादिभिर् अहो काल-क्षेपेण किं जनाः ।</strong>
<strong>ये’र्चयन्ति हरेर् बिम्बं तुलसी-दल-कोमलैः ॥३०३॥</strong></p></blockquote>
<p>बिम्बं श्री-मूर्तिम् ॥३०३॥</p>
<p>अगस्त्य-संहितायां च—</p>
<blockquote>
<p><strong>पुष्पान्तरैर् अन्तरितं निर्मितं तुलसी-दलैः ।</strong>
<strong>माल्यं मलयजालिप्तं दद्यात् श्री-राम-मूर्धनि ॥३०४॥</strong>
<strong>किं तस्य बहुभिर् यज्ञैः सम्पूर्ण-वर-दक्षिणैः ।</strong>
<strong>किं तीर्थ-सेवया दानैर् उग्रेण तपसापि वा ॥३०५॥</strong>
<strong>वाचं नियम्य चात्मानं मनो विष्णौ निधाय च ।</strong>
<strong>यो’र्चयेत् तुलसी-माल्यैर् यज्ञ-कोटि-फलं भवेत् ॥३०६॥</strong>
<strong>भवान्ध-कूप-मग्नानाम् एतद् उद्धार-कारणम् ॥३०७॥</strong></p></blockquote>
<p>आत्मानं च देहं नियम्य ॥३०६॥ एतत् तुलसी-माल्यैर् विष्ण्व्-अर्चनम् ॥३०७॥</p>
<p>गारुडे—</p>
<blockquote>
<p><strong>यस्यारामोद्भवैः पत्रैस् तुलसी-सम्भवैर् हरिः ।</strong>
<strong>पूज्यते खग-शार्दूल त्रिदशं पुण्यम् आप्नुयान् ॥३०८॥</strong></p></blockquote>
<p>त्रिदशं पुण्यम् इति । स आराम-कर्ता त्रयोदशं पुण्य-भागं प्राप्नुयात् । पूजकस् तु द्वादश भागान् इत्य् अर्थः ॥३०८॥</p>
<p>अन्यत्र च—</p>
<blockquote>
<p><strong>तुलसी-दल-माल्येन विष्णु-पूजां करोति यः ।</strong>
<strong>पत्रे पत्रे’श्वमेधानां दशानां लभते फलम् ॥३०९॥</strong></p></blockquote>
<p>अत एव विष्णु-रहस्ये स्कान्दे च—</p>
<blockquote>
<p><strong>गृहीत्वा तुलसी-पत्रं भक्त्या विष्णुं समर्चयेत् ।</strong>
<strong>अर्चितं तेन सकलं सद् एवासुर-मानुषम् ॥३१०॥</strong></p></blockquote>
<p>स-देवासुर-मानुषं जगद् इति शेषः । यद् वा, सकलं विश्वम् ॥३१०॥</p>
<p>किं च काशी-खण्डे—</p>
<blockquote>
<p><strong>शालग्राम-शिला येन पूजिता तुलसी-दलैः ।</strong>
<strong>स-पारिजात-मालाभिः पूज्यते सुर-सद्मनि ॥३११॥</strong></p></blockquote>
<h3 id="सरवरथ-सधकतवम">सर्वार्थ-साधकत्वम्</h3>
<p>स्कान्दे—</p>
<blockquote>
<p><strong>समञ्जरी-दलैर् युक्तं तुलसी-सम्भवैः क्षितौ ।</strong>
<strong>कुर्वन्ति पूजनं विष्णोस् ते कृतार्थाः कलौ नराः ॥३१२॥</strong></p></blockquote>
<p>अगस्त्य-संहितायां—</p>
<blockquote>
<p><strong>पत्रं पुष्पं फलं चैव श्री-तुलस्याः समर्पितम् ।</strong>
<strong>रामाय मुक्ति-मार्गस्य द्योतकं सर्व-सिद्धिम् ॥३१३॥</strong></p></blockquote>
<p>सर्व-सिद्धिदं सर्वार्थ-सिद्ध-दायकम् ॥३१३॥</p>
<h3 id="मकत-परदतवम">मुक्ति-प्रदत्वम्</h3>
<p>पाद्मे देवहूति-विकुण्डल-संवादे—</p>
<blockquote>
<p><strong>तुलसी-मञ्जरीभिर् यः कुर्याद् धरि-हरार्चनम् ।</strong>
<strong>न स गर्भ-गृहं याति मुक्ति-भागी भवेन् नरः ॥३१४॥</strong></p></blockquote>
<p>गर्भ-रूपं गृहम् ॥३१४॥</p>
<p>गारुडे—</p>
<blockquote>
<p><strong>तावद् भ्रमति संसारे विमूढः कलि-वर्त्मनि ।</strong>
<strong>यावन् नाराधयेद् देवं तुलसीभिः प्रयत्नतः ॥३१५॥</strong></p></blockquote>
<p>तत्रैव भगवद्-उक्तौ—</p>
<blockquote>
<p><strong>तुलसी-पत्रम् आदाय यः करोति ममार्चनम् ।</strong>
<strong>न पुनर् योनिम् आयाति मुक्ति-भागी भवेन् नरः ॥३१६॥</strong></p></blockquote>
<p>कलिर् वर्त्म यस्य तस्मिन् । प्रायः पाप-मयत्वात् संसारस्य ॥३१५-३१६॥</p>
<p>अगस्त्य-संहितायां—</p>
<blockquote>
<p><strong>तुलसी-पत्रम् आदाय यो’र्चयेद् रामम् अन्वहम् ।</strong>
<strong>स याति शाश्वतं ब्रह्म पुनर् आवृत्ति-दुर्लभम् ॥३१७॥</strong></p></blockquote>
<p>पुनर्-आवृत्ति-दुर्लभम् इति अपुनर्-आवृत्तिकम् इत्य् अर्थः ॥३१७॥</p>
<blockquote>
<p><strong>पूजायोग्यैः फलैः पत्रैः पूपैर् वा यो’र्चयेद् धरिम् ।</strong>
<strong>स मातुर् गर्भ-वासादि दुःखं नैव लभेत् क्वचित् ॥३१८॥</strong></p></blockquote>
<h3 id="वकणठ-लक-परपकतवम">वैकुण्ठ-लोक-प्रापकत्वम्</h3>
<p>पाद्मे तत्रैव—</p>
<blockquote>
<p><strong>आरोप्य तुलसीं वैश्य सम्पूज्य तद्-दलैर् हरिम् ।</strong>
<strong>वसन्ति मोदमानास् ते यत्र देवश् चतुर्भुजः ॥३१९॥</strong></p></blockquote>
<p>तत्रैवान्यत्र—</p>
<blockquote>
<p><strong>तुलसी कृष्ण-गौराभा तयाभ्यर्च्य जनार्दनम् ।</strong>
<strong>नरो याति तनुं त्यक्त्वा वैष्णवीं शाश्वती गतिम् ॥३२०॥</strong></p></blockquote>
<p>गतिं गम्यं स्थानम् इत्य् अर्थः ॥३२०॥</p>
<p>विष्णु-रहस्ये—</p>
<blockquote>
<p><strong>कृष्णं कृष्ण-तुलस्या हि यो भक्त्या पूजयेन् नरः ।</strong>
<strong>स याति भुवनं शुभ्रं यत्र विष्णुः श्रिया सह ॥३२१॥</strong></p></blockquote>
<p>शुभ्रं निर्मलम् ॥३२१॥</p>
<p>बृहन्-नारदीये श्री-यम-भागीरथ-संवादे—</p>
<blockquote>
<p><strong>यो’र्चयेद् धरि-पादाब्जं तुलसी-कोमल-च्छदैः ।</strong>
<strong>न तस्य पुनर् आवृत्तिर् ब्रह्म-लोकात् कदाचन ॥३२२॥</strong></p></blockquote>
<p>ब्रह्म सच्-चिद्-आनन्दम् । तत्-स्वरूप-लोकात् वैकुण्ठात् । तथा च तृतीय-स्कन्धे—ब्रह्म-लोकः सनातनः इति ।</p>
<p>गारुडे—</p>
<blockquote>
<p><strong>कृष्णार्चनार्थं भिक्षूणां यच्छन्ति तुलसी-दलम् ।</strong>
<strong>अन्येषाम् अपि भक्तानां यान्ति तत् परमं पदम् ॥३२३॥</strong></p></blockquote>
<p>अत एव हरि-भक्ति-सुधोदये वैष्णवं विप्रं प्रति यमदूतानाम् उक्तौ—</p>
<blockquote>
<p><strong>सुकृती दुष्कृती वापि तुलस्या यो’र्चयेद् धरिम् ।</strong>
<strong>तस्यान्ते हि वयं नेशा विष्णुदूतैः स नीयते ॥३२४॥</strong></p></blockquote>
<p>अत एवोक्तं स्कान्दे—</p>
<blockquote>
<p><strong>यो’भ्यस्येत् परमात्मानं त्यक्त-सर्वैषणो मुनिः ।</strong>
<strong>तुलस्या यो’र्चयेद् विष्णुं जगतः सम्मताव् उभौ ॥३२५॥</strong></p></blockquote>
<p>त्यक्ताः सर्वा एषणाः पुत्रादि-स्पृहा-त्रयं येन सः । एषणास् तिस्रश् च श्रुत्योक्ताः—पुत्रैषणाश् च वित्तैषनाश् च लोकैषणाश् च इति ॥३२५॥</p>
<h3 id="शर-भगवत-परणनतवम">श्री-भगवत्-प्रीणनत्वम्</h3>
<p>ब्राह्मे—</p>
<blockquote>
<p><strong>तुलसी-दल-गन्धेन मालती-कुसुमेन च ।</strong>
<strong>कपिलाक्षीर-दानेन सद्यस् तुष्यति केशवः ॥३२६॥</strong></p></blockquote>
<p>पाद्मे कार्त्तिक-माहात्म्ये वृन्दोपाख्यानान्ते—</p>
<blockquote>
<p><strong>इत्य् एवं वल्लभा विष्णोः पूर्व-जन्मन् अथाधुना ।</strong>
<strong>प्रीयते पूजितो ह्य् अस्या दलैर् दैत्य-बलान्तकः ॥३२७॥</strong></p></blockquote>
<p>स्कान्दे—</p>
<blockquote>
<p><strong>सुवर्ण-मणि-पुष्पैस् तु प्रीतो भवति नाच्युतः ।</strong>
<strong>तुलसी-दल-भागेन यथा प्रीयेत केशवः ॥३२८॥</strong></p></blockquote>
<p>अत एव तत्रैव ब्रह्म-नारद-संवादे—</p>
<blockquote>
<p><strong>पत्रं पुष्पं फलं तोयं तुलसी-गन्ध-वासितम् ।</strong>
<strong>फलं लक्ष-गुणं प्रोक्तं केशवाय निवेदितम् ॥३२९॥</strong>
<strong>तुलसी-गन्ध-मिश्रं तु यत् किञ्चित् कुरुते हरेः ।</strong>
<strong>कल्प-कोटि-सहस्राणि प्रीतो भवति केशवः ॥३३०॥</strong></p></blockquote>
<p>किं च, द्वारका-माहात्म्ये मार्कण्डेयेन्द्रद्युम्न-संवादे—</p>
<blockquote>
<p><strong>यः पुनस् तुलसी-पत्रैः कोमलैर् मञ्जरी-युतैः ।</strong>
<strong>पूजयेत् सूत्र-बद्धैस् तु कृष्णं देवकि-नन्दनम् ॥३३१॥</strong>
<strong>या गतिर् योग-युक्तानां या गतिर् यज्ञ-शीलिनाम् ।</strong>
<strong>या गतिर् दान-शीलानां या गतिस् तीर्थ-सेविनाम् ॥३३२॥</strong>
<strong>या गतिर् मातृ-भक्तानां द्वादशी-वेध-वर्जिनाम् ।</strong>
<strong>कुर्वतां जागरं विष्णोर् नृत्यतां गायतां फलम् ॥३३३॥</strong>
<strong>वैष्णवानां तु भक्तानां यत् फलं वेद-वादिनाम् ।</strong>
<strong>पठतां वैष्णवं शास्त्रं वैष्णवेभ्यश् च यच्छताम् ।</strong>
<strong>फलम् एतन् महीपाल लभते नात्र संशयः ॥३३४॥</strong></p></blockquote>
<h3 id="करततकद-फल-वशष">कार्त्तिकादौ फल-विशेषः</h3>
<p>तत्र कार्त्तिके गारुडे—</p>
<blockquote>
<p><strong>गवाम् अयुत-दानेन यत् फलं लभते खग ।</strong>
<strong>तुलसी-पत्रकैकेन तत् फलं कार्त्तिके स्मृतम् ॥३३५॥</strong></p></blockquote>
<p>स्कान्दे श्री-ब्रह्म-नारद-संवादे—</p>
<blockquote>
<p><strong>तुलसी-दल-लक्षेण कार्त्तिके यो’र्चयेद् धरिम् ।</strong>
<strong>पत्रे पत्रे मुनि-श्रेष्ठ मौक्तिकं लभते फलम् ॥३३६॥</strong></p></blockquote>
<p>मौक्तिकं फलं मोक्षम् । मुक्तेः फलं भक्तिं वा ॥३३६॥</p>
<p>तत्रैवाग्रे—</p>
<blockquote>
<p><strong>तुलसी-दलानि पुण्यानि ये यच्छन्ति जनार्दन ।</strong>
<strong>कार्त्तिकं सकलं वत्स पापं जन्मायुतं दहेत् ॥३३७॥</strong>
<strong>इष्ट्वा क्रतु-शतैः पुण्यैर् दत्त्वा रत्नान्य् अनेकशः ।</strong>
<strong>तुलसी-दलेन तत् पुण्यं कार्त्तिके केशवार्चनात् ॥३३८॥</strong></p></blockquote>
<p>तेषां पापं दहेत् नश्यति । यो यच्छतीति वा पाठः । ततश् च स एवात्मनो’न्यस्यापि पापं दहेत् । पुण्यैर् उत्तमैर् अश्वमेधादिभिर् इत्य् अर्थः । यत् प्राप्यते तत् पुण्यं स्यात् ॥३३७-३३८॥</p>
<p>किं च—</p>
<blockquote>
<p><strong>यः पुनस् तुलसीं पाप्य कार्त्तिकं सकलं मुने ।</strong>
<strong>अर्चयेद् देव-देवेशं स याति परमां गतिम् ॥३३९॥</strong></p></blockquote>
<p>पाद्मे कार्त्तिक-माहात्म्ये—</p>
<blockquote>
<p><strong>मञ्जरीभिः सपत्राभिर् मालाभिश् चापि केशवः ।</strong>
<strong>तुलस्याः कार्त्तिके प्रीतो ददाति पदम् अव्ययम् ॥३४०॥</strong></p></blockquote>
<h3 id="अथ-मघ">अथ माघे</h3>
<p>स्कान्दे तत्रैव—</p>
<blockquote>
<p><strong>स्नात्वा महा-नदी-तोये कोमलैस् तुलसी-दलैः ।</strong>
<strong>यो’र्चयेन् माधवं माघे कुलानां तारयेच् छतम् ॥३४१॥</strong>
<strong>सुकोमलैर् दलैर् यस् तु मञ्जरीभिर् जनार्दनम् ।</strong>
<strong>अर्चयेन् माघ-मासे तु क्रतूनां लभते फलम् ॥३४२॥</strong></p></blockquote>
<h3 id="अथ-चतरमसय">अथ चातुर्मास्ये</h3>
<p>स्कान्दे—</p>
<blockquote>
<p><strong>सम्पूज्य तुलसी-भक्त्या घन-श्यामं जनार्दनम् ।</strong>
**चतुरो वार्षिकान् मासान् अश्वमेधायुतं लभेत् ॥३४३॥ **</p></blockquote>
<p>तुलस्या भक्तिर् मालादि-रचना, तथा ॥३४३॥</p>
<h3 id="अथ-वशख">अथ वैशाखे</h3>
<p>पाद्मे वैशाख-माहात्म्ये श्री-यम-ब्राह्मण-संवादे [५.९८.९-१०]</p>
<blockquote>
<p><strong>तुलसी गौर-कृष्णाख्या तयाभ्यर्च्य मधुद्विषम् ।</strong>
<strong>विशेषेण तु वैशाखे नरो नारायणो भवेत् ॥३४४॥</strong>
<strong>माधवं सकलं मासं तुलस्या योऽर्चयेन् नरः ।</strong>
<strong>त्रिसन्ध्यं मधुहन्तारं नास्ति तस्य पुनर्-भवः ॥३४५॥</strong></p></blockquote>
<p>नारायण इव भवेत् । तत्-सारूप्य-प्राप्त्या । पुनर्भवो जन्म-लक्षणः संसारो नास्ति । नित्य-वैकुण्ठ-वासात् ॥३४४-३४५॥</p>
<h3 id="अथ-तलस-गरहण-वध">अथ तुलसी-ग्रहण-विधिः</h3>
<p>वायु-पुराणे—</p>
<blockquote>
<p><strong>अस्नात्वा तुलसीं छित्त्वा य पूजां कुरुते नरः ।</strong>
<strong>सो’पराधी भवेत् सत्यं तत् सर्वं निष्फलं भवेत् ॥३४६॥</strong></p></blockquote>
<h3 id="ततरद-मनतर-">तत्रादौ मन्त्रः ।</h3>
<p>स्कान्दे—</p>
<blockquote>
<p><strong>तुलस्यामृत-जन्मासि सदा त्वं केशव-प्रिये ।</strong>
<strong>केशवार्थं विचिन्वामि वरदा भव शोभने ॥३४७॥</strong></p></blockquote>
<p>विचित्वामीत्य् आर्षं विचिनोमि ॥३४७॥</p>
<blockquote>
<p><strong>त्वद्-अङ्ग-सम्भवैः पत्रैः पूजयामि यथा हरिम् ।</strong>
<strong>तथा कुरु पवित्राङ्गि कलौ मल-विनाशिनि ॥३४८॥</strong></p></blockquote>
<p>गरुडे च—</p>
<blockquote>
<p><strong>मोक्षैकहेतो धरणी-प्रशस्ते</strong>
<strong>विष्णोः समस् तस्य गुरोः प्रियेति ।</strong>
**आराधनार्थं वर-मञ्जरीकं **
<strong>लुनामि पत्रं तुलसि क्षमस्व ॥३४९॥<br>
इत्य् उक्त्वा तुलसीं नत्वा चित्वा दक्षिण-पाणिना ।<br>
पत्राण्य् एकैकशो न्यस्येत् सत्-पात्रे मञ्जरिर् अपि ॥३५०॥</strong></p></blockquote>
<p>एकैकशो दक्षिण-हस्तेन चित्वा तथैव सत्-पात्रे उत्तम-भाजने अर्पयेन् निदध्यात् ॥३५०॥</p>
<h3 id="तन-महतमय-च">तन्-माहात्म्यं च</h3>
<p>स्कान्दे—</p>
<blockquote>
<p><strong>मन्त्रेणानेन यः कुर्याद् गृहीत्वा तुलसी-दलम् ।</strong>
<strong>पूजनं वासुदेवस्य लक्ष-कोटि-फलं लभेत् ॥३५१॥</strong></p></blockquote>
<p>किं च—</p>
<blockquote>
<p><strong>शालग्राम-शिलार्चार्थं प्रत्यहं तुलसी-क्षितौ ।</strong>
<strong>तुलसीं ये विचिन्वन्ति धन्यास् ते कर-पल्लवा ॥३५२॥</strong> इति ।</p></blockquote>
<p>क्षिताव् इति । पृथिव्याम् एव । श्री-तुलस्याः सत्त्वात् । अतः क्षितिर् अपि धन्येति भावः ॥३५२॥</p>
<p><strong>सङ्क्रान्त्य्-आदौ निषिद्धो’पि तुलस्य्-अवचयः स्मृतौ ।<br>
परं श्री-विष्णु-भक्तेस् तु द्वादश्याम् एव नेष्यते ॥३५३॥</strong></p>
<p>सङ्क्रान्तौ पक्षयोर् अन्ते द्वादश्यां रवि-वासरे । तुलसीं ये विचिन्वन्ति इत्य् आदि-वचनैः स्मृति-शास्त्रे निषिद्धो’पि परं केवलं द्वादश्याम् एव तुलस्या अवचयो नेष्यते ॥३५३॥</p>
<h3 id="अथ-तलसय-अवचयन-नषध-कल">अथ तुलस्य्-अवचयन-निषेध-कालः</h3>
<p>विष्णु-धर्मोत्तरे—</p>
<blockquote>
<p><strong>न छिन्द्यात् तुलसीं विप्रा द्वादश्यां वैष्णवः क्वचित् ॥३५४॥</strong></p></blockquote>
<p>गारुडे—</p>
<blockquote>
<p><strong>भानु-वारं विना दूर्वा तुलसीं द्वादशीं विना ।</strong>
<strong>जीवितस्याविनाशाय न विचिन्वीत धर्म-वित् ॥३५५॥</strong></p></blockquote>
<p>जीवितस्याविनाशायेति । अन्यथा आयुःक्षयः स्याद् इत्य् अर्थः ॥३५५॥</p>
<p>पाद्मे च श्री-कृष्ण-सत्या-संवादीय-कार्त्तिक-माहात्म्ये—</p>
<blockquote>
<p><strong>द्वादश्यां तुलसी-पत्रं धात्री-पत्रं च कार्त्तिके ।</strong>
<strong>लुनाति स नरो गच्छेन् निरयानति-गर्हितान् ॥३५६॥</strong></p></blockquote>
<p>एवं द्वादश्याम् एव निषेधाद् अमावस्यादाव् अपि तद्-अवचयो विहित इति ज्ञेयम् ॥३५६॥</p>
<p>अत एवोक्तम्—</p>
<blockquote>
<p><strong>देवार्थे तुलसी-च्छेदो होमार्थे समिधां तथा ।</strong>
<strong>इन्दु-क्षये न दुष्येत गर्वार्थे तु तृणस्य च ॥३५७॥</strong></p></blockquote>
<p>तद् एवाभिव्यञ्जयैत्—देवार्थ इति । समासान्तः-प्रविष्टेनापि छेदेन सहाग्रे’प्य् अन्वयः ॥३५७॥</p>
<blockquote>
<p><strong>एवं कृत्वा महा-पूजाम् अङ्गोपाङ्गादिकं प्रभोः ।</strong>
<strong>क्रमाद् यथा-सम्प्रदायं तत्-तत्-स्थानेषु पूजयेत् ॥३५८॥</strong></p></blockquote>
<p>अङ्गानि श्री-मूर्तौ मन्त्र-वर्णादि-न्यास-स्थानानि उपाङ्गानि वेण्व्-आदि-चिह्न-चतुष्कम् । आदि-शब्देन श्री-मूर्ति-न्यस्त-मन्त्र-पदाक्षराणि आवरणानि च । तेषां तेषां वर्णादीनां स्थानेषु क्रमेण गन्धादिभिः पूजयेत् ॥३५८॥</p>
<h3 id="अथङगपङग-पज">अथाङ्गोपाङ्ग-पूजा</h3>
<p><strong>मन्त्र-वर्ण-पदान्य् आदौ तत्-तन्-न्यास-पदेषु च ।<br>
वेणुं च मालां श्रीवत्सं कौस्तुभं च यथास्पदम् ॥३५९॥</strong></p>
<p>तद् एव विविच्य दर्शयति—मन्त्रेति । तस्य तस्य न्यास-स्थानेषु यथास्पदं यथा-स्थानम् । अयम् अर्थः—पूर्वं श्री-मूर्तौ यस्मिन्न् अङ्गे यन् न्यस्तम् अस्ति । तस्मिन् तद् एव क्रमेण पूजयेद् इति । प्रयोगः—श्री-मस्तके ओं ह्रीं नमः । ललाटे ओं क्लीं नमः इत्य् आदि । श्री-नेत्र-द्वये केचिद् अपि पूजां कुर्वन्ति । ओं ह्रीं नमः इत्य् आदिः । अत्र सर्वत्र निज-सम्प्रदाय-व्यवहार एवानुसर्तव्यः । अत एव लिखितं—यथा-सम्प्रदायम् इति । वेण्व्-आदींश् च श्री-मुखादौ पूर्ववत् पूजयेत् । प्रयोगः—श्री-मुख-वेणवे नमः इत्य् आदिः ॥३५९॥</p>
<p><strong>ततश् च मूल-मन्त्रेण क्षिप्त्वा पुष्पाञ्जलि-त्रयम् ।<br>
प्रार्थ्यानुज्ञां भगवतो’र्चयेद् आवृत्ति-देवता ॥३६०॥</strong></p>
<p>आवृत्तिः आवरणं । तद्-रूपा देवताः ॥३६०॥</p>
<p><strong>ताश् च प्रत्येकम् आवाह्य स्नानादि परिकल्प्य च ।<br>
पूजयेद् गन्ध-पुष्पाभ्यां यथा-स्थानं यथा-क्रमम् ॥३६१॥</strong></p>
<p>ता आवरण-देवताः । तासाम् एव स्नानादिकं परिकल्प्य सम्पाद्य ताः पूजयेत् ॥३६१॥</p>
<h3 id="अथवरण-पज">अथावरण-पूजा</h3>
<p><strong>कर्णिकायां चतुर्-दिक्षु द्योतमानान् प्रभोः सखान् ।<br>
वसुदामं सुदामं च दामं च किङ्किणीं यजेत् ॥३६२॥</strong></p>
<p>तद् एव विविच्य दर्शयति—कर्णिकायाम् इत्य् आदिना ऊर्द्व्हयोर् इत्य् अन्तेन । चतुर्दिक्षु श्री-भगवतः पूर्वादि-दिक्-चतुष्टये । प्रयोगः—ओं वसुदामाय नमः इत्य् आदि ॥३६२॥</p>
<p>इति प्रथमावरणम् ।</p>
<p><strong>तद्-बहिश् चाग्नि-कोणादौ केशरेष्व् आग्ग-देवताः ।<br>
हृदयादि-युताः पूज्याः स्व-स्व-वर्णादि-शोभिताः ॥३६३॥</strong></p>
<p>अग्निकोणादाव् इति कोण-चतुष्टये प्रथमाङ्ग-देवता-चतुष्टयम् । अन्त्याश् च चतुर्दिक्ष्व् एवेति ज्ञेयम् । हृदयादि-मन्त्रैः हृदयाय नमः । शिरसे स्वाहा इत्य् आदिभिर् युक्ताः । प्रयोगः—ह्रीं हृदयाय नमः । नमः शिरसे स्वाहा नमः इत्य् आदिः । तद्-वर्णादिकं चोक्तं क्रम-दीपिकायां [४.३०]—</p>
<blockquote>
<p>मुक्तेन्दु-कान्त-कुवलय-
हरि-नील-हुताश-सभाः प्रमदाः ।
अभय-वर-स्फुरित-कराः
प्रसन्न-मुख्यो’ङ्गदेवताः स्मर्याः ॥ इति ।</p></blockquote>
<p>अस्यार्थः शुक्ल-नील-रक्त-वर्णाः स्त्री-रूपाः अभय-वरकराः प्रधान-देवता-स्वरूपा ध्येया इत्य् अर्थः ॥३६३॥</p>
<p>इति द्वितीयावरणम् ।</p>
<p><strong>ततो बहिश् च पूर्वादि-दिग्-दलेष्व् अष्टसु प्रभोः ।<br>
महिषी रुक्मिणी सत्यभामा नाग्नजिती क्रमात् ॥३६४॥<br>
सुनन्दा मित्रविन्दा च सम्पूज्याथ सुलक्षणा ।<br>
जाम्बवती सुशीला च तत्-तद्-द्रव्यादि-भूषिता ॥३६५॥</strong></p>
<p>महिषीणां ध्यानं लिखति—तत् तद् इति । तेन तेन कमलादिना द्रव्येण । आदि-शब्दाद् रूप-भूषणादिना च भूषिताः । तच् चोक्तं तत्रैव [४.३३]—</p>
<blockquote>
<p>तपनीय-मरकताभाः सुसित-
विचित्राम्बरा द्विशस् त्व् एताः ।
पृथु-कुच-भरालसाङ्ग्या विविध-
मणि-प्रकर-विलसिताभरणाः ॥ इति ।</p></blockquote>
<p>अस्यार्थः—द्विशः युग्मशः । क्रमेण काञ्चन-मरकतवद्-वर्णा रत्न-पूरित-सत्-पात्र-लक्षित-वाम-करा इति ॥३६५॥</p>
<p>इति तृतीयावरणम् ।</p>
<p><strong>पूर्वाद्य्-अष्ट-दलाग्रेषु वसुदेवं च देवकीम् ।<br>
श्री-नन्दं श्री-यशोदां च बलभद्रं सुभद्रिकाम् ॥३६६॥<br>
गोपान् गोपीश् च तद्-भाव-त्रपया दूरतः स्थिताः ।<br>
विचित्र-रूप-वेशादि-शोभमानान् इमान् यजेत् ॥३६७॥</strong></p>
<p>पूर्वं पूर्व-दिक्-स्थितम् । तद्-आदिषु अष्टसु दलाग्रेषु वसुदेवादीन् अष्टौ यजेत् पूजयेद् इति द्वाभ्याम् अन्वयः । क्रमाद् इत्य् अग्रे लिखितत्वात् सर्वत्रैव सम्बन्धनीयम् । तत्र गोप-गोपीनां बहुत्वे’पि गणत्वाभिप्रायेण द्वित्वं ज्ञेयम् । ननु भगवतः प्रियतमानां भगवतीनां श्री-गोपीनां चतुर्थावरणे पूजनं नोपयुज्यते । भगवत्य् अन्तान्तिक एव तासाम् अवस्थित्य्-उपपत्तेः । तत्र लिखति—तद्-भावेति । तेन तेन अनिर्वाचनीयेन परम-गोप्येन वा भावेन प्रेम-विशेषेण या त्रपा, तया दूरतः स्थिताः । अत्यन्त-सन्निकर्षेण निज-भावस्य प्रकाशे सति सभा-मध्ये कुलवतीनां तासां परम-लज्जोत्पत्त्या श्री-यशोदादि-सङ्गोपेक्षया च तत्रावस्थानं युक्तम् एवेति भावः । एतद् अपि सकाम-पूजा-विषयकम् एवेत्य् आमिकम् अग्रे व्यक्तं भावि । इति इमान् वसुदेवादीन् पुमान् स्त्रियेत्य् एक-शेषत्वम् । रूपादिकं च तेषां ध्यानार्थं तत्रैवोक्तम् [४.३५-३९] ।</p>
<blockquote>
<p>ज्ञान-मुद्राभय-करौ पितरौ पीत-पाण्डुरौ ।</p></blockquote>
<p>दिव्य-माल्याम्बरालेप-भूषणे मातरौ पुनः ॥</p>
<blockquote>
<p>धारयन्त्यौ च वरदं पायसापूर्ण-पात्रकम् ।
अरुणाश्यामले हार-मणि-कुण्डल-मण्डिते ॥
बलः शङ्खेन्दु-धवलो मुसलं लाङ्गलं दधत् ।
हालालोलो नील-वासा हेलावान् एक-कुण्डलः ॥
कलाय-श्यामला भद्रा सुभद्रा भद्र-भूषणा ।
वराभय-युता पीत-वसना रूढ-यौवना ॥
वेणु-वीणा-वेत्र-यष्टि-शङ्ख-शृङ्गादि-पाणयः ।
गोपा गोप्यश् च विविध-प्रभृतात्त-कराम्बुजाः ।
मन्दारादींश् च तद्-बाह्ये पूजयेत् कल्प-पादपान् ॥ इति ।</p></blockquote>
<p>एषाम् अयम् अर्थः—पितरौ वसुदेव-नन्दौ । मातरौ श्री-देवकी-यशोदे । हाला माध्वी । हेला लीला । प्राभृतम् उपायनम् इति ॥३६६-३६७॥।</p>
<p>इति चतुर्थावरणम् ।</p>
<p><strong>तद्-बहिश् चतुरसान्त-पूर्वाद्याशा-चतुष्टये ।<br>
सन्तानं पारिजातं च कल्प-द्रुमम् अथार्चयेत् ॥३६८॥<br>
हरिचन्दनम् अप्य् एवं दिव्य-वृक्षान् अभीष्टदान् ।<br>
कर्णिकायां च सम्पूज्य मन्दारं देव-पृष्ठतः ॥३६९॥</strong></p>
<p>कर्णिकायाम् देवस्य भगवतः पृष्ठे मन्दारं च । च-शब्दात् दिव्य-वृक्षम् अभीष्टदम् आदौ सम्पूज्य पश्चात् तेभ्यो वासुदेवादिभ्यो बहिश् चतुरस्राभ्यन्तरे पूर्वादि दिक्-चतुष्टये सन्तानादीन् क्रमेणार्चयेत् । एवं लिखित-प्रकारेण अभीष्ट-दायकान् दिव्य-वृक्षान् पञ्चार्चयेत् ॥३६९॥</p>
<p>इति पञ्चमावरणम् ।</p>
<p><strong>तद् बहिश् चाष्ट-दिक्-पालान् स्व-स्व-दिक्ष्व् एव पूजयेत् ।<br>
तत्-तद्-बीजाधिपत्यास्त्र-वाहन-स्वजनान्वितान् ॥३७०॥</strong></p>
<p>दिक्पालान् इन्द्रादीन् अष्ट । स्व-स्व-दिक्षु इन्द्रादीनां निज-निजासु चतुरस्रस्य पूर्वाद्य्-अष्ट-दिक्षु । तस्य तस्य इन्द्रादेः बीजानि बीजाक्षराणि आधिपत्यानि देवादिपतित्वादीनि । अस्त्राणि वज्रादीन्य् आयुधानि । वाहनानि ऐरावतादीनि । स्वजनाः सारथ्यादि-परिवारास् तैर् अन्वितान् ॥३७०॥</p>
<p><strong>तत्-तद्-वर्णान् दिव्य-वेशाननं तं च तथार्चयेत् ।<br>
निरृत्य्-अम्बु-पयोर् मध्ये ब्रह्माणं चेन्द्र-रुद्रयोः ॥३७१॥</strong></p>
<p>ध्यानार्थं तेषां वर्णादिकं लिखति—तत् तद् इति पादेनैकेन । स प्रसिद्धः कपिशादि-वर्णो येषां, तान् । दिव्यः विचित्र-मणि-गण-किरण-प्रस्फुरणादि-मयो वेशः भूषणं येषां तान् । अधुना अध-ऊर्ध्व-दिग्-द्वय-पालयोः पूजासन्निवेशं लिखति अनन्तम् इति । तथा तेनैव प्रकारेणेति—बीजादिना वर्णादिना चान्वितम् इत्य् अर्थः । अनन्तं निरृतेः अम्बुपस्य वरुणस्य च मध्ये अर्चयेत् । ब्रह्माणं च इन्द्र-रुद्रयोर् मध्ये तथैवार्चयेत् । तत्र बीजाक्षराणि—लां वां मां क्षां रां यां सां हां ह्रीं आं इति । ।३७१॥</p>
<p>इति षष्ठावरणम् ।</p>
<p><strong>ततो बहिश् चाष्ट-दिक्षु मौलि-स्थानात्म-लक्षणान् ।<br>
भगवत्-पार्षदांस् तत्र वर्णायुध-विभूषणान् ॥३७२॥<br>
वज्रं शक्तिं च दण्डं च खड्ग-पाशाङ्कुशान् क्रमात् ।<br>
यजेद् गदां त्रिशूलं चक्राब्जे त्व् अध-ऊर्ध्वयोः ॥३७३॥</strong></p>
<p>मौलि-स्थानि आत्मन आत्मनो लक्षणानि आयुध-चिह्नानि येषां वज्रादीनां । तान् यजेद् इति—द्वाभ्याम् अन्वयः तेषां तादृश-मूर्तिमत्त्वादौ हेतुः—भगवत्-पार्षदान् इति । तान् एव विविच्य लिखति—वज्रम् इति । अष्ट-दिक्षु वज्रादीन् अष्ट । चक्रं पद्मं चेति द्वे अध-ऊर्ध्वे च क्रमाद् यजेत् । वर्णादिकं चैषां तत्रैवोक्तम् ।</p>
<blockquote>
<p>अर्च्या बहिर् निज-सुलक्षित-मौल-युक्ताः
स्व-स्वायुध-भय-समुद्यत-पाणि-पद्मः ॥ [Kद् ४.४३]
कनक-रजत-तोयदाभ्र-चम्पा-
रुणहिम-नील-जवा-प्रवाल-भासः क्रमतः ॥ [Kद् ४.४४] इति ।</p></blockquote>
<h3 id="तन-महतमय-च-1">तन्-माहात्म्यं च</h3>
<p>विष्णु-धर्मोत्तरे—</p>
<blockquote>
<p><strong>शङ्खं चक्रं गदां पद्म तोमरं मुषलं हलम् ।</strong>
<strong>अन्यद् वापि हरेः शस्त्रं स्मृत्वा पापात् प्रमुच्यते ॥३७४॥</strong></p></blockquote>
<p>अन्यत् वज्रादिकं स्मृत्वापि, किं पुनः पूजयित्वा इत्य् अर्थः ॥३७४॥</p>
<p>इति सप्तमावरणम् ।</p>
<p><strong>सर्वानन्द-प्रदं ह्य् एतत् सप्तावरण-पूजनम् ।<br>
अशक्तो’ङ्गेन्द्र-वज्राद्यम् आवृति-त्रयम् अर्चयेत् ॥३७५॥</strong></p>
<p>अशक्तः सप्तमावरण-पूजने असमर्थश् चेत् । अङ्गेन्द्र-वज्र-युक्तम् आवरण-त्रयं पूजयेत् । एतद् अपि पूर्ववत् सकाम-जपाद्भिप्रायेणैव ॥३७५॥</p>
<p><strong>ईदृक् चैकान्तिभिर् ज्ञेयं तत्-तत्-कामवतां मतम् ।<br>
अन्यथा गोकुले कृष्ण-देवे तत्-तद्-अस्मभवात् ॥३७६॥</strong></p>
<p>ननु श्री-भागवताद्य्-उक्त्य्-अनुसारेण तथात्रैव पूर्व-लिखित-ध्यानानुसारेण च श्री-वृन्दावने गोप-गोप्य्-आदि-परिवृतस्य श्री-गोपाल-देवस्यावरण-पूजायां कथं श्री-रुक्मिण्य्-आद्याः श्री-वसुदेवादयश् च सङ्गच्छेरन्, एकान्ति-मतेन परम-विरोधापत्तेः ? सत्यम् । अयं चावरण-पूजा-विधिः काम-पराणां शत्रु-जयादि-काम-सिद्ध्य्-अभिप्रायेणैवेति लिखति&ndash;ईदृक् चेति । एतल्-लिखित-प्रकारकम् आवरण-पूजनं तत्-तत्-कामवतां जयदं प्रधने’भयदं विपिने इत्य् आगमोक्त-विविध-काम-पराणाम् एव मतं सम्मतम् इति एकान्तिभिर् ज्ञेयम् । अन्यथा तत्-तत्-काम-व्यतिरेकेण श्री-भगवति श्री-कृष्णे तत्रापि गोकुले ते ते रुक्मिण्य्-आदयो न सम्भवन्तीत्य् अर्थः ॥३७६॥</p>
<p><strong>एकान्तिभिस् तु राधाद्या यथा-ध्यानं प्रभोः प्रियाः ।<br>
प्रथमावरणे पूज्याः काले कृष्णान्तिकं गताः ॥३७७॥</strong></p>
<p>ननु तर्हि एकान्तिभिः कथम् आवरण-पूजा कार्या ? तत्र लिखति—एकान्तिभिर् इति चतुर्भिः । यथाध्ययनं पूर्वं लिखति ध्यानानुसारेण क्रम-दीपिकायां भगवद्-ध्यानानन्तरम् एव गोपीनां ध्यानोक्तेः । गोपी-गोप-पशूनां बहिः स्मरेत् इत्य् आदिना । यच् च तत्र गोभिर् मुखाम्बुज-विलीन-विलोचनाभिः इत्य् आदि-श्लोक-षट्केन गवादिभ्यो गोपेभ्य गोप-बालकेभ्यश् च पश्चाद् भगवद्-ध्याने गोप्यो निर्दिष्टा इति तच् च बाह्य-क्रमेणोह्यम् । अन्यथा पूर्वापर-विरोधापत्तेर् इति दिक् । काल इति सदा लज्जया प्रायो दूरतो वर्तमाना अपि पूजोत्सव-समयं प्राप्य कृष्णस्यान्तिकं प्राप्ताः । अत एव प्रथमावरणे पूज्याः । एवं काम-पराणां तत्-तत्-पूजा-विधिर् अप्य् अनुमत इत्य् ऊह्यम् । पूज्या इति सर्वत्रानुवर्तत एव । विभक्त्य्-आदि-व्यत्ययेन यथा-सम्भवं सम्बन्धनीयम् ॥३७७॥</p>
<p><strong>ततो गोप-कुमाराश् च तद्-वयस्यास् ततो बहिः ।<br>
नन्दो यशोदा-रोहिण्यौ गोपा गोप्यश् च तत्-समाः ॥३७८॥</strong></p>
<p>तस्य श्री-कृष्णस्य वयस्या गोप-कुमाराः । तत्-समाः श्री-नन्द-यशोदाभ्यां सह समान-वयस्का इत्य् अर्थः । तत्र नन्द-समाः गोपाः । यशोदा-समा गोप्यः इति ॥३७८॥</p>
<p><strong>ततश् च वत्सा गावश् च वृषारण्य-मृगादयः ।<br>
ततो ब्रह्मादयो देवाः प्राप्ता नीराजनोत्सवे ॥३७९॥<br>
रामः कदाचित् कृष्णस्य कदाचिन् मातुर् अन्तिके ।<br>
श्री-नारदश् च परितो भ्रमन् हर्ष-भराकुलः ॥३८०॥</strong></p>
<p>कदाचित् कृष्णस्यान्तिके पूज्यः । मातुः रोहिण्याः ॥३८०॥</p>
<p><strong>एवं यद्-ध्यान-पूजादाव् एकान्तिभ्यः प्ररोचते ।<br>
कृष्णाय रोचते’त्यन्तं तद् एव च सतां मतम् ॥३८१॥</strong></p>
<p>नन्व् एवं तन्त्रोक्तादि-क्रमेण स्वच्छन्द-पूजा-विधिर् अयं शास्त्र-पराणां सतां सम्मतः कथं स्यात् ? तत्र लिखति—एवम् इति । ध्यान-पूजादौ विषये यद् एकन्तिभ्यः प्रकर्षेण रोचते तद् एव भगवते’त्यन्तं रोचते । अतः सतां तद् एव सम्मतम् इत्य् अर्थः ॥३८१॥</p>
<p>तथा च तृतीय-स्कन्धे [Bह्P ३.२४.३१] श्री-कर्दम-स्तुतौ—</p>
<blockquote>
<p><strong>तान्य् एव ते ऽभिरूपाणि रूपाणि भगवंस् तव ।</strong>
<strong>यानि यानि च रोचन्ते स्व-जनानाम् अरूपिणः ॥३८२॥</strong></p></blockquote>
<p>[Bह्P ३.९.११]</p>
<p><strong>यद्-यद्-धिया त उरुगाय विभावयन्ति<br>
तत्-तद्-वपुः प्रणयसे सद्-अनुग्रहाय ॥३८३॥</strong></p>
<p>तद् एव प्रमाणयति—तान्य् एवेति । श्री-कपिल-देवं प्रति श्री-कर्दमस्य वचनम् इदम्—हे भगवन् ! तव रूपाणि अवताराः चतुर्भुजत्व-द्विभुजत्वाद्य्-आकारा वा शुक्ल-कृष्णादि-वर्णा वा सौन्दर्याणि वा, स्वजनानाम् एकान्त-भक्तानां तेभ्यो यानि यानि रोचने, तान्य् एव ते तव अभिरूपाणि योग्यानीत्य् अर्थः । परम-भक्त-वात्सल्य-भरात् । यद् वा, सम्मतानीत्य् अर्थः । यद् वा, तान्य् एव रूपाणि ते तुभ्यं रोचन्ते । ततः अभिरूपाणि तान्य् एव परम-मनोहराणि । अन्यत् समानम् । अरूपिण इति—आद्ये पक्षे न विद्यते रूपी अवतारी यस्मात् तस्य परमावतारिण इत्य् अर्थः । द्वितीय-तृतीय-पक्ष-द्वये अ-कारो विष्णुस् तद्-रूपिणः । अतश् चतुर्भुजत्व-श्याम-वर्णत्वादिम् अत इत्य् अर्थः । चतुर्थे न विद्यते रूपी सौन्दर्यवान् अन्यो यस्मात् । तस्य सहज-परम-सौन्दर्यवत इत्य् अर्थः । तथा भूतस्यापि तव, अतः शुक्लादि-वर्ण-विशिष्टस्यास्य श्री-कपिलावतारस्य मह्यं रोचनाद् एवं त्वयावतीर्णम् इति श्री-कर्दमाभिप्रायः । यद् वा, रूप्यते दृश्यते साक्षात् क्रियते भगवान् यैस् तानि रूपाणि श्रवणादीनि नवधाभक्त्य्-अङ्गानि यानि यादृशानि । अरूपिणः रूपः निरूपणं तद्वान् रूपी । तद्-व्यतिरिक्तस्य अनिर्वचनीय-माहात्म्यस्य इत्य् अर्थः । परं पूर्ववद् एव, अतो मम गृह-त्यागादिना अग्रे श्रवणादि-भक्त्य्-एक-निष्ठत्व-बुभूषा तुभ्यं रोचते एवेति तद्-अभिप्रायो ज्ञेयः । एवम् एकान्तिभ्यो यद् रोचते । तद् एव भगवते रोचते इति सिद्धम् ॥३८२-३८३॥</p>
<p><strong>ततो’ष्ट-नामभिः कृष्णं पुष्पाञ्जलिभिर् अर्चयेत् ।<br>
कुर्यात् तैर् एव वा पूजाम् अशक्तो’खिलदैः प्रभोः ॥३८४॥</strong></p>
<p>ततस् तद्-आवरण-पूजानन्तरम् । अष्टभिर् नाम-मन्त्रैः कृष्णं पुष्पाञ्जलिभिः पूजयेत् । श्री-कृष्णाय पुष्पाञ्जलिं दद्याद् इत्य् अर्थः । तथा च क्रम-दीपिकायाम् [४.४६] आवरण-पूजानन्तरम् —</p>
<blockquote>
<p>इत्य् अर्चयित्वा जल-गन्ध-पुष्पैः
कृष्णाष्टकेनाप्य् अथ कृष्ण-पूजाम् ।
कुर्याद् बुध इति ।</p></blockquote>
<p>अस्यार्थः—इति पूर्वोक्त-प्रकारेणावरणानि जलादिभिः पूजयित्वा । अथानन्तरं पुष्प-पूजां पुष्पैः कृष्ण-पूजां कुर्याद् इत्य् अर्थः ।कृष्ण-पूजाम् इति क्वचित् पाठः तथापि स एवार्थः । जल-गन्ध-पुष्पैर् इत्य् अस्य पूर्वेणैव सम्बन्धात् । अतो भिन्नोपक्रमायार्थ-शब्द-प्रयोग इति । अत्र च केचिन् मन्यन्ते—प्रत्येकं नामैकः पुष्पाञ्जलिर् इत्य् एवम् अष्ट-नामभिर् अष्ट-पुष्पाञ्जलीन् दद्याद् इति । केचिच् च सर्वान्ते त्रीन् पुष्पाञ्जलीन् इति । तत्र च यथा-सम्प्रदायं व्यवहारः । अधुना पूर्व-लिखित-तत्-तद्-भगवत्-पूजा-विधावत्य् अन्तासमर्थं प्रतिपक्षान्तरं लिखति—कुर्याद् इति । अशक्तश् चेत् तर्हि प्रभोः श्री-कृष्णस्य पूजां कुर्यात् । तैः नामाष्टक-देय-पुष्पाञ्जैभिर् एव । यद् वा, तैर् अष्ट-नामभिः तत्-कीर्तनैर् एवेत्य् अर्थः । तावन्-मात्रेणैवाशेष-पूजा-फलं संसिध्येद् एवेति लिखति—अखिलदैर् इति तथा च क्रम-दीपिकायाम् [४.४९]</p>
<blockquote>
<p>एभिर् एवाथवा पूजा कर्तव्या कंस-वैरिणः ।
संसार-सागरोत्तीर्त्यै सर्व-कामाप्तये बुधैः ॥ इति ।</p></blockquote>
<p>केचिच् च मन्यन्ते—अत्यन्तासमर्थो ह्य् आवरण-पूजा-परिवर्तेन तैर् एव पूजयेत् । आवरण-पूजा-प्रसङ्गोक्तत्वाद् इति । तथा कंस-वैरिणः पूजा कर्तव्येत्य् उक्तत्वाद् एभिर् एवेति निर्धाराच् च परमाशक्तस्य तैर् एव सर्वा पूजा सम्पद्येतेत्य् अवगम्यते इति दिक् ॥३८४॥</p>
<p><strong>श्री-कृष्णो वासुदेवश् च तथा नारायणः स्मृतः ।<br>
देवकी-नन्दनश् चैव यदु-श्रेष्ठस् तथैव च ॥३८५॥<br>
वार्ष्णेयश् चासुराक्रान्त-भार-हारी तथा परः ।<br>
धर्म-संस्थापकश् चेति चतुर्थन्तरि नमो-युतः ॥३८६॥</strong></p>
<p>तानि नामान्य् एव लिखति—श्री-कृष्ण इति द्वाभ्याम् । नम इति शब्देन युतैः तैर् नामभिः पूजां कुर्यात् इति पूर्वेणैवान्वयः । एवं श्री-कृष्णावतार-सम्बन्धि-नाम्नाम् अग्रे लेख्येन माहात्म्य-विशेषेणाशेषा पूजा स्वतः सम्पद्यते एवेति भावः । प्रयोगः—श्री-कृष्णाय नमः इत्य् आदि ॥३८५-३८६॥</p>
<p>इति श्री-गोपाल-भट्ट-विलिखिते श्री-भगवद्-भक्ति-विलासे</p>
<p>पौष्पिको नाम सप्तमो विलासः ।</p>

  </div>
</article>


        

        



    <aside class="card border noPrint" id="section-tree-item-gauDIyaH_kriyA_hari-bhakti-vilAsaH_sarva-prastutiH_07_puShpam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/07_puShpam/">०७ पुष्पम् </a>
            <a data-toggle="collapse" href="#section-tree-item-body-gauDIyaH_kriyA_hari-bhakti-vilAsaH_sarva-prastutiH_07_puShpam_md" role="button" aria-expanded="false" aria-controls="section-tree-item-body-gauDIyaH_kriyA_hari-bhakti-vilAsaH_sarva-prastutiH_07_puShpam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-gauDIyaH_kriyA_hari-bhakti-vilAsaH_sarva-prastutiH_07_puShpam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०७ पुष्पम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2025 Sep 3 04:51:09 UTC. (<a href="http://google.com/search?q=04%3a51%3a09%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
