<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | ०४ वैष्णवालङ्कारः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/">
  <meta property="og:site_name" content="आगमे वैष्णवे विश्वासटिप्पन्यः">
  <meta property="og:title" content="०४ वैष्णवालङ्कारः">
  <meta property="og:description" content="चतुर्थो विलासः
श्री-वैष्णवालङ्कारः
स्नात्वा श्री-कृष्ण-चैतन्य-नाम-तीर्थोत्तमे सकृत् ।
नित्याशुचिः शुचीन्द्रः सन् स्व-धर्मं वक्तुम् अर्हति ॥१॥
एतादृश-स्नानाद् अपि श्री-भगवन्-नाम-सेवनम् एव परम-शोधनम् इत्य् अभिप्रेत्य तेन चानधिकारिणो’प्य् आत्मनो भगवद्-धर्म-लिखने योग्यतां सम्भावयन् लिखति—स्नात्वेति । श्री-कृष्ण-चैतन्येति नामैव तीर्थोत्तमं, तस्मिन् सकृद् अपि स्नात्वा कदाचित् सेवित्वेत्य् अर्थः । नित्याशुचिः जात्यादिना पर्मापवित्रो’पि जनः शुचि-गण-श्रेष्ठः सन् वक्तुम् अर्हति प्रवचन-योग्यो भवतीत्य् अर्थः ॥१॥
अथ स्व-गृहम् आगच्छेद् आदौ नत्वेष्ट-देवताम् ।
गुरून् ज्येष्ठांश् च पुष्पैधः-कुशाम्भोधारकेतरान् ॥२॥
एधः काष्ठम् । पुष्पादीनां धारकेभ्य इतरान् अन्यान् । तथा च बृहन्-नारदीये सदाचार-प्रसङ्गे—">
  <meta property="og:locale" content="en_us">
  <meta property="og:type" content="article">
    <meta property="article:section" content="gaudiyah">

  <meta itemprop="name" content="०४ वैष्णवालङ्कारः">
  <meta itemprop="description" content="चतुर्थो विलासः
श्री-वैष्णवालङ्कारः
स्नात्वा श्री-कृष्ण-चैतन्य-नाम-तीर्थोत्तमे सकृत् ।
नित्याशुचिः शुचीन्द्रः सन् स्व-धर्मं वक्तुम् अर्हति ॥१॥
एतादृश-स्नानाद् अपि श्री-भगवन्-नाम-सेवनम् एव परम-शोधनम् इत्य् अभिप्रेत्य तेन चानधिकारिणो’प्य् आत्मनो भगवद्-धर्म-लिखने योग्यतां सम्भावयन् लिखति—स्नात्वेति । श्री-कृष्ण-चैतन्येति नामैव तीर्थोत्तमं, तस्मिन् सकृद् अपि स्नात्वा कदाचित् सेवित्वेत्य् अर्थः । नित्याशुचिः जात्यादिना पर्मापवित्रो’पि जनः शुचि-गण-श्रेष्ठः सन् वक्तुम् अर्हति प्रवचन-योग्यो भवतीत्य् अर्थः ॥१॥
अथ स्व-गृहम् आगच्छेद् आदौ नत्वेष्ट-देवताम् ।
गुरून् ज्येष्ठांश् च पुष्पैधः-कुशाम्भोधारकेतरान् ॥२॥
एधः काष्ठम् । पुष्पादीनां धारकेभ्य इतरान् अन्यान् । तथा च बृहन्-नारदीये सदाचार-प्रसङ्गे—">
  <meta itemprop="wordCount" content="7741">
  <meta name="twitter:card" content="summary">
  <meta name="twitter:title" content="०४ वैष्णवालङ्कारः">
  <meta name="twitter:description" content="चतुर्थो विलासः
श्री-वैष्णवालङ्कारः
स्नात्वा श्री-कृष्ण-चैतन्य-नाम-तीर्थोत्तमे सकृत् ।
नित्याशुचिः शुचीन्द्रः सन् स्व-धर्मं वक्तुम् अर्हति ॥१॥
एतादृश-स्नानाद् अपि श्री-भगवन्-नाम-सेवनम् एव परम-शोधनम् इत्य् अभिप्रेत्य तेन चानधिकारिणो’प्य् आत्मनो भगवद्-धर्म-लिखने योग्यतां सम्भावयन् लिखति—स्नात्वेति । श्री-कृष्ण-चैतन्येति नामैव तीर्थोत्तमं, तस्मिन् सकृद् अपि स्नात्वा कदाचित् सेवित्वेत्य् अर्थः । नित्याशुचिः जात्यादिना पर्मापवित्रो’पि जनः शुचि-गण-श्रेष्ठः सन् वक्तुम् अर्हति प्रवचन-योग्यो भवतीत्य् अर्थः ॥१॥
अथ स्व-गृहम् आगच्छेद् आदौ नत्वेष्ट-देवताम् ।
गुरून् ज्येष्ठांश् च पुष्पैधः-कुशाम्भोधारकेतरान् ॥२॥
एधः काष्ठम् । पुष्पादीनां धारकेभ्य इतरान् अन्यान् । तथा च बृहन्-नारदीये सदाचार-प्रसङ्गे—">
<script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/gauDIyaH\/kriyA\/hari-bhakti-vilAsaH\/sarva-prastutiH\/04_vaiShNavAlankAraH\/".replace(basePath, "/");
  pageVars.pageParams = {};
  pageVars.pageSource = "gauDIyaH\/kriyA\/hari-bhakti-vilAsaH\/sarva-prastutiH\/04_vaiShNavAlankAraH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>







    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/fonts.css" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> ०४ वैष्णवालङ्कारः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०४ वैष्णवालङ्कारः">०४ वैष्णवालङ्कारः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>चतुर्थो विलासः</p>
<p>श्री-वैष्णवालङ्कारः</p>
<p><strong>स्नात्वा श्री-कृष्ण-चैतन्य-नाम-तीर्थोत्तमे सकृत् ।<br>
नित्याशुचिः शुचीन्द्रः सन् स्व-धर्मं वक्तुम् अर्हति ॥१॥</strong></p>
<p>एतादृश-स्नानाद् अपि श्री-भगवन्-नाम-सेवनम् एव परम-शोधनम् इत्य् अभिप्रेत्य तेन चानधिकारिणो’प्य् आत्मनो भगवद्-धर्म-लिखने योग्यतां सम्भावयन् लिखति—स्नात्वेति । श्री-कृष्ण-चैतन्येति नामैव तीर्थोत्तमं, तस्मिन् सकृद् अपि स्नात्वा कदाचित् सेवित्वेत्य् अर्थः । नित्याशुचिः जात्यादिना पर्मापवित्रो’पि जनः शुचि-गण-श्रेष्ठः सन् वक्तुम् अर्हति प्रवचन-योग्यो भवतीत्य् अर्थः ॥१॥</p>
<p><strong>अथ स्व-गृहम् आगच्छेद् आदौ नत्वेष्ट-देवताम् ।<br>
गुरून् ज्येष्ठांश् च पुष्पैधः-कुशाम्भोधारकेतरान् ॥२॥</strong></p>
<p>एधः काष्ठम् । पुष्पादीनां धारकेभ्य इतरान् अन्यान् । तथा च बृहन्-नारदीये सदाचार-प्रसङ्गे—</p>
<blockquote>
<p>तथा स्नानं प्रकुर्वन्तं समित्-पुष्प-हरं तथा ।
उदपात्र-धरं चैव भुञ्जन्तं नाभिवादयेत् ॥ इति ॥२॥</p></blockquote>
<p>तथा च श्री-नृसिंह-पुराणे—</p>
<blockquote>
<p><strong>जले देवं नमस्कृत्य ततो गच्छेद् गृहं पुमान् ।</strong>
<strong>पौरुषेण तु सूक्तेन ततो विष्णुं समर्चयेत् ॥३॥</strong></p></blockquote>
<h3 id="अथ-शर-भगवन-मनदर-ससकर">अथ श्री-भगवन्-मन्दिर-संस्कारः</h3>
<p><strong>मन्दिरं मार्जयेद् विष्णोर् विधायाचमनादिकम् ।<br>
कृष्णं पश्यन् कीर्तयंश् च दास्येनात्मानम् अर्पयेत् ॥४॥<br>
शुद्धं गोमयम् आदाय ततो मृत्स्नां जलं तथा ।<br>
भक्त्या तत् परितो लिम्पेद् अभुक्षेच् च तद्-अङ्गनम् ॥५॥</strong></p>
<p>तत् विष्णु-मन्दिरं तस्याङ्गनम् अभ्युक्षेच् च ॥५॥</p>
<p>तथा च नवम-स्कन्धे [भा।पु। ९.४.२८] श्रीमद्-अम्बरीषोपाख्याने—</p>
<blockquote>
<p><strong>स वै मनः कृष्ण-पदारविन्दयोर्</strong>
<strong>वचांसि वैकुण्ठ-गुणानुवर्णने</strong>
<strong>करौ हरेर् मन्दिर-मार्जनादिषु</strong>
<strong>श्रुतिं चकाराच्युत-सत्-कथोदये ॥६॥</strong></p></blockquote>
<p>आदि-शब्देन उपलेपनादीनि । श्रुतिं श्रोत्रं अच्युतस्य सत्-कथानाम् उदये श्रवणे प्रादुर्भावे वा चकार ॥६॥</p>
<blockquote>
<p>एकादश-स्कन्धे [भा।पु। ११.११.३९] श्री-भगवद्-उद्धव-संवादे भगवद्-धर्म-कथने—
<strong>सम्मार्जनोपलेपाभ्यां सेक-मण्डल-वर्तनैः ।</strong>
<strong>गृह-शुश्रूषणं मह्यं दासवद् यद् अमायया ॥७॥</strong></p></blockquote>
<p>सम्मार्जनं रजसो’पाकरणम् । उपलेपः गोमयोदकादिभिर् आलेपनम् । सेकः तैर् एव प्रोक्षणं । मण्डल-वर्तनं सर्वओत्भद्रादि-रचनम् । मह्यं मम गृह-शुश्रूषणम् आलय-संस्कारः ॥७॥</p>
<h3 id="अथ-ततर-सममरजन-महतमयम">अथ तत्र सम्मार्जन-माहात्म्यम्</h3>
<p>श्री-नृसिंह-पुराणे—</p>
<blockquote>
<p><strong>नरसिंह-गृहे नित्यं यं सम्मार्जनम् आचरेत् ।</strong>
**समस्त-पाप-निर्मुक्तो विष्णु-लोके स मोदते ॥८॥ **</p></blockquote>
<p>श्री-विष्णु-धर्मोत्तरे—</p>
<blockquote>
<p><strong>सम्मार्जनं तु यः कुर्यात् पुरुषः केशवालये ।</strong>
<strong>रजस्-तमोभ्यां निर्मुक्तः स भवेन् नात्र संशयः ॥९॥</strong>
<strong>पांशूनां यावतां राजन् कुर्यात् सम्मार्जनं नरः</strong>
<strong>तावन्त्य् अब्दानि स सुखी नाकम् आसाद्य मोदते ॥१०॥</strong></p></blockquote>
<p>श्री-वाराहे—</p>
<blockquote>
<p><strong>यावत्कानि प्रहाराणि भूमि-सम्मार्जने ददुः । <br>
तावद्-वर्ष-सहस्राणि शाक-द्वीपे महीयते ॥११॥</strong></p></blockquote>
<p>यावत्कानि प्रहाराणि नपुंसकत्वम् आर्षम् । यावतः सम्मार्जन्या प्रहारान्, भूमेः सम्मार्जने, हे भूमीति पृथक् पदं वा ॥११॥</p>
<blockquote>
<p><strong>जायते मम भक्तश् च सर्व-धर्म-समन्वितः ।</strong>
<strong>शुचिर् भागवतः शुद्धो ह्य् अपराध-विवर्जितः ॥१२॥</strong>
<strong>ततो भुक्त्वा सर्व-भोगान् तीर्त्वा संसार-सागरम् ।</strong>
<strong>शाक-द्वीपात् परिभ्रष्टः स्वर्ग-लोकं स गच्छति ॥१३॥</strong>
<strong>नन्दनं वनम् आश्रित्य मोदते चाप्सरैः सह ।</strong>
<strong>नन्दनाच् च परिभ्रष्टो मम कर्म-व्यवस्थितः ।</strong>
<strong>सर्व-सङ्गात् परित्यज्य मम लोकं तु गच्छति ॥१४॥</strong></p></blockquote>
<p>मम कर्म-व्यवस्थितः मद्-भक्ति-निष्ठः सन्न् इत्य् अर्थः ॥१४॥</p>
<h3 id="अथपलपन-महतमयम">अथोपलेपन-माहात्म्यम्</h3>
<p>तत्रैव—</p>
<blockquote>
<p><strong>गो-मयं गृह्य वै भूमिं मम वेश्मोपलेपयेत् ।</strong>
<strong>यावतस् तु पदांस् तत्र समन्ताद् उपलेपयेत् ।</strong>
<strong>तावद्-वर्ष-सहस्राणि मद्-भक्तो जायते तथा ॥१५॥</strong></p></blockquote>
<p>गृह्य गृहीत्वा । यावतः पदान् इति पुंस्त्वम् आर्षम् ॥१५॥</p>
<blockquote>
<p><strong>समीपे यदि वा दूरे यश् चालयति गोमयम् ।</strong>
<strong>यावत् तस्य पदाग्राणि तावत् स्वर्गे महीयते ॥१६॥</strong>
<strong>शाल्मलौ तत्-परिभ्रष्टो राजा भवति धार्मिकः ।</strong>
<strong>मद्-भक्तश् चैव जायते सर्व-शास्त्र-विशारदः ॥१७॥</strong></p></blockquote>
<p>तस्मात् स्वर्गात् परिभ्रष्टः सन् ॥१७॥</p>
<blockquote>
<p><strong>यश् चालेपयते भूमिं गो-मयेन दृढ-व्रतः ।</strong>
<strong>तस्य दृष्ट्वानुलेपं तु मम तुष्टिः प्रजायते ॥१८॥</strong>
<strong>गोश् च यस्याः पुरीषेण क्रियते भूमि-लेपनम् ।</strong>
<strong>एकेनैव तु लेपेन गो-योन्या विप्रमुच्यते ॥१९॥</strong></p></blockquote>
<p>सा गौर् विशेषेण प्रकर्षेण च मुच्यते गोलोकं यातीत्य् अर्थः ॥१९॥</p>
<blockquote>
<p><strong>स्थानोपलेपने भूमे सलिलं यो ददाति मे ।</strong>
<strong>तस्य पुण्यं महा-भागे शृणु तत्त्वेन निष्कलम् ॥२०॥</strong></p></blockquote>
<p>निष्कलं शुद्धम् ॥२०॥</p>
<blockquote>
<p><strong>यावन्ति जल-बिन्दूनि लिप्यमानस्य सुन्दरि ।</strong>
<strong>तावद्-वर्ष-सहस्राणि स्वर्ग-लोके महीयते ॥२१॥</strong>
<strong>यावन्तो बिन्दवः केचित् पानीयस्य वसुन्धरे ।</strong>
<strong>तावद् वर्ष-सहस्राणि क्रौञ्च-द्वीपे महीयते ॥२२॥</strong></p></blockquote>
<p>यावन्ति जल-बिन्दूनीति नपुंसकत्वम् आर्षम् । स्थानस्य लिप्यमानस्य सतः । यत्र यावन्तो जल-बिन्दवो भवन्तीत्य् अर्थः ॥२१-२२॥</p>
<blockquote>
<p><strong>क्रौञ्च-द्वीपात् परिभ्रष्टः सर्व-धर्म-परायणः ।</strong>
<strong>सर्व-सङ्गान् परित्यज्य मम लोकं च गच्छति ॥२३॥</strong></p></blockquote>
<p>पश्चाच् च स्वर्गात् परिभ्रष्टः सन् क्रौञ्च-द्वीपे गतो महीयते तत्रत्यैः पूज्यत इत्य् अर्थः ॥२३॥</p>
<p>श्री-विष्णु-धर्मोत्तरे—</p>
<blockquote>
<p><strong>कृत्वोपलेपनं विष्णोर् नरस् त्व् आयतने सदा ।</strong>
<strong>गो-मयेन शुभान् लोकान् अयत्नाद् एव गच्छति ॥२४॥</strong>
<strong>हस्त-प्रमाणं भू-भागम् उपलिप्य नराधिप ।</strong>
<strong>देव-रामा-शतं नाके लभते सततं नरः ॥२५॥</strong></p></blockquote>
<p>नारसिंहे—</p>
<blockquote>
<p><strong>गो-मयेन मृदा तोयैर् यः कुर्याद् उपलेपनम् ।</strong>
<strong>चान्द्रायण-फलं प्राप्य विष्णु-लोके महीयते ॥२६॥</strong></p></blockquote>
<p>तत्रैव श्री-धर्म-राजस्य दूतानुशासने—</p>
<blockquote>
<p><strong>सम्मार्जनं यः कुरुते गोमयेनोपलेपनम् ।</strong>
<strong>करोति भवने विष्णोस् त्याज्यं तेषां कुल-त्रयम् ॥२७॥</strong></p></blockquote>
<p>उपलेपकस्य पाप-क्षयादिकं किं वाच्यम् ? तस्य सम्बन्धिनाम् अपि तथैव स्याद् इति लिखति—सम्मार्जनम् इति । कुल-त्रयं पितृ-कुलं मातृ-कुलं भार्या-कुलं चेति ॥२७॥</p>
<h3 id="अथभकषण-महतमयम">अथाभुक्षण-माहात्म्यम्</h3>
<p>श्री-विष्णु-धर्मोत्तरे (१.१६९.६, ?)—</p>
<blockquote>
<p><strong>अभ्युक्षणं तु यः कुर्यात् पानीयेन सुरालये ।</strong>
<strong>स शान्त-तापो भवति नात्र कार्या विचारणा ॥२८॥</strong>
<strong>अभ्युक्षणं तु यः कुर्याद् देव-देवाजिरे नरः ।</strong>
<strong>सर्व-पाप-विनिर्मुक्तो वारुणं लोकम् अश्नुते ॥२९॥</strong></p></blockquote>
<p>देवदेवस्य अजिरे अङ्गने ॥२९॥</p>
<blockquote>
<p><strong>सर्वतो-भद्र-पद्मादीन् अभिज्ञः स्वस्तिकानि च ।</strong>
<strong>विरचय्य विचित्राणि मण्डयेद् धरि-मन्दिरम् ॥३०॥</strong></p></blockquote>
<p>तथा च नारसिंहे—</p>
<blockquote>
<p><strong>सम्मार्जनोपलेपाभ्यां रङ्ग-पद्मादि-शोभनम् ।</strong>
<strong>कुर्यात् स्थानं महा-विष्णोः सोज्ज्वलाङ्गं मुदान्वितः ॥३१॥</strong></p></blockquote>
<p>रङ्गं विविध-वर्ण-चित्रं पद्मादि च । यद् वा, रङ्गैर् विचित्र-वर्ण-चूर्णैर् यत् पद्मादि तेन शोभितम् । आदि-शब्देन स्वस्तिकादि । उज्ज्वलानि शोभनानि अङ्गानि भित्ति-प्राकारादीनि तत्-सहितं च कुर्यात्। आङ्गान्य् अपि विभूषयेद् इत्य् अर्थः । क्रिया-विशेषणं वा, तथापि स एवार्थः ॥३१॥</p>
<h3 id="अथ-मणडल-महतमयम">अथ मण्डल-माहात्म्यम्</h3>
<p>स्कन्द-पुराणे कार्त्तिक-प्रसङ्गे—</p>
<blockquote>
<p><strong>अगम्य-गमने पापम् अभक्ष्यस्य च भक्षणे ।</strong>
<strong>सर्वं तन्-नाशम् आप्नोति मण्डयित्वा हरेर् गृहम् ॥३२॥</strong>
<strong>अणु-मात्रं तु यः कुर्यान् मण्डलं केशवाग्रतः ।</strong>
<strong>मृदा धातु-विकारैश् च दिवि कल्प-शतं वसेत् ॥३३॥</strong>
<strong>शालग्राम-शिलाग्रे तु यः कुर्यात् स्वस्तिकं शुभम् ।</strong>
<strong>कार्त्तिके तु विशेषेण पुनात्य् आसप्तमं कुलम् ॥३४॥</strong>
<strong>मण्डलं कुरुते नित्यं या नारी केशवाग्रतः ।</strong>
<strong>सप्त-जन्मानि वैधव्यं न प्राप्नोति कदाचन ॥३५॥</strong></p></blockquote>
<p>मण्डलं सर्वतोभद्रादि । केशवाग्रतो मण्डलं करोतीति शेषः । कुरुत इति पूर्वेणैवानुषङ्गः ॥३३-३५॥</p>
<blockquote>
<p><strong>गृहीत्वा गो-मयं या तु मण्डलं केशवाग्रतः ।</strong>
<strong>भर्तुर् वियोगं नाप्नोति सन्ततेश् च धनस्य च ॥३६॥</strong>
<strong>प्राङ्गणं वर्णकोपेतं स्वस्तिकैश् च समन्वितम् ।</strong>
<strong>देवस्य कुरुते यस् तु क्रीडते भुवन-त्रये ॥३७॥</strong></p></blockquote>
<p>नारदीये—</p>
<blockquote>
<p><strong>मृदा धातु-विकारैर् वा वर्णकैर् गोमयेन वा ।</strong>
<strong>विष्णु-लोके’थ तत्र रथैः स-स्पृहं वीक्ष्यते सुखी ॥३८॥</strong></p></blockquote>
<p>उपलेपनं मण्डलादिकं करोतीति तथा सः ॥३८॥</p>
<p>हरि-भक्ति-सुधोदये—</p>
<blockquote>
<p><strong>उपलिप्यालयं विष्णोश् चित्रयित्वाथ वर्णकैः ।</strong>
<strong>विष्णु-लोके’थ तत्रस्थैः स-स्पृहं वीक्ष्यते सुखी ॥३९॥</strong></p></blockquote>
<h3 id="अथ-सवसतक-लकषणम">अथ स्वस्तिक-लक्षणम्</h3>
<p>आगमे—</p>
<blockquote>
<p><strong>विदिग्-गत-चतुष्काणि भित्त्वा षोडशधा सुधीः ।</strong>
<strong>मार्जयेत् स्वस्तिकाकारं श्वेत-पीतारुणासितैः ॥४०॥</strong></p></blockquote>
<p>तत्र च पञ्चरात्र-वचनम्—</p>
<blockquote>
<p><strong>रजांसि पञ्च-वर्णानि मण्डलार्थं हि कारयेत् ।</strong>
<strong>शालि-तण्डुल-चूर्णेन शुक्लं वा यव-सम्भवम् ॥४१॥</strong>
<strong>रक्त-कुङ्कुम-सिन्दूर-गैरिकादि-समुद्भवम् ।</strong>
<strong>हरि-तालोद्भवं पीतं रजनी-सम्भवं क्वचित् ।</strong>
<strong>कृष्णं दग्धैर् हरिद्-यवैर् हरित्-पीतैर् विमिश्रितम् ॥४२॥</strong></p></blockquote>
<p>श्वेतादि-वर्णैश् चूर्णैः हरिद्-यवैः हरिद्-वर्ण-यवैर् दग्धैः कृष्ण-वर्णं स्यात्, तच् च पीतैर् विमिश्रितं हरिद्वर्णं स्याद् इत्य् अर्थः । एवं वर्ण-पञ्चकम् उक्तम् ॥४०-४२॥</p>
<h3 id="अथ-ततर-धवज-पतकदय-आरपणम">अथ तत्र ध्वज-पताकाद्य्-आरोपणम्</h3>
<p><strong>ततो ध्वज-पताकादि विन्यस्य हरि-मन्दिरे ।<br>
विचित्रं भूषयेत् तच् च भगवद्-भक्तिमान् नरः ॥४३॥</strong></p>
<p>तत् हरि-मन्दिरं च विचित्रं यथा स्यात् तथा भूषयेत् ॥४३॥</p>
<h3 id="अथ-धवररपण-महतमयम">अथ ध्वरारोपण-माहात्म्यम्</h3>
<p><strong>ध्वजम् आरोपयेद् यस् तु प्रासादोपरि भक्तितः ।<br>
तस्य ब्रह्म-पदे वासः क्रीडते ब्रह्मणा सह ॥४४॥</strong></p>
<p>बृहन्-नारदीये [१.१९.२]—</p>
<blockquote>
<p><strong>यः कुर्याद् विष्णु-भवने ध्वजारोपणम् उत्तमम् ।</strong>
<strong>सम्पूज्यते विरिञ्च्य्-आद्यैः किम् अन्यैर् बहु-भाषितैः ॥४५॥</strong></p></blockquote>
<p>तत्रैवाग्रे च [ना।पु। १.१९.४२-३, ४५]—</p>
<blockquote>
<p><strong>पटो ध्वजस्य विप्रेन्द्र यावच् चलति वायुना ।</strong>
<strong>तावन्ति पाप-जालानि नश्यन्त्य् एव न संशयः ॥४६॥</strong>
<strong>महा-पातक-युक्तो वा युक्तो वा सर्व-पातकैः ।</strong>
<strong>ध्वजं विष्णु-गृहे कृत्वा मुच्यते सर्व-पातकैः ॥४७॥</strong>
<strong>आरोपितं ध्वजं दृष्ट्वा येऽभिनन्दन्ति धार्मिकाः ।</strong>
<strong>तेऽपि सर्वे प्रमुच्यन्ते महा-पातक-कोटिभिः ॥४८॥ इति ।<br>
एवं बृहन्-नारदीये ख्यातं यच् चान्यद् अद्भुतम् ।<br>
ध्वजारोपण-माहात्म्यं तद् द्रष्टव्यम् इहाखिलम् ॥४९॥</strong></p></blockquote>
<h3 id="अथ-पतदरपण-महतमयम">अथ पतादारोपण-माहात्म्यम्</h3>
<p>द्वारका-माहात्म्ये—</p>
<blockquote>
<p><strong>कृष्णालयं यः कुरुते पताकाभिश् च शोभितम् ।</strong>
<strong>सदैव तस्य लोके तु वासस् तस्य न चान्यतः ॥५०॥</strong></p></blockquote>
<p>विष्णु-धर्मोत्तरे—</p>
<blockquote>
<p><strong>पताकां च शुभां दत्त्वा तथा केशव-वेश्मनि ।</strong>
<strong>वायु-लोकम् अवाप्नोति बहून् अब्द-गणान् द्विजः ॥५१॥</strong>
<strong>दोधूयते यथा सा तु वायुना केशवालये ।</strong>
<strong>तथा तस्यापि सकलं देहात् पापं विधूयते ॥५२॥</strong></p></blockquote>
<h3 id="अथ-वनदन-मल-कदल-सतमभरपण-महतमयम">अथ वन्दन-माला-कदली-स्तम्भारोपण-माहात्म्यम्</h3>
<p>द्वारका-माहात्म्ये तत्रैव—</p>
<blockquote>
<p><strong>भूप वन्दन-मालां तु कुरुते कृष्ण-वेश्मनि ।</strong>
<strong>देवकन्यावृतैर् लक्षैः सेव्यते सुर-नायकैः ॥५३॥</strong>
<strong>यः कुर्यात् कृष्ण-भवनं कदली-स्तम्भ-शोभितम् ।</strong>
<strong>नन्दते चाप्सरो-युक्तः स्वागतं तस्य देव-राट् ॥५४॥</strong></p></blockquote>
<p>ध्वज-पताकादि-विन्यसेद् इत्य् आदि-शब्देन गृहीतस्य वन्दन-मालादेर् अपि विन्यास-माहात्म्यं लिखति—भूपेति द्वाभ्याम् । तस्य स्वागतं यथा स्यात् तथा नन्दते तम् अभिनन्दति हृष्टो भवतीति वा । यद् वा, तस्य शुभागमनम् अभिनन्दति । वन्दत इति वा पाठः ॥५३-५४॥</p>
<h3 id="अथ-पठ-पतर-वसतरद-ससकर">अथ पीठ-पात्र-वस्त्रादि-संस्कारः</h3>
<p><strong>तत्र ताम्रादि-पात्रं यत् प्रभोर् वस्त्रादिकं च यत् ।<br>
पीठादिकं च तत् सर्वं यथोक्तं च विशोधयेत् ॥५५॥</strong></p>
<h3 id="ततर-पठसय-ससकर">तत्र पीठस्य संस्कारः</h3>
<p>नारसिंहे—</p>
<blockquote>
<p><strong>पाद-पीठं च कृष्णस्य बिल्व-पत्रेण धर्षयेत् ।</strong>
<strong>उष्णाम्बुना च प्रक्षाल्य सर्व-पापैः प्रमुच्यते ॥५६॥</strong></p></blockquote>
<h3 id="अथ-तजसद-पतरण-ससकर">अथ तैजसादि-पात्राणां संस्कारः</h3>
<p>मार्कण्डेय-पुराणे—</p>
<blockquote>
<p><strong>उडुम्बराणाम् अम्लेन क्षारेण त्रपु-सीसयोः ।</strong>
<strong>भस्माम्बुभिश् च काम्स्यानां शुद्धिः प्लावो द्रवस्य च ॥५७॥</strong></p></blockquote>
<p>उक्त-विधिं लिखति—उडुम्बराणाम् इत्य् आदिना शुचितामियाद् इत्य् अन्तेन । उडुम्बराणां ताम्राणां तन्-मय-पात्राणाम् इत्य् अर्थः । त्रपुर् अङ्गं भस्म-युक्तैरम्बुभिः । द्रवस्य गोरसादेः प्लावः प्लावनम् । तथा चोक्तं वशिष्ठेन—द्रवाणां प्लावनेनैव इति । तद्-विशेषो’ग्रे व्यक्तो भावी ॥५७॥</p>
<p>वायु-पुराणे च—</p>
<blockquote>
<p><strong>मणि-वज्र-प्रवालानां मुक्ता-शङ्खोपलस्य च ।</strong>
<strong>सिद्धार्थकानां कल्केन तिल-कल्केन वा पुनः ॥५८॥</strong></p></blockquote>
<p>मुक्तायाः शङ्खस्य उपलस्य च पाषाणस्य द्वन्द्वैक्यम् । सिद्धार्थकानां सर्षपाणाम्, शुद्धिर् इति शेषः प्रकरण-बलात् ॥५८॥</p>
<p>ब्राह्मे—</p>
<blockquote>
<p><strong>सुवर्ण-रूप्य-शङ्खाश्म-शुक्ति-रत्न-मयानि च । <br>
कांस्यायस्-ताम्र-रैत्यानि त्रपु-सीस-मयानि च ॥५९॥</strong>
<strong>निर्लेपानि तु शुध्यन्ति केवलेनोदकेन तु ।</strong>
**शूद्रोच्छिष्ठानि शोध्यानि त्रिधा क्षाराम्ल-वारिभिः ॥६०॥ **इति ।</p></blockquote>
<p>रत्नमयानि स्फटिकादि-घटितानि पात्राणीइति शेषः । रैत्यानि पित्तल-रचितानि । निर्लेपाणि अन्नादि-लेप-रहितानि । शूद्रोच्छिष्टानि शूद्रोच्छिष्टानीत्य् अर्थः । यद्यपि श्री-भगवत्-पात्रेषु शूद्रोछिष्ट-स्पर्शो’पि न सम्भवेत्, तथापि कथञ्चिद् भ्रम-प्रमादतः स्याद् इति तच्-छुद्धिर् उक्ता । एवम् अग्रे’पि सर्वत्रोह्यम् । त्रिधा वार-त्रयम् इत्य् अर्थः । क्षारो भस्म ॥५९-६०॥</p>
<p><strong>अतिदुष्टं तु पात्रादि विशोध्यातिथ्य-कर्मणे ।<br>
युञ्ज्यात् तत्-परिवर्ताय प्रभु-कर्मान्तराय वा ॥६१॥<br>
एतस्य परिवर्तेन प्रभवे’न्यत् समर्पयेत् ।<br>
इत्य् अयं सर्वतो लोके सदाचारो विराजते ॥६२॥</strong></p>
<p>मनुः [५.११४]—</p>
<blockquote>
<p><strong>ताम्रायः-कांस्य-रैत्यानां त्रपुणः सीसकस्य च ।</strong>
<strong>शौचं यथार्हं कर्तव्यं क्षाराम्लोदक-वारिभिः ॥६३॥</strong></p></blockquote>
<p>यथार्हं—मलापगमानुसारेणेत्य् अर्थः । अम्लोदकं जम्बीरादि-रसः । तत्राम्लोदकेन ताम्रस्य । क्षारेणेतरेषां वारिणा तु तत्-तत्-समुदितेनोभयेषाम् एवेति ज्ञेयम् । यथार्हम् इत्य् उक्तेः ॥६३॥</p>
<p>शङ्खः—</p>
<blockquote>
<p><strong>अम्लोदकेन ताम्रस्य सीसस्य त्रपुणस् तथा ।</strong>
<strong>क्षारेण शुद्धिं कांस्यस्य लौहस्य च विनिर्दिशेत् ॥६४॥</strong></p></blockquote>
<p>तद् एवाभिव्यञ्जयति—अम्लोदकेनेति ॥६४॥</p>
<p>किं च—</p>
<blockquote>
<p><strong>सूतिकोच्छिष्ठ-भाण्डस्य सुराद्य्-उपहतस्य च ।</strong>
<strong>त्रिः-सप्त-मार्जनाच् छुद्धिर् न तु कांस्यस्य तापनम् ॥६५॥</strong></p></blockquote>
<p>एतच् च सर्वं स्वल्पोपहति-विषयकम् । अत्यन्तोपहतौ शुद्धिं लिखति—सूतिकेति त्रिभिः । सूतिका नव-प्रसूता अजात-शौचा । यद् वा, प्रसव-कारयित्री, तद्-उच्छिष्टस्य तद्-उच्छिष्ट-स्पृष्टस्य, तया वा यत्र भुक्तं तस्य भाण्डस्य तैजस-पात्रस्य, तत्-प्रकरणात् । आदि-शब्दात् शोणितादि । त्रिः-सप्त एकवैंशति-वारान् मार्जनाद् इत्य् अर्थः । केचिद् आहुः—सप्तभिर् यव-गोधूम-कलाया-माषादि-चूर्णैः प्रत्येकं त्रिर् मार्जनाच् छुद्धिः इति । कांस्य-पात्रस्य तु न तथा शुद्धिः । किन्तु तस्य तापनं दहनम् एव । भाजन इति पाठः सुगमः ॥६५॥</p>
<p>अन्यत्र च—</p>
<blockquote>
<p>** ताम्रम् अम्लेन शुध्येन न चेदामिष-लेपनम् ।**
<strong>आमिषेण तु यल् लिप्तं पुनर् दाहेन शुध्यन्ति ॥६६॥</strong></p></blockquote>
<p>ब्राह्मे—</p>
<blockquote>
<p>** सूतिका-शव-विण्-मूत्र-रजःस्वल-हतानि च ।**
** प्रक्षेप्तव्यानि तान्य् अग्नौ यच् च यावत् सहेद् अपि ॥६७॥**</p></blockquote>
<p>दाहे विशेषं लिखति—सूतिकेति । रजःस्वलेत्य् आकाराभाव आर्षः । सूतिकादिभिर् हतानि उपहतानि । तत्र सूतिका-रजःस्वलोपहतत्वं तत्-तद्-उच्छिष्ट-स्पर्शात् । तत्र तद्-भोजनाद् वा । सावेति दन्त्यादि-पाठे आसवो मद्यम् । यावद् इति यावन्तम् अग्निं कालं वा यद् द्रव्यं सहेत, तावन्त् अग्नौ तावन्तं वा कालं तद् द्रव्यं प्रक्षेप्तव्यम् इत्य् अर्थः ॥६७॥</p>
<p>अत एव देवलः—</p>
<blockquote>
<p><strong>लोहानां दहनाच् छुद्धिर् भस्मना गोमयेन वा ।</strong>
<strong>दहनात् खननाद् वापि शैलानाम् अम्भसापि वा ॥६८॥</strong>
<strong>काष्ठानां तक्षणाच् छुद्धिर् मृद्-गोमय-जलैर् अपि ।</strong>
<strong>मृण्-मयानां तु पात्राणां दहनाच् छुद्धिर् इष्यते ॥६९॥</strong></p></blockquote>
<p>न्यूनाधिकतया लिखितं तत् तत् सर्वं देवलोक्त्या संवादयति—लौहानाम् इति । सुवर्णादीनां धातूनां तन्मय-पात्राणाम् इत्य् अर्थः । अत्यन्तोपहतौ दहनात् । अन्यथा च भस्मादिनेत्य् अर्थः । एवम् अग्रे’पि ज्ञेयम् । खननं भूमिम् खात्वा दोषानुसारेण सप्ताहादि-कालं तwस्यां निक्षेपणं तस्मात् । शैलानां शैलादि-निर्मितानां, दहनात् पुनः पाकात् । तथा च याज्ञवल्क्यः—पुनः पाकान् मही-मयम् इति ॥६८॥</p>
<p>मनुः [५.१२३]—</p>
<blockquote>
<p><strong>मद्यैर् मूत्रैः पुरीषैर् वा ष्ठीवनैह् पूयशोणितैः ।</strong>
<strong>संस्पृष्टं नैव शुद्ध्येत पुनःपाकेन मृन्-मयम् ॥७०॥</strong></p></blockquote>
<p>तत्र चाल्पोपहतौ अत्यन्तोपहतौ च मृन्मयं त्याज्यम् एवेति लिखति—मद्यैर् इति । ष्ठीवनैः लाला-प्रक्षेपैः । पाठान्तरं स्पष्टम् ॥७०॥</p>
<p>वृद्ध-शातातपः—</p>
<blockquote>
<p><strong>संहतानां तु पात्राणां यद् एकम् उपहन्यते ।</strong>
<strong>तस्यैवं शोधनं प्रोक्तं सामान्य-द्रव्य-शुद्धि-कृत् ॥७१॥</strong></p></blockquote>
<p>संहतानाम् अन्योन्यं मिलित्वा सङ्घशः स्थितानां । तस्यैव तत् लिखितं शोधनं प्रोक्तं, न तु तेन स्पृष्टानाम् अन्येषाम् इत्य् अर्थः । पाठान्तरे सामान्यं समानैक-द्रव्य-विषयकं शोधनं द्रव्याणां सर्वेषाम् एवान्येषां शुद्धि-कृद् इत्य् अर्थः । अत एवोक्तं शातातपेनैव—</p>
<blockquote>
<p>अशुचि संस्पृशेद् यस् तु एक एव स दुष्यति ।
तं स्पृष्ट्वान्यो न दुष्येत् तु सर्व-द्रव्येष्व् अयं विधिः ॥ इति ॥७१॥</p></blockquote>
<h3 id="अथ-वसतरदन-ससकर">अथ वस्त्रादीनां संस्कारः</h3>
<p>तत्र शङ्खः—</p>
<blockquote>
<p><strong>तान्तवं मलिनं पूर्वम् अद्भिः क्षारैश् च शोधयेत् ।</strong>
<strong>अंशुभिः शोषयित्वा वा वायुना वा समाहरेत् ॥७२॥</strong>
<strong>ऊर्णा-पट्टांशुक-क्षौम-दुकूलाविक-चर्मणाम् ।</strong>
<strong>अल्पाशौचे भवेच् छुद्धिः शोषण-प्रोक्षणादिभिः ॥७३॥</strong>
<strong>तान्य् एवामेध्य-लिप्तानि नेनिज्याद् गौर-सर्षपैः ।</strong>
<strong>धान्य-कल्कैः पर्ण-कल्कैः रसैश् च फल-बल्कलैः ॥७४॥</strong>
<strong>तुलिकाद्य्-उपधानानि पुष्प-रत्नाम्बराणि च ।</strong>
<strong>शोधयित्वातपे किञ्चित् करैर् उन्मार्जयेन् मुहुः ॥७५॥</strong>
<strong>पश्चाच् च वारिणा प्रोक्ष्य शुचीत्य् एवम् उदाहरेत् ।</strong>
<strong>तान्य् अप्य् अतिमलाक्तानि यथावत् परिशोधयेत् ॥७६॥</strong></p></blockquote>
<p>तान्तवं—कार्पासिक-सूत्र-निर्मितं वस्त्रादि अंशुभिः सूर्य-रश्मिभिः वायुना वा शोषयित्वा शुष्कं कृत्वा, ऊर्णांशुकाविकयोः पशु-रोम-भेदेन द्रव्य-भेदेन वा भेदः । अल्पे’शौचे अशुद्धौ सत्यां शोषणं सूर्यांशु-वातादिना नेनिज्यात् शोधयेत् । फल-वल्कलैः तज्जैर् इत्य् अर्थः । पुष्प-रत्नाम्बराणि चित्र-पुष्पमयाम्बराणि स्वर्ण-रत्न-खचिताम्बराणि चेत्य् अर्थः ॥७२-७५॥</p>
<p>शातातपः—</p>
<blockquote>
<p><strong>कुसुम्भ-कुङ्कुमारक्तास् तथा लाक्षा-रसेन च ।</strong>
<strong>प्रक्षालनेन शुध्यन्ति चण्डाल-स्पर्शने तथा ॥७७॥</strong></p></blockquote>
<p>कुसुम्भेन कुङ्कुमेन वा आरक्ता रञ्जिता लाक्षा-रसेन वा रक्ताः पटाः । चण्डालेनान्येनाप्य् अस्पृश्या उपलक्ष्याः तत्-स्पर्शे सति प्रक्षालनेन शुध्यन्ति ॥७७॥</p>
<p>यमः—</p>
<blockquote>
<p><strong>कृष्णाजिनानां वातैश् च बालानां मृद्भिर् अम्भसा ।</strong>
<strong>गोमूत्रेणास्थि-दन्तानां क्षौमाणां गौर-सर्षपैः ॥७८॥</strong></p></blockquote>
<p>बालानां चामराणां । अस्थि शङ्खादि । दन्तः हस्त्यादेः ॥७८॥</p>
<p>शङ्खः—</p>
<blockquote>
<p><strong>सिद्धार्थकानां कल्केन दन्त-शृङ्ग-मयस्य च ।</strong>
<strong>गो-बालैः फल-पात्राणाम् अस्थ्नां स्याच् छृङ्गवत् तथा ॥७९॥</strong></p></blockquote>
<p>फल-पात्राणां नारिकेलादि-पात्राणां, अस्थ्नां शङ्खादीनाम् । शृङ्गवद् इति सर्षपाणां कल्केनेत्य् अर्थः ॥७९॥</p>
<p>किं च—</p>
<blockquote>
<p><strong>निर्यासानां गुडानां च लवणानां तथैव च ।</strong>
<strong>कुसुम्भ-कुसुमानां च ऊर्णाकार्पासयोस् तथा ।</strong>
<strong>प्रोक्षणात् कथिता शुद्धिर् इत्य् आह भगवान् यमः ॥८०॥</strong></p></blockquote>
<p>निर्यासानां हिङ्ग्व्-आदीनाम् ॥८०॥</p>
<p>मनुः [५.११८-९, १२२]</p>
<blockquote>
<p><strong>अद्भिस् तु प्रोक्षणं शौचं बहूनां धान्य-वाससाम् ।</strong>
<strong>प्रक्षालनेन त्व् अल्पानाम् अद्भिः शौचं विधीयते ॥८१॥</strong>
<strong>चैलवत्-चर्मणां शुद्धिर् वैदलानां तथा-एव च ।</strong>
<strong>शाक-मूल-फलानां च धान्यवत्-शुद्धिर् इष्यते ॥८२॥</strong>
<strong>प्रोक्षणात् तृण-काष्ठं च पलालं चैव शुध्यति ।</strong>
<strong>मार्जन-उपाञ्जनैर् वेश्म पुनःपाकेन मृत्-मयम् ॥८३॥</strong></p></blockquote>
<p>वैदलानां विदारित-वेणु-वेत्र-दल-निर्मितानाम् । मार्जनैः रजः-शोधनैः । उपाञ्जनैः लेपनैश् च ॥८१-८२॥</p>
<p>किं च [मनु ५.१२६]—</p>
<blockquote>
<p><strong>यावन् नापैत्य् अमेध्याक्ताद् गन्धो लेपश् च तत्-कृतः ।</strong>
<strong>तावन् मृद्-वारि चादेयं सर्वासु द्रव्यशुद्धिषु ॥८४॥</strong></p></blockquote>
<p>बृहस्पतिः—</p>
<blockquote>
<p><strong>वस्त्र-वैदल-चर्मादेः शुद्धिः प्रक्षालनं स्मृतम् ।</strong>
<strong>अतिदुष्टस्य तन्-मात्रं त्यजेच् छित्त्वा तु शुद्धये ॥८५॥</strong></p></blockquote>
<p>तन्-मात्रम् इति । यावद् अत्यन्त-दुष्टं तावन्-मात्रम् एव । न त्व् अन्यद् इत्य् अर्थः ॥८५॥</p>
<blockquote>
<p>विष्णुः—
<strong>मृत्-पर्ण-तृण-काष्ठानां श्वास्थि-चाण्डाल-वायसैः ।</strong>
<strong>स्पर्शने विहितं शौचं सोम-सूर्यांशु-मारुतैः ॥८६॥</strong>
बौधायनः—
<strong>आसनं शयनं यानं नावः पन्थास् तृणानि च ।</strong>
<strong>मारुतार्केण शुध्यन्ति पक्वेष्ट-रचितानि च ॥८७॥</strong></p></blockquote>
<h3 id="अथ-धनयदन-ससकर">अथ धान्यादीनां संस्कारः</h3>
<p>तत्र बौधायनः—</p>
<blockquote>
<p><strong>व्रीहयः प्रोक्षणाद् अद्भिः शाक-मूल-फलानि च ।</strong>
<strong>तन्-मात्रस्यापहाराद् वा निस्तुषीकरणेन च ॥८८॥</strong></p></blockquote>
<p>शङ्खः—</p>
<blockquote>
<p>** श्रपणं घृत-तैलानां प्लावनं गो-रसस्य च ।**
<strong>भाण्डानि प्लावयेद् अद्भिः शाक-मूल-फलानि च ॥८९॥</strong></p></blockquote>
<p>श्रपणं प्लावनम् । प्लावनम् एव विवृणोति—अद्भिस् तत्-तद्-भाण्डानि पचयेत् । अप्सु निमज्जयेद् इत्य् अर्थः । घृतादीनाम् अपि श्रपणासम्भवे सजातीय-द्रव्य-प्लावनेन शुद्धिर् बोद्धव्या ॥८९॥</p>
<p>ब्राह्मे—</p>
<blockquote>
<p><strong>द्रव-द्रव्याणि भूरीणि परिप्लाव्यानि चाम्भसा ॥९०॥</strong>
<strong>शस्यानि व्रीहयश् चैव शाक-मूल-फलानि च ।</strong>
<strong>त्यक्त्वा तु दूषितं भागं प्लाव्यान्य् अथ जलेन तु ॥९१॥</strong></p></blockquote>
<p>दूषितं भागं त्यक्त्वेति अत्यन्तोपहतौ ॥९१॥</p>
<p>बृहस्पतिः—</p>
<blockquote>
<p><strong>तापनं घृत-तैलानां प्लावनं गोरसस्य च । <br>
तन्-मात्रम् उद्धृतं शुध्येत् कठिनं तु पयोदधि ॥९२॥</strong>
<strong>अविलीनं तथा सर्पिर् विलीनं श्रपणेन तु ।</strong>
<strong>आधार-दोषे तु नयेत् पात्रात् पात्रान्तरं द्रवम् ॥९३॥</strong></p></blockquote>
<p>तन्-मात्रं—यावद् उपहतं तावन्-मात्रम् इत्य् अर्थः । एतच् चानाकर-विषयम् ॥९२-९३॥</p>
<blockquote>
<p><strong>घृतं च पायसं क्षीरं तथैक्षव-रसो गुडः ।</strong>
<strong>शूद्र-भाण्ड-स्थितं तक्रं तथा मधु न दुष्यति ॥९४॥</strong></p></blockquote>
<p>आकर-भाण्डे च विशेषं लिखति—आधारेति । आधारः आकर-भाण्डं तद्-दोषेण । पायसं पयो-निर्वृत्तं दधि शूद्र-भाण्ड-स्थितम् अपि पात्रान्तरं नीतं सत् न दूष्यतीत्य् अर्थः । तथा च यमः—</p>
<blockquote>
<p>आममांसं घृतं क्षौद्रं स्नेहाश् च फल-सम्भवाः ।
म्लेच्छ-भाण्ड-स्थिता दुष्या निष्क्रान्ताः शुचयः स्मृताः ॥ इति ।</p></blockquote>
<p>अन्यत्र च—आकराः शुचयः सर्वे इति ॥९४॥</p>
<p>किं च मनुः [५.१४३]—</p>
<blockquote>
<p><strong>उच्छिष्टेन तु संस्पृष्टो द्रव्य-हस्तः कथं चन ।</strong>
<strong>अनिधायैव तद् द्रव्यम् आचान्तः शुचिताम् इयात् ॥९५॥ इति ।<br>
अन्ये’पि शुद्धि-विधयो द्रव्याणां स्मृति-शास्त्रतः ।<br>
अपेक्ष्या वैष्णवैर् ज्ञेयास् तत्-तद्-विस्तारणैर् अलम् ॥९६॥</strong></p></blockquote>
<p>शुचिताम् इयात् द्रव्यं चाण्डालान्न-व्यतिरिक्तं ज्ञेयं, सदाचारात् । अन्न-विषये चोक्तम् आपस्तम्बेन—</p>
<blockquote>
<p>कृत्वा मूत्रं पुरीषां च द्रव्य-हस्तः कथञ्चन ।</p></blockquote>
<p>भूमाव् अन्नं प्रतिष्ठाप्य कृत्वा स्नानं यथा-विधि ॥</p>
<p>तत्-संयोगात् तु पक्वान्नम् उपस्पृश्य ततः शुचि ॥ इति ।</p>
<p>बृहस्पतिना च—</p>
<blockquote>
<p>शौचं तु कुर्यात् प्रथमं पादौ प्रक्षालयेत् ततः ।</p></blockquote>
<p>उपस्पृश्य तद् अभ्युक्ष्य गृहीतं शुचिताम् इयात् ॥ इति ।</p>
<p>यद्यपि भगवद्-द्रव्येषु तत्-तद्-उपघातो न घटते, तथापि भगवद्-अर्थ-तत्-तद्-द्रव्यार्पणापेक्षया, किं वा भ्रम-प्रमादादिना तत्-तद्-उपघात-सम्भावनया तत्-तच्-छुद्धिर् लिखितेति दिक् । वैष्णवैर् अपेक्षाश् चेत्, तर्हि स्मृति-शास्त्रेभ्यो ज्ञेयाः—</p>
<blockquote>
<p>तीर्थे विवाहे यात्रायां सङ्ग्रामे देश-विप्लवे ।
नगर-ग्राम-दाहे च स्पृष्टास्पृष्टिर् न दुष्यति ॥
गोकुले कन्दुशालायां तैल-यन्त्रेक्षु-यन्त्रयोः ।
अमीमांस्यानि शौचानि स्त्रीषु बालातुरेषु च ॥ इत्य् आद्य् उक्तेः ।</p></blockquote>
<p>तत् तस्मात् तेषां विस्तारणैर् विस्तरेण लिखनैर् अलम् । तत्र प्रयोजनं नास्ति, ग्रन्थ-विस्तार-भयाद् इत्य् अर्थः ॥९५-९६॥</p>
<h3 id="अथ-पजरथ-तलस-पषपदय-आहरणम">अथ पूजार्थ-तुलसी-पुष्पाद्य्-आहरणम्</h3>
<p><strong>प्रणम्याथ महा-विष्णुं प्रार्थ्यानुज्ञां तु वैष्णवः ।<br>
समाहरेत् श्री-तुलसीं पुष्पादि च यथोदितम् ॥९७॥</strong></p>
<p>पुष्पम् । आदि-शब्देन पत्राङ्कुरादि । यथोदितं तत्र निषिद्ध-वर्जनाद्य्-अनुसारेणेत्य् अर्थः ॥९७॥</p>
<p>यच् च हारीत-वचनम्—</p>
<blockquote>
<p><strong>स्नानं कृत्वा तु ये केचित् पुष्पं गृह्णन्ति वै द्विजाः ।</strong>
<strong>देवतास् तन् न गृह्णन्ति भस्मीभवति काष्ठवत् ॥९८॥ इति ।</strong></p></blockquote>
<p>तच् च मध्याह्न-स्नान-विषयम्, यत उक्तं पाद्मे [५.९८.७] वैशाख-माहात्म्ये—</p>
<blockquote>
<p><strong>अस्नात्वा तुलसीं छित्त्वा देवार्थं पितृ-कर्मणि ।</strong>
<strong>तत् सर्वं निष्फलं याति पञ्चगव्येन शुध्यति ॥९९॥</strong></p></blockquote>
<h3 id="अथ-गह-सनन-वध">अथ गृह-स्नान-विधिः</h3>
<p><strong>स्व-गृहे वाचरन् स्नानं प्रक्षाल्याङ्घ्री करौ तथा ।<br>
आचम्यायम्य च प्राणान् कृत-न्यासो हरिं स्मरेत् ॥१००॥</strong></p>
<p>प्राणान् आयम्य प्राणायामं कृत्वा ॥१००॥</p>
<p><strong>ततो गङादिकं स्मृत्वा तुलसी-मिश्रितैर् जलैः ।<br>
पूर्णे पात्रे समस्तानि तीर्थान्य् आवाहयेत् कृती ॥१०१॥</strong></p>
<p>आवाहन-मन्त्रश् चायम्—</p>
<blockquote>
<p><strong>गङ्गे च यमुने चैव गोदावरि सरस्वति ।</strong>
**नर्मदे सिन्धु कावेरि जले’स्मिन् सन्निधिं कुरु ॥१०२॥ **इति ॥</p></blockquote>
<p><strong>अथवा जाह्नवीम् एव सर्व-तीर्थ-मयीं बुधः ।<br>
आवाहयेद् द्वादशभिर् नामभिर् जल-भाजने ॥१०३॥</strong></p>
<p>द्वादश-नामानि—</p>
<blockquote>
<p><strong>नलिनी नन्दिनी सीता मालिनी च महापगा । <br>
विष्णु-पादार्घ्य-सम्भूता गङ्गा त्रिपथ-गामिनी ।</strong>
**भागीरथी भोगवती जाह्नवी त्रिदशेश्वरी ॥१०४॥ \</p></blockquote>
<p>**पद्म-पुराणे [५.९५.१७-१८] च वैशाख-माहात्म्ये—</p>
<blockquote>
<p><strong>नन्दिनीत्य् एव ते नाम वेदेषु नलिनीति च ।</strong>
<strong>दक्षा पृथ्वी च विहगा विश्व-गाथा शिव-प्रिया ॥१०५॥</strong>
<strong>विद्याधरी महा-देवी तथा लोक-प्रसादिनी ।</strong>
<strong>क्षेमङ्करी जाह्नवी च शान्ता शान्ति-प्रदायिनी ॥१०६॥<br>
अथाचम्य गुरुं स्मृतानुज्ञां प्रार्थ्य च पूर्ववत् ।<br>
कृष्ण-पादाब्जतो गङ्गां पतन्तीं मूर्ध्नि चिन्तयेत् ॥१०७॥</strong></p></blockquote>
<p>पूर्ववद् इति—देवदेव जगन्नाथ इत्य् अनुज्ञां प्रार्थ्येत्य् अर्थः ॥१०७॥</p>
<p>तथा चोक्तं श्री-नारद-पञ्चरात्रे—</p>
<blockquote>
<p><strong>स्वस्थितं पुण्डरीकाक्षं मन्त्र-मूर्तिं प्रभुं स्मरेत् ।</strong>
<strong>अनन्तादित्य-सङ्काशं वासुदेवं चतुर्भुजम् ॥१०८॥</strong>
<strong>शङ्ख-चक्र-गदा-पद्मधरं पीताम्बरावृतम् ।</strong>
<strong>श्यामलं शान्त-वदनं प्रसन्नं वरदेक्षणम् ॥१०९॥</strong>
<strong>दिव्य-चन्दन-लिप्ताङ्गं चारहास-मुखाम्बुजम् ।</strong>
<strong>अनेक-रत्न-सञ्छन्न-ज्वलन्-मकर-कुण्डलम् ॥११०॥</strong>
<strong>वनमाला-परिवृतं नारदादिभिर् अर्चितम् ।</strong>
<strong>केयूर-वलयोपेतं सुवर्ण-मुकुटोज्ज्वलम् ।</strong>
<strong>सर्वाङ्ग-सुन्दरं देवं सर्वाभरण-भूषितम् ॥१११॥</strong>
<strong>तत्-पाद-पङ्कजाद् धारां निपतन्तीं स्व-मूर्धनि ।</strong>
<strong>चिन्तयेद् ब्रह्म-रन्ध्रेण प्रविशन्तीं स्वकां तनुम् ।</strong>
<strong>तया सङ्क्षालयेत् सर्वम् अन्तर्-देह-गतं मलम् ॥११२॥</strong>
<strong>तत्-क्षणाद् विरजा मन्त्री जायते स्फटिकोपमः ।</strong>
**इदं स्नानान्तरं मान्त्रात् सहस्रम् अधिकं स्मृतम् ॥११३॥ **इति ।</p></blockquote>
<p><strong>सकृन् नारायणेत्य् आदि वचनं तत्र कीर्तयेत् ।<br>
स्नान-काले तु तन्-नाम संस्मरेच् च महाप्रभुम् ॥११४॥</strong></p>
<p>सकृन् नारायणेत्य् आद्य् उक्त्वा । आदि-शब्देन ध्यायेन् नारायणं देवम् इत्य् आदि लक्षणाद् वचनाद् धेतोस् तस्य नारायणस्य नाम कीर्तयेत् ॥११४॥</p>
<p>तथा च कूर्म-पुराणे—</p>
<blockquote>
<p>** आपो नारायणोद्भूतास् ता एवास्यायनं यथः ।**
** तस्मान् नारायणं देवं स्नान-काले स्मरेद् बुधः ॥११५॥ **इति ।</p></blockquote>
<p><strong>स्नायाद् उष्णोदकेनापि शक्तो’प्य् आमलकैस् तथा ।<br>
तिलैस् तैलैश् च संवर्ज्य प्रतिषिद्ध-दिनानि तु ॥११६॥</strong></p>
<p>न केवलं शीतोदकेन, उष्णोदकेनापि । तथापि न केवलम् अशक्तः । शक्तो रोगादि-हीनो’पीत्य् अर्थः । रोगिणस् तु सदैवोष्णोदकेन स्नानम् उक्तं यमेन—</p>
<blockquote>
<p>आदित्य-किरणैस् तप्तं पुनः पूतं च वह्निना ।
अस्नातम् आतुर-स्नाने प्रशस्तं तु शृतोदकम् ॥ इति ।</p></blockquote>
<p>प्रतिषिद्ध-दिनान्य् अग्रे लेख्यानि ॥११६॥</p>
<h3 id="अथषणदक-सननम">अथोष्णोदक-स्नानम्</h3>
<p>षट्-त्रिंशन्-मते—</p>
<blockquote>
<p><strong>आपः स्वभावतो मेध्या विशेषाद् अग्नि-योगतः ।</strong>
<strong>तेन सन्तः प्रशंसन्ति स्नानम् उष्णेन वारिणा ॥११७॥</strong></p></blockquote>
<p>यमश् च—</p>
<blockquote>
<p><strong>आपः स्वयं सदा पूता वह्नि-तप्ता विशेषतः ।</strong>
<strong>तस्मात् सर्वेषु कालेषु उष्णाम्भः पावनं स्मृतम् ॥११८॥</strong></p></blockquote>
<p>यच् चोक्तं शङ्खेन—</p>
<blockquote>
<p><strong>स्नातस्य वह्नि-तप्तेन तथैवातप-वारिणा ।</strong>
**शरीर-शुद्धिर् विज्ञेया न तु स्नान-फलं भवेत् ॥११९॥ **इति ।</p></blockquote>
<p>तत् तु काम्य-नैमित्तिक-विषयम् । अत एवोक्तं गर्गेण—</p>
<blockquote>
<p><strong>कुर्यान् नैमित्तिकं स्नानं शीताद्भिः काम्यम् एव च ।</strong>
<strong>नित्यं यादृच्छिकं चैव यथारुचि समाचरेत् ॥१२०॥</strong></p></blockquote>
<p>नित्य-स्नानं च यादृच्छिकम् अनियतम् । अतो निज-रुच्य्-अनुसारेण शीताभिर् उष्णाभिर् वाद्भिस् तत् कुर्याद् इत्य् अर्थः । यादृच्छिकं सुखार्थ-स्नानम् इति वा ॥१२०॥</p>
<h3 id="अथ-ततर-नषदध-दनन">अथ तत्र निषिद्ध-दिनानि</h3>
<p>तत्र यमः—</p>
<blockquote>
<p><strong>पुत्र-जन्मनि सङ्क्रान्तौ ग्रहणे चन्द्र-सूर्ययोः ।</strong>
<strong>अस्पृश्य-स्पर्शने चैव न स्नायाद् उष्ण-वारिणा ॥१२१॥</strong></p></blockquote>
<p>वृद्ध-मनुः—</p>
<blockquote>
<p><strong>पौर्णमास्यां तथा दर्शे यः स्नायाद् उष्ण-वारिणा ।</strong>
<strong>स गोहत्या-कृतं पापं प्राप्नोतीह न संशयः ॥१२२॥</strong></p></blockquote>
<h3 id="अथमलक-सननम">अथामलक-स्नानम्</h3>
<p>तत्र मार्कण्डेयः—</p>
<blockquote>
<p><strong>तुष्यत्य् आमलकैर् विष्णुर् एकादश्यां विशेषतः ।</strong>
<strong>श्री-कामः सर्वदा स्नानं कुर्वीतामलकैर् नरः ॥१२३॥</strong>
<strong>सप्तम्यां न स्पृशेत् तैलं नीलीवस्त्रं न धारयेत् ।</strong>
<strong>न चाप्य् आमलकं स्नायान् न कुर्यात् कलहं नरः ॥१२४॥</strong></p></blockquote>
<p>भृगुः—</p>
<blockquote>
<p><strong>अमां षष्ठीं सप्तमीं च नवमीं च त्रयोदशीम् ।</strong>
<strong>सङ्क्रान्तौ रवि-वारे च स्नान-मालकैस् त्यजेत् ॥१२५॥</strong></p></blockquote>
<p>याज्ञवल्क्यः—</p>
<blockquote>
<p><strong>धात्री-फलैर् अमावस्या-सप्तमी-नवमीषु च ।</strong>
<strong>यः स्नायात् तस्य हीयन्ते तेजश् चायुर्धनं सुताः ॥१२६॥</strong></p></blockquote>
<h3 id="अथ-तल-सननम">अथ तिल-स्नानम्</h3>
<p>तत्र बृहस्पतिः—</p>
<blockquote>
<p><strong>सर्व-कालं तिलैः स्नानं पुनर् व्यासो’ब्रवीन् मुनिः ॥१२७॥</strong></p></blockquote>
<p>षट्त्रिंशन्-मते—</p>
<blockquote>
<p><strong>तथा सप्तम्य्-अमावस्या-सङ्क्रान्ति-ग्रहणेषु च ।</strong>
<strong>धन-पुत्र-कलत्रार्थी तिल-स्पृष्टं न संस्पृशेत् ॥१२८॥</strong></p></blockquote>
<h3 id="अथ-तल-सननम-1">अथ तैल-स्नानम्</h3>
<p>तत्रैव—</p>
<blockquote>
<p><strong>षष्ठ्यां तैलम् अनायुष्यं चतुर्थीष्व् अपि च पर्वसु ॥१२९॥</strong></p></blockquote>
<p>योगी-याज्ञवल्क्यः—</p>
<blockquote>
<p><strong>दशम्यां तैलम् अपृष्ट्वा यः स्नायाद् अविचक्षणः ।</strong>
<strong>चत्वारि तस्य नश्यन्ति आयुः प्रज्ञा यशोधनम् ॥१३०॥</strong></p></blockquote>
<p>दशम्याम् अस्पृष्टेति । तस्यां तैल-स्नानस्यावश्यकतोक्ता ॥१३०॥</p>
<blockquote>
<p><strong>मोहात् प्रतिपदं षष्ठीं कुहूं रिक्तातिथिं तथा ।</strong>
<strong>तैलेनाभ्यञ्जयेद् यस् तु चतुर्भिः परिहीयते ॥१३१॥</strong></p></blockquote>
<p>चतुर्भिः पूर्वोक्तैर् आयुर्-आदिभिः ॥१३१॥</p>
<blockquote>
<p><strong>पञ्चदश्यां चतुर्दश्यां सप्तम्यां रवि-सङ्क्रमे ।</strong>
<strong>द्वादश्यां सप्तमीं षष्ठीं तैल-स्पर्शं विवर्जयेत् ॥१३२॥</strong></p></blockquote>
<p>अन्यच् च—</p>
<blockquote>
<p><strong>सप्तम्यां न स्पृशेत् तैलं नवम्यां प्रतिपद्य् अपि ।</strong>
<strong>अष्टम्यां च चतुर्दश्याम्म् अमावस्यां विशेषतः ॥१३३॥</strong></p></blockquote>
<p>विशेषत इत्य् अनेन सप्तम्य्-आदौ तैल-त्यागावश्यकताभिप्रेता ॥१३३॥</p>
<p>किं च—</p>
<blockquote>
<p><strong>स्नाने वा यदि वास्नाने पक्क-तैलं न दुष्यति ॥१३४॥</strong></p></blockquote>
<p>पक्क-तैलं च कदाचिद् अपि न दोषावहम् इति पूर्वोक्ते’पवादं लिखति—स्नाने वेति ॥१३४॥</p>
<p>किं च अत्रि-स्मृतौ—</p>
<blockquote>
<p><strong>तैलाभ्युक्तो घृताभ्यक्तो विण्-मूत्रे कुरुते द्विजः ।</strong>
<strong>अहो-रात्रोषितो भूत्वा पञ्च-गव्येन शुध्यति ॥१३५॥</strong></p></blockquote>
<p>कृत-तैलाभ्यङ्गस् तु विण्-मूत्रोत्सर्गं न कुर्याद् इति प्रसङ्गाल् लिखति—तैलेति । अहोरात्रम् उषित उपोषितो भूत्वा पञ्च-गव्य-पानेन शुद्धो भवेत् । पाठान्तरे तु अन्त्यज-स्पर्शं तदानीं यत्नेन वर्जयेद् इति भावः ॥१३५॥</p>
<blockquote>
<p><strong>अथाङ्गम् अलम् उत्तार्य स्नात्वा विधिवद् आचरेत् ।</strong>
<strong>नासालग्नेन चुलुकोदकेनैवाघ-मर्षणम् ॥१३६॥</strong>
<strong>ततो गुर्व्-आदि-पादोदैः प्राग्वत् कृत्वाभिषेचनम् ।</strong>
<strong>कार्यो’भिषेकः शङ्खेन तुलसी-मिश्रितैर् जलैः ॥१३७॥</strong></p></blockquote>
<h3 id="अथ-तलस-जलभषक-महतमयम">अथ तुलसी-जलाभिषेक-माहत्म्यम्</h3>
<p>गारुडे—</p>
<blockquote>
<p><strong>मार्जयत्य् अभिषेके तु तुलस्या वैष्णवो नरः ।</strong>
<strong>सर्व-तीर्थ-मयं देहं तत्-क्षणात् द्विज जायते ॥१३८॥</strong>
<strong>तुलसी-दलज-स्नाने एकादश्यां विशेषतः ।</strong>
<strong>मुच्यते सर्व-पापेभ्यो यद्यपि ब्रह्महा भवेत् ॥१३९॥</strong>
<strong>तन्-मूल-मृत्तिकाभ्यङ्गं कृत्वा स्नाति दिने दिने ।</strong>
<strong>दशाश्वमेधावभृतं लभते स्नान-जं फलम् ॥१४०॥</strong>
<strong>तुलसी-दल-सम्मिश्रं तोयं गङ्गा-समं विदुः ।</strong>
<strong>यो वहेच् छिरसा नित्यं धृता भवति जाह्नवी ॥१४१॥</strong>
<strong>पादोदकं ताम्र-पात्रे कृत्वा स-तुलसी-दलम् ।</strong>
<strong>शङ्खं कृत्वाभिषिञ्चेत मूलेनैव स्व-मूर्धनि ॥१४२॥</strong></p></blockquote>
<p>तन्-माहात्म्ये चोक्तं पाद्मे कार्त्तिक-माहात्म्ये—</p>
<blockquote>
<p><strong>द्वारका-चक्र-संयुक्त-शालग्राम-शिला-जलम् ।</strong>
<strong>शङ्खे कृत्वा तु निक्षिप्तं स्नानार्थं ताम्र-भाजने ।</strong>
**तुलसी-दल-संयुक्तं ब्रह्म-हत्या-विनाशनम् ॥१४३॥ **इति ।</p></blockquote>
<p><strong>स्नान-शाटीतरेणैव वाससाम्भांसि गात्रतः ।<br>
सम्मार्ज्य वाससी दध्यात् परिधानोत्तरीयके ॥१४४॥</strong></p>
<p>स्नान-शाठ्या इतरेण अन्येन ॥१४४॥</p>
<h3 id="अथ-वसतर-धरण-वध">अथ वस्त्र-धारण-विधिः</h3>
<p>तत्रात्रिः—</p>
<blockquote>
<p><strong>अधौतं कारु-धौतं वा परेद्यु-धौतम् एव वा ।</strong>
<strong>काषायं मलिनं वस्त्रं कौपीनं च परित्यजेत् ॥१४५॥</strong>
<strong>न चार्द्रम् एव वसनं परिदध्यात् कदाचन ॥१४६॥</strong>
<strong>नग्नो मलिन-वस्त्रः स्यात् नग्नश् चार्ध-पटस् तथा ।</strong>
<strong>नग्नो द्विगुण-वस्त्रः स्यान् नग्नो रक्त-पटस् तथा ॥१४७॥</strong></p></blockquote>
<p>नग्नो दिगम्बरः जैन-भेदो वा ॥१४७॥</p>
<blockquote>
<p><strong>नग्नश् च स्यूत-वस्त्रः स्यान् नग्नः स्निग्ध-पटस् तथा ।</strong>
<strong>द्विकच्छो’नुत्तरीयश् च नग्नश् चावस्त्र एव च ॥१४८॥</strong>
<strong>श्रौतं स्मार्तं तथा कर्म न नग्नश् चिन्तयेद् अपि ।</strong>
<strong>मोहात् कुर्वन्न् अधो गच्छेत् तद् भवेद् आसुरं स्मृतम् ॥१४९॥</strong>
<strong>जप-होमोपवासेषु धौत-वस्त्र-धरो भवेत् ।</strong>
<strong>अलङ्कृतः शुचिर् मौनी श्राद्धादौ च जितेन्द्रियः ॥१५०॥</strong></p></blockquote>
<p>गोभिलः—</p>
<blockquote>
<p><strong>एक-वस्त्रो न भुञ्जीत न कुर्याद् देवनार्चनम् ॥१५१॥</strong></p></blockquote>
<p>त्रैलोक्य-सम्मोहन-पञ्चरात्रे—</p>
<blockquote>
<p><strong>शुक्ल-वासो भवेन् नित्यं रक्तं चैव विवर्जयेत् ॥१५२॥</strong></p></blockquote>
<p>अङ्गिराः—</p>
<blockquote>
<p><strong>शौचं सहस्र-रोमाणां वाय्व्-अग्न्य्-अर्केन्दु-रश्मिभिः ।</strong>
<strong>रेतः-स्पृष्टं शव-स्पृष्टम् आविकं नैव दुष्यति ॥१५३॥</strong></p></blockquote>
<p>सहस्राणि असङ्ख्येयानि रोमाणि येषु तेषाम् ऊर्णादिर् निर्मितानां कम्बलानाम् इत्य् अर्थः । आविकं मेष-रोम-निर्मितं कम्बलादि ॥१५३॥</p>
<p>अन्यत्र च—</p>
<blockquote>
<p><strong>छिन्नं वा सन्धितं दग्ध्म् आविकं न प्रदुष्यति ।</strong>
<strong>आविकेन तु वस्त्रेण मानवः श्राद्धम् आचरेत् ।</strong>
<strong>गया-श्राद्ध-समं प्रोक्तं पितृभ्यो दत्तम् अक्षयम् ॥१५४॥</strong>
<strong>न कुर्यात् सन्धितं वस्त्रं देव-कर्मणि भूमिप ।</strong>
<strong>न दग्धं न च वै छिन्नं पारक्यं न तु धारयेत् ॥१५५॥</strong>
<strong>काक-विष्ठा-समं ह्य् उक्तम् अविधौतं च यद् भवेत् ।</strong>
<strong>रजकाद् आहृतं यच् च न तद् वस्त्रं भवेच् छुचि ॥१५६॥</strong>
<strong>कीट-स्पृष्टं तु यद् वस्त्रं पुरीषं येन कारितम् ।</strong>
<strong>मूत्रं वा मैथुनं वापि तद् वस्त्रं परिवर्जयेत् ॥१५७॥</strong>
<strong>आविकं तु सदा वस्त्रं पवित्रं राज-सत्तम ।</strong>
<strong>पितृ-देव-मनुष्याणां क्रियायां च प्रशस्यते ॥१५८॥</strong>
<strong>धौताधौतं तथा दग्धं सन्धितं रजकाहृतम् ।</strong>
<strong>शुक्र-मूत्र-रक्त-लिप्तं तथापि परमं शुचि ॥१५९॥</strong>
<strong>अग्निर् आविक-वस्त्रं च ब्रह्मणाश् च तथा कुशाः ।</strong>
<strong>चतुर्णां न कृतो दोषो ब्रह्मणा परमेष्ठिना ॥१६०॥</strong></p></blockquote>
<p>किं चान्यत्र—</p>
<blockquote>
<p><strong>धारयेद् वाससी शुद्धे परिधानोत्तरीयके ।</strong>
<strong>अच्छिन्न-सुदशे शुक्ले आचामेत् पीठ-संस्थितः ॥१६१॥</strong></p></blockquote>
<p>अच्छिन्ना सुशोभना च दशा ययोस् ते ॥१६१॥</p>
<h3 id="अथ-पठम">अथ पीठम्</h3>
<p>बह्वृच-परिशिष्टे—</p>
<blockquote>
<p><strong>यतीनाम् आसनं शुक्लं कूर्माकारं तु कारयेत् ।</strong>
<strong>अन्येषां तु चतुष्पादं चतुरस्रं तु कारयेत् ॥१६२॥</strong></p></blockquote>
<p>वस्त्र-परिधानानन्तरं पीठे संस्थितः सन्न् आचामेद् इत्य् उक्तम् । तत्-पीठम् एव लिखति—यतीनाम् इत्य् आदिना ॥१६२॥</p>
<blockquote>
<p><strong>गो-शकृन्-मयं भिन्नं तथा पलाश-पैप्पलम् ।</strong>
<strong>लोह-बद्धं सदैवार्कं वर्जयेद् आसनं बुधः ॥१६३॥</strong></p></blockquote>
<h3 id="अथसन-वध">अथासन-विधिः</h3>
<p>तत्रैव—</p>
<blockquote>
<p><strong>दानम् आचमनं होमं भोजनं देवतार्चनम् ।</strong>
<strong>प्रौढ-पादो न कुर्वीत स्वाध्यायं चैव तर्पणम् ॥१६४॥</strong>
<strong>आसनारूढ-पादस् तु जानुनोर् वाथ जङ्घयोः ।</strong>
**कृतावस्क्थिको यस् तु प्रौढ-पादः स उच्यते ॥१६५॥ **इति ।</p></blockquote>
<p><strong>ततो भूमि-गताङ्घ्रिः सन् निविश्याचम्य दर्भ-भृत् ।<br>
ऊर्ध्व-पुण्ड्रादिकं कुर्यात् श्री-गोपी-चन्दनादिना ॥१६६॥</strong></p>
<p>दर्भ-भृत् कुश-पाणिः सन् । यद्यप्य् ऊर्ध्व-पुण्ड्र-निर्माणानन्तरं एवाचमनं युक्तम्, तथाप्य् अत्र पूजार्थ-तिलक-विशेषादि-निर्मितम् आदाव् आचमनं सत्-सम्प्रदायानुसारेण लिखितम् । तिलकानन्तरम् आचमनं च पूर्वं बहिः-स्नाने लिखितम् एवास्ति ॥१६६॥</p>
<p><strong>तत्रादाव् अनुलेपेन भगवच्-चरणाब्जयोः ।<br>
निर्माल्येन प्रसादेन सर्वाण्य् अङ्गानि मार्जयेत् ॥१६७॥</strong></p>
<p>प्रसाद-रूपेण निर्माल्येन ॥१६७॥</p>
<p>तद् उक्तं ब्राह्मे श्री-भगवता—</p>
<blockquote>
<p><strong>शालग्राम-शिला-लग्नं चन्दनं धारयेत् सदा ।</strong>
**सर्वाङ्गेषु महा-शुद्धि-सिद्धये कमलासन ॥१६८॥ **इति ।</p></blockquote>
<p><strong>ततो द्वादशभिः कुर्यान् नामभिः केशवादिभिः ।<br>
द्वादशाङ्गेषु विधिवद् ऊर्ध्व-पुण्ड्राणि वैष्णवः ॥१६९॥</strong></p>
<p>केशवादिभिर् मूर्ति-पञ्जर-न्यासोक्तैर् द्वादशभिर् नामभिः क्रमेण ललाटादि-द्वादशाङ्गेषु ऊर्ध्व-पुण्ड्राणि द्वादश कुर्यात् । वैष्णव इति विशेषतो वैष्णवस्य विधेयत्वं सूचयति । विधिर् यथा स्याद् इत्य् अत्रायं विधिः मूर्ति-पञ्जर-न्यासानुसारेण प्रणव-पूर्वकं स-बिन्द्व्-अ-कारादि-द्वादश-वर्णैर् द्वादशादित्यैश् च सहितान् केशवादीन् द्वादश न्यसेत् । तत्र केचित् केशवादि-न्यासोक्तं कीर्त्यादि-द्वादश-शक्तिभिर् अपि सह न्यस्यन्ति । द्वादशादित्याश् चोक्ताः—</p>
<blockquote>
<p>धातार्यमा च मित्रश् च वरुणो’ंशु-भगस् तथा ।
विवस्वान् इन्द्रः पूषा च पर्जन्य-त्वष्टृ-विष्णवः ॥ इति ।</p></blockquote>
<p>ततश् चायं प्रयोगः—ओं अं धातृ-सहिताय केशवाय नमः ललाटे इत्य् आदि । किं च, ललाटोर्ध्व-पुण्ड्र-मालिकादिकं अग्रे व्यक्तं भावि । अन्याङ्गोर्ध्व-पुण्ड्राणां च केचिद् दीप-शिखाकारतया, केचिच् च वाह्नोर् वक्षः-स्थले पुण्ड्रम् अष्टाङ्गुलम् उदाहृतम् इत्य् आदि पद्म-पुराणोत्तर-खण्डोक्तानुसारेण वाह्नोर् वक्षः-स्थले पुण्ड्रं चाष्टाङ्गुल-प्रमाणम् अन्यत्र चतुर्-अङ्गुल-प्रमाणम् इत्य् एवं, तत्रापि केचिन् मध्ये छिद्रतयेच्छन्तीति विविधो विधिः । तत्र च निज-सम्प्रदाय-व्यवहार एवानुसर्तव्यः । इत्य् आद्य्-अभिप्रायेणैवाग्रे लेख्यं सम्प्रदायानुसारत इति ॥१६९॥</p>
<h3 id="अथ-दवदश-तलक-वध">अथ द्वादश-तिलक-विधिः</h3>
<p>पद्म-पुराणे उत्तर-खण्डे [६.२२५.४५-४७]—</p>
<blockquote>
<p><strong>ललाटे केशवं ध्यायेन् नारायणम् अथोदरे ।</strong>
<strong>वक्षः-स्थले माधवं तु गोविन्दं कण्ठ-कूपके ॥१७०॥</strong>
<strong>विष्णुं च दक्षिणे कुक्षौ बाहौ च मधुसूदनम् ।</strong>
<strong>त्रिविक्रमं कन्धरे तु वामनं वाम-पार्श्वके ॥१७१॥</strong>
<strong>श्रीधरं वाम-बाहौ तु हृषीकेशं तु कन्धरे ।</strong>
<strong>पृष्ठे तु पद्मनाभं च कट्यां दामोदरं न्यसेत् ॥१७२॥</strong>
<strong>तत्-प्रक्षालन-तोयं तु वासुदेवेति मूर्धनि ॥१७३॥</strong></p></blockquote>
<p>तत्-तन्-नामानि अङ्गानि च विभज्य दर्शयति ललाटे त्रिभिः । ध्यायेत् न्यसेत् ॥१७०॥ त्रिविक्रमं दक्षिणे कन्धरे । हृषीकेशं वामे कन्धरे ॥१७१-१७२॥ एवं केशवाद्यानां दामोदरान्तानां द्वादशानां न्यासम् उक्त्वा मस्तके श्री-वासुदेवस्य न्यासम् आह—तद् इति वासुदेवेति वासुदेवाय नमः इति । एतच् च समस्त-स्वरैः सह न्यसेद् इति ज्ञेयम् । केचिच् च द्वादशाक्षर-मन्त्रं मूर्धनि विन्यस्यन्ति । अत्रापि सत्-सम्प्रदायाचार एव गतिर् इति दिक् ॥१७३॥</p>
<p>किं च [६.२२५.५४]—</p>
<blockquote>
<p><strong>ऊर्ध्व-पुण्ड्रं ललाटे तु सर्वेषां प्रथमं स्मृतम् ।</strong>
**ललाटादि-क्रमेणैव धारणं तु विधीयते ॥१७४॥ **इति ।</p></blockquote>
<p><strong>एवं न्यासं समाचर्य सम्प्रदायानुसारतः ।<br>
न्यसेत् किरीट-मन्त्रं च मूर्ध्नि सर्वार्थ-सिद्धये ॥१७५॥</strong></p>
<p>सम्प्रदायानुसारत इति सर्वत्राग्रे’प्य् अनुवर्तनीयम् ॥१७५॥</p>
<h3 id="अथ-करट-मनतर">अथ किरीट-मन्त्रः</h3>
<blockquote>
<p>**ओं श्री-किरीट-केयूर-हार-मकर-कुण्डल-चक्र-शङ्ख-गदा-पद्म-हस्त-पीताम्बर-धर श्रीवत्साङ्कित-वक्षः-स्थल श्री-भूमि-सहित-स्वात्म-ज्योतिर् दीप्ति-कराय सहस्रादित्य-तेजसे नमो नमः ॥१७६॥ **इति ।</p></blockquote>
<h3 id="अथरधव-पणडर-नतयत">अथोर्ध्व-पुण्ड्र-नित्यता</h3>
<p>पाद्मे श्री-भगवद्-उक्तौ—</p>
<blockquote>
<p><strong>मत्-प्रियार्थं शुभार्थं वा रक्षार्थे चतुरानन ।</strong>
<strong>मत्-पूजा-होम-काले च सायं प्रातः समाहितः ।</strong>
<strong>मद्-भक्तो धारयेन् नित्यम् ऊर्ध्व-पुण्ड्रं भयापहम् ॥१७७॥</strong></p></blockquote>
<p>नित्यं धारयेद् इति नित्यता सिद्धा ॥१७७॥</p>
<p>तत्रैव श्री-नारदोक्तौ—</p>
<blockquote>
<p><strong>यज्ञो दानं तपो होमः स्वाध्यायः पितृ-तर्पणम् ।</strong>
<strong>व्यर्थं भवति तत् सर्वम् ऊर्ध्व-पुण्ड्रं विना कृतम् ॥१७८॥</strong></p></blockquote>
<p>तत्रैवोत्तर-खण्डे—</p>
<blockquote>
<p><strong>ऊर्ध्व-पुण्ड्रैर् विहीनस् तु किञ्चित् कर्म करोति यः ।</strong>
<strong>इष्टापूर्तादिकं सर्वं निष्फलं स्यान् न संशयः ॥१७९॥</strong>
<strong>ऊर्ध्व-पुण्ड्रैर् विहीनस् तु सन्ध्या-कर्मादिकं चरेत् ।</strong>
<strong>तत् सर्वं राक्षसं नित्यं नरकं चाधिगच्छति ॥१८०॥</strong></p></blockquote>
<p>अधुना अकरणे प्रत्यवाय-पुञ्जं दर्शयति यज्ञ इत्यादिना । चरेत् आचरेत् ॥१७८-१८०॥</p>
<p>अन्यच् च—</p>
<blockquote>
<p><strong>ऊर्ध्व-पुण्ड्रे त्रि-पुण्ड्रं यः कुरुते नराधमः ।</strong>
<strong>भङ्क्त्वा विष्णु-गृहं पुण्ड्रं स याति नरकं ध्रुवम् ॥१८१॥</strong></p></blockquote>
<p>विष्णु-गृहं हरि-मन्दिरम् ॥१८१॥</p>
<p>अत एव पाद्मे श्री-नारदोक्तौ—</p>
<blockquote>
<p><strong>यच् छरीरं मनुष्याणाम् ऊर्ध्व-पुण्ड्रं विना कृतम् ।</strong>
<strong>द्रष्टव्यं नैव तत् तावत् श्मशान-सदृशं भवेत् ॥१८२॥</strong></p></blockquote>
<p>पद्म-पुराणे—</p>
<blockquote>
<p><strong>ऊर्ध्व-पुण्ड्रं मृदा सौम्यं ललाटे यस्य दृश्यते ।</strong>
<strong>स चाण्डालो’पि शुद्धात्मा पूज्य एव न संशयः ॥१८३॥</strong></p></blockquote>
<p>धरेत् धारयेत् ॥१८३॥</p>
<p>स्कान्दे—</p>
<blockquote>
<p><strong>तिर्यक्-पुण्ड्रं न कुर्वीत सम्प्राप्ते मरणे’पि च । <br>
नैवान्यन् नाम च ब्रूयात् पुमान् नारारायणाद् ऋते ॥१८४॥</strong>
<strong>धारयेद् विष्णु-निर्माल्यं धूप-शेषं विलेपनम् ।</strong>
<strong>वैष्णवं कारयेत् पुण्ड्रं गोपी-चन्दन-सम्भवम् ॥१८५॥</strong></p></blockquote>
<p>तत्रैव कार्त्तिक-प्रसङ्गे—</p>
<blockquote>
<p><strong>यस्योर्ध्व-पुण्ड्रं दृश्येत ललाटे नो नरस्य हि ।</strong>
<strong>तद्-दर्शनं न कर्तव्यं दृष्ट्वा सूर्यं निरीक्षयेत् ॥१८६॥</strong></p></blockquote>
<p>वैष्णवं हरि-मन्दिर-लक्षणम् ऊर्ध्व-पुण्ड्रं ललाट इति । ऊर्ध्व-पुण्ड्रस्य तत्रैव विहितत्वात् ॥१८५-१८६॥</p>
<p>अन्यत्रापि—</p>
<blockquote>
<p><strong>वैष्णवानां ब्राह्मणानाम् ऊर्ध्व-पुण्ड्रं विधीयते । <br>
अन्येषां तु त्रि-पुण्ड्रं स्याद् इति ब्रह्म-विदो विदुः ॥१८७॥</strong></p></blockquote>
<p>ब्राह्मणानां च अन्येषाम् अवैष्णव-शूद्राणाम् ॥१८७॥</p>
<blockquote>
<p><strong>त्रिपुण्ड्रं यस्य विप्रस्य ऊर्ध्व-पुण्ड्रं न दृश्यते ।</strong>
<strong>तं स्पृष्ट्वाप्य् अथवा दृष्ट्वा स-चेलं स्नानम् आचरेत् ॥१८८॥</strong>
<strong>ऊर्ध्व-पुण्ड्रे न कुर्वीत वैष्णवानां त्रिपुण्ड्रकम् ।</strong>
<strong>कृत-त्रि-पुण्ड्र-मर्त्यस्य क्रिया न प्रीतये हरेः ॥१८९॥</strong></p></blockquote>
<p>अतएवोत्तर-खण्डे—</p>
<blockquote>
<p><strong>अश्वत्थ-पत्र-सङ्काशो वेणु-पत्राकृतिस् तथा ।</strong>
<strong>पद्म-कुट्मल-सङ्काशो मोहनं त्रितयं स्मृतम् ॥१९०॥</strong></p></blockquote>
<p>एवम् अत्रोर्ध्व-पुण्ड्र-धारणस्य विहितत्वाद् अग्रे च वक्षो-बाहु-मूलादौ खड्ग-चक्रादि-मुद्रा-धारणस्य विहितत्वाद् अवैष्णव-स्मार्त-सम्मतम् अश्वत्थ-पत्राकारादिकं वक्षः-स्थलादौ न विधेयम् इति लिखति अश्वत्थेति । मोहनम् असुरानुसारि शुक्रादि-माया-विहितम् इत्य् अर्थः ॥१९०॥</p>
<h3 id="अथरधव-पणडर-महतमयम">अथोर्ध्व-पुण्ड्र-माहात्म्यम्</h3>
<p>स्कान्दे कार्त्तिक-प्रसङ्गे—</p>
<blockquote>
<p><strong>ऊर्ध्व-पुण्ड्रो मृदा शुभ्रो ललाटे यस्य दृश्यते ।</strong>
<strong>चण्डालो’पि विशुद्धात्मा याति ब्रहम् सनातनम् ॥१९१॥</strong></p></blockquote>
<p>ऊर्ध्व-पुण्ड्र इति पुंस्त्वम् आर्षम् ॥१९१॥</p>
<blockquote>
<p><strong>ऊर्ध्व-पुण्ड्रे स्थिता लक्ष्मीर् ऊर्ध्व-पुण्ड्रे स्थितं यशः ।</strong>
<strong>ऊर्ध्व-पुण्ड्रे स्थिता मुक्तिर् ऊर्ध्व-पुण्ड्रे स्थितो हरिः ॥१९२॥</strong></p></blockquote>
<p>पद्म-पुराणे—</p>
<blockquote>
<p><strong>ऊर्ध्व-पुण्ड्रं मुदा सौम्यं ललाटे यस्य दृश्यते ।</strong>
<strong>स चाण्डालो’पि शुद्धात्मा पूज्य एव न संशयः ॥१९३॥</strong></p></blockquote>
<p>तत्रैवोत्तर-खण्डे शिवोमा-संवादे [६.२२५.२-३,५,७-१०]—</p>
<blockquote>
<p><strong>ऊर्ध्व-पुण्ड्रस्य मध्ये तु विशाले सुमनोहरे ।</strong>
**लक्ष्म्या सार्धं समासीनो देव-देवो जनार्दनः ॥१९४॥ **</p></blockquote>
<p>समासीनो’स्ति ॥१९४॥</p>
<blockquote>
<p><strong>तस्माद् यस्य शरीरे तु ऊर्ध्व-पुण्ड्रं धृतो भवेत् ।</strong>
<strong>तस्य देहं भगवतो विमलं मन्दिरं शुभम् ॥१९५॥</strong>
<strong>ऊर्ध्व-पुण्ड्र-धरो विप्रः सर्व-लोकेषु पूजितः ।</strong>
<strong>विमान-वरम् आरुह्य याति विष्णोः परं पदम् ॥१९६॥</strong>
<strong>ऊर्ध्व-पुण्ड्र-धरं दृष्ट्वा सर्व-पापैः प्रमुच्यते ।</strong>
<strong>नमस्कृत्वाथवा भक्त्या सर्व-दान-फलं लभेत् ॥१९७॥</strong>
<strong>ऊर्ध्व-पुण्ड्र-धरं विप्रं यः श्राद्धे भोजयिष्यति ।</strong>
<strong>आकल्प-कोटि-पितरस् तस्य तृप्ता न संशयः ॥१९८॥</strong>
<strong>ऊर्ध्व-पुण्ड्र-धरो यस् तु कुर्याच् छ्राद्धं शुभानने ।</strong>
<strong>कल्प-कोटि-सहस्राणि गया-श्राद्ध-फलं लभेत् ॥१९९॥</strong>
<strong>यज्ञ-दान-तपश्-चर्या-जप-होमादिकं च यत् ।</strong>
<strong>ऊर्ध्व-पुण्ड्र-धरः कुर्यात् तस्य पुण्यम् अनन्तकम् ॥२००॥</strong></p></blockquote>
<p>श्री-ब्रह्माण्ड-पुराणे—</p>
<blockquote>
<p><strong>अशुचिर् वाप्य नाचारो मनसा पापम् आचरन् ।</strong>
<strong>शुचिर् एव भवेन् नित्यम् ऊर्ध्व-पुण्ड्राङ्कितो नरः ॥२०१॥</strong></p></blockquote>
<p>तत्रैव श्री-भगवद्-वचनम्—</p>
<blockquote>
<p><strong>ऊर्ध्व-पूण्ड्र-धरो मर्त्यो म्रियते यत्र कुत्रचित् ।</strong>
<strong>श्वपाको’पि विमानस्थो मम लोके महीयते ॥२०२॥</strong>
<strong>ऊर्ध्व-पूण्ड्र-धरो मर्त्यो गृहे यस्यान्नम् अश्नुते ।</strong>
<strong>तदा विंशत्-कुलं तस्य नरकाद् उद्धराम्य् अहं ॥२०३॥</strong></p></blockquote>
<p>विंशत् कुलं विंशति-कुलानि ॥२०३॥</p>
<h3 id="अथरधव-पणडर-इरमण-वध">अथोर्ध्व-पूण्ड्र-इर्माण-विधिः</h3>
<p>श्री-ब्रह्माण्ड-पुराणे—</p>
<blockquote>
<p><strong>वीक्ष्यादर्शे जले वापि यो विदध्यात् प्रयत्नतः ।</strong>
<strong>ऊर्ध्व-पूण्ड्रं महा-भाग स याति परमां गतिम् ॥२०४॥</strong>
<strong>दशाङ्गुल-प्रमाणं तु उत्तमोत्तमम् उच्यते ।</strong>
<strong>नवाङ्गुलं मध्यमं स्याद् अष्टाङ्गुलम् अतः परम् ॥२०५॥</strong>
<strong>एतैर् अङ्गुलि-भेदैस् तु कारयेन् न नखैः स्पृशेत् ॥२०६॥</strong></p></blockquote>
<p>ऊर्ध्व-पुण्ड्रस्य ललाटे मुख्यत्वात् तत्रत्योर्ध्व-पुण्ड्र-निर्माण-प्रकारं लिखति—वीक्ष्येत्य् आदिना ॥२०४॥ अतः-परं कनिष्ठम् इत्य् अर्थः ॥२०५॥</p>
<p>पद्म-पुराणे उत्तर-खण्डे तत्रैव [६.२५३.२१, ४०-४३] —</p>
<blockquote>
<p><strong>एकान्तिनो महा-भागाः सर्व-भूत-हिते रताः ।</strong>
<strong>सान्तरालं प्रकुर्वीरन् पुण्ड्रं हरि-पदाकृतिम् ॥२०७॥</strong></p></blockquote>
<p>सान्तरालं मध्ये छिद्रान्वितं, तद् एवाह—हरिपदाकृतीनि ॥२०७॥</p>
<blockquote>
<p><strong>श्यामं शान्ति-करं प्रोक्तं रक्तं वश्य-करं तथा ।</strong>
<strong>श्री-करं पीतम् इत्य् आहुः श्वेतं मोक्ष-करं शुभम् ॥२०८॥</strong>
<strong>वर्तुलं तिर्यग् अछिद्रं ह्रस्वं दीर्घं ततं तनुम् ।</strong>
<strong>वक्रं विरूपं बद्धाग्रं छिन्न-मूलं पद-च्युतम् ॥२०९॥</strong>
<strong>अशुभं रूक्षम् आसक्तं तथा नाङ्गुलि-कल्पितम् ।</strong>
<strong>विगन्धम् अवसह्यं च पुण्ड्रम् आहुर् अनर्थकम् ॥२१०॥</strong></p></blockquote>
<p>ततम् इति पाठे विस्तृतम् । पद-च्युतं स्थान-भ्रष्टं । अशुभ्रं मलिनम् । आसक्तम् अन्योन्य-संलग्नं । पाठान्तरं सुगमम् । विगन्धं दुर्गन्धि । अपसव्यं वाम-हस्त-कल्पितम् ॥२०८-२१०॥</p>
<blockquote>
<p><strong>आरभ्य नासिका-मूलं ललाटान्तं लिखेन् मृदा ।</strong>
<strong>नासिकायास् त्रयो भागा नासा-मूलं प्रचक्ष्यते ॥२११॥</strong></p></blockquote>
<p>त्रयो भागास् त्र्टीयो विभाग इत्य् अर्थः । तथा सदाचार-दर्शनात् ॥२११॥</p>
<blockquote>
<p><strong>समारभ्य भ्रुवोर् मध्यम् अन्तरालं प्रकल्पयेत् ॥२१२॥</strong></p></blockquote>
<p>तत्रैव [६.२५३.२६-७, २४]&ndash;</p>
<blockquote>
<p><strong>निरन्तरालं यः कुर्याद् ऊर्ध्व-पुण्ड्रं द्विजाधमः ।</strong>
<strong>स हि तत्र स्थितं विष्णुं श्रियं चैव व्यपोहति ॥२१३॥</strong>
<strong>अच्छिद्रम् ऊर्ध्व-पुण्ड्रं तु ये कुर्वन्ति द्विजाधमाः ।</strong>
<strong>तेषां ललाटे सततं शुनः पादो न संशयः ॥२१४॥</strong>
<strong>तस्माच् छिद्रान्वितं पुण्ड्रं दण्डाकारं सुशोभनम् ।</strong>
<strong>विप्राणां सततं कार्यं स्त्रीणां च शुभ-दर्शने ॥२१५॥</strong></p></blockquote>
<h3 id="हर-मनदर-लकषणम">हरि-मन्दिर-लक्षणम्</h3>
<p><strong>नासादि-केश-प्रयन्तम् ऊर्ध्व-पुण्ड्रं सुशोभनम् ।<br>
मध्ये छिद्र-समायुक्तं तद् विद्याद् हरिमन्दिरम् ॥२१६॥</strong></p>
<p>व्यपोहेति निरस्यतीति महा-दोषोक्त्या नित्यता बोधिता । एवम् अग्रे’प्य् ऊह्यम् ॥२१६॥</p>
<p><strong>वाम-पार्श्वे स्थितो ब्रह्मा दक्षिणे च सदा-शिवः ।<br>
मध्ये विष्णुं विजानीयात् तस्मान् मध्यं न लेपयेत् ॥२१७॥</strong></p>
<p>वायु-पुराणे सेवापराधे—</p>
<blockquote>
<p><strong>अधृत्वा चोर्ध्व-पुण्ड्रं च हरेः पूजां करोति यः ।</strong>
<strong>तिर्यक्-पुण्ड्र-धरो यस् तु यजेद् देवं जनार्दनम् ॥२१८॥</strong>
<strong>अच्चिद्रेणोर्ध्व-पुण्ड्रेण भस्मना तिर्यग्-अङ्गिना ।</strong>
<strong>अधृत्वा शङ्ख-चक्रे च चेत्य् आदिना दोष उक्तः ॥२१९॥</strong></p></blockquote>
<p>श्रुतिश् च, यजुर्वेदस्य हिरण्य-केशौर्य-शखायाम्—</p>
<blockquote>
<p><strong>हरेः पदाक्रान्तिम् आत्मनि धारयति यः ।</strong>
<strong>स परस्य प्रियो भवति स पुण्यवान् ।</strong>
**मध्ये छिद्रम् ऊर्ध्व-पुण्ड्रं **
**यो धारयति स मुक्तिभाग् भवति ॥२२०॥ **इति ।</p></blockquote>
<h3 id="तलक-रचनङगल-नयम">तिलक-रचनाङ्गुलि-नियमः</h3>
<p>स्मृतिः—</p>
<blockquote>
<p><strong>अनामिका कामदोक्ता मध्यम् आयुस्करी भवेत् ।</strong>
<strong>अङ्गुष्ठः पुष्टिदः प्रोक्तस् तर्जनी मोक्ष-दायिनी ॥२२१॥</strong></p></blockquote>
<h3 id="अथरधव-पणडर-मततक">अथोर्ध्व-पुण्ड्र-मृत्तिकाः</h3>
<p>पद्म-पुराणे [६.२२५.३५-३८] तत्रैव—</p>
<blockquote>
<p><strong>पर्वताग्रे नदी-तीरे बिल्व-मूले जलाशये ।</strong>
<strong>सिन्धु-तीरे च वल्मीके हरि-क्षेत्रे विशेषतः ॥२२२॥</strong>
<strong>विष्णोः स्नानोदकं यत्र प्रवाहयति नित्यशः ।</strong>
<strong>पुण्ड्राणां धारणार्थाय गृह्णीयात् तत्र मृत्तिकाम् ॥२२३॥</strong>
<strong>श्री-रङ्गे वेङ्कटाद्रौ च श्री-कूर्मे द्वारके शुभे ।</strong>
<strong>प्रयागे नारसिंहाद्रौ वाराहे तुलसी-वने ॥२२४॥</strong></p></blockquote>
<p>द्वारके द्वारकायां, वाराहे शूकर-क्षेत्रे ॥२२४॥</p>
<blockquote>
<p><strong>गृहीत्वा मृत्तिकां भक्त्या विष्णु-पाद-जलैः सह ।</strong>
<strong>धृत्वा पुण्ड्राणि चाङ्गेषु विष्णु-सायुज्यम् आप्नुयात् ॥२२५॥</strong></p></blockquote>
<p>तत्रैव—</p>
<blockquote>
<p>** यत् तु दिव्यं हरि-क्षेत्रे तस्यैव मृदम् आहरेत् ॥२२६॥**</p></blockquote>
<p>उक्तं च पाद्मे श्री-नारदेन—</p>
<blockquote>
<p><strong>ब्रह्मघ्नो वाथ गो-घ्नो वा हैतुकः सर्व-पाप-कृत् ।</strong>
<strong>गोपी-चन्दन-सम्पर्कात् पूतो भवति तत्-क्षणात् ॥२२७॥</strong>
<strong>गोपी-चन्दन-खण्डं तु यो ददातिइ हि वैष्णवे ।</strong>
<strong>कुलम् एकोत्तरं तेन सम्भवेत् तारितं शतम् ॥२२८॥</strong></p></blockquote>
<p>स्कन्द-पुराणे—</p>
<blockquote>
<p><strong>शङ्ख-चक्राङ्कित-तनुः शिरसा मञ्जरी-धरः ।</strong>
<strong>गोपी-चन्दन-लिप्ताङ्गो दृष्टश् चेत् तद् अघं कृतः ॥२२९॥</strong>
<strong>गोपी-मृत्-तुलसी शङ्खः शालग्रामः सचक्रकः ।</strong>
<strong>गृहे’पि यस्य पञ्चैते तस्य पाप-भयं कुतः ॥२३०॥</strong></p></blockquote>
<p>शालग्रामः शालग्राम-शिला स-चक्रकः द्वारका-चक्राङ्क-सहितः ॥२३०॥</p>
<p>काशी-खण्डे च श्री-यमेन—</p>
<blockquote>
<p><strong>श्रीखण्डे क्व स आमोदः स्वरोवर्णः क्व तादृशः ।</strong>
<strong>तत् पावित्र्यं क्व वै तीर्थे श्री-गोपी-चन्दने यथा ॥२३१॥</strong></p></blockquote>
<h3 id="अथ-गपचनदनरधव-पणडर-महतमयम">अथ गोपीचन्दनोर्ध्व-पुण्ड्र-माहात्म्यम्</h3>
<p>उक्तं च गरुड-पुराणे नारदेन—</p>
<blockquote>
<p><strong>यो मृत्तिकां द्वारवती-समुद्भवां</strong>
<strong>करे समादाय ललाट-पट्टके ।</strong>
<strong>करोति नित्यं त्व् अथ चोर्ध्व-पुण्ड्रं</strong>
<strong>क्रिया-फलं कोटि-गुणं सदा भवेत् ॥२३२॥</strong>
<strong>क्रिया-विहीनं यदि मन्त्र-हीनं</strong>
<strong>श्रद्धा-विहीनं यदि काल-वर्जितम् ।</strong>
<strong>कृत्वा ललाटे यदि गोपी-चन्दनं</strong>
<strong>प्राप्नोति तत् कर्म-फलं सदा क्षयम् ॥२३३॥</strong></p></blockquote>
<p>गोपी-चन्दनम् इति ह्रस्वत्वम् आर्षम् । यदीत्य् अस्य पूर्वार्धेनैव सम्बन्धः । यद्यपि क्रियादि-हीनं कर्म स्यात् तथापि गोपीचन्दनं ललाटे कृत्वा तेनोर्ध्व-पुण्ड्रं निर्माय तत्-कलम् अक्षयं प्राप्नोतीत्य् अर्थः ॥२३३॥</p>
<blockquote>
<p><strong>गोपी-चन्दन-सम्भवं सुरुचिरं पुण्ड्रं ललाटे द्विजो</strong>
<strong>नित्यं धारयते यदि द्विज-पते रात्रौ दिवा सर्वदा ।</strong>
<strong>यत् पुण्यं कुरु-जाङ्गले रवि-ग्रहे माध्यां प्रयागे तथा</strong>
<strong>तत् प्राप्नोति खगेन्द्र विष्णु-सदने सन्तिष्ठते देववत् ॥२३४॥</strong></p></blockquote>
<p>द्विज-पते हे गरुड ॥२३४॥</p>
<blockquote>
<p><strong>यस्मिन् गृहे तिष्ठति गोपीचन्दनं</strong>
<strong>भक्त्या ललाटे मनुजो बिभर्ति ।</strong>
<strong>तस्मिन् गृहे तिष्ठति सर्वदा हरिः</strong>
<strong>श्रद्धान्वितः कंसहा विहङ्गम ॥२३५॥</strong>
<strong>यो धारयेत् कृष्ण-पुरी-समुद्भवां</strong>
<strong>सदा पवित्रां कलि-किल्बिषापहाम् ।</strong>
<strong>नित्यं ललाटे हरि-मन्त्र-संयुतां</strong>
<strong>यमं न पश्येद् यदि पाप-संवृतः ॥२३६॥</strong></p></blockquote>
<p>कृष्ण-पुरी श्री-द्वारका । तत्-समुद्भवं मृदम् इति शेषः ॥२३६॥</p>
<blockquote>
<p><strong>यस्यान्त-काले खग गोपी-चन्दनं</strong>
<strong>बाह्वोर् ललाट्E हृदि मस्तके च ।</strong>
<strong>प्रयाति लोकं कमलालयं प्रभोर्</strong>
<strong>गो-बाल-घाती यदि ब्रह्म-हा भवेत् ॥२३७॥</strong>
<strong>ग्रहा न पीडन्ति न रक्षसां गणाः</strong>
<strong>यक्षाः पिशाचोरग-भूत-दानवाः ।</strong>
<strong>ललाट-पट्टे खग गोपी-चन्दनं</strong>
<strong>सन्तिष्ठते यस्य हरेः प्रसादतः ॥२३८॥</strong></p></blockquote>
<p>न पीडन्ति न पीडयन्ति ॥२३८॥</p>
<p>पद्म-पुराणे श्री-गोतमेन—</p>
<blockquote>
<p><strong>अम्बरीष महाघस्य क्षयार्थे कुरु वीक्षणम् ।</strong>
<strong>ललाटे यैः कृतं नित्यं गोपी-चन्दन-पुण्ड्रकम् ॥२३९॥</strong></p></blockquote>
<p>काशी-खण्डे च श्री-यमेन—</p>
<blockquote>
<p><strong>दूताः शृणुत यद्-भालं गोपी-चन्दन-लाञ्छितम् ।</strong>
**ज्वलद्-इन्धनवत् सो’पि त्याज्यो दूरे प्रयत्नतः ॥२४०॥ **इति ।</p></blockquote>
<p>इन्धनम् अङ्गारः ॥२४०॥</p>
<p><strong>अथ तस्योपरि श्रीमत्-तुलसी-मूल-मृत्स्नया ।<br>
तत्रैव वैष्णवैः कार्यम् ऊर्ध्व-पुण्ड्रं मनोहरम् ॥२४१॥</strong></p>
<h3 id="अथ-शर-तलस-मल-मततक-पणडर-महतमयम">अथ श्री-तुलसी-मूल-मृत्तिका-पुण्ड्र-माहात्म्यम्</h3>
<p><strong>तन्-मृदं गृह्य यैः पुण्ड्रं ललाटे धारितं नरैः ।<br>
प्रमाणकं कृतं तैस् तु मोक्षाय गमनं प्रति ॥२४२॥</strong></p>
<p>तन्-मृदं श्री-तुलसी-मूल-मृत्तिकां, तत्-प्रसङ्गात् । गृह्य गृहीत्वा ॥२४२॥</p>
<p>तत्रैव च कार्त्तिक-माहात्म्ये ब्रह्म-नारद-संवादे—</p>
<blockquote>
<p><strong>तुलसी-मृत्तिका-पुण्ड्रं ललाटे यस्य दृश्यते ।</strong>
<strong>देहं न स्पृशति पापं क्रियमाणस् तु नारद ॥२४३॥</strong></p></blockquote>
<p>अप्य् अर्थे तु-शब्दः । क्रियमाणम् अपि पापं कर्तृ-देहम् अपि न स्पृशति, कुतो मन-आदीत्य् अर्थः ॥२४३॥</p>
<p>गरुड-पुराणे—</p>
<blockquote>
<p><strong>तुलसी-मृत्तिका-पुण्ड्रं यः करोति दिने दिने ।</strong>
**तस्यावलोकनात् पापं याति वर्ष-कृतं नृणाम् ॥२४४॥ **इति ।</p></blockquote>
<p><strong>तस्योपरिष्ठाद् भगवन्-निर्माल्यम् अनुलेपनम् ।<br>
तथैव धार्यम् एवं हि त्रिविधं तिलकं स्मृतम् ॥२४५॥<br>
ततो नारायणीं मुद्रां धारयेत् प्रीतये हरेः ।<br>
मत्स्य-कूर्मादि-चिह्नानि चक्रादीन्य् आयुधानि च ॥२४६॥</strong></p>
<h3 id="अथ-मदर-धरण-नतयत">अथ मुद्रा-धारण-नित्यता</h3>
<p>स्मृतौ—</p>
<blockquote>
<p><strong>अङ्कितः शङ्ख-चक्राभ्याम् उभयोर् बाहु-मूलयोः ।</strong>
<strong>समर्चयेद् धरिं नित्यं नान्यथा पूजनं भवेत् ॥२४७॥</strong></p></blockquote>
<p>आदित्य-पुराणे—</p>
<blockquote>
<p><strong>शङ्ख-चक्रोर्ध्व-पुण्ड्रादि-रहितं ब्राह्मणाधमम् ।</strong>
<strong>गर्दभं तु समारोप्य राजा राष्ट्रात् प्रवासयेत् ॥२४८॥</strong></p></blockquote>
<p>गारुडे श्री-भगवद्-उक्तौ—</p>
<blockquote>
<p><strong>सर्व-कर्माधिकारश् च शुचीनाम् एव चोदितः ।</strong>
<strong>शुचित्वं च विजानीयान् मदीयायुध-धारणात् ॥२४९॥</strong></p></blockquote>
<p>पाद्मे चोत्तर-खण्डे—</p>
<blockquote>
<p><strong>शङ्ख-चक्रादिभिश् चिह्नैर् विप्रः प्रियतमैर् हरेः ।</strong>
<strong>रहितः सर्व-धर्मेभ्यः प्रच्युतो नरकं व्रजेत् ॥२५०॥</strong></p></blockquote>
<p>श्रुतौ च यजुः-कठ-शाखायाम्—</p>
<blockquote>
<p><strong>धृतोर्ध्व-पुण्ड्रः कुत-चक्र-धारी</strong>
<strong>विष्णुं परं ध्यायति यो महात्मा ।</strong>
<strong>स्वरेण मन्त्रेण सदा हृदि स्थितं</strong>
<strong>परात्परं यन् महतो महान्तम् ॥२५१॥</strong></p></blockquote>
<p>अथर्वणि च—</p>
<blockquote>
<p><strong>एभिर् वयम् उरुक्रमस्य चिह्नैर्</strong>
<strong>अङ्किता लोके सुभगा भवेम ।</strong>
**तद् विष्णोः परमं पदं **
**ये गच्छन्ति लाङ्छिताः ॥२५२॥ **इत्य् आदि ।</p></blockquote>
<p>अतएव ब्रह्म-पुराणे&ndash;</p>
<blockquote>
<p><strong>कृष्णायुधाङ्कितं दृष्ट्वा सम्मानं न करोति यः ।</strong>
<strong>द्वादशाब्दार्जितं पुण्यं चाफलयोपगच्छति ॥२५३॥</strong></p></blockquote>
<p>कृतं गोपीचन्दनादिना निर्मितम् अङ्कितं चक्रम् धर्तुं शीलम् अस्येति तथा सः । किं वक्तव्यं मुद्रा-धारणस्य नित्यत्वं । तद्-धारक-सम्मानस्यापि नित्यता ब्राह्म-वचनेन गम्यते इति लिखति कृष्णेति ॥२५१-२५३॥</p>
<h3 id="अथ-मदर-धरण-महतमयम">अथ मुद्रा-धारण-माहात्म्यम्</h3>
<p>स्कान्दे श्री-सनत्-कुमार-मार्कण्डेय-संवादे—</p>
<blockquote>
<p><strong>यो विष्णु-भक्तो विप्रेन्द्र शङ्ख-चक्रादि-चिह्नितः ।</strong>
<strong>स याति विष्णु-लोकं वै दाह-प्रलय-वर्जितम् ॥२५४॥</strong></p></blockquote>
<p>तत्र वान्त्यत्र च—</p>
<blockquote>
<p><strong>नारायणायुधैर् नित्यं चिह्नितं यस्य विग्रहम् ।</strong>
<strong>पाप-कोटि-युक्तस्य तस्य किं कुरुते यमः ॥२५५॥</strong>
<strong>शङ्खोद्धारे तु यत् प्रोक्तं वसतां वर्ष-कोटिभिः ।</strong>
<strong>तत् फलं लिखिते शङ्खे प्रत्यहं दक्षिणे भुजे ॥२५६॥</strong>
<strong>यत् फलं पुष्करे नित्यं पुण्डरीकाक्ष-दर्शने ।</strong>
<strong>शङ्खोपरि कृते पद्मे तत् फलं समवाप्नुयात् ॥२५७॥</strong>
<strong>वामे भुजे गदा यस्य लिखिता दृश्यते कलौ ।</strong>
<strong>गदाधरो गया-पुण्यं प्रत्यहं तस्य यच्छति ॥२५८॥</strong>
<strong>यच् चानन्द-पुरे प्रोक्तं चक्र-स्वामी-समीपतः ।</strong>
<strong>गदाधोल्लिखिते चक्रे तत् फलं कृष्ण-दर्शने ॥२५९॥</strong></p></blockquote>
<p>श्री-भगवद्-उक्तौ—</p>
<blockquote>
<p><strong>यः पुनः कलि-काले तु मत्-पुरी-सम्भवां मृदम् ।</strong>
<strong>मत्स्य-कूर्मादिकां चिह्नं गृहीत्वा कुरुते नरः ॥२६०॥</strong></p></blockquote>
<p>मृदं गृहीत्वा चिह्नं कुरुते ॥२६०॥</p>
<blockquote>
<p><strong>देहे तस्य प्रविष्टो’हं जानन्तु त्रिदशोत्तमाः ।</strong>
<strong>तस्य मे नान्तरं किञ्चित् कर्तव्यं श्रेय इच्छता ॥२६१॥</strong></p></blockquote>
<p>मे मया सह अन्तरं भेदः न कर्तव्यम् ॥२६१॥</p>
<blockquote>
<p><strong>ममावतार-चिह्नानि दृश्यन्ते यस्य विग्रहे ।</strong>
<strong>मर्त्यैर् मर्त्यो न विज्ञेयः स नूनं मामकी तनूः ॥२६२॥</strong></p></blockquote>
<p>मामकी तनुः मदवतार इत्य् अर्थः ॥२६२।</p>
<blockquote>
<p><strong>पापं सुकृत-रूपं तु जायते तस्य देहिनः ।</strong>
<strong>ममायुधानि तस्याङ्गे लिखितानि कलौ युगे ॥२६३॥</strong>
<strong>उभाभ्याम् अपि चिह्नाभ्यां यो’ङ्कितो मत्स्य-मुद्रया ।</strong>
<strong>कूर्मयापि स्वकं तेजो निक्षिप्तं तस्य विग्रहे ॥२६४॥</strong>
<strong>शङ्खं च पद्मं च गदां रथाङ्गं</strong>
<strong>मत्स्यं च कूर्मं रचितं स्व-देहे ।</strong>
<strong>करोति नित्यं सुकृतस्य वृद्धिं</strong>
<strong>पाप-क्षयं जन्म-शतार्जितस्य ॥२६५॥</strong></p></blockquote>
<p>निक्षिप्तं मया । यः स्व-देहे रचितं करोति, स सुकृत-वृद्ध्य्-आदि करोतीत्य् अर्थः । समासस्थस्यापि पाप-शब्दस्य जन्म-शतार्जितस्येति विशेषणम् आर्षम् ॥२६४-२६५॥</p>
<p>तत्रैव श्री-ब्रह्म-नारद-संवादे—</p>
<blockquote>
<p><strong>कृष्ण-शस्त्राङ्क-कवचं दुर्भेद्यं देव-दानवैः ।</strong>
<strong>अदृश्यं सर्व-भूतानां शत्रूणां रक्षसाम् अपि ॥२६६॥</strong>
<strong>लक्ष्मीः सरस्वती दुर्गा सावित्री हरि-वल्लभा ।</strong>
<strong>नित्यं तस्य वसेद् देहे यस्य शङ्खाङ्किता तनुः ॥२६७॥</strong>
<strong>गङ्गा गया कुरुक्षेत्रं प्रयागं पुष्करादि च ।</strong>
<strong>नित्यं तस्य सदा तिष्ठेद् यस्य पदाङ्कितं वपुः ॥२६८॥</strong>
<strong>यस्य कौमोदकी-चिह्नं भुजे वामे कलि-प्रिय ।</strong>
<strong>प्रत्यहं तत्र द्रष्टव्यो गङ्गा-सागर-सङ्गमः ॥२६९॥</strong>
<strong>सव्ये करे गदाधस्तद् रथाङ्गं तिष्ठते यदि ।</strong>
<strong>कृष्णेन सहितं तत्र त्रैलोक्यं स-चराचरम् ॥२७०॥</strong>
<strong>त्रयो’ग्नयस् त्रयो देवा विष्णोस् त्रीणि पदानि च ।</strong>
<strong>निवसन्ति सदा यस्य यस्य देहे सुदर्शनम् ॥२७१॥</strong></p></blockquote>
<p>किं च—</p>
<blockquote>
<p><strong>कृष्णायुधाङ्किता मुद्रा यस्य नारायणी करे ।</strong>
<strong>ऊर्ध्व-लोकाधिकारी च स ज्ञेयस् त्रिदशां पतिः ॥२७२॥</strong>
<strong>कृष्ण-मुद्रा-प्रयुक्तस् तु दैवं पित्र्यं करोति यः ।</strong>
<strong>नित्यं नैमित्तिकं काम्यं प्रत्यहं चाक्षयं भवेत् ॥२७३॥</strong>
<strong>पीडयन्ति न तत्रैव ग्रहा ऋक्षाणि राशयः ।</strong>
<strong>अष्टाक्षराङ्किता मुद्रा यस्य धातुमयी करे ॥२७४॥</strong></p></blockquote>
<p>वाराहे श्री-सनत्-कुमारोक्तौ—</p>
<blockquote>
<p><strong>कृष्णायुधाङ्कितं देहं गोपी-चन्दन-मृत्स्नया ।</strong>
<strong>प्रयागादिषु तीर्थेषु स गत्वा किं करिष्यति ॥२७५॥</strong>
<strong>यदा यस्य प्रपश्येत देहं शङ्खादि-चिह्नितम् ।</strong>
<strong>तदा तस्य जगत्-स्वामी तुष्टो हरति पातकम् ॥२७६॥</strong>
<strong>भवते यस्य देहे तु अहो-रात्रं दिने दिने ।</strong>
<strong>शङ्ख-चक्र-गदा-पद्मं लिखितं सो’च्युतः स्वयम् ॥२७७॥</strong></p></blockquote>
<p>त्रिदशां त्रिदशनाम् इत्य् अर्थः । प्रपश्येतेत्य् आर्षम् आत्मनेपदम् । भवते इति च ॥२७२-२७७॥</p>
<blockquote>
<p><strong>नारायणायुधैर् युक्तं कृत्वात्मानं कलौ युगे ।</strong>
<strong>कुरुते पुण्य-कर्माणि मेरु-तुल्यानि तानि वै ॥२७८॥</strong></p></blockquote>
<p>आत्मानं देहम् ॥२७८॥</p>
<blockquote>
<p><strong>शङ्खादिनाङ्कितो भक्त्या श्राद्धं यः कुरुते द्विज ।</strong>
<strong>विधि-हीनं तु सम्पूर्णं पितॄणां तु गया-समम् ॥२७९॥</strong>
<strong>यथाग्निर् दहते काष्ठं वायुना प्रेरितो भृशम् ।</strong>
<strong>तथा दह्यन्ति पापानि दृष्ट्वा कृष्णायुधानि वै ॥२८०॥</strong></p></blockquote>
<p>दह्यन्ति दहन्ति । पापानि स्वस्यान्येषां वा दह्यन्ते स्वयम् एव नश्यन्तीत्य् अर्थः ॥२८०॥</p>
<p>ब्राह्म्ये श्री-ब्रह्म-नारद-संवादे—</p>
<blockquote>
<p><strong>विष्णु-नामाङ्कितां मुद्राम् अष्टाक्षर-समन्विताम् ।</strong>
<strong>शङ्खादिकायुधादिकैर् युक्तां स्वर्ण-रूप्य-मयीम् अपि ॥२८१॥</strong>
<strong>धत्ते भागवतो यस् तु कलिकाले विशेषतः ।</strong>
<strong>प्रह्लादस्य समो क्षेयो नान्यथा कल-वल्लभ ॥२८२॥</strong></p></blockquote>
<p>किं च—</p>
<blockquote>
<p><strong>शङ्खाङ्कित-तनुर् विप्रो भुङ्क्ते यस्य च वेश्मनि ।</strong>
<strong>तद्-अन्नं स्वयम् अश्नाति पितृभिः सह केशवः ॥२८३॥</strong>
<strong>कृष्णायुधाङ्कितो यस् तु श्मशाने म्रियते यदि ।</strong>
<strong>प्रयागे या गतिः प्रोक्ता सा गतिस् तस्य नारद ॥२८४॥</strong></p></blockquote>
<p>यदीति—न श्मशाने मिर्यत एव, यदि कदाचिन् मिर्यत इत्य् अर्थः ॥२८४॥</p>
<blockquote>
<p><strong>कृष्णायुधैः कलौ नित्यं मण्डितं यस्य विग्रहम् ।</strong>
<strong>तत्राश्रयं प्रकुर्वन्ति विवधा वासवादयः ॥२८५॥</strong></p></blockquote>
<p>विग्रहम् इति नपुंसकत्वम् आर्षम् ॥२८५॥</p>
<blockquote>
<p><strong>यः करोति हरेः पूजां कृष्ण-शस्त्राङ्कितो नरः ।</strong>
<strong>अपराध-सहस्राणि नित्यं हरति केशवः ॥२८६॥</strong>
<strong>कृत्वा काष्ठ-मयं बिम्बं कृष्ण-शस्त्रैस् तु चिह्नितम् ।</strong>
<strong>यो ह्य् अङ्कयति चात्मानं तत्-समो नास्ति वैष्णवः ॥२८७॥</strong>
<strong>पाषण्ड-पतित-व्रात्यैर् नास्तिकालाप-पातकैः ।</strong>
<strong>न लिप्यते कलि-कृतैः कृष्ण-शस्त्राङ्कितो नरः ॥२८८॥</strong></p></blockquote>
<p>किं च—</p>
<blockquote>
<p><strong>अष्टाक्षराङ्किता मुद्रा यस्य धातुमयी भवेत् ।</strong>
<strong>शङ्ख-पद्मादिभिर् युक्ता पूज्यते’सौ सुरासुरैः ॥२८९॥</strong></p></blockquote>
<p>काष्ठम् अयम् इति—काष्ठेत्य् उपलक्षणं, ताम्रादि-धातुमयम् इत्य् अपि ज्ञेयम् । स्वर्ण-रूप्यमयीम् अपीत्य् आदिना मुद्राया अपि तादृशत्वोक्तेः । अनेन वचनेन चैषा मुद्रा प्रतिबिम्बनीयेति केषाञ्चिन् मतं निरस्तम् ॥२८७-२८९॥</p>
<blockquote>
<p><strong>धृता नारायणी मुद्रा प्रह्लादेन पुरा कृते ।</strong>
<strong>विभीषणेन बलिना ध्रुवेण च शुकेन च ॥२९०॥</strong></p></blockquote>
<p>कृते सत्य-युगे नारायणाङ्किता मुद्रा प्रह्लादेन घृता पुरेति क्वचित् पाठः ॥२९०॥</p>
<blockquote>
<p><strong>मान्धातृणाम्बरीषेण मार्कण्ड-प्रमुखैर् द्विजैः ।</strong>
<strong>शङ्खादि-चिह्नितैः शस्त्रैर् देहे कृत्वा कलिप्रिय ।</strong>
<strong>आराध्य केशवात् प्राप्तं समीहित-फलं महत् ॥२९१॥</strong></p></blockquote>
<p>मान्दातृणेति मार्कण्डेति चार्षं छन्दो’नुरोधेन शस्त्रैः सह देहे कृत्वा मुद्राम् इति शेषः । आराध्य तेनैव केशवं सन्तोष्य ॥२९१॥</p>
<p>किं च—</p>
<blockquote>
<p><strong>गोपी-चन्दन-मृत्स्नाया लिखितं यस्य विग्रहे ।</strong>
<strong>शङ्ख-पद्मादि-चक्रं वा तस्य देहे वसेद् धरिः ॥२९२॥</strong></p></blockquote>
<p>तत्रैव श्री-सनत्-कुमारोक्तौ—</p>
<blockquote>
<p><strong>यस्य नारायणी मुद्रा देहं शङ्खादि-चिह्नितम् ।</strong>
<strong>धात्री-फल-कृता माला तुलसी-काष्ठ-सम्भवा ॥२९३॥</strong>
<strong>द्वादशाक्षर-मन्त्रैस् तु नियुक्तानि कलेवरे ।</strong>
<strong>आयुधानि च विप्रस्य मत्-समः स च वैष्णवः ॥२९४॥</strong></p></blockquote>
<p>किं च—</p>
<blockquote>
<p><strong>यस्य नारायणी मुद्रा देहे शङ्खादि चिह्निता ।</strong>
<strong>सर्वाङ्गं चिह्नितं यस्य सस्त्रैर् नारायणोद्भवैः ।</strong>
<strong>प्रवेशो नास्ति पापस्य कवचं तस्य वैष्णवम् ॥२९५॥</strong></p></blockquote>
<p>अन्यत्र च—</p>
<blockquote>
<p><strong>एभिर् भागवतैश् चिह्नैः कलि-काले द्विजातयः ।</strong>
<strong>भवन्ति मर्त्य-लोके ते शापानुग्रह-कारकाः ॥२९६॥</strong></p></blockquote>
<h3 id="अथ-मदर-धरण-वध">अथ मुद्रा-धारण-विधिः</h3>
<p>गौतमीये—</p>
<blockquote>
<p><strong>चक्रं च दक्षिणे बाहौ शङ्खं वामे’पि दक्षिणे ।</strong>
<strong>गदां वामे गदाधस्तात् पुनश् चक्रं च धारयेत् ॥२९७॥</strong>
<strong>शङ्खोपरि तथा पद्मं पुनः पद्मं च दक्षिणे ।</strong>
<strong>खड्गं वक्षसि चापं च स-शरं शीर्ष्णि धारयेत् ॥२९८॥</strong></p></blockquote>
<p>दक्षिणे’पि शङ्खं धारयेत्, यद्यपि दक्षिणे तु भुजे विप्रो विभृयाद् वै सुदर्शनम् इत्य् आदि वचनेन वामे शङ्खस्य धारणम् उक्तं, तथापि शङ्खोद्धारे तु यत् प्रोक्तम् इत्य् आदि-लिखित-वचनानुसारेण दक्षिणे’पि पुनः शङ्ख-धारणाधिकं लिखितम् ।</p>
<p>खड्गस्य वक्षसि सशर-चापस्य मूर्ध्नि धारणम् ।</p>
<blockquote>
<p>ललाटे च गदा धार्या मूर्ध्नि चाप-शरं तथा ।
नन्दकश् चैव हृन्-मध्ये शङ्ख-चक्रे भुज-द्वये ।</p></blockquote>
<p>इति सप्त-मुद्रा-धारणं वाराह-वचनानुसारेण लिखितम् । किन्तु निज-रुच्य्-अनुसारेण सर्वाणि सर्वत्रैव धारयेद् इत्य् अग्रे स्वयं लेख्यम् एवेति दिक् ॥२९७-२९८॥</p>
<blockquote>
<p><strong>इति पञ्चायुधान्य् आदौ धारयेद् वैष्णवो जनः ।</strong>
<strong>मत्स्यं च दक्षिणे हस्ते कूर्मं वाम-करे तथा ॥२९९॥</strong></p></blockquote>
<p>शङ्ख-चक्रे गदा खड्गश् चापश् चेत्य् एतानि पञ्चायुधानि ॥२९९॥</p>
<p>तथा चोक्तं—</p>
<blockquote>
<p><strong>दक्षिणे तु भुजे विप्रो विभृषाद् वै सुदर्शनम् ।</strong>
**मत्स्यं पद्मं चापरे’थ शङ्खं पद्मं गदास् तथा ॥३००॥ **इति ।</p></blockquote>
<p>मत्स्यं पद्मं च दक्षिणे अथानन्तरम् अपरे वामे पाणौ शङ्खादिकं विभृयात् ॥३००॥</p>
<p><strong>साम्प्रदायिक-शिष्टानाम् आचाराच् च यथारुचि ।<br>
शङ्ख-चक्रादि-चिह्नानि सर्वेष्व् अङ्गेषु धारयेत् ॥३०१॥</strong></p>
<p>लक्षणानि वेणु-प्रभृतीनि, यच् च पञ्चायुधेतर-भगवच्-चिह्नानां धारणं निषिद्धं तथा च पाद्मोत्तर-खण्डे—</p>
<blockquote>
<p>अन्यैर् न दाहयेद् गात्रं ब्राह्मणो हरि-लाञ्छनात् ।
शङ्ख-चक्र-गदा-पद्म-शार्ङ्गाद् अन्यैर् हरेर् अपि ॥ इति ।</p></blockquote>
<p>तत् तु तप्तमुद्रादि-विषयम् ॥३०१॥</p>
<p><strong>भक्त्या निजेष्ट-देवस्य धारयेल् लक्षणान्य् अपि ॥३०२॥<br>
चक्र-शङ्खौ च धार्यते सम्मिश्राव् एव कैश्चन ॥३०३॥</strong></p>
<p>यद्यपि नित्य-पार्षदस्य भागवत-प्रवरस्य श्री-शङ्खस्य मुद्रा-धारणे कथञ्चिद् अपि दोषो न घटेत, तथापि तन्-नाद-स्रस्त-पत्नी-गर्भस्य कस्यचिद् ब्राह्मणस्य शाप-सत्यतार्थम् असुर-योनौ पाय्चजन्य-सञ्ज्ञयावतीर्णस्य शङ्खस्य तस्यासुरत्वम् उद्भाव्य कैश्चिद् वैष्णवैस् तच्-चिह्नं केवलं पृथङ् न धार्यत इति तन्-मतं लिखति चक्र-शङ्खौ चेति ॥३०३॥</p>
<p><strong>श्री-गोपी-चन्दनेनैवं चक्रादीनि बुधो’न्वहम् ।<br>
धारयेच् छयनादौ तु तप्तानि किल तानि हि ॥३०४॥</strong></p>
<p>तानि चक्रादीनि तु तप्तानि वह्नौ विधिवत् सन्तप्य शयन-द्वादश्यां आदि-शब्दाद् उत्थानादि-द्वादशीषु च धारयेत् । अतो’त्र नित्य-कर्म-लिखने तद्-विध्य्-आदिकं न लिखितम् इति भावः । किलेति तत्र श्रुति-स्मृति-वाक्य-प्रामाण्यं बोधयति ॥३०४॥</p>
<h3 id="अथ-चकरदन-लकषणन">अथ चक्रादीनां लक्षणानि</h3>
<p><strong>द्वादशारं तु षट्-कोणं वलयत्रय-संयुतम् ।<br>
चक्रं स्याद् दक्षिणावर्तं शङ्खं च श्री-हरेः स्मृतः ॥३०५॥<br>
गदा-पद्मादिकं लोक-सिद्धम् एव मतं बुधैः ।<br>
मुद्रा वा भगवन्-नामाङ्किता वाष्टाक्षरादिभिः ॥३०६॥</strong></p>
<p>+++लोक-सिद्धम् एव । यथा लोके दृश्यते तदाकारम् एवेत्य् अर्थः । भगवन्-नाम्ना कृष्ण-रामेत्य् आदिना अष्टाक्षर-मन्त्रादिभिर् वाङ्किता । आदि-शब्देन पञ्चाक्षरादि ॥३०६॥</p>
<h3 id="अथ-मलद-धरणम">अथ मालादि-धारणम्</h3>
<p><strong>ततः कृष्णार्पिता माला धारयेत् तुलसी-दलैः ।<br>
पद्माक्षैस् तुलसी-काष्ठैः फलैर् धात्र्याश् च निर्मिताः ॥३०७॥</strong></p>
<p>तुलसी-दलादिभिर् निर्मिता मालाः कृष्णार्पिताः सतीर् धारयेत् ॥३०७॥</p>
<p><strong>धारयेत् तुलसी-काष्ठ-भूषणानि च वैष्णवः ।<br>
मस्तके कर्णयोर् बाह्वोः करयोश् च यथा-रुचि ॥३०८॥</strong></p>
<h3 id="अथ-मल-धरण-वध">अथ माला-धारण-विधिः</h3>
<p>स्कान्दे—</p>
<blockquote>
<p><strong>सन्निवेद्यैव हरये तुलसी-काष्ठ-सम्भवाम् ।</strong>
<strong>मालां पश्चात् स्वयं धत्ते स वै भागवतोत्तमः ॥३०९॥</strong>
<strong>हरये नार्पयेद् यस् तु तुलसी-काष्ठ-सम्भवाम् ।</strong>
<strong>मालां धत्ते स्वयं मूढः स याति नरकं ध्रुवम् ॥३१०॥</strong>
<strong>क्षालितां पञ्च-गव्येन मूल-मन्त्रेण मन्त्रिताम् ।</strong>
<strong>गायत्र्या चाष्त कृत्वा वै मन्त्रितां धूपयेच् च ताम् ।</strong>
<strong>विधिवत् परया भक्त्या सद्यो-जातेन पूजयेत् ॥३११॥</strong>
<strong>तुलसी-काष्ठ-सम्भूते माले कृष्ण-जन-प्रिये ।</strong>
<strong>बिभर्मि त्वाम् अहं कण्ठे कुरु मां कृष्ण-वल्लभम् ॥३१२॥</strong>
<strong>यथा त्वं वल्लभा विष्णोर् नित्यं विष्णु-जन-प्रिया ।</strong>
<strong>तथा मां कुरु देवेशि नित्यं विष्णु-जन-प्रियम् ॥३१३॥</strong>
<strong>दाने ला-धातुर् उद्दिष्टो लासि मां हरि-वल्लभे ।</strong>
<strong>भक्तेभ्यश् च समस्तेभ्यस् तेन माला निगद्यसे ॥३१४॥</strong>
<strong>एवं सम्प्रार्थ्य विधिवन् मालां कृष्ण-गले’र्पिताम् ।</strong>
<strong>धारयेद् वैष्णवो यो वै स गच्छेद् वैष्णवं पदम् ॥३१५॥</strong></p></blockquote>
<p>तत्रैव कार्त्तिक-प्रसङ्गे—</p>
<blockquote>
<p><strong>धात्री-फल-कृतां मालां कण्ठस्थां यो वहेन् न हि ।</strong>
<strong>वैष्णवो न स विज्ञेयो विष्णु-पूजा-रतो यदि ॥३१६॥</strong></p></blockquote>
<p>यदि यद्यपि ॥३१६॥</p>
<p>गारुडे—</p>
<blockquote>
<p><strong>धारयन्ति न ये मालां हैतुकाः पाप-बुद्धयः ।</strong>
<strong>नरकान् न निवर्तन्ते दग्धाः कोपाग्निना हरेः ॥३१७॥</strong></p></blockquote>
<p>हैतुका हेतु-वाद-निष्ठाः ॥३१७॥</p>
<p>अत एव स्कान्दे—</p>
<blockquote>
<p><strong>न जह्यात् तुलसी-मालां धात्री-मालां विशेषतः ।</strong>
<strong>महा-पातक-संहन्त्रीं धर्म-कामार्थ-दायिनीम् ॥३१८॥</strong></p></blockquote>
<p>न जह्यात्, नित्यत्वात् धात्री-मालां च । नित्यत्वे’पि फलं दर्शयति । विशेषतः सम्यक्तयेत्य् अर्तः । यद् वा, विशेषतो धात्री-मालां न जह्याद् इति तन्-नित्यत्वं नितराम् अभिप्रेतम् ॥३१८॥</p>
<h3 id="अथ-मल-धरण-महतमयम">अथ माला-धारण-माहात्म्यम्</h3>
<p>अगस्त्य-संहितायाम्—</p>
<blockquote>
<p><strong>निर्माल्य-तुलसी-माला-युक्तो यश् चार्चयेद् धरिम् ।</strong>
<strong>यद् यत् करोति तत् सर्वम् अनन्त-फलदं भवेत् ॥३१९॥</strong></p></blockquote>
<p>निर्माल्यं भगवच्-छेषः, तद्-रूपा या तुलसी-माला तया युक्तः सन् ॥३१९॥</p>
<p>नारदीये—</p>
<blockquote>
<p><strong>ये कण्ठ-लग्न-तुलसी-नलिनाक्ष-माला</strong>
<strong>ये वा ललाट-फल्के लसद् ऊर्ध्व-पुण्ड्राः ।</strong>
**ये बाहु-मूल-परिचिह्नित-शङ्ख-चक्रास् **
<strong>ते वैष्णवा भुवनम् आशु पवित्रयन्ति ॥३२०॥</strong></p></blockquote>
<p>लसत् श्री-हरि-मन्दिरतया शोभमानम् ऊर्ध्व-पुण्ड्रं येषां ते ॥३२०॥</p>
<p>किं च—</p>
<blockquote>
<p>**भुज-युगम् अपि चिह्नैर् अङ्कितं यस्य विष्णोः **
<strong>परम-पुरुष-नाम्नां कीर्तनं यस्य वाचि ।</strong>
<strong>ऋजुतरम् अपि पुण्ड्रं मस्तके यस्य कण्ठे</strong>
<strong>सरसिज-मणि-माला यस्य तस्यास्मि दासः ॥३२१॥</strong></p></blockquote>
<p>विष्णोश् चिह्नैः यस्य वाचि नाम्नां कीर्तनम् इत्य् अत्र दृष्टान्तत्वेन ज्ञेयम् । एवम् अन्यत्राप्य् ऊह्यम् ॥३२१॥</p>
<p>विष्णु-धर्मोत्तरे श्री-भगवद्-उक्तौ—</p>
<blockquote>
<p><strong>तुलसी-काष्ठ-मालां च कण्ठ-स्थां वहते तु यः ।</strong>
<strong>अप्य् अशौचो’प्य् अनाचारो माम् एवैति न संशयः ॥३२२॥</strong></p></blockquote>
<p>स्कान्दे—</p>
<blockquote>
<p><strong>धात्री-फल-कृता माला तुलसी-काष्ठ-सम्भवा ।</strong>
<strong>दृश्यते यस्य देहे तु स वै भागवतोत्तमः ॥३२३॥</strong></p></blockquote>
<p>तुलसी-काष्ठ-सम्भवा च ॥३२३॥</p>
<blockquote>
<p><strong>तुलसी-दलजां मालां कण्ठस्थां वहते तु यः ।</strong>
<strong>विष्णूत्तीर्णा विशेषेण स नमस्यो दिवौकसाम् ॥३२४॥</strong>
<strong>तुलसी-दलजा माला धात्री-फल-कृतापि च ।</strong>
<strong>ददाति पापिनां मुक्तिं किं पुनर् विष्णु-सेविनाम् ॥३२५॥</strong></p></blockquote>
<p>तत्रैव कार्त्तिक-प्रसङ्गे—</p>
<blockquote>
<p><strong>यः पुनस् तुलसी-मालां कृत्वा कण्ठे जनार्दनम् ।</strong>
<strong>पूजयेत् पुण्यम् आप्नोति प्रतिपुष्पं गवायुतम् ॥३२६॥</strong></p></blockquote>
<p>गवायुधम् । अयुत-सङ्ख्य-गोदान-फलम् इत्य् अर्थः ॥३२६॥</p>
<blockquote>
<p><strong>यावल् लुठति कण्ठ-स्था धात्री-माला नरस्य हि ।</strong>
<strong>तावत् तस्य शरीरे तु प्रीत्या लुठति केशवः ॥३२७॥</strong>
<strong>स्पृशेच् च यानि लोमानि धात्री-माला कलौ नृणाम् ।</strong>
<strong>तावद् वर्ष-सहस्राणि वसते केशवालये ॥३२८॥</strong>
<strong>यावद् दिनानि वहते धात्री-मालां कलौ नरः ।</strong>
<strong>तावद्-युग-सहस्राणि वैकुण्ठे वसतिर् भवेत् ॥३२९॥</strong>
<strong>माला-युग्मं वहेद् यस् तु धात्री-तुलसि-सम्भवम् ।</strong>
<strong>वहते कण्ठ-देशे तु कल्प-कोटि-ं दिवं वसेत् ॥३३०॥</strong></p></blockquote>
<p>तुलसी-सम्भवम् इति ह्रस्वत्वम् आर्षम् ॥३३०॥</p>
<p>गारुडे च मार्कण्डेयोक्तौ—</p>
<blockquote>
<p><strong>तुलसी-दलजां मालां कृष्णोत्तीर्णा वहेत् तु यः ।</strong>
<strong>पत्रे पत्रे’श्वमेधानां दशानां लभते फलम् ॥३३१॥</strong>
<strong>तुलसी-काष्ठ-सम्भूतां यो मालां वहते नरः ।</strong>
<strong>फलं यच्छति दैतारिः प्रत्यहं द्वारकोद्भवम् ॥३३२॥</strong></p></blockquote>
<p>द्वारकोद्भवं द्वारका-निवासजं फलं तस्मै प्रयच्छति ॥३३२॥</p>
<blockquote>
<p><strong>निवेद्य विष्णवे मालां तुलसी-काष्ठ-सम्भवम् ।</strong>
<strong>वहते यो नरो भक्त्या तस्य वै नास्ति पातकम् ॥३३३॥</strong>
<strong>सदा प्रीतमनास् तस्य कृष्ण देवकी-नन्दनः ।</strong>
<strong>तुलसी-काष्ठ-सम्भूतां यो मालां वहते नरः ।</strong>
<strong>प्रायश्चित्तं न तस्यास्ति नाशौचं तस्य विग्रहे ॥३३४॥</strong>
<strong>तुलसी-काष्ठ-सम्भूतां शिरसो यस्य भूषणम् ।</strong>
<strong>बाह्वोः करे च मर्त्यस्य देहे तस्य सदा हरिः ॥३३५॥</strong>
<strong>तुलसी-काष्ठ-मालाभिर् भूषितः पुण्यम् आचरेत् ।</strong>
<strong>पितॄणां देवतानां च कृतं कोटि-गुणं कलौ ॥३३६॥</strong></p></blockquote>
<p>पुण्यं पुण्य-कर्म । पितॄणां देवतानां च तत्-सम्बन्धि कर्म कृतं कोटि-गुणं भवेत् विशेषतः कलौ ॥३३६॥</p>
<blockquote>
<p><strong>तुलसी-काष्ठ-मालां तु प्रेत-राजस्य दूतकाः ।</strong>
<strong>दृष्ट्वा नश्यन्ति दूरेण वातोद्धूतं यथा दलम् ॥३३७॥</strong></p></blockquote>
<p>नश्यन्ति अदृश्या भवन्ति । पलायन्त इत्य् अर्थः ॥३३७॥ \</p>
<blockquote>
<p><strong>तुलसी-काष्ठ-मालाभिर् भूषितो भ्रमते यदि ।</strong>
<strong>दुःस्वप्नं दुर्निमित्तं च न भयं शस्त्रजं क्वचित् ॥३३८॥</strong></p></blockquote>
<h3 id="अथ-गह-सनधयपसन-वध">अथ गृहे सन्ध्योपासन-विधिः</h3>
<p><strong>सन्ध्योपास्त्य्-आदिकं कर्म ततः कुर्यात् यथा-विधि ।<br>
कृष्ण-पादोदकेनैव तत्र देवादि-तर्पणम् ॥३३९॥</strong></p>
<p>पूर्वं बहिस् तीर्थ-स्नाने सन्ध्योपासनादिकं लिखितम् । इदानीं गृह-विषयकं तल् लिखति—सन्ध्येति । तत्र तस्मिन् कर्मणि ॥३३९॥</p>
<p><strong>शिरसा विष्णु-निर्माल्यं पादोदेनापि तर्पणम् ।<br>
पितॄणां देवतानां च वैष्णवैस् तु समं मतम् ॥३४०॥</strong></p>
<p>विष्णु-निर्माल्यं तद्-वहनम् इत्य् अर्थः । तद् द्वयं समं तुल्यं मतम् ॥३४०॥</p>
<p>सन्ध्योपास्तौ च वशिष्ठ-वचनम्—</p>
<blockquote>
<p><strong>गृहे त्व् एक-गुणा सन्ध्या गोष्ठे दश-गुणा स्मृता ।</strong>
<strong>शत-साहस्रिका नद्याम् अनन्ता विष्णु-सन्निधौ ॥३४१॥</strong></p></blockquote>
<h3 id="अथ-शर-गर-पज">अथ श्री-गुरु-पूजा</h3>
<p><strong>पूजयिष्यंस् ततः कृष्णम् आदौ सन्निहितं गुरुम् ।<br>
प्रणम्य पूजयेद् भक्त्या दत्त्वा किञ्चिद् उपाअयनम् ॥३४२॥</strong></p>
<p>स्मृति-महार्णवे—</p>
<blockquote>
<p><strong>रिक्त-पाणिर् न पश्येत राजानं भिषजं गुरुम् ।</strong>
<strong>नोपायन-करः पुत्रं शिष्यं भृत्यं निरीक्षयेत् ॥३४३॥</strong></p></blockquote>
<p>पश्येत पश्येत् । निरीक्षयेत् स्वार्थे इन् निरीक्षयेत् ॥३४३॥</p>
<p>किं च, श्री-भगवद्-उक्तौ—</p>
<blockquote>
<p><strong>प्रथमं तु गुरुं पूज्य ततश् चैव ममार्चनम् ।</strong>
<strong>कुर्वन् सिद्धिम् अवाप्नोति ह्य् अन्यथा निष्फलं भवेत् ॥३४४॥</strong></p></blockquote>
<p>एवं किञ्चिद् उपायनं दत्त्वेत्य् अत्र प्रमाण-वचनं सङ्गृह्याधुना सन्निहितं सन्तं गुरुम् आदौ पूजयेद् इति श्री-भगवद्-वचनादिना प्रमाणयति—प्रथमम् इति द्वाभ्याम् । पूज्य पूजयित्वा ॥३४४॥</p>
<p>श्री-नारदेन च—</p>
<blockquote>
<p><strong>गुरौ सन्निहिते यस् तु पूजयेद् अन्यम् अग्रतः ।</strong>
<strong>स दुर्गतिम् अवाप्नोति पूजनं तस्य निष्फलम् ॥३४५॥</strong></p></blockquote>
<p>श्रुतिषु [श्वेत्।उ। ६.२३]</p>
<blockquote>
<p><strong>यस्य देवे परा भक्तिः यथा देवे तथा गुरौ ।</strong>
<strong>तस्यैते कथिता ह्य् अर्थाः प्रकाशन्ते महात्मनः ॥३४६॥</strong></p></blockquote>
<p>अर्थाः पुरुषार्थाः ॥३४६॥</p>
<p>एकादश-स्कन्धे [११.१७.२७] श्री-भगवद्-उक्तौ—</p>
<blockquote>
<p><strong>आचार्यं मां विजानीयान् नावमन्येत कर्हिचित् ।</strong>
<strong>न मर्त्य-बुद्ध्यासूयेत सर्व-देव-मयो गुरुः ॥३४७॥</strong></p></blockquote>
<p>नासूयेत मा दोष-दृष्टिं कुर्यात् ॥३४७॥</p>
<p>दशम-स्कन्धे [भा।पु। १०.८०.३४] च—</p>
<blockquote>
<p>नाहम् इज्या-प्रजातिभ्यां तपसोपशमेन च ।
तुष्येयं सर्व-भूतात्मा गुरु-शुश्रूषया यथा ॥३४८॥</p></blockquote>
<p>इज्या यज्ञो गार्हस्थ्य-धर्मः । प्रजातिः प्रकृष्ट-जन्म उपनयनम्, तेन ब्रह्मचारि-धर्म उपलक्ष्यते, ताभ्याम् । तथा तपसा वाणप्रस्थ-धर्मेण । उपशमेन यति-धर्मेण वा । अहं परमेश्वरस् तथा न तुष्येयं, यथा सर्व-भूतात्मापि गुरु-शुश्रूषया ॥३४८॥</p>
<p>सप्तम-स्कन्धे [भा।पु। ७.१५.२६]—</p>
<blockquote>
<p><strong>यस्य साक्षाद् भगवति ज्ञान-दीप-प्रदे गुरौ ।</strong>
<strong>मर्त्यासद्-धीः श्रुतं तस्य सर्वं कुञ्जर-शौचवत् ॥३४९॥</strong></p></blockquote>
<p>गुर्व्-अभक्त्या परमानर्थोक्त्या गुरु-भक्तिम् एव द्रढयति—यस्येति । साक्षाद् भूते मर्त्यासद्-धीः मर्त्य इति असद्-बुद्धिः । श्रुतं शास्त्राभ्यासः । कुञ्जर-शौचवत् व्यर्थम् एवेत्य् अर्थः ॥३४९॥</p>
<p><strong>अन्यत्रापि—</strong></p>
<blockquote>
<p><strong>साधकस्य गुरौ भक्तिं मन्दीकुर्वन्ति देवताः ।</strong>
<strong>यन् नो’तीत्य व्रजेद् विष्णुं शिष्यो भक्त्या गुरौ ध्रुवन् ॥३५०॥</strong></p></blockquote>
<p>मनु-स्मृतौ [२.१५३]—</p>
<blockquote>
<p><strong>अज्ञो भवति वै बालः पिता भवति मन्त्रदः ।</strong>
<strong>अज्ञं हि बालम् इत्य् आहुः पितेत्य् एव तु मन्त्रदम् ॥३५१॥</strong></p></blockquote>
<p>किं च—</p>
<blockquote>
<p>** गुरुर् ब्रह्मा गुरुर् विष्णुर् गुरुर् देवो महेश्वरः ।**
** गुरुर् एव परं ब्रह्म तस्मात् सम्पूजयेत् सदा ॥३५२॥**</p></blockquote>
<p>सम्पूजयेत् गुरुम् एव ॥३५२॥</p>
<p>वामन-कल्पे—</p>
<blockquote>
<p><strong>यो मन्त्रः स गुरुः साक्षात् यो गुरुः स हरिः स्मृतः ।</strong>
<strong>गुरुर् यस्य भवेत् तुष्टस् तस्य तुष्टो हरिः स्वयम् । <br>
गुरोः समासने नैव न चैवोच्चासने वसेत् ॥३५३॥</strong></p></blockquote>
<p>विष्णु-रहस्ये—</p>
<blockquote>
<p><strong>तस्मात् सर्व-प्रयत्नेन यथा-विधि तथा गुरुम् ।</strong>
<strong>अभेदेनार्चयेत् यस् तु स मुक्ति-फलम् आप्नुयात् ॥३५४॥</strong></p></blockquote>
<p>विष्णु-धर्मे श्री-भागवते च हरिश्चन्द्रस्य—</p>
<blockquote>
<p><strong>गुरु-सुश्रूषणं नाम सर्व-धर्मोत्तमोत्तमम् ।</strong>
<strong>तस्माद् धर्मात् परो धर्मः पवित्रं नैव विद्यते ॥३५५॥</strong>
<strong>काम-क्रोधादिकं यद् यद् आत्मनो’निष्ट-कारणम् ।</strong>
<strong>एतत् सर्वं गुरौ भक्त्या पुरुषो ह्य् अञ्जसा जयेत् ॥३५६॥</strong></p></blockquote>
<p>पाद्मे—</p>
<blockquote>
<p><strong>पितुर् आधिक्य-भावेन ये’र्चयन्ति गुरुं सदा ।</strong>
<strong>भवन्त्य् अतिथयो लोके ब्रह्मणस् ते विशां वर ॥३५७॥</strong></p></blockquote>
<p>तत्रैव देवहूति-स्तुतौ—</p>
<blockquote>
<p><strong>भक्तिर् यथा हरौ मे’स्ति तद्वन् निष्ठा गुरौ यदि ।</strong>
<strong>ममास्ति तेन सत्येन स्वं दर्शयतु मे हरिः ॥३५८॥</strong></p></blockquote>
<p>अदित्य-पुराणे—</p>
<blockquote>
<p><strong>अविद्यो वा स-विद्यो वा गुरुर् एव जनार्दनः ।</strong>
<strong>मार्गस्थो वाप्य् अमार्ग-स्थो गुरुर् एव सदा गतिः ॥३५९॥</strong></p></blockquote>
<p>अन्यत्र च—</p>
<blockquote>
<p><strong>हरौ रुष्टे गुरुस् त्राता गुरौ रुष्टे न कश्चन ।</strong>
<strong>तस्मात् सर्व-प्रयत्नेन गुरुम् एव प्रसादयेत् ॥३६०॥</strong></p></blockquote>
<p>ब्रह्म-वैवर्ते—</p>
<blockquote>
<p><strong>अपि घ्नन्तः शपन्तो वा विरुद्धा अपि ये क्रुधाः ।</strong>
<strong>गुरवः पूजनीयास् ते गृहं नत्वा नयेत तान् ॥३६१॥</strong></p></blockquote>
<p>गुरव इति बहु-वचनं गौरवेण । यद् वा, प्रसङ्गाद् अन्येषाम् अपि गुरूणां सङ्ग्रहार्थम् । ते चोक्ताः कौर्मे—</p>
<blockquote>
<p>उपाध्यायः पिता ज्येष्ठ-भ्राता चैव महीपतिः ।
मातुलः श्वशुरः सूतो मातामह-पितामहौ ।
वर्ण-ज्येष्ठः पितृव्यश् च सर्वे ते गुरवः स्मृताः ।
गुरूणाम् अपि सर्वेषां पूज्याः पञ्च विशेषतः ।
तेषाम् आद्यास् त्रयः श्रेष्ठास् तेषां माता सुपूजिता ॥</p></blockquote>
<p>किं च—</p>
<blockquote>
<p>यो भावयति या सूते येन विद्योपदिश्यते ।
ज्येष्ठो भ्राता च भर्ता च पञ्चैते गुरवः स्मृताः ॥
आत्मनः सर्व-यत्नेन प्राण-त्यागेन वा पुनः ।
पूजनीया विशेषेण पञ्चैते भूतिम् इच्छता ॥ इति ॥३६१॥</p>
<p><strong>तत् श्लाघ्यं जन्म धन्यं तत् दिनं पुण्याथ नाडिका ।</strong>
<strong>यस्यां गुरुं प्रणमते समुपास्य तु भक्तितः ॥३६२॥</strong>
<strong>उपदेष्टारम् आम्नायागतं परिहरन्ति ये ।</strong>
<strong>तान् मृतान् अपि क्रव्यादाः कृतघ्नान् नोपभुञ्जते ॥३६३॥</strong></p></blockquote>
<p>गुरु-त्यागेन परमानर्थं दर्शयन् गुरु-माहात्म्यम् एव द्रढयति—उपदेष्टारम् इति त्रिभिः । आम्नायागतं कुल-क्रमागतं वेद-विहितं वा ॥३६३॥</p>
<blockquote>
<p><strong>बोधः कलुषितस् तेन दौरात्म्यं प्रकटीकृतम् ।</strong>
<strong>गुरुर् येन परित्यक्तस् तेन त्यक्तः पुरा हरिः ॥३६४॥</strong></p></blockquote>
<p>बोधः ज्ञानं विद्या वा ॥३६४॥</p>
<p>अन्यत्र च—</p>
<blockquote>
<p><strong>प्रतिपद्य गुरुं यस् तु मोहाद् विप्रतिपद्यते ।</strong>
<strong>स कल्प-कोटिं नरके पच्यते पुरुषाधमः ॥३६५॥</strong></p></blockquote>
<p>गुरुं प्रतिपद्य, गुरुत्वेन स्वीकृत्य ॥३६५॥</p>
<p>पञ्चरात्रे—</p>
<blockquote>
<p><strong>अवैष्णवोपदिष्टेन मन्त्रेण निरयं व्रजेत् ।</strong>
<strong>पुनश् च विधिना सम्यग् ग्राहयेद् वैष्णवाद् गुरोः ॥३६६॥</strong></p></blockquote>
<p>मार्गस्थो वाप्य् अमार्गस्थ इत्य् अनेन उपदेष्टारम् इत्य् आदिना च कथञ्चिद् अपि गुरुर् न त्याज्यः इति लिखितम् । अधुना तत्र मोहाद् अवैष्णवो गुरुः कृतश् चेत् तर्हि स परित्याज्य इति प्रसङ्गात् पूर्वत्रापवादं लिखति—अवैष्णवेति । ग्राहयेद् इति स्वार्थे इन् मन्त्रं गृह्णीयाद् इत्य् अर्थः । यद् वा, साधु-जनस् तादृशं जनं कृपया मन्त्रं ग्राहयेद् इत्य् अर्थः । वैष्णवात् प्रायो ब्राह्मणाद् एवेति ज्ञेयं, पूर्वं गुरु-लक्षणे तथा लिखनात् ॥३६६॥</p>
<h3 id="अथ-शर-गर-भकत-फलम">अथ श्री-गुरु-भक्ति-फलम्</h3>
<p>अगस्त्य-संहितायां—</p>
<blockquote>
<p><strong>ये गुर्व्-आज्ञां न कुर्वन्ति पापिष्ठाः पुरुषाधमाः ।</strong>
<strong>न तेषां नरक-क्लेश-निस्तारो मुनि-सत्तम ॥३६७॥</strong>
<strong>यैः शिष्यैः शश्वद् आराध्या गुरवो ह्य् अवमानिताः ।</strong>
<strong>पुत्र-मित्र-कलत्रादि-सम्पद्भ्यः प्रच्युता हि ते ॥३६८॥</strong>
<strong>अधिक्षिप्य गुरुं मोहात् परुषं प्रवदन्ति ये ।</strong>
<strong>शूकरत्वं भवत्य् एव तेषां जन्म-शतेष्व् अपि ॥३६९॥</strong>
<strong>ये गुरु-द्रोहिणो मूढाः सततं पाप-कारिणः ।</strong>
<strong>तेषां च यावत् सुकृतं दुष्कृतं स्यान् न संशयः ॥३७०॥</strong></p></blockquote>
<p>श्री-गुरु-भक्तेर् दार्ढ्यायैव तद्-अभक्तानां दुर्गति-दोषान् लिखति—ये गुर्व्-आज्ञाम् इत्य् आदिना । अत एव सततं पाप-कारिणो भवन्ति ॥३६७-३७०॥</p>
<blockquote>
<p><strong>अतः प्राग् गुरुम् अभ्यर्च्य कृष्ण-भावेन बुद्धिमान् ।</strong>
<strong>त्र्य्-अवरान् असमान् कुर्यात् प्रणामान् दण्ड-पातवत् ॥३७१॥</strong></p></blockquote>
<p>अत एव कौर्मे श्री-व्यास-गीतायाम्—</p>
<blockquote>
<p><strong>व्यत्यस्त पाणिना कार्यम् उपसङ्ग्रहणं गुरोः ।</strong>
**सव्येन सव्यः स्प्रष्टव्यो दक्षिणेन तु दक्षिणः ॥३७२॥ **इति ।</p></blockquote>
<p>त्रयो’वरा अन्त्या येषु तान् त्रिभ्यो’न्यूनान् इत्य् अर्थः । असमान् अयुग्म्नान् । उपसङ्ग्रहणं श्री-पद-द्वय-धारणम् । तत्-प्रकारम् एवाह—सव्येनेति । निज-सव्य-पाणिना गुरोः सव्य-पाद इत्य् अर्थः । एवम् अग्रे’पि ॥३७१-३७२॥</p>
<p><strong>अथ श्री-गुरु-पादानां प्राप्यानुज्ञां च साधकः ।<br>
प्राक् संस्कृतं हरेर् गेहं प्रवेक्ष्यन् पादुके त्यजेत् ॥३७३॥</strong></p>
<p>श्री-गुरु-पादानाम् इति गौरवेण बहुत्वम् । साधकः श्री-भगवद्-आराधकः । प्रवेक्ष्यन् प्रवेशं करिष्यन् प्रवेशात् पूर्वम् एवेत्य् अर्थः । परिवर्जयेत् अग्न्य्-आगारादिभ्यो दूरतस् त्यजेद् इत्य् अर्थः ॥३७३॥</p>
<p>तथा चापस्तम्ब—</p>
<blockquote>
<p><strong>अग्न्य्-आगारे गवां गोष्ठे देव-ब्राह्मण-सन्निधौ ।</strong>
<strong>जपे भोजन-काले च पादुके परिवर्जयेत् ॥३७४॥ इति ।<br>
ततः श्री-भगवत्-पूजा-मन्दिरस्याङ्गनं गतः ।<br>
प्रक्षाल्य हस्तौ पादौ च द्वि-राचमनम् आचरेत् ॥३७५॥</strong></p></blockquote>
<p>तथा च मार्कण्डेये—</p>
<blockquote>
<p><strong>देवार्चनादि-कार्याणि तथा गुर्व्-अभिवादनम् ।</strong>
<strong>कुर्वीत सम्यग् आचम्य तद्वद् एव भुजि-क्रियाम् ॥३७६॥ इति ॥</strong></p></blockquote>
<p>सम्यग् आचम्येति द्विर् आचमनं बोधयति । तथैव सम्यक्त्वात् ॥३७६॥</p>
<p>इति श्री-गोपाल-भट्ट-विलिखिते श्री-भगवद्-भक्ति-विलासे</p>
<p>श्री-वैष्णवालङ्कारो नाम</p>
<p>चतुर्थो विलासः</p>
<p>॥४॥</p>

  </div>
</article>


        

        



    <aside class="card border noPrint" id="section-tree-item-gauDIyaH_kriyA_hari-bhakti-vilAsaH_sarva-prastutiH_04_vaiShNavAlankAraH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/04_vaiShNavAlankAraH/">०४ वैष्णवालङ्कारः </a>
            <a data-toggle="collapse" href="#section-tree-item-body-gauDIyaH_kriyA_hari-bhakti-vilAsaH_sarva-prastutiH_04_vaiShNavAlankAraH_md" role="button" aria-expanded="false" aria-controls="section-tree-item-body-gauDIyaH_kriyA_hari-bhakti-vilAsaH_sarva-prastutiH_04_vaiShNavAlankAraH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-gauDIyaH_kriyA_hari-bhakti-vilAsaH_sarva-prastutiH_04_vaiShNavAlankAraH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०४ वैष्णवालङ्कारः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2025 Sep 3 04:51:09 UTC. (<a href="http://google.com/search?q=04%3a51%3a09%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
