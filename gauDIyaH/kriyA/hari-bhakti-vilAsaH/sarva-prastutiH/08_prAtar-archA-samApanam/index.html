<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | ०८ प्रातर्-अर्चा-समापनम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/">
  <meta property="og:site_name" content="आगमे वैष्णवे विश्वासटिप्पन्यः">
  <meta property="og:title" content="०८ प्रातर्-अर्चा-समापनम्">
  <meta property="og:description" content="अष्टम-विलासः
प्रातर्-अर्चा-समापनः
श्री-चैतन्य-प्रभुं वन्दे यत्-पादाश्रय-वीर्यतः ।
सङ्गृह्णात्य् आकरव्राताद् रङ्को रत्नावलीमयम् ॥१॥
सनातनः- एवं श्री-भागवतोऽनुग्रह-प्रभावेण बहुल-ग्रन्थेभ्यः परमोत्तमान् श्लोकान् सङ्गृह्य लिखन् भक्तया तं प्रणमति—श्री-चैतन्येति । यस्य पादयोर् आश्रयः शरणापत्तिस् तस्य तेन वा यद् वीर्यं प्रभावः तस्माद्धेतोः तेन वा; आकरः समुद्रादि-स्थानीयं शास्त्रं, तस्य व्रातात् समूहात्, रङ्कोऽप्ययं जनः, एवं श्रद्धा-प्रयत्नादि-विशेषः सूचितः ॥१॥
**अथ धूपनं ततश् च धूपम् उत्सृज्य नीचैस् तन्-मुद्रयार्पयेत् ।
कृष्णं सङ्कीर्तयन् घण्टम् वाम-हस्तेन वादयन् ॥२॥
सनातनः-** उत्सृज्य एष धूपो नमः इति मूल-मन्त्रेणोत्सर्गं कृत्वा; नीचैर् इति भूमितो देवस्य श्रीनाभिपर्यन्तं धूप-पात्रं समुत्थाप्येति सदाचारतो ज्ञेयम्; तथा घण्टाञ्च स्वाहा, अस्त्राय फट् इति गन्धाक्षत-कुसुमैः पूजिताम् इति बोद्धव्यम् ॥२॥">
  <meta property="og:locale" content="en_us">
  <meta property="og:type" content="article">
    <meta property="article:section" content="gaudiyah">

  <meta itemprop="name" content="०८ प्रातर्-अर्चा-समापनम्">
  <meta itemprop="description" content="अष्टम-विलासः
प्रातर्-अर्चा-समापनः
श्री-चैतन्य-प्रभुं वन्दे यत्-पादाश्रय-वीर्यतः ।
सङ्गृह्णात्य् आकरव्राताद् रङ्को रत्नावलीमयम् ॥१॥
सनातनः- एवं श्री-भागवतोऽनुग्रह-प्रभावेण बहुल-ग्रन्थेभ्यः परमोत्तमान् श्लोकान् सङ्गृह्य लिखन् भक्तया तं प्रणमति—श्री-चैतन्येति । यस्य पादयोर् आश्रयः शरणापत्तिस् तस्य तेन वा यद् वीर्यं प्रभावः तस्माद्धेतोः तेन वा; आकरः समुद्रादि-स्थानीयं शास्त्रं, तस्य व्रातात् समूहात्, रङ्कोऽप्ययं जनः, एवं श्रद्धा-प्रयत्नादि-विशेषः सूचितः ॥१॥
**अथ धूपनं ततश् च धूपम् उत्सृज्य नीचैस् तन्-मुद्रयार्पयेत् ।
कृष्णं सङ्कीर्तयन् घण्टम् वाम-हस्तेन वादयन् ॥२॥
सनातनः-** उत्सृज्य एष धूपो नमः इति मूल-मन्त्रेणोत्सर्गं कृत्वा; नीचैर् इति भूमितो देवस्य श्रीनाभिपर्यन्तं धूप-पात्रं समुत्थाप्येति सदाचारतो ज्ञेयम्; तथा घण्टाञ्च स्वाहा, अस्त्राय फट् इति गन्धाक्षत-कुसुमैः पूजिताम् इति बोद्धव्यम् ॥२॥">
  <meta itemprop="wordCount" content="12373">
  <meta name="twitter:card" content="summary">
  <meta name="twitter:title" content="०८ प्रातर्-अर्चा-समापनम्">
  <meta name="twitter:description" content="अष्टम-विलासः
प्रातर्-अर्चा-समापनः
श्री-चैतन्य-प्रभुं वन्दे यत्-पादाश्रय-वीर्यतः ।
सङ्गृह्णात्य् आकरव्राताद् रङ्को रत्नावलीमयम् ॥१॥
सनातनः- एवं श्री-भागवतोऽनुग्रह-प्रभावेण बहुल-ग्रन्थेभ्यः परमोत्तमान् श्लोकान् सङ्गृह्य लिखन् भक्तया तं प्रणमति—श्री-चैतन्येति । यस्य पादयोर् आश्रयः शरणापत्तिस् तस्य तेन वा यद् वीर्यं प्रभावः तस्माद्धेतोः तेन वा; आकरः समुद्रादि-स्थानीयं शास्त्रं, तस्य व्रातात् समूहात्, रङ्कोऽप्ययं जनः, एवं श्रद्धा-प्रयत्नादि-विशेषः सूचितः ॥१॥
**अथ धूपनं ततश् च धूपम् उत्सृज्य नीचैस् तन्-मुद्रयार्पयेत् ।
कृष्णं सङ्कीर्तयन् घण्टम् वाम-हस्तेन वादयन् ॥२॥
सनातनः-** उत्सृज्य एष धूपो नमः इति मूल-मन्त्रेणोत्सर्गं कृत्वा; नीचैर् इति भूमितो देवस्य श्रीनाभिपर्यन्तं धूप-पात्रं समुत्थाप्येति सदाचारतो ज्ञेयम्; तथा घण्टाञ्च स्वाहा, अस्त्राय फट् इति गन्धाक्षत-कुसुमैः पूजिताम् इति बोद्धव्यम् ॥२॥">
<script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/gauDIyaH\/kriyA\/hari-bhakti-vilAsaH\/sarva-prastutiH\/08_prAtar-archA-samApanam\/".replace(basePath, "/");
  pageVars.pageParams = {};
  pageVars.pageSource = "gauDIyaH\/kriyA\/hari-bhakti-vilAsaH\/sarva-prastutiH\/08_prAtar-archA-samApanam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>







    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/fonts.css" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> ०८ प्रातर्-अर्चा-समापनम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०८ प्रातर्-अर्चा-समापनम्">०८ प्रातर्-अर्चा-समापनम्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>अष्टम-विलासः<br>
प्रातर्-अर्चा-समापनः<br>
श्री-चैतन्य-प्रभुं वन्दे यत्-पादाश्रय-वीर्यतः ।<br>
सङ्गृह्णात्य् आकरव्राताद् रङ्को रत्नावलीमयम् ॥१॥<br>
सनातनः-</strong> एवं श्री-भागवतोऽनुग्रह-प्रभावेण बहुल-ग्रन्थेभ्यः परमोत्तमान् श्लोकान् सङ्गृह्य लिखन् भक्तया तं प्रणमति—श्री-चैतन्येति । यस्य पादयोर् आश्रयः शरणापत्तिस् तस्य तेन वा यद् वीर्यं प्रभावः तस्माद्धेतोः तेन वा; आकरः समुद्रादि-स्थानीयं शास्त्रं, तस्य व्रातात् समूहात्, रङ्कोऽप्ययं जनः, एवं श्रद्धा-प्रयत्नादि-विशेषः सूचितः ॥१॥</p>
<h3 id="अथ-धपन">**अथ धूपनं</h3>
<p>ततश् च धूपम् उत्सृज्य नीचैस् तन्-मुद्रयार्पयेत् ।<br>
कृष्णं सङ्कीर्तयन् घण्टम् वाम-हस्तेन वादयन् ॥२॥<br>
सनातनः-** उत्सृज्य एष धूपो नमः इति मूल-मन्त्रेणोत्सर्गं कृत्वा; नीचैर् इति भूमितो देवस्य श्रीनाभिपर्यन्तं धूप-पात्रं समुत्थाप्येति सदाचारतो ज्ञेयम्; तथा घण्टाञ्च स्वाहा, अस्त्राय फट् इति गन्धाक्षत-कुसुमैः पूजिताम् इति बोद्धव्यम् ॥२॥</p>
<p>तथा च बह्व्-ऋच-परिशिष्टे &ndash;</p>
<blockquote>
<p>धूपस्य विजने चैव धूपेनाङ्ग-विधूपने ।
नीराजनेषु सर्वेषु विष्णोर् नामानि कीर्तयेत् ॥३॥
जय-घोषं प्रकुर्वीत कारुण्यं चाभिकीर्तयेत् ।
तथा मङ्गल-घोषं च जगद्-बीजस्य च स्तुतिम् ॥४॥</p></blockquote>
<p><strong>सनातनः-</strong> धूपस्य सर्वतः प्रसारणार्थं व्यजनादिना यद्-बीजनं, तस्मिन्; कारुप्यं पूतनादि-सद्-गति-दातृत्वादिकम्; जगद्-बीजस्य भगवतः स्तुतिं ब्रह्मादि-कृताम् ॥३-४॥</p>
<p>अन्यत्र च &ndash;</p>
<blockquote>
<p>ततः समर्पयेद् धूपं घण्ट-वाद्य-जय-स्वनैः ।
धूप-स्थानं समभ्यर्च्य तर्जन्या वामया हरेः ॥५॥</p></blockquote>
<p><strong>सनातनः-</strong> धूपस्य स्थानं पात्रं हरेः समर्पयेत् ॥५॥</p>
<p>तत्र मन्त्रः &ndash;</p>
<blockquote>
<p>वनस्पति-रसोत्पन्नो गन्धाढ्यो गन्ध उत्तमः ।
अघ्रेयः सर्व-देवानां धूपो ऽयं प्रतिगृह्यतम् ॥६॥</p></blockquote>
<h3 id="अथ-धप-">**अथ धूपः **</h3>
<p>वामन-पुराणे –</p>
<blockquote>
<p>रुहिकाख्यं कणो दारु-सिह्लकं चागुरुः सिता ।
शङ्खो जाति-फलं श्रीशे धूपानि स्युः प्रियाणि वै ॥७॥</p></blockquote>
<p>मूलागमे</p>
<blockquote>
<p>स-गुग्गुल्व्-अगुरु-शीर-सिताज्य-मधु-चन्दनैः ।
साराङ्गार-विनिक्षिप्तैः कल्पयेद् धूपम् उत्तमम् ॥८॥</p></blockquote>
<p>विष्णु-धर्मोत्तरे च &ndash;</p>
<blockquote>
<p>तथैव शुभ-गन्धा ये धूपस् ते जगतः पतेः ।
वासुदेवस्य धर्म-ज्ञैर् निवेद्य दानवेश्वर ॥९॥</p></blockquote>
<h3 id="अथ-धपष-नषदध">**अथ धूपेषु निषिद्धं</h3>
<p>न धूपर्थे जीव-जतम् ॥१०॥<br>
सनातनः-** रुहिका जटा-मांसी, कणो गुग्गुलु-विशेषः, सिता सर्करा, शङ्खो नखी, न जीवजातं प्राण्य्-अङ्ग-सम्भवं, नखीपुष्यलक-मृगमदादिकम्, न दद्याद् इति शेषः । यच्च शङ्खादिकं पूर्वं धूपेषु विहितम्, तत्र च विहित-प्रतिषिद्धैस् तु विहितालाभतोऽर्चयेत् इति पुष्प-प्रकरण-लिखित-न्यायोऽवतारयितव्यः । एवमग्रेऽप्य् अन्यत्रोह्यम् ॥७-१०॥</p>
<h3 id="ततरवपवद"><strong>तत्रैवापवादः</strong></h3>
<p>विना मृगमदं धूपे जीव-जातं विवर्जयेत् ॥११॥</p>
<p>कालिका-पुराणे &ndash;</p>
<p>न यक्ष-धूपं वितरेन् मधवय कदचन ॥१२॥</p>
<p>अग्नि-पुराणे –</p>
<blockquote>
<p>न सल्लकिजं न तृणम् न शल्क-रस-सम्भ्र्तं धूपम् ।
प्रत्यङ्ग-निर्मुक्तम् दद्यात् कृष्णाय बुद्धिमान् ॥१३॥</p></blockquote>
<p><strong>सनातनः-</strong> शल्लकी शालेयीति प्रसिद्धा, तृणम् उशीर-प्रभृति, शल्कः शेहरेति प्रसिद्धं तस्य रसो मज्जा । प्रत्यङ्ग-निर्मुक्तम् अङ्गं अङ्गं प्रतिनिर्मुक्तं, सम्भृतं शयडाकाण्डादि, तच्च न दद्याद् इत्यर्थः, निषिद्ध-प्रकरणत्वात् । यद्वा, प्रथमं निषिद्धम् उक्त्वा पश्चाद् धूप-दान-प्रकारम् आह—प्रत्यङ्गं, श्री-भगवतः सर्वाङ्गेषु निर्मुक्तं प्रसृतं संलग्नं यथा स्याद् इति ॥१३॥</p>
<h3 id="अथ-धपन-महतमयम"><strong>अथ धूपन-माहात्म्यम्</strong></h3>
<p>नारसिंहे श्री-मर्कन्देय-सतनिक-सम्वदे</p>
<blockquote>
<p>महिषाख्यं गुग्गुलुं च आज्य-युक्तं स-शर्करम् ।
धूपं ददाति रजेन्द्र नरसिंहस्य भक्तिमान् ॥१४॥
स धूपितः सर्व-दिक्षु सर्व-पाप-विवर्जितः ।
अप्सरो-गण-युक्तेन विमानेन विराजता ।
वायु-लोकं समासाद्य विष्णु-लोके महीयते ॥१५॥</p></blockquote>
<p>स्कान्दे –</p>
<blockquote>
<p>ये कृष्ण-गुरुणा कृष्णं धूपयन्ति कलौ नराः ।
स-कर्पूरेण राजेन्द्र कृष्ण-तुल्या भवन्ति ते ॥१६॥</p></blockquote>
<p><strong>सनातनः-</strong> कृष्ण-तुल्या इति तत्-सारूप्य-प्राप्तेः ॥१६॥</p>
<blockquote>
<p>साज्येन वै गुग्गुलुना सु-धूपेन जनार्दनम् ।
धूपयित्वा नरो याति पदं तस्य सदा-शिवं ॥१७॥</p></blockquote>
<p><strong>सनातनः-</strong> सदा शिवं नित्य-मङ्गलम् ॥१७॥</p>
<blockquote>
<p>अगुरुं तु स-कर्पूर-दिव्य-चन्दन-सौरभम् ।</p></blockquote>
<p>दत्त्वा नित्यं हरेर् भक्त्या कुलानां तारयेच् छतम् ॥१८॥</p>
<p>विष्णु-धर्मोत्तर-त्र्तिय-खण्डे –</p>
<blockquote>
<p>धूपनम् उत्तमं तद्वत् सर्व-कम-फल-प्रदम् ।
धूपं तुरुष्ककं दत्त्वा वह्निस्तोम-फलं लभेत् ॥१९॥
दत्त्वा तु कृत्रिमं मुख्यं सर्व-कामान् अवाप्नुयात् ।
गन्ध-युक्त-कृतं दत्त्वा यज्ञ-गोसवं आप्नुयात् ॥२०॥
दत्त्वा कर्पूर-निर्यासं वाजिमेध-फलं लभेत् ।
वसन्ते गुग्गुलं दत्त्वा वह्निस्तोमं अवाप्नुयात् ॥२१॥
ग्रीष्मे चन्दन-सारेण राजसूय-फलं लभेत् ।
तुरुष्कस्य प्रदानेन प्रवृष्य् उत्तमतां लभेत् ॥२२॥
कर्पूर-दानाच् छरदि राजसूयं अवाप्नुयात् ॥२३॥
हेमन्ते म्र्ग-दर्पेण वाजिमेध-फलं लभेत् ।
शिशिरे ऽगुरु-सरेन सर्व-मेध-फलं लभेत् ॥२४॥</p></blockquote>
<p><strong>सनातनः-</strong> मृग-दर्पेण कस्तूर्या, सर्वैर् मेधैर् यज्ञैर् अपि सुदुर्लभम् ॥२४॥</p>
<blockquote>
<p>पदम् उत्तमं आप्नोति धूप-दः पुष्टिम् अश्नुते ।
धूप-लेख यथाइवोर्ध्वम् नित्यं एव प्रसर्पति ।</p></blockquote>
<p>तथाइवोर्ध्व-गतो नित्यं धूप-दानाद् भवेन् नरः ॥२५॥</p>
<p><strong>सनातनः-</strong> उत्तमं पदं श्री-वैकुण्ठाख्यम्, इह लोके च पुष्टिं परिपूर्णतां लभते; यद्वा, पोषणं तद्-अनुग्रह इति द्वितीय-स्कन्धोक्त-लक्षणां पुष्टिं सर्वत्रानुभवतीत्यर्थः ॥२५॥</p>
<p>प्रह्लाद-संहितायां च</p>
<blockquote>
<p>यो ददाति हरेर् धूपम् तुलसी-काष्ठ-वह्निना ।
शत-क्रतु-समं पुण्यं गोऽयुतं लभते फलं ॥२६॥ इति ।</p></blockquote>
<p><strong>सनातनः-</strong> गोऽयुतं गवामयुतदानजं चेत्यर्थः ॥२६॥</p>
<p><strong>धूपयेच् च तथा सम्यक् श्रीमद्-भगवद्-आलयं ।<br>
धूप-शेषं ततो भक्त्या स्वयं सेवेत वैष्णवः ॥२७॥<br>
सनातनः-</strong> तथेति समुच्चये, तेनैव प्रकारेणेति वा सम्यग् धूपयेत् ॥२७॥</p>
<p>तथा च ब्राह्मे अम्बरिसं प्रति गौतम-प्रश्ने &ndash;</p>
<blockquote>
<p>धूप-शेषं तु कृष्णस्य भक्त्या भजसि भूपते ।
कृत्वा चारात्रिकं विष्णोः स्व-मूर्ध्ना वन्दसे नृप ॥२८॥</p></blockquote>
<h3 id="अथ-शर-भगवद-अलय-धपन-महतमय">**अथ श्री-भगवद्-अलय-धूपन-माहात्म्यं</h3>
<p>कृष्णागुरु-समुत्थेन धूपेन श्रीधरालयम् ।<br>
धूपयेद् वैष्णवो यस् तु स मुक्तो नरकार्णवत् ॥२९॥**</p>
<h3 id="धप-शष-सवन-महतमयम-">**धूप-शेष-सेवन-माहात्म्यम् **</h3>
<p>पाद्मे श्री-गौतमाम्बरीष-संवादे –</p>
<blockquote>
<p>तीर्थ-कोटि-शतैर् धौतो यथा भवति निर्मलः ।
करोति निर्मलं देहं धूप-शेषस् तथा हरेः ॥३०॥
न भयं विद्यते तस्य भौमं दिव्यं रासातलम् ।
कृष्ण-धूपावशेषेन यस्याङ्गं परिवासितम् ॥३१॥</p></blockquote>
<p><strong>सनातनः-</strong> दिव्यं दिवि भवं, रसा-तलं पाताल-भवम् इत्यर्थः ॥३१॥</p>
<blockquote>
<p>नापदो विपदस् तस्य भवन्ति खलु देहिनः ।
हरेर् दत्तावशेषेन धूपयेद् यस् तनुं सदा ॥३२॥</p></blockquote>
<p><strong>सनातनः-</strong> आपद्विपदोः कार्य-कारणत्वादिना भेदः कल्प्यः ॥३२॥</p>
<blockquote>
<p>नासौख्यं न भयं दुःखं नाधिजं नैव रोगजम् ।
यः सेवयेद् धूप-शेषं विष्णोर् अद्भुत-कर्मणः ॥३३॥</p></blockquote>
<p><strong>सनातनः-</strong> असौख्यं सखाभावमात्रं, सेवयेद् इति स्वार्थे इण् । यद्वा, अन्यम् अपि यं सेवयेत्, एवं सेवयित्वेत्यपि ॥३३॥</p>
<blockquote>
<p>क्रूर-सत्त्व-भयं नैव न च चौर-भयं क्वचित् ।
सेवयित्वा हरेर् धूपं निर्माल्यं पदयोर् जलम् ॥३४॥</p></blockquote>
<p>हरि-भक्ति-सुधोदये च—</p>
<blockquote>
<p>आघ्राणं यद् धरेर् दत्तं धूपोच्छिष्टस्य सर्वतः ।
तद्-भव-व्याल-दष्टानां भवेत् कर्म-विषापहं ॥३५॥ इति ।</p></blockquote>
<p><strong>सनातनः-</strong> सर्वतः प्रसर्पतः भवः संसार एव व्यालः महासर्पः, तेन दष्टानां जानानां विषं संसार-दुःखम् अपहन्तीति तथा तत् ॥३५॥</p>
<p><strong>दर्शनाद् अपि धूपस्य धूप-दानादि-जं फलम् ।<br>
सर्वं अन्ये’पि विन्दन्ति तच् चाग्रे व्यतिं एष्यति ॥३६॥<br>
सनातनः-</strong> अन्ये धूप-दातृ-व्यतिरिक्ता जना अपि धूपस्य दर्शनाद् अपि, आदि-शब्देन धूपशेषाघ्राणाच्च जायत इति तथा तत् सर्व-फलं लभते । तच्च फल-प्राप्त्यादिकम् अग्रे महा-नीराजन-प्रकरणे प्रमाण-वाक्य-निदर्शनादिना व्यक्तं भावीत्यर्थः, तथा च तत्रैव लेख्यम्—धूपञ्चारात्रिकं पश्येत् कराभ्यां तं प्रवन्दत इत्यादि । ततश्चारात्रिकवद् धूपस्यापि वन्दनं केचिन् मन्यन्ते ॥३६॥</p>
<h3 id="अथ-दपन">**अथ दीपनं</h3>
<p>तथैट दीपम् उत्सृज्य प्राग्वद् घण्टं च वादयन् ।<br>
पदाब्जाद् अदृग्-अब्जान्तं मुद्रयोच्चैः प्रदीपयेत् ॥३७॥<br>
सनातनः-** तथा धूपन-लिखित-प्रकारेणैव प्राग्वद् इति गन्धादि-पूजितां घण्टां वाम-हस्तेन वादयन्न् इत्यर्थः । पादाब्जात् श्री-मूर्तेः पादाब्जम् आरभ्य आदृगब्जं नेत्राब्ज-पर्यन्तम् अत एवोच्चैः धूपापेक्षयोच्चतया तस्य दीपस्य मुद्रया प्रकर्षेण दीपयेत् ॥३७॥</p>
<h3 id="ततर-मनतर-">**तत्र मन्त्रः **</h3>
<p>गौतमीये—</p>
<blockquote>
<p>सु-प्रकाशो महा-तेजह् सर्वतस् तिमिरापहः ।
स-बाह्याभ्यन्तर-ज्योतिर् दीपो’यं प्रतिगृह्यताम् ॥३८॥</p></blockquote>
<h3 id="अथ-दप">**अथ दीपः</h3>
<p>दीपं प्रज्वलयेत् शक्तौ कर्पूरेन घृतेन वा ।<br>
गव्येन तत्रासामार्थ्ये तैलेनापि सु-गन्धिना ॥३९॥<br>
सनातनः-** शक्तौ सत्यां गव्येन घृतेन वा; तत्र कर्पूर-घृताभ्यां दीप-प्रज्वालने विषये असामर्थ्य अशक्तौ तु सुगन्धिना तिलादि-जातेन तैलेनापि दीपं प्रज्वालयेत् ॥३९॥</p>
<p>तथा च नारदीय-कल्पे—</p>
<blockquote>
<p>स-घृतं गुग्गुलं धूपं दीपं गो-घृत-दीपितम् ।
समस्त-परिवाराय हरये श्रद्धयार्पयेत् ॥४०॥</p></blockquote>
<p>भविष्योत्तरे—</p>
<p>घृतेन दीपो दातव्यो राजन् तैलेन वा पुनः ॥४१॥</p>
<p>महाभारते च—</p>
<p>हविषा प्रथमः कल्पो द्वितीयश् चौषधोरसैः ॥४२॥</p>
<p><strong>सनातनः-</strong> ओषध्यः तिल-सर्षप-कुसुम्भादयः, तद्-रसैः ॥४२॥</p>
<h3 id="अथ-दप-नषदध-">**अथ दीपे निषिद्धं **</h3>
<p>भविष्योत्तरे—</p>
<p>वसा-मज्जादिभिर् दीपो न तु देयः कदाचन ॥४३॥</p>
<p>महाभारते—</p>
<p>वसा-मज्जास्थि-निर्यासैर् न कार्यः पुष्टिं इच्छत ॥४४॥</p>
<p>विष्णु-धर्मोत्तरे तृतीय-खण्डे—</p>
<p>नील-रक्त-दशं दीपं प्रयत्नेन विवर्जयेत् ॥४५॥</p>
<p>कालिका-पुराणे—</p>
<blockquote>
<p>दीप-वृक्षश् च कर्तव्यस् तैजासाद्यैश् च भैरव ।
वृक्षेषु दीपो दातव्यो न तु भूमौ कदाचन ॥४६॥</p></blockquote>
<h3 id="अथ-दप-महतमय-">**अथ दीप-माहात्म्यं **</h3>
<p>स्कान्दे ब्रह्म-नारद-संवादे—</p>
<blockquote>
<p>प्रज्वाल्य देव-देवस्य कर्पूरेन च दीपकम् ।
अश्वमेधं अवाप्नोति कुलं चैव समुद्धरेत् ॥४७॥</p></blockquote>
<p>अत्रैवान्यत्र च—</p>
<blockquote>
<p>यो ददाति मही-पाल कृष्णस्याग्रे तु दीपकम् ।
पातकं तु समुत्सृज्य ज्योती-रूपं लभेत् फलम् ॥४८॥</p></blockquote>
<p><strong>सनातनः-</strong> ज्योतिः प्रकाशः स्वप्रकाशः ब्रह्म वा तद्-रूपं, तद्-अघनम् इत्यर्थः; पदं वैकुण्ठलोकम् ॥४८॥</p>
<p>वाराहे—</p>
<blockquote>
<p>दीपं ददाति यो देवि मद्-भक्त्या तु व्यवस्थितः ।
नात्रान्धत्वं भवेत् तस्य सप्त-जन्मनि सुन्दरि ॥४९॥</p></blockquote>
<p><strong>सनातनः-</strong> व्यवस्थितः स्थिर-चित्तः; अत्र अस्मिन् लोके, सप्त-जन्मानि व्याप्य यद्-अन्धत्वं भाव्यम् अस्ति, तन्न भवेत्; यद्वा, अत्र अस्यां मद्-भक्तौ अन्धत्वं ज्ञान-हीनता न स्यात् । तत्र च सप्त-जन्मानीति केपाप्यपराधेन ज्ञान-हानिः कारणे जातेऽपि जन्म-सप्तकं यावत्; यद्वा, सप्तेति बाहुल्य-मात्रे तात्पर्य, कदापि ज्ञान-हानिर् न स्याद् इत्यर्थः । स्वयम्प्रभेषु स्वप्रकाशेषु ब्रह्म-लोकादिषु श्वेतद्वीपादिषु वा ॥४९॥</p>
<blockquote>
<p>यस् तु दद्यात् प्रदीपं मे सर्वतः स्रद्धयान्वितः ।
स्वयम्-प्रभेषु देशेषु तस्योत्पत्तिर् विधीयते ॥५०॥</p></blockquote>
<p>हरि-भक्ति-सुधोदये—</p>
<blockquote>
<p>दत्तं स्व-ज्योतिषे ज्योतिर् यद् विस्तारयति प्रभाम् ।
तद्वद् धर्यति सज्-ज्योतिर् दातुः पापतमो’पहं ॥५१॥</p></blockquote>
<p><strong>सनातनः-</strong> सत् उत्तमं, ज्योतिर् ज्ञानम् ॥५१॥</p>
<p>नारसिंहे—</p>
<blockquote>
<p>घृतेन वाथ तैलेन दीपं प्रज्वलयेन् नरः ।
विष्णवे विधिवद् भक्त्या तस्य पुण्य-फलं शृणु ॥५२॥
विहाय पापं सकलं सहस्रादित्य-स-प्रभः ।
ज्योतिष्मता विमानेन विष्णु-लोके महीयते ॥५३॥</p></blockquote>
<p>प्रह्लाद-संहितायां</p>
<blockquote>
<p>च तुलसी-पवकेनैव दीपं यः कुरुते हरेः ।
दीप-लक्ष-सहस्राणां पुण्यं भवति दैत्यज ॥५४॥ इति ।</p></blockquote>
<p><strong>सनातनः-</strong> तुलसी-पावकेन तुलसी-काष्ठाग्निना ॥५४॥</p>
<p><strong>पश्चाद् दीपं च तं भक्त्या मूर्ध्ना वन्देत वैष्णवः ।<br>
धूपस्येवेक्षणात् तस्य लभन्ते’न्ये’पि तत् फलम् ॥५५॥<br>
सनातनः-</strong> धूपस्येवेति—यथा धूपस्येक्षणात् दर्शनात् धूप-दानादि-फलम् अन्येऽपि लभन्ते, तथा तस्य दीपस्यापीक्षणाद् दीप-दानादि-फलं दीप-दातुर् इतरेऽपि जनाः प्राप्नुवन्तीत्यर्थः ॥५५॥</p>
<p><strong>केचिच् चानेन दीपेन श्री-मूर्तेर् मूर्ध्नि वैष्णवः ।<br>
नीराजनं इहेच्छन्ति महा-नीराजने यथा ॥५६॥<br>
सनातनः-</strong> नीराजनं भ्रामणेन निर्मञ्छनं, महानीराजनं नृत्य-गीतानन्तरं पूजाशेषे भावि, तस्मिन् यथा मूर्धनि नीराजनं क्रियते, तथा इह धूपानन्तर-दीपार्पणेऽपीच्छन्ति मन्यन्त इत्यर्थः ॥५६॥</p>
<p>तथा च रामार्चन-चन्द्रिकायां धूपानन्तरं दीप-प्रसङ्गे—</p>
<blockquote>
<p>आरात्रिकं तु विषम-बहु-वर्ति-समन्वितम् ।
अभ्यर्च्य रामचन्द्राय वाम-मध्यम् अथार्पयेत् ॥५७॥
नमो दीपेश्वरायेति दद्यात् पुष्पाञ्जलिं ततः ।
अवधूप्याभ्यर्च्य वाद्यैर् मूर्ध्नि नीराजयेत् प्रभुम् ॥५८॥ इति ।</p></blockquote>
<p><strong>सनातनः-</strong> विषमाभिः अयुग्माभिर् बहुभिर् वर्तिभिः समन्वितम् आरात्रिक नीराजन-दीपम्, अभ्यर्च्य पुष्पादिना पूजयित्वा अर्पण-प्रकारमेवाह—नम इति । अवधूप्य भ्रामयित्वा, वाद्यैः प्रभुम् एवाभ्यर्च्य ॥५७-५८॥</p>
<p><strong>अत एवेष्यते तस्य कराभ्यां वन्दनं च तैः ।<br>
नाम चारात्रिकेत्य् आदि वर्त्यो’पि बहुलाः समाः ॥५९॥<br>
सनातनः-</strong> अतो महा-नीराजनवद्-वयवहाराद् एव तस्य धूपानन्तरदेयदीपस्य वन्दनम् अपि तैः श्री-रामार्चनादि-परैर् इष्यते । आरात्रिकेति विभक्त्य्-अभावे नाम-स्वरूपमात्र-निर्देशाद् अदोषः । आरात्रिकम् इति—आदि-शब्देन नीराजनम् इति नाम चेष्यते । तथा बहुलाश्च असमाश्चायुग्मा वर्त्योऽपीष्यन्ते, एवं मत-भेदो मन्त्र-देवताभेदेन फल-भेदादिना वोह्यः ॥५९॥</p>
<p><strong>प्रसङ्गाल् लिख्यते’त्रैव श्रीमद्-भगवद्-आलये ।<br>
दीप-दानस्य माहात्म्यं कार्त्तिकीयं च तद् विना ॥६०॥<br>
सनातनः-</strong> अत्र धूपानन्तर-दीप-दान-प्रसङ्ग एव, श्रीमतो भागवत आलये यद्-दीपदानं तस्य कार्तिकीयं कार्तिकमास-सम्बन्धि यद्-दीप-दान-माहात्म्यं तद्विना, तस्याग्रे प्रतिमास-पूजा-प्रसङ्ग लेख्यत्वात् ॥६०॥</p>
<h3 id="अथ-शर-भगवद-आलय-दप-परदन-महतमयम"><strong>अथ श्री-भगवद्-आलये दीप-प्रदान-माहात्म्यम्</strong></h3>
<p>विष्णु-धर्मोत्तरे प्रथम-काण्डे [१.१६६.१७फ़्फ़्, मिxएद् उप्]—</p>
<blockquote>
<p>दीप-दानात् परं दानं न भूतं न भविष्यति ।
केशवायतने कृत्वा दीप-वृक्षा-मनोहरम् ।
अतीव भ्राजते लक्ष्म्या दिवम् आसाद्य सर्वतः ॥६१॥
दीप-मालां प्रयच्छन्ति ये नराः शार्ङ्गिणो गृहे ।
भवन्ति ते चन्द्र-समाः स्वर्गम् आसाद्य मानवाः ॥६२॥
दीपागारं नरः कृत्वा कूतागार-निभं शुभम् ।
केशवालयम् आसाद्य लोके भाति स शक्रवत् ॥६३॥
यथोज्ज्वलो भवेद् दीपः सम्प्रदातापि यादव ।
तथा नित्योज्ज्वलो लोके नाकपृष्ठे विराजते ॥६४॥
स-दीपे च यथा देसे चक्षूंसि फलवन्ति च ।
तथा दीपस्य दतरो भवन्ति स-फलेक्षनः ॥६५॥
एकादश्यां च द्वादश्यां प्रति-पक्षं तु यो नरः ।
दीपं ददाति कृष्णाय तस्य पुण्य-फलं शृणु ॥६६॥
सुवर्ण-मणि-मुक्ताढ्यम् मनोज्ञम् अति-सुन्दरम् ।
दीप-माला-कुलं दिव्यं विमानम् अधिरोहति ॥६७॥</p></blockquote>
<p><strong>सनातनः-</strong> केशवालयमासाद्य दीपागारं कृत्वेति सम्बन्धः । कूटागारं मञ्जु-गृहं तत्-सदृशम्, एवं निर दीप-दान-माहात्म्यम् उक्तम्, काल-विशेषेऽपि फल-विशेषम् आह—एकादश्याम् इति द्वाभ्याम् ॥६३-६७॥</p>
<blockquote>
<p>पद्म-सुत्रोद्भवं वर्त्ति गन्ध-तैलेन दीपकान् ।
विरोगः सुभगश् चैव दत्त्वा भवति मानवः ॥६८॥
दीप-दनं महा-पुण्यम् अन्य-देवेष्व् अपि ध्रुवम् ।
किं पुनर् वासुदेवस्यानन्तस्य तु महात्मनः ॥६९॥</p></blockquote>
<p><strong>सनातनः-</strong> अधुना सर्वेष्वेव दीपेषु वर्त्यादि-माहात्म्यम् आह—पद्मेति । एवं तत्-तत्-कामिनां सुख-प्रवृत्तये तत्-तत्-फलम् उक्त्वा मुख्यं फलम् आह—दीप-दानम् इति । अनन्तस्येति तद्-दीप-दानस्यापि फलम् अनन्तम् एवेत्यर्थः, श्री-वैकुण्ठ-लोक-प्रापणात् ॥६८-६९॥</p>
<p>तत्रैव तृतीय-खण्डे—</p>
<blockquote>
<p>दीपं चक्षुः-प्रदं दद्यात् तथैवोर्ध्व-गति-प्रदम् ।
ऊर्ध्वं यथा दीप-शिखा दाता चोर्ध्व-गतिस् तथा ॥७०॥
यावद् अक्षि-निमेषाणि दीपो देवालये ज्वलेत् ।
तावद् वर्ष-सहस्राणि नाक-पृष्ठे महीयते ॥७१॥</p></blockquote>
<p><strong>सनातनः-</strong> नाकस्य स्वर्गस्य पृष्ठे उपरि वैकुण्ठ-लोक इत्यर्थः । द्वितीय-स्कन्धे त्रिलोक-पक्ष-कथने स्वर्गस्य ब्रह्म-लोक-पर्यन्तत्वोक्तेः ॥७१॥</p>
<p>ब्र्हन्-नारदीये वितिहोत्रं प्रति यज्ञध्वजस्य पूर्व-जन्म-वृत्त-कथने—</p>
<blockquote>
<p>प्रदीपः स्थापितस् तत्र सुरतार्थं द्विजोत्तम ।
तेनापि मम दुष्कर्म निह्शेषं क्षयम् अगतम् ॥७२॥</p></blockquote>
<p><strong>सनातनः-</strong> एवं श्री-भगवदालये भगवद् उद्देशेन दीप-दान-फलं लिखितम्, अधुना पाप-कर्मोद्देशेनापि तत्-स्थान-मात्रे दीप-प्रज्ज्वालन-फलं लिखति—प्रदीप इति । तत्र विष्णु-मन्दिरे, शून्यं पूजादिभिर् विष्णोर् मन्दिरं प्राप्तवान् निशि इति तत्र तस्य प्रस्तुतत्वात् । अत्रेयमाख्यायिका—यज्ञ-ध्वजो नाम राजा पूर्व-जन्मनि दुर्जन्मा चण्डालो महा-पापावलीनिरतः, कदाचित् परदारोपभोगार्थं पूजादि-रहितं भगवद्-आलयं गतस् तत्-स्थानं सम्मार्ज्य, दीपं प्रज्ज्वाल्य, पाप-कर्मणा रात्रिं गमयन्, सद्यो रक्षिभिः प्राप्य हतो वैकुण्ठ-लोकं प्राप्तस् तत्र ब्रह्मादि-लोकेषु च विविध-सुख-भोगानुपभुज्यान्ते स्वेच्छया पृथिव्यां भगवद्-भावपरो राजा बभूवेति ॥७२॥</p>
<p>विष्णु-धर्मे च—</p>
<blockquote>
<p>विलीयते स्व-हस्ते तु स्व-तन्त्रे सति दीपकः ।
महा-फलो विष्णु-गृहे न दत्तो नरकाय सः ॥७३॥</p></blockquote>
<p>नारदीये मोहिनीं प्रति श्री-रुक्माङ्गदोक्तौ—</p>
<blockquote>
<p>तिष्ठन्तु बहु-वित्तानि दानार्थं वर-वर्णिनि ।
हृदयायास-कर्तृणि दीप-दानाद् दिवं व्रजेत् ॥७४॥
तस्याप्य् अभावे सुभगे पर-दीप-प्रबोधनम् ।
कर्तव्यं भक्ति-भावेन सर्व-दानाधिकश् च यत् ॥७५॥ इति ।</p></blockquote>
<p><strong>सनातनः-</strong> दिवं स्वर्गम् इति कामिन्यास् तस्या मोहिन्यास् तत्रादर-विशेषात् । यद्वा, ऊर्ध्व-लोकम् इत्यर्थः । वैकुण्ठम् इत्य् अनुक्तिस् तु तस्यां तत्-प्रकाशनायोगाद् इति दिक्; यद् यस्मात् परदीपस्य प्रबोधनम् अपि सर्व-दानेभ्योऽधिकम् ॥७४-७५॥</p>
<p><strong>सद कल-विशेषे’पि भक्त्या भगवद्-आलये ।<br>
महा-दीप-प्रदानस्य महिमाप्य् अत्र लिख्याते ॥७६॥</strong></p>
<h3 id="अथ-महदप-महतमयम-">**अथ महादीप-माहात्म्यम् **</h3>
<p>विष्णु-धर्मोत्तरे प्रथम-खण्डे—</p>
<blockquote>
<p>महावर्त्तिः सदा देया भूमि-पाल महा-फला ।
कृष्ण-पक्षे विशेषेण तत्रापि स विशेषतः ॥७७॥
अमावस्या च निर्दिष्टा द्वादशी च महाफला ।
अश्व-युज्याम् अतीतायां कृष्ण-पक्षश् च यो भवेत् ॥७८।
अमावस्या तदा पुण्या द्वादशी च विशेषतः ।
देवस्य दक्षिणे पार्श्वे देया तैल-तुला नृप ॥७९॥
पलाष्टक-युतां राजन् वर्त्ति तत्र च दापयेत् ।
वाससा तु समग्रेण सोपवासो जितेन्द्रियः ॥८०॥</p></blockquote>
<p><strong>सनातनः-</strong> सदा सर्वस्मिन्नपि दिने, काल-विशेषे अमावस्यादाव् अपि, आश्वयुज्याम् आश्विन-पौर्णमास्यां, पलाष्टकेन युता तैलस्य तुला पलशतम् अष्टोत्तर-शत-पलतैलानीत्यर्थः । दापयेत् दद्यात्, अग्रे दत्त्वेत्युक्तेः । एवमग्रेऽपि समग्रेण अखण्डेन ॥७६-८०॥</p>
<blockquote>
<p>महावर्त्ति-द्वयम् इदं सकृद् दत्त्वा महामते ।
स्वर्-लोकं सु-चिरं भुक्त्वा जायते भू-तले यदा ॥८१॥
तदा भवति लक्ष्मीवान् जय-द्रविण-सम्युतः ।
राष्ट्रे च जायते स्वस्मिन् देशे च नगरे तथा ॥८२॥
कुले च राज-शार्दूल तत्र स्याद् दीपवत्-प्रभः ।
प्रत्युज्ज्वलश् च भवति युद्धेषु कलहेषु च ॥८३॥
ख्यातिं याति तथा लोके सद्-गुणानां च सद्-गुणैः ।
एकम् अप्य् अथ यो दद्याद् अभीष्टतमयोर् द्वयोः ॥८४॥
मनुष्ये सर्वम् आप्नोति यद् उक्तं ते महानघ ।
स्वर्गे तथात्वम् आप्नोति भोग-काले तु यादव ॥८५॥
समान्यस्य तु दीपस्य राजन् दानं महाफलम् ।
किं पुनर् महतो दीपस्यात्रेयत्त न विद्यते ॥८६॥</p></blockquote>
<p><strong>सनातनः-</strong> यो दापयेत्, स जायत इत्युत्तरेणान्वयः । दीपवत् प्रभा तमोनाशिनी-द्युतिर् यस्य सः, सद्-गुणानां जनानां मध्ये तथात्वं लक्ष्मीवत्त्वादिकम्, इयत्ता फले परिमितिः ॥८१-८६॥</p>
<h3 id="अथ-सन-मलनद-वसतर-वरततय-दप-दन-नसध-">**अथ सोन-मलिनदि-वस्त्र-वर्त्त्य दीप-दन-निसेधः **</h3>
<p>शोणं वादरकं वस्त्रं जीर्णं मलिनम् एव च ।</p>
<p>उपभुक्तं न वा दद्यात् वर्त्तिकार्थं कदाचन ॥८७॥ इति ।</p>
<p><strong>स्वयम् अन्येन वा दत्तं दीपान् न श्री-हरेर् हरेत् ।<br>
निर्वापयेन् न हिंसाच् च शुभं इच्छन् कदाचन ॥८८॥<br>
सनातनः-</strong> शुभम् इच्छन् जनः कदापि न हरेत्, नान्यत्र नयेत्, न निर्वापयेत्, न हिंस्याच्च, तैलादिना न वियोजयेत् ॥८८॥</p>
<h3 id="अथ-दप-नरवपनद-दष"><strong>अथ दीप-निर्वापनादि-दोषः</strong></h3>
<p>विष्णु-धर्मोत्तरे प्रथम-खण्डे—</p>
<blockquote>
<p>दत्त्वा दीपो न हर्तव्यस् तेन कर्म विजानता ।
निर्वापनं च दीपस्य हिंसनं च विगर्हितम् ॥८९॥
यः कुर्याद् धिंसनं तेन कर्मणा पुष्पितेक्षणः ।
दीप-हर्ता भवेद् अन्धः कणो निर्वाण-कृद् भवेत् ॥९०॥</p></blockquote>
<p><strong>सनातनः-</strong> तेन हरणे यत् कर्म महापातक-लक्षणं तद्-विजानता जनेन; पुष्पं चक्षू-रोग-विशेषस् तद्-युक्तम् ईक्षणं नेत्र यस्य स भवेत् । तत् पुष्पितेक्षणत्वादिकं च दीप-हिंसन-कर्तुर् नरक-भोगानन्तरं देहान्तरे ज्ञेयम्, अग्रे लेख्य-वचनानुसारात् ॥८९-९०॥</p>
<p>विष्णु-धर्मे च नारकान् प्रति श्री-धर्मराजोक्तौ—</p>
<blockquote>
<p>युष्माभिर् यौवनोन्मादम् उदितैर् अविवेकिभिः ।
द्युतोद्योतय गोविन्द-गेहाद् दीपः पुरा हृतः ॥९१॥</p></blockquote>
<p><strong>सनातनः-</strong> द्यूतस्य उद्द्योताय प्रकाशनाय ॥९१॥</p>
<blockquote>
<p>तेनाद्य नरके घोरे क्षुत्-तृष्णा-परिपीडिताः ।
भवन्ति पतितास् तीव्रे शीत-वात-विदारिताः ॥९२॥</p></blockquote>
<p>तत्रैव श्री-पुलस्त्योक्तौ च—</p>
<blockquote>
<p>तस्माद् आयातने विष्णोर् दद्याद् दीपान् द्विजोत्तम ।
ताम्श् च दत्त्वा न हिंसेत न च तैल-वियोजितान् ॥९३॥
कुर्वीत दीप-हन्ता च मूको’न्धो जायते मृतः ।
अन्धे तमसि दुष्परे नरके पच्यते किल ॥९४॥</p></blockquote>
<p><strong>सनातनः-</strong> न हिंसेत, न निर्वापयेत् । मृतः सन् मूकोऽन्धश्च जायते, इह-लोके अन्धे तमसि अन्धतामिस्र-सञ्ज्ञके ॥९३-९४॥</p>
<h3 id="भम-दप-दन-नसध-">**भूमौ दीप-दन-निसेधः **</h3>
<p>कालिका-पुराणे—</p>
<blockquote>
<p>दीप-वृक्षश् च कर्तव्यस् तैजासाद्यैश् च भैरव ।
वृक्षेषु दीपो दातव्यो न तु भूमौ कदाचन ॥९५॥</p></blockquote>
<h3 id="अथ-नवदय">**अथ नैवेद्यं</h3>
<p>दत्त्वा पुष्पाञ्जलिं पीठं पद्यम् आचमनं तथा ।<br>
कृत्वा पात्रेषु कृष्णायार्पयेद् भोज्यं यथा-विधि ॥९६॥<br>
सनातनः-** भोज्यं पायसादि-नैवेद्यं पात्रेषु कृत्वा निधायार्पयेत् । यथा-विधीत्यनेन छत्र-चामर-गीत-वाद्याद्य्-उत्सव-पूर्वकं तदा नेतव्यम् इत्यादिकं ज्ञेयम् । अमृतोपस्तरणम् असि स्वाहेति जल-गण्डूषं च देयम् इत्यादिकं लौकिक-व्यवहारानुसारेण ज्ञेयम् । अन्यच्चाग्रे विशेषतो व्यक्तं भावि ॥९६॥</p>
<h3 id="अथ-नवदयरपन-वध">**अथ नैवेद्यर्पन-विधिः</h3>
<p>अस्त्रं जप्त्वाम्बुना प्रोक्ष्य नैवेद्यं चक्र-मुद्रया ।<br>
संरक्ष्य प्रोक्षयेद् वायु-बीज-जप्त-जलेन च ॥९७॥<br>
तेन संशोष्य तद्-दोषम् अग्नि-बीजं च दक्षिणे ।<br>
ध्यात्वा कर-तले’न्यत् तत् पृष्ठे संयोज्य दर्श्यते ॥९८॥<br>
तद्-उत्थ-वह्निना तस्य शुष्क-दोषं हृदा दहेत् ।<br>
ततः कर-तले सव्ये’मृत-बीजं विचिन्तयेत् ॥९९॥<br>
सनातनः-** निवेद्यं तदेव अस्त्र-मन्त्रेण जप्ताभिः अद्भिः जलेन प्रोक्ष्य तत् निवेद्यं चक्र-मुद्रया तद्-भ्रामणेन संरक्ष्य, वायु-बीजं यम् इति तेन जप्तं द्वादशवारानभिमन्त्रितं तज्-जलं तेन च प्रोक्षयेत् । तेन प्रोक्षणेन तस्य निवेद्यस्य दोषं संशोष्य सम्यक् शुष्कं कृत्वा दक्षिणे करतले अग्नि-बीजं रम् इति ध्यात्वा सञ्चिन्त्य, अन्यत् वाम-करतलं तस्य दक्षिण-करतलस्य पृष्ठे संयोज्य लग्नं कृत्वा दर्शयेत् । तस्मात् प्रदर्शनाद् उत्थेन जातेन वह्निना तस्य निवेद्यस्य शुष्कं पूर्वमेव शुष्कतां प्राप्तं दोषं दहेत् । ततः करतले सव्य-हस्ते हृदेति मनसा ध्यानेनैव कार्यम् इत्यर्थः । एवमग्रेऽप्यूह्यम् । अमृत-बीजं ठम् इति ॥९७-९९॥</p>
<p><strong>तत्-पृष्ठे दक्षिणं पनि-तलं संयोज्य दर्शयेत् ।<br>
तद्-उत्थया निवेद्यं तत् सिचेद् अमृत-धारया ॥१००॥<br>
सनातनः-</strong> तस्य सर्व-करतलस्य पृष्ठे, तस्माद् दर्शनाद् उत्थया अमृत-धारया, ततस् ताल-त्रय-दिग्-बन्धनाभ्यां संरक्ष्य कवचेनावगुण्ठयेद् इति विधिः सत्-सम्प्रदायाद् विज्ञेयः, यथा-विधीति प्राग्-लिखनात् । एवम् अन्यत्रापि बोद्धव्यम् ॥१००॥</p>
<p><strong>जलेन मूल-जप्तेन प्रोक्ष्य तच् चामृतात्मकम् ।<br>
सर्वं विचिन्त्य संस्पृश्य मूलं वाराष्टकं जपेत् ॥१०१॥<br>
सनातनः-</strong> तन्-निवेद्यं च मूल-मन्त्र-जप्तेन जलेन प्रोक्ष्य सर्वं तच्च अमृतात्मकं सुधामयं विचिन्त्य संस्पृश्य तदेव दक्षिण-हस्तेनाभिस्पृश्य ॥१०१॥</p>
<p><strong>अमृती-कृत्य तद् धेनु-मुद्रया सलिलादिभिः ।<br>
तच् च कृष्णं च सम्पूज्य गृहित्वा कुसुमाञ्जलिम् ॥१०२॥<br>
श्री-कृष्णं प्रार्थ्य तद्-वक्त्रात् तेजो ध्यात्वा विनिर्गतम् ।<br>
संयोज्य च निवेद्यैतत् पत्रं वामेन संस्पृशन् ॥१०३॥<br>
दक्षेण पाणिनादाय गन्ध-पुष्पान्वितं जलम् ।<br>
स्वाहान्तं मूलम् उच्चार्य तज्-जलं विसृजेद् भुवि ॥१०४॥<br>
सनातनः-</strong> तत् निवेद्यं धेनु-मुद्रया अमृती-कृत्य परिपूर्णं विचिन्त्य, तत् निवेद्यञ्च सलिलादिभिः जल-गन्ध-पुष्पैः सम्पूज्य, कृष्णञ्च कृष्णाय नमः इति तैरेव सम्पूज्य, कुसुमाञ्जलिं गृहीत्वेत्यस्य परेणान्वयः । श्री-कृष्णं प्रार्थ्य भगवन्-नैवेद्य-ग्रहणाय श्री-मुखतस्ते महः प्रसरत्व् इत्यभ्यर्च्य, तस्य श्री-कृष्णस्य वक्त्रात् तेजो महः विनिर्गतं ध्यात्वा निवेद्य तदेव संयोज्य तेन सह संयुक्तं ध्यात्वेत्यर्थः । तस्य निवेद्यस्य पात्रं वामेन पाणिना संस्पृशन्, दक्षिणेन पाणिना गन्धादि-सहितं जलमादाय स्वाहान्तमिति स्वाहान्तेऽपि मन्त्रेऽस्मिन् पुनर् अन्ते स्वाहेति प्रयुज्येत्यर्थः । तत् दक्षिण-पाणि-गृहीतं गन्धाद्य्-अन्वितं जलं श्री-कृष्णाय इदं नैवेद्यं कल्पयामीति देव-तीर्थेन भूमौ विसृजेद् इति त्रिभिर् अन्वयः ॥१०२-१०४॥</p>
<p><strong>तत् पाणिभ्यां समुत्थाय निवेद्यं तुलसी-युतम् ।<br>
पत्राढ्यं तस्य मन्त्रेण भक्त्या भागवते’र्पयेत् ॥१०५॥</strong></p>
<p>निवेदन-मन्त्रश् चयं—</p>
<p>निवेदयमि भवते जुसनेदं हविर् हरे ॥१०६॥ इति ।</p>
<p><strong>सनातनः-</strong> तुलसी-दल-सम्मिश्रं हरेर् यच्छेच् च सर्वदा (ह्ब्व्। ७.२६५) इत्यादि-वचनतस् तुलसी-साहित्यस्यावश्यकत्वेन तन्निवेद्य पात्र-सहितं तुलसी-युतं च पाणिभ्यां हस्त-द्वयेन धृत्वा समुत्थाप्य, भूमितः समुद्धृत्य वार-त्रयं समुत्थापयन्निति केचित् । तस्य निवेद्यार्पणस्य मन्त्रेण; तत्-तेजसे इति पाठे तस्मै श्री-भगवन्मुख-निर्गताय महसे, तथापि स एवार्थः ॥१०५-१०६॥</p>
<p><strong>अमृतोपस्तरनम् असि स्वाहेत्य् उच्चारयन् हरेः ।<br>
दत्त्वाथ विधिवद् वारि-गण्डूषं वाम-पाणिना ।<br>
दर्शयेद् ग्रास-मुद्रां तु प्रफुल्लोत्पल-सन्निभम् ॥१०७॥<br>
सनातनः-</strong> अथानन्तरं विधिवद् यथा स्यात्, एतच्चाग्रेऽपि सर्वत्रानुवर्त्यम् । ततश्च अमृतोपस्तरणमसि इति देवहस्ते जल-गण्डूषं दत्वेति ज्ञेयम् ॥१०७॥</p>
<p><strong>प्राणादि-मुद्रा-हस्तेन दक्षिणेन तु दर्शयेत् ।<br>
मन्त्रैश् चतुर्थी-स्वाहान्तैस् ताराद्यैस् तत्-तद्-आह्वयैः ॥१०८॥<br>
सनातनः-</strong> दक्षिण-हस्तेन तु प्राणादि-मुद्राः पञ्च, मन्त्रैः पञ्चभिः क्रमेण दर्शयेत् । आदि-शब्देन अपान-व्यानोदान-समानाः । मन्त्रानेव लिखति—तस्य तस्य प्राणादेर् आह्वयैर् नामभिः; कथम्-भूतैः ? चतुर्थी विभक्तिः, स्वाहा च ते अन्ते येषां तैः, तारः प्रणवः आद्यो येषां तैश्च । प्राणादि-मुद्राश्चोक्ताः क्रम-दीपिकायाम्—</p>
<blockquote>
<p>स्पृशेत् कनिष्ठोपकनिष्ठिके द्वे, स्वाङ्गुष्ठमूर्ध्ना प्रथमेह मुद्रा ।
तथापरा तर्जनि-मध्यमे स्याद् अनामिकामध्यमिके च मध्या ॥
अनामिका-तर्जनि-मध्यमाः स्यात् तद्वच्-चतुर्थी-सकनिष्ठिकास् ताः ।
स्यात् पञ्चमी तद्वद् इति प्रतिष्ठा, प्राणादि-मुद्रा इति ।</p></blockquote>
<p>एतद् अर्थः—कनिष्ठानामिके अङ्गुल्यौ स्वाङ्गुष्ठमूर्ध्ना चेत् स्पृशेत्, तदा आद्या मुद्रा स्यात् । तर्जनी-मध्यमे चेद् अङ्गुष्ठमूर्धाई स्पृशेत्, तदा द्वितीया, एवं अनामिका-मध्यमे चेत् स्पृशेत्, तदा तृतीया; अनामिका-तर्जनी-मध्यमाश् चेत् स्पृशेत्, तदा चतुर्थी; ता अनामिका-तर्जनी-मध्यमाः कनिष्ठा-सहिताश् चेत्, तदा पञ्चमीति । प्रयोगः—ओँ प्राणाय स्वाहा; इत्य् अङ्गुष्ठ-कनिष्ठिकानामिकाभिर् इत्येवम् ऊह्यम् ॥१०८॥</p>
<p><strong>ततः स्पृशम्श् च करयोर् अङ्गुष्ठाभ्याम् अनामिके ।<br>
प्रदर्शयेन् निवेद्यस्य मुद्रां तस्य मनुं जपन् ॥१०९॥<br>
सनातनः-</strong> पञ्चाङ्गुल्य्-अग्र-संलग्ना प्रोत्थितोर्ध्वमुखी यदि इत्यादिना पूर्वम् उपचार-गण-मुद्रा-मध्ये लिखिता निवेद्य-मुद्रा । यद्वा, कर-द्वयस्याङ्गुष्ठ-द्वयेनानामिका-द्वय-स्पर्शमेव निवेद्य-मुद्रा, तां प्रदर्शयेत् । किं कुर्वन् ? तस्य निवेद्यस्य मनुं मन्त्रं जपन् ॥१०९॥</p>
<p>मन्त्रश् चायं क्रम-दीपिकायाम् [४.६२] &ndash;</p>
<blockquote>
<p>नन्दजो’म्बुमनु-बिन्दु-युङ् नतिः
पार्श्व-रा-मरुद्-अवात्मने नि च ।
रुद्ध-ङे-युत-निवेद्यम् आत्म-भूर्
मास-पार्श्वम् अनिलस् तथा’मि-युक् ॥११०॥</p></blockquote>
<p><strong>सनातनः-</strong> नन्दजः ठ-कारः, अम्बुमनुः औ-कारः, कस्य चिन्मते व-कारः, तेन बिन्दुना चानुस्वारेण युक्तः; नतिर् नमः-शब्दः, पाश्र्वं प-कारः, रा इति स्वरूप-निर्देशः । मरुद् य-कारः अवात्मने इति स्वरूप-निर्देशः, तथा नि च, रुद्धेति च तच्च पदं ङे-युक्तं रुद्धायेत्यर्थः । निवेद्यम् इति स्वरूपनिर्देशः । आत्मभूः क-कारः, मासं ल-कारः, तद्-युक्तः; पार्श्वं प-कारः, अनिलो य-कारः, अमीति स्वरूप-निर्देशः—ठौं नमः पराय अवात्मनेऽनिरुद्धाय निवेद्य कल्पयामीति ॥११०॥</p>
<p>निवेद्यस्य मनुत्वेन स्वाभीष्टं मनुम् एव ते ।</p>
<p>एकान्तिनो जपन्तस् तु ग्रास-मुद्रां वितन्वते ॥१११॥</p>
<p>न च ध्यायन्ते ते कृष्ण-वक्त्रात् तेजो-विनिर्गमम् ।</p>
<p>मञ्जुल-व्यवहारेण भोजयन्ति हरिं मुदा ॥११२॥</p>
<p>अन्यत्र च–</p>
<blockquote>
<p>शाली-भक्तं सु-भक्तं शिशिर-कर-सितं पायसं पूप-सूपम्
लेह्यं पेयं सु-चूष्यं सितम् अमृत-फलं घारिकाद्यं सुखाद्यम् ।
आज्यं प्राज्यं समिज्यं नयन-रुचि-करं वाजिकैल-मरीच-
स्वादियः शाकराजि-परिकरम् अमृताहार-जोषं जुषस्व ॥११३॥</p></blockquote>
<p><strong>सनातनः-</strong> सितं शूद्धं, घारिका घीवरेति प्रसिद्धा, तद्-आद्य शोभ-नखाद्यम्, आज्यं घृतं, प्राज्यं घृत-प्रचूर-पक्वम्, समिज्यं परमोत्तमम् इत्यर्थः । श्लोकोऽयं जवनिकान्तर्धानानन्तरं बहिरेव पाठ्य इति ज्ञेयम् । क्रम-दीपिकोक्तानुसारेण आदौ तन्-मुख्य-मन्त्रस्य लिखितत्वात् ॥११३॥</p>
<p>किं च—गरुड-पुराणे—</p>
<blockquote>
<p>नैवेद्यं परया भक्त्या घण्टाद्यैर् जय-निस्वनैः ।
नीराजनैश् च हरये दद्याद् दीपासनं बुधः ॥११४॥</p></blockquote>
<p><strong>सनातनः-</strong> अन्यञ्च नैवेद्यार्पण-विधिं लिखति—नैवेद्यम् इति । दीपं चान्यम् एकं भोजन-काल-पर्यन्त-स्थायिनमासनञ्च दद्यात्; बुधः सदाचार-विशेष-विद्वान् इत्यर्थः ॥११४॥</p>
<h3 id="अथ-नवदय-पतरण-">**अथ नैवेद्य-पत्राणि **</h3>
<p>स्कान्दे श्री-ब्रह्म-नारद-संवादे—</p>
<blockquote>
<p>नैवेद्य-पात्रं वक्ष्यामि केशवस्य महात्मनः ।
हैरण्यं रजतं ताम्रं कंस्यं मृन्-मयम् एव च ।
पलाशं पद्म-पत्रं च पात्रं विष्णोर् अति-प्रियम् ॥११५॥</p></blockquote>
<p>विष्णु-धर्मोत्तरे—</p>
<p>पत्राणां तु प्रदानेन नरकं च न गच्छति ॥११६॥</p>
<h3 id="पतर-परमन-">**पत्र-परिमनं **</h3>
<p>देवी-पुराणे—</p>
<blockquote>
<p>षट्-त्रिंशद्-अङ्गुलं पात्रम् उत्तमं परिकीर्तितम् ।
मध्यमं च त्रिभागोनं कन्यसं द्वादशाङ्गुलम् ।
वस्व्-अङ्गुल-विहीनं तु न पात्रं कारयेत् क्वचित् ॥११७॥</p></blockquote>
<p><strong>सनातनः-</strong> कन्यसं कनिष्ठं, वसुभिर् अष्टभिर् अङ्गुलिभिर् विहीनं अष्टाङ्गुल-परिमाणतो न्यूनम् इत्यर्थः । क्वचिद् इति स्नानादौ च सर्वत्र न कारयेद् इत्यर्थः ॥११७॥</p>
<h3 id="अथ-भजयन-">**अथ भोज्यनि **</h3>
<p>एकादश-स्कन्दे (११.२७.३४)—</p>
<blockquote>
<p>गुड-पायस-सर्पींषि सष्कुल्यापूप-मोदकान् ।
संयाव-दधि-सूपाम्श् च नैवेद्यं सति कल्पयेत् ॥११८॥</p></blockquote>
<p><strong>सनातनः-</strong> गुड-शब्देन सर्वे इक्षु-विकारा गृह्यन्ते, तेषां गुडात्मकत्वात्; शष्कुल्यः—तैल-पक्व-विशेषाः, आपूपाः मण्डकादीनां समूहाः, सूपा व्यञ्जनानि; सति विभवे इति शेषः । यद्वा, गुड-पायसादि-नैवेद्ये सति ॥११८॥</p>
<p>किं च—(११.११.४१)—</p>
<blockquote>
<p>यद् यद् इष्टतमं लोके यच् चाति-प्रियम् आत्मनः ।
तत् तन् निवेदयेन् मह्यं तद् आनन्त्याय कल्पते ॥११९॥</p></blockquote>
<p><strong>सनातनः-</strong> यच्चात्मनोऽत्यन्त-प्रियम् इति—लोकेऽनिष्टम् अपि अविहितम् अपि स्वस्य प्रियं चेत् तर्हि दद्याद् इत्यर्थः । अत्र च विहितम् एव, न तु निषिद्धम् इति केचिद् आहुः; अत्यन्त-निषिद्धे च वैष्णवानां स्वत एवाप्रवृत्तेस् तन्न देयम् एवेति, किं तद् अभिव्यञ्जनेन ? ॥११९॥</p>
<p>अष्टम-स्कान्दे— (८.१६.५२)—</p>
<p>नैवेद्यं चाधि-गुणवद् दद्यात् पुरुष-तुष्टि-दम् ॥१२०॥</p>
<p><strong>सनातनः-</strong> अधिगुणवत् अधिक-गुण-संयुक्तं, यतः पुरुषस्य भगवतः तुष्टिदम्; यद्वा पुरुषाहार-सम्मितं दद्यात्, न ततो न्यूनम् इत्यर्थः ॥१२०॥</p>
<p>बौधायन-स्मृतौ च—</p>
<blockquote>
<p>नाना-विधान्न-पानैश् च भक्षनाद्यैर् मनोहरैः ।
नैवेद्यं कल्पयेद् विष्णोस् तद्-अभावे च पायसं<br>
केवलं घृत-संयुक्तं ॥१२१॥</p></blockquote>
<p><strong>सनातनः-</strong> केवलम् एकमेव पायसं दद्याद् इत्यर्थः; तच्च घृत-युक्तम् एव, अघृतं चासुरं विदुः इति स्मृतेः ॥१२१॥</p>
<p>वामन-पुराणे&mdash;</p>
<blockquote>
<p>हविषा संस्कृता ये च यव-गोधूम-शलयः ।
तिल-मुद्गादयो माषा व्रीहयश् च प्रिया हरेः ॥१२२॥</p></blockquote>
<p><strong>सनातनः-</strong> हविषा गव्य-घृतेन, व्रीहयः यवादिभ्योऽन्ये चणकादयः ॥१२२॥</p>
<p>गारुडे—</p>
<blockquote>
<p>अन्नं चतुर्-विधं पुण्यम् गुणाढ्यं चामृतोपमम् ।
निष्पण्णं स्व-गृहे यद् वा श्रद्धया कल्पयेद् धरेः ॥१२३॥</p></blockquote>
<p>भविष्ये—</p>
<blockquote>
<p>पुष्पं धूपं तथा दीपं नैवेद्यं सु-मनोहरम् ।
खण्ड-लड्डुक-श्री-वेस्त-कासाराशोक-वर्तिकाः ॥१२४॥
स्वस्तिकोल्लसिक-दुग्ध-तिल-वेष्ट-किलाटिकाः ।
फलानि चैव पक्वानि नागरङ्गादिकानि च ॥१२५॥
अन्यानि विधिना दत्त्वा भक्ष्याणि विविधानि च ।
एवम् आदिनि दापयेद् भक्तितो न्र्प ॥१२६॥</p></blockquote>
<p><strong>सनातनः-</strong> श्रीवेष्टं लड्डुकेति प्रसिद्धं, कासारः पैवाकिकादि-घृत-पक्वान्त-निक्षेप्यो मधुर-पक्व-द्रव्य-विशेषः, कसेरुर् इति प्रसिद्धः । आशोक-वर्तिका सेवालड्डु इति प्रसिद्धा, एकम् उर्ध्वा पिष्टमयो रचितः स्वस्तिको मतः; उल्लासिका लपसीति प्रसिद्धा, दुग्धवेष्टः तिलवेष्टश्च, तत्र दुग्धवेष्टः क्षीर-वटकः पूपिका वा; तिलवेष्टः अरसा इति प्रसिद्धः; किलाटिका क्षीर-सारः पटखिरिसेति प्रसिद्धा अन्यानि च फलानि दत्त्वा पश्चाद् भक्ष्याणि दापयेत् इत्यत्र दद्यात् इति वा पाठः ॥१२४-१२६॥</p>
<p>वाराहे—</p>
<blockquote>
<p>यस् तु भागवतो देवि अन्नाद् येन तु प्रीणयेत् ।
प्रीणितस् तिष्ठते’सौ वा बहु-जन्मानि माधवि ॥१२७॥
सर्व-व्रीहि-मयं गृह्यम् शुभं सर्व-रसान्वितम् ।
मन्त्रेण मे प्रदीयेत न किञ्चिद् अपि संस्पृशेत् ॥१२८॥</p></blockquote>
<p><strong>सनातनः-</strong> अन्नाद्येन अन्नादि-भक्ष्य-पेय-द्रव्येण, गृह्य गृहीत्वा ॥१२७-१२८॥</p>
<blockquote>
<p>इङ्गुदि-फल-बिल्वानि बदरामलकानि च ।
खर्जुराम्श् चासनाम्श् चैव मानवाम्श् च परूषकान् ॥१२९॥</p></blockquote>
<p><strong>सनातनः-</strong> आसनान् चार-बीजानि, मानवान् नारिकेल-फलानि परूषकान् परुषा इति प्रसिद्धान्, एषु पुंस्त्वम् आर्षम् । अग्रे अन्यत्रापि एवं ज्ञेयम् । एवं देश-भेदेन तत्-तन्-नाम-प्रसिद्धेर् अपि भेदात्, तत्-तद्-भाषया लिखितानाम् अपि तत्-तद्-द्रव्याणां सर्व-देशीयानां दुर्ज्ञेयत्वात् तल्-लिखन-प्रयासेनालम् । तत्-तद्-देशवासिभ्य एवापेक्षित-तत्-तद्-विशेषो ज्ञेयः । तथाप्यत्राप्रसिद्धं किञ्चित् श्री-मथुरा-देश-भाषया अभिव्यज्यत इति ॥१२९॥</p>
<blockquote>
<p>शालोड्डम्बरिकाम्श् चैव तथा प्लक्ष-फलानि च ।
पैप्पलं कण्टकीयं च तुम्बुरुं च प्रियङ्गुकम् ॥१३०॥
मरीचं शिंश-पाकं च भल्लातकर-मर्दकम् ।
द्राक्षां च दाडिमं चैव पिण्ड-खर्जूरम् एव च ॥१३१॥
सौवीरं केलिकं चैव तथा शुभ-फलानि च ।
पिण्डारक-फलं चैव पुन्नाग-फलम् एव च ॥१३२॥
शमीं चैव कवीरं च खर्जूरक-महाफलम् ।
कुमुदस्य फलं चैव वहेडक-फलं तथा ॥१३३॥
अजं कर्कोटकं चैव तथा तल-फलानि च ।
कदम्बः कौमुदं चैव द्वि-विधं स्थल-कञ्जयोः ॥१३४॥
पिण्डिकण्डेति विख्यातं वंश-नीपं ततः परम् ।
मधु-कण्डेति विख्यातं माहिषं कण्डम् एव च ॥१३५॥
कर-मर्दक-कन्दं च तथा निलोत्पलस्य च ।
मृणालं पौष्करं चैव शालूकस्य फलं तथा ॥१३६॥
एते चान्ये च बहवः काण्ड-मूल-फलानि च ।
एतानि चोपयोज्यानि ये मया परिकल्पिताः ॥१३७॥
मूलकस्य ततः शाकम् चिञ्च-शाकं तथैव च ।
शाकं चैव कलायस्य सर्षपस्य तथैव च ॥१३८॥
वंसकस्य तु शाकं च शाकम् एव कलम्बिकम् ।
आर्द्रकस्य च शाकं वै पालङ्कं शाकम् एव च ॥१३९॥
अम्बिलोडक-शाकं च काशं कौमारकं तथा ।
शुक-मण्डल-पत्रं च द्वाव् एव तरु-वानकौ ॥१४०॥
चरस्य चैव शाकं च मधु-कोड्डुम्बरं तथा ।
एते चान्ये च बहवह् शतशो’थ सहस्रशः ।
कर्मण्याश् चैव सर्वे वै ये मया परिकीर्तिताः ॥१४१॥
व्रीहीणां च प्रवक्ष्यामि उपयोगाम्श् च माधवि ।
एक-चित्तं समाधाय तत् सर्वं शृणु सुन्दरि ॥१४२॥
धर्माधार्मिक-रक्तं च सु-गन्धं रक्त-शालिकम् ।
दीर्घशूकं महाशालिं वर-कुङ्कुम-पत्रकम् ॥१४३॥
ग्राम-शालिं समद्राशाम् स-श्रीशां कुश-शालिकाम् ।
यवाश् च द्वि-विधा ज्ञेयाः कर्मण्या मम सुन्दरि ॥१४४॥
कर्मण्याश् चैव मुद्गाश् च तिलाः कृष्णाः कुलत्थकाः ।
गोधूमकं महा-मुद्ग-मुद्गाष्टकम् अवाट-जित् ॥१४५॥
कर्मण्य् एतानि चोक्तानि व्यजनानि प्रियान्वितान् ।
प्रतिगृह्णाम्य् अहं ह्य् एतान् सर्वान् भागवतान् प्रियान् ॥१४६॥</p></blockquote>
<p>किं च&ndash;</p>
<p>ये मयैवोपयोज्यानि गव्यं दधि पयो घृतम् ॥१४७॥</p>
<p>स्कान्दे च ब्रह्म-नारद-संवादे—</p>
<blockquote>
<p>हविः शल्योदनं दिव्यम् आज्य-युक्तं स-शर्करम् ।
नैवेद्यं देव-देवाय यावकं पायसं तथा ॥१४८॥
नैवेद्यानाम् अभावे तु फलानि विनिवेदयेत् ।
फलानाम् अप्य् अभावे तु तृण-गुल्मौषधीर् अपि ॥१४९॥
औषधीनाम् अलाभे तु तोयं च विनिवेदयेत् ।
तद्-अलाभे तु सर्वत्र मानसं प्रवरं स्मृतम् ॥१५०॥</p></blockquote>
<p>स्कान्दे महेन्द्रं प्रति श्री-नारद-वचनं—</p>
<blockquote>
<p>यच्छन्ति तुलसी-शाकं श्रुतं ये माधवाग्रतः ।
कल्पान्तं विष्णु-लोके तु वसन्ति पितृभिः सह ॥१५१॥</p></blockquote>
<h3 id="अथ-नवदय-नषदधन-">**अथ नैवेद्य-निषिद्धानि **</h3>
<p>हारित-स्मृतौ—</p>
<p>नाभक्ष्यं नैवेद्यार्थे भक्ष्येस्व् अप्य् अजा-महिषी-क्षीरं पञ्च-नखा मत्स्याश् च ॥१५२॥</p>
<p>द्वारका-माहात्म्ये—</p>
<p>नीली-क्षेत्रं वापयन्ति मूलकं भक्षयन्ति ये ।</p>
<p>नैवास्ति नरकोत्तारह् कल्प-कोटि-शतैर् अपि ॥१५३॥</p>
<p>वाराहे—</p>
<p>माहिषं चाविकं चाजम् अयज्ञीयम् उदाहृतम् ॥१५४॥</p>
<p>किं च—</p>
<p>माहिषं वर्जयेन् मह्यं क्षीरं दधि घृतं यदि ॥१५५॥</p>
<p><strong>सनातनः-</strong> माहिषादिकं दध्यादि ॥१५५॥</p>
<p>विष्णु-धर्मोत्तरे तृतीय-खण्डे—</p>
<p>अभक्ष्यं चप्य् अहृद्यं च नैवेद्यं न निवेदयेत् ।</p>
<p>केश-कीटावपन्नं च तथा चाविहितं च यत् ॥१५६॥</p>
<p><strong>सनातनः-</strong> केशकीटैः दूषितमिति—पाकानन्तरं केशकीटेः दूषितत्वं ज्ञेयम् । विष्णु-धर्मोत्तरे च— कीटावपन्नं यन्-निषिद्धं, तच्च केशादि-सहित-पाकाभिप्रायेण । देवद्रोण्यां देवयात्रायां प्रकृतिषु अवश्यकृत्या महोत्तरेषु तन्-मात्रम् इति काकादिभिर् यावत् संस्पृष्टं तावद् एवेत्यर्थः । द्रोणः षट्-पञ्चाशदधिक-पलशत-द्वयम् । लालाकृतं यत्र श्लेष्म-प्रक्षिप्तं तत् । यद्यपि आत्म-भोग्यापेक्षया तद्-उपघात-शोधनं, तत्र तत्रोक्तं, तथाप्यात्मभोग्यं शुद्धं यत् परमेश्वरार्पणेऽपि योग्यं स्याद् इति; किंवा भगवद्-अर्थ-पक्वान्नेऽपि प्रमादादिना कथञ्चित् न दोषः सम्भवेद् इति तत्-तच्-छुद्धिः लिखितेति दिक् । एवम् अन्यत्र, तदप्यूह्यम् ॥१५६॥</p>
<blockquote>
<p>मूषिका-लाङ्गुलोपेतम् अवधूतम् अवक्षुतम् । <br>
उड्डुम्बरं कपित्थं च तथा दन्त-शठं च यत् ।
एवम् आदीनि देवाय न देयानि कदाचन ॥१५७॥</p></blockquote>
<p><strong>सनातनः-</strong> लाङ्गुलो जन्तु-विशेषः, अवधूतम् अवज्ञया त्यक्तम्, अवक्षुतं यस्योपरि क्षुतं कृतं तत् । दन्त-शठं जम्बीर-फलम् ॥१५७॥</p>
<h3 id="अथभकषयण-">**अथाभक्ष्याणि **</h3>
<p>कौर्मे—</p>
<blockquote>
<p>वृन्ताकं जालिका-शाकं कुसुम्भाश्मन्तकं तथा ।
पलाण्डुं लशुनं शुक्लम् निर्यासं चैव वर्जयेत् ॥१५८॥</p></blockquote>
<p><strong>सनातनः-</strong> नाभक्ष्यं नैवेद्यार्थे इति हारीत-स्मृतौ । अभक्ष्यञ्चाप्यहृद्यञ्च इति विष्णु-धर्मोत्तरे चाभक्ष्यार्पणं निषिद्धम् इत्य् अभक्ष्याणि लिखति—वृन्ताकम् इत्यादिना । कुसुम्भशाकं अश्मन्तकञ्च शाक-विशेषं, शुक्लं काञ्जिकं कुकुण्डं फल-विशेषम् ॥१५८॥</p>
<blockquote>
<p>गृञ्जनं किंशुकं चैव कुकुण्डं च तथैव च ।
उडुम्बरम् अलाबुं च जग्ध्वा पतति वै द्विजः ॥१५९॥</p></blockquote>
<p>वैष्णवे—</p>
<p>भुञ्जीतोद्धृत-साराणि न कदाचिन् नरेश्वर ॥१६०॥</p>
<p><strong>सनातनः-</strong> उद्धृत-साराणि पिण्याकादीनि ॥१६०॥</p>
<p>स्कान्दे—</p>
<p>न भक्षयति वृन्ताकं तस्य दूरतरो हरिः ॥१६१॥</p>
<p>किं चान्यत्र—</p>
<blockquote>
<p>दोर्भ्यां पाद्भ्यां च जानुभ्याम् उरसा शिरसा दृशा ।
मनसा वचसा चेति प्रणामो’ष्टाङ्ग ईरितः ॥ १६२ ॥
जानुभ्याम् चैव बाहुभ्यां शिरसा वचसा धिया ।
पञ्चाङ्गकः प्रणामः स्यात् पूजासु प्रवराव् इमौ ॥ १६३ ॥</p></blockquote>
<p>अत एवोक्तं यामले—</p>
<blockquote>
<p>यत्र मद्यं तथा मांसम् तथा वृन्ताक-मूलके ।
निवेदयेन् नैव तत्र हरेर् ऐकान्तिकी रतिः ॥१६४॥</p></blockquote>
<h3 id="अथ-नवदयरपन-महतमय-">**अथ नैवेद्यर्पन-माहात्म्यं **</h3>
<p>स्कान्दे—</p>
<blockquote>
<p>नैवेद्यानि मनोज्ञानि कृष्णस्याग्रे निवेदयेत् ।
कल्पान्तं तत्-पितॄणं तु तृप्तिर् भवति शाश्वती ॥१६५॥
फलानि यच्छते यो वै सुहृद्यानि नरेश्वर ।
कल्पान्तं जायते तस्य स-फलं च मनोरथः ॥१६६॥</p></blockquote>
<p>नारसिंहे—</p>
<blockquote>
<p>हविः शाल्योदनं दिय्यम् आज्य-युक्तं स-शर्करम् ।
निवेद्य नरसिंहाय यावकं पायसं तथा ॥१६७॥
समास् तण्डुल-शङ्ख्याया यावत्यस् तावतीर् नृप ।</p></blockquote>
<p>विष्णु-लोके महा-भोगन् भुञ्जानस् ते स-वैष्णवाः ॥१६८॥</p>
<p>विष्णु-धर्मोत्तरे—</p>
<blockquote>
<p>अन्न-दस् तृप्तिम् आप्नोति स्वर्ग-लोकं च गच्छति ।
दत्त्वा च संविभागाय तथैवान्नम् अतन्द्रितः ।
त्रैलोक्य-तर्पिते पुण्यं तत्-क्षनात् समवाप्नुयात् ॥१६९॥</p></blockquote>
<p><strong>सनातनः-</strong> सम्यक् विभागो देवानां यज्ञ-भागो यस्मात्, स संविभागो विष्णुस् तस्मै ॥१६९॥</p>
<blockquote>
<p>अक्षय्यम् अन्न-पानं च पितृभ्यश् चोपतिष्ठते ।
ओदनं व्यजनोपेतम् दत्त्वा स्वर्गम् अवाप्नुयात् ॥१७०॥
परमान्नं तथा दत्त्वा तृप्तिम् आप्नोति शश्वतिम् ।
विष्णु-लोकम् अवाप्नोति कुलम् उद्धरते तथा ॥१७१॥
घृतौदन-प्रदानेन दीर्घम् आयुर् अवाप्नुयात् ।
दध्य्-ओदन-प्रदानेन श्रियम् आप्नोत्य् अनुत्तमाम् ॥१७२॥
क्षीरोदन-प्रदानेन दीर्घ-जीवितम् आप्नुयात् ।
इक्षूणां च प्रदानेन परं सौभाग्यम् अश्नुते ॥१७३॥
रत्नानां चैव भागी स्यात् स्वर्ग-लोकं च गच्छति ।
फाणितस्य प्रदानेन अग्न्य्-आधान-फलं लभेत् ॥१७४॥
तथा गुड-प्रदानेन कामिताभीष्टम् आप्नुयात् ॥१७५॥</p></blockquote>
<p><strong>सनातनः-</strong> अभीप्सितान् कामान् वाञ्छितानि प्राप्नोतीत्यर्थः । विसर्ग-लोपेऽपि पुनः सन्धिर् आर्षः । पाठान्तरे कामितम् अभीष्टञ्च वाञ्छातीतम् ॥१७५॥</p>
<blockquote>
<p>निवेद्येक्षु-रसं भक्त्या परं सौभाग्यम् आप्नुयात् ।
सर्वान् कामान् अवाप्नोति क्षौद्रं यश् च प्रयच्छति ॥१७६॥</p></blockquote>
<p><strong>सनातनः-</strong> पूर्वम् इक्षणामिति इक्षु-दण्डानाम्, अधुना इक्षूणां रसम् इति भेदः ॥१७६॥</p>
<blockquote>
<p>तद् एव तुहितोपेतम् राजसूयम् अवाप्नुयात् ।
वह्निष्टोमम् अवाप्नोति यवाकस्य निवेदकः ।
अति-रात्रम् अवाप्नोति तथा पूप-निवेदकः ॥१७७॥
वैदलानां च भक्ष्याणां दानात् कामान् अवाप्नुयात् ।
दीर्घ-जीवितम् आप्नोति घृत-पूर-निवेदकः ॥१७८॥</p></blockquote>
<p><strong>सनातनः-</strong> वैदलानां मुद्गचणकादि-सूपानाम ॥१७८॥</p>
<blockquote>
<p>मोदकानां प्रदानेन कामान् आप्नोत्य् अभीप्सितान् ॥१७९॥
नाना-विधानां भक्ष्याणां दानात् स्वर्गम् अवाप्नुयात् ।
भोजनीय-प्रदानेन तृप्तिम् आप्नोत्य् अनुत्तमाम् ॥१८०॥</p></blockquote>
<p><strong>सनातनः-</strong> दन्तैर् अवखण्ड्यावखण्ड्य यानि भक्ष्यन्तेऽपूपादीनि तानि भक्ष्याणि; भोजनीयं भोज्यम् ॥१८०॥</p>
<blockquote>
<p>तथा लेह्य-प्रदानेन सौभाग्यम् अधिगच्छति ।
बल-वर्णम् अवाप्नोति चूष्याणां च निवेदने ॥१८१॥</p></blockquote>
<p><strong>सनातनः-</strong> यत् केवलं जिह्वया विलोड्य निगीर्यते पायसादि, यच्च जिह्वायां निक्षिप्य रसास्वादेन निगीर्यते द्रवीभूतं गुडादि तल्-लेह्यम्; यानि दंष्ट्राभिर् निष्पीड्य सारांशं निगीर्यावशिष्टं त्यज्यते, यथेक्षु-दण्डादीनि तानि चूष्याणि ॥१८१॥</p>
<blockquote>
<p>कुल्माषोल्लासिक-दाता वह्न्य्-आधेयं फलं लभेत् ।
तथा कृषार-दानेन वह्निष्टोमम् अवाप्नुयात् ॥१८२॥</p></blockquote>
<p><strong>सनातनः-</strong> कुल्माषाः किञ्चित् स्विन्नमाषाः, उल्लासिका लपसीति प्रसिद्धा ॥१८२॥</p>
<blockquote>
<p>धनानां क्षौद्र-युक्तानां लाजानां च निवेदकः ।
मुख्यं चैव शक्तूनां वह्निष्टोमम् अवाप्नुयात् ॥१८३॥</p></blockquote>
<p><strong>सनातनः-</strong> धानानां भृष्ट-यवानाम् ॥१८३॥</p>
<blockquote>
<p>वानप्रस्थाश्रितं पुण्यम् लभेच् छाक-निवेदकः ।
दत्त्वा हरितकं चैव तद् एव फलम् आप्नुयात् ॥१८४॥</p></blockquote>
<p><strong>सनातनः-</strong> हरितकं हरिद्वर्णकं शाकं, शाक-विशेषं वा ॥१८४॥</p>
<blockquote>
<p>दत्त्वा शाकानि रम्याणि विशोकस् त्व् अभिजायते ।
दत्त्वा च व्यजनार्थाय तथोपकरणानि च ॥१८५॥
सु-कुले लभते जन्म कन्द-मूल-निवेदकः ।
नीलोत्पल-विदरीणां तरुटस्य तथा द्विजः ॥१८६॥
कन्द-दानाद् अवाप्नोति वानप्रस्थ-फलं शुभम् ।
त्रपुषेर् वारुकं दत्त्वा पुण्डरीक-फलं लभेत् ॥१८७॥
कर्कन्धु-वदरे दत्त्वा तथा पारैवतं कलम् ।
परूषकं तथाभ्रं च पनसं नारिकेलकम् ॥१८८॥
भव्यं मोचं तथा चोचम् खर्जूरम् अथ दाडिमम् ।
आम्रातक-स्रुवाम्लोट-फल-मान-प्रियालकम् ॥१८९॥
जम्बू-बिल्वामलं चैव जात्यं वीणातकं तथा ।
नारङ्ग-बीज-पूरे च बीज-फल्गु-फलन्य् अपि ॥१९०॥</p></blockquote>
<p><strong>सनातनः-</strong> तरुटं पद्म-बीजं, तस्य कन्दो विसं, त्रपुषं सुखाशं, इवारुकं कर्कटी-फलं, बदरं, क्षुद्र-बदरं, पारैवतं तिन्दुकाकृति फलं, पक्वं सद्धवललोहितं मधुराम्लञ्च द्विधा काम-रूप-देशे प्रसिद्धम्, भव्यं कर्म-रङ्ग-फलम्, मोचं कदली-फलं, चोचं काश्मीर-देशोद्भवं गुडत्वच-फलं, नारिकेल-फल-विशेषं वा, स्रुवा काँठाल इति प्रसिद्धा, अम्लोटः साहुलीति प्रसिद्धः, फल-मानः बीज-पूर-भेदः, जात्यं जाती-फलं, वीणातकं खण्ड-गुडम् इति द्रव्य-गुण-टीकायां लिखितम् । वाज-फलं क्षीरिका-फल्गु-फलानि गोष्ठोडुम्बरिका-फलानि ॥१८६-१९०॥</p>
<blockquote>
<p>एवम् आदीनि दिव्यनि यः फलानि प्रयच्छति ।
तथा कन्दानि मुख्यानि देव-देवाय भक्तितः ॥१९१॥
क्रिया-साफल्यम् आप्नोति स्वर्ग-लोकं तथैव च ।
प्राप्नोति फलम् आरोग्यम् मृद्वीकानां निवेदकः ॥१९२॥
रसान् मुख्यान् अवाप्नोति सौभाग्यम् अपि चोत्तमम् ।
आम्रैर् अभ्यर्च्य देवेशम् अश्वमेध-फलं लभेत् ॥१९३॥</p></blockquote>
<p>किं च—</p>
<blockquote>
<p>मोचकं पनसं जम्बू तथान्यत् कुम्भालि-फलम् ।
प्राचीनामलकं श्रेष्ठं मधुकोड्डुम्बरस्य च ।
यत्न-पक्वम् अपि ग्राह्यं कदली-फलम् उत्तमम् ॥१९४॥</p></blockquote>
<p><strong>सनातनः-</strong> मृद्वीका द्राक्षा, कुम्भली-फलं कारभतीति प्रसिद्धं, प्राचीनामलकं पाणिपावेति प्रसिद्धम् ॥१९२-१९४॥</p>
<p>हरि-भक्ति-सुधोदये च—</p>
<blockquote>
<p>यत् किञ्चिद् अल्पं नैवेद्यम् भक्त-भक्ति-रस-प्लुतम् ।
प्रतिभोजयति श्रीशस् तद्-दातॄन् स्व-सुखं द्रुतम् इति ॥१९५॥
ततः प्राग्वद् विचित्राणि पनकान्य् उत्तमानि च ।
सु-गन्धि शीतलं स्वच्छं जलम् अप्य् अर्पयेत् ततः ॥१९६॥</p></blockquote>
<p><strong>सनातनः-</strong> ततः नैवेद्यार्पणानन्तरं, प्राग्वदिति नैवेद्यार्पणवत् इत्यर्थः । विचित्राणि विविधानि ॥१९६॥</p>
<h3 id="अथ-पनकन-तन-महतमय-च-">**अथ पनकानि, तन्-माहात्म्यं च **</h3>
<p>विष्णु-धर्मोत्तरे—</p>
<blockquote>
<p>पानकानि सु-गन्धीनि शीतलानि विशेषतः ।
निवेद्य देव-देवाय वाजिमेधम् अवाप्नुयात् ॥१९७॥
त्वगेला-नाग-कुसुम-कर्पूर-सित-संयुतैः ।
सिता-क्षौद्र-गुडोपेतैर् गन्ध-वर्ण-गुणान्वितैः ॥१९८॥</p></blockquote>
<p><strong>सनातनः-</strong> सितम्—दधि-बीजपूरकादि-फल-रस-निर्मितम् इत्यर्थः ॥१९८॥</p>
<blockquote>
<p>बीज-पूरक-नारङ्ग-सहकार-समन्वितैः ।
राजसूयम् अवाप्नोति पनकैर् विनिवेदितैः ॥१९९॥
निवेद्य नारिकेलाम्बु-वह्निष्टोम-फलं लभेत् ।
सर्व-काम-वहा नद्यो नित्यं यत्र मनोरमाः ।
तत्र पान-प्रदा यान्ति यत्र रामा गुणान्विताः ॥२००॥ इति ।</p></blockquote>
<p><strong>सनातनः-</strong> नित्यम् इत्यनेन श्री-वैकुण्ठ-लोकम् अभिप्रेति ॥२००॥</p>
<p><strong>इत्थं समर्प्य नैवेद्यम् दत्त्वा जवनिकं ततः ।<br>
बहिर्-भूय यथा-सक्ति जपं सन्ध्यानम् आचरेत् ॥२०१॥<br>
सनातनः-</strong> जवनिकां तिरस्करणीम् ॥२०१॥</p>
<h3 id="अथ-धयनम-">**अथ ध्यानम् **</h3>
<blockquote>
<p>ब्रह्मेशाद्यैः परित ऋषिभिः सूपविष्टैः समेतो
लक्ष्म्या शिञ्जद्-वलय-करया सादरं वीज्यमन ।
मर्म-क्रीड-प्रहसित-मुखो हासयन् पङ्क्ति-भोक्तॄन्
भुङ्क्ते पात्रे कनक-घटिते षड्-रसं श्री-रमेशः ॥२०२॥ इति ।</p></blockquote>
<p><strong>एकन्तिभिश् चात्म-कृतं स-वयस्यस्य गोकुले ।<br>
यशोदा-लाल्यमानस्य ध्येयं कृष्णस्य भोजनम् ॥२०३॥</strong></p>
<h3 id="अथ-हम">**अथ होमः</h3>
<p>नित्यं चावश्यकं होमं कुर्यात् शक्त्य्-अनुसारतः ।<br>
होमाशक्तौ तु कुर्वीत जपं तस्य चतुर्-गुणम् ॥२०४॥<br>
सनातनः-** शक्त्य्-अनुसारत इति—शक्तौ अष्टोत्तरं सहस्रम्, अशक्तौ च शतम् इति ज्ञेयम्, तस्य होमस्य ॥२०४॥</p>
<p><strong>के’प्य् एवं मन्वते’वश्यम् नित्य-होमं सदाचरेत् ।<br>
पुरश्चरन-होमस्याशक्तौ हि स विधिर् मतः ॥२०५॥<br>
सनातनः-</strong> किं मन्वते ? तल्-लिखति-अवश्यम् इत्यादिना । पुरश्चरणे कर्मणि यो होमस् तस्मिन्न् अशक्ताव् इव, स जप-चतुर्-गुण-होम-करण-रूपो विधिः ॥२०५॥</p>
<p><strong>पूर्वं दीक्षा-विधौ होम-विधिश् च लिखितः कियान् ।<br>
तद्-विस्तारश् च विज्ञेयस् तत्-तच्-छास्त्रात् तद्-इच्छुभिः ॥२०६॥<br>
समाप्तिं भोजने ध्यात्वा दत्त्वा गण्डूषिकं जलम् ।<br>
अमृतापिधानम् असि स्वाहेत्य् उच्चारयेत् सुधीः ॥२०७॥<br>
सनातनः-</strong> अमृतापिधानम् असीति जल-गण्डूषं दत्त्वेति ज्ञेयम् ॥२०७॥</p>
<p><strong>विसृजेद् देव-वक्त्रे तत् तेजः संहार-मुद्रया ।<br>
नैकन्ती तेजसः कुर्यान् निष्क्रान्तिं इव सङ्क्रमम् ॥२०८॥</strong></p>
<h3 id="अथ-बल-दनम">**अथ बलि-दानम्</h3>
<p>ततो जवनिका विद्वान् अपसार्य यथाविधि ।<br>
विष्वक्सेनाय भगवन्-नैवेद्यांशं निवेदयेत् ॥२०९॥**</p>
<p>तथा च पञ्चरात्रे श्री-नारद-वचनम्—</p>
<blockquote>
<p>विश्वक्सेनाय दातव्यं नैवेद्यं तच्-छतांशकम् ।
पादोदकं प्रसादं च लिङ्गे चण्डेश्वराय च ॥२१०॥</p></blockquote>
<p><strong>सनातनः-</strong> तत् नैवेद्य-ग्रहणाय विनिर्गतं यत्, शतांशकम् इति नैवेद्यस्य शतांशानाम् एकम् अंशम् इत्यर्थः । एवं सहस्रांशम् अपि, लिङ्गे चेत् श्री-शिव-पूजा क्रियते, तदा चण्डेश्वराय तद्-गणाध्यक्षाय तन्-नैवेद्यादिकं दातव्यम् इत्यर्थः । एतच्च दृष्टान्तत्वेनोदाहरणं ज्ञेयम् ॥२१०॥</p>
<h3 id="तद-वध">**तद्-विधिः</h3>
<p>मुख्याद् ईसानतः पात्रान् नैवेद्यांशं समुद्धरेत् ।<br>
सर्व-देव-स्वरुपाय पराय परमेष्ठिने ॥२११॥<br>
श्री-कृष्ण-सेव-युक्ताय विष्वक्सेनाय ते नमः ।<br>
इत्य् उक्त्वा श्री-हरेर् वामे तीर्थ-क्लिन्नं समर्पयेत् ॥२१२॥<br>
सनातनः-** ईशानत इति ईशान-कोणे मण्डलिकां कृत्वा स्थापितत्वात् । तीर्थं श्री-चरणोदकं, तेन क्लिन्नम् आर्द्रम् ॥२११-२१२॥</p>
<p><strong>सतंसं वा सहस्रांशम् अन्यथा निष्फलं भवेत् ॥२१३॥<br>
पश्चाच् च बलिर् इत्य् आदि श्लोकाव् उच्चार्य वैष्णवः ।<br>
सर्वेभ्यो वैष्णवेभ्यस् तच्-छतांसं विनिवेदयेत् ॥२१४॥<br>
सनातनः-</strong> किञ्च पश्चाच्चेति, तस्य नैवेद्यस्य शतांशं शतांशानाम् एकांशं सर्वेभ्यो वैष्णवेभ्यो नमः इति विधिना निवेदयेत् । अत्र च विष्वक्सेनाय वा बलि-प्रभृतिभ्यो वा दद्याद् इत्येवं विकल्पं केचिद् इच्छन्ति, तच्चायुक्तम् एव, अवश्यं विष्वक्सेनाय देयत्वात् ॥२१४॥</p>
<p>तौ च श्लोकौ –</p>
<blockquote>
<p>बलिर् विभीषणो भीष्मः कपिलो नारदो’र्जुनः ।
प्रह्लादश् चाम्बरीषश् च वसुर् वायु-सुतः सिवः ॥२१५॥
विष्वक्सेनोद्धवाक्रूरः सनकाद्याः शुकादयः ।
श्री-कृष्णस्य प्रसादो’यं सर्वे गृह्णन्तु वैष्णवाः ॥२१६॥</p></blockquote>
<p><strong>इदं यद्यपि युज्येत दर्पणार्पणतः परम् ।<br>
तथापि भक्त-वात्सल्यात् कृष्णस्यात्रापि सम्भवेत् ॥२१७॥<br>
सनातनः-</strong> इदं वैष्णवेभ्यो बलि-दानं, दर्पणस्य अर्पणम् अग्रे लेख्यं; भगवते निवेदनं तस्मात् परमनन्तरमेव युज्येत । अकृताचमनस्योच्छिष्ट-हस्तस्य श्री-भगवतो निविष्टत्वात्, अत्र अस्मिन् समयेऽपि भक्त-वात्सल्यात् सम्भवेत्, अन्यथा तद्-उच्छिष्टस्यात्यन्तपरित्यागेन तस्यैवासन्तोषोत्पत्तेः इति दिक् ॥२१७॥</p>
<h3 id="अथ-बल-दन-महतमय-">**अथ बलि-दन-माहात्म्यं **</h3>
<p>नारसिंहे—</p>
<blockquote>
<p>ततस् तद्-अन्न-शेषेण पार्षदेभ्यः समन्ततः ।
पुष्पाक्षतैर् विमिश्रेण बलिं यस् तु प्रयच्छति ॥२१८॥
बलिना वैष्णवेनाथ तृप्तः सन्तो दिवौकसः ।
शान्तिं तस्य प्रयच्छन्ति श्रियम् आरोग्यम् एव च ॥२१९॥</p></blockquote>
<p><strong>सनातनः-</strong> वैष्णवेन विष्णु-सम्बन्धिना, तद्-उच्छिष्ट-महा-प्रसादान्नेन दत्तत्वात्; दिवौकसः पार्षदा एव; यद्वाऽन्येऽपि देवाः ॥२१९॥</p>
<h3 id="अथ-जल-गनदसदय-अरपन">**अथ जल-गन्दुसद्य्-अर्पनं</h3>
<p>उपलिप्य ततो भूमिं पुनर् गाण्डूषिकं जलम् ।<br>
दद्यात् त्रिर् अग्रे कृष्णस्य ततो’स्मै दन्त-सोधनम् ॥२२०॥<br>
पुनर् आचमनं दत्त्वा श्री-पाण्योः श्री-मुखस्य च ।<br>
मार्जनायांशुकं दत्त्वा सर्वाण्य् अङ्गानि मार्जयेत् ॥२२१॥<br>
परिधाप्य् अपरे वस्त्रे पुनर् दत्त्वासनान्तरम् ।<br>
पद्यम् आचमनीयं च पूर्ववत् पुनर् अर्पयेत् ॥२२२॥<br>
चन्दनागुरु-चूर्णादि प्रदद्यात् कर-मार्जनम् ।<br>
कर्पूरद्य्-आस्य-वासं च ताम्बूलं तुलसीम् अपि ॥२२३॥<br>
सनातनः-** भूमिम् उपलिप्येत, तद् यद्यपि सदाचारानुसारेण श्री-हस्तादि-मार्जनानन्तरम् एवोपयुज्यते, तथापि क्रम-दीपिकोक्तापेक्षयाऽत्र लिखितम् । गाण्डूषिकं गण्डूषार्थं जलं, कृष्णस्याग्रे पुरतः भगवन् नाचामेति ब्रुवन् वार-त्रयं दद्यात् । तद्-अनन्तरं अस्मै कृष्णाय दन्त-शोधनं सूक्ष्म-तृण-विशेषाग्रादिकं दद्यात् । आचमनम् इति आचमनार्थं वारिधारात्रयं पुनर् दत्त्वेति ज्ञेयम् । करस्य मार्जनं शोधनं गन्धापनयनकरम् इत्यर्थः । आस्यवासं मुखवासं कर्पूर-लवङ्गादि, तुलसीम् अपि दद्याद् इति भोजनानन्तरं विष्णोर् अर्पितं तुलसी-दलम् इत्य् अतोऽग्रलेख्य-तन्-माहात्म्य-प्रतिपादक-पञ्चरात्र-वचनात् ॥२२०-२२३॥</p>
<h3 id="अथ-मख-वसद-महतमय-">**अथ मुख-वसदि-माहात्म्यं **</h3>
<p>विष्णु-धर्मोत्तरे त्र्तीय-खण्डे—</p>
<blockquote>
<p>पूग-जाति-फलं दत्त्वा जाति-पत्रं तथैव च ।
लवङ्ग-फल-कक्कोल-मेल-कत-फलं तथा ॥२२४॥
ताम्बूलीनां किशलयं स्वर्ग-लोकम् अवाप्नुयात् ।</p></blockquote>
<p>सौभाग्यम् अतुलं लोके तथा रूपम् अनुत्तमम् ॥२२५॥</p>
<p>स्कान्दे—</p>
<blockquote>
<p>ताम्बूलं च स-कर्पूरम् स-पूगं नर-नायक ।
कृष्णाय यच्छति प्रीत्या तस्य तुष्टो हरिः सदा ॥२२६॥</p></blockquote>
<h3 id="अथ-पनर-गनधरपन">**अथ पुनर् गन्धर्पनं</h3>
<p>दिव्यं गन्धं पुनर् दत्त्वा यथेष्टम् अनुलेपनैः ।<br>
दिव्यैर् विचित्रैः श्री-कृष्णम् भक्ति-च्छेदेन लेपयेत् ॥२२७॥<br>
रम्याणि चोर्ध्व-पुण्ड्राणि सद्-वर्णेन यथास्पदम् ।<br>
सु-गन्धिनानुलेपेन कृष्णस्य रचयेत्तराम् ॥२२८॥<br>
सनातनः-** यथेष्टं भगवतः स्वस्य वा रुच्य्-अनुसारेण, भक्ति-च्छेदः पत्र-भङ्गयादि-निर्माण-प्रकार-विशेषस् तेन, पूर्वं भूषणानन्तरं गन्धार्पणं लिखितं भोजनात् प्राग् अनुलेपनस्याल्पत्वापेक्षातः, इदानीं च साङ्ग-लेपनाय बाहुल्यापेक्षया भूषण-परिधानात् प्रथमम् एव युक्तम् इति दिक् । सद्-वर्णेनेति—श्री-श्यामसुन्दरोपयुक्त-पीताद्य्-उत्तम-वर्णेनेत्यर्थः । यथास्पदम् इति–ललाटादि-स्थानेष्व् इत्यर्थः । एतच्चाग्र एव व्यक्तम् । रचयेत्तरां परमोत्कृष्टप्रकारेण विरचयेद् इत्यर्थः । सर्वाङ्गानुलेपनेऽपि शोभाविशेषार्थं हृदयादि-स्थाने ऊर्ध्व-पुण्ड्र-विरचनम् इति ज्ञेयम् ॥२२७-२२८॥</p>
<p>तथा चागमे ध्यान-प्रसङ्गे—</p>
<blockquote>
<p>ललाटे हृदये कुक्षौ कण्ठे बह्वोश् च पार्श्वयोः ।
विराजतोर्ध्व-पुण्ड्रेण सौवर्णेन विभूषितम् ॥२२९॥ इति ।</p></blockquote>
<p><strong>दिव्यानि कञ्चुकोष्णीष-काञ्च्य्-आदीनि पराण्य् अपि ।<br>
वस्त्राणि सु-विचित्राणि श्री-कृष्णं परिधापयेत् ॥२३०॥<br>
सनातनः-</strong> सौवर्णेन शोभन-वर्णवतेत्यर्थः । यद्यप्य् एतत् पुनर् गन्धाद्य्-अर्पणेन पूजनं गीत-वाद्यानन्तरमेव तान्त्रिकाणां सम्मतं, तथा च क्रम-दीपिकायाम्—ताम्बूलम् अप्य् अभिसमर्प्य सुवाद्य-नृत्य-गीतैः सुतृप्तम् अभिपूजयतात् पुरैव । गन्धादिभिः सपरिवारम् इति, तथापि गीत-नृत्याद्य्-अर्थं दिव्यानुलेप-वस्त्रालङ्करणादिना महाराज-विभूतिभिश् च विशिष्टस्यैव सभायामागमनं लौकिक-व्यवहारानुसारेण समुपयुक्तम् । शक्तौ च सत्यां पुनरपि गन्धादिना पूजयेद् इति चाग्रे लेख्यम् एवेति दिक् ॥२२९-२३०॥</p>
<p><strong>ततो दिव्य-किरीटादि-भूषणनि यथा-रुचि ।<br>
विचित्र-दिव्य-माल्यानि परिधाप्य विभूषयेत् ॥२३१॥</strong></p>
<h3 id="अथ-महरजपचररपन">**अथ महारजोपचरर्पनं</h3>
<p>ततश् च चामर-च्छत्र-पादुकादीन् परान् अपि ।<br>
महाराजोपचाराम्श् च दत्त्वादर्शं प्रदर्शयेत् ॥२३२॥<br>
सनातनः-** चामरादीन् उपचारान्, परानन्यान् ध्वज-पताकादीन्, आदर्शं दर्पणम् ॥२३२॥</p>
<p>विष्णु-धर्मोत्तरे—</p>
<blockquote>
<p>यथादेशं यथा-कलं राज-लिङ्गं सुरालये ।
दत्त्वा भवति राजैव नात्र कार्या विचारणा ॥२३३॥</p></blockquote>
<h3 id="ततर-चमर-महतमय">**तत्र चामर-माहात्म्यं</h3>
<p>तथा चामर-दानेन श्रीमान् भवति भू-तले ।<br>
मुच्यते च तथा पापैः स्वर्ग-लोकं च गच्छति ॥२३४॥**</p>
<h3 id="छतरसय-महतमय-">**छत्रस्य माहात्म्यं **</h3>
<p>तत्रैव—</p>
<blockquote>
<p>छत्रं बहु-शलाकं च झल्लरी-वस्त्र-संयुतम् ।
दिव्य-वस्त्रैश् च संयुक्तं हेम-दण्ड-समन्वितम् ॥२३५॥</p></blockquote>
<p><strong>सनातनः-</strong> झल्लरी-वस्त्रं सूचिकर्मादि-विनिर्मित-विलम्बमानाङ्ग-विशेषस् तद्-युक्तम् ॥२३५॥</p>
<blockquote>
<p>यः प्रयच्छति कृष्णस्य छत्र-लक्ष-युतैर् वृतः ।
प्रार्थ्यते सो’मरैः सर्वैः क्रीडते पितृभिः सह ॥२३६॥</p></blockquote>
<p>तत्रैव वान्यत्र—</p>
<blockquote>
<p>राजा भवति लोके’स्मिन् छत्रं दत्त्वा द्विजोत्तमः ।
नाप्नोति रिपुजं दुःखं सङ्ग्रामे रिपु-जिद् भयेत् ॥२३७॥
उपानत्-सम्प्रदानेन विमानम् अधिरोहति ।
यथेष्टं तेन लोकेषु विचरत्य् अमर-प्रभः ॥२३८॥</p></blockquote>
<p><strong>सनातनः-</strong> पादुकाया माहात्म्यञ्च पूर्वं श्री-मुख-प्रक्षालनानन्तरं तत्-समर्पणे लिखितम् एवास्ति ॥२३८॥</p>
<h3 id="धवजसय-महतमय-">**ध्वजस्य माहात्म्यं **</h3>
<p>तत्रैव—</p>
<blockquote>
<p>लोकेषु ध्वज-भूतः स्याद् दत्त्वा विष्णोर् वरं ध्वजम् ।
शक्र-लोकम् अवाप्नोति बहून् अब्द-गणान् नरः ॥२३९॥</p></blockquote>
<p>किं च—</p>
<blockquote>
<p>युक्तं पीत-पताकाभिर् निवेद्य गरुड-ध्वजम् ।
केशवाय द्विज-श्रेष्ठः सर्व-लोके महीयते इति ॥२४०॥
यत्-प्रसादे ध्वजारोप-माहात्म्यं लिखितं पुरा ।
तद् अत्राप्य् अखिलं ज्ञेयं तत्रात्रत्यं इदं तथा ॥२४१॥</p></blockquote>
<p><strong>सनातनः-</strong> ध्वज-भूतः सर्वश्रेष्ठ इत्यर्थः । गरुड-ध्वजं गरुडाकारध्वज, कृत्रिम-गरुडयुक्तं वा ध्वजं, तन्-माहात्म्यं तत्र ध्वजार्पणेऽपि सर्वं ज्ञेयम् । तथा अत्रत्यं ध्वजार्पण-सम्बन्धि इदं लिखितं च माहात्म्यं तत्र ध्वजारोपणे ज्ञेयं, द्वयोः साम्याद् इत्यर्थः ॥२३६-२४१॥</p>
<p>किं च भविष्ये—</p>
<blockquote>
<p>विष्णोर् ध्वजे तु सौवर्णम् दण्डं कुर्याद् विचक्षणः ।
पताका चापि पीता स्याद् गरुडस्य समीप-गा ॥२४२॥</p></blockquote>
<h3 id="वयजनसय-महतमय-">**व्यजनस्य माहात्म्यं **</h3>
<p>विष्णु-धर्मोत्तरे—</p>
<p>तल-व्र्ण्त-प्रदानेन निर्वृतिं प्राप्नुयात् परम् ॥२४३॥</p>
<h3 id="वतनसय-महतमय-">**वितनस्य माहात्म्यं **</h3>
<p>तत्रैव—</p>
<blockquote>
<p>वितानक-प्रदानेन सर्व-पापैः प्रमुच्यते ।
परं निर्वृतिम् आप्नोति यत्र तत्राभिजायते ॥२४४॥</p></blockquote>
<h3 id="खदगदन-महतमय">**खद्गदीनां माहात्म्यं</h3>
<p>दत्त्वा निस्त्रिंशकान् मुख्यान् शत्रुभिर् नाभिभूयते ।<br>
दत्त्वा तद्-बन्धनं मुख्यम् अग्न्य्-आधेय-फलं लभेत् ॥२४५॥<br>
सनातनः-** मुख्यान् श्रेष्ठान्; तेषां वन्दनं कोषम् ॥२४५॥</p>
<p>किं च—</p>
<blockquote>
<p>पतद्-ग्रहं तथा दत्त्वा शुभदस् त्व् अभिजायते ।
पाद-पीठ-प्रदानेन स्थानं सर्वत्र विन्दति ॥२४६॥
दर्पणस्य प्रदानेन रूपवान् दर्पवान् भवेत् ।
मार्जयित्वा तथा तं च शुभगस् त्व् अभिजायते ॥२४७॥</p></blockquote>
<p><strong>सनातनः-</strong> तं दर्पणं, मार्जयित्वा निर्मलीकृत्य ॥२४७॥</p>
<blockquote>
<p>यत् किञ्चिद् देव-देवाय दद्याद् भक्ति-समन्वितः ।
तद् एवाक्षयम् आप्नोति स्वर्ग-लोकं स गच्छति ॥२४८॥</p></blockquote>
<p>किं च, वामन-पुराणे श्री-बलिं प्रति श्री-प्रह्लादोक्तौ—</p>
<blockquote>
<p>श्रद्दधानैर् भक्ति-परैर् यान्य् उद्दिश्य जनार्दनम् ।
बलि-दानानि दीयन्ते अक्षयानि विदुर् बुधः ॥२४९॥</p></blockquote>
<p><strong>सनातनः-</strong> एवं विविधं सकामस्यावान्तर-फलं लिखित्वा मुख्य-फलं लिखति—श्रद्दधानैर् इति । दानानि देयानि अक्षयाणि अक्षय्य-फलानि श्री-वैकुण्ठलोक-प्रापकाणीत्यर्थः ॥२४९॥</p>
<blockquote>
<p>अत्रापि केचिद् इच्छन्ति दत्त्वा पुष्पाञ्जलि-त्रयम् । <br>
पूर्वोक्त दश शङ्खाद्या मुद्राः सन्दर्शयेत् ॥२५०॥ इति ।</p></blockquote>
<p><strong>सनातनः-</strong> अत्र अस्मिन् समयेऽपि ॥२५०॥</p>
<h3 id="अथ-गत-वदय-नतयन-">**अथ गीत-वद्य-नृत्यनि **</h3>
<blockquote>
<p><strong>ततो विचित्रैर् ललितैः कारितैर् वा स्वयं कृतैः ।</strong>
<strong>गीतैर् वाद्यैश् च नृत्यैश् च श्री-कृष्णं परितोषयेत् ॥२५१॥<br>
सनातनः-</strong> ललितैर् मनोहरैः कारितैर् नर्तक्यादि-द्वारा, स्वयमेव कृतैर् वा ॥२५१॥</p></blockquote>
<h3 id="अथ-ततर-नषदध">**अथ तत्र निषिद्धं</h3>
<p>नृत्यादि कुर्वतो भक्तान् नोपविष्टो’वलोकयेत् ।<br>
न च तिर्यग् व्रजेत् तत्र तैः सहान्तरयन् प्रभुम् ॥२५२॥<br>
सनातनः-** उपविष्टः सन्नावलोकयेत्, तत्र नृत्यादौ तेषां भगवतश्च मध्ये तिर्यग्-व्रजनेनाच्छादनात्तैः सह प्रभुं भगवन्तं अन्तरयन् विच्छेदयन् न तिर्यग्-व्रजेच्चेत्यर्थः ॥२५२॥</p>
<p>तथा चोक्तं—</p>
<blockquote>
<p>नृत्यन्तं वैष्णवं हर्साद् आसीनो यस् तु पश्यति ।
खञ्जो भवति राजेन्द्र सो’यं जन्मनि जन्मनि ॥२५३॥</p></blockquote>
<p><strong>सनातनः-</strong> हर्षात् प्रेमानन्देन नृत्यन्तं, खञ्जः शतं काणे च खञ्जे चेति न्यायेनासङ्ख्य-दोष-दुष्टो भवतीत्यर्थः ॥२५३॥</p>
<p>किं च—</p>
<blockquote>
<p>नृत्यतां गायतां मध्ये भक्तानां केशवस्य च ।
तान् ऋते यस् तिरो याति तिर्यग्-योनिं स गच्छति ॥२५४॥</p></blockquote>
<p><strong>सनातनः-</strong> तान् नृत्यद्गायद्-भक्तान् ऋते विना तेषां नृत्यादि-परतया तद्-दोषानापत्तेः ॥२५४॥</p>
<h3 id="अथ-गतद-महतमयम-">**अथ गीतदि-माहात्म्यम् **</h3>
<h3 id="अद-समनयत-">**अदौ समन्यतः **</h3>
<p>नारसिंहे—</p>
<blockquote>
<p>गीत-वाद्यादिकं नाट्यम् शङ्ख-तुर्यादि-निस्वनम् ।
यः कारयति विष्णोस् तु सन्ध्यायां मन्दिरे नरः ।
सर्व-काले विशेषेण कामगः काम-रूपवान् ॥२५५॥</p></blockquote>
<p><strong>सनातनः-</strong> कारयतीति स्वार्थे इण्, अन्येनापि कारयतीति वा ॥२५५॥</p>
<blockquote>
<p>सु-सङ्गीत-विदग्धैश् च सेव्यमानो’प्सरो-गणैः ।
महार्हेण विमानेन विचित्रेण विराजता ।
स्वर्गात् स्वर्गम् अनुप्राप्य विष्णु-लोके महीयते ॥२५६॥</p></blockquote>
<p><strong>सनातनः-</strong> स्वर्गात् स्वर्गम् इति बिल-स्वर्गात् भौम-स्वर्गं, भौम-स्वर्गात् दिव्यस्वर्गं, ततो महर्लोकादिकं व्रजन् क्रमेण तत्र तत्र स्वेच्छया सुखभोगान् भूक्त्वेत्यर्थः ॥२५६॥</p>
<p>स्कान्दे विष्णु-नारद-संवादे—</p>
<blockquote>
<p>गीतं वाद्यं च नृत्यं च नाट्यं विष्णु-कथां मुने ।
यः करोति स पुण्यात्मा त्रैलोक्योपरि संस्थितः ॥२५७॥</p></blockquote>
<p><strong>सनातनः-</strong> नाट्यम् अभिनयादि; यद्वा, देशीय-मार्ग-भेदेन नाट्य-नृत्ययोर् भेदः । एवमग्रेऽपि, त्रैलोक्यं ब्रह्मलोक-पर्यन्तं, तद्-उपरि वैकुण्ठलोके सम्यक् स्थितो भवति ॥२५७॥</p>
<p>बृहन्-नारदीये श्री-यम-भगीरथ-संवादे—</p>
<blockquote>
<p>देवतायतने यस् तु भक्ति-युक्तः प्रनृत्यति ।
गीतानि गायत्य् अथवा तत्-फलं शृणु भू-पते ॥२५८॥
गन्धर्व-राजतां गणैर् नृत्याद् रुद्र-गणेशताम् ।
प्राप्नोत्य् अष्ट-कुलैर् युक्तस् ततः स्यान् मोक्ष-भाङ् नरः ॥२५९॥</p></blockquote>
<p><strong>सनातनः-</strong> मोक्षः संसार-दुःखान् मुक्तिः; मोक्षयतीति श्री-भगवान् वा, तं भजति प्राप्नोतीति तथा सः ॥२५९॥</p>
<p>लिङ्गे श्री-मार्कण्डेयाम्बरीष-संवादे—</p>
<blockquote>
<p>विष्णु-क्षेत्रे तु यो विद्वान् कारयेद् भक्ति-संयुतः ।
गन-नृत्यादिकं चैव विष्ण्व्-आख्यं च कथां तथा ॥२६०॥
जातिं स्मृतिं च मेधां च तथैव परमां स्थितिम् ।
प्राप्नोति विष्णु-सालोक्यं सत्यम् एतन् नाराधिप ॥२६१॥</p></blockquote>
<p>अन्यत्र च श्री-भगवद्-उक्तौ—</p>
<blockquote>
<p>विसृज्य लज्जां यो’धीते गायते नृत्यते’पि च ।
कुल-कोटि-समायुक्तो लभते मामकं पदम् ॥२६२॥</p></blockquote>
<p><strong>सनातनः-</strong> विष्ण्वाख्यां वैष्णवीम् इत्यर्थः; यद्वा, विष्णुना सह तत्-कथाया अभेदाभिप्रायेण विष्ण्वाख्याम् इत्युक्तम्; यद्वा, विष्णोर् आख्या नाम-मात्रम् अपि यस्यां तामपि; परमाम् इत्यस्य सर्वैर् एवान्वयः, परमां जातिं जन्मान्तरे इहैव वा साधूनां पूज्यत्वेन, स्थितिं निष्ठां भगवद्-भजनादौ ॥२६०-२६२॥</p>
<p>अत एवोक्तं—</p>
<p><strong>भारते नृत्य-गीते तु कुर्यात् स्वाभाविके’पि वा ।<br>
स्वाभाविकेन भगवान् प्रीणातीत्य् आह शौनकः ॥२६३॥<br>
सनातनः-</strong> भारते भरत-मुनि-प्रणीते निज-स्वभाव-सिद्धेऽपि वा, सन्धिर् आर्षः । स्वाभाविकेनापि नृत्य-गीतेन ॥२६३॥</p>
<p>अत एव नारदीये—</p>
<blockquote>
<p>विष्णोर् गीतं च नृत्यं च नटानां च विशेषतः ।
ब्रह्मन् ब्राह्मण-जातीनां कर्तव्यं नित्य-कर्म-वत् ॥२६४॥</p></blockquote>
<p><strong>सनातनः-</strong> विष्णोः विष्ण्वर्थम् इत्यर्थः नटनम् अभिनयनम्; यद्वा, नाटयति नर्तयतीति नटनं नाट्यम् ॥२६४॥</p>
<p>किन्तु स्मृतौ&mdash;</p>
<blockquote>
<p>गीत-नृत्यानि कुर्वीत देव-द्विजादि-तुष्टये ।
न जीवनाय युञ्जीत विप्रो पाप-भिया क्वचित् ॥२६५॥</p></blockquote>
<p>एवं कृष्ण-प्रीणनत्वाद् गीतादेर् नित्यता परा ।</p>
<p>संसिद्धैर् अविशेषेन ज्ञेया सा हरि-वसरे ॥२६६॥</p>
<p><strong>सनातनः-</strong> क्वचित् कदाचिदपि जीवनाय निज-वृत्त्यर्थं न युञ्जीत, न कुर्यात्; तत्र हेतुः— पापाद्भिया, तथा सति स्याद् इत्यर्थः । अधुना गीत-नृत्यादि-नित्यत्वं लिखति—एवमिति । परा परमा महोत्सव-दिनेषु चात्यन्त-नित्यमेव तद् इति लिखति—अविशेषेणेति ॥२६५-२६६॥</p>
<p>तथा चोक्तं—</p>
<blockquote>
<p>केशवाग्रे नृत्य-गीतं न करोति हरेर् दिने ।
वह्निना किं न दग्धो’सौ गतः किं न रसातलं ॥२६७॥</p></blockquote>
<p><strong>सनातनः-</strong> हरेर् दिने एकादश्यादाव् अपि ॥२६७॥</p>
<h3 id="अथ-वशषत-गतसय-महतमय-">**अथ विशेषतो गीतस्य माहात्म्यं **</h3>
<p>द्वारका-माहात्म्ये श्री-मर्कन्देयेन्द्रद्युम्न-संवादे—</p>
<blockquote>
<p>कृष्णं सन्तोषयेद् यस् तु सु-गीतैर् मधुर-स्वनैः ।
सर्व-वेद-फलं तस्य जायते नात्र संशयः ॥२६८॥</p></blockquote>
<p><strong>सनातनः-</strong> वेदानां साम-वेदोऽस्मि (श्रीगी। १०.२२) इति भगवद्-विभूतित्वेन तस्य श्रेष्ठयात् सुस्वरगानमयत्वेन भगवत्-तोषणाद् वा, तस्य पाठादिना सर्वतोऽधिकं फलं तज् जायते ॥२६८॥</p>
<p>स्कान्दे श्री-महादेवोक्तौ—</p>
<blockquote>
<p>श्रुति-कोटि-समं जप्यं जप-कोटि-समं हविः ।
हविह्-कोटि-समं गेयं गेयं गेय-समं विदुः ॥२६९॥</p></blockquote>
<p><strong>सनातनः-</strong> हविः नैवेद्यं, गेय-समं निरुपमम् इत्यर्थः ॥२६९॥</p>
<p>कसि-खण्डे विष्णु-दूत-शिवशर्म-संवादे—</p>
<blockquote>
<p>यदि गीतं क्वचिद् गीतं श्रीमद्-धरि-हराङ्कितम् ।
मोक्षं तु तत् फलं प्राहुह् सान्निध्यम् अथवा तयोः ॥२७०॥</p></blockquote>
<p><strong>सनातनः-</strong> मोक्षस्य तुच्छत्वेन पक्षान्तरम् आह—सान्निध्यम् इति । तयोः श्री-हरि-हरयोः ॥२७०॥</p>
<p>विष्णुशर्मे श्री-भगवद्-उक्तौ—</p>
<blockquote>
<p>रागेणाकृष्यते चेतो गान्धर्वाभिमुखं यदि ।
मयि बुद्धिं समास्थाय गायेथ मम सत्-कथाः ॥२७१॥</p></blockquote>
<p><strong>सनातनः-</strong> रागेण मल्लार-रागादिना; यद्वा विषय-प्रीत्या यद्याकृष्यते, ततश्च गान्धर्वाभिमुखं गीतोत्सुकं यदि स्यात्; यद्वा, गान्धर्वाभिमुखं यदा स्यात् तदा मयि बुद्धिं समास्थाय मनो निवेश्य; यद्वा, इमाः कृष्णस्य गाथा इत्येतावन् मात्रं मनसि कृत्वा, सतीः उत्तमा रास-क्रीडाद्य्-आश्रयाः कथाः; यद्वा, मम ये सन्तः, तेषां कथा गायेथाः तेनैवाखिलान्य-रागोऽपयास्यतीति भावः; यद्वा, परम-भाग्योदितेन तेनैव सर्वं सेत्स्यतीति ॥२७१॥</p>
<p>हरि-भक्ति-सुधोदये</p>
<blockquote>
<p>यो गायति सम् अनिशं भुवि भक्ता उच्चैः
स द्राण् समस्त-जन-पाप-भिदे’लम् एकः ।
दीपेस्व् असत्स्व् अपि ननु प्रति-गेहम् अन्तर्
ध्वान्तं किम् अत्र विलसत्य् अमले द्यु-नाथे ॥२७२॥</p></blockquote>
<p><strong>सनातनः-</strong> द्राक् सद्य एव समस्त-जनानां सर्व-जीवानां पापस्य भिदे नाशनाय एक एव अलं समर्थः, तदेवार्थान्तरोपन्यासेन द्रढयति—दीपेष्विति ॥२७२॥</p>
<blockquote>
<p>यद् आनन्द-कलं गायन् भक्तः पुण्याश्रु वर्षति ।
तत् सर्व-तीर्थ-सलिल-स्नानं स्व-मल-शोधनं ॥२७३॥</p></blockquote>
<p><strong>सनातनः-</strong> आनन्देन कलो मधुरास्फुट-ध्वनिर् यथा स्यात् तथा गायन् सन् यत् पुण्य-रूपं अश्रु प्रेमाश्रु वर्षति; स्वानम् अपि मल-शोधनम् ॥२७३॥</p>
<p>वाराहे &ndash;</p>
<blockquote>
<p>ब्राह्मणो वासुदेवार्थं गायमनो’निशं परम् ।
सम्यक् ताल-प्रयोगेण सन्निपातेन वा पुनः ॥२७४॥
नव वर्ष-सहस्राणि नव वर्ष-शतानि च ।
कुवेर-भवनं गत्वा मोदते वै यदृच्छया ॥२७५॥
कुवेर-भवनाद् भ्रष्टः स्वच्छन्द-गमनालयः ।
फलम् आप्नोति सुश्रोणि मम कर्म-परायणः ॥२७६॥</p></blockquote>
<p><strong>सनातनः-</strong> सन्निपातेन विविध-रागादि-समुच्चयेन । ननु कथं तस्य ततोऽपि भ्रंशः सम्भवेत् ? सत्यं, स्वेच्छयैव परित्यज्यान्यत्र गच्छतीत्य् आह—स्वच्छन्देन गमनमालयश्च निवास-स्थानं यस्य सः । ननु तहि का गतिस् तस्य स्यात् ? तत्राह—मम कर्म-परायणः मद्-भक्तिपरः सन्; फलं तद्-अनुरूपम्; यद्वा, परम-फलत्वेन विख्यातं श्री-वैकुण्ठम्; यद्वा, मत्-सेवापरत्वं फलं प्राप्नोति ॥२७४-२७६॥</p>
<blockquote>
<p>नारायणानां विधिना गानं श्रेष्ठतमं स्मृतम् ।
गानेनाराधितो विष्णुह् स्व-कीर्ति-जन-वर्चसा ददाति ।
तुष्टः स्थानं स्वं यथास्मै कौशिकया वै ॥२७७॥</p></blockquote>
<p><strong>सनातनः-</strong> नारायणानां नारायणाराधन-कर्मणाम्; यद्वा, नारं जीव-समूहः, तद्-आश्रय-भूतानां कर्मणां मध्य इत्यर्थः । ज्ञानस्य वर्चः प्रभावो यस्मात् तेन; यद्वा, स्वस्य कीर्ति-ज्ञान-वर्चोभिः सहितं द्वन्द्वैक्यम् । कौशिकायेत्यत्र तत्रैवाख्यायिकेयम्— कौशिकनामा विप्रो भगवद्-गीत-प्रभावेण स-शिष्यः स-सेवको गीत-श्रोतृभिः सहितो वैकुण्ठलोकं गतो भगवता बहु-सम्मानितः इति ॥२७७॥</p>
<p>किं च—</p>
<blockquote>
<p>एष वो मुनि-शार्दूलः प्रोक्तो गीत-क्रमो मुनेः ।
ब्राह्मणो वासुदेवाख्यं गायमानो’निशं परम् ॥२७८॥</p></blockquote>
<p><strong>सनातनः-</strong> एष इत्यादिः सूतोक्तिः; मुनेः श्री-नारदस्य गीत-शिक्षा-क्रमः; तद्-आख्यायिका च तत्रैव प्रसिद्धा; यथा—द्वारकायां श्री-रुक्मिणी-सत्यभामादेर् दासीभ्योऽसौ यत्नाद्गान-विद्याम् अशिक्षत इति ॥२७८॥</p>
<blockquote>
<p>हरेः सालोक्यम् आप्नोति रुद्र-गानाधिको भवेत् ।
कर्मणा मनसा वाचा वासुदेव-परायणः ।
गायन् नृत्यंस् तम् आप्नोति तस्माद् गेयं परं विदुः ॥२७९॥</p></blockquote>
<p><strong>सनातनः-</strong> रुद्रादपि गानेन अधिको विशिष्टो भवेद् इति ॥२७९॥</p>
<p>प्रथम-स्कन्धे श्री-नारदोक्तौ (१.६.३३)—</p>
<blockquote>
<p>प्रगायतः स्व-वीर्याणि तीर्थ-पदः प्रिय-श्रवः ।</p></blockquote>
<p>अहुत इव मे सिघ्रम् दर्शनं याति चेतसि ॥२८०॥</p>
<p>द्वादश-स्कन्धे (१२.१२.४९-५०) श्री-सूतोक्तौ—</p>
<blockquote>
<p>मृषा गिरस् ता ह्य् असतीर् असत्-कथा
न कथ्यते यद् भगवान् अधोक्षजः ।
तद् एव सत्यं तद् उहैव मङ्गलं
तद् एव पुण्यं भगवद्-गुनोदयम् ॥२८१॥
तद् एव रम्यं रुचिरं नवं नवं
तद् एव शश्वन् मनसो महोत्सवम् । <br>
तद् एव शोकार्णव-शोषणं नॄणां
यद् उत्तम-श्लोक-यशो’नुगीयते ॥२८२॥</p></blockquote>
<p><strong>सनातनः-</strong> स्वस्य भगवतो वीर्याणि अद्भुत-चरितानि पूतना-मोक्षादीनि, तीर्थं गङ्गादि, पादात् चरणाब्ज-शौचोदकात् यस्य सः श्री-कृष्णः; किञ्च प्रियं श्रवः कीर्तिर् यस्य सः, अत आहूत इव, आदरेण निमन्त्रित इव; यद्वा, बलाद् आकृष्यानीत इव । एवं पूर्वं चित्तादन्तर्हितो ध्यानादि-प्रयत्नेन यो मया पुनर् हृदि द्रष्टुं न शक्तः, सोऽयं गानात् स्वयमेव सद्यः साक्षादिव चित्ते दृश्यत इति ध्यानादपि तद्-वीर्य-गानस्य माहात्म्यं सूचितम् ॥२८०॥</p>
<p>असतीः असत्यः दृष्टा इत्यर्थः; यतः असतामेव कथास्ताः । यत् यासू, किं तर्हि सत्यम् उत्तमादिकञ्च? तदाह—उत्तमश्लोकस्य श्री-कृष्णस्य यशोऽनगीयत इति यत् तदेव सत्यम् । उह हर्षे प्रसिद्धौ वा, भगवद्-गुणानाम् ऐश्वर्यादीनाम् उदयः गायके श्रोतृ-प्रभृतिषु च प्रकाशे यस्मात् तत्, रम्यं जगत्-सन्तोषदं, रुचिरं श्रवण-रुचिकरं यतो नवं नवं प्रतिक्षण-नूतनम् इत्यर्थः; महानुत्सवो यस्मात् तत् ॥२८१-२८२॥</p>
<p>विष्णु-धर्मोत्तरे—</p>
<blockquote>
<p>दत्त्वा च गीतं धर्म-ज्ञा गन्धर्वैः सह मोदते ।
स्वयं गीतेन सम्पूज्य तस्यैवानुचरो भवेत् ॥२८३॥</p></blockquote>
<p>पाद्मे श्री-कृष्ण-सत्यभामा-संवादीय-कार्त्तिक-माहात्म्ये श्री-पृथु-नारद-संवादे श्री-भगवद्-उक्तौ—</p>
<blockquote>
<p>नाहं वसामि वैकुण्ठे न योगि-हृदयेषु वा ।
मद्-भक्ता यत्र गायन्ति तत्र तिष्ठामि नारद ॥२८४॥
तेषां पूजादिकं गन्ध-पद्याद्यैः क्रियते नरैः ।
तेन प्रीतिं परां यामि न तथा मत्-पूजनात् ॥२८५॥</p></blockquote>
<p><strong>सनातनः-</strong> तेषां मद्-भक्तानाम्, आदि-शब्दाद् अनुगमनादि आद्य-शब्दात् पुष्पान्त-स्तवनादीनि ॥२८५॥</p>
<p>अत एवोक्तं—</p>
<blockquote>
<p>कर्माण्य् औपायिकत्वेन ब्राह्मणो’न्य इति स्मृतः ।
कारिकायाम् अतः प्रोक्तं विप्रो गीतै रमेद् इति ॥२८६॥</p></blockquote>
<p><strong>सनातनः-</strong> कर्मणि भगवद्-आराधन-लक्षणे, औपयिकत्वेन तद्-अयोग्यत्वात्, अन्यः दास इति स्मृतः शास्त्रैः स्मृति-कृद्भिर् वा । कारिकायाम् उपनिषद्-भाग-विशेषे श्लोक-निबद्ध-श्रुत्यादि-व्याख्याग्रन्थे वा ॥२८६॥</p>
<h3 id="अथ-नतयसय-महतमय"><strong>अथ नृत्यस्य माहात्म्यं</strong></h3>
<p>द्वारका-माहात्म्ये तत्रैव—</p>
<blockquote>
<p>यो नृत्यति प्रहृष्टात्मा भावैर् बहु-सुभक्तितः ।
स निर्दहति पापानि जन्मान्तर-शतेष्व् अपि ॥२८७॥</p></blockquote>
<p><strong>सनातनः-</strong> भावैः शृङ्गारादि-रसैः, विविध-चेष्टाभिर् वा; बहु यथा स्यात् तथा, जन्मान्तर-शतेषु कृतानि करिष्यमाणान्यपि पापानि ॥२८७॥</p>
<p>हरि-भक्ति-सुधोदय—</p>
<blockquote>
<p>बहुधोत्सार्यते हर्षाद् विष्णु-भक्तस्य नृत्यतः ।
पद्भ्यां भूमेर् दिशो’क्षिभ्यां दोर्भ्यां वामङ्गलं दिवः ॥२८८॥</p></blockquote>
<p><strong>सनातनः-</strong> नृत्यतो विष्णु-भक्तस्य पादादिभिः क्रमाद् भूम्यादेर् अमङ्गलम् उत्सार्यते विनश्येत इत्यर्थः ॥२८८॥</p>
<p>वाराहे—</p>
<blockquote>
<p>यश् च नृत्यति सुश्रोणि पुराणोक्तं समासतः ।
त्रिंशद्-वर्ष-सहस्राणि त्रिंशद्-वर्ष-शतानि च ।
पुष्कर-द्वीपम् आसाद्य मोदते वै यदृच्छया ॥२८९॥</p></blockquote>
<p><strong>सनातनः-</strong> पुराणोक्तं भरतादि-पुरातन-मुन्य्-उक्तं यथा स्यात् तच्-छास्त्रानुसारेणेत्यर्थः । समासतः सङ्क्षेपेणापि यो नृत्यति; यद्वा, समासतः पुराणोक्तं तस्य फलम् इदम् इति शेषः । तदेवाह—त्रिंशद् इत्यादिना । अन्यल् लिखितार्थमेव ॥२८९॥</p>
<blockquote>
<p>पुष्कराच् च परिभ्रष्टः स्वच्छन्द-गमनालयः ।
फलम् आप्नोति सुश्रोणि मम कर्म-परायणः ॥२९०॥</p></blockquote>
<p>विष्णु-धर्मोत्तरे—</p>
<blockquote>
<p>नृत्यं दत्त्वा तथाप्नोति रुद्र-लोकम् असंशयम् ।
स्वयं नृत्येन सम्पूज्य तस्यैवानुचरो भवेत् ॥२९१॥</p></blockquote>
<p>अन्यत्र श्री-नारदोक्तौ—</p>
<blockquote>
<p>नृत्यतां श्रीपतेर् अग्रे तालिका-वादनैर् भृशम् ।
उड्डीयन्ते शरीर-स्थाः सर्वे पातक-पक्षिणः ॥२९२॥</p></blockquote>
<p><strong>सनातनः-</strong> शरीरस्थाः स्वस्य सर्वेषामपि वा ॥२९२॥</p>
<p>सङ्गीत-शास्त्रे—</p>
<blockquote>
<p>वीणा-वादन-तत्त्व-ज्ञह् श्रुति-जाति-विशारदः ।
तालज्ञश् चाप्रयासेन मोक्ष-मार्गं नियच्छति ॥२९३॥</p></blockquote>
<p><strong>सनातनः-</strong> श्रुतयः षट्-त्रिंशद्-भेदाः, जातयः सप्त स्वराः, मेघनादवसन्तादि-रागालाप-भेदा वा तत्-तद्-अभिज्ञः । मोक्षो मार्गो उपाय-भूतो यस्मिन् भगवति वैकुण्ठलोके वा तं नियच्छति वशीकरोति; अन्येभ्योऽपि नितरां यच्छति ददातीति वा ॥२९३॥</p>
<p>विष्णु-धर्मोत्तरे—</p>
<blockquote>
<p>वाद्यं दत्त्वा तथा विप्रह् शक्र-लोकम् अवाप्नुयात् ।
स्वयं वद्येन सम्पूज्य तस्यैवनुचरो भवेत् ॥२९४॥
वाद्यानाम् अपि देवस्य तन्त्री-वाद्यं सदा प्रियम् ।
तेन सम्पूज्य वरदं गाणपत्यम् अवाप्नुयात् ॥२९५॥</p></blockquote>
<h3 id="अत-सकत-पन-पज">**अतः सक्तौ पुनः पूज</h3>
<p>शक्तश् चेत् स-परिवारं कृष्णं गन्धादिभिः पुनः ।<br>
पञ्चोपचारैर् मूलेन सम्पूज्यार्घ्यं समर्पयेत् ॥२९६॥<br>
सनातनः-** स-परीवारं पूर्व-लिखितावरण-सहितं, स-परिवाराय कृष्णाय नमः इत्युच्चार्य मूल-मन्त्रेण गन्धादिभिः पञ्चभिर् उपचारैः पुनः सम्यक् पूजयित्वा स-परिवाराय कृष्णाय इदम् अर्घ्यं स्वाहा इति अयं निवेदयेद् इत्यर्थः ॥२९६॥</p>
<h3 id="अथ-नरजन">**अथ नीराजनं</h3>
<p>ततश् च मूल-मन्त्रेन दत्त्वा पुष्पाञ्जलि-त्रयम् ।<br>
महा-नीराजनं कुर्यान् महा-वाद्य-जय-स्वनैः ॥२९७॥<br>
प्रज्वलयेत् तद्-अर्थं च कर्पूरेण घृतेन वा ।<br>
आरात्रिकं शुभे पात्रे विषमानेक-वर्तिकं ॥२९८॥<br>
सनातनः-** तद्-अर्थं महा-नीराजन-निमित्तम्, आरात्रिकं दीपं, शुभे उत्तमे सुवर्णादि-निर्मिते विस्तीर्णे पात्रे विषमा अयुग्मा अनेकाश्च बद्धा वर्तिका वर्त्यो यस्मिन् तम् ॥२९८॥</p>
<h3 id="अथ-नरजन-महतमयम"><strong>अथ नीराजन-माहात्म्यम्</strong></h3>
<p>स्कान्दे ब्रह्म-नारद-संवादे—</p>
<blockquote>
<p>बहु-वर्त्ति-समायुक्तं ज्वलन्तं केशवोपरि ।
कुर्याद् आरात्रिकं यस् तु कल्प-कोटिं वसेद् दिवि ॥२९९॥
कर्पूरेन तु यः कुर्याद् भक्त्या केशव-मुर्धनि ।
आरात्रिकं मुनि-श्रेष्ठ प्रविशेद् विष्णुम् अव्ययं ॥३००॥</p></blockquote>
<p><strong>सनातनः-</strong> केशवोपरीति, केशव-मूर्धनीति च; प्रायः श्री-मस्तक-निर्माञ्छनं बोधयति । प्रविशेदिति अत्यन्त-सन्निकृष्ट भूत्वा तिष्ठेद् इत्यर्थः । न व्ययो भावो भक्तानां यस्माद् इति मोक्षो निरस्त एव ॥२६६-३००॥</p>
<p>तत्रैवन्यत्र—</p>
<blockquote>
<p>दीप्तिमन्तं स-कर्पूरम् करोत्य् आरात्रिकं नृप ।
कृष्णस्य वसते लोके सप्त कल्पानि मानवाः ॥३०१॥</p></blockquote>
<p><strong>सनातनः-</strong> सप्त कल्पानीति असङ्ख्यत्वे तात्पर्यम्, अथवा श्वेत-द्वीपादौ वैकुण्ठलोके तावत् कालं स्थित्वा पश्चात् परमोत्साहेन तादृश-भक्ति-प्रचारणाय स्वेच्छया अवतरणाभिप्रायेणोक्तम् ॥३०१॥</p>
<p>तत्रैव श्री-सिवोम-संवादे—</p>
<blockquote>
<p>मन्त्र-हीनं क्रिया-हीनम् यत् कृतं पूजनं हरेः ।
सर्वं सम्पूर्णताम् एति कृते नीराजने शिवे ॥३०२॥</p></blockquote>
<p><strong>सनातनः-</strong> शिवे हे पार्वति ॥३०२॥</p>
<p>हरि-भक्ति-सुधोदये—</p>
<blockquote>
<p>कृत्वा नीराजनं विष्णोर् दीपावल्या सुदृश्यया ।
तमो-विकारं जयति जिते तस्मिम्श् च को भवः ॥३०३॥</p></blockquote>
<p><strong>सनातनः-</strong> तमः तमोगुणः अज्ञानं वा सत्त्वावरकत्वात्, तस्य विकारं काम-क्रोधादिकं, द्वितीय-पक्षे देहाभिमानादिकम्, तस्मिन् तमोविकारे; भवः संसारः कः स्यात्, अपि तु न कश्चिदपि, स्वत एव जितो भवतीत्यर्थः ॥३०३॥</p>
<p>अन्यत्र च—</p>
<blockquote>
<p>कोटयो ब्रह्म-हत्यानाम् अगम्यागम-कोतयः ।
दहत्य् आलोक-मात्रेण विष्णोः सारात्रिकं मुखं ॥३०४॥ इति ।</p></blockquote>
<p><strong>सनातनः-</strong> कोटयः कोटीः, याः कोटयस्ता इति वा; सारात्रिकं दीप-सहितं दीपालोकेनाधिकं शोभमानम् इत्यर्थः ॥३०४॥</p>
<p><strong>यच् च दीपस्य माहात्म्यं पूर्वं लिखितम् अस्ति तत् ।<br>
द्रस्तव्यं सर्वत्रापि प्रायेनाभेदतो’नयोः ॥३०५॥<br>
सनातनः-</strong> अत्र नीराजनेऽपि तत् सर्वं माहात्म्यं द्रष्टव्यं मन्तव्यं ज्ञेयम् । तत्र हेतुः—अनयोर् धूपानन्तर-दीपस्य एतन् नीराजन-दीपस्य चेति द्वयोर् अभेदात् । प्रायेणेति—स्वमते वर्त्यादि-भेदात् ॥३०५॥</p>
<p><strong>अतः सादरम् उत्थाय महा-नीराजनं त्व् इदम् ।<br>
द्रष्टव्यं दीपवत् सर्वैर् वन्द्यम् आरात्रिकं च यत् ॥३०६॥<br>
सनातनः-</strong> अतः अस्मान्माहात्म्य-विशेषात् ॥३०६॥</p>
<p>तद् उक्तं श्री-पुलस्त्येन विष्णु-धर्मे—</p>
<blockquote>
<p>धूपं चारात्रिकं पश्येत् कराभ्यां च प्रवन्दते ।
कुल-कोटिं समुद्धृत्य याति विष्णोः परं पदं ॥३०७॥</p></blockquote>
<p>मूलागमे च—</p>
<blockquote>
<p>नीराजनं च यः पश्येद् देव-देवस्य चक्रिणः ।
सप्त जन्मानि विप्रः स्याद् अन्ते च परमं पदम् ॥३०८॥</p></blockquote>
<h3 id="अथ-शङखद-वदन-महतमयम"><strong>अथ शङ्खादि-वादन-माहात्म्यम्</strong></h3>
<p>बृहन्-नारदीये श्री-यम-भगीरथ-संवादे—</p>
<blockquote>
<p>केशवायतने राजन् कुर्वन् शङ्ख-रवं नरः ।
सर्व-पाप-विनिर्मुक्तो ब्रह्मणा सह मोदते ॥३०९॥
कर-शब्दं प्रकुर्वन्ति केशवायतनेषु ये ।
ते सर्वे पाप-निर्मुक्ता विमानेशा युग-द्वयम् ॥३१०॥</p></blockquote>
<p><strong>सनातनः-</strong> विमानानामीशाः स्वामिनो भवन्ति ॥३१०॥</p>
<blockquote>
<p>तालादि-कांस्य-निनदं कुर्वन् विष्णु-गृहे नरः ।
यत् फलं लभते राजन् शृणुष्व गदतो मम ॥३११॥
सर्व-पाप-विनिर्मुक्तो विमान-शत-सङ्कुलः ।
गीयमानश् च गन्धर्वैर् विष्णुना सह मोदते ॥३१२॥
भेरी-मृदङ्ग-पटह-मुरजैश् च स-डिण्डिमैः ।
सम्प्रीणयन्ति देवेशं तेषां पुण्य-फलं शृणु ॥३१३॥</p></blockquote>
<p><strong>सनातनः-</strong> निशानो वादित्र-विशेषः ॥३१३॥</p>
<blockquote>
<p>देव-स्त्री-गण-संयुक्ताः सर्व-कामैः समर्चिताः ।
स्वर्ग-लोकम् अनुप्राप्य मोदन्ते कल्प-पञ्चकम् ॥३१४॥ इति ।</p></blockquote>
<h3 id="अथ-स-जल-शङख-नरजन">**अथ स-जल-शङ्ख-नीराजनं</h3>
<p>ततश् च स-जलं शङ्खं भगवन्-मस्तकोपरि ।<br>
त्रि भ्रामयित्वा कुर्वीत पुनर् नीराजनं प्रभोः ॥३१५॥<br>
सनातनः-** जल-पूर्ण-शङ्खेन पुनर् नीराजनं लिखति—ततश्चेति ॥३१५॥</p>
<h3 id="तन-महतमय-च-">**तन्-माहात्म्यं च **</h3>
<p>द्वारका-माहात्म्ये तत्रैव—</p>
<blockquote>
<p>शङ्खे कृत्वा तु पानीयं भ्रामितं केशवोपरि ।
सन्निधौ वसते विष्णोः कल्पान्तं क्षीर-सागरे ॥३१६॥ इति ।</p></blockquote>
<p><strong>सनातनः-</strong> येन भ्रामितं, स वसते वसति ॥३१६॥</p>
<p><strong>नीराजन-द्वयं चैतत् ताम्बूलस्यार्पणं परम् ।<br>
केचिद् इच्छन्ति केचिच् च दर्पणार्पणतः परम् ॥३१७॥</strong></p>
<p>तथा च पञ्चरात्रे—</p>
<blockquote>
<p>पुनर् आचमनं दद्यात् करोद्वर्तनम् एव च ।
स-कर्पूरं च ताम्बूलम् कुर्यान् नीराजनं तथा ॥३१८॥
समर्प्य मुकुटादीनि भूषणानि विचक्षणः ।
आदर्शयेत् तथादर्शं प्रकल्प्य छत्र-चामरे ॥३१९॥</p></blockquote>
<p>गारुडे च—</p>
<blockquote>
<p>अथ भुक्तवते दत्त्वा जलैः कर्पूर-वासितैः ।
आचमनं च ताम्बूलम् चन्दनैः कर-मार्जनम् ॥३२०॥
पुष्पाञ्जलिं ततः कृत्वा भक्त्यादर्शं प्रदर्शयेत् ।
नीराजनं पुनः कार्यं कर्पूरं विभवे सति ॥३२१॥</p></blockquote>
<p>अत एव वायु-पुराणे—</p>
<blockquote>
<p>आरात्रिकं तु निःस्नेहं निःस्नेहयति देवताम् ।
अतः संशमयित्वैव पुनः पूजनम् आचरेत् ॥३२२॥</p></blockquote>
<p><strong>सनातनः-</strong> आरात्रिकं नीराजन-पात्रं निःस्नेहं घृतादि-रहितं,निःस्नेहां दया-रहितां, संशमयित्वा संशमय्य निर्वाप्येत्यर्थः । यश्च पूर्वं दीप-निर्वापणदोष उक्तः, स दीप-विषयक एव, न तु नीराजन-विषयको ज्ञेयः ॥३२२॥</p>
<p>अत एव द्वारका-माहात्म्ये—</p>
<blockquote>
<p>तत्रैव कृत्वा पूजादिकं सर्वं ज्वलन्तं कृष्ण-मूर्धनि ।
आरात्रिकं प्रकुर्वाणो मोदते कृष्ण-सन्निधौ ॥३२३॥ इति ।</p></blockquote>
<p><strong>केचिन् नीराजनत् पश्चाद् इच्छन्ति प्रणतिं ततः ।<br>
प्रदक्षिणं ततः स्तोत्रं गीत-नृत्यादिकं ततः ॥३२४॥<br>
सनातनः-</strong> प्रणतिं वन्दनं, ततः प्रणतेः पश्चात् प्रदक्षिणम् इच्छन्ति, एवमग्रेऽपि ॥३२४॥</p>
<p><strong>एवं भगवतः स्व-स्व-सम्प्रदायानुसारतः ।<br>
प्रवर्तन्ते प्रभोर् भक्तौ भक्त्या सर्वं हि शोभनम् ॥३२५॥<br>
सनातनः-</strong> ननु परस्परं संवादाभावेनानिर्धार-दोषः स्यात् तत्र लिखति—भक्त्येति ॥३२५॥</p>
<p><strong>ततो निक्षिप्य देवस्योपरि पुस्पाञ्जलि-त्रयम् ।<br>
विचित्रैर् मधुरैः स्तोत्रैह् स्तुतिं कुर्वीत भक्तिमान् ॥३२६॥</strong></p>
<h3 id="अथ-सतत-वध-">**अथ स्तुति-विधिः **</h3>
<p>महाभारते—</p>
<blockquote>
<p>आरिराधयिषुः कृष्णं वाचं जिगदिषामि यम् ।
तया व्यास-समासिन्या प्रीयतां मधुसूदनः ॥३२७॥ इति ।</p></blockquote>
<p><strong>सनातनः-</strong> कृष्णम् आरिराधयिषुः आराधयितुम् इच्छन्, जिगदिषामि गदितुम् इच्छामि, व्यासो विस्तारः, समासः सङ्क्षेपस् तद्-युक्तया, तया वाचा ॥३२७॥</p>
<p><strong>आरम्भे च स्तुतेर् एतम् श्लोकं स्तुति-परः पठेत् ।<br>
सत्यां तस्यां समाप्तौ च श्लोकं सङ्कीर्तयेद् इमम् ॥३२८॥<br>
सनातनः-</strong> एतम् आरिराधयिषुर् इत्यादिकं, तस्याः स्तुते समाप्तौ सत्याम्, इमम् इति—विद्येत्यादिकम् ॥३२८॥</p>
<p><strong>इति विद्या-तपो-योनिर् अयोनिर् विष्णुर् ईरितः ।<br>
वग्-यज्ञेनार्चितो देवः प्रीयतां मे जनार्दनः ॥३२९॥</strong></p>
<p>पूर्व-तापनी-श्रुतिषु [GTU १.३४-४५] &ndash;</p>
<blockquote>
<p>ओं नमो विश्वरूपाय विश्व-स्थित्य्-अन्त-हेतवे ।
विश्वेश्वराय विश्वाय गोविन्दाय नमो नमः ॥३३०॥
नमो विज्ञान-रूपाय परमानन्द-रूपिणे ।
कृष्णाय गोपीनाथाय गोविन्दाय नमो नमं ॥३३१॥
नमः कमल-नेत्राय नमः कमल-मालिने ।
नमः कमल-नाभाय कमला-पतये नमः ॥३३२॥
बर्हापीडाभिरामाय रामयाकुण्ठ-मेधसे ।
रमा-मानस-हंसाय गोविन्दाय नमो नमं ॥३३३॥
कंस-वंश-विनाशाय केशि-चाणूर-घातिने ।
वृषभ-ध्वज-वन्द्याय पार्थ-सारथये नमः ॥३३४॥
वेणु-वादन-शीलाय गोपालायाहि-मर्दिने ।
कालिन्दी-कूल-लोलाय लोल-कुण्डल-धारिणे ॥३३५॥
वल्लवी-वदनाम्भोज-मालिने नृत्य-शालिने ।
नमः प्रणत-पालाय श्री-कृष्णाय नमो नमः ॥३३६॥</p></blockquote>
<p><strong>सनातनः-</strong> लोलाभ्यां कुण्डलाभ्यां, वल्गवे सुन्दराय, बल्लवीनां नयनान्येवाम्भोजानि, तेषां माला पङ्क्तिस् तद्वते, ताभिः सदा परमया शक्त्या दृश्यमानायेत्यर्थः ॥३३५-३३६॥</p>
<blockquote>
<p>नमः पाप-प्रणाशाय गोवर्धन-धराय च ।
पूतना-जीवितान्ताय तृणावार्तासु-हारिणे ॥३३७॥
निष्कलाय विमोहाय शुद्धायाशुद्ध-वैरिणे ।
अद्वितीयाय महते श्री-कृष्णाय नमो नमः ॥३३८॥</p></blockquote>
<p><strong>सनातनः-</strong> निष्कलाय परिपूर्णाय निर्मायायेति वा, अशुद्ध-वैरिणे परमपावनायेत्यर्थः । अद्वितीयाय निरुपमायेत्यर्थः ॥३३८॥</p>
<blockquote>
<p>प्रसीद परमानन्द प्रसीद परमेश्वर ।
आधिव्याधिभुजङ्गेन दष्टं माम् उद्धर प्रभो ॥३३९॥
श्री-कृष्ण रुक्मिणी-कान्त गोपी-जन-मनोहर ।
संसारसागरे मग्नं माम् उद्धर जगद् गुरो ॥३४०॥
केशव क्लेश-हरण नारायण जनार्दन ।
गोविन्द परमानन्द मां समुद्धर माधव ॥३४१॥</p></blockquote>
<p>एकादश-स्कन्धे [Bह्P ११.५.३३-३४] –</p>
<blockquote>
<p>ध्येयं सदा परिभव-घ्नम् अभीष्ट-दोहं
तीर्थास्पदं शिव-विरिञ्चि-नुतं शरण्यं
भृत्यार्ति-हं प्रणत-पाल भवाब्धि-पोतं
वन्दे महा-पुरुष ते चरणारविन्दम् ॥३४२॥</p></blockquote>
<p><strong>सनातनः-</strong> विशेषत एकादश-स्कन्धोक्त-श्लोक-द्वयेन कलि-काले स्तूयादिति शिष्टाचाराल्-लिखति—ध्येयम् इति । हे प्रणत-पाल ! हे महा-पुरुष ! ते तव चरणारविन्दं वन्दे । कथम्-भूतम् ? ध्येयं ध्यातुं योग्यं, सदेति सर्वत्र सम्बध्यते । ध्येयत्वे हेतवः—इन्द्रिय-कुटुम्बादिभिर् यः परिभवस् तिरस्कारः तं हन्तीति तथा तत् । किञ्च, अभीष्टदोहं मनोरथ-पूरकं, किञ्च, तीर्थास्पदं गङ्गाद्य्-आश्रयत्वेन परमपावनं, किञ्च, शिव-विरिञ्चिभ्यां नुतं स्तुतम्; ननु तौ कृतार्थावेव, किमर्थं ताभ्यां नुतम् ? तत्राह—शरण्यम् आश्रयण-योग्यं सुख-विशेषार्थम् इति भावः; यद्वा, परमेश्वरत्वेनावश्य-सेव्यत्वात् तन्-माहात्म्य-विशेषेणाकर्षणाद् वा । ननु ब्रह्मादि-स्तुत्यं कथं प्राकृतस्य गोचरः स्यात् ? न, भृत्यार्तिहं यस्य कस्यापि भृत्यमात्रस्यार्तिहन्तारम्; न केवलम् आगन्तुकमार्तिमात्रं हन्ति, किन्तु भवाब्धिपोतं संसारार्णवतारकञ्च; यद्वा, शिव-विरिञ्चि-नुतमिति परमैश्वर्यम् उक्त्वा, शरण्यम् इति च शरणागतवात् सल्यम् उक्त्वा, भक्तानां सदा सङ्गित्वम् आह—भृत्यानामार्तिं विरहदुःखं साक्षात् कारादिना हन्तीति । किञ्च, प्रणतान् स्व-स्व-भक्तान् वरदानादिना पालयन्तीति प्रणतपाला इन्द्रादयो देवास् तेषाम् अपि भवाब्धिपोतम्, अथवा परिभघ्नमभीष्ट-दोहम् इति विशेषणाभ्यां कामिनां सर्व-दुःख-नाशकत्वं काम-परि-पूरकत्वं चोक्तम् । तीर्थास्पदम् इति मुमुक्षूणां मुक्ति-प्रदत्वं; शिव-विरिञ्चिनुतम् इति मुक्तानामपि स्तुत्यत्वेन सुख-विशेषात्मकत्वं परमाकर्षकत्वं च । शरण्यं परमाश्रयम् इति दासानां सर्व-पुरुषार्थमयत्वम्; किंवा शरणं वैकुण्ठ-धाम भगवानेव वा तत्-प्रदम् इत्यर्थः । इति परमपद-प्रदत्वं, भृत्यानां रुक्मिणी-प्रभृतीनां भार्याणां विरहार्ति-घ्नम् इति परम-प्रेम-विषयत्वम्; प्रणतान् वैष्णवान् पालयन्ति, अन्नादि-दानेन पुष्णन्ति, दुष्ट-जनादिभ्यो वा रक्षन्तीति प्रणत-पालाः; यद्वा, प्रणता वैष्णवा एव पालाः पालका येषां जनानां तेषां वैष्णव-सेवकानां भवाब्धिपोतं भक्ति-प्रदानेनानायासतो वैकुण्ठलोक-प्रापणात्; संसार-दुःख-परम्परापहारकम् इति—निज-दासानुदासानाम् अपि सर्व-दुःख-क्षपणादिकम् ॥३४२॥</p>
<blockquote>
<p>त्यक्त्वा सु-दुस्त्यज-सुरेप्सित-राज्य-लक्ष्मीं
धर्मिष्ठ आर्य-वचसा यद् अगाद् अरण्यम् ।
माया-मृगं दयितयेप्सितम् अन्वधावद्
वन्दे महा-पुरुष ते चरणारविन्दम् ॥३४३॥</p></blockquote>
<p><strong>सनातनः-</strong> इदानीं स्वयम् आप्तकामत्वान् नैरपेक्ष्यं भक्तार्थञ्च सापेक्षतां दर्शयन् श्री-राम-चन्द्रं स्तौति—त्यक्त्वेति । हे धर्मिष्ठ सदाचार-प्रवर्तक, हे महा-पुरुष पुरुषोत्तम! अन्यैर् दुस्त्यजा या सरेप्सिता राज्य-लक्ष्मीरयोध्यासाम्राज्य-विभूतिस्तां त्यक्त्वा यत् ते चरणारविन्दम् अरण्यं दण्डकवनादिकमगात्; किं राज्यवैकल्य-दर्शनेन? न हि, आर्यस्य गुरोर् दशरथस्य वचसा कैकेयीं प्रति तदीय-वचनसत्यता-प्रतिपालनायेत्यर्थः; एवं धर्मिष्ठत्वम् उक्त्वा महा-पुरुषत्वं दर्शयन् भक्त-जन-वश्यताम् आह—दयितया श्रीसीतया ईप्सितं मायामृगं मायया स्वर्णमायाकारहरिणं यद् अन्वधावत् तद् वन्दे; यद्वा, कृष्ण-वर्णं त्विषाऽकृष्णम् (श्रीभा ११.५.३२) इति तत्रैव प्राग् उक्तेः, कलौ श्री-कृष्णस्य परम-पूज्यत्वात् तदीय-लीला-वर्णनेन तम् एव स्तौति—राज्य-लक्ष्मीं श्री-मथुरा-सम्पत्तिम्; अविवक्षितत्वात् असन्धिः; धर्मिष्ठस्य पूर्व-जन्मनि एकाग्रतया कृत-भगवद्-आराधन-लक्षण-धर्मस्य आर्यस्य श्री-वसुदेवस्य; यद्वा, धर्मिष्टयोर् आर्ययोः श्री-वसुदेव-देवक्योर् वचसा, अत्र अयन्त्वसभ्यः (श्रीभा १०.३.२२) इत्यादिना वसुदेवस्य, जन्म ते मय्यसौ (श्रीभा १०.३.२६) इत्यादिना देवक्याः । अरण्यं बृहद्-वनादिकम्; यद्वा, धर्मिष्ठे भक्ति-लक्षण-धर्मनिष्ठे श्री-नन्द-गोपराजे; यद्-अरण्यं व्रज-भूमि-लक्षणं तत् । एवं सत्यपि महा-पुरुषत्वेनैव सदाचार-प्रवर्तकत्वं भक्त-जनाधीनत्वञ्च ज्ञेयम् । परम-दुर्लभताम् आह—मायया लक्ष्म्या अपि मृग्यत इति मृगम्; यद्वा, भक्त-जनाधीनत्वम् एवाह—मायया लक्ष्म्या मृगं क्रीडा-मृगवन् पराधीनम् इत्यर्थः । अरण्य-गमने निगूढ-हेत्व्-अन्तरम्—दयितया श्री-राध्या ईप्सितं पूर्वस्मिन्न् इहापि जन्मनि विविधाराधनेन प्राप्तुम् इष्टमत एवान्वधावच् चारण्यम् एव । गोपालनादि-क्रीडया सर्वतो धावन्निव परिबभ्रामेत्यर्थः ॥३४३॥</p>
<h3 id="अथ-वदयसय-महतमय">**अथ वद्यस्य माहात्म्यं</h3>
<p>वैदिकानीदृशान्य् एव कृष्णे पौराणिकान्य् अपि ।<br>
तान्त्रिकाणि च शास्त्राणि स्तोत्राण्य् अभिनवान्य् अपि ॥३४४॥<br>
सनातनः-** ईदृशानि एतादृश-श्री-गोकुल-लीलामृत-मयानि वैदिकानि कृष्ण-स्तोत्राणि शस्तानि भवन्ति; यदा, कृष्णे शस्तानि तत्-सूखकराणीत्यर्थः । अभिनवानि आधूनिक-कवि-निबद्धानि ॥३४४॥</p>
<p>विष्णु-धर्मोत्तरे हंस-गीतयं&mdash;</p>
<blockquote>
<p>अभ्रष्ट-लक्षणैः कृत्वा स्वयं विरचिताक्षरैः ।
स्तवं ब्राह्मण-शार्दूलस् तस्मात् कामान् अवाप्नुयात् ॥३४५॥</p></blockquote>
<h3 id="सतत-महतमय-">**स्तुति-माहात्म्यं **</h3>
<p>विष्णु-धर्मे—</p>
<blockquote>
<p>सर्व-देवेषु यत् पुण्यं सर्व-देवेषु यत् फलम् ।
नरस् तत् फलम् आप्नोति स्तुत्वा देवं जनार्दनम् ॥३४६॥</p></blockquote>
<p><strong>सनातनः-</strong> भक्त्या प्रेम्णा ग्रथिताः क्रमेण निबद्धाः, अत एव रम्या वाग् यस्य सः; ब्रह्मादि-दुर्लभ्यं यत् प्रभोर् भगवतः कारुण्यं, तस्य भाजनं विषयः ॥३४६॥</p>
<p>विष्णु-धर्मोत्तरे—</p>
<blockquote>
<p>न वित्त-दान-निचयैर् बहुभिर् मधुसूउदनः ।
तथा तोषम् अवाप्नोति यथा स्तोत्रैर् द्विजोत्तमः ॥३४७॥</p></blockquote>
<p>नारसिंहे—</p>
<blockquote>
<p>स्तोत्रैर् जपैश् च देवाग्रे यः स्तौति मधुसूदनम् ।
सर्व-पाप-विनिर्मुक्तो विष्णु-लोकम् अवाप्नुयात् ॥३४८॥</p></blockquote>
<p>हरि-भक्ति-सुधोदये—</p>
<blockquote>
<p>स्तुवन्न् अमेय-माहात्म्यं भक्ति-ग्रथित-रम्य-वाक् ।
भवेद् ब्रह्मादि-दुर्लभ्य-प्रभु-कारुण्य-भाजनम् ॥३४९॥
यथा नरस्य स्तुवतो बालकस्येव तुष्यति ।
मुग्ध-वाक्यैर् न हि तथा विबुधानां जगत्-पिता ॥३५०॥</p></blockquote>
<p><strong>सनातनः-</strong> विबुधानां देवानां विदुषामपि वा ॥३५०॥</p>
<blockquote>
<p>अबलं प्रभुर् ईप्सितोन्नतिं
कृत-यत्नं स्व-यशह्-स्तवे घ्र्णी ।
स्वयम् उद्धरति स्तनार्थिनं
पद-लग्नं जननीव बालकम् ॥३५१॥</p></blockquote>
<p><strong>सनातनः-</strong> अबलम् अशक्तम् ॥३५१॥</p>
<p>स्कान्दे अमृत-सरोद्धरे—</p>
<blockquote>
<p>श्री-कृष्ण-स्तव-रत्नौघैर् येषां जिह्वा त्व् अलङ्कृता ।
नमस्या मुनि-सिद्धानां वन्दनीया दिवौकसाम् ॥३५२॥</p></blockquote>
<p>तत्रैव कर्त्तिक-माहात्म्ये श्री-ब्रह्म-नारद-संवादे—</p>
<blockquote>
<p>स्तोत्राणां परमं स्तोत्रं विष्णोर् नाम-सहस्रकम् ।
हित्वा स्तोत्र-सहस्राणि पठनीयं महा-मुने ॥३५३॥
तेनैकेन मुनि-श्रेष्ठ पथितेन सदा हरिः ।</p></blockquote>
<p>प्रीतिम् आयाति देवेशो युग-कोटि-शतानि च ॥३५४॥ इति ।</p>
<p><strong>स्नाने यत् स्तोत्र-माहात्म्यं लिखितं लेख्यम् अग्रतः ।<br>
यच् च कीर्तन-माहात्म्यं सर्वं ज्ञेयं इहापि तत् ॥३५५॥<br>
सनातनः-</strong> यद्यपि स्नपने सहस्रनाम-माहात्म्यं लिखतिम् अस्ति, तथापि स्तोत्रेषु मध्ये सहस्र-नाम-स्तोत्रस्य परम-श्रैष्ठ्यापेक्षया पुनर् अत्रोल्लिखितम् । यच्च कीर्तन-माहात्म्यम् अग्रतो लेख्यं, तत् सर्वम् इह स्तुति-माहात्म्येऽपि ज्ञेयं, सर्वेषाम् एवैषां कीर्तन-रूपत्वात् ॥३५५॥</p>
<h3 id="तन-नतयत-">**तन्-नित्यत **</h3>
<p>विष्णु-धर्मे—</p>
<blockquote>
<p>नूनं तत् कण्ठ-शालूकम् अथवा प्रति-जिह्विका । <br>
रोगो वान्यो न सा जिह्वा या न स्तौति हरेर् गुणान् ॥३५६॥</p></blockquote>
<p><strong>सनातनः-</strong> कण्ठ-शालूकं गल-रोग-विशेषः ॥३५६॥</p>
<h3 id="अथ-वनदन">**अथ वन्दनं</h3>
<p>प्रणमेद् अथ साष्टाङ्गं तन्-मुद्रां च प्रदर्शयेत् ।<br>
पठेत् प्रति-प्रणामं च प्रसीद भगवन्न् इति ॥३५७॥**</p>
<p>तद् उक्तम् एकादशे श्री-भगवता [Bह्P ११.२७.४५]—</p>
<blockquote>
<p>स्तवैर् उच्चावचैः स्तोत्रैः पौराणैः प्राकृतैर् अपि ।
स्तुत्वा प्रसीद भगवन्न् इति वन्देत दण्ड-वत् ॥३५८॥</p></blockquote>
<p><strong>सनातनः-</strong> प्राकृतैर् अर्वाचीनैर् लोकभाषा-निबद्धैर् इति वा ॥३५८॥</p>
<h3 id="अथ-परणम-वध"><strong>अथ प्रणाम-विधिः</strong></h3>
<p>तत्रैव [Bह्P ११.२७.४६]—</p>
<blockquote>
<p>शिरो मत्-पादयोः कृत्वा बाहुभ्यां च परस्परम् ।
प्रपन्नं पाहि माम् ईश भीतं मृत्यु-ग्रहार्णवात् ॥३५९॥</p></blockquote>
<p><strong>सनातनः-</strong> बाहुभ्यां दक्षिणोत्तराभ्यां परस्परं मम दक्षिणोत्तरपादौ गृहीत्वा; यद्वा, परस्परं निबद्धाभ्यां कृतापराध इव प्रपन्नं पाहीत्यादि विज्ञाप्य प्रणमेद् इत्यर्थः ॥३५९॥</p>
<p>किं चागमे—</p>
<blockquote>
<p>दोर्भ्यां पद्भ्यां च जानुभ्याम् उरसा शिरसा दृशा ।
मनसा वचसा चेति प्रणामो’ष्टाङ्ग ईरितः ॥३६०॥</p></blockquote>
<p><strong>सनातनः-</strong> प्रणामेऽष्टाङ्गानि दर्शयति—पद्भयाम् इति । पादादिभिः प्रणामः क्रमेण तत्-तद्-अङ्गैर् भूम्य्-अवष्टम्भनेन तत्-संस्पर्शनात् । दृशा प्रणामः चक्षुर् ईषन् निमीलनात्, मनसा शिरो मत्-पादयोः कृत्वा इत्यादि-ध्यानेन; वचसा च ‘भगवन् प्रसीद’ इत्यादि-रूपेणोह्यः ॥३६०॥</p>
<blockquote>
<p>जानुभ्यां चैव बाहुभ्यां शिरसा वचसा धिया ।
पञ्चाङ्गकः प्रणामः स्यात् पूजासु प्रवराव् इमौ ॥३६१॥ इति ।</p></blockquote>
<p><strong>सनातनः-</strong> इमौ अष्टाङ्ग-पञ्चाङ्ग प्रणामौ ॥३६१॥</p>
<blockquote>
<p><strong>गरुदं दक्षिने कृत्वा कुर्यात् तत्-पृष्ठतो बुधः ।</strong>
<strong>अवश्यं च प्रणामांस् त्रीन् शक्तश् चेद् अधिकाधिकान् ॥३६२॥<br>
सनातनः-</strong> गरुडं भगवद्-अभिमुखे वर्तमानं दक्षिणे कृत्वेति भगवतः पुरोभागे पृष्ठ-देशे वामेऽत्यन्तनिकटे च प्रणाम-निषेधात् । तथा चाग्रे लेख्यम्—अग्रे पृष्ठे वाम-भागे इत्यादि । त्रीन् प्रणामानवश्यं कुर्यात्, यच्च नमस्कारेण चैकेनेत्यादिकम् अग्रे लेख्यं तच्च माहात्म्य-परतयैव, न तु विधेयत्वेन । यथा एक-प्रदक्षिणाया निषिद्धत्वेऽपि प्रदक्षिणेन चैकेन इत्यादिकं माहात्म्य-परमेव सङ्गच्छते, अन्यथातिविरोधात् । शक्तश् चेद् भवति, तर्हि ततोऽधिकान् षडादीन् अष्ट-चत्वारिंशदन्तान्, ततोऽप्यधिकान् अष्टोत्तर-शतादीन् कुर्यात् ॥३६२॥</p></blockquote>
<p>तथा च नारद-पञ्चरात्रे—</p>
<blockquote>
<p>सन्धिं वीक्ष्य हरिं चाद्यं गुरून् स्व-गुरुम् एव च ।
द्वि-चतुर्-विंशद् अथवा चतुर्-विंशत् तद्-अर्धकम् ।
नमेत् तद्-अर्धम् अथवा तद्-अर्धं सर्वथा नमेत् ॥३६३॥</p></blockquote>
<p><strong>सनातनः-</strong> सन्धिं भोजन-शयनाद्य्-अवसरं; वीक्ष्य आलोच्य, तद्-व्यतिरिक्त-काले इत्यर्थः । लोके सदाचारानुसारतः, आद्यं हरिं श्री-कृष्णम् । गुरवश्चोक्ताः कौर्मे—</p>
<blockquote>
<p>यो भावयति या सूते येन विद्योपदिश्यते ।
ज्येष्ठो भ्राता च भर्ता च पञ्चैते गुरवः स्मृताः ॥</p></blockquote>
<p>इति तान् । द्विचतविंशद् इति अष्टचत्वारिंशद् इत्यर्थः ॥३६३॥</p>
<p>विष्णु-धर्मोत्तरे—</p>
<blockquote>
<p>देवार्चा-दर्शनाद् एव प्रणमेन् मधुसूदनम् ।
स्नानापेक्षा न कर्तव्या दृष्ट्वार्चां द्विज-सत्तमः ।</p></blockquote>
<p>देवार्चा-दृष्ट-पूतं हि शुचि सर्वं प्रकीर्तितम् ॥३६४॥</p>
<h3 id="अथ-नमसकर-महतमय-">**अथ नमस्कर-माहात्म्यं **</h3>
<p>नारसिंहे—</p>
<blockquote>
<p>नमस्कारः स्मृतो यज्ञः सर्व-यज्ञेषु चोत्तमः ।
नमस्कारेण चकेन साष्टाङ्गेन हरिं व्रजेत् ॥३६५॥</p></blockquote>
<p><strong>सनातनः-</strong> सर्वेषु यज्ञेषु मध्ये नमस्कार उत्तमो यज्ञः देवताराधनं स्मृतः स्मृति-कृद्भिः ॥३६५॥</p>
<p>स्कान्दे—</p>
<blockquote>
<p>दण्ड-प्रणामं कुरुते विष्णवे भक्ति-भावितः ।
रेणु-सङ्ख्यं वसेत् स्वर्गे मन्वन्तर-शतं नरः ॥३६६॥</p></blockquote>
<p><strong>सनातनः-</strong> रेणु-सङ्ख्यमिति—दण्ड-प्रणामाचरणे यावन्तो रेणवो गात्रैः संस्पृश्यन्ते, तावत् सङ्ख्यं तेषां प्रत्येकं मन्वन्तर-शतं वसेद् इत्यर्थः । एवम् असङ्ख्यत्वे तात्पर्यम् । स्वर्गे ऊर्ध्वलोके वसेद् इति वैकुण्ठ-प्राप्तौ कस्यचित् क्रम-गत्य्-अपेक्षया ॥३६६॥</p>
<p>तत्रैव श्री-ब्रह्म-नारद-संवादे—</p>
<blockquote>
<p>प्रणम्य दण्डवद् भूमौ नमस्कारेण यो’र्चयेत् ।
स यां गतिम् अवाप्नोति न तां क्रतु-शतैर् अपि ।
नमस्कारेण चैकेन नरः पुतो हरिं व्रजेत् ॥३६७॥</p></blockquote>
<p><strong>सनातनः-</strong> नमस्कार-मात्रेण योऽर्चयेत्, प्रणाम-रूपम् अर्चनं यः कुर्याद् इत्यर्थः ॥३६७॥</p>
<p>तत्रैव श्री-सिवोम-संवादे—</p>
<blockquote>
<p>भूमिम् आपीड्य जानुभ्यां शिर आरोप्य वै भुवि ।
प्रणमेद् यो हि देवेशम् सो’श्वमेध-फलं लभेत् ॥३६८॥</p></blockquote>
<p>तत्रैवन्यत्र—</p>
<blockquote>
<p>तीर्थ-कोटि-सहस्राणि तीर्थ-कोटि-शतानि च ।
नारायण-प्रणामस्य कालं नार्हन्ति षोडशीम् ॥३६९॥
शाठ्येनापि नमस्कारम् कुर्वतः शार्ङ्ग-धन्वने ।
शतशन् मार्जितं पापं तत्-क्षनाद् एव नश्यति ॥३७०॥
रेणु-मण्डित-गात्रस्य कणा देहे भवन्ति यत् ।</p></blockquote>
<p>तावद् वर्ष-सहस्राणि विष्णु-लोके महीयते ॥३७१॥</p>
<p><strong>सनातनः-</strong> कणा रेणु-परमाणवः, यद् इत्य् अव्ययं यावन्त इत्यर्थः । कला ये इति पाठेऽपि स एवार्थः ॥३७१॥</p>
<p>विष्णु-धर्मोत्तरे—</p>
<blockquote>
<p>अभिवाद्यं जगन्नाथं कृतार्थश् च तथा भवेत् ।
नमस्कार-क्रिया तस्य सर्व-पाप-प्रणाशिनी ॥३७२॥
जानुभ्यां चैव पाणिभ्यां शिरसा च विचक्षणः ।
कृत्वा प्रणामं देवस्य सर्वान् कामान् अवाप्नुयात् ॥३७३॥</p></blockquote>
<p>विष्णु-पुराणे [?]—</p>
<blockquote>
<p>अनादि-निधनं देवं दैत्य-दानव-दारणम् ।
ये नमन्ति नरा नित्यं न हि पश्यन्ति ते यमम् ॥३७४॥
ये जना जगतां नाथं नित्यं नारायणं द्विजाः ।
नमन्ति न हि ते विष्णोः स्नानाद् अन्यत्र गामिनः ॥३७५॥</p></blockquote>
<p>नारदीये &ndash;</p>
<blockquote>
<p>एको ऽपि कृष्णाय कृतः प्रणामो
दशाश्वमेधावभृथैर् न तुल्यः ।
दशाश्वमेधी पुनर् एति जन्म
कृष्ण-प्रणामी न पुनर्-भवाय ॥३७६॥</p></blockquote>
<p>हरि-भक्ति-सुधोदये—</p>
<blockquote>
<p>विष्णोर् दण्ड-प्रणामार्थं भक्तेन पतितो भुवि ।
पतितं पातकं कृत्स्नं नोत्तिष्ठति पुनः सह ॥३७७॥</p></blockquote>
<p><strong>सनातनः-</strong> सह तेन पुनर् नोत्तिष्ठति, कदाचिद् अपि पश्चात् तस्य पातकं न स्याद् इत्यर्थः ॥३७७॥</p>
<p>पाद्मे देवदूत-विकुण्डल-संवादे—</p>
<blockquote>
<p>तपस् तप्त्वा नरो घोरम् अरण्ये नियतेन्द्रियः ।
यत् फलं समवाप्नोति तन् नत्वा गरुड-ध्वजम् ॥३७८॥
कृत्वापि बहुशः पापं नरो मोह-समन्वितः ।</p></blockquote>
<p>न याति नरकं नत्वा सर्व-पाप-हरं हरिम् ॥३७९॥</p>
<h3 id="ततरव-वद-नध-सतत">**तत्रैव वेद-निधि-स्तुतौ</h3>
<p>अपि पापं दुराचारं नरं तत् प्रणतो हरेः ।<br>
नेक्षन्ते किङ्करा याम्या उलूकास् तपनं यथा ॥३८०॥<br>
सनातनः-** नेक्षन्ते ईक्षितुम् अपि न शक्नुवन्तीत्यर्थः ॥३८०॥</p>
<p>विष्णु-पुराणे श्री-यमस्य निज-भटानुशासने [VइP ३.७.१८]—</p>
<blockquote>
<p>हरिम् अमर-गणार्चिताङ्घ्रि-पद्मं
प्रणमति यः परमार्थतो हि मर्त्यः ।
तम् अपगत-समस्त-पाप-बन्धं
व्रज परिहृत्य यथाग्निम् आज्य-सिक्तम् ॥३८१॥</p></blockquote>
<p><strong>सनातनः-</strong> परमार्थतः तत्त्वतः, अत एवापगत-समस्त-पाप-बन्धम् ॥३८१॥</p>
<p>ब्रह्म-वैवर्ते—</p>
<blockquote>
<p>शरणागत-रक्षणोद्यतं
हरिम् ईशं प्रणमन्ति ये नराः ।
न पतन्ति भवाम्बुधौ स्फुटं
पतितानुद्धरति स्म तान् असौ ॥३८२॥</p></blockquote>
<p><strong>सनातनः-</strong> पूर्वं पश्चाद् वा कथञ्चिद् भवाम्बुधौ पतितानपि सतः तान् प्रणामकर्तॄन् असौ हरिर् उद्धरति स्म उद्दधार, यद्वा, स्म हेतौ, पतितान् भ्रष्टानपि तान् नरानसाबुद्धरति, यतः तत् किं वक्तव्यं, तत्-प्रणामकारिणो न पतन्तीत्यर्थः ॥३८२॥</p>
<p>अष्टम-स्कन्धे च बलि-वाक्ये [Bह्P ८.२३.२] –</p>
<blockquote>
<p>अहो प्रणामाय कृतः समुद्यमः
प्रपन्न-भक्तार्थ-विधौ समाहितः ।
यल् लोक-पालैस् त्वद्-अनुग्रहो ऽमरैर्
अलब्ध-पूर्वो ऽपसदे ऽसुरे ऽर्पितः ॥३८३॥</p></blockquote>
<p><strong>सनातनः-</strong> अहो भगवन्, त्वत्-प्रणामस्य महिमा, यद्-अर्थं कृतः समुद्यम एव प्रपन्नानां त्वद्-एकनिष्ठ-भक्तानां योऽर्थस्तस्य विधौ अभक्तेऽपि मयि तस्य सम्पादने समाहितोऽप्रमत्तः स्थितः; कुतः? यत् येनोद्यमेन लोकपालैर् अमरैः सत्त्व-प्रधानैर् अप्य् अलब्ध-पूर्वस् त्वद्-अनुग्रहः अपसदे नीचे राजसे मय्यर्पितः । अयं भावः—परमेश्वराय तुभ्यम् अहं वराकस्त्रिलोकीं दत्तवान् इत्य् एतद् आस्तां, प्रणामोऽपि न सम्यक् कृतः, किन्तु तद्-अर्थम् उद्यम-मात्रं कृतं, तेन च कर्म-तपो-दानादि-कोटिभिर् अप्य् अलभ्यस् तद्-अनुग्रहः सम्पादितः, अहो तत्-प्रणाम-प्रभावाश्चर्यत्वम् इति ॥३८३॥</p>
<p>अतएव नारायण-व्यूह-स्तवे –</p>
<blockquote>
<p>अहो भाग्यम् अहो भाग्यम् अहो भाग्यं नॄणाम् इदम् ।
येषां हरि-पदाब्जाग्रे शिरो न्यस्तं यथा तथा ॥३८४॥</p></blockquote>
<p><strong>सनातनः-</strong> यथा तथा येन केनापि प्रकारेणत्यर्थः ॥३८४॥</p>
<p>किं च, नारसिंहे श्री-यमोक्तौ—</p>
<blockquote>
<p>तस्य वै नरसिंहस्य विष्णोर् अमित-तेजसः ।
प्रणामं ये प्रकुर्वन्ति तेषाम् अपि नमो नमः ॥३८५॥</p></blockquote>
<p>भविष्योत्तरे च—</p>
<blockquote>
<p>विष्णोर् देव-जगद्-धातुर् जनार्दन-जगत्-पतेः ।
प्रणामं ये प्रकुर्वन्ति तेषाम् अपि नमो नमः ॥३८६॥ इति ।</p></blockquote>
<p><strong>सनातनः-</strong> तेषां तेभ्योऽपि नमो नमः, भक्त्या वीप्सा ॥३८५-३८६॥</p>
<h3 id="अथ-परणम-नतयत-">**अथ प्रणाम-नित्यत **</h3>
<p>बृहन्-नारदीये लुब्धकोपाख्यानारम्भे—</p>
<blockquote>
<p>सकृद् वा न नमेद् यस् तु विष्णवे सर्म-कारिणे ।
शवोपरं विजानीयात् कदाचिद् अपि नालपेत् ॥३८७॥</p></blockquote>
<p><strong>सनातनः-</strong> अप्यर्थे वा-शब्दः, नालपेत् तं न सम्भाषेत, नास्तिकत्वापत्तेः ॥३८७॥</p>
<p>किं च, पाद्मे वैशाख-माहात्म्ये यम-ब्राह्मण-संवादे—</p>
<blockquote>
<p>पश्यन्तो भगवद्-द्वारं नाम शास्त्र-परिच्छदम् ।
अकृत्वा तत्-प्रणामादि यान्ति ते नरकौकसः ॥३८८॥</p></blockquote>
<p><strong>सनातनः-</strong> नाम श्री-कृष्णादि, शस्त्रं सुदर्शनादि, ताभ्यां शोभितम् इत्यर्थः, इति भगवद्-आलय-लक्षणम् उक्तम् । तस्य भगवतः प्रणामम्, आदि-शब्देन दर्शनादि अकृत्वा ये यान्ति ॥३८८॥</p>
<h3 id="अथ-नमसकर-नषदधन-">**अथ नमस्कर-निषिद्धनि **</h3>
<p>विष्णु-स्मृतौ—</p>
<blockquote>
<p>जन्म-प्रभृति यत् किञ्चित् पुमान् वै धर्मम् आचरेत् ।
सर्वं तन् निष्फलं यात्य् एक-हस्ताभिवादनात् ॥३८९॥</p></blockquote>
<p>वाराहे—</p>
<blockquote>
<p>वस्त्र-प्रावृत-देहस् तु यो नरः प्रणमेत माम् ।
श्वित्री स जायते मूर्खह् सप्त जन्मानि भामिनी ॥३९०॥</p></blockquote>
<p>किं चान्यत्र—</p>
<blockquote>
<p>अग्रे पृष्ठे वाम-भागे समीपे गर्भ-मन्दिरे ।
जप-होम-नमस्कारान् न कुर्यात् केशवालये ॥३९१॥</p></blockquote>
<p><strong>सनातनः-</strong> अग्रादिकं भगवत एव ज्ञेयः, तत्र न कुर्यात् । केशवालय इति आलय-व्यतिर्क्त-स्थाने तु कुर्याद् इत्यर्थः ॥३९१॥</p>
<p>अपि च—</p>
<blockquote>
<p>सकृद् भूमौ निपतितो न शक्तः प्रणमेन् मुहुः ।
उत्थायोत्थाय कर्तव्यं दण्डवत् प्रणिपातनम् ॥३९२॥ इति ।</p></blockquote>
<p><strong>सनातनः-</strong> शक्तश् चेत् तर्हि भूमौ सकृन्निपतितः सन् शिरश्चालनादि-मात्रेण मुहुर् न प्रणमेत् । ननु तर्हि कथं प्रणमेत् ? तदाह—उत्थायेति ॥३९२॥</p>
<h3 id="अथ-परदकषण">**अथ प्रदक्षिणा</h3>
<p>ततः प्रदक्षिनां कुर्याद् भक्त्या भगवतो हरेः ।<br>
नामानि कीर्तयन् शक्तौ तां च साष्टाङ्ग-वन्दनाम् ॥३९३॥<br>
सनातनः-** शक्तौ सत्याञ्च तां प्रदक्षिणाम् अष्टाङ्गेन वन्दनेन प्रणामेन सहितां कुर्यात् ॥३९३॥</p>
<h3 id="परदकषण-शङखय"><strong>प्रदक्षिणा-शङ्ख्या</strong></h3>
<p>नारसिंहे—</p>
<blockquote>
<p>एकां चाण्ड्यां रवौ सप्त तिस्रो दद्याद् विनायके ।
चतस्रः केशवे दद्यात् शिवे त्व् अर्ध-प्रदक्षिनाम् ॥३९४॥</p></blockquote>
<h3 id="अथ-परदकषण-महतमय-">**अथ प्रदक्षिणा-माहात्म्यं **</h3>
<p>वाराहे—</p>
<blockquote>
<p>प्रदक्षिणां ये कुर्वन्ति भक्ति-युक्तेन चेतसा ।
न ते यम-पुरं यान्ति यान्ति पुण्य-कृतां गतिम् ॥३९५॥
यस् त्रिः प्रदक्षिणां कुर्यात् साष्टाङ्गक-प्रणामकम् ।
दशाश्वमेधस्य फलं प्राप्नुयान् नात्र संशयः ॥३९६॥</p></blockquote>
<p><strong>सनातनः-</strong> पुण्यम् अत्र भक्ति-लक्षणं, तत्कृतां भक्तानाम् इत्यर्थः ॥३९६॥</p>
<p>स्कान्दे श्री-ब्रह्म-नारद-संवादे—</p>
<blockquote>
<p>विष्णोर् विमानं यः कुर्यात् सकृद् भक्त्या प्रदक्षिणाम् ।
अश्वमेध-सहस्रस्य फलम् आप्नोति मानवः ॥३९७॥</p></blockquote>
<p><strong>सनातनः-</strong> विमानमिव विमानं प्रासादं रथं वा ॥३९७॥</p>
<h3 id="ततर-चतरमसय-महतमय-">**तत्र चतुर्मस्य-माहात्म्ये **</h3>
<blockquote>
<p>चतुर्-वारं भ्रमीभिस् तु जगत् सर्वं चराचरम् ।
क्रान्तं भवति विप्राग्र्य तत् तीर्थ-गमनाधिकम् ॥३९८॥</p></blockquote>
<p><strong>सनातनः-</strong> क्रान्तं परिक्रान्तं, भ्रमी प्रदक्षिणा, तीर्थ-गमनाधिकम् ॥३९८॥</p>
<p>तत्रैवान्यत्र—</p>
<blockquote>
<p>प्रदक्षिणां तु यः कुर्यात् हरिं भक्त्या समन्वितः ।
हंस-युक्त-विमानेन विष्णु-लोकं स गच्छति ॥३९९॥</p></blockquote>
<p>नारसिंहे—</p>
<blockquote>
<p>प्रदक्षिणेन चैकेन देव-देवस्य मन्दिरे ।
कृतेन यत् फलं नृणां तच् छृणुष्व नृपात्मज ।
पृथ्वी-प्रदक्षिण-फलं यत् तत् प्राप्य हरिं व्रजेत् ॥४००॥।</p></blockquote>
<p>अन्यत्र च—</p>
<blockquote>
<p>एवं कृत्वा तु कृष्णस्य यः कुर्याद् द्विः प्रदक्षिणाम् ।
सप्त-द्वीपवती-पुण्यं लभते तु पदे पदे ।</p></blockquote>
<p>पठन् नाम-सहस्रं तु नामान्य् एवाथ केवलम् ॥४०१॥</p>
<p><strong>सनातनः-</strong> सप्त-द्वीपवत्याः पृथिव्याः पुण्यं दानेन प्रदक्षिणी-करणेन वा यत् फलं तद् इत्यर्थः । अथेति अथवा, आवर्तते परिभ्रमति ॥४०१॥</p>
<p>हरि-भक्ति-सुधोदये—</p>
<blockquote>
<p>विष्णुं प्रदक्षिणी-कुर्वाण् यस् तत्रावर्तते पुनः ।
तद् एवावर्तनं तस्य पुनर् नावर्तते भवे ॥४०२॥</p></blockquote>
<p>बृहन्-नारदीये यम-भगीरथ-संवादे—</p>
<blockquote>
<p>प्रदक्षिणा-त्रयं कुर्याद् यो विष्णोर् मनुजेश्वर ।
सर्व-पाप-विनिर्मुक्तो देवेन्द्रत्वं समश्नुते ॥४०३॥</p></blockquote>
<p>तत्रैव प्रदक्षिणा-माहात्म्ये सुधर्मोपाख्यानारम्भे—</p>
<blockquote>
<p>भक्त्या कुर्वन्ति ये विष्णोह् प्रदक्षिणा-चतुष्टयम् ।
ते’पि यन्ति परं स्थानम् सर्व-लोकोत्तमोत्तमम् ॥४०४॥ इति ।</p></blockquote>
<p><strong>सनातनः-</strong> अपि निश्चये, पूर्वोक्त-समुच्चये वा, प्रयान्ति इति वा पाठः ॥४०४॥</p>
<p><strong>तत् ख्यातं यत् सु-धर्मस्य पूर्वस्मिन् गृध्र-जन्मनि ।<br>
कृष्ण-प्रदक्षिणाभ्यासान् महा-सिद्धिर् अभूद् इति ॥४०५॥<br>
सनातनः-</strong> तत् ख्यातं बृहन्-नारदीयतः प्रसिद्धमेव, अतस् तद्-विशेष-लिखनेनालम् इति भावः । किं तद् इति लिखति—यत् सुधर्मस्येति; तद्-आख्यायिका च तत्रैव प्रसिद्धा ॥४०५॥</p>
<h3 id="अथ-परदकषणय-नषदध-">**अथ प्रदक्षिणायं निषिद्धं **</h3>
<p>विष्णु-स्मृतौ—</p>
<blockquote>
<p>एक-हस्त-प्रणामश् च एका चैव प्रदक्षिणा ।
अकाले दर्शनं विष्णोर् हन्ति पुण्यं पुरा-कृतम् ॥४०६॥</p></blockquote>
<p><strong>सनातनः-</strong> अकाले भोजनादि-समये ॥४०६॥</p>
<p>किं च—</p>
<blockquote>
<p>कृष्णस्य पुरतो नैव सूर्यस्यैव प्रदक्षिणाम् ।
कुर्याद् भ्रमरिका-रूपां वैमुख्य-पदनीं प्रभोः ॥४०७॥</p></blockquote>
<p><strong>सनातनः-</strong> भ्रमरिका आवर्तवद् भ्रमणं, तद्-रूपां प्रदक्षिणां नैव कुर्यात् । तत्र हेतुः—प्रभौ भगवति वैमुख्यं पृष्ठ-दानं, तस्य आपादनीं कारिणीम् ॥४०७॥</p>
<p>तथा चोक्तं&mdash;</p>
<p>प्रदक्षिणां न कर्तव्यं विमुखत्वाच् च कारणात् ॥४०८॥</p>
<h3 id="अथ-करमदय-अरपणम">**अथ कर्माद्य्-अर्पणम्</h3>
<p>ततः श्री-कृष्ण-पादाब्जे दास्येनैव समर्पयेत् ।<br>
त्रिभिर् मन्त्रैः स्व-कर्माणि सर्वाण्य् आत्मानम् अप्य् अथ ॥४०९॥<br>
सनातनः-** दास्येनैव ब्रह्मार्पणादि-रूपेण, अथानन्तरम् आत्मानम् अपि तथैव समर्पयेत् ॥४०९॥</p>
<p>मन्त्रश् च—</p>
<blockquote>
<p>इतः पूर्वं प्राण-बुद्धि-धर्माधिकारतो जाग्रत्-स्वप्न-सुषुप्त्य्-अवस्थासु मनसा वाचा कर्मणा हस्ताभ्यां पद्भ्याम् उदरेण शिश्ना यत् स्मृतं यद् उक्तं यत् कृतं तत् सर्वं श्री-कृष्णार्पणं भवतु स्वाहा मां मदीयं च सकलं हरये समर्पयामीति । ओं तत् सत् ॥४१०॥ इति ।</p></blockquote>
<p><strong>सनातनः-</strong> मनसा यत् स्मृतं, वाचा यद् उक्तं, हस्तादिभिः कर्मणा यत् कृतम् इति सम्बन्धः । तत्र शिश्ना शिश्नेन ॥४१०॥</p>
<h3 id="अथ-ततर-करमरपन"><strong>अथ तत्र कर्मर्पनं</strong></h3>
<p>बृहन्-नारदीये—</p>
<blockquote>
<p>विरागी चेत् कर्म-फले न किञ्चिद् अपि कारयेत् ।
अर्पयेत् स्व-कृतं कर्म प्रीयताम् इति मे हरिः ॥४११॥</p></blockquote>
<p><strong>सनातनः-</strong> हरिर् मे प्रीयताम् इत्येवं समर्पयेत् ॥४११॥</p>
<p>अत एव कूर्म-पुराणे—</p>
<blockquote>
<p>प्रीणातु भगवान् ईशः कर्मणानेन शाश्वतः ।
करोति सततं बुद्ध्या ब्रह्मार्पणम् इदं परम् ॥४१२॥
यद् वा फलानां सन्न्यासं प्रकुर्यात् परमेश्वरे ।
कर्मणाम् एतद् अप्य् आहुर् ब्रह्मार्पणम् अनुत्तमम् ॥४१३॥</p></blockquote>
<p><strong>सनातनः-</strong> प्रीणात्व् इति—बुद्ध्या करोति यत्, परं श्रेष्ठं, नाहं कर्ता, सर्वम् एतत् ब्रह्मैव कुरुते, तथा ह्य् अत्र तद्-ब्रह्मार्पणं प्रोक्तम् इत्यादिना तत्रैवोक्त-प्रकार-दर्शनात् । सन्न्यासं समर्पणं कर्मणां वा सन्न्यासम् ॥४१२-४१३॥</p>
<h3 id="अथ-करमरपण-वध">**अथ कर्मार्पण-विधिः</h3>
<p>दक्षेण पाणिनार्घ्य-स्थं गृहीत्वा चुलुकोदकम् ।<br>
निधाय कृष्ण-पादाब्ज-समीपे प्रार्थयेद् इदम् ॥४१४॥<br>
सनातनः-** दक्षेण दक्षिणेन, अर्घ्यस्थम् अर्घ्य-पात्र-वर्ति चुलुकमात्रोदकम् ॥४१४॥</p>
<p><strong>पाद-त्रय-क्रमाक्रान्त त्रैलोकेश्वर केशव ।<br>
त्वत्-प्रसादाद् इदं तोयं पाद्यं ते’स्तु जनार्दन ॥४१५॥</strong></p>
<h3 id="अथ-करमरपन-महतमय-">**अथ कर्मर्पन-माहात्म्यं **</h3>
<p>बृहन्-नारदीये—</p>
<blockquote>
<p>पर-लोक-फल-प्रेप्सुः कुर्यात् कर्माण्य् अतन्द्रितः ।
हरेर् निवेदयेत् तानि तत् सर्वं त्व् अक्षयं भवेत् ॥४१६॥</p></blockquote>
<p>अत एव नारायण-व्यूह-स्तवे—</p>
<blockquote>
<p>कृष्णार्पित-फलाः कृष्णं स्व-धर्मेण यजन्ति ये ।
विष्णु-भक्त्य्-अर्थिनो धन्यास् तेभ्यो’पीह नमो नमः ॥४१७॥</p></blockquote>
<h3 id="अथ-सवरपण-वध">**अथ स्वार्पण-विधिः</h3>
<p>अहं भगवतो’ंशो’स्मि सदा दासो’स्मि सर्वथा ।<br>
तत्-कृपापेक्षको नित्यम् इ त्य् आत्मानं समर्पयेत् ॥४१८॥<br>
सनातनः-** अंशोऽस्मि इत्य् अनेन नित्यमुक्त-शुद्ध-स्वभावत्वादिकम्, अतः सदा दासोऽस्मीति नित्य-दास्यं चाभिप्रेतम् । एवं सर्व-प्रकारेण; यद्वा, तथापि सर्वथा या तस्य भगवतः कृपा, तस्या अपेक्षकः; तद्-एक-प्रार्थक इति प्रेम-परता सूचिता । इति एवम् एवात्मानं सम्यग् अर्पयेत्, न त्वैक्येनेत्यर्थः ॥४१८॥</p>
<p>तथा चोक्तं श्री-शङ्कराचार्य-पादैः –</p>
<blockquote>
<p>सत्य् अपि भेदापगमे नाथ तवाहं न मामकीनस् त्वम् ।
सामुद्रो हि तरङ्गः क्वचन समुद्रो न तारङ्गः ॥४१९॥</p></blockquote>
<p><strong>सनातनः-</strong> तच्च मायावाद्य्-आचार्योक्तयापि संवादयति—सत्यपीति; भेदस्य मायाकृत-संसारित्वादेर् अपगमे वृत्तेऽपि, आत्म-तत्त्व-ज्ञाने सत्यपीत्यर्थः । तवाहं दासोऽस्मि इत्यर्थः, न तु मामकीनस्त्वम्, अंशेनांशिनो व्यापकत्वासम्भवात्, तथा सति साम्यापत्तेः । एवं भेदाभेद-सिद्धान्तोक्तम् अभेदेऽपि भेदं दृष्टान्तेन साधयति—सामुद्र इति । तरङ्गस्य जलमयत्वादिना समुद्राद् अभिन्नत्वेऽपि अंशतया परिच्छिन्नत्वादिना ततो भिन्न एवेति दिक् । एतच्च श्री-भागवतामृत-टीकायां (२.२.१९६) विस्तरेण विवृतम् एवास्ति ॥४१९॥</p>
<h3 id="अथतमरपण-महतमयम"><strong>अथात्मार्पण-माहात्म्यम्</strong></h3>
<p>सप्तम-स्कन्धे श्री-प्रह्लादोक्तौ [Bह्P ७.६.२६] –</p>
<blockquote>
<p>धर्मार्थ-काम इति यो ऽभिहितस् त्रि-वर्ग
ईक्षा त्रयी नय-दमौ विविधा च वार्ता ।
मन्ये तद् एतद् अखिलं निगमस्य सत्यं
स्वात्मार्पणं स्व-सुहृदः परमस्य पुंसः ॥४२०॥</p></blockquote>
<p><strong>सनातनः-</strong> धर्मोऽर्थ कामश्चेति यस् त्रिवर्गः; तद्-अर्थञ्च ये ईक्षाद्या अभिहिताः, ईक्षा आत्म-विद्या, त्रयी धर्म-विद्या, नयस्तर्कः, दमो दण्ड-नीतिः, विविधा च वार्ता जीविका, तद् एतत् सर्वं निगमस्य वेदस्यार्थजातं स्व-सुहृदः स्वान्तर्यामिणो निज-प्रियतमस्य वा परमस्य वा पुंसः पुरुषोत्तमस्य श्री-कृष्णस्य स्वात्मार्पणं स्वात्मनि अर्पणं संयोजनम्; यद्वा, स्वात्मनः स्वकीय-देहस्य मनसो वा, किंवा जीवात्मनस् तस्मिन्नर्प्यतेऽनेनेत्यर्पणं, तत्-साधनञ्चेत् तर्हि सत्यं मन्ये, सत्य-परत्वात्; अन्यथा तु तत् सर्व-सत्यमेव; अथवा तद्-एतद्-अखिलं निगमस्य त्रै-गुण्य-विषयस्य प्रतिपाद्यं मन्ये । सत्यं, पुनर् निस्त्रैगुण्य-लक्षणं परमस्य पुंसः स्वात्मार्पणम् एवेत्यर्थः; तथा च श्री-भगवद्-गीतासु (२.४५)—त्रै-गुण्य-विषया वेदा निस्त्रैगुण्यो भवार्जुन इति ॥४२०॥</p>
<p>एकादशे श्री-भगवद्-उद्धव-संवादे [Bह्P ११.२९.३४] &ndash;</p>
<blockquote>
<p>मर्त्यो यदा त्यक्त-समस्त-कर्मा
निवेदितात्मा विचिकीर्षितो मे ।
तदामृतत्वं प्रतिपद्यमानो
मयात्म-भूयाय च कल्पते वै ॥४२१॥</p></blockquote>
<p><strong>सनातनः-</strong> मर्त्यो यदा त्यक्त-समस्त-कर्मा सन् निवेदितात्मा भवति, तदाऽसौ मे विचिकीर्षितः प्रेम-भक्त्यादि-प्रदानेन विशिष्टः कर्तुम् इष्टो भवति । तथा च अमृतत्वं संसार-ध्वंसेन मरणातीतत्वं परमानन्द-रसं वा; यद्वा, ममाधरामृतत्वं गोप्यत्वेन स्पष्टं तद्-अनुक्तिः । अविरत-पानेन तत्र संलग्नत्वाद् अभेद-विवक्षायां त्व-प्रत्ययः । प्रतिपद्यमानः प्राप्नुवन्, मया सह आत्म-भूयाय अत्यन्त-संयोगाय कल्पते योग्यः समर्थो वा भवति, वै ध्रुवम् ॥४२१॥</p>
<h3 id="अथ-जप">**अथ जपः</h3>
<p>जपस्य पुरतः कृत्वा प्राणायाम-त्रयं बुधः ।<br>
मन्त्रार्थ-स्मृति-पूर्वं च जपेद् अष्टोत्तरं शतम् ।<br>
मूलं लेख्येन विधिना सदैव जप-मालया ॥४२२॥<br>
सनातनः-** मन्त्रस्यार्थः अभिधेयं, तस्य स्मृतिरनुसन्धानं, तत्-पूर्वकं मूलं निज-मन्त्रं, लेख्येन अग्रे पुरश्चरण-प्रकरणे लिखिष्यमाणेन विधिना, तत्र च सर्वदा जप-मालयैव अष्टोत्तर-शतवारान् जपेत् । अर्थश्च पूर्व-तापनीयाद्य्-उक्तानुसारेण ज्ञेयः । तथा च क्रम-दीपिकायाम्—स्वाहेति स्वात्मानङ्गमयामि इति स्वतेजसे तस्मै इति तथा; अथवा व्रज-युवतीनां दयिताय जुहोमि, मां मदीयम् अपि इति; एवं श्री-भगवच्-चरणारविन्दे स्वात्म-समर्पणरूप एवार्थ इति दिक् ॥४२२॥</p>
<p><strong>शक्तौ’ष्टाधिक-साहस्रम् जपेत् तं चार्पयन् जपम् ।<br>
प्राणायामांश् च कृत्वा त्रीन् दद्यात् कृष्ण-करे जलम् ॥४२३॥</strong></p>
<h3 id="ततर-चय-मनतर">**तत्र चायं मन्त्रः</h3>
<p>गुह्यातिगुह्य-गोप्ता त्वं गृहाणास्मत्-कृतं जपम् ।<br>
सिद्धिर् भवतु मे देव त्वत्-प्रसादात् त्वयि स्थिते ॥४२४॥ इति ।<br>
सनातनः-** शक्तश् चेद् अष्टाधिक-सहस्रवारान् सञ्जपेत् । तञ्च जपं समर्पयन्, श्री-भगवति स्थिते साक्षाद् वर्तमाने सति; यद्वा, त्वयि स्थितः, त्वन्-निष्ठो यो जनस् तस्मिन् या सिद्धिः, सा मे भवतु ॥४२३-४२४॥</p>
<p><strong>जप-प्रकारो यो’पेक्ष्यो मालादि-नियमात्मकः ।<br>
पुरश्चर्या-प्रसङ्गे तु स विलिख्यते’ग्रतः ॥४२५॥<br>
सनातनः-</strong> आदि-शब्दाद् अङ्गुल्यादि, वागादि च । सोऽग्रे लिखिष्यते; अत एव ज्ञेय इति भावः ॥४२५॥</p>
<p><strong>अर्पितं तं च सञ्चिन्त्य स्वीकृतं प्रभुणाखिलम् ।<br>
पुनः स्तुत्वा यथा-शक्ति प्रणम्य प्रार्थयेद् इदम् ॥ ४२६ ॥<br>
सनातनः-</strong> भगवत्य्-अर्पितं तञ्च जपम् अखिलं प्रभुणा भगवता स्वीकृतम् अङ्गीकृतम् इति सञ्चिन्त्य ॥४२६॥</p>
<p>आगमे—</p>
<blockquote>
<p>मन्त्र-हीनं क्रिया-हीनं भक्ति-हीनं जनार्दन ।
यत् पूजितं मया देव परिपूर्णं तद् अस्तु मे ॥४२७॥</p></blockquote>
<p>किं च—</p>
<blockquote>
<p>यद् दत्तं भक्ति-मात्रेण पत्रं पुष्पं फलं जलम् ।
आवेदितं निवेद्यं तु तद् गृहाणानुकम्पया ॥४२८॥</p></blockquote>
<p><strong>सनातनः-</strong> आवेदितं समर्पितम् ॥४२८॥</p>
<blockquote>
<p>विधि-हीनं मन्त्र-हीनं यत् किञ्चिद् उपपादितम् ।
क्रिया-मन्त्र-विहीनं वा तत् सर्वं क्षन्तुम् अर्हसि ॥४२९॥</p></blockquote>
<p>किं च—</p>
<blockquote>
<p>अज्ञानाद् अथवा ज्ञानाद् अशुभं यन् मया कृतम् ।
क्षन्तुम् अर्हसि तत् सर्वं दास्येनैव गृहाण माम् ॥४३०॥
स्थितिः सेवा गतिर् यात्रा स्मृतिश् चिन्ता स्तुतिर् वचः ।
भूयात् सर्वात्मना विष्णो मदीयं त्वयि चेष्टितम् ॥४३१॥</p></blockquote>
<p><strong>सनातनः-</strong> यत्र कुत्रापि कथञ्चिन् मम स्थितिर् ऊर्ध्वावस्थानं तव सेवारूपा भवत्व् इत्यर्थः । एवम् अन्यद् अप्य् ऊह्यम्, इत्थं सर्वात्मना मदीयं चेष्टितं त्वयि भूयात् तद्-भक्ति-रूपं भवत्व् इत्यर्थः ॥४३१॥</p>
<p>अपि च—</p>
<blockquote>
<p>कृष्ण राम मुकुन्द वामन वासुदेव जगद्-गुरो ।
मत्स्य कच्छप नारसिंह वराह राघव पाहि माम् ॥४३२॥
देव-दानव-नारदादि-वन्द्य दया-निधे ।
देवकी-सुत देहि मे तव पाद-भक्तिम् अचलाम् ॥४३३॥</p></blockquote>
<p>श्री-विष्णु-पुराणे [VइP १.२०.१८-१९] –</p>
<blockquote>
<p>नाथ योनि-सहस्रेषु येषु येषु व्रजाम्य् अहम् ।
तेषु तेष्व् अच्युता भक्तिर् अच्युते’स्तु सदा त्वयि ॥४३४॥</p></blockquote>
<p><strong>सनातनः-</strong> अच्युता अव्यभिचारिणी ॥४३४॥</p>
<blockquote>
<p>या प्रीतिर् अविवेकानां विषयेष्व् अनपायिनी ।
त्वाम् अनुस्मरतः सा मे हृदयान् नापसर्पतु ॥४३५॥</p></blockquote>
<p><strong>सनातनः-</strong> या यादृशी प्रीतिर् अविवेकानां विषयासक्तानां विषयेषु अनपायिनी अव्यव-छिन्ना भवति सा तादृशी प्रीतिः त्वाम् अनुस्मरतः सतो मे हृदयात् नापसर्पतु नापयातु, सदा त्वत्-स्मरणे सम्पद्यताम् इत्यर्थः; यद्वा, हे माप हे लक्ष्मी-पते, सा विषये प्रीतिस् त्वाम् अनुस्मरतो मे हृदयात् सर्पतु निर्गच्छतु, तत्-प्रीतो सत्यां त्वद्-अनुस्मरणासिद्धेर् इत्यर्थः; यद्वा, हृत् अयन्ते स्वभावतः प्राप्नुवन्तीति हृदया विषयाः गृह-पूत्रादयो वा, तान् कदाचित् कालान्तरे स्मरतोऽपि मे सा प्रीतिस् त्वाम् अनुलक्ष्यी-कृत्य अनपायिनी सती सर्पतु प्रसरतु । अविवेकानामपि कदाचित् विषयेषु प्रीतेर् अपायं कुण्ठतां चाशङ्कयोक्तम्—अनपायिनीति ॥४३५॥</p>
<p>पाण्डव-गीतायां –</p>
<blockquote>
<p>कीटेषु पक्षिषु मृगेषु सरीसृपेषु
रक्षः-पिशाच-मनुजेष्व् अपि यत्र तत्र ।
जातस्य मे भवतु केशव ते प्रसादात्
त्वय्य् एव भक्तिर् अतुलाव्यभिचारिणी च ॥४३६॥</p></blockquote>
<p>पाद्मे &ndash;</p>
<blockquote>
<p>युवतीनां यथा यूनि यूनां च युवतौ यथा ।
मनो ऽभिरमते तद्वन् मनो ऽभिरमतां त्वयि ॥४३७॥</p></blockquote>
<h3 id="अथपरध-कषमपणम">**अथापराध-क्षमापणम्</h3>
<p>ततो’पराधान् श्री-कृष्णं क्षमा-शीलं क्षमापयेत् ।<br>
सकाकु कीर्तयन् श्लोकान् उत्तमान् साम्प्रदायिकान् ॥४३८॥**</p>
<p>तथा हि—</p>
<p><strong>अपराध-सहस्राणि क्रियन्ते’हर्निशं मया ।<br>
दासो’हम् इति मां मत्वा क्षमस्व मधुसूदन ॥४३९॥</strong></p>
<p>किं च—</p>
<p><strong>प्रतिज्ञा तव गोविन्द न मे भक्तः प्रणश्यति ।<br>
इति संस्मृत्य संस्मृत्य प्राणान् सन्धारयाम्य् अहम् ॥४४०॥<br>
सनातनः-</strong> ननु तवापराधाः क्षम्या न भवन्तीति चेत् तत्र लिखति—प्रतिज्ञेति । अन्यथाऽपराधाचरणानन्तरम् एव प्राणान् त्यक्ष्यामीति भावः ॥४४०॥</p>
<h3 id="अथपरध"><strong>अथापराधाः</strong></h3>
<p>आगमे –</p>
<blockquote>
<p>यानैर् वा पादुकैर् वापि गमनं भगवद्-गृहे ।
देवोत्सवाद्य्-असेवा च अप्रणामस् तद्-अग्रतः ॥४४१॥
उच्छिष्टे वाप्य् अशौचे वा भगवद्-वन्दनादिकम् ।
एक-हस्त-प्रणामश् च तत्-पुरस्तात् प्रदक्षिणम् ॥४४२॥
पाद-प्रसारणं चाग्रे तथा पर्यङ्क-बन्धनम् ।
शयनं भक्षणं चापि मिथ्या-भाषणम् एव च ॥४४३॥
उच्चैर् भाषा मिथो जल्पो रोदनानि च विग्रहः ।
निग्रहानुग्रहौ चैव नृषु च क्रूर-भाषणम् ॥४४४॥
कम्बलावरणं चैव पर-निन्दा पर-स्तुतिः ।
अश्लील-भाषणं चैव अधो-वायु-विमोक्षणम् ॥४४५॥
शक्तौ गौणोपचारश् च अनिवेदित-भक्षणम् ।
तत्-तत्-कालोद्भवानां च फलादीनाम् अनर्पणम् ॥४४६॥
विनियुक्तावैशिष्ठस्य प्रदानं व्यञ्जनादिके ।
पृष्ठीकृत्यासनं चैव परेषाम् अभिवादनम् ॥४४७॥
गुरौ मौनं निज-स्तोत्रं देवता-निन्दनं तथा ।
अपराधास् तथा विष्णोर् द्वात्रिंशत् परिकीर्तिताः ॥४४८॥</p></blockquote>
<p><strong>सनातनः-</strong> अग्र इत्यनुवर्तत एव, वायु-विमोक्षणम् इत्य् अन्तम्; तथा पृष्ठी-कृत्यासनम् इत्यत्र परेषाम् अभिवादनम् इत्यत्रापि ज्ञेयम् । गुरौ मौनं स्तुत्याद्य-करणम् ॥४४१-४४८॥</p>
<p>वाराहे—</p>
<blockquote>
<p>द्वात्रिंशद्-अपराधा ये कीर्त्यन्ते वसुधे मया ।
वैष्णवेन सदा ते तु वर्जनीयाः प्रयत्नतः ॥४४९॥
ये वै न वर्जयन्त्य् एतान् अपराधान् मयोदितान् ।
सर्व-धर्म-परिभ्रष्टाः पच्यन्ते नरके चिरम् ॥४५०॥
राजान्न-भक्षणं चैवम् आपद्य् अपि भयावहम् ।
ध्वान्तागारे हरेः स्पर्शः परं सुकृत-नाशनः ॥४५१॥</p></blockquote>
<p><strong>सनातनः-</strong> एवम् अपराधं विजानीयाद् इति शेषः; केवलम् इति वा ॥४५१॥</p>
<blockquote>
<p>तथैव विधिम् उल्लङ्घ्य सहसा स्पर्शनं हरेः ।
द्वारोद्घाटो विना वाद्यं क्रोड-मांस-निवेदनम् ॥४५२॥</p></blockquote>
<p><strong>सनातनः-</strong> विधिम् उल्लङ्घ्य आचमनादिकम् अकृत्वेत्यर्थः ॥४५२॥</p>
<blockquote>
<p>पादुकाभ्यां तथा विष्णोर् मन्दिरायोपसर्पणम् ।
कुक्कुरोच्छिष्ट-कलनं मौन-भङ्गो’च्युतार्चने ॥४५३॥</p></blockquote>
<p><strong>सनातनः-</strong> कलनं स्पर्शनम् ॥४५३॥</p>
<blockquote>
<p>तथा पूजन-काले विड्-उत्सर्गाय सर्पणम् ।
श्राद्धादिकम् अकृत्वा च नवान्नस्य च भक्षणम् ॥४५४॥
अदत्त्वा गन्ध-माल्यादि धूपनं मधुघातिनः ।
अकर्मण्य् अप्रसूनेन पूजनं च हरेस् तथा ॥ ४५५॥
अकृत्वा दन्त-काष्ठं च कृत्वा निधूवनं तथा ।
स्पृष्ट्वा रजस्वलां दीपं तथा मृतकम् एव च ॥४५६॥
रक्तं नीलम् अधौतं च पारक्यं मलिनं पटम् ।
परिधाय मृतं दृष्ट्वा विमुच्यापान-मारुतम् ॥४५७॥
क्रोधं कृत्वा श्मशानं च गत्वा भुक्ताप्य् अजीर्ण-युक् ।
भक्षयित्वा क्रोड-मांसं पिन्याकं जाल-पादकम् ॥४५८॥
तथा कुसुम्भ-शाकं च तैलाभ्यङ्गं विधाय च ।
हरेः स्पर्शो हरेः कर्म-करणं पातकावहम् ॥४५९॥</p></blockquote>
<p>किं तत्रैव—</p>
<blockquote>
<p>मम शास्त्रं बहिष्कृत्य अस्माकं यः प्रपद्यते ।
मुक्त्वा च मम शास्त्राणि शास्त्रम् अन्यत् प्रभाषसे ॥४६०॥</p></blockquote>
<p><strong>सनातनः-</strong> मम शास्त्रं मद्-उक्तं पञ्चरात्रादि, यद्वा, भक्ति-प्रधानं, बहिष्कृत्य अनादृत्य; अस्माकम् अस्मान् ॥४६०॥</p>
<blockquote>
<p>मद्यपस् तु समासाद्य प्रविशेद् भवनं मम ॥४६१॥</p></blockquote>
<p><strong>सनातनः-</strong> भवनं समासाद्य प्राप्य विशेत्; यद्वा, समासाद्येति भूत्वा इत्यर्थः । मद्यपम् इति—द्वितीयान्त-पाठो वा, ततश्च समासाद्य समागम्य स्पृष्ट्वेत्यर्थः ॥४६१॥</p>
<blockquote>
<p>यो मे कुसुम्भ-शाकेन प्रापणं कुरुते नरः ॥४६२॥</p></blockquote>
<p>अपि च—</p>
<blockquote>
<p>मम दृष्टेर् अभिमुखं ताम्बूलं चर्वयेत् तु यः ।
कुरूवकः पलाशस्थैः पुष्पैः कुर्यान् ममार्चनम् ॥४६३॥
ममार्चाम् आसुरे काले यः करोति विमूढ-धीः ।
पीठासनोपविष्टो यः पूजयेद् वा निरासनः ॥४६४॥
वाम-हस्तेन मां धृत्वा स्नापयेद् वा विमूढ-धीः ।
पूजा पर्युषितैः पुष्पैः ष्ठीवनं गर्व-कल्पनम् ॥४६५॥</p></blockquote>
<p><strong>सनातनः-</strong> प्रापणं नैवेद्यं, ष्ठीवनं गर्व-कल्पनञ्चेति द्वयं भगवद्-आलये ज्ञेयम् ॥४६२-४६५॥</p>
<blockquote>
<p>तिर्यक्-पुण्ड्र-धरो भूत्वा यः करोति ममार्चनम् ।
याचितैः पत्र-पुष्पाद्यैर् यः करोति ममार्चनम् ॥४६६॥</p></blockquote>
<p><strong>सनातनः-</strong> याचितैर् याचित्वा गृहीतैः, शक्तौ सत्याम् इति शेषः ॥४६६॥</p>
<blockquote>
<p>अप्रक्षालित-पादो यः प्रविशेन् मम मन्दिरम् ।
अवैष्णवस्य पक्वान्नं यो मह्यं विनिवेदयेत् ॥४६७॥
अवैष्णवेषु पश्यत्सु मम पूजां करोति यः ।
अपूजयित्वा विघ्नेशं सम्भाष्य च कपालिनम् ॥४६८॥
नरः पूजां तु यः कुर्यात् स्नपनं च नखाम्भसा ।
अमौनी धर्म-लिप्ताङ्गो मम पूजां करोति यः ॥४६९॥</p></blockquote>
<p><strong>सनातनः-</strong> नखाम्भसा नख-स्पृष्ट-जलेन ॥४६९॥</p>
<blockquote>
<p>ज्ञेयाः परे’पि बहवो’पराधाः सद्-असम्मतैः ।
आचारैः शास्त्र-विहित-निषिद्धातिक्रमादिभिः ।
तत्रापि सर्वथा कृष्ण-निर्माल्यं तु न लङ्घयेत् ॥४७०॥</p></blockquote>
<p><strong>सनातनः-</strong> न केवलम् एतावन्त एव, अन्येऽपि सन्तीति लिखति—ज्ञेया इति । सतां वैष्णवानाम् असम्मतैर् आचारैः कृत्वा हेतुभिर् वा; तानेव लिखति—शास्त्रेति । शास्त्रेण विहितं निषिद्धञ्च यत् तद्-अतिक्रमादिभिः । आदि-शब्देन निज-सम्प्रदायाचारातिक्रमादयः ॥४७०॥</p>
<p>तथा च नारसिंहे शन्तनुं प्रति नारद-वाक्यम् –</p>
<blockquote>
<p>अतः परं तु निर्माल्यं न लङ्घय महीपते ।
नरसिंहस्य देवस्य तथान्येषां दिवौकसाम् ॥४७१॥
कृष्णस्य परितोषेप्सुर् न तच्-छपथम् आचरेत् ।
नाना-देवस्य निर्माल्यम् उपयुञ्जीत न क्वचित् ॥४७२॥</p></blockquote>
<p>तथा विष्णु-धर्मोत्तरे—</p>
<blockquote>
<p>आपाद्य् अपि च कष्टायां देवेश-शपथं नरः ।
न करोति हि यो ब्रह्मंस् तस्य तुष्यति केशवः ॥४७३॥
न धारयति निर्माल्यम् अन्य-देव-धृतं तु यः ।
भुङ्क्ते न चान्य-नैवेद्यं तस्य तुष्यति केशवः ॥४७४॥ इति ।</p></blockquote>
<h3 id="अथपरध-शमनम-">**अथापराध-शमनम् **</h3>
<blockquote>
<p>संवत्सरस्य मध्ये तु तीर्थे शौकरके मम ।
कृतोपवासः स्नानेन गङ्गायां शुद्धिम् आप्नुयात् ॥ ४७५ ॥
मथुरायां तथाप्य् एवं सापराधः शुचि भवेत् ॥ ४७६ ॥
अनयोस् तीर्थयोर् एकं यः सेवेत सुकृती नरः ॥
सहस्र-जन्म-जनितान् अपराधान् जहाति सः ॥ ४७७ ॥</p></blockquote>
<p>स्कान्दे –</p>
<blockquote>
<p>अहन्य् अहनि यो मर्त्यो गीताध्यायं पठेत् तु वै ।
द्वात्रिंशद्-अपराधांस् तु क्षमते तस्य केशवः ॥ ४७८ ॥</p></blockquote>
<p>तत्र कार्त्तिक-माहात्म्ये &ndash;</p>
<blockquote>
<p>तुलस्या रोपणं कार्यं श्रावणेषु विशेषतः ।
अपराध-सहस्राणि क्षमते पुरुषोत्तमः ॥ ४७९ ॥</p></blockquote>
<p>तत्रैवान्यत्र –</p>
<blockquote>
<p>द्वादश्यां जागरे विष्णोर् यः पठेत् तुलसी-स्तवम् ।
द्वात्रिंशद्-अपराधानि क्षमते तस्य केशवः ॥ ४८० ॥
यः करोति हरेः पूजां कृष्ण-शत्राङ्कितो नरः ।
अपराध-सहस्राणि नित्यं हरति केशवः ॥४८१॥</p></blockquote>
<h3 id="अथ-शष-गरहणम">**अथ शेष-ग्रहणम्</h3>
<p>ततो भगवता दत्तं मन्यमानो दयालुना ।<br>
महा-प्रसाद इत्य् उक्त्वा शेषं शिरसि धारयेत् ॥४८२॥<br>
सनातनः-** शेषं निर्माल्यम् ॥४८२॥</p>
<h3 id="अथ-नरमलय-धरण-नतयत-">**अथ निर्माल्य-धारण-नित्यता **</h3>
<p>पाद्मे श्री-गौतमाम्बरीष-संवादे—</p>
<blockquote>
<p>अम्बरीष हरेर् लग्नं नीरं पुष्पं विलेपनम् ।
भक्त्या न धत्ते शिरसा श्वपचाद् अधिको हि सः ॥४८३॥</p></blockquote>
<h3 id="अथ-शर-भगवन-नरमलय-महतमय-">**अथ श्री-भगवन्-निर्माल्य-माहात्म्यं **</h3>
<p>स्कान्दे ब्रह्म-नारद-संवादे—</p>
<blockquote>
<p>कृष्णोत्तीर्णं तु निर्माल्यं यस्याङ्गं स्पृशते मुने ।
सर्व-रोगैर् तथा पापैर् मुक्तो भवति नारद ॥४८४॥</p></blockquote>
<p><strong>सनातनः-</strong> निर्माल्यम् अनुलेपनादि ॥४८४॥</p>
<blockquote>
<p>विष्णोर् निर्माल्य-शेषेण यो गात्रं परिमार्जयेत् ।
दुरितानि विनश्यन्ति व्याधयो यान्ति खण्डशः ॥४८५॥
मुखे शिरसि देहे तु विष्णूत्तिर्नं तु यो वहेत् ।
तुलसीं मुनि-शार्दूल न तस्य स्पृशते कलिः ॥४८६॥</p></blockquote>
<p>किं च—</p>
<blockquote>
<p>विष्णु-मूर्ति-स्थितं पुष्पं शिरसा यो वहेन् नरः ।
अपर्यूषित-पापस् तु यावद् युग-चतुष्टयम् ॥४८७॥</p></blockquote>
<p><strong>सनातनः-</strong> पुण्यं श्री-तुलस्यादि, अपर्युषित-पापः सद्यः सङ्क्षीण-पापः ॥४८७॥</p>
<blockquote>
<p>किं करिष्यति सु-स्नातो गङ्गायां भूसुरोत्तम ।
यो वहेत् शिरसा नित्यं तुलसीं विष्णु-सेवितां ॥४८८॥
विष्णु-पादाब्ज-संलग्नाम् अहो-रात्रोषितां शुभाम् ।
तुलसीं धारयेद् यो वै तस्य पुण्यम् अनन्तकम् ॥४८९॥
अहो-रत्रं शिरे यस्य तुलसी विष्णु-सेविता ।
न स लिप्यति पापेन पद्म-पत्रम् इवाम्भसा ॥४९०॥</p></blockquote>
<p><strong>सनातनः-</strong> शिरे शिरसि; न लिप्यति, न लिप्यते ॥४९०॥</p>
<p>किं च—</p>
<blockquote>
<p>विष्णोः शिरः-परिभ्रष्टम् भक्त्या यस् तुलसीं वहेत् ।
सिध्यान्ति सर्व-कार्याणि मनसा चिन्तितानि च ॥४९१॥</p></blockquote>
<p>अपि च—</p>
<blockquote>
<p>प्रमार्जयति यो देहम् तुलस्या वैष्णवो नरः ।
सर्व-तीर्थ-मयं देहं तत्-क्षनात् द्विज जायते ॥४९२॥</p></blockquote>
<p><strong>सनातनः-</strong> वैष्णव इत्यनेन श्री-भगवन्-निर्माल्य-तुलस्येति बोध्यम् ॥४९२॥</p>
<p>गारुडे—</p>
<blockquote>
<p>हरेर् मूर्त्य्-अवशेषं तु तुलसी-काष्ठ-चन्दनम् ।
निर्माल्यं तु वहेद् यस् तु कोटि-तीर्थ-फलं लभेत् ॥४९३॥</p></blockquote>
<p>नारद-पञ्चरात्रे—</p>
<blockquote>
<p>भोजननान्तरं विष्णोर् अर्पितं तुलसी-दलम् ।
तत्-क्षनात् पाप-निर्मोक्तस् चान्द्रायण-शताधिकः ॥४९४॥</p></blockquote>
<p><strong>सनातनः-</strong> पापान्निर्मोकः निःशेषेण मुक्तिश् चान्द्रायण-शतादप्य् अधिक इति सवासनाशेष-पाप-सञ्चय-क्षपणात् ॥४९४॥</p>
<p>किं चान्यत्र—</p>
<blockquote>
<p>कौतुकं शृणु मे देवि विष्णोर् निर्माल्य-वह्निना ।
तापितं नाशम् आयाति ब्रह्म-हत्यादि-पातकम् ॥४९५॥</p></blockquote>
<p><strong>सनातनः-</strong> निर्माल्यं प्रसाद-तुलस्यादि, तदेव वह्निस् तेन तापितं दग्धं सत् ॥४९५॥</p>
<p>एकादश-स्कन्धे (११.६.४६) श्री-भगवन्तं प्रत्य् उद्धवोक्तौ—</p>
<blockquote>
<p>त्वयोपयुक्त-स्रग्-गन्ध-वासो’लङ्कार-चर्चितः ।
उच्छिस्त-भोजिनो दासास् तव मायां जयेम हि ॥४९६॥</p></blockquote>
<p>अत एव स्कान्दे श्री-यमस्य दूतानुशासने—</p>
<blockquote>
<p>पादोदक-रता ये च हरेर् निर्माल्य-धारकाः ।
विष्णु-भक्ति-रता ये वै ते तु त्याज्यः सु-दुरतः ॥४९७॥ इति ।</p></blockquote>
<p><strong>विसर्जनं तु चेत् कार्यं विसृज्य-वरणानि तत् ।<br>
देवे तन्-मुद्रया प्रार्थ्य देवं हृदि विसर्जयेत् ॥४९८॥</strong></p>
<p>तथा चोक्तं—</p>
<blockquote>
<p>पूजितो’सि मया भक्त्या भगवन् कमल-पते ।
स लक्ष्मीको मम स्वान्तं विश विश्रान्ति-हेतवे ॥४९९॥
प्रार्थ्यैवं पादुके दत्त्वा सङ्गम् उद्वासयेद् धरिम् ।
प्राणायामं षड्-अङ्गं च कृत्वा मुद्रां विसर्जनीम् ॥५००॥</p></blockquote>
<h3 id="अथ-पज-वध-ववक">**अथ पूज-विधि-विवेकः</h3>
<p>अयं पूज-विधिर् मन्त्र-सिद्ध्य्-अर्थस्य जपस्य हि ।<br>
अङ्गं भक्तेस् तु तन्-निष्ठैर् न्यासादीन् अन्तरेष्यते ॥५०१॥<br>
सनातनः-** एवं क्रम-दीपिकाद्य्-उक्तानुसारेण प्रायः काम-पराणां पूजा-विधिं लिखित्वा इदानीं श्री-भगवद्-भक्ति-पराणां पूजा-विधिं तत्रैव विभज्य दर्शयति—अयमिति । पञ्चमादि-विलास-चतुष्टयेन लिखितोऽयं पूजाविधिः श्री-भगवद्-अर्चन-प्रकारः, जपस्य अङ्गं, क्रम-दीपिकाद्य्-अभिप्रेतस्य तत्-तत्-कामेन जपस्यैव तत्र प्राधान्यात् । कथम्-भूतस्य ? मन्त्रस्य सिद्धिः साधनं, सैव अर्थः प्रयोजनं यस्य तस्य, अतस् तत्-तत्-फलार्थं जपेन मन्त्र-साधनस्यैव विधेयत्वात् मन्त्रादीनां श्री-भगवता सहाभेदापादनार्थं तत्-तन्-न्यासादिकम् इति भावः । भक्तेर् नव-विधायास् तु अङ्गं यः पूजा-विधिः स च न्यासादीन् प्रकारान् अन्तरा विनैव भक्ति-निष्ठुर् इष्यते । आदि-शब्देन आवाहनादि-कतिपय-मुद्रादि च । भक्ति-परैः साक्षाद् भगवद्-बुद्ध्या श्री-मूर्त्यादि-पूजने न्यासाद्य्-अयोगाद् इत्येषा दिक् ॥५०१॥</p>
<p><strong>तत्र देवलये पूज नित्यत्वेन महाप्रभोः ।<br>
काम्यत्वेन्âपि गेहे तु प्रायो नित्यतया मता ॥५०२॥<br>
सनातनः-</strong> भक्त्य्-अङ्ग-पूजा-विधौ च देवालय-निज-गृह-भेदेन कथञ्चिद् भेदम् अपि परं दर्शयति—तत्रेति । तस्मिन् भक्त्य्-अङ्ग-पूजा-विधौ या देवालये निज-गृहात् पृथक्त्वेन केवलं भगवद्-अर्थं स्वयं निर्मिते मन्दिरे पूर्व-सिद्धे वा देव-कुलादौ महाप्रभोः श्री-भगवतः श्री-कृष्णस्य पूजा, सा तद्-उपासकानां नित्यत्वेन काम्यत्वेनापि मता भक्ति-निष्ठैः । एकादशी-व्रतादिवद् इत्यत्र दृष्टान्तो दृष्टव्यः । महाप्रभोर् इति नित्यत्वे काम्यत्वे च हेतुर् उन्नेयः, तस्यैवापूजने महा-दोष-श्रवणात्, पूजने चाशेष-वाञ्छित-वाञ्छातीत-फल-सिद्धेश्च । तत् सर्वम् अग्रे तत्-प्रकरणे व्यक्तं भावि । गेहे निज-गृहे च या पूजा, सा प्रायो नित्यत्वेनैव मता । एवं देवालये पूजाया नित्यतयावश्य-कर्तव्यत्वाद् अकरणे प्रत्यवायः । सम्पादनञ्च तस्याः केवलं कर्तव्यत्वेन श्री-भगवत्-प्रीत्य्-उद्देशेन वा । काम्यतया च तत्-तत्-फलापेक्षया यथा-विधि श्रेष्ठ-प्रेष्ठ-द्रव्य-समर्पणादि-कालानतिक्रमणम् अपराध-वर्जनादिकञ्च ज्ञेयम् । गृहे च नित्यत्वेन केवलम् अकरणे प्रत्यवाय-परिहारात् फलानुसन्धानाभावाच्च निज-नियम-परिपालनानुसारेण स्व-गृह-सिद्ध-द्रव्यार्पणादिकम् एवेति । यद्यपि अग्निहोत्रादौ नित्य-कर्मण्यपि सामान्यतो ब्रह्म-लोकादि-प्राप्तिः फलं, यथा श्रूयते, तथात्रापि परम-पद-प्राप्तिः फलम् अस्त्येव, तथापि सेवकस् तच्चाननुसन्धेयम् । केवलं कर्तव्यत्वेनैव कार्यम् इत्युक्तम् । प्राय इत्यनेन देवालयवद् गृहेऽपि कस्यचित् कदाचित् केनचित् कामेनापि पूजा सम्मतेति ॥५०२॥</p>
<p><strong>सेवादि-नियमो देवालये देवस्य चेष्यते ।<br>
प्रायः स्व-गेहे स्वच्छन्द-सेवा स्व-व्रत-रक्षया ॥५०३॥<br>
सनातनः-</strong> तदेवाभिव्यञ्जयन् तत्-तद्-भेद-फलं लिखति—सेवादीति । देवस्य भगवतः सेवाया भक्ति-विशेषेण पूजाया नियमो यस्मिन् काले, येन द्रव्येण, यथा येन कत्रो कार्यतादि-रूपः, तथा यद्यत् प्रियतमं लोके यच्चातिप्रियम् आत्मनः (श्री।भा। ११.११.४१) इत्यादि-वचनानुसारेण तत्-तद्-द्रव्यार्पण-रूपश्च; तथा केवलं श्री-भगवद्-उद्देशेनैव यथा-कालं नित्य-नियमित-भोगार्पणादि-रूपश्च । आदि-शब्दात् अग्रे पृष्ठे वाम-भागे इत्यादि-वचनानुसारेण यस्मिन् स्थाने यथा नमस्कार्यमिति प्रणाम-नियमः; तथा यत्र भोजनादिकम् उपयुज्यते, तत्रैव तत् कर्तव्यम् इत्यादि-प्रकारको वाराहाद्य्-उक्त-देवालय-विषयकापराध-परिहारादि-नियमश् चेष्यते भक्ति-निष्ठैः; अन्यथा सम्यक् फलासिद्धेः । अतो व्रत-दिनेऽप्यन्य-दिनवद् भोग-समर्पणं सम्मतं स्यात् । एवं केचिद् द्वादश्यां दिवापि भगवतः स्वापनम् इच्छन्ति, निज-गृहे तु स्वच्छन्देन निजेच्छया वेष्यते । यदा यत्र येन द्रव्येण यथा सेवा कर्तुं शक्यते, तदा तत्र तेन तथा कार्या, न तु काल-देश-द्रव्यादि-नियमेनेत्यर्थः । गृहस्थानाम् अवश्य-कृत्य-कुटुम्ब-भरणादि-व्यापारपरतया निज-भृत्यातिथ्याद्य्-अपेक्षया च तत्-तन्-नियमासिद्धेः । अतो निज-परिवार-वैष्णवाभ्यागताद्य्-अपेक्षया भगवद्-अर्प्य-भोगस्य कदाचिद् बहुलताऽल्पता च स्यात् । तत्र च स्वस्य आत्मनो यद्-व्रतं नियमः वैष्णवत्वेन नित्यं वृन्ताक-मसुरादि-वर्जनं, दशम्यादौ क्षारादि-वर्जनं, चातुर्मास्यादौ शाकादि-कलिङ्गादि-वर्जनञ्च, तथा द्वादश्यनतिक्रमणादिकञ्च, तस्य रक्षया तत्-परिपालनानुसारेणेत्यर्थः । अतो व्रत-दिने केचिद् अन्नञ्च न समर्पयन्ति; एवं यदा यान्येवात्मोपभोग-योग्यानि, तदा तान्येव भगवते समर्प्याणीति भावः । यदि वा भक्ति-विशेषतः कदाचित् तानि समर्प्येरन्, तदा निज-व्रतापेक्षया स्वयं नोपयोक्तव्यानि, कस्मैचिद् वैष्णवाय देयानि, जले वार्प्याणि । एकान्तिभिश्च भाव-विशेषेण चेत् तानि स्वयम् उपयुज्येरन्; ततश्च तेषां व्रतादावनधिकारान्न कोऽपि दोषो घटेतेत्य् अग्रे लेखम् एव । प्राय इत्यनेन च देवालय इव भक्ति-विशेषेण कस्यचित् कदाचित् कश्चित् सेवा-नियमोऽभिप्रेतः । एतच्च लौकिकेन सेवा-शब्देनापि लौकिक-बन्धुवत् श्री-भगवति सूचिचेन भाव-विशेषेणानुमतमेव । यद्यपि स्व-व्रत-रक्षयेत्यत्रापि प्रायः शब्द-सम्बन्धे कृते कदाचित् कस्यचिद् भक्ति-विशेषेण निज-व्रतानादरश् चापद्यते, तथापि कृष्णस् तस्य पराङ्मुख इत्यादि-वचनात् कार्तिकादि-व्रताकरणे महादोष-श्रवणात्, वैष्णवैः स्वव्रतं परिपाल्यम् एवेति तथा न व्याख्येयम् । किञ्च, यद्यपि गृहेऽपि पूजापराध-वर्जनादिकम् अपेक्ष्यते, तथापि उच्चैर्भाषा मिथोजल्प इत्याद्य् अपराधानां प्रायो गृहे वर्जनस्याशक्यत्वात् तत्-तन्-नियमो न सम्भवेद् इति ज्ञेयम् । इत्थं चैक-कालं द्वि-कालं वेत्यादि-वचनात् एक-कालमपि पूजा; तथा निज-गृह-प्रदेशे समावेशेन यत्र कुत्रापि भगवते नमस्कारः, श्री-भगवत्-पुरतो भोजनञ्चोपपद्यते । एवम् अन्यद् अप्य् ऊह्यम् । एवमेव सर्वम् अविरुद्धम् अनवद्यञ्च स्यात् । अन्यथा द्वात्रिंशद्-अपराधेषु भगवद्-अग्रतो भोजन-निषेधस्य नैवेद्यशेषं तुलसी-विमिश्रितम् इत्यादौ मुरारेः पूरतो भोजने महागुणतया विधानस्य चेत्यादेर् बहुल-विरोधापत्तेर् इत्येषा दिक् ॥५०३॥</p>
<p>किं च विष्णु-धर्मोत्तरे—</p>
<blockquote>
<p>घृतेन स्नपितं देवं चन्दनेनानुलेपयेत् ।
सित-जात्याश् च कुसुमैह् पूजयेत् तद्-अनन्तरम् ॥५०४॥
श्वेतेन वस्त्र-युग्मेन तथा मुक्ता-फलैः शुभैः ।
मुख्य-कर्पूर-धूपेन पयसा पायसेन च ॥५०५॥
पद्म-सूत्रस्य वर्त्त्या च घृत-धूपेन चाप्य् अथ ।
पूजयेत् सर्वथा यत्नात् सर्व-काम-प्रदार्चनम् ॥५०६॥
कृत्वेमं मुच्यते रोगी रोगात् शीघ्रम् असंशयम् ।
दुःखार्तो मुच्यते दुःखाद् बद्धो मुच्येत बन्धनात् ॥५०७॥
राज-ग्रस्तश् च मुच्येत तथा राज-भयान् नरः ।
क्षेमेण गच्छेद् अध्वानम् सर्वानर्थ-विवर्जितः ॥५०८॥ इति ।</p></blockquote>
<p>इति श्री-गोपाल-भट्ट-विलिखिते श्री-भगवद्-भक्ति-विलासे</p>
<p>प्रातर्-अर्चा-समापनो नामाष्टमो विलासः ।</p>

  </div>
</article>


        

        



    <aside class="card border noPrint" id="section-tree-item-gauDIyaH_kriyA_hari-bhakti-vilAsaH_sarva-prastutiH_08_prAtar-archA-samApanam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/08_prAtar-archA-samApanam/">०८ प्रातर्-अर्चा-समापनम् </a>
            <a data-toggle="collapse" href="#section-tree-item-body-gauDIyaH_kriyA_hari-bhakti-vilAsaH_sarva-prastutiH_08_prAtar-archA-samApanam_md" role="button" aria-expanded="false" aria-controls="section-tree-item-body-gauDIyaH_kriyA_hari-bhakti-vilAsaH_sarva-prastutiH_08_prAtar-archA-samApanam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-gauDIyaH_kriyA_hari-bhakti-vilAsaH_sarva-prastutiH_08_prAtar-archA-samApanam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०८ प्रातर्-अर्चा-समापनम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2025 Sep 3 04:51:09 UTC. (<a href="http://google.com/search?q=04%3a51%3a09%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
