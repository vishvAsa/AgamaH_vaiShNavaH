<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | १६ दामोदर-प्रियः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/">
  <meta property="og:site_name" content="आगमे वैष्णवे विश्वासटिप्पन्यः">
  <meta property="og:title" content="१६ दामोदर-प्रियः">
  <meta property="og:description" content="श्री-हरि-भक्ति-विलासः
षोडश-विलासः – श्री-दामोदर-प्रियः
श्री-सनातन-गोस्वामि-विरचित-दिग्-दर्शनी-नाम-टीका-संवलितः
हरि-भक्ति-विलासः
षोडश-विलासः
श्री-दामोदर-प्रियः
अथ कार्त्तिक-कृत्यम्
दामोदरं प्रपद्ये’हं श्री-राधा-रमणं प्रभुम् ।
प्रग्भावाद्यस्य तत्-प्रेष्ठः कार्त्तिकः सेवितो भवेत् ॥१॥
श्री-भगवत्-प्रियतम-कार्तिक-मास-कृत्यं लिखनं तद्-अधिष्ठातृ-देवं श्री-राधिका-सहितं श्री-दामोदरं शरणं याति—दामोदरम् इति । सेवितः कृत्य-लिखनादि-द्वारा ॥१॥
भाति कार्त्तिक-कृत्यादि स्कान्द-पाद्मादिषु स्फुटम् ।
तथाप्य् एकत्र सङ्गृह्य सारतो’त्र विलिख्यते ॥२॥
तत्-कृत्यादिकं च सर्वत्रैव प्रसिद्धम् इति लिखति—भातीति । आदि-शब्दात् तन्-माहात्म्यादि । ननु तर्हि किम् अत्र तल्-लिखनेन ? तत्र लिखति—तथापीति । सारत इति । तत्र तत्र विविध-कर्म-मिश्रितं साधारणं च वर्तते । अत्र च केवलं तद् एव विशिष्टं लेख्यम् इति ॥२॥">
  <meta property="og:locale" content="en_us">
  <meta property="og:type" content="article">
    <meta property="article:section" content="gaudiyah">

  <meta itemprop="name" content="१६ दामोदर-प्रियः">
  <meta itemprop="description" content="श्री-हरि-भक्ति-विलासः
षोडश-विलासः – श्री-दामोदर-प्रियः
श्री-सनातन-गोस्वामि-विरचित-दिग्-दर्शनी-नाम-टीका-संवलितः
हरि-भक्ति-विलासः
षोडश-विलासः
श्री-दामोदर-प्रियः
अथ कार्त्तिक-कृत्यम्
दामोदरं प्रपद्ये’हं श्री-राधा-रमणं प्रभुम् ।
प्रग्भावाद्यस्य तत्-प्रेष्ठः कार्त्तिकः सेवितो भवेत् ॥१॥
श्री-भगवत्-प्रियतम-कार्तिक-मास-कृत्यं लिखनं तद्-अधिष्ठातृ-देवं श्री-राधिका-सहितं श्री-दामोदरं शरणं याति—दामोदरम् इति । सेवितः कृत्य-लिखनादि-द्वारा ॥१॥
भाति कार्त्तिक-कृत्यादि स्कान्द-पाद्मादिषु स्फुटम् ।
तथाप्य् एकत्र सङ्गृह्य सारतो’त्र विलिख्यते ॥२॥
तत्-कृत्यादिकं च सर्वत्रैव प्रसिद्धम् इति लिखति—भातीति । आदि-शब्दात् तन्-माहात्म्यादि । ननु तर्हि किम् अत्र तल्-लिखनेन ? तत्र लिखति—तथापीति । सारत इति । तत्र तत्र विविध-कर्म-मिश्रितं साधारणं च वर्तते । अत्र च केवलं तद् एव विशिष्टं लेख्यम् इति ॥२॥">
  <meta itemprop="wordCount" content="11207">
  <meta name="twitter:card" content="summary">
  <meta name="twitter:title" content="१६ दामोदर-प्रियः">
  <meta name="twitter:description" content="श्री-हरि-भक्ति-विलासः
षोडश-विलासः – श्री-दामोदर-प्रियः
श्री-सनातन-गोस्वामि-विरचित-दिग्-दर्शनी-नाम-टीका-संवलितः
हरि-भक्ति-विलासः
षोडश-विलासः
श्री-दामोदर-प्रियः
अथ कार्त्तिक-कृत्यम्
दामोदरं प्रपद्ये’हं श्री-राधा-रमणं प्रभुम् ।
प्रग्भावाद्यस्य तत्-प्रेष्ठः कार्त्तिकः सेवितो भवेत् ॥१॥
श्री-भगवत्-प्रियतम-कार्तिक-मास-कृत्यं लिखनं तद्-अधिष्ठातृ-देवं श्री-राधिका-सहितं श्री-दामोदरं शरणं याति—दामोदरम् इति । सेवितः कृत्य-लिखनादि-द्वारा ॥१॥
भाति कार्त्तिक-कृत्यादि स्कान्द-पाद्मादिषु स्फुटम् ।
तथाप्य् एकत्र सङ्गृह्य सारतो’त्र विलिख्यते ॥२॥
तत्-कृत्यादिकं च सर्वत्रैव प्रसिद्धम् इति लिखति—भातीति । आदि-शब्दात् तन्-माहात्म्यादि । ननु तर्हि किम् अत्र तल्-लिखनेन ? तत्र लिखति—तथापीति । सारत इति । तत्र तत्र विविध-कर्म-मिश्रितं साधारणं च वर्तते । अत्र च केवलं तद् एव विशिष्टं लेख्यम् इति ॥२॥">
<script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/gauDIyaH\/kriyA\/hari-bhakti-vilAsaH\/sarva-prastutiH\/16_dAmodara-priyaH\/".replace(basePath, "/");
  pageVars.pageParams = {};
  pageVars.pageSource = "gauDIyaH\/kriyA\/hari-bhakti-vilAsaH\/sarva-prastutiH\/16_dAmodara-priyaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>







    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/fonts.css" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> १६ दामोदर-प्रियः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१६ दामोदर-प्रियः">१६ दामोदर-प्रियः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>श्री-हरि-भक्ति-विलासः</p>
<p>षोडश-विलासः – श्री-दामोदर-प्रियः</p>
<p>श्री-सनातन-गोस्वामि-विरचित-दिग्-दर्शनी-नाम-टीका-संवलितः</p>
<p>हरि-भक्ति-विलासः</p>
<p>षोडश-विलासः</p>
<p>श्री-दामोदर-प्रियः</p>
<p><strong>अथ कार्त्तिक-कृत्यम्<br>
दामोदरं प्रपद्ये’हं श्री-राधा-रमणं प्रभुम् ।<br>
प्रग्भावाद्यस्य तत्-प्रेष्ठः कार्त्तिकः सेवितो भवेत् ॥१॥</strong></p>
<p>श्री-भगवत्-प्रियतम-कार्तिक-मास-कृत्यं लिखनं तद्-अधिष्ठातृ-देवं श्री-राधिका-सहितं श्री-दामोदरं शरणं याति—दामोदरम् इति । सेवितः कृत्य-लिखनादि-द्वारा ॥१॥</p>
<p><strong>भाति कार्त्तिक-कृत्यादि स्कान्द-पाद्मादिषु स्फुटम् ।<br>
तथाप्य् एकत्र सङ्गृह्य सारतो’त्र विलिख्यते ॥२॥</strong></p>
<p>तत्-कृत्यादिकं च सर्वत्रैव प्रसिद्धम् इति लिखति—भातीति । आदि-शब्दात् तन्-माहात्म्यादि । ननु तर्हि किम् अत्र तल्-लिखनेन ? तत्र लिखति—तथापीति । सारत इति । तत्र तत्र विविध-कर्म-मिश्रितं साधारणं च वर्तते । अत्र च केवलं तद् एव विशिष्टं लेख्यम् इति ॥२॥</p>
<p><strong>कार्त्तिके’स्मिन् विशेषेण नित्यं कुर्वीत वैष्णवः ।<br>
दामोदरार्चनं प्रातः स्नान-दान-व्रतादिकम् ॥३॥</strong></p>
<p>तत्रादौ कार्त्तिक-कृत्य-नियम-नित्यतां लिखिष्यन् तद्-अर्थं सङ्क्षेपेण तत्र नित्य-कृत्यं दिन-विशेष-कृत्यं च लिखति—कार्त्तिक इति द्वाभ्याम् । आदि-शब्देन दीप-दान-रात्रि-शेष-जागरणादि । तच् च सर्वं सविशेषम् अग्रे व्यक्तं भावि ॥३॥</p>
<p><strong>तथा दिन-विशेषे यद्-भगवत्-पूजनादिकम् ।<br>
कुर्याद् विधि-विशेषेण लेख्यम् अग्रे विविच्य तत् ॥४॥</strong></p>
<p>तथेति समुच्चये । दिन-विशेषे कृष्णाष्टम्य्-आदौ । आदि-शब्देन स्नानादि ॥४॥</p>
<p>**अथ कार्त्तिक-व्रत-नित्यता **</p>
<p>स्कान्दे ब्रह्म-नारद-संवादे—</p>
<p><strong>दुष्प्राप्यं प्राप्य मानुष्यं कार्त्तिकोक्तं चरेन् न हि ।<br>
धर्मं धर्म-भृतां श्रेष्ठ स मातृ-पितृ-घातकः ॥५॥<br>
अव्रतेन क्षिपेद् यस् तु मासं दामोदर-प्रियम् ।<br>
तिर्यग् योनिम् अवाप्नोति सर्व-धर्म-बहिष्कृतः ॥६॥</strong></p>
<p>कार्त्तिके उक्तं कृत्यत्वेनाभिमतं धर्मं व्रतादिकं यो नाचरेत्, अव्रतेन व्रतं विना, व्रतं चात्रानुदय-स्नानादि-नियमः किञ्चिद् भक्ष्य-त्याग-रूप-नियमो वा । तत्र च सदानुदय-स्नानादि-पराणाम् अन्य-मासतो’त्र कश्चित् तत्-तद्-विशेषो भैक्ष्याहारिणां तत्र तत्रोक्तानां यति-प्रभृतीनां नाम-सङ्कीर्तनादि-नियम-विशेषो ज्ञेय इति दिक् ॥५-६॥</p>
<p><strong>स ब्रह्महा स गो-घ्नश् च स्वर्णस्तेयी सदानृती ।<br>
न करोति मुनि-श्रेष्ठ यो नरः कार्त्तिके व्रतम् ॥७॥</strong></p>
<p>अनृती—मिथ्या-वादी ॥७॥</p>
<p><strong>विधवा च विशेषेण व्रतं यदि न कार्त्तिके ।<br>
करोति मुनि-शार्दूल नरकं याति सा ध्रुवम् ॥८॥<br>
व्रतं तु कार्त्तिके मासे यदा न कुरुते गृही ।<br>
इष्टापूर्तं वृथा तस्य यावद्-आहूत-नारकी ॥९॥<br>
सम्प्राप्ते कार्त्तिके मासे द्विजो व्रत-पराङ्मुखः ।<br>
भवन्ति विमुखाः सर्वे तस्य देवाः सवासराः ॥१०॥<br>
इष्ट्वा च बहुभिर् यज्ञैः कृत्वा श्राद्ध-शतानि च ।<br>
स्वर्गं नाप्नोति विप्रेन्द्र अकृत्वा कार्त्तिके व्रतम् ॥११॥<br>
यतिश् च विधवा चैव विशेषेण वनाश्रमी ।<br>
कार्त्तिके नरकं यान्ति अकृत्वा वैष्णवं व्रतम् ॥१२॥</strong></p>
<p>वैष्णवम् इति । स्वरूप-निर्देशः । सर्वस्यापि कार्त्तिक-व्रतस्य विष्णु-परत्वात् ॥१२॥</p>
<p><strong>वेदैर् अधीतैः किं तस्य पुराण-पठनैश् च किम् ।<br>
कृतं यदि न विप्रेन्द्र कार्त्तिके वैष्णवं व्रतम् ॥१३॥<br>
जन्म-प्रभृति यत् पुण्यं विधिवत् समुपार्जितम् ।<br>
भस्मीभवति तत् सर्वं कृत्वा कार्त्तिक-व्रतम् ॥१४॥<br>
यद्-दत्तं च परं जप्तं कृतं च सुमहत् तपः ।<br>
सर्वं विफलताम् एति अकृत्वा कार्त्तिके व्रतम् ॥१५॥<br>
सप्त-जन्मार्जितं पुण्यं वृथा भवति नारद ।<br>
अकृत्वा कार्त्तिके मासि वैष्णवं व्रतम् उत्तमम् ॥१६॥<br>
पाप-भूतास् तु ते ज्ञेया लोके मर्त्या महा-मुने ।<br>
वैष्णवाख्यं व्रतं यैस् तु न कृतं कार्त्तिके शुभम् ॥१७॥</strong></p>
<p>किं च—</p>
<p><strong>अकृत्वा नियमं विष्णोः कार्त्तिकं यः क्षिपेन् नरः ।<br>
जन्मार्जितस्य पुण्यस्य फलं नाप्नोति नारद ॥१८॥</strong></p>
<p>किं च—</p>
<p><strong>नियमेन विना चैव यो नयेत् कार्त्तिकं मुने ।<br>
चातुर्मास्यं तथा चैव ब्रह्महा स कुलाधमः ॥१९॥</strong></p>
<p>तथा चातुर्मास्यम् इति चातुर्मास्य-व्रतस्यापि नित्यत्वं दर्शयित्वा दृष्टान्तत्वेनात्रोदाहृतम् इति । एवम् अग्रे’पि ॥१९॥</p>
<p>किं च—</p>
<p><strong>पिण्ड-दानं पितॄणां पितृ-पक्षे न वै कृतम् ।<br>
व्रतं न कार्त्तिके मासि श्रावण्याम् ऋषि-तर्पणम् ॥२०॥<br>
चैत्रे नान्दोलितो विष्णुर् माघ-स्नानं न सज्-जले ।<br>
न कृतामर्दकी पुष्ये श्रावणे रौहिणाष्टमी ॥२१॥</strong></p>
<p>आमर्दकी—आमर्दकी-व्रतम् । एवम् अग्रे’पि ॥२१॥</p>
<p><strong>सङ्गमे न कृता येन द्वादशी श्रवणान्विता ।<br>
क्त्र यास्यन्ति ते मूढा नाहं वेद्मि कलि-प्रिय ॥२२॥</strong></p>
<p>पाद्मे च श्री-नारद-शौनकादि-मुनि-गण-संवादे—</p>
<p><strong>मानुषः कर्म-भूमौ यः कार्त्तिकं नयते मुधा ।<br>
चिन्तामणिं करे प्राप्य क्षिप्यते कर्दमाम्बुनि ॥२३॥</strong></p>
<p>मुधेति नियमं विनेत्य् अर्थः ॥२३॥</p>
<p><strong>नियमेन विना विप्राः कार्त्तिकं यः क्षिपेन् नरः ।<br>
कृष्णः पराङ्-मुखस् तस्य यस्माद् ऊर्जो’स्य वल्लभः ॥२४॥<br>
अथ तत्र विशेषेण स्नान-दानादि-सत्-कर्म-नित्यता</strong></p>
<p>स्कान्दे तत्रैव—</p>
<p><strong>यैर् न दत्तं हुतं जप्तं न स्नानं न हरेर् व्रतम् ।<br>
न कृतं कार्त्तिके पुत्र द्विजास् ते वै नराधमाः ॥२५॥</strong></p>
<p>एवं सामान्यतो व्रतस्य नित्यतां लिखित्वेदानीं दानादि-कर्म-विशेषस्य लिखति—यैर् न दत्तम् इत्य् आदि षड्भिः । स्नानम् इति पाठे स्नपनम् इत्य् अर्थः । तेनापि पूजैव लक्ष्यते । व्रतं कृच्छ्रादि किञ्चिद् भक्ष्य-त्यागादि वा । किं वा, दत्तादि-रूपम् एतद् धरेर् व्रतं, पुत्र हे श्री-नारद ॥२५॥</p>
<p>किं च—</p>
<p><strong>यैर् न दत्तं हुतं जप्तं कार्त्तिके न व्रतं कृतम् ।<br>
तेनात्मा हारितो नूनं न प्राप्तं प्रार्थितं फलम् ॥२६॥</strong></p>
<p>किं च—</p>
<p><strong>सम्प्राप्ते कार्त्तिके मासि ये रता न जनार्दने ।<br>
तेषां सौरि-पुरे वासः पितृभिः सह नारद ॥२७॥</strong></p>
<p>न रताः पूजादिना न भक्ता, प्रीतिं न कृतवन्तो वा ॥२७॥</p>
<p>किं च—</p>
<p><strong>कार्त्तिके नार्चितो यैस् तु भक्ति-भावेन केशवः ।<br>
नरकं ते गमिष्यन्ति यम-दूतैस् तु यन्त्रिताः ॥२८॥</strong></p>
<p>भक्तौ भाव एकाग्रता, तेनेत्य् अर्थः ॥२८॥</p>
<p><strong>जन्म-कोटि-सहस्रैस् तु मानुष्यं प्राप्य दुर्लभम् ।<br>
कार्त्तिके नार्चितो विष्णुर् हारितं तेन जन्म वै ॥२९॥<br>
विष्णोः पूजा कथा विष्णोर् वैष्णवानां च दर्शनम् ।<br>
न भवेत् कार्त्तिके यस्य हन्ति पुण्यं दशाब्दिकम् ॥३०॥</strong></p>
<h3 id="अथ-करततक-महतमयम">अथ कार्त्तिक-माहात्म्यम्</h3>
<p><strong>कार्त्तिकस्य तु माहात्म्यं प्राक् सामान्येन लिख्यते ।<br>
ततो विशेषतस् तत्र कर्म-देशादि-भेदतः ॥३१॥</strong></p>
<p>तत्र कार्त्तिके कर्मादि-भेदेन यो विशेषस् तेन, आदि-शब्दात् तीर्थादि ॥३१॥</p>
<h3 id="अथ-समनयत-करततक-महतमयम">अथ सामान्यतः कार्त्तिक-माहात्म्यम्</h3>
<p>स्कान्दे तत्रैव—</p>
<p><strong>कार्त्तिकस्य तु मासस्य कोट्य्-अंशेनापि नार्हति ।<br>
सर्व-तीर्थेषु यत् स्नानं सर्व-दानेषु यत् फलम् ॥३२॥</strong></p>
<p>कार्त्तिकस्य कार्त्तिक-कृत्य-माहात्म्यस्य कोट्य्-अंशानाम् एकेनाप्य् अंशेन सर्व-तीर्थ-स्नानादि-फलं समतां नार्हतीत्य् अर्थः ॥३२॥</p>
<p><strong>एकतः सर्व-तीर्थानि सर्वे यज्ञाः स-दक्षिणाः ।<br>
एकतः पुष्करे वासः कुरुक्षेत्रे हिमाचले ॥३३॥<br>
मेरु-तुल्य-सुवर्णानि सर्व-दानानि चैकतः ।<br>
एकतः कार्त्तिको वत्स सर्वदा केशव-प्रियः ॥३४॥</strong></p>
<p>सर्वदा कलि-कालादाव् अपि ॥३४॥</p>
<p><strong>यत् किञ्चित् क्रियते पुण्यं विष्णुम् उद्दिश्य कार्त्तिके ।<br>
तद्-अक्षयं भवेत् सर्वं सत्योक्तं तव नारद ॥३५॥</strong></p>
<p>सत्योक्तं—सत्यम् उक्तम् ॥३५॥</p>
<p><strong>कार्त्तिकं ### मासं सर्व-मासेषु चोत्तमम् ।<br>
पुण्यानां परमं पुण्यं पावनानां च पावनम् ॥३६॥</strong></p>
<p>कार्त्तिकम् उत्तमं विद्धीति शेषः ॥३६॥</p>
<p>किं च—</p>
<p><strong>यथा नदीनां विप्रेन्द्र शैलानां चैव नारद ।<br>
उदधीनां च विप्रर्षे क्षयो नैवोपपद्यते ॥३७॥<br>
पुण्यं कार्त्तिक-मासे तु यत् किञ्चित् क्रियते मुने ।<br>
न तस्यास्ति क्षयो ब्रह्मन् पापस्याप्य् एवम् एव च ॥३८॥</strong></p>
<p>पपस्याप्य् एवम् इति । कार्त्तिके कृतस्य पापस्य क्षयो नास्तीत्य् अर्थः । अतः कार्त्तिके यत्नतः सर्वथा पापं परिहरणीयम् इति भावः ॥३८॥</p>
<p><strong>न कार्त्तिक-समो मासो न कृतेन समं युगम् ।<br>
न वेद-सदृशं शास्त्रं न तीर्थं गङ्गया समम् ॥३९॥<br>
कार्त्तिकः प्रवरो मासो वैष्णवानां प्रियः सदा ।<br>
कार्त्तिकं सकलं यस् तु भक्त्या सेवेत वैष्णवः ।<br>
पितॄन् उद्धरते सर्वान् नरकस्थान् महा-मुने ॥४०॥</strong></p>
<p>पाद्मे च—</p>
<p><strong>तत्रैव द्वादशेष्व् अपि मासेषु कार्त्तिकः कृष्ण-वल्लभः ।<br>
तस्मिन् सम्पूजितो विष्णुर् अल्पकैर् अप्य् उपयनैः ।<br>
ददाति वैष्णवं लोकम् इत्य् एवं निश्चितं मया ॥४१॥</strong></p>
<p>तत्र श्री-नारद-शौनकादि-संवाद एव । उपायनैः उपचारैः ॥४१॥</p>
<p><strong>यथा दामोदरो भक्त-वत्सलो विदितो जनैः ।<br>
तस्यायं तादृशो मासः स्वल्पम् अप्य् उरु-कारकः ॥४२॥<br>
दुर्लभो मानुषो देहो देहिनां क्षण-भङ्गुरः ।<br>
तत्रापि दुर्लभः कालः कार्त्तिको हरि-वल्लभः ॥४३॥<br>
दीपेनापि हि यत्रासौ प्रीयते हरिर् ईश्वरः ।<br>
सु-गीतं च ददत्य् एव पर-दीप-प्रबोधनत् ॥४४॥</strong></p>
<h3 id="अथ-ततर-वरत-महतमय">अथ तत्र व्रत-माहात्म्यं</h3>
<p>स्कान्दे तत्रैव—</p>
<p><strong>व्रतानाम् इह सर्वेषाम् एक-जन्मानुगं फलम् ।<br>
कार्त्तिके तु व्रतस्योक्तं फलं जन्म-शतानुगम् ॥४५॥</strong></p>
<p>व्रतं कार्त्तिक-कृत्य-नियमस् तस्य यत् फलं कार्त्तिक-व्रतोत्पन्नं पुण्यं तज्-जन्म-शतान्य् अनुगच्छतीत्य् अर्थः । पाठान्तरे तु तथैवार्थः ॥४५॥</p>
<p><strong>अक्रूर-तीर्थे विप्रेन्द्र कार्त्तिक्यां समुपोष्य च ।<br>
स्नात्वा यत् फलम् आप्नोति तच् छ्रुत्वा वैष्णवं व्रतम् ॥४६॥</strong></p>
<p>वैष्णवं व्रतं कार्त्तिक-नियमं श्रुत्वापि तद् आप्नोति ॥४६॥</p>
<p><strong>वाराणस्यां कुरुक्षेत्रे नैमिषे पुष्करे’र्बुदे ।<br>
गत्वा यत् फलम् आप्नोति व्रतं क्पितृऋत्वा तु कार्त्तिके ॥४७॥<br>
अनिष्ट्वा च सदा यज्ञैर् न कृत्वा पितृभिः स्वधाम् ।<br>
व्रतेन कार्त्तिके मासि वैष्णवं तु पदं व्रजेत् ॥४८॥</strong></p>
<p>पितृभिः पितृभ्यः । यद्य् अकरणादिना पातित्यं सूचितम् । तथापि कार्त्तिक-व्रतेन वैष्णवं पदं याति ॥४८॥</p>
<p><strong>प्रवृत्तानां च भक्ष्याणां कार्त्तिके नियमे कृते ।<br>
अवश्यं कृष्ण-रूपत्वं प्राप्यते मुक्तिदं शुभम् ॥४९॥</strong></p>
<p>प्रवृत्तानां नित्यं भक्ष्यमाणाम् इत्य् अर्थः । नियमे सङ्कोचे किञ्चित् त्यागे कृते सतीत्य् अर्थः । कृष्ण-रूपत्वं कृष्ण-सारूप्यम् । मुक्तिदं संसार-दुःख-मोचनं, शुभं परम-मङ्गलं, सुख-घनम् इत्य् अर्थः । तत्रैव श्री-रुक्माङ्गद-मोहिनी-संवादे तु मुक्ति-साधकम् इति पाठे मुक्तिः साधिका यस्य तत् । यद् वा, अकार-प्रश्लेषेण अमुक्तिः कृष्णे न त्यागस् तत्-साधकम् ॥४९॥</p>
<p>किं च—</p>
<p><strong>ब्राह्मणः क्षत्रियो वैश्यः शूद्रो व मुनि-सत्तम ।<br>
वियोनिं न व्रजत्य् एव व्रतं कृत्वा तु कार्त्तिके ॥५०॥</strong></p>
<p>वियोनिं कुजन्म पापैर् अर्जितैर् अपि न प्राप्नोति ॥५०॥</p>
<p>किं च—</p>
<p><strong>कार्त्तिके मुनि-शार्दूल स्व-शक्त्या वैष्णवं व्रतम् । <br>
यः करोति यथोक्तं तु मुक्तिस् तस्य करे स्थिता ॥५१॥<br>
सु-पुण्ये कार्त्तिके मासि देवर्षि-पितृ-सेविते ।<br>
क्रियमाणे व्रते नृणां स्व्-अल्पे’पि स्यान् महा-फलम् ॥५२॥</strong></p>
<h3 id="अथ-ततर-करम-वशष-महतमय">अथ तत्र कर्म-विशेष-माहात्म्यं</h3>
<p>स्कन्दे तत्रैव—</p>
<p><strong>दानं दत्तं हुतं जप्तं तपश् चैव तथा कृतम् ।<br>
तद् अक्षय-फलं प्रोक्तं कार्त्तिके च द्विजोत्तम ॥५३॥</strong></p>
<p>दीयत इति दानम् अन्नादि ॥५३॥</p>
<p>किं च—</p>
<p><strong>यत् किञ्चित् कार्त्तिके दत्तं विष्णुम् उद्दिश्य मानवैः ।<br>
तद् अक्षयं लभ्यते वै अन्न-दानं विशेषतः ॥५४॥</strong></p>
<p>किं च—</p>
<p><strong>यस् तु संवत्सरं पुर्नम् अग्निहोत्रम् उपासते ।<br>
कार्त्तिके स्वस्तिके कृत्वा समम् एतन् न संशयः ॥५५॥</strong></p>
<p>यश् च कार्त्तिके स्वस्तिकं कृत्वा स्थितः । कुर्याद् इति वा पाठः ॥५५॥</p>
<p><strong>कार्त्तिके या करोत्य् एवं केशवालय-मण्डलम् ।<br>
स्वर्ग-स्था शोभते सा सु कपोती पक्षिणी यथा ॥५६॥<br>
यः करोति नरो नित्यं कार्त्तिके पत्र-भोजनम् ।<br>
न स दुर्गतिम् आप्नोति यावद् इन्द्रश् चतुर्दश ॥५७॥<br>
जन्म-प्रभृति यत् पापं मानवैश् च कृतं भवेत् ।<br>
तत् सर्वं नाशम् आप्नोति ब्रह्म-पत्रेषु भोजनात् ॥५८॥</strong></p>
<p>ब्रह्म पलाश-वृक्षस् तस्य पुत्रेषु ॥५८॥</p>
<p><strong>सर्व-काम-फलं तस्य सर्व-तीर्थ-फलं लभेत् ।<br>
न वापि नरकं पश्येद् ब्रह्म-पत्रेषु भोजनत् ॥५९॥<br>
ब्रह्म चैष स्मृतिः साक्षात् पलाशः सर्व-काम-दः ।<br>
मध्यमं वर्जितं पत्रं शूद्रस्य मुनि-सत्तम ।<br>
भुञ्जन् नरकम् आप्नोति यावद् इन्द्रश् चतुर्दश ॥६०॥<br>
तिल-दानं नदी-स्नानं सत्-कथा साधु-सेवनम् ।<br>
भोजनं ब्रह्म-पत्रेषु कार्त्तिके मुक्ति-दायकम् ॥६१॥<br>
जागरं कार्त्तिके मासि यः करोत्य् अरुणोदये ।<br>
दामोदराग्रे विप्रेन्द्र गो-सहस्र-फलं लभेत् ॥६२॥<br>
जागरं पश्चिमे यामे यः करोति महा-मुने ।<br>
कार्त्तिके सन्निधौ विष्णोस् तत्-पदं कर-संस्थितम् ॥६३॥</strong></p>
<p>पश्चिमे अन्त्ये तस्य विष्णोः पदम् । तस्य कर-संस्थितम् ॥६३॥</p>
<p><strong>साधु-सेवा गवां ग्रासः कथा विष्णोस् तथार्चनम् ।<br>
जागरे पश्चिमे यामे दुर्लभः कार्त्तिके कलौ ॥६४॥</strong></p>
<p>दुर्लभः महा-भाग्येनैव सिध्यतीत्य् अर्थः ॥६४॥</p>
<p>किं च—</p>
<p><strong>जल-धेनु-सहस्रं च वृष-संस्थे दिवाकरे ।<br>
तोयं दत्त्वा यद् आप्नोति स्नानं कृत्वा तु कार्त्तिके ॥६५॥<br>
सन्निहत्यां कुरुक्षेत्रे राहु-ग्रस्ते दिवाकरे ।<br>
सूर्य-वरेण यत् स्नानं तद् एकाहेन कार्त्तिके ॥६६॥</strong></p>
<p>सन्निहत्या नाम ह्रदस् तां प्राप्येत्य् अर्थः ॥६६॥</p>
<p><strong>पितॄन् उद्दिश्य यद् दत्तं कार्त्तिके कृष्ण-वल्लभे ।<br>
अन्नोदकं मुनि-श्रेष्ठ अक्षयं जायते नृणाम् ॥६७॥</strong></p>
<p>किं च—</p>
<p><strong>गीत-शास्त्र-विनोदेन कार्त्तिकं यो नयेन् नरः ।<br>
न तस्य पुनर् आवृत्तिर् मया दृष्टा कलि-प्रिय ॥६८॥</strong></p>
<p>किं च—</p>
<p><strong>प्रदक्षिणं च यः कुर्यात् कार्त्तिके विष्णु-सद्मनि ।<br>
पदे पदे’श्वमेधस्य फल-भागी भवेन् नरः ॥६९॥<br>
गीतं वाद्यं च नृत्यं च कार्त्तिके पुरतो हरेः ।<br>
यः करोति नरो भक्त्या लभते चाक्षयं पदम् ॥७०॥<br>
हरेर् नाम-सहस्राख्यं गजेन्द्रस्य च मोक्षणम् ।<br>
कार्त्तिके पठते यस् तु पुनर् जन्म न विन्दते ॥७१॥<br>
कार्त्तिके पश्चिमे यामे स्तवं गानं करोति यः ।<br>
वसते श्वेतद्वीपे तु पितृभिः सह नारद ॥७२॥<br>
नैवेद्य-दानेन तु हरेः कार्त्तिके यव-सङ्ख्यया ।<br>
युगानि वसते स्वर्गे तावन्ति मुनि-सत्तम ॥७३॥<br>
अगुरुं तु स-कर्पूरं यो दहेत् केशवाग्रतः ।<br>
कार्त्तिके तु मुनि-श्रेष्ठ युगान्ते न पुनर् भवः ॥७४॥</strong></p>
<p>युगान्ते’पि सति ॥७४॥</p>
<p>किं च—</p>
<p><strong>नियमेन कथं विष्णोर् ये शृण्वन्ति च भावितः ।<br>
श्लोकार्धं श्लोक-पादं वा कार्त्तिके गो-शतं फलम् ॥७५॥</strong></p>
<p>भाविता भाव-युक्ताः । येषां गो-शत-दान-फलं स्यात् ॥७५॥ \</p>
<p><strong>सर्व-धर्मान् परित्यज्य कार्त्तिके केशवाग्रतः ।<br>
शास्त्रावतरनं पुण्यं श्रोतव्यं च महा-मुने ॥७६॥</strong></p>
<p>विशेषतः कार्त्तिके सद्भिः सह भगवत्-कथा-माहात्म्यम् आह—सर्वेति पञ्चभिः ॥७६॥</p>
<p><strong>श्रेयसा लोभ-बुद्ध्या वा यः करोति हरेः कथाम् ।<br>
कार्त्तिके मुनि-शार्दूल कुलानां तारयेच् छतम् ॥७७॥<br>
नित्यं शास्त्र-विनोदेन कार्त्तिकं यः क्षिपेन् नरः ।<br>
निर्दहेत् सर्व-पापनि यज्ञायुत-फलं लभेत् ॥७८॥<br>
न तथा तुष्यते दानैर् न यज्ञैर् गो-गजादिकैः ।<br>
यथा शास्त्र-कथालापैः कार्त्तिके मधुसूदनः ॥७९॥<br>
कार्त्तिके मुनि-शार्दूल यः शृणोति हरेः कथाम् ।<br>
स निस्तरति दुर्गाणि जन्म-कोटि-शतानि च ॥८०॥</strong></p>
<p>दुर्गानि आपदः ॥८०॥</p>
<p><strong>यः पठेत् प्रायतो नित्यं श्लोकं भागवतं मुने ।<br>
अष्टादश-पुराणानां कार्त्तिके फलम् आप्नुयात् ॥८१॥</strong></p>
<p>भागवतं भगवत्-परं भागवतीयं वेत्य् अर्थः ॥८१॥</p>
<p>किं च—</p>
<p><strong>सर्वान् धर्मान् परित्यज्य इष्टापूर्तादिकान् नरः ।<br>
कार्त्तिके परया भक्त्या वैष्णवैः सह संवसेत् ॥८२॥</strong></p>
<p>अत एव विशेषतः सत्-सङ्ग-माहात्म्यम् आह—सर्वान् इति ॥८२॥</p>
<p>पाद्मे च तत्रैव—</p>
<p><strong>कार्त्तिके भूमि-शायी यो ब्रह्मचारी हविष्य-भुक् ।<br>
पलाश-पत्रं भुञ्जानो दामोदरम् अथार्चयेत् ॥८३॥<br>
स सर्व-पातकं हित्वा वैकुण्ठे हरि-सन्निधौ ।<br>
मोदते विष्णु-सदृशो भजनानन्द-निर्वृतः ॥८४॥</strong></p>
<p>विष्णु-सदृशः सारूप्यादि-प्राप्तेः ॥८४॥</p>
<p>किं च—</p>
<p><strong>कार्त्तिकं सकलं मासं प्रातः-स्नायी जितेन्द्रियः ।<br>
जपन् हविष्य-भुग् दान्तः सर्व-पापैः प्रमुच्यते ॥८५॥<br>
कार्त्तिकं तु नरो मासं यः कुर्याद् एक-भोजनम् ।<br>
शूरश् च बहु-वीर्यश् च कीर्तिमाम्श् च स जायते ॥८६॥</strong></p>
<p>दान्तः जित-क्रोधादिः । शान्त इति वा पाठः । शूरः सर्व-शक्तिमान् । बहुवीर्यः महा-पराक्रमः ॥८५-८६॥</p>
<p>किं च—</p>
<p><strong>पलाश-पत्र-भोजो च कार्त्तिके पुरुषो नरः ।<br>
निष्पापः स्यात् तु नैवेद्यं हरेर् भुक्त्वा विमुच्यते ।<br>
मध्य-स्थम् अईश्वरं पत्रं वर्जयेद् ब्राह्मणेतरः ॥८७॥</strong></p>
<p>किं च—</p>
<p><strong>अपराध-सहस्राणि पातकानि महान्त्य् अपि ।<br>
क्षमते’स्य हरिर् देवः पूजिते कार्त्तिके प्रभुः ॥८८॥<br>
नैवेद्यं पायसं विष्णोः प्रियं खण्डं घृतान्वितम् ।<br>
विभज्य तच् च भुञ्जानो यज्ञ-साम्यं दिने दिने ॥८९॥</strong></p>
<p>यज्ञ-साम्यं यज्ञ-सम-फलं लभत इति शेषः ॥८९॥</p>
<p>तत्रैव श्री-कृष्ण-सत्य-संवादे—</p>
<p><strong>स्नानं जागरणं दीपं तुलसी-वन-पालनम् ।<br>
कार्त्तिके ये प्रकुर्वन्ति ते नरा विष्णु-मूर्तयः ॥९०॥</strong></p>
<p>स्नानं जागरणं नित्यं रात्र्य्-अन्तर्याम्-विषयकम् । विष्णु-मूर्तयो विष्णु-सारूप्यं प्राप्नुवन्तीत्य् अर्थम् ॥९०॥</p>
<p><strong>इत्थं दिन-त्रयम् अपि कार्त्तिके ये प्रकुर्वते ।<br>
देवानाम् अपि ते वन्द्याः किं यैर् आजन्म तत् कृतम् ॥९१॥</strong></p>
<h3 id="ततरव-करततक-वरतङगन">तत्रैव कार्त्तिक-व्रताङ्गानि</h3>
<p><strong>हरि-जागरणं प्रातः स्नानं तुलसी-सेवनम् ।<br>
उद्यापनं दीप-दानं व्रतान्य् एतानि कार्त्तिके ॥९२॥<br>
पञ्चभिर् व्रतकैर् एभिः सम्पूर्णं कार्त्तिके व्रती ।<br>
फलम् आप्नोति तत् प्रोक्तं भुक्ति-मुक्ति-फल-प्रदम् ॥९३॥</strong><sup id="fnref:1"><a href="#fn:1" class="footnote-ref" role="doc-noteref">1</a></sup></p>
<p><strong>विष्णोः शिवस्य वा कुर्याद् आलये हरि-जागरम् ।<br>
कुर्याद् अश्वत्थ-मुले वा तुलसीनां वनेषु च ॥९४॥<br>
आपद्-गतो यदाप्य् अम्भो न लभेत् सवनाय सः ।<br>
व्याधितो वा पुनः कुर्याद् विष्णोर् नामापमार्जनम् ॥९५॥<br>
उद्यापनं विधिं कर्तुम् अशक्तो वा व्रते स्थितः ।<br>
ब्राह्मणान् भोजयेच् छक्त्या व्रत-सम्पूर्ण-हेतवे ॥९६॥<br>
अशक्तो दीप-दानस्य पर-दीपान् प्रबोधयेत् ।<br>
तेषां वा रक्षणं कुर्याद् वातादिभ्यः प्रयत्नतः ॥९७॥<br>
अभावे तुलसीनां च पूजयेद् वैष्णवं द्विजम् ।<br>
सर्वाभावे व्रती कुर्याद् ब्राह्मणानां गवाम् अपि ।<br>
सेवां वा बोधि-वटयोर् व्रत-सम्पूर्ण-हेतवे ॥९८॥</strong></p>
<h3 id="अथ-ततर-दप-दन-महतमय">अथ तत्र दीप-दान-माहात्म्यं</h3>
<p>स्कान्दे तत्रैव—</p>
<p><strong>कल्प-कोटि-सहस्राणि पातकानि बहून्य् अपि ।<br>
निमेषार्धेन दीपस्य विलयं यान्ति कार्त्तिके ॥९९॥</strong></p>
<p>कल्प-कोटि-सहस्राणि व्याप्य यानि पातकानि । कृत्वा इति पाठे स्थितानीति शेषः । बहूनि महान्त्य् अपि विविधान्य् अपीति वा ॥९९॥</p>
<p>किं च—</p>
<p><strong>शृणु दीपस्य माहात्म्यं कार्त्तिके केशव-प्रियम् ।<br>
दीप-दानेन विप्रेन्द्र न पुनर् जायते भुवि ॥१००॥<br>
रवि-ग्रहे कुरुक्षेत्रे नर्मदायां शशि-ग्रहे ।<br>
तत् फलं कोटि-गुनितं दीप-दानेन कार्त्तिके ॥१०१॥</strong></p>
<p>कुरुक्षेत्रादौ विषये रवि-ग्रहणादौ दानादिना यत् फलम् ॥१०१॥</p>
<p><strong>घृतेन दीपको यस्य तिल-तैलेन वा पुनः ।<br>
ज्वलते मुनि-शार्दूल अश्वमेधेन तस्य किम् ॥१०२॥<br>
मन्त्र-हीनं क्रिया-हीनं सौच-हीनं जनार्दने ।<br>
सर्वं सम्पूर्णतं याति कार्त्तिके दीप-दानतः ॥१०३॥</strong></p>
<p>मन्त्रादि-हीनं जनार्दने यत् कर्म तत् । यद् वा, जनार्दने दीप-दानत इति सम्बन्धः ॥१०३॥</p>
<p><strong>तेनेष्टं क्रतुभिः सर्वैः कृतं तीर्थावगाहनम् ।<br>
दीप-दानं कृतं येन कार्त्तिके केशवाग्रतः ॥१०४॥<br>
तावद् गर्जन्ति पुण्यानि स्वर्गे मर्त्ये रसातले ।<br>
यावन् न ज्वलते ज्योतिः कार्त्तिके केशवाग्रतः ॥१०५॥</strong></p>
<p>ज्योतिः दीपः ॥१०५॥</p>
<p><strong>श्रूयते चापि पितृभिर् गाथा गीता पुरा द्विज ।<br>
भविष्यति कुले’स्माकं पितृ-भक्तः सुतो भुवि ॥१०६॥<br>
कार्त्तिके दीप-दानेन यस् तोषयति केशवम् ।<br>
मुक्तिं प्राप्स्यामहे नूनं प्रसादाच् चक्र-पाणिनः ॥१०७॥</strong></p>
<p>किं च—</p>
<p><strong>मेरु-मन्दर-मात्राणि कृत्वा पापान्य् अशेषतः ।<br>
दहते नात्र सन्देहो दीप-दानात् तु कार्त्तिके ॥१०८॥<br>
गृहे वायतने वापि दीपान् दद्याच् च कार्त्तिके ।<br>
पुरतो वासुदेवस्य महा-फल-विधायिनः ॥१०९॥</strong></p>
<p>आयतने देवालये । वासुदेवस्य पुरतो दीपं दद्यात् । महा-फलं वैकुण्ठ्-लोक-प्राप्ति-लक्षणं तद्-विधायिन इति दीप-दान-माहात्म्यं सूचितम् ॥१०९॥</p>
<p><strong>स जातो मानुषे लोके स धन्यः स च कीर्तिमान् ।<br>
प्रदत्तः कार्त्तिके मासि दीपो वै मधुहाग्रतः ॥११०॥<br>
निमिषार्धार्ध-मात्रेण दीप-दानेन कार्त्तिके ।<br>
न तत् क्रतु-शतैः प्राप्यं फलं तीर्थ-शतैर् अपि ॥१११॥</strong></p>
<p>निमिषार्धार्ध-गात्रेन यत् स्यात् ॥१११॥</p>
<p><strong>सर्वानुष्ठान-हीनो’पि सर्व-पाप-रतो’पि सन् ।<br>
पूयते नात्र सन्देहो दीपं दत्त्वा तु कार्त्तिके ॥११२॥<br>
तन् नास्ति पातकं किञ्चित् त्रिषु लोकेषु नारद ।<br>
यन् न शोधयते दीपः कार्त्तिके केशवाग्रतः ॥११३॥<br>
पुरतो वासुदेवस्य दीपं दत्त्वा तु कार्त्तिके ।<br>
प्राप्नोति शाश्वतं स्थानं सर्व-बाधा-विवर्जितम् ॥११४॥<br>
यः कुर्यात् कार्त्तिके मासि कर्पूरेण तु दीपकम् ।<br>
द्वादश्यां च विशेषेण तस्य पुण्यं वदामि ते ॥११५॥<br>
कुले तस्य प्रसूता ये ये भविष्यन्ति नारद ।<br>
समतिताश् च ये केचिद् येषां सङ्ख्या न विन्दते ॥११६॥<br>
क्रीडित्वा सु-चिरं कालं देव-लोके यदृच्छया ।<br>
ते सर्वे मुक्तिम् आयान्ति प्रसादाच् चक्र-पाणिनः ॥११७॥</strong></p>
<p>किं च—</p>
<p><strong>द्यूत-व्याजेन विप्रेन्द्र कार्त्तिके केशवालयम् ।<br>
द्योतयेद् यो महा-भाग पुनात्य् आसप्ततं कुलम् ॥११८॥<br>
कार्त्तिके दीप-दानं तु कुर्याद् यो वैष्णवालये ।<br>
धनं पुत्रो यशः कीर्तिर् भवेत् तस्य च सर्वदा ॥११९॥<br>
यथा च मथनाद् वह्निः सर्व-काष्ठेषु दृश्यते ।<br>
तथा च दृश्यते धर्मो दीप-दाने न संशयः ॥१२०॥</strong></p>
<p>इदानीं माहात्म्य-द्वारैव नित्यताम् अभिप्रैति—यथेति त्रिभिः । सर्व-काष्ठेषु स्थितो’पि वह्निर् यथा मथनाद् एव दृश्यते । प्रकटो भवति । तथा सर्व-कर्मसु स्थितो’पि धर्मो दीप-दाने सत्य् एव दृश्यते । नान्यथा अत्र च संशयो नास्ति । अतो दीप-दानं विना सर्व-धर्मो विफलः स्याद् इत्य् अर्थः ॥१२०॥</p>
<p>किं च—</p>
<p><strong>निर्धनेनापि विप्रेन्द्र कृत्वा चैवात्म-विक्रयम् ।<br>
कर्तव्यं दीप-दानं तु यावत् कार्त्तिक-पूर्णिमा ॥१२१॥<br>
वैष्णवो न स मन्तव्यः सम्प्राप्ते कार्त्तिके मुने ।<br>
यो न यच्छति मूढात्मा दीपं केशव-सद्मनि ॥१२२॥</strong></p>
<p>आत्म-विक्रयं कृत्वा वेतनादिकं कृत्वापि । वैष्णवानां चैतद् आवश्यकम् इत्य् आह—वैष्णव इति ॥१२२॥</p>
<p>नारदीये श्री-रुक्माङ्गद-मोहिनी-संवादे—</p>
<p><strong>एकतः सर्व-दानानि दीप-दानानि चैकतः ।<br>
कार्त्तिके न समं प्रोक्तं दीप-दो ह्य् अधिकः स्मृतः ॥१२३॥</strong></p>
<p>एतत् कर्म-द्वयं समं न प्रोक्तं ब्रह्मादिभिः ॥१२३॥</p>
<p>पाद्मे च तत्रैव—</p>
<p><strong>कार्त्तिके’खण्ड-दीपं यो ददाति हरि-सन्निधौ ।<br>
दिव्य-कान्ति-विमानाग्रे रमते स हरेः पुरे ॥१२४॥</strong></p>
<p>अखण्ड-दीपो रात्रिं दिनम् अविच्छेदेन यो ज्वलति तम् ॥१२४॥</p>
<h3 id="अथ-यतर-परदप-परबधन-महतमय">अथ यत्र प्रदीप-प्रबोधन-माहात्म्यं</h3>
<p>स्कान्दे तत्रैव—</p>
<p><strong>पितृ-पक्षे’न्न-दानेन ज्यैष्ठाषाढे च वारिणा ।<br>
कार्त्तिके तत् फलं पुंसां पर-दीप-प्रबोधनात् ॥१२५॥</strong></p>
<p>अस्तु तावद् दीप-दान-माहात्म्यं, कार्त्तिके पर-दीप-प्रबोधनेनापि कृतार्थता स्याद् इत्य् आह—पितृ-पक्ष इति पञ्चभिः ॥१२५॥</p>
<p><strong>बोधनात् पर-दीपस्य वैष्णवानां च सेवनात् ।<br>
कार्त्तिके फलम् आप्नोति राजसूयाश्वमेधयोः ॥१२६॥<br>
दीपमानं तु ये दीपं बोधयन्ति हरेर् गृहे ।<br>
परेण न्र्प-शार्दूल निस्तीर्णा यम-यातना ॥१२७॥</strong></p>
<p>परेण दीयमानम् ॥१२७॥</p>
<p><strong>न तद् भवति विप्रेन्द्र इष्टैर् अपि महा-मखैः ।<br>
कार्त्तिके यत् फलं प्रोक्तं पर-दीप-प्रबोधनात् ॥१२८॥<br>
एकादश्यां परैर् दत्तं दीपं प्रज्वल्य मूषिका ।<br>
मानुष्यं दुर्लभं प्राप्य परां गतिम् अवाप सा ॥१२९॥</strong></p>
<p>तत् फलं साक्षाद् दृष्टम् एवास्तीत्य् आह—एकादश्याम् इति । अयम् इतिहाषश् च पाद्मे कार्त्तिक-माहात्म्ये प्रसिद्ध एव ॥१२९॥</p>
<h3 id="अथ-शखर-दप-महतमय">अथ शिखर-दीप-माहात्म्यं</h3>
<p>स्कान्दे तत्रैव—</p>
<p><strong>यदा यदा भासयते दीपकः कलसोपरि ।<br>
तदा तदा मुनि-श्रेष्ठ द्रवते पाप-सञ्चयः ॥१३०॥</strong></p>
<p>कलसो यः प्रासादोपरि वर्तते । तस्योपरि भासयते । दिशः प्रकाशयति । स्वार्थे वा इन् भासत इत्य् अर्थः ॥१३०॥</p>
<p><strong>यो ददाति द्विजातिभ्यो महीम् उदधि-मेखलाम् ।<br>
हरेः शिखर-दीपस्य कलां नार्हति षोडशीम् ॥१३१॥</strong></p>
<p>कलाम् अंशं नार्हति । तत्-सदृशम् अपि फलं नाप्नोतीत्य् अर्थः । एवम् अग्रे’पि ॥१३१॥</p>
<p><strong>यो ददाति गवां कोटिं स-वत्सं क्षीर-संयुतम् ।<br>
हरेः शिखर-दीपस्य कलां नार्हति षोडशीम् ॥१३२॥<br>
सर्वस्व-दानं कुरुते वैष्णवानां महा-मुने ।<br>
केशवोपरि दीपस्य कलां नार्हति षोडशीम् ॥१३३॥</strong></p>
<p>वैष्णवानां वैष्णवेभ्यः ॥१३३॥</p>
<p>किं च—</p>
<p><strong>यः करोति परं दीपं मूल्येनापि महा-मुने ।<br>
शिखरोपरि मध्ये च कुलानां तारयेच् छतम् ॥१३४॥<br>
विमानं ज्योतिषा दीप्तं ये निरीक्ष्यन्ति कार्त्तिके ।<br>
केशवस्य महा-भक्त्या कुले तेषां न नारकी ॥१३५॥</strong></p>
<p>अस्तु तावच् छिखर-दीपस्य दान-माहात्म्यं, तद्-दर्शनाद् अपि कृतार्थता स्याद् इत्य् आह—विमानम् इति । केशवस्य विमानं विमानवद् आकाशगम् उच्चतरं प्रासादम् इत्य् अर्थः ॥१३५॥</p>
<p><strong>दिवि देवा निरीक्ष्यन्ते विष्णु-दीप-प्रदं नरम् ।<br>
कदा भविष्यत्य् अस्माकं सङ्गमः पुण्य-कर्मणा ॥१३६॥</strong></p>
<p>अत एव दिवि स्थिता निरीक्षन्ते । पुण्य-कर्मणा दीप-दानेन नरेण सह ॥१३६॥</p>
<p><strong>कार्त्तिके कार्त्तिकीं यावत् प्रसादोपरि दीपकम् ।<br>
यो ददाति मुनि-श्रेष्ठ तस्येन्द्रत्वं न दुर्लभम् ॥१३७॥</strong></p>
<h3 id="अथ-ततर-दप-मल-महतमय">अथ तत्र दीप-मल-माहात्म्यं</h3>
<p>स्कान्दे तत्रैव—</p>
<p><strong>दीप-पङ्क्तेश् च रचनं स-बाह्याभ्यन्तरे हरेः ।<br>
विष्णोर् विमाने कुरुते स नरः शङ्ख-चक्र-धृक् ॥१३८॥</strong></p>
<p>स-बाह्याभ्यन्तरे विमानस्य बहिर्-अन्तश् चेत्य् अर्थः । शङ्ख-चक्र-धृक् सारूप्यं प्राप्नोतीत्य् अर्थः ॥१३८॥</p>
<p><strong>दीप-पङ्क्तेश् च रचनं कुरुते केशवालये ।<br>
तस्यान्वये प्रसूतानां लक्षणं नरकं न हि ॥१३९॥<br>
विष्णोर् विमानं दीपाढ्यं स-बाह्याभ्यन्तरे मुने ।<br>
दीपोद्यत-करे मार्गे तेन प्राप्तं परं पदम् ॥१४०॥</strong></p>
<p>दीपाढ्यं येन कृतम् इति शेषः ॥१४०॥</p>
<p>भविष्ये च—</p>
<p><strong>यः कुर्यात् कार्त्तिके मासि शोभनं दीप-मालिकाम् ।<br>
प्रबोधे चैव द्वादश्याम् एकादश्यां विशेषतः ॥१४१॥<br>
सूर्यायुत-प्रकाशस् तु तेजसा भासयन् दिशः ।<br>
तेजो-राशि-विमान-स्थो जगद् उद्द्योतयंस् त्विषा ॥१४२॥<br>
यावत् प्रदीप-सङ्ख्या तु घृतेनापूर्य बोधिता ।<br>
तावद् वर्ष-सहस्राणि विष्णु-लोके महीयते ॥१४३॥</strong></p>
<p>बोधिता प्रज्वालिता । बोधितानां प्रदीपानां यावती सङ्ख्या इत्य् अर्थः ॥१४३॥</p>
<p>पाद्मे तत्रैव—</p>
<p><strong>उच्चैः प्रदीपम् आकाशे यो दद्यात् कार्त्तिके नरः ।<br>
सर्वं कुलं समुद्धृत्य विष्णु-लोकम् अवाप्नुयात् ॥१४४॥<br>
विष्णु-केशवम् उद्दिश्य दीपं दद्यात् तु कार्त्तिके ।<br>
आकाश-स्थं जल-स्थं च शृणु तस्यापि यत् फलम् ॥१४५॥</strong></p>
<p>अस्यापि यत् फलं तत् शृणुत । भो विप्राः ॥१४५॥</p>
<p><strong>धनं धन्यं समृद्धिश् च पुत्रवान् ईश्वरो ग्र्हे ।<br>
लोचने च शुभे तस्य विद्वान् अपि च जायते ॥१४६॥</strong></p>
<p>किं च—</p>
<p><strong>विप्र-वेश्मनि यो दद्यात् कार्त्तिके मासि दीपकम् ।<br>
अग्निष्टोम-फलं तस्य प्रवदन्ति मनीषिणः ॥१४७॥</strong></p>
<p>एवम् आकाशे ज्वलद्-दीप-दान-माहात्म्यं लिखित्वा आदि-शब्द-लिखनेन गृहीतं ब्राह्मण-गृहादौ दीप-दान-माहात्म्यं लिखति—विप्रेति द्वाभ्याम् ॥१४७॥</p>
<p><strong>चतुष्पथेषु रथ्यासु ब्राह्मणावसथेषु च ।<br>
वृक्ष-मूलेषु गोष्ठेषु कान्तारे गहनेषु च ।<br>
दीप-दानाद् धि सर्वत्र महा-फलम् अवाप्नुयात् ॥१४८॥</strong></p>
<p>रथ्यासु राज-मार्गेषु ॥१४८॥</p>
<h3 id="आकश-दप-दन-मनतर">आकाश-दीप-दान-मन्त्रः</h3>
<p>तत्रैव—</p>
<p>**दामोदराय नभसि तुलायां लोलया सह ।<br>
प्रदीपं ते प्रयच्छामि नमो’नन्ताय वेधसे ॥१४९॥ **इति ।</p>
<p>तुलायां कार्त्तिके इत्य् अर्थः । लोलया लक्ष्म्या । यद् वा, लक्ष्म्य्-अंशकत्वाभिप्रायेण प्रेम-विशेषेण वा चञ्चलया, अ-कार-प्रश्लेषेण वा धीरया श्री-राधया सह सहिताय ॥१४९॥</p>
<h3 id="अथ-दश-वशष-करततक-महतमय-वशष">अथ देश-विशेषे कार्त्तिक-माहात्म्य-विशेषः</h3>
<p>पाद्मे तत्रैव—</p>
<p><strong>यत्र कुत्रापि देशे यः कार्त्तिक-स्नान-दानतः ।<br>
अग्निहोत्र-सम-फलः पूजायां च विशेषतः ॥१५०॥<br>
कुरुक्षेत्रे कोटि-गुणो गङ्गायां चापि तत्-समः ।<br>
ततो’धिकः पुष्करे स्याद् द्वारकायां च भार्गव ।<br>
कृष्ण-सालोक्य-दो मासः पूजा-स्नानैश् च कार्त्तिकः ॥१५१॥</strong></p>
<p>भार्गव हे शौनक ! द्वारकायां च कृष्ण-सालोक्यदः ॥१५१॥</p>
<p><strong>अन्यः पूर्यास् तत्-समाना मुनयो मथुरां विना ।<br>
दामोदरत्वं हि हरेस् तत्रैवासीद् यतः किल ॥१५२॥</strong></p>
<p>हे मुनयः ! अन्या अयोध्यादयः । तत्र मथुरायां कार्त्तिके च ॥१५२॥</p>
<p><strong>मथुरायां ततश् चोर्जे वैकुण्ठ-प्रीति-वर्धनः ।<br>
कार्त्तिके मथुरायां वै परमावधिर् इष्यते ॥१५३॥</strong></p>
<p>वैकुण्ठे श्री-कृष्णे प्रीतिः प्रेमा, तस्य वर्धनः अतिशयेनोत्पादकः । अत एव पर्मावधिः फले परम-काष्ठां प्राप्त इत्य् अर्थः ॥१५३॥</p>
<p><strong>यथा माघे प्रयागः स्याद् वैशाखे जाह्नवी यथा ।<br>
कार्त्तिके मथुरा सेव्या तटोत्कर्षः परो न हि ॥१५४॥</strong></p>
<p>ततः कार्त्तिके मथुरा-सेवनात् । विसर्ग-लोपे’पि सन्धिर् आर्षः । तथेति पाठे’पि स एवार्थः ॥१५४॥</p>
<p><strong>मथुरायां नरैर् ऊर्जे स्नात्वा दामोदरो’र्चितः ।<br>
कृष्ण-रूपा हि ते ज्ञेया नात्र कार्या विचारणा ॥१५५॥</strong></p>
<p>नरैर् यैः । कृष्णं रूपयन्ति पश्यन्तीति तथा ते । यद् वा, कृष्णवत् पूज्या इति भावः । यद् वा, तत्-सारूप्यं प्राप्ता इति ज्ञेया इत्य् अर्थः ॥१५५॥</p>
<p><strong>दुर्लभः कार्त्तिको विप्रा मथुरायां नृणाम् इह ।<br>
यत्रार्चितः स्वकं रूपं भक्तेभ्यः सम्प्रयच्छति ॥१५६॥<br>
भुक्तिं मुक्तिं हरिर् दद्याद् अर्चितो’न्यत्र सेविनाम् ।<br>
भक्तिं च न ददात्य् एष यतो वश्य-करी हरिः ॥१५७॥</strong></p>
<p>अन्यत्र श्री-मथुरा-व्यतिरिक्त-स्थाने । सेविनाम् अर्चनादि-कारिणां तेभ्यः ॥१५७॥</p>
<p><strong>स त्व् अञ्जसा हरेर् भक्तिर् लभ्यते कार्त्तिके नरैः ।<br>
मथुरायां सकृद् अपि श्री-दामोदर-पूजनात् ॥१५८॥<br>
मन्त्र-द्रव्य-विहीनं च विधि-हीनं च पूजनम् ।<br>
मन्यते कार्त्तिके देवो मथुरायां यद्-अर्चनम् ॥१५९॥</strong></p>
<p>तच् च यथा-कथञ्चित् पूजनेन सिध्येद् इत्य् आह—मन्त्रेति ॥१५९॥</p>
<p><strong>यस्य पापस्य युज्येत मरणान्ता विनिष्कृतिः ।<br>
तच्-छुद्ध्य्-अर्थम् इदं प्रोक्तं प्रायश्चित्तं सु-निश्चितम् ॥१६०॥</strong></p>
<p>न चात्र कथञ्चित् पापे जाते’पि प्रायश्चित्तान्तरापेक्ष्येत्य् आह—यस्येति सार्धेन ॥१६०॥</p>
<p><strong>कार्त्तिके मथुरायां वै पूजनाद् दर्शनं ध्रुवः ।<br>
शीघ्रं सम्प्राप्तवान् बलो दुर्लभं योग-तत्-परैः ॥१६१॥</strong></p>
<p>तत् फलं च न केवलं शास्त्र-प्रमाणकं, किन्तु साक्षाद्-अनुभव-प्रमाणकं चेत्य् आह—कार्त्तिक इति । वै प्रसिद्धौ । योग-तत्-परैः सनकादिभिर् अपिक् दुर्लभं श्री-भगवद्-दर्शनं बालो’पि शीघ्रम् एव मास-पञ्चकेन सम्यक् प्रकर्षेण आप्तवान् लेभे ॥१६१॥</p>
<p><strong>सुलभा मथुरा भूमौ प्रत्य्-अब्दं कार्त्तिकस् तथा ।<br>
तथापि संसरन्तीह नरा मूढा भवाम्बुधौ ॥१६२॥</strong></p>
<p>कृपया तद्-विमुखान् शोचन्न् इवाह—सुलभेति पञ्चभिः । भूमौ भारतवर्षे मध्य-देशान्तर्-वर्तित्वात् ॥१६२॥</p>
<p><strong>किं यज्ञैः किं तपोभिश् च तीर्थैर् अन्यैश् च सेवितैः ।<br>
कार्त्तिके मथुरायां चेद् अर्च्यते राधिका-प्रियः ॥१६३॥</strong></p>
<p>यज्ञादि-फलं च तेनैव सिध्येद् इथ् आह—किम् इति । राधिका-प्रियः श्री-दामोदरः ॥१६३॥</p>
<p><strong>यानि सर्वाणि तीर्थानि नदा नद्यः सरांसि च ।<br>
कार्त्तिके निवसन्त्य् अत्र माथुरे सर्व-मण्डले ॥१६४॥</strong></p>
<p>कार्त्तिके’न्यत्र गमनं च विफलम् एवेत्य् आशयेनाह—यानीति ॥१६४॥</p>
<p><strong>कार्त्तिके जन्म-सदने केशवस्य च ये नराः ।<br>
सकृत् प्रविष्टाः श्री-कृष्णं ते यान्ति परम् अव्ययम् ॥१६५॥</strong></p>
<p>अस्तु तावत् समस्त-मथुरासेनं श्री-दामोदर-पूजनं वा । श्री-भगवज्-जन्म-स्थान-प्रवेश-मात्रेणैव श्री-वैकुण्ठ-लोक-प्राप्तिर् इत्य् आह—कार्त्तिक इति ॥१६५॥</p>
<p>**परोपहासम् उद्दिश्य कार्त्तिके हरि-पूजया ।<br>
मथुरायां लभेद् भक्त्या किं पुनः श्रद्धया नरः ॥१६६॥ **इति ।</p>
<p>तत्राशक्तौ च यत्र कुत्रापि श्री-मथुरा-मध्ये श्री-कृष्ण-पूजाभासेनापि दुर्लभं लभत इत्य् आह—परोपेति । अत्र चेतिहासस् तत्रैव ख्यातः, यथा— «धूम्र-केश-नामा महा-पातकी राज-कुमारः पित्रा विवासितो दस्यु-वृत्त्या क्रमेण वृन्दावनं गतो मथुरा-पुर्या चौर्यार्थं गतो वेश्या-रतस् तत्-प्रीत्यै वृन्दावनान्तर्वर्ति-भगवत्-पर-सत्यव्रताख्य-विप्रचेष्टितम् उपहसन् प्रभाते राज-पुरुषैः प्राप्य हतो धर्म-राजेन बहु-सत्कृतस् तस्माद् धर्म-तत्त्वं प्रकाश्य वैकुण्ठ-लोकं गतः» इति ॥१६६॥</p>
<p><strong>इत्थं कार्त्तिक-कृत्याणि व्यक्तान्य् एव स्वतो’भवन् ।<br>
तत्र किञ्चिद् विशेषेण तद्-विधिर् लिख्यते’धुना ॥१६७॥</strong></p>
<p>इत्थं—माहात्म्यादि-लिखन-प्रकारेण । अतश् च पूर्व-लिखितान्य् अन्यान्य् अपि कार्त्तिक-कृत्यानि ज्ञेयानीति भावः ॥१६७॥</p>
<h3 id="अथ-करततक-कतय-वध">अथ कार्त्तिक-कृत्य-विधिः</h3>
<h3 id="ततरपकरम-कल">तत्रोपक्रम-कलः</h3>
<p>श्री-कृष्ण-सत्या-संवादीय-कार्त्तिक-माहात्म्ये—</p>
<p><strong>अश्विनस्य तु मासस्य य शुक्लैकादशी भवेत् ।<br>
कार्त्तिकस्य व्रतानीह तस्यां कुर्याद् अतन्द्रितः ॥१६८॥<br>
नित्यं जागरणायान्त्ये यामे रात्रेः समुत्थितः ।<br>
सुचिर् भूत्वा प्रबोध्याथा स्तोत्रैर् नीराजयेत् प्रभुम् ॥१६९॥<br>
निशम्य वैष्णवान् धर्मान् वैष्णवैः सह हर्षितः ।<br>
कृत्वा गीतादिकं प्रातर् देवं नीराजयेत् प्रभुम् ॥१७०॥<br>
नद्य्-आदौ च ततो गत्वाचम्य सङ्कल्पम् आचरेत् ।<br>
प्रभुं प्रार्थ्याथ तस्मै च दद्याद् अर्घ्यं यथा-विधि ॥१७१॥</strong></p>
<p>कार्त्तिके शेष-याम-जागरणस्य माहात्म्य-विशेषोक्तेस् तद् अत्र विशेषतो लिखितम् । एवम् अग्रे’प्य् ऊह्यम्, उत्थानादिकं चान्यत् साधारणम् एवेति दिक् ॥१६९॥ पुनर् नीराजयेद् इति मङ्गल-नीराजनं लिखितम् ॥१७०॥ यथा-विधीत्य् अस्य पूर्वत्रापि सर्वत्रैवानुषङ्गः, प्रातर् उत्थानादि-विधिश् च पूर्वम् एव लिखितो’स्ति । अपेक्ष्यस् तद्-विशेषस् तु तत्रैव ज्ञेयः, अत्र च मध्ये मध्ये किञ्चिद् विशेष-लिखनायपुनस् तत् किञ्चिद् उल्लिखितम् ॥१७१॥</p>
<p><strong>अथ सङ्कल्प-मन्त्रः<br>
कार्त्तिके’हं करिष्यामि प्रातः-स्नानं जनार्दन ।<br>
प्रीत्य्-अर्थं तव देवेश दामोदर मया सह ॥१७२॥ इति ।</strong></p>
<p>मा लक्ष्मीः श्री-राधा-रूपा, तया सहितस्य तव प्रीत्य्-अर्थम् ॥१७२॥</p>
<p><strong>अथ प्रार्थना-मन्त्रः<br>
तव ध्यानेन देवेश जले’स्मिन् स्नातुम् उद्यतः ।<br>
त्वत्-प्रसादाच् च मे पापं दामोदर विनश्यतु ॥१७३॥<br>
अथ प्रार्थना-मन्त्रः<br>
व्रतिनः कार्त्तिके मासि स्नानस्य विधिवन् मम ।<br>
दामोदर गृहानार्घ्यं दनुजेन्द्र-निसूदन ॥१७४॥<br>
नित्ये नैमित्तिके कृत्स्ने कार्त्तिके पाप-शोषणे ।<br>
गृहानार्घ्यं मया दत्तं राधया सहितो हरे ॥१७५॥<br>
तिलैर् आलिप्य देहं स्वं नामोच्चरण-पूर्वकम् ।<br>
स्नात्वा स-विधिना सन्ध्याम् उपास्य गृहम् आव्रजेत् ॥१७६॥</strong></p>
<p>स्वं स्वकीयं देहं, नाम श्री-कृष्ण-नारायणेत्य्-आदि, तद्-उच्चारण-पूर्वकम् ॥१७६॥</p>
<p><strong>उपलिप्याथ देवाग्रे निर्माय स्वस्तिकं प्रभुम् ।<br>
तुलसी-मालती-पद्मागस्त्य-पुष्पादिनार्चयेत् ॥१७७॥<br>
नित्यं वैष्णव-सङ्गत्या सेवेत भगवत्-कथाम् ।<br>
सर्पिषाहर्-निसं दीपं तिल-तैलेन चार्चयेत् ॥१७८॥<br>
विशेषतश् च नैवेद्यान्य् अर्पयेद् अर्चयेत् तथा ।<br>
प्रणामाम्श् च यथा-शक्त्या एक-भक्तादिक-व्रतम् ॥१७९॥</strong></p>
<p>आदि-शब्देन केतकी-बिल्व-पत्रादि ॥१७७॥ विशेषतः अन्य-मासतः किञ्चिद् आधिकेय्नोत्तमतया चेत्य् अर्थः । तथा विशेषतः प्रणामांश् चाचरेत् । यथा-शक्तीत्य् अस्य पूर्वे परे’पि सर्वत्रैव सम्बन्धः । एक-भक्त्यादिकं व्रतम् अप्य् आचरेत् । आदि-शब्देन एकान्तरोपवासादि ॥१७९॥</p>
<p>तथा च पाद्मे तत्रैव—</p>
<p><strong>प्रातर् उत्थाय शौचादि कृत्वा गत्वा जलाशये ।<br>
कृत्वा च विधिवत् स्नानं ततो दामोदरार्चनम् ॥१८०॥</strong></p>
<p>स्व-लिखितं पुराणोक्तिभिः प्रमाणयन् परं कृत्य-विधिं दर्शयति—प्रातर् इत्य्-आदिना भाविनीत्य् अनेन ॥१८०॥</p>
<p>किं च—</p>
<p><strong>मौनेन भोजनं कार्यं कार्त्तिके व्रत-धारिणा ।<br>
घृतेन दीप-दानं स्यात् तिल-तैलेन वा पुनः ॥१८१॥<br>
दिनं च कृष्ण-कथया वैष्णवानां च सङ्गमैः ।<br>
नियतं कार्त्तिके मासि सङ्कल्प-व्रत-पालनम् ॥१८२॥<br>
अश्विने शुक्ल-पक्षस्य प्रारम्भे हरि-वासरे ।<br>
अथवा पौर्णमासीतः सङ्क्रान्तौ वा तुलागमे ॥१८३॥<br>
दीप-दानम् अखण्डं च दद्याद् वै विष्णु-सन्निधौ ।<br>
देवालये तुलस्यां वा आकाशे वा तद् उत्तमम् ॥१८४॥</strong></p>
<p>सङ्कल्पस्य व्रतस्य च । यद् वा, सङ्कल्पेन यद् गृहीतं व्रतम्, तस्य पालनम् ॥१८२॥ व्रत-ग्रहण-कालम् आह—आश्विने इति । हरि-वासरे एकादश्यां, तस्य वैष्णव-पक्षत्वाद् आदौ निर्देशः । अशक्त्यापेक्षया विकल्प उक्तः ॥१८३॥</p>
<p>किं च—</p>
<p><strong>रजतं कनकं दीपान् मनि-मुक्ता-फलादिकम् ।<br>
दामोदरस्य प्रित्य्-अर्थं प्रदद्यात् कार्त्तिके नरः ॥१८५॥</strong></p>
<p>स्कान्दे च श्री-रुक्माङ्गद-मोहिनी-संवादे—</p>
<p>**न गृहे कार्त्तिके कुर्याद् विशेषेण तु कार्त्तिकम् ।<br>
तीर्थे तु कार्त्तिकीं कुर्यात् सर्व-यत्नेन भाविनि ॥१८६॥ **इति ।</p>
<h3 id="अथ-करततक-वरजयन">अथ कार्त्तिके वर्ज्यानि</h3>
<p>तत्रैव ब्रह्म-नारद-संवादे—</p>
<p><strong>कार्त्तिके तु विशेषेण राज-माषाम्श् च भक्षयन् ।<br>
निष्पावान् मुनि-शार्दूल यावद् आहूत-नारकी ॥१८७॥<br>
कलिङ्गानि पटोलानि वृन्तकं सन्धितानि च ।<br>
न त्यजेत् कार्त्तिके मासि यावद् आहूत-नारकी ॥१८८॥<br>
कार्त्तिके मासि धर्मात्मा मत्स्यं मांसं न भक्षयेत् ।<br>
तत्रैव यत्नतस् त्याज्यं शाशकं शौकरं तथा ॥१८९॥</strong></p>
<p>विशेषेणेति अन्यदापि भक्षयन् नारक्य् एव । कार्त्तिके तु भक्षयन् विशेषतो यावद् आहूत-नारकीत्य् अर्थः ॥१८७॥ तत्रैवेति धर्मापेक्षया मांसं च न भक्षयेद् एव । यदि वा कश्चिन् महारोग-ग्रस्तस् तद् अभावाद् वा रोगी स्यात्, तदा तेनापि यत्नतः शश-शूकरयोर् मांसं वर्जनीयम् एवेत्य् अर्थः ॥१८९॥</p>
<p>किं च—</p>
<p><strong>परान्नं पर-शय्यां च पर-दारं पराङ्गनाम् ।<br>
सर्वदा वर्जयेत् प्रजो विशेषेण तु कार्त्तिके ॥१९०॥<br>
तैलाभ्यङ्गं तथा शय्यां परान्नं कांस्य-भोजनम् ।<br>
कार्त्तिके वर्जयेद् यस् तु परिपूर्ण-व्रती भवेत् ॥१९१॥<br>
सम्प्राप्ते कार्त्तिके दृष्ट्वा परान्नं यस् तु वर्जयेत् ।<br>
दिने दिने तु कृच्छ्रस्य फलं प्राप्नोति मानवः ॥१९२॥</strong></p>
<p>कार्त्तिके तु विशेषेण वर्जयेद् इति तत् सङ्कल्पादिकम् अपि तु कुर्याद् इत्य् अर्थः ॥१९०॥</p>
<p>तत्रैव श्री-रुक्मङ्गद-मोहिनी-संवादे—</p>
<p><strong>कार्त्तिके वर्जयेत् तैलं कार्त्तिके वर्जयेन् मधु ।<br>
कार्त्तिके वर्जयेत् कांस्यं कार्त्तिके शुक्ल-सन्धितम् ॥१९३॥<br>
न मत्स्यं भक्षयेन् मांसं न कौर्मं नान्यद् एव हि ।<br>
चण्डालः स भवेत् सु-भ्रु कार्त्तिके मांस-भक्षणात् ॥१९४॥</strong></p>
<p>शुक्लं काञ्जिकादि-पर्युषिताम्ल-द्रव्यं सन्धितं च वर्जयेत् ॥१९३॥</p>
<p>पाद्मे तत्रैव—</p>
<p><strong>ततः प्रियतमा विष्णो राधिका गोपिकासु च ।<br>
कार्त्तिके पूजनीया च श्री-दामोदर-सन्निधौ ॥ १९५॥</strong></p>
<p>ततः पूर्व-जन्म-कृताराधनाद् धेतोः । गोपिकासु मध्ये प्रियतमा । तद्-वृत्तं च तत्रैव प्रार्थितम् । यथा श्री-गोपाल-देवस्य श्री-मूर्तेः सौन्दर्य-विशेषं विलोक्य तेन सह क्रीडितु-कामांशेनावतीर्य योषिद्-विशेषेण प्रेम-नृत्यादिना तम् आराध्य तद्-ईप्सया तद्-योग्य-तद्-दिव्य-रूपा भूत्वा तद्-एक-भक्त-श्री-ब्राह्मणम् आदाय तेन सह स्वयम् एव सर्वांशैर् अवतीर्य गोप-श्री-वृषाभानु-कन्याभूद् इति ॥१९५॥</p>
<p>**द्विजं दामोदरं कृत्वा तत्-पत्नीं राधिकां तथा ।<br>
कार्त्तिके पूजनीयौ तौ वासो’लङ्कार-भोजनैः ॥१९६॥<br>
राधिका-प्रतिमां विप्रः पूजयेत् कार्त्तिके तु यः ।<br>
तस्य तुष्यति तत्-प्रीत्यै श्रीमान् दामोदरो हरिह् ॥१९७॥ **इति ।</p>
<p>तस्याः श्री-राधिकायाः । प्रीत्यै सन्तोषार्थम् ॥१९७॥</p>
<p><strong>दामोदराष्टकं नाम स्तोत्रं दामोदरार्चनम् ।<br>
नित्यं दामोदराकर्षि पठेत् सत्यव्रतोदितम् ॥१९८॥</strong></p>
<p>नित्यं पठेत् । दामोदरम् आक्रष्टुं वशीकर्तुं शीलम् अस्य । सत्यव्रत-नाम-मुनिना उदितं प्रोक्तम् । यद् वा, तस्माद् उदितं पूर्व-सिद्धम् एवास्मात् प्रकटतां गतम् इत्य् अर्थः ॥१९८॥</p>
<h3 id="अथ-शर-दमदरषटकम">अथ श्री-दामोदराष्टकम्</h3>
<p><strong>नमामीश्वरं सच्-चिद्-आनन्द-रूपं<br>
लसत्-कुण्डलं गोकुले भ्राजमानम् ।<br>
यशोदा-भियोलूखलाद् धावमानं<br>
परामृष्टम् अत्यन्ततो द्रुत्य गोप्या ॥१९९॥</strong></p>
<p>श्री-राधा-सहितं नत्वा श्री-दामोदरम् ईश्वरम् ।</p>
<p>दामोदराष्टक-व्याख्या दिग् एषा दर्श्यते’धुना ॥</p>
<p>तत्राग्रे किम् अपि प्रार्थयितुम् आदौ तस्य तत्त्व-रूप-लीला-गुणादि-विशेषेणोत्कर्ष-विशेषं गोकुल-प्रकटित-निज-भगवत्ता-सार-सर्वस्व-भूतं वर्णयन् भक्त्य्-आदौ नमस्करोति नमामीति । तच् च मङ्गलार्थं सर्व-कर्मसु प्राग् एव दास्य-विशेषेण विधानाद् आदौ निर्दिष्टम् । कं ? ईश्वरं सर्व-शक्तिमन्त जगद्-एक-नाथं निज-प्रभुं वा । तत्राद्यः पक्षः स्तुत्य्-आदि-शक्त्य्-अर्थः, द्वितीयः परम-वन्द्यतार्थः । अन्त्यश् च भक्ति-विशेषेणेति दिक् । कथम्-भूतं ? सच्-चिद्-आनन्द-रूपं सच्-चिद्-आनन्द-घन-विग्रहम् इत्य् अर्थः । इति तत्त्व-विशेषेणोत्कर्ष-विशेष उक्तः । सौन्दर्य-विशेषेणोत्कर्ष-विशेषम् आह—लसन्ती श्री-यशोदा-भिया धावमानात् सतत-बाल्य-क्रीडा-विशेष-परत्वादौ निरन्तरं लोलतया गण्डयोः क्रीडन्ती कुण्डले यस्य तम् । इति श्री-मुखेशोभा-विशेष उक्तः । यद् वा, श्री-गण्ड-चुम्बन-हासौ भाग्यतः कुण्डलयोः सर्व-विभूषणेषु मुख्यत्वात् ताभ्यां तानि सर्वाण्य् एवोपलक्ष्यन्ते । ततश् च लसन्ती शोभमाने कुण्डले यस्मात् तं भूषण-भूषणाङ्गम् इत्य् अर्थः । अत एवोक्तं श्री-गोपीभिर् दशम-स्कन्धे—</p>
<blockquote>
<p>त्रैलोक्य-सौभगम् इदं च निरीक्ष्य रूपं
यद् गो-द्विज-द्रुम-मृगान् पुलकान्य् अबिभ्रत् [भा।पु। १०.२९.४०] इति ।</p></blockquote>
<p>उद्धवेनच तृतीय-स्कन्धे—</p>
<p>विस्मापनं स्वस्य च सौभगर्द्धेः</p>
<p>परं पदं भूषण-भूषणाङ्गं [भा।पु। ३.२.१२] इति ।</p>
<p>परिवार-विशेषेणोतर्ष-विशेष-प्रकटनेन गोकुलस्य स्वाभाविक-शोभा-विशेषेण वा शोभमानम् । तच् च श्री-दशम-स्कन्धादौ—</p>
<blockquote>
<p>चकास गोपी-परिषद्-गतो’र्चितस्
त्रैलोक्य-लक्ष्म्य्-एक-पदं वपुर् दधत् [भा।पु। १०.३२.१४] इत्य् आदिनोक्तम् ।</p></blockquote>
<p>लीला-विशेषेणोत्कर्ष-विशेषम् आह—यशोदेति सार्धेन । यशोदाया मातुः सकाशाद् भिया दधि-भाण्ड-भेदनाद्य्-अपराध-कृत-भीत्या उदूखलात् शिक्-स्थित-नवनीत-चौर्यार्थम् उद्वर्त्य तले समारूढाद् उदूखलतः धावमानं त्वयापसरन्तम् । अतश् च विशेषापेक्षकैर् दशम-स्कन्ध-नवमाध्यायोक्तम्—</p>
<blockquote>
<p>उलूखलाङ्घ्रेर् उपरि व्यवस्थितं
मर्काय कामं ददतं शिचि स्थितम् ।
हैयङ्गवं चौर्य-विशङ्कितेक्षणं
निरीक्ष्य पश्चात् सुतम् आगमच् छनैः ॥
ताम् आत्त-यष्टिं प्रसमीक्ष्य सत्वरस्
ततो’वरुह्यापससार भीतवत् ।
गोप्य् अन्वधावन् न यम् आप योगिनां
क्षमं प्रवेष्टुं तपसेरितं मनः ॥ [भा।पु। १०.९.८-९] इत्य् आद्य् अनुसन्धेयम् ।</p></blockquote>
<p>ततश् च अत्यन्ततो द्रुत्य वेगेन धावित्वा । समासैक-पद्येन यवादेशः । गोप्या श्री-यशोदया परा आमृष्टं पृष्ठतो धृतम् । अत्र च अत्यन्ततो द्रुत्येत्य् अनेन श्री-यशोदाया अपि स्तन-नितम्ब-गौरवादि-सौन्दर्य-विशेषः स्नेह-विशेषश् च सूचितः । गोप्येति प्रेमोक्ति-परिपाट्या गोप-जातीनाम् एव तादृशं महा-सौभाग्यम् इति ध्वनितम् । परामृष्टम् इत्य् अनेन तस्यां भगवतः स्नेह-विशेषो ध्वनित इति दिक् । अत्र च—</p>
<blockquote>
<p>अन्वञ्चमाना जननी बृहच्-चलच्-
छ्रोणी-भराक्रान्त-गतिः सुमध्यमा ।
जवेन विस्रंसित-केश-बन्धन-
च्युत-प्रसूनानुगतिः परामृशत् ॥ [भा।पु। १०.९.१०] इत्य् अर्थो’नुसन्धेयः ॥१९९॥</p></blockquote>
<p><strong>रुदन्तं मुहुर् नेत्र-युग्मं मृजन्तं<br>
कराम्भोज-युग्मेन सातङ्क-नेत्रम् ।<br>
मुहुः श्वास-कम्प-त्रिरेखाङ्क-कण्ठ-<br>
स्थित-ग्रैव-दामोदरं भक्ति-बद्धम् ॥२००॥</strong></p>
<p>तद्-अनन्तर-लीला-विशेषं वदन्—</p>
<blockquote>
<p>कृतागसं तं प्ररुदन्तम् अक्षिणी
कषन्तम् अञ्जन्-मषिणी स्व-पाणिना ।
उद्वीक्षमाणं भय-विह्वलेक्षणं
हस्ते गृहीत्वा भिषयन्त्य् अवागुरत् ॥ [भा।पु। १०.९.११]</p></blockquote>
<p>इत्य् अर्थम् आह—रुदन्तम् इति । मातृ-हस्ते षष्टिं दृष्ट्वा तया ताडनम् आशङ्क्य भीतत्वादि-प्रदर्शनेन तत्-परिहरणाय क्रन्दन्तम् । अत एव कराम्भोज-युग्मेन नेत्र-युग्मं मृजन्तं युगपन् मार्जयन्तम् । एतच् च बाल्य-लीला-विशेष-स्वभावतः । यद् वा, भयावेशेन सद्य्’नुगच्छतो’श्रुणो निष्कासनार्थम् । यद् वा, अश्रु-धारापसरणार्थम् इति दिक् । यतः सातङ्के स-शङ्के नेत्रे अपि । किं पुनर् मनो यस्य तम् । यद् वा, स-भय-निरीक्षण-नेत्र-युगम् इत्य् अर्थः । ततश् च ताडन-परिहारार्थम् इदम् अपि लीलान्तरं ऊह्यम् ।</p>
<p>किं च, मुहुः-श्वासेन रोदनावेश-कृतेन कम्पत् कम्प्यमानम् । त्रिरेखाङ्के कम्बुवद् रेखा-त्रय-चिह्ने कण्ठे स्थितं ग्रैवं ग्रैवेयकं सर्वं ग्रीवा-भूषणं मुक्ता-हारादि यस्य । दाम उदरे यस्य । अनेन च—गोपिकोलूखले दाम्ना बबन्ध प्राकृतं यथा ॥ [भा।पु। १०.९.१४] इत्य् उक्तम् । दाम्नोदरे उलूखले चोभयतो बन्धनम् उक्तम् । तद् एवाभिव्यञ्जयन् भक्त-वश्यता-विशेषेणोत्कर्ष-विशेषम् आह—उक्त्यैव मातुः स्व-विषयकया तस्य वा मातृ-विषयकया बद्धं स्वीकृत-बन्धनं, न तु पाश-वर्ग-बलात्, सर्वतः समुच्चितैर् अप्य् अनन्तैः पाशैर् न्यून-द्व्य्-अङ्गुलापूरणात् । तच् चोक्तम्—</p>
<blockquote>
<p>तद् दाम बध्यमानस्य स्वार्भकस्य कृतागसः ।
द्व्य्-अङ्गुलोनम् अभूत् तेन सन्दधे’न्यच् च गोपिका ॥
यदासीत् तद् अपि न्यूनं तेनान्यद् अपि सन्दधे ।
तद् अपि द्व्य्-अङ्गुलं न्यूनं यद् यद् आदत्त बन्धनम् ॥
एवं स्व-गेह-दामानि यशोदा सन्दधत्य् अपि ।
गोपीनां सुस्मयन्तीनां स्मयन्ती विस्मिताभवत् ॥ [भा।पु। १०.९.१५-१७] इत्य् आदि ।</p></blockquote>
<p>यद् वा, दामोदरत्वे हेतुः—भक्त्यैव बद्धं वशीकृतं, तथापि स एवार्थः पर्यवस्यति ।</p>
<p>किं च—</p>
<blockquote>
<p>स्व-मातुः स्विन्न-गात्राया विस्रस्त-कबर-स्रजः ।
दृष्ट्वा परिश्रमं कृष्णः कृपयासीत् स्व-बन्धने ॥
एवं सन्दर्शिता ह्य् अङ्ग हरिणा भृत्य-वश्यता ।
स्व-वशेनापि कृष्णेन यस्येदं सेश्वरं वशे ॥
नेमं विरिञ्चो न भवो न श्रीर् अप्य् अङ्ग-संश्रया ।
प्रसादं लेभिरे गोपी यत् तत् प्राप विमुक्तिदात् ॥
नायं सुखापो भगवान् देहिनां गोपिका-सुतः ।
ज्ञानिनां चात्म-भूतानां यथा भक्तिमताम् इह ॥
देवर्षिर् मे प्रियतमो यद् इमौ धनदात्मजौ ।
तत् तथा साधयिष्यामि यद् गीतं तन् महात्मना ॥ [भा।पु। १०.९.१८-२१] इत्य् एषाम् अर्थः ।</p></blockquote>
<p>तथा—</p>
<blockquote>
<p>देवर्षिर् मे प्रियतमो यद् इमौ धनदात्मजौ ।
तत् तथा साधयिष्यामि यद् गीतं तन् महात्मना ॥ [भा।पु। १०.१०.२५]</p></blockquote>
<p>इत्य् आदेर् अर्थो’पि श्री-नारद-भक्त्य्-अपेक्षया यमलार्जुन-भञ्जनादि-तत्-तल्-लीला-रूपो’नेन सूचितः ॥२००॥</p>
<p><strong>इतीदृक् स्व-लीलाभिर् आनन्द-कुण्डे<br>
स्व-घोषं निमज्जन्तम् आख्यापयन्तम् ।<br>
तदीयेशित-ज्ञेषु भक्तैर् जितत्वं<br>
पुनः प्रेमतस् तं शतावृत्ति वन्दे ॥२०१॥</strong></p>
<p>गुण-विशेषेणोत्कर्ष-विशेषम् आह—इतीति । एवं भक्त-वशतया । यद् वा, इत्य् अनया दामोदर-लीलया ईदृशीभिश् च दामोदर-लीला-सदृशीभिः परम-मनोहराभिः शैशवीभिः स्वस्य स्वाभिर् वा असाधारणीभिः लीलाभिः क्रीडाभिः ।</p>
<blockquote>
<p>गोपीभिः स्तोभितो’नृत्यद् भगवान् बालवत् क्वचित् ।
उद्गायति क्वचिन् मुग्धस् तद्-वशो दारु-यन्त्रवत् ॥
बिभर्ति क्वचिद् आज्ञप्तः पीठकोन्मान-पादुकम् ।
बाहु-क्षेपं च कुरुते स्वानां च प्रीतिम् आवहन् ॥ [भा।पु। १०.११.७-८]</p></blockquote>
<p>इत्य् आद्य् उक्ताभिः स्व-घोषं निज-गोकुल-वासि-प्राणि-जातं सर्वम् एव आनन्द-कुण्डे आनन्द-रस-मय-गभीर-जलाशय-विशेषे नितरां मज्जन्तं मज्जयन्तम् एतद् एवोक्तम्—स्वानां प्रीतिं समावहन् इति । यद् वा, घोषः कीर्तिर् माहात्म्योत्कीर्तनं वा, स्वस्य स्वानां वा गोप-गोप्यादीनां घोषो यथा स्यात् तथा स्वयम् एवानन्द-कुण्डे निमज्जन्तं परम-सुख-विशेषम् अनुभवन्तम् इत्य् अर्थः । किं च, ताभिर् एव तदीयेशितज्ञेषु भगवद्-ऐश्वर्य-ज्ञान-परेषु भक्तैर् जितत्वम् आत्मनो भक्त-वश्यताम् आख्यापयन्तम् । भक्ति-पराणाम् एव वश्यो’हं, न तु ज्ञान-पराणाम् इति प्रथयन्तम् । अनेन च, दर्शयंस् तद्-विदां लोक आत्मनो भृत्य-वश्यतां [भा।पु। १०.११.९] इत्य् अस्यार्थो दर्शितः । तस्यार्थः—तं भगवन्तं विदन्तीति तथा तेषां तज्-ज्ञान-पराणाम् इत्य् अर्थः । तान् प्रति दर्शयन्न् इति । यद् वा, तदीयानां भागवतानां प्रभावाभिज्ञेष्व् एव, न चान्येष्व् आख्यापयन्तम् । वैष्णव-माहात्म्य-विशेषानभिज्ञेषु केवल-ज्ञान-परेषु भक्तेर् विशेषतस् तन्-माहात्म्यस्य च परम-गोप्यत्वेन प्रकाशनायोग्यत्वात् । एवं च तद्-विदाम् इति भृत्य-वश्यता-विदाम् इत्य् अर्थो द्रष्टव्यः । अतः प्रेमतः भक्ति-विशेषेण शतावृत्ति यथा स्यात् तथा शत-शत-वारान् तम् ईश्वरं पुनर् वन्दे । अतो भक्तानाम् अवश्य-कृत्यं भक्ति-प्रकार-विशेष-रूपं वन्दनम् एव मम प्रार्थ्यम् । न त्व् ऐश्वर्य-ज्ञानाद् इति भावः ॥२०१॥</p>
<p><strong>वरं देव मोक्षं न मोक्षावधिं वा<br>
न चान्यं वृणे’हं वरेशाद् अपीह ।<br>
इदं ते वपुर् नाथ गोपाल-बालं<br>
सदा मे मनस्य् अविरास्तां किम् अन्यैः ॥२०२॥</strong></p>
<p>एवम् उत्कर्ष-विशेष-वर्णनेन स्तुत्वा प्रार्थयते—वरम् इति द्वाभ्याम् । देव, हे परम-द्योतमान! हे मधुर-क्रीडा-विशेष-परेति वा । वरेशात् सकल-वर-प्रदान-समर्थाद् अपि त्वत्तः मोक्षं चतुर्थ-पुरुषार्थं मोक्षस्यावधिं वा परमकाष्ठा-रूपं घन-सुख-विशेषात्मकं श्री-वैकुण्ठ-लोकम् । अन्यं च श्रवणादि-भक्ति-प्रकारम् अहं वरं प्रार्थ्य । यद् वा, अन्यैर् वरणीयम् अपि । यद् वा, वरतया इह वृन्दावने न वृणे । इहेत्य् अस्य परेणापि सम्बन्धः । अत्र च मोक्षादि-त्रयस्य यथोत्तर-श्रैष्ठ्यं ऊह्यम् । तत्र मोक्षाद् वैकुण्ठ-लोकस्य श्रैष्ठ्यं श्री-भागवतामृतोत्तर-खण्डे व्यक्तम् एवास्ति । वैकुण्ठ-लोकाच् छ्रवणादि-प्रकारस्य च श्रैष्ठ्यम् । कामं भवः स्व-वृजिनैर् निरयेषु नः स्तात् [भा।पु। ३.१५.४९] इत्य् आदि वचनतः श्रवणादि-सिद्ध्या नरकादिष्व् अपि यत्र तत्र सर्वत्रैव वैकुण्ठ-वास-सिद्धेर् इति दिक् । तर्हि किं वृणुषे ? तदाह—हे नाथ ! इह वृन्दावने इदं वर्णितं गोपाल-बाल-रूपं ते वपुः सदा मे मनसि आविरास्ताम् । अन्तर्यामित्वादिना स्थितम् अपि साक्षाद् इव सर्वाङ्ग-सौन्दर्यादि-प्रकाशनेन प्रकटं भूयात् ।</p>
<p>ननु मोक्षादयो’पि परमोपादेयास् तान् अपि वृणु, तत्राह—किम् अन्यैर् इति । अन्यैर् मोक्षादिभिर् मम प्रयोजनं नास्तीत्य् अर्थः । तस्य सर्वानन्द-कदम्बात्मकत्वात् तत्-सिद्ध्यैव सर्व-सिद्धेः । तथा तद्-अलाभे निजेप्सितासिद्ध्या विशेषतश् च तुच्छ-लाभेन शोक-विशेषोत्पादनाद् अन्यैर् अपि किम् इति भावः।</p>
<p>यद् वा, ननु मोक्षादयो न व्रियन्तां नाम, परमापेक्ष्याणि मदीय-श्री-चतुर्भुजादि-मूर्ति-दर्शन-सम्भाषाणादीनि व्रियतां, तत्राह—किम् अन्यैर् इति । चित्ते त्वद्-एतच्-छ्रीमद्-वपुः सदा स्फूर्ताव् एव ममात्यन्त-प्रीतिर् नान्यत्रेति भावः । अन्तर्-दर्शन-माहात्म्यं च श्री-भागवतामृतोत्तर-खण्डे तपो-लोके श्री-पिप्पलायनेन विवृत्योक्तम् अस्ति । एवं तस्य प्रार्थनापि स्तुताव् एव पर्यवस्यति । तस्यैव सर्वोत्कृष्टत्वेन प्रार्थनात् । एवम् अग्रे’पि ॥२०२॥</p>
<p><strong>इदं ते मुखाम्भोजम् अव्यक्त-नीलैर्<br>
वृतं कुन्तलैः स्निग्ध-रक्तैश् च गोप्या ।<br>
मुहुश् चुम्बितं बिम्ब-रक्ताधरं मे<br>
मनस्य् आविरास्ताम् अलं लक्ष-लाभैः ॥२०३॥</strong></p>
<p>तत्र च तव श्री-मुखं परम-मनोहरं विशेषेण दिदृक्षे इत्य् आह—इदम् इति । कदाचिद् ध्याने’नुभूयमानम् अनिर्वचनीय-सौन्दर्यादिकम् । तद् एव निर्दिशति—मुखम् एवाम्भोजं प्रफुल्ल-कमलाकरत्वं निखिल-सन्ताप-हारित्व-परमानन्द-रसवत्त्वादिना, तन् मे मनसि मुहुर् आविरास्ताम् । कथम्-भूतं ? अत्यन्त-नीलैः परम-श्यामलैः स्निग्धैश् च रक्तैश् च कुन्तलैः केशैर् अलकैर् वा वृतं कमलं भ्रमरैर् इवोपरि वेष्टितम् । गोप्या श्री-यशोदया श्री-राधया वा चुम्बितम् । मुहुर् इत्य् अस्यात्रापि सम्बन्धः । यद् वा, पाठ-क्रमाद् अत्रैव सम्बन्धः । ततश् च तया महा-धन्यया मुहुश् चुम्बितम् अपि मम मनसि सकृद् अप्य् आविरास्ताम् इत्य् अर्थः । यद् वा, सदेति पूर्व-गतस्यात्राप्य् अर्थ-बलाद् अन्वय एव स्यात् । बिम्बवद् रक्तौ अधरौ यस्मिन् तत्, ततश् च लक्ष-लाभैः । अन्यैर् लक्ष-सङ्ख्यैर् लब्धैर् अपि प्रयोजनं नास्तीत्य् अर्थः । निखिलार्थम् एवैतत्॥२०३॥</p>
<p><strong>नमो देव दामोदरानन्त विष्णो<br>
प्रसीद प्रभो दुःख-जालाब्धि-मग्नम् ।<br>
कृपा-दृष्टि-वृष्ट्यातिदीनं बतानु-<br>
गृहाणेश माम् अज्ञम् एध्य् अक्षि-दृश्यः ॥२०४॥</strong></p>
<p>एवं स्तुति-प्रभावात् सद्यः समुदितेन प्रेम-विशेषेण साक्षाद् दिदृक्षमाणस् तत्र चैकं नाम-सङ्कीर्तनम् एव परम-साधनं मन्यमानस् तथैव स-कातर्यं प्रार्थयते—नम इति । तुभ्यम् इत्य् अध्याहार्यम् एव, तच् च भय-गौरवादिना प्रेम-वैकल्येन वा साक्षान् न प्रयुक्तम् । हे प्रभो ! हे मद्-ईश्वर ! प्रसीद । प्रसादम् एवाह—दुःखं सांसारिकं तद्-दर्शनजं वा, तस्य जालं परम्परा, तद् एवाब्धिः आनन्त्यादिना, तस्मिन् मग्नं माम् । अत एव अतिदीनं परमार्तम् । यद् वा, तत्र सत्-सहाय-साधनादि-हीनत्वात् परमाकिञ्चन । यद् वा, मुमूर्षुं जीवन्-मृतं वा । तत्र चाज्ञं तत्-प्रतीकाराद्य्-अनभिज्ञं, कृपया दृष्टि-निरीक्षणं, तस्या वृष्ट्या परम्परया, कृपा-दृष्टि-रूपामृत-वृष्ट्या वा अनुगृहाण । समुद्धृत्य जीवयेत्य् अर्थः । तद् एवाभिव्यञ्जयति—अक्षि-दृश्यो मल्-लोचन-गोचर एधि भव । एवं प्रार्थना-क्रमेण प्रार्थनं कृतम् । प्रार्थ्यस्य परम-दौर्लभ्येन, सहसा प्राग् एव निर्देशानर्हत्वात् । अन्तर्-दर्शनात् साक्षाद्-दर्शन-माहात्म्यं च श्री-भगवत्-पार्षदैः स-न्यायम् उक्तं श्री-भागवतामृतोत्तर-खण्डादौ विशेषतो ज्ञेयम् । तत्र देव ! हे दिव्य-रूप ! इति दिदृक्षायां हेतुः, दामोदरेति भक्त-वात्सल्य-विशेषेणाक्षि-दर्शन-योग्यतायाम् । अतो नान्तो यस्माद् इत्य् अनन्तेति कृपा-दृष्ट्य्-अनुग्रहेण । प्रभो ! हे अचित्न्यानन्ताद्भुत-महा-शक्ति-युक्तेति, इन्द्रियाग्राह्यास्याप्य् अक्षि-दृश्यता-सम्भावनायाम् । ईश ! हे परम-स्वतन्त्रेति अयोग्यं प्रति तादृशानुग्रह-करणे कस्यचिद् अप्य् अनपेक्षतायां ज्ञेयम् । किं च, विष्णो ! हे सर्व-व्यापक ! यद् वा, हे श्री-वृन्दावन-निकुञ्ज-कुहरादि-प्रवेश-शील । इति चाक्षि-दृश्यतार्थं दूरागमन-श्रमादिकं नास्तीति । अथवा हे अनन्त ! अपरिच्छिन्न ! विष्णो ! सर्व-व्यापिन्! तथापि हे दामोदरेत्य् एवं परम-वात्सल्य-विशेषेण तवाकृतं किम् अपि नास्तीति ध्वनितम् । अन्यत् समानम् इत्य् एषा दिक् ॥२०४॥</p>
<p><strong>कुबेरात्मजौ बद्ध-मूर्त्यैव यद्वत्<br>
त्वया मोचितौ भक्ति-भाजौ कृतौ च ।<br>
तथा प्रेम-भक्तिं स्वकां मे प्रयच्छ<br>
न मोक्षे ग्रहो मे’स्ति दामोदरेह ॥२०५॥</strong></p>
<p>इथं प्रेम-विशेषेण परमोत्कण्ठया सह साक्षद्-दर्शनं प्रार्थ्यम् । तत एव सद्यो-जात-प्रेम-भक्ति-विशेषेण तस्य परम-दौर्लभ्यं मन्यमानस् तत्र च परमोपाय-भूतां प्रेम-भक्तिम् अभिज्ञाय । यद् वा, सकृद्-दर्शने मनो’तृप्तिं विरह-दुःखोत्तरतां चाशङ्क्य सदा तद्-वशीकरणाय प्रेम-भक्तिम् एवैकम् उपायम् अभिज्ञाय । अत्र च परमापराधिनो मम कथं सा सम्भवेद् इत्य् आशङ्क्य श्री-भगवद्-वात्सल्य-महिम्ना चासम्भाव्यम् अपि सर्वम् एव सम्भवेद् इति निश्चित्य मोक्ष-त्यागेन प्रेम-भक्तिम् एव प्रार्थयते—कुवेरेति । बद्धया गोप्या पाशैर् उदूखले शृङ्खलितया मूर्त्या श्री-विग्रहेणैवेति तयोर् मध्ये स्वयं प्रवेशात् परम-सुन्दर-लीलादि-विशिष्टस्य भगवतः साक्षाद्-दर्शन-स्पर्शनादिकं सूचितम् । मोचितौ श्री-नारद-शापात् संसाराच् च । न केवलं तावद् एव, परम-भक्तिश् च ताभ्यां दत्तेत्य् अभिप्रेतम् । तथा च श्री-भगवद्-वचनम्—सञ्जातो मयि भावो वाम् ईप्सितः परमो’भवः [भा।पु। १०.१०.४२] इति ।</p>
<p>अस्यार्थः—वां युवयोर् ईप्सितो’पेक्षित परमो भावः प्रेमा मयि सम्यग्-जात एव, न भवः पुनर् जन्म संसार-दुःखं वा यस्मात् स इति । हे दामोदर ! तथा तद्वत् स्वकां त्वच्-चरणारविन्दैकाश्रयाम् एतद्-रूपैक-विषयां वा मे मह्यं प्रकार्षेण यच्छ देहि ।</p>
<p>ननु किम् अत्राग्रहेण ? कुवेरात्मजवन् मोक्षो’पि गृह्यताम् अन्यथा जन्म-मरणादि-संसारापत्तेः । तत्राह—नेति । इह अस्यां प्रेम-भक्ताव् एव मम ग्रह आग्रहो’स्ति, न च मोक्षे ग्रहो’स्ति । अयम् अर्थः—प्रेम-भक्त्या संसार-ध्वंसो भवति चेत् तर्हि भवतु नाम, न स्याच् चेत् तर्हि मास्तु नाम । तत्र ममापेक्षा नास्तीति । अत्र गूढो’यं भावः—चिन्तामणौ करस्थे सर्वम् एव स्वयं सेत्स्यति । किं तद् एकम्-मात्र-तुच्छ-द्रव्य-ग्रहणेनेति ।</p>
<p>यद् वा, हे दामोदर ! स्वकां प्रेम-भक्तिं प्रयच्छ इत्य् एवं पाश-बद्धोदर-भगवद्-विषयक-प्रेम-भक्ति-प्रार्थनया नित्यम् उदरे पाश-बन्धनाग्रहम् आशङ्क्याह—मोक्षे पाश-बन्धनात् तव मोचने ममाग्रहो नास्ति किं ? काक्वा अस्त्य् एवेत्य् अर्थः । किन्तु इह अस्मिन्न् एव रूपे स्वकाम् असाधारणानां प्रेम-भक्तिं प्रयच्छेति ।</p>
<p>यद् वा, इह वृन्दावने प्रेम-भक्तिं प्रयच्छेत्य् अन्वयः । ततश् च तत्रैव तस्याः सुख-विशेषाविर्भावकत्वात् प्रादुर्भाव-विशेषाच् च । तथा तस्य साक्षाद् दर्शन-विशेषाकारत्वाच् च । तथा तत्रैव तद्-विहारि-श्री-भगवद्-दिदृक्षा-विशेषाच् च, तत्र सदा-निवासो’पि प्रार्थित इत्य् ऊह्यम् । अन्यच् च पूर्ववद् एव ॥२०५॥</p>
<p><strong>नमस् ते’स्तु दाम्ने स्फुरद्-दीप्ति-धाम्ने<br>
त्वदीयोदरायाथ विश्वस्य धाम्ने ।<br>
नमो राधिकायै त्वदीय-प्रियायै<br>
नमो’नन्त-लीलाय देवाय तुभ्यम् ॥२०६॥</strong></p>
<p>एवं स्तुतिं समापयन् स्व-प्रार्थित-सिद्धये भक्ति-विशेषेण वा तदीयासाधारण-परिकरावयव-परिवारादीन् अपि प्रत्येकं पृथक् प्रणमति—नमस् ते’स्त्व् इति । ते तव दाम्ने उदर-बन्धन-महा-पाशाय नमो’स्तु । कथम्-भूताय ? स्फुरन्त्या दीप्तेस् तेजसो धाम्ने आश्रयाय । एवं तस्यापि ब्रह्म-घन-रूपताभिप्रेता । अथानन्तरं त्वदीयाय उदराय नमो’स्तु । पाश-बन्धेन तेनैव सौन्दर्यादेर् वात्सल्यादेर् बाल्य-लीलादेश् च विशेषतः प्रकाशनात् । कथम्-भूताय ? विश्वस्य चराचर-प्रपञ्च-जातस्य धाम्ने आधाराय । तत एव चतुर्दश-भुवनात्मक-कमलोत्पत्तेः । तत्रैव च मातरं प्रति वार-द्वयं विश्वरूप-दर्शनाद् इति दिक् । एवम् उदर-बन्धनेन विश्वस्यापि बन्धनापत्तेः श्री-यशोदया विश्वम् अपि वशीकृतम् इति ध्वनितम् । तथा ईशस्य बन्धनासम्भवे’पि बन्धन-स्वीकारेण भक्त-वात्सल्य-विशेषस् तथा बन्धनेन प्रपञ्चासङ्कोचावस्थित्य्-आदि समावेश्य तर्कागोचरत्वाद् ऐश्वर्य-विशेषश् च ध्वनित इति दिक् ।</p>
<p>दाम-नमस्कारानन्तरम् उदर-नमस्कारश् चोदरोपरि दाम्नां वर्तमानत्वात् यथोत्तरम् उत्कर्ष-विवक्षया वा । इदानीं तदीय-प्रियतम-जन-कृपयैव वाञ्छातीतम् अपि सर्वम् एव सुसिध्येद् इत्य् आशयेन भगवतीं श्री-राधां प्रणमति—नम इति । त्वया च सर्वा एव गोपिका उपलक्ष्यन्ते । किं वा, तासु मुख्यतमात्र सैवैकोक्ता । श्री-राधिकेति—सर्वदैव श्री-भगवद्-आराधन-विशेषाद् अन्वर्थ-सञ्ज्ञा । अत एव त्वदीय-प्रियेति । यद् वा, राधिकेति रूढि-सञ्ज्ञा । ततश् चाराधनाद्य्-अनपेक्षया सा नित्य-प्रियैवेति । तत्र च त्वदीया अपि सर्वे जनाः प्रियास् त्वत्-प्रीत्या यस्याः । किम् उत वक्तव्यं त्वम् इति। ततश् च यस्य त्वं प्रियो’सि, सो’पि जगद्-वन्द्यः स्यात् । एषा च तवैव प्रिया । अतस् तस्यै नमो’स्तु । ततश् च तया सह रास-क्रीडादिकं परम-स्तुतित्वेनान्ते वर्णयितुम् इच्छन् तच् च परम-गोप्यत्वेनानभिव्यञ्जयन् “मधुरेण समापयेत्” इति न्यायेन किञ्चिद् एव सङ्केतेनोद्दिशन् प्रणमति—देवाय लोकोत्तरायेति लीलानाम् अपि लोकोत्तराभिप्रेता । यद् वा, श्री-राधिकया सह निरन्तर-क्रीडा-पराय, अत एवानन्त-लीलाय तुभ्यं नम इति । एवं गोकुल-विषयिका सर्वापि लीलोद्दिष्टा । तस्यै च नम इति भाव इत्य् एषा दिक् ॥२०६॥</p>
<p>श्री-राधा-प्राण-नाथाय श्रीमद्-दामोदराय ते ।</p>
<p>सर्वं चैतन्य-देवाय गुरवे’र्पितम् एव मे ॥</p>
<p><strong>अथ तत्र श्री-कृष्णाष्टमी-कृत्यम्</strong></p>
<p>पाद्मे तत्रैव—</p>
<p><strong>गोवर्धन-गिरौ रम्ये राधा-कुण्डं प्रियं हरेः ।<br>
कार्त्तिके बहुलाष्टम्यां तत्र स्नात्वा हरेः प्रियः ।<br>
नरो भक्तो भवेद् विप्रास् तद् धि तस्य प्रतोषणम् ॥२०७॥<br>
यथा राधा प्रिया विष्णोस् तस्याः कुण्डं प्रियं तथा ।<br>
सर्व-गोपीषु सैवैका विष्णोर् अत्यन्त-वल्लभा ॥२०८॥</strong></p>
<p>तत्र कुण्डे नरः स्नात्वा हरेः प्रियतमो भवेत् । हि यतः तत्र तत्र स्नानं तस्य हरेः प्रतोषणं, प्रकर्षेण तोषयतीत्य् अर्थः ॥२०७॥ तत्र हेतुम् आह—यथेति । न च साधारण-प्रियेत्य् आह—सर्वासु गोपीष्व् अपि मध्ये ॥२०८॥</p>
<p>किं च तत्रैव श्री-राधिकोपाख्यानान्ते [प।पु। ५.७७.३९]—</p>
<p><strong>वृन्दावनाधिपत्यं च दत्तं तस्याः प्रतुष्यता ।<br>
कृष्णेनान्यत्र देवी तु राधा वृन्दावने वने ॥२०९॥<br>
तत्-कुण्डे कार्त्तिकाष्टम्यां स्नात्वा पूज्यो जनार्दनः ।<br>
सुबोधन्यां यथा प्रीतस् तथा प्रीतस् ततो भवेत् ॥२१०॥</strong></p>
<p>तस्याः तस्यै श्री-राधायै । अन्यत्र वृन्दावनेतर-स्थाने सा देवी लक्ष्म्य्-आदि-रूपा । वृन्दावनाख्ये च वने राधैव स्वयं स्वनागादिनैव प्रसिद्धेत्य् अर्थः ॥२०९॥ सुबोधन्याम् उत्थानैकादश्याम् । एतच् चाग्रे तत्-प्रसङ्गे व्यक्तं भावि ॥२१०॥</p>
<p><strong>अथ कृष्ण-त्रयोदशी-कृत्यम्</strong></p>
<p>पाद्मे च तत्रैव—</p>
<p><strong>कार्त्तिके कृष्ण-पक्षे तु त्रयोदश्यां निशामुखे ।<br>
यम-दीपं बहिर् दद्याद् अपमृत्युर् विनश्यति ॥२११॥</strong></p>
<p>निशामुखे प्रदोषे ॥२११॥</p>
<p><strong>अथ तत्र मन्त्रः<br>
मृत्युना पाश-दण्डाभ्यां कालौ श्यमलया सह ।<br>
त्रयोदश्यां दीप-दानात् सूर्यजः प्रीयताम् इति ॥२१२॥<br>
अथ कृष्ण-चतुर्दशी-कृत्यम्</strong></p>
<p>तत्रैव—</p>
<p><strong>चतुर्दश्यां धर्म-राज-पूजा कार्या प्रयत्नतः ।<br>
स्नानम् आवश्यकं कार्यं नरैर् नरक-भीरुभिः ॥२१३॥<br>
अरुणोदयतो’न्यत्र रिक्तायां स्नाति यो नरः ।<br>
तस्याब्दिकभवो धर्मो नश्यत्य् एव न संशयः ॥२१४॥</strong></p>
<p>चतुर्दश्यां स्नानं चारुणोदये सत्य् एव कार्यं, नित्यत्वाद् इत्य् आह—अरुणेति ॥२१४॥</p>
<p>स्कान्दे च तत्रैव—</p>
<p><strong>कार्त्तिके कृष्ण-पक्षे तु चतुर्दश्यां विधूदये ।<br>
अवश्यम् एव कर्तव्यं स्नानं नरक-भीरुभिः ॥२१५॥</strong></p>
<p>किं च पाद्मे तत्रैव—</p>
<p><strong>ततश् च तर्पणं कार्यं धर्मराजस्य नामभिः ।<br>
जीवत्-पिता तु कुर्वीत तर्पणं यम-भीष्मयोः ॥२१६॥</strong></p>
<p>चतुर्दशी-कृत्यम् अन्यद् अपि लिखति—ततश् चेति । षड्भिर् नामभिः । यमाय धर्म-राजाय इत्य् आदिनोक्तैः ॥२१६॥</p>
<p><strong>यज्ञोपवीतिना कार्यं प्राचीनावीतिना तथा ।<br>
देवत्वं च पितृत्वं च यमस्यास्ति द्वि-रूपता ॥२१७॥<br>
नक्तं यम-चतुर्दश्यां यः कुर्याच् छिव-सन्निधौ ।<br>
न तत् क्रतु-शतेनापि प्राप्यते पुण्यम् ईदृशम् ॥२१८॥<br>
कुमारी बटुकान् पूज्य तथा शैव-तपो-धनान् ।<br>
राजसूय-फलं तेन प्राप्यते नात्र संशयः ॥२१९॥<br>
कार्त्तिके भौम-वारेण चित्रा कृष्णा चतुर्दशी ।<br>
तस्यां भुतेशम् अभ्यर्च्य गच्छेच् छिव-पुरं नरः ॥२२०॥</strong></p>
<p>द्विरूपता देव-रूपता पितृ-रूपता च । नक्तं—नक्तं भोजन-व्रतम् । पूज्य पूजयित्वा ॥२१७-२१९॥</p>
<p>किं च—</p>
<p><strong>अमावस्या-चतुर्दश्योः प्रदोषे दीप-दानतः ।<br>
यम-मार्गान्धकारेभ्यो मुच्यते कार्त्तिके नरः ॥२२१॥</strong></p>
<h3 id="अथमवसय-कतयम">अथामावस्या-कृत्यम्</h3>
<blockquote>
<p>पाद्मे तत्रैव—</p></blockquote>
<p><strong>दिवा तत्र न भोक्तव्यं विना बालातुरान् जनान् ।<br>
प्रदोष-समये लक्ष्मीं पूजयेच् च यथा-क्रमम् ॥२२२॥</strong></p>
<p>तत्र आमावस्यायाम् ॥२२२॥</p>
<blockquote>
<p>किं च—</p></blockquote>
<p><strong>प्रदोष-समये विप्राः कर्तव्या दीप-मालिकाः ।<br>
दीप-दानात् ततः पश्चाल् लक्ष्मीं सुप्तां प्रबोधयेत् ॥२२३॥</strong></p>
<p>हे विप्राः ॥२२३॥</p>
<h3 id="अथ-मनतर">अथ मन्त्रः</h3>
<p><strong>त्वं ज्योतिः श्री-रविश् चन्द्रो विद्युत् सौवर्ण-तारकाः ।<br>
सर्वेषां ज्योतिषां ज्योतिर् दीप-ज्योतिः स्थिते नमः ॥२२४॥</strong></p>
<p>विद्युच् च सौवर्णं च सुवर्ण-जातं ताराश् च ॥२२४॥</p>
<p><strong>मन्त्रेणानेन कमलां दीप-हस्ताः स्त्रियो द्विजाः ।<br>
देवीं प्रबोधयेयुश् च ततः कुरुअश् च भोजनम् ॥२२५॥<br>
प्रदोष-समये लक्ष्मीं भोजयित्वा भुनक्ति यः ।<br>
पुमान् संवत्सरं यावल् लक्ष्मीस् तं नैव मुञ्चति ॥२२६॥</strong></p>
<h3 id="अथमवसय-नरणय">अथामावस्या-निर्णयः</h3>
<p>यथा निर्णयामृते—</p>
<p><strong>उपवासादिष्व् अमावस्या प्रतिपद्-युता ग्राह्या ॥२२७॥</strong></p>
<blockquote>
<p>तद् उक्तं—</p></blockquote>
<p>**अमावास्या तृतीया च ता उपास्याः परान्विताः ॥२२८॥ **इति ।</p>
<h3 id="अथ-चतरदश-वदध-नषध">अथ चतुर्दशी-विद्ध-निषेधः</h3>
<blockquote>
<p>निगमे—</p></blockquote>
<p>**भूत-विद्धा त्व् अमावस्या निष्फलं स्यात् त्रयन्वितम् ॥२२९॥ **इति ।</p>
<p>क्वचित् स्कान्दे’पि—</p>
<p>**भूत-विद्धा त्व् अमावस्या न ग्राह्या मुनि-पुङ्गवैः ॥२३०॥ **इति ।</p>
<h3 id="अथ-शकल-परतपत">अथ शुक्ल-प्रतिपत्</h3>
<blockquote>
<p>स्कान्दे—</p></blockquote>
<p><strong>प्रातर् गोवर्धनं पूज्य द्यूतं चैव समाचरेत् ।<br>
भूषणीयास् तथा गावः पूज्याश् च दोह-वाहनाः ॥२३१॥</strong></p>
<p>दोहो दोहन-पात्रादि, वाहनं च शकटादि, तत्-सहिता इत्य् अर्थः । यद् वा, न विद्यते दोहो दोहनं वाहनं च यासां ताः । तस्मिन् दिने गावो न दोह्याः, वृषाश् च न बाह्या इत्य् अर्थः । पाठान्तरे’पि तथैवार्थः ॥२३१॥</p>
<p><strong>श्री-कृष्ण-दास-वर्यो’यं श्री-गोवर्धन-भूधरः ।<br>
शुक्ल-प्रतिपदि प्रातः कार्त्तिके’च्र्यो’त्र वैष्णवैः ॥२३२॥</strong></p>
<p>श्री-गोवर्धन-पूजा च शुक्ल-प्रतिपत्-प्रभाते वैष्णवैर् अवश्यं कार्येति लिखति—श्री-कृष्णेति । हन्तायम् अद्रिर् अबला हरिदास-वर्यः [भा।पु। १०.२१.१८] इत्य्-आद्य्-उक्तेः ॥२३२॥</p>
<p><strong>प्रातर् गोवर्धनं पूज्य रात्रौ जागरणं चरेत् ॥२३३॥</strong><sup id="fnref:2"><a href="#fn:2" class="footnote-ref" role="doc-noteref">2</a></sup></p>
<p>दोहो दोहन-पात्रादि । वाहनं च शकटादि । तत्-सहिता इत्य् अर्थः । यद् वा, न विद्यते दोहो दोहनं वाहनं च यासां ताः । तस्मिन् दिने गावो न दोह्याः, वृषाश् च न वाह्या इत्य् अर्थः । पाठान्तरे’पि तथैवार्थः ॥२३१॥</p>
<p>श्री-गोवर्धन-पूजा च शुक्ल-प्रतिपत्-प्रभाते वैष्णवैर् अवश्यं कार्येति लिखति—श्री-कृष्णेति । हन्तायम् अद्रिर् अबला हरिदास-वर्यः [भा।पु। १०.२१.१८] इत्य् आद्य् उक्तेः ॥२३२॥</p>
<p><strong>तस्मात् तद् इदं कर्म गोवर्धन-प्राधान्येन गो-प्राधान्येन च ख्यातम् अप्य् एवं ज्ञेयम् ।</strong></p>
<h3 id="अथ-ततर-दन-नरणय">अथ तत्र दिन-निर्णयः</h3>
<p>तद् आह देवलः—</p>
<p><strong>प्रतिपद्-दर्श-संयोगे क्रीडनं तु गवां मतम् ।<br>
पर-विद्धान् तु यः कुर्यात् पुत्र-दार-धन-क्षयः ॥२३४॥</strong></p>
<blockquote>
<p>निर्णयामृत-धृतं पुराणान्तर-वचनम्—</p></blockquote>
<p><strong>या कुहुः प्रतिपन् मिश्रा तत्र गाः पूजयेन् नृप ।<br>
पूजा-मात्रेण वर्धन्ते प्रजा गावो महीपतिः ॥२३५॥</strong></p>
<p>ततः—**प्रातर् गोवर्धनं पूज्य ॥२३६॥ **इति पूरोआह्न-तात्पर्यकं, द्वितीया-समये तु सर्वथा निषिद्धम् । तद् यथा—</p>
<p><strong>नन्दाया दर्शने रक्षा बलि-दानं दशासु च ।<br>
भद्रायां गोकुल-क्रीडा देश-नाशाय जायते ॥२३७॥</strong></p>
<p>पुराण-समुच्चये तु सम्भावित-चन्द्रोदय-द्वितीया-संयोग एव निषिध्यते ।</p>
<p><strong>गवां क्रीडा दिने यत्र रात्रौ दृश्येत चन्द्रमाः ।<br>
सोमो राजा प्रशून् हन्ति सुरभि-पूजकांस् तथा ॥२३८॥</strong></p>
<p>तद्-उदय-सम्भावनं च निर्णयामृते निर्णीतम्—</p>
<p><strong>प्रतिपद्यापराह्निक-त्रि-मुहूर्त-व्यापिन्यां<br>
द्वितीयायां चन्द्र-दर्शनं सम्भाव्यते ॥२३९॥</strong></p>
<p>तद् उक्तम् अग्न्य्-आधान-विषये वृद्ध-शातातपेन—</p>
<p>**द्वितीया त्रि-मुहूर्ता चेत् प्रतिपद्यापराह्निकी ।<br>
अग्न्याधानं चतुर्दश्यां परतः सोम-दर्शनात् ॥२४०॥ **इति ।</p>
<h3 id="अथपरहन-नरणय">अथापराह्न-निर्णयः</h3>
<p>**अपराह्नश् च पञ्चधा विभक्तस्याह्नश् चतुर्थो भागः ।<br>
ततश् च यत्र प्रतिपदि यन्-मुहूर्त-व्यापिनी द्वितीया, तत्र चन्द्र-दर्शन-सम्भावनम् ॥२४१॥ **इति ।</p>
<p><strong>अन्यदा तु पुरैव प्रतिपत् तत्र गृहीता ॥२४२॥</strong></p>
<p>तथैव पुराण-समुच्चये—</p>
<p><strong>वर्धमान-तिथौ नन्दा यदा सार्ध-त्रियामिका ।<br>
द्वितीया-वृद्धि-गामित्वाद् उत्तरा तत्र चोच्यते ॥२४३॥</strong></p>
<blockquote>
<p>किं च,</p></blockquote>
<p><strong>यदा पूर्ण-प्रतिपत् परत्र निक्रामति, तदाप्य् उत्तरैव कार्या ॥२४४॥</strong></p>
<blockquote>
<p>यथोक्तं भविषोत्तरे—</p></blockquote>
<p>**यथा द्वादशभिर् मासो वृद्धो मलिम्लुचः ।<br>
तथैवाहो-रात्र-वृद्ध्या तिथिः प्रोक्ता मलिम्लुचा ॥२४५॥<br>
यथा मलिम्लुचः पूर्व-मासो देवस् तथापरः ।<br>
त्याज्या तिथिस् तथा पूर्वा ग्राह्या चैव तथोत्तरा ॥२४६॥ **इति ।</p>
<blockquote>
<p>निर्णयामृत-मतम्—</p></blockquote>
<p><strong>किन्तु वञ्जुली-न्यायेन पूर्वैव मन्तुं शक्यते ।<br>
तद्वद् अत्रापि देवलादि-वचन-प्रामाण्यम् अस्ति ॥२४७॥</strong></p>
<h3 id="अथ-गवरधन-पज-वध">अथ गोवर्धन-पूजा-विधिः</h3>
<blockquote>
<p>पाद्मे तत्रैव—</p></blockquote>
<p><strong>मथुरायास् तथान्यत्र कृत्वा गोवर्धनं गिरिम् ।<br>
गोमयेन महा-स्थूलं तत्र पूज्यो गिरिर् यथा ॥२४८॥</strong></p>
<p>मथुराया अन्यथा मथुरा-मण्डल-व्यतिरिक्त-देशे, यथा यथावत् ॥२४८॥</p>
<p><strong>मथुरायां तथा साक्षात् कृत्वा चैव प्रदक्षिणम् ।<br>
वैष्णवं धाम सम्प्राप्य मोदते हरि-सन्निधौ ॥२४९॥</strong></p>
<p>साक्षात् पूजयित्वेति शेषः ॥२४९॥</p>
<h3 id="अथ-पज-मनतर">अथ पूजा-मन्त्रः</h3>
<p>**गोवर्धन धराधर गोकुल-त्राण-कारक ।<br>
विष्णु-बाहु-कृतोच्छ्राय गवां कोटि-प्रदो भव ॥२५०॥ **इति ।</p>
<h3 id="अथ-ग-पज-मनतर">अथ गो-पूजा मन्त्रः</h3>
<p>स्कान्दे तत्रैव—</p>
<p>**लक्ष्मीर् या लोक-पालानां धेनु-रूपेण संस्थिता ।<br>
घृतं वहति यज्ञार्थे यम-पाशं व्यपोहतु ॥२५१॥<br>
अग्रतः सन्तु मे गावः गावो मे सन्तु पृष्ठतः ।<br>
गावो मे पार्श्वतः सन्तु गवां मध्ये वसाम्य् अहम् ॥२५२॥ **इति ।</p>
<h3 id="अथ-ग-करड">अथ गो-क्रीडा</h3>
<p>तत्र—</p>
<p><strong>क्रोधापयेद् धावयेच् च गो-महिष्यादिकं ततः ।<br>
वृषान् कर्षापयेद् गोपैर् उक्ति-प्रत्युक्ति-वदनात् ॥२५३॥</strong></p>
<p>क्रोधापयेद् इत्य् आर्षः । क्रोधं कारयेद् इत्य् अर्थः । गोपैः कृत्वा कर्षापयेत् आकर्षयेत् ॥२५३॥</p>
<p>पाद्मे च तत्रैव—</p>
<p><strong>महिष्यादेस् तथा भूषा क्रीदनं रावणं तथा ॥२५४॥</strong></p>
<p>क्रीडनम् आकर्षादि-क्रीडां कारयेद् इत्य् अर्थः । रावणं रवं कारयेद् इत्य् अर्थः ॥२५४॥</p>
<h3 id="तन-महतमयम">तन्-माहात्म्यम्</h3>
<blockquote>
<p>तत्रैव—</p></blockquote>
<p><strong>एवं गोवर्धनं गाश् च पूजनीया विधानतः ।<br>
गोवर्धन-मखो रम्यः कृष्ण-सन्तोष-कारकः ॥२५५॥</strong></p>
<p>गा गावः ॥२५५॥</p>
<h3 id="अथ-शर-बल-दतय-रज-पज">अथ श्री-बलि-दैत्य-राज-पूजा</h3>
<p><strong>लिखित्वा श्री-बलिं पट्टे विन्ध्यावल्यान्वितं मुदा ।<br>
प्रदोषे तत्-प्रतिपदो भगवद्-भक्तम् अर्चयेत् ॥२५६॥</strong></p>
<blockquote>
<p>तथा च स्कान्दे—</p></blockquote>
<p><strong>बलिम् आलिख्य दैत्येन्द्रं वर्णकैः पञ्च-रङ्गकैः ।<br>
सर्वाभरण-सम्पूर्णं विन्ध्यावल्या सहासितम् ॥२५७॥</strong></p>
<p>आसितम् आसीनम् ॥२५७॥</p>
<p><strong>कुष्माण्ड-मय-जम्भोरु-मुर-दानव-संवृतम् ।<br>
सम्पूर्ण-हृष्ट-वदनं किरीटोत्कट-कुण्डलम् ।<br>
द्विभुजं दैत्य-राजानं कारयित्वार्चयेन् नृप ॥२५८॥</strong></p>
<p>नृप इत्य् अनेन एतच् च राज-कृत्यम् इति बोधितम् । स्वयम् इति पाठे च सर्वो जनः स्वयम् एव, न त्व् अन्य-हस्तेनार्चयेद् इत्य् अर्थः ॥२५८॥</p>
<h3 id="अथ-तत-पज-परकरण">अथ तत्-पूजा-प्रकरणं</h3>
<p>पाद्मे तत्रैव—</p>
<p><strong>यथार्पितं देहम् अनेन विष्णवे<br>
भीतेन मिथ्या-वचसो महात्मना ।<br>
दैत्येन तेनाथ कठोर-चेष्टया<br>
बद्धो बलिर् वामन-मूर्तिना बत ॥२५९॥<br>
बद्ध्वानीतो’थ पातालं विमनाः खिन-मानसः ।<br>
नाभ्यसूयद् धरिं दैत्यस् त्यक्त्वाहं-ममते सुधीः ।<br>
तदोवाच हरिः प्रीतस् तस्मै दैत्याय भागकृत् ॥२६०॥<br>
अश्रोत्रिये दत्तम् अमन्त्रकं हुतं<br>
जप्तं तथा व्यग्र-धिया जनेन यत् ।<br>
तथोर्ज-शुक्ल-प्रतिपद्-दिने न तु<br>
त्वाम् अर्चयेत् तत् सुकृतं तवास्तु ॥२६१॥</strong></p>
<p>यस् त्वां नार्चयेत् तस्य यावत् सुकृतं, तत् सर्वं तवास्तु ॥२६१॥</p>
<p><strong>इति तस्मै वरो दत्तो हरिणा दितिजाय च ।<br>
ततो’वश्यं प्रपूज्यो’सौ बलिराजो दिने मुदा ।<br>
कृष्ण-सान्निध्यतश् चापि पूजनीयः प्रयत्नतः ॥२६२॥</strong></p>
<h3 id="अथ-बल-पज-वध">अथ बलि-पूजा-विधिः</h3>
<blockquote>
<p>स्कान्दे तत्रैव—</p></blockquote>
<p><strong>गृहस्य मध्ये शालायां विशालायां ततो’र्चयेत् ।<br>
भ्रातृ-मातृ-जनैः सार्धं सन्तुष्टा बन्धुभिस् तथा ॥२६३॥</strong></p>
<p>शालायाम् आयतन-विशेषे । यद् वा, शालायां गृहे, तत्र गृह-मध्य एवेत्य् अर्थः । सन्तुष्टः—हर्ष-युक्तः सन् ॥२६३॥</p>
<p><strong>कमलैः कुमुदैः पुष्पैः कह्लारै रक्तकोत्पलैः ।<br>
गन्ध-पुष्पादि-नैवेद्यैर् अक्षतैर् गुड-पूपकैः ॥२६४॥</strong></p>
<p>कह्लारैः सौगन्धिकैः ॥२६४॥</p>
<h3 id="अथ-ततर-पज-मनतर">अथ तत्र पूजा-मन्त्रः</h3>
<p><strong>बलि-राज नमस् तुभ्यं विरोचन-सुत प्रभो ।<br>
भविष्येन्द्र सुराराते पूजेयं प्रतिगृह्यताम् ॥२६५॥<br>
दीपोत्सवैर् जनित-सर्व-जन-प्रमोदैः<br>
कुर्वन्ति ये सुमतयो बलिराज-पूजाम् ।<br>
दानोपभोग-सुख-वृद्ध-शताकुलानां<br>
नूनं प्रयाति सकलं प्रमुदैव वर्षम् ॥२६६॥</strong></p>
<h3 id="अथ-यम-दवतय-कतयम">अथ यम-द्वितीया-कृत्यम्</h3>
<blockquote>
<p>स्कान्दे पाद्मे च—</p></blockquote>
<p><strong>ऊर्जे शुक्ल-द्वितीयायां मध्याह्ने यमम् अर्चयेत् ।<br>
स्नानं कृत्वा भानुजायां यम-लोकं न पश्यति ॥२६७॥</strong></p>
<p>भानुजायां श्री-यमुनायाम् ॥२६७॥</p>
<p>किं च,</p>
<p><strong>तस्यां निज-गृहे विप्र न भोक्तव्यं ततो बुधैः ।<br>
स्नेहेन भगिनी-हस्ताद् भोक्तव्यं पुष्टि-वर्धनम् ॥२६८॥<br>
दानानि च प्रदेयानि भगिनीभ्यो विधानतः ।<br>
सर्वा भगिन्यः सम्पूज्या अभावे प्रतिपत्नजाः ॥२६९॥</strong></p>
<p>तच् च पुष्टिं वर्धयतीत्य् अर्थः ॥२६८॥ प्रतिपत्नजाः—वैमात्रेयाः ॥२६९॥</p>
<p>किं च,</p>
<p><strong>यस्यां तिथौ यमुनया यम-राज-देवः<br>
सम्भोजितस् त्व् अतिशय-स्वसृ-सौहृदेन ।<br>
तस्यां स्वसुः कर-तलाद् इह यो भुनक्ति<br>
प्राप्नोति वित्त-सुभगं धनम् उत्तमं सः ॥२७०॥</strong></p>
<p>वित्त-सुभगं शोभनैश्वर्यम्, उत्तमं धनं धर्म-लक्षणम् । धर्म इष्टं धनं पुंसां [भा।पु। १०.१९.३९] इत्य् एकादश-स्कन्धोक्तेः ॥२७०॥</p>
<h3 id="अथ-शकलषटम-कतयम">अथ शुक्लाष्टमी-कृत्यम्</h3>
<blockquote>
<p>पाद्मे तत्रैव, कूर्म-पुराणे च—</p></blockquote>
<p><strong>शुक्लाष्टमी कार्त्तिके तु स्मृता गोपाष्टमी बुधैः ।<br>
तद्-दिने वासुदेवो’भूद् गोपः पूर्वं तु वत्सपः ॥२७१॥ <br>
तत्र कुर्याद् गवां पूजां गो-ग्रासं गो-प्रदक्षिणम् ।<br>
गवानुगमनं कार्यं सर्वान् कामान् अभीप्सता ॥२७२॥</strong></p>
<p>यतः पूर्वं वत्सपः सन् तद्-दिनम् आरभ्य गोपो’भूत् ॥२७१॥ गवाम् अनुगमनम् ॥२७२॥</p>
<h3 id="अथ-परबधन-कतयम">अथ प्रबोधनी-कृत्यम्</h3>
<p><strong>शयन्याम् इव कृत्वास्यां क्षीरीअभोधि-महोत्सवम् ।<br>
प्रबोध्य कृष्णं सम्पूज्य विधिनारोहयेद् रथम् ॥२७३॥</strong></p>
<p>अस्यां प्रबोधन्याम् ॥२७३॥</p>
<h3 id="अथ-परबधन-कतय-नतयत">अथ प्रबोधनी-कृत्य-नित्यता</h3>
<blockquote>
<p>स्कान्दे तत्रैव—</p></blockquote>
<p><strong>जन्म-प्रभृति यत् पुण्यं नरेणोपार्जितं भुवि ।<br>
वृथा भवति तत् सर्वं न कृत्वा बोध-वासरम् ॥२७४॥</strong></p>
<p>बोध-वासरं प्रबोधन्य् उक्त-कृत्यम् इत्य् अर्थः । एवं रथयात्रादेर् नित्यत्वम् आयातम् ॥२७४॥</p>
<h3 id="अथ-परबधन-महतमयम">अथ प्रबोधनी-माहात्म्यम्</h3>
<blockquote>
<p>तत्रैव<sup id="fnref:3"><a href="#fn:3" class="footnote-ref" role="doc-noteref">3</a></sup>—</p></blockquote>
<p><strong>प्रबोधन्याश् च माहात्म्यं पापघ्नं पुण्य-वर्धनम् ।<br>
मुक्तिदं कृत-बुद्धीनां शृणु त्वं मुनि-सत्तम ॥२७५॥<br>
तावद् गर्जति विप्रेन्द्र गङ्गा भागीरथी क्षितौ ।<br>
यावन् नायाति पापघ्नी कार्त्तिके हरि-बोधनी ॥२७६॥<br>
तावद् गर्जति तीर्थानि आसमुद्र-सरांसि च ।<br>
यावत् प्रबोधनी विष्णोस् तिथिर् नायाति कार्त्तिके ॥२७७॥<br>
वाजपेय-सहस्राणि अश्वमेध-शतानि च ।<br>
एकैनैवोपवासेन प्रबोधन्या लभेन् नरः ॥२७८॥<br>
दुर्लभं चैव दुष्प्रापं त्रैलोक्ये स-चराचरे ।<br>
तद् अपि प्रार्थितं विप्र वदति हरि-बोधनी ॥२७९॥<br>
ऐश्वर्यं सन्ततिं पूजां राज्यं च सुख-सम्पदः ।<br>
ददात्य् उपोषिता विप्र हेलया हरि-बोधनी ॥२८०॥<br>
मेरु-मन्दर-तुल्यानि पापान्य् अत्यूर्जितान्य् अपि ।<br>
एकेनैवोपवासेन दहते हरि-बोधनी ॥२८१॥<br>
पृथिव्यां यानि दानानि दत्त्वा यत् फलम् आप्नुते ।<br>
एकेनैवोपवासेन ददाति हरि-बोधनी ॥२८२॥</strong></p>
<p>दुर्लभं दुःखेन प्राप्यं, दुष्प्रापं च, अप्राप्यं यत् तद् अपि प्रार्थितं सत् ॥२७९॥ सन्ततिं पुत्रादीन् ॥२८०॥ दहते दहति ॥२८१॥</p>
<blockquote>
<p>किं च—</p></blockquote>
<p><strong>जातः स एव सुकृती कुलं तेनैव पापितम् ।<br>
कार्त्तिके मुनि-शार्दूल कृता येन प्रबोधनी ॥२८३॥<br>
यानि कानि च तीर्थानि त्रैलोक्ये सम्भवन्ति च ।<br>
तानि तस्य गृहे सम्यग् यः करोति प्रबोधनीम् ॥२८४॥<br>
सर्व-कृत्यं परित्यज्य तुष्ट्य्-अर्थं चक्रपाणिनः ।<br>
उपोष्यैकादशी सम्यक् कार्त्तिके हरि-बोधनी ॥२८५॥<br>
किं तस्य बहुभिः कृत्यैः पर-लोक-प्रदैर् मुने ।<br>
सकृच् चोपोषिता येन कार्त्तिके हरि-बोधनी ॥२८६॥<br>
स ज्ञानी स हि योगी च स तपस्वी जितेन्द्रियः ।<br>
स्वर्ग-मोक्षौ च तस्यास् ताम् उपास्ते हरि-बोधनीम् ॥२८७॥<br>
विष्णोः प्रियतरा ह्य् एषा धर्म-सारस्य दायिनी ।<br>
इमां सकृद् उपोष्यैव मुक्ति-भागी भवेन् नरः ॥२८८॥<br>
प्रबोधनीम् उपोष्यैव न गर्भे विशते नरः ।<br>
सर्व-धर्मान् परित्यज्य तस्मात् कुर्वीत नारद ॥२८९॥<br>
स्नानं दानं तपो होमः समुद्दिश्य जनार्दनम् ।<br>
नरैर् यत् क्रियते विप्र प्रबोधिन्यां तद् अक्षयम् ॥२९०॥<br>
महा-व्रतम् इदं पुत्र महा-पापौघ-नाशनम् ।<br>
प्रबोध-वासरं विष्णोर् विधिवत् समुपोषयेत् ॥२९१॥<br>
व्रतेनानेन देवेशं परितोष्य जनार्दनम् ।<br>
विराजयन् दिशो दीप्त्या प्रयाति भुवनं हरेः ॥२९२॥</strong></p>
<p>पर-लोक-प्रदैर् इति तेषां संसार-दुःखावहत्वम् उक्तम् ॥२८६॥ आस्तां—आसातां भवत इत्य् अर्थः ॥२८७॥ प्रबोधिनीत्य्-आदि-शब्देन सामान्येन तत्र सर्वेषाम् एव कृत्यानां माहात्म्यम् उक्त्वेदानीं विशेषतस् तानि निर्दिशन्न् आह—स्नानम् इति ॥२८९-२९०॥</p>
<blockquote>
<p>पाद्मे च तत्रैव—</p></blockquote>
<p><strong>दुग्धाब्धि-भोगि-शयने भगवान् अनन्तो<br>
यस्मिन् दिने स्वपिति चाथ विबुध्यते च ।<br>
तस्मिन्न् अनन्य-मनसाम् उपवास-भाजां<br>
कामं ददात्य् अभिमतं गरुदाङ्क-शायी ॥२९३॥</strong></p>
<p>दुग्धाब्धौ यद् भोगि-शयने शेष-शय्य् अङ्गस् तस्मिन् एतच् च तद्-दिने क्षीराब्धि-कल्पनाभिप्रायेण साक्षाद् वा, तदानीं तत्रैव शयनाद् इति ॥२९३॥</p>
<blockquote>
<p>वाराहे च—</p></blockquote>
<p><strong>उपवासासमर्थानां सदैव पृथु-लोचने ।<br>
एका सा द्वादशी पुण्या समुपोष्या प्रबोधिनी ॥२९४॥<br>
तस्याम् आराध्य विश्वेशं जगताम् ईश्वरेश्वरम् ।<br>
प्राप्नोति सकलं तद् धि द्वादश-द्वादशी-व्रतम् ॥२९५॥<br>
उत्तराङ्गारक-युता यदि सा भवति प्रिये ।<br>
तदा सा महती पुण्या कोटि-कोटि-[गो।ता।उ।रूपा ॥२९६॥<br>
शयने बोधने चैव कोटि-दानेन सुन्दरि ।<br>
उपोष्यैव विधानेन यान्ति मल्लयतां नराः ॥२९७॥<br>
एकादशी सोम-युता कार्त्तिके मासि भाविनि ।<br>
उत्तराभाद्र-संयोगे अनन्ता सा प्रकीर्तिता ॥२९८॥<br>
तस्यां यत् क्रियते भद्रे सर्वम् आनन्त्यम् अश्नुते ।<br>
अनन्त-पुण्य-फलदा तेनानन्ता स्मृता फले ॥२९९॥</strong></p>
<p>उत्तरा उत्तर-भाद्रपद-नक्षत्रम् । अङ्गारको भौम-वारः । ताभ्यां युक्ता सा प्रबोधिनी यदि भवेत् ॥२९६॥ सोम-वार-युतापि परम-महा-पुण्येत्य् आह—एकादशीति ॥२९८॥</p>
<blockquote>
<p>तत्रैव श्री-यम-नारद-संवादे—</p></blockquote>
<p><strong>अन्यच् च ते प्रवक्ष्यामि गुह्याद् गुह्यतरं मुने ।<br>
कार्त्तिके’मल-पक्षे तु साक्षाद् एकादशी स्मृता ।<br>
भक्ति-प्रदा हरेः सा तु नाम्ना ख्याता प्रबोधिनी ॥३००॥<br>
या सा विष्णोः परा मूर्तिर् अव्यक्तानेक-रूपिणी ।<br>
सा क्षिप्ता मानुषे लोके द्वादशी मुनि-पुङ्गव ॥३०१॥</strong></p>
<p>साक्षाद् धरेर् भक्ति-प्रदा ॥३००॥ तत्-सेवया च साक्षाद्-धरि-सेवैव सम्पद्यत इत्य् आशयेनाह—या सेति । द्वादशी-रूपेण क्षिप्ता न्यस्ता ॥३०१॥</p>
<h3 id="अथ-शर-मथरय-च-वशषत-महतमयम">अथ श्री-मथुरायां च विशेषतो माहात्म्यम्</h3>
<blockquote>
<p>पाद्मे तत्रैव—</p></blockquote>
<p><strong>तावद् गर्जन्ति तीर्थानि वाजिमेधादयो मखाः ।<br>
मथुरायां प्रिया विष्णोर् यावन् नायाति बोधनी ॥३०२॥<br>
संसार-दाव-तप्तानां काम-सौख्ये पिपासिनाम् ।<br>
श्री-कृष्ण-पाद-पद्मस्य सान्निध्यं शीतलं गृहम् ॥३०३॥</strong></p>
<p>श्री-कृष्ण-पाद-पद्म-सान्निध्य-रूपं शीतलं त्रि-ताप-हरं गृहम् ॥३०३॥</p>
<p><strong>भव-पान्थ-जनानां वै प्राप्तिकेयं प्रबोधनी ।<br>
कथं न सेव्यते मूढ मथुरायां किम् अन्यतः ॥३०४॥</strong></p>
<p>भव-पान्थ-जनानां संसार-मार्ग-भ्रमण-परिश्रान्त-जनान् प्रति प्रापिका प्रापयेद् इत्य् अर्थः । अन्यतः तीर्थान्तरेण कर्मान्तरेण च किं प्रयोजनं ? श्री-मथुरायां तत्-सेवने सत्य् असति च इत्य् अर्थः ॥३०४॥</p>
<p>स्कान्दे तत्रैव प्रबोधनी-माहात्म्ये—</p>
<p><strong>ये’र्चयन्ति नरास् तस्यां भक्त्या देवं तु माधवम् ।<br>
समुपोष्य प्रमुच्यन्ते पापैस् ते समुपार्जितैः ॥३०५॥</strong></p>
<p>तत्र च विशेषतो भगवतः पूजां कीर्तनं च कुर्याद् इत्य् उपदिशन्न् आदौ पूजा-माहात्म्यम् आह—ये इति त्रिभिः ॥३०५॥</p>
<p><strong>बाल्ये यच् चार्जितं वत्स यौवने वार्धके च यत् ।<br>
सप्त-जन्म-कृतं पापं स्वल्पं वा यदि वा बहु ॥३०६॥<br>
शुष्कार्द्रं मुनि-शार्दूल सुगुह्यम् अपि नारद ।<br>
तत् क्षालयति गोविन्द-स्थितौ तस्यां सुपूजितः ॥३०७॥</strong></p>
<p>शुष्कं—चिर-कृतं, आर्द्रं च—साम्प्रतिकम् ॥३०७॥</p>
<blockquote>
<p>किं च,</p></blockquote>
<p><strong>प्रबोध-वासरे विष्णोः कुरुते च हरेः कथाम् ।<br>
सप्त-दीपावनी-दाने यत् फलं तद् भवेन् मुने ॥३०८॥</strong></p>
<p>कीर्तन-माहात्म्यम् आह—प्रबोधेति । कथाम् इत्य् उपलक्षणं सर्व-कीर्तन-प्रकारस्य ॥३०८॥</p>
<blockquote>
<p>वाराहे च—</p></blockquote>
<p><strong>कौमुदस्य तु मासस्य या सिता द्वादशी भवेत् ।<br>
अर्चयेद् यस् तु मां तत्र तस्य पुण्य-फलं शृणु ॥३०९॥<br>
यावल् लोका हि वर्तन्ते यावत् त्वं चैव माधवि ।<br>
मद्-भक्तो जायते तावद् अन्य-भक्तो न जायते ॥३१०॥</strong></p>
<p>अन्यस्य भक्तो न जायते न स्याद् इति । एकान्तितां प्राप्नोतीत्य् अर्थः ॥३१०॥</p>
<h3 id="अथ-परबध-कल-नरणय">अथ प्रबोध-काल-निर्णयः</h3>
<blockquote>
<p>भविष्ये—</p></blockquote>
<p><strong>आ-भा-का-सित-पक्षेषु मैत्री-प्रवण-रेवती ।<br>
आदि-मध्यावसानेषु प्रस्वापावर्तनादिकम् ॥३११॥</strong></p>
<p>आ-भा-केति-सङ्केतेन आषाढ-भाद्र-कार्त्तिक-मासास् तेषां सित-पक्षेषु शुक्ल-द्वादशीषु अनुराधा-श्रवणा-रेवती-नक्षत्राणाम् आद्य-मध्यान्त्य-पादेषु शयन-पार्श्व-परिवर्तनोत्थानानि क्रमेण भवन्तीत्य् अर्थः ॥३११॥</p>
<blockquote>
<p>पाद्मे—</p></blockquote>
<p><strong>पौष-शेष-पदेनाह्नि मैत्राद्यम् अपि नो निशि ।<br>
द्वादश्याम् अपि तत् कुर्याद् उत्थानं शयनं हरेः ॥३१२॥</strong></p>
<p>तत्-तद्-यागाभावे च द्वादश्याम् एवोत्थानादिकं कुर्याद् इति लिखति—पौष्णेति । पौष्णं रेवती, तस्य शेषो’न्त्य-पादो यदि दिन-मध्ये न स्यात्, मैत्राद्यम् अपि अनुराधाद्य-पादो निशि न स्यात् । तदा केवलायाम् अपि द्वादश्यां हरेर् उत्थानादिकं कुर्यात् ॥३१२॥</p>
<p><strong>निशि स्वापो दिवोत्थानं सन्ध्यायां परिवर्तनम् ।<br>
अन्यत्र पाद-योगे’पि द्वादश्याम् एव कारयेत् ॥३१३॥</strong></p>
<p>पाद-योगे ततो’न्यत्रापि पाद-योगाभावे’पि द्वादश्याम् एव कारयेत् ॥३१३॥</p>
<blockquote>
<p>वाराहे च—</p></blockquote>
<p><strong>अपाद-नियमस् तत्र स्वापो वा परिवर्तते ।<br>
पाद-योगो यदा न स्याद् ऋक्षेणापि तदा भवेत् ॥३१४॥</strong></p>
<p>अपाद-नियमः पाद-योग-नियमो नास्तीत्य् अर्थः ॥३१४॥</p>
<blockquote>
<p>किं च स्कान्दे—</p></blockquote>
<p><strong>रेवत्य्-अन्तो यदा रात्रौ द्वादश्या च समन्वितः ।<br>
तदा विबुध्यते विष्णुर् दिनान्ते प्राप्य रेवतीम् ॥३१५॥</strong></p>
<p>एवं सामान्येन शयनादि-कालत्रिकं निर्णीयेदानीं विशेषतः प्रबोधन-कालं लिखति—रेवतीति द्वाभ्याम् । द्वादश्या समन्वितः । सहितो रेवत्य्-अन्त्य-पादो यदा रात्रौ भवेत् । तदा दिनान्ते अपराह्ने । तथा चोक्तम्—</p>
<p>रेवत्य्-अन्तो यदा रात्रौ गतः पादान्तरे’पि च ।</p>
<p>अपराह्ने तदा विष्णुर् योग-निद्रां विमुञ्चति ॥ इति ॥३१५॥</p>
<p><strong>रेवत्य्-आदि-रथान्तो वा द्वादश्या च विना भवेत् ।<br>
उभयोर् अप्य् अभावे तु सन्ध्यायां च महोत्सवः ॥३१६॥</strong></p>
<p>तद्-अभावे च सन्ध्यायां प्रबोधयेद् इत्य् आह—रेवत्यादिर् इति । रेवत्या आदि आद्य-पादः । अन्तो वा अन्त्य-पादः द्वादश्या विना भवेत्, एवम् उभयोर् अप्य् अभावे सति यदि द्वादश्यां कथञ्चिद् रेवत्या योगो न स्याद् इत्य् अर्थः । तदा सन्ध्यायाम् एव प्रबोधन-महोत्सवः स्यात् । तच् चोक्तम् अन्यत्रापि—</p>
<p>रेवत्य्-अन्तो यदा रात्रौ द्वादश्या च विना भवेत्** **।</p>
<p>उभयोर् अप्य् अभावे स्यात् सन्ध्यायां तु महोत्सवः ॥ इति ॥३१६॥</p>
<p>वाराहे च—</p>
<p><strong>द्वादश्यां सन्धि-समये नक्सात्राणाम् असम्भवे ।<br>
आ-भा-का-सित-पक्षे तु शयनावर्तनादिकम् ॥३१७॥</strong></p>
<p>एतद् एव वराह-पुराण-वचनेन संवादयति—द्वादश्याम् इति । आषाढ-भाद्र-कार्त्तिकानां सित-पक्षेषु या द्वादशी, तस्यां नक्षत्राणां मैत्रादीनाम् असम्भवे सर्वथा अभावे सति सन्धि-समये सन्ध्यायां शयनादिकं स्यात् । एतद् उक्तं भवति—भगवच्-छयनादौ आषाढादीनां शुक्ल-द्वादशी-क्रमेणानुराधादीनाम् आद्य-मध्यान्त्य-पाद-युक्ता रात्रि-सन्ध्यादिना युक्ता च सती परम-प्रशस्ता । यदा च तत्र तत्र पाद-योगो न लभ्येत, तदा द्वादशी-नक्षत्र-योग आदरणीयः । पाद-योगे च तत्रायं विधि-विशेषः । दिवा रेवती-द्वादश्योर् योगे तत्र च रात्रि-गामिनि नक्षत्र-शेषे सति दिनान्ते प्रबोधन-दिनोत्थानम् इत्य्-आद्य्-उक्तेः । यदा च रेवती-द्वादश्योर् योगो न स्यात्, तदा सन्ध्यायाम् एव प्रबोधनं सन्ध्यायां तु महोत्सव इत्य्-आद्य्-उक्तेः ॥३१७॥</p>
<blockquote>
<p>अत एव पुष्कर-पुराणे—</p></blockquote>
<p>**यस्य यस्य तु देवस्य यन् नक्षत्रं तिथिश् च या ।<br>
तस्य देवस्य तस्मिंश् च शयनावर्तनादिकम् ॥३१८॥ **</p>
<p>एवं द्वादश्याम् एव प्रबोधनं निर्णीतं, तत्र च—</p>
<p>कार्त्तिके शुक्ल-पक्षस्य एकादश्यां समाहितः ।</p>
<p>मन्त्रेण चैव राजेन्द्र देवम् उत्थापयेद् द्विजः ॥</p>
<p>इत्य्-आदिभिर् भविषोत्तरादि-वचनैः सह विरोधम् आशङ्क्य परिहरति—यस्येति । अतो विष्णु-तिथौ द्वादश्याम् एव उत्थानं भवेद् इत्य् अर्थः । इत्थं, “इयं तु द्वादशी देवः” इति, “प्राप्ता तवेयं द्वादशी कौमुद्याख्या” इति मन्त्र-लिङ्गानुगृहीतत्वात् शिष्टाचार-दर्शनाच् च सर्वदा द्वादश्याम् एव प्रबोधनं सिद्धम् । यच् च भविषोत्तरादौ—“एकादश्याम् उत्थापयेत्” इत्य्-आद्य्-उक्तं, तच् च एकादशी-द्वादश्योर् अभेदापेक्षया उपवासाद्य्-अभिप्रायेण चेति ज्ञेयम् । यदि वैकादशी-दिन एवोपवासः स्यात्, तर्हि तस्मिन्न् उपवासादिना समाहितत्वं प्रबोधनं च द्वादश्याम् एवेति बोद्धव्यम् । अत एवोक्तम्—एकादश्यां समाहितः इत्य् एषा दिक् ॥३१८॥</p>
<h3 id="अथ-भगवत-परबधन-वध">अथ भगवत्-प्रबोधन-विधिः</h3>
<p><strong>शयन्याम् इव निष्पाद्य महा-पूजां जलाशये ।<br>
कृष्णं नीत्वाथ सङ्कल्पं कृत्वा तं च प्रबोधयेत् ॥३१९॥</strong></p>
<p>शयन्त्याम् इवेति—तत्र लिखित-प्रकारानुसारेणात्रापि पूजादिकं कार्यम् इत्य् अर्थः । जलाशये नीत्वा इत्य्-आदिकं विशेष-लिखनायानुस्मरण-मात्रम् ॥३१९॥</p>
<h3 id="अथ-ततर-मनतर">अथ तत्र मन्त्राः</h3>
<p>**ब्रह्मेन्द्र-रुद्राग्नि-कुवेर-सूर्य-<br>
सोमादिभिर् वन्दित-पाद-पद्म ।<br>
बुध्यस्व देवेश जगन्-निवास<br>
मन्त्र-प्रभावेण सुखेन देव ॥३२०॥<br>
इयं तु द्वादशी देव प्रबोधार्थं विनिर्मिता ।<br>
त्वयैव सर्व-लोकानां हितार्थं शेष-शायिना ॥३२१॥<br>
उत्तिष्ठोत्तिष्ठ गोविन्द त्यज निद्रां जगत्-पते ॥३२२॥<br>
त्वयि सुप्ते जगन्नाथे जगत् सुप्तं भवेद् इदम् ।<br>
उत्थिते चेष्टते सर्वम् उत्तिष्ठोत्तिष्ठ माधव ॥३२३॥ **इति ।</p>
<blockquote>
<p>वाराहे च—</p></blockquote>
<p><strong>ब्रह्म-रुद्रैर् वितर्क्य-भावो<br>
भवान् ऋषिर् वन्दिताङ्घ्रिः ।<br>
प्राप्ता तवेयं द्वादशी कौमुदाख्या<br>
जागृष्व जागृष्व च लोकनाथ ॥३२४॥</strong></p>
<p>वन्दनीयेति पाठे ब्रह्मादिभिर् वन्दिता एकान्त-भक्तास् तैर् वन्दनीयेति । ऋषीः मन्त्र-द्रष्टा ॥३२४॥</p>
<p><strong>मेघा गता निर्मल-पूर्ण-चन्द्रः<br>
शारद्य-पुष्पाणि च लोकनाथ ।<br>
अहं ददानीति च भक्ति-हेतोर्<br>
जागृष्व जागृष्व च लोकनाथ ॥३२५॥</strong></p>
<blockquote>
<p>श्रुतिश् च—</p></blockquote>
<p><strong>इदं विष्णुर् विचक्रमे<br>
त्रेधा निदधे पदं<br>
समूढम् अस्य पांशुलेत्य् आदि ॥३२६॥<br>
ततस् तल्पात् समुत्थाप्य कृष्णं घण्टादि-निस्वनैः ।<br>
तीरे सुखं निवेश्याथ प्रार्थयेत् तद्-अनुग्रहम् ॥३२७॥</strong></p>
<h3 id="अथ-ततर-पररथन-मनतर">अथ तत्र प्रार्थना-मन्त्रः</h3>
<blockquote>
<p>तथा हि तृतीय-स्कन्धे श्री-ब्रह्म-स्तुतौ (३.९.२५)—</p></blockquote>
<p>**सो’साव् अदभ्र-करुणो भगवान् विवृद्ध-<br>
प्रेम-स्मितेन नयनाम्बुरुहं विजृम्भन् ।<br>
उत्थाय विश्व-विजयाय च नो विषादं<br>
माध्व्या गिरापनयतात् पुरुषः पुराणः ॥३२८॥ **इति ॥</p>
<p>अदभ्र-करुणः महा-दयालुः । अतः विवृद्ध-प्रेम्णा यत् स्मितं तेन, विजृम्भन् विजृम्भयन् उन्मीलयन्, विश्वस्य विजयाय उद्भवाय । यद् वा, निज-भक्ति-प्रचारणेन विश्व-वशीकरणाय । यद् वा, जगन्-महोत्सवाय । च-शब्दाद् विशेषतो’नुग्रहाय चेति । नो’स्माकं भक्तानां विषादं प्रलयात् चिर-वाग्-अमृत-पानाभावतो वा शोक-दुःखं माध्व्या मधुरया गिरा अपनयतात् । श्लोकश् चायं शिष्टाचारानुसारेणात्र लिखितः । किन्त्व् अन्ये’पि यथेष्टं पठनीयाः ॥३२८॥</p>
<h3 id="अथ-रथयतर-महतमयम">अथ रथयात्रा-माहात्म्यम्</h3>
<blockquote>
<p>भविष्योत्तरे तत्रैव—</p></blockquote>
<p><strong>यं यं दामोदरः पश्येद् उत्थितो धरणीधरः ।<br>
तं तं प्रदेशं राजेन्द्र सर्वं स्वर्गाय कल्पयेत् ॥३४०॥</strong></p>
<blockquote>
<p>किं च—</p></blockquote>
<p><strong>यावत् पदानि कृष्णस्य रथस्याकर्षणं नरः ।<br>
करोति क्रतुभिस् तानि तुल्यानि नर-नायक ॥३४१॥<br>
रथस्थं ये निरीक्षन्ते कौतुकेनापि केशवम् ।<br>
देवतानां गणाः सर्वे भवन्ति श्वपचादयः ॥३४२॥<br>
स्त्रियो’पि मुक्तिम् आयान्ति रथयात्रा-परायणाः ।<br>
पितृ-मातृ-भर्तृ-कुलं नयन्ति हरि-मन्दिरम् ॥३४३॥<br>
कुर्वन्ति नार्तकी-रूपं रथाग्रे कौतुकान्वितम् ।<br>
अप्सरोभिः सह क्रीडां कुर्वन्तीन्द्राश् चतुर्दश ॥३४४॥</strong></p>
<p>नर्तक्या इव रूपं वेशं कुर्वन्ति ॥३४४॥</p>
<p><strong>ये रथाग्रे प्रकुर्वन्ति गीत-वाद्यादि मानवाः ।<br>
देव-लोकात् परिभ्रष्टा जायन्ते मण्डलेश्वराः ॥३४५॥<br>
मौल्येन स्यन्दनस्याग्रे गायमानाश् च गायकाः ।<br>
वादकैः सह राजेन्द्र प्रयान्ति हरि-मन्दिरम् ॥३४६॥</strong></p>
<p>देव-लोकात् परिभ्रष्टा इति । प्राग् देव-लोके यथेष्ट-भोगान् भुक्त्वा ततः परिभ्रष्टाः सन्त इत्य् अर्थः ॥३४५॥ मौल्येन वेतनेनापि गृहीतेन ॥३४६॥</p>
<p><strong>रथोत्सवे मुकुन्दस्य येषां हर्षो’पि जायते ।<br>
तेषां न नारकी पीडा यावद् इन्द्राश् चतुर्दश ॥३४७॥<br>
रथोत्सवस्य माहात्म्यं कलौ वितनुते हि यः ।<br>
पुण्य-बुद्ध्या विशेषेण लोभेनाप्य् अथवा नरः ॥३४८॥<br>
सप्त-द्वीप-समुद्रान्ता रत्न-धान्य-समन्विता ।<br>
स-शैल-वन-पुष्पाढ्या तेन दत्ता मही भवेत् ॥३४९॥</strong></p>
<p>अस्तु तावद्-रथयात्रा-निष्पादनं, तत्रोत्साहादिनापि महा-फलं स्याद् इत्य् आह—रथेति त्रिभिः । हर्षो’नुमोदनम् उत्साहो वा ॥३४७॥</p>
<blockquote>
<p>अन्यत्र च—</p></blockquote>
<p><strong>बोधनी जागराधारा कार्त्तिके शुक्ल-पक्षतः ।<br>
रथस्थो यत्र भगवांस् तुष्टा यच्छति वाञ्छितम् ॥३५०॥<br>
भजन्ते ये रथारूढं देवं सर्वेश्वरेश्वरम् ।<br>
तेषां यात्रा-कृतां नॄणां कामान् इष्टान् प्रयच्छति ॥३५१॥<br>
श्री-कृष्ण-रथ-शोभां ये प्रकुर्वन्ति प्रहर्षिताः ।<br>
तेषां मनोरथावाप्तिं यच्छते पुरुषोत्तमः ॥३५२॥<br>
श्री-कृष्ण-रथ-शोभां यः करोति स्व-शक्तितः ।<br>
वाञ्छितं तस्य यच्छन्ति नित्यं सूर्यादयो ग्रहाः ॥३५३॥</strong></p>
<p>यत्र—यस्यां बोधन्याम् ॥३५०॥ मनोरथावाप्तिं—वाञ्छित-फलम् ॥३५२॥</p>
<p><strong>कृष्णस्य रथ-शोभां यः पताकादि-समन्वितम् ।<br>
करोति वर-नारीणां भोत्का मन्वन्तराणि षट् ॥३५४॥<br>
कृष्णस्य रथ-शोभां ये प्रकुर्वन्ति प्रहर्षिताः ।<br>
पदे पदे तथा पुत्र तेषां पुण्यं प्रयागजम् ॥३५५॥<br>
रथयात्रा-स्थिते कृष्णे जयेति प्रवदन्ति ये ।<br>
जयेति च पुनर् ये वै शृणु पुण्यं वदाम्य् अहम् ॥३५६॥<br>
गङ्गा-द्वारे प्रयागे च गङ्गा-सागर-सङ्गमे ।<br>
वाराणस्यादि-तीर्थेषु देवानां चैव दर्शने ॥३५७॥<br>
यत् फलं कविभिः प्रोक्तं कार्त्स्न्येन च नरेश्वर ।<br>
जय-शब्दे कृते विष्णौ रथ-स्थे तत् फलं स्मृतम् ॥३५८॥<br>
रथ-स्थितो नरैर् यैस् तु पूजितो धरणी-धरः ।<br>
यथा-लाभोपपन्नैश् च पुष्पैर् भक्त्या समर्चितः ।<br>
ददाति वाञ्छितान् कामान् अन्ते च परमं पदम् ॥३५९॥<br>
मङ्गलं ये प्रकुर्वन्ति धूप-दीपांस् तथा स्तवम् ।<br>
नैवेद्यं वस्तु-पूजां च भक्त्या नीराजनं हरेः ॥३६०॥<br>
रथारूढस्य कृष्णस्य सम्प्राप्ते हरि-वासरे ।<br>
फलं न तन् मया ज्ञातं जानाति यदि केशवः ॥३६१॥<br>
ब्रह्मस्व-हारी गोघ्नश् च भ्रूणहा ब्रह्म-निन्दकः ।<br>
महा-पातक-युक्तो’पि ब्रह्महा गुरु-तल्पगः ॥३६२॥<br>
मद्यपः सर्व-पापो’पि कलि-कालेन मोहितः ।<br>
रथाग्रतः पदैकेन मुच्यते सर्व-पातकैः ॥३६३॥</strong></p>
<p>यदीति संशयश् चानन्त्याभिप्रायेण ॥३६१॥ सर्वाणि पापानि यस्मिन् सो’पि ॥३६३॥</p>
<blockquote>
<p>किं चान्यत्र—</p></blockquote>
<p><strong>रथारूढे महा-विष्णौ ये कुर्वन्ति जय-स्वनम् ।<br>
पूजां चाखिल-पापेभ्यो मुक्ता यान्ति हरेः पदम् ॥३६४॥</strong></p>
<p>पूजां च कुर्वन्ति ॥३६४॥</p>
<blockquote>
<p>किं च—</p></blockquote>
<p><strong>रथस्याकर्षणं पूर्वं कुरुते दैत्य-नायकः ।<br>
तपः सुराः सिद्ध-सङ्घाः यक्ष-गन्धर्व-मानवाः ॥३६५॥</strong> इति ।</p>
<p>न चायं रथो मनुष्य-मात्र-शक्त्या चलति, किन्तु भगवद्-भक्तानां महताम् एवेत्य् आशयेनाह—रथस्येति । दैत्य-नायक-श्री-प्रह्लादः ॥३६५॥</p>
<p><strong>इत्थं च रथयात्राया विधिर् व्यक्तः स्वतो’भवत् ।<br>
तथापि कश्चित् तत्रान्यो विशेषो’पि वितन्यते ॥३६६॥</strong></p>
<p>इत्थम् । माहात्म्य-लिखन-द्वारेत्य् अर्थः । स्वत एव व्यक्तः प्रकातो’भवत् । अतस् तद्-विस्तारणेनालम् इत्य् अर्थः । विशेष आशीर्वाक्य-कीर्तनादिः ॥३६६॥</p>
<h3 id="अथ-रथयतर-वध">अथ रथयात्रा-विधिः</h3>
<p><strong>श्री-कृष्णे तु रथारूढे कृत्वाजय-जय-ध्वनिम् । <br>
निष्पाद्य च महा-पूजाम् आशीर्वाक्यानि कीर्तयेत् ॥३६७॥</strong></p>
<p>विशेषम् एव लिखन् तत्-पूर्व-कृत्यम् अनुस्मारयति—श्री-कृष्णे त्व् इति ॥३६७॥</p>
<blockquote>
<p>तथा च विष्णु-धर्मे—</p></blockquote>
<p><strong>वक्त्रं नीलोत्पल-रुचिं लसत्-कुण्डलाभ्यां प्रमृष्टं<br>
चन्द्राकारं रचित-तिलकं चन्दनेनाक्षतैश् च ।<br>
गत्या लीलाञ्जन-सुख-करीं प्रेक्षणेनामृतौघं<br>
पद्मावासां सततम् उरसा धारयन् पातु विष्णुः ॥३६८॥</strong></p>
<p>चन्द्राकारं पूर्णेन्दु-मण्डल-सदृशाकृति-वक्त्रं धारयन् प्रकटयन् । वक्त्रम् एव विशिनष्टि—नीलेत्य् आदि प्रथमार्धेन । नीलोत्पलस्येव रुचिः श्याम-कान्तिर् यस्मिन्, लसद्ब्यां गण्डयोः क्रीडद्भ्यां शोभमानाभ्यां वा कुण्डलाभ्यां प्रमृष्टं परमोज्ज्वलम् । लसद् इत्य् अस्य पूर्वेणैव वा सम्बन्धः । चन्दनेनाक्षतैश् च रचितं भाले निर्मितं तिलकं यस्मिन् । पुनर् विष्णुं विशिनष्टि—गत्या रथयात्रया जन-सुख-करीं सर्व-लोकानन्द-वहां लीलां कौतुक-विशेषं धारयन् । किं च, प्रेक्षणेन कृपावलोकेन अमृतौघं सुधा-पूरं धारयन् । किं च, उरसा पद्मा-वासां लक्ष्मीं धारयन् सततं पातु जगद् इति शेषः । व इत्य् उत्तर-श्लोकस्थस्य वा सम्बन्धः ॥३६८॥</p>
<p><strong>युक्तः शैव्यादि-वाहैर् मधुरतर-रणत्-किङ्किणी-जाल-मालै<br>
रत्नौघैर् मौक्तिकानाम् अविरत-मणिभिः सम्भृतैश् चैव हारैः ।<br>
हैमैः कुम्भैः पताका-शिव-तनु-रुचिभिर् भूषितः केतु-मुख्यैश्<br>
छत्रैर् ब्रह्मेश-वन्द्यो दुरतिहर-हरेः पातु जैत्रो रथो वः ॥३६९॥</strong></p>
<p>शैव्यादि-शब्देन सुग्रीव-मेघपुष्प-वलाहकाः, तत्-तत्-सञ्ज्ञकैर् वाहैर् अश्वैश् चतुर्भिर् युतः । एवम् आस्तां रथस्य भगवद्-आरूढत्वात् तन् नित्य-रथ-सादृश्यम् अभिप्रेतम् । कथं-भूतैर् वाहैः ? मधुरतरं यथा स्यात् तथा रणन्तीनां शब्दायमानानाम् । यद् वा, मधुराणां च परम-सुन्दरीणां रणन्तीनां च किङ्किणीनां जालस्य माला येषु तैः । पुनः कथं-भूतैः ? अविरता निरन्तरा मणयो येषु तैर् मौक्तिकानां हारै रन्तौघैश् चान्यैः सम्भृतैः परिपूर्णैः । यद् वा, रथस्यैव विशेषणम् । ततश् च मणयो मौक्तिक-गुणकानि यथा जप-मालादि-मणयः, मौक्तिकानाम् अविरतैर् मणिभि रत्नौघैश् च सम्भृतैर् ग्रथितैर् हारैर् भूषण इत्य् अन्वयः । पताकानां शिवतराभिः परमोत्तमाभिः रुचिभिर् दीप्तिभिः छत्रैश् च भूषणितः, दुरित-हरस्य हरेर् जैत्रः जल-शीलः ॥३६९॥</p>
<p>**मोदन्तां सुजना ह्य् अनिन्दित-धियः स्रस्ताखिलोपद्रवाः<br>
स्वस्थाः सुस्थिर-बुद्धयः प्रतिहता-मित्रा रमन्तां सुखम् ।<br>
रे दैत्या गिरि-गह्वराणि गहनान्य् आशु व्रजध्वं भयाद्<br>
दैत्यारिर् भगवान् अयं यदुपतिर् यानं समारोहति ॥३७०॥<br>
पलायध्वं पलायध्वं रे रे दितिज-दानवाः ।<br>
संरक्षणाय लोकानां संरूढो नृ-केशरी ॥३७१॥ **इति ॥</p>
<p><strong>ततो विचित्र-गद्यानि पठित्वाथ महाप्रभोः ।<br>
महा-प्रसाद-मालां च स्वीकुर्यात् परया मुदा ॥३७२॥</strong></p>
<h3 id="अथ-महतमयम">अथ माहात्म्यम्</h3>
<p>**भक्त्या गृह्णाति यो मालां वैष्णवीं मङ्गलाश्रयाम् ।<br>
न तेषां दुर्लभं किञ्चिद् इह लोके परत्र च ॥३७३॥<br>
तस्मात् सर्व-प्रयत्नेन सर्व-काम-समृद्धये ।<br>
मालाम् एतां प्रगृह्णीयात् सौख्य-मोक्ष-प्रदायिनीम् ॥३७४॥ **इति ।</p>
<p><strong>सञ्चिन्त्याकृष्यमाणं च श्री-प्रह्लादादिभी रथम् ।<br>
आकर्षयेद् राज-पुर्या भ्रामयेद् वैष्णवैः समम् ॥३७५॥</strong></p>
<blockquote>
<p>तथा च भविष्योत्तरे तत्रैव—</p></blockquote>
<p><strong>नृत्यमानैर् भागवतैर् गीत-वादित्र-निस्वनैः ।<br>
भ्रामयेत् स्यन्दनं विष्णोः पुर-मध्ये समन्ततः ॥३७६॥</strong></p>
<p>रथं च तं श्री-प्रह्रादादिभिर् आकृष्यमाणम्, सञ्चिन्त्य परिभाव्य, स्वयं भ्रामयेत् । प्रेरयन्न् इति पाठे पश्चाच् चालयन् ॥३७५॥ नृत्यमानैर् नृत्यद्भिर् भागवतैर् भगवद्-भक्तैः सह ॥३७६॥</p>
<blockquote>
<p>किं च—</p></blockquote>
<p><strong>प्रबोध-वासरे प्राप्ते कार्त्तिके पाण्डु-नन्दन ।<br>
देवालयेषु सर्वेषु पुर-मध्ये समन्ततः ।<br>
भ्रामयेत् तुर्य-निर्घोषै रथस्थं धरणी-धरम् ॥३७७॥<br>
रथागमे मुकुन्दस्य पुर-शोभां तु कारयेत् ।<br>
सर्वतो रमणीयं तु पताकैर् उपशोभितम् ॥३७८॥<br>
तोरणैर् बहुभिर् युक्तं रम्भा-स्तम्भैः सुशोभितम् ।<br>
स्थाने स्थाने महीपाल कर्तव्यं पुण्य-संयुतम् ।<br>
विचित्र-रथ-शोभा च कर्तव्या भावितैर् नरैः ॥३७९॥</strong> इति ।</p>
<p>रथस्यागमे यत्र यत्र रथो याति, तत्र तत्रैवेत्य् अर्थः । एव्ग् पुर-शोभा-कर्मणस् तात्कालिकत्वम् उक्तं, पूर्वम् अपि सर्व-महा-यात्रा-साधारण्यात् कार्यम् एवेति ज्ञेयम् । पुर-शोभाम् एव विवृत्याह—सर्वत इति सार्धेन । रमणीयं पुरम् इति शेषः ॥३७८॥ पुण्य-संयुतं—मङ्गलतमम् । भावितैः—भाव-युक्तैः । सद्भिर् विचित्रा रथ-शोभा च स्थाने स्थाने कर्तव्या ॥३७९॥</p>
<p><strong>रथेन गच्छन् भगवान् अनुगम्यो’खिलैर् जनैः ।<br>
स्व-स्व-गेहाग्रतश् चार्च्यो’न्यथा दोषो महान् भवेत् ॥३८०॥</strong></p>
<p>अखिअलिर् आत्मारामादिभिर् अपि, स्व-स्व-गेहाग्रतो निज-निजालयाग्रतः प्राप्तः सन्न् अर्च्यः पूज्यः । अन्यथा अनुगमनार्चने न कृते सतीत्य् अर्थः ॥३८०॥</p>
<h3 id="अथ-रथनगमनद-नतयत">अथ रथानुगमनादि-नित्यता</h3>
<blockquote>
<p>तत्रैव—</p></blockquote>
<p><strong>रथेन सह गच्छन्ति पुरतः पृष्ट्ःअतो’ग्रतः ।<br>
विष्णुनैव समाः सर्वे भवन्ति श्वपचादयः ॥३८१॥<br>
रथस्थं ये न गच्छन्ति भ्रममाणं जनार्दनम् ।<br>
विप्राध्ययन-सम्पन्ना भवन्ति श्वपचाधमाः ॥३८२॥</strong></p>
<p>अकरणे प्रत्यवाय-द्वारा नित्यत्वं लिखितुम् आदौ करणेन परम-गुणं लिखति—रथेनेति । महा-विप्रेति पाठे महा-विप्रा ज्ञान-निष्ठा मुनयस् तैः समास् तुल्याः । यद्यपि महा-ब्राह्मण-शब्देन चाण्डालो’भिधीयते, तथापि विप्र-शब्द-प्रयोगात् तत्-परिहारो ज्ञेयः ॥३८१॥ अध्ययन-सम्पन्नाः अधीत-शास्त्रा अपि विप्राः । विसर्ग-लोपे’पि सन्धिर् आर्षः । पश्यन्तीति पाठे दर्शनस्यापि नित्यत्वं ज्ञेयम् । ततश् चानुगमनस्य नित्यत्वं नानुव्रततीति श्लोकाद् अवगन्तव्यम् ॥३८२॥</p>
<blockquote>
<p>किं च,</p></blockquote>
<p><strong>येषां गृहाग्रतो याति रथस्थो मधुसूदनः ।<br>
पूजा तैस् तैः प्रकर्तव्या वित्त-शाठ्य-विवर्जितैः ॥३८३॥<br>
अनर्चितो यदा याति गृहाद् यस्य महीधरः ।<br>
पितरस् तस्य विमुखा वर्षाणां दश पञ्च च ॥३८४॥<br>
यः पुनः कुरुते पूजां गृहायाते तु माधवे ।<br>
वसते श्वेतद्वीपे तु यावद् इन्द्राश् चतुर्दश ॥३८५॥</strong></p>
<p>न च केवलम् अकरण-प्रत्यवाय-परिहारार्थम् एव पूजा कार्या । किन्तु तया महा-फलं च स्याद् इत्य् आह—य इति ॥३८५॥</p>
<blockquote>
<p>अन्यत्र च—</p></blockquote>
<p><strong>नानुव्रजति यो मोहाद् व्रजन्तं पूर्वेश्वरम् ।<br>
ज्ञानाग्नि-दग्ध-कर्मापि स भवेद् ब्रह्म-राक्षसः ॥३८६॥<br>
अथ स्व-मन्दिरं नीत्वा पूर्ववत् पूजयेत् प्रभुम् ।<br>
रात्रौ जागरणं कुर्याद् विधिवद् वैष्णवैः समम् ॥३८७॥</strong></p>
<p>पूर्ववद् इति शयन्य्-आदौ यथा-लिखितं तद्वद् इत्य् अर्थः । विधिवद् यथा-विधीत्य् अर्थः । रथयात्रा-रात्रौ जागरणम् उन्मीलनीत्यादिना द्वादश्याम् उपवासवत् । अन्यथा पूर्वस्मिन्न् उपवास-दिने जागरणं, पारणा-दिने उत्थानानन्तरं रथयात्रेति ज्ञेयम् ॥३८७॥</p>
<h3 id="अथ-परबधन-जगरण-महतमय">अथ प्रबोधनी-जागरण-माहात्म्यं</h3>
<blockquote>
<p>स्कान्दे तत्रैव—</p></blockquote>
<p><strong>पूर्वजन्म-सहस्रेषु पापं यत् समुपार्जितम् ।<br>
जागरणे प्रबोधिन्यां दहते तूल-राशिवत् ॥३८८॥<br>
कृत्वापि पातकं घोरं ब्रह्म-हत्यादिकं नरः ।<br>
कृत्वा जागरणं विष्णोर् धूत-पापो भवेन् मुने ॥३८९॥<br>
कर्मणा मनसा वाचा पापं यत् समुपार्जितम् ।<br>
क्षालयेत् तच् च गोविन्दः प्रबोधन्यां तु जागरे ॥३९०॥<br>
दुष्प्राप्यं यत् फलं विप्रैर् अश्वमेधादिभिर् मखैः ।<br>
प्राप्यते तत् सुखेनैव प्रबोधन्यां तु जागरे ॥३९१॥<br>
आप्लूत्य सर्व-तीर्थानि दत्त्वा च काञ्चनं महीम् ।<br>
न तत् फलम् अवाप्नोति यत् कृत्वा जागरं हरेः ॥३९२॥<br>
चन्द्र-सूर्योपरागे तु यत् फलं परिकीर्तितम् ।<br>
तत्-सहस्र-गुणं पुण्यं प्रबोधन्यां तु जागरे ॥३९३॥<br>
स्नानं दानं तपो होमः स्वाध्यायश् चार्चनं हरेः ।<br>
तत् सर्वं कोटि-गुणितं प्रबोधन्यां तु जागरे ॥३९४॥<br>
समतीतं भविष्यं च वर्तमानं कुलायुतम् ।<br>
विष्णु-लोकं नयत्य् आशु जागरेण प्रबोधनी ॥३९५॥<br>
चलन्ति पितरो हृष्टा विष्णु-लोकम् अलङ्कृताः ।<br>
विमुक्ता नारकैर् दुःखैः कर्तुः कृष्ण-प्रजागरम् ॥३९६॥<br>
भार्या-पक्षे तु ये जाता मातृतः पितृतस् तथा ।<br>
तारयेन् नात्र सन्देहः प्रबोधन्यां तु जागरे ॥३९७॥</strong></p>
<p>तत्र जागरणतः प्रथमं पाप-क्षयम् आह—पूर्वेति त्रिभिः ॥३८८॥ यज्ञ-तीर्थ-दानादितो’प्य् आधिक्यम् आह—दुष्प्राप्यम् इति त्रिभिः ॥३९१॥ किं च स्नानम् इति ॥३९४॥ सर्व-कुल-समेतस्य श्री-वैकुण्ठ-लोक-प्रापकत्वं चाह—समतीतम् इति त्रिभिः ॥३९५॥ कृष्णस्य जागरणं कर्तुः, यः करोति तस्य । ये पितरस् ते इत्य् अर्थः ॥३९६॥</p>
<blockquote>
<p>किं च—</p></blockquote>
<p><strong>फलैर् नाना-विधैर् द्रव्यैः प्रबोधन्यां तु जागरे ।<br>
शङ्खे तोयं समादाय अर्घ्यं दद्याज् जनार्दने ॥३९८॥<br>
यत् फलं सर्व-दानेषु सर्व-तीर्थेषु यत् फलम् ।<br>
तत् सर्वं कोटि-गुणितं दत्त्वार्घ्यं बोध-वासरे ॥३९९॥</strong></p>
<p>जागरे अर्घ्य-दान-माहात्म्यं लिखति—फलैर् इति द्वाभ्याम् ॥३९८-३९९॥</p>
<blockquote>
<p>पाद्मे च तत्रैव—</p></blockquote>
<p><strong>अन्यत्रापि प्रिया विष्णोर् जागरे स्यात् प्रबोधनी ।<br>
किं पुनर् मथुरायां सा ततो वै जन्म-सद्मनि ॥४००॥<br>
एकैवैकादशी कृष्ण-जन्म-गेहे कृता नरैः ।<br>
ततो’धिकं न कर्तव्यं लोके किं च न विद्यते ॥४०१॥<br>
रात्रौ जागरणं तत्र प्रीत्या कुर्वन्ति ये नराः ।<br>
संसार-मोह-स्वप्नान्ते सदा जाग्रति जाग्रति ॥४०२॥</strong></p>
<p>संसारे यो मोहः अज्ञानं, स एव स्वप्नस् तस्य अन्ते नाशे निमित्ते सदा जाग्रति संसार-मोहस् तस्य कदाचिद् अपि न तिष्ठेद् इत्य् अर्थः । वीप्सा निश्चयार्था ॥४०२॥</p>
<blockquote>
<p>किं च, तत्रैव श्री-राधिकोपाख्यानान्ते—</p></blockquote>
<p><strong>प्रबोधनी-जागर-पुण्य-वैभवात्<br>
प्रसन्न ईशो विधि-वाक्य-सत्य-कृत् ।<br>
चकार रासोत्सव-नर्तनं सह<br>
वृन्दावने’न्याभिर् अपीह राधया ॥४०३॥</strong></p>
<p>विधि-वाक्यं—सर्वासु गोपीषु मध्ये अहं श्री-कृष्णस्य परम-प्रेयसी भवामीति स्वर्गे चन्द्रकान्ति-नामापसरसः प्रार्थनया, तथास्तु इति ब्रह्मा यद् आह, तत् सत्यं करोतीति सः । एतच् च पाद्मे कार्त्तिक-माहात्म्ये स-विस्तरं वर्तत एव । तत्र यद्यपि भगवती श्री-राधा स्वत एव तस्य नित्य-परम-प्रेयसी, तथापि विधि-वाक्य-सत्यतार्थं कृतम् इत्य् अन्य-जनेर्षा-परिहारार्थम् उक्तम् इति दिक् । राधया सह, अन्याभिर् अपि गोपीभिः सह ॥४०३॥</p>
<p><strong>सा नृत्यमानाद्भुत-गोप-रूपिणा<br>
कृष्णेन जन्मान्तर-वाञ्छितेन ।<br>
राधा महा-प्रेम-जवाकुलेन्द्रियः<br>
निन्ये’न्य-लोकं कथया कृतार्थताम् ॥४०४॥</strong></p>
<p>अन्य-लोकं परम् अपि जनं सर्वं कथया निज-चरितादि-वार्तया कृतार्थतां श्री-कृष्ण-प्रियतमतां निन्ये । तत्र हेतुः—महान् प्रेम्णा जवः वेगस् तेनाकुलानीन्द्रियाणि यस्या सा । अतस् तद्-वार्ता-श्रवण-मात्रेणैव स्वतः प्रेम-भरोत्पत्तेर् इत्य् अर्थः ॥४०४॥</p>
<p><strong>तस्मात् प्रबोधनीं कृत्वा रात्रौ कृत्वा च जागरम् ।<br>
सुप्तोत्थितं हरिं दृष्ट्वा का भीः संसारजा द्विजाः ॥४०५॥<br>
मथुरायां तु किं वाच्यं जागरे हरि-सन्निधौ ।<br>
कार्त्तिके बोधनीं प्राप्य ततः श्रेयः परं न हि ॥४०६॥<br>
मथुरायां प्रबोधन्यां कृत-जागरणस्य हि ।<br>
क्षणार्धाद् अन्यतो वैश्यो’मोचयद् ब्रह्म-राक्षसम् ॥४०७॥<br>
जागरस्य च माहात्म्यं गीत-वादित्र-कीर्तनम् ।<br>
हरेः प्रीति-करं रात्रौ वक्तुं मे नैव शक्यते ॥४०८॥<br>
यस् तु गायति कृष्णाग्रे कौमुदीं द्वादशीं क्षणम् ।<br>
सर्व-लोकान् परित्यज्य विष्णु-लोकं स गच्छति ॥४०९॥</strong></p>
<p>ब्रह्म-राक्षसं च वैश्यो’मोचयद् इत्य् अत्रेतिहासो मथुरा-माहात्म्ये व्यक्तं वर्तत एव, यथा—सुधन-नामा वणिक् जागरार्थम् अक्रूर-तीर्थं गच्छन् पथि ब्रह्म-राक्षसेन गृहीतः । पुनर् आगमनार्थं शपथे कृते सति परित्यक्तो जागरणं कृत्वा पुनर् आयातस् तं दृष्ट्वा राक्षसेन स-काकु प्रार्थैतो जागरण-कृत-नृत्य-लेश-मात्र-दानेन तं मोचयामास इति ॥४०७॥</p>
<p>माहात्म्यं वक्तुं नैव शक्यते, यतो रात्रौ गानादिकं प्रत्येकं हरेः प्रीति-करम् इति ॥४०८॥ कौमुदीं प्रबोधनीम् इत्य् अर्थः ॥४०८॥</p>
<blockquote>
<p>अत एवोक्तं तत्रैव—</p></blockquote>
<p><strong>राज्यम् अन्यत्र सन्त्यज्य स्फीतं निहत-कण्टकम् ।<br>
कार्त्तिके मथुरायां वै कौमुद्यां जागरं चरेत् ॥४१०॥</strong></p>
<p>कृतानां चतुर्-मासेषु विशेषतः कार्त्तिके च विहितानां व्रतानाम् अच्छैद्र्यम् अच्छिद्रतां गृह्णन् ॥४१०॥</p>
<h3 id="अथ-परणद-कतयम">अथ पारणादि-कृत्यम्</h3>
<p>पाद्मे कार्त्तिक-माहात्म्ये—</p>
<p><strong>पारणं कार्त्तिके शुक्ले द्वादश्यां तु ततश् चरेत् ।<br>
कृष्णस्याग्रे निवेद्याथ व्रतं कृच्छ्राग्र्यम् उत्तमम् ।<br>
विष्णु-लोकम् अवाप्नोति भक्त्याभ्यर्च्य जनार्दनम् ॥४११॥</strong></p>
<blockquote>
<p>महाभारते—</p></blockquote>
<p><strong>चतुर्धा गृह्य वै चीर्णं चातुर्मास्य-व्रतं नरः ।<br>
कार्त्तिके शुक्ल-पक्षे तु द्वादश्यां तत् समाचरेत् ॥४१२॥<br>
प्रातर् नित्य-क्रियां कृत्वा शक्त्या सम्भोज्य भूसुरान् ।<br>
गृह्णन् कृत-व्रताच् छैद्र्यं प्रदद्यात् दक्षिणादिकम् ॥४१३॥<br>
दानं यथा-व्रतं तेभ्यो दत्त्वा पारणम् आचरेत् ।<br>
प्रवर्तयेच् च सन्त्यक्त-चातुर्मास्य-व्रतेषु यत् ॥४१४॥</strong></p>
<p>यथा-व्रतम् इति यद् व्रते यद्-दानम् उक्तं, तद्-अनुसारेणेत्य् अर्थः । तच् चाग्रे विशेषतो व्यक्तं भावि । चातुर्मास्य-व्रतेषु यत् सन्त्यक्तं, तत् प्रवरयेद् अभक्षणादिकं कुर्यात् ॥४१४॥</p>
<blockquote>
<p>भविष्योत्तरे तत्रैव—</p></blockquote>
<p><strong>प्रभाते विमले स्नात्वा भोजयेद् अन्न-विस्तरैः ।<br>
घृत-क्षीर-दधि-क्षौद्र-कासार-गुड-मोदकैः ।<br>
अर्चयेच् चन्दनैश् चूर्णैः पुष्प-गन्धैर् द्विजोत्तमान् ॥४१५॥<br>
आचान्तेभ्यस् ततो दद्यात् त्यक्तं यत् किञ्चिद् एव हि ।<br>
सुवाचा सुमनो’भीष्ट-पत्र-पुष्प-फलादिकम् ॥४१६॥<br>
चतुरो वार्षिकान् मासान् नियमं यस्य यत् कृतम् ।<br>
कथयित्वा द्विजेभ्यस् तद् दद्याद् भक्त्या सुदक्षिणाम् ॥४१७॥</strong></p>
<p>विमले जल इति शेषः । यद् वा, प्रभात इत्य् अस्यैव विशेषणं—विमल इति । कासारो मधुरतर-पक्वान्न-विशेषः चूर्णैः पट-वासैः बुक्वावन्दनेत्य्-आदि-प्रसिद्धैः ॥४१५॥ त्यक्तं चातुर्मास्यादि-नियमे वर्जितम् । सुवाचा विनय-पूर्वक-मधुरोक्त्या दद्यात् ॥४१६॥</p>
<blockquote>
<p>एवम् एव पाद्मे तत्रैव किं चाधिक्यम्—</p></blockquote>
<p>**चातुर्मास्य-व्रते विप्राः पश्चद् अच्छिद्र-वाचनम् ॥४१८॥ **इति ।</p>
<p>हे विप्राः ! पश्चाद् विप्र-भाजन-दक्षिणा-दानानन्तरं चातुर्मास्य-व्रते’च्छिद्र-वाचनम् अच्छिद्रम् अस्तु इति ब्राह्मणान् वाचयेद् इत्य् अर्थः ॥४१८॥</p>
<h3 id="अथ-वरतष-दनन">अथ व्रतेषु दानानि</h3>
<p><strong>कृच्छ्र-युग्मे तु गो-युग्मं दद्याद् विप्रांश् च भोजयेत् ।<br>
त्रि-रात्रे मणिकं छत्रम् अजां चोपानहौ तथा ॥४१९॥</strong></p>
<p>मणिकं बृहज्-जल-भाण्डा-विशेषम् । अजाम् एकां छागीम् ॥४१९॥</p>
<p><strong>एकान्तरोपवासे च दद्याद् गां समलङ्कृताम् ।<br>
विभवे च हलान्य् अष्टौ बलीवर्द-युतानि तु ॥४२०॥<br>
भोजयेद् एक-भक्ते तु विप्रान् नक्ते तु षड्-रसान् ।<br>
वस्त्रे चायाचिते दद्या वृषं स-स्वर्ण-चन्दनम् ॥४२१॥</strong></p>
<p>नक्ते नक्त-व्रते, षड्-रसान् मधुरादीन् । वस्त्रे वस्त्र-युग्मं च दद्यात् । अथायाचित-व्रते तु स्वर्णेन चन्दनेन च सहितं वृषम् अनड्वाहं दद्यात् ॥४२१॥</p>
<p><strong>शालीन् दद्यात् फलाहारे गां च दद्यात् पयो-व्रते ।<br>
शाकाहारे तु वितरेद् घृतं राजत-भाजनैः ॥४२२॥<br>
तैले त्यक्ते घृतं दद्याद् घृते तु वितरेत् पयः ।<br>
वर्जिते दध्नि तु स्वर्णं क्षीरे च रजतं बुधः ॥४२३॥</strong></p>
<p>घृते च त्यक्ते वर्जित इति तच् चाग्रे पञ्चम-श्लोकं यावत् सप्तम्य्-अन्तेष्व् अनुवर्तनीयम् । तथा वितरेद् इति यथा-स्थानम् अग्रे’त्यनुवर्तनीयम् ॥४२३॥</p>
<p><strong>अपूपे स्वर्ण-गोधूम-वस्त्राणि व्रीहिषु प्रियान् ।<br>
शालीन् स्वर्णं च धान्ये तु शालीन् वा धान्यम् एव च ॥४२४॥<br>
लवणे लावणीं धेनुं स्वर्णं चाभ्यञ्जने त्व् अथ ।<br>
तैल-पूर्णं घटं किं च साज्य-पायस-भोजनम् ॥४२५॥</strong></p>
<p>प्रियान्—अभीष्टान् उत्तमान् इत्य् अर्थः ॥४२४॥ लावणीं लवण-निर्मितां धेनुं, तद्-विशेषश् च तिल-धेन्व्-आदि-प्रसङ्गे भविष्योत्तराद्य्-उक्तो ज्ञेयः । अथ अभ्यञ्जने तैलेन शिरो’भ्यङ्गे तैल-पूर्ण-घटं साज्य-पायस-भोजनं च वितरेत् । किं चेति समुच्चये ॥४२५॥</p>
<p><strong>पादाभ्यङ्गे तु सम्पूज्य विप्रान् सम्बाह्य तत्-पदौ ।<br>
दक्षिणाम् अथ ताम्बूलैर् वितरेद् अम्बर-द्वयम् ॥४२६॥<br>
पुष्पे च पुष्पं सौवर्णम् उपानहम् उपानहि ।<br>
खट्टायां शयनं कांस्ये स-घृतं कांस्य-भाजनम् ॥४२७॥<br>
त्यक्ते मधुनि सन्दद्यात् पायसं स-सिता-घृतम् ।<br>
मौनी च घण्टां स-तिलां दद्यात् कनक-संयुताम् ॥४२८॥<br>
भूमि-भोजी कांस्य-पात्रं गां च दीपस्य दानतः ।<br>
स-घृतं ताम्र-पात्रं चादर्शं केशादि-रक्षणे ॥४२९॥<br>
दद्यात् सुवर्ण-प्रतिमां दम्पत्योर् ब्रह्म-चर्यतः ।<br>
सर्वाभावे च सन्तोष्याच् छैद्रं विप्रांस् तु वाचयेत् ॥४३०॥</strong></p>
<p>अम्बर-द्वयं—वस्त्र-युग्मम् ॥४२६॥ शयनं शय्याम् ॥४२७॥ सितया शर्करया घृतेन च सहितं पायसं दद्याद् इत्य् अग्रे’प्य् अनुवर्तते ॥४२८॥ दीपस्य दाने घृत-सहितं ताम्र-पात्रम् । आदि-शब्देन नख-श्मश्र्व्-आदि ॥४२९॥ ब्रह्मचर्ये—ग्राम-धर्म-त्यागे । ननु तत्-तद्-अलाभे किं कार्यं ? तत्र लिखति—सर्वेषां लिखितानां गो-युग्मादि-द्रव्याणाम् अभावे सति विप्रान् सन्तोष्य दक्षिणादिना प्रीणयित्वाच्छैद्र्यम् अच्छिद्रम् अस्त्व् इति वाचयेत् । व्रतं सम्पूर्णम् अस्तु इति तद्-वचनं गृह्णीयात् तेनैव सर्वं सम्पूर्णं स्याद् इत्य् अर्थः ॥४३०॥</p>
<blockquote>
<p>तथा च स्कान्दे—</p></blockquote>
<p><strong>सर्वेषाम् अप्य् अभावे तु यथोपकरणं विना ।<br>
विप्र-वाक्यं स्मृतं सम्यक् व्रतस्य परिपूर्तये ॥४३१॥</strong></p>
<p>यथोपकरणं, यत्र व्रते यद् विहितं दान-द्रव्यं, तद् विना च ॥४३१॥</p>
<p><strong>वृथा विप्र-वचो यस् तु गृह्णाति मनुजो’बुधः ।<br>
अदत्त्वा दक्षिणां पापो यात्य् असौ नरकं ध्रुवम् ।<br>
व्रत-वैफल्यम् आसाद्य कुष्ठी अन्धश् च जायते ॥४३२॥</strong></p>
<p>वृथेत्य् एव विवृणोत् । अदत्त्वा दक्षिणाम् इति । अत एवाबुधः पापश् च नरक-भोगानन्तरं कुष्ठी अन्धश् च सन् दुर्योनिषु जायते । श्रावणादौ शाकादि-वर्जन-व्रते च सर्व-पाप-क्षयात्, तथा ब्रह्म-विष्णु-शिवानां प्रत्येकं समुच्चयेन च श्रावणादौ शाकादिषु सङ्क्रमणात् तान्य् अवश्य-वर्जान्य् एवेति शाकादि-वर्जन-व्रत-दानं विशेषतो नोद्दिष्टम् । किन्तु सर्व-व्रत-साधारणत्वाद् ब्राह्मण-भोजनं न तद्-व्रत-समाप्तौ तत्-तद्-द्रव्य-दान-प्रधानकं कर्तव्यम् इत्य् ऊह्यम् । त्यक्तं यत् किञ्चिद् एव हीत्य् उक्तेः । किं च, पूर्वं शयनीय-प्रकरणे’लिखितं व्रतम् अत्र लिखितानुसारेण परमम् अपि तत्रोह्यम् इति दिक् ॥४३२॥</p>
<h3 id="अथ-समनयत-तन-महतमयम">अथ सामान्यतः तन्-माहात्म्यम्</h3>
<blockquote>
<p>भविष्योत्तरे, तत्रैव विशेषः—</p></blockquote>
<p><strong>एवं य आचरेत् पार्थ शोभनं धर्मम् आप्नुयात् ।<br>
अवसाने तु राजेन्द्र वासुदेव-पुरं व्रजेत् ॥४३३॥</strong></p>
<p>शोभनं धर्मं, तत्-फलं चिरं ब्रह्म-लोकादि-भोगम् इत्य् अर्थः । यद् वा, भगवद्-धर्मं प्रेम-भक्ति-लक्षणम् ॥४३३॥</p>
<h3 id="अथ-भषम-पञचकद">अथ भीष्म-पञ्चकादि</h3>
<p><strong>आरभ्यैकादशीं पञ्च दिनानि व्रतम् आचरेत् ।<br>
भगवत्-प्रीतये भीष्म-पञ्चकं यदि शक्नुयात् ॥४३४॥</strong></p>
<p>इदानीं सङ्क्षेपेण पौर्णमासी-कृत्यं लिखन् परम् अप्य् अलिखितं कार्त्तिक-कृत्यं सङ्गृह्णाति—आरभ्येति त्रिभिः । यदि शक्नुयाद् इति काम्यत्वम् अभिप्रेतम् । यद्यपि भगवत्-प्रीणनत्वान् नित्यत्वम् एव सुसिध्यति, तथाप्य् अकरण-प्रत्यवायाभावान् सर्वेषाम् अशक्यत्वाच् च तथा लिखितम् इति दिक् । एवम् अग्रे’प्य् ऊह्यम् ॥४३४॥</p>
<p><strong>तथा धात्री-व्रतं पौर्णमास्यां कुर्वीत कार्त्तिके ।<br>
तथा नवम्यां शुक्लायाम् अक्षयं नवमी-व्रतम् ॥४३५॥<br>
पैतामहादि-कृच्छ्राणि मासोपोषणम् एव च ।<br>
समर्थः कार्त्तिके कुर्यात् ज्ञावा पाद्मादितो विधिम् ॥४३६॥</strong></p>
<p>तथाद्वयं समुच्चये ॥४३५॥ पैतामहं नाम कृच्छ्रं चोक्तं पाद्मे ।</p>
<p>अपः क्षीरं दधि घृतं सप्तम्य्-आदि चतुर्-दिनम् ।</p>
<p>कार्त्तिकस्य सिते पीत्वा एकादश्याम् उपोषितः ।</p>
<p>कृच्छ्रं पैतामहं कुर्वन् दिनं सम्पूजयेद् धरिम् ॥ इति ।</p>
<p>आदि-शब्देन वैष्णव-माहेन्द्रादीनि । समर्थश् चेत् तर्हि कुर्यात् । ननु भीष्म-पञ्चकादीनां व्रतानाम् एषां विधिः समर्थैर् अपेक्ष्यः । कुतो ज्ञातव्यः ? तत्राह—ज्ञात्वेति । पद्म-पुराणस्य व्रत-खण्डं कार्त्तिक-माहात्म्यं च । आदि-शब्दात् स्कन्द-पुराण-विष्णु-रहस्यादि, ततो विधिं ज्ञात्वा । तत्र चावश्यकत्वाभावेनासौ विस्तार्य न लिखितम् इति ज्ञेयम् ॥४३६॥</p>
<h3 id="अथधमस-कतयम">अथाधिमास-कृत्यम्</h3>
<blockquote>
<p>भविष्योत्तरे—</p></blockquote>
<p><strong>अधिमासे तु सम्प्राप्ते स्मृत्वा गोपी-प्रियं हरिम् ।<br>
सुवर्णं चाज्य-संयुक्तं त्रयस्त्रिंशद्-अपूपकम् ॥४३७॥<br>
दद्याच् च वेद-विदुषे श्रोत्रियाय कुटुम्बिने ।<br>
नश्यत्य् अकरणे शीघ्रं पुण्यं द्वादशम् आसजम् ॥४३८॥</strong></p>
<p>अधिमासो नाम मल-मासस् तस्मिन् ॥४३७॥ तत्र सुवर्णादि-दानस्य नित्यत्वम् आह—नश्यतीति । एतद् अपि शक्त-विषयकम् एव । सर्वेषाम् अपि कर्मणां स्वत एव समर्थ-विषयकत्वाद् इत्य् एषा दिक् ॥४३८॥</p>
<p>इति श्री-गोपाल-भट्ट-विलिखिते श्री-भगवद्-भक्ति-विलासे</p>
<p>श्री-दामोदर-प्रियो नाम</p>
<p>षोडशो विलासः</p>
<p>॥१६॥</p>
<!-- Footnotes themselves at the bottom. -->
<h2 id="nओतस">Nओतेस्</h2>
<p>पाद्मे ६.११५.३-४</p>
<p>इति क्वचित् पाठः ।</p>
<p>Fओउन्द् इन् थे Pअद्म-पुराण ६.१२४।</p>
<div class="footnotes" role="doc-endnotes">
<hr>
<ol>
<li id="fn:1">
&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></li>
<li id="fn:2">
&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></li>
<li id="fn:3">
&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></li>
</ol>
</div>

  </div>
</article>


        

        



    <aside class="card border noPrint" id="section-tree-item-gauDIyaH_kriyA_hari-bhakti-vilAsaH_sarva-prastutiH_16_dAmodara-priyaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/16_dAmodara-priyaH/">१६ दामोदर-प्रियः </a>
            <a data-toggle="collapse" href="#section-tree-item-body-gauDIyaH_kriyA_hari-bhakti-vilAsaH_sarva-prastutiH_16_dAmodara-priyaH_md" role="button" aria-expanded="false" aria-controls="section-tree-item-body-gauDIyaH_kriyA_hari-bhakti-vilAsaH_sarva-prastutiH_16_dAmodara-priyaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-gauDIyaH_kriyA_hari-bhakti-vilAsaH_sarva-prastutiH_16_dAmodara-priyaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १६ दामोदर-प्रियः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2025 Sep 3 04:51:09 UTC. (<a href="http://google.com/search?q=04%3a51%3a09%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
