<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | १४ षाण्-मासिकः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/">
  <meta property="og:site_name" content="आगमे वैष्णवे विश्वासटिप्पन्यः">
  <meta property="og:title" content="१४ षाण्-मासिकः">
  <meta property="og:description" content="(१४)
चतुर्दश-विलासः
षाण्मासिकः
**अगत्येकगतिं नत्वा हीनार्थाधिकसाधकम् । ** चैतन्यदेवं लिख्यन्ते मासपूजामहोत्सवाः ॥१॥
एवं श्रीवैष्णवानां प्रत्यहकृत्यानि प्रतिपक्षकृत्यानि च लिखित्वा अधुना प्रतिमासकृत्यानि लिखित परम गुरु—श्रीभगवन्माहात्म्येनैव तत् सिध्यतीत्यभिप्रेत्य तन्नमस्कारपूर्वकमारभते—अगतीति । श्रीभगवन्माहात्म्यमेव दर्शयति—अगतीनामेकामन्यां गतिं शरणं न च गतिमात्रं किन्तु हीनानां सज्जन्म-कर्महीनानामतिनीचजनानां योऽर्थाः प्रयोजनानि धर्मादयो वा तेषामधिकं यथा स्यात्तथा साधकमिति । मासेषु द्वादशसु ये भगवत्पूजाविशेषरूपा महोत्सवास्ते ॥१॥
अथ मासकृत्यानि
**आग्रहायणिको मासो मासेषु प्रवरः स्मृतः । ** मासानां मार्गशीर्षोऽहमित्युक्तो माधवेन यः ॥२॥
तत्रादौ मार्गशीर्षमासस्य कृत्यानि लिखन् तस्य सर्वमासाद्यतां दर्शयन् तन्माहात्म्यं लिखति—आग्रहायणिक इति । हायनस्य संवत्सरस्य अग्रवर्तित्वादाग्रहायणिक इति-व्युत्पत्त्या सर्वमासाद्यत्वेन सिद्धं तस्य श्रेष्ठ्यमेव लिखति—मासेष्विति । तत्र हेतुः—मासानामिति । य आग्रहायणिको माधवेन मधुकुलसमुद्रचन्द्रेण श्रीभगवता स्वयमेव विभूत्यधाये उक्तः ॥२॥">
  <meta property="og:locale" content="en_us">
  <meta property="og:type" content="article">
    <meta property="article:section" content="gaudiyah">

  <meta itemprop="name" content="१४ षाण्-मासिकः">
  <meta itemprop="description" content="(१४)
चतुर्दश-विलासः
षाण्मासिकः
**अगत्येकगतिं नत्वा हीनार्थाधिकसाधकम् । ** चैतन्यदेवं लिख्यन्ते मासपूजामहोत्सवाः ॥१॥
एवं श्रीवैष्णवानां प्रत्यहकृत्यानि प्रतिपक्षकृत्यानि च लिखित्वा अधुना प्रतिमासकृत्यानि लिखित परम गुरु—श्रीभगवन्माहात्म्येनैव तत् सिध्यतीत्यभिप्रेत्य तन्नमस्कारपूर्वकमारभते—अगतीति । श्रीभगवन्माहात्म्यमेव दर्शयति—अगतीनामेकामन्यां गतिं शरणं न च गतिमात्रं किन्तु हीनानां सज्जन्म-कर्महीनानामतिनीचजनानां योऽर्थाः प्रयोजनानि धर्मादयो वा तेषामधिकं यथा स्यात्तथा साधकमिति । मासेषु द्वादशसु ये भगवत्पूजाविशेषरूपा महोत्सवास्ते ॥१॥
अथ मासकृत्यानि
**आग्रहायणिको मासो मासेषु प्रवरः स्मृतः । ** मासानां मार्गशीर्षोऽहमित्युक्तो माधवेन यः ॥२॥
तत्रादौ मार्गशीर्षमासस्य कृत्यानि लिखन् तस्य सर्वमासाद्यतां दर्शयन् तन्माहात्म्यं लिखति—आग्रहायणिक इति । हायनस्य संवत्सरस्य अग्रवर्तित्वादाग्रहायणिक इति-व्युत्पत्त्या सर्वमासाद्यत्वेन सिद्धं तस्य श्रेष्ठ्यमेव लिखति—मासेष्विति । तत्र हेतुः—मासानामिति । य आग्रहायणिको माधवेन मधुकुलसमुद्रचन्द्रेण श्रीभगवता स्वयमेव विभूत्यधाये उक्तः ॥२॥">
  <meta itemprop="wordCount" content="9700">
  <meta name="twitter:card" content="summary">
  <meta name="twitter:title" content="१४ षाण्-मासिकः">
  <meta name="twitter:description" content="(१४)
चतुर्दश-विलासः
षाण्मासिकः
**अगत्येकगतिं नत्वा हीनार्थाधिकसाधकम् । ** चैतन्यदेवं लिख्यन्ते मासपूजामहोत्सवाः ॥१॥
एवं श्रीवैष्णवानां प्रत्यहकृत्यानि प्रतिपक्षकृत्यानि च लिखित्वा अधुना प्रतिमासकृत्यानि लिखित परम गुरु—श्रीभगवन्माहात्म्येनैव तत् सिध्यतीत्यभिप्रेत्य तन्नमस्कारपूर्वकमारभते—अगतीति । श्रीभगवन्माहात्म्यमेव दर्शयति—अगतीनामेकामन्यां गतिं शरणं न च गतिमात्रं किन्तु हीनानां सज्जन्म-कर्महीनानामतिनीचजनानां योऽर्थाः प्रयोजनानि धर्मादयो वा तेषामधिकं यथा स्यात्तथा साधकमिति । मासेषु द्वादशसु ये भगवत्पूजाविशेषरूपा महोत्सवास्ते ॥१॥
अथ मासकृत्यानि
**आग्रहायणिको मासो मासेषु प्रवरः स्मृतः । ** मासानां मार्गशीर्षोऽहमित्युक्तो माधवेन यः ॥२॥
तत्रादौ मार्गशीर्षमासस्य कृत्यानि लिखन् तस्य सर्वमासाद्यतां दर्शयन् तन्माहात्म्यं लिखति—आग्रहायणिक इति । हायनस्य संवत्सरस्य अग्रवर्तित्वादाग्रहायणिक इति-व्युत्पत्त्या सर्वमासाद्यत्वेन सिद्धं तस्य श्रेष्ठ्यमेव लिखति—मासेष्विति । तत्र हेतुः—मासानामिति । य आग्रहायणिको माधवेन मधुकुलसमुद्रचन्द्रेण श्रीभगवता स्वयमेव विभूत्यधाये उक्तः ॥२॥">
<script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/gauDIyaH\/kriyA\/hari-bhakti-vilAsaH\/sarva-prastutiH\/14_ShAN-mAsikaH\/".replace(basePath, "/");
  pageVars.pageParams = {};
  pageVars.pageSource = "gauDIyaH\/kriyA\/hari-bhakti-vilAsaH\/sarva-prastutiH\/14_ShAN-mAsikaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>







    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/fonts.css" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> १४ षाण्-मासिकः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१४ षाण्-मासिकः">१४ षाण्-मासिकः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>(१४)</p>
<p><strong>चतुर्दश-विलासः<br>
षाण्मासिकः</strong></p>
<blockquote>
<p>**अगत्येकगतिं नत्वा हीनार्थाधिकसाधकम् । **
<strong>चैतन्यदेवं लिख्यन्ते मासपूजामहोत्सवाः ॥१॥</strong></p></blockquote>
<p>एवं श्रीवैष्णवानां प्रत्यहकृत्यानि प्रतिपक्षकृत्यानि च लिखित्वा अधुना प्रतिमासकृत्यानि लिखित परम गुरु—श्रीभगवन्माहात्म्येनैव तत् सिध्यतीत्यभिप्रेत्य तन्नमस्कारपूर्वकमारभते—अगतीति । श्रीभगवन्माहात्म्यमेव दर्शयति—अगतीनामेकामन्यां गतिं शरणं न च गतिमात्रं किन्तु हीनानां सज्जन्म-कर्महीनानामतिनीचजनानां योऽर्थाः प्रयोजनानि धर्मादयो वा तेषामधिकं यथा स्यात्तथा साधकमिति । मासेषु द्वादशसु ये भगवत्पूजाविशेषरूपा महोत्सवास्ते ॥१॥</p>
<p><strong>अथ मासकृत्यानि</strong></p>
<blockquote>
<p>**आग्रहायणिको मासो मासेषु प्रवरः स्मृतः । **
<strong>मासानां मार्गशीर्षोऽहमित्युक्तो माधवेन यः ॥२॥</strong></p></blockquote>
<p>तत्रादौ मार्गशीर्षमासस्य कृत्यानि लिखन् तस्य सर्वमासाद्यतां दर्शयन् तन्माहात्म्यं लिखति—आग्रहायणिक इति । हायनस्य संवत्सरस्य अग्रवर्तित्वादाग्रहायणिक इति-व्युत्पत्त्या सर्वमासाद्यत्वेन सिद्धं तस्य श्रेष्ठ्यमेव लिखति—मासेष्विति । तत्र हेतुः—मासानामिति । य आग्रहायणिको माधवेन मधुकुलसमुद्रचन्द्रेण श्रीभगवता स्वयमेव विभूत्यधाये उक्तः ॥२॥</p>
<p><strong>तत्रादौ मार्गशीर्षकृत्यम्</strong></p>
<blockquote>
<p>**स्नानदानव्रतार्चादिक्रियाः सनियमं कृताः । **
<strong>माघादाविव मार्गेऽस्मिन् भगवद्भक्तिभूतिदाः ॥३॥</strong></p></blockquote>
<p>तत्रादौ श्रीभगवद्विभूतित्वेन तत्प्रियतया माघादिसादृश्यात् माघादिकृत्यानां स्नानादि सत्कर्मणामत्राप्याचरणात् फलविशेषः स्यादिति पुराणोक्त-मार्गशीर्षमाहात्म्यानुसारेण लिखति—स्नानेति । व्रतं भक्ष्यादिनियमः अर्चा भगवत्पूजा आदि-शब्देन भगवद्वार्ता वैष्णवसङ्गमादि सनियमं ससङ्कल्पं सनिश्चयं वा यथा स्यात् अन्यथा शैथिल्यसम्भवात् भगवद्भक्तिं भूतिञ्च सम्पदम् यद्वा भगवद्भक्तिरूपां लक्ष्मीं ददातीति तथा ताः ॥३॥</p>
<blockquote>
<p>**तुलसीकानने पूज्यो मार्गे मासि विशेषतः । **
**भगवान्नृत्यगीतादिमहेन सह वैष्णवैः ॥४॥ **</p></blockquote>
<p>इदानीं तत्र कृत्यविशेषं दर्शयति—तुलसीति द्वाभ्याम् । वैष्णवैः सह नृत्यगीतादिरूपो यो महोत्सवस्तेन भगवान् पूज्यः ॥४॥</p>
<blockquote>
<p>**विशेषतश्च मासेऽस्मिन् वस्त्रं शीतनिवारणम् । **
<strong>चित्रं भगवते दद्याज्जगज्जाङ्यहरं हि तत् ॥५॥</strong></p></blockquote>
<p>चित्रम्—बहुप्रकारकम् ॥५॥</p>
<p>किञ्च विष्णुधर्मे—</p>
<blockquote>
<p><strong>मार्गशीर्षे त्वेकभक्तं कृत्वा योऽभ्यर्चयेद्धरिम् ।</strong>
**भोजयित्वा द्विजान्मुक्तः स्यादित्याह कलिप्रियः ॥६॥ **</p></blockquote>
<p>मुक्तः स्यात् श्रीवैकुण्ठप्राप्त्या पुनः संसारबन्धाभावात् । कलिप्रियः— श्रीनारदः ॥६॥</p>
<blockquote>
<p>**नक्तं व्रतेन यो मासं मार्गशीर्षं हरिप्रियम् । **
**नयेदसौ नरो याति विष्णुलोकं सनातनम् ॥७॥ इति । **
**क्रमाद्दशावताराणां मत्स्यादीनां सितासु च । **
**यन्मार्गादिद्वादशीषु व्रतं दुर्वाससोदितम् ॥८॥ **</p></blockquote>
<p>गौतमीयतन्त्रे—</p>
<blockquote>
<p>**मार्गशीर्षे तथा मासि प्रातः स्नात्वा नरोत्तमः । **
<strong>क्रमपूजां समासाद्य जपहोमौ तथाचरेत् ॥९॥</strong>
**पायसं गुडसम्मिश्रं प्रत्यहं विनिवेदयेत् । **
<strong>एवं मासार्चनं कृत्वा भवेद्भाग्यधरः पुमान् ॥१०॥</strong>
**देहान्ते मोक्षमाप्नोति प्रसावात् शार्ङ्गधन्वनः । **
<strong>तत् कार्यं तत्र तत्रैव ज्ञात्वा वाराहतो विधिम् ॥११॥</strong>
**तत्तत् फलञ्च तत्रोक्तं काम्यत्वात्तन्न लिख्यते ॥१२॥ **</p></blockquote>
<p>अधुना तत्र कृत्यं श्रीवराहपुराणोक्तं मत्स्यद्वादशीव्रतमुद्दिशन् तत्प्रसङ्गात् साम्येन द्वादशमासव्रतानामेव कृत्यता सङ्क्षेपेणैकत्र एव लिखति—क्रमादिति द्वाभ्याम् । श्रीमत्स्यादीनां दशावताराणां क्रमेण मार्गशीर्षादिद्वादशमासेषु । तथा श्रीपद्मनाभस्याश्विने श्रीयोगेश्वरस्य च कार्त्तिके इत्येवं मार्गशीर्षादिमासेषु शुक्लद्वादशीषु दुर्वाससा मुनीश्वरेण यद्व्रतमुक्तं तत्र तत्र व्रते विधिं श्रीवराहपुराणतो ज्ञात्वा तत्कार्यमेव वैष्णवैः विष्णुव्रतत्वात् । अतएव तस्य फलं यद्वा अनिर्वचनीयं फलम् तत्र वाराहे उक्तं दुर्वाससैव । ननु तर्हि तत्तद्व्रतं फलञ्च विवृत्य लिख्यतां तत्र लिखति—काम्यत्वादिति । प्रायोऽत्र ग्रन्थे वैष्णवानामावश्यव कृत्यस्यैव लिखनात् । अत्र यत्तदित्यादौ वीप्साया अभावेऽपि व्रतानां बहुत्वात्तथा । तत्र तत्रेत्यादौ वीप्साप्रयोगाच्चान्यत्रापि वीप्सावितक्यैवेति ॥७-१२॥</p>
<p>तथा च दशमे (२२.१)—</p>
<blockquote>
<p>**हेमन्ते प्रथमे मासि नन्दव्रजकुमारिकाः । **
<strong>चेरुर्हविष्यं भुञ्जानाः कात्यायन्यर्चनव्रतम् ॥१३॥<br>
अथ पौषकृत्यम्</strong></p></blockquote>
<p>पञ्चरात्रे—</p>
<blockquote>
<p>**पौषस्यैकादशीं शुक्लामारभ्य स्थण्डिलेशयः । **
<strong>मासमात्रं हरिप्रीत्यै त्रिवारं स्नानमाचरेत् ॥१४॥</strong></p></blockquote>
<p>स्थण्डिलेशयः भूमिशायी सन् ॥१४॥</p>
<blockquote>
<p><strong>त्रिकालं पूजयेत् कृष्णं त्यक्तभोगो जितेन्द्रियः ।</strong>
**पौषस्य द्वादशीं शुक्लां यावत् पुण्यफलप्रदाम् ॥१५॥ **
**मासमेकं तदर्द्धं वा दशाहं वा तदर्द्धकम् । **
**कृत्वा याति हरेः स्थानं पूजां दध्योदनोत्सवाम् ॥१६॥ **</p></blockquote>
<p>दध्योदनेन तदर्पणेन तद्रूपो वा उत्सवो यस्यां तां हरेः पूजां कृत्वा ॥१६॥</p>
<blockquote>
<p>**गीतैर्वाद्यैर्नृतैर्भक्तैर्दधिभक्तं समं नयेत् । **
<strong>अर्पयित्वा हरौ भक्त्या प्रसादञ्चानयेत्ततः ॥१७॥</strong></p></blockquote>
<p>नृत्यैः नृत्यैः भक्तैः वैष्णवैः सम गीतादिभिर्दधिमिश्रितं भक्तं नयेत् भगवदग्रे समर्पणाय । प्रसादम् उच्छिष्टरूपं तत् ॥१७॥</p>
<blockquote>
<p>**यः प्रसादं हरेर्भक्त्या गृह्णाति प्रददाति च । **
**भुङ्क्ते च वैष्णवैः सार्द्धं सोऽनन्तफलमश्नुते ॥१८॥ **
**घृतप्रस्थेन देवेश पौषपुष्यसिते नरः । **
<strong>स्नापयित्वाश्वमेधस्य फलमाप्नोत्यसशयम् ॥१९॥<br>
अथ माघकृत्यम्</strong></p></blockquote>
<p>पाद्मे माघमाहात्म्ये विद्याधर-भ्रूवसंवादे—</p>
<blockquote>
<p>**माघे मासि कुरु स्नानं मणिकूटनदीजले । **
**ऋषिसिद्धासुरैर्जुष्टे कथ्यामि च तद्विधिम् ॥२०॥ **
**तव भाग्यवशान्माघो निकटः पञ्चमेऽहनि । **
<strong>पौषस्यैकादशीं शुक्लामारभ्य स्थण्डिलेशयः ।</strong>
**मासमेकं निराहारस्त्रिवारं स्नानमाचरेत् ॥२१॥ **
**त्रिकालमर्चयेद्विष्णुं त्यक्तभोगो जितेन्द्रियः । **
**माघस्यैकादशीं शुक्लां यावद्विद्याधरोत्तम ॥२२॥ इति । **</p></blockquote>
<p>माघकृत्यं चाखिलं पद्मपुराणादौ व्यक्तमेकत्रैवोक्तत्वात् पूर्ववदर्थतः सङ्गृह्य स्वयमलिखित्वा तत्तद्वचनैरेव लिखति—सम्प्राप्त इत्यादिना प्रीयतामित्यन्तेन । सत्कार्याः सम्माननीयाः अग्रतो यथाशक्तीत्युक्त्या सर्वत्र तथैव बोद्धव्यं शास्त्रेष्वशक्यस्याविधेयत्वात् । आदि-शब्दान् किञ्चिद्भक्ष्यत्यागादि ॥२२॥</p>
<p>पाद्मे श्रीदत्तात्रेय-कार्तवीर्यसंवादे—</p>
<blockquote>
<p>**सम्प्राप्ते मकरादित्ये पुण्ये पुण्यप्रदे सदा । **
<strong>सत्कार्यास्तिथयः सर्वाः स्नानदानादिकैः सदा ॥२३॥</strong>
**कर्तव्यो नियमः कश्चिद्व्रतरूपी नरोत्तमैः । **
**फलातिशयहेतोर्वै किञ्चिद्बोज्यं त्यजेद्बुधः ॥२४॥ **</p></blockquote>
<p>तदेवाभिव्यञ्जयति—कर्तव्य इत्यादिना । नियममेवाह—फलेति द्वाभ्याम् । किञ्चित् भोज्यं त्यजेदिति नित्यं प्रवृत्तानां भक्ष्याणां मध्ये किञ्चित्त्यजेदित्यर्थः ॥२४॥</p>
<blockquote>
<p>**भूमौ शयीत होतव्यमाज्यं तिलविमिश्रितम् । **
**त्रिकालं चार्चयेन्नित्यं वासुदेवं सनातनम् ॥२५॥ **
**दातव्यो दीपकोऽखण्डो देवमुद्दिश्य माधवम् । **
**इन्धनं कम्बलं वस्त्रमुपानत्कुङ्कुमं घृतम् ॥२६॥ **</p></blockquote>
<p>अखण्डः अहोरात्र-मासव्यापी ॥२६॥</p>
<blockquote>
<p>**तैलं कार्पासकोषञ्च तूलीं तूलवतीं पटीम् । **
**अन्नञ्चैव यथाशक्ति देयं माघे नराधिप ॥२७॥ **
**स्वर्णञ्च रत्तिकामात्रं दद्याद्वेदविदे तथा । **
**परस्याग्निं न सेवेत त्यजेद्विप्रः प्रतिग्रहम् ॥२८॥ **
**माघान्ते भोजयेद्विप्रान् यथाशक्ति नराधिप । **
<strong>देया च दक्षिणा तेभ्य आत्मनः श्रेय इच्छता ॥२९॥</strong>
**एकादशी-विधानेन माघस्योद्यापनं तथा । **
**कर्तव्यं श्रद्दधानेन अक्षयस्वर्गवाञ्छया ॥३०॥ **</p></blockquote>
<p>उद्यापनमच्छिद्रवाचनादिना नियमसमापनमेव न तु पुनर्माघकृत्याकरणात्मकम् एकादशीव्रतवत्तस्य नित्यत्वात् । तच्चाग्रे व्यक्तं भावि ॥३०॥</p>
<blockquote>
<p>**मकरस्थे रवौ माघे गोविन्दाच्युतमाधव । **
**स्नानेनानेन मे देव यथोक्तफलदो भव ॥३१॥ **
**इमं मन्त्रं समुच्चार्य स्नायान्मौनं समाश्रितः । **
<strong>वासुदेवं हरिं विष्णुं माधवञ्च स्मरेत् पुनः ॥३२॥</strong></p></blockquote>
<p>तत्र स्नानविधौ विशेषमाह—मकरस्थ इति द्वाभ्याम् । गोविन्देत्यादिना भक्त्या पुनः पुनः सम्बोधनं स्नाने नामकीर्तनविशेषो वा तथा वासुदेवमित्यादीनि च नामानि स्मरेत् मनसि जपेत् लघु लघु कीर्तयेदिति वा पुनरिति मुहुरित्यर्थ ॥३१-३२॥</p>
<p>किञ्च—</p>
<blockquote>
<p>**उष्णेन वारिणा स्नानं यद्गृहे क्रियते नरैः । **
**षडब्दफलदं तद्धि मकरस्थे दिवाकरे ॥३३॥ **
**वहिःस्नानन्तु वाप्यादौ द्वादशाब्दफलं स्मृतम् । **
<strong>तडागे द्विगुणं राजन् वाप्यां तच्च चतुर्गुणम् ॥३४॥</strong>
**दशधा देवखाते तु शतधा तु महानदीम् । **
**शतञ्चतुर्गुणं राजन् महानद्यास्तु सङ्गमे ॥३५॥ **</p></blockquote>
<p>महानदीं प्रति तस्यामित्यर्थ ॥३५॥</p>
<blockquote>
<p>**सहस्रगुणितं सर्वं तत् फलं मकरे रवौ । **
**गङ्गायां स्नानमात्रेण लभते मानुषो नृप ॥३६॥ **
**शतेन गुणितं माघे सहस्रं राजसत्तम । **
**निर्दिष्टमृषिभिः स्नानं गङ्गायामुनसङ्गमे ॥३७॥ **</p></blockquote>
<p>शतेन गुणितं सहस्रलक्षमित्यर्थः ॥३७॥</p>
<p>किञ्च—</p>
<blockquote>
<p>**अप्रावृत शरीरस्तु यः कष्टं स्नानमाचरेत् । **
**पदे पदेऽश्वमेधस्य फलं प्राप्नोति मानवः ॥३८॥ **</p></blockquote>
<p>अप्रावृतशरीरत्वञ्च स्नानसङ्कल्पं स्नानार्थगमनञ्चारभ्य तर्पणावधि गृहागमनपर्यन्तं वा बोद्धव्यम् ॥३८॥</p>
<blockquote>
<p><strong>भविष्योत्तरे च श्रीभगवद्युधिष्ठिरसंवादे—</strong>
**पौषफाल्गुनयोर्मध्ये प्रातःस्नायी सदा भवेत् ॥३९॥ **
**तत्र चोत्थाय नियमं गृह्णीयाद्विधिपूर्वकम् । **
**माघमासमिमं पूर्णं स्नास्येऽहं देव माधव ॥४०॥ **</p></blockquote>
<p>किञ्च—</p>
<blockquote>
<p>**अप्रावृतशरीरस्तु यः कृच्छं स्नानमाचरेत् । **
<strong>वेदोक्तविधिना पार्थ सुर्यस्यार्ध्यं निवेदयेत् ॥४१॥</strong></p></blockquote>
<p>माघमासमिति माघस्नानारम्भे सङ्कल्पविशेषो दर्शितः । तत्र स्नानविधिश्च साधारण एवेति नात्र लिखितः ॥४०-४१॥</p>
<blockquote>
<p>**पितृन् सन्तर्प्य तत्रस्थः समुत्तीर्य जलाशयात् । **
**पदे पदेऽश्वमेधस्य फलं प्राप्नोति मानवः ॥४२॥ **
**ततः स्नात्वा शुभे तीर्थे दत्त्वा शिरसि वै मृदम् । **
**इष्टं देवं नमस्कृत्य पूजयेन्मधुसूदनम् ॥४३॥ **
**शङ्खचक्रधरं देवं माधवं नाम पूजयेत् । **
**वह्निं हत्वा विधानेन ततश्चैकमना भवेत् ॥४४॥ **
**तिल आमलकान्येव तीर्थे देयञ्च गोमयम् । **
**तथा प्रज्वालयेद्वह्निं निःशीतार्थं द्विजन्मनाम् ॥४५॥ **
**भोजनं द्विजदम्पत्योः पूजयेच्च विलेपनैः । **
<strong>कम्बलाजिनरत्नानि वासांसि विविधानि च ॥४६॥</strong>
**चैलकानि च देयानि प्रच्छादनपटन्तथा । **
<strong>उपानहौ तथा राजन् माघस्नानेन दापयेत् ।</strong>
<strong>अनेन विधिना राजन् माधवः प्रीयतामिति ॥४७॥</strong></p></blockquote>
<p>चैलकानि कन्थादीनि माधवः प्रीयतामित्यनेन विधिना दापयेत् दद्यात् ॥४७॥</p>
<p><strong>अथ माघस्नानस्य नित्यत्वम्</strong></p>
<p>भविष्योत्तरे तत्रैव—</p>
<blockquote>
<p>**प्रयागं पुष्करं प्राप्य कुरुक्षेत्रमथापि वा । **
<strong>यत्र वा तत्र वा स्नायान्माघे नित्यमिति श्रुतिः ॥४८॥</strong></p></blockquote>
<p>किञ्च—</p>
<p>**अवश्यमिति कर्तव्यं माघस्नानं यथाविधि ॥४९॥ **</p>
<p>पाद्मे—</p>
<p>**अकामो वा सकामो वा माघस्नायी भवेन्नरः ॥५०॥ **</p>
<p>किञ्च तत्रैव श्रीदत्तात्रेय-कार्तवीर्यसंवादे—</p>
<blockquote>
<p>**अमाघस्नायिनां नृणां निष्फलं जन्मकीर्तनम् । **
<strong>असूर्यगगनं यद्वदचन्द्रमुडुदण्डलम् ।</strong>
**तद्वन्न भाति सत्कर्म माघस्नानं विना नृप ॥५१॥ **
**बुद्बुदा इव तोयेषु पुत्तिका इव जन्तुषु । **
<strong>जायन्ते मरणायैव माघस्नानविवर्जिताः ॥५२॥</strong></p></blockquote>
<p>पुत्तिकाः सूक्ष्मकीटविशेषाः सद्योजन्ममरणाः । एवं माघस्नानभावेन जन्मकर्मादिवैफल्यान्नित्यत्वं साधितम् ॥५२॥</p>
<p>किञ्च—</p>
<blockquote>
<p>**व्रतदानतपोभिश्च न तथा प्रीयते हरिः । **
**माघे मज्जनमात्रेण यथा प्रीणाति माधवः ॥५३॥ **</p></blockquote>
<p>अधुना भगवत्तोषणत्वात् परमनित्यत्वमाह—व्रतेति सार्द्धेन ॥५३॥</p>
<p>किञ्च—</p>
<p><strong>प्रीतये वासुदेवस्य माघस्नानं प्रकीर्तितम् ॥५४॥<br>
अथ तत्राधिकारिनिर्णयः</strong></p>
<p>पाद्मे तत्रैव—</p>
<blockquote>
<p><strong>सर्वेऽधिकारिणो ह्यत्र विष्णुभक्तौ यथा नृप ।</strong>
**सर्वेषां स्वर्गदो माघः सर्वेषां पापनाशनः ॥५५॥ **</p></blockquote>
<p>अत्र माघस्नाने विष्णुभक्ताविति दृष्टान्तेन माघस्नानस्यापि विष्णुभक्तित्वमभिप्रेतम् ॥५५॥</p>
<p>अतएव भविष्योत्तरे तत्रैव—</p>
<blockquote>
<p>**ब्रह्मचारी गृहस्थश्च वानप्रस्थोऽथ भिक्षुकः । **
<strong>प्रातः सर्वे प्रशंसन्ति सदा माघस्य मज्जनम् ॥५६॥</strong></p></blockquote>
<p>प्रातर्मज्जनम् ॥५६॥</p>
<blockquote>
<p>**बालास्तरुणका वृद्धा नरनारी-नपुंसकाः । **
<strong>स्नात्वा माघं शुभे तीर्थे प्राप्नुवन्तीप्सितं फलम् ॥५७॥</strong></p></blockquote>
<p>नरः—पुरुषः ॥५७॥</p>
<blockquote>
<p>**ब्राह्मणः क्षत्रियो वैश्यो मन्त्रवत् स्नानमाचरेत् । **
<strong>तुष्णीमेव तु शूद्रस्य स्त्रीणाञ्च कुरुनन्दन ॥५८॥<br>
अथ माघमाहात्म्यम्</strong></p></blockquote>
<p>तत्र कात्यायनः—</p>
<blockquote>
<p>**माघस्नायी नरो यः स्याद्दुर्गतिं नैव पश्यति । **
<strong>तन्नास्ति मानुषे लोके किल्विषं यन्न शोधयेत् ॥५९॥</strong></p></blockquote>
<p>भविष्योत्तरे तत्रैव—</p>
<blockquote>
<p>**माघमासे रटन्त्यापः किञ्चिदभ्यूदिते रवौ । **
**ब्रह्मघ्नं वा सुरापं वा कं पतन्तं पुनीमहे ॥६०॥ **
**प्रासादा यत्र सौवर्णाः स्त्रियश्चास्परसो यथा । **
<strong>दधिकुल्यास्तथा यत्र नद्यः पायसकर्दमाः ।</strong>
<strong>तत्र ते यान्ति मज्जन्ति ये माघे भास्करोदये ॥६१॥</strong></p></blockquote>
<p>किञ्च—</p>
<blockquote>
<p>**पितृपितामहैः सार्द्धं तथैव प्रपितामहैः । **
<strong>मातृमातामहैः सार्द्धं वृद्धमातामहैस्तथा ॥६२॥</strong>
<strong>एकविंशकुलैः सार्द्धं भोगान् भुक्त्वा यथेप्सितान् ।</strong>
**माघमास्युषसि स्नात्वा विष्णुलोकं स गच्छति ॥६३॥ **
<strong>यो माघमास्युषसि सूर्यकराभिताम्रे स्नानं समाचरति चारुनदीप्रवाहे ।</strong>
**उद्धृत्य सप्तपुरुषान् पितृमातृतश्च स्वर्गं प्रयात्यमलदेहधरो नरोऽसौ ॥६४॥ **</p></blockquote>
<p>सौपर्णे श्रीनारदेन्द्रसंवादे—</p>
<blockquote>
<p>**दुर्लमो माघमासस्तु वैष्णवानामतिप्रियः । **
**देवतानामृषीणाञ्च मुनीनां सुरनायक ॥६५॥ **
**विशेषेण शचीनाथ माधवस्यातिवल्लभः । **
**अधिको माघमासस्तु मासानान्तु शचीपते ॥६६॥ **
**पौष्या तु समतीतायां यावद्भवति पूर्णिमा । **
**माघमासस्य देवेन्द्र पूजा विष्णोर्विधीयते ॥६७॥ **
**स्नानं विलेपनं धूपं नैवेद्यादि च शक्तिः । **
**माघमासकृतं विष्णोः सर्वं भवति चाक्षयम् ॥६८॥ **
**मासार्द्धं वा समग्रं वा दशाहं वा तदर्द्धकम् । **
<strong>यथाशक्त्या हरेः पूजां कुर्वन्नाप्नोति तत्पदम् ॥६९॥</strong></p></blockquote>
<p>स्कान्दे ब्रह्मनारदसंवादे—</p>
<blockquote>
<p><strong>माघस्नानस्य माहात्म्यं शृणु भागवतप्रिय ।</strong>
**त्वत्समो नास्ति लोकेऽस्मिन् विष्णोर्भक्तो महामुने ॥७०॥ **</p></blockquote>
<p>त्वत्समो विष्णुभक्तो नास्तीति परमगुह्यमेतत् त्वं शृण्विति भावः ॥७०॥</p>
<blockquote>
<p>**चक्रतीर्थे हरिं दृष्ट्वा मथुरायाञ्च केशवम् । **
**यत् फलं लभते जन्तुर्माघस्नानेन तत् फलम् ॥७१॥ **
**जितेन्द्रियः शान्तमनाः सदाचारेण सयुतः । **
**स्नानं करोति यो माघे संसारी न भवेत् पुनः ॥७२॥ **
**ओङ्कारः सर्ववेदानां यथादौ परिगीयते । **
<strong>तथा विष्णुव्रतानान्तु माघस्नानं महामुने ॥७३॥ इत्यादि ।</strong></p></blockquote>
<p>किञ्च तत्रैवान्यत्र—</p>
<blockquote>
<p>**मनसापि चिकीर्षन्ति माघस्नानन्तु ये नराः । **
<strong>ते घोरं न प्रयास्यन्ति संसारदुःखसङ्कुलम् ॥७४॥</strong>
**सौरिमार्गं महाघोरं यमदूतान् यमन्तथा । **
<strong>स्वप्नेऽपि न हि पश्यन्ति माघस्नानरता नराः ॥७५॥</strong>
**यदीच्छेद्विष्णुना वासं सुतान् सम्पदमात्मनः । **
**माघस्नानं तदा कायं वर्षे वर्षे च नारद ॥७६॥ **
**व्रतानि वैष्णवानीह मनसापि चिकीर्षति । **
<strong>तत्तस्य विलयं याति पापं जन्मशतोद्भवम् ॥७७॥</strong></p></blockquote>
<p>वैष्णवानि व्रतानि माघस्नानादीनि इह भारते वर्षे । यद्वा अस्मिन् माघमासे विष्णूद्देशेऽन्यान्यपि व्रतानि एकभक्तादीनि यश्चिकीर्षति तस्य तन्महापातकादिकम् ॥७७॥</p>
<blockquote>
<p><strong>माघस्नानं नरः कृत्वा सदा दान्तमना व्रती ।</strong>
**प्राप्नोति च पदं विष्णोः स्थानं त्रैलोक्यवन्दितम् ॥७८॥ **</p></blockquote>
<p>पदमेवाह—स्थानमिति ॥७८॥</p>
<blockquote>
<p>**कृत्वा भूरि महापापं ज्ञानतोऽज्ञानतोऽपि वा । **
<strong>माघस्नानेन विप्रेन्द्र दह्यते तूलराशिवत् ॥७९॥</strong>
**कर्मणा मनसा वाचा यत् पापं समुपार्जितम् । **
<strong>दह्यते नात्र सन्देहो माघस्नानेन नारद ॥८०॥</strong>
**स्नानं दानं जपो होमः समुद्दिश्य जनार्दनम् । **
<strong>नरैर्यत् क्रियते माघे तदनन्तफलं स्मृतम् ॥८१॥</strong>
<strong>विभवे सति यो मोहान्न कुर्याद्विधिविस्तरम् ।</strong>
**न तत् फलमवाप्नोति यो लोभाक्रान्तमानसः ॥८२॥ **</p></blockquote>
<p>ननु स्नानमात्रेणैव सर्वसिद्धेः किं दानादिना तत्राह—विभव इति । शक्तौ वित्तशाठ्येन फलं न सम्यक् सिध्येदिति भावः ॥८२॥</p>
<blockquote>
<p>**ये भविष्यन्ति येऽतीता आकल्पं पुरुषाः कुले । **
**तांस्तारयति विप्रेन्द्र माघस्नानेन माधवः ॥८३॥ **
**सम्प्राप्ते माघमासे तु तपस्विजनवल्लभे । **
<strong>विलयं यान्ति पापानि तमः सूर्योदये यथा ॥८४॥</strong>
**यतिवत् पथि गच्छेत मौनी पैशुन्यवर्जितः ॥८५॥ **</p></blockquote>
<p>माहात्म्यकथनान्तरे च माघप्रातःस्नानार्थगमनविधिमाह—यतिवदिति । हिंसादि-शून्यः मौनी भगवन्नामकीर्तनातिरिक्तवचनरहितः विशेषतः पैशुन्येन माघकृत्यत्यागादिपरदोषसूचनेन वर्जितो हीनः सन् पथि गच्छेत् । यद्वा माहात्म्यमेवाह—माघस्नानतः यद्वा माघे सम्प्राप्ते सति सर्वोऽपि जनः यतिवत् मौनी आत्मारामत्वादि-मुनिधर्मयुक्तः सन् अतएव पैशुन्यर्जितः सन् पथि सन्मार्गे गच्छेत् । संयत इति पाठेऽपि तादृगेवार्थः ॥८५॥</p>
<blockquote>
<p>**यदीच्छेद्विपुलान् भोगान् वैष्णवं पदमव्ययम् । **
<strong>महानदीजले स्नात्वा इतरे वापि नारद ।</strong>
**स्नापयित्वा हरिं भक्त्या पूजयेत्तुलसीदलैः ॥८६॥ **</p></blockquote>
<p>यदीच्छेत्तदा पूजयेदिति सार्द्धेनान्वयः ॥८६॥</p>
<p>ब्रह्मवैवर्ते श्रीसूतशौनकसंवादे—</p>
<blockquote>
<p>**न माघमासस्नानस्य सममन्यद्भृगूड्वह । **
**तपः किमपि तत्त्वार्थवेदिनो मुनयो विदुः ॥८७॥ **
**शीतकाले सुशीतेन जलेन स्वं वपुर्नरः । **
<strong>प्रक्षाल्य सद्यो नियतं विशोधयति दुष्कृतम् ॥८८॥</strong></p></blockquote>
<p>किञ्च—</p>
<blockquote>
<p>**अपि शूद्रोऽपि दासोऽपि माघस्नानपरायणः । **
<strong>प्रोक्तो मुख्यतमो विप्रो न तु तद्विमुखो द्विजः ॥८९॥</strong></p></blockquote>
<p>दासः कैवर्तः तस्य सततजलचारित्वेन स्वत एव स्नानसुखं सिध्येत । सऽपि यदि माघस्नानं नियमेन करोतीत्यर्थः । अथवा अन्त्यजत्वे तात्पर्यम् । मुख्यतमः सर्ववेदार्थतत्त्वज्ञो विप्रः प्रोक्तः । उदयमास्थितः इति किञ्चिदभ्युदिते रवौ इति स्नानकालाभिप्रायेण ॥८९॥</p>
<blockquote>
<p>**यत्र साक्षाद्दिनाधीशो भवेदुदयमास्थितः । **
**ततः किमपरं नाम प्रशस्य धर्मसाधनम् ॥९०॥ **
**माघस्नानं समुद्दिश्योषसि गेहात् समुत्थितः । यावत्पदान्यश्वमेधसमानि स्युर्ददाति यः ॥९१॥ **
**यथा यथा पुमान् माघे प्रातरुत्थाय धावति । **
**तथा तथाऽभुक्तकर्म-सङ्क्षयाद्दयते यमः ॥९२॥ **</p></blockquote>
<p>यावन्ति पदानि यो ददाति न्यस्यति तस्य तावन्ति पदानि अश्वमेधयज्ञसमानि स्युरित्यर्थः । य इति अधिकार्यनधिकार्यनपेक्षया यः कश्चिदिति भावः । अभुक्तानां नरकपातनादिना अकृतभोगानामपि कर्मणां सम्यक् क्षयाद्धेताः ॥९१-९२॥</p>
<blockquote>
<p>**यत् फलं कपिलादाने कुरुक्षेत्रे रविग्रहे । **
**तदवश्यमवाप्नोति माघस्नानं करोति यः ॥९३॥ **</p></blockquote>
<p>पाद्मे भूमिखण्डे श्रीवशिष्ठदिलीप-संवादे—</p>
<blockquote>
<p>**सम्यगुक्तं परं श्रेयो लोकद्वयहितावहम् । **
**निर्मलीकरणं तेन मुनीनां वनवासिनाम् ॥९४॥ **
**क्रतुभुक्कामिनीनां ये प्रत्यासतिमखण्डिताम् । **
<strong>कामयन्ते मृगार्के ते स्रोतसि स्नान्तु सर्वदा ॥९५॥</strong></p></blockquote>
<p>कदाचिन्माघे मृगयार्थं वनप्रविष्टेन रात्रौ वनान्तरेवोषितेन राज्ञा दिलीपेन पथि गच्छतो वानप्रस्थमुनेराज्ञया सरसि स्नात्वा गृहमागत्य तन्मुन्युक्तं माघमाहात्म्यं सविस्मयं परिपृष्टस्य तं प्रति वाक्यं सम्यगुक्तमित्यादि । क्रतुभुक्कामिन्योऽप्सरसः प्रत्यासत्तिं सम्भोगम् ॥९४-९५॥</p>
<blockquote>
<p>**विना वह्निं विना यज्ञमिष्टापूर्तं विनापि ये । **
<strong>वाञ्छन्ति स्वर्गतिं स्नान्तु प्रातर्माघे बहिर्जले ॥९६॥</strong>
**गोभूमितिल-वासांसि स्वर्णधेन्वान्नकानि ये । **
<strong>अदत्त्वेच्छन्ति नाकं ते माघे स्नान्तु नराधिप ॥९७॥</strong>
<strong>त्रिरात्रेन्दुव्रतः कृच्छैः पराकैश्च निजां तनुम् ।</strong>
**अशोष्येच्छन्ति ये स्वर्गं तपसि स्नान्तु ते सदा ॥९८॥ **</p></blockquote>
<p>त्रिरात्रैरिन्दुव्रतैश्च ॥९८।</p>
<blockquote>
<p>**हरेरर्चा तु वैशखे तपः पूजा च कार्त्तिके । **
<strong>तपः पूजा तथा स्नानं त्रयं माघे विशिष्यते ॥९९॥</strong></p></blockquote>
<p>किञ्च—</p>
<blockquote>
<p><strong>निरन्ना ह्यदितिः सस्नौ माघान् द्वादश मानसे ।</strong>
**पुत्रान् सा द्वादशादित्यान् लेभे त्रैलोक्यदीपकान् ॥१००॥ **
**सुभगा रोहिणी माघाद्दानशीला ह्यरुन्धती । **
**शची च रूपसम्पन्ना अनसूया पतिव्रता ॥१०१॥ **</p></blockquote>
<p>माघात् माघस्नानादिकरणात् ॥१०१॥</p>
<blockquote>
<p>**उत्तमे विषये राजन् प्रासादे साप्तभौमिके । **
**तुमुलीकृतशोभाढ्ये रत्नकैः खचिताजिरे ॥१०२॥ **</p></blockquote>
<p>साप्तभौमिके—उपर्यु परिरचितसप्तभूमिके तुमुलीकृतया बाहुल्येनान्योन्यसङ्कीर्णया शोभया युक्ते ॥१०२॥</p>
<blockquote>
<p>**द्विपकर्णमरुच्छन्ने रूपवत्स्त्रीजनाकुले । **
**गीतवादित्रनिर्घोषे मङ्गलाचारशोभिते ॥१०३॥ **
**वेदध्वनि-पवित्रे च विद्वद्विप्रैरलङ्कृते । **
**सुरार्चनरते रम्ये सदातिथिनिषेविते ॥१०४॥ **
**मुदितास्ते वसन्तीह यैः स्नातं मकरे रवौ । **
<strong>यैर्दत्तं बहुधा माघे मुरारिः पूजितस्तु यैः ॥१०५॥</strong>
**इष्टवस्तुपरित्यागान्नियमस्य च पालनात् । **
**धर्ममूलं सदा माघः पापमूलं निकृन्तति ॥१०६॥ **
**एतदेव परं पथ्यमर्थमूलञ्च कीर्तितम् । **
<strong>काममूलं फलद्वारं निष्कामज्ञानदः सदा ॥१०७॥</strong></p></blockquote>
<p>किञ्च यैर्दत्तं ते च वसन्तीति पूर्वेणेवान्वयः । यद्वा तेषां किं वक्तव्यमिति शेषः । सर्वत्रैव हेतुः—धर्ममूलमिति । निष्कामाणाञ्च ज्ञानं ददातीति तथा । एवं चतुर्वर्गप्रदत्वमुक्तम् ॥१०५-१०७॥</p>
<blockquote>
<p><strong>ये लोका दानशीलानां ये लोका विपिनौकसाम् ।</strong>
**लोका येऽतिथिभक्तानां ते माघस्नायिनां नृणाम् ॥१०८॥ **</p></blockquote>
<p>तत्र चाशेष-धर्मतो माघस्नानस्याधिकोत्कर्षमाह—ये लोका इति चतुर्भिः ॥१०८॥</p>
<blockquote>
<p>**देवलोकान्निवर्तन्ते पुण्यैरन्यैः परन्तप । **
**कदाचित् न निवर्तन्ते माघस्नानरता दिवः ॥१०९॥ **
**नातः परतरं किञ्चित् पवित्रं पापनाशनम् । **
<strong>एतदेव परं पथ्यं सद्यो दुरितनाशनम् ॥११०॥</strong>
**विद्याधराय सङ्गीतं भृगुणा मणिपर्वते । **
**विकुण्डलाय चान्यत्र देवदूतेन धीमता ॥१११॥ **</p></blockquote>
<p>भृगुविद्याधरसंवादे—</p>
<blockquote>
<p>**माघस्नानैर्विपन्नाशो माघस्नानैरघक्षयः । **
<strong>सर्वव्रताधिको माघः सर्वदानफलप्रदः ॥११२॥</strong>
<strong>माधो गर्जति योगेभ्यो माघो योगाच्च गर्जति ।</strong>
**तीव्राच्च तपसो माघो भो विद्याधर गर्जति ॥११३॥ **</p></blockquote>
<p>गर्जति अधिक्षिपति ततोऽपि विशिष्ट इत्यर्थः ॥११३॥</p>
<blockquote>
<p>**पुष्करे च कुरुक्षेत्रे ब्रह्मावर्ते पृथूदके । **
<strong>अविमुक्ते प्रयागे च गङ्गासागरसङ्गमे ॥११४॥</strong>
**यत् फलं दशभिर्वर्षैः प्राप्यते नियमैर्नरैः । **
<strong>तत् फलं लभते माघे त्र्यहं स्नानान्न संशयः ॥११५॥</strong>
**स्वर्गभोगे चिरं वाञ्छा येषां मनसि वर्तते । **
<strong>यत्र क्वापि जले तैस्तु स्नातव्यं मृगभास्करे ॥११६॥</strong>
**आयुरारोग्यसम्पत्तौ रूपे सुभगता गुणे । **
<strong>येषां मनोरथास्तैस्तु न त्याज्यं माघमज्जनम् ॥११७॥</strong></p></blockquote>
<p>रूपे सौन्दर्ये सुभगता जगद्वल्लभता तद्रूपे गुणे ॥११७॥</p>
<blockquote>
<p><strong>ये विभ्यति नरकाब्देर्दारिद्र्याब्देश्च नित्यशः ।</strong>
**सर्वथा तैः प्रयत्नेन माघे कार्यं निमज्जनम् ॥११८॥ दारिद्र्यपापदौर्भाग्यपङ्कप्रक्षालनाय च । **
<strong>माघस्नानान्न चान्योऽस्ति उपायो देवसत्तम ॥११९॥</strong>
**श्रद्धाहीनानि कर्माणि मतान्यल्पफलानि वै । **
<strong>फलं ददाति सम्पूर्णं माघस्नानं यथा तथा ॥१२०॥</strong>
<strong>अकामो वा सकामो वा यत्र क्वापि बहिर्जले ।</strong>
**इहामूत्र च दुःखानि माघस्नायी न विन्दति ॥१२१॥ **</p></blockquote>
<p>बहिर्जले माघस्नायी ॥१२१॥</p>
<blockquote>
<p>**पक्षद्वये यथा चन्द्रः क्षीयते वर्धते तथा । **
<strong>पातकं क्षीयते माघे पुण्यराशिश्च वर्धते ॥१२२॥</strong>
<strong>यथाब्धौ खलु जायन्ते रत्नानि विविधानि च ।</strong>
**स्नानपुण्यानि जायन्ते नराणां माघतस्तथा ॥१२३॥ **
**आयुर्वित्तकलत्राणि सम्पदः प्रभवन्ति च । **
<strong>कामधेनुर्यथा कामं चिन्तामणिश्च चिन्तितम् ।</strong>
**माघस्नानं ददातीह तद्वत् सर्वमनोरथान् ॥१२४॥ **
**कृते तपः परं ज्ञानं त्रेतायां यजनन्तथा । **
<strong>द्वापरे त कलौ दानं मागः सर्वयूगेषु च ॥१२५॥</strong>
**सर्वेषां सर्ववर्णानामाश्रमाणाञ्च भूपते । **
<strong>माघस्नानन्तु धर्मस्य धाराभिः खलु वर्षति ॥१२६॥</strong></p></blockquote>
<p>सर्वेषामाश्रमाणामिति सम्बन्धः यद्वा सर्वेषामिति बालवृद्धादीनामित्यवस्था परिहृता ॥१२६॥</p>
<p>तत्रैव श्रीदत्तात्रेयकार्तवीर्यार्जुनसंवादे—</p>
<blockquote>
<p>**प्रीतये वासुदेवस्य सर्वपापायनुत्तये । **
<strong>माघस्नानं प्रकुर्वीत स्वर्गलाभाय मानवः ॥१२७॥</strong>
<strong>न समं भवते किञ्चित् तेजः सौरेण तेजसा ।</strong>
**तद्वत् स्नानेन माघस्य न समाः क्रतुजाः क्रियाः ॥१२८॥ **
**किं रक्षितेन देहेन सुपुष्टेन बलीयसा । **
**अघ्रूवेण सुजीर्णेन माघस्नानं विना भवेत् ॥१२९॥ **
**अस्थिस्तम्भं स्नायुबद्धं मांसक्षतजलेपनम् । **
**चर्मावनद्धं दुर्गन्धिपूर्णं मूत्रपुरीषयोः ॥१३०॥ जराशोकविपद्व्याप्तं रोगमन्दिरमातुरम् । **
**रजस्वलमनित्यञ्च सर्वदोषसमाश्रयम् ॥१३१॥ **
**परोपताप-पापार्ति-परद्रोहपरेर्षकम् । **
**लोलुपं पिशुनं क्रूरं कृतघ्नं क्षणिकं तथा ॥१३२॥ **</p></blockquote>
<p>दोषशतव्याप्तमपि शरीरं माघस्नानेन परमोत्तमं सार्थकञ्च भवेत् अन्यथा तद्धारणमेव व्यर्थमित्याह—अस्थीति षड्भिः । आतुरं विवशं रजस्वलं रजोगुणप्रधानं कर्मभूमौ मनुष्यजन्मप्राप्तेः । परेषामुपतापादयः तथा परेषां द्रोहः परेषामीर्ष्या च यस्मात् तत् । तत्रोपतापो निन्दादिना पापञ्च द्रोहोत्पादनादिना आर्तिः प्रहारादिना इति विवेकः द्रोहः अमङ्गलचिन्तादिना । क्र्ण्रं चाक्षान्तिः ॥१३०-१३२॥</p>
<blockquote>
<p>**दुष्पूरं दुर्द्धरं दुष्टं दोषत्रयविदूषितम् । **
**अशुचिस्रावि सच्छिद्रं तापत्रयविमोहितम् ॥१३३॥ **
**निसर्गतोऽधर्मरतं तृष्णाशतसमाकुलम् । **
**कामक्रोधमहालोभ-नरकद्वारसंस्थितम् ॥१३४॥ कृमिवर्चस्कभस्मादि परिणामे शुनां हविः । **
<strong>ईदृक्शरीरकं व्यर्थं माघस्नानविवर्जितम् ॥१३५॥</strong></p></blockquote>
<p>दोषत्रयं पितादि कामादि यन्नरकद्वारं तस्मिन् सम्यक् स्थितं वर्तमानं परिणामे मरणे कृम्यादिरूपम् अतएव शुनां हविः परम भक्ष्यम् ॥१३३-१३५॥</p>
<blockquote>
<p>**अवैष्णवो हतो विप्रो हतं श्राद्धमयोगि च । **
<strong>अश्रद्धया हतं सर्वं यत् कृतं पारलौकिकम् ॥१३६॥</strong>
**इह लोको हतो नृणां दारिद्र्येण यथा नृप । **
<strong>मनुष्याणां तथा जन्म माघस्नानं विना हतम् ॥१३७॥</strong>
**मकरस्थे रवौ यो हि न स्नात्यनुदिते रवौ । **
<strong>कथं पापैः प्रमुच्येत स कथं त्रिदिवं व्रजेत् ॥१३८॥</strong>
**ब्रह्महा हेमहारी च सुरापो गुरुतल्पगः । **</p></blockquote>
<p>रवावनुदिते सतीत्यत्रोक्तं भविष्योत्तरे च भास्करोदय इत्युक्तं तथा पूर्वमत्रापि किञ्चिदभ्युदिते रवाविति । एवमरुणोदवकालमारभ्यार्द्धोदयपर्यन्तं माघप्रातःस्नानकालोऽवगन्तव्यः ॥१३८॥</p>
<blockquote>
<p>**माघस्नायी विपापः स्यात्तत्संसर्गी च पञ्चमः ॥१३९॥ **
**माघमासे रटन्त्यापः किञ्चिदभ्युदिते रवौ । **
<strong>ब्रह्मघ्नं वा सुरापं वा कं पतन्तं पुनीमहे ॥१४०॥</strong>
<strong>उपपापानि सर्वाणि पातकानि महान्ति च ।</strong>
**भस्मीभवन्ति सर्वाणि माघस्नायिनि मानवे ॥१४१॥ **
**वेपन्ते सर्वपापानि माघमाससमागमात् । **
<strong>नाशकालोऽयमस्माकं यदि स्नास्यति वारिणि ॥१४२॥</strong>
**पावका इव दीप्यन्ते माघस्नानैर्नरोत्तमाः । **
<strong>विमुक्ताः सर्वपापेभ्यो मेघेभ्य इव चन्द्रमाः ॥१४३॥</strong>
<strong>आर्द्र शुष्कं लघु स्थूलं वाङ्मनःकर्मभिः कृतम् ।</strong>
**माघस्नानं दहेत् पापं पावकः समिधो यथा ॥१४४॥ **</p></blockquote>
<p>आर्द्रं सद्यःकृतं शुष्कं चिरकृतम् ॥१४४॥</p>
<blockquote>
<p>**प्रामादिकञ्च यत् पापं ज्ञानाज्ञानकृतञ्च यत् । **
<strong>स्नानमात्रेण तन्नश्येन्मकरस्थे दिवाकरे ॥१४५॥</strong>
**निष्पापास्त्रिदिवं यान्ति पापिष्ठा यान्ति शुद्धतान् । **
<strong>सन्देहोऽत्र न कर्तव्यो माघस्नाने नराधिप ॥१४६॥</strong>
**एतदेव परो मन्त्र एतच्च परमन्तपः । **
<strong>प्रायश्चित्तं परञ्चैतत् माघस्नानमनुत्तमम् ॥१४७॥</strong>
<strong>नृणां जन्मान्तराभ्यासान्माघस्नाने मतिर्भवेत् ।</strong>
**अध्यात्मज्ञानकौशल्यं जन्माभ्यासाद्यथा भवेत् ॥१४८॥ संसारकर्दमानाञ्च प्रक्षालनविशारदम् । **
**पावनं पावनानाञ्च माघस्नानमनुत्तमम् ॥१४९॥ **
**स्नान्ति माघे नरा राजन् सर्वकामफलप्रदे । **
**ते कथं भुञ्जते भोगान् चन्द्रसूयं ग्रहोपमान् ॥१५०॥ **</p></blockquote>
<p>अतह् अनुत्तमं सर्वोत्तममिदमेवेत्यर्थः । चन्द्रसूर्यग्रहय रुपमान् तद्भोग्यतुल्यानित्यर्थः ॥१४९-१५०॥</p>
<p>किञ्च—</p>
<blockquote>
<p>**नानवाप्तोऽत्र तस्यास्ति पुरुषार्थो हि कश्चन । **
<strong>नाक्षीणं पातकं किञ्चिन्माघे मज्जति यो नरः ॥१५१॥</strong>
**तुलयन्ति न तेनात्र यज्ञाः सर्वे सदक्षिणाः । **
<strong>माघस्नानेन राजेन्द्र तीर्थे चैव विशेषतः ॥१५२॥</strong>
<strong>न चान्यत् स्वर्गदं कर्म न चान्यत् पापनाशनम् ।</strong>
**न चान्यत् मोक्षदं चात्र माघस्नानसमं भुवि ॥१५३॥ **</p></blockquote>
<p>किञ्चान्यत्र—</p>
<blockquote>
<p><strong>एकविंशत्कुलैः सार्द्धं भुक्त्वा भोगान् यथेप्सितान् ।</strong>
**माघे मासेऽम्भसि स्नात्वा विष्णुलोकं स गच्छति ॥१५४॥ **
<strong>तत्रैव कुण्डविकुण्डलोपाख्यानानन्तरं श्रीकार्तवीर्य उवाच—</strong>
**हेतुना केन विप्रर्षे माघस्नाने महाद्भुतः । **
**प्रभावो वर्णितो नूनं तन्मे कथय सुव्रत ॥१५५॥ **
**गतपापो यदेकेन द्वितीयेन दिवं गतः । **
<strong>वैश्यो माघजपुण्येन ब्रूहि मे तत् कुतूहलात् ॥१५६॥</strong></p></blockquote>
<p>श्रीदत्तात्रेय उवाच—</p>
<blockquote>
<p>**निसर्गात् सलिलं मेध्यं निर्मलं शुचि पावनम् । **
**मलहं पुरुषव्याघ्र द्रावकं दाहकं तथा ॥१५७॥ **</p></blockquote>
<p>माघस्नानेन न तुलयन्ति सदृशा न भवन्तीत्यर्थः । तीर्थे च यन्माघस्नानं तेन च विशेषतो न तुलयन्त्येव । एकविंशदिति पितृमातृभार्याणां प्रत्येकं सप्ततया एकविंशतिभिः कुलैः सह । द्रावकम् आर्द्रीकारकं दाहकं पानेनाजीर्णनाशकमित्यर्थः ॥१५१-१५७॥</p>
<blockquote>
<p>**धारकं सर्वभूतानां पोषकं जीवनञ्च तत् । **
**आपो नारायणो देवः सर्ववेदेषु पठ्यते ॥१५८॥ **
**ग्रहानाञ्च यथा सूर्यो नक्षत्राणां यथा शशी । **
<strong>मासानां हि तथा माघः श्रेष्ठः सर्वेषु कार्मसु ॥१५९॥</strong>
**मकरस्थे रवौ माघे प्रातःकाले तथामले । **
<strong>गोष्पदेऽपि जले स्नानं स्वर्गदं पापिनामपि ॥१६०॥</strong></p></blockquote>
<p>एवं स्वत एव महाप्रभावयुक्तं जलं तत्र च भगवत्सम्बन्धविशेष इति कालविशेषे भावविशेषो भवतीति परिहरति—ग्रहाणामिति द्वाभ्याम् ॥१५९-१६०॥</p>
<blockquote>
<p><strong>योगोऽयं दुर्लभो राजन् त्रैलोक्ये सचराचरे ।</strong>
**अस्मिन् मासे त्वशक्तोऽपि स्नायादपि दिनत्रयम् ॥१६१॥ **
**दद्यात् किञ्चिद्यथाशक्ति दारिद्र्याभावमिच्छति । **
<strong>त्रिस्नानेनापि माघे स्युर्धनिनो दीर्घजीविनः ।</strong>
**पञ्च वा सप्त वाहानि चन्द्रवर्धते फलम् ॥१६२॥ **</p></blockquote>
<p>नारदीये च—</p>
<blockquote>
<p>**देवैस्तेजः परिक्षिप्तं माघमासे जलेषु वै । **
**अतः पवित्रं हि जलमशेषाघौघनाशनम् ॥१६३॥ इति । **
**अन्यानि माघमाहात्म्य वचनानि विशेषतः । **
<strong>उपाख्यानेषु वर्तन्ते पाद्मादौ तत्र तत्र हि ॥१६४॥</strong></p></blockquote>
<p>ग्रन्थविस्तारभीत्या परित्यक्तानि च माघमाहात्म्यादिवर्तीनि वचनान्यन्यान्यपि दर्शयति—अन्यानीति ॥१६४॥</p>
<blockquote>
<p>**इत्थञ्च माघस्नानस्य प्रायोऽत्र महिमोदितः । **
<strong>माघकृत्येषु यत् प्रातःस्नानस्यैव प्रधानता ॥१६५॥</strong></p></blockquote>
<p>ननु पूर्वं माघे स्नानादिसत्कर्मवत् कर्मान्तरमपि विहितं सामान्यतो माघमाहात्म्यादिलिखनाच्च तदेव दृढीकृतम् अधुना चान्ते स्नानमाहात्म्यमेव श्रूयते । एवमुपक्रमोपसंहारयोरेकार्थता न स्यात् । सत्यं माघे प्रातःस्नानस्यैव प्रधानत्वात् तथापि लिखितमिति लिखति—इत्थञ्चेति । प्रधानता मुख्यता अतएव स्नानरयैव नित्यत्वं लिखितमिति दिक् ॥१६५॥</p>
<blockquote>
<p>**वासन्ती पञ्चमी माघे भैमी चैकादशी सिता । **
<strong>वाराही द्वादशी या च तासु कुर्यान्महोत्सवम् ॥१६६॥</strong></p></blockquote>
<p>तत्रैव तिथिविशेषेषु कृत्यं महोत्सवविशेषं लिखति—वासन्तीति ॥१६६॥</p>
<p><strong>अथ वसन्तपञ्चमी</strong></p>
<blockquote>
<p>**माघस्य शुक्लपञ्चम्यां महापूजां समाचरेत् । **
<strong>नरः प्रवालैः कुसुमैरनुलेपैर्विशेषतः ॥१६७॥</strong>
<strong>नीराजनोत्सवं कृत्वा भक्त्या सम्मान्य वैष्णवान् ।</strong>
**वसन्तरागं जनयन् गीतनृत्यादि कारयेत् ॥१६८॥ **</p></blockquote>
<p>तत्रैव वसन्तपञ्चमीमहोत्सवो विशेषतः कार्य इति लिखति—माघस्येति । तत्रैव कृत्यविशेषं लिखति—नवैरिति सार्द्धेन । जनयन्निति भगवच्छयने सति तद्गानादन्तर्हितमिव प्रादुर्भाव्यन्नित्यर्थः ॥१६७-१६८॥</p>
<p>तदुक्तम्—</p>
<blockquote>
<p>**श्रीपञ्चमीं समारभ्य यावत् स्याच्छयनं हरेः । **
<strong>तावद्वसन्तरागस्य गानमुक्तं मनीषिभिः ।</strong>
**वसन्तरागः कर्तव्यो नान्यदा तु कदाचन ॥१६९॥ इति । **
**कृत्वा वसन्तपञ्चम्यां श्रीकृष्णस्यार्चनोत्सवम् । **
<strong>स्याद्वसन्त इव प्रेयान् वृन्दावनविहारिणः ॥१७०॥</strong></p></blockquote>
<p>वसन्तपञ्चम्युत्सव-माहात्म्यं लिखति—कृत्वेति वृन्दावनविहारिण इति वसन्ते वृन्दावनस्य शोभाविशेषप्रकटनाद्यथासौ सदा तद्विहारशीलस्य भगवतोऽत्यन्तप्रियो भवति तथा सोऽपि स्यादित्यर्थः ॥१७०॥</p>
<p><strong>अथ भीष्माष्टमी</strong></p>
<blockquote>
<p><strong>माघस्य चाष्टमीं शुक्लामारभ्य दिनपञ्चकम् । तर्पयेदथवाष्टम्यां भीष्मं भागवतोत्तमम् ॥१७१॥</strong></p></blockquote>
<p>भागवतेषु मध्ये उत्तमं तत्प्रतिज्ञापालनाय निजप्रतिज्ञात्यागेन साक्षाद्भगवतैव भक्तवात्सल्यविशेषप्रकटनेन निजभक्तवशत्वदर्शनात् । तच्च स्वनिगम-(८.३७) इत्यादिवचनैः प्रथमस्कन्धादौ प्रसिद्धमेव । अतस्तत्तर्पणं वैष्णवः कार्यमेवेति भावः ॥१७१॥</p>
<blockquote>
<p>**नित्यतर्पणतः पश्चात् सलिलान्तरुदङ्मुखः । **
<strong>निवीती तर्पणं कुर्याद्गाङ्गेयस्य महात्मनः ॥१७२॥</strong></p></blockquote>
<p>तद्विधिं लिखति—नित्येति । तत्र च जीवत्पितृपितामहको भीष्मतर्पणं न कुर्यादिति ज्ञेयम् जीवत्पिता न कुर्वीत तर्पणं यमभीष्मयोः इति पाद्मेऽभिधानात् ॥१७२॥</p>
<p><strong>अथ तत्र मन्त्रः</strong></p>
<blockquote>
<p>**वैयाघ्रपद्यगोत्राय साङ्कृतिप्रवराय च । **
<strong>अपुत्राय ददाम्येतत् सलिलं भीष्मवर्मणे ॥१७३॥<br>
अथ भैम्येकादशी</strong></p></blockquote>
<p>तत्र मात्स्ये श्रीब्रह्मोवाच—</p>
<blockquote>
<p>**कथमारोग्यमैश्वर्यमनन्तममरेश्वर । **
**स्वल्पेन तपसा देव भवेन्मोक्षो यथा नृणाम् ॥१७४॥ **</p></blockquote>
<p>तपसा कृच्छ्रेण ॥१७४॥</p>
<p>श्रीमहेश्वर उवाच—</p>
<blockquote>
<p>**त्वया पृष्टस्य धर्मस्य रहस्यस्यास्य भेदकृत् । **
<strong>भविता स तदा ब्रह्मन् कर्ता चैव वृकोदरः ॥१७५॥</strong></p></blockquote>
<p>किञ्च—</p>
<blockquote>
<p>**इदं व्रतमशेषाणां व्रतानामधिकं यतः । **
<strong>कथयिष्यति विश्वात्मा वासुदेवो जगद्गुरुः ॥१७६॥ अशेषयज्ञफलदमशेषाघविनाशनम् । अशेषदुष्टशमनमशेषसुरपूजितम् ॥१७७॥</strong>
**पवित्राणां पवित्रञ्च मङ्गलानाञ्च मङ्गलम् । **
<strong>भविष्यञ्च भविष्याणां पुराणानां पुरातनम् ॥१७८॥</strong></p></blockquote>
<p>भेदकृत् प्रकाशक इत्यर्थः । भवितेत्यादि भविष्यत्प्रयोगो भविष्यकथनात् । भविष्याणां व्रतानां मध्ये भविष्य परमान्त्यम् न केवलं भविष्यमेव किन्तु पुराणानां पूर्ववृत्तानां मध्ये पुरातनं सर्वाद्यमित्यर्थः । एवं माहात्म्यविशेषो दर्शितः । तथा च तत्रैव श्रीभीमं प्रति श्रीभगवदुक्तौ—कुरु व्रतमिदं सम्यक् स्नेहात्तव मयेरितम् । त्वया कृतमिदं धीर त्वन्नामाङ्कं भविष्यति ॥ सा भीमद्वादशी ह्येषा सर्वपापहराशुभा । या तु कल्याणिनी नाम पुराकल्पेषु पठ्यते ॥ इति ॥१७५-१७८॥</p>
<p>तत्रैव श्रीभीमं प्रति श्रीभगवदुक्तौ—</p>
<blockquote>
<p>**यद्यष्टमी-चतुर्दश्योर्द्वादशीष्वथ भारत । **
<strong>अन्येष्वपि दिनक्षेषु न शक्तस्त्वमुपोषितुम् ॥१७९॥</strong></p></blockquote>
<p>द्वादशीषु एकादशीषु अन्यदिनेषु जन्माष्टम्यादिषु ऋक्षेषु श्रवणद्वादश्यादिषु ॥ १७९॥</p>
<blockquote>
<p><strong>ततः पुण्यामिमां भीम तिथिं पापप्रणाशिनीम् ।</strong>
**उपोष्य विधिनानेन गच्छ विष्णोः परं पदम् ॥१८०॥ **</p></blockquote>
<p>किञ्च तत्रैव तद्व्रतविधिकथनान्ते—</p>
<blockquote>
<p>**इदमेव कृतं महेन्द्रमुख्यैर्वसुभिश्चैव सुरादिभिस्तथा । फलमस्य न शक्यते हि वक्तुं यदि जिह्वायुतकोटयो मुखे स्युः ॥१८१॥ इति । **
**व्रते कृत्यविधिश्चास्मिन् पूजाविधिविशेषवान् । **
<strong>वैष्णवैश्चेदपेक्ष्यः स्याज्ञेयो मत्स्यपुराणतः ॥१८२॥<br>
अथ फाल्गुनकृत्यम्</strong></p></blockquote>
<p>तत्र यमः—</p>
<blockquote>
<p>**प्रातःस्नायो भवेन्नित्यं मासौ द्वौ माघफाल्गुनौ । **
<strong>देवान् पितृन् समभ्यर्च्यमुच्यते सर्वकिल्विषैः ॥१८३॥</strong></p></blockquote>
<p>किञ्चान्यत्र—</p>
<blockquote>
<p><strong>यदीच्छेद्विपुलान् भोगान् चन्द्रसूर्योपमान् शुभान् ।</strong>
**माघफाल्गुनयोर्मध्ये प्रातःस्नायी तदा भवेत् ॥१८४॥ **</p></blockquote>
<p>पूजाविधिविशेषयुक्तः । अस्मिन् व्रते कृत्यविधिर्यः स चेद्यदि अपेक्ष्यः स्यादिति तादृशकृत्यविधेरावश्यकस्वाभावेन वैष्णवैर्नात्यन्तापेक्षणादिति दिक् । तद्विधिस्तत्रैव तं प्रति श्रीभगवदुक्तौ तथा हि—माघमासस्य दशमी यदा शुक्ला भवेत्तदा । घृतेनाभ्यञ्जनं कृत्वा तिलैः स्नानं समाचरेत् । तथैव विष्णुमभ्यर्च्य नमो नारायणेति च । कृष्णाय पादौ सम्पूज्य शिरः सर्वात्मनेति च ॥ वैकुण्ठायेति वैकुण्ठमुरः श्रीवत्सधारिणे । शङ्खिने चक्रिणे तद्वद्गदिने वरदाय वै ॥ सर्वे नारायणायेति सम्पूज्या बाहवः क्रमात् । दामोदरायेत्युदरं मेढ्रं पञ्चशराय वै ॥ ऊक्त सौभाग्यनाथाय जानुनी भूतधारिणे । नमो नीलाय वै जङ्घे पादौ विश्वसृजे नमः ॥ नमो देव्यै नमः शान्त्यै नमो लक्ष्म्यै नमः श्रियै । नमस्तुष्ट्यै नमः पुष्ट्यै वृष्ट्यै दृष्ट्यै यजेच्छ्रियम् ॥ नमो विहगनाथाय वायुवेगाय पक्षिणे । विषप्रमाथिने नित्यं गरुडञ्चाभिपूजयेत् ॥ एवं सम्पूज्य गोविन्दमुमापतिविनायकैः । गन्धैर्माल्यैस्तथा धूपैर्भक्ष्यैर्नानाविधैरपि ॥ गव्येन पयसा सिक्तां कृसरामथ वाग्यतः । सर्पिषा सह भुक्त्वा तां जप्त्वा मन्त्रपदं बुधः । न्यग्रोधं दन्तधावनमथवा खादिरं पुनः । गृहीत्वा पावयेद्दन्तानाचान्तः प्रागुदङ्मुखः ॥ ब्रूयात् सायन्तनीं कृत्वा सन्ध्यामस्तमिते रवौ । नमो नारायणायेति त्वामहं शरणं गतः ॥ एकादश्यां निराहारः समभ्यर्च्य च केशवम् । रातिञ्च सकलां स्थित्वा स्नानञ्च पयसा तथा ॥ सर्पिषा चापि दहनं हुत्वा ब्राह्मणपुङ्गवैः । सहैव पुण्डरीकाक्ष द्वादश्यां क्षीरभोजनम् । करिष्यामि यतात्माहं निर्विघ्नेनास्तु तच्च मे ॥ एवमुक्त्वा स्वपेद्भूमावितिहास-कथां पुनः । श्रुत्वा प्रभाते विधिवत् कृत्वा च पितृतर्पणम् ॥ प्रणम्य च हृषीकेशममलं चार्कमीक्ष्य च । गृहस्य पुरतो भक्त्या मण्डपं कारयेद्बुधः ॥ दशहस्तानथाष्टौ वा करान् कुर्याद् विशाम्पते । चतुर्हस्तां शुभां कुर्याद्वेदीमरिनिसूदन ॥ चतुर्हस्तप्रमाणञ्च विन्यसेत्तत्र तोरणम् । प्रकल्प्य कलसं तत्र मासमात्रेण संयुतम् ॥ छिद्रेण जलसम्पूर्णमधः कृष्णाजिने स्थितः । तस्य धाराञ्च शिरसि धारयेत् सकलां निशाम् ॥ धाराभिर्भूरिभिभूरि फलं वेदविदो विदुः । यस्मात्तस्मात् कुरुश्रेष्ठ धारा धार्या स्वशक्तितः ॥ तथैव विष्णोः शिरसि</p>
<p>क्षीरधारां प्रदापयेत् । अरन्तिमात्रं कुण्डञ्च कृत्वा तत्र त्रिमेखलम् । योनिवक्तञ्च तत् कृत्वा ब्राह्मणैर्यवसर्पिषी । तिलांश्च विष्णुदैवत्यैर्मन्त्रैरेकाग्निवत्तदा । हुत्वा च वैष्णवं सम्यक्चरु गोक्षीरसंयुतम् ॥ निष्परार्द्धप्रमाणां वै धारामाज्यस्य पातयेत् । जलकुम्भान् महावीर्य स्थापयित्वा त्रयोदश ॥ भक्ष्यैर्नानाविधैयुक्तान् सितवस्त्रैरलङ्कृतान् । युक्तानौडुम्बरैः पात्रैः पञ्चरत्नसमन्वितान् ॥ चतुर्भिर्वाहृचैर्होमस्तत्र कार्य उदङ्मुखैः । रुद्रजापैश्चतुर्भिश्च यजुर्वेदपरायणैः ॥ वैष्णवानि च सामानि चतुरः सामवेदिनः । अरिष्टवर्गसहितान्यभितः परिपाठयेत् ॥ एवं द्वादश तान् विप्रान् वस्त्रमाल्यानुलेपनैः । पूजयेदङ्गुलीयैश्च कटकैर्हेमसूत्रकैः ॥ वासोभिः शयनीयैश्च वित्तशाठ्यविवर्जितः । उपाध्यायस्य च पुनर्द्विगुणं सर्वमेव तु ॥ ततः प्रभाते विमले समुत्थाय त्रयोदश । गा वै दद्यात् कुरुश्रेष्ठ सौवर्णमुखसंयुताः । पयस्विनीः शीलवतीः कांस्यदोहसमन्विताः । रौप्यखुराः सवत्साश्च चन्दनेनाभिषेचिताः ॥ तास्तु दत्त्वा ततो भक्त्या भक्ष्यभक्षणतर्पितान् । कृत्वा वै ब्राह्मणान् सर्वानन्नैर्नानाविधैस्तथा ॥ भुक्त्वा चाक्षारलवणमात्मना च विसर्जयेत् । अनुगम्य पदान्यष्टौ पुत्रमाभार्यासमन्वितः ॥ प्रीयतामत्र देवेश केशव क्लेशनाशन । एवमुच्चार्य तान् कुम्भान् ताश्च गाः शयनानि च । वासांसि चैव सर्वेषां गृहाणि प्रापयेद्बुधः ॥ अभावे बहुशय्यानामेकामपि सुसंस्कृताम् । शय्यां दद्याद्गुरौ भीम सर्वोपस्करसंयुताम् ॥ इतिहासपुराणानि वाचयित्वातिवाहयेत् । तद्दिनं नरशार्दूल यदीक्छेद्विपुलां श्रियम् ॥ इति ॥१८२-१८४॥</p>
<p>गौतमीये—</p>
<blockquote>
<p>**फाल्गुने देवकीपुत्रं पूजयेत् स्वर्णचम्पकैः । **
<strong>चूतसौगन्धि-कुसुमैर्पैर्गन्धैः सुविस्तरैः ॥१८५॥ इति ।<br>
अथ शिवरात्रिव्रतम्</strong>
**शिवरात्रिव्रतमिदं यद्यप्यावश्यकं न हि । **
**वैष्णवानां तथाप्यत्र सदाचाराद्विलिख्यते ॥१८६॥ **
**शिवरात्रिव्रतं कृष्णचतुर्दश्यान्तु फाल्गुने । **
<strong>वैष्णवैरपि तत् कार्यं श्रीकृष्णप्रीतये सदा ॥१८७॥</strong></p></blockquote>
<p>अन्योऽन्यभक्तिदानार्थमन्योऽन्योपासनाकरौ । वन्दे हरिहरौ देवावन्योऽन्यप्रेमतत्परौ ॥ ननु वैष्णवानां किं शिवरात्रिव्रतकरणेन तत्र लिखति—श्रीकृष्णप्रीतय इति । शिवरात्रिव्रत-परित्यागेन भगवत्पूजाफलानुदयाद्भगवत्प्रीत्यभावः अतस्तदर्थं वैष्णवैः कर्तव्यमेवेत्यर्थः । अपि-शब्दात् किं पुनः शैवैः शाक्तैः सौरादिमिर्वेत्यर्थः ॥१८७॥</p>
<p>तथा च पाद्मे व्रतखण्डे—</p>
<blockquote>
<p>**सौरो वा वैष्णवो वान्यो देवतान्तरपूजकः । **
**न पूजाफलमाप्नोति शिवरात्रिबहिर्मुखः ॥१८८॥ **</p></blockquote>
<p>देवतान्तरं दुर्गागणेशादि तत्पूजकोऽन्यो वा न पूजाफलमाप्नोतीत्यनेन व्रतस्य नित्यत्वं बोधितम् ॥१८८॥</p>
<p>किञ्च तदिदमौदास्ये दूषणं द्वेषे तु कौर्मे भृग्वादीन् प्रति स्वयम्भगवतोक्तम्—</p>
<blockquote>
<p>**परात् परतरं यान्ति नारायणपरायणाः । **
<strong>न ते तत्र गमिष्यन्ति ये द्विषन्ति महेश्वरम् ॥१८९॥</strong></p></blockquote>
<p>किञ्च श्रीशिवव्रताकरणे महादोषप्रदर्शनेन नित्यतामेव द्रढयति—परादिति त्रिभिः । परात् चतुर्वर्गेषु श्रेष्ठात् मोक्षादपि परतरं श्रीवैकुण्ठाख्यपदं नारायणपरा यान्तीति सत्यमेव किन्तु यदि ते श्रीशिवेऽपराधिनो न भवन्तीत्याह—नेति । अत्र च पूर्वपद्यार्द्धं श्रीशिवेनोक्तं परार्द्धञ्च श्रीभगवतेति सत्सु प्रसिद्धम् । यदि च कौर्मदृष्ट्या सर्वं पद्यं श्रीभगवदुक्तमेव तर्हि निखिलगुणामृतनिधिना भगवता नारायणेन परोक्षवद्विन भरेणोक्तमिति ज्ञेयम् । द्विषन्तीति—द्वेषस्तु तम्व्रताकरणादिना तदनादरलक्षण एव यथा गुरुदेवतादिद्रोहः एवं निन्दापि ॥१८९॥</p>
<blockquote>
<p><strong>यो मां समर्चयेन्नित्यमेकान्तं भावमाश्रितः ।</strong>
**विनिन्दन् देवमीशानं स याति नरकायुतम् ॥१९०॥ **</p></blockquote>
<p>अन्यत्र च—</p>
<blockquote>
<p>**मद्भक्तः शङ्करद्वेषी मद्द्वेषी शङ्करप्रियः । **
<strong>उभौ तौ नरकं यातौ यावच्चन्द्रदिवाकरौ ॥१९१॥ इति ।</strong></p></blockquote>
<p>अतएव हयशीर्षपञ्चरात्रे श्रीहरिहरप्रतिष्ठायां श्रीभगवतैवोक्तम्—</p>
<blockquote>
<p>**यः शिवः सोऽहमेवेह योऽहं स भगवान् शिवः । **
<strong>नाचयोरन्तरं किञ्चिदाकाशानिलयोरिव ॥१९२॥</strong></p></blockquote>
<p>ननु नान्यं देवं नमस्कूर्यान्नान्यं देवं निरीक्षयेत् । चक्राङ्कितः सदा तिष्ठन्मद्भक्तः पाण्डुनन्दन ॥ इति भविष्योत्तरोक्त-श्रीभगवद्वचनादिनाविरोधः स्यात् तत्र श्रीभगवद्वचनमेव लिखति—यः शिव इति । आकाशनिलयोरिवेति दीपाद्दीपान्तरवत् कारणेन सह कार्यस्याभेदाभिप्रायेणावतारिणात्मना सहावतारस्य श्रीशिवस्याभेदो दर्शितः ॥१९२॥</p>
<p>बह्वृच-परिशिष्टे—</p>
<blockquote>
<p>**शिवाय विष्णुरूपाय शिवरूपाय विष्णवे । **
<strong>शिवस्य हृदयं विष्णुर्विष्णोरतु हृदयं शिवः ॥१९३॥</strong>
**यथा शिवमयो विष्णुरेवं विष्णुमयः शिवः । **
**यथान्तरं न पश्यामि तथा मे स्वस्तिरायुषः ॥१९४॥ इति । **
**कार्यं गुणावतारत्वेनैक्याद्रुद्रस्य वैष्णवैः । **
<strong>वैष्णवाग्र्यतया श्रेष्ठ्यात् सदाचाराच्च तद्व्रतम् ॥१९५॥</strong></p></blockquote>
<p>तथा तत इत्यर्थः आयुषो जीवनस्य भगवद्भक्तिलक्षणस्य स्वस्तिः शोभनसत्ता सदा सम्यग्वृत्तिर्भवतीत्यर्थ अस्त्विति शेषो वा । शिवस्य श्रीविष्णोर्य इह गूगनामाविसकलं धिया भिन्नं पश्येत् इत्यादिकञ्च श्रीमन्नामापराधस्तोत्रे पूर्वं लिखितमेव । अनोऽत्रायं सिद्धान्तः—श्रीविष्णुरेको देवः शिवश्चान्या देव इत्येवमन्यत्वे भासमाने तन्नमस्कारादिकं वैष्णवानामयुक्तमेव किन्तु यथा मत्स्यादयो लीलावतारास्तथा श्रीशिवश्चगुणावतारोऽयमित्य भेदेन न दोषावहमपि तु गुण एव भ्गवद्भक्तिविशेष एव पर्यवसानादिति ॥१९४-१९५॥</p>
<blockquote>
<p>**चतुर्थस्कन्धदृष्ट्या तु नैके कुर्वन्ति तद्व्रतम् ॥१९६॥ **</p></blockquote>
<p>तथा च भृगुशापः (श्रीभा। ४.२.२८)—</p>
<blockquote>
<p>**भवव्रतधरा ये च ये च तान् समनुव्रताः । **
<strong>पाषण्डिनस्ते भवन्तु सच्छास्त्रपरिपन्थिनः ॥१९७॥ इति ।<br>
अ शिवरात्रितनिर्णयः</strong></p></blockquote>
<p>तत्र स्कान्दे—</p>
<blockquote>
<p>**माघफाल्गुनयोर्मध्ये असिता या चतुर्दशी । **
<strong>शिवरात्रिस्तु सा ख्याता सर्वयज्ञोत्तमोत्तमा ॥१९८॥</strong></p></blockquote>
<p>महीखण्डे—</p>
<blockquote>
<p><strong>माघमासस्य शेषा या प्रथमा फाल्गुनस्य च ।</strong>
**कृष्णा चतुर्दशी सा तु शिवरात्रिः प्रकीर्तिता ॥१९९॥ **</p></blockquote>
<p>किञ्च नागरखण्डे—</p>
<blockquote>
<p>**यानि कान्यत्र लिङ्गानि स्थावराणि चराणि च । **
<strong>तेषु सङ्क्रमते देवस्तस्यां रात्रौ यतो हरः ।</strong>
**शिवरात्रिस्ततः प्रोक्ता तेन सा हरिवल्लभा ॥२००॥ इति । **</p></blockquote>
<p>हरिवल्लभत्वेनास्य श्रीशिवप्रियत्वादेव वैष्णवैरपि कर्तव्यमिति भावः ॥२००॥</p>
<blockquote>
<p><strong>शुद्धोपोष्या च सा सर्वर्विद्धा स्याच्चेच्चतुर्दशी ।</strong>
**प्रदोषव्यापिनी ग्राह्या तत्राप्याधिक्यमागता ॥२०१॥ **</p></blockquote>
<p>तथा चोक्तम्—</p>
<blockquote>
<p>**प्रदोषव्यापिनी ग्राह्या शिवरात्रिः शिवप्रियैः । **
<strong>रात्रौ जागरणं तस्यां यस्मात्तस्यामुपोषणम् ॥२०२॥</strong></p></blockquote>
<p>शिवप्रियैरित्यनेन विद्धाव्रतस्य वैष्णवानामकर्तव्यत्वं प्रतिपादितमिति भावः ॥२०२॥</p>
<p>किञ्च—</p>
<p>**प्रदोषश्च चतुर्नाड्यात्मकोऽभिज्ञजनैर्मतः ॥२०३॥ इति । **</p>
<blockquote>
<p>**प्रदोषव्यापिनी साम्येऽप्युपोष्यं प्रथमं दिनम् । **
<strong>नोपोष्या वैष्णवैर्विद्धा सापीति च सतां मतम् ॥२०४॥</strong></p></blockquote>
<p>यथ उक्तम्—</p>
<p>**शिवरात्रिव्रते भूतं कामविद्धं विवर्जयेत् ॥२०५॥ **</p>
<p>अतएवोक्तं पराशरेण—</p>
<blockquote>
<p><strong>माघासितं भूतदिनं हि राजन्नुपैति योगं यदि पञ्चदश्या । जयाप्रयुक्तां न तु जातु कुर्याच्छिवस्य रात्रिं प्रियकृच्छिवस्य ॥२०६॥ इति ।</strong></p></blockquote>
<p>एतदेव प्रतिपादयति–सतां मतमिति । तत्र प्रमाणमाह—माघेऽसितेत्यादि । एवञ्च—माघफाल्गुनयोर्मध्ये या स्याच्छिचतुर्दशी । अनङ्गेन समायुक्ता कर्तव्या सर्वदा तिथिः ॥ इतिवचनं भविष्योत्तरोक्त-शिवरात्रिव्यतिरिक्तशिवचतुर्दशीसञ्ज्ञक-व्रतविषयकं किंवा परदिने अमावस्यायोगाभावविषयकं सकामवैष्णवविषयकं वा ज्ञेयम् । अन्ये च माघासितमित्येतद्वचनं शिवरात्रिव्रते भूतम् इति वचनं परदिनप्रदोषव्यापि-चतुर्दश्युपवासविषयकमिति व्यवस्थापयन्ति तच्चासङ्गतमिति माघेति पञ्चदश्या योगमुपैतीत्यादिविशेषोक्त्या प्रदोषव्यापिनीत्यादिविरोधापत्तेः लिखितव्यवस्थैव युक्तेति दिक् इत्थञ्च यदा चतुर्दशीक्षयः स्यात्तर्हि वैष्णवानामपि विद्धोपवासः प्रसज्येतैव अन्यथा अमावस्यासंयोगव्यवस्थाया अत्र लोपप्रसङ्गात् । अतः सा व्यवस्था वैष्णवजनसम्मता न स्यादित्युपेक्षा । एतच्चाने जन्माष्टमीव्रतनिर्णयान्ते लेख्यमेव इति ॥२०४-२०६॥</p>
<p><strong>अथ योगाश्च</strong></p>
<p>उक्तञ्च लोकाक्षिणा—</p>
<p>**द्विमुहूर्ता भवेद्योगो वेधो मौहूर्तिकः स्मृतः ॥२०७॥ इति । **</p>
<blockquote>
<p>**शिवरात्रौ च कर्तव्यं नियमेन त्रयं बुधेः । **
<strong>उपवास-महादेवपूजाजागरणं निशि ॥२०८॥</strong></p></blockquote>
<p>शिवरात्रौ चोपवास-पूजा-जागरणानां त्रयाणामेवावश्यकत्वं लिखति—शिवेति ॥२०८॥</p>
<p><strong>अथ शिवव्रतविधिः</strong></p>
<blockquote>
<p>**सायं शिवालयं गत्वा शुचिराचम्य च व्रती । **
<strong>कृत्वा शिवाग्रे सङ्कल्पमारभेत तदर्चनम् ॥२०९॥</strong></p></blockquote>
<p>अधुना भविष्योत्तर-स्कन्दपुराणशिवधर्मोत्तराद्युक्तानुसारेण व्रतानुष्ठान-प्रकारं लिखति—सायमिति पञ्चभिः । तस्य शिवस्य अर्चनं पूजामारभेत ॥२०९॥</p>
<blockquote>
<p>**पञ्चाक्षरेण मन्त्रेण शतरुद्रेण वा द्विजः । **
<strong>क्षीरादिभिश्च शुद्धाद्भिर्धारया स्नापयेच्छिवम् ॥२१०॥</strong></p></blockquote>
<p>तदेव लिखति—पञ्चेति द्वाभ्याम् । आदि-शब्देन घृतमध्वादि द्राक्षारसादिकञ्च ॥२१०॥</p>
<blockquote>
<p>**महार्चां विधिना कृत्वा गन्धपुष्पतिलादिभिः । **
<strong>समर्प्य धूपदीपादीन् शङ्खेनार्ध्यं निवेदयेत् ॥२११॥</strong></p></blockquote>
<p>विधिनेत्यत्रायं विधिः—प्रथमे यामे शिवाय नमः इति पञ्च-ब्रह्ममन्त्रैर्वा गन्धपुष्पतिलमाषगोधूमादिना महापूजां कृत्वा ततश्च ओं आद्याय नमः - ओं वामाय नमः - ओं तत्पुरुषाय नमः - ओं अघोराय नमः इति प्रत्यगादिचतुर्दिक्षु ओं ईशानाय नमः इत्युपरि । एवं पञ्चवक्त्राणि पुष्पादिभि सम्पूज्य पश्चादिष्टपुष्पं समर्पयेत् । आदि-शब्दान्नेवेद्यताम्बूलादि अर्घ्यञ्च फलगन्धाक्षतान्वितं ज्ञेयम् ॥२११॥</p>
<p><strong>अथ तत्र मन्त्रः</strong></p>
<blockquote>
<p><strong>गौरीवल्लभ देवेश सर्पाढ्य शशिशेखर । वर्षपापविशुद्ध्यर्थमर्ध्यं मे प्रतिगृह्यताम् ॥२१२॥ इति ।</strong>
**आचार्यं परिपूज्याथ दत्त्वा तस्मै च दक्षिणाम् । **
<strong>विधिवज्जागरं कृत्वा प्रातः पारणमाचरेत् ॥२१३॥</strong></p></blockquote>
<p>आचार्यं शिवव्रतविध्युपदेशकमक्षतपुष्पान्नवस्त्रादिना सम्मान्य । विधिवदिति—द्वितीये यामे शङ्कराय नमः इति तृतीये महेश्वराय नमः इति चतुर्थे रुद्राय नमः इति पूर्वतो विशेषः । अन्यश्च समान एव विधिर्ज्ञेयः । तथैकादशीजागरणवद्गीतनृत्यादिनेति च ज्ञेयम् । पारणमाचरेदित्यत्रापि विधिवदित्यनुवर्तनीयम् ततश्च प्रभाते नित्यकृत्यं कृत्वा गृहे शिवमभ्यर्च्य शिवभक्तान् वैष्णवान् विप्रांश्च सम्भोज्य बन्धुभिः सह भुञ्जीत इति ज्ञेयम् ॥२१३॥</p>
<p><strong>अथ तत्र पारण-निर्णयः</strong></p>
<blockquote>
<p>**पूर्वविद्धोपवासे च परेऽहनि चतुर्दशी । **
**दिवसव्यापिनी तिष्ठेत् कुर्यात् तस्यां हि पारणम् ॥२१४॥ **</p></blockquote>
<p>ननु तद्व्रतपारणे च शुद्धायामुपवासे सति प्रातरमावस्यायामेव पारणमबाधम् । पूर्वविद्धोपवासे च कृष्णाष्टमी स्कन्दषष्ठी शिवरात्रिश्चतुर्दशी । एताः पूर्वयुताः कार्यास्तिथ्यन्ते पारण भवेत् ॥ इत्यादिस्कन्दवचनैस्तिथ्यन्ते पारणविधिना तत्र च समस्तदिनव्यापि-चतुर्दशीनिष्क्रमे सति कदा पारणमस्तु । इत्यपेक्षायां लिखति—पूर्वेति । हि-शब्दस्त्वेवार्थे । तस्यां चतुर्दश्यामेव पारणम् अन्यथाऽमावस्यारात्रौ भाजनस्य प्रसङ्गात् तच्च निषिद्धम् भूताष्टम्यादिवा भूक्त्वा रात्रौ भुक्त्वा च पर्वणि । एकादश्यां दिवा रात्रौ भुक्त्वा चान्द्रायणं चरेत् ॥ इति । एवं यद्यपि चतुर्दश्यां दिवाभाजनं निषिद्धं तथापि पारणानुरोधेन अमावस्यारात्रिभोजनवत्तद्दोषविशेषावहं न स्यादिति ज्ञेयम् । किञ्च—सर्वेष्वेवोपवासेषु दिवापारणमिष्यते इति अन्यदा तु चतुर्दश्यन्ते सत्येव पारणम् ॥२१४॥</p>
<p>तथा चोक्तम्—</p>
<blockquote>
<p><strong>सा त्वस्तमयपर्यन्तं व्यापिनी चेत् परेऽहनि ।</strong>
**दिवैव पारणं कुर्यात् पारणे नैव दोषभाक् ॥२१५॥ इति । **</p></blockquote>
<p>सा शिवरात्रिचतुर्दशी तु परस्मिन् दिने अस्तमयपर्यन्तं सूर्यास्तसमयावधिव्यापिनी चेद्भवति एवं चतुर्दश्यन्तपारणे च व्रती दोषभाक् व्रतभङ्गदोषभागी न स्यात् अन्यथामावस्यारात्रिभोजन-प्राप्तेरिति भावः । एवमुपवासद्वयञ्च निरस्तम् । अतएवोक्तं—याम त्रयोर्द्ध्वगामिन्यां प्रातरेव हि पारणम् इति दिक् ॥२१५॥</p>
<blockquote>
<p>**अनुष्ठानविधिश्चास्य व्रतस्योक्तोऽतिविस्तरम् । **
<strong>शिवधर्मोत्तरादौ तु ज्ञेयोपेक्ष्यः स चेत्ततः ॥२१६॥</strong></p></blockquote>
<p>अस्य शिवरात्रिसम्बन्धिनो व्रतस्य अत्यन्तविस्तरं यथा स्यात् अपेक्ष्यश्चेद्भवति तदा ततः शिवधर्मोत्तरादितः स विधिर्ज्ञेयः । आदि-शब्देन भविष्योत्तरस्कन्दपुराणशिवयामलादि ॥२१६॥</p>
<blockquote>
<p>**शिवव्रतस्य माहात्म्यमस्य सर्वत्र विश्रुतम् । **
<strong>व्याधोऽपि मुक्तो यस्तादृक् लिङ्गार्चाजगरादिना ॥२१७॥</strong></p></blockquote>
<p>तादृग्दैवादन्य प्रसङ्गजातं यत् लिङ्गार्चा श्रीशिवपूजनम् जागरः आदि-शब्देन उपवासश्च तेनापि व्याधोऽपि मुक्त इति यत् यद्यस्माच्छिवव्रतादिति वा ॥२१७॥</p>
<p><strong>अथ शिवरात्रिव्रत-माहात्म्यम्</strong></p>
<p>नागरखण्डे—</p>
<blockquote>
<p>**स्वयम्भूलिङ्गमभ्यर्च्य सोपवासः सजागरः । **
<strong>अजानन्नपि निष्पापो निषादो गणतां गतः ॥२१८॥</strong></p></blockquote>
<p>तथा चोक्तं भविष्योत्तरे—कृष्णपक्षे चतुर्दश्यां न किञ्चिन्मृगयन्नपि । प्राप्तवान् प्राणयात्रार्थं क्षुधासम्पीडिनोऽवशः ॥ इत्युपवासः किञ्च—धनुष्कोट्या हतान्येव बिल्वपत्राणि मानद । पतितानि महाबाहो शम्भोः शिरसि भूमिप ॥ तस्थौ स एव तत्रैव सर्वरात्रिमतन्द्रितः । स्वोदरार्थं महाराज मृगलिप्सुरहङ्कृतः ॥ इति एवञ्च पूजाजागरणे वृत्ते गणतां शिवपार्षदताम् ॥२१८॥</p>
<p>स्कान्दे च—</p>
<blockquote>
<p>**शिवञ्च पूजयित्वा यो जागर्ति च चतुर्दशीम् । **
<strong>मातुः पयोधररसं न पिबेत् स कदाचन ॥२१९॥</strong></p></blockquote>
<p>किञ्चान्यत्र—</p>
<blockquote>
<p>**कश्चित् पुण्य विशेषेण व्रतहीनोऽपि यः पुमान् । **
<strong>जागरं कुरुते तत्र स रुद्रसमतां व्रजेत् ॥२२०॥ इति ।</strong></p></blockquote>
<p>कश्चिदन्त्यजादिरपि व्रतहीनः उपवासादिनियमरहितोऽपि यः पुण्यविशेषेण तत्र शिवरात्रौ जागरणं कुरुते रुद्रसमतां तदीयसारूप्यादियुक्तपार्षदत्वं वैष्णवाग्र्यत्व वा स प्राप्नुयात् ॥२२०॥</p>
<blockquote>
<p><strong>श्रीकृष्णे वैष्णवानान्तु प्रेमभक्तिर्विवर्धते । कृष्णभक्तिरसासारवर्षिरुद्रानुकम्पया ॥२२१॥</strong></p></blockquote>
<p>ननु श्रीकृष्णचरणारविन्दभक्त्येकापेक्षकाणां वैष्णवानां शिवव्रतेन किं स्यात् इत्यपेक्षायां लिखति—श्रीकृष्णे इति । ननु श्रीशिवव्रतेन कथं श्रीकृष्णप्रेमभक्तिर्वर्द्धताम् तत्र लिखति—कृष्णेति । कृष्णभक्तिरसासारवर्षिणो रुद्रस्यानुकम्पया श्रीशङ्करकरुणयैव श्रीकृष्णप्रेमभक्तिविशेषसिद्धेः । यद्वा कृष्णस्य या भक्तिरसवर्षिणी रुद्रानुकम्पा तया एवं श्रीशिवव्रतेनैव श्रीकृष्णकृपाविशेषोत्पत्तेस्तत्प्रेमभक्तिवृद्धिर्भवतीति दिक् ॥२२१॥</p>
<p><strong>अथ श्रीगोविन्दद्वादशी</strong></p>
<blockquote>
<p>**फाल्गुने द्वादशी शुक्ला य पुष्यक्षेण संयुता । **
<strong>गोविन्दद्वादशी नाम सा स्याद्गोविन्दभक्तिदा ॥२२२॥</strong>
**तस्यामुपोष्य विधिना भगवन्तं प्रपूजयेत् । **
<strong>लिखितः पापनाशिन्यां विधिर्योऽत्रापि स स्मृतः ॥२२३॥</strong></p></blockquote>
<p>अत्र गोविन्दद्वादश्यां भगवत्पूजनेऽपि स एव विधिः स्मृतो मुनिभिः । एकदैवतत्वादिना द्वयोरेकरूपत्वात् ॥२२३॥</p>
<p><strong>अथ गोविन्दद्वादशीमाहात्म्यम्</strong></p>
<blockquote>
<p><strong>ब्रह्मपुराणे श्रीवशिष्ठमान्धातृसंवादे—</strong>
**फाल्गुनामलपक्षे तु पुष्यक्षे द्वादशी यदि । **
**गोविन्दद्वादशी नाम महापातकनाशिनी ॥२२४॥ **
**तस्यामुपोष्य विधिवन्नरः सङ्क्षीणकल्मषः । **
**प्राप्नोत्यनुत्तमां सिद्धिं पुनरावृत्तिदुर्लभाम् ॥२२५॥ इति । **</p></blockquote>
<p>पुनरावृत्तिर्येषां तैर्दुर्लभाम् अपुनरावृत्तिकामित्यर्थः ॥२२५॥</p>
<blockquote>
<p>**आमर्दकी द्वादशीति लोके ख्यातेयमेव हि । **
**योगाभावेऽत्र तन्नाम्नी तदीयैकादशी मता । **
<strong>यत्र आमर्दकीपूजाव्रतमस्यां विशेषतः ॥२२६॥<br>
अथ आमर्दकीव्रतविधिः</strong></p></blockquote>
<p>तदुक्तं ब्राह्मे तत्रैव पापनाशिनी-माहात्म्यप्रसङ्गे—</p>
<blockquote>
<p>**फाल्गुने तु विशेषेण विशेषः कथितो नृप । **
**आमर्दक्या व्रतं पुण्यं विष्णुलोकप्रदं नृणाम् ॥२२७॥ **</p></blockquote>
<p>प्रभासखण्डे च श्रीदेवीमहेशसंवादे—</p>
<blockquote>
<p>**फाल्गुनस्य सिते पक्षे एकादश्यामुपोषितः । **
<strong>स्नात्वा नद्यां ताडागे वा वाप्यां कूपे गृहेऽपि वा ।</strong>
**गत्वा गिरौ वने वाऽपि यत्र सा प्राख्यते शिवा ॥२२८॥ **</p></blockquote>
<p>इयं फाल्गुनशुक्लद्वादशी द्वादशी च द्वादश्येकादश्यारभेदाभिप्रायेण किंवा द्वादश्यां पुष्यानक्षत्रे सति तस्यामेवोपवासापेक्षयेति । तदभावेऽपि एकादश्यामुपवासे सति तस्यामेवन्मर्दकीपूजादिकमपि । तच्चाग्रे व्यक्तं भावि । शिवा आमर्दकी ॥२२६-२२८॥</p>
<blockquote>
<p>**क्षीरोदे मथ्यमाने तु यदा वृक्षः समुत्थितः । **
<strong>आमर्दाद्देवदैत्यानां तेन सामर्दकी स्मृता ॥२२९॥</strong>
**शिवा लक्ष्मीः स्मृतो वृक्षः सेव्यते सुरसत्तमैः । **
<strong>देवैर्ब्रह्मादिभिः सर्वैर्वृक्षोऽसौ वैष्णवः स्मृतः ॥२३०॥</strong></p></blockquote>
<p>आमर्दकीवृक्षोऽयं शिवेति लक्ष्मीरिति च स्मृतः अतएव सेव्यते ॥२३०॥</p>
<blockquote>
<p><strong>तत्र गत्वा हरिः पूज्यो वृक्षमूलेऽथवा शिवा ।</strong>
**पूज्या पुष्पैः शुभै रात्रौ कार्यं जागरणं नरैः ॥२३१॥ **
**करकं जलपूर्णन्तु कर्तव्यं पात्रसंयुतम् । **
**हविष्यान्नन्तु कर्तव्यं दीपः कार्यो विधानतः ॥२३२॥ **
**एवं जागरणं कार्यं कथाश्रवणतत्परैः । **
<strong>मुच्यन्ते देहिनः पापैः कलिजैः कायसम्भवैः ॥२३३॥</strong>
<strong>देहान्ते च नराः सर्वे पूज्यन्ते हरिमन्दिरे ॥२३४॥<br>
अथ वसन्तोत्सवः</strong>
<strong>फाल्गुन्यां पौर्णमास्यान्तु विदध्याद्वैष्णवैः सह । श्रीकृष्णप्रियभक्तस्य वसन्तस्यार्चनोत्सवम् ॥२३५॥</strong></p></blockquote>
<p>श्रीकृष्णप्रियभक्तता च वसन्तस्य सदा श्रीवृन्दावनाश्रितत्वात् । अतएव तस्य पूजोत्सवं कुर्यात् ॥२३५॥</p>
<blockquote>
<p>**भविष्योत्तरतो ज्ञेयस्तद्विधिश्चेदपेक्ष्यते । **
<strong>यः श्रीयुधिष्ठिरस्योक्तो व्यक्तं भगवता स्वयम् ॥२३६॥<br>
अथ वसन्तोत्सव-माहात्म्यम्</strong></p></blockquote>
<p>तत्रैव—</p>
<blockquote>
<p><strong>एवं यः कुरुते पार्थ शास्त्रोक्तं फाल्गुनोत्सवम् ।</strong>
**मत्प्रसादाच्च सिध्यन्ति तस्य सर्वे मनोरथाः ॥२३७॥ **
<strong>वृत्ते तुषारसमये शीतपञ्चदश्यां प्रातर्वसन्तसमये समुपस्थिते च । सम्प्राप्य चूतकुसुमं सह चन्दनेन सत्यं हि पार्थ पुरुषोऽब्दशतं सुखी स्यात् ॥२३८॥<br>
अथ चैत्रकृत्यम्</strong>
<strong>चैत्रे कुर्यात् सिते पक्षे श्रीरामनवमीव्रतम् ।</strong>
**एकादश्यां प्रभोर्दोलां द्वादश्यां मदनार्पणम् ॥२३९॥ **</p></blockquote>
<p>गौतमीये च—</p>
<p><strong>चैत्रमासे वासुदेवं सर्वपुष्पैः समर्चयेत् ॥२४०॥<br>
अथ श्रीरामनवमी</strong></p>
<p>अगस्त्यसंहितायाम्—</p>
<blockquote>
<p>**चैत्रे मासि नवम्यान्तु शुक्लायां हि रघूद्वहः । **
**प्रादुरासीत् पुरा ब्रह्मन् परं ब्रह्मैव केवलम् । **
<strong>तस्मिन् दिने तु कर्तव्यमुपवासव्रतादिकम् ॥२४१॥</strong></p></blockquote>
<p>ब्रह्मन् हे सुतीक्ष्ण ॥२४१॥</p>
<p><strong>अथ तद्व्रतनित्यत्वम्</strong></p>
<p>तत्रैव—</p>
<blockquote>
<p>**मुमुक्षवोऽपि हि सदा श्रीरामनवमीव्रतम् । **
**न त्यजन्ति सुरश्रेष्ठो देवेन्द्रोऽपि विशेषतः ॥२४२॥ **</p></blockquote>
<p>किञ्च—</p>
<blockquote>
<p>**प्राप्ते श्रीरामनवमीदिने मर्त्यो विमूढधीः । **
**उपोषणं न कुरुते कुम्भीपाकेषु पच्यते ॥२४३॥ **
**यस्तु रामनवम्यां हि भुङ्क्ते मोहाद्विमूढधीः । **
<strong>कुम्भीपाकेषु घोरेषु पच्यते नात्र संशयः ॥२४४॥<br>
अथ तद्व्रतमाहात्म्यम्</strong></p></blockquote>
<p>तत्रैव—</p>
<blockquote>
<p>**श्रीरामनवमी प्रोक्ता कोटिसूर्यग्रहाधिका । **
<strong>तस्मिन् दिने महापुण्ये राममुद्दिश्य भक्तितः ।</strong>
**यत् किञ्चित् कुरुते कर्म तद्भवक्षयकारकम् ॥२४५॥ **</p></blockquote>
<p>किञ्च—</p>
<blockquote>
<p>**कुर्याद्रामनवम्यां य उपोषणमतन्द्रितः । **
**न मातुर्गर्भमाप्नोति स वै रामप्रियो भवेत् ॥२४६॥ **</p></blockquote>
<p>रामप्रियो भवेदिति तत्सारूप्यं प्राप्तः स्यादित्यर्थः ॥२४६॥</p>
<blockquote>
<p>**तस्मात् सर्वात्मना सर्वे कृत्वैतन्नवमीव्रतम् । **
<strong>मुच्यते सर्वपापेभ्यो यान्ति ब्रह्म सनातनम् ॥२४७॥</strong></p></blockquote>
<p>किञ्च—</p>
<blockquote>
<p>**एकमपि नरो भक्त्या श्रीरामनवमीव्रतम् । **
<strong>उपोष्य कृतकृत्यः सन् सर्वं पापैः प्रमुच्यते ॥२४८॥<br>
अथ तद्व्रतनिर्णयः</strong>
**वैत्रे मासि नवम्यान्तु जातो रामः स्वयं हरिः । **
<strong>पुनर्वस्वृक्षसंयुक्ता सा तिथिः सर्वकामदा ॥२४९॥</strong>
**सैव मध्याह्नयोगेन महापुण्यतमा भवेत् ॥२५०॥ **
**मेषं पूषणि सम्प्राप्ते लग्ने कर्कटकाह्वये । **
<strong>आविरासीत् स्वकलया कौशल्यायां परः पुमान् ॥२५१॥</strong>
<strong>नवमी चाष्टमोविद्धा त्याज्या विष्णुपरायणैः ।</strong>
**उपोषणं नवम्यां वै दशम्यामेव पारणम् ॥२५२॥ इति । **</p></blockquote>
<p>ननु वैष्णवैर्विद्धा सर्वत्र एव वर्ज्येति पूर्वं निश्चितम् अत्रापि तथैवोक्तम् नवमी चाष्टमी-विद्धा त्याज्या इति । तत्र च नवमीक्षये सति तिथिह्रासक्रमेण एकादश्याश्च शुद्धत्वे किं कर्तव्यम् तत्राह—उपोषणमिति ॥२५२॥</p>
<blockquote>
<p>**दशम्यां पारणायाश्च निश्चयान्नवमीक्षये । **
**विद्धापि नवमी ग्राह्या वैष्णवैरप्यसंशयम् ॥१५३॥ **</p></blockquote>
<p>तदेवाभिव्यज्य लिखति—दशम्यामिति । निश्चयादृशम्यामेवेत्येवकारतः अन्यथोपवासद्वयप्रसङ्गादितिदिक् ॥२५३॥</p>
<blockquote>
<p>**अस्य व्रतस्य चागस्त्यसंहितादौ सविस्तरम् । **
<strong>विधिरुक्तः प्रसिद्धञ्च लिख्यतेऽत्र समासतः ॥२५४॥<br>
अथ श्रीरामनवमीव्रतविधिः</strong>
**अष्टम्यां चैत्रमासस्य शुक्लपक्षे जितेन्द्रियः । **
**दन्तधावनपूर्वन्तु प्रातः स्नायाद्यथाविधि ॥२५५॥ **</p></blockquote>
<p>अष्टम्यामित्यादि स्पष्टार्थमेव ॥२५५॥</p>
<blockquote>
<p>**दान्तं कुटुम्बिनं विप्रं वेदशास्त्ररतं सदा । **
**श्रीरामपूजानिरतं सुशीलं दम्भवर्जितम् ॥२५६॥ **
**विधिजं राममन्त्राणां राममन्त्रैकसाधकम् । **
<strong>आहूय भक्त्या सम्पूज्य शृणुयात् प्रार्थयन्निति ॥२५७॥</strong>
**श्रीरामप्रतिमादानं करिष्येहं द्विजोत्तम । **
<strong>तत्राचार्यो भव प्रीतः श्रीरामवित्त्वमेव मे ॥२५८॥</strong>
**आचार्यं भोजयेत् पश्चात् सात्त्विकान्नैः सुविस्तरैः । **
<strong>भुञ्जीत स्वयमप्येवं हृदि राममनुस्मरन् ॥२५९॥<br>
तत्रैकभक्त-निवेदनमन्त्रः</strong>
**नवम्यामङ्गभूतेन एकभक्तेन राघव । **
<strong>इक्ष्वाकुवंशतिलक प्रीतो भव भवप्रिय ॥२६०॥ इति ।</strong>
**ततः प्रातः समुत्थार्य स्नात्वा सन्ध्यां विधाय च । **
<strong>प्रातः सर्वाणि कर्माणि शीघ्रमेव समापयेत् ॥२६१॥<br>
उपवासनिवेदनमन्त्रः</strong>
**उपोष्या नवमी त्वद्य यामेष्वष्टासु राघव । **
**तेन प्रीतो भव त्वम्भोः संसारात् त्राहि मां हरे ॥२६२॥ इति । **
**विधिवन्निर्मिते यागमण्डपे परमोत्सवैः । **
<strong>पुण्याहं वाचयित्वा तु सद्भिः सङ्कल्पमाचरेत् ॥२६३॥<br>
अथ सङ्कल्पमन्त्रः</strong>
**अस्यां रामनवम्यान्तु समाराधनतत्परः । **
**उपोष्याष्टसु यामेषु पूजयित्वा यथाविधि ॥२६४॥ **
**इमां स्वर्णमयीं रामप्रतिनां सुप्रयत्नतः । **
**श्रीरामप्रीतये दास्ये रामभक्ताय धीमते ॥२६५॥ **
**प्रोतो रामो हरत्वासु पापानि सुबहूनि मे । अनेकजन्मसंसिद्धान्यभ्यस्तानि महान्ति च ॥२६६॥ इति । **
**मूर्तिं श्रीरामचन्द्रस्य सुवर्णस्य पलेन तु । **
<strong>अशक्तश्चेत् पलार्द्धेन तदर्द्धार्द्धेन वा चरेत् ॥२६७॥</strong>
**रौप्येण वाथ लोहेन शिलया दारुणाथवा । **
<strong>लेप्याञ्च लेख्यां वा कुर्यात् कौशल्यां कल्पितां शुभाम् ॥२६८॥</strong>
**वामाङ्के जानकीं चास्य संश्लिष्टां वामपाणिना । **
<strong>दक्षिणाङ्के दशरथं पुत्रावेक्षणतत्परम् ॥२६९॥</strong></p></blockquote>
<p>वामेऽङ्के पार्वे दक्षिणेऽङ्के पार्श्वे । अङ्ग इति वा पाठः । दक्षिणे पार्श्वे पार्श्वद्वय इति वा । ततश्च सीतादशरथयोर्वहिस्तौ ज्ञेयौ ॥२६९॥</p>
<blockquote>
<p>**पृष्ठतो लक्ष्मणं देवं सच्छत्रं सहचामरम् । **
<strong>पार्श्वे भरतशत्रुघ्नौ तालवृन्तकरावुभौ ।</strong>
**अग्ने व्यग्रं हनूमन्तं रामानुग्रहकाङ्क्षिणम् ॥२७०॥ **
**आसनोपरि संविश्य न्यासजालं विधाय च । **
**शङ्खं प्रपूजयेदग्रे गन्धपुष्पाक्षतादिभिः ॥२७१॥ **
**कलसं वामभागस्थं पूजाद्रव्याणि चादरात् । **
<strong>पात्रञ्च प्रोक्षयेद्भक्त्या चात्मानं मन्त्रमुच्चरन् ॥२७२॥</strong>
**सर्वेषां राममन्त्राणां मन्त्रराजः षडक्षरः । **
**तारकब्रह्म चेत्युक्तस्तेन पूजा प्रशस्यते ॥२७३॥ **
**विलिखेत् सर्वतोभद्रं वेदिकोपरि सुन्दरम् । **
**सर्वव्रते समुद्दिष्टं सर्वतोभद्रमण्डलम् ॥२७४॥ **
<strong>मध्ये तीर्थोदकैः पूर्णं कुम्भं रत्नोदरं शुभम् । चूतपल्लपपुष्पैश्च युक्तं न्यस्येदलङ्कृतम् ।</strong>
**सौवर्णे राजते ताम्रे पात्रे षट्कोणमालिखेत् ॥२७५॥ **</p></blockquote>
<p>रत्नानि उदये अभ्यन्तरे यस्य तम् ॥२७५॥</p>
<blockquote>
<p>**अलाभे बिल्वपीठे वा कलसोपरि सस्थिते । **
<strong>उपर्यास्तीर्य वस्त्रे द्वे आच्छिन्ने सुदशे शुभे ॥२७६॥</strong></p></blockquote>
<p>सौवर्णादिपात्रस्यालाभे सति ॥२७६॥</p>
<blockquote>
<p><strong>दिव्यसिंहासनं तत्र स्थापयित्वार्चयेत् सुधीः ।</strong>
**पीठार्चां विधिवत् कृत्वा दत्त्वा चार्ध्यादिकन्तथा ॥२७७॥ **
**क्षीरादिना च स्नपनं कुर्यादावाहनादि च । **
**नानारत्नविचित्राणि दद्यादाभरणानि च ॥२७८॥ हिमाम्बुघृष्टरुचिरघनसारसमन्वितम् । **
**गन्धं दद्यात् प्रयत्नेन सागुरुरञ्च सकुङ्कुमम् ॥२७९॥ **
**कह्लारकेतकी जाती पुन्नागाद्यैः प्रपूजयेत् । **
**चम्पकैः शतपत्रेश्च सुगन्धैः सुमनोहरैः ॥२८०॥ चूतपल्लवपुष्पैश्च दूर्वाभिस्तुलसीदलैः । **
<strong>कोमलैर्बिल्वपत्रैश्च अशोककुसुमैस्तथा ॥२८१॥<br>
अथ कौशल्याद्यर्चा</strong>
**रामस्य जननी चासि रामात्मकमिदं जगत् । **
<strong>अतस्त्वां पूजयिष्यामि लोकमातर्नमोऽस्तु ते ॥२८२॥</strong>
**नमो दशरथायेति पूजयेत् पितरं ततः । **
**ततोऽनुज्ञाप्य देवेशं परिवारान् समर्चयेत् । **
<strong>पूर्वषट्कोणकोणेषु हृदयादीनि षट् क्रमात् ॥२८३॥<br>
इति प्रथमावरणम् ।</strong>
<strong>हनूमन्तं ससुग्रीवं भरतं सविभीषणम् । लक्ष्मणाङ्गदशत्रुघ्नान् जाम्बवन्तं बलेष्विमान् ॥२८४॥<br>
इति द्वितीयावरणम् ।</strong>
**धृतिं जयन्तं विजयं सुराष्ट्रं राष्ट्रवर्धनम् । **
<strong>अशोकं धर्मपालञ्च सुमन्त्रं दलमध्यतः ॥२८५॥<br>
इति तृतीयावरणम् ।<br>
दलाग्रे लोकपालांश्च ॥२८६॥<br>
इति चतुर्थावरणम् ।<br>
तदस्त्राणि ततो वहिः ॥२८७॥<br>
इति पञ्चमावरणम् ।</strong>
**घण्टाञ्च वादयन् धूपं दीपञ्चास्मै निवेदयेत् । **
<strong>भक्ष्यभोज्यादिना भक्त्या नैवेद्यं विधिनार्पयेत् ॥२८८॥</strong>
**आचामञ्च सुताम्बूलं महानीराजनं ततः । **
<strong>नमस्कुर्यात्ततः स्तोत्रैः स्तुत्वा च प्रजपेन्मनुम् ॥२८९॥</strong>
**शृण्वन् जयन्ती-माहात्म्यं दिव्यां रामकथान्तथा । **
<strong>रामभक्तैः समं यामं नयेद्राममनुस्मरन् ॥।२९०॥</strong></p></blockquote>
<p>यामं नवमीदिवस-प्रथम-प्रहरम् ॥२९०॥</p>
<p><strong>इति प्रथमयामकृत्यम् ।</strong></p>
<blockquote>
<p>**शङ्खपात्रासनार्चाञ्च कुर्यायदामेष्वतन्द्रितः । **
**यामे द्वितीये सम्पूज्य मध्याह्ने जन्म भावयेत् ॥२९१॥ **</p></blockquote>
<p>अतन्द्रित इति सर्वेष्वेव यामेषु शङ्खपात्रपीठानां पूजामनालस्येनावश्यं कुर्यादित्यर्थः ॥२९१।</p>
<blockquote>
<p>**उच्चस्थे ग्रहपञ्चके सुरगुरौ सेन्दौ नवम्यां तिथौ लग्ने कर्कटके पुनर्वसुयुते मेषं गते पूषणि । **
**निर्दग्धुं निखिलाः पलाशसमिधो मेध्यादयोध्यारणेराविर्भूतमभूदपूर्वविभवं यत् किञ्चिदेकं महः ॥२९२॥ **</p></blockquote>
<p>जन्मभावनविधिमेवाह—उच्चस्थ इति सूर्यादुच्चान् क्रियविषवृगस्त्रीकुलीरान्तयूके दिग्वह्नीन्द्रद्वयतिथिशरान् सप्तविंशांश्च विंशान् । अंशान् यावद्वदति यवने इत्याद्युक्तनिजनिजोच्चस्थानवर्तिनि ग्रन्थपञ्चके मेषमकर-कर्कट-मीन-तुलासु क्रमेण सूर्यभौम-गुरु-शुक्र-शनिषु स्थितेस्वित्यर्थः । किञ्च कर्कट लग्ने चन्द्रसहितगुराविति गुणविशेषः । पलं मांसमश्नन्तीति पलाशा राक्षसास्त एव समिधस्तान् निर्दग्धुं यथा यज्ञेऽरणिजातोऽग्निः पलाशकाष्ठानि निर्दहति तद्वदिति रूपकार्थः ॥२९२॥</p>
<blockquote>
<p><strong>स्तुत्वैवं वादयेद्वाद्यान्यर्ध्यं दद्याज्जगत्पतेः । फलपुष्पाम्बुसम्पूर्णं गृहीत्वा शङ्खमुज्ज्वलम् । अशोकचूतकुसुमैर्युक्तञ्च तूलसीदलैः ॥२९३॥<br>
अथ अर्घ्यमन्त्रः</strong>
**दशाननबधार्ताय धर्मसंस्थापनाय च । **
<strong>दानवानां विनाशाय दैत्यानां निधनाय च ॥२९४॥</strong>
<strong>पवित्राणाय साधूनां जातो रामः स्वयं हरिः ।</strong>
**गृहाणार्ध्यं मया दत्तं भ्रातृभिः सहियोऽनघ ॥२९५॥ इति । **
**पुनः पुष्पाञ्जलिं दत्त्वा यामे यामे ह्यतन्द्रितः । **
<strong>पूजयेद्विधिवद्भक्त्या दिवारात्रं नयेद्बुधः ॥२९६॥</strong>
**ततः प्रातः समुत्थाय नित्यकृत्यं समाप्य च । **
<strong>विधिवद्राममभ्यर्च्य भक्त्याचार्यं प्रतोष्य च ।</strong>
<strong>ब्राह्मणैः सह भुञ्जीत तेभ्यो दद्याच्च दक्षिणाम् ॥२९७॥<br>
अथ पारणमन्त्र</strong>
<strong>तव प्रसादस्वीकारात् कृतं यत् पारणं मया ।</strong>
**व्रतेनानेन सन्तुष्टः स्वस्ति भक्तिं प्रयच्छ मे ॥२९८॥ इति । **
**कृत्वैकं ब्रह्महत्यादिपापेभ्यो मुच्यते ध्रुवम् । तुलापुरुषदानादिफलं प्राप्नोति मानवः ॥२९९॥ **
**अनेकजन्मसंसिद्धपापेभ्यो मुच्यते ध्रुवम् । **
<strong>बहुना किमिहोक्तेन भक्तिस्तस्य करे स्थिता ॥३००॥</strong>
**अकिञ्चनोऽपि नियत उपोष्य नवमीव्रतम् । **
<strong>कृत्वा जागरणं भक्त्या पूजयेद्विधिवन्मुने ॥३०१॥</strong>
**गङ्गायां प्रक्षिपेल्लेप्यां लेख्यां मूर्तिं गृहे न्यसेत् । **
<strong>आचार्याय च हैमादिं वदीत प्रतिमां बुधः ॥३०२॥ इति ।<br>
अथ दोलमहोत्सवः</strong>
**चैत्रे सितैकादश्याञ्च दक्षिणाभिमुखं प्रभुम् । **
<strong>दोलया दोलनं कुर्याद्गीतनृत्यादिनोत्सवम् ॥३०३॥</strong></p></blockquote>
<p>तथा च गारुडे—</p>
<blockquote>
<p>**चैत्रे मासि सिते पक्षे दक्षिणाभिमुखं हरिम् । **
<strong>दोलारूढं समभ्यर्च्य मासमान्दोलयेत् कलौ ॥३०४॥<br>
अथ तन्नित्यता</strong></p></blockquote>
<p>पाद्मपुराणे—</p>
<blockquote>
<p>**ऊर्जे रथं मधौ दोलां श्रावणे तन्तुपर्व च । **
**चैत्रे दमनकारोपमकुर्वाणो व्रजत्यधः ॥३०५॥ इति । **
**दोलारूढश्च भगवानवलोक्यः प्रयत्नतः । **
<strong>दोलारूढस्य चास्याग्रे कुर्याज्जागरणं शुभम् ॥३०६॥<br>
अथ दोलोत्सव-माहात्म्यम्</strong></p></blockquote>
<p>तत्रैव—</p>
<blockquote>
<p>**दोलारूढं प्रपश्यन्ति कृष्णं कलिमलापहम् । **
**अपराधसहस्रेस्तु मुक्तास्ते घूर्णने कृते ॥३०७॥ **</p></blockquote>
<p>घूर्णने आन्दोलने सति ये प्रपश्यन्ति ते मुक्ता इत्यन्वयः । यद्वा घूर्णनेऽपि कृते सर्वेऽपराधसहस्रैर्मुक्ता भवन्तीति वाक्यन्तरम् । मघुमाधवे वसन्त इत्यर्थः यद्वा मधौ माधवे वेत्यर्थः । कदाचिद्विघ्नापाताद्वैशाखेऽपि तत्करणात् ॥३०७॥</p>
<blockquote>
<p>**तावत्तिष्ठन्ति पापानि जन्मकोटिकृतान्यपि । **
<strong>यावन्नान्दोलयेद्भूप कृष्णं कंसविनाशिनम् ॥३०८॥</strong>
**आन्दोलनदिने प्राप्ते रुद्रेण सहिताः सुराः । **
<strong>कुर्वन्ति प्राङ्गणे नृत्यं गीतं वाद्यञ्च हर्षिताः ॥३०९॥</strong>
**ऋषयो गणगन्धर्वा रम्भाद्याप्सरसां गणाः । **
<strong>वासुकिप्रमुखा नागास्तथा देवाः सुरेश्वराः ।</strong>
**दोलयात्रां समायान्ति विष्णुदर्शनलालसाः ॥३१०॥ **
**दोलयात्रानिमित्तन्तु दोलाहे मधुमाधवे । **
<strong>भूतानि सन्ति भूपृष्ठे ये केचिद्देवयोनयः ।</strong>
**समायान्ति महीपाल कृष्णे दोलास्थिते ध्रुवम् ॥३११॥ **
<strong>विष्णुं दोलास्थितं दृष्ट्वा त्रैलोक्यस्योत्सवो भवेत् ।</strong>
**तस्मात् कार्यशतं त्यक्त्वा दोलाहे उत्सवं कुरु ॥३१२॥ **
**प्रह्लादे तु समायाते विष्णुर्दोलावरोहणम् । **
**कुरुते पाण्डवश्रेष्ठ वरं दत्तमनुस्मरन् ॥३१३॥ **
**दोलास्थितस्य कृष्णस्य येऽग्रे कुर्वन्ति जागरम् । सर्वपुण्यफलावाप्तिर्निमेषैकेन जायते ॥३१४॥ **
**दोलासंस्थन्तु ये कृष्णं पश्यन्ति मधुमाधवे । **
<strong>क्रीडन्ति विष्णुना सार्द्ध वैकुण्ठे देववन्दिताः ॥३१५॥</strong></p></blockquote>
<p>किञ्चान्यत्र—</p>
<blockquote>
<p>**दक्षिणाभिमुखं देवं दोलारूढं सुरेश्वरम् । **
<strong>सकृद्दृष्ट्वा तु गोविन्दं मुच्यते ब्रह्महत्यया ॥३१६॥ इति।<br>
अथ दोलोत्सवविधिः</strong>
**चैत्रस्य शुक्लद्वादश्यां प्रातःकृत्यं समाप्य च । **
<strong>नित्यपूजां विधायाथ कुर्याद्दोलोत्सवं व्रती ॥३१७॥</strong>
**तदर्थञ्च विशेषेण नैवेद्यादिकमर्पयेत् । **
**सम्मान्य वैष्णवांस्तैश्च गीतनृत्यादि कारयेत् ॥३१८॥ **
**महानीराजनं कृत्वा प्रक्षिपेदच्युतोपरि । **
<strong>गन्धानुलेपचूर्णादिविचित्राणि विभागशः ॥३१९॥</strong></p></blockquote>
<p>अथ नित्यपूजानन्तरं व्रती कृतापवासः पूर्वलिखितदशम्यादिनियमयुक्तो वा तदर्थं दोलोत्सवार्थं विशेषण अन्यदिनादाधिक्येन सम्मान्य आदौ सादरं निमन्त्र्याहूय पादप्रक्षालनपूर्वकं श्रीचरणामृतानुलेपनमाल्यादिमहाप्रसादप्रदानेन सम्पूज्य तैर्वैष्णवैः । आदि-शब्देन वाद्यनामसङ्कीर्तनादि विचित्राणि गन्धादीनि विभागशः श्रीमदङ्गोष्णीषादिभूषणं दालादौ भागे भागे पृथक् पृथक् अच्युतोपरि प्रक्षिपेत् । तत्र गन्धः—अगुरुकलम्बकादि-साधित-सुरभिद्रव्य विशेषः अनुलेपश्चन्दनादिपङ्कं चूर्णानि च पट्टवासाः वुकाबन्धनेतिप्रसिद्धानि । एतच्च वासन्तिकदोलक्रीडाविशेषलक्षणम् ॥३१७-३१९॥</p>
<blockquote>
<p>**सन्तोष्य वैष्णवांस्तैश्च गीतनृत्यादिभिः प्रभुम् । **
**नत्वाभ्यर्थ्याप्रमत्तः सन् दोलामारोहयेच्छुभाम् ॥३२०॥ **
<strong>नीत्वा बहिर्वेदिकायामुत्तङ्गायां यथाविधि ।</strong>
**अभ्यर्च्यान्दोलयेत् कृष्णं सर्वलोकावलोकितम् ॥३२१॥ **</p></blockquote>
<p>तैर्गन्धादिभिर्वैष्णवान् सन्तोष्य प्रभुञ्च भगवन्तं नत्वा प्रणम्य अभ्यर्थ्य च सर्वलोकहितार्थं निजजनसुखार्थञ्च सुखं दोलामिमामारुह्य सावधानमान्दोलनलीलां विधेहि इत्यादि तथा बलीयसा पदा स्वामिन् पदवीमवधारय इत्यादिकञ्च प्रार्थ्य अप्रमत्तः सावधानः सन् शुभां निर्माणविशेषतोऽलङ्कारविशेषतश्चोत्तमां दोलां गीतादिभिरारोहयेत् । आदि-शब्देन जय जयेत्यादिमङ्गलघोष-वेदघोषवाद्यसङ्कीर्तनादि बहिर्दोलायाः उत्तुङ्गायामत्युच्चायान्तदुपरीत्यर्थः । एतच्च सर्वलोकानां सुखदर्शनार्थम् । यथाविधीति वेदिकां तामुपस्कृत्य ध्वजपताकातोरणादिभिरलङ्कृत्य च दृढपट्टवसनेन पार्श्वद्वये स्तम्भादौ दोला निबध्य दोलारूढस्य भगवतोऽर्चने फलविशेषोक्तेरान्दोलनश्रमविशेषदृष्टेश्च पूजाविशेषं कृत्वा महानीराजनं कृत्वा गन्धादिकञ्च प्रक्षिप्य शनैः शनैः सावधानमान्दोलयेदित्यादिप्रकार ऊह्यः । सर्वलोकैरवलोकितं यथा स्यात्तथान्दोलयेत् दोलारूढभगवद्दर्शने फलविशेषोक्तेः ॥३२०-३२१॥</p>
<blockquote>
<p>**एवमभ्यर्चयन् यामे यामे त्वान्दोलयन् प्रभुम् । **
<strong>महोत्सवेन गमयेद्दिनं रात्रिञ्च यत्नतः ॥३२२॥</strong>
**एवं जागरण कृत्वा वैष्णवैः सह वैष्णवः । **
**प्रणम्य प्रार्थ्य निर्मञ्छ्यकृष्णं स्वालयमानयेत् ॥३२३॥ **
<strong>केचिच्च वैष्णवाः शुक्लतृतीयायां महोत्सवम् ।</strong>
**इममिच्छन्ति शक्ताश्च कुर्वते मासमेव तम् ॥३२४॥ **</p></blockquote>
<p>एवमनेन लिखितप्रकारेण यामे यामे प्रतिप्रहरं प्रभूमभ्यर्चयन् आन्दोलयंश्च सन् महोत्सवेन नृत्यगीतादिना दिनं रात्रिञ्च गमयेत् । अत्र प्रतियाममभ्यर्चनमान्दोलनञ्च ततः पुष्पाञ्जलिं दत्त्वा यामे यामे ह्यतन्द्रितः इति रामार्चनचन्द्रिकोक्तेः तथा एकादशीजागरणे यामे यामे महाभाग कुर्यादारात्रिकं हरेः इत्यादिस्कान्दोक्तेश्चानुसारतः तथात्रैव घूर्णने कृते इति यावन्नान्दोलयेत् इत्याद्युक्त्यान्दोलनस्य पौनः—पुण्यप्रतीतेरिति दिक् । प्रार्थ्येति देवालयान्तरधिवास्य श्रीशालग्रामशिलाग्रे स्थापितस्य दमनकस्यारोपणोत्सवार्थमान्दोलनलीलामेतामापहाय भगवज्जनवात्सल्येन सुखं सावधानं स्वमन्दिरे विजयं विधेहीत्यादिप्रार्थनां कृत्वा । निर्माञ्छ्य दोलक्रीडायां दृष्टिमुत्तार्य स्वालयं देवालयम् आ सम्यग्गीतवाद्यादिना नयेत् इमं दोलयात्राख्यम् ॥३२२-३२४॥</p>
<p>तथा चोक्तम्—</p>
<blockquote>
<p><strong>चैत्रे मासि सिते पक्षे तृतीयायां रमापतिम् ।</strong>
**दोलारूढं समभ्यर्च्य मासमान्दोलयेत् कलौ ॥३२५॥ इति । **
**यत् फाल्गुनस्य राकादावुत्तरा फल्गुनी यदा । **
<strong>तदा दोलोत्सवः कार्यस्तच्च श्रीपुरुषोत्तमे ॥३२६॥</strong></p></blockquote>
<p>राका पूर्णिमा आदि-शब्देन प्रतिपदादिः कदाचित् प्रतिपदि कदाचिद्द्वितीयायामपि उत्तरफल्गुनीनक्षत्रयोगात् कार्य इति यत् तस्य श्रीपुरुषोत्तमक्षेत्रे न तु सर्वत्र पुरुषोत्तमखण्डादौ तत्रैव तस्य विधानात् ॥३२६॥</p>
<blockquote>
<p>**किन्त्वीदृग्भक्तिसन्दर्शि-जगन्नाथानुसारतः । **
<strong>दोलाचन्दन-कीलालरथयात्राइश्च कारयेत् ॥३२७॥</strong></p></blockquote>
<p>तथापि तद्दृष्ट्यान्यत्रापि तथैव दोलाद्युत्सवः कर्तव्य इति लिखति—किन्त्विति । ईदृशी मूर्तिपूजायात्रोत्सवादिरूपा या भक्तिस्तस्याः सम्यग्दर्शनशीलस्य लोकानुग्राहकस्य श्रीजगन्नाथदेवस्य अनुसारतः यस्मिन् दिने यथा तत्क्षेत्रे भवेत्तद्दिनेऽपि तथा दोलयात्रां चन्दनयात्रां जलयात्रां रथयात्राञ्च कुर्यादेवेत्यर्थः । तत्र हेतुत्वेन लिखितमेव—ईदृग्भक्तिसन्दर्शीति । महोत्सवबाहुल्यञ्च गुणावहमेवेति दिक् ॥३२७॥</p>
<p><strong>अथ दमनकारोपणोत्सवः</strong></p>
<blockquote>
<p>**चैत्रस्य शुक्लद्वादश्यां दमनारोपणोत्सवम् । **
<strong>विदध्यात्तद्विधिबौधायानाद्युक्तोऽत्र लिख्यते ॥३२८॥</strong>
**मधोः सितैकादश्याञ्च प्रातःकृत्यं समाप्य च । **
<strong>गत्वा दमनकारामं तत्राशोकं स्मरं यजेत् ॥३२९॥<br>
अथ तत्र मन्त्रः</strong>
**अशोकाय नमस्तुभ्यं कामस्त्रीशोकनाशनः । **
<strong>शोकार्तिं हर मे नित्यमानन्दं जनयस्व मे ॥३३०॥ इति ।</strong></p></blockquote>
<p>तत्र दमनकारामे अशोकवृक्षरूपं स्मरमक्षतचन्दनादिना पूजयेत् । तत्र च कामरूपेण श्रीभगवत एव पूजादिकं ज्ञेयम् । यद्वा भगवदर्पणाय दमनकगुणविशेषार्थं कामदेवस्येवेति दिक् ॥३२९-३३०॥</p>
<blockquote>
<p>**नेष्यामि कृष्णपूजार्थं त्वां कृष्णप्रीतिकारकम् । **
**इति सम्प्रार्थ्य नत्वा च गृह्णीयाद्दमनं शुभम् ॥३३१॥ **</p></blockquote>
<p>गृह्णीयादिति—निजदमनकारामाभावेऽन्योद्यानादपीत्यर्थः । शुभं परमोत्तमं सुन्दरमञ्जर्यादियुक्तम् ॥३३१॥</p>
<blockquote>
<p>**प्रोक्ष्य तत् पञ्चगव्येन प्रक्षाल्याद्भिः प्रपूज्य च । **
<strong>वस्त्रेणाच्छाद्य वेदादिघोषेण गृहमानयेत् ॥३३२॥</strong></p></blockquote>
<p>तत् दमनकमद्भिः शुद्धोदकेन प्रक्षाल्य प्रपूज्य अक्षतगन्धादिभिः समभ्यर्च्य वस्त्रेण आच्छाद्येति नवे पटले निधाय सितधौतवाससाच्छाद्येति ज्ञेयम् । आदि-शब्देन गीतवाद्यादि ॥३३२॥</p>
<p><strong>अथ दमनकाधिवासविधिः</strong></p>
<blockquote>
<p>**कृष्णस्याग्रे समुद्धृत्य सर्वतो भद्रमण्डलम् । **
<strong>निधाय दमनं तत्र रात्रौ तदधिवासयेत् ॥३३३॥</strong></p></blockquote>
<p>तत्र मण्डले तत्पटलनि हतं दमनम् अधिवासयेदिति नित्यक्रियां निर्वर्त्य भगवतः पूजां विशेषतः कृत्वा तदनुज्ञया तदधिवासनं कुर्यादिति बोद्धव्यम् ॥३३३॥</p>
<p><strong>अथ तत्र मन्त्रः</strong></p>
<blockquote>
<p><strong>पूजार्थं देवदेवस्य विष्णोर्लक्ष्मीपतेः प्रभोः ।</strong>
<strong>दमन त्वमिहागच्छ सान्निध्यं कुरु ते नमः ॥३३४॥ इति ।</strong>
**सबीजं कामदेवञ्च तथा भस्मशरीरकम् । **
<strong>अनङ्गं मन्मथञ्चैव वसन्तसखमेव च ।</strong>
<strong>स्मरन्तथेक्षुचापञ्च पुष्पवाणञ्च पूजयेत् ॥३३५॥</strong>
**प्रागादिदिक्षु रत्याढ्यं विधिवद्दमने क्रमात् ॥३३६॥ **</p></blockquote>
<p>दमनकस्य प्रागाद्यष्टदिक्षु क्रमेण कामदेवाद्यष्टकं कामबीजसहितञ्च विधिवत् इक्ष्वक्षतगन्धादिभिः पूजयेत् । तत्र प्रयोगः—क्लीं द्रीं कामदेवाय नमः द्रीं रत्यै नमः इत्यादि यद्वा केशवादिन्यासवत् क्लीं कामदेवाय रत्यै नमः इत्यादि ॥३३५-३३६॥</p>
<blockquote>
<p>**अष्टोत्तरशतं कामगायत्र्या चाभिमन्त्र्य तत् । **
<strong>दत्त्वा पुष्पाञ्जलिं कामदेवं वन्देत मन्त्रवत् ॥३३७॥<br>
अत्र प्रणाममन्त्रः</strong>
**नमोऽस्तु पुष्पवाणाय जगदाह्लादकारिणे । **
**मन्मथाय जगन्नेत्रे रतिप्रीतिप्रदायिने ॥३३८॥ इति । **
**आमन्त्रितोऽसि देवेश पूराण पुरुषोत्तम । **
**अतस्त्वां पूजयिष्यामि सान्निध्यं कुरु केशव ॥३३९॥ **
**निवेदयाम्यहं तुभ्यं प्रातर्दमनकं शुभम् । **
<strong>सर्वथा सर्वदा विष्णो नमस्तेऽस्तु प्रसीद मे ॥३४०॥</strong>
**इत्थमामन्त्र्य देवेशं दत्वा पुष्पाञ्जलिं पुनः । **
<strong>गीतनृत्यादिना रात्रौ कुर्याज्जागरणं मुदा ॥३४१॥</strong></p></blockquote>
<p>तद्दमनकमभिमन्त्र्य जागरञ्च दोलारूढस्य भगवतोऽग्रे यत्तदेव किंवा शक्तौ सत्यां दमनकाधिवासस्थाने पुत्रादिद्वारेण पृथक् कुर्यात् ॥३३७-३४१॥</p>
<p><strong>अथ दमनकापणविधिः</strong></p>
<blockquote>
<p>**प्रातः स्नानादि निर्वर्त्य नित्यपूजां विधाय च । **
<strong>दमनारोषणार्थञ्च महापूजां समाचरेत् ॥३४२॥</strong>
**ततो दमनकं भक्त्या पाणिभ्यां परिगृह्य च । **
<strong>घण्टादिवाद्यघोषेण श्रीकृष्णाय समर्पयेत् ॥३४३॥</strong></p></blockquote>
<p>समर्पयेदिति समर्पणञ्चार्दौ देवस्य शिरसि दमनकमञ्जरीमारोपयेत् ततो यथाशोभं श्रीचरणादावारोपयेदिति ज्ञेयम् ॥३४३॥</p>
<p><strong>अथ दमनकारोपण-मन्त्रः</strong></p>
<blockquote>
<p>**देवदेव जगन्नाथ वाञ्छितार्थप्रदायक । **
<strong>कृत्स्नान् पूरय मे कृष्ण कामान कामेश्वरीप्रिय ॥३४४॥</strong></p></blockquote>
<p>कामेश्वरी रतिः तस्याः प्रियेति कृष्णस्य कामदेवत्वेनार्चनात् । यद्वा सर्वकामप्रदा भगवती लक्ष्मीः यद्वा श्रीकृष्णस्य सर्वकामपूरणी श्रीराधा तत्प्रियेति सम्बोधनं कामविशेषपूरणार्थं प्रीत्या दमनकग्रहणार्थं वेति दिक् ॥३४४॥</p>
<blockquote>
<p>**इदं दमनकं देव गृहाण मदनुग्रहात् । **
<strong>इमां सांवत्सरीं पूजां भगवन्निह पूरय ॥३४५॥ इति ।</strong>
<strong>ततो दामनकीं मालां गन्धादीनि समर्प्य च ।</strong>
**गीतादिनोत्सवं कृत्वा श्रीकृष्णं प्रार्थयेदिदम् ॥३४६॥ **</p></blockquote>
<p>दामनकीं दमनकमञ्जरीविरचितां मालां भगवते समर्प्य अनन्तरं गन्धाद्युपचारान् पञ्च समर्प्य गीतनृत्यादिना महोत्सवं दमनकारोपणयात्रासम्बन्धिनं कृत्वा मणिविद्रुमेत्यादि प्राथयेत् ॥३४६॥</p>
<blockquote>
<p>**मणि-विद्रुममालाभिर्मन्दारकुसुमादिभिः । **
**इयं सांवत्सरी पूजा तवास्तु गरुडध्वज ॥३४७॥ **</p></blockquote>
<p>इयं मत्कृतदमनकार्पणरूपा पूजैव मणिविद्रुममालादिभिः पूजा तवास्तु ताभिर्यथा प्रीयसे अनयापि तथा प्रीतो भवेति भावः ॥३४७॥</p>
<blockquote>
<p>**वनमालां यथा देव कौस्तुभं सततं हृदि । **
**तद्वद्दामनकीं मालां पूजाञ्च हृदये वह ॥३४८॥ इत्यादि । **</p></blockquote>
<p>पूजाञ्च हृदये वह—प्रीत्या स्वीकूरु ॥३४८॥</p>
<blockquote>
<p>**भगवन्तं प्रणम्याथ गुरुं सम्पूज्य भक्तितः । **
<strong>सम्पूज्य ब्राह्मणान् शक्त्या भुञ्जीत सह बन्धुभिः ॥३४९॥</strong>
**पारणाहे न लभ्येत द्वादशीघटिकापि चेत् । **
<strong>तदा त्रयोदशी ग्राह्या पवित्रा दमनार्पणे ॥३५०॥</strong></p></blockquote>
<p>एवं विधिं विलिख्य तत्र कालं निश्चिनोति—पारणाह इति द्वाभ्याम् ॥३५०॥</p>
<blockquote>
<p><strong>न कृष्णे दमनारोपः स्यान्मधौ विघ्नतो यदि ।</strong>
**वैशाख्यां श्रावणे मासि कर्तव्यं वा तदर्पणम् ॥३५१॥ **</p></blockquote>
<p>विघ्नतो यदि मधौ चैत्रे न स्यात् तदा वैशाख्यां पूर्णिमायां द्वादश्यां वा श्रावणे वा तस्य दमनकस्यार्पणं कर्तव्यम् । श्रावणेऽपि तथैव बोद्धव्यं सर्वत्र भगवन्महोत्सवे द्वादश्येव प्रशस्ता भगवत्तिथित्वात् ॥३५१॥</p>
<p>अतएवोक्तं ब्रह्मणा देवीपुराणे—</p>
<blockquote>
<p>**चैत्रादौ कारयेत् पूजां सम्यग्वत्स यथाविधि । गन्धधूपार्घ्यनैवेद्यमाल्यैर्दमनकोद्भवैः ॥३५२॥ **
**सहोमं पूजयेद्देवं सर्वकामानुवाप्नुयात् । **
<strong>सर्वतीर्थाभिषेकस्य फलं प्राप्नोति मानवः ॥३५३॥</strong></p></blockquote>
<p>आदि-शब्देन वैशाखादिः दमनकारोपणमाहात्म्यञ्चाह—सर्वकामानिति पादत्रयेण ॥३५२-३५३॥</p>
<p><strong>अथ वैशाखकृत्यम्</strong></p>
<p>पाद्मे पातालखण्डे नारदाम्बरीषसंवादे—</p>
<blockquote>
<p>**माधवे मासि सम्प्राप्ते मेषस्ते कर्मसाक्षिणि । **
**केशवप्रीतये कुर्यात् केशवव्रतसञ्चयम् ॥३५४॥ **</p></blockquote>
<p>कर्मसाक्षिणि—सूर्ये ॥३५४॥</p>
<blockquote>
<p>**दद्यादनेकदानानि तिलाज्यप्रभृतीन्यपि । **
**जन्मकोटिसमुद्भूतपातकान्तकराणि च ॥३५५॥ **
**जलान्नशर्कराधेनु-तिलधेनुमुखानि च । **
<strong>वित्तमानेन देयानि दानानीप्सितसिद्धये ।</strong>
**वैशाखे विधिना स्नानद्वयं नद्यादिके वहिः ॥३५६॥ **
**हविष्यं ब्रह्मचर्यञ्च भूशया नियमस्थितिः । **
<strong>व्रतं दानं दमो देव-मधुसूदनपूजनम् ।</strong>
**माधवे मासि कुर्वीत मधुसूदनतुष्टिदम् ॥३५७॥ **
**तिलोदकसुवर्णान्नशर्कराम्बररोहिणीः । **
**पादत्राणातपत्राम्बुकुम्भान् दद्याद्द्विजातिषु ॥३५८॥ **</p></blockquote>
<p>नियमे स्थितिः सङ्कल्पपरिपालनमेकत्र वासादि वा व्रतम्—एकभक्तादि दमः—इन्द्रियनिग्रहः रोहिणीः—गाः ॥३५७-३५८॥</p>
<blockquote>
<p>**त्रिसन्ध्यं पूजयेदीशं भक्तितो मधुसूदनम् । **
**साक्षाद्विमलया लक्ष्म्या समुपेतं समाहितः ॥ ३५९॥ **</p></blockquote>
<p>तत्रैव वराहधरणीसंवादे—</p>
<blockquote>
<p>**विशेषादिह दातव्यास्निला मधुसमन्विताः । **
**धर्माय महते दीर्घदुरितक्षयहेतवे ॥३६०॥ इति । **
**यद्यप्यास्तेऽखिलं कृत्यं माहात्म्यलिखने स्फुटम् । **
<strong>तथाप्येकत्र सङ्गृह्य व्यलेखीदं समासतः ॥३६१॥<br>
अथ वैशाखकृत्यनित्यता</strong></p></blockquote>
<p>वराहधरणीसंवादे—</p>
<blockquote>
<p>**यः परित्यज्य वैशाखं व्रतमन्यदुपाचरेत् । **
<strong>स करस्थं महारत्नं हित्वा लोष्ट्रं हि याचते ॥३६२॥</strong></p></blockquote>
<p>वैशाखम्—वैशाख्यनियमव्रतमित्यर्थः ॥३६२॥</p>
<p>किञ्च—</p>
<p><strong>अवैशाखी भवेच्छाखी विप्रः श्रौतपरोऽपि च ॥३६३॥ इति ।<br>
अथ सामान्यतो वैशाखमाहात्म्यम्</strong></p>
<p>तत्रैव नारदाम्बरीषसंवादे—</p>
<blockquote>
<p>**न माधवसमो मासो न माधवसमो विभुः । **
**पोतोऽधिदुरिताम्भोधिमज्जमानजनस्य यः ॥३६४॥ **</p></blockquote>
<p>माधवेन श्रीकृष्णेन समः विभूरीश्वरो यथा नास्तीति दृष्टान्तोऽवगन्तव्यः एकमग्रेऽपि यो मासः ॥३६४॥</p>
<blockquote>
<p>**तत्तं जप्तं हुतं स्नातं यद्भक्त्या मासि माधवे । **
**तदक्षयं भवेद्भूप पुण्यं माधववल्लभे ॥३६५॥ **</p></blockquote>
<p>माधवस्य वल्लभ इति सर्वत्रैव हेतुर्द्रष्टव्यः ॥३६५॥</p>
<p>किञ्च—</p>
<blockquote>
<p>**वैशाखातानि पापानि सूर्यान्तानि तमांसि च । **
<strong>परापकारपैशुन्यप्राप्तानि सुकृतानि च ॥३६६॥</strong>
<strong>कार्त्तिके मासे यत् किञ्चित्तुलासंस्थे दिवाकरे ।</strong>
**स्नानदानादिकं राजंस्तत् परार्धगुणं भवेत् ॥३६७॥ **
**तस्मात् सहस्रगुणितं माघे मकरगे रवौ । **
**ततोऽपि शतसङ्ख्याकं वैशाखे मेषगे भगे ॥३६८॥ **
**ते धन्यास्ते सुकृतिनो नरा वैशाखमासि ये । **
<strong>प्रातः स्नात्वा विधानेन पूजयन्ति मधुद्विषम् ॥३६९॥</strong></p></blockquote>
<p>किञ्च—</p>
<blockquote>
<p>**पुनः कलियुगे राजन् नैतद्गोप्यं भविष्यति । **
<strong>अश्वमेधादिकं यस्मान्माहात्म्यं माधवस्य च ॥३७०॥</strong>
**तस्मिंस्तिष्ये नरैः पापैर्गन्तव्यं नरकार्णवे । **
<strong>अतस्तु विरलस्तस्य प्रचारोऽजेन निर्मितः ॥३७१॥</strong></p></blockquote>
<p>भगे सूर्ये तिष्ये कलियुगे ॥३६८-३७१॥</p>
<p>किञ्च तत्रैव—</p>
<blockquote>
<p>**दुर्लभं भारते वर्षे जन्म तत्र मनुष्यता । **
**मानुष्ये दुर्लभं लोके स्वस्वधर्मप्रवर्तनम् ॥३७२॥ **
**ततोऽपि भक्तिर्भूपाल वासुदेवेऽतिदुर्लभा । **
<strong>तत्रापि दुर्लभो मासो माधवो माधवप्रियः ॥३७३॥</strong>
**तमवाप्य ततो मासं स्नानदानजपादिकम् । **
<strong>कुर्वन्ति विधिना ये तु धनास्ते कृतिनो नराः ॥३७४॥</strong>
**तेषां दर्शनमात्रेण पापिनोऽपि विकल्मषाः । **
<strong>भवन्ति भगवद्भावभाविता धर्मकाङ्क्षिणः ॥३७५॥</strong></p></blockquote>
<p>भगवद्धर्मकाङ्क्षिणाः सन्तः भगवद्भावभाविता भवन्ति ॥३७५॥</p>
<p><strong>अथ तत्र कर्मविशेषमाहात्म्यम्</strong></p>
<p>तत्रैव—</p>
<blockquote>
<p>**प्रातः स्नानञ्च वैशाखे यज्ञदानमुपोषणम् । **
**हविष्यं ब्रह्मचर्यञ्च महापातकनाशनम् ॥३७६॥ **</p></blockquote>
<p>किञ्च—</p>
<blockquote>
<p><strong>वैशाखं सकलं मासं नित्यस्नायी जितेन्द्रियः ।</strong>
**जपन् हविष्यभुक् शान्तः सर्वपापैः प्रमुच्यते ॥३७७॥ **
**एकभक्तमथो नक्तमयाचितमतन्द्रितः । **
<strong>माधवे मासि यः कुर्याल्लभते सर्वमीप्सितम् ॥३७८॥</strong></p></blockquote>
<p>वराहधरणीसंवादे—</p>
<blockquote>
<p><strong>वैशाखे मासि यो विप्रान् भोजयेद्भक्तितत्परः ।</strong>
**सिक्थे सिक्थे भवेत्तृप्तिः पितृणां युगसङ्ख्यया ॥३७९॥ **
<strong>यच्छन्ति तत्र मधुराधिकभोजनानि ये वा यवाशनतिलोदकभोजनानि ।</strong>
**छत्राम्बराणि चरणोचितरक्षणानि धन्यास्त एव परितो हरितोषणानि ॥३८०॥ **</p></blockquote>
<p>मधुराधिकभोजनानि मधुरद्रव्यप्रघानभोग्यानि । यवाशनं यवान्नं तस्य पुनरुक्तिर्विशेषाय ॥३८०॥</p>
<blockquote>
<p>**एवं कृतेन यत् पुण्यं प्राप्यते नियमैश्च तैः । **
**तत् केन गणनां याति वर्षकोटिशतैरपि ॥३८१॥ **
**पत्रपौत्रादिसम्पत्तिं दीर्घायुंषि यथेप्सितम् । **
<strong>इहाप्नोति परत्रापि मामेव प्रतिपद्यते ॥३८२॥<br>
अथ तत्र प्रातःस्नानमाहात्म्यम्</strong></p></blockquote>
<p>तत्रैव नारदाम्बरीष-संवादे—</p>
<blockquote>
<p>**अम्बरीष महापुण्य-प्राप्तये कुरु वीक्षणम् । **
**माधवे मासि यैः स्नातं प्रातर्नियमसंयुतैः ॥३८३॥ **
**यदानन्दपुरे प्रोक्तं वसतां वर्षकोटिभिः । **
**तत् प्रातर्माधवे मासि स्नानेनैकेन लभ्यते ॥३८४॥ **</p></blockquote>
<p>आनन्दपुरे तीर्थविशेषे तत् फलम् ॥३८४॥</p>
<p>किञ्च—</p>
<blockquote>
<p>**यथैव माधवो ध्यातो विनाशयति किल्विषम् । **
<strong>तथैव माधवे स्नानं नियमेन विनिर्मितम् ॥३८५॥<br>
अथ तत्र श्रीभगवत्पूजामाहात्म्यम्</strong></p></blockquote>
<p>तत्रैव विधिकथने—</p>
<blockquote>
<p>**विशेषादपि वैशाखे योऽर्चयेन्मधुसूदनम् । **
**सर्वसम्वत्सरं यावदर्चितस्तेन माधवः ॥३८६॥ **</p></blockquote>
<p>विशेषात् अन्यमासत आधिक्येन य एककालमभ्यर्चयेत् अपि-शब्दस्त्वर्थे ॥३८६॥</p>
<p>किञ्च—</p>
<blockquote>
<p>**यश्चापि निःस्वः पुरुषो माधवे मासि माधवम् । **
**पुष्पार्चनविधानेन पूजयेन्मधुसूदनम् ॥३८७॥ **</p></blockquote>
<p>पुष्पैर्यदर्चनविधानं पूजाकरणं तेनापि केवलेन ॥३८७॥</p>
<blockquote>
<p>**सर्वपापविनिर्मुक्तः पितृणां तारयेच्छतम् । **
<strong>स जन्मशतसाहस्रं न शोकफलभाग्भवेत् ॥३८८॥</strong>
<strong>न च व्याधिभयं तस्य न दारिद्र्यं न बन्धनम् ।</strong>
**स विष्णुभक्तो जायेत धन्यो जन्मनि जन्मनि ॥३८९॥ **
**यावद्यगसहस्राणि शतमष्टोत्तरं भवेत् । **
**तावत् स्वर्गे वसेद्वीर भूपतिश्च पुनर्भवेत् ॥३९०॥ **
**भूपत्वे विविधान् भोगान् विहृत्य च यथासुखम् । **
<strong>माधवस्य प्रसादेन माधवे लीयते ततः ॥३९१॥</strong></p></blockquote>
<p>लीयते संयोगं प्राप्नोति ॥३९१॥</p>
<p>किञ्च वराहधरणीसंवादे—</p>
<blockquote>
<p><strong>विधिनाऽविधिना वापि ये यजन्ति नरा धरे ।</strong>
**माधवे मासि मां भक्त्या तैश्च याज्योऽस्म्यहं सदा ॥३९२॥ **</p></blockquote>
<p>सदा याज्यः कृतपूजोऽस्मीत्यर्थः यद्वा सदैव मत्पूजां ते करिष्यन्ति मद्भक्ततां प्राप्ता इत्यर्थः ॥३९२॥</p>
<blockquote>
<p>**ये यजन्ति धरे नित्यमध्वरैर्विविधरपि । **
<strong>माधवे यजते यो मां तेभ्यस्तधिकं फलम् ॥३९३॥ इति ।</strong>
**वैशाखस्य परञ्चास्ते तत्रोपाख्यानपङ्क्तिषु । **
<strong>सामान्येन च माहात्म्यं विशेषेण च सर्वशः ॥३९४॥</strong></p></blockquote>
<p>तस्याधिकं फलं स्यात् । अलिखितमपि युक्त्या सङ्गृह्णाति—वैशाखस्येति । परञ्च माहात्म्यमास्ते तत्र पद्मपुराणादौ उपाख्यानपङ्क्तिषु इतिहासपरम्परासु ॥३९३-३९४॥</p>
<p><strong>अथ तत्र स्नानविधिः</strong></p>
<p>तत्रैव नारदाम्बरीष-संवादे—</p>
<blockquote>
<p>**मेषसङ्क्रमणे भानोर्माधवे मासि यत्नतः । **
<strong>महानद्यां नदीतीर्थे नवे सरसि निर्झरे ।</strong>
<strong>देवखाते तथा स्नायाद्यथा प्राप्ते जलाशये ॥३९५॥</strong>
**दीर्घिकाकूपवापीषु नियतात्मा हरिं स्मरन् ॥३९६॥ **
**मधुमासस्य शुक्लायामेकादश्यामुपोषितः । **
**पञ्चदश्याञ्च वा वीर मेषसङ्क्रमणेऽपि वा ॥३९७॥ वैशाखस्नाननियमं ब्राह्मणानामनुज्ञया । **
**मधुसूदनमभ्यर्च्य कुर्यात् सवनपूर्वकम् ॥३९८॥ **</p></blockquote>
<p>सवनम्—स्नानम् ॥३९८॥</p>
<blockquote>
<p>**वैशाखं सकलं मास मेषसङ्क्रमणे रवेः । **
**प्रातः सनियमं स्नास्ये प्रीयतां मधुसूदनः ॥३९९॥ **
**मधुहन्तुः प्रसादेन ब्राह्मणानामनुज्ञया । **
**निर्विघ्नमस्तु मे पुण्यं वैशाखस्नानमन्वहम् ॥४००॥ **
**माधवे मेषगे भानौ मुरारे मधुसूदन । **
**प्रातः स्नानेन मे नाथ यथोक्तफलदो भव ॥४०१॥ **
**यथा ते माधवो मासे वल्लभो मधुसूदन । **
<strong>प्रातःस्नानेन मे तस्मिन् फलदो भव पापहा ॥४०२॥</strong>
**एवमुचार्य तत्तीर्थे पादौ प्रक्षाल्य वाग्यतः । **
**स्मरन्नारायणं देवं स्नानं कुर्याद्विधानतः ॥४०३॥ इति । **
**विधानञ्च परं ज्ञेयं प्रसिद्धं स्मृतिशास्त्रतः । **
<strong>तत् किञ्चिल्लिखितं पूर्वं प्रातःस्नानप्रसङ्गतः ॥४०४॥<br>
अथ विशेषतस्तत्राक्षयतृतीयाकृत्यम्<br>
आदौ तन्माहात्म्यम्</strong></p></blockquote>
<p>मात्स्ये—</p>
<blockquote>
<p>**वैशाखे मासि शुक्लायां तृतीयायां जनार्दनः । **
<strong>यवानुत्पादयामास युगञ्च कृतवान् कृतम् ॥४०५॥</strong>
**ब्रह्मलोकात् त्रिपथगां पृविव्यामवतारयत् । **
<strong>तस्यां कार्या यवैर्होमो यवैर्विष्णुं समर्चयेत् ॥४०६॥</strong>
**यवान् दद्याद्द्विजातिभ्यः प्रयतः प्राशयेद्यवान् ॥४०७॥ **</p></blockquote>
<p>पाद्मे च श्रीवराहधरणीसंवादे—</p>
<blockquote>
<p>**त्रेतायुगं तृतीयायां शुक्लायां मासि माधवे । **
<strong>प्रवृत्तञ्च त्रयोधर्माः प्रवृत्तास्ते प्रवर्तिताः ॥४०८॥</strong></p></blockquote>
<p>त्रयी वेदत्रयं तया त्रया प्रवर्तिता धर्माश्च प्रवृत्ताः ॥४०८॥</p>
<blockquote>
<p>**अक्षया सोच्यते लोके तृतीया हरिवल्लभा । **
<strong>स्नाने दानेऽर्चने श्राद्धे जपे पूर्वजतर्पणे ॥४०९॥</strong>
<strong>येऽर्चयन्ति यवैर्विष्णुं श्राद्धं कुर्वन्ति यत्नतः ।</strong>
<strong>तस्यां ददति दानानि धन्यास्ते वैष्णवा नराः ॥४१०॥<br>
अथ शुक्ला सप्तमी</strong></p></blockquote>
<p>तत्रैव नारवाम्बरीषसंवादे—</p>
<blockquote>
<p><strong>वैशाखशुक्लसप्तम्यां जाह्नवी जह्नुना पुरा ।</strong>
**क्रोधात् पीता पुनस्त्यक्ता कर्णरन्ध्रात्तु दक्षिणात् ॥४११॥ **
**तस्यां समर्चयेद्देवीं गङ्गां भुवनमेखलाम् । **
<strong>स्नात्वा सम्यग्विधानेन स धन्यः सुकृती नरः ॥४१२॥</strong>
**तस्यां सन्तर्पयेद्देवान् पितृन् मर्त्यान् यथाविधि । **
<strong>साक्षात् पश्यन्ति ते गङ्गास्नातकं गतकल्मषम् ॥४१३॥</strong></p></blockquote>
<p>कृतस्नानं स्वार्थेकन् ॥४१३॥</p>
<p><strong>अथ श्रीनरसिंहचतुर्दशी</strong></p>
<blockquote>
<p>**वैशाखस्य चतुर्दश्यां शुक्लायां श्रीनृकेशरी । **
<strong>जातस्तदस्यां तत्पूजोत्सवं कुर्वीत सव्रतम् ॥४१४॥</strong></p></blockquote>
<p>व्रतमुपवासादिनियमस्तत्सहितम् ॥४१४॥</p>
<p><strong>अथ नरसिंहचतुर्दशीव्रतनित्यता</strong></p>
<p>बृहन्नारसिंहपुराणे श्रीभगवन्नृसिंहप्रह्लादसंवादे व्रतविधिकथने—</p>
<blockquote>
<p>**वर्षे वर्षे तु कर्तव्यं मम सन्तुष्टिकारणम् । **
**महागुह्यमिदं श्रेष्ठं मानवैर्भवभीरुभिः ॥४१५॥ **</p></blockquote>
<p>वर्षे वर्षे स्विति वीप्सया नित्यत्व साध्यते तच्च हेमाद्रिप्रभृतिभिरेकादशी प्रकरणादौ विवृतमेवास्ति ॥४१५॥</p>
<p>किञ्च—</p>
<blockquote>
<p>**विज्ञाय मद्दिनं यस्तु लङ्घयेत् स तु पापभाक् । **
**एवं ज्ञात्वा प्रकर्तव्यं मद्दिने व्रतमुत्तमम् । **
<strong>अन्यथा नरकं याति यावच्चन्द्रदिवाकरौ ॥४१६॥</strong></p></blockquote>
<p>अकरणप्रत्यवायेन च नित्यत्वमाह—विज्ञायेति । विशेषेण ज्ञात्वापि ज्ञाननिष्टाऽपीत्यर्थः ॥४१६॥</p>
<p><strong>अथ तत्राधिकारिनिर्णयः</strong></p>
<p>तत्रैव—</p>
<blockquote>
<p>**सर्वेषामेव लोकानामधिकारोऽस्ति मद्व्रते । **
<strong>मद्भक्तैस्तु विशेषेण प्रणेयं मत्परायणैः ॥४१७॥</strong></p></blockquote>
<p>प्रणेयं कर्तव्यम् मत्परायणैर्मदेकनिष्ठैरिति तद्व्रतस्य तद्भक्तिविशेषरूपत्वादिति दिक् ॥४१७॥</p>
<p><strong>अथ तन्माहात्म्यम्</strong></p>
<p>तत्रैव श्रीप्रह्लाद उवाच—</p>
<blockquote>
<p>**नमस्ते भगवान् विष्णो नृसिंहवपुषे नमः । **
<strong>त्वद्भक्तोऽहं सुरेशैकं त्वां प्रपृच्छामि तत्त्वतः ॥४१८॥</strong>
<strong>स्वामिंस्त्वयि ममोत्पन्ना भक्तिर्बहुविधा कथम् ।</strong>
<strong>कथन्ते सुप्रियो जातः कारणं वद मे प्रभो ॥४१९॥</strong></p></blockquote>
<p>श्रीनृसिंह उवाच—</p>
<blockquote>
<p>**कथयामि महाप्राज्ञ शृणुष्वैकाग्रमानसः । **
<strong>भक्तेर्यत् कारणं वत्स प्रियत्वस्य च तत् पुनः ॥४२०॥</strong>
<strong>पुराकल्पे ह्यभूर्विप्रः किञ्चित्त्वं नाप्यधीतवान् ।</strong>
**नाम्ना च वसुदेवो हि वेश्यायां तत्परो ह्यभूः ॥४२१॥ **
**तस्मिन् जन्मनि नैव त्वं चकर्थ सुकृतं कियत् । **
<strong>मुक्त्वा तु मद्व्रतं चैकं वेश्यासङ्गतिलालसः ।</strong>
**मद्व्रतस्य प्रभावेण भक्तिर्जीता तवेदृशी ॥४२२॥ **</p></blockquote>
<p>श्रीप्रह्लाद उवाच—</p>
<blockquote>
<p><strong>श्रीनृसिंहाच्युत स्वामिन् कस्य पुत्रेण किं कृतम् ।</strong>
<strong>वेश्यायां वर्तमानेन कथं तद्धि कृतं मया ।</strong>
**आख्यानं विस्तरेणेदं वक्तुमर्हसि साम्प्रतम् ॥४२३॥ **</p></blockquote>
<p>कथं वा तद्व्रतं कृतम् ॥४२३॥</p>
<p>श्रीनृसिह उवाच—</p>
<blockquote>
<p>**पुरावन्तिपुरे ह्यासीद्ब्राह्मणो वेदपारगः । **
**तन्नाम वसुशर्मेति सर्वलोकेषु विश्रुतम् ॥४२४॥ **
**नित्यं होमक्रियामेष करोति द्विजसत्तमः । **
**ब्रह्मक्रियासु सततं सर्वासु किल तत्परः ॥४२५॥ **</p></blockquote>
<p>ब्रह्मक्रियासु—वैदिककर्मसु ॥४२५॥</p>
<blockquote>
<p>**अग्निष्टोमादिभिर्यज्ञैरिष्टाः सर्वे सुरोत्तमाः । **
<strong>तेनापि विद्यमानेन न कृतं दुष्कृतं कियत् ॥४२६॥</strong>
**तस्य भार्या सुशीलाभूद्विख्याता भुवनत्रये । **
**पतिव्रता सदाचारा पतिभक्तिपरायणा ॥४२७॥ **
**जज्ञिरे च सुताः पञ्च तस्यां द्विजवरात्ततः । **
<strong>सदाचाराः सुविद्वांसः पितृभक्तिपरायणाः ।</strong>
**तेषां मध्ये कनिष्ठस्त्वं वेश्यायां तत्परः सदा ॥४२८॥ **
**तां सन्निषेवमाणेन सुरापानं कृतं त्वया । **
**सदा पापरतस्त्वं हि नाकृथाध्ययनं भृशम् ॥४२९॥ **</p></blockquote>
<p>अध्ययनं नाकृथाः नाकार्षीः सन्धिरार्षः ॥४२९॥</p>
<blockquote>
<p>**विलासिनीगृहे नित्यं वसतिर्ह्यभवत्तव । **
<strong>एकदा तद्गृहे ह्यासीत्तया सह महान् कलिः ॥४३०॥</strong>
**ततः कलहभावेन भोजनं न कृतं त्वया । **
**अज्ञानात्मव्रतं चक्रे व्रतानामुत्तमं व्रतम् ॥४३१॥ **
**तया सह विवादेन रात्रौ जागरणं कृतम् । **
<strong>वेश्याया अपि तत् सर्वं प्रजातन्तु त्वया समम् ॥४३२॥</strong>
**रात्रौ जागरणे तस्याः सज्ञातं कायशोधनम् । **
**युवयोर्मद्व्रतं जातमज्ञानाद्वहुपुण्यदम् ॥४३३॥ **
**येन चीर्णव्रतेनाद्य मोदन्ते दिवि देवताः । **
**सृष्ट्यर्थन्तु ततो ब्रह्मा चक्रे मद्व्रतमुत्तमम् ॥४३४॥ **</p></blockquote>
<p>चीर्णेन कृतेन व्रतेन ॥४३४॥</p>
<blockquote>
<p>**मद्व्रतस्य प्रभावेण निर्मितं सचराचरम् । **
<strong>ईश्वरेणापि तच्चीर्णं बधार्थं त्रिपुरस्य च ।</strong>
**महिम्नैव व्रतस्यास्य त्रिपुरं सन्निपातितम् ॥४३५॥ **
**अन्यैश्च बहुभिर्देवैरृषिभिश्च पुरातनैः । **
**राजभिश्च महाप्राज्ञैर्विहितं व्रतमुत्तमम् ॥४३६॥ **
**एतद्व्रतप्रभावेण सर्वे सिद्धिमुपागताः । **
<strong>वेश्याति मत्प्रिया जाता त्रैलोक्ये सुखचारिणी ।</strong>
**ईदृशं मद्व्रतं वत्स त्रैलोक्ये चैव विश्रुतम् ॥४३७॥ **
**धूर्तायाश्च विलासिन्या व्रतमेतदुपस्थितम् । **
<strong>प्रह्लाद तेन ते भक्तिर्मयि जाता ह्यनुत्तमा ॥४३८॥</strong>
**सा वेश्या स्वप्सरा जाता दिवि भोगाननेकेशः । **
**भुक्त्वा कामं विलीना तु त्वं प्रह्लाद विविष्ट माम् ॥४३९॥ **</p></blockquote>
<p>विलीना प्रविष्टा मयीति शेषः । मां विशिष्ट प्राविशः कार्यार्थं भक्तिप्रवर्तनार्थम् ॥४३९॥</p>
<blockquote>
<p><strong>कार्यार्थमवतारस्ते मच्छरीरात् पृथक् त्वसौ ।</strong>
**विधाय सर्वकार्याणि शीघ्रं मयि गमिष्यसि ॥४४०॥ **
**य इदं मद्व्रताग्र्यन्तु प्रविधास्यन्ति मानवाः । **
<strong>न तेषां पुनरावृत्तिः कल्पकोटिशतैरपि ॥४४१॥</strong>
**अपुत्रो लभते पुत्रान् मद्भक्तांश्च सुवर्चसः । **
<strong>दरिद्रो लभते लक्ष्मीं धनदस्य च यादृशी ॥४४२॥</strong>
**तेजस्कामो लभेत्तेजो राज्येप्सू राज्यमुत्तमम् । **
<strong>आयुष्कामो लभेदायुर्यादृशन्तु शिवस्य च ॥४४३॥</strong>
**स्त्रीणां व्रतमिदं साधुपुत्रदं भाग्यदन्तथा । **
**अवैधव्यकरं तासां पुत्रशोकविनाशनम् ॥४४४॥ **
**धनधान्यकरञ्चैव पतिप्रियकरं शुभम् । **
**सार्वभौमं सुखं तासां दिव्यसौख्यं भवेत्ततः ॥४४५॥ **
**स्त्रियो वा पुरुषो वापि कुर्वन्ति व्रतमुत्तमम् । **
<strong>तेभ्यो ददाम्यहं सौख्यं भूक्तिमुक्तिफलन्तथा ॥४४६॥</strong>
**बहुनोक्तेन किं वत्स व्रतस्यास्य फलस्य हि । **
<strong>मद्व्रतस्य फलं वक्तुं नाहं शक्तो न शङ्करः ॥४४७॥</strong>
**ब्रह्मा चतुर्भिर्वक्त्रैश्च नालं स्याज्जीवितावधि ॥४४८॥ **</p></blockquote>
<p>किञ्च तत्रैव व्रतविधिकथने—</p>
<blockquote>
<p><strong>यथा यथा प्रवृत्तिः स्यात् पातकस्य कलौ युगे ।</strong>
**तथा तथा विधास्यन्ति मद्व्रतं विरलं जनाः ॥४४९॥ **
**मद्व्रतस्य विधानेन मतिर्न स्याद्दुरात्मनाम् । **
<strong>सदा पापरतानान्तु पुरुषाणां विकर्मणि ॥४५०॥</strong>
**विचार्यैवं प्रकर्तव्यं माधवे मासि मद्व्रतम् । **
<strong>प्राप्ते भूतदिने वत्स सर्वकल्मषनाशनः ॥४५१॥</strong>
**येनैव क्रियमाणेन सहस्रद्वादशीफलम् । **
<strong>जायते न मृषा वचिन मानुषाणां महात्मनाम् ॥४५२॥</strong></p></blockquote>
<p>मानुषाणां जायते । महात्मनामिति मद्व्रतानुष्ठानात् न चात्रासम्भावनादिकं कार्यमित्याह—न मृषा वचनीति ॥४५२॥</p>
<p>तदन्ते च—</p>
<blockquote>
<p>**य इदं शृणुयाद्भक्त्या व्रतं पापप्रणाशनम् । **
<strong>तस्य श्रवणमात्रेण ब्रह्महत्यां व्यपोहति ॥४५३॥</strong></p></blockquote>
<p>न तावदनुष्ठानात् श्रवणादिनापि महाफलं स्यादिति लिखति—य इति ॥४५३॥</p>
<blockquote>
<p>**पवित्रं परमं गुह्यं कीर्तयेद्यस्तु मानवः । **
<strong>सर्वान् कामानवाप्नोति व्रतस्यास्य फलं लभेत् ॥४५४॥<br>
अथ तद्व्रतदिननिर्णयः</strong></p></blockquote>
<p>आगमे—</p>
<blockquote>
<p>**वैशाखे शुक्लपक्षे तु चतुर्दश्यां महातिथौ । **
<strong>सायं प्रह्लादधिक्कारमसहिष्णुः परो हरिः ॥४५५॥</strong>
**सद्यः कटकटाशब्द-विस्मापितसभाजनः । **
<strong>लीलया स्तम्भगर्भान्तादुद्भूतः शब्दभीषणः ॥४५६॥</strong>
**नृहरेरवतारात्तां यत्नतः समुपोषयेत् । **
**महापुण्यतमायाञ्च सायं विष्णुं प्रपूजयेत् ॥४५७॥ **</p></blockquote>
<p>बृहन्नारसिंहे—</p>
<blockquote>
<p>**वैशाखशुक्लपक्षस्य चतुर्दश्यां समाचरेत् । **
**मज्जन्मसम्भवं पुण्यं व्रतं पापाप्रणाशनम् ॥४५८॥ **</p></blockquote>
<p>किञ्च—</p>
<blockquote>
<p>**स्वातीनक्षत्रयोगे तु शनिवारे हि मद्व्रतम् । **
<strong>सिद्धियोगस्य योगे च लभ्यते दैवयोगतः ।</strong>
**सर्वैरेतैस्तु संयुक्तैर्हत्याकोटिविनाशनम् ॥४५९॥ **</p></blockquote>
<p>दैवयोगतः कदाचिन्महाभाग्येनैव लभ्यते इत्यर्थः यतः सर्वैरिति ॥४५९॥</p>
<blockquote>
<p>**केवलञ्च प्रकर्तव्यं मद्दिनं फलकाङ्क्षिभिः । **
<strong>वैष्णवैर्न तु कर्तव्या स्मरविद्धा चतुर्दशी ॥४६०॥</strong></p></blockquote>
<p>केवलं तत्तद्योगहीनमपि फलाकाङ्क्षिभिरपि कर्तव्यमेव नित्यत्वात् । स्मरस्त्रयोदशी तेन विद्धा ॥४६०॥</p>
<p>आगमे—</p>
<blockquote>
<p>**प्रिया चतुर्दशी भौमे कर्तव्या किल्विषापहा । **
<strong>कामविद्धा न कर्तव्या स्वातीभौमयुता यदि ॥४६१॥<br>
अथ तद्व्रतविधिः</strong></p></blockquote>
<p>तत्रैव—</p>
<blockquote>
<p>**प्रातरुत्थाय कुर्वीत नियमं मनसा स्मरन् । **
<strong>मामेन मद्दिने वत्स दन्तधावनपूर्वकम् ॥४६२॥</strong></p></blockquote>
<p>प्रातश्चतुर्दशी—प्रभाते सर्वव्रतसाधारणत्वात् पूर्वदिने चैकभक्तादिसयमो विज्ञेय एव । दन्तधावनन्तु उपवासदिने काष्ठेन तन्निषेधात् तृणादिना बोद्धव्यम् ॥४६२॥</p>
<p><strong>अथ नियममन्त्रः</strong></p>
<blockquote>
<p><strong>श्रीनृसिंह महाभीम दयां कुरु ममोपरि ।</strong>
**अद्याहं ते विधास्यामि व्रतं निर्विघ्नतां नय ॥४६३॥ इति । **
**व्रतस्थेन न वक्तव्यं मद्दिने पापिभिः सह । **
<strong>मिथ्यालापा न कर्तव्याः समग्रफलकाङ्क्षिभिः ॥४६४॥</strong>
**स्त्रियं द्यूतं विहायोच्चैर्व्रतस्थेन महात्मना । **
**स्मर्तव्यं मम रूपञ्च मद्दिने सकले शुभे ॥४६५॥ **
**ततो मध्याह्नवेलायां नद्यादौ विमले जले । **
<strong>गृहे वा देवखाते वा तडागे वातिशोभने ।</strong>
**वैदिकेन च मन्त्रेण स्नानं कुर्याद्विचक्षणः ॥४६६॥ **
**मृत्तिकागोमयेनैव तथा धात्रीफलेन वा । **
<strong>तिलैर्वा सर्वपापघ्नैः स्नानं कृत्वा महात्मभिः ।</strong>
**परिधाय शुचिर्वस्त्रे नित्यकर्म समाचरेत् ॥४६७॥ **
**ततो गृहं समागत्य स्मरन् मां भक्तियोगतः । **
<strong>गोमयेन विलिप्याथ कुर्यादष्टदलाम्बुजम् ॥४६८॥</strong>
**कलसं तत्र संस्थाप्य ताम्रं रत्नसमन्वितम् । **
<strong>तस्योपरि न्यसेत् पात्रं तण्डुलैः परिपूरितम् ।</strong>
**हैमी मूर्तिस्तु तत्रैव स्थाप्या लक्ष्मीस्तथैव च ॥४६९॥ **</p></blockquote>
<p>ताम्रं ताम्रमयं मूर्तिः श्रीनारसिंहो तथैव लक्ष्मीः हैमी लक्ष्मीमूर्तिश्च । कार्ये द्वे मूर्ती कार्येति पाठे प्रत्येकं सम्बन्धः ॥४६९॥</p>
<blockquote>
<p>**पलेन च तदर्द्धेन तदर्द्धार्द्धेन वा पुनः । **
<strong>यथा शक्तिस्तथा कार्या वित्तशाठ्यविवर्जितः ।</strong>
**पञ्चामृतेन ते स्नाप्य पूजनं तु समाचरेत् ॥४७०॥ **</p></blockquote>
<p>ते द्वे मूर्ती स्नाप्य स्नापयित्वा ॥४७०॥</p>
<blockquote>
<p>**ततो ब्राह्मणमाहूय तमाचार्यमलोलुपम् । **
<strong>कुर्याच्छास्त्रसमायुक्तं शान्तं दान्तं जितेन्द्रियम् ॥४७१॥</strong>
**तेनैव कारयेत् पूजां दृष्ट्वा शास्त्रानुसारतः । **
<strong>आचार्यवचनाद्धीमान् पूजां कुर्याचरन् व्रतम् ॥४७२॥</strong></p></blockquote>
<p>दृष्ट्वा शास्त्रोक्तविधिं ज्ञात्वा आचार्याज्ञया पश्चात् स्वयमपि पूजयेदित्याह—आचार्येति ॥४७२॥</p>
<p><strong>अथ तत्र अग्रे श्रीप्रह्लाद-पूजा</strong></p>
<p>तथा चागमे—</p>
<blockquote>
<p>**प्रह्लाद-क्लेशनाशाय या हि पुण्या चतुर्दशी । **
**पूजयेत्तत्र यत्नेन हरेः प्रह्लादमग्रतः ॥४७३॥ **</p></blockquote>
<p>बृहन्नारसिंहे—</p>
<blockquote>
<p>**मद्रूपं कारयेत्तत्र पुष्पस्तवकशोभितम् । **
**ऋतुकालोद्भवैः पुष्पैः पूज्योऽहञ्च यथाविधि ॥४७४॥ **</p></blockquote>
<p>पूजाविधिमाह—मद्रूपमिति नवभिः मदीयमूर्तिम् ॥४७४॥</p>
<blockquote>
<p>**उपचारैः षोडशभिमन्मन्त्रैर्नामभिस्तथा । **
<strong>ततः पौराणिकैर्मन्त्रः पूजनीयो विशेषतः ॥४७५॥<br>
अथ तत्र चन्दनमन्त्रः</strong>
**चन्दनं शीतलं दिव्यं चन्द्रकुङ्कुममिश्रितम् । **
<strong>ददामि ते प्रतुष्ट्यर्थं नृसिंह परमेश्वर ॥४७६॥ इति ।<br>
अथ पुष्पमन्त्रः</strong>
**कालोद्भवानि पुष्पाणि तुलस्यादीनि वै प्रभो । **
<strong>पूजयामि नृसिंहेश लक्ष्म्या सह नमोऽस्तुते ॥४७७॥<br>
अथ धूपमन्त्रः</strong>
**कालागुरुमयं धूपं सर्वदेवसुदुर्लभम् । **
<strong>करोमि ते महाविष्णो सर्वकामसमृद्धये ॥४७८॥<br>
अथ दीपमन्त्रः</strong>
**दीपः पापहरः प्रोक्तस्तमसां राशिनाशनः । **
<strong>दीपेन लभ्यते तेजस्तस्माद्दीपं ददामि ते ॥४७९॥ इति ।<br>
अथ नवेद्यमन्त्रः</strong>
**नैवेद्यं सौख्यदं चास्तु भक्ष्यभोज्यसमन्वितम् । **
<strong>ददामि ते रमाकान्त सर्वपापक्षयं कुरु ॥४८०॥ इति ।<br>
अथ अर्घ्यमन्त्रः</strong>
**नृसिंहाच्युत देवेश लक्ष्मीकान्त जगत्पते । **
<strong>अनेनार्घ्यप्रदानेन सफलाः स्युर्मनोरथाः ॥४८१॥ इति ।<br>
अथ पूजामन्त्रः</strong>
**पीताम्बर महाविष्णो प्रह्लादभयनाशकृत् । **
<strong>यथाभूतार्चनेनाथ यथोक्तफलदो भव ॥४८२॥ इति ।</strong></p></blockquote>
<p>यथाभूतेन यथोपपन्नेन सम्यक् सम्पादयितुमशक्तेनार्चनेनापि ॥४८२॥</p>
<blockquote>
<p>**रात्रौ जागरणं कुर्याद्गीतवादित्रनिस्वनैः । **
**पुराणपठनं नृत्यं श्रोतव्यं मरकथानकम् ॥४८३॥ **</p></blockquote>
<p>मम कथानकं कथा ॥४८३॥</p>
<blockquote>
<p>**ततः प्रभातसमये स्नानं कृत्वा ह्यतन्द्रितः । **
**पूर्वोक्तेन विधानेन पूजयेन्मां प्रयत्नतः ॥४८४॥ **</p></blockquote>
<p>किञ्च—</p>
<blockquote>
<p>**मद्वंशे ये नरा जाता ये जनिष्यन्ति मत्पुरः । **
**तांस्त्वमुद्धर देवेश दुःसहाद्भवसागरात् ॥४८५॥ पातकार्णवमग्नस्य व्याधिदुःखाम्बुराशिभिः । **
**तीव्रैस्तु परिभूतस्य महादुःखगतस्य मे ॥४८६॥ **
**करावलम्बनं देहि शेषशायिन् जगत्पते । **
**श्रीनृसिंह रमाकान्त भक्तानां भयनाशन ॥४८७॥ **
**क्षीराम्बुधिनिवास त्वं प्रीयमाणो जनार्दन । **
**व्रतेनानेन मे देव भुक्तिमुक्तिप्रदो भव ॥४८८॥ **
**एवं प्रार्थ्य ततो देवं विसर्ज्यं च यथाविधि । **
**उपहारादिकं सर्वमाचार्याय निवेदयेत् ॥४८९॥ **
**दक्षिणाभिः सुसन्तोष्य ब्राह्मणाश्च विसर्जयेत् । **
<strong>मम ध्यानसमायुक्तो भुञ्जीत सह बन्धुभिः ॥४९०॥ इति ।<br>
अथ तत्र पौर्णमासी</strong></p></blockquote>
<p>पाद्मे तत्रैव श्रीयमब्रह्मणसंवादे—</p>
<blockquote>
<p>**मेषसङ्क्रममारभ्य तिथयस्त्रिंशदुत्तमाः । **
**सर्वयज्ञाधिकाः पुण्याः पुराणेषु प्रकीर्तिताः ॥४९१॥ **
**तत्रापि पूर्णिमा पुण्या माधवी माधवप्रिया । **
**येयं वराहकल्पस्य तिथिराद्या महाफला ॥४९२॥ **</p></blockquote>
<p>माधवी वैशाखी ॥४९२॥</p>
<p>किञ्च—</p>
<blockquote>
<p>**स्नानदानार्चनश्राद्धक्रियापुण्यविवर्जिता । **
<strong>यस्यातीता च वैशाखी स नूनं निरयालयः ॥४९३॥</strong>
**न वेदेन समं शास्त्रं न तीर्थं गङ्गया समम् । **
<strong>न दानं जलगोतुल्यं न वैशाखीसमा तिथिः ॥४९४॥</strong>
**जलधेनुञ्च यो दद्याद्वैशाख्यां विष्णुतत्परः । **
**त्रयाणामपि देवानां चतुर्थोऽयं विशेषतः ॥४९५॥ **</p></blockquote>
<p>त्रयाणां श्रीब्रह्मादीनां चतुर्थः । सारूप्यादिप्राप्त्या भगवतः सदा समीपवर्तिनित्यपार्षदो भवतीत्यर्थः ॥४९५॥</p>
<p>तत्रैव धनशर्माणं प्रति प्रेतोक्तौ—</p>
<blockquote>
<p>**मया नैकापि वैशाखी पूर्णा पूर्णफलप्रदा । **
<strong>स्नानदानक्रियापूजासुकृतैः परिपालिता ॥४९६॥</strong></p></blockquote>
<p>स्नानदानार्चनेति श्लोकोक्तं वैशाखीकृत्यनित्यत्वमेव वचनान्तरैर्द्रढ्यति—मयेति चतुर्भिः । तत्र चेयमाख्यायिका— कश्चिच्छ्रोत्रियो विप्रः पूर्वजन्मनि निखिलं वैदिककर्माकरोत् केवलं पौराणिकं वैशाखीकृत्यमप्येकं न चकार तेन सर्वं तस्य वैदिकं कर्म विफलमभूत् प्रत्युत भगवत्प्रियवैशाखानादरेण प्रेतत्वं जातम् । इति । तत्र च धनशर्मणो विप्रस्य पथि दृष्टस्तदादिप्रेतैः सह संवादे तत्तन्नामकारणनिर्वाचने निजनामकारणं निर्वक्ति—मयेति द्वाभ्याम् । स्नानादिरूपसुकृतैः तत्र क्रिया श्राद्धादि ॥४९६॥</p>
<blockquote>
<p><strong>तेन मे वैदिकं कर्म जातं सर्वञ्च निष्फलम् ।</strong>
**ततो वैशाखनामाहं प्रेतो जातोऽस्मि गर्वतः ॥४९७॥ **</p></blockquote>
<p>गर्वतः वैदिकत्वाभिमानात् अयमेव वैशाख्यपरिपालने हेतु ॥४९७॥</p>
<p>किञ्च तत्रैव—</p>
<blockquote>
<p>**पापेन्धनदवज्वाला-तमोद्रुमकुठारिका । **
**कृता नैकापि वैशाखी विधिना तत्र पूर्णिमा ॥४९८॥ **
**अव्रता यस्य वैशाखी स वैशाखी भवेन्नरः । **
<strong>दश जन्मानि च ततस्तिर्यग्योनिषु जायते ॥४९९॥</strong></p></blockquote>
<p>व निश्चित स शाखी वृक्षो भवेत् ॥४९९॥</p>
<p><strong>अथ समस्तवैशाखाशक्तकृत्यम्</strong></p>
<p>तत्रैव श्रीयमब्राह्मणसंवादे—</p>
<blockquote>
<p><strong>त्रयोदश्यां चतुर्दश्यां वैशाख्याञ्च दिनत्रयम् ।</strong>
**सर्वाशक्तोऽपि विधिना नारी वा पुरुषोऽपि वा ॥५००॥ **
**पूर्वोक्तनियमैर्युक्तः प्रातः स्नात्वा स्वशक्तितः । **
<strong>विमुक्तः पातकैः सर्वैः स्वर्गमक्षयमश्नुते ॥५०१॥</strong></p></blockquote>
<p>अक्षयं स्वर्गं श्रीवैकुण्ठलोकमित्यर्थः ॥५०१॥</p>
<p>इति चतुर्दशो विलासः ।</p>
<blockquote>
<p><strong>वैशाख्यामप्यशक्त्या वा भोजयेद्ब्राह्मणान् दश ॥५०२॥ इति । ।<br>
इति श्रीगोपालभट्ट-विलिखिते श्रीमद्भगवद्भक्तिविलासे षाण्मासिको नाम चतुर्दशो विलासः ।</strong></p></blockquote>

  </div>
</article>


        

        



    <aside class="card border noPrint" id="section-tree-item-gauDIyaH_kriyA_hari-bhakti-vilAsaH_sarva-prastutiH_14_ShAN-mAsikaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/14_ShAN-mAsikaH/">१४ षाण्-मासिकः </a>
            <a data-toggle="collapse" href="#section-tree-item-body-gauDIyaH_kriyA_hari-bhakti-vilAsaH_sarva-prastutiH_14_ShAN-mAsikaH_md" role="button" aria-expanded="false" aria-controls="section-tree-item-body-gauDIyaH_kriyA_hari-bhakti-vilAsaH_sarva-prastutiH_14_ShAN-mAsikaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-gauDIyaH_kriyA_hari-bhakti-vilAsaH_sarva-prastutiH_14_ShAN-mAsikaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १४ षाण्-मासिकः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2025 Sep 3 04:51:09 UTC. (<a href="http://google.com/search?q=04%3a51%3a09%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
