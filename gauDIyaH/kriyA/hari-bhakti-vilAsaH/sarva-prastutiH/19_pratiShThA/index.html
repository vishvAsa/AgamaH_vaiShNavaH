<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | १९ प्रतिष्ठा</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/">
  <meta property="og:site_name" content="आगमे वैष्णवे विश्वासटिप्पन्यः">
  <meta property="og:title" content="१९ प्रतिष्ठा">
  <meta property="og:description" content="एकोनविंश-विलासः
प्रातिष्ठिकः
श्रीश्रीकृष्णाय नमः
**श्रीचैतन्यं प्रविष्टोऽस्मि शरणं सुष्ठु येन हि । ** आविष्टो याति दुष्टोऽपि प्रतिष्ठां सदभिष्टुताम् ॥१॥
जीयाच् चैतन्य-देवोऽसौ यत् पादाब्ज-रसं स्पृशन् । नित्यं चित्रं फलत्य् एव मनोरथ-महाद्रुमः ॥
श्री-मूर्ति-प्रतिष्ठा-विधिंलिखन् तत्-सुसिद्धये पर-गुरु-रूपं भगवन्तं शरणं याति—श्री-चैतन्यम् इति । हि यस्माद् येन श्री-चैतन्येन आविष्टः हृद्याक्रान्तः सन् दुष्टोऽपि जनः सद्भिर् अभिष्टुतां प्रतिष्ठां याति । अतोऽत्ययोग्योऽपि हृदि तत्-प्रेरणया लिखन्न् अहं सम्यग् एतल् लिखितुम् अर्हामीति भावः ॥१॥
अथ श्रीमूर्तिप्रतिष्ठा
**प्रतिष्ठयैव भगवदाविर्भावो विशेषतः । ** **प्रतिमासु ततस्तासां प्रतिष्ठां विधिनाचरेत् ॥२॥ **">
  <meta property="og:locale" content="en_us">
  <meta property="og:type" content="article">
    <meta property="article:section" content="gaudiyah">

  <meta itemprop="name" content="१९ प्रतिष्ठा">
  <meta itemprop="description" content="एकोनविंश-विलासः
प्रातिष्ठिकः
श्रीश्रीकृष्णाय नमः
**श्रीचैतन्यं प्रविष्टोऽस्मि शरणं सुष्ठु येन हि । ** आविष्टो याति दुष्टोऽपि प्रतिष्ठां सदभिष्टुताम् ॥१॥
जीयाच् चैतन्य-देवोऽसौ यत् पादाब्ज-रसं स्पृशन् । नित्यं चित्रं फलत्य् एव मनोरथ-महाद्रुमः ॥
श्री-मूर्ति-प्रतिष्ठा-विधिंलिखन् तत्-सुसिद्धये पर-गुरु-रूपं भगवन्तं शरणं याति—श्री-चैतन्यम् इति । हि यस्माद् येन श्री-चैतन्येन आविष्टः हृद्याक्रान्तः सन् दुष्टोऽपि जनः सद्भिर् अभिष्टुतां प्रतिष्ठां याति । अतोऽत्ययोग्योऽपि हृदि तत्-प्रेरणया लिखन्न् अहं सम्यग् एतल् लिखितुम् अर्हामीति भावः ॥१॥
अथ श्रीमूर्तिप्रतिष्ठा
**प्रतिष्ठयैव भगवदाविर्भावो विशेषतः । ** **प्रतिमासु ततस्तासां प्रतिष्ठां विधिनाचरेत् ॥२॥ **">
  <meta itemprop="wordCount" content="19168">
  <meta name="twitter:card" content="summary">
  <meta name="twitter:title" content="१९ प्रतिष्ठा">
  <meta name="twitter:description" content="एकोनविंश-विलासः
प्रातिष्ठिकः
श्रीश्रीकृष्णाय नमः
**श्रीचैतन्यं प्रविष्टोऽस्मि शरणं सुष्ठु येन हि । ** आविष्टो याति दुष्टोऽपि प्रतिष्ठां सदभिष्टुताम् ॥१॥
जीयाच् चैतन्य-देवोऽसौ यत् पादाब्ज-रसं स्पृशन् । नित्यं चित्रं फलत्य् एव मनोरथ-महाद्रुमः ॥
श्री-मूर्ति-प्रतिष्ठा-विधिंलिखन् तत्-सुसिद्धये पर-गुरु-रूपं भगवन्तं शरणं याति—श्री-चैतन्यम् इति । हि यस्माद् येन श्री-चैतन्येन आविष्टः हृद्याक्रान्तः सन् दुष्टोऽपि जनः सद्भिर् अभिष्टुतां प्रतिष्ठां याति । अतोऽत्ययोग्योऽपि हृदि तत्-प्रेरणया लिखन्न् अहं सम्यग् एतल् लिखितुम् अर्हामीति भावः ॥१॥
अथ श्रीमूर्तिप्रतिष्ठा
**प्रतिष्ठयैव भगवदाविर्भावो विशेषतः । ** **प्रतिमासु ततस्तासां प्रतिष्ठां विधिनाचरेत् ॥२॥ **">
<script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/gauDIyaH\/kriyA\/hari-bhakti-vilAsaH\/sarva-prastutiH\/19_pratiShThA\/".replace(basePath, "/");
  pageVars.pageParams = {};
  pageVars.pageSource = "gauDIyaH\/kriyA\/hari-bhakti-vilAsaH\/sarva-prastutiH\/19_pratiShThA.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>







    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/fonts.css" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> १९ प्रतिष्ठा</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१९ प्रतिष्ठा">१९ प्रतिष्ठा</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/gauDIyaH/kriyA/hari-bhakti-vilAsaH/sarva-prastutiH/19_pratiShThA.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>एकोनविंश-विलासः<br>
प्रातिष्ठिकः<br>
श्रीश्रीकृष्णाय नमः</strong></p>
<blockquote>
<p>**श्रीचैतन्यं प्रविष्टोऽस्मि शरणं सुष्ठु येन हि । **
<strong>आविष्टो याति दुष्टोऽपि प्रतिष्ठां सदभिष्टुताम् ॥१॥</strong></p></blockquote>
<p>जीयाच् चैतन्य-देवोऽसौ यत् पादाब्ज-रसं स्पृशन् । <br>
नित्यं चित्रं फलत्य् एव मनोरथ-महाद्रुमः ॥</p>
<p>श्री-मूर्ति-प्रतिष्ठा-विधिंलिखन् तत्-सुसिद्धये पर-गुरु-रूपं भगवन्तं शरणं याति—श्री-चैतन्यम् इति । हि यस्माद् येन श्री-चैतन्येन आविष्टः हृद्याक्रान्तः सन् दुष्टोऽपि जनः सद्भिर् अभिष्टुतां प्रतिष्ठां याति । अतोऽत्ययोग्योऽपि हृदि तत्-प्रेरणया लिखन्न् अहं सम्यग् एतल् लिखितुम् अर्हामीति भावः ॥१॥</p>
<p><strong>अथ श्रीमूर्तिप्रतिष्ठा</strong></p>
<blockquote>
<p>**प्रतिष्ठयैव भगवदाविर्भावो विशेषतः । **
**प्रतिमासु ततस्तासां प्रतिष्ठां विधिनाचरेत् ॥२॥ **</p></blockquote>
<p>यद्यपि श्री-मूर्त्याविर्भावेणैव सर्व-लोकेषु साक्षाद् आकारादि-स्फूर्त्या भगवद्-आविर्भावो वृत्त एव, तथापि विधिना प्रतिष्ठयैव प्रतिमासु विशेषतो भगवत आविर्भावः स्यात्, ततस् तस्माद् धेतोस् तासां प्रतिमानां शास्त्रोक्त-प्रकारेण प्रतिष्ठाम् आचरेद् इत्यर्थः ॥२॥</p>
<p>तथा चोक्तमेकादशस्कन्धे श्रीभगवता (२७.१३)—</p>
<p><strong>प्रतिष्ठा जीवमन्दिरम् ॥३॥</strong></p>
<blockquote>
<p><strong>इति ।</strong></p></blockquote>
<p>एतद् एव श्री-भगवद्-उक्तया प्रमाणयति—प्रतिष्ठेति । प्रतिष्ठा या, यद्वा, प्रतिष्ठा भवति चेत् तर्हि जीवयति जगच् चेतयतीति जीवः परमात्माहं तस्य मन्दिरम् अधिष्ठानं भवति । एवं प्रतिष्ठाया नित्यत्वम् अभिप्रेतम् ॥३॥</p>
<p><strong>अथ प्रतिष्ठालक्षणम्</strong></p>
<p>श्रीहयशीर्षपञ्चरात्रे—</p>
<blockquote>
<p>**परमात्मा हरिर्देवस्तच्छक्तिः श्रीरिहोदिता । **
<strong>श्रीर्देवी प्रकृतिः प्रोक्ता केशवः पुरुषः स्मृतः ॥४॥</strong>
**न विष्णुना विना देवी न हरिः पद्मजां विना । **
<strong>अर्चामूर्तिः स्मृतः कृष्णः पिण्डिका कमलालया ।</strong>
<strong>तयोर्यो विधिना योगः सा प्रतिष्ठा प्रकीर्तिता ॥५॥</strong></p></blockquote>
<p>पिण्डिकोपरि श्रीमूर्तेः प्रकर्षेण स्थितेः प्रतिष्ठेति निरुक्तया तल्-लक्षणम् आह—परमात्मेति सार्ध-द्वयेन । अर्थ-विशेषस् तु श्री-वैष्णवानां हृदय-गम्य एवेति किं तद् विस्तारण-श्रमेण ? केवलम् अत्रोपयुक्तम् एव लेख्यम् ॥४-५॥</p>
<p><strong>अथ श्रीमूर्तिप्रतिष्ठामाहात्म्यम्</strong></p>
<p>मात्स्ये ऋषय ऊचुः—</p>
<blockquote>
<p>**क्रियायोगः कथं सिध्येद्गृहस्थादिषु पर्वदा । **
<strong>ज्ञानयोगसहस्राद्धि कर्मयोगो विशिष्यते ॥६॥</strong></p>
<hr></blockquote>
<p>श्रीसूत उवाच—</p>
<blockquote>
<p>**क्रियायोगं प्रवक्ष्यामि देवतार्चानुकीर्तनम् । **
<strong>भुक्तिमुक्तिप्रदं यस्मान्नान्यलोकेषु विद्यते ॥७॥</strong></p>
<hr></blockquote>
<p>देवतानां, यद्वा, देवतायाः परम-पूज्यस्य भगवतोऽर्चा पूजा प्रतिमा वा अनुकीर्तनं च, द्वन्द्वैक्यम्, तद्-रूपं क्रिया-योगं प्रवक्ष्यामि । तत्र हेतुः—यस्माद् देवतार्चानुकीर्तनाद् अन्यत् किञ्चिद् भुक्ति-मुक्ति-प्रदं नास्ति ॥७॥</p>
<blockquote>
<p>**प्रतिष्ठायाः सुराणाञ्च देवतार्चानुकीर्तनात् । **
<strong>देवयज्ञोत्सवाच्चापि बन्धनेन विमुच्यते ॥८॥</strong></p>
<hr></blockquote>
<p>सुराणाम् इति बहुत्वं श्री-शिवाद्य्-अपेक्षया, भगवतः परम-गौरवापेक्षया वा । प्रतिष्ठेत्यादि प्रथमान्त-पाठे सैव देवतार्चानुकीर्तनं, सैव देव-यज्ञोत्सवश् च, येन देवतार्चानुकीर्तनेन देव-यज्ञोत्सवेन च कर्म-बन्धाज् जनो मुक्तो भवति ॥८॥</p>
<p>विष्णुधर्मे—</p>
<blockquote>
<p><strong>स्थापितां प्रतिमां विष्णोः सम्यक् सम्पूज्य मानवः ।</strong>
<strong>यं यं प्रार्थयते कामं तं तं प्राप्नोत्यनुत्तमम् ॥९॥</strong>
**यथोक्तविधिना देवं प्रतिष्ठाप्य जनार्दनम् । **
<strong>अक्षयं लोकमाप्नोति विष्णोरमिततेजसः ॥१०॥</strong></p>
<hr></blockquote>
<p>स्कान्दे—</p>
<blockquote>
<p>**यावद्दिनानि लोकेऽस्मिन् स्थापयेत् प्रतिमां हरेः । **
<strong>तावद्युगसहस्राणि विष्णुलोके महीयते ॥११॥</strong>
**अक्षयो भवते तावद्यावदाहूतसम्प्लवम् । **
<strong>येनार्चा स्थापिता विष्णोः सप्तलोकस्य नायक ॥१२॥</strong>
**प्रतिष्ठा शङ्करादीनां देवानां ब्रह्मनन्दन । **
<strong>कृता तेन न सन्देहः सत्योक्त तव नारद ॥१३॥</strong></p>
<hr></blockquote>
<p>वैष्णवानां विष्णु-परिवाराणां शङ्करादीनां, हे सप्त-लोकस्य नायक, नारद ! नारदेति वा पाठः, ततश् च सप्त-लोकस्य विशेषतः शङ्करादीनां च प्रतिष्ठा तेन कृतेत्य् अन्वयः ॥१२-१३॥</p>
<blockquote>
<p>**पितृणामर्यमादीनां वासवादिदिवौकसाम् । **
<strong>कृता तेन महाप्रीतिः स्थापयित्वा जनार्दनम् ॥१४॥</strong>
**यः स्थापयति देवर्षे देवं मधुनिसूदनम् । **
<strong>तस्य सम्भाषणादेव पापं याति दशाब्दिकम् ॥१५॥</strong></p>
<hr>
<p>**ये निरीक्षन्ति नन्दन्ति प्रतिष्ठां केशवस्य हि । **
<strong>ते वसन्ति हरेर्लोके युगानामेकविंशतिम् ॥१६॥</strong></p>
<hr>
<p>**प्रयागे यत् फलं प्रोक्तं माघमासे तु स्नानतः । **
<strong>गयायां पिण्डदानेन पितृपक्षे च नारद ॥१७॥</strong></p>
<hr>
<p>**कार्त्तिके पुष्करे प्रोक्तं कुरुक्षेत्रे रविगृहे । **
<strong>द्वारकायां च वैशाखे प्रभासे च शशिग्रहे ॥१८॥</strong></p>
<hr>
<p>**सिद्धेश्वरे शिवरात्रौ क्षेत्र चैव तु हाटके । **
<strong>शुक्लतीर्थे तु रेवायां गङ्गासागरसङ्गमे ॥१९॥</strong>
<strong>अश्वमेधादिभिर्यज्ञैर्व्रतैर्द्वादशि-सञ्ज्ञकैः । कपिलाकोटिभिर्दत्तैर्हेमभारशतैरपि ॥२०॥</strong></p>
<hr>
<p>**चान्द्रायणैश्च पाराकैः कृतैर्यत्फलमाप्नुयात् । **
<strong>प्रतिष्ठाप्य हरेरर्चां पुण्यमाप्नोति नारद ॥२१॥</strong></p>
<hr>
<p>**तस्मात् कलियुगे घोरे विशेषेण नरोत्तमैः । **
<strong>स्थापनीया हरेरर्चां पितृणां मुक्तिमिच्छता ॥२२॥</strong>
**अन्यकृते च प्रासादे प्रतिमां स्थापयेत्तु यः । **
<strong>कुलायुतशतैर्युक्तो वसते विष्णुवेश्मनि ॥२३॥</strong></p>
<hr>
<p>**स धन्यः स कुलीनश्च पितृणां भवते सुतः । **
<strong>कारयित्वा हरेर्धिष्ण्यं यः स्थापयति केशवम् ॥२४॥</strong>
**हरस्य विष्णोर्भानोर्वा प्रासादे चापि नारद । **
<strong>स्थापयित्वा हरेरर्चां मुख्यं पुण्यमवाप्नुयात् ॥२५॥</strong></p></blockquote>
<p>मुख्यम् इति—प्रासादं स्वयं निर्माय तत्र हरेर् अर्चा-स्थापनेन यत् पुण्यं तद् इत्यर्थः ॥२५॥</p>
<p>श्रीहयशीर्षपञ्चरात्रे प्रतिष्ठाविध्यन्ते—</p>
<blockquote>
<p>**यो विष्णुं स्थापयेद्देवं सर्वदेवनमस्कृतम् । **
<strong>स्थापितं तेन सर्वं स्याज्जगत् स्थावरजङ्गमम् ॥२६॥</strong>
**अतीतान् दशपूर्वंश्च तथैवानागतान् दश । **
<strong>आत्मानं सपरीवारं विष्णुलोकं नयेन्नरः ॥२७॥</strong>
<strong>कोटिजन्मगतं पापं स्वल्पकं यदि वा गुरु ।</strong>
<strong>तत् सर्वं भस्मसात् कुर्यात् संस्थाप्य मधुघातिनम् ॥२८॥</strong></p>
<hr></blockquote>
<p>तथैव भविष्ये—</p>
<blockquote>
<p>**एवं यः कुरुते राजन् प्रनिष्ठां देवचक्रिणः । **
<strong>सर्वपापविनिर्मुक्तः सर्व भूषणभूषितः ॥२९॥</strong></p>
<hr>
<p>**विमानेन विचित्रेण त्रिसप्तकुलजैः सह । **
<strong>पूजां सम्प्राप्य महतीमिन्द्रलोकादिषु क्रमात् ।</strong>
<strong>सबान्धवं सुखं प्राप्य विष्णुलोके महीयते ॥३०॥</strong></p>
<hr></blockquote>
<p>नारसिंहे—</p>
<blockquote>
<p>**प्रतिष्ठां नरसिंहस्य यः करोति यथाविधि । **
<strong>निष्कामो नरशार्दूल देहबन्धात् प्रमुच्यते ॥३१॥</strong></p>
<hr>
<p>**सकामो नरसिंहस्य परं प्राप्य च मोदते । **
<strong>मन्वन्तराण्यनेकानि लब्धसौख्यो विमुच्यते ॥३२॥</strong></p>
<hr>
<p>**नरसिंहं प्रतिष्ठाप्य यः पूनामाचरेन्नरः । **
<strong>तस्य कामाः प्रसिध्यन्ति पुत्रपौत्रादयो भुवि । ३३॥</strong></p>
<hr>
<p>**विधिवत् स्थापयेद्यस्तु कारयित्वा जनार्दनम् । **
<strong>न जातु निर्गमस्तस्य विष्णुलोकात् कथञ्चन ॥३४॥</strong></p></blockquote>
<p>गौतमीये—</p>
<blockquote>
<p>**गोष्ठे वा शैलशृङ्गे वा पुण्यारण्ये नदीनटे । **
<strong>प्रासादे स्थापयेत् कृष्णं तीर्थकोटिफलं लभेत् ॥३५॥</strong>
**कोटिकोमिहाज्ञानात् कोटितीर्थपरिज्भ्रामात् । **
<strong>तत् फलं लभते भक्त्या सम्प्रतिष्ठाप्य केशवम् ॥३६॥</strong></p>
<hr>
<p><strong>सदा मन्त्रकोटिजपाद्यत् फलं पुरुषो लभेत् ।</strong>
<strong>तत् फलं समवाप्नोति संस्थाप्य पुरुषोत्तमम् ॥३७॥</strong></p>
<hr>
<p>**कोटियज्ञेन यत् पुण्यं पुण्यारण्यनिषेवणात् । **
<strong>तत् फलं लभते मर्त्यस्तद्वत् संस्थाप्य केशवम् ॥३८॥</strong>
**यावज्जन्म हरेर्नामग्रहणे यत् फलं लभेत् । **
<strong>तत् फलं समवाप्नोति संस्थाप्य पुरुषोत्तमम् ॥३९॥<br>
अथ प्रतिष्ठाकालः</strong></p></blockquote>
<p>मात्स्ये—</p>
<blockquote>
<p>**चैत्रे वा फाल्गुने वापि ज्यैष्ठे वा माधवे तथा । **
<strong>माघे वा सर्वदेवानां प्रतिष्ठा शुभदा भवेत् ॥४०॥</strong>
**प्राप्य पक्षं शुभं शुक्लमतीते चोत्तरायणे । **
<strong>पञ्चमी च द्वितीया च तृतीया सप्तमी तथा ॥४१॥</strong></p>
<hr></blockquote>
<p>अतीते चोत्तरायण इति मकर-सङ्क्रान्तौ व्यतीतायाम् इत्यर्थः । दक्षिणायने प्रतिष्ठा-निषेधात् ॥४१॥</p>
<blockquote>
<p>**दशमी पौर्णमासी च तथा श्रेष्ठा त्रयोदशी । **
<strong>आसु प्रतिष्ठा विधिवत् कृत्वा बहुफला भवेत् ॥४२॥</strong>
**आषाढे द्वे तथा मूलमुत्तरात्रयमेव च । **
<strong>ज्येष्ठाश्रवणरोहिण्यः पूर्वभाद्रपदा तथा ॥४३॥</strong></p>
<hr>
<p>**हस्ताश्विनी रेवती च पुष्या मृगशिरस्तथा । **
<strong>अनुराधा तथा स्वाती प्रतिष्ठादिषु शस्यते ॥४४॥</strong>
**बुधो बृहस्पतिः शुक्रस्त्रय एते शुभाबहाः । **
<strong>एभिइनिरीक्षितं लग्नं नक्षत्रञ्च प्रशस्यते ॥४५॥</strong></p>
<hr>
<p>**ग्रहताराबलं लब्ध्वा ग्रहपूजां विधाय च । **
<strong>निमित्तं शकुनं लब्ध्वा वर्जयित्वाद्भुतादिकम् ॥४६॥</strong></p></blockquote>
<p>अद्भुतं भूकम्पादि, आदि-शब्देन ग्रहणादि ॥४६॥</p>
<blockquote>
<p>**शुभे योगे शुभे स्थाने क्रूरग्रहविवर्जिते । **
<strong>लग्ने ऋक्षे च कुर्वीत प्रतिष्ठादिकमुक्तवत् ॥४७॥</strong></p>
<hr>
<p>**अयने विषुवे तद्वत् षडशीतिमुखे तथा । **
<strong>एतेषु स्थापनं कार्यं विधिदृष्टेन कर्मणा ॥४८॥</strong></p>
<hr>
<p>**प्राजापत्ये तु शयनं श्वेते तूत्थापनं तथा । **
<strong>मुहूर्ते स्थापनं कुर्यात्तथा ब्राह्मे विचक्षणः ॥४९॥</strong></p></blockquote>
<p>हयशीर्षपञ्चरात्रे—</p>
<blockquote>
<p>**उत्तराशाश्रिते भानौ शुक्लपक्षे सुरेश्वर । **
<strong>कृष्णपक्षान्तिम-त्र्यंशादृते सुरगणार्चित ॥५०॥</strong></p>
<hr></blockquote>
<p>भानौ उत्तराशां दिशम् आश्रिते, उत्तरायणे सतीत्यर्थः । कृष्णपक्षेऽपि शुभ-योग-बाहुल्ये कारयेत्, किन्तु तत्र त्रयोदशी-चतुर्दश्य्-अमावस्या वर्ज्जयेद् इत्याह—कृष्णेति ॥५०॥</p>
<blockquote>
<p>**शुक्लस्याद्यं परित्यज्य प्रतिष्ठां कारयेद्बुधः । **
<strong>माघे मासि फाल्गुने वा चैत्र-वैशाखयोरपि ॥५१॥</strong>
**ज्यैष्ठे मास्यथवाषाढे सुयोगकरणान्विते । **
<strong>प्रतिपच्च द्वितीया च तृतीया पञ्चमी तथा ॥५२॥</strong></p>
<hr>
<p>**सप्तमी दशमी चैव द्वादशी च त्रयोदशी । **
<strong>अष्टमी पौर्णमासी च प्रतिष्ठायां सुशोभनाः ॥५३॥</strong></p>
<hr>
<p>**गुरुः सोमो बुधः शक्रः प्रतिष्ठायां शुभावहाः । **
<strong>मेषो वृषोऽथ मिथुनः कर्कटो वृश्चिकस्तथा ॥५४॥</strong></p>
<hr>
<p>**सिंहः कन्या च सततं विज्ञेयाः शान्तिकारकाः । **
<strong>उत्तरासु तथा मूले रौद्रे पुष्येऽथ शस्यते ॥५५॥</strong></p>
<hr>
<p>**वैष्णवे चानराधे च रेवत्यां रोहिणीषु च । **
<strong>अश्विन्यामथ चित्रायां भरण्यां च पुनर्वसौ ॥५६॥</strong></p>
<hr>
<p>**प्रतिष्ठां कारयेद्विद्वान् नक्षत्रे मृगशीर्षके । **
<strong>अयने विषुवे चैव षडशीतिमुखे तथा ॥५७॥</strong>
**मित्रं परममित्रञ्च सम्पत्क्षेमञ्च साधकम् । **
<strong>तारापञ्चकमेतच्च प्रतिष्ठायां प्रशस्यते ॥५८॥</strong></p>
<hr>
<p>**गरं विष्टिञ्च किन्तुघ्नं शाकुनञ्च चतुष्पदम् । **
<strong>वर्जयेत् सुप्रयत्नेन प्रतिष्ठायां सुरेश्वर ॥५९॥</strong></p>
<hr>
<p>**विष्कुम्भमतिगण्डञ्च शूलं परिघमेव च । **
<strong>गण्ड व्याघातकं चैव वैधृतिं वज्रमेव च ॥६०॥</strong></p>
<hr>
<p>**व्यतीपातं हर्षणञ्च योगानेतान् विवर्जयेत् । **
<strong>न शस्तं ग्रहणे नित्यं तथा वै दक्षिणायणे ॥६१॥</strong>
**लग्ने तु सुस्थिरे कार्यं स्थिरांशे सुरसत्तम । **
<strong>कर्तुश्चोपचयोपेते मुहूर्ते शोभने द्विज ॥६२॥</strong></p>
<hr>
<p>**मैत्रे वैराज-सावित्रे श्वेते वा वासवे शिवे । **
<strong>अभिजिद्रोहिणीनाञ्च मुहूर्ते पद्मसम्भवे ॥६३॥</strong>
<strong>गान्धर्वे वा स्थापयीत हरिं सुरगणार्चितम् ।</strong>
<strong>आदित्यस्य बलं लब्ध्वा लग्नं शुभनिरीक्षितम् ॥६४॥</strong></p>
<hr>
<p>**चन्द्रताराबलं प्राप्य स्थापयेत् पुरुषोत्तमम् । **
<strong>सुग्रहे च सुनक्षत्रे कुर्यत्तत्राधिवासनम् ॥६५॥</strong></p>
<hr></blockquote>
<p>भविष्ये—</p>
<blockquote>
<p>**हरौ सुप्ते न कर्तव्यं देवार्चास्थापनं बुधः । **
<strong>कर्तव्यं तु विबुद्धे तु हंसे चाप्युत्तरं गते ॥६६॥</strong>
** सर्वकामसमृद्ध्यर्थं स्थापयेदुत्तरायणे । **
<strong>वर्जयेत् सर्वयत्नेन मन्त्रविद्दक्षिणायनम् ॥६७॥</strong></p>
<hr></blockquote>
<p>देवीपुराणे—</p>
<blockquote>
<p>**सिंहसंस्थं गुरुं शुक्रं सर्वारम्भेषु वर्जयेत् । **
<strong>प्रारब्धं न च सिध्येत महाभयकरं भवेत् ॥६८॥</strong></p>
<hr>
<p>**पुत्रभ्रातृकलत्राणि हन्याच्छीघ्रं न संशयः । **
<strong>कारको व्रजते नाशं सन्तानं क्षीयतेऽचिरात् ॥६९॥</strong></p>
<hr>
<p>**देवारामतडागेषु प्रपोद्यान-ग्रहेषु च । **
<strong>सिंहस्थं मकरस्थं च गुरुं यत्नेन वर्जयेत् ॥७०॥<br>
अथ प्रतिष्ठास्थानम्</strong></p></blockquote>
<p>तत्रैव—</p>
<blockquote>
<p>**सिद्धक्षेत्रं सरः पुण्यवनं रम्यं नदीतटम् । **
<strong>प्रासादो निर्मितः शक्त्या मनोरमगृहादि च ॥७१॥</strong></p>
<hr></blockquote>
<p>हयशीर्षपञ्चरात्रे—</p>
<blockquote>
<p><strong>अथ विङ्नियमोपेतं देवतास्थापनं शुभम् ।</strong>
<strong>पुरो दिशि यथा देवाः स्थाप्याः शृणु तथा मम ॥७२॥</strong></p>
<hr>
<p>**नगरग्राममध्ये तु ब्रह्मणः स्थानमुत्तमम् । **
<strong>आखण्डलस्य सूर्यस्य पूर्वेणायतनं शुभम् ॥७३॥</strong></p>
<hr>
<p>**स्वदिग्गतं कृशानोस्तु मातृणाञ्चैव दक्षिणे । **
<strong>भूतानामालयस्तस्मिन् धर्मराजाल्यः शुभः ॥७४॥</strong>
**चण्डिकायाः पितृणाञ्च दैत्यानां नैरृते भवेत् । **
<strong>प्रचेतसः समुद्रस्य सिन्धूनां पश्चिमे भवेत् ॥७५॥</strong>
**फणिनां चव वायव्यां वायोः स्थानन्तु तच्छुभम् । **
<strong>यक्षाधिपस्य स्कन्दस्य उदीच्यां स्थानमुच्यते ॥७६॥</strong></p>
<hr>
<p><strong>विष्णोः स्थानं तु सर्वत्र कालभेदेन भिद्यते ।</strong>
<strong>नगराभिमुखाः सर्वे स्थापिताः शुभदा नृणाम् ॥७७॥</strong></p>
<hr>
<p>**अज्ञानाद्वा प्रमादाद्वा कृता यदि पराङ्मुखाः । **
<strong>तदा शास्त्रादिभिर्विद्वानुपायमिममाचरेत् ॥७८॥</strong>
**तद्वर्णभूषणोपेतं तद्रूपायुधलक्षणम् । **
<strong>पुरस्याभिमुखं भित्तौ त देवं तत्र संलिखेत् ॥७९॥</strong></p>
<hr></blockquote>
<p>किञ्च—</p>
<blockquote>
<p>**दिग्विशेषेण मे स्थानं शृणु मे सुरसत्तम । **
<strong>ग्राममध्येऽथवारण्ये नदीनां सङ्गमे तथा ॥८०॥</strong></p>
<hr>
<p>**नगरस्य समन्ताच्च सर्वत्राहं प्रतिष्ठितः । **
<strong>भुक्तिमुक्तिप्रदं पुंसां विशेषं शृणु चापरम् ॥८१॥</strong>
**ऐन्द्र्यां प्रशस्तं विज्ञेयमाग्नेयां परिवर्जितम् । **
<strong>याम्यां प्रशान्तये शस्तं नैरृत्यां भयदं भवेत ॥८२॥</strong></p></blockquote>
<p>काल-भेदेन भिद्यत इति यद्-उक्तं, तद् एव दर्शयति—ऐन्द्र्याम् इत्यादिना सार्ध-द्वयेन ॥८२॥</p>
<blockquote>
<p>**द्रव्यादीनां प्रसिद्ध्यर्थं वारुण्यां राज्यसिद्धये । **
<strong>वायव्यां वर्जयेद्यत्नात् कौवेर्यां पुष्टिवर्धनम् ।</strong>
<strong>ऐशान्यां यजनं श्रेष्ठं सर्वसम्पत्करं नृणाम् ॥८३॥<br>
अथ प्रतिष्ठाधिकारी</strong></p></blockquote>
<p>देवीपुराणे—</p>
<p>**वर्णाश्रमविभागेन देवाः स्थाप्या हि नान्यथा ॥८४॥ **</p>
<p>वर्णाश्रम-विभागेनैव देवाः स्थाप्याः, केनचिद् वर्णेन केनचिद् आश्रमादिना च कश्चिद् देवः स्थाप्यः, न च सर्वैर् एव सर्व इत्यर्थः । श्री-विष्णुस् तु सर्वैर् एव स्थाप्य इत्याह—चातुर्वर्णैर् इति ॥८४॥</p>
<p>किञ्च—</p>
<p><strong>चातुर्वर्णैस्तथा विष्णुः प्रतिष्ठाप्यः सुखार्थिभिः ॥८५॥<br>
अथ स्थापकादि-लक्षणं मूर्तिपानाञ्च लक्षणम्</strong></p>
<p>तत्रैव—</p>
<blockquote>
<p>**पञ्चरात्रार्थकुशलो मन्त्रतन्त्रावधारकः । **
<strong>स्थापने सर्वदा शस्तो ब्रह्मचारी च शान्तियुक् ॥८६॥</strong></p></blockquote>
<p>तन्त्रम् अनुष्ठान-प्रकारः ॥८६॥</p>
<blockquote>
<p>**अन्यथा कलहोद्वेगं कुर्यान्नित्यं महाभयम् । **
<strong>यजमाने नृपे राष्ट्रे स्थापके च निरागमे ॥८७॥</strong></p>
<hr></blockquote>
<p>स्थापके प्रतिष्ठाचार्ये, निरागमे शास्त्रानभिज्ञे सति, एतच् च अन्यथेत्यस्य विवरणम् । यद्वा, यजमानादिषु तादृशे स्थापके च कलहादि-महाभयं कुर्याद् इत्यर्थः ॥८७॥</p>
<p>किञ्च मात्स्ये—</p>
<blockquote>
<p>**अतःपरं प्रवक्ष्यामि मूर्तिपानां तु लक्षणम् । **
<strong>स्थापकस्य समासेन लक्षणं शृणुत द्विजाः ॥८८॥</strong></p>
<hr>
<p>**सर्वावयवसम्पूर्णो वेदमन्त्रविशारदः। **
<strong>पुराणवेत्ता तत्त्वज्ञो दम्भलोभविवर्जितः ॥८९॥</strong></p>
<hr>
<p>**कृष्णसारवरे देशे य उत्पन्नः शुभाकृतिः । **
<strong>शौचाचारपरो नित्यं पाषण्डकुलनिष्पृहः ॥९०॥</strong></p>
<hr></blockquote>
<p>कृष्ण-सारो हरिणस् तेन वरे श्रेष्ठे; चारेति पाठे कृष्णः कृष्ण-सारस् तस्य चारश् चरणं तेन वरे ॥९०॥</p>
<blockquote>
<p>**समः शत्रौ च मित्रे च ब्रह्मोपेन्द्रहरप्रियः । **
<strong>ऊहापोहार्थतत्त्वज्ञो वास्तुशास्त्रस्य पारगः ।</strong>
<strong>आचार्यस्तु भवेन्नित्यं सर्वदोषविवर्जितः ॥९१॥</strong></p>
<hr>
<p>**मूर्तिपास्तद्विधाश्चैव कुलीना ऋजवस्तथा । **
<strong>द्वात्रिंशत् षोडशाथापि अष्टौ वा श्रुतिपारगाः ।</strong>
<strong>ज्येष्ठ-मध्य-कनिष्ठास्तु मूर्तिपाः परिकीर्तिताः ॥९२॥</strong></p>
<hr></blockquote>
<p>श्रीहयशीर्षपञ्चरात्रे च—</p>
<blockquote>
<p>**कर्तुमिच्छति यः पुण्यं मन मूर्तिप्रतिष्ठया । **
<strong>अन्वेषणीयस्त्वाचार्यस्तेन लक्षणसंयुतः ॥९३॥</strong>
**संशुद्धब्रह्मयोनिस्तु प्रलयोत्पत्तिसंस्थितिम् । **
<strong>यो वेत्ति कुलजो धीमानाचार्यत्वं हि सोऽर्हति ॥९४॥</strong></p>
<hr></blockquote>
<p>कुलजः, पितृ-मातृ-कुल-द्वयस्य प्रलयं मरणम्, उत्पत्तिं जन्म, संस्थितिं च जीवनं यो वेत्ति; अन्यथा कुलाचाराज्ञानादि-दोष-प्रसक्तेः ॥९४॥</p>
<blockquote>
<p><strong>सम्मतः सर्ववर्णानां पञ्चरात्रविशारदः ।</strong>
<strong>क्रोधलोभविनिर्मुक्तो मात्सर्यदोष-वर्जितः ॥९५॥</strong></p>
<hr>
<p>**क्षयापस्माररहितः कुष्ठरोग-विवर्जितः । **
<strong>अन्यूनानतिरिक्ताङ्गो युवा लक्षणलक्षितः ॥९६॥</strong></p>
<hr>
<p>**अनन्यदेवताभक्तः शूद्रान्नपरिवर्जितः । **
<strong>ब्राह्मणानामलाभे तु क्षत्रियो वैश्यशूद्रयोः ॥९७॥</strong></p>
<hr>
<p>**क्षत्रियाणामलाभे तु वैश्यः शूद्रस्य कल्पितः । **
<strong>कदाचिदपि शूद्रस्तु नैवाचार्यत्वमर्हति ॥९८॥</strong></p>
<hr></blockquote>
<p>क-काराष्टकं च कुष्ठी, कुनखी, कुण्डः, काक-स्वरः, क्लीबः, कातरः, क्रोधन, कुत्सित इति स्वयम् एवाभिव्यञ्जयितव्यम् ॥९८॥</p>
<blockquote>
<p>**गृहस्थं ब्रह्मचर्यस्थं ककाराष्टकवर्जितम् । **
<strong>गुरुं कुर्वीत सततमुपवासव्रते रतम् ।</strong>
<strong>ऋजुस्वभावं मधुरस्मितपूर्वाभिभाषिणम् ॥९९॥</strong></p></blockquote>
<p>किञ्च—</p>
<blockquote>
<p>**सर्वत्र व्यतिरिक्तन्तु आत्मानं वेत्ति यो द्विजः । **
<strong>सर्वलक्षणहीनोऽपि स गुरुर्नात्र संशयः ॥१००॥</strong></p></blockquote>
<p>अधुना स्थापकस्य लक्षण-विशेषम् आह—सर्वत्रेति चतुर्भिः । व्यतिरिक्तं देहादि-भिन्न, सर्वैर् उक्तैर् लक्षणैर् हीनोऽपि ॥१००॥</p>
<blockquote>
<p>**अपि पापसमाचारः सर्वलक्षणवर्जितः । **
<strong>देशिकः स तु विज्ञेयः ससारार्णवतारकः ॥१०१॥</strong></p>
<hr>
<p>**पञ्चरात्रप्रबुद्धस्तु सिद्धान्तार्थस्य तत्त्ववित् । **
<strong>सर्वलक्षणहीनोऽपि आचार्यः स विशिष्यते ॥१०२॥</strong></p></blockquote>
<p>पञ्चरात्रे शास्त्रे प्रबुद्धः अभिज्ञः ॥१०२॥</p>
<blockquote>
<p>**यस्य विष्णौ परा भक्तिर्यथा विष्णौ तथा गुरौ । **
<strong>स एव स्थापको ज्ञेयः सत्यमेतद्वदामि ते ॥१०३॥</strong></p></blockquote>
<p>किञ्च—</p>
<blockquote>
<p>**येन तन्त्रेण प्रारब्धा प्रतिष्ठा गुरुणा भवेत् । **
<strong>तत्तन्त्रपारगाः शस्ताः मूर्तिपाश्छिन्नसंशया ॥१०४॥</strong>
**षडङ्गविदुषः सर्वे मन्त्रब्राह्मणपारगाः । **
<strong>एवंविधैर्वैष्णवैस्तु प्रतिष्ठामारभेद्गुरुः ॥१०५॥</strong></p></blockquote>
<p>मूर्तिपानां लक्षणम् आह—येनेति द्वाभ्याम् । षडङ्गेषु विदुषः विद्वांसः, ब्राह्मणं वेद-भाग-विशेषः ॥१०४-१०५॥</p>
<p><strong>अथ स्थापकत्वे वर्जनीयाः</strong></p>
<p>तत्रैव—</p>
<blockquote>
<p>**शैवः सौरो नैष्ठिकश्च नग्नः सङ्करजोऽशुचिः । **
<strong>वृद्धः कुत्सितमूर्तिर्यो महापातकचिह्नितः ॥१०६॥</strong></p></blockquote>
<p>उक्त-लक्षणाचार्यालाभे तद्-अन्य-वरणेऽपि शैवादयोऽवश्यं वा इत्याह—शैव इत्यादिना देशिक इत्यन्तेन ॥१०६॥</p>
<blockquote>
<p><strong>कुष्ठी च कुनखी श्वित्री निष्ठीवी घर्घरस्वरः ।</strong>
<strong>अर्वुदी गण्डवी व्यङ्गी गर्वितो वधिरस्तथा ॥१०७॥</strong></p>
<hr></blockquote>
<p>श्वित्रं श्वेत-कुष्ठं तद्वान्, निष्ठीवी निष्ठीवनशीलः, अर्बुदं मांस-ग्रन्थि-रूपो रोग-विशेषस् तद्वान्, गाण्डवश् च गल-रोग-विशेषः, तद्वान् ॥१०७॥</p>
<blockquote>
<p>**तन्त्रविद्वेषिकश्चैव परद्रोहरतस्तथा । **
<strong>कुण्डः काकस्वरः क्लीवः कातरः क्रोधनस्तथा ॥१०८॥</strong></p></blockquote>
<p>अमृते भर्तरि जारजः कुण्डः ॥१०८॥</p>
<blockquote>
<p>**पुनर्भूश्च स्वयम्भूश्च गोलको नास्तिकस्तथा । **
<strong>जडोऽतिगौरः खल्वीटो हीनाङ्गः स्थूल एव च ॥१०९॥</strong></p>
<hr></blockquote>
<p>पुनर्भूः द्विरूढा स्त्रीः, अत्र तत्-सुतो ज्ञेयः; स्वयम्भूः कानीनः, मृते भर्तरि जारजो गोलकः, खल्वीटः केश-रहित-मस्तक-मध्यः ॥१०९॥</p>
<blockquote>
<p><strong>अतिकृष्णोऽधृणः पापी कृशो ह्रस्वोऽलसस्तथा ।</strong>
<strong>व्यापन्नोऽसंस्कृतश्चैव उद्विग्नो दीन एव च ॥११०॥</strong></p>
<hr></blockquote>
<p>व्यापन्न आपद्-ग्रस्तः ॥११०॥</p>
<blockquote>
<p>**व्रतोपवासहीनश्च वृषलीपतिरेव च । **
<strong>पण्यरङ्गोपजैवी च पण्यस्त्री-पारदारिकः ॥१११॥</strong></p>
<hr>
<p>**आचार्यपुत्रकादीनां विद्वेष्टा परसेवकः । **
<strong>भोजकः सुवकश्चैव व्यसनी पिशुनी गदी ॥११२॥</strong></p>
<hr></blockquote>
<p>भोजकः देवान्नभोजी, सेवकः अन्न-मात्रार्थ-देव-सेवा-परः, गदी सदा रोग-युक्तः ॥११२॥</p>
<blockquote>
<p>**अतिर्रोगी भिषक् चैव साहसी समयच्युतः । **
<strong>द्विजातिगुरुदेवानां निन्दकः पापकस्तथा ॥११३॥</strong></p></blockquote>
<p>तत्राप्यतिरोगी ॥११३॥</p>
<blockquote>
<p>**पिङ्गाक्षो धूम्रवर्णाक्षो विडालाक्षस्तथैव च । **
<strong>मत्सरी गण्डमाली च वकवृत्तिरतस्तथा ॥११४॥</strong>
**उपायदेशहीनश्च कक्खटः कुत्सितव्रतः । **
<strong>निर्दयश्चैव निःसत्त्वो नैपुण्यपरिवर्जितः ।</strong>
<strong>प्रतिष्ठातन्त्रकिञ्चिज्ज्ञोऽवेदवेदाङ्गपारगः ॥११५॥</strong></p>
<hr></blockquote>
<p>उपायो निज-वृत्तिः स्व-देशश् च ताभ्यां हीनः, प्रतिष्ठा-तन्त्रस्य किञ्चिद् एव, न च सामग्रयं जानातीति तथा, न वेद-वेदाङ्गानां पारगस् तेषाम् अपि किञ्चिद् एव जानातीत्यर्थः ॥११५॥</p>
<blockquote>
<p><strong>वर्जयीत प्रयत्नेन सर्वज्ञमपि नास्तिकम् ॥११६॥</strong></p></blockquote>
<p>नास्तिकं पाषण्डिनम् ॥११६॥</p>
<blockquote>
<p>**परवाक्यप्रमाणज्ञो ब्राह्मणो वेदपारगः । **
<strong>रञ्जितः पशुशास्त्रेण नाचर्येत स देशिकः ॥११७॥</strong></p></blockquote>
<p>परेषां वाक्यस्य प्रमाणानि प्रामाण्यापादकानि वचनादीनि जानातीति तथा । तादृशोऽपि वेद-पारगोऽपि अधीत-वेद-चुतुष्टयोऽपि पशु-शास्त्रेण पाषण्ड-शास्त्रेण रञ्जितो यः, स आचार्यो न क्रियेत; यद्वा, पर-वाक्यम् एव नात्म-वाक्यम् अज्ञतया प्रमाणं जानातीति तथा सः, यतः अवेद-पारगः वेदार्थानभिज्ञः अनधीत-वेदो वा; अतः पशु-शास्त्रेण रञ्जितः । अन्यत् समानम् ॥११७॥</p>
<blockquote>
<p>**यद्येतैर्वर्जितैर्विष्णोः स्थापन क्रियते क्वचित् । **
<strong>असाधकं भुक्तिमुक्त्योर्निष्फलं तन्न संशयः ॥११८॥<br>
अथ प्रतिष्ठाविध्यभिज्ञस्य प्रतिष्ठानाचरणे दोषः</strong></p></blockquote>
<p>तत्रैव—</p>
<blockquote>
<p><strong>नाभिषेकं तु यः कुर्यात् प्रतिष्ठालोभमोहितः ।</strong>
<strong>स वाति नरकं घोरं सह शिष्यैर्न संशयः ॥११९॥</strong></p>
<hr></blockquote>
<p>प्रतिष्ठा स्वयं पौरोहित्यादि-विद्यथा इत्यादि-रूपा लोके ख्यातिस् तस्यां लोभः, यद्वा, प्रतिष्ठाकर्मणि अधिक-प्राप्तौ यो लोभस् तेन मोहितः सन् । अभिषेक-प्रधानां प्रतिष्ठां यो न कुर्यात् ॥११९॥</p>
<blockquote>
<p>**इदानीमचलायास्तु श्रीमूर्तेः प्राग्विलिख्यते । **
<strong>प्रतिष्ठाविधिराकृष्य शास्त्रतः साधुसम्मतः ॥१२०॥</strong></p></blockquote>
<p>प्रतिष्ठा च श्री-मूर्तेश् चलाचलत्व-भेदेन द्विविधा । तत्रेदानीम् अचलायाः प्रतिष्ठा-विधि-विस्तारेण लिख्यते—प्राग् इति । अचलाप्रतिष्ठाया मुख्यत्वात् तस्या विधि-ज्ञानेन चलाया अपि प्रायः प्रतिष्ठा-विधि-विज्ञानाच् च । शास्त्रतः पुराणागमादिभ्य आकृष्य तत्-तद्-वचनानि क्रमेणैकत्र सङ्गृह्य साधूनां सम्मत इति साम्प्रदायिक-तत्-तत्-पद्धतिकार-शिष्ट-गण-सम्मत्यैव लिख्यत इत्यर्थः ॥१२०॥</p>
<p><strong>अथ स्थिरमूर्तिप्रतिष्ठारम्भः</strong></p>
<blockquote>
<p>**सुस्नातः शुक्लवस्त्रः सन् कृतकृत्यः शुभक्षणे । **
<strong>तिथ्यृक्षदैवते विघ्नेश्वरं मातृश्च पूजयेत् ॥१२१॥</strong></p></blockquote>
<p>कृतानि नित्य-कर्माणि येन सः, तिथिम् ऋक्षं च नक्षत्रं च तयोर् देवते । पूजनं च प्रणवादि-नमोऽन्तैश् चतुर्थ्यन्तैर् नाम-मन्त्रैरक्षत-गन्ध-पूष्पादि-द्रव्यैश् च । प्रयोगः—ओं गौर्यै नमः इत्यादि ॥१२१॥</p>
<p><strong>अथ षोडश मातरः</strong></p>
<blockquote>
<p><strong>गौरी पद्मा शची मेधा सावित्री विजया जया । **
<strong>देवसेना स्वधा स्वाहा मातरो लोकमातरः ।</strong>
<strong>धृतिः पुष्टिश्च तुष्टिश्च शान्तिः स्वकुलदेवता ॥१२२॥</strong>
** इति ।<br>
अथाचाप्यादिवरणम्</strong>
**वृद्धिश्राद्धं ततः कृत्वा विधिवद्वृणुयाद्बुधः । **
<strong>आचार्यं मधुपर्कादिदानेनाथ समर्चयेत् ॥१२३॥</strong></p></blockquote>
<p>वृद्धि-श्राद्धं नान्दी-श्राद्धं, तच्च प्रतिष्ठाङ्गम् । विधिवद् इति अमुकगोत्रः अमुक-नामाहम्,अमुक-गोत्रम् अमुक-नामानं त्वां भगवद्-भक्ति-कामो भगवन्-मूर्ति-प्रतिष्ठार्थम् आचार्यत्वेन वृणे, स च वृतोऽस्मीति प्रब्रूयाद् इति । एवम् आदि-विधि-युक्तं यत् स्यात् । आदि-शब्दात् यथा-शक्ति वस्त्रालङ्कारादि । अथ वरणानन्तरं मधु-पर्कादि-दानेनैव, किंवा पाद्यार्घ्याचमनीयादिभिः सम्यग् अर्चयेत् ॥१२३॥</p>
<blockquote>
<p>**एवं ब्रह्मचतुष्कञ्च तथा होतृचतुष्टयम् । **
<strong>द्वारजापि-चतुष्कञ्च पञ्चमं गर्भजापिनम् ॥१२४॥</strong></p>
<hr></blockquote>
<p>एवं लिखित-प्रकारेण ब्रह्मादींश् च वृणुयात् । एतैर् आचार्यादिभिस् तु पुण्याहं स्वस्त्यादिकं च वाचयेत् ॥१२४॥</p>
<blockquote>
<p>**तथा मूर्तिधरं चैकं पुराणस्तुतिपाठकम् । **
<strong>सर्वान् सम्पूज्य पुण्याहं स्वस्त्याद्येतैस्तु वाचयेत् ॥१२५॥<br>
अथ मण्डपादिनिर्माणम्</strong>
**मितं षोडशभिर्हस्तैः किंवा द्वादशभिश्च तैः । **
<strong>दशभिर्वा प्रकुर्वीत मण्डपं समलङ्कृतम् ॥१२६॥</strong></p></blockquote>
<p>किंवेत्यादि-विकल्पश् च शक्त्य्-अनुसारेण प्रासाद-प्रदेशानुसारेण वा । तच्च श्री-हयशीर्ष-पञ्चरात्र-वचनतो व्यक्तं भावि । यद्यपि—</p>
<blockquote>
<p>दशाष्ट-हस्तं हीनं तु मध्यं द्वादश-षोडशम् ।
विंश-हस्तं चतुर्विंश-म् उत्तमस्योदितं द्विज ॥</p></blockquote>
<p>इति हयशीर्ष-पञ्चरात्रोक्तं, तथा भविष्य-पुराणाद्य्-अनुसारेण शिष्टाचारतः साधु-पद्धतिकार-वर्ग-सम्मत्या लिखितम्—मितं षोडशभिः इत्यादि । एवम् अन्यत्राप्य् अग्रे बोद्धव्यम् । सम्यग् अलङ्कृतं पुष्पदामवितानपल्लवादिभिर् भूषितं, तद्-विशेषश्च भविष्य-पुराणादि-वचनतोऽग्रे व्यक्तो भावी ॥१२६॥</p>
<blockquote>
<p>**सप्तधान्याङ्कुरोपेतं नदीमृद्वालुकाचितम् । **
<strong>तोरणादियुतं दिव्यं शङ्खभेर्यादिनादितम् ॥१२७॥</strong></p>
<hr></blockquote>
<p>तथा च भविष्ये—</p>
<blockquote>
<p>**प्रासादान्नातिदूरे तु कुर्यान्मण्डपमग्रतः । **
<strong>दशद्वादशहस्तं वा परिक्षिप्तं समन्ततः ॥१२८॥</strong></p>
<hr></blockquote>
<p>स्वलिखितार्थं प्रमाणयन् भविष्य-पुराणादि-वचनानि सङ्गृह्णाति—प्रासादाद् इत्यादि । एवम् अग्रेऽपि सर्वत्र ज्ञेयम् । अग्रतः पूर्वादिशि आदौ वा समन्ततः सर्वतः परिक्षिप्तम् ॥१२८॥</p>
<blockquote>
<p>**चतुर्भिस्तोरणैर्युक्त पुष्पदामाभिशोभितम् । **
<strong>प्लक्षोडुम्बरमश्वत्थं वटः पूर्वादितः क्रमात् ॥१२९॥</strong></p>
<hr>
<p>**हस्तं प्रवेशयेद्भूमौ दृश्य हस्तचतुष्टयम् । **
<strong>सूपलिप्तं सुसमृष्टं चतुर्द्वारेण संयुतम् ॥१३०॥</strong></p>
<hr></blockquote>
<p>चतुस् तोरणान्य् एवाह—प्लक्षेति; प्लक्षादिकं तद्-भुमि-मध्ये हस्त-मात्रं प्रवेशयेत् । उपरि च हस्त-चतुष्टयं दृश्यं कुर्याद् इत्यर्थः । पुनः प्रस्तुतं मण्डपम् एव विशिनष्टि—सूपलिप्तम् इति सार्धेन । सूपलिप्त इत्यादि-सप्तम्य्-अन्त-पाठे च स्थण्डिलस्योपरि इत्यस्य विशेषणानि सप्तम्य्-अन्तानि ॥१२९-१३०॥</p>
<blockquote>
<p>**स्थण्डिलस्योपरि क्षिप्त समन्ताटुपशोभितम् । **
<strong>नदीतीरमृदा युक्तं बालुकायाञ्च कारितम् ॥१३१॥</strong></p></blockquote>
<p>क्षिप्तं न्यस्तं विनिर्मितम् इत्यर्थः । स्थण्डिलेषु परिक्षिप्त इति वा पाठः । ततश् च स्थण्डिले कारितम् इत्यर्थः ॥१३१॥</p>
<p>मात्स्ये—</p>
<blockquote>
<p><strong>प्रासादस्योत्तरे वापि पूर्व वा मण्डपो भवेत् ॥१३२॥</strong></p>
<hr>
<p>**हस्तान् षोडश कुर्वीत दश द्वादश वा पुनः । **
<strong>मध्ये वेदिकया युक्तः परिक्षिप्तः समन्ततः ॥१३३॥</strong></p>
<hr>
<p>**सप्त पञ्च चतुर्वापि करान् कुर्वीत वेदिकाम् । **
<strong>चतुर्भिस्तोरणैर्युक्तो मण्डपः स्याच्चतुर्मुखः ॥१३४॥</strong></p></blockquote>
<p>चतुर्मुखश् चतुर्द्वारः ॥१३४॥</p>
<blockquote>
<p><strong>प्लक्षं द्वारं भवेत् पूर्वं याम्यमौडुम्बरं भवेत् । पश्चादश्वत्थघटितं नैयग्रोधं तथोत्तरम् ॥१३५॥</strong>
**भूमौ हस्तप्रविष्टानि चतुर्हस्तानि चोच्छ्रये । **
<strong>शोभनं भूतलं तत्र लिप्तञ्च गोमयाम्भसा ।</strong>
<strong>वस्त्रैर्नानाविधैस्तद्वत् पुष्पपल्लवशोभितम् ॥१३६॥</strong></p></blockquote>
<p>हयशीर्षपञ्चरात्रे च—</p>
<blockquote>
<p>**प्रासादं वेष्टयित्वा तु कुर्यादगुप्ततरं बुधः । **
<strong>कृत्वा गुप्तं ततः पश्चाद्यागमण्डपमारभेत् ॥१३७॥</strong>
**गर्भसूत्रं तु निःसार्यं प्रासादस्याग्रतो गुरुः । **
<strong>कृत्वा भूमिं तु निःशल्यां मण्डपं सूत्रयेत्ततः ॥१३८॥</strong>
**हीनस्तु मण्डपः कार्यो हीने त्वायतने सदा । **
<strong>उत्तमे तूत्तमः कार्यो मध्यमे मध्यमस्तथा ॥१३९॥</strong>
**दशाष्टहस्तं हीनं तु मध्यं द्वादशषोडशम् । **
<strong>विंशहस्तं चतुर्विंशमुत्तमस्योत्तम द्विज ॥१४०॥</strong></p>
<hr>
<p>**चतुर्हस्तादिमानानां प्रासादनां यथाक्रमम् । **
<strong>मण्डपानष्टहस्तादीन् कल्पयेद्द्वेदवृद्धितः ॥१४१॥</strong></p>
<hr></blockquote>
<p>वेद-वृद्धितः चतुर्हस्त-वृद्धि-क्रमेण, अष्ट-हस्ते प्रासादे द्वादश-हस्त-मण्डपं, द्वादश हस्ते च षोडश-हस्तम् इत्य् एवं कल्पयेद् इत्यर्थः ॥१४१॥</p>
<blockquote>
<p>**समवृत्तं चतुर्द्वारं चतुस्तोरणभूषितम् । **
<strong>विचित्रस्तम्भविन्यासं रचनाचरितं शुभम् ।</strong>
<strong>धूपनिर्गमनोपेतं मण्डपं कारयेद्बुधः ॥१४२॥</strong></p>
<hr></blockquote>
<p>किञ्च तत्रैव—</p>
<blockquote>
<p>**मण्डपं मण्डयेदार्द्रशाखाभिस्तु समन्ततः । **
<strong>विमलेन वितानेन पताकाभिश्च भूषयेत् ॥१४३॥</strong></p>
<hr>
<p><strong>दर्पणैश्चामरैर्घण्टैः स्तम्भाम् वस्त्रैर्विभूषयेत् । कलसैर्घण्टिकाभिश्च साधारैर्गण्डुकैस्तथा ॥१४४॥</strong></p></blockquote>
<p>घण्टैः बृहद्-घण्टाभिः, घण्टिकाभिः स्वल्प-घण्टाभिः ॥१४४॥</p>
<blockquote>
<p>**मण्डपं भूषयित्वैवं जाह्नवोवालुकां शुभाम् । **
<strong>बाह्यदेशेषु विकिरेत पञ्चगव्येन प्रोक्षयेत् ॥१४५॥</strong></p></blockquote>
<p>किञ्च—</p>
<blockquote>
<p>**अश्वत्थोडुम्बरौ चैव न्यग्रोधः प्लक्षः एव च । **
<strong>तोरणार्थेषु कथिताः पूर्वादिषु ययाक्रमम् ॥१४६॥</strong>
<strong>एकहस्तं खनेद्भूमौ चतुर्हस्तं तथोच्छ्रये । द्विहस्तान्तरमन्योऽन्यं तोरणं सम्प्रकल्पयेत् ॥१४७॥</strong>
<strong>तिर्यक् फलकमानं स्यात् स्तम्भानामर्द्धमानतः ।</strong>
<strong>शैलाः पृथिवीमन्त्रेण स्थाप्याः पूज्यास्तु तोरणाः ॥१४८॥</strong>
** शुक्लवस्त्रयुगच्छन्नान् दर्भकिञ्जल्कसंयुतान् । **
<strong>पुष्पमालापरिक्षिप्तान् तोरणान् परिकल्पयेत् ॥१४९॥</strong>
<strong>वृत्तं वा चतुरस्रं वा द्विषट्काष्ठाङ्गुलं तु वा ।</strong>
<strong>षट्चतुर्वाङ्गुलं कार्यं तोरणं निर्व्रणं भवेत् ॥१५०॥</strong></p></blockquote>
<p>द्विषट् द्वादश, काष्ठा दश वा, वेष्टने अङ्गुलानि यस्य तत् । षट्-चत्वारि वा अङ्गुलानि यस्य तत् । वा-शब्द-व्यवधानेनापि समासादिकम् आर्षम् । विकल्पश् च पूर्वोक्त-मण्डपमानापेक्षया ॥१५०॥</p>
<blockquote>
<p>**तोरणस्तम्भमूलेषु कलसान् मङ्गलाङ्कुरान् । **
<strong>प्रदद्यादुपरिष्टात्तु कुर्याचक्रं सुदर्शनम् ।</strong>
<strong>कलसं वर्द्धमानं वा वसुभागेन कल्पयेत् ॥१५१॥</strong></p>
<hr></blockquote>
<p>उपरिष्टात् तोरणोपरि, तत्-तत्-प्रसङ्गाद् वर्धमानं स्वल्प-घटं, वसु-भागेन तोरणस्याष्टमांशेन ॥१५१॥</p>
<p>किञ्च—</p>
<blockquote>
<p>**नवेन चित्रवर्णेन वितानं कारयेच्छुभम् । **
<strong>अथवा शुक्लवर्णेन मध्ये जलजभूषितम् ॥१५२॥</strong></p>
<hr></blockquote>
<p>विमलेन वितानेन इत्युक्तं, तदेव विशिनष्टि—नवेनेति सार्ध-द्वाभ्याम्, वस्त्रेणेति शेषः ॥१५२॥</p>
<blockquote>
<p>**उत्तमाधममध्यं तु प्रमाणं चास्य कीर्त्यते। **
<strong>मण्डपस्य प्रमाणन्तु ज्येष्ठं तस्य वितानकम् ।</strong>
<strong>मध्यमं वेदिकामात्रं कनिष्ठं मण्डलस्य तु ॥१५३॥<br>
अथ तत्र वेद्यादिनिर्माणम्</strong>
**तन्मण्डपस्य मध्ये तु वेदीं हस्तोच्छुरितां समाम् । **
<strong>पञ्चहस्तमितां दिव्यां चतुरस्रां प्रकल्पयेत् ॥१५४॥</strong></p>
<hr></blockquote>
<p>समां—पार्श्वादाव् एकरूपाम् ॥१५४॥</p>
<blockquote>
<p>**ऐशान्यां हस्तमात्राञ्च ग्रहवेदीं समाचरेत् । **
<strong>तथा कुण्डचतुष्कञ्च वेद्याः प्राच्यादिदिक्षु हि ॥१५५॥</strong>
<strong>तच्च हस्तमितं योनिवक्त्राढ्यं सत्रिमेखलम् । चतुरस्रार्द्धशीतांशुवर्तुलाब्जाकृति क्रमात् ॥१५६॥</strong></p></blockquote>
<p>क्रमाद् इति प्राच्यां चतुरस्रं, दक्षिणस्याम् अर्ध-चन्द्राकारं, पश्चिमायां वर्तुलम्, उदीच्यां च पद्माकारम् इत्यर्थः ॥१५६॥</p>
<blockquote>
<p>**दीक्षाविधौ पुरालेखि कुण्डलक्षणमत्र तु । **
<strong>चतुर्दिक्षु त्यजेद्वेदीमङ्गुलानि त्रयोदश ॥१५७॥</strong></p>
<hr></blockquote>
<p>अत्र प्रतिष्ठाविधौ तु चतुर्दिक्षु त्रयोदशाङ्गुलानि वेदीं परित्यजेत्, तावत् प्रदेशं वेद्याः परितस् त्यक्त्वा कुण्डानि कूर्याद् इत्यर्थः । तथा च मात्स्ये—वेदी-भित्तिं परित्यज्य त्रयोदशभिर् अङ्गुलैः इति ॥१५७॥</p>
<blockquote>
<p>**आचार्यकुण्डं कुर्याच्च ग्रहवेद्यास्तु दक्षिणे । **
<strong>हस्तमात्रावटं तच्च चतुरस्रं सुलक्षणम् ॥१५८॥</strong></p>
<hr></blockquote>
<p>तथा च तवैव—</p>
<blockquote>
<p>**त्रिभागेनार्द्धभागेन कुर्याद्वेदीं सुशोभनाम् । **
<strong>हस्तमात्रोच्छ्रिता कार्या मध्ये सम्यग्व्यवस्थिता ॥१५९॥</strong></p></blockquote>
<p>त्रिभागेन मण्डपस्य तृतीयांशेन, अर्ध-भागेन वा परिमिताम् ॥१५९ ॥</p>
<p>किञ्च—</p>
<blockquote>
<p><strong>चतुष्कोणं भवेत् कुण्डं पूर्वस्यां दिशि सर्वदा । **
<strong>अर्द्धचन्द्रं भवेद्याम्यां वारुण्यां वर्तुलं भवेत् । पद्माभमुत्तरे भागे कुण्डं स्याद्द्विजसत्तम ॥१६०॥</strong>
** इति ।<br>
अथ कुम्भस्थापनम्</strong>
**यजमानः सपत्नीकः पुत्रपौत्रसमन्वितः । **
<strong>ऋत्विग्भिः सहितः पश्चाद्द्वारेण प्रविशेत्ततः ॥१६१॥</strong></p></blockquote>
<p>ततो यजमानः पत्न्यादि-सहितः पश्चिम-द्वारेण तं मण्डपं प्रविशेत् ॥१६१॥</p>
<blockquote>
<p>**न्यसेत्तस्य चतुर्द्वार्षु द्वौ द्वौ कुम्भौ यवोपरि । **
<strong>जलपूर्णौ स्वर्णगौ पल्लवादियुतौ शुभौ ॥१६२॥</strong></p></blockquote>
<p>न्यसेद् यजमानो गुरुर् वा । तस्य—मण्डपस्य ॥१६२॥</p>
<p>तथा च मात्स्ये—</p>
<blockquote>
<p>**कृत्वैवं मण्डपं पूर्णं चतुर्द्वारेषु विन्यसेत् । **
<strong>अव्रणान् कलसानष्टौ जलकाञ्चनगर्भितान् ॥१६३॥</strong></p>
<hr>
<p>**चूतपल्लवसञ्च्छन्नान् सितवस्त्रयुगान्वितान् । **
<strong>स्रक्चन्दनफलोपेतान् चन्दनोदकपूरितान् ॥१६४॥</strong></p>
<hr></blockquote>
<p>भविष्ये—</p>
<blockquote>
<p>**अकालान् कलसानष्टौ चतुर्द्वारेषु स्थापयेत् । **
<strong>अन्तःकाञ्चनसंयुक्तान् फलपुष्पैरलङ्कृतान् ॥१६५॥</strong></p></blockquote>
<p>अकालान्—कृष्ण-वर्णेतरान् ॥१६५॥</p>
<blockquote>
<p>**अहतैर्युगलैर्वस्त्रैर्ग्रीवायां तु निवेशितैः । **
<strong>चन्दनागुरुतोयेन पूरयित्वा यथाक्रमम् ॥१६६॥</strong></p>
<hr></blockquote>
<p>अहतैर् नवैः ॥१६६॥</p>
<p>किञ्च हयशीर्षपञ्चरात्रे—</p>
<blockquote>
<p>**शातकुम्भमयान् कुर्याद्राजतान् शुक्लजानथ । **
<strong>जलाढकप्रपूरांश्च लोहजान् कारयेद्दृढान् ॥१६७॥</strong>
<strong>मृन्मयान् कलसान् वापि पक्वविम्बोपमान् शुभान् ।</strong>
<strong>अष्टत्रिंशाधिकशतपलपूर्वांस्तु मृन्मयान् ॥१६८॥</strong></p>
<hr>
<p>**आरक्तात् स्फोटरहितान् कालमण्डलवर्जितान् । **
<strong>आहृत्य कलसान् वस्त्रपूततोयेन पूरयेत् ।</strong>
<strong>सहिरण्यान् वस्त्रयुग्मबद्धकण्ठान्निवेशयेत् ॥१६९॥</strong></p></blockquote>
<p>अथेति विकल्पे, शुक्लजान्, ताम्रमयान्, स्फोट-रहितान् निश्छिद्रान्, कालेन श्यामेन मण्डलेन विन्दुना आवर्तेन वा वर्जितान् ॥१६७-१६९॥</p>
<p><strong>अथ स्नानमण्डपादिनिर्माणम्</strong></p>
<blockquote>
<p>**कुर्यादुत्तरतस्तस्मादधिवासनमण्डपात् । **
<strong>चतुर्हस्तं चतुर्द्वारकोणं स्नपनमण्डपम् ॥१७०॥</strong></p></blockquote>
<p>चत्वारि द्वाराणि कोणाश्च यस्य तम् ॥१७०॥</p>
<blockquote>
<p><strong>तत्रेष्टकाभिः पक्वाभिः द्वित्रिहस्ताञ्च वेदिकाम् ।</strong>
<strong>विदध्याद्भूतलं वाथ सकलं बालुकामयम् ॥१७१॥</strong></p>
<hr></blockquote>
<p>अथवा स्नान-मण्डपस्य भूतलं सकलम् एव बालुकामयं विदध्यात् । यद्यपि भविष्य-मत्स्य-पुराणयोर् ध्वज-पतकाधिरोहणानन्तरम् एव स्नान-मण्डप-निर्माणमेव लिखितं, तथापि हयशीर्ष-पञ्चरात्रोक्तानुसारेण निर्माण-प्रसङ्गेऽस्मिन् लिखितम् ॥१७१॥</p>
<p>तथा च भविष्ये—</p>
<blockquote>
<p>**एवं सुशोभनं कृत्वा मण्डपं तु सुतोरणम् । **
<strong>तस्यैवोत्तरपार्श्वे च कर्तव्यः स्नानमण्डपः ।</strong>
<strong>सुशोभनं तु कर्तव्यं स्थण्डिलं वालुकामयम् ॥१७२॥</strong></p>
<hr></blockquote>
<p>मात्स्ये—</p>
<blockquote>
<p>**एवं सतोरणं कृत्वा अधिवासनमण्डपम् । **
<strong>तस्याप्युत्तरतः कुर्यात् स्नानमण्डपमुत्तमम् ।</strong>
<strong>तदर्द्धेन त्रिभागेन चतुर्भागेन वा पुनः ॥१७३॥</strong></p>
<hr></blockquote>
<p>तस्य अधिवास-मण्डपस्य अर्धेन तृतीयेन भागेन वा चतुर्थेन वा परिमितम् ॥१७३॥</p>
<p>हयशीर्षपञ्चरात्रे—</p>
<blockquote>
<p><strong>स्नानार्थं कलसार्थञ्च स्नानद्रव्यार्थमेव च । जलनिर्गमनोपेतमर्द्धेन स्नानमण्डपम् ॥१७४॥</strong></p>
<hr></blockquote>
<p>स्नानार्थम् एकं, स्नान-कलसार्थं चैकं, स्नान-द्रव्यार्थं चैकम् एवं मण्डप-त्रयं कुर्यात्, तदेव विविच्याह—जलेति सार्धेन ॥१७४॥</p>
<blockquote>
<p><strong>ऐशान्यां कलसार्थञ्च तस्माद्दक्षिणगोचरे । **
<strong>पूर्वस्यां मण्डपं कुर्याद्यागद्रव्यार्थमायतम् ॥१७५॥</strong>
** इति ।</strong></p></blockquote>
<p>स्नान-द्रव्यम् एव याग-द्रव्यं, स्नानस्यैवात्र प्राधान्यात् ॥१७५॥</p>
<p><strong>अथ ध्वजपताकास्थापनम्</strong></p>
<blockquote>
<p>**अथ वाद्यादिभिर्दिव्यैर्विचित्रैर्मङ्गलस्वनैः । **
<strong>कृत्वा महोत्सवं न्यसेत् पताका विधिवद्गुरुः ॥१७६॥<br>
अथ तद्विशेषः</strong></p></blockquote>
<p>भविष्ये—</p>
<blockquote>
<p><strong>पूर्वणेन्द्रायुधाकारामाग्नेयामग्निसन्निभाम् ।</strong>
<strong>कृष्णाञ्चैव तु याम्यायां नैरृत्यां तु तथैव च ॥१७७॥</strong>
** इन्द्रगोपनिभाकारां वारुण्यां चैव दापयेत् । **
<strong>शिरीषपुष्पप्रतिमां वायव्यां विनिवेशयेत् ।</strong>
<strong>कौवेर्यां पीतवर्णां तु ऐशान्यां पाण्डुरा भवेत् ॥१७८॥</strong></p></blockquote>
<p>मात्स्ये—</p>
<blockquote>
<p>**ध्वजादिरोपणं कार्यं मण्डपस्य समन्ततः । **
<strong>ध्वजांश्च लोकपालानां सर्वदिक्षु निवेशयेत् ।</strong>
<strong>पताका जलदाकारा मध्ये स्यान्मण्डपस्य तु ॥१७९॥</strong></p>
<hr></blockquote>
<p>मत्स्य-पुराणे ध्वज-पताकयोर् अभेदाभिप्रायेण ध्वजाभिरोपणम् इत्याद्य् उक्त्वा पश्चात् पताका जलदाकारेत्य् उक्तम् । तत्-तद्-विशेषश् च हयशीर्ष-पञ्चरात्रतो व्यक्तो भावी ॥१७९॥</p>
<p>हयशीर्षपञ्चरात्रे—</p>
<blockquote>
<p>**पञ्चहस्तप्रमाणं तु ध्वजं कुर्याद्विचक्षणः । **
<strong>वैपुल्यं चास्य कुर्वीत षोडशाङ्गुलसम्मितम् ।</strong>
<strong>सप्तहस्तोच्छ्रितं चास्य दण्डं कुर्यात् सुरोत्तम ॥१८०॥</strong></p>
<hr>
<p>**सप्तहस्तास्ततो दीर्घा विस्तृता द्वादशाङ्गुलाः । **
<strong>द्विपञ्चहस्तदण्डेषु पताकास्तु निवेशयेत् ॥१८१॥</strong></p></blockquote>
<p>द्विपञ्चदश, यद्वा, द्वौ पञ्च चेत्येवं सप्त तावद् धस्त-प्रमाण-दण्डेषु, एवं पताकाया ध्वज-दण्ड-साम्यम् उक्तं स्यात् ॥१८१॥</p>
<blockquote>
<p>**वाह्यदेशे मण्डपस्य तोरणाभ्यन्तरे तथा । **
<strong>अष्टौ ध्वजाः स्थापनीयाः पूर्वादिक्रमयोगतः ॥१८२॥</strong>
**अरुणोऽग्निनिभश्चैव कृष्णः शुक्लोऽथ पीतकः । **
<strong>रक्तवर्णस्तथा श्वेतः सर्ववर्णस्तथैव च ॥१८३॥<br>
अथ ध्वजाद्यर्पणम् लोकपालपूजाविधिश्च</strong></p></blockquote>
<p>हयशीर्षपञ्चरात्रे—</p>
<blockquote>
<p>**कुमुदः कुमुदाख्यश्च पुण्डरीकोऽथ वामनः । **
<strong>शङ्कुकर्णः सर्वनेत्रः सुमुखः सुप्रतिष्टितः ।</strong>
<strong>इत्यते विष्णुलोकस्य दिक्पालगणनायकाः ॥१८४॥</strong></p></blockquote>
<p>न्यसेत् पताका विधिवद् गुरुः इति लिखितम्; तद् एवाभिव्यञ्जयति—कुमुद इत्यादिना ॥१८४॥</p>
<blockquote>
<p><strong>कोटिसङ्ख्यगुणैर्युक्ता पूजनीया यथाविशि ॥१८५॥</strong></p>
<hr></blockquote>
<p>यथादिशीति पूर्वाद्य्-अष्टदिक्षु क्रमेण कुमुदादयोऽष्ट पूजनीया इत्यर्थः ॥१८५॥</p>
<p>मात्स्ये—</p>
<blockquote>
<p>**गन्धपुष्पादिकं कुर्यात् स्वैः स्वैर्मन्त्रैरनुक्रमात् । **
<strong>बलिञ्च लोकपालेभ्यः स्वस्वमात्रैर्निवेदयेत् ।</strong>
<strong>ऊर्ध्वे तु ब्रह्मणे देयस्त्वधस्ताच्छेषवासुकेः ॥१८६॥</strong></p>
<hr></blockquote>
<p>वासुकेः अनन्तस्य, शेषवासुकेर् इति पाठेऽपि अर्थस् तु स एव ॥१८६॥</p>
<blockquote>
<p><strong>संहितायान्तु ये मन्त्रास्तद्दैवत्याः श्रुतौ स्मृताः ।</strong>
<strong>तैः पूजा लोकपालानां कर्तव्या हि समन्ततः ॥१८७॥</strong></p>
<hr></blockquote>
<p>हयशीर्षपञ्चरात्रे—</p>
<blockquote>
<p><strong>ओं आयाहीन्द्र महाराजाधिराज वज्रहस्त स्वबलवाहनावृत इहागच्छागच्छ तिष्ठ तिष्ठ पूर्वद्वारमभिरक्ष रक्षेत्यावाह्य</strong>
<strong>ओं त्रातारमिन्द्रमित्यनेनार्घ्यं दत्त्वा गन्धादिभिरर्चयेत् ॥१८८॥</strong>
**ओं आयाहि चित्रभानो महाराजाधिराज शक्तिहस्त स्वबलवाहनावृत इहागच्छागच्छ तिष्ठ तिष्ठ आग्नेयीं दिशं रक्ष रक्षेत्यावाह्य **
<strong>ओं अग्निर्मूर्द्धा दिव इत्यनेनार्घ्यं दत्त्वा गन्धादिभिरर्चयेत् ॥१८९॥</strong>
**ओं आयाहि यम महाराजाधिराज दण्डहस्त स्वबलवाहनावृत रक्तान्तायललोचन इहागच्छागच्छ तिष्ठ तिष्ठ दक्षिणद्वारमभिरक्ष रक्षेत्यावाह्य **
<strong>ओं वैवस्वतं संयमनमित्यनेनार्घ्यं दत्त्वा गन्धादिभिरर्चयेत् ॥१९०॥</strong>
<strong>ओं आयाहि नैरृत महाराजाधिराज स्वबलवाहनावृत खड्गहस्त महावल इहागच्छागच्छ तिष्ठ तिष्ठ नैरृतीं दिशमभिरक्ष रक्षेत्यावाह्य ओं एष ते निरृते इत्यनेनार्घ्यं दत्त्वा गन्धादिभिरर्चयेत् ॥१९१॥</strong>
<strong>ओं आयाहि वरुण महाराजाधिराज पाशहस्त स्वबलवाहनावृत इहागच्छागच्छ तिष्ठ तिष्ठ पश्चिमद्वारमभिरक्ष रक्षेत्यावाह्य</strong>
<strong>ओं उरु हि राजा वरुणश्चकारेत्यनेनार्घ्यं दत्त्वा गन्धादिभिरर्चयेत् ॥१९२॥</strong>
<strong>ओं आयाहि पवन महाराजाधिराज ध्वजहस्त स्वबलवाहनावृत इहागच्छागच्छ तिष्ठ तिष्ठ वायवीं दिशमभिरक्ष रक्षेत्यावाह्य</strong>
<strong>ओं वात आ वातु भेषजमित्यनेनार्घ्यं दत्त्वा गन्धादिभिरर्चयेत् ॥१९३॥</strong>
**ओं आयाहि सोम महाराजाधिराज शङ्खहस्त स्वबलाहनावृत इहागच्छागच्छ तिष्ठ तिष्ठ उत्तरद्वारमभिरक्ष रक्षेत्यावाह्य **
<strong>ओं सोमं राजानमित्यनेनार्घ्यं दत्त्वा गन्धादिभिरर्चयेत् ।</strong>
<strong>॥१९४॥</strong>
<strong>ओं आयाहीशान महाराजाधिराज शूलहस्त स्वबलवाहनावृत इहागच्छागच्म तिष्ठ तिष्ठ ऐशानीं दिशमभिरक्ष रक्षेत्यावाह्य</strong>
<strong>ओं ईशानाय नमस्येत्यनेनार्घ्यं दत्त्वा गन्धादिभिरर्चयेत् ।</strong>
<strong>॥१९५॥</strong>
**ओं आयाहि चतुर्मुख सर्वलोकाधिपते स्रुक्स्रुवहस्त स्वबलवाहनावृत इहागच्छागच्छ तिष्ठ तिष्ठ ऊर्ध्वां विशमभिरक्ष रक्षेत्यावाह्य **
<strong>ओं हिरण्यगर्भः समवर्ततान इत्यनेनार्घ्यं दत्त्वा गन्धादिभिरर्चयेत् ॥१९६॥</strong>
<strong>ओं आयाहि अनन्त महाराजाधिराज स्वबलवाहनावृत लाङ्गलहस्त इहागच्छागच्छ तिष्ठ तिष्ठ अधोदिशमभिरक्ष रक्षेत्यावाह्य</strong>
<strong>ओं नमोऽस्तु सर्पेभ्य इत्यनेनार्घ्यं दत्त्वा गन्धादिभिरर्चयेत् ॥१९७॥<br>
अथ प्रतिष्ठाकर्मारम्भः</strong>
<strong>द्रव्याणि पर्वाण्याहृत्य कृत्वा कृष्णार्चनादिकम् ।</strong>
<strong>वेद्यामालिख्य चक्रादि शय्यादि रचयेत्ततः ॥१९८॥</strong></p>
<hr></blockquote>
<p>द्रव्याणि पूजा-पकरणादीनि, वेद्याम् अधिवासन मण्ड-पान्तर् निर्मितायाम् । आदि-शब्दैर् गृहीतम् अग्रे व्यक्तं भविष्यति ॥१९८॥</p>
<p>तथा च तत्रैव—</p>
<blockquote>
<p>**पाषण्डान् नास्तिकान् सर्वान् देवब्राह्मणदूषकान् । **
<strong>दीक्षावहिष्कृतान् सर्वान् हेतुवादरतांस्तथा ।</strong>
<strong>निवार्य प्रारभेत् कर्म वैष्णवैर्दीक्षितैः सह ॥१९९॥</strong></p>
<hr>
<p>**आहृत्य सर्वद्रव्याणि स्रुक्स्रुवां विष्टराणि च । **
<strong>यज्ञपात्राणि सर्वाणि जाप्य यत्नेन देशिकः ॥२००॥</strong></p>
<hr>
<p>**श्वेतवस्त्रपरीधानः सोडणीषश्चन्दनोक्षितः । **
<strong>अङ्गुलीयकहस्तश्च सर्वालङ्कारभूषितः ॥२०१॥</strong>
<strong>आत्मानं विष्णुवत् पूज्य गन्धपुष्पादिभिर्गुरुः ।</strong>
<strong>ध्यात्वा देवं विष्णुरूपं मन्त्रात्मकमयो शुचिः ॥२०२॥</strong></p>
<hr>
<p>**हरिआप्रणम्य विज्ञाप्य मूर्तिपानपि पूजयेत् । **
<strong>सितैः पुष्पैर्वस्त्रयुग्मैरङ्गुलीयैरथाङ्गदैः ॥२०३॥</strong></p>
<hr>
<p>**निपुणैः शिल्पिभिः सार्द्धं ततः कर्म समाचरेत् । **
<strong>पञ्चगव्येन सत्कृत्य शोध्य कुम्भान् विचक्षणः ।</strong>
<strong>स्नापयेन्मूर्तिपान् पश्चात् कुम्भे कुम्भे तु देशिकः ॥२०४॥</strong></p></blockquote>
<p>किञ्च—</p>
<blockquote>
<p>**व्रीहीनाहृत्य देवेशं वासुदेवेन चार्चयेत् । **
<strong>क्षिपेच्च नारसिंहेन पातालमुषलेन तु ॥२०५॥</strong>
<strong>सिद्धार्थकान् क्षिपेध्यायन् सिंहमन्त्रेण मन्त्रयेत् ।</strong>
<strong>रक्षोघ्नान् पञ्चगव्येन प्रोक्षयेद्भूमिमादरात् ॥२०६॥</strong></p>
<hr></blockquote>
<p>वासुदेवेनेत्यादयो मन्त्राः ॥२०५-२०६॥</p>
<blockquote>
<p>**ततस्ताम्रमयं कुम्भं मृण्मयं वा नवं दृढम् । **
<strong>जलपूर्णं स्थापयित्वा सरङ्गकरकायुतम् ।</strong>
<strong>ऐशान्यामर्चयेत्तस्मिन् साङ्गं गन्धादिना हरिम् ॥२०७॥</strong></p>
<hr>
<p>**अस्त्रमन्त्रेण करकां शतवारांस्तमर्चयेत् । **
<strong>तद्धाराच्छिन्नया सिञ्चेन्मण्डपं तं प्रदक्षिणम् ॥२०८॥</strong></p></blockquote>
<p>तम् अधिवासार्थ-निर्मितं मण्डपम् ॥२०८॥</p>
<blockquote>
<p><strong>कुम्भं तं पृष्ठतो नीत्वा कुम्भमन्त्रेण देशिकः ।</strong>
<strong>व्रीहीन् संस्कृत्य सर्वांस्तु कुम्भं तत्रोपरि न्यसेत् ॥२०९॥</strong></p>
<hr>
<p>**पुनः सम्पूजयेद्विष्णुं कलसेषु समाहितः । **
<strong>वस्त्रयुग्मेन कलसमेकेन करकां बुधः ।</strong>
<strong>छादयित्वा ततो गृह्य करणीं मण्डलीं नयेत् ॥२१०॥</strong></p>
<hr>
<p>**चतुरस्रं चतुर्द्वारं चक्राब्जं षोडशारकम् । **
<strong>पञ्चवर्णेन चूर्णेन द्वादशारमथापि वा ॥२११॥</strong></p>
<hr></blockquote>
<p>चक्राब्ज-सञ्ज्ञं मण्डपम्, तच्च षोडशारं द्वादशारं वा चक्रम् अष्टदल-पद्म-गर्भं तद्-बहिश्चतुरस्रं चतुर्द्वारं लिखेद् इति ज्ञेयम् ॥२११॥</p>
<blockquote>
<p>**वेद्यामेवं लिखित्वा च मण्डपे पूर्वदक्षिणे । **
<strong>चतुर्हस्तं चतुष्कोणं मध्ये पङ्कजभूषितम् ।</strong>
<strong>चतुर्द्वारं तु चूर्णेन स्वस्तिकं मण्डलं लिखेत् ॥२१२॥</strong></p>
<hr>
<p><strong>तस्योर्द्ध्वं न्यस्य पर्यङ्कं कुशान् संस्तारयेत्ततः ।</strong>
<strong>योगे योगेति मन्त्रेण गन्धतोयेन प्रोक्षयेत् ॥२१३॥</strong></p>
<hr>
<p>**तूलिकां विन्यसेत्तत्र दिव्यपट्टांशुकान्विताम् । **
<strong>उपाधानद्वयं कृत्वा पार्श्वे गेण्डुकमेव च ।</strong>
<strong>कपोलधारणं कृत्वा कुर्यादूर्द्ध्वं वितानकम् ॥२१४॥</strong>
**पुष्पमालापरिक्षिप्तं मुक्ताहारोपशोभितम् । **
<strong>कुर्यात् पुष्पगृहं हृद्यं मलयागुरुधूपितम् ॥२१५॥</strong></p>
<hr>
<p>**विद्याधिपास्तु सम्पूज्याः शक्त्या दिक्षु विदिक्षु च । **
<strong>विष्णुर्मधुनिहा चैव तथैव च त्रिविक्रमः ।</strong>
<strong>वामनश्चापि दिक्ष्वेते पूर्वाद्यासु व्यवस्थिताः ॥२१६॥</strong></p>
<hr>
<p>**श्रीधरः श्रीहृषीकेशः पद्मनाभस्तथैव च । **
<strong>दामोदरश्च सम्पूज्य आग्नेयादिव्यवस्थिताः ॥२१७॥</strong>
**एवमर्च्य ततः पश्चादैशान्यां स्नानमण्डपे । **
<strong>चतुःस्तम्भयुते रम्ये तन्मध्ये वेदिका शुभा ॥२१८॥</strong>
**चतुरस्रा चतुर्दिक्षु जलनिर्गमनान्विता । **
<strong>क्षीरिवृक्षोद्भवं पीठं मध्ये तत्र निवेशयेत् ॥२१९॥</strong></p></blockquote>
<p>तस्य स्नान-मण्डपस्य मध्ये या वेदिकास्ति, तत्र तस्यां पीठं निवेशयेत् ॥२१८-२१९॥</p>
<p><strong>अथ कलसाधिवासनम्</strong></p>
<p>तत्रैव—</p>
<blockquote>
<p>**स्नानद्रव्याणि सर्वाणि समानीय विचक्षणः । **
<strong>निक्षिप्य स्नानकुम्भेषु कुम्भांस्तानधिवासयेत् ॥२२०॥</strong></p>
<hr></blockquote>
<p>कलसाधिवासनादिकं मत्स्य-भविष्यानुक्तम् अपि भगवता श्री-हयशीर्षेणोक्तत्वाद् उपयुक्ततया अत्र लिख्यते—स्नानेत्यादिना । शात-कुम्भमयान् इत्यादिना कुम्भ-लक्षणं चोक्तम् एवास्ति । सिद्ध-द्रव्याणि चाग्रे स्वयमेव वक्तव्यानि वट्योडुम्बरे न्यस्येद् इत्यादिना ॥२२०॥</p>
<blockquote>
<p><strong>रत्नानि च चतुर्दिक्षु सिद्धद्रव्यान्विताः शुभाः ।</strong>
<strong>कलसाः स्थापनीयास्तु अभिषेकार्थमादरात् ॥२२१॥</strong></p>
<hr>
<p>**वटोडुम्बरकाश्वत्थ-चम्पकाशोक-श्रीद्रुमान् । **
<strong>पलाशार्जुनप्लक्षांश्च कदम्बकुलाम्रजान् ।</strong>
<strong>पल्लवांस्तु समानीय पूर्वङ्कुम्भे विनिक्षिपेत् ॥२२२॥</strong></p>
<hr>
<p>**पद्मकं रोचनां दूर्वांई दर्भपिञ्जलमेव च । **
<strong>जातिपुष्पं कुन्दपुष्पं चन्दनं रक्तचन्दनं ।</strong>
<strong>तमालं तगरं चैव वञ्जुलं दक्षिणे न्यसेत् ॥२२३॥</strong></p>
<hr>
<p>**सुवर्णं रजतं चैव कूलद्वयमृदं तथा । **
<strong>नद्याः समुद्रगामिन्या विशेषाज्जाह्नवीजलम् ।</strong>
<strong>गोमयञ्च यवान् शालीन् तिलांश्चैव परे न्यसेत् ॥२२४॥</strong></p>
<hr></blockquote>
<p>परे पश्चिम-कुम्भे ॥२२४॥</p>
<blockquote>
<p>**विष्णुपर्णीं श्यामलतां भृङ्गराजं शतावरीम् । **
<strong>गुडुचीं सहदेवीञ्च विन्यसेच्च महौषधीः ॥२२५॥</strong></p>
<hr></blockquote>
<p>विष्णु-पर्ण्याद्याश् च उत्तरे न्यसेद् इति ज्ञेयम् ॥२२५॥</p>
<blockquote>
<p>**फलान्युदकयुक्तानि आग्नेय्यां विन्यसेद्घटे । **
<strong>पञ्चगव्यन्तु नैरृत्यां कुम्भे कृत्वाभिमन्त्रितम् ॥२२६॥</strong></p></blockquote>
<p>फलानि बदरादीनि आम्र-रसादीनि वा ॥२२६॥</p>
<blockquote>
<p>**वटाश्वत्थपलाशानां बिल्वस्योडुम्बरस्य च । **
<strong>कषायोदकसंयुक्तं वायव्यां कलसं न्यसेत् ॥२२७॥</strong>
**कुमारीममृताञ्चैव शतमूलीं शतावरीम् । **
<strong>सहदेवीं वचां सिंहीं बलां ब्राह्मीं सुलक्षणाम् ।</strong>
<strong>ऐशान्यामपरे कुम्भे मङ्गलाख्ये निवेशयेत् ॥२२८॥</strong></p>
<hr>
<p>**वल्मीकमृत्तिकां सप्तस्थानोत्थामपरे न्यसेत् । **
<strong>जाह्नवीबालुकातोयं विन्यसेदपरे घटे ॥२२९॥</strong></p>
<hr>
<p>**वराह-वृषनागेन्द्र-विषाणोद्धृतमृत्तिकाम् । **
<strong>कूलद्वयमृदं नद्यां विन्यसेदपरे घटे ॥२३०॥</strong></p>
<hr>
<p>**मृत्तिकां पद्ममूलस्य कुशस्याप्यपरे घटे । **
<strong>तीर्थपर्वतमृद्भिस्तु युक्तमप्यपरे घटे ॥२३१॥</strong>
**नागकेशरपुष्पञ्च काश्मीरमपरे घटे । **
<strong>चन्दनागुरुकर्पूरैः पूरितं चापरं न्यसेत् ॥२३२॥</strong></p>
<hr>
<p>**वैदूर्यं विद्रुमं मुक्तां स्फाटिकं वज्रमेव च । **
<strong>एतान्येकत्र निक्षिप्त्वा स्थापयेद्देवसत्तम ॥२३३॥</strong></p>
<hr></blockquote>
<p>एकत्र एकस्मिन् घटे ॥२३३॥</p>
<blockquote>
<p>**नदीनदतडागानां सलिलैरपरं न्यसेत् । **
<strong>एकाशीतिपदे चान्यान् मण्डपे कलसान्न्यसेत् ॥२३४॥</strong>
**पूरितान् गन्धतोयेन धान्यस्थांस्तास्तु मन्त्रयेत् । **
<strong>श्रीसूक्तेन समस्तेन सर्वानेव सकृत् सकृत् ॥२३५॥<br>
अथार्घ्यद्रव्यादि-स्थापनम्</strong></p></blockquote>
<p>तत्रैव—</p>
<blockquote>
<p><strong>कलसानधिवास्यैवमर्घ्यादीन् विनिवेशयेत् ॥२३६॥</strong></p>
<hr>
<p>**यवं सिद्धार्थकं गन्धं कुशाग्रं चाक्षतं तथा । **
<strong>तिलान् फलं तथा पुष्पमर्घ्यार्थं पूर्वतो न्यसेत् ॥२३७॥</strong>
**पद्मं श्यामलतां दूर्वां विष्णुपणीं तथा कुशान् । **
<strong>पाद्यार्थं दक्षिणे भागे स्थापयेद्देशिकोत्तमः ॥२३८॥</strong>
**स्थापयेत् पश्चिमे भागे मधुपर्कं सुसंवृतम् । **
<strong>कक्कोलकं लवङ्गञ्च तथा जातीफलं शुभम् ।</strong>
<strong>उत्तरे स्थापयेद्भागे द्रव्यमाचमनाय तु ॥२३९॥</strong></p>
<hr>
<p>**आग्नेय्यां स्थापयेत् पात्रं पूर्णं दूर्वाक्षितैर्बुधः । **
<strong>नीराजनाथं देवेश देवदेवस्य सर्वदा ॥२४०॥</strong></p>
<hr>
<p>**नैरृत्यामुदकं गन्धयुक्तं स्नानाय विन्यसेत् । **
<strong>उद्वर्तनाय वायव्यां गन्धपिष्टं निवेशयेत् ॥२४१॥</strong>
**न्यसेदामलकं पात्रे मुरामांसीयुतं शुभम् । **
<strong>सहदेवीं सदाभद्रां कुशाग्रां रजनीं तथा ॥२४२॥</strong>
**ऐशान्यां विन्यसेत् पात्रे शिरीषं सूर्यवणिनीम् । **
<strong>निर्मञ्छनाय देवस्य स्थापकः सुसमाहितः ॥२४३॥</strong>
<strong>अष्टौ दिक्षु न्यसेद्विद्वान् लौहयष्टिप्रदीपकान् ॥२४४॥</strong></p>
<hr>
<p>**शङ्खैचक्रञ्च श्रीवत्सं कौस्तुभं पङ्कजादिकम् । **
<strong>हेमाद्रिपात्रे कृत्वाथ गोमयेनाथ वा पुनः ॥२४५॥</strong>
<strong>नीराजनाय देवस्य तथा वै पुष्पजातयः ।<br>
स्थापनीयास्तथा चान्ये माङ्गल्याः स्नानचोदिताः ॥२४६॥<br>
अथ श्रीमूर्तेः स्नानमण्डपे प्रवेशनम्</strong>
**शिल्पिशालां ततो गत्वा गीतवाद्यादिनिस्वनैः । **
<strong>आनयेद्भगवन्मूर्ति सह पिण्डिकया ततः ॥२४७॥</strong></p></blockquote>
<p>ततः शिल्पि-शालातः, श्री-मूर्तिं पिण्डिका-सहितामानयेत् ॥२४७॥</p>
<blockquote>
<p>**अथ विंशतिकुम्भाद्भिः स्नानमण्डपतो वहिः । **
<strong>स्नापयित्वा परीक्षेत श्रीमूर्ति तां विचक्षणः ॥२४८॥</strong></p>
<hr></blockquote>
<p>विंशति-कुम्भ-जलेन स्नान-मण्डपाद् बहिः स्नापयित्वेति केषाञ्चित् सतां मतं लिखितम् ॥२४८॥</p>
<blockquote>
<p><strong>अथवा शिल्पिशालायां स्नापयित्वा यथाविधि ।</strong>
<strong>प्रवेशयेत् पिण्डिकायां तां विप्रैः स्नानमण्डपम् ॥२४९॥</strong></p>
<hr></blockquote>
<p>श्री-हयशीर्ष-भगवन्मतं लिखति— अथवेति । तच्च अग्रे तद्-वचनतो व्यक्तं भावि, विप्रैः कृत्वा तां भगवन्-मूर्तिं पिण्डिका-सहितां स्नान-मण्डपं प्रवेशयेत् ॥२४९॥</p>
<p>तथा च भविष्ये—</p>
<blockquote>
<p>**आचार्यो मूर्तिपैश्चैव ऋत्विग्भिः सह संयुतैः । **
<strong>विष्णुव्रतधरैः शान्तैः विष्णुशास्त्रानुरञ्जितैः ॥२५०॥</strong>
** अलोलुपैरहीनाङ्गैरार्यदेशसमुद्भवः । **
<strong>विष्णुभक्तिपरैर्धीरैर्विप्रैर्भागवतैः सह ॥२५१॥</strong></p>
<hr>
<p>**द्वात्रिंशद्भिः षोडशभिः अष्टाभिस्तु क्रमेण तु । **
<strong>आनयित्वा तु देवेशं स्थापयेत् स्नानमण्डपे ॥२५२॥</strong></p></blockquote>
<p>अष्टाभिस् त्व् इत्यत्र तु-शब्दो वार्थे । ततश्च विकल्पो मूख्य-कल्पाशक्ताव् अल्प-सङ्ख्य-ब्राह्मण-वरणानुसारेण श्री-मूर्त्य्-अनुसारेण वा ज्ञेयः । क्रमेणानीय, न तु हठाद् एकदैव वेगेनेत्यर्थः ॥२५२॥</p>
<p>हयशीर्षपञ्चरात्रे—</p>
<blockquote>
<p>**अत्र सञ्ज्वालयेद्वह्निं वैष्णवं विधिना गुरुः । **
<strong>ऐशान्यां गुरुकुण्डे तु प्राङ्मुखोदङ्मुखोऽपि वा ॥२५३॥</strong></p></blockquote>
<p>वैष्णवं मण्डप-मध्ये शय्यायां श्री-विष्णु-लक्ष्म्योः सङ्गमाद्रेतोरूपोऽग्निर् उद्भूत इति भावनया जनितो यस् तं, एतद् विशेषश् च दीक्षा-विधौ पूर्वं लिखितोऽस्ति । प्राङ्-मुखः उदङ्-मुखो वा, विसर्ग-लोपेऽपि सन्धिर् आर्षः ॥२५३॥</p>
<blockquote>
<p>**तत्रैव होमयेद्विष्णुं गायत्र्या धृतमादरात् । **
<strong>अष्टोत्तरशतं हुत्वा सम्पातविधिना सुधीः ॥२५४॥</strong>
**सम्पाताज्येन कलसान् प्रोक्ष्य देशिकसत्तमः । **
<strong>लिप्तायां कारुशालायामुपतिष्ठेत सयतः ॥२५५॥</strong></p>
<hr></blockquote>
<p>कारुः—शिल्पी ॥२५५॥</p>
<blockquote>
<p>**ब्राह्मणवैष्णवैः सार्द्धं मूर्तिपैः शिल्पिभिः सह । **
<strong>महता ब्रह्मघोषेण सहायैर्बलवत्तरैः ॥२५६॥</strong>
<strong>।</strong>
**काहलशङ्खशब्दैश्च भेरीमुरजनिस्वनैः । **
<strong>वीणावेणुस्वनैर्हृद्यदिव्ययन्त्रस्वनैस्तथा ।</strong>
<strong>आचार्यः प्राङ्मुखो भूत्वा कुर्यात् कौतुकबन्धनम् ॥२५७॥</strong></p>
<hr></blockquote>
<p>कौतुकं—मङ्गल-सूत्रम् ॥२५७॥</p>
<blockquote>
<p>**वैष्णवे सिपिविष्टेति गौरसिद्धार्थकेन तु । **
<strong>ऊर्णामयेन सूत्रेण निम्बादूर्वान्वितेन च ।</strong>
<strong>दुकूलवस्त्रैर्बद्ध्वा तु दक्षिणे बध्नीयात् करे ॥२५८॥</strong></p>
<hr>
<p><strong>देशिकस्यापि कर्तव्यं करे कौतुकबन्धनम् ॥२५९॥</strong></p>
<hr>
<p><strong>ततो विकल्प्य देवास्त्रं तण्डुलैः पञ्चरङ्गकैः ।</strong>
<strong>तन्मध्ये प्रतिमां स्थाप्य स्नाप्य चैव यथाविधि ॥२६०॥</strong></p>
<hr></blockquote>
<p>देवास्त्रं चक्रं, विकल्प्य विरचय्य ॥२६०॥</p>
<blockquote>
<p>**वस्त्रयुग्मेन सञ्छाद्य पूज्य गन्धादिना तु ताम् । **
<strong>चामरैस्तालवृत्तैश्च वीजयेन्मङ्गलान्विताम् ॥२६१॥</strong></p></blockquote>
<p>मङ्गलानि दधि-दूर्वादीनि, तैर् अन्वितां, तानि निवेद्येत्यर्थः । तथा च मात्स्ये—मङ्गलानि निवेद्यानि इत्यादि, तच्चाग्रे माङ्गल्ये लेख्यम् । मङ्गलान्वितम् इति क्लीबैक-वचनान्त-पाठोऽपि, ततश्च क्रिया-विशेषणम् , अर्थश्च स एव ॥२६१॥</p>
<blockquote>
<p><strong>एरकायां निवेश्याथ प्रतिमां संस्तवेत्ततः ॥२६२॥</strong></p></blockquote>
<p>एरका तृण-विशेषः, तन्-मयास् तरणे श्री-मूर्तिं स्थापयित्वा सम्यक् स्तवेत् स्तुवीत ॥२६२॥</p>
<p><strong>अथ तत्र स्तवः</strong></p>
<blockquote>
<p>**नमस्तेऽर्चे सुरेशानि प्रणीते विश्वकर्मणा । **
<strong>प्रभाविताशेषजगद्धात्रि तुभ्यं नमो नमः ॥२६३॥</strong>
**त्वयि सम्पूजयामीशं नारायणमनामयम् । **
<strong>रहिता शिल्पिदोषैस्त्वमृद्धियुक्ता सदा भव । **
<strong>एवं विज्ञाप्य प्रतिमां नयेत्तां स्नानमण्डपम् ॥२६४॥</strong>
** इति ।</strong></p></blockquote>
<p>स्तुतिमेवाह—नमस्ते इति द्वाभ्याम् । प्रकर्षेण भावितस्य स्वयम् एवोत्पादितस्य अशेष-जगतो धात्रि धारण-पोषण-कर्त्रि । यद्वा, प्रभावितं प्रभाव-युक्तं कृतम् अशेषं यया, सा चासौ जगद्-धात्री च, तत् सम्बोधनम् ॥२६३-६४॥</p>
<p><strong>अथ शिल्पिपरितोषणम्</strong></p>
<blockquote>
<p><strong>ततः सपरिवारांश्च श्रीमूर्त्याविर्विधायिनः ।</strong>
<strong>शिल्पिनोऽभ्यर्च्य विविधैर्द्रव्यैर्वावयैश्च तोषयेत् ॥२६५॥</strong></p>
<hr></blockquote>
<p>वाक्यैश्च पश्चात् विविधैः क्षमध्वम् इत्यादि-रूपैः ॥२६५॥</p>
<p>तथा च भविष्ये—</p>
<blockquote>
<p>**ततो विष्णुं समानीय सुधौतं सुपरीक्षितम् । **
<strong>शिल्पिनः पूजयेत् पश्चाद्वस्त्रालङ्करणादिभिः ।</strong>
<strong>अन्ये च पूजनीयाश्च ये चात्र परिचारकाः ॥२६६॥</strong></p>
<hr></blockquote>
<p>मात्स्ये—</p>
<blockquote>
<p>**आनीय लिङ्गमर्चां वा शिल्पिनः पूजयेद्बुधः । **
<strong>वस्त्राभरणरत्नैश्च ये च तत्परिचारकाः ।</strong>
<strong>क्षमध्वमिति तान् ब्रूयाद्यजमानो ह्यतःपरम् ॥२६७॥</strong></p>
<hr></blockquote>
<p>हयशीर्षपञ्चरात्रे—</p>
<blockquote>
<p>**पूजयित्वा तु प्रतिमां शिल्पिनं तोषयेत्ततः । **
<strong>गन्धपुष्पादिभिर्विप्रन्तोषयेत् कटकादिभिः ॥२६८॥</strong></p></blockquote>
<p>पूजयित्वेति शिल्पि-शालायां पूजानन्तरमेव शिल्पि-तोषणम् अभिप्रेतम् ॥२६८॥</p>
<blockquote>
<p><strong>सर्वेऽथ कर्मिणस्तस्यास्तस्मिन् काले पृथक् पृथक् । **
<strong>क्षमापयोत तान् सर्वान् प्रियप्रश्नेन सर्वथा ॥२६९॥</strong>
** इति ।<br>
अथ स्नपनम्</strong>
**कुशाद्यास्तरणे न्यस्य पीठे वा स्नापयेत्ततः । **
<strong>दिव्यवाद्यादिना पञ्चकाषायसलिलादिभिः ॥२७०॥</strong></p></blockquote>
<p>कुशैः, आदि-शब्दात् कोमल-वंश-दलादिभिर् यदास्तरणं शय्याविशेषस् तस्मिन् न्यस्य श्री-मूर्तिम् । एतच्च प्राग्-अग्रैर् दर्भ-वंशैस् तु राजन् दिव्य-जलैः शुभैः इत्यादिनाधिवासन-मण्डपान्तर् यत् शय्याविरचणं भविष्योक्तं, तद्-अनुसारेण केषाञ्चिच् छिष्टानां सम्मतं लिखितम् । भद्र-पीठे वेति च हयशीर्षोक्तानुसारेण । अत्र च यथात्म-सम्प्रदायमेव व्यवहर्तव्यम्, एवम् अन्यत्राप्य् ऊह्यम् । दिव्येन वाद्येन, आदि-शब्दाद् गीतेन नृत्येन वेद-घोष-नाम-सङ्कीर्तनादिना च । पञ्चकषायाश्च वटाश्वत्थ-पलाश-बिल्वोडुम्बरास्तैः संस्कृत-जलेन । आदि-शब्दात् पञ्च-गव्यादि । एतच् चाग्रे व्यक्तमेव भावि ॥२७०॥</p>
<p>तथा च भविष्ये—</p>
<blockquote>
<p><strong>स्नपनं तु ततः कार्यं दिव्यमङ्गलनादितम् । यथानुरूपैर्विविधैर्वादत्रानिनदैः शुभैः ।</strong>
<strong>काषायैः पञ्चगव्यैश्च तीर्थवल्मीकमृज्जलैः ॥२७१॥</strong></p></blockquote>
<p>काषायैः पञ्च-कषाय-जलैः, पञ्च-गव्यैस् तीर्थ-जलैर् वल्मीक-मृज्-जलैश् चेत्य् एवं चतुर्भिः ॥२७१॥</p>
<p><strong>अथ तत्र मन्त्राः</strong></p>
<blockquote>
<p><strong>समुद्रज्येष्ठा सलिलस्य मध्याद्-या आपो दिव्या उत वा श्रवन्ति । **
<strong>यासां राजा वरुणो याति मध्ये यासु राजा वरुणो यासु सोमः ॥२७२॥</strong>
** इति ।</strong></p></blockquote>
<p>समुद्र-ज्येष्ठा इत्यादि-चतुर्मन्त्रैः क्रमेण स्नपनमिति ज्ञेयम् ॥२७२॥</p>
<p>मात्स्ये—</p>
<blockquote>
<p>**ततो लिङ्गमथार्चां वा नीत्वा स्नपनमण्डपम् । **
<strong>गीतमङ्गलशब्देन स्नपनं तत्र कारयेत् ॥२७३॥</strong>
**पञ्चगव्यैः कषायेण मृद्भिर्भस्मोदकेन च । **
<strong>शौचं तत्र प्रकुर्वीत वेदमन्त्रचतुष्टयात् ॥२७४॥</strong></p>
<hr></blockquote>
<p>पञ्च-गव्यः पञ्च-कषायैश् च तीर्थादि-मृद्भिः भस्मोदकेन चेत्य् एवं चतुर्भिः । समुद्र-ज्येष्ठा इत्यादि-वेद-मन्त्र-चतुष्टयात् क्रमेण स्नपनं कारयेत् ॥२७४॥</p>
<p>हयशीर्षपञ्चरात्रे—</p>
<blockquote>
<p>**ध्रियमाण-वितानेन ब्रह्मघोषेण तां बुधः । **
<strong>तत्र पीठे समारोप्य भद्रं कर्णेति कीर्तयन् ।</strong>
<strong>स्नापयेच्छुद्धतोयेन शुद्धवत्या तु देशिकः ॥२७५॥</strong></p>
<hr></blockquote>
<p>शुद्धवत्या मन्त्रेण ॥२७५॥</p>
<blockquote>
<p>**स्नापिता गन्धतोयेन शिल्पिदोपैर्विमुच्यते । **
<strong>मन्त्रैर्गन्धादिनाभ्यर्च च्छादयेच्छुद्धवाससा ॥२७६॥<br>
अथ नेत्रोन्मीलनम्</strong>
**ततश्वोन्मीलयेन्नेत्रे तन्मन्त्रेण विचक्षणः । **
<strong>तयोश्च ज्योतिरुत्कीर्य शुभां दृष्टिं प्रकल्पयेत् ॥२७७॥</strong></p></blockquote>
<p>उत्कीर्य उज्ज्वाल्य दृष्टि-भेदान् ज्ञात्वा दृष्टिं शुभां प्रकल्पयेद् इत्यर्थः ॥२७७॥</p>
<p>तथा च मात्स्ये—</p>
<p><strong>देवं प्रस्तरणे कृत्वा नेत्रे ज्योतिः प्रकल्पयेत् ॥२७८॥</strong></p>
<blockquote>
</blockquote>
<p>हयशीर्षपञ्चरात्रे च—</p>
<blockquote>
<p>**यजमानस्ततो भक्त्या देशिकं परितोषयेत् । **
<strong>कांस्यदोहां वस्त्रकण्ठां ताम्रपृष्ठां पयस्विनीम् ॥२७९॥</strong>
**रौप्याङ्घ्रिं स्वर्णशृङ्गीं तां सुशीलां तरुणीं शुभाम् । **
<strong>प्रणम्य विधिना धेनुं दद्याद्वाग्भिः क्षमापयेत् ॥२८०॥</strong></p>
<hr>
<p><strong>अवधार्य जगच्छान्तिं नेत्रे चोन्मीलयेद्बुधः ।</strong>
<strong>चित्रं देवेति मन्त्रेण ज्योतिर्देवस्य चोत्किरेत् ॥२८१॥</strong></p>
<hr>
<p>**अग्निज्योतीतिमन्त्रेण ज्ञात्वा दृष्टिं प्रकल्पयेत् । **
<strong>दृष्टिभेदांस्तु सकलान् वर्णयिष्ये तवोपरि ॥२८२॥</strong>
<strong>तथा च तत्रैव लेप्यार्चास्थापनप्रसङ्गे—</strong>
<strong>चित्रं देवेति-मन्त्रेण सोम्यां दृष्टिं तु कारयेत् ॥२८३॥</strong></p>
<hr>
<p>**दृष्टयो बहुधा नाट्यशास्त्रेषु परिकीर्तिताः । **
<strong>किं त्वत्रोद्देशतो वक्ष्ये दृष्टीनां लक्षणं द्विज ॥२८४॥</strong>
**हसिता घूर्णिता क्षिप्ता तथान्तर्वेदनातुरा । **
<strong>विदिष्ट लज्जिता क्रूरा प्रसन्ना मदनातुरा ॥२८५॥</strong></p></blockquote>
<p>हसिताघूर्णितादीनाम् अवलोकन-भेदेनेषद् अवान्तर-भेदः कल्पयितव्यः ॥२८५॥</p>
<blockquote>
<p><strong>लज्जिता कम्पिता तृप्ता दीनान्तर्निहिता तथा ।</strong>
<strong>विशालान्तरविक्षिप्ता ऊर्ध्वक्षिप्ता सुवर्णिता ॥२८६॥</strong></p>
<hr>
<p>**पार्श्वावलोकिनी चाधःक्षिप्ता नासाग्रगोचरा । **
<strong>समावलोकिनी क्रान्ता योगदृष्टिस्तथा शुभा ॥२८७॥</strong>
**वीभत्सा करुणालोका ईषत्क्षिप्ता च केकरा । **
<strong>विभ्रान्ता लूलिता चान्तःकोपहर्षसमन्विता । **
<strong>एवं ज्ञात्वा दृष्टिभेदेन् प्रतिमासु प्रयोजयेत् ॥२८८॥</strong>
** इति ।<br>
अथ नेत्राभ्यञ्जनम्</strong></p></blockquote>
<p>तत्रैव—</p>
<blockquote>
<p>**ततः शुक्लानि पुष्पाणि घृतसिद्धार्थकं तथा । **
<strong>दूर्वा कुशाग्रं देवस्य दद्याच्छिरसि देशिकः ।</strong>
<strong>पठन् रक्षोहनं सर्वमन्त्रमाथर्वणं तथा ॥२८९॥</strong></p>
<hr>
<p>**रौप्यं भाजनमादाय मधुरत्रयसंयुतम् । **
<strong>मधुवातेति मन्त्रेण मन्त्रयित्वाष्टधा पुनः ॥२९०॥</strong></p>
<hr>
<p>**शलाकया सुवर्णस्य नेत्रे चाभ्यञ्जयेद्गुरुः । **
<strong>हिरण्यगर्भमन्त्रेण इमं मे इति कीर्तयेत् ॥२९१॥<br>
अथार्घ्यार्पणादि</strong>
**समर्प्य चार्घ्यं देवाय या दिव्या आप इत्यतः । **
<strong>इन्द्रादिभ्यो बलिं दद्यात् सिद्धार्थघृतपायसैः ॥२९२॥<br>
अथार्घ्यद्रव्याणि</strong></p></blockquote>
<p>मात्स्ये—</p>
<blockquote>
<p><strong>दध्यक्षतकुशाग्राणि क्षीरं दूर्वां तथा मधु । **
<strong>यवाः सिद्धार्थकास्तद्वदष्टाङ्गोऽर्घ्यः फलैः सह ॥२९३॥</strong>
** इति ।</strong></p></blockquote>
<p>अक्षताश्चात्र खण्ड-तण्डुलाः, भविष्योक्तार्घ्य-द्रव्याणि च पूर्वं नित्य-पूजायाम् अर्घ्य-प्रसङ्गे लिखितानि सन्ति । भविष्य-हयशीर्षोक्तार्घ्य-द्रव्य-भेदश् च फलादि-भेदं कल्पयित्वा सोढव्यः, एवम् अन्यत्रापि ॥२९३॥</p>
<p><strong>अथ माङ्गल्याचरणामङ्गलनिवारणञ्च</strong></p>
<blockquote>
<p><strong>देवं पुष्पैरलङ्कृत्य धूपयित्वा प्रणम्य च ।</strong>
<strong>परिधाप्य च वस्त्रे द्वे ब्राह्मणान् स्वस्ति वाचयेत् ॥२९४॥</strong></p>
<hr>
<p>**तेभ्योऽथ दक्षिणां दत्त्वा होमाचार्याय गामपि । **
<strong>आवाह्य मन्त्रयेद्देवं नमो भगवते इति ॥२९५॥</strong>
<strong>विलिखन् काच्चनेनाथ श्रीमूर्तिं मङ्गलानि तु । कारयेद्गीतवाद्यादौन्यमाङ्गल्यञ्च वारयेत् ॥२९६॥</strong></p></blockquote>
<p>तथा च भविष्ये—</p>
<blockquote>
<p>**अर्घ्यं दत्त्वा नमस्कृत्य आर्चयित्वा यथाक्रमम् । **
<strong>दत्त्वा सगुग्गुलं धूपं देवदेवस्य धीमतः ।</strong>
<strong>प्रच्छाद्य वस्त्रयुग्मेन ततः कार्यं तु लक्षणम् ॥२९७॥</strong></p>
<hr></blockquote>
<p>लक्षणं काञ्चनेन लिखनादि, तच्च श्रीवत्स-लक्षणादि ॥२९७॥</p>
<p>मात्स्ये—</p>
<blockquote>
<p>**सर्वतस्तु बलिं दत्त्वा सिद्धार्थघृतपायसम् । **
<strong>शुक्लपुष्पैरलङ्कृत्य घृतगुग्गुलधूषितम् ।</strong>
<strong>विप्रेण वाचनं कुर्यात् दत्त्वा शक्त्या च दक्षिणाम् ॥२९८॥</strong></p>
<hr>
<p>**गामेकां कनकं तद्वत् स्थापकाय निवेदयेत् । **
<strong>लक्षणं कारयेद्भक्त्या मन्त्रेणानेन वै द्विजः ॥२९९॥<br>
तत्र मन्त्रः</strong>
**ओं नमो भगवते तुभ्यं शिवाय हरये नमः । **
<strong>हिरण्यरेतसे विष्णो विष्णुरूपाय ते नमः ॥३००॥</strong>
**मग्त्रोऽयं सर्वदेवानां नेत्रज्योतिःस्वपि स्मृतः । **
<strong>एवमामन्त्र्य देवेशं काञ्चनेन विलेखयेत् ॥३०१॥</strong></p>
<hr>
<p>**मङ्गलानि निवेद्यानि ब्रह्मघोषञ्च गीतकम् । **
<strong>ऋद्ध्यर्थं कारयेद्विद्वानमाङ्गल्यनिवारणम् ॥३०२॥<br>
अथ पुनर्विशेषतः स्नपनम्</strong>
**हस्तमात्रमिते भद्रपीठे क्षीरितरूद्भवे । **
<strong>विन्यस्य स्नापयेद्देवं पञ्चगव्यादिभिस्ततः ॥३०३॥</strong></p>
<hr></blockquote>
<p>क्षीरितरवः क्षीर-युक्त-वृक्षा उडुम्बरादयस् तद्-उद्भवे ॥३०३॥</p>
<p>मात्स्ये—</p>
<blockquote>
<p>**गजाश्वरथ्यावल्मीकवराहोत्खातमण्डलात् । **
<strong>अग्न्यागारात्तथा तीर्थाध्रदाद्गोमण्डलादपि ।</strong>
<strong>कुम्भेषु मृत्तिकां दद्यादुद्धृतासीति मन्त्रवित् ॥३०४॥</strong></p>
<hr>
<p><strong>शन्नो देवीत्यपां मन्त्र आपो हिष्ठेति या ऋचः ।</strong>
<strong>सावित्र्यादाय गोमूत्रं गन्धद्वारेति गोमयम् ॥३०५॥</strong></p>
<hr></blockquote>
<p>मन्त्रविद् इत्युक्तम्; तन्-मन्त्रान् एवाभिव्यञ्जयति—शन्न इति । अपां मन्त्रो यः, याश् च आपो हिष्ठेत्य् ऋचः, त एव स्नाने मन्त्रा इत्यर्थः । अत्र पञ्च-गव्य-पञ्च-कषायेणेत्यादि-पूर्व-लिखित-मात्स्य-वचनात् पञ्च-गव्यादिभिश् चतुर्भिः समुद्र-ज्येष्ठा इत्यादि-मन्त्र-चतुष्टयेन यथाक्रमं पूर्ववदादौ स्नपनमिति केषाञ्चित् सतां मतम् । अन्यानपि दर्शयति—सावित्र्यादिना ॥३०४-३०५॥</p>
<blockquote>
<p>**आप्यायस्वेति च क्षीरं दधिक्राव्णेति वै दधि । **
<strong>तेजोऽसीति घृतं तद्वद्देवस्य त्वेति चोदकम् ।</strong>
<strong>कुशमिश्रं जपेद्विद्वान पञ्चगव्यं भवेत्ततः ॥३०६॥</strong></p>
<hr></blockquote>
<p>कुश-मिश्रम् उदकं च देवस्य त्वेति जपेद् अभिमन्त्रयेत् ॥३०६॥</p>
<blockquote>
<p>**स्नाप्याथ पञ्चगव्येन दध्ना शुद्धेन वै ततः । **
<strong>दधिक्राव्णेति मन्त्रेण कर्तव्यमभिमन्त्रणम् ॥३०७॥</strong></p></blockquote>
<p>अथ जपानन्तरं, पञ्च-गव्येन स्नापयित्वा पञ्चामृत-स्नपनम् आह—दध्नेत्यादि ॥३०७॥</p>
<blockquote>
<p>**आप्यायस्वेति पयसा तेजोऽसीति घृतेन च । **
<strong>मधुवातेति मधुना ततः पुष्पोदकेन च ।</strong>
<strong>सरस्वत्यै भैषज्येन कार्यं तस्याभिमन्त्रणम् ॥३०८॥</strong></p></blockquote>
<p>अत्र च शर्करास्थाने पुष्पोदकं ज्ञेयम् । तत्र सरस्वत्यै भैषज्येनेति मन्त्रः । एव सर्वत्रोह्यम् ॥३०८॥</p>
<blockquote>
<p>**हिरण्याक्षेति मन्त्रेण स्नापयेद्रत्नवारिणा । **
<strong>कूशाम्भसा ततः स्नानं देवस्य त्वेति कारयेत् ॥३०९॥</strong>
**फलोदकेन च स्नानमग्न आयाहि कारयेत् । **
<strong>ततस्तु गन्धतोयेन सावित्र्या चाभिमन्त्रयेत् ॥३१०॥</strong>
**ततो घटसहस्रेण सहस्रार्द्धेन वा पुन । **
<strong>तस्याप्यर्द्धेन वा कुर्यादथवाष्टशतेन वा ॥३११॥</strong></p>
<hr></blockquote>
<p>अष्ट-शतेन—अष्टोत्तर-शतेनेत्यर्थः । क्रमेण सङ्ख्यानुक्तेः ॥३११॥</p>
<blockquote>
<p>**चतुःषष्ट्या तदर्द्धेन तदर्द्धेनाथवा पुनः । **
<strong>चतुर्भिरथवा कुर्याद्घट नामपि वित्तवान् ॥३१२॥</strong>
<strong>सौवर्णै राजतैर्वापि ताम्रैर्वा रीतिकोद्भवैः ।</strong>
<strong>कांस्यैर्वा पार्थिवैर्वापि स्नपनं शक्तितो भवेत् ॥३१३॥</strong></p>
<hr></blockquote>
<p>रीतिकं—पित्तलम् ॥३१३॥</p>
<blockquote>
<p>**सहदेवी वचा व्याघ्री बला चातिबला तथा । **
<strong>शङ्खपुष्पी तथा सिंही अष्टमी च सुवर्चला ।</strong>
<strong>महौषध्यष्टकं ह्येतन्महास्नानेषु योजयेत् ॥३१४॥</strong></p></blockquote>
<p>सहदेव्याद्य्-ओषध्य्-अष्टकं यवाद् व्रीह्य्-अष्टकं च तथा कुम्भेषु मृत्तिकादिकं दद्याद् इति पूर्वोक्त-गजस्थानादि-मृत्तिकाष्टकं चोक्तेषु कुम्भेषु निक्षिप्य सर्वत्र स्नाने नियोजयेद् इत्यर्थः । तत्र व्याघ्री क्षुद्र-वार्ताकुः, सिंही कण्टकारिका, शाटयः शालयः, प्रियङ्गवः कङ्गवः, व्रीहयः षष्टिकाः ॥३१४॥</p>
<blockquote>
<p>**यवगोधूमनीवारतिलश्यामाक्शाटयः । **
<strong>प्रियङ्गवो ब्रीहयश्च स्नानेषु परिकल्पयेत् ॥३१५॥</strong></p>
<hr></blockquote>
<p>भविष्ये—</p>
<blockquote>
<p>**पञ्चगव्यं दधि क्षीरं तथा मधु धृतं नृप । **
<strong>रत्नवारि कुशाम्भश्च फलगन्धादिकं तथा ॥३१६॥</strong></p>
<hr>
<p>**उपस्नानैः कषायैश्च दिव्यौषधिभिरेव च । **
<strong>वल्मीकात् पर्वत ग्राच्च सरस्तीर्थाद्घ्रदाद्गजात् ।</strong>
<strong>अग्न्यागारात्तु गृह्णीयादष्टमीञ्च चतुष्पथात् ॥३१७॥</strong></p>
<hr></blockquote>
<p>पञ्च-गव्यादिकं कषायादिभिः सह गृह्णीयाद् इत्य् उत्तरेणान्वयः । उपस्नानैः स्नानोपयुक्तैर् इत्यर्थः, अष्टमीं मृत्तिकामिति शेषः ॥३१६-३१७॥</p>
<blockquote>
<p>**उद्धृतासीत मत्रेण मर्दयेत्तु समालभेत् । **
<strong>उपमानिकेति प्रथमं मन्त्रोणानेन लेपयेत् ॥३१८॥</strong></p></blockquote>
<p>लेपयेन् मृदैव ॥३१८॥</p>
<blockquote>
<p>**स्नानमन्त्रांस्ततश्चान्यान् वक्ष्यामि ते महीपते । **
<strong>गायत्र्या चैव गोमूत्रं गन्धद्वारेति गोमयम् ॥३१९॥</strong></p>
<hr>
<p>**आप्यायस्वेति च क्षीरं दधिक्राव्णेति वै दधि । **
<strong>तेजोऽसि शुक्रमित्याज्यं देवस्य त्वा कुशोदकम् ॥३२०॥</strong></p>
<hr>
<p>**एभिस्तु पञ्चभिर्मन्त्रैः प्रथमं स्नापयेद्धरिम् । **
<strong>द्वितीये दधिक्राव्णेति दध्ना च स्नानमाचरेत् ॥३२१॥</strong></p>
<hr>
<p><strong>आप्यायस्वेतिमन्त्रेण क्षीरेण स्नापयेद्बुधः ।</strong>
<strong>तेजोऽसीति ततः पश्चाद्धृतेन स्नानमाचरेत् ॥३२२॥</strong></p>
<hr>
<p>**तदन्ते मधुना स्नानं मधुवाता ऋतायते । **
<strong>रत्नवारि ततः पश्चाद्धरिण्याक्षेति मन्त्रयेत् ॥३२३॥</strong>
**कुशाम्भसा ततः स्नानं देवस्य त्वेति मन्त्रयेत् । **
<strong>फलोदकैस्ततः स्नानं अग्न आयाहि वीतये ॥३२४॥</strong></p>
<hr>
<p><strong>दद्यातु गन्धतोयानि सावित्र्या त्वभिमन्त्रयेत् ।</strong>
<strong>कारयेच्च महास्नानं ततः स्नानादनन्तरम् ॥३२५॥</strong></p>
<hr>
<p>**कलसानां सहस्रेण कुर्यात् पञ्चशतेन वा । **
<strong>अथवा तस्य सार्द्धेन तथा चाष्टशतेन वा ॥३२६॥</strong>
**चतुःषष्ट्या तदर्द्धेन षोडशैरष्टभिस्तथा । **
<strong>यथालाभं यथाकालं यथाविभवमात्मनः ॥३२७॥</strong></p>
<hr>
<p>**अकालमूलैः कलसैः सुपक्वैः सुदृढैर्नवः । **
<strong>राजतैस्ताम्रसौवर्णैः कांस्यरैतिकपार्थिवैः ॥३२८॥</strong></p>
<hr>
<p>**बला चातिबला चैव शङ्खपुष्पी सुवर्चला । **
<strong>सहदेवी च सिंही व वचा व्याघ्री तथैव च । **
<strong>ओषधीनां गणेनैवं स्नापयेद्देवमच्युतम् ॥३२९॥</strong>
** इति ।<br>
अथ विशेषान्तरम्</strong></p></blockquote>
<p>तत्रैव—</p>
<blockquote>
<p><strong>फलोदस्नपनात् पश्चात् चूर्णैरुद्वर्त्य शोभनैः ।</strong>
<strong>स्नापयित्वा कदुष्णाद्भिः स्नापयेत् शीतवारिणा ॥३३०॥</strong></p>
<hr></blockquote>
<p>शौभनैः यवादि-सम्भवैः सुगन्धि-द्रव्ययुतैः ॥३३०॥</p>
<blockquote>
<p>**चन्दनाद्यैर्विलिप्याथ शुक्लमाल्याम्बरादिना । **
<strong>भूषयित्वोपवीतं च दन्तकाष्ठं तथार्पयेत् ॥३३१॥</strong></p></blockquote>
<p>चन्दनेन, आद्य-शब्दात् कुङ्कुमादिभिश् च मिश्रितैर् विलिप्य, यज्ञोपवीतञ्च शक्लमेवार्पयेत, तथेति समुच्चये ॥३३१॥</p>
<blockquote>
<p>**ततश्च कारयेत् स्नान सुगन्धिसलिलादिना । **
<strong>इत्येवमत्र विज्ञेयो विशेषः शिष्टसम्मतः ॥३३२॥</strong></p></blockquote>
<p>ततः दन्तकाष्ठार्पणाद् अनन्तरं तु दद्यात् तु गन्धतोयानि इत्यादिना फलोदक-स्नानानन्तरं यत् सुगन्धि-सलिलादिना स्नानम् उक्तं, तत् कारयेद् इत्यर्थः । सुगन्धि-सलिलञ्च तगर-मुक्तक-ह्रीवेरागुरु-तुरुष्क-चन्दन-कर्पूर-कुङ्कुम-मृगमदैः परम-सुगन्धि-द्रव्यैः संस्कृतं जलम् ॥३३२॥</p>
<p>तथा च हयशीर्षपञ्चरात्रे—</p>
<blockquote>
<p><strong>घृतेनाभ्यञ्जयेत् पश्चात् पठन् घृतवतीं बुधः । मसूरचूर्णनोद्वर्तेदतो देवेति कीर्तयत् ॥३३३॥</strong></p>
<hr></blockquote>
<p>पश्चात् नेत्राभ्यञ्जनाद् अनन्तरं, शलाकया सुवर्णस्य इत्यादि-श्लोकस्य घृतेनेत्यादि-पाठात् ॥३३३॥</p>
<blockquote>
<p>**क्षालयेदुष्णतोयेन सप्त ते अग्नेति देशिकः । **
<strong>चन्दनेनानुलिप्येत द्रुपदादिव इतृयचा ॥३३४॥</strong></p>
<hr>
<p>**नादेयैः स्नापयेत्तोयैरापो हिष्ठेति देशिकः । **
<strong>स्नापयेद्रत्नतोयेन पावमानीभिरेव च ॥३३५॥</strong></p>
<hr>
<p>**समुद्रं गच्छ मन्त्रेण स्नापयेच्चन्दनोदकैः । **
<strong>नागकेशरतोयेन श्रीश्च तेत्यभिषेचयेत् ॥३३६॥</strong></p>
<hr>
<p>**गायत्त्र्या पद्मतोयेन पञ्चमृत्तिकया ततः । **
<strong>हिरण्यवर्णाः शुचय इति मन्त्रेण सेचयेत् ॥३३७॥</strong></p>
<hr></blockquote>
<p>पद्म-तोयेन पद्म-मूल-मृज्-जलेन, एवम् अन्यत्रापि पूर्वोक्तानुसारेणोह्यम् । पञ्च-मृत्तिकाः तीर्थादि-स्थान-पञ्चक-मृदः, ताभिश्च हिरण्येत्यादि-मन्त्रेणाभिषेचयेत् । मृत्तिकयेत्य् एक-वचनान्तम् आर्षम् ॥३३७॥</p>
<blockquote>
<p>**इमं मेति च मन्त्रेण स्नापयेत् सिकताजलैः । **
<strong>वल्मीकतोयन हरिं तद्विष्णोरिति स्नापयेत् ॥३३८॥</strong>
**या ओषधीति मन्त्रेण स्नानमोषधिमङ्गलम् । **
<strong>यज्ञयज्ञेति मन्त्रेण दद्यात् काषायजं जलम् ॥३३९॥</strong></p></blockquote>
<p>ओषधिभिर् मङ्गलं यत् तत् स्नानम् ॥३३९॥</p>
<blockquote>
<p>**पयः पृथिव्या मन्त्रेण पञ्चगव्येन स्नापयेत् । **
<strong>याः फलिनीरिति हरिं फलतोयेन सेचयेत् ॥३४०॥</strong></p>
<hr>
<p>**विश्वतश्चक्षुरित्युक्त्वोत्तरकुम्भेन सेचयेन् । **
<strong>मूर्धानं दिवमन्त्रेण कुर्यादुद्वर्तनं हरेः ॥३४१॥</strong></p>
<hr>
<p>**धात्रीफलं मुरामांसीयुतं शिरसि स्नापयेत् । **
<strong>मानस्तोकेति मन्त्रेण ततो गन्धोदकै पुनः ॥३४२॥</strong>
**गन्धद्वारेति-मन्त्रेण ततः स्नपनमाचरेत् । **
<strong>एकाशीति-पदन्यरतैर्घटैर्मलयभूषितैः ।</strong>
<strong>इदमापेति मन्त्रेण सर्वैरेवाभिषेचयेत् ॥३४३॥</strong>
** इति । **
**अथवा पञ्चकाषाय-जलादिस्नपनं सकृत् । **
<strong>कार्यमन्यच्च सकलं तथा लिखितमेव तत् ॥३४४॥</strong></p></blockquote>
<p>पूर्वं शिल्पि-परितोषणानन्तरं कुशाद्यास् तरणे न्यस्येत्यादिना स्नपनं लिखितं, पुनश् चाधूना विशेषतः स्नपनम् एतल्-लिखितम् इत्येवं वार-द्वयं स्नपनं केषाञ्चित् सतां पद्धतिकाराणां सम्मत्यालेखि । तत्र मात्स्ये—ततो लिङ्गम् अथार्चां वा इत्यादिना स्नपनम् एकम् एवोक्त्वा तद्-अनन्तरम् एव गन्ध-वस्त्रार्पणं, ततश्चोत्थापनादिकम् उक्तम् । अथातः सम्प्रवक्ष्यामि देव-स्नपनम् उत्तमम् इत्यादिना चान्ते केवल-स्नपन-विधिर् विवेच्य विस्तरेण दर्शितः । भविष्ये च— आनयित्वा तु देवेशम् इत्यादिना, तथान्ते च यथा कुर्यात् तच्च सङ्क्षेपतः शृणु इत्यादिना च प्रायस् तथैवोक्तम् एवम् एकम् एव स्नपनं गम्यते, तथा भगवता श्री-हयशीर्ष्णापि शिल्पि-शालायां शुद्ध-तोय-मात्र-स्नपनम् उक्त्वा नेत्राभ्यञ्जनाद् अनन्तरं घृतेनाभ्यञ्जयेत् पश्चात् इत्यादिना स्नपनम् एवमेव विवृत्योक्तम् इत्य् एवमादिकं प्रक्रिया-गौरवञ्च विचार्य पूर्व-लिखितं केषाञ्चित् पद्धतिकाराणां पक्षं निरस्यन्निव पक्षान्तरं लिखति—अथवेति । पञ्चकषाय-पञ्चगव्यादिभिः स्नपनं यत्, तत् सकृत् एकवारम् एव कार्यं, न तु पूर्व-स्नपनाभावेन तद्-अनन्तर-लिखित-कृत्यम् अपि न वार्यम्, अपि तु तत् सर्वं कर्तव्यम् एवेति लिखति—अन्यच्चेति । तत् पूर्व-लिखितं श्री-नेत्रोन्मीलनादिकम् ॥३४४॥</p>
<p><strong>अथ स्नपनमाहात्म्यम्</strong></p>
<p>तत्रैव—</p>
<blockquote>
<p>**एष साधारणः प्रोक्तः स्नपनस्य विधिर्मया । **
<strong>य एवं विधिवत् कुर्यात्तस्य पुण्यफलं शृणु ॥३४५॥</strong>
**यावन्ति जलबिन्दूनि मम गात्रो निवेशयेत् । **
<strong>तावद्वर्षसहस्राणि स्वर्गलोके महीयते ॥३४६॥</strong></p></blockquote>
<p>स्वर्ग-लोके महीयते इति वैकण्ठ-लोकं गच्छन् पथि इन्द्रादिभिर् भक्तया विश्रमय्य चिरम् अभ्यर्च्यते इत्यर्थः ॥३४६॥</p>
<p><strong>अथ श्रीमूर्त्युत्थापनम्</strong></p>
<blockquote>
<p>**ततश्च विधिवद्विद्वान् सम्पूज्य वाहनादिभिः । **
<strong>औत्थापनिक-मन्त्रेण देवमुत्थापयेच्छनैः ॥३४७॥</strong></p></blockquote>
<p>औत्थापनिकेन उत्थापन-सम्बन्धिना मन्त्रेण, एवम् अग्रेऽपि ॥३४७॥</p>
<p>मात्स्ये—</p>
<blockquote>
<p>**एवं स्नाप्य ततो देवं पूज्य गन्धानुलेपनैः । **
<strong>प्रच्छाद्य वस्त्रयुग्मेन अभिवस्त्रेत्युदोहरन् ।</strong>
<strong>उत्थापयेत्ततो देवमुत्तिष्ठ ब्रह्मणस्पते ॥३४८॥</strong></p>
<hr></blockquote>
<p>भविष्ये हयशीर्षे च—</p>
<blockquote>
<p>**आवाहयेत्ततो विष्णुं शुक्लस्फटिकसन्निभम् । **
<strong>एह्येहि भगवन् विष्णो लोकानुग्रहकारक ।</strong>
<strong>यज्ञभागं गृहाणेमं वासुदेव नमो नमः ॥३४९॥</strong></p>
<hr>
<p><strong>अनेनावाह्य देवेशं कुर्यात् कौतुकमोचनम् ।</strong>
<strong>मुञ्चामि त्वेति मन्त्रेण देशिकस्यापि मोचयेत् ॥३५०॥</strong></p>
<hr></blockquote>
<p>स्नपनानन्तरम् उत्थापन-पूर्व-कृत्यम् आह—आवाह्येत्यादिना उच्चरेद् इत्य् अन्तेन । सर्वं स्पष्टार्थमेव ॥३५०॥</p>
<blockquote>
<p>**हिरण्मयेति मन्त्रेण अर्घ्यं देवाय दापयेत् । **
<strong>अतो देवेति-सूक्तेन पाद्यं कृष्णाय मन्त्रितम् ।</strong>
<strong>मधूवातेति मन्त्रेण मधुपर्कं निवेदयेत् ॥३५१॥</strong></p>
<hr>
<p>**मयि गृह्णाति मन्त्रेण दद्यादाचमनं बुधः । **
<strong>अक्षन्नमीमदन्तेति किरेद्दूर्वाक्षितं बुधः ॥३५२॥</strong>
<strong>निम्मञ्छनं ततः कुर्यात् काण्डात् काण्डेति देशिकः ।</strong>
<strong>गन्धं गन्धवतीत्येवमुन्नयामीति माल्यकम् ॥३५३॥</strong></p>
<hr>
<p>**इदं विष्ण्विति मन्त्रेण दद्याद्यज्ञोपवीतकम् । **
<strong>बृहस्पतेति-मन्त्रेण वस्त्रयुग्मे प्रदापयेत् ॥३५४॥</strong>
**वेदाहमेकं पुरुषमुत्तरीयं निवेदयेत् । **
<strong>सकलीकरणं कुर्यात् पठन् व्रतमहाव्रतम् ॥३५५॥</strong></p>
<hr>
<p>**ओषधयः संवदन्ते सपुष्पकरणं ततः । **
<strong>धूरसीति पठन् भक्त्या धूपं दद्यात् सगुग्गुलम् ॥३५६॥</strong></p>
<hr>
<p>**विभ्राडिति सूक्तेन अञ्जनं तु प्रदापयेत् । **
<strong>युञ्जन्तीति च मन्त्रेण रोचनातिलकं तथा ॥३५७॥</strong>
<strong>दद्यात् पुष्पाणि माल्यानि दीर्घायुष्ट्वेति मन्त्रवित् ।</strong>
<strong>इन्द्रच्छत्रेति मन्त्रेण श्वेतं छत्रं प्रदापयेत् ॥३५८॥</strong></p>
<hr>
<p>**आदर्शं तु विराजेन विकर्णेन तु चामरम् । **
<strong>रथान्तरेणाभरणं व्यजनं वायुदैवतैः ॥३५९॥</strong>
<strong>मुञ्चामि त्वेति सूक्तेन पुष्पमालार्चनं ततः ।</strong>
<strong>ततः स्तुवीत गोविन्दं मन्त्रैर्वेदादिभिर्विभुम् ॥३६०॥</strong></p>
<hr>
<p>**तथा पुरुषसूक्तेन बृहत्साम्ना सुरोत्तम । **
<strong>शशिकर्णीति नवभिः सूक्तैः सुरगणार्चितम् ॥३६१॥</strong></p>
<hr>
<p>**शान्तातीयेन च स्तूयाद्गुह्योपनिषदैस्तथा । **
<strong>सर्वमेतत् समं कुर्यात् पिण्डिकायामपि द्विज ॥३६२॥</strong></p></blockquote>
<p>पिण्डिकायामपीति च यथा भगवन्-मूर्तेः स्नपनावाहनादिकं कुर्यात् तथा पिण्डिकाया अपि स्नपनावाहनादिक कुर्याद् इत्यर्थः । एतच् चाग्रे पिण्डिकाशोधने लेख्यम् एव, उत्थापनं च उत्तिष्ठेति समुत्थाप्येत्य् अग्रे लेख्य-वाक्याद् उद्दिष्टमेव । तच्चैकपाद-मात्रत्वाद् अत्र न लिखितम् ॥३६२॥</p>
<blockquote>
<p><strong>देवस्योत्थानसमये सौपर्णं सर्वमुच्चरेत् ॥३६३॥<br>
अथ अधिवासमण्डपे प्रवेशः</strong>
**महतानेकवाद्येन पताकादिविभूषितम् । **
<strong>यानमारोहयेद्देवमारोहणिक-मन्त्रतः ॥३६४॥</strong></p>
<hr>
<p>**आनीय तोरणाभ्यासमधिवासनमण्डपम् । **
<strong>प्रावेशनिक-मन्त्रेण सुख देवं प्रवेशयेत् ॥३६५॥</strong></p>
<hr></blockquote>
<p>पश्चिम-द्वारेण देवं प्रवेशयेद् इति सतां मतम्, पिण्डिकामपि श्री-मूर्त्या सह रथम् आरोप्याधिवासन-मण्डपं प्रवेशयेद् इति, तथाविधे परे स्थाने इत्यादि श्री-हयशीर्षोक्तेः । अग्रे पिण्डिकाशोधने लेख्यानुसारेण द्रष्टव्यम् । तथा तत्रैवैकस्मिन् मण्डपान्तःप्रदेशे निवेश्य तस्या अधिवासादिकं च बोद्धव्यम् ॥३६५॥</p>
<p>तथा च तत्रैव—</p>
<blockquote>
<p>**उत्तिष्ठेति समुत्थाप्य कुर्याद्ब्रह्मरथेशुभे । **
<strong>शाकुनेन तु सूक्तेन मण्डपे सन्निधापयेत् ॥३६६॥</strong></p>
<hr></blockquote>
<p>ब्रह्मरथे ब्राह्मण-वाह्य-शिविकादियाने ॥३६६॥</p>
<p>भविष्ये—</p>
<blockquote>
<p>**रथे तिष्ठेति मन्त्रेण रथमारोहयेत् प्रभुम् । **
<strong>शङ्खन्दुन्दुभिनिर्घोषैः पताकाभिरलङ्कृतम् ॥३६७॥</strong>
**आरोप्य सदृशे याने आनयेत्तोरणान्तिकम् । **
<strong>प्रवेशयेत्ततो देवं स्थापकः शंसितव्रतः ॥३६८॥</strong></p>
<hr></blockquote>
<p>मात्स्ये—</p>
<blockquote>
<p>**रथे ब्रह्मरथे वापि धृतं शिल्पिगणेन च । **
<strong>आरोप्य चालयेद्विद्वानाकृष्टेन प्रवेशयेत् ॥३६९॥<br>
श्रीमूर्तिस्थापनप्रकारः</strong></p></blockquote>
<p>पद्मे—</p>
<blockquote>
<p>**कृत्वा प्राग्लिखितैर्दर्भैः प्रागग्नेर्वंशपल्लवैः । **
<strong>पुष्पैर्वास्तरणं कृत्वा वस्त्रेणाच्छादयेद्गुरुः ॥३७०॥</strong>
**प्राङ्मुखं स्थापयित्वास्मिन् देवं कुर्यात् प्रदक्षिणम् । **
<strong>निद्राकुम्भं शिरोदेशे न्यसेद्दत्वोपधानकम् ॥३७१॥</strong></p>
<hr></blockquote>
<p>अस्मिन् वस्त्राच्छादितास् तरणे ॥३७१॥</p>
<blockquote>
<p>**मध्वाज्याक्तांश्च सिद्धार्थान् दत्त्वा गात्राणि संस्पृशन् । **
**गन्धपुष्पैः समभ्यर्च्य दद्यात् प्रतिसरं सितम् ॥३७२। **</p></blockquote>
<p>गात्राणि संस्पृशन् देवस्य दक्षिण-पार्श्वे उपविष्टः अग्रे लेख्येन ओं आप्यायस्वेत्यादि-मन्त्र-द्वयेन देवस्याङ्गान्यालभमानः सन् देव-हस्ते प्रतिसरं सूत्र-विशेषं दद्यात् ॥३७२॥</p>
<blockquote>
<p>**देवं चाच्छाद्य सद्वस्त्रैश्छत्रादीनि निधाय च । **
<strong>प्रज्वाल्य चतुरो दीपान् न्यसेत् कुम्भांश्च पादयोः ॥३७३॥</strong></p></blockquote>
<p>आदि-शब्दात् चामर-व्यजनादीनि, तानि चाग्रे व्यक्तानि भविष्यन्ति । शिष्टाचारतः सायं द्वारेषु च चतुरो दीपान् प्रदीपं च, पञ्च-गव्य-तीर्थोदक-पूर्ण-कुम्भांश्च चतुरः पादयोः देव-पादान्तिके न्यस्येत् धारयेत् ॥३७३॥</p>
<blockquote>
<p>**क्षीरादिकं निवेद्याथ भक्ष्यपेयादिभिः शुभैः । **
<strong>मण्डपं तत् प्रपूर्याथ सर्वतो वितरेद्बलिम् ॥३७४॥</strong></p></blockquote>
<p>तथा क्षीरमादि-शब्देन घृतं मधु च, ओं अभि त्वा शूर नो नुमः इति-मन्त्रेण देव-पाद-निकट-स्थाने निवेद्य, तत् अधिवास-मण्डपं बलिं च सर्वतो भूवि दद्यात् । सन्ध्यायां मध्य-रात्रे उषसि च दश-दिक्षु शक्रादिभ्यः भगवान् प्रीयताम् इत्यभिधाय मातृ-विघ्नगणेभ्यश् च प्रत्येकं पुष्पाक्षत-मिश्र-बलिं दद्याद् इति शिष्टाचारतो ज्ञेयम् ॥३७४॥</p>
<p>हयशीर्षे—</p>
<blockquote>
<p>**पुष्पोपशोभिते स्थाने चन्द्रातपविभूषिते । **
<strong>मुक्ताहारैर्लम्बमाने दीपमालोपशोभिते ॥३७५॥</strong></p>
<hr></blockquote>
<p>मण्डपे सन्निधापयेद् इत्युक्तं, तद्-अनन्तर-कृत्यम् आह—पुष्पोपशोभित इत्यादिना स्थाने इति मण्डपान्तर-वेदिकायाम् इति बोद्धव्यम् ॥३७५॥</p>
<blockquote>
<p>**भक्ष्यभोज्यैरनेकैश्च सान्द्रपल्लवशोभिते । **
<strong>दिव्यपर्यङ्कन्यस्तायां तूलिकायां सुरोत्तम ।</strong>
<strong>अतो देवेति मन्त्रेण शय्यायां स्थापयेद्धरिम् ॥३७६॥</strong></p>
<hr>
<p>**तथाविधे परे स्नाने पिण्डिकां सन्निवेशयेत् । **
<strong>श्रायन्तीयेन सूक्तेन श्रीसूक्तेन निवेशयेत् ॥३७७॥</strong></p></blockquote>
<p>पिण्डिकां सन्निवेशयेद् इत्युक्तं, तच्च केन मन्त्रेणेत्याह— श्रायन्तीयेनेति ॥३७७॥</p>
<blockquote>
<p>**निद्राख्यं कलसं रत्नगर्भवस्त्रयुगान्वितम् । **
<strong>खण्डकाद्यैरनेकैश्च पूरयेच्च समन्ततः ॥३७८॥</strong></p>
<hr></blockquote>
<p>भविष्ये—</p>
<blockquote>
<p>**प्रागग्रैर्दर्भवंशैश्च राजन् दिव्यदलैः शुभैः । **
<strong>पुष्पैश्च रचयेच्छयां कोमलैर्दिव्यपल्लवैः ॥३७९॥</strong></p>
<hr></blockquote>
<p>दर्भैर् वंशैश्च ॥३७९॥</p>
<blockquote>
<p>**उपरिष्टाच्च शय्याया देयं प्रस्तरणं शुभम् । **
<strong>दुकूलं पट्टसञ्छन्नकार्पासं चाप्यसम्भवे ॥३८०॥</strong></p></blockquote>
<p>प्रस्तरणम् आच्छादनम् ॥३८०॥</p>
<blockquote>
<p><strong>प्रदक्षिणं ततः कुर्यात् स्थापकः प्रयतः शुचिः ॥३८१॥</strong></p>
<hr>
<p>**प्राङ्मुखन्तु ततः कृत्वा भद्रपीठे सुसंस्थिते । **
<strong>पूरयित्वाम्भसा स्वप्नकलसं चाप्यलङ्कृतम् ॥३८२॥</strong></p></blockquote>
<p>पूरयित्वा मण्डपम् ॥३८२॥</p>
<blockquote>
<p>**सपुष्पं साक्षतं कृत्वा शिरोदेशे तु दापयेत् । **
<strong>शिरोदेवीति मन्त्रेण मातरः शुद्धयन्तु च ॥३८३॥</strong></p>
<hr></blockquote>
<p>भद्र-पीठोपरि देवस्य शिरो-देशे निद्राकुम्भं दापयेत्, तत्र मन्त्र-द्वयं शिरोदेवीत्यादि ॥३८३॥</p>
<blockquote>
<p>**ततः शिरोन्नते भूय उपधानसमन्विते । **
<strong>शयने कारयेद्देवं विधिदृष्टेन कर्मणा ॥३८४॥</strong></p></blockquote>
<p>शिर उन्नतं यस्मात् तस्मिन्, सन्धिर् आर्षः, तत्-प्रकारमेवाह—उपधानेन शुभं यथा स्यात् तथान्विते ॥३८४॥</p>
<blockquote>
<p><strong>मधुना सर्पिषाभ्यज्य दद्यात् सिद्धार्थकान् शुभान् ।</strong>
<strong>स्थित्वा च दक्षिणे पार्श्व मन्त्रं च समुदाहरेत् ॥३८५॥</strong></p>
<hr></blockquote>
<p>शुभान् गौर-वर्णान् सिद्धार्थान् एव मधु-सर्पिभ्याम् अभ्यज्य अभ्युक्ष्य ॥३८५॥</p>
<blockquote>
<p>**आप्यायस्वेति मन्त्रेण याते रुद्रे शिवेति च । **
<strong>सर्वाङ्गञ्च समालभ्य दद्यात् पुष्पं नराधिप ।</strong>
<strong>श्वेतान् प्रतिसरान् दद्यान्मन्त्रेणैव नराधिप ॥३८६॥</strong></p>
<hr></blockquote>
<p>सर्वाङ्गं देवस्य गात्राणि, सम्यक् आलभ्य स्पृष्ट्वा ॥३८६॥</p>
<blockquote>
<p>**बृहस्पतये त्वा मह्यं मन्त्रेण परिवेष्टयेत् । **
<strong>दुकूलपट्टकार्पासैस्तथा वल्कजरोमजैः ।</strong>
<strong>चित्रपट्टैर्विचित्रैश्च छादयेत समन्ततः ॥३८७॥</strong></p>
<hr></blockquote>
<p>बृहस्पतये इति मन्त्रेण दुकूलपट्टादिभिर् देवम् आच्छादयेत् ॥३८७॥</p>
<blockquote>
<p>**चामरं व्यजनं छत्रं वितानञ्च सुशोभनम् । **
<strong>दर्पणं पार्श्वतः स्थाप्य रत्नान्योषधयस्तथा ।</strong>
<strong>गृहोपकरणेश्चान्यैः समन्तात् परिवारयेत् ॥३८८॥</strong></p>
<hr></blockquote>
<p>देवस्य पार्श्वतश् छत्रादिकं स्थापनीयम् ॥३८८॥</p>
<blockquote>
<p>**भक्ष्यभोज्यान्नपानैश्च षड्विधैश्च विशेषतः । **
<strong>समन्तात् कारयैत्तत्र मण्डपञ्च सुशोभनम् ॥३८९॥</strong>
**प्रकीर्णश्चाप्रकीर्णश्च दातव्यो देवसन्निधौ । **
<strong>त्र्यम्बकं यजामहेति सर्वमेतद्धि कारयेत् ॥३९०॥</strong></p></blockquote>
<p>प्रकीर्य यो बलिर् दीयते, स प्रकीर्ण ओदनादिः, तद्-इतरश् चाप्रकीर्णः ॥३९०॥</p>
<p>मात्स्ये—</p>
<blockquote>
<p><strong>ततः प्रास्तीर्यं शय्यायां स्थापयेच्छनकैर्भुवि ।</strong>
<strong>कुशेष्वास्तीर्य पुष्पाणि दापयेत् प्राङ्मुखं ततः ॥३९१॥</strong></p>
<hr>
<p>**ततस्तु निद्राकलसं वस्त्रकाञ्चनसंयुतम् । **
<strong>शिरोभागे तु देवस्य जपन्नेव निधापयेत् ।</strong>
<strong>आपो देवीति-मन्त्रेण आपोऽस्मान्मातरोऽपि च ॥३९२॥</strong></p>
<hr>
<p>**ततो दुकूलपट्टैश्चाच्छाद्य नेत्रोपधानकम् । **
<strong>दद्याच्छिरसि देवस्य कौशेयं वा विचक्षणः ॥३९३॥</strong>
**मधुना सर्पिषाभ्यज्य देवं सिद्धार्थकैस्ततः । **
<strong>आप्यायरवेति मन्त्रेण यात रुद्रे शिवेति च ॥३९४॥</strong>
**उपविश्यार्चयेद्देवं गन्धपुष्पैः समन्ततः । **
<strong>सितं प्रतिसरं दद्याद्वार्हस्पत्येति मन्त्रतः ॥३९५॥</strong></p>
<hr>
<p>**दुकूलपट्टैः कार्पासैर्नानाचित्रैरथापि वा । **
<strong>आच्छाद्य देवं सर्वत्र छत्रं चामरदर्पणम् ।</strong>
<strong>पार्श्वं तु स्थापयेत्तत्र वितानं पुष्पसंयुतम् ॥३९६॥</strong>
** रत्नान्योषधयस्तद्वद्गृहोपकरणानि च । **
<strong>भाजनानि विचित्राणि शयनान्यासनानि च ।</strong>
<strong>अभि त्वा शूर मन्त्रेण यथा विभवतो न्यसेत् ॥३९७॥</strong></p>
<hr>
<p><strong>क्षीरं क्षौद्रं घृतं तद्वद्भक्ष्य भोज्यञ्च पायसम् ।</strong>
<strong>षड्विधैश्च रसैस्तद्वत् समन्तात् परिपूरयेत् ॥३९८॥</strong></p>
<hr>
<p>**बलिं दद्यात् प्रयत्नेन मन्त्रेणानेन भूरिशः । **
<strong>त्र्यम्बकं यजामह इति सर्वतः शनकैर्भुवि ॥३९९॥</strong></p></blockquote>
<p>बलिं सर्वतो भुवि शनकैर् दद्यात् ॥३९९॥</p>
<p><strong>अथ श्रीमूर्त्यधिवासनम्</strong></p>
<blockquote>
<p>**भूतशुद्धिं ततः कृत्वा न्यासजातं विधाय च । **
<strong>ध्यात्वा तत्त्वं परं कुर्यात् सजीवकरणं बुधः ॥४००॥</strong>
**पूजयेच्च ततो देवं साङ्गं सपरिवारकम् । **
<strong>तत्तद्विशेषो विज्ञेयोऽश्वशिरःपञ्चरात्रतः ॥४०१॥</strong></p></blockquote>
<p>तस्य तस्य भूत-शुद्धिकरणादेर् विशेषश्च अश्व-शिर्सः श्री-हयशीर्षस्य पञ्चरात्रतो विस्तरेण ज्ञेयः । तत्रैकत्रैव व्यक्तत्वाद् अत्र च ग्रन्थ-विस्तर-भयान् न लिख्यत इति भावः । यद्यपि मात्स्य-भविष्ययोर् भूत-शुद्धयादिकम् एतद् अत्र विशिष्य नोक्तम् अस्ति, तथापि भगवच्-छ्री-हयशीर्षोक्ति-प्रामाण्येनात्र लिखितम् ॥४०१॥</p>
<p><strong>अथ ब्राह्मणस्थापनम्</strong></p>
<blockquote>
<p>**आचार्यः स्थापयेद्विद्वान् मूर्तिपांस्तत्र मण्डपे । **
<strong>चतुरो ब्रह्मणो होतृनृत्विजो जापिनस्तथा ॥४०२॥</strong></p></blockquote>
<p>एवं श्री-हयशीर्षानुक्तम् अपि ब्राह्मण-स्थापनादि मात्स्य-भविष्योक्ति-प्रामाण्येन शिष्टाचारादृतत्वाद् अग्रे लेख्यम्, एवम् अन्यत्राप्य् ऊह्यम् । तथेति होत्रादींश् चतुर एवेत्यर्थः ॥४०२॥</p>
<blockquote>
<p>**रक्षकांश्च चतुर्द्वार्षु चतुरः स्थापयेद्बुधः । **
<strong>एक पुरुषसूक्तस्य जापकं मण्डपान्तरे ॥४०३॥</strong></p></blockquote>
<p>पुरुष-सूक्त-जापकं चैकं मण्डपाभ्यन्तरे स्थापयेत् ॥४०३॥</p>
<blockquote>
<p><strong>आचार्येण समाविष्टाः स्वस्वस्थाने स्थिताश्च ते ।</strong>
<strong>स्वस्वप्रयोजनं कुर्यः शिष्टाचारानुसारतः ॥४०४॥</strong></p>
<hr></blockquote>
<p>शिष्टाचारानुसारत इति जप-होमादौ मत्स्य-पुराणादि-वचनैर् मन्त्रादि-भेदतो विरोधे निज-सत्-सम्प्रदाय-व्यवहारोऽनुसर्तव्य इत्यर्थः । एवं सर्वत्रैव ज्ञेयम् ॥४०४॥</p>
<p>मात्स्ये—</p>
<blockquote>
<p>**मूर्तिपान् स्थापयेत्तत्र सर्वदिक्षु विचक्षणः । **
<strong>चतुरो द्वारपालांश्च द्वारेषु विनिवेशयेत् ॥४०५॥</strong></p></blockquote>
<p>सर्वासु अष्टसु दिक्षु, तथा च भविष्ये—मूर्तिपान् स्थापयेत् पश्चाद् दिशासु विदिशासु च इति । समानार्थत्वात् तद् एतद् अर्ध-पद्यं न सङ्गृहीतम्; एवम् अन्यत्रापि ज्ञेयम् ॥४०५॥</p>
<p><strong>अथ द्वारेषु जपनियमः</strong></p>
<p>मात्स्ये—</p>
<blockquote>
<p>**श्रीसूक्तं पावमानं तु सोमसूक्तं सुमङ्गलम् । **
<strong>तथा च शान्तिकाध्यायमिन्द्रसूक्तं तथैव च ।</strong>
<strong>रक्षोध्नञ्च तथा सूक्तं पूर्वतो बह्वृचो जपेत् ॥४०६॥</strong></p></blockquote>
<p>श्री-सूक्तादिकं पूर्वतः पूर्व-द्वारि बह्व्-ऋचो जपेद् इति सार्धेनान्वयः । तत्र श्री-सूक्तं—हिरण्य-वर्णां हरिणीम् इत्यादि, पावमानम्—आदिष्टयाम् आदिष्टया इत्यादि , सोम-सूक्तं— त्वं सोममह इत्यादि , सुमङ्गलं—कलि-ह्रद-जनुषाम् इत्यादि, शान्तिकाध्यायं—शक्रो, इन्द्राग्नी इत्यादि, इन्द्र-सूक्तं—यो जात एव इत्यादि, रक्षोघ्न-सूक्तं च—क्व नु अपाजः इत्यादि ॥४०६॥</p>
<blockquote>
<p>**रुद्रान् पुरुषसूक्तञ्च श्लोकाध्यायं ससुक्रियम् । **
<strong>तथैव मण्डलाध्यायमध्वर्युर्दक्षिणे जपेत् ॥४०७॥</strong></p>
<hr></blockquote>
<p>रुद्रान्—नमस्ते रुद्र इत्यादि, पुरुष-सूक्तं—सहस्र-शीर्षा इत्यादि, श्लोकाध्यायं देव सवितः इत्यादि, ससूक्रियं—ऋतं वाचं प्रपद्य इत्यादि, मण्डलाध्यायञ्च—आदित्यो वा एष एतन्मण्डलम् इत्यादि तत्तिरीयके प्रसिद्धम् ॥४०७॥</p>
<blockquote>
<p>**वामदेव्य बृहत्साम ज्येष्ठं साम रथन्तरम् । **
<strong>तथा पुरुषसूक्तञ्च रुद्रसूक्त सशान्तिकम् ।</strong>
<strong>भारूण्डानि च सामानि छन्दोगः पश्चिमे जपेत् ॥४०८॥</strong></p>
<hr></blockquote>
<p>वामदेव्यं कया नश्चित्रम् इत्यस्याम् ऋचि गीतं साम, बृहत्-सामे—त्वामिद्धि हवामहे इत्यस्यां गीतम्, ज्येष्ठ-साम—मूर्धानं दिवो अरतिम् इत्यस्यां गीतम्, रथन्तरं —अभि त्वा शूर नो नुम इत्यस्यां गीतम्, रुद्र-सूक्तं—संहिता आरोराजतत्त्वोवर्ग आज्यदोहानि देव-व्रतानि च इत्येतत् । सशान्तिकं शान्तिकाध्याय-सहितम् । भारूण्डानि सामानि च इलं स्तोमः इत्यादीनि ॥४०८॥</p>
<blockquote>
<p>**अथर्वाङ्गिरसं तद्वन्नीलरुद्रं तथैव च । **
<strong>तथापराजितां देवीं मधुसूक्तं सरौद्रकम् ।</strong>
<strong>तथैव शान्तिकाध्यायमध्वर्युश्चोत्तरे जपेत् ॥४०९॥</strong></p>
<hr></blockquote>
<p>आथर्वणं सूक्तं—दोषागायेत्यादि, आङ्गिरसं सूक्तम्— अङ्गिरसो जन्मानीत्यादि, नील-रुद्रं— जलेत्यादि, अपराजितां देवीं— परिवर्तमानेत्यादि , मधु-सूक्तं — मधुवाता ऋतायत इत्यादि , रुद्र-सूक्तं—भवा सर्वे मृडतमानियातम् इत्यादि ॥४०९॥</p>
<p>भविष्ये—</p>
<blockquote>
<p>**श्रीसूक्तं पावमानञ्च ताम्यं दाम्यञ्च वाजिनम् । **
<strong>वृषाक पञ्च मैत्रञ्च बवृचः पश्चिमे जपेत् ॥४१०॥</strong></p></blockquote>
<p>ताम्य-सूक्तं—नासदासीद् इति सप्त-र्चम् । दाम्य-सूक्तं—सोमा रुद्रा इति चतुरृचं, वाजिसूक्तं—चतुस्त्रिंशद्वाजिन इति, वृषाकपि—विहिसोतोरसृक्षतेत्यादि, मैत्र-सूक्तं—मित्रोजनान् पाययतीति नवर्चम् ॥४१०॥</p>
<blockquote>
<p>**देवव्रतं पुरुषगतिं ज्येष्ठसाम रथन्तरम् । **
<strong>भारूण्डानि च सामानि वामदेव्यं तथैव च ।</strong>
<strong>उत्तरां दिशमास्थाय छन्दोगस्तज्जपेत् सदा ॥४११॥</strong></p>
<hr></blockquote>
<p>देव-व्रतम् — अधिकपतायीत्यादि पुरुष-गतिं — पुरुष-सूक्तम् ॥४११॥</p>
<blockquote>
<p><strong>रुद्रान् पुरुषसूक्तञ्च श्लोकाध्याय ससूक्रियाम् ।</strong>
<strong>ब्राह्मण मैत्रमैन्द्रञ्च अध्वर्युः पूर्वतो जपेत् ॥४१२॥</strong></p></blockquote>
<p>ब्रह्म-सूक्तं—आब्रह्मन्निति, मैत्र-सूक्तं—मित्रस्य चर्षणीघृत इति, इन्द्र-सूक्तम्—आशुः शिशान इत्यादि ॥४१२॥</p>
<blockquote>
<p>**अथर्वाङ्गिरसञ्चैव शिवसूक्तं तथैव च । **
<strong>नीलरुद्रञ्च वै मन्त्रमथर्वा दक्षिणे जपेत् ॥४१३॥</strong></p>
<hr></blockquote>
<p>अथर्वाङ्गिरसम् आथर्वण-सूक्तम् आङ्गिरस-सूक्तं च ॥४१३॥</p>
<blockquote>
<p>**विष्णुकल्पं परिषदं पञ्चरात्रानुगामिनम् । **
<strong>स्तोत्रमन्त्रविश्वाथ पठेयुर्दक्षिणे सदा ॥४१४॥</strong></p>
<hr></blockquote>
<p>पञ्चरात्रानुग–वैष्णव-स्तोत्रं मन्त्रं च विदन्तीति ते तथा ॥४१४॥</p>
<blockquote>
<p>**मध्ये पुरुषसूक्तञ्च प्रजपेद्गर्भजापकः । **
<strong>जपेयुः शान्तिकाध्यायं द्वार्षु ते जापकाः पुनः ॥४१५॥</strong></p></blockquote>
<p>मध्ये प्रासादाभ्यन्तरे मण्डप-मध्ये वा । पुनरिति अथाचार्येण तु पुनश्च जपेतेत्यादिष्टाश् चत्वारस्ते द्वार-जापकाश् चतुर्द्वरेषु पुनः शान्तिकाध्यायं जपेयुर् इत्यर्थः ॥४१५॥</p>
<p><strong>अथ होमः</strong></p>
<blockquote>
<p>**ब्रह्मादींस्तत्र चाचार्यो यथास्थानं निवेश्य तान् । **
<strong>होमं कुर्यान्निजे कुण्डे ते च कुर्युर्यथाविधि ॥४१६॥</strong></p></blockquote>
<p>तत्र मण्डपाभ्यन्तरे, ब्रह्मादीन् चतुरो ब्रह्मणो होतॄंश् च, यथा-स्थानं स्व-स्व-कुण्डे यथोचितं निवेश्य उपवेश्य । आचार्यश्च देवशिरः-स्थानवर्ति-निज-कुण्ड-समीप-स्थः तत्र होमं यथाविधि कुर्यात् । ते च ब्रह्मादयो यथाविधि होमं कुर्युः । विधिश्चायम्—सर्व एव स्व-स्व-गृह्य-विधिनाग्नि-स्थापन-ब्रह्मोपवेशनादि-कुशण्डिकां कृत्वा स्रुक्-स्रुव-पूर्ण-पात्र-प्रणीताज्य-स्थाली-समिदाज्य-तिल-यव-कुश-बर्हि-विध्यादिकं च कुण्डेषु कल्पयेयुः । ततः स्थापको ग्रह-वेद्यां ग्रह-यज्ञोक्त-विधिना तत्-तन्-मन्त्रेण सूर्यादि-द्वात्रिंशद्-देवताः संस्थाप्य यथा-विहितं पुष्पनैवेद्यादिभिः सम्पूज्य निज-कुण्डेऽग्निस्थापनादि-कुशण्डिकां कृत्वा आघारावाज्य-भागादिकं हुत्वा पलाशोडुम्बराश्वत्थापा-मार्गशमी-समिधां प्रत्येकं प्रथमं महाव्याहृतिभिर् आहुति-चतुष्टयम् । ततः शन्न इन्द्राग्नी भवतामरोभिर् इत्यादिभिः शान्तिकैस् त्रिभिर् आहुति-त्रयम् । ततः ओं पुष्टिर् नव त्वा ओं मयस्कानौ अमीवहा इति, ओं त्र्यम्बकं यजामह इत्येतैस् त्रिभिः पौष्टिकराहुति-त्रयम् । एवम् आवृत्ति-क्रमेणैकैकं सहस्रं हुत्वा यथा-क्रमं देवस्य पादयोर् नाभौ मध्ये वक्षसि शिरसि च स्पृशेत् । तथा होतारोऽपि स्व-स्व-गृह्योक्त-विधिना आघारावाज्य-भागादिकं च हुत्वा नव-ग्रह-समिधाम् अष्टोत्तर-शतम् अष्टाविंशतिम् अष्टौ वा ग्रहेभ्यो हुत्वा अथ इन्द्रादि-लोकपालेभ्यो हुत्वा तथा वसुधाद्य्-अष्टमूर्तिभ्यो मूर्त्य्-अधिदेवेभ्यश्च सार्वादिभ्यस् तत्-तद्-वैदिक-मन्त्रैर् होमं कुर्युर् इत्यादि । एष चाग्रे भविष्यादि-वचनतो व्यक्तो भावी ॥४१६॥</p>
<p><strong>अथ तद्विशेषः</strong></p>
<p>भविष्ये—</p>
<blockquote>
<p>**शिरःस्थाने तु कृष्णस्य आचार्यो होममाचरेत् । **
<strong>शान्तिकैः पौष्टिकैश्चापि मन्त्रैर्याहृतिभिस्तथा ॥४१७॥</strong>
**पलाशोडुम्बराश्वत्थमपामार्गं शमीं तथा । **
<strong>सहस्रमेकं हुत्वा च विष्णुपादौ स्पृशेत्ततः ॥४१८॥</strong></p>
<hr>
<p>**द्वितीय तु ततो हुत्वा समिद्भिस्तावदेव तु । **
<strong>मध्ये तु संस्पृशेद्देवं मूर्ध्न चैवं क्रमेण तु ॥४१९॥</strong>
** होमयेयुस्ततः सर्वे मूर्तिपाः स्वदिगाश्रिताः । **
<strong>अनन्तादि-शिवान्ताश्च अष्टौ ये चक्रवर्तिनः ।</strong>
<strong>तेषां मन्त्रैश्च होतव्या जप्तव्याश्च यथाक्रमम् ॥४२०॥</strong></p>
<hr></blockquote>
<p>अनन्त आदिर् येषां शिवश् चान्ते येषां ते चामी च ते, अनन्तः सूक्ष्मोऽपराजित एक-नेत्र एक-मूर्तिस् त्रिमूर्तिः श्री-कण्ठः शिवश् चेति । ते स्व-स्व-मन्त्रैर् नामभिर् वा होतव्याः, तेषां मन्त्राश्च जप्तव्याः ॥४२०॥</p>
<p>मात्स्ये—</p>
<blockquote>
<p><strong>शिरःस्थाने तु देवस्य स्थापको होममाचरेत् ।</strong>
<strong>शान्तिकैः पौष्टिकस्तद्वन्मन्त्रैर्व्याहृतिपूर्वकैः ॥४२१॥</strong>
** पलाशोडुम्बराश्वत्थमपामार्गं शमीं तथा । **
<strong>हुत्वा सहस्रमेकैकं देवं पादे तु संस्पृशेत् ॥४२२॥</strong>
**ततो होमसहस्रेण हुत्वा हुत्वा ततस्ततः । **
<strong>नाभिमध्यं तथा वक्षः शिरश्चाप्यालभेत् पुनः ॥४२३॥</strong></p></blockquote>
<p>किञ्च—</p>
<blockquote>
<p>**मूर्तिपा लोकपालेभ्यो मूर्तिभ्यः क्रमशस्ततः । **
<strong>तथा मूर्त्यधिदेवेभ्यो होमं कुर्युः समन्ततः ॥४२४॥<br>
अथ मूर्तिसञ्ज्ञकदेवाः</strong>
**वसुधा वसुरेताश्च यजमानो दिवाकरः । **
<strong>जलं वायुस्तथा सोम आकाशं चाष्टमं मतम् ।</strong>
<strong>देवस्य मूर्तयो ह्यष्टावेताः कुण्डेषु संस्मरेत् ॥४२५॥<br>
तत्र मूर्तीनामधिपाः</strong>
**एतासामधिपान् वक्ष्ये यैर्विप्रा मूर्तिपा मताः । **
<strong>पृथिवीं पात्ति सर्वस्तु पशुपश्चाग्निमेव तु ।</strong>
<strong>यजमानं तथैवोग्रो रुद्रश्चादित्यमेव च ॥४२६॥</strong></p>
<hr>
<p>**भवो जलं सदा पाति वायुमीशान एव च । **
<strong>महादेवस्तथा चन्द्रं भीमश्चाकाशमेव च ॥४२७॥</strong>
**सर्वदेवप्रतिष्ठासु मूर्तिपा ह्येत एव तु । **
<strong>एतेभ्यो वैदिकैर्मन्त्रैर्यथास्वं होममाचरेत् ॥४२८॥</strong></p>
<hr></blockquote>
<p>यथा-स्वं यथा-क्रमं, यथा-स्वं होमम् आचरेद् इत्यनेनाचार्योऽपि तत्-तद्-धोमं कुर्याद् इत्यर्थः ॥४२८॥</p>
<p>हयशीर्षे च—</p>
<blockquote>
<p><strong>कृत्वाग्निं वैष्णवैर्मन्त्रैः कुर्याच्छान्त्युदकं बुधः ।</strong>
<strong>तत् सिक्त्वा प्रतिमामूर्ध्न वह्निप्रणयनं कुरु ॥४२९॥</strong></p>
<hr>
<p>**दक्षिणेऽग्निभूतमिति कुण्डेऽग्निं प्रणयेद्बुधः । **
<strong>अग्निमयी तु पूर्वे तु कुण्डेऽग्निं प्रणयेद्बुधः ॥४३०॥</strong></p></blockquote>
<p>अग्निभूतम् इति-मन्त्रेण दक्षिणे कुण्डे अग्निं प्रणयेत्, अग्निमयीति मन्त्रेण ॥४३०॥</p>
<blockquote>
<p>**उत्तरे प्रणयेदग्निं अग्निमग्निं तु धीमहि । **
<strong>अग्निप्रणयने मन्त्रस्त्वमग्ने त्विति पश्चिमे ॥४३१॥</strong></p></blockquote>
<p>‘अग्निम् अग्निं तु धीमहि’ इति मन्त्रेण ॥४३१॥</p>
<blockquote>
<p>**पलाशसमिधानां तु वृताक्तानां महानले । **
<strong>अष्टोत्तरसहस्रं तु कुण्डे कुण्डे तु होमयेत् ॥४३२॥</strong></p>
<hr>
<p>**वेदादिमन्त्रैर्देवेश ततो ब्रीहींस्तु होमयेत् । **
<strong>तिलानां घृतयुक्तानां कुण्डे कुण्डे तु मूर्तिपाः ॥४३३॥</strong>
**सहस्रैकं व्याहृतिभिर्जुहुयुः साज्यमक्षतम् । **
<strong>मूलमन्त्रेण जुहुयुः स्वाहान्तेन सुरोत्तम ।</strong>
<strong>अष्टोत्तरसहस्रं तु कुण्डे कुण्डे यथाविधि ॥४३४॥</strong></p>
<hr>
<p>**घृतहोममिदं प्रोक्तं शान्तिहोममतः शृणु । **
<strong>मधुरत्रितयेनाथ जुहुयाद्द्वादशक्षरैः ।</strong>
<strong>पादौ नाभिं हृच्छिरश्च स्पृशेद्बुद्ध्वा यथाक्रमम् ॥४३५॥</strong>
**घृतं दधि पयश्चैव माक्षिकं देशिकः स्वयम् । **
<strong>प्रतिलोमं स्पृशेच्चापि हुत्वा तु मधुरत्रयम् ॥४३६॥</strong></p></blockquote>
<p>प्रतिलोमं शिर-आदिक्रमेणेत्यर्थः ॥४३६॥</p>
<blockquote>
<p>**शतमष्टोत्तरं हुत्वा विष्णुं शिरसि संस्पृशेत् । **
<strong>तथैव हुत्वा पञ्चाशत् हृदये संस्पृशेद्धरिम् ॥४३७॥</strong></p></blockquote>
<p>तदेवाभिव्यञ्जयन् तत्र तत्र होम-सङ्ख्याम् आह—शतमिति द्वाभ्याम् ॥४३७॥</p>
<blockquote>
<p>**ततोऽष्टाविंशति हुत्वा नाभिदेशे हरिं स्पृशेत् । **
<strong>अष्टावष्टौ ततो हुत्वा पादाङ्गुष्ठौ तु संस्पृशेत् ॥४३८॥<br>
अथ शान्तिघटोदकस्वानादि</strong>
**देवं शान्तिघटस्थेन सम्पाताहुतिपाथवा । **
<strong>संस्नाप्य दत्त्वा वस्त्रादीनधिवासं समापयेत् ॥४३९॥</strong></p>
<hr></blockquote>
<p>सम्पाताहुतेर् यत् पाथो जलं तेन, तत्-साधन-प्रकारश् चाग्रे मात्स्य-वचनतो व्यक्तो भावी । सम्पाताहुति-जलं च शान्ति-घटे देवस्य स्थापनानन्तरं स्नानार्थं किञ्चिद् अवशिष्टं कार्यम् इति, तस्यान्ते स्नापयेत् तेन सम्पाताहुति-वारिणा इति स्नापनानन्तरम् अग्रे लेख्य-भविष्यानुसारेण ज्ञेयम् ॥४३९॥</p>
<p>तथा च भविष्ये—</p>
<blockquote>
<p>**शान्तितोयघटं गृह्य सम्पाताहुतिजं तथा । **
<strong>तेन पादौ तु देवस्य शिरः प्रक्षाल्य यत्नतः ॥४४०॥</strong>
**स्थितञ्च स्नापयेत्तत्र सम्पाताहुतिवारिणा । **
<strong>पुनः प्रच्छादयेच्चैवं धूपं दद्यात् सगुग्गुलुम् ॥४४१॥</strong>
<strong>निवेद्य च हविष्यान्न तथा मोदकसंयुतम् ।</strong>
<strong>ब्राह्मणान् पूजयेत् पूर्वं शेषानन्यांश्च कामतः ॥४४२॥</strong></p>
<hr>
<p>**रात्रौ महोत्सवः कार्यः शःखभेर्यादिनिस्वनैः । **
<strong>गायनैर्नर्तनैश्चैव ब्रह्मघोषैस्तथैव च ॥४४३॥</strong>
**पुरतो वैष्णवान् धर्मान् श्रावयेद्वाचकस्तथा । **
<strong>त्रिरात्रमेकरात्रं वा कुर्यात्तत्राधिवासनम् ॥४४४॥</strong></p></blockquote>
<p>मात्स्ये—</p>
<blockquote>
<p>**ततः शान्तिघटं कुर्यात् प्रतिकूण्डेषु सर्वतः । **
<strong>शतान्ते वा सहस्रान्ते स्त्रुक्पूर्णाहुतिरिष्यते ॥४४५॥</strong></p>
<hr>
<p><strong>समाप्याहुतिर्मूर्द्ध्वस्थः प्रशान्तात्मा विनिक्षिपेत् ।</strong>
<strong>आहुतीनां तु सम्पातं पूर्णकुम्भेषु विन्यसेत् ॥४४६॥</strong>
** मूलमध्योत्तमाङ्गेषु देवं तेनावसेचयेत् । **
<strong>स्थितञ्च स्नापयेत्तेन सम्पाताहुतिवारिणा ॥४४७॥</strong></p>
<hr>
<p>**प्रतियामेषु धूपं च नैवेद्यं चन्दनोदकम् । **
<strong>पुनः पुनः प्रकुर्वीत होमः कार्यः पुनः पुनः ॥४४८॥</strong></p>
<hr>
<p>**पुनः पुनश्च दातव्या यजमानेन दक्षिणा । **
<strong>सितवस्त्रैश्च ते सर्वे पूजनीयाः समन्ततः ॥४४९॥</strong></p>
<hr></blockquote>
<p>ऋत्विग्भ्यो दक्षिणा दातव्या, ते चाचार्यादयः सर्वे पुनः पुनः पूजनीयाः ॥४४९॥</p>
<blockquote>
<p>**विचित्रहेमकटकैर्मसूत्राङ्गुरीयकैः । **
<strong>वासोभिः शयनीयैश्च प्रतियामेषु शक्तितः ॥४५०॥</strong></p></blockquote>
<p>इत्येवं प्रतियामं यथोक्तं होमादि-देव-पूजान्तो विधिरावर्तनीय इत्यर्थः ॥४५०॥</p>
<blockquote>
<p>**भोजनं चापि दातव्यं यावत् स्यादधिवासनम् । **
<strong>त्रिसन्ध्यं बलयो देया भूतेभ्यः सर्वतो दिशम् ॥४५१॥</strong></p>
<hr>
<p>**ब्राह्मणान् भोजयेत् पूर्वं शेषान् वर्णास्तु कामतः । **
<strong>रात्रौ महोत्सवः कार्यो नृत्यगीतकमङ्गलैः ॥४५२॥</strong></p>
<hr>
<p>**त्रिरात्रमेकरात्रं वा पञ्चरात्रमथापि वा । **
<strong>सप्तरात्रमथो कुर्यात् क्वचित् सद्योऽधिवासनम् ॥४५३॥</strong></p></blockquote>
<p>क्वचित् सद्योऽधिवासनमिति चल-मूर्त्य्-अभिप्रायेण देश-कालाद्य्-अपेक्षया ॥४५३॥</p>
<p>हयशीर्षपञ्चरात्रे च—</p>
<blockquote>
<p>**यागमण्डपमासाद्य दक्षिणद्वारगोचरे । **
<strong>उत्तराभिमुखाः स्थाप्याश्चतस्रो धेनवोऽनघ ॥४५४॥</strong></p>
<hr></blockquote>
<p>हयशीर्ष-देवेन च शान्ति-घट-तोय-स्नपनादिकं होम-प्रसङ्गत एव निर्दिष्टम् । अधिवासन-शेष-कृत्यम् अन्यच् च केचिद् आहुः—यागेत्यादिना । अन्यत् स्पष्टार्थम् एव ॥४५४॥</p>
<blockquote>
<p>**गङ्गेति प्रथमा ख्याता द्वितीया यमुनेति च । **
<strong>गोदावरी तृतीया च चतुर्थी तु सरस्वती ॥४५५॥</strong>
<strong>दोहनं विष्णुगायत्र्या कृत्वा पश्चाच्चरुं श्रपेत् ।</strong>
<strong>गायत्र्या होमयेच्चैव गायत्र्यैव बलिं हरेत् ॥४५६॥</strong></p>
<hr>
<p>**भोजयेद्ब्राह्मणं चैव मण्डपादुत्तरे द्विज । **
<strong>पायसेनाज्ययुक्तेन शर्करामिश्रितेन च ॥४५७॥</strong></p>
<hr>
<p>**मासाधिपानां तुष्ट्यर्थं दद्यात् कनकदक्षिणाम् । **
<strong>गाश्च तांस्तान् समुद्दिश्य एकैकाय निवेदयेत् ।</strong>
<strong>देवासुरादीनुद्दिश्य कुर्याद्वलिनिवेदनम् ॥४५८॥</strong></p>
<hr>
<p>**अधिवास्यैव देवेशं कुर्याज्जागरमादरात् । **
<strong>मङ्गलेर्ब्रह्मघोषैश्च जयशब्दरवैस्तथा ॥४५९॥</strong>
**पुण्याहशब्दैर्विपुलैर्गीतवादित्रनिस्वनैः । **
<strong>शङ्खघोःएन महता वीणावेणुरवेण च । **
<strong>कोलाहलैश्च भेर्याद्यैः कुर्याज्जागरणं हरेः ॥४६०॥</strong>
** इत्यधिवासनम् ।<br>
अथ अधिवासन-माहात्म्यम्</strong></p></blockquote>
<p>तत्रैव—</p>
<blockquote>
<p>**यस्त्वेवं विधिना भक्त्या कुर्याद्देवाधिवासनम् । **
<strong>स सर्वतीर्थयज्ञानां दानानां तपसां तथा ॥४६१॥</strong>
**फलं शतगुणं प्राप्य विष्णोर्लोके महीयते । **
<strong>आहूतसप्लवं यावद्देववत्तत्र मोदते ॥४६२॥<br>
अथ प्रासादादेर्गर्तनिर्माणादि</strong>
**प्रातः प्रासादगर्तं तु पुष्पाद्भिः प्रोक्ष्य सर्वतः । **
<strong>निश्चित्य मध्यमैशान्यां गर्तं कृत्वार्पयेच्छिलाम् ॥४६३॥</strong></p></blockquote>
<p>गर्तस्याधो ब्रह्म-शिलां न्यसेत् ॥४६३॥</p>
<p>तथा च भविष्ये—</p>
<blockquote>
<p><strong>अधिवास्य ततो विष्णुं श्वभ्रं कुर्यात् समाहितः ।</strong>
<strong>प्रासादस्यानुरूपेण प्रतिमायाश्च भारत ॥४६४॥</strong></p>
<hr>
<p>**प्रासादं प्रोक्ष्य सर्वत्र मन्त्रपूतेन वारिणा । **
<strong>पातयेत् पक्षसूत्राणि द्वारसूत्रं तथैव च ॥४६५॥</strong></p>
<hr></blockquote>
<p>मन्त्रेण ओं सरस्वत्यै भैषज्येन तु इति मन्त्रेण पूतं यत् तेन । पक्ष-सूत्राणि पार्श्व-सूत्राणि ॥४६५॥</p>
<blockquote>
<p>**ततो मध्यं समं गृह्य कर्तव्यं स्थिरमादरात् । **
<strong>कुर्यात् श्वम्र-प्रमाणेन कृष्णस्याद्भुतकर्मणः ।</strong>
<strong>श्वभ्राधस्तान्न्यसेत् पूर्वं शिलां ब्रह्मात्मिकां शुभाम् ॥४६६॥</strong></p>
<hr></blockquote>
<p>मात्स्ये—</p>
<blockquote>
<p><strong>कृत्वाधिवासं देवानां श्वभ्रं कुर्यात् समाहितः ।</strong>
<strong>प्रासादार्चानुरूपेण मानाल्लिङ्गस्य वा पुनः ॥४६७॥</strong></p>
<hr>
<p>**पुष्पोदकेण प्रासादं प्रोक्ष्य मन्त्रयुतेन तु । **
<strong>पातयेत् पक्षसूत्राणि द्वारसूत्रं तथैव च ॥४६८॥</strong></p>
<hr>
<p>**आश्रयेत् किञ्चिदैशानी मध्यं कृत्वा दिशं बुधः । **
<strong>ऐशानीमाश्रितं देवं पूजयन्ति दिवौकसः ॥४६९॥</strong>
**आयुरारोग्यफलदमथवोत्तरमाश्रितम् । **
<strong>शुभं स्यादशुभं प्रोक्तमन्यथा स्थापनं बुधैः ।</strong>
<strong>अधः कूर्मशिला प्रोक्ता सदा ब्रह्मशिलाधिका ॥४७०॥</strong></p>
<hr></blockquote>
<p>शुभमपि स्थापनमन् यथा उक्त-प्रकार-व्यतिरेकेणाशुभं स्याद् इति बुधैः प्रोक्तम् ॥४७०॥</p>
<p>हयशीर्षपञ्चरात्रे—</p>
<blockquote>
<p>**अधिवास्य विधानेन देवदेवं हरिं प्रभुम् । **
<strong>पिण्डिकास्थापनार्थाय गर्तागारं विशेद्गुरुः ॥४७१॥</strong>
**यादृशं गर्तङ्गेहं तु कृतं सुरगणार्चितम् । **
<strong>संविभज्य प्रकूर्वीत सप्तभागं विचक्षणः ।</strong>
<strong>पुनश्च सप्तधा कृत्वा स्थानभागं प्रकल्पयेत् ॥४७२॥</strong></p>
<hr>
<p>**ब्रह्मभागं भवेन्मध्यं देवं स्यात्तदनन्तरम् । **
<strong>तृतीयं मानुषं भागं पैशाचं तु चतुर्थकम् ॥४७३॥</strong>
<strong>द्विभुजं ध्यानयोगस्थं निविष्टं स्थितमेव च ।</strong>
<strong>चतुर्भुजं वा ब्राह्मे तु भागे संस्थापयेद्धरिम् ॥४७४॥</strong>
**ब्राह्मभागं परित्यज्य किञ्चिदाश्रित्य वा द्विजः । **
<strong>सदैव स्थापयेद्देवं देवमानुषभागयोः ॥४७५॥</strong>
**देवमानुषभागाभ्यां शयनं परिकल्पयेत् । **
<strong>दारवीं मृन्मयीं मूर्तिं देवस्थाने निवेशयेत् ॥४७६॥</strong></p>
<hr>
<p>**मानुषं किञ्चिदाश्रित्य आसीनं स्थापयेद्धरिम् । **
<strong>नरसिंहं वराहञ्च देवभागे नियोजयेत् ॥४७७॥</strong></p>
<hr>
<p>**विघ्नेशमम्बिकां देवीं मातृर्भूतगणं तथा । **
<strong>आदित्यादीन् हरेरन्यानेवमादींस्तथा परान् ।</strong>
<strong>पैशाचे स्थापयेन् स्थाने नात्र कार्या विचारणा ॥४७८॥</strong></p>
<hr>
<p>**स्वस्थानवर्जिताः सर्वे भयदुःखामयप्रदाः । **
<strong>तस्मात् सर्वेण यत्नेन स्वस्थाने विनिवेशयेत् ॥४७९॥<br>
अथ पिण्डिकाशोधनम्</strong>
<strong>श्रीमूर्त्या सह पिण्डीं च स्थापयित्वाभिपूज्य ।</strong>
<strong>रथेन मण्डपं नीत्वा संस्थाप्य पुनरर्चयेत् ॥४८०॥</strong></p>
<hr></blockquote>
<p>पूर्वं साक्षाद् अलिखितं पिण्डिका-स्थापनादिकं पिण्डिका-शोधन-प्रसङ्गेऽत्र लिखति—श्री-मूर्त्या सहेति । रथेन श्री-मूर्त्य्-अधिरोहितयानेन, असम्भवे अन्येन वा ॥४८०॥</p>
<p>मात्स्ये—</p>
<blockquote>
<p>**ततः प्रक्षालितां कृत्वा पञ्चगव्येन पिण्डिकाम् । **
<strong>कषायतोयेन पूनर्मन्त्रयूक्तेन सर्वतः ।</strong>
<strong>देवभार्यांश्रयं मन्त्रं पिण्डिकासु नियोजयोत् ॥४८१॥</strong></p></blockquote>
<p>हयशीर्षे—</p>
<p><strong>श्रियः सूक्तेनार्चयीत प्रत्यूचं पिण्डिकामपि ॥४८२॥<br>
अथ प्रासादे श्रीमूर्तिविजयः</strong></p>
<blockquote>
<p><strong>प्राग्वत् श्रीमूर्तिमुत्थाप्य याने चारोप्य मण्डपात् ।</strong>
<strong>प्रादक्षिण्येन सानन्दं नयेत् प्रासादमण्डपम् ॥४८३॥</strong></p>
<hr></blockquote>
<p>प्रादक्षिण्येन नगरस्य ग्रामादेर् वा प्रदक्षिण-क्रमेण, सानन्दं गीत-वाद्यादि-महोत्सवेनेत्यर्थः, प्रासदे तद्-अग्रतो यन्-मण्डपं तत् ॥४८३॥</p>
<p>तथा च मात्स्ये—</p>
<blockquote>
<p>**तत उत्थाप्य देवेशं उत्तिष्ठ ब्रह्मणस्पते । **
<strong>आनीय गर्भभवनं पीठान्ते स्थापयेद्बुधः ॥४८४॥</strong></p>
<hr></blockquote>
<p>भविष्ये—</p>
<blockquote>
<p>**ततश्चोत्थापयेद्देवं मन्त्रेणानेन भूमिप । **
<strong>उत्तिष्ठ ब्रह्मणस्पते ब्रह्मघोषैश्च पुष्कलैः ।</strong>
<strong>पुण्याहजयघोषश्च शङ्खभेर्यादिनिस्वनैः ॥४८५॥</strong></p>
<hr>
<p>**रथं चालङ्कृतं कृत्वा तस्मिंश्चारोपयेच्छनैः । **
<strong>रथे तिष्ठेति मन्त्रेण रथस्थं कारयेद्धरिम् ॥४८६॥</strong>
<strong>ग्रामं वा नगरं वापि शनैः कुर्यात् प्रदक्षिणम् ।</strong>
<strong>पुष्पैर्गन्धैस्तथान्नाद्यैः शकटं पूरयेच्छुभैः ॥४८७॥</strong></p></blockquote>
<p>शकटं तद्-रथमेव ॥४८७॥</p>
<blockquote>
<p>**शङ्खभेरीनिनादैश्च पताकाभिर्ध्वजैस्तथा । **
<strong>चामरैश्च वितानैश्च कलसैः पद्मशोभितैः ॥४८५॥</strong></p>
<hr>
<p>**दीपदर्पणसंयुक्तैर्गीतमङ्गलनादितैः । **
<strong>बलिं प्रक्षिप्यमाणन्तु शनैर्गच्छेत् प्रदक्षिणम् ॥४८९॥<br>
अथ रत्नादिन्यासः</strong>
**अर्घ्यपाद्यादिकं दत्त्वा तत्र विश्रम्य च क्षणम् । **
<strong>तस्यां ब्रह्मशिलायां तु न्यसेद्रत्नादि मन्त्रतः ॥४९०॥</strong></p></blockquote>
<p>तत्र मण्डपे क्षणं विश्रम्य, तस्यां गर्ताधोन्यस्तायां, मन्त्रतस् तत्-तन्-मन्त्रैः, रत्न-न्यास-विधि-क्रमश्च मत्स्य-पुराणादि-वचनतोऽग्रे व्यक्तो भवत्येव ॥४९०॥</p>
<p>भविष्ये—</p>
<blockquote>
<p>**आनीय मण्डपे पश्चादर्घ्यं पाद्यं च दापयेत् । **
<strong>तस्मिन् मुहूर्ते विश्रम्य रत्नन्यासं तु कारयेत् ॥४९१॥</strong>
**सर्ववीजानि धातूंश्च रत्नान्योषधयस्तथा । **
<strong>काञ्चनं पद्मरागञ्च पारदेन समन्वितम् ॥४९२॥</strong></p>
<hr>
<p>**पद्मः कूर्मश्च पृथिवी गरुडश्चानुपूर्वशः । **
<strong>ब्रह्मस्थाने तु दातव्या मन्त्रपूता यथाविधि ॥४९३॥</strong></p></blockquote>
<p>पद्मादयश्च स्वर्ण-निर्मिताः अग्रे लेख्य-श्री-हयशीर्षोक्तया ज्ञेयाः ॥४९३॥</p>
<blockquote>
<p>**बीजं गाढं न कुर्वीत समूलांस्तान् प्रपातयेत् । **
<strong>बीजे गाढे महादोषो व्याधिदोषभयं भवेत् ।</strong>
<strong>बीजकानामलाभे तु स्वर्णं सर्वत्र विन्यसेत् ॥४९४॥</strong></p>
<hr></blockquote>
<p>बीजं गाढं कठिनम् इत्यर्थः जाताव् एकत्वम् ॥४९४॥</p>
<p>मात्स्ये—</p>
<blockquote>
<p><strong>अर्घ्यपाद्यादिकं तत्र मधुपर्कं प्रयोजयेत् । ततो मुहूर्तं विश्रम्य रत्नन्यासं समाचरेत् ॥४९५॥</strong></p>
<hr></blockquote>
<p>तत्र—गर्भ-भवने, प्रयोजयेत् — समर्पयेत् ॥४९५॥</p>
<blockquote>
<p><strong>वज्रं मौक्तिकवैदूर्यं शङ्खं स्फटिकमेव च । पुष्परागेन्द्रनीलञ्च नीलं पूर्वादितः क्रमात् ॥४९६॥</strong></p></blockquote>
<p>वज्राद्य्-अष्टकम् अष्टदिक्षु पूर्व-दिशम् आरभ्य क्रमेण अग्रे लेख्य-तत्-तन्-मन्त्रैर् विन्यसेत् । एवम् अग्रेऽपि ज्ञेयम् । तत्र प्रयोगः—</p>
<blockquote>
<p>इन्द्रस् तु महसा दीप्तः सर्व-देवाधिपो महान् ।
दम्भोलि-हस्तः सत्त्वाढयस् तस्मै नित्यं नमो नमः ॥</p></blockquote>
<p>ओं इन्द्राय नमः इत्यादि । पञ्चरात्रानुसारेण चाग्रे लेख्य-तन्त्रोक्त मन्त्रैरेव । तत्र वज्रं हीरकम् ॥४९६॥</p>
<blockquote>
<p>**तालकञ्च शिला-वज्रमञ्जनं श्याममेव च । **
<strong>काक्षीं काशीसमाक्षिकं गैरिकञ्चादितः क्रमात् ॥४९७॥</strong></p></blockquote>
<p>तालकं हरितालकं, शिला मनःशिला, वज्रं वज्राभ्रकं, श्याम-मञ्जनं सौवीराञ्जनम्, काक्षीं सौराष्ट्र-मृत्तिकाम्, काशीसं सीसं, माक्षिकं सुवर्ण-माक्षिकम् ॥४९७॥</p>
<blockquote>
<p>**गोधूमञ्च यवं तद्वत्तिलमुद्गं तथैव च । **
<strong>नीवारमथ श्यामाकं सर्षपं ब्रीहिमेव च ॥४९८॥</strong></p>
<hr>
<p>**न्यसेत् क्रमेण पूर्वादौ चन्दनं रक्तचन्दनम् । **
<strong>अगुरुं चाञ्जनं चैव उशीरञ्च ततः परम् ।</strong>
<strong>वैष्णवीं सहदेवीञ्च लक्षणाञ्च ततः परम् ॥४९९॥</strong></p></blockquote>
<p>व्रीहिं धान्यम्, अञ्जनं कृष्णागुरुं, वैष्णवीं विष्णु-क्रान्ताम् ॥४९८-४९९॥</p>
<blockquote>
<p><strong>स्वलोकपालनाम्ना तु न्यसेदोङ्कारपूर्वकम् ॥५००॥</strong></p>
<hr>
<p>**सर्वबीजानि धातुंश्च रत्नान्योषधयस्तथा । **
<strong>ब्रह्मस्थाने तु दातव्याः संहताः स्युः परस्परम् ॥५०१॥</strong></p></blockquote>
<p>एवं सर्वाणि बीजानि, सर्वान् धातून्, सर्वाणि रत्नानि, सर्वा ओषधीश्च क्रमेण न्यसेत् । ब्रह्म-स्थाने च मध्ये बीजादयः परस्परं संहता मिलिता दातव्याः ॥५०१॥</p>
<blockquote>
<p>**काञ्चनं पद्मरागञ्च पारदं पद्ममेव च । **
<strong>कूर्मं धरां वृषं तद्वन्यस्येत् पूर्वादितः क्रमात् ॥५०२॥</strong></p></blockquote>
<p>पूनः काञ्चनम् अयस्कान्त-लोहम् इति यावत् ॥५०२॥</p>
<blockquote>
<p>**मूलकं विद्रुमं ताम्रं कांस्यं चैवारकूटकम् । **
<strong>रजतं विमलं पुष्पं लोहं चानुक्रमेण तु ॥५०३॥</strong></p>
<hr></blockquote>
<p>विमलं त्रिविधं—हेम-विमलं, तार-विमलं, कांस्य-विमलमिति प्रसिद्धम्; पुष्पं लोह-विशेषं, यत्र पङ्कजाकारा विन्दवो वर्तन्ते । लोहाभावे काञ्चन धातुम्, ओषध्यभावे सह-देवीं दद्यादिति ज्ञेयम् । एतच्च सर्वम् अग्रे हयशीर्ष-पञ्चरात्र-वचनतो विवृतं भावि । तत्र क्वचिद् विरोधश्च फल-भेदादि कल्पनया परिहरणीय इति लिखितमेवेति दिक् । अन्यत् सुगमम् ॥५०३॥</p>
<blockquote>
<p>**काञ्चनं हरितालञ्च सर्वाभावे विनिक्षिपेत् । **
<strong>दद्याद्वीजौषधिस्थाने सहदेवीं यवानपि ॥५०४॥</strong></p>
<hr></blockquote>
<p>हयशीर्षपञ्चरात्रे—</p>
<blockquote>
<p>**नपुंसकशिलायान्तु रत्नन्यासं समाचरेत् । **
<strong>वस्त्राभरणगन्धाद्यैः पूर्ववद्भूषितो गुरुः ॥५०५॥</strong></p>
<hr>
<p>**हुत्वाहुतिशतं विप्र नारसिंहेन वा पुनः । **
<strong>तेनैवामन्त्र्य रत्नादीन् पिण्डिकां श्वभ्रके न्यसेत् ।</strong>
<strong>गुग्गुलं द्रावयित्वाथ गर्भे तु विनिवेशयेत् ॥५०६॥</strong></p>
<hr>
<p>**रत्नादीनां तु न्यस्तानां निश्चलीकरणाय तु । **
<strong>ततो निवेशयेत्तांस्तु दिशासु विदिशासु च ॥५०७॥</strong>
**प्रथमावरणे ब्रीहीन् रत्नान्यपि द्वितीयके । **
<strong>तृतीये विन्यसेद्धातून् लोहञ्चापि चतुर्थके ॥५०८॥</strong></p>
<hr>
<p>**प्रत्यावरणगर्भे तु पञ्चमावरणे द्विज । **
<strong>चन्दनादींश्च विप्रेन्द्रश्चाष्टदिक्षु निवेशयेत् ।</strong>
<strong>एकैकं दिक्षु विन्यस्य मध्ये चैवापरं न्यसेत् ॥५०९॥</strong></p>
<hr>
<p><strong>ऐन्द्र्याञ्च चन्दनं न्यस्यमाग्नेयां रक्तचन्दनम् ।</strong>
<strong>कृत्णागुरुं दक्षिणस्यां निरृत्यामपरागुरुम् ॥५१०॥</strong></p>
<hr>
<p><strong>उशीरं पश्चिमे भागे विष्णुक्रान्तामथापरे । **
<strong>सहदेवीमूदीच्यां तु लक्षणामीशगोचरे ।</strong>
<strong>ब्राह्मीं सुवर्चलां मध्ये वृद्धिं ब्राह्मे निवेशयैत् ॥५११॥</strong>
** धान्यमैन्द्र्यां निवेश्याथ आग्नेयां तु कुलत्थकम् ।</strong>
<strong>यवान् दक्षिणभागे तु गोधूमं नैरृते न्यसेत् ॥५१२॥</strong></p>
<hr>
<p>**तिलांस्तु पश्चिमे दद्यान्नीवारं वायुगोचरे । **
<strong>मुद्गमुत्तरतो दद्यान्निष्पावमीशगोचरे ।</strong>
<strong>मध्ये सिद्धार्थकं दद्याद्रत्नन्यासं समाचरेत् ॥५१३॥</strong></p>
<hr>
<p><strong>वज्रं तु पूर्वतो दद्यादाग्नेयां मौक्तिकं तथा ।</strong>
<strong>वैदूर्यं दक्षिणे दद्याच्छङ्खं निरृतिगोचरे ॥५१४॥</strong></p>
<hr>
<p>**स्फटिकं वारुणे दद्यात् पद्मरागं तु वायवे । **
<strong>उत्तरे चन्द्रकान्तं तु ऐशान्यामिन्द्रनीलकम् ।</strong>
<strong>पद्मरागं न्यसेन्मध्ये यथावद्द्विजसत्तम ॥५१५॥</strong></p>
<hr>
<p>**हरितालं न्यसेत् पूर्वे आग्नेयां तु मनःशिलाम् । **
<strong>अञ्जनं दक्षिणे दद्यान्माक्षिकं ब्रह्मगोचरे ॥५१६॥</strong></p>
<hr>
<p>**सौराष्ट्रीं वारुणे द्रद्याद्वायव्या गैरिकं तथा । **
**सीसं चैवोत्तरे दद्यादेशान्यां गन्धकं तथा । **
<strong>पारदं तु न्यसेन्मध्ये यथावत्त्रिदशेश्वर ॥५१७॥</strong>
**हिरण्यं पूर्वतो दद्यादाग्नेयां तारमुत्तमम् । **
<strong>आयसं दक्षिणे न्यस्य नैरृत्यां त्रपुषं तथा ॥५१८॥</strong>
**पश्चिमे विन्यसेद्घोषं नारं वायव्यगोचरे । **
<strong>सिह्लकं चोत्तरे न्यस्य शुल्वमीशानगोचरे ॥५१९॥</strong>
**पद्मं कूर्मं तथानन्तं पृथ्वीं मध्ये निवेशयेत् । **
<strong>सुमेरुञ्च सुरश्रेष्ठ सर्वमेतद्धिरण्मयम् ॥५२०॥</strong></p>
<hr>
<p>**एषामेकतमं मध्ये न्यसेत् सर्वाण्यथापि वा । **
<strong>नमो हिरण्यमन्त्रेण ब्रह्मस्थाने निवेशयेत् ॥५२१॥</strong></p></blockquote>
<p>किञ्च—</p>
<blockquote>
<p>**ओषधीनामलाभे तु विष्णुक्रान्तां विशाम्पते । **
<strong>बीजानामप्यलाभे तु यवं सर्वत्र दापयेत् ॥५२२॥</strong>
**अलाभे सर्वरत्नानां मुक्ता सर्वत्र शस्यते । **
**अलाभे सर्वधातुनां हरितालं विनिक्षिपेत् । **
<strong>अलाभे सर्वलोहानां काञ्चनानि प्रदापयेत् ॥ ५२३॥<br>
अथ रत्नन्यासमन्त्रः</strong></p></blockquote>
<p>भविष्ये—</p>
<blockquote>
<p>**इन्द्रस्तु महसा दीप्तः सर्वदेवाधिपो महान् । **
<strong>दम्भोलिहस्तः सत्त्वाट्यस्तस्मै नित्यं नमो नमः ॥५२४॥</strong>
** इति पूर्वदिशि । **
<strong>आग्नेयः पुरुषो दीप्तः सर्वदेवमन्योऽव्ययः । धूमकेतुरनाधृष्यस्तस्मै नित्यं नमो नमः ॥५२५॥</strong>
** इति आग्नेयाम् । **
**यमश्चोत्पलवर्णाभः पुरुषो दण्डधृङ्महान् । **
<strong>धर्मसाक्षी विशुद्धात्मा तस्मै नित्यं नमो नमः ॥५२६॥</strong>
** इति दक्षिणस्याम् । **
<strong>नैरृतः पुरुषः कृष्णः सर्वरक्षोऽधिपो महान् । **
<strong>खड्गहस्तो महासत्त्वस्तस्मै नित्यं नमो नमः ॥५२७॥</strong>
** इति नैरृत्याम् ।</strong>
**वरुणः सबल धीमान् पुरुषो निम्नगाधिपः । **
<strong>पाशहस्तो महाबाहुस्तस्मै नित्यं नमो नमः ॥५२८॥</strong>
** इति पश्चिमदिशि । **
**वायुर्वै श्यामवर्णोऽयं सर्वगन्धवहः शुचिः । **
<strong>पुरुषो ध्वजहस्तश्च तस्मै नित्यं नमो नमः ॥५२९॥</strong>
** इति वायव्याम् । **
**आत्रेयः पुरुषः सौम्यः सर्वौषधिसमन्वितः । **
<strong>नक्षत्राधिपतिः सोमस्तस्मै नित्यं नमो नमः ॥५३०॥</strong>
** इति उदीच्याम् । **
**ईशानः पुरुषः शुक्रः सर्वविद्याधिपस्तथा । **
<strong>शूलहस्तो विरूपाक्षस्तस्मै नित्यं नमो नमः ॥५३१॥</strong>
** इति ऐशान्याम् । **
**पद्मयोनिश्च तन्मूर्तिर्वेदव्यासः पितामहः । **
<strong>यज्ञाध्यक्षश्च सततं तस्मै नित्यं नमो नमः ॥५३२॥</strong>
** इति ऊर्ध्वे । **
<strong>योऽसावनन्तरूपेण ब्रह्माण्डं सचराचरम् । **
<strong>पुष्पवद्धारयेन्मूर्धिन् तस्मै नित्यं नमो नमः । ५३३॥</strong>
** इति अधः ।<br>
मात्स्ये च प्रायः सर्वमेवमेव ।</strong></p></blockquote>
<p>किञ्च—</p>
<blockquote>
<p>**ओङ्कारपूर्विका ह्येते न्यासे बलिनिवेदने । **
<strong>मन्त्राः स्युः सर्वदेवानां वृद्धिपुत्रफलप्रदाः । ५३४॥</strong></p>
<hr></blockquote>
<p>हयशीर्षपञ्चरात्रे च—</p>
<p><strong>दिगीशानां तु मन्त्रेण रत्नादीन् विनिवेशयेत् ॥५३५॥</strong></p>
<p>तद्यथा—</p>
<blockquote>
<p>**ओं शक्रः सुरपतिः श्रीमान् सहस्रनयनोज्ज्वलः । **
<strong>यष्टा यः क्रतुमुख्यानां नमस्तस्मै महात्मने ।</strong>
<strong>ओं त्रातारमिति मन्त्रेण सान्निध्यं तत्र कारयेत् ॥५३६॥</strong>
** इति पूर्वस्याम् । **
**ओं अजः सर्वगतः शक्तिर्यस्य छायेव राजते । **
<strong>हव्यकव्यवहो यो वै नमस्तस्मै महात्मने ।</strong>
<strong>ओं अग्न आयाहि मन्त्रेण सान्निध्यं तस्य कारयेत् ॥५३७॥</strong>
** इति आग्नेयाम् । **
**ओं कृष्णाञ्जननिभो रौद्रा दण्डपाणिः स्रगुज्ज्वलः । **
<strong>सर्वप्रेताधिपो देवो नमस्तस्मै महात्मने ।</strong>
<strong>सान्निध्यकरणे तस्य मन्त्रस्त्वसि यमः स्मृतः ॥५३८॥</strong>
** इति दक्षिणस्याम् । **
**ओं घोरदंष्ट्राकरालस्तु खड्गपाणिः सुभैरवः । **
<strong>राक्षसाधिपतिर्देवो नमस्तस्मै महात्मने ।</strong>
<strong>सान्निध्यार्थं तस्य मन्त्र एष ते निरृते स्मृतः ॥५३९॥</strong>
** इति नैरृत्याम् । **
**ओं सप्तसागरदेहस्तु पाशपाणिर्भहाद्युतिः । **
<strong>यादसां पतिरेको यो नमस्तस्मै महात्मने ।</strong>
<strong>तस्यालभनमन्त्रस्तु पद्मनद्यः सरस्वती ॥५४०॥</strong>
** इति पश्चिमायाम् । **
**ओं सप्तसुरानुगा यस्य योनिर्गीता मनीषिभिः । **
<strong>अशरीरेति विख्यातो नमस्तस्मै महात्मने ।</strong>
<strong>मन्त्रस्तस्यापि सान्निध्ये वात आवातु भेषजम् ॥५४१॥</strong>
** इति वायव्याम् । **
**ओं धनाधिपो ह्रस्वमूर्तिर्गदाहस्तो नृवाहनः । **
<strong>उत्तराशाधिपः श्रीमान् नमस्तस्मै महात्मने ।</strong>
<strong>सोमं राजेति मन्त्रोऽयं तस्य सान्निध्यकारकः ॥५४२॥</strong>
** इति उदीच्याम् । **
<strong>ओं विद्याधिपो वृषारूढ शूलपाणिर्महाबलः । **
<strong>त्रैलोक्यवन्दितः श्रीमान् नमस्तस्मै महात्मने ।</strong>
<strong>ईशावास्येति मन्त्रेण तत्सान्निध्यं प्रकल्पयेत् ॥५४३॥</strong>
** इति ऐशान्याम् ।</strong>
**ओं य इमां सकलां पृथ्वीं सप्तसागरभूषिताम् । **
<strong>विभर्ति माला-प्रतिमां नमस्तस्मै महात्मने ।</strong>
<strong>नमोऽस्तु सर्पमन्त्रेण सान्निध्यं तस्य कल्पयेत् ॥५४४॥</strong>
** इति अधः । **
**ओं ब्रह्मा चतुर्मुखः स्वामी सर्वलोकपितामहः । **
<strong>कमण्डलुधरः श्रीमान्नमस्तस्मै महात्मने । **
<strong>ब्रह्मा देवेति मन्त्रेण सान्निध्यं तस्य कल्पयेत् ॥५४५॥</strong>
** इति ऊर्ध्वे ।<br>
अथ कामविशेषेण द्रव्यविशेषन्यासः</strong></p></blockquote>
<p>भविष्ये—</p>
<blockquote>
<p>**क्षीरवृक्षत्वचं पुष्पमष्टमङ्गलसंयुतम् । **
<strong>श्रीकामस्तु न्यसेत् सम्यग्देशवृद्धिकरं शुभम् ॥५४६॥</strong></p>
<hr>
<p>**पारदं घृतगोधूमान् दूर्वां रोचनया सह । **
<strong>गोशृङ्गमृत्तिकाञ्चैव कूर्चेन सह निक्षिपेत् ।</strong>
<strong>स्थितस्य तस्य देवस्य श्रियो वृद्धिः सदा भवेत् ॥५४७॥</strong></p>
<hr></blockquote>
<p>स्थितस्य तत्-तद्-रव्योपर्यवस्थिते सतीत्यर्थः ॥५४७॥</p>
<blockquote>
<p>**कृशरं काञ्चनं चैव पद्मेन सह विन्यसेत् । **
<strong>स्थितस्य तस्य देवस्य चातुर्वर्ण्यहितं भवेत् ।</strong>
<strong>चतुष्पादाश्च वर्धन्ते दौभाग्यञ्च प्रणश्यति ॥५४८॥</strong></p>
<hr>
<p>**लाक्षा मधु घृतञ्चैव शमी चाश्वत्थमेव च । **
<strong>वेद्या सह च दातव्या यज्ञोत्सवकरास्तथा ॥५४९॥</strong>
**मृत्तिका पर्वतस्याथ ह्रदादादाय मृत्तथा । **
<strong>यथाक्रमेण दातव्या राष्ट्रवृद्धिकरी नृप ॥५५०॥</strong>
<strong>काञ्चनं सर्वबीजानि मेदिन्या सह विन्यसेत् ।</strong>
<strong>स्थितस्य तस्य कृष्णस्य राजा प्रजा च वर्धते ॥५५१॥</strong></p>
<hr>
<p>**ब्रह्मस्थाने च विन्यस्य सर्वकामार्थदं शुभम् । **
<strong>न भयं न च दुर्भिक्षं तत्तद्द्रव्ये व्यवस्थिते ॥५५२॥</strong>
** इति । **</p></blockquote>
<p>श्रीहयशीर्षदेवेन रत्नान्यासादनन्तरम्—</p>
<p><strong>वृत्ते शान्त्यम्बुसेके तु प्रासादे विजयो मतः ॥५५३॥</strong></p>
<blockquote>
</blockquote>
<p>यथा हयशीर्षे—</p>
<blockquote>
<p><strong>रत्नान्यासविधिं कृत्वा प्रतिष्ठामारभेद्गुरुः ॥५५४॥</strong></p>
<hr></blockquote>
<p>एवं मत्स्य-भविष्य-पुराणोक्तयनुसारिणां सतां मते प्रथमं प्रासादे श्री-मूर्तेर् विजयस् ततो रत्नादि-न्यास इति लिखितम् । श्री-हयशीर्ष-मते च तद्-विपरीतम् इत्युल्लिखन् तत्रैव परमपि कृत्य-विशेषं लिखति—रत्न-न्यासम् इत्यादिना निवेदयेद् इत्यन्तेन ॥५५४॥</p>
<blockquote>
<p>**सशलाकैर्दर्भपिञ्जैः सहदेवीसमन्वितैः । **
<strong>महाक्षतैस्तु सत्कृत्य पञ्चगव्येन शोधयेत् ।</strong>
<strong>प्रोक्षयेद्गन्धतोयेन नदीतीर्थोदकेन च ॥५५५॥</strong></p>
<hr>
<p><strong>होमार्थे स्थण्डिलं कुर्यात् सिकताभिः समन्ततः ।</strong>
<strong>सार्द्धं हस्तप्रमाणन्तु चतुरस्रं सुशोभनम् ॥५५६॥</strong></p>
<hr>
<p>**अष्टदिक्षु यथान्यायं कलसानपि पूजयेत् । **
<strong>मन्त्रेणाष्टाक्षरेणैव पूजादिक्रमयोगतः ॥५५७॥</strong></p>
<hr>
<p>**आनीय संस्कृतं वह्निं त्वमग्ने प्रयतेत्युचा । **
<strong>पलाशसमिधानां तु घृताक्तानां सुरेश्वर ॥५५८॥</strong></p>
<hr>
<p>**शतं वाथ सहस्रां वा गायत्र्या विष्णुसञ्ज्ञया । **
<strong>जुहुयाच्च शतं दद्यादाज्यमष्टाक्षरेण तु ॥५५९॥</strong></p>
<hr>
<p>**पूर्णाहुतिं शान्तितोयं कुर्यात्तत्र विचक्षणः । **
<strong>कलसेषूदकं गृह्य ताम्रपात्रे निवेशयेत् ॥५६०॥</strong></p>
<hr>
<p>**मन्त्रयेच्छतवारांस्तु मूलमन्त्रेण देशिकः । **
<strong>सेचयेद्देचतामूर्ध्नि श्रीश्च तेत्यनयाऽनघ ॥५६१॥</strong></p>
<hr>
<p>**ब्रह्मयानेन चोद्धृत्य उत्तिष्ठ ब्रह्मणस्पते । **
<strong>त्वं विष्णोरितिमन्त्रेण प्रासादाभिमुखं नयेत् ॥५६२॥</strong>
**शिविकायां हरिं स्थाप्य रथे वाथ सुयन्त्रितम् । **
<strong>भ्रामयीत पुरं सर्वमथवायतनं स्वकम् ॥५६३॥</strong></p></blockquote>
<p>सुयन्त्रितं सावधानं रथेन सह संयोजितम् इत्यर्थः । अन्यत् सुगमम् ॥५६३॥</p>
<blockquote>
<p>**प्रदक्षिशेन देवेशं सर्वशोभासमन्वितम् । **
<strong>ततो मङ्गलघोषैश्च गीतैर्मधुरनिस्वनैः ॥५६४॥</strong></p>
<hr>
<p>**स्तुवद्भिर्मागधैः सूतैर्वाद्यैर्नानाविधैः शुभैः । **
<strong>गायद्भ्र्ब्राह्मणैः साम शङ्खाकारेण सर्वशः ॥५६५॥</strong>
** पताकाभिर्विचित्राभिर्ध्वजैर्नानाविधैः शुभैः । **
<strong>देवदेवं महादेवं हरिं सर्वजगद्गुरुम् ॥५६६॥</strong>
** संसारार्णवसन्तारपोतभूतं सुरेश्वरम् । **
<strong>कर्तृणां स्थपतीनाञ्च शिल्पिनां पुरवासिनाम् ॥५६७॥</strong>
<strong>स्थापकानाञ्च भृत्यानां पावकं पुण्यवर्द्धकम् । **
<strong>भ्राम्य प्रासादाभिमुखं कृत्वा देवं निवेशयेत् ॥५६८॥<br>
अथ तत्र मङ्गलस्नपनम्</strong>
<strong>एरकायां तु संस्थाप्य स्नपयेन्मङ्गलान्वितम् ॥५६९॥</strong>
** चतस्रोऽविधवास्तत्र दिव्यमन्त्राभिमन्त्रिताः ।</strong>
<strong>सव्यापसव्यसूत्रेण वेष्ट्य स्पृश्य कुशेन तु ॥५७०॥</strong></p>
<hr>
<p>**आचार्येणाभ्यनुज्ञाता घटैर्मलयभूषितः । **
<strong>स्नपयन्ति हरिं भक्त्या अष्टमङ्गलसंयुतम् ॥५७१॥</strong>
<strong>ततो गन्धादिनाभ्यर्च्य मूलमन्त्रेण देशिकः ।</strong>
<strong>शुक्लवस्त्रेण सञ्छाद्य अष्टाङ्गार्घ्यां निवेदयेत् ॥५७२॥</strong></p>
<hr>
<p>**एवं क्रमो बहुविधः कृत्यञ्च विविधं भवेत् । **
<strong>प्रतिमायां बुधैश्चात्र कार्यं स्वगुरुसम्मतम् ॥५७३॥</strong></p></blockquote>
<p>नन्वेवं कृत्ये क्रमे च पुराणागमादि-वचनतो विरोधापत्त्या कथं व्यवहर्तव्यम् ? अत्र लिखति— एवमिति । निज-गुरु-सम्प्रदायाचारानुसारेण तत्र तत्र व्यवहारः कर्तव्य इत्यर्थः । एवं सर्वत्रैवोह्यम् । सर्वत्र विविध-विरोध-दर्शनात् पुनः पुनरेव लिख्यते इत्य् उन्नेयम् ॥५७३॥</p>
<p><strong>अथ गर्तलेपनादि</strong></p>
<blockquote>
<p><strong>पायसेनोपलिप्यादौ गर्तमाच्छाद्य वाससा ।</strong>
<strong>अग्न्यादिभ्यस्तु जुहुयात् सिद्ध्यर्थं तस्य दक्षिणे ॥५७४॥</strong></p>
<hr></blockquote>
<p>तथा च मात्स्ये—</p>
<blockquote>
<p>**न्यासं कृत्वा तु रत्नानां पायसेनानुलेपितम् । **
<strong>पटेनाच्छादयेच्छ्वभ्रां शुबलेनोपरि धारयन् ॥५७५॥</strong></p></blockquote>
<p>भविष्ये च—</p>
<blockquote>
<p>**रत्नन्यासे कृते पश्चात् पायसेनोपलेपयेत् । **
<strong>पटेन महता पश्चाच्छ्क्लेनोपरि छादयेत् ॥५७६॥</strong></p>
<hr></blockquote>
<p>किञ्च—</p>
<blockquote>
<p>**श्वभ्रस्य दक्षिणे पार्श्वे सर्षपान् जुहुयाद्बुधः । **
**अग्नये ब्रह्मणे चैव रुद्राय चैव विष्णवे । **
<strong>स्कन्दाय गणराजाय गणमातृभ्य एव च ॥५७७॥</strong></p></blockquote>
<p>केभ्यो जुहुयात् ? तानेव निर्दिशति । अत्र प्रयोगः—ओं अग्नये स्वाहा, ओं ब्रह्मणे स्वाहेत्यादि ॥५७७॥</p>
<p><strong>अयेन्द्रादिबलिदानम्</strong></p>
<blockquote>
<p>**दद्यात् श्रीमूर्तिमुत्थाप्य शक्रादिभ्यो बलिं बुधः । **
<strong>तत्तन्नाम्ना चतुर्थ्यन्तनमोऽन्तप्रणवादिना ॥५७८॥</strong></p></blockquote>
<p>इन्द्रादिभ्यश् च पायसवलिं तत्-तन्-नाम-मन्त्रेण दद्यात्; तत्र प्रयोगः—ओं इन्द्राय नम इत्यादि ॥५७८॥</p>
<p>तथा च तत्रैव—</p>
<blockquote>
<p>**इन्द्रादीन् लोकपालांश्च आदित्यांश्च वसुंस्तथा । **
**विश्वेदेवांस्तथा सर्वान् स्वनाम्ना चोपलक्षितान् । **
<strong>ओङ्काराद्यान्नमोऽन्तांश्च कृत्वोत्थाप्य बलिं हरेत् ॥५७९॥<br>
अथ प्रासादान्तः श्रीमूर्तिप्रवेशनम्</strong>
**देवं गोबालरज्वाऽभिवेष्ट्य स्वस्त्यभिवाचयेत् । **
<strong>आचार्यो विधिवत्तञ्च प्रासादान्तः प्रवेशयेत् ॥५८०॥<br>
अथ तद्विधिविशेषः</strong></p></blockquote>
<p>तत्रैव—</p>
<blockquote>
<p>**उत्थितं तत्र देवेशं बालरज्वा हि दण्डवत् । **
<strong>ततः सुयन्त्रितं कृत्वा ब्राह्मणान् स्वस्ति वाच्य च ।</strong>
<strong>जीवदानं ततः कृत्वा देवदेवं समुत्क्षिपेत् ॥५८१॥</strong></p>
<hr></blockquote>
<p>दण्डवद्-वालरज्वा सुयन्त्रितं कृत्वा ‘यत् तु’ इत्यादि-जीव-सूक्तेन जीव-दानं कृत्वा ॥५८१॥</p>
<blockquote>
<p>**स्थापकः स्थापयेद्देवं मूर्तिपैर्बलवत्तरैः । **
<strong>पुण्याह-जयशब्दैश्च ब्रह्मघोषैश्च पुष्कलैः ॥५८२॥</strong></p>
<hr>
<p>**आचार्यस्त्वग्रतो गच्छेदर्घ्यहस्तः समाहितः । **
<strong>पृष्ठतो यजमानस्तु भक्त्या देवन्तु संस्पृशन् ।</strong>
<strong>पुत्रभ्रातृकलत्रैश्च बन्धुभिः परिवेष्टितः ॥५८३॥</strong>
**सर्वेऽन्योऽन्यमसंलग्ना ध्यायमाना जनार्दनम् । **
<strong>द्वारदेशे समानीय अर्घ्यं तस्मै निवेदयेत् ॥५८४॥</strong></p></blockquote>
<p>सर्वेऽन्योऽन्यम् असंलग्नाः सन्तो गच्छेयुर् इति शेषः । द्वारदेशे च सर्व-गन्ध-जलैः द्वारि सन्तिष्ठते नमः इति देवं स्नापयेत्, ततोऽर्घ्यं निवेदयेद् इति केषाञ्चिन् मतम् ॥५८४॥</p>
<blockquote>
<p><strong>ततः प्रवेशयेद्देवं न द्रुतं न विलम्बितम् । तिर्यगूर्द्ध्वमधश्चैवमस्पृशन्तं प्रवेशयेत् ॥५८५॥</strong></p>
<hr></blockquote>
<p>हयशीर्षपञ्चरात्रे च—</p>
<blockquote>
<p>**पाशेन यन्त्रितं कृत्वा ततो देवेति चालयेत् । **
<strong>अद्वारबन्धे प्रासादे द्वारेणैव प्रवेशयेत् ॥५८६॥</strong></p>
<hr>
<p>**द्वारबन्धे कृते देवमाकाशेन प्रवेशयेत् । **
**द्वारबन्धे कृते चापि अस्पृशन्तं प्रवेशयेत् । **
<strong>देवस्य त्वेति मन्त्रेण तिर्यगूर्द्ध्वमधस्तथा ॥५८७॥<br>
अथ पिण्डिकान्यासादि</strong>
<strong>पाद्यं दत्त्वा पिण्डिकाञ्च विन्यस्य विधिना च ताम् ।</strong>
<strong>प्रक्षाल्याभ्यर्च्य तद्गर्तं पायसेनोपलेपयेत् ॥५८८॥</strong></p>
<hr></blockquote>
<p>विधिनेति—प्रतिपदसीति मन्त्रेण पिण्डिकां विन्यस्य पञ्च-गव्येन कषायोदकेन च प्रक्षाल्य, लक्ष्मी-मन्त्रेणाभ्यर्च्येति । पूर्वम् अधिवासे प्रक्षालनादिकम् अस्यापि लिखितं, इदानीं च प्रासादान्तःस्थापन इति भेदः ॥५८८॥</p>
<p>भविष्ये—</p>
<blockquote>
<p><strong>विष्णुपीठं न्यसेत् पश्चादर्घ्यं दत्त्वा समाहितः । कपिलाक्षीरसंस्निग्धं परमान्नं तु संस्कृतम् ।</strong>
<strong>कपिलाज्येन सम्मिश्रं तैः श्वभ्रमुपलेपयेत् ॥५८९॥</strong></p>
<hr></blockquote>
<p>हयशीर्षे—</p>
<blockquote>
<p>**रत्नन्यासमिमं कृत्वा नपुंसकशिलातले । **
<strong>न्यसेत् पादशिलां तत्र स्त्रीलिङ्गैरुपलक्षिताम् ॥५९०॥</strong>
**तत्र सम्पूजयेद्विद्वान् पिण्डिकां शक्तिरूपिणीम् । **
<strong>सह रङ्गेण वस्त्रेणाच्छाद्य गन्धादिनार्चयेत् ॥५९१॥</strong></p>
<hr>
<p>**पुष्पैर्मूलैः फलैर्हृद्यैः सितया चार्द्रकेण च । **
<strong>अभ्यर्च्य विन्यसेद्विद्वान् लक्ष्मीबीजं समाहितः ॥५९२॥</strong></p>
<hr>
<p>**कृत्वैव पिण्डिकाकर्म तदुर्द्ध्वं प्रतिमां न्यसेत् । **
<strong>प्रासादानां तु सर्वेषां प्रतिमाबीज उच्यते ॥५९३॥</strong></p>
<hr>
<p>**प्रतिमानां तु सर्वासां पादपीठः शिलामयः । **
<strong>तस्मात् सर्वप्रयत्नेन पीठोर्द्ध्वं प्रतिमां न्यसेत् ॥५९४॥</strong></p></blockquote>
<p>पीठस्योर्ध्वम् उपरि ॥५९४॥</p>
<p><strong>अथ श्रीमूर्तिस्थापनम्</strong></p>
<blockquote>
<p><strong>गन्धपुष्पादिनाभ्यर्च्य विविधैर्मङ्गलस्वनैः ।</strong>
<strong>गीतादिभिश्च तां मूर्ति स्थापयेत् पिण्डिकोपरि ॥५९५॥</strong></p>
<hr></blockquote>
<p>मात्स्ये—</p>
<blockquote>
<p>**तत उत्थाप्य देवेशमिष्टांशे तु शुभाजने । **
<strong>ध्रुवा द्यौरिति मन्त्रेण श्वभ्रोपरि निवेशयेत् ॥५९६॥</strong></p>
<hr></blockquote>
<p>इष्टे स्थापन-योग्ये अंशे प्रदेश-भागे, तत्र च सुभाजने सत्-पात्रे पिण्डिकोपरीत्यर्थः ॥५९६॥</p>
<p>भविष्ये च—</p>
<blockquote>
<p>**स्थापयेत्तमसंलग्नमद्रुतञ्चाविलम्बितम् । **
<strong>पुण्याह-जयशब्दैश्च ब्रह्मघोषैश्च पुष्कलैः । <br>
शङ्खभेरीनिनादैश्च गीतवादित्रनिस्वनैः ॥५९७॥</strong></p>
<hr></blockquote>
<p>हयशीर्षपञ्चरात्रे—</p>
<blockquote>
<p><strong>पिण्डिकोर्द्ध्वं ततो देवं यन्त्रितो धारयेत् क्षणम् ।</strong>
<strong>ततः शङ्खघटीतोयैर्देवज्ञान् लग्नमादिशेत् ॥५९८॥</strong></p>
<hr></blockquote>
<p>आदिशेत् पृच्छेद् इत्यर्थः ॥५९८॥</p>
<blockquote>
<p>**ज्ञात्वा सम्यक्स्थिरं लग्नमलग्नं वा निवेशयेत् । **
<strong>पिण्डिकायां सुरश्रेष्ठ मन्त्रेणानेन देशिकः ।</strong>
<strong>ओं त्रैलोक्यविक्रान्ताय त्रिविक्रमाय नमो नमः ॥५९९॥</strong>
** इति । **
<strong>संस्थाप्य पिण्डिकायान्तु स्थिरं कुर्याद्विचक्षणः । **
<strong>ध्रुवा द्यौरिति मन्त्रेण विश्वतश्चक्षुरित्यपि ॥६००॥</strong>
** इति ।<br>
अथ श्रीमूर्तिस्थापनानन्तरकृत्यामि</strong>
**ततः स्वार्णादिना देवं संस्थाप्यार्घ्यं प्रदाय च । **
<strong>धूपादि दत्त्वावहितो महामन्त्रं जपेद्गुरुः ॥६०१॥</strong></p></blockquote>
<p>आदि-शब्दात् मधुसर्पिषा, तथा पुरा शान्ति-घटन्यस्तावशिष्टम्पाताहुति-जलेन च, अवहितः निःशब्दताद्यापादनेन सावधानः सन् महामन्त्रं द्वादशाक्षरं जपेत् ॥६०१॥</p>
<p>भविष्ये—</p>
<blockquote>
<p>**स्थितमात्रं सुवर्णेन स्नापयेदथ सर्पिषा । **
<strong>तस्यान्ते स्नापयेत्तेन सम्पाताहुतिवारिणा ॥६०२॥</strong></p>
<hr></blockquote>
<p>तेन पूर्वं शान्ति-घटन्यस्तेन ॥६०२॥</p>
<blockquote>
<p>**अर्घ्यं दत्त्वा नमस्कृत्य अर्चयित्वा यथाविधि । **
<strong>सकृतं गुग्गुलं दद्यान्निःशब्दं कारयेत्ततः ॥६०३॥</strong></p></blockquote>
<p>अर्पयित्वेति पाठे आदौ मन्त्रेणाऱ्घ्यं विसृज्य पश्चात् तेन अर्घ्यं कृत्वा, यद्वा, अर्पयित्वा अर्चयित्वेत्येवार्थः ॥६०३॥</p>
<blockquote>
<p>**ऐशाने तु दिशाभागे स्थितस्तूष्णीं सुसंयतः । **
<strong>उच्चारयेन्महामन्त्रं द्वादशाक्षरमद्रुतम् ।</strong>
<strong>तेन वै जप्यमानेन विधेरच्छिद्रता भवेत् ॥६०४॥</strong></p>
<hr></blockquote>
<p>विधेः—कर्मणः ॥६०४॥</p>
<blockquote>
<p>**मन्त्रहीनो विधिर्यश्च अङ्गहीनश्च यो भवेत् । **
<strong>हीनो वै दक्षिणाभिश्च न प्रशस्तः कदाचन ।</strong>
<strong>एष गुह्यविधिः प्रोक्तः संहितोक्तो मया तव ॥६०५॥</strong></p></blockquote>
<p>छिद्रतामेव दर्शयति—मन्त्र-हीन इति ॥६०५॥</p>
<p><strong>अथ मन्त्रै श्रीमदङ्गालभनम्</strong></p>
<blockquote>
<p><strong>ओं यज्जाग्रत इत्याद्यैर्मन्त्रैः षड्भिः क्रमात् स्पृशेत् ।</strong>
<strong>देवस्य दक्षिणं पार्स्वं वामं पृष्ठं शिरः पदौ ॥६०६॥</strong></p>
<hr></blockquote>
<p>अग्रे लेख्यैः षड्भिर् मन्त्रः क्रमेण देवस्य दक्षिणपार्श्वादि-स्थान-षट्कं स्पृशेत् ॥६०६॥</p>
<p>भविष्ये—</p>
<blockquote>
<p><strong>अधुना वैदिकं वक्ष्ये विधिं सामान्ययोगतः ।</strong>
<strong>एताभिरृग्भिः षड्भिश्च विष्णुं सर्वत्र संस्पृशेत् ॥६०७॥</strong></p>
<hr>
<p><strong>दक्षिणं पश्चिमं चैव उत्तरं पूर्वमेव च । **
<strong>मूर्ध्नि मुले च यत्नेन संस्पृशेत् प्रयतो बुधः ॥६०८॥<br>
अथ मन्त्राः</strong>
<strong>ओं यज्जाग्रतो दूरमुदैति दैवम् ॥६०९॥</strong>
** इति । **
<strong>ओं येन कर्मण्यपसो मनीषिणे यज्ञ ॥६१०॥</strong>
** इति । **
<strong>ओं यत् प्रज्ञानामृतचेतो धृतिश्च ॥६११॥</strong>
** इति । **
<strong>ओं येनेदम्भूतं भुवनं भविष्यत् ॥६१२॥</strong>
** इति । **
<strong>ओं यस्मिन्नृचः सामयजुंषि यस्मिन् ॥६१३॥</strong>
** इति ।</strong>
<strong>ओं सुखारथिरश्चातिवयन्मनुष्यान् ॥६१४॥</strong>
** इति । **</p></blockquote>
<p>मात्स्ये—</p>
<blockquote>
<p><strong>देवध्यानैकचेतास्तु मन्त्रानेतानुदीरयेत् ॥६१५॥</strong></p>
<hr>
<p>**ओं यज्जाग्रतो दूरमुदैति इति ततो विराडजायत इति सहस्रशीर्षा पुरुष इति अभि त्वाशूर नो नुम इति । **
<strong>ओं पुरुष एवेदं सर्वमिति ओं येनेदं भूतं भुवनमिति ओं न त्वा वा अन्य इति ॥६१६॥</strong>
<strong>सर्वस्वेनान् प्रतिष्ठासु जप्त्वा मन्त्रान् पुनः पुनः । **
<strong>चतुष्कृत्वः स्पृशेदद्भिर्मूले मध्ये शिरस्यपि ॥६१७॥</strong>
** इति ।<br>
अथ जपविधिविशेषः</strong>
<strong>देवमूर्ध्नि करं न्यस्य देवं ध्यायन् जपेद्गुरुः । सूक्तान्यथात्मतत्त्वञ्च भावयित्वा पठेन्मनून् ॥६१८॥</strong></p></blockquote>
<p>सूक्तानि देव-व्रतादीनि जपेत्, आत्म-तत्त्वं ‘भगवद्-दासोऽस्मि’ इत्येवं ध्यात्वा ॥६१८॥</p>
<p>तत्रैव—</p>
<blockquote>
<p>**ततः स्थिरीकृतस्यास्य हस्तं दत्त्वा तु मस्तके । **
<strong>ध्यात्वा परमसद्भावं देवदेवन्तु निष्कलम् ॥६१९॥</strong>
**देवव्रतं तथा साम रुद्रसूक्तं तथा पठेत् । **
<strong>आत्मानमीश्वरं ध्यात्वा नानाभरणभूषितम् ।</strong>
<strong>यस्य देवस्य यद्रुपं तद्ध्याने संस्मरेत् सदा ॥६२०॥</strong></p></blockquote>
<p>आत्मानं सर्वान्तर्यामिणम् ॥६२०॥</p>
<p><strong>अथ मन्त्राश्च</strong></p>
<p>तत्रैव—</p>
<blockquote>
<p>**अतसीपुष्पसङ्काशं शङ्खचक्रगदाधरं । **
<strong>संस्थापयामि देवेशं देवो भूत्वा जनार्दनम् ॥६२१॥</strong></p>
<hr></blockquote>
<p>देवः देवस्याधीनो दास इत्यर्थः ॥६२१॥</p>
<p>किञ्च—</p>
<blockquote>
<p><strong>वेदमन्त्रांस्तथा मन्त्रान् रुद्रस्य स्थापने जपेत् ।</strong>
<strong>विष्णोस्तु वैष्णवांस्तद्वद्ब्राह्मांश्च ब्राह्मणो बुधः ॥६२२॥</strong></p>
<hr>
<p>**सौराः सूर्यस्य जप्तव्यास्तथान्येषु तदाश्रयाः । **
<strong>वेदमन्त्रप्रतिष्ठा तु यस्मादानन्ददायिनी ॥६२३॥</strong></p></blockquote>
<p>वेद-मन्त्र-जपे हेतुम् आह—वेदेति । अतो वैदिक-मन्त्र-प्रधानैर् एव प्रतिष्ठा कार्येति भावः ॥६२२-६२३॥</p>
<p>किञ्च—</p>
<blockquote>
<p>**स्थापयेद्यस्तु देवेशं प्रधानन्तं प्रकल्पयेत् । **
<strong>तस्य पार्श्वे स्थितानन्यान् स्मरेत्तत्परिवारवत् ॥६२४॥</strong></p></blockquote>
<p>परिवारवत् स्मरेत्, परिवारान् जानीयात् ॥६२४॥</p>
<p>हयशीर्षपञ्चरात्रे—</p>
<blockquote>
<p>**पञ्चगव्येन तं स्नाप्य क्षाल्य गन्धोदकेन तु । **
<strong>पूजयेत् सकलीकृत्य साङ्गं सावरणं हरिम् ॥६२५॥</strong></p></blockquote>
<p>श्री-हयशीर्ष-देवेन च संस्थाप्य पिण्डिकायां तु इति पद्येन पिण्डिकायां स्थिरीकरणम् उक्त्वा तद्-अनन्तरकृत्यं यद्-उक्तं, तल्-लिखति—पञ्च-गव्येत्यादिना । अन्यत् सुगमम् । तत्र ध्यानादाव् अर्थ-विशेषश्च श्री-भागवतानां हृदय-वेद्य एव ॥६२५॥</p>
<blockquote>
<p><strong>ध्यायेत्त परमात्मानं निष्कलं निर्मलं विभुम् ॥६२६॥</strong></p>
<hr>
<p>**गगनं तस्य मूर्तिस्तु पृथिवी तस्य पिण्डिका । **
<strong>कल्पयेद्विग्रहं तस्य तैजसैः परमाणुभिः ॥६२७॥</strong></p>
<hr>
<p>**तेजोमयं ततो ध्यायेच्छङ्खचक्रगदाधरम् । **
<strong>मन्त्रमूर्तिं ततः कुर्यान्मूलमन्त्रेण वै हरिम् ॥६२८॥</strong></p>
<hr>
<p>**स्थिते सति स्थितिन्यासमासीने सृष्टिसञ्ज्ञितम् । **
<strong>शयिते संहृतिन्यासं यानस्थे सर्वमेव च ॥६२९॥</strong>
**एवं न्यासविधिं कृत्वा ध्यायेद्विष्णुं सुरेश्वरम् । **
<strong>हृत्तामरस-मध्यस्थं सर्वकर्मैर्कसाक्षिणम् ।</strong>
<strong>क्षेत्रज्ञं चित्स्वभावन्तमणीयांसमणोरपि ॥६३०॥</strong></p>
<hr>
<p>**अदोषपरमर्ष्यादीन् प्रतिमायां निवेशयेत् । **
<strong>सजीवकरणं कृत्वा प्रणवेन निरोधयेत् ॥६३१॥</strong></p>
<hr>
<p>**सान्निध्यकरणार्थाय हृदयं स्पृश्य देशिकः । **
<strong>पौरुषन्तु जपेत् सूक्तं ध्यायेद्देवं सुरेश्वरम् ॥६३२॥</strong>
<strong>जपेत्तथापरं मन्त्रमिमं गुह्यं सनातनम् ॥६३३॥</strong></p>
<hr>
<p>**ओं नमस्तुभ्यं सुरेशाय सन्तोषविभवात्मने । **
<strong>ज्ञानविज्ञानरूपाय ब्रह्मातेजोऽनुशालिने ॥६३४॥</strong></p>
<hr>
<p>**गुणानुक्रान्तवेशाय पुरुषाय महात्मने । **
<strong>अक्षयाय पुराणाय विष्णो सन्निहितो भव ॥६३५॥</strong></p>
<hr>
<p>**यच्च ते परमं तत्त्वं यच्च ज्ञानमयं वपुः । **
<strong>तत् सर्वमेकतो लीनमस्मिन् देहे विबुध्यताम् ॥६३६॥</strong>
**अनेन सन्निधोकृत्य देवं देवारिसूदनम् । **
<strong>ब्रह्मादिपरिवारांस्तु स्वनाम्ना स्थापयेत्ततः ॥६३७॥</strong>
**आयुधान्यस्य मन्त्रैस्तु नमोऽन्तैः स्थापयेद्बुधः । **
**ततः सन्दर्शयेत् पश्चात् स्वकां मुद्रां पृथक् पृथक् । **
<strong>सान्निध्यन्तु पृथक् कुर्यात् प्रणवेन प्लुतेन तु ॥६३८॥<br>
अथ महापूजा</strong>
**कृष्णे न्यस्य गुरुश्चित्तं मन्त्रैरावाहनादिकम् । **
<strong>कृत्वा तु स्नापयेद्गीतादिना पञ्चामृतादिभिः ॥६३९॥</strong></p></blockquote>
<p>मन्त्रैर् अग्रे लेख्यैः—ओं आगच्छेत्यादिभिः, अन्यैश् चोपयुक्तैर् आवाहनम्, आदि-शब्देन ध्यानादि च कृत्वा गीतेन, आदि-शब्दात् गीत-नृत्य-वेद-घोषादिना च । इत्यादि सर्वम् अग्रे व्यक्तं भाव्येव ॥६३९॥</p>
<p>तथा च भविष्ये—</p>
<blockquote>
<p>**पश्चादावाहनं कुर्याद्देवदेवस्ण शार्ङ्गिणः । **
<strong>ध्यात्वा परमसद्भावं चतुर्बृहं चतुर्भुजम् ॥६४०॥</strong></p>
<hr>
<p>**तत्र सन्धाय चित्तं तु निश्चलं कुरुनन्दन । **
<strong>आवाहनं ततः कुर्यान्मुनिभिर्मन्त्रसंयुतैः ॥६४१॥<br>
तत्र मन्त्रः</strong>
<strong>ओं आगच्छागच्छ भगवन्ननुग्राहय जनार्दन ।</strong>
<strong>शाश्वतः पुरुषः पूजां प्रतिगृह्णातु नमो नमः ॥६४२॥</strong></p>
<hr>
<p>**ओं स्वागतं भगवते सगणाय सपरिवाराय । **
<strong>प्रतिगृह्णातु भगवान् मन्त्रपूतमिदमर्घ्यं पाद्यमाचमनीयं चैतदासनं ब्रह्मणा विहितं स्वयम् ॥६४३॥</strong></p>
<hr></blockquote>
<p>मात्स्ये—</p>
<blockquote>
<p>**ततः पुण्याहघोषेण ब्रह्मघोषैश्च पुष्कलैः । **
<strong>स्नापयीत ततो देवं दधिक्षीरघृतेन च ।</strong>
<strong>मधुशर्करया तद्वत् पुण्यगन्धोदकेन तु ॥६४४॥</strong></p>
<hr></blockquote>
<p>ततः स्थापनानन्तरम्, अत्र च स्नपनानन्तरं केषाञ्चिन् मतम् इदम्—ओं यज्-जाग्रतो दूरम् इत्यादि-मन्त्रान् जप्त्वा त्रिकृत्वो मूले मध्ये शिरसि पुनर् देवम् अभिस्पृशेत्, सर्वासु प्रतिष्ठासु एतान् मन्त्रान् जप्त्वा पुनः पुनरिति पूर्व-लिखित-मात्स्य-वचनात् । ततो देवाग्रेऽग्निम् आधाय परिस्तीर्य गायत्र्या वैष्णवेन च मन्त्रेण चतसृभिर् आहुतिभिर् एकैकं जातकर्म-नामकरण-निष्क्रामणान्नप्राशन-चूडाकरणोपनयनादिकां क्रियां कुर्यात् । ततश् चतुर्दिक्षु ओं त्रातारम् इत्यादि-चतुर्मन्त्रः क्रमेणाज्याहुतिं दत्त्वा विधिवत् यागं कृत्वा स्विष्टिकृतं जुहुयात् ॥६४४॥</p>
<blockquote>
<p>**कृत्वाथोद्वर्तनं दत्त्वा वस्त्रादि विधिवद्बुधः । **
<strong>नत्वा प्रदक्षिणीकृत्य स्तुत्वा चाभ्यर्थयेत् प्रभुम् ॥६४५॥</strong></p></blockquote>
<p>अथ पञ्चामृतादि-स्नपनानन्तरं देवस्योद्वर्तनं सुगन्धि-चूर्णैः कृत्वा, वस्त्रम्, आदि-शब्दात् गन्ध-पुष्पादि । विधिवद्-बुध इति—यथा येन मन्त्रेण यद्-दातुम् उपयुज्यते, तथा तेन तद्-दत्त्वेत्यर्थः । एवमग्रेऽपि बोद्धव्यम् । स्तुत्य्-अर्चनयोः प्रकार-विशेषश् चाग्रे व्यक्तो भावी ॥६४५॥</p>
<p>भविष्ये—</p>
<blockquote>
<p><strong>ततः पूजां प्रकुर्वीत संहितोक्तान्तु मन्त्रवित् । चन्दनागुरुकर्पूरकुङ्कुमाद्यैश्च लेपयेद् ॥६४६॥</strong></p>
<hr>
<p>**नारायणेति मन्त्रेण वस्त्रैर्धूपैश्च योजयेत् । **
<strong>एवं सुपूजितं कृत्वा देवदेवं जनार्दनम् ।</strong>
<strong>प्रणम्य दण्डवद्भूमौ शनैर्गच्छेत् प्रदक्षिणम् ॥६४७॥</strong></p>
<hr>
<p>**पुनरागत्य पुरतो विज्ञप्तव्यो जनार्दनः । **
<strong>सुकृतं दुष्कृतं वापि ज्ञानतोऽज्ञानतोऽपि वा ।</strong>
<strong>तत् सर्वमात्मना सार्द्धं मया तुभ्यं निवेदितम् ॥६४८॥</strong></p></blockquote>
<p>किञ्च—</p>
<blockquote>
<p><strong>शान्तिं भवन् कुर्वथ लोकनाथो राज्ञश्च राष्ट्रस्य च ब्राह्मणानाम् । सबालवृद्धस्य गवाञ्च शान्तिं कन्यासु सर्वासु पतिव्रतासु ॥६४९॥</strong>
** नश्यन्तु रोगा अथ ईतयश्च भवन्तु सर्वे सुखिताश्च भूताः ।**
<strong>शाकेषु ब्रीहिष्वथ कर्षकाणां सुभिक्षकालं कुरु पद्मनाभ ॥६५०॥</strong></p>
<hr></blockquote>
<p>हयशीर्षे—</p>
<blockquote>
<p>**कृत्वाष्टाङ्ग-नमस्कारं प्रणम्याञ्जलिमुद्रया । **
<strong>सान्निध्यकरणाच्चाथ ऋत्विग्भिः सहितो गुरुः ॥६५१॥</strong></p></blockquote>
<p>श्री-हयशीर्ष-देवेन च पिण्डिकायां देवस्य स्थापनानन्तरं पञ्च-गव्यादि-स्नपनं ध्यानादिक सन्निधीकरणं चोक्तवा परिवार-स्थापनानन्तरं भगवत्-सान्निध्य-लक्षणान्य् उक्त्वा ततः प्रणामादिकम् उक्तम् । तत्र च स्नपनादि-सन्निधीकरणान्तं पूर्वं लिखितमेव, इदानीं चात्र प्रणामादि-प्रसङ्गे सान्निध्य-लक्षणान्य्-अलिखित्वा तद्-उक्तं प्रणामादिकम् एवादौ लिखति—कृत्वेत्यादिना, सान्निध्यकरणाद् अथ अनन्तरञ्च ॥६५१॥</p>
<blockquote>
<p>**स्तूयादुपनिषन्मन्त्रैरृग्यजुःसामसम्भवैः । **
<strong>आवश्यकं पठेत् सर्वं पञ्चोपनिषदस्तथा ।</strong>
<strong>स्तुत्वा स्तोत्रैश्च पौराणैर्जपेदष्टाक्षरं ततः ॥६५२॥</strong></p></blockquote>
<p>आवश्यकं नित्य-पाठ्यं, प्रतिष्ठायाम् अवश्यं पठनीयं वा पुरुष-सूक्तादि । अन्यत् सुगमम् ॥६५२॥</p>
<blockquote>
<p>**जप्त्वाष्टाक्षरमन्त्रं तु निर्गत्य द्वारसस्थितौ । **
<strong>चण्डप्रचण्डौ द्वारस्थौ निर्गत्याभ्यर्चयेद्गुरुः ॥६५३॥</strong>
**अग्रमण्डपमासाद्य गरुड स्थाप्य पूजयेत् । **
<strong>दिगीशानथ दिग्देवान् स्थाप्य सम्पूज्य देशिकः ॥६५४॥</strong>
**विष्वक्सेनन्तु संस्थाप्य मूलमन्त्रेण पूजयेत । **
<strong>तथा शङ्खञ्च चक्रञ्च पूजयेन्मन्त्रवित्तमः ।</strong>
<strong>विष्णुपार्षददेवांश्च सर्वेभ्यो बलि हिरेत् ॥६५५॥</strong></p>
<hr>
<p>**एवं कृत्वा गुरुः सम्यक् शुक्लाम्बरधरः शुचिः । **
<strong>शतमष्टोत्तरं जप्त्वा देवं तमभिवादयेत् ॥६५६॥</strong>
<strong>प्रणाममुद्रया पश्चादष्टाङ्गं प्रणिपत्य च ।</strong>
<strong>नृत्यं गीतञ्च वाद्यञ्च नाट्यञ्चापि प्रकारयेत् ॥६५७॥</strong>
** इति । **
**यद्वा स्थापनतः पश्चाद्वर्णादिस्नपन प्रभोः । **
<strong>ध्यानं जपाङ्गालभनं पूजाथावरणार्चनम् ॥६५८॥</strong></p></blockquote>
<p>एवञ्च स्थापनानन्तरमादौ द्वादशाक्षर-जपः, ततो मन्त्रैः श्रीमद्-अङ्गालभनं, तत्रैव किञ्चिद् ध्यानं, तन्-मन्त्र-जप-विशेषः, तत्रैव ध्यान-विशेषश्च, ततो हयशीर्ष-देवोक्त-पूजादि च, ततः पुनर् महापूजायां ध्यानाद्य्-आवाहनादि, पञ्चामृतादि-स्नपनं, वस्त्रादि-समर्पणं, ततः प्रणामादि च लिखितम् । इत्थं वारं वारं जप-ध्यान-पूजादिकं प्राप्तम् । तत्र च मात्स्ये—ततः स्थिरीकृतस्यास्य इत्यादिना स्थानानन्तरं देव-मूर्ध्नि हस्त-न्यास-पूर्वकं ध्यानम् उक्तं, ततो देव-व्रतादि-सूक्तानां मन्त्राणां च पाठः, ततः पञ्चामृतादि-स्नपनं, ततो मन्त्रैः श्रीमद्-अङ्गालभनम् । भविष्ये च—स्थित-मात्रं सुवर्ण इत्यादिना स्थापनानन्तरं सुवर्णादि-स्नानं, ततो द्वादशाक्षर-जपः, ततो वैदिक-षड्-मन्त्रैः श्रीमद्-अङ्गालभनम्, आवाहनादिना पूजनं तु स्थापनात् पूर्वम् एवोक्तम् । केवलम् अन्ते स्नपन-विध्युक्तानन्तरं, ततः पूजां प्रकुर्वीत इत्यादिना पूजा-नमस्कारादिकम् उक्तम् । श्री-हयशीर्ष-पञ्चरात्रे च—पञ्च-गव्येन तं स्नाप्य इत्यादिना स्थापनानन्तरं स्नपनं, सकलीकरण-पूर्वकं पूजनं, ध्यानं, न्यास-जपादिना सन्निधीकरणञ्चोक्तम् । एवं जप-ध्यान-पूजादौ पौनःपुन्यं क्रियालाघवं चालोच्य पूर्व-लिखितं केषाञ्चित् पद्धतिकाराणां सम्मतं पक्षं निरस्य पक्षान्तरं लिखति—यद्वेति । अथ देव-पूजानन्तरम्, आवरणानां ब्रह्मादि-परिवाराणाम् अर्चनम् । तत्र च भविष्योक्तानुसारेण स्थापनानन्तरं स्वर्णादि-स्नपनम् । ततो मात्स्योत्तानुसारेण ध्यानं, ततश्च तद्-द्वयोक्तानुसारेण मन्त्र-जपः, मन्त्रैः श्रीमद्-अङ्गालभञ्च । ततश्च भविष्ये स्नपन-विध्यन्तोक्तानुसारेण श्री-हयशीर्ष-देवोक्तानुसारेण च आवाहनादिना सकलीकरणादिना च पूजनम् । ततो मात्स्य-हयशीर्षोक्तानुसारेण परिवार-पूजनम् इत्य् एवम् अपौनःपुन्यं ज्ञेयम् ॥६५८॥</p>
<blockquote>
<p>**यद्वाऽङ्गालभनात् पश्चात् सकलीकरणादिकम् । **
<strong>कुर्याच्छीहयशीर्षोक्तं परिवारार्चनं ततः ॥६५९॥</strong></p></blockquote>
<p>एवं श्रीमदङ्गालभनानन्तरं पूजा लिखिता । तत्र च मात्स्ये, भविष्ये च स्नपनानन्तरं श्रीमद्-अङ्गालभनम् एवोक्तं, न च पूजनम् । श्रीमदङ्गालभनानन्तरं च मात्स्ये आचार्यादि-पूजनम् उक्त्वा ततस्तु मधुना देव प्रथमेऽहनि लेपयेत् इत्यादिना दिनान्तरकृत्यम् एवोक्तम्, भविष्ये च दिनान्तरकृत्यम् एव । हयशीर्ष-पञ्चरात्रेऽपि पूजनं धूप-दीप-नैवेद्यादि-समर्पणेन विशेषतो विविच्य नोक्तं, किन्तु केवलं पूजयेद् इत्येवोक्तं, पश्चाच् च सकलीकरणादि-सन्निधीकरणान्त-मात्रकृत्यम् उक्तम् । सान्निध्य-लक्षणोक्त्यनन्तरं च प्रणामादिकम् एव, इत्येवं विचार्य महा-पूजा-शब्दोल्लिखितं पूजा-विशेषं त्याजयन्निव पूर्व-लिखित-पक्ष एव पक्षान्तरं लिखति—यद्वेति । सकलीकरणम्, आदि-शब्दात् ध्यायेत् तं परमात्मानम् इत्यादिना पञ्चरात्रोक्तानि ध्यान-न्यास-जप-सन्निधीकरणानि च । ननु मात्स्य-भविष्य-पुराणयोः श्रीमदङ्गालभनानन्तरं तत् किञ्चिन्नास्ति, तत्र लिखति—हयशीर्षोक्तम् इति । अतो मात्स्य-भविष्योक्तम् अतिक्रम्य श्री-हयशीर्ष-देवोक्तानुसारेण, एवं सर्वत्र प्रायो व्यवहर्तव्यमिति भावः । मात्स्ये श्री-रुद्रस्य प्रतिष्ठा-प्राधान्यात्, भविष्ये सङ्क्षेपोक्तरिति दिक् । एतच् चाग्रे स्वयमेव व्यक्तं लेख्यम् । ततः सन्निधीकरणानन्तरमेव परिवाराणाम् अर्चनम् इति समानम् एव ॥६५९॥</p>
<p><strong>अथ तत्र श्रीभगवत्सान्निध्यलक्षणानि</strong></p>
<p>हयशीर्षे—</p>
<blockquote>
<p>**तस्मिन्नेव मुहूर्ते तु हर्षो वाभयमेव च । **
<strong>चक्षुर्भ्रमो विभ्रमो वा त्रासो वा जायते यदि ॥६६०॥</strong></p></blockquote>
<p>अभयं भयाभावः, चक्षुषो भ्रमः, अन्यस्मिन्न् अन्यदर्शनं, विभ्रमो भ्रान्ति-विशेषः ॥६६०॥ \</p>
<blockquote>
<p>**व्यामोहः परमोहो वा स्तनितं परमं तथा । **
<strong>अश्रतानां श्रुतिर्वा स्याद्गात्राणां वाथ वेपथुः ॥६६१॥</strong></p>
<hr></blockquote>
<p>व्यामोहो मौढय-विशेषः, परमोहो मूर्च्छा ॥६६१॥</p>
<blockquote>
<p><strong>वैराग्यं नेत्रयोर्वा स्याद्दर्पः कन्दर्प एव वा ।</strong>
<strong>परमो विस्मयो वाथ दिव्यो वा श्रूयते ध्वनिः ॥६६२॥</strong></p>
<hr></blockquote>
<p>नेत्रयोर् वैराग्यं वैवर्ण्य-दशने निर्वेदो वा ॥६६२॥</p>
<blockquote>
<p>**दिव्यवादित्रघोषो वा गन्धर्वनगरस्य वा । **
<strong>दर्शनं जायते काले तस्मिन् सुरगणार्चिते ॥६६३॥</strong></p></blockquote>
<p>तस्मिन् काले स्थापन-समये ॥६६३॥</p>
<blockquote>
<p>**नरा नायर्योऽथ दृश्यन्ते गायन्त्योऽप्यथ हर्षिताः । **
<strong>नन्दितूर्यरवो वापि श्रूयते छन्दसां ध्वनिः ॥६६४॥</strong></p>
<hr>
<p>**दिव्यगन्धा रसा वापि एकस्यापि भवन्ति हि । **
<strong>लिङ्गैरेतैर्विजानीयात्तत्र सन्निहितं हरिम् ॥६६५॥</strong></p></blockquote>
<p>एकस्यैव द्रव्यस्य दिव्या बहवो गन्धा रसा वा भवन्ति यदि । तत्र प्रासादे, तस्यां वा प्रतिमायाम् । अन्यत् सुगमम् ॥६६५॥</p>
<blockquote>
<p>**प्रभावैरविशेषेण ज्वलन्तीव च दृश्यते । **
<strong>स्फूरन्तीव च दृश्येत प्रतिमा च विशेषतः ॥६६६॥</strong></p>
<hr>
<p>**स्फुरन्निव जनः कश्चित् स्मयमान इव क्वचित् । **
<strong>वीक्ष्यमाणो जनस्तत्र प्रहृष्ट इव लक्ष्यते ।</strong>
<strong>एतैस्तु लक्षणैर्ज्ञेयस्तत्र सन्निहितो हरिः ॥६६७॥</strong></p>
<hr>
<p>**विशेषादथवा पश्येच्चक्रचापोपमं क्वचित् । **
<strong>छविं वज्रप्रभां पश्येत् पद्मरागप्रभां तथा ॥६६८॥</strong>
<strong>सौदामिनीप्रभां पश्येत् प्रतिमायां क्वचिद्यदि ।</strong>
<strong>एतैर्ल्ङ्गैस्तु बोद्धव्यस्तत्र सन्निहितो हरिः ॥६६९॥</strong></p>
<hr>
<p>**बधिरा इव केचित्तु मूका इव तथापरे । **
<strong>विभ्रान्ता इव केचिच्च जडा इव तथापरे ॥६७०॥</strong></p>
<hr>
<p>**धावन्त इव केचित्तु पतन्त इव चापरे । **
<strong>नृत्यन्त इव चाप्यन्ये मत्ता इव तथा यदि ॥६७१॥</strong></p>
<hr>
<p>**चित्रस्था इव केचित्तु विवशा इव केचन । **
**भवन्ति तत्र चोन्मत्ताः प्रमत्ता इव चापरे । **
<strong>लिङ्गैरेतैस्तु बोद्धव्यस्तत्र सन्निहितो हरिः ॥६७२॥<br>
अथाचार्यादिसम्माननम्</strong>
<strong>सन्मानयेदथाचार्यं शक्त्या वस्त्रादिना ततः ।</strong>
<strong>मूर्तिपंश्चापरान् विप्रान् वैष्णवांश्चापरानपि ॥६७३॥</strong></p>
<hr></blockquote>
<p>शक्त्या स्वशक्तयानुसारेण यथाविभवम् इत्यर्थः । अपरान् दीनान्धादीनपि तत्रागतान् ॥६७३॥</p>
<p>मात्स्ये—</p>
<blockquote>
<p>**स्थापिते तु ततो देवे यजमानः समूर्तिपम् । **
<strong>आचार्यं पूजयेद्भक्त्या वस्त्रालङ्कारभूषणैः ।</strong>
<strong>दीनान्धकृपणांस्तद्वद्ये चान्ये समुपस्थिताः ॥६७४॥</strong></p></blockquote>
<p>दीना दरिद्राः, कृपणा रागादि-दुःखिताः, ये चान्येऽन्त्यजादयस् तान् अपि ॥६७४॥</p>
<p>भविष्ये—</p>
<blockquote>
<p>**ततः सम्पूजयेद्भक्त्या स्थापकं विधिवन्नृप । **
<strong>भूमिदानादिभिर्दानैर्गोदानैश्च महीपते ।</strong>
<strong>यथा स तुष्यते राजंस्तथा कार्यं प्रयत्नतः ॥६७५॥</strong></p>
<hr></blockquote>
<p>भविष्ये च सर्वान्ते प्रोक्तम् अप्य् अचार्यादि-सम्माननं यथा-प्रसङ्गम् अत्र लिखति—तत इति त्रिभिः ॥६७५॥</p>
<blockquote>
<p>**यथाशक्त्यानुसारेण पूज्याश्चापि द्विजातयः । **
<strong>दीनान्धकृपणानाञ्च पूजा कार्या प्रयत्नतः ।</strong>
<strong>गणांश्च नर्तकांश्चैव यथाशक्ति प्रपूजयेत् ॥६७६॥</strong></p>
<hr></blockquote>
<p>हयशीर्षे—</p>
<blockquote>
<p>**मण्डले कमले वापि स्थापयित्वा गुरुं यजेत् । **
<strong>प्रियप्राश्नैः क्षमाप्यैनं विष्णुवत् पूजयेद्बुधः ।</strong>
<strong>पादयोः प्रणिपत्याथ दक्षिणाञ्च निवेदयेत् ॥६७७॥</strong></p>
<hr></blockquote>
<p>मण्डले—सर्वतोभद्रादौ । यद्यपि यागोपयोगि-द्रव्याणि सर्वाण्यस्मै निवेदयेत् इत्यादिना दानानन्तरम् एवाशेष-यागोपकरण-द्रव्यार्पणम् अपि श्री-हयशीर्ष-देवेन प्रसङ्गाद् एकत्रैवोक्तं, तथापि तत्र पृथक्कृत्य मात्स्योक्तानुसारेण पुनर् आचार्य-सम्माननेऽग्रे लेख्यम्, चतुर्थीकर्मादि-शेषकृत्य समाप्ति-पदेन याग-द्रव्य-सामग्रयाः सिद्धेः ॥६७७॥</p>
<blockquote>
<p>**आचार्य-दक्षिणां दद्यान्नगरं ग्राममेव च । **
<strong>सुवर्णं रजतं वस्त्रं गाञ्चैव समलङ्कृताम् ।</strong>
<strong>दक्षिणां विधिवद्दत्त्वा दद्यादाभरणादिकम् ॥६७८॥</strong></p>
<hr>
<p>**आचार्यदक्षिणार्द्धन्तु प्रदद्याद्ब्रह्मदक्षिणाम् । **
<strong>मूर्तिपान् पूजयेत् पश्चाद्गोवस्त्राभरणैर्द्विज ॥६७९॥</strong></p>
<hr>
<p><strong>सर्वांस्तु पूजयेत्तत्र वैष्णवानागतान् द्विजान् ।</strong>
<strong>भोजयेद्ब्राह्मणान् भक्त्या अत्यादरमतन्द्रितः ॥६८०॥</strong></p></blockquote>
<p>वैष्णवान् विप्रान् सम्पूजयेत्, अन्यांश्च ब्राह्मणान्, तद्-अनन्तरमेव तान् भोजयेद् इत्यर्थः ॥६८०॥</p>
<p>किञ्च—</p>
<blockquote>
<p>**यज्ञः सुपुष्कलः सर्वः कर्तव्यो धर्मलिप्सया । **
<strong>मन्त्रहीनो गुरुं हन्याद्राष्टमन्येन वर्जितः ।</strong>
<strong>धर्मञ्च यजमानञ्च हन्याद्दक्षिणया विना ॥६८१॥</strong>
** इति । **</p></blockquote>
<p>दक्षिणादिकं चावश्यमेव देयम् इत्याह—यज्ञ इति सार्धेन । सर्वो यज्ञः सुपुष्कलः सम्पूर्ण एव कर्तव्यः, अन्यथा च परमानर्थ एवेत्याह—मन्त्रेति ॥६८१॥</p>
<blockquote>
<p><strong>अथवा स्थापनात् पश्चाद्ध्यानाद्यावाहनादि च ।</strong>
<strong>पञ्चामृतादिना स्वार्णादिनान्यस्नपनं ततः ॥६८२॥</strong></p>
<hr>
<p>**वस्त्रादिदानैर्विधिवत् पूजा-मन्त्रजपादिकम् । **
<strong>नतिः प्रदक्षिणा याच्ञा गुर्वाद्यर्चेत्ययं क्रमः ॥६८३॥</strong></p></blockquote>
<p>एवं लिखितस्यास्य प्रतिष्ठा-विधि-क्रमस्य पूर्व-लिखित-नित्य-पूजा-विधि-क्रमेण विरोधाशङ्क्य पूर्व-सूचित-क्रमे पक्षान्तरं लिखति—अथवेति । आदि-शब्दैर् गृहीतानि पूर्व-लिखितानुसारेणोन्नयानि । एवं क्रम-लिखनेन विधिरपि दर्शित एव । ततश्च पूर्व-लिखिते द्वितीय-पक्षे परित्यक्तम् अपि पूजनं प्रासादान्तः पिण्डिकोपरि स्थापन-रूपे मुख्य-कृत्ये अस्मिन्न् अवश्यम् एवापेक्ष्यम् इति तद् अत्र लिखितम् इति ज्ञेयम् । एतच् चाखिलं पूर्व-लिखित-मात्स्यादि-वचनार्थ-विचारणे प्रायः पर्यवस्यत्य् एव । यत्र च यत्र च विरुध्येत, तत्र च तत्र च ग्रन्थान्तरेण सहैकवाक्यतार्थं वचन-पौर्वापर्यादि-विचारेणाभिज्ञैर् विरोधः परिहरणीय एव । सर्वत्रैव तथात्वाद् इति दिक् ॥६८२-६८३॥</p>
<p><strong>अथ श्रीमूर्तिस्थिरतापादनम्</strong></p>
<blockquote>
<p><strong>मूर्तिं च चालयेज्जातु यत्नात् सुस्थिरतां नयेत् ।</strong>
<strong>तस्यां प्रचलितायाञ्च कुर्यात् स्वस्त्यनादिकम् ॥६८४॥</strong></p>
<hr></blockquote>
<p>मूर्तिम् इत्यादि, ततः परम् इत्यन्तं सुगमम् एव ॥६८४॥</p>
<p>तथा च मात्स्ये—</p>
<blockquote>
<p>**स्थिरं न चालयेद्देवमन्यथा पापभाग्भवेत् । **
<strong>पूजयेत् सिकताभिश्च निश्छिद्रं सर्वतो भवेत् ॥६८५॥</strong>
**लोकपालस्य दिग्भागे यस्य सञ्चलते विभुः । **
<strong>तस्य लोकपतेः शान्तिर्देयाश्चेमाश्च दक्षिणाः ॥६८६॥</strong>
**इन्द्राय वारणं दद्यात् काञ्चनं वाल्पवित्तवान् । **
<strong>अग्नेः सुवर्णमेषञ्च यमस्य महिषं तथा ॥६८७॥</strong>
**अजं सकाञ्चनं दद्यान्निरृतिं राक्षसं प्रति । **
<strong>वरणं प्रति मुक्तानि सशुक्तीनि प्रदापयेत् ॥६८८॥</strong></p>
<hr>
<p>**रीतिकां वायवे दद्याद्वस्त्रयुग्मेन संयुताम् । **
<strong>सोमाय धेनुर्दातव्या राजतस्तु वृषः शिवे ॥६८९॥</strong></p>
<hr>
<p>**यस्यां यस्यान्तु चलते शान्तिः स्यात्तत्र तत्र तु । **
<strong>अन्यथा तु भवेद्घोरं भयं कुलविनाशनम् ।</strong>
<strong>अचलं कारयेत्तस्मात् सिकताभिः सुरेश्वरम् ॥६९०॥</strong></p>
<hr></blockquote>
<p>भविष्ये—</p>
<blockquote>
<p><strong>स्थिरं न चालयेद्देवं कदाचिदपि पिण्डतः । हन्याद्विचालितोऽज्ञानात्तस्मात्तं न विचालयेत् ॥६९१॥</strong></p>
<hr>
<p><strong>यां यां दिशं चलेद्देवस्तां तां शान्तिन्तु कारयेत् ।</strong>
<strong>अन्यथा तु भवेद्घोरं भयं कुलविनाशनम् ॥६९२॥</strong></p>
<hr>
<p>**यथा न चलते देवस्तथा वध्नीत पिण्डिकाम् । **
**शीघ्रमेव तु कर्तव्यं न विलम्बेत् कदाचन । **
<strong>प्रतिमां सुस्थिरां कुर्यान्नोर्द्ध्वदृष्टिं कदाचन ॥६९३॥<br>
अथ दिनान्तरोत्सवः</strong>
<strong>रात्रौ गीतादिकं कुर्वन् दिवसे च महार्चनम् ।</strong>
<strong>महोत्सवेनाहरेकं शक्त्या वा कतिचिन्नयेत् ॥६९४॥</strong></p>
<hr></blockquote>
<p>भविष्ये—</p>
<blockquote>
<p>**त्रिरात्रं सप्तरात्रं वा दशरात्रमथापि वा । **
<strong>पुण्याह-जयघोषैश्च कुर्याद्देवमहोत्सवम् ॥६९५॥</strong></p></blockquote>
<p>किञ्च—</p>
<blockquote>
<p>**रात्रौ महोत्सवं कुर्याच्छङ्खभेर्यादिनिस्वनैः । **
<strong>एकरात्रं त्रिरात्रं वा सप्तरात्रमथापि वा ।</strong>
<strong>तस्माद्विष्णुः सदायाति इत्येषा फलसम्प्रदा ॥६९६॥</strong></p>
<hr></blockquote>
<p>मात्स्ये—</p>
<blockquote>
<p>**रात्रौ दिने च गीताद्यैः पुण्याह-जयमङ्गलैः । **
<strong>त्रि पञ्च सप्त दश वा दिनानि स्थानमहोत्सवः ॥६९७॥<br>
अथ तत्र कृत्यविशेषेण फलविशेषः</strong></p></blockquote>
<p>मात्स्ये—</p>
<blockquote>
<p>**ततस्तु मधुना देवं प्रथमेऽहनि स्नपयेत् । **
<strong>हरिद्रयाथ सिद्धार्थैर्द्वितीयेऽहनि तत्त्वतः ॥६९८॥</strong></p>
<hr>
<p>**चन्दनेन यवैस्तद्वत् तृतीयेऽहनि लेपयेत् । **
<strong>मनःशिलाप्रियङ्गुभ्यां चतुर्थेऽहनि लेपयेत् ॥६९९॥</strong></p>
<hr>
<p>**सौभाग्यं शुभदं यस्मात् लेपनं व्याधिनाशनम् । **
<strong>मनःप्रीतिकरं नृणामेतद्वेदविदो विदुः ॥७००॥</strong></p>
<hr>
<p>**कृष्णजिनं तिलांस्तद्वत् पञ्चमेऽह्नि निवेदयेत् । **
<strong>षष्ठे तु सघृतं दद्याच्चन्दनं पद्मकेशरम् ॥७०१॥</strong></p>
<hr>
<p>**रोचनां नागपुष्पञ्च सप्तमेऽहनि दापयेत् । **
<strong>यत्र सद्योऽधिवासश्च तत्र सर्वं निवेदयेत् ॥७०२॥</strong></p></blockquote>
<p>भविष्ये—</p>
<blockquote>
<p>**मधूवातेति मधुना अभ्यङ्गं प्रथमेऽहनि । **
<strong>पुण्यदं सर्वरोगाणां सर्वनाशाय तत् प्रभोः ॥७०३॥</strong>
** हरिद्रासर्षपैश्चैव द्वितीयेऽहनि लेपयेत् । **
<strong>पित्तरोगभयञ्चैव न भवेत्तु कदाचन ॥७०४॥</strong></p>
<hr>
<p>**तण्डुलेन यवैश्चैव तृतीयेऽहनि लेपयेत् । **
<strong>शिरोऽर्तिमक्षिरोगञ्च कर्णशूलञ्च नाशयेत् ॥७०५॥</strong></p>
<hr>
<p>**मनःशिलां प्रियङ्गुञ्च चतुर्थेऽहनि लेपयेत् । **
<strong>सौभाग्यं येन सततं यजमानस्य वर्धते ॥७०६॥</strong></p>
<hr>
<p>**कृष्णाजिनं तिलांश्चैव पञ्चमेऽहनि दापयेत् । **
<strong>पितरस्तस्य तृप्यन्ति यावज्जीवं सुखप्रदाः ॥७०७॥</strong>
**सुरभिं चन्दनञ्चैव सघृतं पद्मकेशरम् । **
<strong>षष्ठेऽहनि च दातव्यं शत्रुदोषविनाशनम् ॥७०८॥</strong></p>
<hr>
<p>**रोचनां नागपुष्पञ्च सप्तमेऽहनि दापयेत् । **
<strong>क्षेमं गोबहुलं चापि धनधान्यं विवर्धते ॥७०९॥</strong></p>
<hr>
<p>**एवं सप्ताहमभ्यङ्गं कापिलेन घृतेन तु । **
<strong>दद्याद्विभवतः शक्त्या यदीच्छेच्छ्रियमात्मनः ॥७१०॥</strong></p>
<hr>
<p>**दीपा घृतेन दातव्याश्चत्वारश्च प्रदक्षिणाः । **
<strong>सप्ताहं मन्त्रयुक्ताश्च विभवेन ततः परम् ॥७११॥<br>
अथ चतुर्थीकर्म</strong>
**चतुर्थे च दिने प्राप्ते चतुर्थीकर्म कारयन् । **
<strong>अर्घ्यं समर्प्य देवेशं प्राग्वत् स्नपनमाचरेत् ॥७१२॥</strong></p></blockquote>
<p>प्राग्वद् इति—स्नपन-मण्डपे लिखित-स्नान-विध्य्-अनुसारेण इत्यर्थः । तथा हि—गीतवाद्यादि-महोत्सवे वल्मीकादि-मृत्तिकादिभिर् उद्धृतासीति मन्त्रेण देवं विलिप्य पञ्च-गव्यादिना तत्-तन्-मन्त्रेण स्नापयित्वा यथाशक्ति सम्पादितैर् निक्षिप्ताष्टमूर्तिकौषधि-व्रीहिकैः कलसैस् तत्-तन्-मन्त्रेण स्नापयेद् इति ॥७१२॥</p>
<blockquote>
<p>**पुनश्च दत्त्वाष्टाङ्गार्घ्यं गोमयस्वस्तिकादिभिः । **
<strong>देवं नीराज्य गन्धादिभर्दद्यादाचमनं बुधः ॥७१३॥</strong></p></blockquote>
<p>गोमयकृतैः स्वस्तिकादिभिर् देवं नीराज्य, आदि-शब्देन गोमयकृत-पद्मकादि-सप्तपञ्च-वर्णौदनादि च । एतच्चाग्रे विशेषतो व्यक्तं भावि ॥७१३॥</p>
<blockquote>
<p>**ततो वस्त्रयुषं दत्त्वा दिव्यं दत्त्वानुलेपनम् । **
<strong>पुष्पादि धूपदीपादि तत्तन्मन्त्रेण चार्पयेत् ॥७१४॥</strong></p></blockquote>
<p>तत्-तन्-मन्त्रेण वस्त्राद्य्-अर्पण-मन्त्रेण, स चाग्रे व्यक्तो भावी ॥७१४॥</p>
<blockquote>
<p>**इत्थं सम्पूज्य विधिवद्दण्डवत्तं प्रणम्य च । **
<strong>विज्ञापयन् मुहुर्भक्त्या तत्तत् पद्यं प्रकीर्तयेत् ॥७१५॥</strong></p></blockquote>
<p>तत्-तत्-पूर्व-लिखितं ‘सुकृतं दुष्कृत वापि’ इत्यादि प्रकीर्तयेत्, भक्त्या बद्धाञ्जलिः सन् पठेत् ॥७१५॥</p>
<p>मात्स्ये—</p>
<blockquote>
<p>**चतुर्थऽह्नि महास्नानं चतुर्थीकर्म कारयेत् । **
<strong>दक्षिणा च पुनस्तद्वद्देया तत्रापि शक्तितः ॥७१६॥</strong></p></blockquote>
<p>किञ्च—</p>
<blockquote>
<p>**स्वस्तिकं पद्मकं शङ्कमुत्पलं कमलं तथा । **
<strong>श्रीवत्सं दर्पणं तद्वन्नन्द्यावर्तमथाष्टकम् ।</strong>
<strong>एतानि गोमयैः कुर्यन्मृदा वा शुभया ततः ॥७१७॥</strong></p>
<hr></blockquote>
<p>चतुर्थी-कर्मणि मात्स्योक्तं स्नपन-विधिं पूर्व-लिखितत्वात् ततोऽन्यं विशेषमेव लिखति—स्वस्तिकम् इत्यादिना ॥७१७॥</p>
<blockquote>
<p>**पञ्चवर्णौदनं तद्वत् पञ्चवर्णरजस्तथा । **
<strong>दूर्वा कृष्णतिलं तद्वन्नीराजनविधिर्मतः ॥७१८॥</strong></p>
<hr></blockquote>
<p>‘नीराजन-विधिर् मतः’ इति गोमयेन मृदा वा विरचितैः स्वस्तिकादिभिस् तथा पञ्च-वर्णौदनैः पञ्च-वर्ण-तण्डुल-चूर्णादिभिश्च देवं नीराजयेद् इत्यर्थः ॥७१८॥</p>
<blockquote>
<p>**एवं नीराजनं कृत्वा दद्यादाचमनं बुधः । **
<strong>मन्दाकिन्यास्तु यद्वारि सर्वपापहरं शुभम् ॥७१९॥</strong>
**ततो वस्त्रयुगं दद्यान्मन्त्रेणानेन यत्नतः । **
<strong>देवसूत्रसमायुक्ते यजमानसमन्विते ।</strong>
<strong>सर्ववर्णैः शुभे देव वाससी नवनिर्मिते ॥७२०॥</strong></p>
<hr></blockquote>
<p>मन्त्रम् एवाह—देवसूत्रेति । यजमान इति वस्त्रार्पणादौ स एव कर्तेति शिष्ट-सम्मत्या ज्ञेयम् । एवमग्रेऽपि ॥७२०॥</p>
<blockquote>
<p><strong>ततश्च चन्दनं दद्यात् समं कर्पूरकुङ्कुमैः । इममुच्चारयेन्मन्त्रं दर्भपाणिः प्रयत्नतः ॥७२१॥</strong>
<strong>शरीरन्ते न जानामि चेष्टां नैव च नैव च ।</strong>
<strong>मया निवेदितान् गन्धान् प्रतिगृह्य विलिप्यताम् ॥७२२॥</strong></p>
<hr></blockquote>
<p>किञ्च—</p>
<blockquote>
<p>**चत्वारिंशत्ततो दीपान् दद्याच्चैव प्रदक्षिणाम् । **
**त्वं सूर्यचन्द्रज्योतीष विद्युदग्निस्तथैव च । **
<strong>त्वमेव सर्वज्योतीषि दीपोऽयं प्रतिगृह्यताम् ॥७२३॥</strong></p></blockquote>
<p>दीपापर्णे मन्त्रश्च—त्वं सूर्येत्यादि, पूष्प-धूपाद्य्-अर्पण-मन्त्रेषु च पूर्वतो विशेषाभावात् केवलम् इमम् इत्याद्य्-अवलिखितम् ॥७२३॥</p>
<p><strong>अथावबृथस्नानम्</strong></p>
<p>हयशिर्षे—</p>
<blockquote>
<p><strong>अतःपरं प्रवक्ष्यामि देवस्यावभृथं तव ॥७२४॥</strong></p></blockquote>
<p>श्री-मात्स्योक्त-चतुर्थीकर्मैव प्रतिष्ठा-कर्म-समाप्तौ क्रियमाणत्वाद् अवभृथमिति श्री-हयशीर्ष-देवेन यद्-उक्तं, तच्चतुर्थी-कर्म-प्रसङ्गत एव लिखति— अतःपरम् इत्यादि ॥७२४॥</p>
<blockquote>
<p>**शोधयेद्गोमयैर्विप्र यागस्थानं तु सर्वतः । **
<strong>सिक्त्वा गन्धोदकेनाथ पञ्चगव्येन शोधयेत् ॥७२५॥</strong>
**विकिरैः शोध्येद्भूमिं वितानेन विभूषयेत् । **
<strong>पुष्पदामैरधश्चोर्द्ध्वं पार्श्वतश्चापि शोधयेत् ॥७२६॥</strong></p></blockquote>
<p>विकिरैः— अङ्कूरादिभिः ॥७२६॥</p>
<blockquote>
<p>**जुहुयाद्वैष्णवे वह्नौ घृतमष्टोत्तर शतम् । **
<strong>विष्णोर्नुकेति मन्त्रेण समिधौऽष्ठशतं तथा ॥७२७॥</strong>
**विद्यामालिख्य विधिना एकाशीतिपदं बुधः । **
<strong>वैष्णवं कलसं मध्ये आजिघ्रेति निवेशयेत् ॥७२८॥</strong></p></blockquote>
<p>एकाशीतिपद-लिखन-विधिश्चाग्रे प्रासादादि-निर्माण-प्रसङ्गे सुव्यक्तो भावी । मध्यम् एकाशीतिपदान्तः ॥७२८॥</p>
<blockquote>
<p>**एकाशीतिपदे कुम्भान् श्रीसूक्तेन निवेशयेत् । **
<strong>शन्नो देवीति मन्त्रेण कलसानभिमन्त्रयेत् ॥७२९॥</strong>
**कलसे विन्यसेत् पञ्चगव्यं मन्त्रर्विशेषतः । **
<strong>फलं पुष्पं न्यसेत्तत्र द्रावितं कदलीजलम् ।</strong>
<strong>मन्त्रयीत द्वयं चैतद्याः फलिनीति सत्तमः ॥७३०॥</strong></p>
<hr></blockquote>
<p>तत्रेति, कलसे एकस्मिन् फल-पुष्प-जल-मन्यस्मिंश्च कदली-फल-जलमिति बोद्धव्यम् । अग्रे स्नपने तयोः पृथग् उक्तेः । एतन्-न्यस्त-फल-पुष्प-जलं न्यस्त-कदली-फल-जलञ्चेति कलस-द्वयम् ॥७३०॥</p>
<blockquote>
<p>**ऐक्षवञ्च रसं विद्वान् या दिव्यति निवेशयेत् । **
<strong>मन्त्रतोयं न्यसेन्मध्ये नवकानां सुरोत्तम ॥७३१॥</strong></p></blockquote>
<p>नवकानां पदानां मध्ये ॥७३१॥</p>
<blockquote>
<p>**तरत् स इत्युचा विद्वान् वस्त्रपूत समाहितः । **
<strong>नदीनदतडागोत्थैः शेषस्तोयैः प्रपूरयेत् ॥७३२॥</strong></p></blockquote>
<p>शेषान् — कलसान् ॥७३२॥</p>
<blockquote>
<p>**अपराजितेन मन्त्रेण सर्वानेवाभिमन्त्रयेत् । **
<strong>नवेन शुक्लवस्त्रेण सर्वानेवाभिमन्त्रयेत् ॥७३३॥</strong>
<strong>गायत्रीं वैष्णवीं जप्त्वा मूलमन्त्रं शतं जपेत् ।</strong>
**जप्त्वा ध्यायन् हरि सम्यक् प्रविश्याभ्यन्तरं शुचिः । **
<strong>कृष्णोऽसीति च निर्माल्यं विष्ववसेनाय निक्षिपेत् ॥७३४॥</strong>
<strong>अर्घ्यं दत्त्वा शुद्धवत्या शुद्धतोयेन सेचयेत् । अग्निर्मूर्धेत्युष्णजलैः स्नाप्य स्नानं समाचरेत् ॥७३५॥</strong>
**गोमूत्रेण हरिं क्षाल्य गोमयेन विलेपयेत् । **
<strong>क्षीरेण स्नापयेत् पश्चाद्दधिना तदनन्तरम् ॥७३६॥</strong></p>
<hr>
<p><strong>घृतेन स्नाप्य विधिना धूपं दद्यात् स गुग्गुलम् ।</strong>
<strong>प्रक्षाल्य कोष्णतोयेन फलतोयेन सेचयेत् ॥७३७॥</strong></p>
<hr>
<p>**स्नापयेत् कदलीतोयैस्ततस्त्विक्षुरसेन च । **
<strong>यैर्मन्त्रैर्मन्त्र्येत्तोयं तैर्मन्त्रैः स्नापयेद्धरिम् ॥७३८॥</strong></p>
<hr></blockquote>
<p>उक्त-गोमूत्रादि-स्नान-मन्त्रानुद्दिशति—यैर् इति ॥७३८॥</p>
<blockquote>
<p>**पञ्चनद्येत्यूचा पश्चान्नदीनदतडागजैः । **
<strong>स्नापयित्वा विधानेन वस्त्रयुग्ममुपाहरेत् ॥७३९॥</strong></p>
<hr>
<p>**कार्पासं पट्टसूत्रं वा कौशेयं वाथ भूषितम् । **
<strong>बृहस्पतेति मन्त्रेण परिधाप्यार्चयेत् क्रमात् ॥७४०॥</strong></p></blockquote>
<p>भूषितं गन्ध-पूष्पादिभिर् अलङ्कृतं सन्तम् अर्चयेत् ॥७४०॥</p>
<blockquote>
<p>**गन्धादिभिः समभ्यर्च्य पार्षदान् पूजयेत्ततः । **
<strong>निवेदयीत नैवेद्यं भक्ष्यभोज्यं सुपुष्कलम् ॥७४१॥</strong></p></blockquote>
<p>ततो भगवद्-अर्चनानन्तरं गन्धादिभिः क्रमेण पार्षदान् समभ्यर्च्य विधिवत् पूजयेत् ॥७४१॥</p>
<blockquote>
<p>**पेयं चूष्य तथा लेह्यं प्रभूतं द्विजसत्तम । **
<strong>बलिं विनिक्षिपेत् पश्चाद्दिशासु विदिशासु च ॥७४२॥</strong></p></blockquote>
<p>प्रभूतं—प्रचुरम् ॥७४२॥</p>
<blockquote>
<p><strong>ओं नमः पार्षदेभ्योऽथ बलिं पीठे विनिक्षिपेत् ॥७४३॥</strong></p>
<hr>
<p>**ततः प्रदक्षिणीकृत्य मण्डलं ब्राह्मणेन तु । **
<strong>प्रविश्य भवनं भूयः सर्वमावश्यकं पठेत् ॥७४४॥</strong></p>
<hr>
<p>**पौराणैश्च स्तवैः स्तुत्वा महापुरुषपूर्वकैः । **
<strong>दण्डवत् प्रणमेत् पश्चान्नृत्यगीतादि कारयेत् ॥७४५॥</strong>
** <br>
दद्यात् सुवर्णं गां वस्त्रं दक्षिणां देशिकाय तु । **
<strong>वैष्णवान् पूज्य शक्त्या तु ब्राह्मणेभ्यश्च दक्षिणाम् ।</strong>
<strong>आचार्यं तोष्य यत्नेन सन्ध्यायां बलिमाहरेत् ॥७४६॥</strong>
** बलिकर्मविधिश्चायं हयशीर्षे च विस्तरात् । **
<strong>उक्तोऽतिव्यक्तमेकत्र ज्ञेयस्तत् पञ्चरात्रतः ॥७४७॥</strong></p></blockquote>
<p>बलिम् आहरेद् इति, बलि-दान-विधिर् अपेक्षितस् तत्र लिखति— बलीति । तस्य हयशीर्ष-पञ्चरात्रतो विस्तरेण सुव्यक्तम् एकत्रैवोक्तया सुज्ञेयत्वाद् अत्र च ग्रन्थ-विस्तार-भयान् न लिखतीति भावः ॥७४६-७४७॥</p>
<p><strong>अथ होमसमाधानम्</strong></p>
<blockquote>
<p>**स्वस्वगृह्योक्तविधिना समुपाधाय पावकम् । **
<strong>पर्युक्ष्य त्रियाहृतिभिर्दद्यादाहुतिकं बुधः ॥७४८॥</strong></p></blockquote>
<p>मात्स्याद्य्-अनुक्तमपि होम-समाधानं युक्तत्वाच् छिष्ट-सम्मत्या लिखति—स्वस्वेति । पावकमेव पर्युक्ष्य ॥७४८॥</p>
<blockquote>
<p><strong>तारेणाथाग्निमभ्युक्ष्य गायत्र्याहुतिपञ्चकम् ।</strong>
<strong>हुत्वैकवैष्णवेनैव जुहुयाद्वारपञ्चकम् ॥७४९॥</strong></p>
<hr></blockquote>
<p>एवं लिखित-प्रकारेण एकेन वैदिक-वैष्णवेन वार-पञ्चकं जुहुयात् ॥७४९॥</p>
<blockquote>
<p>**ततो व्याहृतिभिर्हुत्वा द्वादशाक्षरमन्त्रतः । **
<strong>हुत्वा पूर्ण हुतिं विद्वान् कुशकुण्डीं समापयेत् ॥७५०॥</strong></p></blockquote>
<p>तद्-अनन्तरं व्याहृतिभिः सकृत् हुत्वा द्वादशाक्षर-मन्त्रेण पूर्णाहुतिं हुत्वा ॥७५०॥</p>
<p><strong>अथ यजमानाभिषेकः</strong></p>
<blockquote>
<p><strong>आभिषेचनिकैर्मन्त्रैः शान्तिकुम्भाम्भसा ततः ।</strong>
<strong>आचार्य द्या द्विजाः कुर्युर्यजमानाभिषेचनम् ॥७५१॥</strong></p>
<hr></blockquote>
<p>भविष्ये चाभिषेक-मन्त्राश्चाग्रे व्यक्ता भविष्यन्ति ॥७५१॥</p>
<p>मात्स्ये—</p>
<blockquote>
<p>**अनेन विधिना कृत्वा सप्तरात्रमहोत्सवम् । **
<strong>देवकुम्भैस्ततः कुर्याद्यजमानाभिषेचनम् ॥७५२॥</strong></p></blockquote>
<p>देवस्य कुम्भः, देवो यैः स्नापितः, तैरेव प्रसाद-रूपैः कलसैर् इत्यर्थः ॥७५२॥</p>
<blockquote>
<p>**चतुर्भिरष्टभिर्वापि द्वाभ्यामेकेन वा पुनः । **
<strong>सपञ्चरत्नकनकैः सितवस्त्राववेष्टितैः ॥७५३॥</strong></p>
<hr>
<p>**देवस्य त्वेति मन्त्रेण साम्ना चाथर्वणेन च । **
<strong>अभिषेके इमे मन्त्रा नवग्रहमखे स्मृताः ॥७५४॥</strong></p></blockquote>
<p>आभिषेचनिक-साम्नाथर्वणेन च मन्त्रेण । नव-ग्रह-मखे मन्त्राश्च–सुरास्त्वाम् अभिषिञ्चन्तु इत्यादयः । तैश्च यजमानाभिषेचनं कुर्याद् इति पूर्वेणैवान्वयः ॥७५४॥</p>
<p>हयशीर्षपञ्चरात्रे च—</p>
<blockquote>
<p>**प्राङ्मुखं यजमानन्तु स्नापयित्वा यथाविधि । **
<strong>फलं समर्पयेत्तस्मै परितुष्टमना गुरुः ॥७५५॥</strong></p></blockquote>
<p>फलं किञ्चिन् मङ्गलात्मकं फलं पुण्यं वा प्रतिष्ठित-देवं वा ॥७५५॥</p>
<p><strong>अथ पुनराचार्यादिसम्माननम्</strong></p>
<blockquote>
<p><strong>यजमानोऽभिषिक्तः सन् देवमभ्यर्च्य शक्तितः ।</strong>
<strong>आचार्यं पूजयित्वास्मै प्रतिष्ठाद्रव्यमर्पयेत् ॥७५६॥</strong></p>
<hr></blockquote>
<p>शक्तितः निज-शक्त्य्-अनुसारेणाचार्यं पूजयित्वा वस्त्र-भूषण-दानादिना सम्मान्य, अस्मै चाचार्याय ॥७५६॥</p>
<p>मात्स्ये—</p>
<blockquote>
<p>**सिताम्बरधरः स्नात्वा देवं सम्पूज्य यत्नतः । **
<strong>स्थापकं पूजयेद्भक्त्या वस्त्रालङ्कारभूषणैः ॥७५७॥</strong>
**यज्ञभाण्डानि सर्वाणि मण्डपोपस्करादिकम् । **
<strong>यच्चास्य दयितं गेहे तदाचार्याय दापयेत् ।</strong>
<strong>सुप्रसन्ने गुरौ यस्मात्तृप्यन्ति सर्वदेवताः ॥७५८॥</strong></p>
<hr></blockquote>
<p>यच्चाचार्यस्य दयितं स्व-गृहे तिष्ठेत् तदपि दद्यात् ॥७५८॥</p>
<p>हयशीर्से—</p>
<blockquote>
<p>**यागोपयोगिद्रव्याणि सर्वाण्यस्मै निवेदयेत् । **
<strong>स्नानीयमण्डपोपेतं सर्वोपस्करणादिकम् ।</strong>
<strong>मूलयज्ञगृहं दद्यादाचार्याय तथापरम् ॥७५९॥</strong></p>
<hr></blockquote>
<p>तथापरं परम् अपि कलसादि-मण्डपम् ॥७५९॥</p>
<blockquote>
<p>**ततः प्रतिष्ठां कुर्वीत द्वारप्रासादयोर्बुधः । **
<strong>विज्ञाय श्रीहयग्रीवपञ्चरात्राच्च तद्विधिम् ॥७६०॥</strong></p></blockquote>
<p>श्री-हयशीर्ष-देवेन प्रतिष्ठा-पञ्चकाख्याने बलि-दान-पटलानन्तरं द्वार-प्रासादयोः प्रतिष्ठा-प्रकारश्चोक्तोऽस्ति । स च बलि-दान-विधिस् तेनैव सुव्यक्तम् एकत्रैव विस्तरेण दर्शितोऽस्तीति सुज्ञेयत्वाद् ग्रन्थ-विस्तरभयाच् च तं पूर्ववद्-अलिखित्वा समासेन दर्शयति—तत इति । कुर्वीतेति द्वारस्य प्रासादस्य च प्रतिष्ठाया आवश्यकत्वं दर्शितम् । ननु तर्हि तत्-तद्-विधि-लिख्यतां, तत्र लिखति—विज्ञायेति । तस्या द्वार-प्रासाद-प्रतिष्ठाया विधिं, तत्र द्वार-प्रतिष्ठा प्रथमम् एकेन पटलेनैवोक्ताऽस्ति । प्रासाद-प्रतिष्ठा च हृत्-प्रतिष्ठा-पटले, यतः प्रासाद-प्रतिष्ठैव हृत्-प्रतिष्ठेति । तथा च तत्रैव—</p>
<blockquote>
<p>अतःपरं प्रवक्ष्यामि प्रतिष्ठां वेद-निर्मिताम् ।
प्रासादस्य महाभाग हृत्-प्रतिष्ठेति विश्रुताम् ॥ इति ॥७६०॥</p></blockquote>
<p>तत्रैव—</p>
<blockquote>
<p>**अतःपरं प्रवक्ष्यामि ध्वजारोपणमुत्तमम् । **
<strong>यत् कृत्वा पुरुषः सम्यक् समग्रं फलमाप्नुयात् ॥७६१॥</strong></p></blockquote>
<p>यद्यपि ध्वजारोपणस्य विधिरपि तेनैकत्रैव विस्तारेण सुव्यक्तम् उक्तोऽस्ति, तथापि तस्य माहात्म्य-विशेषात् परम-नित्यत्वाच्च तं विशेषतो लिखति—अतःपरम् इत्यादिना । समग्रं सम्पूर्णं, प्रतिष्ठा-प्रासाद-निर्माणादि-फलं सम्यक् प्राप्नुयात् ॥७६१॥</p>
<blockquote>
<p>**यातुधाना गुह्यकाश्च कुष्माण्डाः खेचरास्तथा । **
<strong>विघ्नयन्त्यमरश्रेष्ठ ध्वजहीनं सुरालयम् ॥७६२॥</strong>
<strong>ध्वजेन रहिते विप्रे प्रासादे तु वृथा भवेत् ।</strong>
<strong>पूजाहोमादिकं सर्वं जपाद्यं यत् कृतं बुधैः ॥७६३॥</strong></p>
<hr>
<p>**रक्षणेन विना यद्वत् क्षेत्रं नश्येत क्षेत्रिणाम् । **
<strong>ध्वजं विना देवगृह तथा नश्येत सर्वथा ॥७६४॥</strong></p>
<hr>
<p>**रुद्रस्य पार्षदाः क्रूराः कुष्माण्डाद्याश्च ये स्मृताः । **
<strong>पूजादिकन्तु गृह्णन्ति दैवं दृष्ट्वा न रक्षितम् ॥७६५॥</strong></p></blockquote>
<p>दैवं देव-गृहं न रक्षितं, ध्वजारोपणेनारक्षितं दृष्ट्वा । यद्वा, दैवं देवोद्देशेन कृतमपि पूजादिकं गृह्णन्ति, बलाद् आच्छिद्य भुञ्जते । विघ्नन्ति इति पाठे विघ्नयन्ति, न गृह्णन्तीति वा पाठः । ततश्च ये विष्णुपार्षदाः, ये च कुष्माण्डाद्याः क्रूरास्तेऽपि न स्वीकुर्वन्ति । अन्यत् समानम् । द्वितीय-पाठश्चायं चिन्त्यः ॥७६५॥</p>
<blockquote>
<p>**दृष्ट्वा ध्वजं तु देवस्य ज्वलज्ज्वलनवर्चसम् । **
<strong>नश्यन्ति तद्भियैवार्करश्मिक्षिप्तं तमो यथा ॥७६६॥</strong>
**प्रासादविम्बद्रव्याणां यावन्तः परमाणवः । **
<strong>तावद्वर्षसहस्राणि तत्कर्ता विष्णुलोकभाक् ।</strong>
<strong>एतत् पुण्यं कोटिगुणं भवेदारोपिते ध्वजे ॥७६७॥</strong></p>
<hr></blockquote>
<p>बिम्बं श्री-मूर्तिं, प्रासाद-बिम्बयोः शिलादि-द्रव्याणाम् ॥७६७॥</p>
<blockquote>
<p>**कूष्माण्डवेदीविम्बानां भ्रमणाद्वायुनानघ । **
<strong>कण्ठस्य वेष्टनाज्ज्ञेयं फलं कोटिगुणं भवेत् ॥७६८॥</strong></p>
<hr>
<p>**ध्वजं निवेशयेद्दण्डे दिशासु विदिशासु च । **
<strong>सूत्रात्मानं विजानीहि ध्वजदण्डं व्यवस्थितम् ।</strong>
<strong>चिच्छक्तिं विद्धि तस्यैव ध्वजरूपां चलाननाम् ॥७६९॥</strong></p>
<hr></blockquote>
<p>दण्डं प्रासादोपरितन-भाग-विशेषस् तस्मिन् ॥७६९॥</p>
<blockquote>
<p>**पताकां प्रकृतिं विद्धि दण्डं पुरुषविग्रहम् । **
<strong>प्रासादं वासुदेवस्य मूर्तिभूतं निबोध मे ॥७७०॥</strong></p>
<hr></blockquote>
<p>मूर्ति-भूतं विग्रह-स्वरूपम्, यद्वा, पुरुष-रूपं मे मत्तो निबोध शृणु ॥७७०॥</p>
<blockquote>
<p>**धारणाद्धरणीं विद्धि आकाशं शुषिरात्मकम् । **
<strong>तेजस्तत्पादनं विद्धि वायुस्पर्शगतं तथा ॥७७१॥</strong></p></blockquote>
<p>एतदेव पञ्च-भूतमयत्वादि विविच्य दर्शयति—धारणादिति सार्धैः षड्भिः ॥७७१॥</p>
<blockquote>
<p><strong>पाषाणादिष्वेव जलं पार्थिवं पृथिवीगुणम् ।</strong>
<strong>प्रतिशब्दोत्तरं शब्दं स्पर्श स्यात् कर्कशात्मकम् ॥७७२॥</strong></p>
<hr>
<p>**शुक्लादिकं भवेद्रूपं रसमात्मनिदर्शनम् । **
<strong>धूपादिगन्धो गन्धस्तु वाग्गीतादिषु संस्थिता ॥७७३॥</strong></p>
<hr>
<p>**शुकनासा स्मृता नासा बाहू भद्रकरौ स्मृतौ । **
<strong>शिरस्त्वण्डं निगदितं कलसं मूर्धजं स्मृतम् ॥७७४॥</strong>
**कण्ठं कण्ठमिति ज्ञेयं स्कन्धं वेदी निगद्यते । **
<strong>पायूपस्थे प्रणाले तु त्वक् सुधा परिकीर्तिता ॥७७५॥</strong>
**मुखं द्वारं भवेदस्य प्रतिमा जीव उच्यते । **
<strong>तच्छक्तिं पिण्डिकां विद्धि प्रकृतिञ्च तदाकृतिम् ॥७७६॥</strong>
**निश्चलत्वं तु गर्भोऽस्य अधिष्ठातास्य केशवः । **
<strong>एवमेष हरिः साक्षात् प्रासादत्वेन संस्थितः ॥७७७॥</strong>
<strong>जङ्घान्तेऽस्य शिवो ज्ञेयस्त्वं स्कन्धान्ते व्यवस्थितः ।</strong>
<strong>ऊर्ध्वभागे स्थितो विष्णुरेवमेतदवस्थितम् ॥७७८॥</strong></p>
<hr></blockquote>
<p>त्वं—ब्रह्मा ॥७७८॥</p>
<blockquote>
<p>**एवं स्थितस्य चैतस्य प्रासादस्य यथाविधि । **
<strong>प्रतिष्ठां ध्वजरूपेण शृणु मे साम्प्रतं स्फुटम् ॥७७९॥</strong>
**पूर्वे देवासुरे युद्धे विजयार्थं तदामरैः । **
<strong>कृत्वा लक्ष्माणि ह्युपरि वाहनान्यायुधानि च ।</strong>
<strong>जितं दैत्यबलं सर्वं तदादौ ध्वजसंस्थितिः ॥७८०॥</strong></p>
<hr></blockquote>
<p>तदादौ तत आरभ्येत्यर्थः । ध्वजस्य संस्थितिः प्रवृत्तिः ॥७८०॥</p>
<blockquote>
<p><strong>अण्डोर्द्ध्वं कलसं न्यस्य तदूर्द्ध्वं विन्यसेद्ध्वजम् ।</strong>
<strong>विम्बार्द्धमानं चक्रं तु त्रिभागेनाथ कारयेत् ॥७८१॥</strong></p></blockquote>
<p>अथेति विकल्पे, बिम्ब-तृतीय-भागेन कारयेत् । अन्यत् सुगमम् ॥७८१॥</p>
<blockquote>
<p>**द्वात्रिंशदङ्गुलं ज्येष्ठं कनिष्ठं त्वष्टहानितः । **
<strong>प्रतिमातुर्यभागेन कारयेद्वा सुदर्शनम् ॥७८२॥</strong></p>
<hr>
<p>**लोहजं शैलजं वापि कारयेच्चिह्नपूर्वकम् । **
<strong>अष्टारं द्वादशारं वा मध्ये मूर्तिसमन्वितम् ।</strong>
<strong>नारसिंहेन रौद्रेण विश्वरूपेण वा पुनः ॥७८३॥</strong>
<strong>द्वारस्य दैर्घ्याद्विगुणं दण्डं वा परिकल्पयेत् ॥७८४॥</strong>
** ध्वजयष्टिर्देवगृहे ऐशान्यां दिशि देशिकैः । **
<strong>वायव्ये स्थापनीया वा साम्प्रतं ध्वज उच्यते ॥७८५॥</strong>
** पट्टकार्पासक्षौमाद्यैर्ध्वज कुर्यात् सुशोभनम् । **
<strong>एकवर्णं विचित्रं वा घण्टाचामरभूषितम् ॥७८६॥</strong>
**किङ्किणीजालिकोपेतं वर्हिपत्रविभूषितम् । **
<strong>शुक्लादिवर्णैर्विप्रादिः क्रमाद्वा कारयेद्ध्वजम् ॥७८७॥</strong>
**दण्डाग्रात् धरणीं यावद्धस्तैकं विस्तरेण तु । **
<strong>महाध्वजन्तु विख्यातं सर्वकामप्रदं शुभम् ॥७८८॥</strong>
**तूर्यांशहीना विख्याता ध्वजासुरगणार्चिता । **
<strong>ध्वजिकार्द्धेन विज्ञया पताका मानवर्जिता ॥७८९॥</strong>
<strong>विस्तारेण ध्वजा कार्या विशत्यङ्गुलसम्मिता ।</strong>
<strong>षोडशाङ्गुलमानेन ध्वजिका विस्तरात् स्मृता ॥७९०॥</strong></p>
<hr>
<p>**अधिवास्य विधानेन चक्रं दण्डं ध्वजं तथा । **
<strong>देववत् सकलं कृत्वा मण्डपस्नपनादिकम् ॥७९१॥</strong>
**नेत्रोन्मीलनकं कृत्वा पूर्वोक्तं सर्वमाचरेत् । **
<strong>अधिवासयेत विधिना शय्यायां स्थाप्य देशिकः ॥७९२॥</strong>
**ततः सहस्रशीर्षेति सूक्तं चक्रे न्यसेद्बुधः । **
<strong>तथा सौदर्शनं मन्त्रं मनस्तत्त्वं निवेशयेत् ॥७९३॥</strong>
** मनोऽनुरूपेणास्यैव सजीवकरणं स्मृतम् । **
<strong>अरेषु मूर्तयो न्यस्याः केशवाद्याः सुरोत्तम ॥७९४॥</strong></p>
<hr>
<p>**नाभ्यक्ष-प्रधिनेमीषु न्यसेत्तत्त्वानि देशिकः । **
<strong>नारसिंह विश्वरूपमक्षमध्ये निवेशयेत् ॥७९५॥</strong></p>
<hr>
<p>**सकलं विन्यसेद्दण्डे सूत्रात्मानं सजीवकम् । **
<strong>निष्कलं परमात्मानं ध्वजे ध्यायन् न्यसेद्धरिम् ।</strong>
<strong>तच्छक्तिव्यापिनीं ध्यायेद्ध्वजारूपाञ्चलाननाम् ॥७९६॥</strong></p>
<hr>
<p>**ततो मण्डपमध्ये तु स्नाप्य पुज्य यथाविधि । **
<strong>पूर्वोक्तेन विधानेन होमं कुण्डेषु कारयेत् ॥७९७॥</strong>
**ततः प्रभातसमये मूर्तिपैः सह देशिकः । **
<strong>कलसे स्वर्णसकलं न्यस्त्वा रत्नानि पञ्च च ॥७९८॥</strong>
** स्थापयेच्चक्रमन्त्रेण स्वर्णचक्रमधस्ततः । **
<strong>पारदेन तु सम्प्लाव्य नेत्रपट्टेन स्थापयेत् ॥७९९॥</strong></p>
<hr>
<p>**ततो निवेशयेच्चक्रं द्वादशारं सुदर्शनम् । **
<strong>दुर्निरीक्ष्यं सुरैर्दैत्यैर्भ्रमद्वाह्निस्फुलिङ्गकम् ॥८००॥</strong>
<strong>तन्मध्ये चिन्तयेद्देवं नृसिंहं दैत्यनिर्दलम् । स्फूरत्सौदामिनीजिह्वं ज्वलज्ज्वलनकेसरम् ॥८०१॥</strong>
**दीप्ताकनयनं चन्द्रकोटिभास्वरदंष्ट्रिणम् । **
<strong>तप्तस्य तपनीयस्य सदृशं पुरुषाननम् ।</strong>
<strong>सर्वदुष्टहरं देवं दुष्प्रेक्ष्यं देवदानवैः ॥५०२॥</strong></p>
<hr>
<p>**सर्ववर्णान्तवीजेन चतुर्दशयुतेन च । **
<strong>बिन्दुनालङ्कृतेनादौ प्रणवेनाप्लुतेन च ।</strong>
<strong>अन्ते प्रणतियुक्तेन स्थापयेद्दुष्टनाशनम् ॥८०३॥</strong></p>
<hr>
<p>**ततो ध्वजं गृहीत्वा तु यजमानः सबान्धवः । **
<strong>प्रदक्षिणं तु कुर्वीत तूर्यमङ्गलनिस्वनैः ॥८०४॥</strong>
**ततो निवेशयेद्दण्डं मन्त्रेणाष्टाक्षरेण तु । **
<strong>मुञ्चामि त्वेति सूक्तेन ध्वजं मुञ्चेद्विचक्षणः ॥८०५॥</strong></p>
<hr>
<p>**दधिभक्तयुते पात्रे ध्वजस्याग्रं निवेशयेत् । **
<strong>ध्रुवाद्येन फडन्तेन ध्वज मन्त्रेण पूजयेत् ॥८०६॥</strong></p>
<hr>
<p>**शिरस्याधाय तत् पात्रं नारायणमनुस्मरन् । **
<strong>मुक्तमात्रे ध्वजे दद्याज्जीवमाचार्यसत्तमः ॥८०७॥</strong>
**प्रभिन्नं कुञ्जरं दद्यावश्वं वा लक्षणान्वितम् । **
<strong>दासं वा पेशलं वापि दासीं बालसवर्जिताम् ।</strong>
<strong>महाशृङ्गीं प्रदद्यात्तु ग्रामञ्च गुरुतुष्टये ॥८०८॥</strong></p>
<hr>
<p>**आचार्यं भोजयित्वा तु मूर्तिपान् पूजयेद्बुधः । **
<strong>सुवर्णवस्त्रदानेन वैष्णवानपि पूजयेत् ॥८०९॥</strong>
**अनिवारितमन्नादं सर्ववणेषु कारयेत् । **
<strong>ततो नृत्यञ्च वाद्यञ्च बलिं दद्यात्तथा पुनः ॥८१०॥</strong></p>
<hr>
<p>**कुर्याद्यो देवसदने ध्वजं विधिविधानतः । **
<strong>तस्य स्यादक्षयो लोको वैष्णवो नात्र संशय ॥८११॥</strong>
**कदाचिद्यदि मानुष्यलोकमायाति स्वेच्छया । **
<strong>तथा सर्वेषु भूतेषु ध्वजीभूतः प्रकाशते ॥८१२॥</strong>
**आधारभूतं सर्वेषां बन्धूनां धनिनां तथा । **
<strong>तस्मात् सर्वप्रयत्नेन ध्वजं कुर्यात् सुरालये ॥८१३॥</strong>
<strong>ध्वजे यष्टिप्रदानेन वपुष्मान् जायते नरः ।</strong>
<strong>ध्वजमानेन चाप्नोति लोकं शक्रस्य दुर्लभम् ॥८१४॥</strong>
** इति । **
**अथ लक्ष्म्याः सुपर्णादि-परिवारगणस्य च । **
<strong>प्रतिष्ठां हयशीर्षोक्तसुव्यक्तविधिनाचरेत् ॥८१५॥</strong></p></blockquote>
<p>हयशीर्षोक्तेन सुव्यक्तेन विधिनेति, तद्-उक्तं पञ्चरात्रे तद्-विधिर् अत्यन्त-स्फुटतया वर्तत इति तल्-लिखन-विस्तरेणालमिति पूर्ववद्-अभिप्रायः ॥८१५॥</p>
<blockquote>
<p>**सर्वामेतां प्रतिष्ठाञ्च विप्रेण विदुषा सता । **
<strong>गृहिणा वैष्णवेनैव कारयेन्नेतरेण तु ॥८१६॥</strong></p>
<hr></blockquote>
<p>विदुषा प्रतिष्ठाविध्य्-अभिज्ञेन, सता सुशीलेन, न तु इतरेण लिखिताद् अन्येन कारयेत् । यद्यपि पूर्वम् आचार्य-लक्षण-लिखनेनैतद् बोधितमेवास्ति, तथापि तद्-अन्यथात्वे महान् दोष-सञ्चयः स्याद् इति तद्-दार्ढयार्थिमेव लिखितम् इति दिक् ॥८१६॥</p>
<p>तथा च मात्स्ये—</p>
<blockquote>
<p>**नैतद्विशीलेन न दाम्भिकेन न लिङ्गिना स्थापनमत्र कार्याम् । **
<strong>विप्रेण कार्यं श्रुतिपारगेण गृहस्थधर्माभिरतेन नित्यम् ॥८१७॥</strong>
**पाषण्डिनं यस्तु करोतु बुद्ध्या विहाय विप्रान् श्रुतिधर्मयुक्तान् । **
<strong>गुरुं प्रतिष्ठादिषु तच्च नूनं कुलक्षयः स्यादचिराय पूर्वम् ॥८१८॥</strong></p></blockquote>
<p>पाषण्डि-लक्षणञ्च पाद्मोत्तर-खण्डे श्रीमहादेवेनोक्तम्—</p>
<blockquote>
<p>येऽन्य-देवं परत्वेन वदन्त्य-ज्ञान-मोहिताः ।
नारायणाज् जगन्नाथत्वे वै पाषण्डिनः स्मृताः ॥
शङ्ख-चक्रोर्ध्वपुण्ड्रादि-चिह्नैः प्रियतमैर् हरेः ।
रहिता ये द्विजा देवि ते वै पाषण्डिनः स्मृताः ॥</p></blockquote>
<p>इत्यादि । पूर्वम् अचिरेण कुलक्षयः स्यात् ॥८१८॥</p>
<blockquote>
<p><strong>स्थानं पिशाचैः परिगृह्यते तदपूज्यतां यात्यचिरेण लोके । **
<strong>विप्रैः कृतं यच्छुभदं कुले स्थात्तत पूज्यतां याति चिरञ्च कालम् ॥८१९॥</strong>
** इति ।</strong></p></blockquote>
<p>तत् श्री-मूर्ति-स्थापन-सम्बन्धि-स्थानम् । स्थापित-श्री-मूर्तिः स्थापको वा लोके अपूज्यतां याति । यत् स्थापनं विप्रैः कृत्वा कृतम् ॥८१९॥</p>
<p><strong>अथ चलश्रीमूर्तिप्रतिष्ठा</strong></p>
<blockquote>
<p>**चलमूर्तेश्च विविधाः प्रतिष्ठाविधयः स्मृताः । **
<strong>तेष्वादौ श्रीहयग्रीवदेवोक्तो लिख्यते विधि ॥८२०॥</strong></p></blockquote>
<p>अप्यर्थे चकारः, यथा स्थिर-मूर्तेः प्रतिष्ठाविधयो बहु-प्रकारास् तथा चल-मूर्तेर् अपि स्मृता अभिज्ञैः । आदाविति पश्चाद् अन्योऽपि लेख्य इत्यर्थः ॥८२०॥</p>
<p>हयशीर्षे च—</p>
<blockquote>
<p>**अचलश्च चलश्चैव द्विविधो विष्णुरुच्यते । **
<strong>अचलो ह्यादिपुरुषः प्रादुर्भावगतञ्चलः ॥८२१॥</strong></p>
<hr></blockquote>
<p>आदि-पुरुषः परमात्मा परमेश्वरो भगवान् श्री-वासुदेवः अचलः, सर्व-व्यापकत्वात् । प्रादुर्भाव-गता लीलया स्वीकृत-जन्मा, चलः भक्त-वात्सल्यादि-लीलया इतस्ततः परिभ्रमणात् ॥८२१॥</p>
<blockquote>
<p>**प्रासादे ह्यचलस्तद्वद्गृहेषु च चलाचलः । **
<strong>सभामठस्थो ह्यचलो गृहस्थानां मठे चलः ॥८२२॥</strong></p>
<hr></blockquote>
<p>एवं यथासौ द्विविधः, तथा तत्-प्रतिमापि द्विविधा इत्याह—प्रासाद इति ॥८२२॥</p>
<blockquote>
<p>**चले रत्नादिविन्यासः पिण्डिकायोजनादिकम् । **
<strong>यतो न विद्यते तस्मात् पिण्डिका तस्य नेदृशी ।</strong>
<strong>अतो विशेषाद्वक्ष्यामि चलानां यादृशो विधिः ॥८२३॥</strong></p>
<hr>
<p>**प्रतिविम्बाहतं शस्त्रैरुत्कीर्णं पाकजं तथा । **
<strong>त्रिविधञ्च समुद्दिष्टं विष्णुरूपं विचक्षणैः ॥८२४॥</strong>
**प्रतिविम्बाहतं पूज्यं तावत्कालं तु पार्थिवम् । **
<strong>न तत्र कश्चित् संस्कारः केवलं तत्त्वयोजनम् ।</strong>
<strong>पूजनान्ते विसर्गश्च पुनर्नेष्टं तदर्चनम् ॥८२५॥</strong></p>
<hr></blockquote>
<p>पार्थिवं प्रतिबिम्बाहतं छायावत् स्थण्डिलेऽङ्किता श्री-मूर्तिः । तावत् कालं सद्य एव, न तु कालान्तरेण पुनः पूज्यम् ॥८२५॥</p>
<blockquote>
<p>**शस्त्रोत्कीर्णं बहुविधं शिलारत्नादिभेदतः । **
<strong>दारवं शैलजं रूपं प्रासादे स्थापयेत् परम् ॥८२६॥</strong>
**रत्नजं निर्मितं शस्त्रैः पिण्डिकासहितं शुभम् । **
<strong>पिण्डिकारहितं वापि तदेवं द्विविधं पुनः ॥८२७॥</strong>
**रत्नजस्य तु रूपस्य पिण्डिका धातवी स्मृता । **
<strong>शैली तु शैलजस्येष्टा रत्नजस्य तु नेष्यते ॥८२८॥</strong></p></blockquote>
<p>पिण्डिका-महितं पिण्डिका-रहितं वेति तत्, रत्नजमेव तद्-विविधम् । रूपस्य श्री-मूर्तेः ॥८२७-८२८॥</p>
<blockquote>
<p>**पिण्डिकासहितं कार्यं चलं रत्नादिनिर्मितम् । **
<strong>पाकजं धातुजं विम्बं पिण्डिकासहितं तु तत् ॥८२९॥</strong></p>
<hr>
<p><strong>तेषां प्रतिष्ठां वक्ष्यामि सङ्क्षेपाद्वेदनिर्मिताम् ॥८३०॥</strong>
**दशहस्तपरीमाणं मण्डपं कारयेच्छुभम् । **
<strong>कुर्यात् पञ्चकरां वेदीं तद्वत् कुण्डानि कारयेत् ॥८३१॥</strong></p></blockquote>
<p>तद्वत् पूर्ववत् ॥८३१॥</p>
<blockquote>
<p>**तोरणध्वजकुम्भानाई स्थापनं पूर्ववत् स्मृतम् । **
<strong>विष्णुकुम्भं तथा स्थाप्य लोकपान् पूर्ववद्यजेत् ॥८३२॥</strong>
<strong>सर्वतोभद्रकं वेद्यां लिखेदुज्ज्वलवर्णकैः ।</strong>
<strong>वैष्णवाग्निं तथा कुर्याद्याम्ये शय्यां तु पातयेत् ॥६३३॥</strong></p>
<hr>
<p>**ऐशान्यां भद्रपीठं तु न्यस्य कुम्भं तु विन्यसेत् । **
<strong>सर्वौषधियुतान् सर्वानष्टाशीतिपदे तथा ॥८३४॥</strong>
**अथोत्तरे मण्डपस्य स्नानवेद्यां तु पश्चिमे । **
<strong>भूमिं प्रलिप्य तत्रादौ तण्डुलैः पञ्चवर्णकैः ॥८३५॥</strong>
**चतुरस्रं विलिख्यादौ स्वस्तिकं कल्पयेद्गुरुः । **
<strong>तन्मध्ये पीठकं न्यस्य प्रतिमां तत्र विन्यसेत् ॥८३६॥</strong>
**शङ्खतूर्यरवैस्तद्वत् पञ्चगव्यादिना स्नपेत् । **
<strong>पुष्पगन्धादिभिः पूज्य च्छादयेच्छुक्लवाससा ॥८३७॥</strong></p></blockquote>
<p>स्नपेत् स्नापयेत्, आदि-शब्देन पञ्चामृत-पञ्चकषायाष्ट-मृत्तिका-जलादि ॥८३७॥</p>
<blockquote>
<p><strong>उत्थाप्य त्वभिषेकार्थं निनयेत् स्नानमण्डपम् । शङ्खपुण्याहघोषेण स्नानपीठे निवेशयेत् ॥८३८॥</strong>
**अवधार्य जगच्छान्तिं तोषयेत् कर्मिणस्तथा । **
<strong>देशिकस्य तदा दद्यात् पूर्ववत्तरुणीं शुभाम् ।</strong>
<strong>सपुत्रां वस्त्रसंयुक्तां हेमशृङ्गीं सदक्षिणाम् ॥८३९॥</strong></p>
<hr></blockquote>
<p>जगच्छान्तिम् अवधार्येति स्वस्ति-वाचनादिकं कृत्वेत्यर्थः ॥८३९॥</p>
<blockquote>
<p>**ततो वेदादिमन्त्रैस्तामालभेद्देशिकोत्तमः । **
<strong>पौरुषेण तु सूक्तेन मूलबीजेन चालयेत् ॥८४०॥</strong></p>
<hr></blockquote>
<p>तां प्रतिमाम् आलभेत् स्पृशेत् ॥८४०॥</p>
<blockquote>
<p>**कौतुकं मूलबीजेन तत्करे त्वधिरोपयेत् । **
<strong>चित्रं देवेति मन्त्रेण नेत्रे चोन्मीलयेद्गुरुः ॥८४१॥</strong>
**हैमयाभ्यञ्जयेन्नेत्रे श्लक्ष्णया तु शलाकया । **
<strong>घृतेन मधुना तन्मधुवातेति देशिकः ॥८४२॥</strong></p>
<hr>
<p>**ततः शुद्धेन तोयेन स्नाप्य मन्त्रैः समालभेत् । **
<strong>वेदाद्येन च सूक्तेन चतुर्भिर्मूर्तिपैः सह ॥८४३॥</strong></p>
<hr>
<p>**अतो देवेति चावाह्य वासुदेवं जगद्गुरुम् । **
<strong>विशुद्धस्फटिकाभासं हिमकुन्देन्दुसन्निभम् ॥८४४॥</strong></p>
<hr>
<p>**किरणैः शीतलैः सौम्यैः प्रीणयन्तञ्चराचरम् । **
<strong>लावण्यामृततोयेन सिञ्चन्तमिव सर्वतः ॥८४५॥</strong>
**सुनाभं वारिजं पद्मं धारयन्तं गदां शुभाम् । **
<strong>भूषितं मालया तद्वद्दीपितं मणिकाञ्चनैः ।</strong>
<strong>श्री-पुष्टि-गरुडाद्यैस्तु समन्तात् परिवारितम् ॥८४६॥</strong></p>
<hr>
<p><strong>एवं ध्यात्वा ततः कुम्भैरभिषिञ्चेत् समन्ततः ।</strong>
<strong>आपो हिष्ठेति मन्त्रेण कुम्भेनासेचयेद्गुरुः ॥८४७॥</strong></p>
<hr>
<p>**समुद्रं गच्छ मन्त्रेण दक्षिणेनाभिषेचयेत् । **
<strong>सोमराजेति मन्त्रेण उत्तरेणाभिषेचयेत् ॥८४८॥</strong></p>
<hr>
<p>**घृतेनाभ्यञ्जयेद्देवं तेजोऽसीति ततो गुरुः । **
<strong>द्रुपदेति समुद्वर्त्य दद्यादामलकं शुभम् ॥८४९॥</strong>
<strong>याः फणिनीति मन्त्रेण फलैर्नीराजयेत् प्रभुम् ।</strong>
<strong>काण्डात् काण्डेति मन्त्रेण हरिं निर्माञ्छयेत् पुनः ॥८५०॥</strong></p>
<hr>
<p>**फलतोयेन सिञ्चेत गायत्र्या देशिकोत्तमः । **
<strong>तद्विष्णोरिति मन्त्रेण पञ्चगव्येन सेचयेत् ॥८५१॥</strong>
**काषायेण तु तोयेन वरुणस्येति सेचयेत् । **
<strong>सुमङ्गलीति मन्त्रेण विद्वानोषधिवारिणा ॥८५२॥</strong></p>
<hr>
<p>**मूर्धानं दिवमन्त्रेण वल्मीकेनाभिषेचयेत् । **
<strong>इमं मेति च मन्त्रेण स्नापयेत् सिकताजलैः ॥८५३॥</strong>
**देवो वराह मन्त्रेण मृत्तोयेनाभिषेचयेत् । **
<strong>सेचयेत् पद्ममृत्तोयैः शन्नो देवीति देशिकः ॥८५४॥</strong>
**ऋतं चेत्यादि-सूक्तेन तीर्थमृत्कुम्भवारिणा । **
<strong>नागकेशरतोयेन श्रीश्च तेत्यभिषेचयेत् ॥८५५॥</strong></p>
<hr>
<p>**चन्दनोदककुम्भेन पावमान्याभिषेचयेत् । **
<strong>प्लवसाम्ना ततः पञ्चरत्नतौयेन सेचयेत् ॥८५६॥</strong></p>
<hr>
<p>**पञ्च नद्येत्युचा देवं नदीनदतडागजैः । **
<strong>यासां राजेति मन्त्रेण एकाशीतिघटैर्हरिम् ।</strong>
<strong>स्नापयेदर्चयेद्धक्त्या प्रतिद्रव्यं समाहितः ॥८५७॥</strong></p>
<hr>
<p>**अग्न आयेति मन्त्रेण देवमुञ्चोदकेन तु । **
<strong>शुद्धतोयेन देवेशं शुद्धवत्याभिषेचयेत् ॥८५८॥</strong>
<strong>अतोऽर्चयेत् सुरेशानं जितन्त इति देशिकः ॥८५९॥</strong></p>
<hr>
<p>**पाद्यन्तु मूलमन्त्रेण मधुपर्कन्तथैव च । **
<strong>स्नानीयमथवाचामं गायत्र्या विनिवेदयेत् ॥८६०॥</strong></p>
<hr>
<p>**सुरासुरेति युग्मं तु दद्यात्तद्वत् पवित्रकम् । **
<strong>वेदाहमित्युत्तरीयं रोचनां प्रणवेन तु ॥८६१॥</strong></p>
<hr></blockquote>
<p>युग्मं— परिधानोत्तरीय-वस्त्र-द्वयम् । पवित्रकं— यज्ञोपवीतम् । रोचनां— गोरोचनातिलकम् ॥८६१॥</p>
<blockquote>
<p>**अञ्जनमञ्जतेत्येवं गन्धं गन्धवतीति च । **
<strong>पुष्पवत्या तथा पुष्पं धूपं धूरसि चेत्यूचा ॥८६२॥</strong></p>
<hr>
<p>**तेजोऽसीति तथा दीपमग्निर्मूर्धेति प्रापणम् । **
<strong>इन्द्रच्छत्रेति वै च्छत्रं विकर्णेन तु चामरम् ॥८६३॥</strong></p></blockquote>
<p>प्रापणं—नैवेद्यम् ॥८६३॥</p>
<blockquote>
<p><strong>आज्यदोहेन चादर्शं बात आवेति वीजयेत् ।</strong>
<strong>त्वमिन्द्रेति ध्वजं दद्यात् पताकामोमिति स्मरन् ॥८६४॥</strong></p>
<hr>
<p>**देवव्रतेन साम्ना तु दद्यादाभरणादिकम् । **
<strong>स्तूयात् पुरुषसूक्तेन साकल्येन जनार्दनम् ॥८६५॥</strong></p>
<hr>
<p>**दीर्घायुष्येति सम्पूज्य किरेद्दूर्वाक्षतं बुधः । **
<strong>वा ओषधीति मन्त्रेण पुष्पाणि विकिरेद्गुरुः ॥८६६॥</strong>
**पुनर्बृहद्रथैः स्तुत्वा चक्रसाम्ना जनार्दनम् । **
<strong>शिवसङ्कल्पसूक्तेन शाकुनेन जनार्दनम् ।</strong>
<strong>उत्तिष्ठेति समुत्थाप्य शय्यायां विनिवेशयेत् ॥८६७॥</strong></p></blockquote>
<p>शाकुनेन सूक्तेन ॥८६७॥</p>
<blockquote>
<p><strong>अपराजित-मन्त्रेण ध्यायेत् सकलनिष्कलम् ।</strong>
<strong>व्यापिनन्तु पुनर्घ्यात्वा तत्त्वानि विनियोजयेत् ॥८६८॥</strong></p>
<hr></blockquote>
<p>सकलः सगुणश्चासौ निष्कलो निर्गुणश्च, तम् ॥८६८॥</p>
<blockquote>
<p>**सकलीकरणं कृत्वा पूर्वोक्तविधिना हरेः । **
<strong>ततः सहस्रशीर्षेति प्रत्यूचं पूजयेद्बुधः ॥८६९॥</strong></p>
<hr>
<p>**गन्धपुष्पादिभिः सम्यङ्नैवेद्यादि निवेदयेत् । **
<strong>अतो देवेति सूक्तेन गृहोपकरणानि च ॥८७०॥</strong></p>
<hr>
<p>**निद्राकलसविन्यासं कृत्वा पूज्यस्तु मण्डले । **
<strong>सर्वतोभद्रके देवो गन्धपुष्पादिभिः क्रमात् ॥८७१॥</strong></p></blockquote>
<p>सर्वतोभद्र-मण्डले देवः पूज्यः ॥८७१॥</p>
<blockquote>
<p>**प्रभूतैर्याज्ञिकैर्द्रव्यैर्हेमपुष्पैः समुज्ज्वलैः । **
<strong>वैष्णवे मण्डले पश्चाज्ज्वालयेद्वैष्णवानलम् ॥८७२॥</strong></p>
<hr>
<p>**नयन्मन्त्रैस्तु तं पश्चात् कुम्भेषु द्विजसत्तमः । **
<strong>जुहुयाच्च शतं साष्टं पलाशसमिधा द्विज ॥८७३॥</strong></p></blockquote>
<p>तम्—अनलम् ॥८७३॥</p>
<blockquote>
<p>**तिलांश्च जुहुयादाज्यैर्वैष्णवं प्रपचेच्चरुम् । **
<strong>तिलतण्डुलदुग्धैस्तु घृतेनाघार्य साधयेत् ॥८७४॥</strong>
<strong>अवतार्याभिघार्यव मन्त्रैरेभिस्तु होमयेत् ॥८७५॥</strong></p>
<hr>
<p>**विष्णवे शिपिविष्ठाय विष्णवे निर्गुणेति च । **
<strong>इदं विष्ण्विति मन्त्रेण तद्विष्णोरिति देशिकः ॥८७६॥</strong>
**इरावतीति मन्त्रेण त्वं विष्णोरिति चैव हि । **
<strong>प्रतद्विष्ण्विति मन्त्रेण विष्णोर्नुकेति चैव हि ॥८७७॥</strong>
**तथा पुरुषसूक्तेन सम्यक् षोडश आहुतीः । **
<strong>चरुं हुत्वा पुनः पश्चान्मन्त्रैरेभिस्तु होमयेत् ॥८७८॥<br>
तत्र होममन्त्राः</strong>
<strong>ओं विष्णवे स्वाहा । ओं पुरुषोत्तमाय स्वाहा । ओं त्रैलोक्यमोहनाय स्वाहा । ओं वैकुण्ठाय स्वाहा । ओं लक्ष्मीपतये स्वाहा । ओं लक्ष्मीनिवासाय स्वाहा । ओं हृषीकेशाय स्वाहा । ओं नमो नारायणाय स्वाहा । ओं ब्रह्मणे स्वाहा ॥८७९॥</strong></p>
<hr>
<p>**हुत्वा व्याहृतिभिः पूर्वं गायत्र्या होमयेद्गुरुः । **
<strong>एवं हुत्वा तु जुहुयाच्चक्रादीनां यथाक्रमम् ॥८८०॥</strong>
<strong>लक्ष्म्यादीनां ततो हुत्वा ग्रहाणां होमयेत्ततः ।</strong>
<strong>लोकेशानां तु नागानां होमयेत्तदनन्तरम् ॥८८१॥</strong></p>
<hr>
<p>**नारायणाय हुत्वा तु दद्यात् पूर्णहुतिं बुधः । **
<strong>ततो विभज्य विद्वांस्तु दद्यात् कनकदक्षिणाम् ॥८८२॥</strong>
**ब्रह्मघोषादिना देवं समुत्थाप्य विचक्षणः । **
<strong>ततो मण्डलमध्ये तु स्थापयित्वार्चयेत् पुनः ।</strong>
<strong>प्रत्यूचं निजसूक्तेन गन्धपुष्पादिभिः क्रमात् ॥८८३॥</strong></p>
<hr></blockquote>
<p>निज-सूक्तेन सहस्र-शीर्षादिना ॥८८३॥</p>
<blockquote>
<p>**सान्निध्यं पूर्ववत् कृत्वा सजीवकरणं गुरुः । **
<strong>प्रणवेन निरुध्याथ ध्यायेत् सकल-निष्कलम् ॥८८४॥</strong>
<strong>पिण्डिकायोजनीयादि मनसैव विचिन्तयेत् ।</strong>
<strong>न्यासं कृत्वार्चयेत् पश्चात् पूर्ववद्विधिना गुरुः ॥८८५॥</strong></p>
<hr></blockquote>
<p>मनसैव चिन्तयेत्, न तु पूर्ववत् साक्षाद् ब्रह्म-शिलादि-न्यासेनेत्यर्थः ॥८८५॥</p>
<blockquote>
<p>**बलिं दद्यात्तु भूतेभ्यः पार्षदेभ्यञ्च देशिकः । **
<strong>प्रणिपत्य ततो दद्याद्दक्षिणां गुरुवे सुधीः ॥८८६॥</strong></p>
<hr>
<p>**सुवर्णसहितं पात्रं तिलैः पूर्णं सयुग्मकम् । **
<strong>धेनुं स्वलङ्कृतां दद्याद्धेमशृङ्गीं तु दक्षिणाम् ।</strong>
<strong>ब्रह्मणे कनकं दद्यान्मूर्तिपेभ्यस्तथैव च ॥८८७॥</strong></p>
<hr></blockquote>
<p>सयुग्मकं—वस्त्र-द्वयम् हितम् ॥८८७॥</p>
<blockquote>
<p>**अश्वत्थपत्रे कृत्वा तु देशिकं कारुकन्तथा । **
<strong>चरुं सम्प्राशयेद्दन्तैरस्पृशन् प्रणवेन तु ॥८८८॥</strong>
<strong>तां रात्रिं वैष्णवैः सार्द्धं जाग्रत्तिष्ठेदतन्द्रितः ॥८८९॥</strong>
**प्रभातसमये स्नात्वा देवमुत्थाप्य यत्नतः । **
<strong>भद्रपीठे समारोप्य स्नापयेदच्छवारिणा ॥८९०॥</strong></p>
<hr></blockquote>
<p>यत्नतः ब्रह्मघोषादिना, अच्छेन—निर्मलेन ॥८९०॥</p>
<blockquote>
<p>**एकाशीतिघटैर्देवं मूलमन्त्रेण सेचयेत् । **
<strong>वैष्णवेन तु कुम्भेन ऐन्द्रादिकलसैस्तथा ॥८९१॥</strong></p>
<hr>
<p>**सेचयेत् फलतोयेन पञ्चगव्यादिना तथा । **
<strong>सुगन्धेन तथाज्येन स्नाप्य गन्धादिनार्चयेत् ।</strong>
<strong>पौरुषेण तु सूक्तेन प्रत्यूचं चन्दनादिभिः ॥८९२॥</strong></p>
<hr>
<p>**सितयुग्मेन संवेष्ट्य धूपयित्वा गृहं नयेत् । **
<strong>ब्रह्मघोषादिना सम्यग्विनिवेश्यार्चयेत् सुधीः ॥८९३॥</strong></p></blockquote>
<p>सित-युग्मेन—शुक्ल-वस्त्र-द्वयेन ॥८९३॥</p>
<blockquote>
<p>**दक्षिणां देशिके दद्यात् कनक्रं छत्रमेव च । **
<strong>ब्राह्मणान् भोजयित्वाथ स्वयं भुञ्जीत वाग्यतः ॥८९४॥</strong>
<strong>सभृत्यबन्धुवर्गं तु दीनानाथांस्तु भोजयेत् ॥८९५॥<br>
अथ चलश्रीमूर्तिप्रतिष्ठामाहात्म्यम्</strong></p></blockquote>
<p>तत्रैव—</p>
<blockquote>
<p><strong>यस्य गेहे सदा तिष्ठेत् मूर्तिर्देवस्य चक्रिणणः ।</strong>
<strong>न तत्र मारी दौर्भाग्यं न वालक्ष्मीर्न दुष्कृतम् ॥८९६॥</strong></p>
<hr>
<p>**अनेनैव विधानेन संस्कृत्य प्रतिमां हरेः । **
<strong>विष्णुलोकमवाप्नोति पुनरावृत्तिदुर्लभम् ॥८९७॥</strong>
** इति । **</p></blockquote>
<p>यद्यपि मूर्तिरिति प्रतिमामिति च सामान्यतो निर्देशः, तथापि चल-मूर्ति-प्रतिष्ठाया उक्तत्वाद् अत्रैव लिखितम् ॥८९६-८९७॥</p>
<blockquote>
<p>**अधुना चलमूर्तेर्हि प्रतिष्ठायाः परो विधिः । **
<strong>लिख्यते पद्धतिश्रेणी-दृष्टितः सम्मतः सताम् ॥८९८॥</strong></p></blockquote>
<p>एवं हयशीर्षोक्तञ्चल-श्री-मूर्ति-प्रतिष्ठाविधिं लिखित्वा इदानीं ततः सङ्क्षिप्तं बौधायनादि-शिष्ट-वर्ग-सम्मतं सत्-साम्प्रदायिक-बहुल-पद्धत्यनुसारेण परमपि लिखति— अधुनेति । एवार्थे हि-शब्दः , चल-मूर्तेर् एवान्योऽपि प्रतिष्ठा-विधिः श्री-कृष्णदेवाचार्य-सम्मतः । तथा च श्री-कृष्णदेवाचार्य-पद्धतौ—</p>
<blockquote>
<p>बौधायनादि-सन्मूलास् त्रैविक्रम्यादिपद्धतीः ।
वीक्ष्य वक्ष्यामि विष्ण्वादि-चलार्चा-स्थापने विधिम् ॥ इति ॥८९८॥</p></blockquote>
<p><strong>अथ बौधायनाद्युक्तचलश्रीमूर्तिप्रतिष्ठाविधिः</strong></p>
<blockquote>
<p>**स्थिरमूर्तिप्रतिष्ठानुसारेणात्रापि वैष्णवैः । **
<strong>प्रतिष्ठाविधिरुन्नेयो विंशेषोऽन्यश्च लिख्यते ॥८९९॥</strong></p></blockquote>
<p>तत्र च मण्डप-निर्माणादि-प्रकार-विशेषः स्नपनादौ मन्त्रादिकञ्च प्रायः पूर्व-लिखित-स्थिर-मूर्ति-प्रतिष्ठा-विधिवद्-विज्ञेयमिति लिखति—स्थिरेति ॥८९९॥</p>
<p><strong>अथ तत्र मण्डपादिनिर्माणविधिः</strong></p>
<blockquote>
<p><strong>प्रासादतो दिशि प्राच्यामुदीच्यां वाथ मण्डपम् ।</strong>
<strong>ऐशान्यां वाचरेत् स्थानेऽदूरेऽङ्गारादिवर्जिते ॥९००॥</strong></p>
<hr></blockquote>
<p>प्रासादोऽत्र भगवद्-आवासालयः, तस्मात्, अङ्गारेण आदि-शब्दात् तृषास्थ्यादिना च रहिते, अदूरेऽनतिदूरे अनति-निकटे चेत्यर्थः । मण्डपम् आचरेत् रचयेत् ॥९००॥</p>
<blockquote>
<p><strong>दशहस्तं चतुर्द्वारं चतुरस्रं समं शुभम् । चतुस्तोरणसंयुक्तं सपताकञ्च पूर्ववत् ॥९०१॥</strong></p></blockquote>
<p>पूर्ववद् इति स्थिर-मूर्ति-प्रतिष्ठायां तोरण-पताका-स्थापनादि-विधिर् यथा पूर्वं लिखितोऽस्ति तथैवेत्यर्थः । यद्यपि मण्डप-पारिमाणादिकमपि पूर्व-लिखनाद् विज्ञातं स्यादेव, तथापि तदेव स्मारयतात्र लिखितमशक्तावन्त्यपक्षं चाङ्गीकुर्वता किञ्चिद् विशेषं दर्शयता तल्-लिखितम् । एवमग्रेऽप्य् ऊह्यम् ॥९०१॥</p>
<blockquote>
<p>**तस्मिंश्च विधिवत् कुर्यात् सयोन्यास्यस्त्रिमेखलम् । **
<strong>आग्नेयां कुण्डमाशायां चतुरस्रं करोन्मितम् ॥९०२॥</strong></p>
<hr></blockquote>
<p>तस्मिन् मण्डपे योनिरास्यञ्च वक्त्रं तिस्रो मेखलाश्च तैः सहितम् आग्नेय्याम् आशायां दिशि विधि-युक्तं यथा स्यात् तथा कूर्यात् । तद्-विधिश्च पूर्वं दीक्षा-विधौ विस्तार्य लिखितोऽस्ति। करोन्मितम् एक-हस्त-परिमितम् ॥९०२॥</p>
<blockquote>
<p>**प्राच्यां वेदीं करोच्छायविस्तारां चतुरस्रिकाम् । **
<strong>ऐशान्यां स्थानमेकञ्च देवस्य स्नपनोचितम् ॥९०३॥</strong></p></blockquote>
<p>करः एक-हस्त-प्रमाण उच्छ्रायो विस्तारश्च यस्यास्ताम् । स्नपनोचितम् इति देव-स्नपनस्य तद्-उपकरण-स्थापनस्य चोपयुक्तम् इत्यर्थः ॥९०३॥</p>
<p><strong>अथ तत्र मण्डलविधिः</strong></p>
<blockquote>
<p>**मण्डपस्य च नैरृत्यां विधिवद्वास्तु मण्डलम् । **
<strong>मध्ये च देवतार्चार्थं सर्वतोभद्रमालिखेत् ॥९०४॥</strong></p></blockquote>
<p>वास्तु-मण्डलं चैवं पूर्वोत्तरगाभिर् नवनवभी रेखाभिश् चतुःषष्टिपदं मण्डलं विधाय तत्र बहिश्चतुष्कोणेषु कोणात् तिर्यग् रेखा दत्त्वाष्टाबद्धपदानि चतुर्दिक्षु चतुर्विंशतिपदानि मध्ये रेखाद्वय-मार्ज्जनेन चतुष्पदम् एकम्, तथा तत्-प्राच्यादि-चतुर्दिक्षु चत्वारि चतुष्य चतुष्पदानि, तच्चतुष्कोणेषु मध्यवर्ति-रेखा-द्वयमार्जनेनाष्टौ द्विपदानि कुर्यात् । एवं पञ्च-चत्वारिंशद्-देवता-स्थानानि भवन्ति । देवताश्चैताः—मध्यम-चतुष्पदे ब्रह्मा, तत्-प्रागादि-चतुष्पदेषु क्रमेण आप-सावित्र-जयरुद्राः, कोण-स्थेष्वष्टसु द्विपदेषु ईशान-कोणादि-क्रमेण अर्यम-सवितृ-विवस्वद्विबुधाधिप-मित्रराजयक्ष्म-पृथ्वी-धराप-वत्सकाः । तथा च मात्स्ये— ‘द्वात्रिंशद् बाह्यतः पूज्याः पूज्याश्चान्तस् त्रयोदश’, तथा—ईशान-कोणादिषु सुरान् पूजयेच्च विधानतः, तथा—</p>
<blockquote>
<p>ईशानादि-चतुष्कोण-संस्थितान् पूजयेद् बुधः ।
आपश्चैवाथ सावित्रो जयो रुद्रस् तथैव च ॥
मध्ये चतुष्पदे ब्रह्मा तस्याष्टौ च समीपगाः ।
अर्यमा सविता चैव विवस्वान् विबुधाधिपः ॥
मित्रोऽथ राजयक्ष्मा च तथा पृथ्वी-धरः क्रमात् ।
अष्टमश्चापवत्सस् तु परितो ब्रह्मणः स्मृताः ॥ इति ।</p></blockquote>
<p>बाह्य-द्वात्रिंशत्-पदेषु च ईशानादि-क्रमेणैव द्वितीयर्ध-पदतः शिख्यादयो द्वात्रिंशद् देवताः । तथा च तत्रैव—</p>
<blockquote>
<p>शिखी चैवाथ पर्जन्यो जयन्तः कुलिशायुधः ।
सूर्य सत्यो वृषश्चैव आकाशो वायुरेव च ॥
पूषा च वितथश्चैव गृहक्षतयमाव् उभौ ।
गन्धर्वो भृङ्ग-राजश्च मृगः पितृगणस् तथा ॥
दौवारिकोऽथ सुग्रीवः पुष्पदन्तो जलाधिपः ।
असुरः शोषपापौ च रोगोऽहिर्मुख्य एव च ।
भल्लाटः सोमसर्पौ च अदितिश्च दितिस् तथा ॥ इति ।</p></blockquote>
<p>एवं सर्वाः पञ्च-चत्वारिंशद्-देवता वास्तु-मण्डले । तद्-बहिर्-ईशानादि-क्रमेण तु बकी स्कन्दा विदारी अर्यमा पूतना जम्भका पाप-राक्षसी लिपिच्छा चेत्यष्टौ देवताः इति । एवम् अयं चतुः-षष्टि-पद-मण्डल-देवता-स्थान-विभागो हयशीर्ष-पञ्चरात्रस्यानुसारी, न तु मात्स्य-पुराणस्य । एतच्च सर्वम् अग्रे प्रासाद-निर्माणेऽवश्य-लेख्यत्वाद् अत्र विस्तार्य न लिखितं, तत्रैव विशेषतो व्यक्तं भावि । एतच्च वास्तु-मण्डल विविध-रङ्ग-शालि-पिष्ट-पूरितं कार्यम् । मण्डप-मध्ये च मण्डल-देवता-पूजार्थं सर्वतोभद्राख्यं मण्डलं कुर्यात् । तच्च सुप्रसिद्धमेव ॥९०४॥</p>
<blockquote>
<p>**सकर्णिकञ्च तन्मध्ये पद्मं विरचयेत्तथा । **
<strong>स्वस्तिकं चोत्तरे कृत्वा तत्र शय्यां निवेशयेत् ॥९०५॥</strong></p></blockquote>
<p>तस्य सर्वतोभद्रस्य मध्ये च कर्णिका-सहितं पद्मं तथेति विधिवद् विरचयेत् । तन्-मण्डल-देवताश्चैताः—मध्ये ब्रह्मा, मण्डल-प्रान्ते पूर्वाद्य्-अष्टदिक्षु क्रमेण इन्द्रादयोऽष्टलोक-पालाः, ईशेन्द्राद्य्-अन्तरालाष्टके च वसवो रुद्रा आदित्या अश्विनौ पितरो नागाः स्कन्दो वृषश्चेत्यष्टौ । ईशानादि-पद्म-दलेष्व् अष्टसु क्रमेण दक्षो विष्णुर् दुर्गा स्वधाकारो मृत्यु-रोगः स-समुद्राः सरितो मरुतो गण-पतिश्चेत्यष्टौ । पद्म-कर्णिकायाश्चाधः पृथिवी, उपरि मेरुः, तद्-उपरि स्थाप्य-देवताः । मण्डलस्य बाह्यतः प्रागादि-दिक्पालानाम् आयुधानि वाहनानि च, तद्-बाह्ये च गौतम-भरद्वाज-विश्वामित्र-कश्यप-जमदग्नि-वशिष्ठादयः सप्तर्षयः । ततो बहिर्-नवग्रहाः, ततश्च वह्न्याद्य्-अष्टसु क्रमेण ऐन्द्री, कौमारी, ब्राह्मी, वाराही, चामुण्डा, वैष्णवी, माहेश्वरी, वैनायकी चेत्यष्टौ शक्तय इति । उत्तरे तत्-सर्वतोभद्र-मण्डलाद् उत्तरतः स्वस्तिकं मण्डलं च कृत्वा तद्-उपरि शय्यां स्थापयेत् ॥९०५॥</p>
<p><strong>अथ ब्राह्मणवरणादिविधिः</strong></p>
<blockquote>
<p>**यजमानश्च पूर्वेद्युः प्रतिष्ठायाः समाचरेत् । **
<strong>पुण्याहवाचनं विप्रैमण्डपस्थापनं तथा ॥९०६॥</strong></p></blockquote>
<p>एवं मण्डप-रचनादिकं लिखित्वा पुण्याहवाचनादि-पूर्वकम् आचार्यादिवरणं यजमानस्य कृत्य-विशेषं लिखति—यजमानश्चेति पञ्चभिः । प्रतिष्ठा-समयात् पूर्वेद्युः पूर्व-दिवसे विप्रैः कृत्वा पुण्याहवाचनं मण्डप-प्रतिष्ठां च सम्यग् आचरेत् ॥९०६॥</p>
<blockquote>
<p>**मण्डपस्य च वायव्यां मातृर्गन्धादिनार्चयेत् । **
<strong>प्रणवादिनमोऽन्तैश्च नामभिर्विधिवद्बुधः ॥९०७॥</strong></p></blockquote>
<p>गन्धेन, आदि-शब्दात् अक्षत-पुष्पादिभिश्च मातॄः पूजयेत् । मातृ-पूजने मन्त्रान् लिखति—प्रणवादीति । मातरश् च षोडश पूर्वम् अचल-मूर्ति-प्रतिष्ठारम्भे लिखिता एव । प्रयोगः— ‘ओं गौर्यै नमः’ इत्यादि । विधिवद् इति, सर्वत्रैवाग्रेऽप्य् अनुवर्तनीयम् ॥९०७॥</p>
<blockquote>
<p><strong>नान्दीश्राद्धं ततः कृत्वा सद्विप्रं वृणुयाद्गुरुम् ।</strong>
<strong>मधुपर्कादिनाभ्यर्च्यं दत्त्वा वस्त्रादि शक्तितः ॥९०८॥</strong></p>
<hr>
<p>**तदर्द्धदानाद्ब्रह्माणं पुराणस्तुतिपाठकम् । **
<strong>सूक्तजापकमप्येवं त्रीन् विप्रान् वृणुयात् परान् ॥९०९॥</strong></p></blockquote>
<p>सद्-विप्रं पूर्व-लिखित-लक्षणं ब्राह्मणम् । मधु-पर्केण, आदि-शब्दात् आसन-पाद्यार्घ्यादिना च सम्पूज्य शक्तितः यथाविभवं वस्त्रादिकं दत्त्वा, आदि-शब्देन भूषणादि । गुरु-वरण-विधिश्च पूर्वमेव लिखितोऽस्ति । अमुकगोत्रः अमुकशर्माहम् अमुक-गोत्रामुक-शर्माणं त्वां प्रतिष्ठाचार्यत्वेन वृणे । स च वृतोऽस्मीति प्रब्रूयाद् इत्यादि-रूपः । तथा मधुपर्कादि-पूजापुरःसरं गुरु-सम्प्रदानक-वस्त्राद्य्-अर्धदानेन ब्रह्माणं वृणुयात् । पुराण-स्तुति-पाठक-सूक्त-जापकौ च मधुपर्कादिना तथैवाभ्यर्च्य तद्-अर्ध-दानेन यथाविभवं वा वस्त्रादि-दानेन वृणुयाद् इत्यादि-रूपश्च ॥९०८-९०९॥</p>
<blockquote>
<p>**तोरणानि ततोऽभ्यर्च्य द्वाराण्युत्तरतस्तथा । **
<strong>पूर्ववद्वृप्रांश्चतुरो द्वारजापकान् ॥९१०॥</strong></p></blockquote>
<p>तद्-अनन्तरं च उत्तरत उत्तरमारभ्य ‘तोरणाय नमः’ इति क्रमेण तोरणानि, तथा द्वाराणि चत्वारि ‘श्रियै नमः’ इत्यभ्यर्च्य । पूर्ववद् यथाशक्ति मधुपर्कवासोऽलङ्कारादि-दानेनेत्यर्थः ॥९१०॥</p>
<p><strong>अथ वास्तुदेवपूजादिविधिः</strong></p>
<blockquote>
<p>**आचार्यो मण्डपेऽभ्येत्य प्राणायामान् विधाय च । **
<strong>आपोहिष्ठेति दर्भोदैर्यागस्याभ्युक्षयेद्भुवम् ॥९११॥</strong></p>
<hr></blockquote>
<p>प्रतिष्ठा-मण्डपे अभ्येत्य आगत्य, यागस्य भुवं देव-पूजा-स्थलम् ॥९११॥</p>
<blockquote>
<p>**विकीर्य सर्षपान् शुक्लान् रक्षां कृत्वा च मन्त्रतः । **
<strong>विधिवत् पूजयेद्वास्तुदेवता वास्तुमण्डले ॥९१२॥</strong></p></blockquote>
<p>विधिवद् इति, प्रणवादि-नमोऽन्त-नाम-मन्त्रैः षोडशोपचारैः प्रत्येकं पूजयेद् इत्यर्थः ॥९१२॥</p>
<p><strong>अथ तत्र मन्त्रः<br>
देवा आयान्तु जातुधानास्त्वपयान्तु विष्णो देवयजनं रक्षस्व ॥९१३॥</strong></p>
<blockquote>
<p>**इति । **</p></blockquote>
<p>मन्त्रत इति लिखितं, तम् एव मन्त्रं लिखति—देवा इत्यादि ॥९१३॥</p>
<blockquote>
<p>**ईशानादिक्रमेणाथ कुशपुष्पयुताक्षतैः । **
<strong>शिख्यादिदेवताभ्यश्च विशेषवलिमर्पयेत् ॥९१४॥</strong></p></blockquote>
<p>शिखी वास्तु-मण्डपस्येशानकोणार्ध-पदवर्ती । तद्-आदि सर्व-देवताभ्योऽग्रे लेख्य-तत्-तद्-विहित-द्रव्यासम्भवे पुष्पादिभिर् विशेषवलिं दद्यात् ॥९१४॥</p>
<blockquote>
<p>**आगत्य कुण्डपार्श्वे तु होमं कुर्याद्यथाविधि । **
<strong>तत्रावश्यं प्रतिद्रव्यं होमान्ते प्रतिमां स्पृशेत् ॥९१५॥</strong></p></blockquote>
<p>यथाविधीति अग्निं प्रतिष्ठाप्यान्वाधाय गोक्षीरे नीरसे चरुं स्थाप्य-देवताकं स्रपयित्वाज्य-भागान्ते पलाशोडुम्बराश्वत्थ-न्यग्रोधापामार्ग-समिद्भिः प्रत्येकम् अष्टोत्तर-शतम् अष्टोत्तर-सहस्रम् अष्टाविंशतिं वा लोकपालानुद्दिश्य तत्-तन्-मन्त्र-व्याहृतिभिर् वा जूहयात् । तावत् सङ्ख्यकमाज्यहोमं स्थाप्य-देवता-लिङ्गकेन मन्त्रेण कृत्वा समित्तिलाज्यानां प्रतिद्रव्यं तेनैव मन्त्रेण दश दशहुतीर् दत्त्वा अग्निर् यजुर्भिर् इत्यनुवाकं जप्त्वा स्थाप्य-देवता-मन्त्रेणैव चरोर् दश-प्राधानाहुतीर् दत्त्वा चरु-शेषेण यदस्य कर्मण इति स्विष्ट-कृते जुहुयात् । ‘यथाशक्ति स्थाप्य-देवता-मन्त्रम् आवर्त्य ब्रह्म-विसर्जनान्तं कुर्यात्’ इति विधिर् ज्ञेयः ॥९१५॥</p>
<p><strong>अथ स्नपनविधिः</strong></p>
<blockquote>
<p>**आचार्याय वरं दत्त्वा निजशक्त्यनुसारतः । **
<strong>विप्रान् गन्धादिनाभ्यर्च्य पुण्याहं वाचयेत् पुनः ॥९१६॥</strong></p>
<hr></blockquote>
<p>यजमान-कृत्यं लिखति—वरम् आचार्यापेक्षितं वस्त्रालङ्कारादि निज-शक्त्य्-अनुसारेण दत्त्वा ॥९१६॥</p>
<blockquote>
<p><strong>ततश्च यजमानानुमोदितोऽर्चां विशोधयन् ।</strong>
<strong>आचार्यः प्रणिपत्यादौ देवं सम्प्रार्थयेदिदम् ॥९१७॥</strong></p>
<hr></blockquote>
<p>तदुक्तम्—</p>
<blockquote>
<p><strong>स्वागतं देवदेवेश विश्वरूप नमोऽस्तु ते ।</strong>
<strong>शुद्धेऽपि त्वदधिष्ठाने शुद्धिं कुर्मः क्षमस्व माम् ॥९१८॥</strong>
** इति । **
**ततश्च नवपीठोपवेशितां प्रतिमां गुरुः । **
<strong>मृद्भिर्द्वादशकृत्वस्तां संशोध्य क्षालयेज्जलैः ॥९१९॥</strong></p>
<hr>
<p>**पञ्चगव्यैस्तथा पञ्चामृतैस्तन्मन्त्रतो बुधः । **
<strong>संस्नाप्य हविषाभ्यज्य चूर्णैरुद्वर्तयेच्छुभैः ॥९२०॥<br>
अथ तन्मन्त्राः</strong>
<strong>पञ्चगव्यस्नपने पयः पृथिव्यामिति क्षीरादिचतुःस्नपने पूर्वदेव शर्करास्नपने च आयं गौरिति ॥९२१॥</strong>
<strong>कोष्णोदकेन प्रक्षाल्य सुगन्धेनानुलिप्य च ।</strong>
<strong>ततः संस्रवकुम्भाद्भिः संस्नाप्य प्रणमेच्च ताम् ॥९२२॥</strong></p></blockquote>
<p>सम्यक् स्रवति जलानि बहुल-च्छिद्रतयेति संस्रवः, तादृश कुम्भस्य जलेन ‘शन्नो देवीः’ इति मन्त्रेण संस्नाप्य तां प्रतिमां प्रणमेत् ॥९२२॥</p>
<blockquote>
<p>**अभिषिञ्चेदर्चितैस्तु चतुष्कुम्भैः सपल्लवैः । **
<strong>समुद्रज्येष्ठा इत्यादि चतुर्मन्त्रैः परैरपि ॥९२३॥</strong></p>
<hr></blockquote>
<p>अर्चितैर् गन्धाक्षतादिभिः पूजितैः, परैः आकलसेषु धावतीत्यादिभिर् अन्यैश्च कलस-लिङ्गेतिमन्त्रैस् ताम् अभिषिञ्चेत् ॥९२३॥</p>
<blockquote>
<p>**पद्मान्तः स्वस्तिकप्रान्ते पीठे चोडुम्बरे शुभे । **
<strong>अन्यक्षीरद्रुमीये वा श्रीमूर्तिमुपवेशयेत् ॥९२४॥</strong></p></blockquote>
<p>शुभे त्रिहस्त-दैर्घ्य-तद्-अर्ध-विस्तारेण यथासम्भवं परिमाणादिना वा सुन्दरे ॥९२४॥</p>
<blockquote>
<p><strong>अथाष्टौ स्थापयेत् कुम्भान् अष्टदिक्ष्वम्बुपूरितान् ॥९२५॥</strong></p>
<hr></blockquote>
<p>अष्टदिक्षु श्री-मूर्तेः प्राच्यादिषु ॥९२५॥</p>
<blockquote>
<p>**तेष्वाद्ये सङ्गमक्रोडोत्खातवल्मीकमृत्तिकाम् । **
<strong>अश्वहस्तिनदीतीरद्वयमृत्स्नाञ्च निक्षिपेत् ॥९२६॥</strong></p></blockquote>
<p>तेषु कुम्भेषु मध्ये य आद्यः प्राची-स्थापित-कुम्भस् तस्मिन् सङ्गमादि-स्थान-सप्तक-मृत्तिकां निक्षिपेत् ॥९२६॥</p>
<blockquote>
<p>**द्वितीयेऽश्वत्थचूतादिपल्लवाश्मन्तकत्वचम् । **
<strong>अन्येषु च क्रमात् षट्सु परित्रान् प्रस्त्रवोदकम् ।</strong>
<strong>शान्तिवार्यथ गन्धोदमक्षतान् कुसुमानि च ॥९२७॥</strong></p>
<hr></blockquote>
<p>अश्वत्थचूतयोः, आदि-शब्दाद् अर्जुनादीनाञ्च पल्लवान् अश्मन्तकत्वचञ्च निक्षिपेत् । अन्येषु षट्सु कुम्भेषु पवित्रादि-षड्-द्रव्याणि क्रमेण निक्षिपेत् ॥९२७॥</p>
<blockquote>
<p>**स्थापयेत् सर्त्विगाचार्यस्तैः कुम्भैरष्टमन्त्रतः । **
**आपो हिष्ठेति त्रितयं हिरण्येति चतुष्टयम् । **
<strong>तथैव पवमानेत्याद्यनुवाकं परो मनुः ॥९२८॥</strong></p></blockquote>
<p>तैर् अष्टभिः कुम्भैः । अष्ट मन्त्रान् एव लिखति—आप इति । हिरण्येति—हिरण्य-वर्णाः शुचयः पावका इति ऋक्-चतुष्टयम् । पवमानं सुवर्जन इत्यनुवाकञ्च ॥९२८॥</p>
<p><strong>अथ वस्त्राद्यर्पणविधिः</strong></p>
<blockquote>
<p>**अभिवस्त्रेति वस्त्रे द्वे आहते परिधाप्य च । **
<strong>दत्त्वोपवीतं गन्धाद्यैरुपचारैश्च पूजयेत् ॥९२९॥</strong></p>
<hr></blockquote>
<p>यज्ञोपवीतं च अभिवस्त्रेत्यनेनैव मन्त्रेण दत्त्वा ॥९२९॥</p>
<blockquote>
<p>**हिरण्यगर्भ इत्यादीनष्टौ मन्त्रान् जपन् शुभैः । **
<strong>कुर्यान्नीराजनं पिष्टमयैर्दीपैरथाष्टभिः ॥९३०॥</strong></p>
<hr>
<p>**गन्धेन चित्रं देवानामित्यर्द्धर्चेन लोचने । **
<strong>देवस्योन्मीलयेत् पार्श्वे स्थित्वा स्वर्णशलाकया ।</strong>
<strong>देवस्य पुरतस्तिष्ठेत्तदानीञ्च न कश्चन ॥९३१॥</strong></p>
<hr>
<p>**अञ्जनेनाञ्जयेन्नेत्रे अञ्जन्ति त्वामिति स्फुटम् । **
**देवस्य त्वेति मध्वाज्यसिताभिः पुनरञ्जयेत् । **
<strong>अथादर्शं प्रदर्श्याथ विविधं भोज्यमर्पयेत् ॥९३२॥</strong></p></blockquote>
<p>सितो शर्करा, मध्वादिभिर् देवस्य त्वेति मन्त्रेण पुनर् अभ्यञ्जयेत् ॥९३२॥</p>
<p><strong>अथ स्तुतिवलिदानादि</strong></p>
<blockquote>
<p>**अथाचार्यः कुशासीनः संस्तूयाद्धारयन् कुशान् । **
<strong>देवं पुरुषसूक्तेन प्रत्युचं प्रणवं पठन् ॥९३३॥</strong>
**पञ्चवर्णकधान्यान्नं पात्रे संस्थाप्य वैणवे । **
<strong>तेन नीराजयेद्देवं विगताचारविप्रतः ॥९३४॥</strong></p>
<hr></blockquote>
<p>पञ्चवर्ण-धान्य-निष्पन्नं क्षिप्रौदनं वैणवे पात्रे निधाय तेनान्नेन देवं निराचार-विप्र-हस्तेन नीराजयेत् ॥९३४॥</p>
<blockquote>
<p>**तद्धस्तेन बलिं दद्याद्रुद्राय च चतुष्पथे । **
<strong>नमो रुद्रायेति मन्त्रं सघ्रुवञ्च स्वयं जपेत् ॥९३५॥</strong></p>
<hr></blockquote>
<p>स-ध्रुवं प्रणव-सहितम्, तथाहि—ओं नमो रुद्राय सर्वभूताधिपतये दीप्त-शूल-धरायोमादयिताय विश्वाधिपतये रुद्राय वै नमः, शिवमगर्हितं कर्मास्तु स्वाहा इति ॥९३५॥</p>
<blockquote>
<p>**ब्रह्माणञ्च प्रतिष्ठाध्य तन्मन्त्रेण तदादिकाः । **
<strong>उपचारैः षोडशभिर्यजे मण्डलदेवताः ॥९३६॥</strong></p>
<hr></blockquote>
<p>तन्मन्त्रेण ब्रह्म-प्रतिष्ठा-मन्त्रेण ब्रह्मज-ज्ञानम् इत्यादिना ब्रह्माणं प्रतिष्ठाप्य ॥९३६॥</p>
<blockquote>
<p>**स्थाप्यदेवमथावाह्यार्चायां तल्लिङ्गमन्त्रतः । **
<strong>कर्णिकायां मण्डलस्य तामर्चामुपवेशयेत् ॥९३७॥</strong></p>
<hr></blockquote>
<p>तल्-लिङ्ग-मन्त्रतः स्थाप्य-देव-लिङ्ग-मन्त्रेण स्थाप्य-देवम् अर्चायां प्रतिमायाम् आवाह्य ॥९३७॥</p>
<blockquote>
<p>**सुप्रतिष्ठो भवेत्येतां सम्प्रतिष्ठाप्य तत्र च । **
<strong>पुनः समर्चयेद्गन्धाद्युपचारैस्तु पञ्चभिः ॥९३८॥</strong></p></blockquote>
<p>तत्र कर्णिकायाम् ॥९३८॥</p>
<blockquote>
<p>**कुण्डातिकमथायत्य तिलाज्यैर्जुहुयात् कृती । **
<strong>तद्देवतानां प्रत्येक नासमन्त्रैर्दशाहुतीः ॥९३९॥</strong></p></blockquote>
<p>तासां मण्डल-देवतानां नाम-मन्त्रैः—ओं ब्रह्मणे नमः इत्यादि-रूपैः प्रत्येकं तिलाज्यैर् दशाहतीर् जुहुयात् ॥९३९॥</p>
<p><strong>अथाधिवासनविधि</strong></p>
<blockquote>
<p><strong>अथ स्वस्तिकवर्तिन्यां शय्यायां ब्राह्मणैः सह ।</strong>
<strong>श्रीमूर्तिं प्राङ्मुखं दिव्यास्तरणेषु निवेशयेत् ॥९४०॥</strong></p>
<hr>
<p>**ततः पुरुषसूक्तेनोत्तरनारायणेन च । **
<strong>उपस्थाप्य ततोऽर्चायां न्यसेत्तत्त्वानि तत्त्वतः ॥९४१॥</strong></p>
<hr></blockquote>
<p>तत्त्वतः यथा-विधीत्यर्थः । तच्चैवम्— पुरुषात्मने नमः, प्राणात्मने नम इति शिरसि; प्रकृति-तत्त्वाय नमः, बुद्धि-तत्त्वाय नमः, अहङ्कार-तत्त्वाय नमः, मनस्-तत्त्वाय नम इति हृदि; तथा शब्द-तत्त्वाय नम इति शिरसि; स्पर्श-तत्त्वाय नम इति त्वचि; रूप-तत्त्वाय नम इति हृदि । एवं रस-गन्ध-श्रोत्र-त्वक्-चक्षुर्-जिह्वा-घ्राण-वाक्-पाणि-पाद-पायूपस्थ-पृथिव्य्-अप्-तेजो-वाय्व्-आकाशाख्यानि तत्त्वानि वस्ति-पाद-कर्ण-त्वक्-चक्षुर्-जिह्वा-घ्राण-शिखासु यथासम्भवं विन्यस्य देहे विन्यसेद् इति ॥९४१॥</p>
<blockquote>
<p>**न्यसेत् पुरुषसूक्तञ्च गन्धाद्यैरर्चयेत्ततः । **
<strong>शय्यायां स्वापयेद्देव सुखशायी भवेति तम् ॥९४२॥</strong></p></blockquote>
<p>पुरुष-सूक्त-न्यासश् चैवम्—अस्य पुरुष-सूक्त-मन्त्रस्य नारायण-ऋषिः पुरुषो देवता देवस्याङ्ग-न्यासे विनियोगः इति सहस्र-शीर्षादि स्मृत्वा, आद्य-मृग्-द्वयम् अग्रकरयोः, उपरितनं जानुनोः, तद्-उपरितनं कटयोः, स-भूम्याद्यास् तिस्रो नाभि-हृदय-कण्ठेषु । तद्-उपरितनम् ऋग्-द्वयं बाह्वोस्-तद्-उपरितनम् अक्ष्णोः, अन्त्याम् ऋचं मस्तके न्यसेद् इति ॥९४२॥</p>
<blockquote>
<p><strong>अन्तराले न गन्तव्यं कैश्चिन्मण्डलशय्ययोः ॥</strong>
<strong>निषिध्यैर्व देवताभ्यो बलिं विधिवदर्षयेत् ॥९४३॥</strong></p>
<hr></blockquote>
<p>मण्डल-शय्ययोर् अन्तराले मध्ये कैश्चिन्न गन्तव्यम् इत्येवं निषेधं कृत्वा, विधिवदिति क्षीरौदनं ब्रह्मणे, घृतान्नम् उदकाभि-घारितम् इन्द्राय, आज्यौदन-मग्नये, माषान्नं यमाय, कृष्ण-व्रीह्य्-अन्नं पुराणेन घृतेन निरृतये, नवनीतौदनं वरुणाय, यवौदनं वायवे, प्रैयङ्गवं सोमाय, गामीशाय बलिं दद्याद् इति ज्ञेयम् ॥९४३॥</p>
<blockquote>
<p>**नैवारिकचरुस्थालीमानीय शयनस्थले । **
<strong>दिग्बलिं चरुशेषेण वितरेद्विधिवद्बुधः ॥९४४॥</strong>
**कृत्वाधिवासनं त्वेवं गीतवाद्यादिभिः शुभैः । **
<strong>सोत्साहं सोत्सवन्ताञ्च रजनीमतिवाहायेत् ॥९४५॥<br>
अथोत्थापन-विधिः</strong>
**अरुणोदयकाले सत्युत्तिष्ठ ब्रह्मणस्पते । **
<strong>मन्त्रेणानेन वाद्याद्यैर्देवमुत्थापयेत्ततः ॥९४६॥</strong></p>
<hr></blockquote>
<p>‘उत्तिष्ठ ब्रह्मणस् पते’ इत्यनेन मन्त्रेण ॥९४६॥</p>
<blockquote>
<p>**स्तुत्वा पुरुषसूक्तेनोत्तरनारायणेन च । **
<strong>सधृतब्रीहिणा कुण्डे विधिवच्छ्रपयेच्चरुम् ॥९४७॥</strong></p>
<hr>
<p>**ततश्चाज्येनाभिघार्य जुहुयान्नाममन्त्रतः । **
<strong>दशाहुतीः स्थाप्यदेवमन्त्रतो हविषा दश ॥९४८॥</strong></p>
<hr></blockquote>
<p>नाम-मन्त्रेण दशाहुतीः स्थाप्य-देव-मन्त्रेण च घृतेन दशाहुतीर् जुहुयात् ॥९४८॥</p>
<blockquote>
<p>**अवदानानि हुत्वा च चरुशेषेण मन्त्रतः । **
<strong>पूर्णाहुतिञ्च जुहुयात्तन्मन्त्रद्वयतो बुधः ॥९४९॥</strong></p></blockquote>
<p>चरु-शेषेण मन्तोऽवदानानि कृत्वा । तन्-मन्त्रश्चायम्—अग्नये स्वाहा, सोमाय स्वाहा, धन्वन्तरये कुह्वै अनुमत्यै प्रजापतये विश्वेभ्यो देवेभ्यः, ओं सर्वेभ्यो देवेभ्यः, ओं भुर्भुवः स्वः अग्नये स्विष्टकृते स्वाहा इति । तन्-मन्त्र-द्वयतः पूर्णाहुति-हवन-मन्त्राभ्यां सप्त ते अग्ने पुनस् त्वाम् इत्य् एताभ्यां, बुध इति तत्-तत्-प्रकारं तत्-तन्-मन्त्रांश्च जानातीति तद्-विशेष-लिखन-परिश्रमेण किमिति भावः । एवं सर्वत्रैव बोद्धव्यम् ॥९४९॥</p>
<blockquote>
<p><strong>ततो दत्त्वा धेनुमुख्यां शक्त्याचार्य य दक्षिणाम् ।</strong>
<strong>मेरोरभिमुखं वेद्यां देवं कुर्याद्दिनोदये ॥९५०॥</strong></p>
<hr></blockquote>
<p>दिनोदये सूर्ये उदिते सति ॥९५०॥</p>
<blockquote>
<p>**ओषधीरिति मन्त्रेण ततो देवाय दर्शयेत् । **
<strong>सर्वौषधिपुष्पमुलफलानि विविधानि च ॥९५१॥</strong></p>
<hr>
<p>**ताम्रपात्रेऽथ मूलेन शतवाराभिमन्त्रितम् । **
<strong>शान्त्यम्बु गुरुरादाय सिञ्चेद्देवस्य मस्तके ॥९५२॥</strong></p></blockquote>
<p>अथानन्तरं ताम्र-पात्रे स्थाय-देवता-मूल-मन्त्रेण शतवारान् अभिमन्त्रितं शान्ति-कलस-तोयमादायाचार्यो मूल-मन्त्रेणैवाभिषेकं कुर्यात् ॥९५२॥</p>
<blockquote>
<p><strong>विश्वतश्चक्षुरित्येतमुपस्थाप्य प्रकल्पयेत् ।</strong>
<strong>देवाधो ध्यानतो ब्रह्मशिलां रत्नाष्टकान्विताम् ॥९५३॥</strong></p>
<hr></blockquote>
<p>एत देवम् उपस्थाय, वज्र-मौक्तिक-वैदूर्य-शङ्ख-स्फटिक-पूष्प-रागेन्द्र-नील-महानीलेति रत्नाष्टकोपेतां ब्रह्म-शिलां ध्यानेन देवस्याधस्तात् प्रकल्पयेत् ॥९५३॥</p>
<blockquote>
<p>**अथ दर्भेपूपविष्टो धृतद्रर्भः कृताञ्जलिः । **
<strong>ब्रह्मणे नम इत्यादि मन्त्रं सप्रणवं जपेत् ॥९५४॥</strong></p></blockquote>
<p>ओं ब्रह्मणे नमो विष्णवे नमो रुद्राय नमः । एवम् इन्द्राय अग्नये यमाय निरृतये वरुणाय वायवे सोमाय ईशानाय वसुभ्यो रुद्रेभ्य आदित्येभ्येऽश्विभ्याम्, मरुद्भयः कूवेराय गङ्गादिभ्यो महानदीभ्योऽग्नी-सोमाभ्याम् इन्द्राग्नीभ्यां, द्यावा-पृथिवीभ्यां धन्वन्तरये सर्वेशाय विश्वेभ्यो देवेभ्यो ब्रह्मणे नमः इति मन्त्रं जपेत् ॥९५४॥</p>
<blockquote>
<p>**ततोऽम्भापूरितं कुम्भं क्षिप्तसर्वौषधिं नवम् । **
<strong>अभ्यर्च्य यजमानस्य पुरतः स्थापयेद्गुरुः ॥९५५॥</strong></p>
<hr></blockquote>
<p>अभ्यर्च्य कुम्भमेव गन्धाक्षतादिना सम्पूज्य ॥९५५॥</p>
<blockquote>
<p><strong>हस्तं कुम्भमुखे न्यस्य वारानष्टो च विंशतिम् ।</strong>
<strong>तत्तोयमभिमन्त्र्यास्मिंस्तीर्थान्यावाहयेत्ततः ॥९५६॥</strong></p>
<hr>
<p>**तेनाभिषिञ्चेद्देवाग्रे यजमानं सहर्त्विजैः । **
<strong>इमा आपः शिवतमा इत्यादि मनुभिर्गुरुः ॥९५७॥</strong></p>
<hr>
<p>**सुमुहूर्ते कृतन्यासो जप्त्वा मूलमनुं ततः । **
<strong>भगवन् प्रतितिष्ठेति मनस्युच्चारयन् मुहुः ॥९५८॥</strong></p>
<hr>
<p>**कुसुमाञ्जलिना गीतवाद्यमङ्गलघोषतः । **
<strong>देवं मूर्तीं प्रतिष्ठाप्य तां च स्पृष्ट्वा जपेदृचम् ॥९५९॥</strong></p></blockquote>
<p>तां च मूर्तिं स्पृष्ट्वा ध्रुवा दौः इत्य् ऋचं जपेत् । अथ तं च देवं पुरुष-सूक्तेनोपतिष्ठेत्, भक्त्या स्तुवीत ॥९५९॥</p>
<blockquote>
<p>**ध्रुवा दौरिति तं चोपतिष्ठेत् पुरुषसूक्ततः । **
<strong>यजमानः सभार्योऽथ वितरेत् कुसुमाञ्जलिम् ॥९६०॥<br>
तत्र मन्त्रः</strong>
**स्वागतं देवदेवेश मद्भाग्यात्त्वमिहागतः । **
<strong>प्राकृतत्वगद्र्ष्ट्वा मां बालवत् प्रतिपालय ॥९६१॥</strong>
** इति । **
**शान्तिकुम्भाम्भसा देवं गुरुः पञ्चामृतैरपि । **
<strong>अभिषिच्य स्नापयेत्तं रत्नपुष्पकुशाम्बुना ॥९६२॥</strong>
**सच्चिदानन्दमित्यादि-मत्रेण कुसुमाञ्जलौ । **
<strong>परिभाव्यागतं देवं न्यसेत् प्रतिकृतौ ततः ॥९६३॥</strong></p>
<hr></blockquote>
<p>सच्-चिद्-आनन्दं ब्रह्म व भक्तानुग्रहाय गृहीत-विग्रहं कर-चरणाद्य्-अवयविनं शङ्ख-चक्र-गदाद्य्-आयुधान्तं निज-वाहनाद्य्-उपेतं निज-हस्त-कमल-मध्येऽवस्थितं सर्व-लोक-साक्षिणमणीयांसं परमेष्ठ्यसि परमां मां श्रियं गमय इति मन्त्रेण कुसुम-युक्ताञ्जलावागतं परिभाव्य प्रतिकृतौ श्री-मूर्तौ विन्यसेत् ॥९६३॥</p>
<blockquote>
<p>**निरुध्य प्रणवेनाथ प्रादुर्भूतं विचिन्त्य तम् । **
<strong>स्पृष्ट्वाङ्घ्रिनाभिमस्तेषु इहैवैषीति त्रिजपेत् ॥९६४॥</strong></p></blockquote>
<p>अर्चासू तत्-तत्-प्रतिमासु प्रतिष्ठापयेत् तद्-अभावे च श्री-मूर्तौ मुख्य-भगवत्-प्रतिमायाम् एव ताः सर्वाः विचिन्तयेत् ॥९६४॥</p>
<blockquote>
<p>**स्वस्वमन्त्रैः परीवारदेवताः पूर्ववद्बुधः । **
<strong>प्रतिष्ठापर्येदर्चासु श्रीमूर्ती वा विचिन्तयेत् ॥९६५॥</strong>
**सकलोकृत्य देवञ्च मूलमन्त्रेण पूजयेत् । **
<strong>उपचारैः षोडशभिः परिवारान्वितं ततः ॥९६६॥</strong></p>
<hr>
<p>**अष्टोत्तरशतं मूलमन्त्रमावर्त्य शक्तितः । **
<strong>प्रणम्य दण्डवद्देवं ब्राह्मणान् स्वस्ति वाचयेत् ॥९६७॥</strong></p></blockquote>
<p>शक्तितः यथाशक्ति देवं दण्डवत् प्रणम्य यजमानार्थं स्वस्ति वाचयेत् ॥९६७॥</p>
<p><strong>अथाचार्यादिसम्माननम्</strong></p>
<blockquote>
<p>**यजमानस्ततो दद्यादाचार्याय तु दक्षिणाम् । **
<strong>गवां शतं तदर्द्धं वा गामेकां वात्यशक्तितः ॥९६८॥</strong></p></blockquote>
<p>दक्षिणामेव लिखति— गवामिति । अत्यशक्तित इति, पञ्चाशत्-स्वशक्तौ पञ्चविंशतिं, तत्र चाशक्तौ द्वादश, अत्राप्यशक्तौ तिस्रः, अत्यन्ताशक्तौ चैकामेवेत्यर्थः ॥९६८॥</p>
<blockquote>
<p>**दद्यात्तदर्द्धमृत्विग्भ्यो जापिभ्यश्च तदर्द्धकम् । **
<strong>अन्येभ्यश्च यथाशक्ति विविधं दानमाचरेत् ॥९६९॥</strong>
**ततो गुरुर्हृष्टमनाः सर्वकामितलब्धये । **
<strong>सुक्षणे यजमानाङ्के श्रीमूर्तिं तां समर्पयेत् ॥९७०॥</strong></p></blockquote>
<p>तां प्रतिष्ठितां चलां श्री-मूर्ति यजमानस्य अङ्के क्रोडे समर्पयेद् इति प्रायश् चल-श्री-मूर्तेर् गृह-स्थापनेन अल्प-परिमाणाद्य्-अपेक्षया, किंवा यजमानस्य भाव-विशेष-जननाभिप्रायेणेति दिक् ॥९७०॥</p>
<blockquote>
<p>**ततः सर्वं पताकादि-मण्डपस्थं समर्प्य च । **
<strong>आचार्याय नमस्कृत्य शक्त्या विप्रांश्च भोजयेत् ॥९७१॥<br>
अथ प्रतिष्ठाफलम्</strong></p></blockquote>
<p>उक्तञ्च बौधायनेन—</p>
<blockquote>
<p><strong>एवं कुर्वन् प्रतिष्ठाञ्च यज्ञानां फलमाप्नुयात् ।</strong>
<strong>दीर्घायुर्लब्धलक्ष्मीको वसेत् स्वर्गे चिरं सुखी ॥९७२॥</strong></p>
<hr>
<p>**मर्त्यलोके च जायेत सर्वकामसमृद्धिमान् । **
<strong>ततोऽक्षयसुखे लोके वैकुण्ठे रमते सदा ॥९७३॥</strong></p>
<hr>
<p>**अथैकाध्वरमार्गेण चलार्चास्थापने विधिः । **
<strong>सङ्क्षिप्तो लिख्यते बौधायनाद्युक्तानुसारतः ॥९७४॥<br>
अर्थकाध्वरप्रतिष्ठाविधिः</strong>
<strong>कूण्डमण्डपवेदीनां नात्रापेक्षास्ति तादृशी ॥९७५॥</strong></p>
<hr>
<p>**यजमानः पुण्यकाले पुण्यदेशे कृतक्रियः । **
<strong>स्वस्तिवाचनपूर्वन्तु नान्दीश्राद्धं समाचरेत् ॥९७६॥</strong></p></blockquote>
<p>तादृशी पूर्ववद् अत्रापेक्षा नास्ति, ताः कृता अकृता वेत्याग्रहो नास्तीत्यर्थः । कृताः क्रिया नित्य-कर्माणि येन ॥९७५-९७६॥</p>
<blockquote>
<p><strong>आचार्यमेकं वृणुयान्नर्त्विगादींश्च काश्चन ।</strong>
<strong>विदध्यात् सर्वमाचार्य इत्येकाध्वरिको विधिः ॥९७७॥</strong></p>
<hr></blockquote>
<p>आचार्यम् एवैकं वृणुयात, न त्वन्यान् कांश्चन वृणुयात् ॥९७७॥</p>
<blockquote>
<p>**आचार्यो यजमानानुज्ञया सङ्कल्पमाचरेत् । **
<strong>स्थण्डिलेऽग्निं प्रतिष्ठाप्य ब्रीहिना श्रपयेच्चरुम् ॥९७८॥</strong>
<strong>आज्यभागान्तमाचार्यो मूर्तिं वाराष्टकं मृदा ।</strong>
<strong>स्नापयेत् पूर्ववत् पञ्चगव्यैः पञ्चामृतैरपि ॥९७९॥</strong>
**अष्टभिश्चाभिषिञ्चेत्तामापो हिष्ठेति मन्त्रतः । **
<strong>कुम्भैः सदूर्वासिद्धार्थपञ्चपल्लवतोयकैः ॥९८०॥</strong></p></blockquote>
<p>दूर्वादि-सहितैर् अष्टाभिः कुम्भैस् तां श्री-मूर्तिम् अभिषिञ्चेत् स्नापयेत् ॥९८०॥</p>
<blockquote>
<p><strong>अभ्यर्च्य वस्त्रगन्धाद्यैरर्चान्तां नाममन्त्रतः । सर्वतोभद्रमध्यस्थ-भद्रपीठे निवेशयेत् ॥९८१॥</strong></p></blockquote>
<p>नाम-मन्त्रेणाभ्यर्च्य सर्वतोभद्र-मण्डलम् अध्यवर्तिनि भद्र-पीठे स्थापयेत् ॥९८१॥</p>
<blockquote>
<p>**तत्प्रागाद्यष्टदिक्ष्वष्टौ सगन्धाक्षतपल्लवान् । **
<strong>कुम्भान् जलभृतान्न्यसेद्दीपान् प्रज्वालयेत्तथा ॥९८२॥</strong></p></blockquote>
<p>अथैवाष्टौ दीपान् प्रज्वालयेत् ॥९८२॥</p>
<blockquote>
<p><strong>नेत्रे च प्राग्वदुन्मील्य मधुनाक्तं प्रदाय च । चित्रान्नवलिमात्मेष्टदेवमाहात्म्यकं स्मरेत् ॥९८३॥</strong></p></blockquote>
<p>चित्रान्न् अवलिं प्रदाय च ॥९८३॥</p>
<blockquote>
<p>**स्तुत्वा पुरुषसूक्तेन परिपूज्याङ्गदेवताः । **
<strong>प्रत्येकं जुहुयात् साष्टशतन्तु समिदादिभिः ॥९८४॥</strong></p>
<hr></blockquote>
<p>समिदादिभिः — समिदाज्यचरुतिलैः ॥९८४॥</p>
<blockquote>
<p>**एकैकद्रव्यहोमान्ते स्पृशेद्देवञ्च पूर्ववत् । **
<strong>क्षिपेदाहुतिसङ्घातं न्यस्तेऽग्न्युत्तरतो घटे ॥९८५॥</strong></p>
<hr></blockquote>
<p>अग्नेर् उत्तरतो न्यस्ते पुरा स्थापिते, आहुति-सङ्घातं पूर्व-देव निक्षिपेत् ॥९८५॥</p>
<blockquote>
<p>**ततः पूर्णाहुतिं हुत्वा होमशेषं समापयेत् । **
<strong>ततः कृताङ्गन्यासः सन् देवं हृदि विचिन्तयेत् ॥९८६॥</strong>
**मूलमुच्चारयन्मन्त्रं देवं हृत्स्थञ्च सुक्षणे । **
<strong>कुसुमेन प्रतिष्ठाप्य श्रीमूर्तीं स्थापयेदथ ॥९८७॥</strong></p>
<hr>
<p>**ध्रुववसूक्तैः प्रतिष्ठाप्य सुप्रतिष्ठो भवेति तम् । **
<strong>प्रणवेन निरुध्येष्टं सम्प्रार्थ्य स्तुतिमाचररेत् ॥९८८॥</strong></p></blockquote>
<p>इष्टं निज-वाञ्छितं सम्यक् प्रार्थ्य पुरुष-सूक्तादिना स्तुवीत ॥९८८॥</p>
<blockquote>
<p><strong>अथाग्रोदककुम्भस्याभिमन्त्रणपुरःसरम् । मूलेनाचमनीयान्तानासनादीन् समर्पयेत् ॥९८९॥</strong></p>
<hr></blockquote>
<p>आसनम्, आदि-शब्देन आवाहन-पाद्यार्घ्य̍-मधुपर्काचमनीयानि ॥९८९॥</p>
<blockquote>
<p>**संस्नाप्याथ कृतन्यासं देवं पञ्चामृतैः सुखम् । **
<strong>सम्पातकलसोदेन विशुद्धान्नोदकेन च ॥९९०॥</strong></p>
<hr>
<p><strong>शङ्खार्पितेन संस्नाप्य तन्मन्त्रैर्वारसप्तकम् । वस्त्रालङ्कारगन्धादीनुपचारान् प्रकल्पयेत् ॥९९१॥</strong></p>
<hr></blockquote>
<p>तन्-मन्त्रैर् इति, इमा आपः शिवतमाः इति, सम्पातकलसोदकेन तन्-मूल-मन्त्रेण च शुद्धानोदकेन वार-सप्तकं सप्त-कृत्वः संस्नाप्य ॥९९१॥</p>
<blockquote>
<p>**नैवेद्यानि विचित्राणि पुरुषाहारसम्मितम् । **
<strong>सघृतं शर्करोपेतं पायसं वा निवेदयेत् ॥९९२॥</strong>
**महानीराजनं कृत्वा प्रक्षिप्य कुसुमाञ्जलिम् । **
<strong>आचार्यो यजमानाढ्यः शक्त्या वन्देत दण्डवत् ॥९९३॥</strong></p>
<hr></blockquote>
<p>प्रक्षिप्य देवस्य पादयोर् विकीर्य ॥९९३॥</p>
<blockquote>
<p><strong>दत्त्वा पुष्पाञ्जलिं कृत्वा न्यासं प्रार्थ्याप्यनेकशः ।</strong>
<strong>पुनः पुष्पाञ्जलिं दत्त्वा स्वस्मिन्न्यासं समाचरेत् ॥९९४॥</strong></p></blockquote>
<p>अनेकशः बहुधा, शरणागतोऽयमस्य यजमानस्य कूले सर्वदा सानुग्रह-दृष्टिर् भवेत्यादिकं प्रार्थ्य । अपि-शब्दः समुच्चये, न्यासं स्वस्मिन् कुर्याद् इत्यनेन पूर्वं तु देवे न्यासं कृत्वेति ज्ञेयम् ॥९९४॥</p>
<blockquote>
<p>**देवपार्श्वस्थकलसैरद्भिः सेचनमन्त्रतः । **
<strong>कुर्वीत यजमानस्य विप्रोपेतोऽभिषेचनम् ॥९९५॥</strong></p>
<hr>
<p>**आचार्याय ततो दद्याद्यजमानस्तु दक्षिणाम् । **
<strong>वस्त्रालङ्कारगोभूमि-स्वर्णाद्यां निजशक्तितः ॥९९६॥</strong></p></blockquote>
<p>विप्रोपेतः—ब्राह्मणैः सहितः ॥९९६॥</p>
<blockquote>
<p>**यदि वा यजमानः स्यादाचार्यः स्वयमेव सः । **
<strong>तदा चाचार्यावरणं दक्षिणादानमस्ति न ॥९९७॥</strong></p></blockquote>
<p>परमपि सङ्क्षिप्तमेव च श्री-मूर्ति-प्रतिष्ठा-विधिं लिखति— यदि वेति द्वाभ्याम् ॥९९७॥</p>
<blockquote>
<p><strong>यजमानः समं विप्रैः पुण्याहं वाचयेत् स्वयम् । **
<strong>अभिषेकञ्च कुर्वीत तांस्तु सम्पूज्य भोजयेत् ॥९९८॥</strong>
** इति ।</strong></p></blockquote>
<p>आचार्य-वरण-तद्-दक्षिणा-दान-व्यतिरेकेन परञ्च कृत्यं पूर्ववद् एव सर्वं कुर्याद् इति समासेन लिखति—यजमान इति ॥९९८॥</p>
<p><strong>अर्थतत्प्रतिष्ठाफलम्</strong></p>
<p>प्रतिष्ठानेत्रे—</p>
<blockquote>
<p>**इत्यनेन विधानेन प्रतिष्ठां विदधाति यः । **
<strong>तस्य पुण्यफलावाप्तिः सुखं चात्यन्तिकं क्रमात् ॥९९९॥</strong></p></blockquote>
<p>क्रमादिति—क्रमेण यथेच्छं स्वर्गादि-भोगानन्तरम् आत्यन्तिकं सुखं श्री-वैकुण्ठ-प्राप्ति-लक्षणं भवतीत्यर्थः ॥९९९॥</p>
<p><strong>अथ वैगुण्ये पुनः संस्कारः</strong></p>
<blockquote>
<p><strong>कदाचिच्च कथञ्चिच्चेत् किञ्चिद्वैगुण्यमापयेत् ।</strong>
<strong>संस्कारादि पुनः कुर्यात् सच्छास्त्रोक्तानुसारतः ॥१०००॥</strong></p>
<hr></blockquote>
<p>हयशीर्षपञ्चरात्रे—</p>
<blockquote>
<p><strong>चालितोत्पाटिता ह्यर्चा केनचित् पापकर्मणा ।</strong>
<strong>चण्डालमद्यसंस्पर्शदूषिता वह्निना च या ॥१००१॥</strong></p>
<hr></blockquote>
<p>वह्निना च दूषिता दग्धेत्यर्थः । एवं दूषितेत्यस्य समास-गतस्याकर्ष आर्षत्वाद् अदोषः । संस्पृष्टेति पाठो वा ॥१००१॥</p>
<blockquote>
<p><strong>स्वयं वा पतिता जीर्णा नदीवेगादिपातिता । अपुण्यजनसंस्पृष्टाऽविप्रक्षतजदूषिता ॥१००२॥</strong></p></blockquote>
<p>जीर्णा सती स्वयं पतिता, यद्वा, जीर्णा चेति पृथग् दूषणं चिर-कालेन जात-क्षतादि-शिवैर् गुण्यादि प्राप्नोतीत्यर्थः ॥१००२॥</p>
<blockquote>
<p>**अचलां दूषितामेवं स्थापयेद्विधिनोद्धृताम् । **
<strong>पूर्वपीठं परित्यज्य यदन्यदपि तद्गतम् ।</strong>
<strong>ततो यथोक्तविधिना प्रासादे सन्निवेशयेत् ॥१००३॥</strong></p>
<hr></blockquote>
<p>एवं नवधा दूषिताम् अचलां स्थिर-प्रतिमां विधिना उद्धृतां सती स्थापयेत् । कथम् ? पूर्व पीठं पिण्डिकाम्, अन्यद् अपि यत् पीठं गतं प्राप्तं, तदपि परित्यज्य अन्य-स्थाने स्थापयेद् इत्यर्थः ॥१००३॥</p>
<blockquote>
<p><strong>अतिजीर्णां तथा व्यङ्गां दारवीं शैलजां तथा ।</strong>
<strong>परित्यज्य न्यसेदन्यां पूर्वोक्तविधिना गुरुः ॥१००४॥</strong></p>
<hr></blockquote>
<p>तत्र चात्यन्तजीर्णादिकां विहाय तत्-परिवर्तेनान्यां स्थापयेद् इत्याह—अतिजीर्णामिति ॥१००४॥</p>
<blockquote>
<p>**संहारविधिना तत्र तत्त्वान् संहृत्य देशिकः । **
<strong>सहस्रं नारसिंहेन हुत्वा तामुद्धरेद्बुधः ॥१००५॥</strong></p>
<hr></blockquote>
<p>उद्धृताम् इत्युक्तं, तत्-प्रकारम् एवाह—संहारेति । तत्त्वान् पूर्वं प्रतिमायां न्यस्तानि तत्त्वानि ॥१००५॥</p>
<blockquote>
<p>**वृषभं योजयित्वा तु मन्त्रेणोत्पाट्य देशिकः । **
<strong>दारवीं वाहयेद्वह्नौ शैलजां प्रक्षिपेज्जले ॥१००६॥</strong>
**धातुजां रत्नजां वापि प्रक्षिपेन्मकरालये । **
<strong>अगाधे चान्यत्तोये वा क्षिपेन्नद्यां महावने ॥१००७॥</strong></p></blockquote>
<p>नद्याद्य्-अभावतो महावने वा क्षिपेत् ॥१००७॥</p>
<blockquote>
<p><strong>यानमारोप्य जीर्णार्चीं छाद्य वस्त्रादिना गुरुः । शङ्खदुन्दुभिनिर्घोषैर्गीतवादित्रनिस्वनैः ॥१००८॥</strong></p></blockquote>
<p>तत्-कारमेव विशिष्याह— यानमिति द्वाभ्याम् ॥१००८॥</p>
<blockquote>
<p>**नीत्वागाधजलं रम्यं भागीरथ्यां महार्णवे । **
<strong>विष्वक्सेनात्मवीजेन प्रक्षिपेत्तां तदा गुरुः ॥१००९॥</strong>
<strong>रत्नानि क्षिप्तान्यादाय स्वयं दद्यात्तु दक्षिणाम् ॥१०१०॥</strong></p>
<hr></blockquote>
<p>क्षिप्तानि पिण्डिकाधः पूर्वं न्यस्तानि, ब्राह्मणेभ्यो दक्षिणां दद्यात् ॥१०१०॥</p>
<blockquote>
<p>**धेनवो दश वा पञ्च स्वर्णवस्त्राद्यलङ्कृताः । **
<strong>जीर्णोद्धारे प्रदातव्या गुरवे विष्णुतुष्टये ॥१०११॥</strong>
**भोजनीया विष्णुभक्ता देयमन्नमवारितम् । **
**त्रिरात्रमुत्सव कार्यं पञ्च वा सप्त वा तथा । **
<strong>बलिश्च विधिना देयो यथोक्तेन सूरोत्तम ॥१०१२॥</strong></p></blockquote>
<p>अवारितं यथा स्यात् तथा योग्यायोग्याद्य्-अविचारेण सर्वेभ्य एव देयम् इत्यर्थः ॥१०१२॥</p>
<blockquote>
<p>**ततो निवेशयेदन्यां प्रतिमां लक्षणान्विताम् । **
<strong>तत्क्षणादेव राजेन्द्र तस्य दोषप्रशान्तये ॥१०१३॥</strong></p></blockquote>
<p>तस्य—देवाज् जातस्य पूर्वोक्तस्य दोषस्य प्रशान्तये, स्वस्येति वा ॥१०१३॥</p>
<blockquote>
<p>**सम्पत्तिर्वा विपत्तिर्वा नोपेक्षां तत्र कारयेत् । **
<strong>अपास्य पिण्डिकां पूर्वामन्यां तत्र निवेशयेत् ॥१०१४॥</strong></p>
<hr>
<p><strong>यद्द्रव्या यत्प्रमाणा वा या मूर्तिश्चोद्घृता हरेः ।</strong>
<strong>तद्द्रव्या तत्प्रमाणा च सा मूर्तिस्तत्र कीर्त्यते ॥१०१५॥</strong></p>
<hr>
<p>**यत्प्रमाणं यदाकारं यन्मयं विम्बमुद्धरेत् । **
<strong>तत्प्रमाणं तदाकारं तन्मयं तत्र विन्यसेत् ॥१०१६॥</strong></p></blockquote>
<p>दार्ढ्यार्थम् उक्त-पोष-न्यायेनाह—यत्-प्रमाणं, बिम्बं—श्री-मूर्तिम् ॥१०१६॥</p>
<blockquote>
<p>**विहाय पिण्डिकां पूर्वांई तद्दिने चापरां न्यसेत् । **
<strong>द्वितीये वा तृतीये वा दिवसे स्थापयेद्धरिम् ।</strong>
<strong>अत ऊर्ध्वं भवेद्दोषो विधिनापि निवेशिते ॥१०१७॥</strong></p>
<hr>
<p>**अनेनैव विधानेन लेप्यादीश्च विसर्जयेत् । **
<strong>अन्यां प्रकल्पयेत्तत्र तत्प्रमाणां तदाकृतिम् ॥१०१८॥</strong></p></blockquote>
<p>किञ्च—</p>
<blockquote>
<p>**भ्रष्टायां तु हृतायां तु नष्टायां तु प्रमादतः । **
<strong>सकूटं नारसिंहं वा लक्षं गुह्यं जपेद्बुधः ॥१०१९॥</strong></p></blockquote>
<p>कूटं—बीजम् ॥१०१९॥</p>
<blockquote>
<p><strong>पतितायां तथा भूमौ यत्र कुत्रापि वा तथा ।</strong>
<strong>कुर्यादयुतजप्यन्तु गुरुञ्चापि प्रपूजयेत् ॥१०२०॥</strong>
<strong>हस्तमात्रच्युतायां तु जपेत् सार्द्धायुतद्वयम् ॥१०२१॥</strong>
** द्विहस्तमात्रपातस्तु प्रमादाद्यदि जायते । **
<strong>तदा लक्षं जपेन्मन्त्रं वैष्णवानपि पूजयेत् ॥१०२२॥</strong>
**पुरुषप्रमाणपातेन व्यङ्गा तु प्रतिमा यदा । **
<strong>पूर्ववत् सर्वकर्माणि कुर्यान्नास्त्यत्र संशयः ॥१०२३॥</strong></p>
<hr>
<p><strong>यावन्मन्त्रस्य जप्यन्तु कृतं तस्य चतुर्थकम् ।</strong>
<strong>आज्याक्तैश्च तिलैर्होमः कार्यो न्यूनादिपूरणे ॥१०२४॥</strong></p>
<hr></blockquote>
<p>ब्रह्मपुराणे—</p>
<blockquote>
<p>**खण्डिते स्फुटिते दग्धे भ्रष्टे मानविवर्जिते । **
<strong>यागहीने पशुस्पृष्टे पतिते दुष्टभूमिषु ।</strong>
<strong>अन्यमन्त्रार्चिते चैव पतितस्पर्शदूषिते ॥१०२५॥</strong></p>
<hr></blockquote>
<p>खण्डिते जात-क्षते, स्फुटिते भग्नाङ्गे, दग्धे वर्णान्तरापादक-दाहदूषिते, भ्रष्टे निज-स्थानाच् चलिते पतिते वा, मानेन उक्त-परिमाणेन विवर्जिते, याग-हीने अप्रतिष्ठिते पूजा-रहिते वा, पशु-स्पृष्टे अस्पृश्य-पशु-स्पर्श-दूषिते, दुष्ट-भूमिषु अशुचि-स्थानेषु कथञ्चित् पतिते, अन्यद् एवमन्त्रेणार्चिते ॥१०२५॥</p>
<blockquote>
<p><strong>दशस्वेतेषु नो चक्रुः सन्निधानं दिवौकसः ।</strong>
<strong>इति सर्वगतो विष्णुः परिभाषाञ्चकारह ॥१०२६॥</strong></p>
<hr></blockquote>
<p>एतेषु अधिष्ठानेषु, एतच्च सत्यमेवेत्याह— इतीति ॥१०२६॥</p>
<p>तत्र च शैवागमे—</p>
<blockquote>
<p>**खण्डिता स्फुटिता भग्ना यस्मादर्चा भयावहा । **
<strong>तस्मात् समुद्धरेत्ताञ्च पूर्वोक्तविधिना बुधः ॥१०२७॥</strong></p>
<hr></blockquote>
<p>तत्र कथं व्यवहर्तव्यम् इत्यपेक्षायां शैवागमोक्तं लिखति—खण्डितेत्यादि ॥१०२७॥</p>
<blockquote>
<p>**देवताप्रतिमापूजा स्वतन्त्रैरेव चोदितैः । **
<strong>विज्ञाप्य देवतां मन्त्री पूर्ववत् मन्त्रमुच्चरन् ॥१०२८॥</strong>
**स्वस्थानादुधरेदर्चां किन्तु तां वृषभादिना । **
<strong>चालयेच्छिल्पिभिः सार्द्धं सहायैर्बलवत्तरैः ॥१०२९॥</strong></p>
<hr>
<p><strong>चालितोत्पाटिता वार्चा केनचित् पापकारिणा ।</strong>
<strong>स्वस्थानपतिता भ्रष्टा निर्व्रणा लक्षणान्विता ॥१०३०॥</strong></p></blockquote>
<p>भ्रष्टा दुष्ट-स्थाने पतिता च, निर्व्रणा चेत् तर्हि पुनः संस्कार्येत्याह—चालितेति चतुर्भिः । लक्षणान्वितेत्यनेन मान-हीना त्याज्येत्यर्थः ॥१०३०॥</p>
<blockquote>
<p>**मन्त्रतन्त्रप्रदेशज्ञः प्रतिष्ठातन्त्रनिर्मलः । **
<strong>स्थापयेत्तां प्रयत्नेन पूर्ववद्विधिना गुरुः ॥१०३१॥</strong>
**अर्चां समुद्धृता यत्र निर्व्रणा लक्ष्मणान्विता । **
<strong>तत्र तां स्थापयेन्मन्त्री पूर्ववद्ब्रह्मणः शिलाम् ॥१०३२॥</strong></p>
<hr>
<p>**संशोध्य मन्त्रसंस्कारैः कृत्वा चैवाधिवासनम् । **
<strong>पूर्वोक्तेन विधानेन स्थापयेच्छास्त्रवित्तमः ॥१०३३॥</strong></p>
<hr>
<p>**खण्डितां स्फुटितां जीर्णामवलीढाञ्च वह्निना । **
<strong>प्रतिमां वर्जयेद्यत्नाद्भग्नां स्वैर्लक्षणैर्युताम् ॥१०३४॥</strong></p>
<hr></blockquote>
<p>तथा खण्डितादिकापि हेयैव इत्याह—खण्डितामिति ॥१०३४॥</p>
<blockquote>
<p>**विधिवत् पाटितामर्चां दारुजां शैलजादिकाम् । **
<strong>निक्षिपेद्दारुजामग्नौ तथान्यामप्सु निक्षिपेत् ॥१०३५॥</strong></p></blockquote>
<p>वर्जन-प्रकारमेवाह—विधिवदिति । पाटितां उत्पाटितां सतीम् । तद्-विधिः श्री-हयशीर्ष-देवोक्तो लिखित एव ॥१०३५॥</p>
<blockquote>
<p>**यद्रूपा यत्प्रमाणा च यस्मिन्नर्चा समुद्धृता । **
<strong>तद्रूपां तत्प्रमाणाञ्च तस्मिन्नर्चां निवेशयेत् ॥१०३६॥</strong></p>
<hr></blockquote>
<p>स्थापन-प्रकारञ्चाह—यद्-रूपेति ॥१०३६॥</p>
<blockquote>
<p>**प्रतिमा यस्य देवस्य स्व-शास्त्रे सम्प्रकीर्तिता । **
<strong>तस्य देवस्य तैर्मन्त्रैरर्चां सस्थापयेत्बुधः ॥१०३७॥</strong>
**एकाहपूजाविहतौ कुर्याद्द्विगुणमर्चनम् । **
<strong>विरात्रे तु महापूजां सम्प्रोक्षणमतःपरम् ॥१०३८॥</strong></p></blockquote>
<p>सम्प्रोक्षणं—महा-स्नानम् ॥१०३८॥</p>
<blockquote>
<p><strong>मासादूर्द्ध्वमनेकाहं पूजा यदि विहन्यते ।</strong>
<strong>प्रतिष्ठवेष्यते कैश्चित् कैश्चित् सम्प्रोक्षणक्रमः ॥१०३९॥</strong></p>
<hr></blockquote>
<p>याग-हीनायां कृत्यमाह—मासादिति । एवं पशु-स्पृष्टान्य-मन्त्रार्चितान्त्यजादि-स्पर्श-दूषितासु महा-स्नानमेव ज्ञेयम् ॥१०३९॥</p>
<p>किञ्च—</p>
<blockquote>
<p>**सम्प्रोक्षणन्तु देवस्य देवमुद्वास्य पूर्ववत् । **
<strong>अष्टपञ्चक्रमेणैव स्नापयित्वा मृदम्भसा ॥१०४०॥</strong></p></blockquote>
<p>सम्प्रोक्षण-प्रकारमेवाह— सम्प्रोक्षणम् इति चतुर्भिः । अष्ट-पञ्च-क्रमेणेति आदौ वल्मीकाद्य्-अष्ट-स्थान-मृत्तिका-जलेन, ततस् तीर्थादि-पञ्च-स्थान-मृत्तिका-जलेन पञ्च-कषायादि-जलेन वा इत्यर्थः ॥१०४०॥</p>
<blockquote>
<p><strong>गवां रसैश्च संस्नाप्य दर्भतोयैर्विशोध्य च ।</strong>
<strong>प्रोक्षयेत् प्रोक्षणीतोयैर्मूलेनाष्टोत्तरं शतम् ॥१०४१॥</strong></p>
<hr>
<p>**सपुष्पं सकुशं पाणिं न्यस्य देवस्य मस्तके । **
<strong>पञ्चावरं जपेन्मूलमष्टोत्तरशतोत्तरम् ॥१०४२॥</strong></p>
<hr></blockquote>
<p>पञ्च अवरा यत्र, अष्ठोत्तर-शतम् उत्तराणि यत्र । पञ्चवारतोऽष्टोत्तर-शतवार-पर्यन्त-जपे यथाशक्ति मूल-मन्त्रं जपेद् इत्यर्थः ॥१०४२॥</p>
<blockquote>
<p>**ततो मूलेन मूर्धादि पीठान्त संस्पृशेदपि । **
<strong>पूजाञ्च महतीं कुर्याद्देवमावाह्य पूर्ववत् ॥१०४३॥</strong></p></blockquote>
<p>मूर्द्धादि देवस्य श्री-मस्तकम् आरभ्य, पूर्ववद् इति प्रथमं प्रतिष्ठायां यथा कृतास्ति, तथैव कुर्याद् इत्यर्थः ॥१०४३॥</p>
<p>देवीपुराणे—</p>
<blockquote>
<p><strong>देवार्चा नैव सञ्चाल्या मृन्मयपि भयावहा ।</strong>
<strong>हैमादिर्दोषदा वत्स पूर्वामुद्धृत्य स्थापिता ॥१०४४॥</strong></p>
<hr></blockquote>
<p>पूर्वां पूर्व-स्थापितां मृन्-मयीम् उद्धृत्य तत्-परिवर्तेन हैमादिः हेमादि-निर्मिता तत्-स्थाने स्थापितापि दोषदा अशुभकरी ॥१०४४॥</p>
<blockquote>
<p>**महादुर्भिक्षजननी मरकारिष्टदा भवेत् । **
<strong>कर्तुर्गोत्रस्य भयदा रिपुवंशविवर्द्धिनी ॥१०४५॥</strong></p></blockquote>
<p>दोषम् एवाह—महेति ॥१०४५॥</p>
<p><strong>अथ पुनः संस्कारमाहात्म्यम्</strong></p>
<p>तत्रैव—</p>
<blockquote>
<p><strong>शीर्णो देवोऽथ प्रासादो यैः पुनः संस्कृतो द्विज ।</strong>
<strong>अशोच्यास्ते महात्मानो धूतपापा महाधियः ॥१०४६॥</strong></p>
<hr></blockquote>
<p>देवः तत्-प्रतिमेत्यर्थः । अथ-शब्दो विकल्पे, प्रामादो वा । महात्मानो निरभिमानाः, महाधियश्च परम-विवेकिनः, स्वकीर्त्य्-अनपेक्षणेन परकीर्ति-संरक्षणेन च पुण्य-विशेष-सिद्धेः ॥१०४६॥</p>
<p>हयशीर्षे—</p>
<blockquote>
<p><strong>यो जीर्णं विधिना देवं संस्कुर्यान्मनवो भुवि ।</strong>
<strong>फलं दशगुणं तस्य मूलान्नास्त्यत्र संशयः ॥१०४७॥</strong></p></blockquote>
<p>मूलात्—प्रथम-स्थापकात् ॥१०४७॥</p>
<p>इत्यूनविंशो विलासः ।</p>
<blockquote>
<p>**मूलाद्दशगुणं पुण्यं कूपादेः परिकीर्तितम् । **
<strong>प्रतिमादौ शतगुणं जीर्णसंस्करणाद्भवेत् ॥१०४८॥<br>
इति श्रीगोपाल-भट्ट-विलिखिते श्रीभगवद्भक्तिविलासे प्रातिष्ठिको नामैकोनविंशो विलासः ।</strong></p></blockquote>

  </div>
</article>


        

        



    <aside class="card border noPrint" id="section-tree-item-gauDIyaH_kriyA_hari-bhakti-vilAsaH_sarva-prastutiH_19_pratiShThA_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/19_pratiShThA/">१९ प्रतिष्ठा </a>
            <a data-toggle="collapse" href="#section-tree-item-body-gauDIyaH_kriyA_hari-bhakti-vilAsaH_sarva-prastutiH_19_pratiShThA_md" role="button" aria-expanded="false" aria-controls="section-tree-item-body-gauDIyaH_kriyA_hari-bhakti-vilAsaH_sarva-prastutiH_19_pratiShThA_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-gauDIyaH_kriyA_hari-bhakti-vilAsaH_sarva-prastutiH_19_pratiShThA_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १९ प्रतिष्ठा</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2025 Sep 3 04:51:09 UTC. (<a href="http://google.com/search?q=04%3a51%3a09%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
