<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | १२ एकादशी</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/">
  <meta property="og:site_name" content="आगमे वैष्णवे विश्वासटिप्पन्यः">
  <meta property="og:title" content="१२ एकादशी">
  <meta property="og:description" content="द्वादशो विलासः
एकादशी-निर्णयः
नमो भगवते तस्मै यस्य प्रियतमा तिथिः ।
एकादशी द्वादशी च सर्वाभीष्ट-प्रदा नृणाम् ॥१॥
श्री-चैतन्यम् अहं वन्दे यद्-आश्रय-रसाप्लुतः ।
वाञ्छातीतं फलत्य् एव मनोरथ-महीरुहः ॥
पूर्वं नित्य-कृत्य-लिखनेन नित्य-पूजा-विधिं लिखित्वा समाप्याधुना पक्ष-पूजा-विधिं लिखन् प्रारिप्सित-सुसिद्धये लेखा-प्रकरणानुसारेण देवं प्रणमति—नम इति । यस्य भगवतः प्रियतमा परम-वल्लभा एकादशी द्वादशी च तिथिर् एव नृणां सर्वाभीष्टं प्रकर्षेण ददातीत्य् अर्थः ॥१॥
अथ पक्ष-कृत्यानि इत्थं च नित्यं कुर्वाणः क-पूजा-महोत्सवम् ।
हरेर् दिने विशेषेण कुर्यात् तं पक्षयोर् द्वयोः ॥२॥
इत्थं पूर्व-लिखित-प्रकारेण, क-पूजैव महोत्स्व-रतं, हरेर् दिनम् एकादशी द्वादशी चेत्य् उपवास-दिनं लक्ष्यते तस्मिन् । तं क-पूजा-महोत्सवम् ॥२॥">
  <meta property="og:locale" content="en_us">
  <meta property="og:type" content="article">
    <meta property="article:section" content="gaudiyah">

  <meta itemprop="name" content="१२ एकादशी">
  <meta itemprop="description" content="द्वादशो विलासः
एकादशी-निर्णयः
नमो भगवते तस्मै यस्य प्रियतमा तिथिः ।
एकादशी द्वादशी च सर्वाभीष्ट-प्रदा नृणाम् ॥१॥
श्री-चैतन्यम् अहं वन्दे यद्-आश्रय-रसाप्लुतः ।
वाञ्छातीतं फलत्य् एव मनोरथ-महीरुहः ॥
पूर्वं नित्य-कृत्य-लिखनेन नित्य-पूजा-विधिं लिखित्वा समाप्याधुना पक्ष-पूजा-विधिं लिखन् प्रारिप्सित-सुसिद्धये लेखा-प्रकरणानुसारेण देवं प्रणमति—नम इति । यस्य भगवतः प्रियतमा परम-वल्लभा एकादशी द्वादशी च तिथिर् एव नृणां सर्वाभीष्टं प्रकर्षेण ददातीत्य् अर्थः ॥१॥
अथ पक्ष-कृत्यानि इत्थं च नित्यं कुर्वाणः क-पूजा-महोत्सवम् ।
हरेर् दिने विशेषेण कुर्यात् तं पक्षयोर् द्वयोः ॥२॥
इत्थं पूर्व-लिखित-प्रकारेण, क-पूजैव महोत्स्व-रतं, हरेर् दिनम् एकादशी द्वादशी चेत्य् उपवास-दिनं लक्ष्यते तस्मिन् । तं क-पूजा-महोत्सवम् ॥२॥">
  <meta itemprop="wordCount" content="10680">
  <meta name="twitter:card" content="summary">
  <meta name="twitter:title" content="१२ एकादशी">
  <meta name="twitter:description" content="द्वादशो विलासः
एकादशी-निर्णयः
नमो भगवते तस्मै यस्य प्रियतमा तिथिः ।
एकादशी द्वादशी च सर्वाभीष्ट-प्रदा नृणाम् ॥१॥
श्री-चैतन्यम् अहं वन्दे यद्-आश्रय-रसाप्लुतः ।
वाञ्छातीतं फलत्य् एव मनोरथ-महीरुहः ॥
पूर्वं नित्य-कृत्य-लिखनेन नित्य-पूजा-विधिं लिखित्वा समाप्याधुना पक्ष-पूजा-विधिं लिखन् प्रारिप्सित-सुसिद्धये लेखा-प्रकरणानुसारेण देवं प्रणमति—नम इति । यस्य भगवतः प्रियतमा परम-वल्लभा एकादशी द्वादशी च तिथिर् एव नृणां सर्वाभीष्टं प्रकर्षेण ददातीत्य् अर्थः ॥१॥
अथ पक्ष-कृत्यानि इत्थं च नित्यं कुर्वाणः क-पूजा-महोत्सवम् ।
हरेर् दिने विशेषेण कुर्यात् तं पक्षयोर् द्वयोः ॥२॥
इत्थं पूर्व-लिखित-प्रकारेण, क-पूजैव महोत्स्व-रतं, हरेर् दिनम् एकादशी द्वादशी चेत्य् उपवास-दिनं लक्ष्यते तस्मिन् । तं क-पूजा-महोत्सवम् ॥२॥">
<script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/gauDIyaH\/kriyA\/hari-bhakti-vilAsaH\/sarva-prastutiH\/12_ekAdashI\/".replace(basePath, "/");
  pageVars.pageParams = {};
  pageVars.pageSource = "gauDIyaH\/kriyA\/hari-bhakti-vilAsaH\/sarva-prastutiH\/12_ekAdashI.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>







    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/fonts.css" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> १२ एकादशी</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१२ एकादशी">१२ एकादशी</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/gauDIyaH/kriyA/hari-bhakti-vilAsaH/sarva-prastutiH/12_ekAdashI.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>द्वादशो विलासः</p>
<p>एकादशी-निर्णयः</p>
<p><strong>नमो भगवते तस्मै यस्य प्रियतमा तिथिः ।<br>
एकादशी द्वादशी च सर्वाभीष्ट-प्रदा नृणाम् ॥१॥</strong></p>
<p>श्री-चैतन्यम् अहं वन्दे यद्-आश्रय-रसाप्लुतः ।</p>
<p>वाञ्छातीतं फलत्य् एव मनोरथ-महीरुहः ॥</p>
<p>पूर्वं नित्य-कृत्य-लिखनेन नित्य-पूजा-विधिं लिखित्वा समाप्याधुना पक्ष-पूजा-विधिं लिखन् प्रारिप्सित-सुसिद्धये लेखा-प्रकरणानुसारेण देवं प्रणमति—नम इति । यस्य भगवतः प्रियतमा परम-वल्लभा एकादशी द्वादशी च तिथिर् एव नृणां सर्वाभीष्टं प्रकर्षेण ददातीत्य् अर्थः ॥१॥</p>
<h3 id="अथ-पकष-कतयन">अथ पक्ष-कृत्यानि</h3>
<p><strong>इत्थं च नित्यं कुर्वाणः क-पूजा-महोत्सवम् ।<br>
हरेर् दिने विशेषेण कुर्यात् तं पक्षयोर् द्वयोः ॥२॥</strong></p>
<p>इत्थं पूर्व-लिखित-प्रकारेण, क-पूजैव महोत्स्व-रतं, हरेर् दिनम् एकादशी द्वादशी चेत्य् उपवास-दिनं लक्ष्यते तस्मिन् । तं क-पूजा-महोत्सवम् ॥२॥</p>
<p><strong>अत्र व्रतस्य नित्यत्वाद् अवश्यं तत् समाचरेत् ।<br>
सर्व-पापापहं सर्वार्थदं श्री-कृष्ण-तोषणम् ॥३॥</strong></p>
<p>तत्र हरि-दिने तद् व्रतं, तत्-फलं समासेनोल्लिहति—सर्वेति ॥३॥</p>
<h3 id="अथ-शरमद-एकदश-वरतसय-नतयतवम">अथ श्रीमद्-एकादशी-व्रतस्य नित्यत्वम्</h3>
<p><strong>तच् च कृष्ण-प्रीणनत्वाद् विधि-प्राप्तत्वतस् तथा ।<br>
भोजनस्य निषधाच् चाकरणे प्रत्यवायतः ॥४॥</strong></p>
<p>तत्र च श्री-भगवत्-तोषणत्वेन विधि-प्राप्तत्वेन भोजन-निषेधेन अकरणे प्रत्यवायोत्पत्त्या चेति चतुर्धा नित्यत्वं लिखितं तच् चेति । यद्यपि अकरणे प्रत्यवायत एव मुख्यं नित्यत्वं, तथापि श्री-विष्णु-पुराणानां श्री-भगवत्-प्रीणनत्वेनैव परमं मुख्यं तत् लिखितम् । तथा सामान्यतो विहित-निषेधातिक्रमेण सर्वत्र दोष-श्रवणात् विधि-निषेध-प्राप्ततया च नित्यत्वं सिध्येद् एव । तच् च श्री-हेमाद्रि-प्रभृतिभिर् विवृत्य लिखितम् एवास्तीत्य् अत्र तद्-विस्तारणेनालम् । एवं सर्वत्र्न्यत्राप्य् ऊह्यम् ।</p>
<h3 id="ततर-शर-भगवत-परत-हततवम">तत्र श्री-भगवत्-प्रीति-हेतुत्वम्</h3>
<p>मत्स्य-भविष्य-पुराणयोः—</p>
<p><strong>एकादश्यां निराहारो यो भुङ्क्ते द्वादशी-दिने ।<br>
शुक्ला वा यदि वा कृष्णा तद् व्रतं वैष्णवं महत् ॥५॥</strong></p>
<blockquote>
<p>आग्नेये—</p></blockquote>
<p><strong>एकादश्यां न भुञ्जीत व्रतम् एतद् धि वैष्णवम् ॥६॥</strong></p>
<p>तत्र श्री-वैष्णवानां मुख्यतम-नित्यत्वम् अदौ लिखति एकादश्याम् इति । वैष्णवं विष्णु-प्रियतमम् इत्य् अर्थः ॥५-६॥</p>
<p>बृहन्-नारदीये एकादशी-माहात्म्यारम्भे [१.२३.२-३]—</p>
<p><strong>ब्राह्मण-क्षत्रिय-विशां शूद्राणां चैव योषिताम् ।<br>
मोक्ष-दं कुर्वतां भक्त्या विष्णोः प्रियतरं द्विज ॥७॥<br>
एकादशी-व्रतं नाम सर्वाभीष्ट-प्रदं नृणाम् ।<br>
कर्तव्यं सर्वथा विप्र विष्णु-प्रीति-करं यतः ॥८॥</strong></p>
<p>कुर्वताम् एकारशी-व्रतम् इति ज्ञेयम् ॥७॥ विप्रैर् इति तेषां मुख्यत्वात् ॥८॥</p>
<h3 id="अथ-वध-परपततवम">अथ विधि-प्राप्तत्वम्</h3>
<blockquote>
<p>तत्र कण्वः—</p></blockquote>
<p><strong>एकादश्याम् उपवसेन् न कदाचिद् अतिक्रमेत् ॥९॥</strong></p>
<blockquote>
<p>आग्नेये—</p></blockquote>
<p><strong>उपोष्यकादशी राजन् यावद्-आयुः-प्रवृत्तिभिः ॥१०॥</strong></p>
<blockquote>
<p>अतएव विष्णु-रहस्ये—</p></blockquote>
<p><strong>द्वादशी न प्रमोक्तव्या यावद्-आयुः-प्रवृत्तिभिः ॥११॥</strong></p>
<p>यावद्-आयुः-प्रवृत्तिभिर् इति यावज्-जीवम् इत्य् अर्थः ॥ एतेन न कदाचिद् अतिक्रमेद् इत्य् अनेन नित्यत्वं साधितम् एव । तद् एव त्याग-निषेधेन साधयति—द्वादशीति ॥११॥</p>
<h3 id="अथ-भजन-नषध">अथ भोजन-निषेधः</h3>
<p>श्री-नारदीये [२.२४.२३] पाद्मोत्तर-खण्डे [६.२३४.११] च—</p>
<p><strong>रटन्तीह पुराणानि भूयो भूयो वरानने ।<br>
न भोक्तव्यं न भोक्तव्यं सम्प्राप्ते हरि-वासरे॥१२॥</strong></p>
<p>रटन्ति घोषयन्ति । वरानने हे मोहिनीति श्री-रुक्माङ्गद-वाक्यम् । पाद्मोत्तर-खण्डे च श्री-दुर्गां प्रति श्री-शिवस्य ॥१२॥</p>
<p>किं च—</p>
<p><strong>आगमाः शतशो राजन्न् इतिहासा रटन्ति हि ।<br>
न भोक्तव्यं न भोक्तव्यं सम्प्राप्ते हरि-वासरे ॥१३॥<br>
ऋषयः सङ्घशः सर्वे नारदाद्याश् च चुक्रुशुः ।<br>
न भोक्तव्यं न भोक्तव्यं सम्प्राप्ते हरि-वासरे ॥१४॥</strong></p>
<blockquote>
<p>विष्णु-स्मृतौ—</p></blockquote>
<p><strong>एकादश्यां न भुञ्जीत कदाचिद् अपि मानवः ॥१५॥</strong></p>
<blockquote>
<p>शृङ्गि-ऋषि-प्रोक्ते च—</p></blockquote>
<p><strong>एकादश्यां न भुञ्जीत दृष्टे रजस्य् अपि ॥१६॥</strong></p>
<p>बृहन्-नारदीये तत्रैव [१.२३.५]—</p>
<p><strong>उपवास फलं लिप्सुर् जह्याद् भुक्ति-चतुष्टयम् ।<br>
पूर्वापर-दिने रात्राव् अहो-रात्रं तु मध्यमे ॥१७॥</strong></p>
<p>अन्यत्र च—</p>
<p><strong>सायम् आद्य्-अन्तयोर् अह्नोः सायं प्रातश् च मध्यमे ।<br>
उपवास-फलं प्रेप्सुर् जह्याद् भुक्त-चतुष्टयम् ॥१८॥</strong></p>
<p>उपवासस्य फलं श्री-भगवत्-तोषणादि । तत् प्राप्तम् इच्छुः, पूर्वस्मिन् संयम-दिने अपरस्मिंश् च पारण-दिने रात्रौ जह्याद् इति भोजन-द्वयम् । तथा मध्यमे उपवास-दिने दिवा नक्तं चेति भोजन-द्वयम् एव भोजन-चतुष्टयं परित्यजेत् । भक्तेति पाठे’पि स एवार्थः । यच् चोक्तं—जह्याद् भक्त-द्वयं नित्ये काम्ये भक्त-चतुष्टयम् इति । तच् च वैष्णवेतरेषु कामिषु गृहिषु नित्य-काम्य-भेदाभिप्रायेणैव । वैष्णवेषु च सर्वथा न्तियम् एव फल-श्रवणादिकं च दर्श-पौर्णमासादिवन् नित्यत्वे’पि न विरुध्यत इति दिक् ॥१७-१८॥</p>
<h3 id="अथकरण-परतयवय">अथाकरणे प्रत्यवायाः</h3>
<p>श्री-नारदीये [१.२३.८]—</p>
<p><strong>यानि कानि च पापानि ब्रह्म-हत्या-समानि च ।<br>
अन्नम् आश्रित्य तिष्ठन्ति सम्प्राप्ते हरि-वासरे ।<br>
तानि पापान्य् अवाप्नोति भुञ्जानो हरि-वासरे॥१९॥</strong></p>
<p>किं च [२.३.१६]—</p>
<p><strong>सोऽश्नाति पार्थिवं पापं योऽश्नाति हरि-वासरे॥२०॥</strong></p>
<p>पार्थिवं पृथिव्यां वर्तमानं सर्वम् इत्य् अर्थः ॥२०॥</p>
<p>स्कान्दे—</p>
<p><strong>मातृहा पितृहा चैव भ्रातृहा गुरुहा तथा ।<br>
एकादश्यां तु यो भुङ्क्ते विष्णु-लोक-च्युतो भवेत्॥२१॥</strong></p>
<p>यो भुङ्क्ते स मातृहादिर् भवति । तत्-तद्-वध-पापं प्राप्नोतीत्य् अर्थः । विष्णु-लोकात् वैकुण्ठात् च्युतो भवति, न कदाचिद् अपि गच्छतीत्य् अर्थः । यद् वा, विष्णु-लोकात् वैष्णवाच् च्युतो भवति । तत्-सङ्गं न प्राप्नोतीत्य् अर्थः ॥२१॥</p>
<blockquote>
<p>किं च, तत्रैवोमा-महेश्वर-संवादे—</p></blockquote>
<p><strong>अग्निवर्णायसं तीक्ष्णं क्षिपन्ति यम-किङ्कराः ।<br>
मुखे तेषां महादेवि ये भुञ्जन्ति हरेर् दिने ॥२२॥</strong></p>
<p>हरेर् दिने हरि-वासरे ॥२२॥</p>
<blockquote>
<p>ब्रह्म-वैवर्ते—</p></blockquote>
<p><strong>स केवलम् अघं भुङ्क्ते यो भुङ्क्ते हरि-वासरे ।<br>
दिने’त्र सर्व-पापानि भवन्त्य् अन्न-स्थितानि तु ।<br>
तानि मोहेन यो’श्नाति न स पापैर् विमुच्यते ॥२३॥</strong></p>
<blockquote>
<p>किं च—</p></blockquote>
<p><strong>पितरं को न वन्देत मातरं को न पूजयेत् ।<br>
को हि दूषयते वेदं को भुङ्क्ते हरि-वासरे ॥२४॥</strong></p>
<p>विष्णु-धर्मोत्तरे—</p>
<p><strong>ब्रह्मचारी गृहस्थो वा वानप्रस्थो’थवा यतिः ।<br>
एकादश्यां हि भुञ्जानो भुङ्क्ते गो-मांसम् एव हि ॥२५॥<br>
ब्रह्मघ्नस्य सुरापस्य स्तेयिनो गुरु-तल्पिनः ।<br>
निष्कृतिर् धर्म-शास्त्रोक्ता नैकादश्य्-अन्न-भोजिनः ॥२६॥</strong></p>
<p>निष्कृतिः प्रायश्चित्तम् अस्ति ॥२६॥</p>
<p><strong>एक एव नरः पापी नरके नृप गच्छति ।<br>
एकादश्य्-अन्न-भोजी यः पितृभिः सह मज्जति ॥२७॥</strong></p>
<p>नरके मज्जति ॥२७॥</p>
<blockquote>
<p>पाद्मोत्तर-खण्डे—</p></blockquote>
<p><strong>भुङ्क्ष्व भुङ्क्ष्वेति यो ब्रूयात् सम्प्राप्ते हरि-वासरे ।<br>
गो-ब्राह्मण-स्त्रियश् चापि जहीहि वदति क्वचित् ॥२८॥<br>
मद्यं पिबेति यो ब्रूयात् तेषाम् एव अधो-गतिः ॥२९॥<br>
पुरोडाशो’पि वामोरु सम्प्राप्ते हरि-वासरे ।<br>
अभक्ष्यः सर्वदा प्रोक्तः किं पुनश् चान्न-संस्क्रिया ॥३०॥</strong></p>
<p>अभक्ष्यम्—अभक्ष्य-भक्षणे यत् पापं तद् इत्य् अर्थः । अन्नस्य संस्क्रिया पाकः ॥३०॥</p>
<blockquote>
<p>सनत्-कुमार-संहितायाम्—</p></blockquote>
<p><strong>एकादश्यां मुनि-श्रेष्ठ श्राद्धे भुङ्क्ते नरो यदि ।<br>
प्रतिग्रासं स भुङ्क्ते तु किल्बिषं मूत्र-विण्-मयम् ॥३१॥</strong></p>
<p>गौतमीय-तन्त्रे—</p>
<p><strong>वैष्णवो यदि भुञ्जीत एकादश्यां प्रमादतः ।<br>
विष्ण्व्-अर्चनं वृथा तस्य नरकं घोरम् आप्नुयात् ॥३२॥</strong></p>
<blockquote>
<p>विष्णु-रहस्ये—</p></blockquote>
<p><strong>समादाय विधानेन द्वादशी-व्रतम् उत्तमम् ।<br>
तस्य भङ्गं नरः कृत्वा रौरवं नरकं व्रजेत् ॥३३॥</strong></p>
<h3 id="अथ-ततरव-वधववषयक-दष-वशष">अथ तत्रैव विधवाविषयको दोष-विशेषः</h3>
<p>कात्यायन-स्मृतौ—</p>
<p><strong>विधवा या भवेन् नारी भुञ्जीतैकादशी-दिने ।<br>
तस्यास् तु सुकृतं नश्येद् भ्रूण-हत्या दिने दिने ॥३४॥</strong></p>
<p>नारदीये—</p>
<p><strong>एकादशीं विना रण्डा यतिश् च सुमहा-तपाः ।<br>
पच्यते ह्य् अन्ध-तामिस्रे यावद् आहूत-सम्प्लवम् ॥३५॥</strong></p>
<h3 id="अथ-पकष-दवयप-नतयतवम">अथ पक्ष-द्वये’पि नित्यत्वम्</h3>
<p>तत्र देवलः—</p>
<p><strong>न शङ्खेन पिबेत् तोयं न खादेत् कूर्म-शूकरौ ।<br>
एकादश्यां न भुञ्जीत पक्षयोर् उभयोर् अपि ॥३६॥</strong></p>
<p>अधुना कृष्ण-पक्षे सङ्क्रान्य्-आदाव् अप्य् उपवास-विधानेन नित्यत्वम् एव द्रढयति—न शङ्खेनेत्य् अदिना श्र्द्धम् आचरेद् इत्य् अन्तेन ॥३६॥</p>
<p>विष्णु-रहस्य-सौर-पुराणयोः—</p>
<p><strong>यथा शुक्ला तथा कृष्णा विशेषो नास्ति कश्चन ॥३७॥</strong></p>
<p>विष्णु-रहस्ये ब्रह्मोक्तौ—</p>
<p><strong>शुक्ला वा यदि वा कृष्णा विष्णु-पूजन-तत्-परः ।<br>
एकादश्यां न भुञ्जीत पक्षयोर् उभयोर् अपि ॥३८॥<br>
सर्व-पाप-प्रणाशाय विष्णु-सन्तोषणाय च ।<br>
उपोष्या द्वादशी पुण्या सर्वैर् उभय-पक्षयोः ॥३९॥</strong></p>
<p>वाराहे—</p>
<p><strong>एकादश्याम् उपवसेत् पक्षयोर् उभयोर् अपि ।<br>
द्वादश्याम् अर्चयेद् विष्णुं स मुक्ति-फल-भाग् भवेत् ॥४०॥</strong></p>
<p>विष्णु-रहस्य-सौर-पुराणयोः—</p>
<p><strong>यथा सुपूजितो गौरः कृष्णो वा वेदविद् द्विजः ।<br>
सन्तारयति दातारं द्वादश्यां च तथा स्मृते ॥४१॥</strong></p>
<p>विष्णु-रहस्ये स्कान्दे च—</p>
<p><strong>तैलं शुक्लेतराणां वै तिलानां सदृशं तथा ।<br>
कृष्णायाश् च सितायाश् च गोः क्षीरं सदृशं यथा ।<br>
द्वादश्योः सदृशं तद्वत् पुण्यं स्यात् कृष्ण-शुक्लयोः ॥४२॥</strong></p>
<p>किं च—</p>
<p><strong>चन्द्र-सूर्य-ग्रहौ पुण्यौ यथैव मुनिभिः स्मृतौ ।<br>
तथा सितासिते पुण्ये द्वादश्यौ विष्णु-तुष्टिदे ॥४३॥</strong></p>
<p>द्वादश्यौ शुक्ला कृष्णा च ॥४३॥</p>
<p><strong>यथा गो-तिल-विप्राणां कृष्णत्वं नैव दूषणम् ।<br>
एकादशी तथा राजन्न् उपोष्या पक्षयोर् द्वयोः ॥४४॥<br>
यथा विष्णुः शिवश् चैव सम्पूज्यौ मुनिभिः स्मृतौ ।<br>
तथा पूज्यतमे प्रोक्ते द्वादश्यौ कृष्ण-शुक्लके ॥४५॥</strong></p>
<p>नारद-स्मृतौ—</p>
<p><strong>नित्यं शक्ति-समायुक्तैर् नरैर् विष्णु-परायणैः ।<br>
पक्षे पक्षे तु कर्तव्यम् एकादश्याम् उपोषणम् ॥४६॥</strong></p>
<p>विष्णु-धर्मोत्तरे च—</p>
<p><strong>सपुत्रश् च सभार्यश् च स्वजनैर् भक्ति-संयुतः ।<br>
एकादश्याम् उपवसेत् पक्षयोर् उभयोर् अपि ॥४७॥</strong></p>
<p>कूर्म-पुराणे विष्णु-धर्मोत्तरे च—</p>
<p><strong>स ब्रह्महा सुरापश् च कृतघ्नो गुरु-तल्पगः ।<br>
विवेचयति यो मोहाद् एकादश्यौ सितासिते ॥४८॥</strong></p>
<p>एवं द्वयोः साम्यं लिखित्वाधुना शुक्ल-कृष्ण-भेदे प्रत्यवायं लिखति न ब्रह्महेति पञ्चभिः ॥४८॥</p>
<p>कालिका-पुराणे—</p>
<p><strong>सर्वेषाम् इह पापानाम् आश्रयः स तु कीर्तितः ।<br>
विवेचयति यो मोहाद् एकादश्यौ सितासिते ॥४९॥</strong></p>
<p>भविष्ये—</p>
<p><strong>एवं ज्ञात्वा सदोपोष्ये द्वादश्यौ कृष्ण-शुक्लके ।<br>
तयोर् भेदं न कुर्वीत भेदेन नरकं व्रजेत् ॥५०॥</strong></p>
<p>गारुडे—</p>
<p><strong>शुक्ला वा यदि वा कृष्णा विशेषो नास्ति कश्चन ।<br>
विशेषं कुरुते यस् तु पितृहा स प्रकीर्तितः ॥५१॥</strong></p>
<p>सनत्-कुमार-प्रोक्ते—</p>
<p><strong>एकादश्योर् द्वयोर् यस् तु विशेषं कुरुते नरः ।<br>
तस्योद्धारं न पश्यामि यावद् आहूत-रम्प्लवम् ॥५२॥</strong></p>
<p>विष्णु-रहस्ये—</p>
<p><strong>य इच्छेद् विष्णुना वासं पुत्र-सम्पदम् आत्मनः ।<br>
एकादशीम् उपवसेत् पक्षयोर् उभयोर् अपि ॥ ५३॥</strong></p>
<p>ननु, एकादशीषु कृष्णासु रवि-सङ्क्रमणे तथा । चन्द्र-सूर्य-परागे च न कुर्या पुत्रवान् गृही ॥ इत्य् आदि-वचनैः पुत्रवतां गृहिणां कृष्णैकादश्य्-उपवासो निषिध्यते । तत्र लिखति—य इच्छेद् इति । अतस् तद्-वचनानि धन-पुत्रादि-कामेन व्रतं किञ्चित् कुर्वतो गृहिणः प्रति तन्-निमित्तोपवास-निषेध-पराणि, न तु नित्यैकादश्य्-उपवास-निषेधकानि । इत्य् एतद् अग्रे व्यक्तं भावि ॥५३॥</p>
<p>तत्त्व-सागरे—</p>
<p><strong>यथा शुक्ला तथा कृष्णा यथा कृष्णा तथोत्तरा ।<br>
तुल्ये ते मनुते यस् तु स वै वैष्णव उच्यते ॥५४॥</strong></p>
<p>विशेषतो वैष्णवैस् तु कथञ्चिद् अपि भेदो नैव कार्य इति लिखति—यथेति । अतः—शुक्लाम् एव सदा गृहीति वचनं स-काम-वैष्णव-गृहस्थ-विषयकम् एवेति ज्ञेयम् इति । एतच् चाग्रे विस्तरेण व्यक्तं भावि ॥५४॥</p>
<h3 id="अथ-सङकरनतय-आदव-अप-नतयतवम">अथ सङ्क्रान्त्य्-आदाव् अपि नित्यत्वम्</h3>
<p>कात्यायन-स्मृतौ—</p>
<p><strong>सङ्क्रान्तौ रवि-वारे वा यदा चैकादशी भवेत् ।<br>
उपोष्या सा महा-पुण्या सर्व-पाप-हरा तिथिः ॥५५॥</strong></p>
<p>सङ्क्रान्त्य्-आदौ च यद्य् एकादशी भवेत्, तदापि सा उपोष्यैव ॥५५॥</p>
<p>किं च—</p>
<p><strong>व्यतिपातो वैधृतिर् वा एकादश्यां यदा भवेत् ।<br>
उपोष्या सा तु वीज्ञेया पुत्र-सम्पद्-विवर्धिनी ॥५६॥</strong></p>
<p>सनत्-कुमार-तन्त्रे—</p>
<p><strong>भानु-वारेण संयुक्ता तथा सङ्क्रान्ति-संयुता ।<br>
एकादशी सदोपोष्या सर्व-सम्पत्-करी तिथिः ॥५७॥</strong></p>
<p>नारदाच् च—</p>
<p><strong>भानु-वार-समोपेता तथा सङ्क्रान्ति-संयुता ।<br>
एकादशी सदोपोष्या पुत्र-पौत्र-विवर्धिनी ॥५८॥</strong></p>
<p>पुत्र-सम्पद्-विवर्धिनीति सर्व-सम्पत्-करीति पुत्र-पौत्रादिक-वर्धिनीति चेत्य् अनेन कृष्ण-पक्षे तु सङ्क्रान्त्यां ग्रहणे च उपोषणम् । न कुर्वीत गृही राजन् सुत-बन्धु-धन-क्षयात्॥ इत्य् आदि-वचनतः प्राप्तः पुत्रादिमतां गृहिणां तत्र तत्रानुपवासः परिहृतः ॥५६-५८॥</p>
<p>अत एवोक्तं जैमिनिना—</p>
<p><strong>आदित्ये’हनि सङ्क्रान्तौ ग्रहणे चन्द्र-सूर्ययोः ।<br>
पारणं चोपवासं च न कुर्यात् पुत्रवान् गृही ॥५९॥<br>
तन्-निमित्तोपवासस्य निषेधो’यम् उदाहृतः ।<br>
नानुषङ्गतो ग्राह्यो यतो नित्यम् उपोषणम् ॥६०॥</strong></p>
<p>तर्हि तन्-निषेधः किं विषयको’स्तु ? तत्र लिखति—आदित्ये’हनीति द्वाभ्याम् । अयम् आदित्याहादाव् उपवासादि-निषेधः । तन्-निमित्तस्य आदित्य-वारादि-निमित्तस्योपवासादेः प्रैषेध उदाहृतः । न त्व् एकादश्याम् आदित्य-वारादि-सम्बन्ध-निबन्धनोपवास-प्रतिषेधः । यत एकादश्याम् उपोषणं नित्यम् एव । अतः काम्यस्य रवि-वाराद्य्-उपवासस्य निषेधो’यं, न चैकादश्य्-उपवास-निषेधो भवतीत्य् अर्थः ॥५९-६०॥</p>
<p>अतएव संवर्तेनाप्य् उक्तम्—</p>
<p><strong>अमावस्या द्वादशी च सङ्क्रान्तिश् च विशेषतः ।<br>
एताः प्रशस्तास् तिथयो भानुवारस् तथैव च ॥६१॥<br>
अत्र स्नानं जपो होमो देवतानां च पूजनम् ।<br>
उपवासस् तथा दानम् एकैकं पावनं महत् ॥६२॥</strong></p>
<p>विशेषतः सङ्क्रान्त्य्-आदाव् उपवासः परम-प्रशस्त एवेति लिखति –अमेति द्वाभ्याम् ॥६१-६२॥</p>
<p>अतएव देवलः—</p>
<p><strong>शनैर् वारे रवेर् वारे सङ्क्रान्त्यां ग्रहणे’पि च ।<br>
त्याज्या नैकादशी राजन् सर्वदैवेति निश्चयः ॥६३॥</strong></p>
<h3 id="अथ-सतकदव-अप-नतयतवम">अथ सूतकादाव् अपि नित्यत्वम्</h3>
<p>विष्णु-रहस्ये—</p>
<p><strong>परमापदम् आपन्नो हर्षे वा समुपस्थिते ।<br>
सूतके मृतके चैव न त्याज्यं द्वादशी-व्रतम् ॥६४॥</strong></p>
<p>परमाम् आपदम् आपन्नो यदि स्यात्, तथापि द्वादशी-व्रतं त्याज्यं न भवति । आपन्नैर् इति वा पाठः ॥६४॥</p>
<p>वाराहे—</p>
<p><strong>सूतके’पि नरः स्नात्वा प्रणम्य मनसा हरिम् ।<br>
एकादश्या ं न भुञ्जीत व्रतम् एतन् न लुप्यते ॥६५॥</strong></p>
<p>अत एवोक्तम्—</p>
<p><strong>मृतके तु ण भुञ्जीत एकादश्यां सदा नरः ।<br>
द्वादश्यां तु समश्नीयात् स्नात्वा विष्णुं प्रणम्य च ॥६६॥</strong></p>
<p>पाद्मे—</p>
<p><strong>पूर्व-सङ्कलितं यच् च व्रतं सुनियत-व्रतैः ।<br>
तत् कर्तव्यं नरैस् तद्वद् दानार्चन-विवर्जितम् ॥६७॥<br>
यथा सङ्कलितं सम्यग् व्रतं विष्णु-परायणैः ।<br>
कर्तव्यं च तथैवेह स्नात्वा संशय-वर्जितम् ॥६८॥</strong></p>
<p>प्रणम्य मनसा हरिम् इति विष्णुं प्रणम्य चैत्य् अनेन सूतकादौ भगवत्-पूजा न कार्येत्य् आयातम् । किन्तु यस्य वैष्णवस्य नित्य-पूजा-नियमस् तेन तत्रापि पूजा कर्तव्येत्य् आह—यथेति। व्रतं नियमः । विष्णु-परायणैर् इति तद्-दोषा निरस्ताः ॥६५-६८॥</p>
<h3 id="अथपवस-दन-शरदध-नषध">अथोपवास-दिने श्राद्ध-निषेधः</h3>
<p>पाद्मे पुष्कर-खण्डे—</p>
<p><strong>एकादश्यां यदा राम श्राद्धं नैमित्तिकं भवेत् ।<br>
तद्-दिने तु परित्यज्य द्वादश्यां श्राद्धम् आचरेत् ॥६९॥</strong></p>
<p>एकादश्यां यदा रामेत्य् आदिना उपवास-दिने श्राद्धं निषिद्धम् यच् च स्कान्दादौ—</p>
<p>श्राद्ध-दिनं समासाद्य उपवासो यदा भवेत् ।</p>
<p>तदा कृत्वा तु वै श्राद्धं भुक्त-शेषं तु यद् भवेत् ॥</p>
<p>तत् सर्वं दक्षिणे पाणौ गृहीत्वान्नं शिखि-ध्वज ।</p>
<p>अवजिघ्रेद् अनेनाथ भवेत् श्राद्धं शिखि-ध्वज ॥</p>
<p>पितॄणां तृप्तिदं तात व्रत-भङ्गो न विद्यते ॥ इत्य् आदि ।</p>
<p>तच् च वैष्णवेतर-विषयं मन्तव्यम् । वैष्णव-पितॄणाम् अपि श्री-विष्णु-दिने श्राद्ध-ग्रहणायोगाद् इति दिक् ॥६९॥</p>
<p>तत्रैव उत्तर-खण्डे [६.२३४.१३-१४]—</p>
<p><strong>एकादश्यां च प्राप्तायां माता-पित्रोर् मृतेऽहनि ।<br>
द्वादश्यां तु प्रदातव्यं नोपवास-दिने क्वचित् ।<br>
गर्हितान्नं न वाश्नन्ति पितरश् च दिवौकसः ॥७०॥</strong></p>
<p>स्कान्दे—</p>
<p><strong>एकादशी यदा नित्या श्राद्धं नैमित्तिकं भवेत् ।<br>
उपवासं तदा कुर्याद् द्वादश्यां श्राद्धम् आचरेत् ॥७१॥</strong></p>
<p>ब्रह्म-वैवर्ते—</p>
<p><strong>ये कुर्वन्ति महीपाल श्राद्धं त्व् एकादशी-दिने ।<br>
त्रयस् ते नरकं यान्ति दाता भोक्ता परेतकः ॥७२॥</strong></p>
<p>एकादश्यां यदा राम इत्य् आदिना उपवास-दिने श्राद्धं निषिद्धम् । यच् च स्कान्दादौ—</p>
<blockquote>
<p>श्राद्ध-दिनं समासाद्य उपवासो यदा भवेत् ।
तदा कृत्वा तु वै श्राद्धं भुक्त-शेषस् तु यद् भवेत् ।
तत् सर्वं दक्षिणे पाणौ गृहीत्वान्नं शिखिध्वज ।
अवजिघ्रेद् अनेनाथ भवेत् श्राद्धं शिखिध्वज ।
पितॄणां तृप्तिदं तात व्रत-भङ्गो न विद्यते ॥ इत्य् आदि ।</p></blockquote>
<p>तच् च वैष्णवेतर-विषयं मन्तव्यम् । वैष्णव-पितॄणाम् अपि श्री-विष्णु-दिने श्राद्ध-ग्रहणायोगाद् इति दिक् ॥६९-७२॥</p>
<h3 id="अथधकरण">अथाधिकारिणः</h3>
<blockquote>
<p>आग्नेये—</p></blockquote>
<p><strong>गृहस्थो ब्रह्मचारी च आहिताग्निर् यतिस् तथा ।<br>
एकादश्यां न भुञ्जीत पक्षयोर् उभयोर् अपि ॥७३॥</strong></p>
<p>तत्रैव उत्तर-खण्डे शिव-पार्वती-संवादे [६.२३४.१२]—</p>
<p><strong>वर्णानाम् आश्रमाणां च स्त्रीणां वर-वर्णिनी ।<br>
एकादश्य्-उपवासस् तु कर्तव्यो नात्र संशयः ॥७४॥</strong></p>
<p>एवं सर्वैर् एव सदोपवासः कर्तव्य इत्य् अधिकारं निर्णयन् प्रथमं चतुर्णाम् अप्य् आश्रमिणां तत्राधिकारं दर्शयति—गृहस्थ इति । पूर्वं च ब्राह्मण-क्षत्रिय-विशां शूद्राणां चैव योषिताम् इत्य् अनेन । तथाग्रे च—कुर्यान् नरो वा नारी वा इत्य् अनेन चतुर्वर्णानाम् अन्त्यजानां योषिताम् चाधिकारो दर्शितः । तत्र च विशेषतः—विधवा या भवेन् नारी इत्य् आदिना विधवायाः । तथा, स-पुत्रश् च स-भार्यश् च इत्य् अदिना स-धवाया अपि तत्राधिकारो लिखितः । यच् चोक्तं मनुना—नास्ति स्त्रीणां पृथक् यज्ञो न व्रतं नाप्य् उपोषणम् इति । विष्णुनापि—पत्यौ जीवति या नारी उपवास-व्रतं चरेत् । आयुः सा हरते भर्तुर् नरकं चैव गच्छति इति । तच् च भर्त्राद्य्-अननुमतोपवास-कर्तृ-स्त्री-विषयं ज्ञेयम् । अत एवोक्तं शङ्ख-लिखिताभ्याम्—कामं भर्तुर् अनुज्ञया व्रतोपवासादीन् आरभेत् इति । अथवा वैष्णवेतर-स्त्री-विषयं तद् इति मन्तव्यम् । स-पुत्रश् च स-भार्यश् च स्वजनैर् भक्ति-संयुतः । एकादश्याम् उपवसेत् इत्य् आदि-वचनात् श्री-रुक्माङ्गदादि-व्यवहार-श्रवणाच् चेति दिक्॥७३-७४॥</p>
<blockquote>
<p>कात्यायन-स्मृतौ—</p></blockquote>
<p><strong>अष्टवर्षाधिको मर्त्यो अपूर्णाशीतिवत्सरः ।<br>
एकादश्याम् उपवसेत् पक्षयोर् उभयोर् अपि ॥७५॥</strong></p>
<p>तत्र च वयो-मर्यादां लिखति—अष्टेति त्रिभिः । अपूर्णेत्य् अत्राकारालोपो’विवक्षितत्वात् । एवम् अग्रे’पि ॥७५॥</p>
<blockquote>
<p>नारदीये—</p></blockquote>
<p><strong>अष्टवर्षाधिको मर्त्यो ह्य् अशीतिर् नैव पूर्यते ।<br>
यो भुङ्क्ते मामके राष्ट्रे विष्णोर् अहनि पापकृत् ॥७६॥<br>
स मे वध्यश् च निर्वास्यो देशतः कालतश् च मे ।<br>
एतस्मात् कारणाद् विप्र एकादश्याम् उपोषणम् ।<br>
कुर्यान् नरो वा नारी वा पक्षयोर् उभयोर् अपि ॥७७॥</strong></p>
<p>अष्टेत्य् आदि-नारदीय-सार्ध-पद्यं श्री-रुक्माङ्गद-पटहोद्घोषणम् ॥७६-७७॥</p>
<p>विष्णु-धर्मोत्तरे—</p>
<p><strong>वैष्णवो वाथ सौरो वा कुर्याद् एकादशी-व्रतम् ॥७८॥</strong></p>
<p>सौर-पुराणे—</p>
<p><strong>वैष्णवो वाथ शैवो वा सौरो’प्य् एतत् समाचरेत् ॥७९॥</strong></p>
<p>अत एवोक्तं स्कान्दे श्री-शिवेन—</p>
<p><strong>न शैवो न च सौरो वा नाश्रमी तीर्थ-सेवकः ।<br>
यो भुङ्क्ते वासरे विष्णोः श्वपचाद् अधिको हि सः ॥८०॥<br>
विप्रियं तेन मे गौरि कृतं दुष्टेन पापिना ।<br>
मद्-भक्ति-बलम् आश्रित्य यो वै भुङ्क्ते हरेर् दिने ॥८१॥</strong></p>
<p>अधुना शैवसौरादीनामप्यधिकारं लिखति—वैष्णवो वेति सार्द्वद्वयेन । वैष्णव इत्यस्य दृष्टान्तार्थमुपादानम् ॥७८-८१॥</p>
<h3 id="अथशकत-परतनध">अथाशक्तो प्रतिनिधिः</h3>
<p>वायु-पुराणे—</p>
<p><strong>उपवासे त्व् अशक्तस्य आहिताग्नेर् अथापि वा ।<br>
पुत्रान् वा कारयेद् अन्यान् ब्राह्मणान् वापि कारयेत् ॥८२॥</strong></p>
<p>आहित्याग्नेः—यज्ञादौ दीक्षितस्य ॥८२॥</p>
<p><strong>अथवा विप्रमुख्येभ्यः दानं दद्यात् स्व-शक्तितः ।<br>
उपवासं तु कुर्वाणः पुण्यं शत-गुणं लभेत् ॥८३॥</strong></p>
<p>उपवासं पित्राद्यर्थं कुर्वन्नपि स्वार्थोपवासात् शतगुणं पुण्यं प्राप्नोति ॥८३॥</p>
<p><strong>यम् उद्दिश्य कृतं सो’पि सम्पूर्णं फलम् अश्नुते ।<br>
नारी स्व-पतिम् उद्दिश्य एकादश्याम् उपोषिता ॥८४॥<br>
पुण्यं शत-गुणं प्राहुर् मुनयः पारिदर्शिनः ।<br>
उपवास-फलं तस्याः पतिः प्राप्नोत्य् असंशयम् ॥८५॥</strong></p>
<p>वाराहे—</p>
<p><strong>असामर्थ्ये शरीरस्य व्रते वा समुपस्थिते ।<br>
कारयेद् धर्म-पत्नीं च पुत्रं वा विनयान्वितम् ।<br>
भगिनीं भ्रातरं वापि व्रतम् अस्य न लुप्यते ॥८६॥</strong></p>
<p>कात्यायन-स्मृतौ—</p>
<p><strong>पितृ-मातृ-पति-भ्रातृ-गुर्व्-अर्थे तु विशेषतः ।<br>
उपवासं प्रकुर्वाणः पुण्यं शत-गुणं लभेत् ।<br>
दक्षिणात्र न दातव्या शुश्रूषा विहिता च या ॥८७॥<br>
गृहस्थः क्षत्रियार्थे य एकादश्याम् उपोषतः ।<br>
पुरोधाः स-प्रियैः सार्धं फलं प्राप्नोति निश्चितम् ॥८८॥<br>
पितामहादीन् उद्दिश्य एकादश्याम् उपोषणम् ।<br>
कृतं यैस् तु फलं विप्राः समग्रं ते समाययुः ॥८९॥<br>
कर्ता दश-गुणं पुण्यं प्राप्नोत्य् अत्र न संशयः ।<br>
यम् उद्दिश्य कृतं सो’पि सम्पूर्णं फलम् आप्नुयात् ॥९०॥</strong></p>
<p>मार्कण्डेय-पुराणे—</p>
<p><strong>एक-भक्तेन नक्तेन बाल-वृद्धातुरः क्षिपेत् ।<br>
पयोमूल-फलैर् वापि न निर्द्वादशिको भवेत् ॥९१॥</strong></p>
<p>पत्न्य्-आद्य्-अभावे चोपवासाशक्तैः किं कार्यम् ? तल् लिखति—एक-भक्तेनेत्य् आदिना कदाचनेत्य् अन्तेन । बालो वृद्धश् चातुरश् च क्षिपेत् दिनं नयेत् न निर्द्वादशिक एकादशी व्रत-रहितो न भवेत् । द्वादशीति एकादश्यां द्वादश्याम् अप्य् उपवास-साम्यात् द्वादशी-शब्देनैकादशी लक्ष्यते। अतएव द्वादशी दशमी-विद्धेत्य् आदि-वाचो युक्ताः । एवम् एकादशी-शब्देनापि कुत्रापि द्वादशी ज्ञेया ॥९१॥</p>
<p>बौधायन-स्मृतौ—</p>
<p><strong>उपवासे त्व् अशक्तानाम् अशीतेर् ऊर्ध्व-जीवनाम् ।<br>
एक-भक्तादिकं कार्यम् आह बौधायनो मुनिः ॥९२॥</strong></p>
<p>किं च—</p>
<p><strong>व्याधिभिः परिभूतानां पित्ताधिक-शरीरिणाम् ।<br>
त्रिंशद्-वर्षाधिकानां च नक्तादि-परिकल्पनम् ॥९३॥</strong></p>
<p>त्रिंशद्वर्षाधिकानामिति—षष्टिरेवोत्तमं वयः इत्युक्त्या तावदुत्तमवयसस्त्रिंशद्वर्षेरधिकानां नवतिवर्षक्यसामित्यर्थः । यद्वा वनं पञ्चाशतो व्रजेत् इति-वचनतो गृहस्थस्य गृहे पञ्चाशद्वर्षाणि स्थितिविहिता । तताऽपि तत्र त्रिंशद्वर्षाण्यधिकानि येषामिति अशीतिवर्षवयसामित्यर्थः । तच्च अशीतिर्न हि पूर्याने इत्यादिना उक्तमेव । पाठान्तरेऽपि पूर्ववदेवार्थः ॥९३॥ ।</p>
<p>कूर्म-पुराणे—</p>
<p><strong>एक-भक्तेन नक्तेन बाल-वृद्धातुरः क्षिपेत् ।<br>
नातिक्रमेद् द्वादशीं च उपवास-व्रतेन च ॥९४॥</strong></p>
<p>भविष्य-पुराणे द्वादशी-कल्पे—</p>
<p><strong>एकादश्यां प्रभुं विष्णुं समभ्यर्च्य कदाचन ।<br>
उपोषितेन नक्तेन तथैवायाचितेन च ॥९५॥</strong></p>
<p>उपवासेन व्रतेन यद्वा उपवासे यद्व्रतं कथञ्चिन्नियमस्तेन कदाचन असामथाद्यवस्थायाम् ॥९४-९५॥</p>
<p><strong>एक-भक्तेन वा तात न निर्द्वादशिको भवेत् ।<br>
तद् एक-नियमी नित्यं न सीदति कदाचन ॥९६॥</strong></p>
<p>तस्यां द्वादश्यामेवैकस्याः नियमवान् ॥९६॥</p>
<h3 id="अथ-वशषत-नकतदकम">अथ विशेषतो नक्तादिकम्</h3>
<p>वायव्ये—</p>
<p><strong>नक्तं हविष्यान्नम् अनोदनं वा<br>
फलं तिलाः क्षीरम् अथाम्बु चाज्यम् ।<br>
यत् पञ्च-गव्यं यदि वापि वायुः<br>
प्रशस्तम् अत्रोत्तरम् उत्तरं च ॥९७॥</strong></p>
<p>भविष्ये—</p>
<p><strong>उपवासात् परं भैक्ष्यं भैक्ष्यात् परम-याचितम् ।<br>
अयाचितात् परं नक्तं तस्मान् नक्तेन वर्तयेत् ॥९८॥</strong></p>
<p>किं च—</p>
<p><strong>सर्व-भूत-मयं व्याधिः प्रमादो गुरु-शासनम् ।<br>
अव्रतघ्नानि पठ्यन्ते सकृद् एतानि शास्त्रतः ॥९९॥</strong></p>
<p>सर्व-भूतेभ्यो व्याघ्रादि-दुष्ट-जन्तुभ्यो भयम् ॥९९॥</p>
<p>महाभारते उद्यम-पर्वणि—</p>
<p><strong>अष्टैतान्य् अव्रत-घ्नानि आपो मूलं फलं पयः ।<br>
हविर् ब्राह्मण-काम्या च गुरोर् वचनेमौषधम् ॥१००॥</strong></p>
<h3 id="ततरपवद">तत्रापवादः</h3>
<p>काश्यप-पञ्चरात्रे—</p>
<p><strong>मद्-उत्थाने मच्-छयने मत्-पार्श्व-परिवर्तने ।<br>
अत्र यो दीक्षितः कश्चिद् वैष्णवो भक्ति-तत्-परः ॥१०१॥<br>
अन्नं वा यदि भुञ्जीत फल-मूलम् अथापि वा ।<br>
अपराधम् अहं तस्य न क्षमामि कदाचन ।<br>
क्षिपामि तरके घोरे यावद् आहूत-सम्प्लवम् ॥१०२॥</strong></p>
<p>नक्तादिकेष्व् अपवादं लिखति—मद्-उत्थाने इत्य् आदिना । अन्नादि-भोजन-रूपम् अपराधम् । यद् वा, पूर्व-कृतम् आधुनिकम् एतच् च सर्वम् इति ॥१०१-१०२॥</p>
<p>अन्यत्र च—</p>
<p><strong>मच्-छयने मद्-उत्थाने मत्-पार्श्व-परिवर्तने ।<br>
फल-मूल-जलाहारी हृदि शल्यं ममार्पयेत् ॥१०३॥</strong></p>
<p>एवं वैष्णवैर् वर्जनीयम् इति लिखितम् । अधुना च सामान्यतः सर्वैर् एव प्रयन्तो’वश्यं वर्ज्यम् इति लिखति—मच्-छयन इति । फलं मूलं जलम् वापि आहारं यः करोतीत्य् अर्थः । मम हृदि शल्यम् अर्पयेद् इति महापराधी स्याद् इत्य् अर्थः ॥१०३॥</p>
<p><strong>इत्थं सुसिद्धे नित्यत्वे’प्य् अग्निहोत्रादिवत् फलम् ।<br>
चित्रं स्याद् इति माहात्म्यम् एकादश्या विलिख्यते ॥१०४॥</strong></p>
<p>एवं पक्ष-द्वयादाव् उपवासस्य नित्यत्वं साधयित्वा, तथाधिकार-निर्णयेनापि सर्वेषाम् एव कार्यत्वेन तद् एव द्रढयित्वा, तथा अशक्तादीनाम् अप्य् एक-भक्तादिना व्रत-पालनतश् च तद् एव नितरां दृढीकृतम् । एवं फलानपेक्षक-रूपं नित्यत्वं दर्शयित्वाधुना महा-फलान्य् अपि दर्शयन् लिखति—इत्थम् इति । ननु फलेन नित्यत्वं विरुध्यते, तत्राह—अग्निहोत्रादिवद् इति । आदि-शब्देन दर्शपौर्णमासादि, तत्र यथा नित्यत्वं फलं च संयोग-पृथक्त्वेन श्रूयते, तद्वद् अत्रापीत्य् अर्थः । तत्र च युक्त्र् मीमांसादि-प्रसिद्धा श्री-कृष्ण-देवाचार्य-वोपदेवाचार्यादिभिः स्पष्टं दर्शितास्तीति । किम् अत्र तद्-विस्तारेणेति चित्रम्—ऐहिकामुष्मिका-भेदेन बहु-विधम् अद्भुतम् इति वा ॥१०४॥</p>
<h3 id="अथकदश-महतमयम">अथैकादशी-माहात्म्यम्</h3>
<p>तत्त्व-सागरे—</p>
<p><strong>मातेव सर्व-बालानाम् औषधं रोगिनाम् इव ।<br>
रक्षार्थं सर्व-लोकानां निर्मितैकादशी तिथिः ॥१०५॥<br>
नाना-दुःख-समाकीर्णे संसारे नर-जन्मनि ।<br>
एकादश्य्-उपवासी यः स धन्यः स च बुद्धिमान् ॥१०६॥<br>
एकादशीं परित्यज्य यो’न्य-व्रतम् उपासते ।<br>
स कर-स्थं महा-रत्नं त्यक्ता लोष्ट्रं हि याचते ॥१०७॥<br>
एकम् एकादशीं चापि समुपोष्य जनार्दनम् ।<br>
तोयेनापि समभ्यर्च्य संसारान् मुक्तिम् आप्नुयात् ॥१०८॥<br>
प्रसङ्गाद् अथवा दम्भाल् लोभाद् वा त्रिदशाधिप ।<br>
एकादश्यां मनः कृत्वा सर्व-दुःखाद् विमुच्यते ॥१०९॥<br>
समायास्य महा-रोगाद् दुःखिनां सर्व-देहिनाम् ।<br>
एकादश्य्-उपवासो’यं निर्मितं परमौषधम् ॥११०॥</strong></p>
<p>अस्य महा-रोगस्य शमाय उपशान्तये परमौषधम् ॥११०॥</p>
<p><strong>संसार-सर्प-दष्टानां नराणां पाप-कर्मणाम् ।<br>
एकादश्य्-उपवासेन सद्य एव सुखं भवेत् ॥१११॥</strong></p>
<p>नारदीये वशिष्ठोक्तौ [२.१.१०-१९]—</p>
<p><strong>एकादशी-समुत्थेन वह्निना पातकेन्धनम् ।<br>
भस्मतां याति राजेन्द्र अपि जन्म-शतोद्भवम् ॥११२॥<br>
नेदृशं पावनं किञ्चिन् नराणां भूप विद्यते ।<br>
यादृशं पद्मनाभस्य दिनं पातक-हानि-दम् ॥११३॥<br>
तावत् पापानि देहेऽस्मिंस् तिष्ठन्ति मनुजाधिप ।<br>
यावन् नोपवसेज् जन्तुः पद्मनाभ-दिनं शुभम् ॥११४॥</strong></p>
<p>जन्तुर् इति सर्वेषाम् अप्य् अधिकारः सूचितः ॥११४॥</p>
<p><strong>अश्वमेध-सहस्राणि राजसूय-शतानि च ।<br>
एकादश्य्-उपवासस्य कलां नार्हन्ति षोडशीम् ॥११५॥<br>
एकादशेन्द्रियैः पापं यत् कृतं भवति प्रभो ।<br>
एकादश्य्-उपवासेन तत् सर्वं विलयं व्रजेत् ॥११६॥<br>
एकादशी-समं किञ्चित् पाप-नाशं न विद्यते ।<br>
स्वर्ग-मोक्ष-प्रदा ह्य् एषा राज्य-पुत्र-प्रदायिनी ॥११७॥<br>
सुकलत्र-प्रदा ह्य् एषा शरीरारोग्य-दायिनी ॥११८॥<br>
न गन्गा न गया भूप न काशी न च पुष्करम् ।<br>
न चापि कौरवं क्षेत्रं न रेवा न च देविका ।<br>
यमुना चन्द्र-भागा च पुण्या भूप हरेर् दिनात् ॥११९॥</strong></p>
<p>हरेर् दिनात् दिनेन तुल्या न भवति ॥११९॥</p>
<p><strong>व्याजेनापि कृता राजन् न दर्शयति पातकम् ।<br>
अनायासेन राजेन्द्र प्राप्यते वैष्णवं पदम् ॥१२०॥</strong></p>
<p>न दर्शयति, नाशयतीत्य् अर्थः ॥१२०॥</p>
<p><strong>चिन्तामणि-समा ह्य् एषा अथवापि निधेः समा ।<br>
कल्प-पादप-प्रेक्षा वा सर्व-वेदोपमाथवा ॥१२१॥</strong></p>
<p>वेदेष्व् अपि ये ये वेदा उपनिषद्-आदयस् तत्-समेत्य् अर्थः । क्वचित् सर्व-वेदेति पाठः ॥१२१॥</p>
<p>तत्रैवान्यत्र [२.१.८, २२-२४]—</p>
<p><strong>सम्प्राप्य वासरं विष्णोर् यो नरः संयतेन्द्रियः ।<br>
उपवास-परो भूत्वा पूजयेन् मधुसूदनम् ।<br>
वहन्ति पूर्व-पापानि किं तपोभिः किम् अध्वरैः ॥१२२॥<br>
एकादशीं प्रपन्ना ये नरा नर-वरोत्तम ।<br>
ते’द्वन्द्व-बाहवो भूत्वा नागारि-कृत-केतनाः ॥१२३॥</strong></p>
<p>अद्वन्द्व-बाहवः चतुर्भुजाः ॥१२३॥</p>
<p><strong>स्रग्विणः पीत-वस्त्रा हि प्रयान्ति हरि-मन्दिरम् ।<br>
एष प्रभावो हि मया द्वादश्याः परिकीर्तितः ।<br>
पापेन्धनस्य घोरस्य पावकाख्यो मही-पते ॥१२४॥</strong></p>
<blockquote>
<p>किं च—</p></blockquote>
<p><strong>यद् योगैर् मत्-पदं साङ्ख्यैः प्राप्यते वा न वा द्विज ।<br>
अनायासेन तत् प्राप्यं पदं हरि-दिनानुगैः ॥१२५॥<br>
अन्नाभावे यदा विप्र एकादश्याम् उपोषितः ।<br>
उपवास-फलं तेन समग्रं समवाप्यते ॥१२६॥</strong></p>
<p>विप्र हे ब्राह्मण अविवक्षितत्वाद् असन्धिः ॥१२६॥</p>
<p><strong>राज-बन्धाद् यदा विप्र एकादश्याम् उपोषितः ।<br>
उपवास-फलं तस्य सम्यग् भवति निश्चितम् ॥१२७॥</strong></p>
<p>तस्यापि भवति । सम्यक् सम्पूर्णम् ॥१२७॥</p>
<p>ब्रह्म-वैवर्ते—</p>
<p><strong>यथा दावाग्निर् उदितः शुष्कम् आर्द्रं च गह्वरे ।<br>
दहत्य् एव समस्तानि कलुषाणि हरेर् दिनम् ॥१२८॥</strong></p>
<p>शुष्कं पापं चिर-काल-कृतम् । आर्द्रं च सम्प्रति-कृतम् । महाप-प्रायश्चित्ततया तयोर् भेदः ॥१२८॥</p>
<p><strong>पापेन्धनस्य घोरस्य शुष्कस्यार्द्रस्य भार्गव ।<br>
नान्यद् विनाशाय मतं विनैकादश्य्-उपोषणम् ॥१२९॥</strong></p>
<blockquote>
<p>किं च—</p></blockquote>
<p><strong>सर्व-प्रायश्चित्तम् इदं संसारोत्तार-कारकम् ।<br>
एकादशी-व्रतं विप्र कुर्वन् मुक्तिम् अवाप्नुयात् ॥१३०॥<br>
नरो दिनैर् यद् दशभिश् चतुर्भिश् च करोत्य् अघम् ।<br>
उपोष्य पञ्चदशमं दिनं विष्णोर् हि मुच्यते ॥१३१॥</strong></p>
<p>पञ्चदशमम् । एकादशी-लक्षणम् ॥१३१॥</p>
<p><strong>इति सर्व-पुराणेषु मुनीनां निश्चितं मतम् ।<br>
उपोष्यैकादशीं पापान् मुच्यते नात्र संशयः ॥१३२॥<br>
कलाव् उच्छिन्न-मार्गाणां नृशंस-पातितात्मनाम् ।<br>
एकादशीं विना विप्र न संसाराद् विमोक्षणम् ॥१३३॥</strong></p>
<blockquote>
<p>किं च—</p></blockquote>
<p><strong>एतत् सारम् इदं तत्त्वम् इदं सत्यम् इदं व्रतम् ।<br>
प्रायश्चित्तम् इदं सम्यग् एकादश्याम् उपोषणम् ॥१३४॥</strong></p>
<blockquote>
<p>किं च—</p></blockquote>
<p><strong>गोविन्द-स्मरणं नॄणाम् एकादश्याम् उपोषणम् ।<br>
प्रायश्चित्तम् इदं नूनं संसारोत्तार-कारकम् ॥१३५॥</strong></p>
<blockquote>
<p>तत्रैवान्ते—</p></blockquote>
<p><strong>स्नेहेन भक्त्या वैरेण प्रसङ्गेन यथा तथा ।<br>
निहन्ति सर्वं कलुषम् एकादश्यां स्तुतो हरिः ॥१३६॥</strong></p>
<blockquote>
<p>किं च—</p></blockquote>
<p><strong>एवं समस्त-सुख-धर्म-गुणाश्रयं च<br>
एकादशी-व्रतम् इदं कलिकेतुर् उक्तः ।<br>
शास्त्रेषु शौनक जगत्-पतिषु प्रियं च<br>
श्रद्धा-परः प्रकुरुते लभते न मुक्तिम् ॥१३७॥</strong></p>
<p>कलि-केतुः कलि-काले सर्व-धर्मादि-श्रेष्ठम् इत्य् अर्थः । हेतुर् इति पाठे समस्त-सुखादि-करणं शास्त्रेषूक्तः शास्त्रान्वित इति पाठे शास्त्र-वेत्तेत्य् अर्थः । शास्त्रवित् फलम् अश्नुते इत्य् उक्तेः ॥१३७॥</p>
<p>तत्रैव सर्वान्ते—</p>
<p><strong>एतच् छृणोति कुरुते’नुमतिं ददाति<br>
श्रद्धां च कारयति यश् च तथा नराणाम् ।<br>
एकादशी-व्रत-कृते कलुषैर् विमुक्तः<br>
प्राप्नोति दिव्य-भुवनं गरुड-ध्वजस्य ॥१३८॥</strong></p>
<p>पाद्मे वैशाख-माहात्म्ये देवदूत-विकुण्डल-संवादे—</p>
<p><strong>उपोष्यैकादशीम् एकां प्रसङ्गेनापि मानवः ।<br>
न याति यातनां यामीम् इति नो यमतः श्रुतम् ॥१३९॥<br>
एकादशेन्द्रियैः पापं यत् कृतं वैश्य मानवैः ।<br>
एकादश्य्-उपवासेन तत् सर्वं विलयं व्रजेत् ॥१४०॥<br>
एकादशी-समं किञ्चित् पुण्यं लोके न विद्यते ।<br>
व्याजेनापि कृता यैस् ते वशं यन्ति न भास्करेः ॥१४१॥</strong></p>
<p>प्रसङ्गेन केषाम् अपि सङ्गत्या । यद् वा, राज-बोधाद्य्-अनुषङ्गेनापि । व्याजेन शाठ्येनापि । भास्करेर् यमस्य ॥१३९-१४१॥</p>
<p>«एवम् अन्यत्रापि नेदृशम्» इत्य् आदीनि सप्त-पद्यानि पूर्ववद् अत्र प्रवर्तते ।</p>
<p>पूर्ववद् इति यथा नारदीये तथात्र माघ-माहात्म्ये’पि सन्ति ।</p>
<blockquote>
<p>किं च—</p></blockquote>
<p><strong>बालत्वे यौवने वापि वृद्धत्वे वा विशां वर ।<br>
उपोष्यैकादशीं नूनं नैव प्राप्नोति दुर्गतिम् ॥१४२॥</strong></p>
<p>पाद्मे वैशाख-माहात्म्ये देवदूत-विकुण्डल-संवादे—</p>
<p><strong>एकादश्यां च विधिवद् उपवास-परायणाः ।<br>
शुक्ले सितेतरे पक्षे ते नऋआः स्वर्ग-भागिनः ॥१४३॥</strong></p>
<p>विधिवद् इति अग्रे लेख्येन पाप-वर्जनादि-विधिनेत्य् अर्थः । स्वर्ग-शब्देनात्रोर्ध्व-लोको लक्ष्यते । तेन च श्री-वैकुण्ठ-पदम् । यद् वा, वैकुण्ठ-लोक-गमने’पि क्रम-गत्या स्वर्ग-सुख-भोगात् स्वर्गेत्य् उक्तम् इति दिक् ॥१४३॥</p>
<p>«मातृवत् सर्व-बालानाम्» इति पूर्ववत् ।</p>
<p>पूर्ववद् यथा तत्त्व-सागरे तथा वैशाख-माहात्म्ये’पि इत्य् अर्थः । तत्र च मातेवेति । अत्र तु मातृवद् इति पदम् एकम् उदाहृतम् ॥</p>
<p>[Pअद्मP ५.९६.१००-१०१]</p>
<p><strong>एकादशी-समं किञ्चित् पाप-त्राणं न विद्यते ।<br>
ताम् उपोष्य विधानेन पुरुषाः स्वर्ग-गामिनः ॥१४४॥<br>
एकादशेन्द्रियैः पापं यत् कृतं भवति द्विज ।<br>
नरो निर्धूय तत् तूर्णं प्रीतः स्वर्-गतिमान् भवेत् ॥१४५॥</strong></p>
<p>[Pअद्मP ५.९६.१०३-१०७]</p>
<p><strong>एकतः क्रतवः सर्वे सर्व-तीर्थ-तपांसि च ।<br>
महा-दानादि-दानानि व्रतं वैष्णवम् एकतः ॥१४६॥<br>
वैष्णव-व्रतजो धर्मो धर्मो यज्ञादि-सम्भवः ।<br>
एकत्र तुलितौ धात्रा तत्र पूर्वो भवेद् गुरुः ।<br>
हरि-वासर-भक्तानाम् अच्युतानन्त-भाषिणाम् ॥१४७॥</strong></p>
<p>तयोः पूर्वः वैष्णव-व्रतजा धर्मः । अचुत्याच्युतेति भाषिणाम् इति दृष्टान्तत्वेनोक्तम् ॥१४७॥</p>
<p><strong>नाहं शास्ता विशेषेण तेभ्यो विप्र बिभेम्य् अहम् ।<br>
येषां पुत्रश् च पौत्रश् च एकादश्याम् उपोषितः ।<br>
स महात्मा स-पुरुषाञ् छतम् उद्धरते बलात् ॥१४८॥</strong></p>
<p>अहं यमो’पि ॥१४८॥</p>
<p><strong>उपोषणं ततः कुर्यात् पक्षयोर् उभयोर् अपि ।<br>
एकादश्यां स पुरुषो भुक्ति-मुक्त्य्-एक-भाजनम् ॥१४९॥</strong></p>
<p>अथ तत्रैव कार्त्तिक-माहात्म्ये श्री-यम-धूम्रकेतु-संवादे (६.२३४.४, ७)</p>
<p><strong>एकादश्यां तु प्राप्तायां समुपोष्येह मानवः ।<br>
सर्व-पाप-विनिर्मुक्ता यान्ति विष्णोः परं पदम् ॥१५०॥<br>
धर्मदा ह्य् अर्थदा चैव कामदा मोक्षदा किल ।<br>
सर्व-काम-दुघा नॄणां द्वादशी-वर-वर्णिनी ॥१५१॥<br>
एकादशी-व्रतं सौम्य यद्य् एकं सम्यग् अर्जितम् ।<br>
किं दानैः किं तपस्-तीर्थैः सर्वदं विधिना कृतम् ॥१५२॥</strong></p>
<p>दानादिभिः किम् ? तेनैव सर्व-सिद्धेः । कुतः ? विधिना यथा-विधि सर्वदं कर्म कृतम् । यद् वा, विधिना विधात्रा तत् सर्वदं कृतम् । अथवा, विधिन्; कृतं सर्वदं भवति । किं विशेषोक्त्या ? सर्वेषाम् एव सर्व-कामं परीपूरयतीत्य् आह—सर्वेति । तेन वैकुण्ठ-लोक-प्राप्त्यादिकम् अभिप्रेतम् ॥१५२॥</p>
<blockquote>
<p>अथ तत्रैवोत्तर-खण्डे शिव-पार्वती-संवादे (६.२३४.९)—</p></blockquote>
<p><strong>एकादशीं परित्यज्य यो ह्य् अन्यद् व्रतम् आचरेत् ।<br>
स कर-स्थं महा-राज्यं त्यक्त्वा भैक्ष्यं तु याचते ॥१५३॥</strong></p>
<p>स्कान्दे—</p>
<p><strong>विनपि ऋक्ष-संयोगाद् एकैवैकादशी नृणाम् ।<br>
विनिहन्तीह चैतांसि कुनृपो विषयं यथा ॥१५४॥</strong></p>
<p>ऋक्षाणि पुष्यादीनि । तत्-संयोगाद् विनापि । तेषां योग-माहात्म्य-विशेषो’ग्रे लेख्यः ॥१५४॥</p>
<p><strong>न दानं न तपः स्नानं न चान्यत् सुकृतं क्वचित् ।<br>
मुक्तये ह्य् अभवत् सुभ्रु मुक्त्वैकं हरि-वासरम् ॥१५५॥</strong></p>
<p>सुभ्रु, हे पार्वति ॥१५५॥</p>
<p><strong>सकृच् चोपोषणेनास्यां नश्यन्ति पाप-राशयः ।<br>
एकतः पृथिवी-दानम् एकतो हरि-वासरः ।<br>
न समं कविभिः प्रोक्तं वासरो ह्य् अधिकः स्मृतः ॥१५६॥</strong></p>
<blockquote>
<p>तत्रैवामृतसारोद्धारे श्री-यमस्य दूतानुशासने—</p></blockquote>
<p><strong>अगम्यागमने पापं मित्र-द्रोहे च पातकम् ।<br>
इत्य् आदि पातकं यच् च यत्नैर् अन्यद् उपार्जितम् ॥१५७॥</strong></p>
<p>आदि-शब्देन स्वर्ण-स्तेयादि । अन्यत् परम् अपि अभक्ष्य-भक्षणादिकम् ॥१५७॥</p>
<p><strong>पाषाण्डालाप-जनितं पतितानां च सङ्गमात् ।<br>
तन् मया मार्जितं सर्वम् एकादश्य्-उपवासिनाम् ॥१५८॥<br>
प्रतिग्रहोत्थं यत् पापं दशाभ्रंशोद्भवं च यत् ।<br>
तन् मया मार्जितं दूता एकादश्य्-उपवासिनाम् ॥१५९॥</strong></p>
<p>दशा अवस्था ब्रह्मचर्यादि तद्-भ्रंशेनोद्भवो यस्य तत् ॥१५९॥</p>
<blockquote>
<p>अत एव तत्र—</p></blockquote>
<p><strong>एकादश्य्-उपवासी यो नरो भवति भूतले ।<br>
मुक्तं मया शतानन्द तेषां त्रिपुरुषं कुलम् ॥१६०॥<br>
एकादश्याम् अभुञ्जाना युक्ताः पाप-शतैर् अपि ।<br>
भवद्भिर् परिहर्तव्या हिता मे यदि सर्वदा ॥१६१॥</strong></p>
<blockquote>
<p>किं च—</p></blockquote>
<p><strong>वरं चाण्डाल-जातीय एकादश्य्-उपवास-कृत् ।<br>
न तु विप्रश् चतुर्वेदी यो भुङ्क्ते हरि-वासरे ॥१६२॥</strong></p>
<blockquote>
<p>तत्रैव श्री-ब्रह्म-नारद-संवादे—</p></blockquote>
<p><strong>कल्प-वृक्ष-समाख्याता द्वादशी वाञ्छितार्थदा ।<br>
सुगतेर् दायिनी पुंसां स्मृता च कृत-कीर्तया ॥१६३॥</strong></p>
<p>वाञ्छितं कर्तुमिष्टम् ॥१६३॥</p>
<p><strong>नाश्वमेध-सहस्रैश् च तीर्थ-कोट्य्-अवगाहनैः ।<br>
यत् फलं प्राप्यते वत्स द्वादशी-वासरे कृते ॥१६४॥</strong></p>
<p>द्वादशी-वासरे कृते सति यत् फलं प्राप्यते, अश्वमेधादिभिस् तन् न प्राप्यते ॥१६४॥</p>
<p><strong>पूजाम् आप्नोति सर्वत्र न रोगेभ्यो भयं भवेत् ।<br>
नोपसर्ग-भयं तस्य दुष्ट-जीव-समुद्भवम् ॥१६५॥<br>
न दाहो न क्लमो नार्तिः स्मरणं सर्वदा हरेः ।<br>
सन्ततेर् न वियोगश् च द्वादशी-कारिणां हरेः ॥१६६॥<br>
कथा-रुचिर् भवेन् नित्यं न भयं विद्यते क्वचित् ।<br>
रणे राज-कुले चैव सर्वत्र विजयी भवेत् ॥१६७॥<br>
धर्मोपरि मतिर् नित्यं कृष्णे भक्तिः सुनिर्मला ।<br>
पातकैर् नैव लिप्येत द्वादशी-भक्तितो नराः ॥१६८॥</strong></p>
<p>उपसर्गा अरिष्टानि । तेभ्यो भयम् । सर्वदा हरेः स्मरणं भवति । हरेः कथायां रुचिर् इत्य् अन्वयः । भक्तिः श्रवणादि-रूपा प्रेम-लक्षणा वा । एवं द्वादशी-भक्तितः द्वादश्याः सेवया । यद् वा, द्वादश्यां प्रीति-मात्रेणापि पातकैः कथञ्चित् क्रियमाणैर् अपि न लिप्यते ॥१६५-१६८॥</p>
<p><strong>इत्थं गुह्यं समाख्यातं दृष्ट्वा शास्त्र-समुच्चयम् ।<br>
सर्व-धर्मान् परित्यज्य कलौ कार्यं हरेर् दिनम् ॥१६९॥<br>
न भवेन् मानसी पीडा रोगाश् चात्यन्त-दुःखदाः ।<br>
माहात्म्यं पठतः पुंसो द्वादशी-सम्भवं कलौ ॥१७०॥<br>
न तत् पुण्यं कुरुक्षेत्रे प्रयागे च सतां कलौ ।<br>
माहात्म्यं पठतां पुंसां यत् फलं द्वादशीभवम् ॥१७१॥</strong></p>
<p>अस्तु तावद् द्वादशी-व्रतादि-निष्पादनं, तन्-माहात्म्य-पठनाद् अपि सर्व-दुःख-शान्तिः परम-पुण्य-प्राप्तिश् चेत्य् आह—न भवेद् इति द्वाभ्याम् ।</p>
<p>भविष्ये –</p>
<p><strong>एकादशी महा-पुण्या सर्व-पाप-विनाशिनी ।<br>
भक्तेस् तु दीपनी विष्णोः परमार्थ-गति-प्रदा ।<br>
याम् उपोष्य नरो भक्त्या न संसारे भविष्यति ।१७२॥<br>
एकादश्यां निराहारो यो भुङ्क्ते द्वादशी-दिने ।<br>
न स दुर्गतिम् आप्नोति नरकाणि न पश्यति ॥१७३॥<br>
कृत्वा पाप-सहस्राणि एकादश्याम् उपोषितः ।<br>
द्वादश्याम् अर्चयेद् विष्णुं न स दुर्गतिम् आप्नुयात् ॥१७४॥<br>
एषा तिथिः परा पुण्या विष्णोर् ईशस्य तुष्टिदा ।<br>
तस्याम् एव जगन्नाथो अमूर्तो मूर्तिमान् स्थितः ।<br>
तेन सा सर्व-पाप-घ्नी सर्व-दुःख-विनाशिनी ॥१७५॥</strong></p>
<p>अमूर्तः अव्यक्तः । मूर्तिमान् स्थितः व्यक्तो’भूत् ॥१७५॥</p>
<p><strong>या सा विष्णुमयी शक्तिर् अनन्ता व्याप्य या स्थिता ।<br>
सा तेन तिथि-रूपेण द्रष्टव्यैकादशी सती ॥१७६॥</strong></p>
<p>सनत्-कुमार-प्रोक्ते—</p>
<p><strong>कृत्वा पाप-सहस्राणि ब्रह्म-हत्या-शतानि वै ।<br>
एकाम् एकादशीं भक्त्या समुपोष्य शुचिर् भवेत् ॥१७७॥<br>
एकादशी-व्रताद् अन्यद् यद् व्रतं क्रियते नरैः ।<br>
तत् फलं तद् विजानीयाद् दुःखोद्भूतम् इवाङ्कुरम् ॥१७८॥</strong></p>
<p>तस्य अन्य-व्रतस्य फलं तत एकादशी-व्रतम् एव विशेषेण जानीयात् । कथम् इव ? दुःखेन अन्य-व्रत-प्रयासेनोद्भूतम् अङ्कुरं पुण्य-बीजोद्भेदम् इव जानीयात् । यद् वा, तस्य फलं तद् विजानीयात् किम् इत्य् अपेक्षायाम् आह—दुःखस्योद्भूतम् अङ्कुरम् इव । एकादशी-व्रत-त्यागेनान्य-व्रत-करणाद् दुःखम् एवोपार्जितम् इत्य् अर्थः ॥१७७-१७८॥</p>
<blockquote>
<p>सौर-धर्मे—</p></blockquote>
<p><strong>एकतश् चाग्नि-होत्रादि द्वदशीम् एकतः प्रभुः ।<br>
तुलयातौलयत् तत्र द्वादशी च विशिष्यते ॥१७९॥</strong></p>
<blockquote>
<p>देवी-रहस्य-स्कन्द-पुराणयोः—</p></blockquote>
<p><strong>पापं पञ्च-विधं प्रोक्तं पातकं चातिपातकम् ।<br>
उपपातक-सञ्ज्ञं च महा-पातकम् एव च ॥१८०॥<br>
प्रकीर्णकं च तत् सर्वम् एकादश्याम् उपोषणात् ।<br>
विलयं याति तोयस्थं यथा चैवाम् अभाजनम् ॥१८१॥</strong></p>
<p>पातकं पातित्य-कारकम् । अतिपातकं स्नुषा-गमनादि । उपपातकं गो-वधादि । महा-पातकं ब्रह्म-हत्यादि । प्रकीर्णकं बहु-विध-क्षुद्र-पापं वा ॥१८०१-१८१॥</p>
<p>_ _देवी-रहस्ये—</p>
<p><strong>गायत्रीह यथा सर्व-पाप-पञ्जर-भेदिनी ।<br>
एकादशी तथा सर्व-पाप-पञ्जर-भेदिनी ॥१८२॥</strong></p>
<blockquote>
<p>वायव्ये स्कान्दे च—</p></blockquote>
<p><strong>अभोज्य-भोजनाज् जातम् अगम्या-गमनाच् च यत् ।<br>
अयाज्य-याजनाद् यच् च अभक्ष्याणां च भक्षणम् ॥१८३॥<br>
अस्पृश्य-स्पर्शनाद् यच् च परेषां निन्दया च यत् ।<br>
आत्म-सम्भावनाद् यच् च पारदार्य-कृतं च यत् ॥१८४॥<br>
विहिताकरणाद् यच् च पर-वित्तापहारतः ।<br>
कामान्धेन कृतं यच् च पातकं चोपपातकम् ।<br>
तत् सर्वं विलयं याति एकादश्याम् उपोषणात् ॥१८५॥</strong></p>
<blockquote>
<p>विष्णु-रहस्ये श्री-ब्रह्मोक्तौ—</p></blockquote>
<p><strong>मनसापि चिकीर्षन्ति द्वदशीं ये नरोत्तमाः ।<br>
ते’पि घोरं न पश्यन्ति संसार-दुःख-सागरम् ॥१८६॥</strong></p>
<blockquote>
<p>विष्णु-पुराणे—</p></blockquote>
<p><strong>ओङ्कारः सर्व-देवानां यथा चाद्यः प्रपूजितः ।<br>
तथा सर्व-व्रतानां च द्वादशी-व्रतम् उत्तमम् ॥१८७॥</strong></p>
<blockquote>
<p>द्वारका-माहात्म्ये श्री-कृष्णं प्रति श्री-चन्द्रशर्मणोक्तौ—</p></blockquote>
<p><strong>त्वत्-पादाम्बुज-भक्तानां न दुःखं पापिनाम् अपि ।<br>
किं पुनः पाप-हीनानां द्वादशी-सेविनां नृणाम् ॥१८८॥</strong></p>
<blockquote>
<p>तत्रैव श्री-बलिं प्रति प्रह्लादोक्तौ—</p></blockquote>
<p><strong>नोष्णत्वं द्विज-राजे हि शीतत्वं न हुताशने ।<br>
वैष्णवानाम् अपापत्वम् एकादश्य्-उपवासिनाम् ॥१८९॥</strong></p>
<blockquote>
<p>वैष्णव-तन्त्रे—</p></blockquote>
<p><strong>एकादशी महा-पुण्या विष्णोर् ईशस्य वल्लभा ।<br>
तसाम् उपोषितो यस् तु द्वादश्यां पूजयेद् धरिम् ।<br>
तस्य पापानि नश्यन्ति विष्णौ भक्तिश् च जायते ॥१९०॥</strong></p>
<p>अधुना विशेषतो भगवद्-वल्लभत्वेन भगवद्-भक्ति-तल्-लोकादि-प्राप्ति-महा-फलं वैष्णव-तन्त्रादि-वचनैर् अन्ते दर्शयति—एकादशीत्य् आदिना स्वरूपताम् इत्य् अन्तेन ॥१९०॥</p>
<blockquote>
<p>बृहन्-नारदीये, एकादशी-माहात्म्यारम्भे (१.२३.१०)—</p></blockquote>
<p><strong>महा-पातक-युक्तो वा युक्तो वा सर्व-पातकैः ।<br>
एकादश्यां निराहारः स्थित्वा याति परां गतिम् ॥१९१॥</strong></p>
<blockquote>
<p>वायु-पुराणे—</p></blockquote>
<p><strong>एकादशी-व्रतं यस् तु भक्तिमान् कुरुते नरः ।<br>
सर्व-पाप-विनिर्मुक्तः स विष्णोर् याति मन्दिरम् ॥१९२॥</strong></p>
<blockquote>
<p>विष्णु-धर्मोत्तरे—</p></blockquote>
<p><strong>एकादश्य्-उपवासं यः श्रद्धया कुरुते नरः ।<br>
स सर्व-पातकैः सद्यस् त्वचेवाहिर् विमुच्यते ॥१९३॥<br>
न पश्यत्य् आमयं नापि नरकान्तर-यातनाम् ।<br>
स नमस्यः प्रपूज्यश् च वासुदेव-प्रियो हि सः ॥१९४॥</strong></p>
<blockquote>
<p>गारुडे—</p></blockquote>
<p><strong>एकादशी-व्रतं भक्त्या यः करोति नरः सदा ।<br>
स विष्णु-लोकं व्रजति याति विष्णोः स्वरूपताम् ॥१९५॥</strong></p>
<blockquote>
<p>आग्नेये—</p></blockquote>
<p><strong>एकादश्य्-उपवासं यः सदा तु कुरुते नरः ।<br>
स याति परमं स्थानं यत्र देवो हरिः स्थितः ॥१९६॥</strong></p>
<blockquote>
<p>शिव-पुराणे—</p></blockquote>
<p><strong>यः करोति नरो भक्त्या एकादश्याम् उपोषणम् ।<br>
स याति विष्णु-सालोक्यं प्राप्य विष्णोः स्वरूपताम् ॥१९७॥<br>
ईदृङ्-माहात्म्य-रत्नानि शास्त्राम्भोधौ स्फुरन्त्य् अपि ।<br>
कः सङ्ग्रहीतुं शक्तः स्याद् अत्र कृष्ण-कृपां विना ॥१९८॥</strong></p>
<p>इदानीं माहात्म्य-लिखनम् उपसंहरन् परमोपादेयानाम् अपि तन्-माहात्म्य-वचनानां सर्वेषां लिखनासम्भवं व्यञ्जयति—ईदृग् इति । स्फुरन्ति प्रसिद्धतया प्रकाशमानान्य् अपि, अतो निजायोग्यत्वेन तद्-आनन्त्येन च तानि सर्वाण्य् अत्र सङ्गृह्य लिखितुं न शक्यन्त इत्य् अर्थः ॥१९८॥</p>
<h3 id="अथपवस-दन-नरणय">अथोपवास-दिन-निर्णयः</h3>
<p><strong>एकादशी च सम्पूर्णा विद्धेति द्विविधा स्मृता ।<br>
विद्धा च द्विविधा तत्र त्याज्या बिद्धा तु पूर्वजा ॥१९९॥</strong></p>
<p>विद्धैकादशी च अग्रे लेख्येन वेधातिवेध-महा-वेधयोगा इति भेद-चतुष्टयेन सन्दिग्धता । संयुक्तादि-भेद-त्रयेण च । किं वा, स्वतः साम्य-न्यूनताधिक्यैर् नव-भेदतो नाना-विधा भवति । तत्र पूर्व-विद्दोत्तर-विद्धयोर् मध्ये पूर्वया दशम्या विद्धा त्याज्या नोपष्येत्य् अर्थः । अत्र च त्याज्येति सामान्य-निर्देशेन सर्वैर् एव परित्याज्येति बोद्धव्यम् । ततश् च—</p>
<blockquote>
<p>शुद्धैव द्वादशी राजन्न् उपोष्या मोक्ष-काङ्क्षिभिः ।
सकामैर् गृहिभिः पूर्वाबिद्धापीति निश्चयः ॥</p></blockquote>
<p>इति पुराण-समुच्चयादि-वचनार्थो निरस्तः । तद् युक्तिश् चाग्रे दर्शयितव्येति दिक् ॥१९९॥</p>
<blockquote>
<p>तथा च पैठीनसिः—</p></blockquote>
<p><strong>नाग-विद्धा तु या षष्ठी शिव-विद्धा च सप्तमी ।<br>
दशम्यैकादशी विद्धा तत्र नोपवसेद् बुधः ॥२००॥</strong></p>
<p>नागः पञ्चमी । तेन विद्धा । शिवः षष्ठी तेन विद्धा ॥२००॥</p>
<blockquote>
<p>सारदा-पुराणे—</p></blockquote>
<p><strong>एकादशी तथा षष्ठी पौर्णमासी चतुर्दशी ।<br>
तृतीया च चतुर्थी च अमावस्याष्टमी तथा ।<br>
उपोष्याः पर-संयुक्ता नोपोष्याः पूर्व-संयुताः ॥२०१॥</strong></p>
<blockquote>
<p>सौर-धर्मोत्तरे च—</p></blockquote>
<p><strong>एकादशीम् उपवसेद् द्वादशीम् अथवा पुनः ।<br>
विमिश्रां वापि कुर्वीत न दशम्या युतां क्वचित् ॥२०२॥</strong></p>
<p>विमिश्राम् एकादशीं द्वादशीं चान्योन्य-मिलिताम्, एकादशी-युक्तां द्वादशीम् इत्य् अर्थः ॥२०२॥</p>
<h3 id="अथ-समनयत-वदधपवस-दष">अथ सामान्यतो विद्धोपवास-दोषः</h3>
<blockquote>
<p>अत्र वार्षायणिः—</p></blockquote>
<p><strong>भूत-बिद्धा त्व् अमावस्या दशम्यैकादशी-युता ।<br>
दिशा बिद्धा तु सा स्वर्गं हन्ति पुण्यं पुरा कृतम् ॥२०३॥</strong></p>
<p>भूतेन चतुर्दश्या बिद्धा । एकादश्या युता दशमी च भवेत् । सा दशमी तु दिशया एकादश्या बिद्धा स्वर्गं पुण्यं च हन्ति ॥२०३॥</p>
<blockquote>
<p>नारदः—</p></blockquote>
<p><strong>दशम्य्-अनुगता यत्र तिथिर् एकादशी भवेत् ।<br>
तत्रापत्य-विनाशं च परेत्य नरकं व्रजेत् ॥२०४॥</strong></p>
<p>अपत्यानां विनाशं व्रजेत् प्राप्नोति । विनाच इति वा पाठः ॥२०४॥</p>
<p><strong>नोपोष्या दशमि-बिद्धा सदैवैकादशी तिथिः ।<br>
समुपोष्य नरो जह्यात् पुण्यं वर्ष-चातोद्भवम् ॥२०५॥</strong></p>
<blockquote>
<p>किं च—</p></blockquote>
<p><strong>दशम्या चैव बिद्धायाम् एकादश्याम् उपोषितः ।<br>
तस्यायुः क्षीयते नित्यं नारदो’हं ब्रवीमि वः ।<br>
सत्यं सत्यं विनश्येत सन्ततिस् तु न चान्यथा ॥२०६॥</strong></p>
<p>किं च—</p>
<p><strong>मुहूर्तेनापि संयुक्ता दशम्यैकादशी तु या ।<br>
ताम् उपोष्य नरो मोहात् सुखाद् धर्माच् च हीयते ॥२०७॥</strong></p>
<blockquote>
<p>वाशिष्ठश् च—</p></blockquote>
<p><strong>दशम्यैकादशी यत्र तत्र नोपवसेद् बुधः ।<br>
अपत्यानि विनश्यन्ति स्वर्ग-लोकं न गच्छति ॥२०८॥</strong></p>
<blockquote>
<p>ब्राह्मे व्रत-खण्डे—</p></blockquote>
<p><strong>उपोष्यैकादशीं मोहाद् दशमी-शेष-संयुताम् ।<br>
न नरः सुखम् आधत्ते इह-लोके परत्र च ॥२०९॥<br>
धृतराष्ट्रेण मैत्रेयः पृष्टः प्राह नराधिपम् ।<br>
यद्-अर्थं ते वियोगो’भूत् पुत्राणां भार्यया सह ॥२१०॥<br>
पूर्वं त्वया सभार्येण दशमी-शेष-संयुता ।<br>
कृता चैकादशी राजन् तस्येदं कारणं मतम् ॥२११॥</strong></p>
<p>भार्यया सह गान्धारी-सहितस्य तव । तस्यास् तव च यद्-अर्थं पुत्र-वियोगो’भूत् । तस्येदं कारणम् इत्य् अन्वयः । तद् एवाह—पूर्वम् इति ॥२११॥</p>
<p>किं च तत्रैव—</p>
<p><strong>न चाहं स्वैरिणी भार्या न चाहम् अपतिव्रता ।<br>
न चेह कलुषं येन किं पापं त्व् अन्य-जन्मनि ॥२१२॥<br>
राम-पत्न्या वचः श्रुत्वा वाल्मीकिर् मुनि-पुङ्गवः ।<br>
चिरं ध्यात्वा महाराज ताम् उवाचेदृशं वचः ॥२१३॥</strong></p>
<p>न चाहम् इत्यादि वचः ॥२१३॥</p>
<p><strong>दशम्यैकादशीं पूर्वं समुपोष्य जनार्दनः ।<br>
अभ्यर्चितस् त्वया देवि तस्येदं कर्मणः फलम् ॥२१४॥</strong></p>
<p>दशमी-युक्ताम् एकादशीं, देवि हे श्रीमति ॥२१४॥</p>
<p>किं च—</p>
<p><strong>वशिष्ठः समुवाचेदं पृष्टो मान्धातृ-भार्यया ।<br>
दशम्यैकादशी देवि पुरा चोपोषिता त्वया ॥२१५॥</strong></p>
<p>ताम् इति पाठे मान्धातृ-भार्या प्रत्युवाच । देवि, हे राज्ञि मान्धातृ-भार्ये ॥२१५॥</p>
<p><strong>तेन ते कर्मणा चेह स्व-भर्तृ-सुत-बान्धवैः ।<br>
वियोगः समनुप्राप्तः सत्यं विद्धि पतिव्रते ॥२१६॥<br>
यानि यानीह पापानि त्रैलोक्ये सम्भवन्ति वै ।<br>
तेषां स्थानं दशम्या वै सहितैकादशी मता ।<br>
सप्त-जन्म-कृतं पुण्यं नश्येत नात्र संशयः ॥२१७॥</strong></p>
<p>कौर्म-नारदीय-विष्णु-रहस्येषु—</p>
<p><strong>दशमी-शेष-संयुक्तां यः करोति विमूढ-धीः ।<br>
एकादशी-फलं तस्य न स्याद् द्वादश-वार्षिकम् ॥२१८॥<br>
यैः कृता दशमी-बिद्धाविद्या-मोहेन मानवैः ।<br>
ते गता नरकं घोरं युगानाम् एक-सप्ततिम् ॥२१९॥</strong></p>
<p>किं च—</p>
<p><strong>दशमी-बेध-संयुक्ताम् उपोष्यैकादशीं किल ।<br>
संवत्सर-कृतेनेह नरो धर्मेण मुच्यते ॥२२०॥</strong></p>
<p>मुच्यते परित्यज्यते ॥२२०॥</p>
<p>भविष्ये—</p>
<p><strong>पूर्णा-बिद्धां पलार्धेन नन्दां पूर्णाम् अपि त्यजेत् ।<br>
यदीच्छेद् आत्म-सन्तानं चतुर्षु नियमेष्व् अपि ॥२२१॥</strong></p>
<p>पलार्धेनापि पूर्णया दशम्या बिद्धां नन्दाम् एकादशीं सुपूर्णाम् अपि चतुर्षु नियमेषु वक्ष्यमाणोपोषितादिषु त्यजेत् ॥२२१॥</p>
<p><strong>नोपोषितं च नक्तं च नैक-भक्तम् अयाचितम् ।<br>
नन्दायां पूर्व-बिद्धायां कुर्याद् ऐश्वर्य-मोहितः ॥२२२॥</strong></p>
<p>एक-भक्तेन नक्तेनेत्य् आदिना कदाचिद् अशक्तादीनाम् एकादशी-व्रत-पालनार्थम् एक-भक्तादिकं विहितम् अस्ति, तद् अपि बिद्धायां वर्जनीयम् इत्य् आह—नोपोषितम् इति । उपवासं यथा तथेत्य् अर्थः ॥२२२॥</p>
<p>ब्रह्म-वैवर्ते—</p>
<p><strong>गङ्गोदकस्य सम्पूर्णं यथा त्याज्यं घटं भवेत् ।<br>
सुरा-बिन्दु-समायुक्तं तत् सर्वं मद्यतां व्रजेत् ॥२२३॥</strong></p>
<p>त्याज्यत्वे हेतुः—सुरुत्यादिः ॥२२३॥</p>
<p><strong>हालाहलं विषं रौद्रं कः पिबेन् मूढ-धीर् नरः ।<br>
दशमी-शेष-संयुक्तां क उपोषति सद्-व्रती ॥२२४॥</strong></p>
<p>एवं पर-लोके दुःख-हेतुत्वम् उक्तम् । इह-लोके’प्य् आह—हालेति । दशम्याः शेषेण संयुक्ताम् एकादशीम् इति शेषः ॥२२४॥</p>
<p><strong>एवं ज्ञात्वा मुनिश्रेष्ठ दशमी-शेष-संयुता ।<br>
वर्जिता मुनिभिः सर्वैर् वासुदेवम् अभीप्सुभिः ॥२२५॥</strong></p>
<p>गारुडे—</p>
<p><strong>बिद्धाम् एकादशीं विप्रास् तज्यन्त्य् एआं मनीषिणः ।<br>
तस्याम् उपोषितो याति दारिद्र्यं दुःखम् एव च ॥२२६॥</strong></p>
<p>नारदीये—</p>
<p><strong>लव-बेधे’पि विप्रेन्द्र दशम्यैकादशीं त्यजेत् ।<br>
सुराया बिन्दुना स्पृष्टं गङ्गाम्भः-कलसं यथा ।<br>
श्वदृतौ पञ्च-गव्यं च दशम्या दूषितं त्यजेत् ॥२२७॥</strong></p>
<p>शुनः दृटौ चर्मणि पञ्च-गव्यम् इव ॥२२७॥</p>
<p>स्कान्दे—</p>
<p><strong>द्वापरान्ते तु गान्धारी कुरु-वंश-विवर्धिनी ।<br>
करिष्यति च सेनानि मूढ-भावाच् छिखि-ध्वज ।<br>
तेन पुत्र-शतं तस्या नाशम् एष्यत्य् असंशयम् ॥२२८॥<br>
कला काष्ठापि या चैव दृश्यते दशमी विभो ।<br>
एकादश्यां तु सेनानि कर्तव्या न कथञ्चन ॥२२९॥</strong></p>
<p>किं च—</p>
<p><strong>दशयैकादशी यत्र तत्र सन्निहितो’सुरः ।<br>
द्वादश्यैकादशी यत्र तत्र सन्निहितो हरिः ॥२३०॥</strong></p>
<p>अत्रासुरः सन्निहित इति दैत्यानां तद्-उपवास-फल-प्राप्तेः ॥२३०॥</p>
<p>किं च, तत्रैवोमा-महेश्वर-संवादे—</p>
<p><strong>स्वर्गापेक्षा महा-देवि तेन त्यक्ता न संशयः ।<br>
वाञ्छितं नारकं सौख्यं विद्धं कृत्वा हरेर् दिनम् ॥२३१॥<br>
निहताः पितरस् तेन देवतानां वधः कृतः ।<br>
दत्तं राज्यं तु दैत्यानां कृत्वा बिद्धं हरेर् दिनम् ॥२३२॥<br>
पितृभिः सहितं वैरं तैस् तु सुरैः सह ।<br>
कारापयन्ति बिद्धं ये कुर्वन्ति हरि-वासरम् ॥२३३॥</strong></p>
<p>कारयन्तीति वक्तव्ये कारापयन्तीत्य् आर्षम् ॥२३३॥</p>
<p>किं च तत्रैव—</p>
<p><strong>ये शंसन्ति दिनं विष्णोर् दशमी-वेध-दूषितम् ।<br>
ज्ञेयास् ते पाप-पुरुषाः शुक्र-माया-विमोहिताः ॥२३४॥</strong></p>
<p>शंसन्ति कर्तुम् उपदिशन्ति । ननु कथं ते पाप-पुरुषाः ? बिद्धाप्य् अबिद्धा विज्ञेयेत्य् आदि शास्त्र-विधानात् ? तत्राह—शुक्रेति । तद्-अग्रे व्यक्तं भावि ॥२३४॥</p>
<p><strong>उपोषण-दिने विद्धे जागरः पूजनं हरेः ।<br>
वृथा दानादिकं सर्वं कृतघ्नेषु कृतं यथा ॥२३५॥<br>
उपोषण-दिने विद्धे प्रारब्धे जागरे सति ।<br>
विहाय स्थानं तद् विष्णुः शापं दत्त्वापगच्छति ॥२३६॥</strong></p>
<blockquote>
<p>किं च—</p></blockquote>
<p><strong>एकादशीं यदा विद्धां कुरुते चारु-लोचने ।<br>
दशमी-वेधजं पापं नश्यते कृष्ण-दर्शनात् ॥२३७॥<br>
न चास्ति संशयं कश्चित् पुनर् न कुरुते यदि ।<br>
कारापयन्ति ये त्व् अज्ञाः कूट-युक्तास् तु हैतुकाः ॥२३८॥</strong></p>
<p>कृष्ण-दर्शनान् नश्यतीति पापस्य महत् तथा प्रायश्चित्तम् अपि दुर्घटं महद् उक्तम् । पुनर् न कुरुते यदि इत्य् अनेन पुनर् यदि विद्धां कुरुते, तदा पुनः पापोत्पत्तेर् निष्टम् एवेति विद्धाकरण-पापस्य महा-भयानकत्वम् उक्तम् । कूटं शाठ्यं, तद्-युक्ताः हैतुकाः शुष्क-तर्क-पराः ॥२३७-२३८॥</p>
<p><strong>प्रेत-योनिं प्रपश्यन्ति पितृभिः सहिता नराः ।<br>
द्वादशीं दशमी-विद्धा धन-सन्तान-नाशिनी ।<br>
ध्वंसिनी सर्व-पुण्यानां कृष्ण-भक्ति-प्रणाशिनी ॥२३९॥</strong></p>
<blockquote>
<p>तत्रैव श्री-मार्कण्डेय-भगीरथ-संवादे—</p></blockquote>
<p><strong>न स भागवतो ज्ञेयो यः करोति हरेर् दिनम् ।<br>
एकादशी-बेध-संयुक्तं पाप-म्ञ्लं सदैव हि ॥२४०॥<br>
पुराणम् अन्यथा कृत्वा करोत्य् एकादशी-दिनम् ।<br>
दशमी-शेष-संयुक्तं स नरः पशु-सन्ततिः ॥२४१॥<br>
ब्रह्मघ्नस्य च यत् पापं स्त्री-बाल-गुरु-घातिनः ।<br>
दशमी-शेष-संयुक्तां यः करोति तद् आप्नुयात् ॥२४२॥<br>
वृषली-सेवनात् पापं स्वपची-गमने च यत् ।<br>
तत् पापं जायते बिद्धं यः करोति हरेर् दिनम् ॥२४३॥<br>
दशमी-शेष-संयुक्तं निषिद्धं विष्णुना पुरा ।<br>
तस्माद् भागवतैर् भूप शोधयित्वा हरेर् दिनम् ।<br>
उपोषितव्यं यत्नेन पूर्व-सङ्गति-वर्जितम् ॥२४४॥<br>
पृथिव्यां यानि पापानि स्थूल-सूक्ष्माणि भूपते ।<br>
तेषां फलम् अवाप्नोति स-शल्यैकादशी-व्रते ॥२४५॥<br>
कुरुते वैष्णवो भूत्वा स-शल्यैकादशी-व्रतम् ।<br>
ज्ञानतो’ज्ञानतो वापि न स विष्णु-प्रियो भवेत् ॥२४६॥</strong></p>
<p>किं च, तत्रैवान्यत्र—</p>
<p><strong>विद्धाम् एकादशीं मोहाद् दशमी-शेष-संयुताम् ।<br>
कुर्वन् न सुखम् आधत्ते इह-लोके परत्र च ॥२४७॥<br>
तस्माद् एकादशी युक्ता दशम्या नर-सत्तम ।<br>
न कर्तव्या प्रयत्नेन निष्कला द्वादशी मता ॥२४८॥</strong></p>
<p>निष्कला शुद्धा द्वादश्य् एव मता मुनिभिर् उपवासार्थम् अनुज्ञातेत्य् अर्थः ॥२४८॥</p>
<p><strong>यथा चैकादशी राजन् द्वादशी च तथा नृणाम् ।<br>
समाना तत्-फला प्रोक्ता व्रते’स्मिन् चक्र-पाणिनः ॥२४९॥</strong></p>
<p>समाना विष्णु-दैवतेन, ततस् तत्-तत्-फलाः, तत्र हेतुः—व्रत इति । चक्रपाणेर् एव व्रत-द्वयम् एतत् । अतस् तत्र साम्यं युक्तम् एवेत्य् अर्थः ॥२४९॥</p>
<p>द्वारका-माहात्म्ये चन्द्रशर्माणं प्रति तत्-पितॄणाम् उक्तौ—</p>
<p><strong>वर्जनीयः प्रयत्नेन बेधो दशमि-सम्भवः ।<br>
नो चेत् पुत्र न सन्देहः प्रेत-योनिम् अवाप्स्यति ॥२५०॥</strong></p>
<p>दशमीति ह्रसत्वम् आर्षम् ॥२५०॥</p>
<p><strong>हत्या गच्छन्ति काश्यां तु गयायां पैतृकं ऋणम् ।<br>
दशमी-बेधजं पापं न काश्यां न गयाशिरे ॥२५१॥<br>
त्रैलोक्य-सम्भवं पापं तेषां भवति भूतले ।<br>
सशल्यं ये कुर्वन्ति वासरं कृष्ण-सञ्ज्ञकम् ।<br>
प्रेतत्वं दुःसहं पुत्र दुःसहा यम-यातना ॥२५२॥</strong></p>
<blockquote>
<p>तत्रैव तं प्रति श्री-भगवद्-उक्तौ—</p></blockquote>
<p><strong>पुण्यं सुसञ्चितं याति कल्प-कोटि-शतार्जितम् ।<br>
सशल्यं ये प्रकुर्वन्ति मुक्तिदं मम वासरम् ॥२५३॥</strong></p>
<blockquote>
<p>अत एव तत्रैव भगवन्तं प्रति तत्-प्रार्थने—</p></blockquote>
<p><strong>दशमी-बेधजं पापं त्वद्-दिने मम पूर्वजैः ।<br>
यत् कृतं नाशम् आयातु त्वत्-प्रसादाज् जनार्दनः ॥२५४॥<br>
स-बिद्धं त्वद्-दिने कृष्ण यत् कृतं जागरं विभो ।<br>
तत् पापं विलयं यातु लवणं तु यथाम्भसि ॥२५५॥</strong></p>
<p>जागरम् इति नपुंसकत्वम् आर्षम् ॥२५५॥</p>
<p><strong>स-बिद्धं वासरं यस्मात् कृतं मम पितामहैः ।<br>
प्रेतत्वं तेन सम्प्राप्तं महा-दुःख-प्रदायकम् ॥२५६॥</strong></p>
<p>बिद्धं बेधः । तेन सह वर्तमानम् । सा चाख्यायिका तत्रैव—चन्द्रशर्मा विप्रः श्री-रुद्रैक-भक्तः श्री-भगवद्-विमुखः कदाचित् स्वप्ने दृष्ट-बिद्ध-व्रतेन प्रेतत्वं गतैस् तत्-पितृ-गणैः श्री-भगवद्-भक्त्य्-अर्थम् उपदिष्टो द्वारकां गत्वा भगवन्तम् आराध्य सम्प्रार्थ्य सपितृको विमुक्तिं प्राप इति ॥२५६॥</p>
<blockquote>
<p>पाद्मे श्री-भगवद्-ब्रह्म-संवादे—</p></blockquote>
<p><strong>शुक्रेण मोहिता विप्रा दैत्यानां कारणेन तु ।<br>
पुष्ट्य्-अर्थं दशमी-विद्धं कुर्वन्ति मम वासरम् ॥२५७॥</strong></p>
<p>हिरण्याक्ष-वध-प्रसङ्गे दैत्यानां वधं दुष्करं दृष्ट्वा ब्रह्मणा तत्-कारणं पृष्टः श्री-भगवान् आह—शुक्रेणेत्य् आदि । कारणम् एवाह—पुष्ट्य्-अर्थम् इति । मदीयं वासरम् एकादशी-दिनम् ॥२५७॥</p>
<p><strong>वासरं दशमी-विद्धं दैत्यानां पुष्टि-वर्धनम् ।<br>
मदीयं नास्ति सन्देहः सत्यं सत्यं पितामह ॥२५८॥<br>
यावद् दशम्या संयुक्तं करिष्यन्ति दिनं मम ।<br>
तत् पुण्यं दैत्य-जातीनां सुरैर् दत्तं पितामह ॥२५९॥<br>
तेन पुण्येन सम्पुष्टो हिरण्याक्षः पितामह ।<br>
निर्जित्य वासवं सङ्ख्ये हृतं राज्यं दिवौकसाम् ॥२६०॥</strong></p>
<p>अत एव तेन राज्यादि हृतम् ॥२६०॥</p>
<p><strong>शुक्रेण मोहिताः सर्वे दैत्यानां विजयाय वै ।<br>
अतो विद्धं प्रकुर्वन्ति वासरं मम मानुषाः ॥२६१॥<br>
मार्कण्ड गच्छ भद्रं ते भूर्लोकं तु ममाज्ञया ।<br>
दशमी-वेध-विषये मायां शुक्रस्य नाशय ॥२६२॥</strong></p>
<p>तत्राधुनोपायः कः ? तत्राह—मार्कण्डेति । मायां शुक्रस्य नाशयेति । विद्धिपवास-वचनानि शुक्र-माया-कृतान्य् एवेत्य् उपदिश्य तत्रोपवासं निषेधयतीत्य् अर्थः ॥२६२॥</p>
<p><strong>श्री-विष्णोर् वचनं श्रुत्वा मार्कण्डो मुनि-सत्तमः ।<br>
सम्प्राप्तो’निक्मिषारण्यं यत्र यज्ञ-पुमान् हरिः ॥२६३॥<br>
मार्कण्ड-वचनं श्रुत्वा ऋषायो नैमिषालयाः ।<br>
शुक्र-माया-विनिर्मुक्ता विस्मयं परमं गताः ॥२६४॥</strong></p>
<p>परमं विस्मयं गता इति शास्त्रेष्व् अपि तादृश-माया-सम्भवात् ॥२६४॥</p>
<p><strong>इन्द्रद्युम्नाय कथितं महाभागवताय वै ।<br>
गत्वाश्रमेषु सर्वेषु कथितं वन-वासिनाम् ॥२६५॥</strong></p>
<p>वन-वासिनां वन-वासिनः प्रति कथितं मार्कण्डेयेन ॥२६५॥</p>
<p><strong>हित्वा शुक्रस्य वाक्यानि मार्कण्वचनाज् जनैः ।<br>
त्यक्ता दशमि-संयुक्ता विप्राद्यैः पुण्य-काङ्क्षिभिः ॥२६६॥<br>
पूर्णाबेध-कुठारेण नरा द्वादशी-पादपम् ।<br>
छेदयन्ति च ये पापाः कल्पान्तं नारका हि ते ॥२६७॥</strong></p>
<p>पूर्णया दशम्या बेध एव कुठारस् तेन छेदयन्ति, तत्र व्रत-द्वारा ॥२६७॥</p>
<blockquote>
<p>भविष्ये, मार्कण्डेय-पुराणे च—</p></blockquote>
<p><strong>पूर्णाबिद्धाम् उपास्ते को नन्दां वेद-बलाद् अपि ।<br>
को वेद वचनात् तात गोसवे गां निहन्ति वै ॥२६८॥</strong></p>
<p>वेद-बलाद् अपीति । वेदेषु तादृशानि वचनानि न सन्त्य् एव, सत्स्व् अपि तद्-बलात् क उपास्ते ? अपि तु न को’पि । कथञ्चित् पूर्व-वृत्तानाम् अपि वचनानां पर-वचनैर् बाधितत्वात् । तत्र दृष्टान्तः—गो-मेधे पूर्व-वृत्तम् अपि गो-वधं कः कुर्यात् ? अधुना कलि-काले तन्-निषेधात्। एवं शुक्र-मायादिना कथञ्चित् पूर्वं वृत्तानाम् ऐ बिद्धोपवास-वचनानाम् अधुना श्री-भगवद्-आज्ञया मार्कण्डेय-वचनेन निषिद्धत्वात् पुनर् बिद्धोपवासं कः कुर्याद् इत्य् अर्थः ॥२६८॥</p>
<p><strong>दशमी-शेष-संयुक्तम् आश्रयेत् को व्रतं व्रती ।<br>
तस्माद् एकादशी त्याज्या दशमी-पल-मिश्रिता ।<br>
उपोष्या द्वादशी शुद्धा त्रयोदश्यां तु पारणम् ॥२६९॥</strong></p>
<blockquote>
<p>कौर्मे ब्रह्म-वैवर्ते च श्री-व्यास-सूत-संवादे—</p></blockquote>
<p><strong>सुपुण्यैकादशी सूत यदि शल्य-विवर्जिता ।<br>
कर्तुर् निरय-पाताय सशल्या समुपोषिता ।<br>
शल्यं बेध इति प्रोक्तं पुराणार्थ-विचक्षणैः ॥२७०॥</strong></p>
<p>यदि शल्य-विवर्जितैकादशी समुपोषिता, तदा सुपुण्या परम-मङ्गल-कारिणीत्य् अर्थः । सा चेत् सशल्या समुपोषिता । तदा कर्तुस् तद्-व्रत-कर्तुर् निरये पतनाय भवति सैव ॥२७०॥</p>
<blockquote>
<p>किं च, तत्रैव श्री-सूत-शौनक-संवादे—</p></blockquote>
<p><strong>ये तु मिथ्याभिधानेन मोहयन्ति नरा भुवि ।<br>
विमूढाः पापिनस् तेषां रौरवं शरणं चिरम् ॥२७१॥<br>
अध्यापयन्त्य् अविज्ञेयं पण्डितं-मन्य-बुद्धयः ।<br>
कारयन्त्य् अबुधा लोके द्वादशीं दशमी-युताम् ॥२७२॥</strong></p>
<p>अधुना बिद्धोपवासोपदेशकान् निन्दति—ये त्व् इति सार्धश् चतुर्भिः । अविज्ञेयं स्वयं ज्ञातुम् अशक्यम् अप्य् अन्यान् अध्यापयन्तीति ॥२७१-२७२॥</p>
<p><strong>ये कारयन्ति कुर्वन्ति द्वादशीं दशमी-युताम् ।<br>
शुद्धये तन्-मुखं वीक्ष्य सूर्य-दर्शनम् आचरेत् ॥२७३॥<br>
नमो नारायणायेति जेपेद् वा द्वादशाक्षरम् ।<br>
वराकाः किम् उ जानन्ति प्राणिनः कार्य-निश्चयम् ।<br>
धिग् धिङ् मूढ-धियः पापान् धर्म-विप्लव-कारिणः ॥२७४॥<br>
हिंसितो भगवांस् तेन द्वादशी दशमी-युता ।<br>
कृता येन द्विज-श्रेष्ठ सम्यग् उक्तं मया तव ॥२७५॥<br>
संस्थितो भगवान् कृष्णो द्वादशी-रूप-धृग् यतः ।<br>
तस्माद् असंशयं त्याज्या द्वादशी दशमी-युता ॥२७६॥</strong></p>
<p>बिद्धा-करणे च महा-दोष-विशेषं पुनर् आह—हिंसित इति द्वाभ्याम् ॥२७५॥</p>
<blockquote>
<p>किं च—</p></blockquote>
<p><strong>द्वयोर् विवदतोः श्रुत्वा द्वादशीं समुपोषयेत् ।<br>
पारणं तु त्रयोदश्याम् एष शास्त्र-विनिर्णयः ॥२७७॥</strong></p>
<p>कुतर्क-बलतो विवादेनानिश्चये’पि जाते बिद्धां परित्यज्य शुद्धा द्वादश्य् एवोपोष्येति सनिश्चयम् आह—द्वयोर् इति ॥२७७-२७८॥</p>
<p><strong>द्वादशी दशमी-युक्ता यतः शास्त्रे प्रतिष्ठिता ।<br>
न तत् शास्त्रम् अहं मन्ये यदि ब्रह्मा स्वयं वदेत् ॥२७८॥</strong></p>
<p>ननु शास्त्र-दृष्टेर् अविवादः । तत्राह—द्वादशीति । अहं वेदव्यासः ॥२७८॥</p>
<blockquote>
<p>अत एव नारदीये—</p></blockquote>
<p><strong>बहु-वाक्य-विरोधेन सन्देहो जायते यदा ।<br>
उपोष्या द्वादशी तत्र त्रयोदश्यां तु पारणम् ॥२७९॥</strong></p>
<blockquote>
<p>श्री-मार्कण्डेयेन चेन्द्रद्युम्नं प्रति श्री-भगवद्-आज्ञायाः प्रतिपालने—</p></blockquote>
<p><strong>विवादेषु च सर्वेषु द्वादश्यां समुपोषणम् ।<br>
पारणं हि त्रयोदश्याम् आज्ञेयं मामकी मुने ।<br>
हेतुवादो न कर्तव्यो हेतुना पतते नरः ॥२८०॥</strong></p>
<blockquote>
<p>अत एव पितामहः—</p></blockquote>
<p><strong>एकादशी-दिन-क्षये उपवासं करोति यः ।<br>
तस्य पुत्रा विनश्यन्ति मघायां पिण्डतो यथा ॥२८१॥</strong></p>
<p>बिद्धा-वर्जनम् एव तिथि-क्षय-दिनोपवास-दोष-दर्शनादिना साधयति—एकादशीत्य् आदिना । एकादशी-दिनस्य क्षयो दशम्याः शेषानुवृत्ताव् एव स्यात् । अतस् तद्-दिनं बिद्धम् एव । तस्मिन् य उपवासं करोति ॥२८१॥</p>
<p><strong>दिन-क्षये तु सम्प्राप्ते नोपोष्या दशमी-युता ।<br>
यदीच्छेत् पुत्र-पौत्राणां वृद्धिं सम्पदम् आत्मनः ॥२८२॥</strong></p>
<p>दशमी-युतेति द्वादशी-क्षय-व्यावृत्त्य्-अर्थम् ॥२८२॥</p>
<blockquote>
<p>व्यासः—</p></blockquote>
<p><strong>एकादशी-दिने क्षीणे उपवासी भवेद् गृही ।<br>
अन्नाभावे निरुद्धो वा सङ्कल्पाद् वा विशेषतः ॥२८३॥<br>
धर्म-हानिश् च भवति सन्ततिर् नश्यति ध्रुवम् ।<br>
तस्यायुः क्षीयते नित्यं संवत्सरम् इति श्रुतिः ॥२८४॥</strong></p>
<blockquote>
<p>अत एव गोमिलः—</p></blockquote>
<p><strong>एकादश्यां यदा ब्रह्मन् दिन-क्षय-तिथिर् भवेत् ।<br>
तदा ह्य् एकादशीं त्यक्त्वा द्वादशीं समुपोषयेत् ।<br>
तत्र क्रतु-शतं पुण्यं त्रयदश्यां तु पारणम् ॥२८५॥</strong></p>
<blockquote>
<p>श्री-नारदीये—</p></blockquote>
<p><strong>क्षये वाप्य् अथवा वृद्धौ सम्प्राप्ते वा दिन-त्रये ।<br>
उपोष्या द्वादशी शुद्धा पूर्व-बिद्धां विवर्जयेत् ॥२८६॥</strong></p>
<blockquote>
<p>क्षये तिथिक्षये दिनतये त्र्यहस्पर्श इत्यर्थः । एवं त्रयोदशीवियोगसंयोगाभ्यां भेदः ॥२८६॥</p></blockquote>
<p>किं च—</p>
<p><strong>दशम्यैकादशी बिद्धा परतो द्वादशी न चेत् ।<br>
द्वादशी तु तदोपोष्या त्रयोदश्यां तु पारणम् ॥२८७॥</strong></p>
<blockquote>
<p>कौर्मे—</p></blockquote>
<p><strong>दिन-क्षये तु सम्प्राप्ते उपोष्या द्वादशी भवेत् ।<br>
दशमी-शेष-संयुक्तां न कुर्वीत कदाचन ॥२८८॥</strong></p>
<blockquote>
<p>किं च—</p></blockquote>
<p><strong>तिथि-वृद्धौ तथा ह्रासे सम्प्राप्ते वा दिन-क्षये ।<br>
सन्दिग्धेषु च वाक्येषु द्वादशीं समुपोषयेत् ॥२८९॥</strong></p>
<p>ब्राह्मे—</p>
<p><strong>तिथि-च्छेदे तु सम्प्राप्ते द्वादशीं समुपक्रमेत् ।<br>
पारयेद् वै त्रयोदश्यां यदीच्छेच् छ्रेय आत्मनः ॥२९०॥</strong></p>
<p>तिथिच्छेदे तिथिक्षये ॥२९०॥</p>
<p><strong>जपे होमे तथा दाने ब्राह्मणानां च तर्पणे ।<br>
पारणे चापि राजेन्द्र प्रशस्ता च त्रयोदशी ॥२९१॥</strong></p>
<p>यच् चोक्तं विष्णु-रहस्यादौ—</p>
<blockquote>
<p>पारणं तु न कर्तव्यम् उपोष्यैकादशीम् इह ।</p></blockquote>
<p>त्रयोदश्यां नरैर् नित्यं धर्म-वृद्धिम् अभीप्सुभिः ॥ इत्य् आदि ।</p>
<p>तत्राह—जप इति । एवं त्रयोदशी-पारण-निषेध-वचनानि त्रयोदश्यां द्वादशी-सद्-भावे द्वादश्य्-अतिक्रमेण त्रयोदश्यां पारण-विषयाणि ज्ञातव्यानि । एतच् चाग्रे विवृतं भावि ॥२९१॥</p>
<p>स्कान्दे च—</p>
<p><strong>एकादश्यां तु बिद्धायां नोपवासार्चनादिकम् ।<br>
द्वादश्याम् एव तत् कुर्यात् त्रयोदश्यां च पारणम् ।<br>
शत-यज्ञादिकं पुण्यं मुक्तिर् एव महा-फलम् ॥२९२॥</strong></p>
<p>किं च—</p>
<p><strong>ऊर्ध्वं हरि-दिनं न स्याद् द्वादशीं ग्राहयेत् ततः ।<br>
द्वादश्याम् उपवासो’त्र त्रयोदश्यां तु पारणम् ॥२९३॥<br>
एवं कुर्वन् नरो भक्त्या विष्णु-सायुज्यम् आप्नुयात् ।<br>
अन्यथा कुरुते यस् तु स याति नरकं ध्रुवम् ॥२९४॥<br>
एकादशी ऋषीणां तु द्वादशी चक्रपाणिनः ॥२९५॥</strong></p>
<p>यद्यप्य् एकादश्य् अपि भगवत एव तिथिः, तथापि ऋषीणां सम्बन्धेनैव द्वादशी च साक्षाच् चक्रपाणेर् एवेति द्वादश्या माहात्म्य-विशेषार्थम् उक्तम् ॥२९५॥</p>
<p>अत एव मार्कण्डेयेन्द्रद्युम्न-संवादे—</p>
<p><strong>एकादशी ऋषीणां तु द्वादशी चक्रपाणिनः ।<br>
तत् कथं द्वादशी भूप नोपोष्या क्रयते जनैः ॥२९६॥</strong></p>
<p>श्री-मार्कण्डेयेन पूर्वम् एकादश्य्-उपवासो द्वादश्यां च पारणम् इत्य् उक्त्वानन्तरं च वेध-संशयादौ सति द्वादश्य्-उपवासस् त्रयोदश्यां पारणम् इत्य् उक्तम् । तत्र सर्वत्र सुप्रसिद्धैकादशी-व्रत-परित्यागेन कथञ्चिद् दोषः स्याद् इत्य् आशङ्कया महाराजेन्द्र-द्युम्नेन पृष्टे सति द्वादश्य्-उपवासेनैव सर्व-दोष-क्षयो महा-फलं चेति द्वादशी-माहात्म्यं श्री-मार्कण्डेयेनोक्तं लिखति—एकादशीत्य् आदिना पाप-नाशिनीत्य् अन्तेन ॥२९६॥</p>
<p><strong>एषा निःश्रेयसी भूप फल-भोग-विवर्धनी ।<br>
मोक्षात्मिका पुरा प्रोक्ता द्वादशी प्रवरा तिथिः ॥२९७॥</strong></p>
<p>फलं मोक्षादि, भोगश् च विषय-सुखादिस् तयोर् वर्धनी । पाठान्तरे फलं सवर्गादि-सुखं, तस्य भोगेन रहिता मोक्षत्मकत्वात् ॥२९७॥</p>
<p><strong>एकादशी शरीरं तु पुरुषो द्वादशी स्मृता ।<br>
द्वादश्याम् उपवासेन सिद्धा भूप सहस्रशः ॥२९८॥<br>
चक्रवर्तित्वम् अतुलं सम्प्राप्ता अचलां श्रियम् ।<br>
चतुर्दशैते स ज्ञाता बलिनश् चक्रवर्तिनः ॥२९९॥<br>
विष्ण्व्-अंशास् ते महावीरा दुष्ट-दैत्य-निवर्हणाः ।<br>
उपोष्य द्वादशीं शुद्धां यावज्-जीवं व्रतान्विताः ॥३००॥<br>
चक्रवर्तित्वम् आपन्ना भुक्त्वा भोगान् सुखानि वै ।<br>
कुवलाश्वो विश्व-गन्धिर् हरिश्चन्द्रो नलः पृथुः ॥३०१॥<br>
मरुतो भरतश् चैव कार्तवीर्यश् च हैहयः ।<br>
मान्धाता सगरो रामः ककुत्स्थो नहुषस् तथा ॥३०२॥<br>
उपोष्य द्वादशीं पुण्याम् अपरां च विवर्ज्य तु ।<br>
भुक्त्वा स्वर्ग-सुखान्य् एते चक्रवर्तित्वम् आगताः ॥३०३॥</strong></p>
<p>अपराम् एकादशीम् ॥३०३॥</p>
<p><strong>जनकानां महीपाल द्वादश्यां समुपोषणे ।<br>
सप्तम्या सन्ततिर् युक्ता संसिद्धिं परमां गता ॥३०४॥<br>
पुरु-कुत्सो महीपालो द्वादश्यां समुपोषणे ।<br>
सिद्धिं गतः परित्यज्य कर्म-बन्धं दुरासदाम् ॥३०५॥</strong></p>
<p>दुरासदाम् अन्यैर् दुर्लभां सिद्धिम् । पाठान्तरे दुष्परिहरं कर्म-बन्धम् ॥३०५॥</p>
<p><strong>मान्धाता यौवनाश्वश् च द्वादश्यां समुपोषणे ।<br>
सङ्ग्रामे निधनं प्राप्य सम्प्राप्तः परमं पदम् ॥३०६॥<br>
शाकुन्तलो महीपालो दौष्मन्तिर् अपराजितः ।<br>
द्वादश्याम् उपवासेन गतस् तद् वैष्णवं पदम् ॥३०७॥<br>
वैण्यः पुरूरवा भूप पालयित्वा धरातलम् ।<br>
धरणी-धरम् अभ्यर्च्य द्वादशीषु सदा पुनः ।<br>
गतस् तद् वैष्णवं लोकं दाह-प्रलय-वर्जितम् ॥३०८॥<br>
एते राजर्षयो भूप द्वादश्यां समुपोषणे ।<br>
सिद्धिं परमिकां प्राप्त ये द्विजास् तान् शृणुष्व मे ॥३०९॥<br>
याव-क्रीतश् च वैदर्भो माण्डव्यः कौशिको मुनिः ।<br>
भरद्वाजस् तथा कण्वः कुम्भयोनिस् तथा मुनिः ॥३१०॥<br>
अष्टाशीति सहस्राणि मुनीनाम् ऊर्ध्व-रेतसाम् ।<br>
प्रयान्ति स्यन्दस्याग्रे तिमिरारेर् जनाधिप ॥३११॥<br>
ते सर्वे परमां सिद्धिं द्वादश्यां समुपोषणे ।<br>
मया सह गता भूप कथन्ते संशयो भवेत् ॥३१२॥<br>
द्वादशी-वासरं राजन् हरि-गुह्यं प्रकीर्तितम् ।<br>
निरापबाधं लोके’स्मिन् शुद्धं वैष्णव-वल्लभम् ॥३१३॥</strong></p>
<p>निःशेषेण आ सम्यक् अपगता बाधा यस्मिन् । पाठान्तरे निर्गतम् आत्मापराधिद्भवं फलं यस्मात् तत् ॥३१३॥</p>
<p><strong>तस्माद् भूप न सन्देहः कर्तव्यो द्वादशीं प्रति ।<br>
विशेष-फलदा प्रोक्ता द्वादशी पाप-नाशिनी ॥३१४॥</strong></p>
<h3 id="अथ-समपरण-लकषणन-बदध-लकषणम">अथ सम्पूर्णा-लक्षणेन बिद्धा लक्षणम्</h3>
<p>स्कन्दे&ndash;</p>
<p><strong>प्रतिपत्-प्रभृतयः सर्वा उदयाद् उदयाद् रवेः ।<br>
सम्पूर्णा इति विख्याता हरि-वासर-वर्जिताः॥३१५॥</strong></p>
<p>एवं सर्वथा विद्धा परित्याज्येति निश्चितम् । तत्रापेक्षितं विद्धा-लक्षणं सम्पूर्णा-लक्षण-भिन्नत्वेन लिखति प्रतिपद् इति त्रिभिः । रवेर् उदयात् एकम् उदयम् आरभ्य आ-उदयाद् अन्योदयावधि यदि स्युस् तदा सम्पूर्णा इत्य् अर्थः । हरिवासर एकादशी तद्-वर्जिताः । स च नैतादृशः, किन्तु उदयात् पूर्वं मुहूर्त-द्वयं यद्य् असौ भवति, तदैव सम्पूर्णः स्याद् इत्य् अर्थः ॥३१५॥</p>
<p>गारुडे शिव-रहस्ये च—</p>
<p><strong>उदयात् प्राक् यदा विप्र मुहूर्त-द्वय-संयुता ।<br>
सम्पूर्णैकादशी नाम तत्रैवोपवसेद् गृही॥३१६॥</strong></p>
<p>तद् एव श्री-गरुड-पुराणादि-वचनैर् दर्शयति—उदयाद् इति द्वाभ्याम् । गृहीति विद्धायां केचिद् उपवासं व्यवस्थापयन्ति, तत्-परिहारार्थम् उक्तम् ॥३१६॥</p>
<p>भविष्ये च—</p>
<p><strong>आदित्योदय-वेलायाः प्राङ्-मुहूर्त-द्वयान्विता ।<br>
एकादशी तु सम्पूर्णा विद्धान्या परिकीर्तिता ॥३१७॥<br>
अतएव परित्याज्य समये चारुणोदये ।<br>
दशम्यैकादशी विद्धा वैष्णवेन विशेषतः ॥३१८॥</strong></p>
<p>अन्या उक्त-लक्षण-सम्पूर्णेतरा विद्धोक्ता ॥ अतः पूर्व-विद्धा-त्यागाद् एव हेतोः । तत्र च उदयात् प्राक् मुहूर्त-द्वयान्तर्-दशमी-प्राप्त्या वेध-प्रसाङाद् धेतोर् एव अरुणस्योदयो यस्मिन् तस्मिन् समये दशम्या विद्धैकादशी परित्याज्या सर्वैर् एव । तत्र च वैष्णवेन विशेषतः परित्याज्येति वैष्णवेन न कर्तव्यं तद् धि चैकादशी-व्रतम् इति भविष्य-पुराणादि-विशेषोक्तेर् वैष्णवेतरेषां शैव-सौरादीनां केषाञ्चित् कथञ्चित् विद्धोपवास-व्यवस्थापनाभिप्रायेण । तच् चाग्रे व्यक्तं भावि ॥३१७-३१८॥</p>
<h3 id="अथ-अरणदय-वदध-परतयग">अथ अरुणोदय-विद्धा-परित्यागः</h3>
<p>अत्र कण्वः—</p>
<p><strong>अरुणोदय-वेलायां दशमी-संयुता यदि ।<br>
अत्रोपोष्या द्वादशी स्यात् त्रयोदश्यां तु पारणम् ॥३१९॥</strong></p>
<p>स्कान्दे—</p>
<p><strong>अरुणोदय-वेलायां दशमी यदि सङ्गता ।<br>
रुचि-चक्रार्ध-मात्रापि द्वादशीम् उपवासयेत् ।<br>
तत्र क्रतु-शतं पुण्यं त्रयोदश्यां तु पारणम् ॥३२०॥</strong></p>
<p>रवि-चक्रार्ध-मात्रापीति—सारथेर् अरुणस्योदयात् प्राग् एव रथ-चक्रोदयं तत्रार्ध-चक्रोदय-मात्र-प्राप्तत्वेन अत्यल्पापीत्य् अर्थः । यथोक्तं भविष्ये—अरुणोदये तु दशमी गन्ध-मात्रं भवेद् यदि इति ॥३२०॥</p>
<p>अतएव गारुडे—</p>
<p><strong>उदयात् प्राक् त्रिघटिका-व्यापिन्य् एकादशी यदा ।<br>
सन्दिग्धैकादशी नाम वर्जयेद् धर्म-काङ्क्षया ॥३२१॥<br>
उदयात् प्राङ्-मुहूर्तेन व्यापिन्य् एकादशी यदा ।<br>
संयुक्तैकादशी नाम वर्जयेद् धर्म-वृद्धये ॥३२२॥</strong></p>
<p>त्रिघटिकेत्य् अनेन दशम्या घटिकैका अरुणोदये प्रविष्टेति ज्ञेयम् । एतच् च सञ्ज्ञा-विशेषार्थम् उक्तम् । एवम् अग्रे’पि तां च धर्म-काङ्क्षया वर्जयेद् इति । अन्यथा धर्म-हानिः स्याद् इत्य् अर्थः । एवम् अग्रे’प्य् ऊह्यम् ॥३२१-३२२॥</p>
<p><strong>आदित्योदय-वेलाया आरभ्य षष्ठ-नाडिकाम् ।<br>
सम्पूर्णैकादशी नाम त्याज्या धर्म-फलेप्सुभिः ॥३२३॥</strong></p>
<p>एषां सर्वेषाम् अन्ते—</p>
<p><strong>पुत्र-पौत्र-समृद्ध्य्-अर्थं द्वादश्याम् उपवासयेत् ।<br>
तत्र क्रतु-शतं पुण्यं त्रयोदश्यां तु पारणम् ॥३२४॥</strong></p>
<p>एषां गारुडोक्तानां त्रि-श्लोकानां पुत्राणां पौत्राणां च समृद्धये । यद् वा, पुत्राश् च पौत्राश् च समृद्धयश् च धनादि-सम्पत्तयस् तद्-अर्थम् ॥३२४॥</p>
<blockquote>
<p>किं च, ब्रह्म-वैवर्ते सूत-शौनक-संवादे—</p></blockquote>
<p><strong>अरुणोदय-वेलायां या स्तोकापि तिथिर् भवेत् ।<br>
पूर्णैवेत्य् अवगन्तव्या प्रभूता नोदयं विना ॥३२५॥</strong></p>
<p>तिथिर् एकादशी । अरुणोदयं विना न प्रभूता न सम्पूर्णा । एकम् अरुणोदयम् आरभ्यान्यारुणोदयं यावद् व्यापिन्य् एव सती सम्पूर्णा स्याद् इत्य् अर्थः ॥३२५॥</p>
<p><strong>तत्र चेद् दशमी-वेद्यो’तिवेधो वापि जायते ।<br>
महावेधो’थवा योगो रक्षसां तत् फलं भवेत् ॥३२६॥</strong></p>
<blockquote>
<p>तत्र प्रश्नः—</p></blockquote>
<p><strong>कीदृशस् तु भवेद् वेधो योगो विप्रेन्द्र कीदृशः ।<br>
योग-वेधौ समाचक्ष्व याभ्यां दुष्टम् उपोषणम् ॥३२७॥<br>
चतस्रो घटिकाः प्रातर् अरुणोदय-निश्चयः ।<br>
चतुष्टय-विभागो’त्र वेधादीनां किलोदितः ॥३२८॥</strong></p>
<p>तत्र अरुणोदये ॥३२७॥</p>
<blockquote>
<p>तत्रोत्तरम्—</p></blockquote>
<p><strong>अरुणोदय-वेधः स्यात् सार्धं तु घटिका-त्रयम् ।<br>
अतिवेधो द्वि-घटिकः प्रभा-सन्दर्शनाद् वेधः ॥३२९॥<br>
महोवेधो’पि तत्रैव दृश्यते’र्को न दृश्यते ।<br>
तुरीयस् तत्र विहितो योगः सूर्योदये बुधैः ॥३३०॥</strong></p>
<blockquote>
<p>व्याख्यातं चेदं माधवीये—</p></blockquote>
<p><strong>वेधातिवेध-महा-वेध-योगाश् चत्वार उपवासस्य दूषकाः ।<br>
तत्र रवेः सन्दर्शनात् पूर्वं सार्धं घटिका-त्रयम् एकादश्या व्याप्तम् ।<br>
तत्र प्राचीने घटिकार्वे दशमी-सम्भावे वेधः ।<br>
यदा घटिका-द्वयम् उपरितनम् एकादशी-व्याप्तं<br>
पूर्वं तु घटिका-द्वयं दशमी-व्याप्तं तदानीम् अतिवेध इति ॥३३१॥</strong></p>
<blockquote>
<p>परन्तु सुगमम् ।</p></blockquote>
<h3 id="अथ-ततर-दष">अथ तत्र दोषाः</h3>
<blockquote>
<p>तत्रैव—</p></blockquote>
<p><strong>राक्षसानां फलं योगे महा-वेधे तु वास्कलेः ।<br>
जम्भासुरस्यातिवेधे मोहिना वेध-शिल्पिनी ॥३३२॥</strong></p>
<p>गोभिलोक्तौ—</p>
<p><strong>अरुणोदय-वेलायां दशमी यदि सङ्गता ।<br>
संयुक्तैकादशीं तां तु मोहिन्यै दत्तवान् विभुः ॥३३३॥</strong></p>
<p>पाद्मोत्तर-खण्डे—</p>
<p><strong>अरुणोदय-वेलायां दशमी-मिश्रिता भवेत् ।<br>
तां त्यक्त्वा द्वादशीं शुद्धाम् उपोष्येद् अविचारयन् ॥३३४॥</strong></p>
<p>भविष्ये—</p>
<p><strong>अरुणोदये तु दशमी-गन्ध-मात्रं भवेद् यदि ।<br>
द्रष्टव्यं तत् प्रयत्नेन वर्जनीयं नराधिप ॥३३५॥</strong></p>
<p>द्रष्टव्यं गणकादि-द्वारा विचार्य ज्ञातव्यम् ॥३३५॥</p>
<p>किं च—</p>
<p><strong>दशमी-शेष-संयुक्तो यदि स्याद् अरुणोदयः ।<br>
वैष्णवेन न कर्तव्यं तद्-दिनैकादशी-व्रतम् ॥३३६॥</strong></p>
<p>तद्-दिने यद् एकादशी-व्रतं तत् ॥३३६॥</p>
<p>गारुडे—</p>
<p><strong>दशमी-शेष-संयुक्तो यदि स्याद् अरुणोदयः ।<br>
नैवोपोष्यं वैष्णवैस् तु तत्र चैकादशी-व्रते ॥३३७॥</strong></p>
<p>तत्र तस्मिन् दिने एकादशी-व्रते निमित्ते नैवोपोष्यम् । व्रत इत्य् अत्र दिन इति वा पाठः ॥३३७॥</p>
<h3 id="अथ-अतर-वषणव-लकषणम">अथ अत्र वैष्णव-लक्षणम्</h3>
<p><strong>गृहीत-विष्णु-दीक्षाको विष्णु-सेवा-परो नरः ।<br>
वैष्णवश् चात्र सङ्ग्राह्यः स्कान्दाद्य्-उक्तानुसारतः ॥३३८॥</strong></p>
<p>ननु स च वैष्णवः कीदृशः ? पूर्वं भगवद्-भक्ति-लक्षणे यो लिखितः, उतान्यो वेत्य् अपेक्षायां लिखति—गृहीतेति । अत्र व्रत-विधो स एव ग्राह्यः, न तु पूर्व-लिखितो भक्ति-निष्ठा-प्राप्तः । तस्य व्रताद्य्-अनधिकारात् । एवं द्वादश्य्-आदौ क्षौद्रकांस्यादि-वर्जनादिष्व् अपि तथैव ज्ञेयम् ॥३३८॥</p>
<p>तथा च स्कान्दे—</p>
<p><strong>परमापदम् आपन्ने हर्षे वा समुपस्थिते ।<br>
नैकादशीं त्यजेद् यस् तु यस्य दीक्षास्ति वैष्णवी ॥३३९॥<br>
समात्मा सर्व-जीवेषु निजाचाराद् अविप्लुतः ।<br>
विष्ण्व्-अर्पिताखिलाचारः स हि वैष्णव उच्यते ॥३४०॥</strong></p>
<p>सर्व-जीवेषु समात्मा सम-बुद्धिः हिंसा-निन्दादि-राहित्यात्, स्वात्मवद् धित-कारित्वाच् च । निजाचारो वैष्णव-धर्मस् तस्माद् अविप्लुतः अपरिभ्रष्टः । विष्णौ अर्पितो’खिल आचारः स्वधर्मादिर् येन सः ॥३४०॥</p>
<blockquote>
<p>पाद्मे च—</p></blockquote>
<p><strong>सदीक्षावधि सन्यासं स-यन्त्रं द्वादशाक्षरम् ।<br>
अष्टाक्षरम् अथान्यं वा ये मन्त्रं समुपासते ।<br>
ज्ञेयास् ते वैष्णवा लोके विष्ण्व्-अर्चन-रतास् तथा ॥३४१॥</strong></p>
<p>दीक्षा-विध्य्-आदिकं पूर्वं लिखितम् एवास्ति । दीक्षा-विधि-सहितं न्यासेन सहितं यन्त्रेण सहितं च । एतच् च पूजाङ्गम् एवेत्य् उक्तम् । अन्यं च श्री-गोपाल-देवादि-मन्त्रम् । तथेति समुच्चये । तथापि दीक्षादिं विना पूजा-सम्पत्त्य्-अभावाद् दीक्षाप्य् अस्तीत्य् एव ज्ञेयम् । यद् वा, तथा तेन दीक्षा-ग्रहणादि-प्रकारेण । विष्ण्व्-अर्चन-रता इति तेषाम् एव विशेषणम् । सदेति च क्वचित् पाठः ॥३४१॥</p>
<h3 id="अरणदय-लकषणम">अरुणोदय-लक्षणम्</h3>
<p>स्कान्दे—</p>
<p><strong>उदयात् प्राक् चतस्रश् च घटिका अरुणोदयः ।<br>
तत्र स्नानं प्रशस्तं स्यात् स वै पुण्यतमः स्मृतः ॥३४२॥</strong></p>
<p>ब्रह्म-वैवर्ते—</p>
<p><strong>चतस्रो घटिकाः प्रातर् अरुणोदय उच्यते ।<br>
यतीनां स्नान-कालो’यं गङ्गाम्भः-सदृशः स्मृतः ॥३४३॥</strong></p>
<p>प्रातर् उषसि याश् चतस्रो घटिकास् ताः । अरुणोदयः गङ्गाम्भः-सदृशः परम-पावनं इत्य् अर्थः ॥३४३॥</p>
<p><strong>त्रि-यामां रजनीं प्राहुस् त्यक्त्वाद्य्-अन्त-चतुष्टयम् ।<br>
नाडीनां ते उभे सन्ध्ये दिवसाद्य्-अन्त-सञ्ज्ञिते ॥३४४॥</strong></p>
<p>रात्रि-शेषे चतुर्-घटिका व्याप्यारुणोदय इत्य् अत्र हेतुम् आह—त्रि-यामाम् इति । नाडीनाम् आद्य्-अन्तयोश् चटुष्टयं रात्रेर् आदौ नाडी-चतुष्टयम् अन्ते च नाडी-चतुष्टयं त्यक्त्वा । एवम् एक-याम-त्यागेन त्रियामाम् आहुर् मुनयः । यतः तन्-नाडीनाम् आद्य्-अन्त-चतुष्टयं च दिवसस्याद्य्-अन्त-सञ्ज्ञिते ते प्रसिद्धे उभे सन्ध्ये प्राहुः ॥३४४॥</p>
<h3 id="अथरणदय-बदधपवस-दष">अथारुणोदय-बिद्धोपवास-दोषाः</h3>
<p>अथ कौत्सः—</p>
<p><strong>अरुणोदय-वेलायां बिद्धा काचिद् उपोषिता ।<br>
तस्याः पुत्र-शतं नष्टं तस्मात् तां परिवर्जयेत् ॥३४५॥</strong></p>
<p>काचित् एका ययोपोषिता तस्याः ॥३४५॥</p>
<blockquote>
<p>पाद्मे श्री-भगवद्-ब्रह्म-संवादे—</p></blockquote>
<p><strong>अरुणोदय-काले तु बेधं दृष्ट्वा चतुर्विधम् ।<br>
मद्-दिनं ये प्रकुर्वन्ति यावद् आहूत-नारकाः ॥३४६॥</strong></p>
<p>दृष्ट्वा ज्ञात्वापि । चातुर्विध्यं च बेधातिबेधादि-भेदेन प्राग् लिखितम् एव ॥३४६॥</p>
<p><strong>कृते तु मद्-दिने तत्र सन्तानस्यापि सङ्क्षयः ।<br>
सप्त-जन्मसु नश्यन्ति धर्माणि च धनानि च ॥३४७॥</strong></p>
<blockquote>
<p>भविष्ये च—</p></blockquote>
<p><strong>अरुणोदय-काले तु दशमी यदि दृश्यते ।<br>
न तत्रैकादशी कार्या धर्म-कामार्थ-नाशिनी ॥३४८॥</strong></p>
<blockquote>
<p>किं च—</p></blockquote>
<p><strong>अरुणोदय-काले तु दशमी यदि दृश्यते ।<br>
पाप-मूलं तदा ज्ञेयम् एकादश्य्-उपवासिनाम् ॥३४९॥</strong> इति ।</p>
<p>तदा एकादश्य्-उपवासिनाम् उपवासः पापस्य मूलं ज्ञेयम् इत्य् अर्थः ॥३४९॥</p>
<p><strong>बिद्धोपवास-दोषा ये सामान्याल् लिखिताः पुरा ।<br>
ज्ञेयास् ते’त्रापि बिद्धाया लक्षणस्यानुसारतः ॥३५०॥</strong></p>
<p>सामान्यात् अरुणोदय-बेधादि-विशेष-राहित्येन सामान्यतः पूर्वं लिखिताः । अरुणोदय-बिद्धोपवासे’पि । कुतः ? बिद्धाया लक्षणस्य पूर्व-लिखितस्यानुसारात् । उदयात् प्राक् मुहूर्त-द्वयापिनी सती सम्पूर्णा । अन्यथा बिद्धेति बिद्धा-लक्षणे’रुणोदय-बेधस्यैव सुसिद्धेः॥३५०॥</p>
<p><strong>एवं ज्ञेयानि वाक्यानि बिद्धा-व्रत-पराणि तु ।<br>
अवैष्णवाश्रयाण्य् एव शुक्र-माया-कृतानि वा ॥३५१॥</strong></p>
<p>इत्थं सर्वथा बिद्धोपवासो निषिद्धः । तत्र च यद् उक्तम् ऋष्यशृङ्गेण—</p>
<blockquote>
<p>एकादशी न लभ्येत सकला द्वादशी भवेत् ।</p></blockquote>
<p>उपोष्या दशमी-बिद्धा ऋषिर् उद्दालको’ब्रवीत् ॥</p>
<p>किं च—</p>
<blockquote>
<p>अबिद्धानि निषिद्धैश् चेन् न लभ्यन्ते दिनानि तु ।
मुहूर्तैः पञ्चभिर् बिद्धा ग्राह्यैवैकादशी तिथिः ।
तद् अर्ध-बिद्धान्य् अन्यानि दिनान्य् उपवसेद् बुधः ॥</p></blockquote>
<p>अपि च—</p>
<blockquote>
<p>पारणाहे न लभ्येत द्वादशी कलयापि चेत् ।
तदानीं दशमी-बिद्धा उपोषैकादशी तिथिः ॥ इति ।</p></blockquote>
<p>पाद्मे च—</p>
<blockquote>
<p>बिद्धाप्य् एकादशी ग्राह्या परतो द्वादशी न चेत् ।
द्वादशी द्वादशीर् हन्ति त्रयोदश्यां तु पारणम् ॥
बिद्धाप्य् अबिद्धा विज्ञेया परतो द्वादशी न चेत् ॥ इति ।</p></blockquote>
<p>ईदृशान्य् अन्यानि च यानि वचनानि वर्तन्ते, तेषां विषयं व्यवस्थाप्य लिखति—एवम् इति लिखिताकारेण । अवैष्णवाः वैष्णवेतराः शैव-सौरादयः । कामिनो गृहस्य्थाश् चेतिविषयकाणि । तेषाम् अपि बिद्धिपवासे बहुल-दोष-श्रवणाद् अपरितोषेण पक्षान्तरं लिखति—शुक्रेति ॥३५१॥</p>
<p><strong>इत्थं च जन्माष्टम्यादि-व्रतान्य् अपि न वैष्णवैः ।<br>
बिद्धेष्व् अहःसु कार्याणि तादृग्-दोष-गानाश्रयात् ॥३५२॥</strong></p>
<p>प्रसङ्गाद् वैष्णव-व्रतेषु सर्वेष्व् अपि स-बेध-दिनानीत्थं परित्याज्यणीत्य् आदिशन् लिखति—इत्थं चेति । नैवोपोष्यं वैष्णवैस् त्व् इत्य् आदि लिखित-प्रकारेण । आदि-शब्देन राम-नवमी-नृसिंह-चतुर्दश्य्-आदि । तादृशां बिद्धैकादशी-व्रतोक्त-सदृशानां दोषाणां गणाश्रयात् ॥३५२॥</p>
<h3 id="अथरध-रतर-बदध-समधनम">अथार्ध-रात्र-बिद्धा-समाधानम्</h3>
<p><strong>अर्ध-रात्राच् च परतो वर्तेत दशमी यदि ।<br>
तदाप्य् एकादशीं बिद्धां मन्यन्ते यच् च केचन ॥३५३॥</strong></p>
<blockquote>
<p>तथा च कौर्मे—</p></blockquote>
<p><strong>अर्ध-रात्रम् अतिक्रम्य दशमी यदि दृश्यते ।<br>
तदा ह्य् एकादशीं त्यक्त्वा द्वादशीं समुपोषयेत् ॥३५४॥</strong> इति ।</p>
<p><strong>अभिज्ञास् तच् च मन्यन्ते पक्ष-वर्धन्य्-उपाश्रितम् ।<br>
अतस् तच् च तथान्यं च महतां नैव सम्मतम् ॥३५५॥</strong></p>
<p>एवम् अरुणोदय-बेधे सति न केनाप्य् उपवासः कार्य इति निश्चितम् । तत्र च केचिद् अर्ध-रात्रात् परतः । केचिच् चत्वारिंशद्-घटिकाभ्यश् च परतो’पि दशम्य्-अनुवृत्तौ बेधम् इच्छन्तीति तन्-मतम् उत्थाप्य निराकारोति—अर्ध-रात्राच् चेति षड्भिः । यन् मन्यन्ते तत् पक्षवर्धिनी नाम महा-द्वादशी । तद्-विषयकम् अभिज्ञा मन्यन्त इति उत्तरेणान्वयः । तद् अर्ध-रात्रात् परतो बेध-वचनं बिद्धत्वं वा । अन्यत् चत्वारिंशद्-घटिकोपरि बेध-विषयकं च । महतां श्री-व्यासादीनां नैव सम्मतं भवति ॥३५३-३५५॥</p>
<blockquote>
<p>तथा ब्रह्म-वैवर्ते व्यासोक्तौ तत्रैव—</p></blockquote>
<p><strong>अर्ध-रात्रे’पि केषाञ्चिद् दशम्या बेध इष्यते ।<br>
अरुणोदय-वेलायां नावकाशो विचारणे ॥३५६॥</strong></p>
<p>अरुणोदय-वेलायां तु बेध-विचारणोपरि अवकाशो’पि नास्तीत्य् अनेनारुणोदय-बेध एव निश्चितः । न त्व् अर्ध-रात्रोपरि बेधः स्थापित इति कैमुतिक-न्याय-विचाराद् इति दिक् ॥३५६॥</p>
<p><strong>कपाल-बेध इत्य् आहुर् आचार्या यं हरि-प्रियाः ।<br>
न तन् मम मतं यस्मात् त्रियामा रात्रिर् उच्यते ॥३५७॥</strong></p>
<p>नन्व् अर्ध-रात्रोपरि बेधो हि कपाल-बेधत्वेन प्रसिद्धो वैष्णवानां सम्मतः । अतः सो’पि वर्जनीय एव । तत्राह—कपालेति । यम् अर्ध-रात्रात् परतो बेधम् । आचार्याः कपाल-बेध इति वदन्ति । हरि-प्रिया इति हरि-प्रियतया बेध-श्रवण-मात्रेण दोषाशङ्ग्कयाहुर् न तु विचारेणेत्य् अर्थः । यद् वा, हरि-प्रिया इति तत्रत्यानां शौनकादीनां सम्बोधनम् । तेन चाखिल-विचार-नैपुण्यं समर्थयति । ये इति पाठे केचिद् आहुः । तच् च ये हरि-प्रिया आचार्यास् तेषां मम च वेदव्यासस्य सम्मतं न भवतीत्य् अर्थः । तत्र हेतुः—यस्माद् इति । एवं त्रियामाया रात्रेर् मध्ये एकादश्याः प्रवेश एव नास्ति । यतो दशम्या एव सा रात्रिः । अतस् तत्र यतो दशम्या बेधः स्यात् । अतो’रुणोदये एकादशी-सम्भावेन तत्-सम्पूर्णता-प्रतिपादनात् तत्रैव दशम्य्-अनुवृत्तौ बेधः कल्प्यत इत्य् अर्थः । अन्यथा अति-व्याप्त्यार्ध-रात्रात् पूर्वं ततो’पि पूर्वम् इत्य् एवं रात्रि-प्रथम-भागे’पि नियमाभावाद् बेधः स्यात् । ततश् चानवस्था-प्रसङ्ग-दोष एव स्याद् इति दिक् ॥३५७॥</p>
<blockquote>
<p>पाद्मे च—</p></blockquote>
<p><strong>अर्ध-रात्रं स्पृशेत् पूर्णा पक्ष-वृद्धिर् यद् अग्रतः ।<br>
कपाल-बेधनी सा च शुद्धां भद्राम् उपोषणम् ॥३५८॥</strong></p>
<p>ननु तर्हि अर्ध-रात्रम् अत्रिक्रम्येत्य् आदि कूर्म-पुराण-वचनम्—</p>
<blockquote>
<p>अर्ध-रात्रात् परं याम्याः कला-काष्ठादि-संयुता ।
मोहिनी साधिकारा च ब्रह्मणा निर्मिता पुरा ॥
निशीथात् परतो याम्या एकादश्याम् उपोषिता ।
स पतेन् नरके घोरे यावद् आहूत-सम्प्लवम् ॥ इत्य् आदि ।</p></blockquote>
<p>स्मृत्य्-अर्थ-सार-वचनं यत्, तस्य को विषयः ? तत्राह—अर्ध-रात्रम् इति । यदाग्रतः पक्ष-वृद्धिर् भवति, तदा पूर्णा दशमी चेद् अर्ध-रात्रं स्पृशेत् । तदा सा कपाल-बेधनी नामैकादशी स्यात् । तदा च शुद्धां भद्रां द्वादशीम् एवोपवसेद् इत्य् अर्थः । अतश् च—</p>
<blockquote>
<p>पूर्णैक-चत्वारिंशच् च घटिका दृश्यते यदि ।
तदा व्याल-मुखी ज्ञेया वर्जिता मत्-परायणैः ॥
द्विचत्वारिंशद्-घटिकाभया सा ह्य् अभिधीयते ।
पूर्णा चतुश्चत्वारिंशत् कथिता सा महाभया ॥ इत्य् आदि ।</p></blockquote>
<p>श्री-कृष्णार्जुन-संवादे—</p>
<blockquote>
<p>द्विपञ्चाशच् च घटिका दशमी दृश्यते यदि ।
छायाभिधा तु सा ज्ञेया नन्दा या वृद्धि-गामिनी ॥
त्रिपञ्चाशद् यदा पूर्णा ग्रस्ता सैव तु गीयते ।
चतुःपञ्चाशको ज्ञेयो’प्यत् बेधस् ततो’धिकः ॥
महा-बेधः षड्-अधिकस् तथोक्तः पूर्व-सूरिभिः ।
प्रलयः सप्त-पञ्चाशत् महान् प्रोक्तस् ततो’परः ॥
नवाधिका महा-घोरा सम्पूर्णा षष्टिराक्षसी ।
छायादि-नव-बेधेषु यः कुर्यात् समुपोषणम् ।
मृते स नरकं याति यावद् आहूत-सम्प्लवम् ॥</p></blockquote>
<p>इत्यादीनि च वचनानि स्वत एव निरस्तानि । अर्ध-रात्र-बेध-पक्षस्यापि निरसनाद् विशेषतश् च प्राचीणैर् महद्भिर् अभिज्ञैर् असङ्गृहीतत्वात् तान्य् अमूलान्य् एवज्ञेयानि ॥३५८॥</p>
<p><strong>अथ बेध-विहीनापि सम्पूर्णैकादशी तिथिः ।<br>
अग्रतो वृद्धि-गामित्वात् परित्याज्यैव वैष्णवैः ॥३५९॥</strong></p>
<p>एवम् अनेक-दोष-हेतुत्वात् विद्धोपवासः परित्याजितः । अधुना कदाचित् शुद्धापि परित्याज्येति लिखति—अथेति । दशमी-वेधेन विहीना परित्यक्ता कुतः पूर्णा सम्पूर्णा अरुणोदयाद् एव प्रवृत्तेत्य् अर्थः साप्य् एकादशी परित्याज्या । तत्र हेतुः—अग्रत इति । कदाचिद् एकादश्या द्वादशी-दिने कदाचित् द्वादश्याश् च त्रयोदशी-दिने कदाचित् पक्षान्त-तिथेश् च प्रतिपद्-दिने वृद्धि-गामित्वात् । वृद्धि-गामित्वाभावेन च त्रयोदश्यां सम्पूर्णायाम् अपि सत्यां तथा द्वादश्याम् अपि सम्पूर्णायां सत्यां पक्षान्तस्यापि वृद्ध्य्-अभावे च सति सम्पूर्णायाम् एकादश्याम् एवोपवासः । द्वादश्याञ् च लेख्य-लक्षण-हरि-वासर-त्यागेन पारणम् इति व्यवस्था । सा चैकादशी नोन्मीलन्य्-आदिषु कास्वपि भवतीति विशेषतो नो लिखिता । वैष्णवैर् इत्य् अनेन केचिद् अवैष्णवाश् च न परित्यजेयुर् इत्य् अग्रे व्यवस्थायां लेख्यम् ॥३५९॥</p>
<h3 id="अथ-शदध-वशष-परतयग">अथ शुद्धा-विशेष-परित्यागः</h3>
<blockquote>
<p>गारुडे—</p></blockquote>
<p><strong>सम्पूर्णैकादशी यत्र प्रभाते पुनर् एव सा ।<br>
वैष्णवी च त्रयोदश्यां घटिकैकापि दृश्यते ।<br>
गृहस्थो’पि परां कुर्यात् पूर्वा नोपवसेत् तदा ॥३६०॥</strong></p>
<p>सम्पूर्णा अरुणोदयम् आरभ्य पर-दिने सूर्योदयं यावद् व्याप्तेत्य् अर्थः । पुनर् अपि तत्-पर-दिने प्रभाते सा एकादशी भवति वर्धत इत्य् अर्थः । वैष्णवी द्वादशी । गृहस्थो’पीत्य् अपि-शब्दः ।</p>
<blockquote>
<p>एकादशी प्रवृद्धा चेच् छुक्ले कृष्णे विशेषतः ।
तत्रोत्तरां यतिः कुर्यात् पूर्वाम् उपवसेद् गृही ॥</p></blockquote>
<p>इत्य् आदि-वचन-प्राप्तो यतेर् एव पर-दिनोपवासो न गृहस्थस्येति पक्ष-निरासार्थः ॥३६०॥</p>
<blockquote>
<p>किं च, श्री-नारदः—</p></blockquote>
<p><strong>सम्पूर्णैकादशी यत्र प्रभाते पुनर् एव सा ।<br>
अत्रोपोष्या द्वितीया तु पुत्र-पौत्र-विवर्धिनी ॥३६१॥</strong></p>
<p>एवं त्रयोदश्यां द्वादश्या निष्क्रमे सति शुद्धैकादशी-त्यागो लिखितः । प्रायो’यम् अवैष्णवानाम् अपि सम्मतः । अधुना द्वाडश्य्-अनिष्क्रमे’पि महा-द्वादश्य्-अपेक्षया वैष्णवानां सम्मतं शुद्धा-परित्यागं लिखति—श्री-नारदाद्य्-उक्तैः सम्पूर्णेत्य् आदिभिः। प्रभाते द्वादशी-दिने सैवैकादशी पुनर् भवति, वृद्धि-गामित्वात् । एवं च द्वादशी-परतो वर्धतां न वेत्य् अपेक्षा नास्ति । अत एवोक्तं स्कान्दादौ—परतो द्वादशी न चेत् इत्य् आदि । अत्र अस्मिन् काले द्वितीयैवैकादशी उपोष्या । सम्पूर्ण-प्रथम-दिन-परित्यागेन निष्क्रमणादिनम् एवोपोष्यम् इत्य् अर्थः । एवं च—</p>
<blockquote>
<p>सम्पूर्णैकादशी यत्र प्रभाते पुनर् एव सा ।</p></blockquote>
<p>तत्रोपोष्या द्वितीया तु परतो द्वादशी यदि ॥ इत्यादि वचनैः ।</p>
<p>त्रयोदश्यां द्वादशी-सम्भावे सम्पूर्णैकादशी परित्याज्या, अन्यथा तु नेति व्यवस्थापितः पक्षो निरस्तः । ननु एकादशी प्रवृद्धा चेत् इति वचनानुसारेण यति-परो’यम् इति व्यवस्थापरितव्यं, तत्राह—पुत्रेति । एवं पुत्र-पौत्र-विवर्धिनीत्य् अनेन तथाग्रे लेख्येन गृहिभिः पुत्रवद्भिश् चेत्य् आदिना च एकादशी प्रवृद्धा चेद् इत्य् आदि-वचन-प्राप्तो गृहिणां द्वितीयैकादश्य्-उपवास-निषेधो’पि परिहृत इति दिक् ॥३६१॥</p>
<blockquote>
<p>अत एव पाद्मे—</p></blockquote>
<p><strong>द्वादशी-मिश्रिता ग्राह्या सर्वत्रैकादशी तिथिः ।<br>
द्वादशी च त्रयोदश्यां विद्यते यदि वा न वा ॥३६२॥</strong></p>
<blockquote>
<p>किं च—</p></blockquote>
<p><strong>सर्वत्रैकादशी कार्या द्वादशी-मिश्रिता नरैः ।<br>
प्रातर् भवतु वा मा वा यतो नित्यम् उपोषणम् ॥३६३॥</strong></p>
<p>प्रातस् त्रयोदश्यां द्वादशी भवतु वा, मा भवतु । नित्यम् उपोषणम् इति उक्त-प्रकारेणोक्त-लक्षणस्योन्मीलनी-व्रतस्य नित्यत्वाद् इत्य् अर्थः ॥३६३॥</p>
<blockquote>
<p>स्कान्दे—</p></blockquote>
<p><strong>सम्पूर्णैकादशी यत्र प्रभाते पुनर् एव सा ।<br>
तत्र कृत-शतं पुण्यं त्रयोदश्यां तु पारणम् ॥३६४॥</strong></p>
<blockquote>
<p>किं च—</p></blockquote>
<p><strong>एकादशी-कला यत्र परतो द्वादशी न चेत् ।<br>
तत्र क्रतु-शतं पुण्यं त्रयोदश्यां तु पारणम् ॥३६५॥</strong></p>
<p>एवं द्वादशी-वृद्धि-क्षययोर् अनपेक्षया शुद्धा-त्यागं लिखित्वा इदानीं द्वादशी-क्षयम् अपेक्ष्यैव उन्मीलनीं लिखन् शुद्धा-परित्यागम् एव लिखति—सम्पूर्णेत्य् आदि-स्कान्दादि-वचनैः । परतस् त्रयोदश्यां न वर्धते द्वादशी । फल-विशेषं दर्शयति—एकादशीति पञ्चभिः ॥३६४-३६५॥</p>
<blockquote>
<p>कौर्मे—</p></blockquote>
<p><strong>एकादशी-कलाप्य् एका परतो द्वादशी न चेत् ।<br>
तत्र क्रतु-शतं पुण्यं त्रयोदश्यां तु पारणम् ॥३६६॥</strong></p>
<blockquote>
<p>भविष्ये—</p></blockquote>
<p><strong>एकादशी-कलाप्य् एका परतो न च वर्धते ।<br>
गृहिभिः पुत्रवद्भिश् च नैवोपोष्या सदा तिथिः ॥३६७॥</strong></p>
<blockquote>
<p>किं च, पाद्मे—</p></blockquote>
<p><strong>एकादशी-कला-युक्ता येन द्वादश्य्-उपोषिता ।<br>
किं तस्य बहुभिर् यज्ञैर् अश्वमेधादिभिर् नृप ॥३६८॥<br>
एकादशी द्वादशी च तत्र सन्निहितो हरिः ।<br>
उपोष्य रजनीम् एकां ब्रह्म-हत्यां व्यपोहति ॥३६९॥</strong></p>
<blockquote>
<p>विष्णु-रहस्ये—</p></blockquote>
<p><strong>एकादशी-कला-प्राप्ता येन द्वादश्य्-उपोषिता ।<br>
तुल्या क्रतु-शतेन स्यात् त्रयोदश्यां तु पारणम् ॥३७०॥</strong></p>
<blockquote>
<p>बौधायन-स्मृतौ—</p></blockquote>
<p><strong>एकादशी-कला-युक्ता उपोष्या द्वादशी नरैः ।<br>
त्रयोदश्यां तु यो भुङ्क्ते तस्य विष्णुः प्रसादति ॥३७१॥<br>
॥ इत्य् उन्मीलनी ॥</strong></p>
<h3 id="अथ-वञजल-दवदश-वरत-वध">अथ वञ्जुली-द्वादशी-व्रत-विधिः</h3>
<blockquote>
<p>स्कान्दे—</p></blockquote>
<p><strong>एकादशी भवेत् पूर्णा परतो द्वादशी यदा ।<br>
तदाह्य्-एकादशीं त्यक्त्वा द्वादश्यां समुपोषयेत् ॥३७२॥</strong></p>
<p>एवं शुद्धा-परित्यागे उन्मीलनी महा-द्वादशी-विषयं दर्शयित्वाधुना वञ्जुली-महा-द्वादशी-विषयं लिखति—एकादशीति सार्ध-पञ्चभिः । पूर्णा सम्पूर्णा यदा एकादशी भवेद् इतिप्रायस् तस्याः सम्पूर्णत्वेनैव द्वादश्या अपि सम्पूर्णायाः सत्या वृद्धि-सम्भवात्, न त्व् अत्र द्वादशी-वृद्धि-मात्रापेक्षया । वञ्जुल्याम् एकादशी-सम्पूर्णतापेक्षणात् । यद् वा, पूर्णेति । अरुणोदयात् प्रवृत्तत्वेन शुद्धा-परित्यागो दर्शित इति दिक् ॥३७२॥</p>
<blockquote>
<p>कालिका-पुराणे—</p></blockquote>
<p><strong>एकादशी तु सम्पूर्णा परतो द्वादशी भवेत् ।<br>
उपोष्या द्वादशी तत्र तिथि-वृद्धिः प्रशस्यते ॥३७३॥</strong></p>
<p>तिथेर् वृद्धिः प्रशस्यते, तत्र व्रतादिकं महा-फलम् इत्य् अर्थः । वञ्जुली-माहात्म्य-विशेषश् चाग्रे मुख्य-प्रसङ्गे लेख्यः । अत्र च शुद्धा-परित्याग-प्रकरणस्यैव मुख्यत्वाद् उन्मीलन्यादि-निरूपण-प्रकरणम् अथोन्मीलनीत्य् आदि-रूपेण स्पष्टतया मुख्यत्वेन न लिखितम् इति दिक् ॥३७३॥</p>
<blockquote>
<p>भविष्ये—</p></blockquote>
<p><strong>उपोष्या द्वादशी शुद्धा द्वादश्याम् एव पारणम् ।<br>
निर्गतायां त्रयोदश्यां कला च विकलापि वा ॥३७४॥<br>
विकलायां तु द्वादश्यां पारणं यः करोति हि ।<br>
ताम् उपोष्य महीपाल न गर्भे विशते नरः ॥३७५॥</strong></p>
<blockquote>
<p>भागवतादि-तन्त्रे च—</p></blockquote>
<p><strong>सम्पूर्णैकदशी त्याज्या परतो द्वादशी यदि ।<br>
उपोष्या द्वादशी शुद्धा द्वादश्याम् एव पारणम् ।<br>
न गर्भे विशते जन्तुर् इत्य् आह भगवान् हरिः ॥३७६॥</strong></p>
<p>यच् चोक्तं—</p>
<blockquote>
<p>पूर्णाप्य् एकादशी त्याज्या परतो वर्धते यदि ।
द्वादश्या पारणालाभे पूर्णैव परिगृह्यते ॥</p></blockquote>
<p>इत्य् अनेन एकादशीवत् द्वादशी-वृद्धो पूर्णैकादशी-त्याग इति । अत एव स्कान्दे—</p>
<blockquote>
<p>शुद्धा यदा समा हीना समा क्षीनाधिकोत्तरा ।
एकादशीम् उपवसेन् न तु शुद्धां तु वैष्णवीम् ॥</p></blockquote>
<p>अस्यार्थः—शुद्धा एकादशी समा हीना वा उत्तरा द्वादशी समाक्षीणाधिकावा । तदा एकादशीम् एवोपवसेत्, न तु शुद्धां वैष्णवीं द्वादशीम् इति । तत्-परिहारार्थं भविष्य-पुराणादि-वचनं लिखति—उपोष्येति । शुद्धेत्य् अनेन एकादशी-संयोगाभावाद् एकादशी-वृद्धिर् नापेक्षिता । अत एवोक्तं ब्राह्मे—</p>
<blockquote>
<p>एक-लिप्त्या समायुइक्ता यदि वृद्धि-परा तिथिः ।
अथवैकादशी नास्ति दशम्या वाथ सङ्गता ॥
द्वादशी तु कला काष्ठा यदि स्याद् अपरे’हनि ।
द्वादश-द्वादशीर् हन्ति पूर्वस्यां पारणं कृतम् ॥ इति ।</p></blockquote>
<p>अस्यार्थः—तिथि-वृद्धि-परत्वेन एकादशी-पर-दिने एक-लिप्त्या समायुक्ता किञ्चिन् मात्राप्य् अस्तीत्य् अर्थः । अथवा नास्ति द्वादशी च किञ्चिन् मात्रा त्रयोदश्याम् अस्ति, तदा शुद्ध-द्वादश्याम् एवोपवासः, न त्व् एकादश्याम् । दशम्या सङ्गतेत्य् अत्र दान्तत्वेनोदाहृतम् । एकादशीम् उपोष्य सम्पूर्ण-द्वादश्यां च तदा पारणं कृतं सत् द्वादश-द्वादशी-पुण्यं हन्ति इति । न गर्भे विशते नरः इति । न गर्भे विशते जन्तुः इत्य् आदिना च वञ्जुल्या माहात्म्य-विशेष उक्तः, न तु तत्र मुमुक्षोर् एवाधिकारो दर्शित इति । तासाम् अष्ट-महा-द्वादशीनां सर्वासाम् एव नित्यत्वाद् इति दिक् । पूर्णाप्य् एकादशी त्याज्या इत्य् आदि वचनानां च विषय-व्यवस्थाग्रे लेख्या ॥३७४-३७६॥</p>
<p><strong>॥ इति वञ्जुली ॥</strong></p>
<h3 id="अथ-तरसपश">अथ त्रिस्पृशा</h3>
<blockquote>
<p>नारदीये—</p></blockquote>
<p><strong>एकादशी द्वादशी च रात्रि-शेषे त्रयोदशी ।<br>
त्रिस्पृशा नाम सा प्रोक्ता ब्रह्म-हत्यां व्यपोहति ॥३७७॥</strong></p>
<p>अधुना त्रिस्पृशा-द्वादशीं लिखति—एकादशी इत्य् आदिना पारणम् इत्य् अन्तेन ॥३७७॥</p>
<blockquote>
<p>कौर्मे—</p></blockquote>
<p><strong>एकादशी द्वादशी च रात्रि-शेषे त्रयोदशी ।<br>
त्रिभिर् मिश्रा तिथिः प्रोक्ता सर्व-पाप-हरा स्मृता ॥३७८॥<br>
उपवासः कृतस् तस्यां सदा पातक-नाशनः ।<br>
एकादशी द्वादशी च रात्रि-शेषे त्रयोदशी ।<br>
तत्र क्रतु-शतं पुण्यं त्रयोदश्यां तु पारणम् ॥३७९॥</strong></p>
<blockquote>
<p>किं च—</p></blockquote>
<p><strong>त्रिस्पृशैकादशी यत्र तत्र सन्निहितो हरिः ।<br>
ताम् एवोपवसेत् कामी अकामो विष्णु-तत्परः ॥३८०॥</strong></p>
<p>ततश् च तद् उक्तम्—</p>
<blockquote>
<p>एकादशी द्वादशी च रात्रि-शेषे त्रयोदशी ।
उपवासं न कुर्वीत पुत्र-पौत्र-समन्वितः ॥ इति ।</p></blockquote>
<p>तत् परिहरति—त्रिस्पृशेति । कामी धन-पुत्रादि-काम-युक्तः । अकामो वैष्णवः । तत्र हेतुः—विष्णु-तत्-पर इति । यद् वा, अकामश् च मुमुक्षुः । विष्णु-तत्-परश् च वैष्णवः । एवं सर्वेषाम् एव तत्रोपवासो विहितः । एतद् एव ब्रह्म-हत्यां व्यपोहतीत्य् आदिना सर्व-दुःख-दोष-मूल-पाप-निरसनोक्त्या तथा तत्र क्रतु-शतं पुण्यं इत्य् आदिना सर्व-सुख-मङ्गल-हेतु-पुण्योत्पादनोक्त्या च पर्तिपादितम् इति दिक् ॥३८०॥</p>
<p>स्कान्दे—</p>
<p><strong>एकादशी द्वादशी च रात्रि-शेषे त्रयोदशी ।<br>
उपोष्या च प्रयत्नेन महा-पुण्य-विवर्धिनी ॥३८१॥</strong></p>
<p>किं च—</p>
<p><strong>एकादशी-कला-युक्ता द्वादशी क्षीयते यदा ।<br>
उपोष्या च महा-पुण्या सर्व-पाप-हरा तिथिः ॥३८२॥</strong></p>
<p>सुमन्तु-स्मृतौ—</p>
<p><strong>एकादशी-कला-युक्ता द्वादशी लुप्यते यदा ।<br>
एकादशी तदोपोष्या द्वितीया मोक्ष-काङ्क्षिभिः ॥३८३॥</strong></p>
<p>भविष्ये—</p>
<p><strong>एकादशी-कलाप्य् एका द्वादशी सकलं दिनम् ।<br>
त्रयोदशी ऊषा-काले वैष्णवं तु दिन-त्रयम् ।<br>
सर्व-पाप-हरं प्राप्तं तद् उपोष्यम् इति स्मृतिः ॥३८४॥</strong></p>
<p>पाद्मे च—</p>
<p><strong>द्वादशी-संयुता यत्र भवत्य् एकादशी-कला ।<br>
दिन-क्षये’पि या पुण्या न दशम्या कदाचन ॥३८५॥<br>
त्रिस्पृशैकादशी यत्र तत्र सन्निहितो हरिः ।<br>
पुण्यं क्रतु-शतस्योक्तं त्रयोदश्यां तु पारणम् ॥३८६॥</strong></p>
<p>द्वारका-माहात्म्ये—</p>
<p><strong>पुरा चैकादशी स्वल्पा अन्ते चैव त्रयोदशी ।<br>
सम्पूर्णा द्वादशी मध्ये त्रिस्पृशा सा हरि-प्रिया ॥३८७॥<br>
त्रिस्पृशां द्वादशीं प्राप्य कुरुते पूर्व-वासरम् ।<br>
तेनात्मनस् तु कल्याणं दग्धं पापाग्निना दृढम् ॥३८८॥<br>
॥ इति त्रिस्पृशा ॥</strong></p>
<h3 id="अथ-पकष-वरधन">अथ पक्ष-वर्धिनी</h3>
<blockquote>
<p>ब्रह्म-वैवर्ते व्यासोक्तौ—</p></blockquote>
<p><strong>तिथिः स-शल्या परिवर्जनीया<br>
धर्मार्थ-कामैस् तु बुधैर् मनुष्यैः ।<br>
विहीन-शल्यापि विवर्जनीया<br>
यद्य् अग्रतो वृद्धिम् उपैति पक्षः ॥३८९॥</strong></p>
<p>पक्ष-वर्धिनीं लिखति–तिथिर् इति द्वाभ्याम् । पक्ष इति पक्षान्तो’मावस्या पूर्णिमा वेत्य् अर्थः॥३८९॥</p>
<blockquote>
<p>अन्यत्र च—</p></blockquote>
<p><strong>दर्शश् च पौर्णमासी च सम्पूर्णा वर्धते यदि ।<br>
द्वितीये’ह्नि नृप-श्रेष्ठ सा भवेत् पक्ष-वर्धिनी ॥३९०॥</strong></p>
<p>तद् एव स्पष्टयति—सम्पूर्णा सती द्वितीये’ह्नि प्रतिपद्-दिने यदि वर्धते ॥३९०॥</p>
<p><strong>एवं महत्यो द्वादश्यश् चतस्रो दर्शिताः क्रमात् ।<br>
उन्मीलनी वञ्जुली च त्रिस्पृशा पक्ष-वर्धिनी ॥३९१॥</strong></p>
<p>एते च महा-द्वादशी-भेदा इति स्पष्टतया लिखति—एवम् इति । लिखित-शुद्धैकादशी-त्याग-प्रकारेण ॥३९१॥</p>
<p><strong>अपराश् च चतस्रस् ता ज्ञेया नक्षत्र-योगतः ।<br>
जया च विजया चैव जयन्ती पाप-नाशिनी ॥३९२॥</strong></p>
<p>नन्व् अष्टौ महा-द्वादश्यः प्रसिद्धाः ? तत्र लिखति—अपराश् चेति । ता महा-द्वादश्यः ॥३९२॥</p>
<p><strong>तत्र तत्र विशेषश् च यो’न्यः कृष्णार्चनादिकः ।<br>
लेख्यः सो’ग्रे विशेषेण तत्-तन्-मुख्य-निरूपणे ॥३९३॥</strong></p>
<p>ननु तत्र केन नक्षत्रेण कतमा स्यात् ? केन वा पूजाद्-विशेषेण तासां महत्त्वम् ? तत्र लिखति—तत्रेति । उन्मीलन्यादौ जयादौ च, विशेषेण असाधारणतया, तासां मध्ये निरूपणम् अग्रतो लेख्यं, तस्मिन् ॥३९३॥</p>
<h3 id="अथ-परवपवसद-समधनम">अथ पूर्वोपवासादि-समाधानम्</h3>
<p><strong>एवं द्वादश्य्-अवृद्धौ च पूर्वोपोष्येति यद् वचः ।<br>
तथा त्याज्या त्रिस्पृशा च कृष्णाप्य् एकादशीति यत् ॥३९४॥</strong></p>
<blockquote>
<p>तथ च स्कान्दे—</p></blockquote>
<p><strong>पूर्णा एकादशी त्याज्या वर्धते द्वितयं यदि ।<br>
द्वादश्यां पारणालाभे पूर्वैव परिगृह्यते ॥३९५॥<br>
एकादशी द्वादशी च रात्रि-शेषे त्रयोदशी ।<br>
त्रिस्पृशा तद् अहो-रात्रं नोपोष्यं तत् सुतार्थिभिः ॥३९६॥</strong></p>
<p>एवं शुद्ध-त्यागे वैष्णवानां व्रत-निश्चय-वचनानि सङ्गृह्याधुना तद्-विरोधीन्य् अन्यान्य् अपि वचनानि व्यवस्थापयन् लिखति—एवम् इति । लिखित-वैष्णव-व्रत-निश्चय-प्रकारेण । द्वादश्या अवृद्धौ त्रयोदशी-दिने वृद्ध्य्-अभावे सति पूर्वा एकादशी एवोपोष्येति यद् वचः । पूर्णाप्य् एकादशी त्याज्येत्य् आदि-वचनम् । तथेति समुच्चये । त्रिस्पृशैकादशी त्याज्येत्य् अर्थे एकादशी द्वादशी चेत्य् आदिकं यद् वचः । तथा कृष्णैकादश्य् अपि त्याज्येत्य् अर्थे च—यथा शुक्ला तथा कृष्णा इत्य् आदि वचः । एतत् सर्वं वैष्णवेतरान् अवैष्णवान् गृहस्थान् प्रति मन्यताम् इत्य् उत्तर-श्लोकेनान्वयः । तत्-तद्-वचनम् एव लिखति—पूर्णेत्य् आदिना सदा गृहीत्य् अन्तेन । द्वितयं एकादशी द्वादशी च । पाठान्तरे परतः अग्रे यदि वर्धते एकादश्य् एव, द्वादश्यां पारणस्य व्रत-समाप्ति-कालस्यालाभे च सति । अभावे इति क्वचित् पाठः । एवं च द्वादशी वृद्धिर् अपेक्षितैव । पूर्वा एव एकादशी प्रथम-दिनम् । पूर्णेति पाठे’पि स एवार्थः । अत एवोक्तं भृगुणापि—</p>
<blockquote>
<p>सम्पूर्णैकादशी यत्र प्रभाते पुनर् एव सा ।
तत्रोपोष्या द्वितीया तु परतो द्वादशी यदि ॥ इति ।</p></blockquote>
<p>एतादृशान्य् अन्यानि वचनानि सन्ति तानि च वैष्णवानाम् अनुपादेयत्वात् न सङ्गृहीतानि । एवम् अग्रे’पि ज्ञेयम् । एवं द्वादश्य्-अवृद्धौ पूर्व-दिनोपवास-वचनं लिखितम् । अधुना पुत्रार्थिनां गृहस्थानां त्रिस्पृशानुपवास-वचनं लिखति—एकादशीति ॥३९४-३९६॥</p>
<blockquote>
<p>अतो विष्णु-धर्मोत्तरे—</p></blockquote>
<p><strong>एकादशी यदा वृद्धा द्वादशी च क्षयं गता ।<br>
क्षीणा सा द्वादशी ज्ञेया नक्तं तत्र विधीयते ॥३९७॥</strong></p>
<blockquote>
<p>स्कान्दे च—</p></blockquote>
<p><strong>एकादशी कला यत्र द्वादशी च क्षयं गता ।<br>
तत्र नक्तं प्रकुर्वीत नोपवासं गृहाश्रमी ॥३९८॥</strong></p>
<p>सुतार्थिनां त्रिस्पृशानुपवासम् एव तत्र नक्तं विधानतः साधयति—एकादशीति द्वाभ्याम् । नक्तं नक्त-भोजनं । तच् च किञ्चित् फलादिनैव । व्रतस्य नित्यत्वात् । एतच् चाग्रे व्यक्तं भावि ॥३९७-३९८॥</p>
<blockquote>
<p>भविष्योत्तरे श्री-कृष्ण-युधिष्ठिर-संवादे—</p></blockquote>
<p><strong>यथा शुक्ला तथा कृष्णा द्वादशी मे सदा प्रिया ।<br>
शुक्ला गृहस्थैः कर्तव्या भोग-सन्तान-वर्धिनी ॥३९९॥</strong></p>
<blockquote>
<p>किं च—</p></blockquote>
<p><strong>सङ्क्रान्त्याद्य्-उपवासेन पारणा न युधिष्ठिर ।<br>
एकादश्यां च कृष्णायां ज्येष्ठः पुत्रो विनश्यति ॥४००॥</strong></p>
<blockquote>
<p>किं च—</p></blockquote>
<p><strong>शयनी-बोधनी-मध्ये या कृष्णैकादशी भवेत् ।<br>
सैवोपोष्य गृहस्थेन नान्या कृष्णा कदाचन ॥४०१॥</strong></p>
<blockquote>
<p>अत एव गोभिलः—</p></blockquote>
<p><strong>एकादश्यां न भुञ्जीत पक्षयोर् उभयोर् अपि ।<br>
वनस्थ-यति-धर्मो’यं शुक्लाम् एव सदा गृही ॥४०२॥</strong> इति ।</p>
<p>अधुना गृहस्थानां कृष्णैकादशी-त्याग-वचनानि लिखति—यथेत्य् आदिना । शुक्ला गृहस्थैः कर्तव्येति तथा कृष्णायां ज्येष्ठ-पुतो विनश्यति इत्य् आदिना कामिनः पुत्रवतो गृहस्थस्य कृष्णैकादश्य्-उपवासो निषिद्धः । तत्र च चातुर्मास्याः कृष्णैकादश्यस् तेनापि कर्तव्याः इत्य् आह—शयनीति । शयनी-बोधन्योर् एकादश्योर् मध्ये । शुक्लाम् एव सदा गृही इत्य् अनेन च नैवोपवासो निषिध्यते, व्रतस्य नित्यत्वात् । किन्तु तत्र पूजादि-नियम-विशेष एव निषिध्यतो तच् च श्री-कृष्ण-देवाचार्य-वोपदेवाचार्यादिभिर् एव स-विस्तरं व्याख्यातम् अस्त्वीत्य् अतस् तथात्र वैष्णव-कृत्य-लिखने’नपेक्ष्यत्वाच् च, किं तद्-विस्तारणेन ॥३९९-४०२॥</p>
<p><strong>एतत् सर्वं तथान्यच् च वचनं वैष्णवेतरान् ।<br>
गृहस्थान् पुत्र-वित्तादि-तत्-परान् प्रति मन्यताम् ॥४०३॥</strong></p>
<p>एतत् लिखितं सर्वं वचनम् । तथेति समुच्चये । तादृशं वा अन्यत् महा-द्वादश्य्-अष्टकं काम्यम् इत्य् आदि-परं च यद् वचनं, पुत्र-वित्तादि-तत्-परान् इत्य् अवैष्णव-लक्षणम् । पूर्वं शुक्र-माया-कल्पितत्वेन बिद्धोपवास-वचनानां समाधानं कृतम् । इदानीं च वैष्णवावैष्णव-भेद-व्यवस्थया कदाचिच् छुद्धा-त्यागेन पर-दिनोपवासादि-विरोध-वचनानां कृतम् इति विशेषः । तत्र च, यद्यपि बिद्धोपवास-त्यागे वैष्णवेन न कर्तव्यं तद्-दिनैकादशी-व्रतम् इत्य् आदाव् इवात्र तथा उन्मीलन्यादिषु फल-विशेष-श्रवणात् । तथा क्वचिच् च तत्र सन्निहितो हरिः इत्यादि । क्वचिच् च विष्णु-तत्-परः इत्य् आदि शब्द-वृत्तेः । तथा श्री-विष्णु-प्रीणनत्वेन महा-द्वादश्य्-अष्टकस्य वैष्णवेषु नित्यत्वाच् च वैष्णवावैष्णव-भेदेनैव व्यवस्था साधीयसीति महतां सम्मतम् इति दिक् । अत एवाग्रे लेख्यं—वैष्णव-सम्मतेति ॥४०३॥</p>
<blockquote>
<p>अत एव मार्कण्डेय-पुराणे—</p></blockquote>
<p><strong>सम्पूर्णैकादशी यत्र परतः पुनर् एव सा ।<br>
पूर्वाम् उपवसेत् कामी निष्कामस् तूत्तरं वसेत् ॥४०४॥</strong></p>
<p>एवं पूर्वोपवासादिकम् अवैष्णव-विषयकं पर-दिनोपवासं च वैष्णव-विषयकम् इति व्यवस्थाप्य लिखित, तद् एव श्री-मार्कण्डेयाद्य्-उक्त-व्यवस्थया साधयति—सम्पूर्णेति चतुर्भिः । कामी पुत्रादि-कामवान्, निष्काम-शब्देन गृहस्थो’पि ग्राह्यः । तस्यापि निष्कामता-सम्भवात् । अत एव स्कान्दादौ—निष्कामस् तु सदा गृही इत्य् आदि । अत्र च कामित्वेनावैष्णवत्वं निष्कामत्वेन च वैष्णवत्वं सुसिद्धम् एव ॥४०४॥</p>
<p>त्रिकाण्ड-मण्डलेन च—</p>
<p><strong>सम्पूर्णैकादशी यत्र प्रभाते पुनर् एव सा ।<br>
उत्तरां तु यतिः कुर्यात् पूर्वाम् उपवसेद् गृही ॥४०५॥</strong></p>
<p>यतिर् इव । यतिः निष्काम इत्य् अर्थः । गृही सकाम इत्य् अर्थः । लिखित-न्यायात् । तत्र च प्रायो यतेर् एव निष्कामतया गृहिणश् च सकामतया यति-गृहि-शब्द-प्रयोग इति दिक् ॥४०५॥</p>
<blockquote>
<p>स्कान्दे—</p></blockquote>
<p><strong>निष्कामस् तु गृही कुर्याद् उत्तरैकादशीं सदा ।<br>
प्रातर् भवतु वा मा वा द्वादशी च द्विजोत्तम ॥४०६॥</strong></p>
<p>प्रातस् त्रयोदशी-दिने द्वादशी भवतु वा, न भवतु वा, तथा उत्तराम् एवैकादशीं निष्कामो गृहस्थः सदा कुर्यात् । न तु पूर्वाम् इत्य् अर्थः ॥४०६॥</p>
<blockquote>
<p>विष्णु-रहस्ये व्यासेनापि—</p></blockquote>
<p>**शुद्धैव द्वादशी राजन् उपोष्या मोक्ष-काङ्क्षिभिः ।<br>
पारणस् तु त्रयोदश्यां पूजयित्वा जनार्दनम् ॥४०७॥ **इति ।</p>
<p>मोक्षो जन्म-मरणादि-संसार-बन्धतो मुक्तिः । यद् वा, मोक्षयतीति मोक्षः श्री-विष्णुः । यद् वा, अकार-प्रश्लेषेण अमोक्षं भगवत्-प्रेम । तद्-आकाङ्क्षावद्भिः । जनार्दनं पूजयित्वेति वैष्णव-तिथेर्द्वादश्या अभावे तस्यां पारणे कृत्यस्य भगवत्-पूजा-विशेषस्य त्रयोदश्याम् अपि विधानाज्ञया सन्देहो निरस्तः ॥४०७॥</p>
<p><strong>तादृशो’पि गृहस्थो’त्र परं पुत्रादि-कामुकः ।<br>
उपवासस्य नित्यत्वात् किञ्चिद् भक्ष्यं प्रकल्पयेत् ॥४०८॥</strong></p>
<p>ननु, नक्तं तत्र विधीयते इत्य् आदिना पुत्रवतः कामिनो गृहस्थस्य नक्तं विहितं, तस्यापि कथं तत् सङ्गच्छतां न भोक्तव्यं इत्य् आदिनाधिकार-निर्णये सर्वेषाम् एव भोजन-निषेधात् ? सत्यं, तेनापि कथञ्चिद् अवश्यं व्रतं परिपालनीयम् एवेति लिखति—तादृशः अवैष्णवो’पि, अतएव परं केवलं पुत्रादि-कामुकः । त्रिस्पृशा-दिने किञ्चित् पयो-मूलं फलादिकं वा भक्ष्यं वा प्रकल्पयेत्, आहारं कुर्यात्, तच् च पूर्वं लिखितम् एव ॥४०८॥</p>
<blockquote>
<p>तद् उक्तम्—</p></blockquote>
<p>**उपवास-निषेधे तु किञ्चिद् भक्ष्यं प्रकल्पयेत् ।<br>
नो दुष्यत्य् उपवासो’त्र उपवास-फलं लभेत् ॥४०९॥ **इति ।</p>
<p>अतः किञ्चिद् भक्ष्य-प्रकल्पनाद् धेतोर् उपवासो न दुष्यति । उपवास-फलं च लभेद् इति॥४०२॥</p>
<p><strong>इत्थं शास्त्र-विचारेण शिष्टाचारानुसारतः ।<br>
एकादशी-व्यवस्थेयं कृता वैष्णव-सम्मता ॥४१०॥</strong></p>
<p>एवं वैष्णवावैष्णव-भेदेन व्यवस्थां लिखित्वा निर्णय-प्रकरण्म् उपसंहरन् लिखति—इत्थम् इति । शास्त्र-विचारेण यः शिष्टानाम् आचारस् तद्-अनुसारेण । यद् वा, न केवलं शास्त्र-विचारेण किन्तु शिष्टाचारानुसारतश् च । वैष्णवानां सम्मतेत्य् अनेन वैष्णवेतराणां गृहिणां बिद्धायाम् अप्य् उपवासस् तथा एकादशी-द्वादश्योर् वृद्ध्यैव सम्पूर्णैकादशि-त्यागः । तथा त्रिस्पृशायां चातुर्मास्य-वर्ति-व्यतिरिक्त-कृष्णैकादश्यां चानुपवासो व्यवस्थापितः । तच् च सङ्क्षेपेणादौ लिखितम् एव । वैष्णवानाम् अनुपादेयत्वाच् चात्र विस्तरेण नालेखीति ॥४१०॥</p>
<p><strong>विद्वांसो’प्य् अत्र मूढाः स्युर् विना कृष्ण-प्रसादतः ।<br>
अतः सदासौ निर्धार्या पृष्ट्वा भागवतोत्तमान् ॥४११॥</strong></p>
<p>अत्र एकादशी-व्यवस्थायां विद्वांसः शास्त्र-विदो’पि विमूढाः स्युः शुक्र-मायादिना । तच् च भगवद्-अनुग्रहाभावाद् एवेति लिखति—विनेति । असौ व्यवस्था एकादशी वा ॥४११॥</p>
<blockquote>
<p>तथा च मार्कण्डेन्द्रद्युम्न-संवादे—</p></blockquote>
<p><strong>द्वादश्या निर्णये भूप मूढम् अत्र जगत्-त्रयम् ।<br>
अत्र मूढा महीपाल प्रायशो ये नराः पुरा ॥४१२॥</strong></p>
<p>पुरा प्राचीना अपि नराः । किम् उतार्वाचीना इत्य् अर्थः । नरासुरा इति पाठे नर-रूपा असुरा दैत्य-प्रकृतयो मानुषा इत्य् अर्थः ॥४१२॥</p>
<blockquote>
<p>अत एव सौरधर्मोत्तरे—</p></blockquote>
<p><strong>महा-पुण्यतमा ह्य् एषा द्वादशी फलतो’धिका ।<br>
शोधयित्वा सदा कार्या सम्यग् दैवज्ञ-सत्तमैः ॥४१३॥</strong></p>
<p>दैवज्ञ-सत्तमैर् गणक-श्रेष्ठैर् द्वार-भूतैः शोधयित्वा ॥४१३॥</p>
<h3 id="अथ-सनदह-नरसन-वध">अथ सन्देह-निरसन-विधिः</h3>
<p>विष्णु-रहस्ये श्री-ब्रह्मोक्तौ—</p>
<p><strong>अर्चयन्ति सदा विष्णुं मनो-वाक्-काय-कर्मभिः ।<br>
तेषां हि वचनं कार्यं ते हि विष्णु-समा मताः ॥४१४॥</strong></p>
<p>अत्र च गणकानां व्यवस्थापकानां च शास्त्र-विदां बहूनां विवादेन सन्देहे सति श्री-भगवद्-भक्ति-पराणां वचनेनैव व्यवहर्तव्यं, न त्व् अन्येषाम् इति लिखति । अर्चयन्तीत्य् आदिना यावत्-समाप्ति । अर्चयन्ति सेवन्ते । मनो-वाक्-कायानां कर्मभिश् चेष्टाभिः । स्मरण-कीर्तन-परिचर्यादिभिर् इत्य् अर्थः ॥४१४॥</p>
<p>कौर्मे श्री-भगवद्-उक्तौ—</p>
<p><strong>संस्पृष्ट्वा वैष्णवान् विप्रान् विष्णु-शास्त्र-विशारदान् ।<br>
चीर्ण-व्रतान् सदाचारांस् तद्-उक्तं यत्नतश् चरेत् ॥४१५॥</strong></p>
<p>सम्पृच्छ्येति वक्तव्ये सम्पृष्ट्वेत्य् आर्षम् । चीर्ण-व्रतान्—समापित-स्व-नियमान् ॥४१५॥</p>
<p>पाद्मे वैष्णव-तन्त्रे—</p>
<p><strong>इतिहास-पुराण-ज्ञाः स्मृति-सिद्धान्त-वेदिनः ।<br>
वासुदेव-प्रिया ये च तद्-उक्तं वैदिकं भवेत् ॥४१६॥</strong></p>
<p>वैदिकं वेदोक्तम् इव ॥४१६॥</p>
<h3 id="अथ-ततर-वरजयम">अथ तत्र वर्ज्यम्</h3>
<p>विष्णु-रहस्ये कौर्मे च—</p>
<p><strong>येषां न कारणं वेदा न विप्रा न जनार्दनः ।<br>
तन्त्राणि धर्म-शास्त्राणि तेषां वाक्यं विवर्जयेत् ॥४१७॥</strong></p>
<p>वेदादया न कारणं प्रमाणम् । तन्त्राणि आगम-शास्त्राणि ॥४१७॥</p>
<p>वैष्णव-तन्त्रे—</p>
<p><strong>येषां गुरौ न जप्ये वा विष्णौ च परमात्मनि ।<br>
नास्ति भक्तिः सदा तेषां वचनं परिवर्जयेत् ॥४१८॥</strong></p>
<p>जप्ये मन्त्रे ॥४१८॥</p>
<p>स्कान्दे—</p>
<p><strong>येषां विश्वेश्वरे विष्णौ शिवे भक्तिर् न विद्यते ।<br>
न तेषां वचनं ग्राह्यं धर्म-निर्णय-सिद्धये ॥४१९॥</strong></p>
<p>शिवे परम-मङ्गल-स्वरूपे । यद् वा, शिवे च श्री-रुद्रे ॥४१९॥</p>
<p>किं च—</p>
<p><strong>पञ्चरात्र-पुराणानि सेतिहासानि मानवाः ।<br>
ये विनिन्दन्ति तेषां वै वचनं परिवर्जयेत् ॥४२०॥</strong></p>
<p>इतिहासा महाभारतादयस् तत्-सहितानि ॥४२०॥</p>
<blockquote>
<p>अतएव याज्ञवल्क्यः—</p></blockquote>
<p><strong>पुराणं पञ्चरात्रं च वेदाः पाशुपतास् तथा ।<br>
अतिप्रमाणान्य् एतानि न हन्तव्यानि हेतुभिः ॥४२१॥</strong></p>
<p>हेतुभिः कुतर्क-विजृम्भित-हत-वादैर् न हन्तव्यानि न खण्डयितव्यानि ॥४२१॥</p>
<p>इति श्री-गोपाल-भट्ट-विलिखिते श्री-भगवद्-भक्ति-विलासे</p>
<p>एकादशी-निर्णयो नाम</p>
<p>द्वादशो विलासः</p>
<p>॥१२॥</p>

  </div>
</article>


        

        



    <aside class="card border noPrint" id="section-tree-item-gauDIyaH_kriyA_hari-bhakti-vilAsaH_sarva-prastutiH_12_ekAdashI_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/12_ekAdashI/">१२ एकादशी </a>
            <a data-toggle="collapse" href="#section-tree-item-body-gauDIyaH_kriyA_hari-bhakti-vilAsaH_sarva-prastutiH_12_ekAdashI_md" role="button" aria-expanded="false" aria-controls="section-tree-item-body-gauDIyaH_kriyA_hari-bhakti-vilAsaH_sarva-prastutiH_12_ekAdashI_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-gauDIyaH_kriyA_hari-bhakti-vilAsaH_sarva-prastutiH_12_ekAdashI_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १२ एकादशी</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2025 Sep 3 04:51:09 UTC. (<a href="http://google.com/search?q=04%3a51%3a09%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
