<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | १३ विष्णु-व्रतोत्सवः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/">
  <meta property="og:site_name" content="आगमे वैष्णवे विश्वासटिप्पन्यः">
  <meta property="og:title" content="१३ विष्णु-व्रतोत्सवः">
  <meta property="og:description" content="(१३)
त्रयोदश-विलासः
विष्णु-व्रतोत्सवः
वन्दे चैतन्य-देवं तं कृष्णं नित्य-नवोत्सवम् ।
यस्य प्रसादात् सिध्यन्ति दीनस्यापि महोत्सवाः ॥१॥
यस्य शक्त्य्-अंश-लाभेन ब्रह्मादेर् अपि शक्तयः ।
तास् ता विभान्ति तं वन्दे सर्व-शक्ति-प्रदं विभुम् ॥
एवम् एकादशी-व्रतं निर्णीयाधुना दशम्य्-आदि-कृत्य-महोत्सव-प्रकरणं लिखन् तल्-लिखनादि-महोत्सव-सिद्धये भगवन्तं प्रणमति—वन्दे इति । नित्यं नव-नवोत्सवो भक्तानां यस्मात् तम् । यद् वा, प्रतिक्षण-नूतनोत्सव-रूपम् ॥१॥
अथोपवास-पूर्व-दिन-कृत्यम्—
प्रातः-स्नानादिकं कृत्वा सुवेशो धौत-वस्त्रकः । व्रतं सङ्कल्प्य कुर्वीत वैष्णवैश् च महोत्सवम् ॥२॥
सङ्कल्प-मन्त्रः—
दशमी-दिनम् आरभ्य करिष्ये’हं व्रतं तव । त्रि-दिनं देव-देवेश निर्विघ्नं कुरु केशव ॥३॥">
  <meta property="og:locale" content="en_us">
  <meta property="og:type" content="article">
    <meta property="article:section" content="gaudiyah">

  <meta itemprop="name" content="१३ विष्णु-व्रतोत्सवः">
  <meta itemprop="description" content="(१३)
त्रयोदश-विलासः
विष्णु-व्रतोत्सवः
वन्दे चैतन्य-देवं तं कृष्णं नित्य-नवोत्सवम् ।
यस्य प्रसादात् सिध्यन्ति दीनस्यापि महोत्सवाः ॥१॥
यस्य शक्त्य्-अंश-लाभेन ब्रह्मादेर् अपि शक्तयः ।
तास् ता विभान्ति तं वन्दे सर्व-शक्ति-प्रदं विभुम् ॥
एवम् एकादशी-व्रतं निर्णीयाधुना दशम्य्-आदि-कृत्य-महोत्सव-प्रकरणं लिखन् तल्-लिखनादि-महोत्सव-सिद्धये भगवन्तं प्रणमति—वन्दे इति । नित्यं नव-नवोत्सवो भक्तानां यस्मात् तम् । यद् वा, प्रतिक्षण-नूतनोत्सव-रूपम् ॥१॥
अथोपवास-पूर्व-दिन-कृत्यम्—
प्रातः-स्नानादिकं कृत्वा सुवेशो धौत-वस्त्रकः । व्रतं सङ्कल्प्य कुर्वीत वैष्णवैश् च महोत्सवम् ॥२॥
सङ्कल्प-मन्त्रः—
दशमी-दिनम् आरभ्य करिष्ये’हं व्रतं तव । त्रि-दिनं देव-देवेश निर्विघ्नं कुरु केशव ॥३॥">
  <meta itemprop="wordCount" content="10566">
  <meta name="twitter:card" content="summary">
  <meta name="twitter:title" content="१३ विष्णु-व्रतोत्सवः">
  <meta name="twitter:description" content="(१३)
त्रयोदश-विलासः
विष्णु-व्रतोत्सवः
वन्दे चैतन्य-देवं तं कृष्णं नित्य-नवोत्सवम् ।
यस्य प्रसादात् सिध्यन्ति दीनस्यापि महोत्सवाः ॥१॥
यस्य शक्त्य्-अंश-लाभेन ब्रह्मादेर् अपि शक्तयः ।
तास् ता विभान्ति तं वन्दे सर्व-शक्ति-प्रदं विभुम् ॥
एवम् एकादशी-व्रतं निर्णीयाधुना दशम्य्-आदि-कृत्य-महोत्सव-प्रकरणं लिखन् तल्-लिखनादि-महोत्सव-सिद्धये भगवन्तं प्रणमति—वन्दे इति । नित्यं नव-नवोत्सवो भक्तानां यस्मात् तम् । यद् वा, प्रतिक्षण-नूतनोत्सव-रूपम् ॥१॥
अथोपवास-पूर्व-दिन-कृत्यम्—
प्रातः-स्नानादिकं कृत्वा सुवेशो धौत-वस्त्रकः । व्रतं सङ्कल्प्य कुर्वीत वैष्णवैश् च महोत्सवम् ॥२॥
सङ्कल्प-मन्त्रः—
दशमी-दिनम् आरभ्य करिष्ये’हं व्रतं तव । त्रि-दिनं देव-देवेश निर्विघ्नं कुरु केशव ॥३॥">
<script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/gauDIyaH\/kriyA\/hari-bhakti-vilAsaH\/sarva-prastutiH\/13_viShNu-vratotsavaH\/".replace(basePath, "/");
  pageVars.pageParams = {};
  pageVars.pageSource = "gauDIyaH\/kriyA\/hari-bhakti-vilAsaH\/sarva-prastutiH\/13_viShNu-vratotsavaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>







    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/fonts.css" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> १३ विष्णु-व्रतोत्सवः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१३ विष्णु-व्रतोत्सवः">१३ विष्णु-व्रतोत्सवः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>(१३)</p>
<p><strong>त्रयोदश-विलासः</strong></p>
<p>विष्णु-व्रतोत्सवः</p>
<p><strong>वन्दे चैतन्य-देवं तं कृष्णं नित्य-नवोत्सवम् ।<br>
यस्य प्रसादात् सिध्यन्ति दीनस्यापि महोत्सवाः ॥१॥</strong></p>
<p>यस्य शक्त्य्-अंश-लाभेन ब्रह्मादेर् अपि शक्तयः ।</p>
<p>तास् ता विभान्ति तं वन्दे सर्व-शक्ति-प्रदं विभुम् ॥</p>
<p>एवम् एकादशी-व्रतं निर्णीयाधुना दशम्य्-आदि-कृत्य-महोत्सव-प्रकरणं लिखन् तल्-लिखनादि-महोत्सव-सिद्धये भगवन्तं प्रणमति—वन्दे इति । नित्यं नव-नवोत्सवो भक्तानां यस्मात् तम् । यद् वा, प्रतिक्षण-नूतनोत्सव-रूपम् ॥१॥</p>
<p>अथोपवास-पूर्व-दिन-कृत्यम्—</p>
<blockquote>
<p><strong>प्रातः-स्नानादिकं कृत्वा सुवेशो धौत-वस्त्रकः ।</strong>
<strong>व्रतं सङ्कल्प्य कुर्वीत वैष्णवैश् च महोत्सवम् ॥२॥</strong></p></blockquote>
<p>सङ्कल्प-मन्त्रः—</p>
<blockquote>
<p><strong>दशमी-दिनम् आरभ्य करिष्ये’हं व्रतं तव ।</strong>
<strong>त्रि-दिनं देव-देवेश निर्विघ्नं कुरु केशव ॥३॥</strong></p></blockquote>
<h3 id="ततर-चसपशय-सपरशप-न-सनतम">तत्र चास्पृश्य-स्पर्शे’पि न स्नातम्</h3>
<p>विष्णु-स्मृतौ—</p>
<blockquote>
<p><strong>उत्सवे वासुदेवस्य स्नायाद्यो’शुचि-शङ्क्</strong>अ<strong>या ।</strong>
<strong>तादृशं कश्मलं दृष्ट्वा सवासा जलम् आविशेत् ॥४॥ इति ।</strong></p></blockquote>
<p>प्रातः-समये स्नानम् । आदि-शब्देन सन्ध्योपासनादि नित्य-कृत्यं च सर्वं सम्पाद्य । सुवेश इति वैष्णवानां दशम्यां क्षौर-कर्मादि-विधानात् । क्षौर-कर्मावसरश् च रत्न-मालायाम्—</p>
<p>भुक्ताभ्यक्त-निरासनैश् च समय ग्रामान्तर-प्रस्थितैः स्नातैर् नो नवमेऽहनीति विबुधाः क्षौरं हि कार्यं जगुः । दीक्षा-बन्ध-विमोक्ष-मृत्यु-समयोद्बाहेषु भूपाज्ञया विप्राणाम् अखिलेषु तेषु कथितं क्षौरं शुभं सूरिभिः ॥ इति ।</p>
<p>यच् च स्मृतौ—</p>
<blockquote>
<p>उष्णोदकं तथाभ्यङ्गं शय्यावपन-मैथूनम् ।
वर्जयेत् तानि यत्नेन दशम्य्-आदि दिन-त्रये ॥ इति ।</p></blockquote>
<p>तच् चावैष्णव-विषयकम् इति ज्ञेयम् । तथा धौतं वस्त्रं यस्य येन वेति च वस्त्रादि-प्रक्षालनात् । वैष्णवैः कृत्वा सहेति वा । महोत्सव-निर्वर्तन-प्रकारश् च पूर्व-लिखितेनाग्रे लेख्येन च । तथा सर्वः सदाचारेणापि प्रसिद्ध एव । यद् विशेषतः श्री-भगवन्-मन्दिरं सम्मार्जनादिना संस्कृत्य ध्वज-पताकादिभिर् अलङ्कृत्य च भगवन्तं सिंहासनोत्तमे सुखम् उपवेश्य महा-पूजां विधाय भक्त्या वैष्णवान् आहूय सम्मान्य नृत्य-गीतादिकं विनिष्पादयेद् इति ॥२-४॥</p>
<blockquote>
<p><strong>स्तुत्वाथ बहुधा कृष्णं घोषयेन् नियमान्वितम् ।</strong>
<strong>श्री-रुक्माङ्गद-मत्तेभ-पटहोद्घोषितं वचः ॥५॥</strong></p></blockquote>
<p>अथ महोत्सवानन्तरं बहुधा विचित्र-गद्य-पद्यादि-पाठेन स्तुत्वा श्री-रुक्माङ्गदस्य मत्तेभस् तस्मिन् पटहो वाद्य-भाण्ड-विशेषस् तेन । यद् वा, श्री-रुक्माङ्गदेन प्रयोजकेन निज-मत्तेभ-पटहेन कृत्वा उद्घोषितम् उच्चैः शब्दितं यद् वचः वाक्यं तद् घोषयेत् श्रावयेत् । नियमैर् दशम्य्-आदि-कृत्यैर् अग्रे लेख्यैर् अन्वितम् इति नियमांश् च घोषयेद् इत्य् अर्थः ॥५॥</p>
<p>अथा हि नारदीये [२.२३.३३-३४]—</p>
<blockquote>
<p><strong>प्रातर् हरि-दिनं लोकास् तिष्ठध्वं चैक-भोजनाः ।</strong>
<strong>अक्षार-लवणाः सर्वे हविष्यान्न-निषेविणः ॥६॥</strong>
<strong>अवनी-तल्प-शयनाः प्रिया-सङ्ग-विवर्जिताः ।</strong>
<strong>स्मरध्वं देवम् ईशानं पुराणं पुरुषोत्तमम् ।</strong>
<strong>सकृद्-भोजन-संसक्ता द्वादश्यां च भविष्यथ ॥७॥</strong></p></blockquote>
<p>किं च—</p>
<blockquote>
<p><strong>वरं स्व-मातृ-गमनं वरं गो-मांस-भक्षनम् ।</strong>
<strong>वरं हत्या सुरा-पानं नैकादश्यां तु भोजनम् ॥८॥</strong></p></blockquote>
<p>अथ क्षाराः—</p>
<blockquote>
<p><strong>तिल-मुद्गादृते शस्यं शम्यं गो-धूमको द्रवाः ।</strong>
<strong>चणकं देव-धान्यं च एष क्षार-गणः स्मृतः ॥९॥</strong></p></blockquote>
<p>अथ हविष्याणि—</p>
<blockquote>
<p><strong>हैमन्तिकं सितास्विन्नं धान्यं मुद्गा यवास् तिलाः ।</strong>
<strong>कलाय-कङ्गुनी-वारा वास्तूकं हिल-मोचिका ॥१०॥</strong>
<strong>षष्ठिका काल-शाकं च मूलकं केमुकेतरत् ।</strong>
<strong>कन्दं सैन्धव-सामुद्रे गव्ये च दधि-सर्पिषी ॥११॥</strong>
<strong>पयो’नुद्धृत-सारं च पनसाम्रे हरीतकी ।</strong>
<strong>पिप्पली जीरकं चैव नागरङ्गं च तिन्तिडी ॥१२॥</strong>
<strong>कदली लवली धात्री फलान्य् अगुडम् ऐक्षवम् ।</strong>
<strong>अतैल-पक्वं मुनयो हविष्याणि प्रचक्षते ॥१३॥</strong></p></blockquote>
<p>शम्यं शमीधान्यं सप्तधान्येतरन्माषादि-गोधूमादिकं शस्यम् । हेमन्तिकं हेमन्तकालभवं धान्यम् । कथम्भूतम् सितं च तत् अस्विन्नं च । षष्टिका धान्यविशेषः शाकविशेषो वा । ऐक्ष्नवम् इक्षुविकारः तच्च गुडवर्जितम् । अतैलपक्वमिति तच्च शाकादिकं तैलेन पक्व सद्धविष्यं न भवतीत्यर्थः ॥९-१३॥</p>
<p><strong>अथान्ये’पि नियमाः</strong></p>
<p>स्कान्दे—</p>
<blockquote>
<p><strong>कांस्यं मांसं मसूरं च क्षौद्रं चानृत-भाषणम् ।</strong>
<strong>पुनर् भोजनम् आयासं दशम्यां परिवर्जयेत् ॥१४॥</strong></p></blockquote>
<p>कौर्मे—</p>
<blockquote>
<p><strong>कांस्यं मांसं मसूरं च चनकं कोर-दूषकान् ।</strong>
<strong>शाकं मधु परान्नं च त्यजेद् उपवसन् स्त्रियम् ॥१५॥</strong></p></blockquote>
<p>किं च—</p>
<blockquote>
<p><strong>कांस्यं मांसं मसूरं च पुनर्-भोजन-मैथुनम् ।</strong>
<strong>द्यूतमत्य् अम्बु-पानं च दशम्यां सप्त वर्जयेत् ॥१६॥</strong></p></blockquote>
<p>मात्स्ये—</p>
<blockquote>
<p><strong>कांस्यं मांसं सुरां क्षौद्रं तैलं वितथ-भाषणम् ।</strong>
<strong>व्यायामं च प्रवासं च दिवा-स्वापं च मैथुनम् ।</strong>
<strong>शिला-पिष्टं मसूरं च द्वादशैतानि सन्त्यजेत् ॥१७॥</strong></p></blockquote>
<p>आयासमित्यत्र अत्याशमिति क्वचित् पाठः सङ्गत इव । पूर्वं स्नाने दशम्यामवश्यं तैलं ग्राह्यमिति लिखितं दशम्यां तैलमस्पृष्ट्वा यः स्नायादविचक्षणः इतिवचनेन प्राप्तं अत्र दशमीनियमेषु वर्ज्यमिति न विरुद्धं सकामनिष्कामतया परिहार्याम् चत्वारि तस्य नश्यन्ति आयुः प्रज्ञा यशो बलम् इति तत्रैवोक्तेः । एवमन्यत्रापि विरोधः परिहरणीयः ॥१४-१७॥</p>
<p>स्मृत्य्-अन्तरे—</p>
<blockquote>
<p><strong>दशम्याम् एक-भक्तं तु कुर्वीत नियतेन्द्रियः ।</strong>
<strong>आचम्य दन्त-काष्ठं तु खादयेत् तद्-अनन्तरम् ॥१८॥<br>
अथ तन्-माहात्म्यम्</strong></p></blockquote>
<p>उक्तं च ब्रह्म-वैवर्ते—</p>
<blockquote>
<p><strong>दशम्यां दन्त-काष्ठेन जिह्वां लेखयते यदा ।</strong>
<strong>द्वादशी-नियमार्थाय निराशः स्याद् यमस् तदा ॥१९॥</strong>
<strong>निर्मार्जयति तत् पापं पटस्थं दीन-मानसः ।</strong>
<strong>अभुक्त-कर्मा संयाति पातकी वैष्णवं पदम् ॥२०॥</strong></p></blockquote>
<p>न भुक्तं कर्म येन नरकदुःखाद्यभोगात् सोऽपि सम्यग्याति द्वादशीव्रतार्थोद्यममात्रेणैव सर्वदुष्कर्मक्षयात् । एवं दशम्यां भोजनान्तरं काष्ठेन दन्तधावनविधानादेकादश्यां पूर्णादिना दन्तधावनं निरस्तम् अन्यथा पूर्वदिनान्ते तद्धावनप्रयासानुपपत्तेः । केवलं द्वादशगण्डूषैर् एव मुखशोधनं तस्यां कार्यमिति चादौ लिखितमेव ॥२०॥</p>
<p><strong>अथैक-भक्त-लक्षणम्</strong></p>
<blockquote>
<p><strong>दिनार्ध-समये’तीते भुज्यते नियमेन यत् ।</strong>
<strong>एक-भक्तम् इति प्रोक्तं कर्तव्यं तत् प्रयत्नतः ॥२१॥ इति ।</strong>
<strong>ततो रात्रिं नयेतां च ब्रह्मचारी जितेन्द्रियः ।</strong>
<strong>भगवन्तं स्मरन् भक्त्या भूमि-शायी सुखं स्वपन् ॥२२॥</strong></p></blockquote>
<p>ब्रह्मचारीति स्त्रीसङ्गादि वर्जयन्नित्य् अर्थः । यद्यपि नियमेषु मैथुनवर्जनं लिखितमेव तथापि स्वभावतः स्त्रीदर्शनादिरूपं ब्रह्मचारित्वमत्र ग्राह्यम् । तच्चाग्रे व्यक्तं भावि । अतएव जितं वशीकृतमिन्द्रियं येन तथाभूतः सन् ॥२२॥</p>
<p><strong>अथोपवास-दिन-कृत्यम्</strong></p>
<blockquote>
<p><strong>प्रातः स्नात्वार्चयित्वा च भगवन्तं यथा-विधि ।</strong>
<strong>ताम्र-पात्रं समादाय व्रत-सङ्कल्पम् आचरेत् ॥२३॥</strong></p></blockquote>
<p>यथाविधीति पूर्वालिखितः स्नानार्चनादि-विधिरुन्नेयः ॥२३॥</p>
<p>तथा चोक्तं देवलेन—</p>
<p><strong>गृहीत्वौडुम्बरं पात्रं वारि-पूर्णम् उदङ्-मुखः ।<br>
उपवासं तु गृह्णीयाद् यद् वा सङ्कल्पयेद् बुधः ॥२४॥<br>
अथ तत्र सङ्कल्प-मन्त्रः</strong></p>
<blockquote>
<p><strong>एकादश्यां निराहारः स्थित्वाहम् अपरे’हनि ।</strong>
<strong>भोक्ष्यामि पुण्डरीकाक्ष शरणं मे भवाच्युत ॥२५॥ इति ।</strong>
<strong>उच्चारयन् इमं मन्त्रं श्री-कृष्ण-चरणाब्जयोः ।</strong>
<strong>पुष्पाञ्जलिं समर्प्याथ मन्त्र-पूतं जलं पिबेत् ॥२६॥</strong></p></blockquote>
<p>तद् उक्तं मार्कण्डेयेन—</p>
<blockquote>
<p><strong>अष्टाक्षरेण मन्त्रेण त्रि-जप्तेनाभिमन्त्रितम् ।</strong>
<strong>उपवास-फलं प्रेप्सुः पिबेत् तोयं समाहितः ॥२७॥</strong>
<strong>देवार्चनं ततः कृत्वा पुष्पाञ्जलिम् अथापि वा ।</strong>
<strong>सङ्कल्प-मन्त्रम् उच्चार्य देवाय विनिवेदयेत् ॥२८॥</strong></p></blockquote>
<p>औडुम्बरं ताम्रमयं पात्रम् उपवासं गृह्णीयात् यद् वा, सङ्कल्पयेदिति औडम्बरपात्राद्यभावे सङ्कल्पमात्रमपि कुर्याद् इत्य् अर्थः । शरणं मे भवाच्युत इत्यत्र गतिर्भव ममाच्युत इति देवलेन पठितम् । स्थित्वेत्यत्र च भूत्वेति । विष्णुना च स्थित्वाहमपरेऽह्न्ययमिति । तोषं पिबेत् अथवा देवार्चनं कृत्वा तदनन्तरं देवाय पुष्पाञ्जलिं विनिवेदयेत् समर्पयेदिति जलपानपुष्पाञ्जल्यर्पणयोर्विकल्प उक्तः । कुर्यादिति पाठे तु देवार्चन-पुष्पाञ्जल्यर्पणयोर्विकल्पो ज्ञेयः ॥२४-२८॥</p>
<blockquote>
<p><strong>दशम्यां चार्ध-रात्रोपर्य्-अनुवृत्तौ पुरःसरान् ।</strong>
<strong>एकादश्याश् चतुर्यामान् हित्वा सङ्कल्पम् आचरेत् ॥२९॥</strong></p></blockquote>
<p>तथा चोक्तं—</p>
<blockquote>
<p><strong>दशम्याः सङ्ग-दोषेण अर्ध-रात्रात् परेण तु ।</strong>
<strong>वर्जयेच् चतुरो यामान् सङ्कल्पार्चनयोस् तदा ॥३०॥</strong></p></blockquote>
<p>अर्द्धरात्रोपरि च दशम्यनुवृत्तो सत्यां एकादश्याः पुरःसरान् आद्यान् चतुरो यामान् हित्वा व्रतसङ्कल्पं कुर्यात् । इत्थमपि अर्द्धरात्रवेधः परिहृतः ॥२९-३०॥</p>
<p>नारदीये च—</p>
<blockquote>
<p><strong>पूर्वायाः सङ्ग-दोषणिकादश्यां स्नान-पूजने ।</strong>
<strong>वर्जयन्ति नराः पूर्वान् यामांश् च चतुरो द्विज ।</strong>
<strong>तद् ऊर्ध्वं स्नान-पूजादि कर्तव्यं तद्-उपोषितैः ॥३१॥</strong></p></blockquote>
<p>पूर्वायाः दशम्याः ॥३१॥</p>
<blockquote>
<p><strong>न दिवा शुद्धिम् आप्नोति तदा रात्रौ विधीयते ।</strong>
<strong>दिन-कार्यम् अशेषं च कर्तव्यं शर्वरी-मुखे ॥३२॥</strong></p></blockquote>
<p>ननु दिनकृत्यं कथं रात्रौ कर्तव्यम् तत्राह—न दिवेति । दिनकार्यं यदि दिवा दिनमध्ये शुद्धिं नाप्नोति तच्च शर्वरीमुखे प्रदोष एवाशेषं कर्तव्यम् ॥३२॥</p>
<blockquote>
<p><strong>ततश् च भगवद्भक्त्या परिचर्यादिरूपया ।</strong>
<strong>दिन रात्रिं च गमयेदुपवासपरो बुधः ॥३३॥</strong></p></blockquote>
<p>परिचर्यादिरूपयेति व्रतादौ पूजाविशेषप्राधान्यात् ॥३३॥</p>
<p>तदुक्तं स्कान्दे—</p>
<blockquote>
<p>**सम्पूज्य देवदेवेशं भक्त्या परमया युतः । **
<strong>अहोरात्रं क्षिपेद्धीमानुपवासफलाप्तये ॥३४॥<br>
अथोपवासलक्षणम्</strong></p></blockquote>
<p>गृह्यपरिशिष्ट-कात्यातनस्मृति-विष्णुधर्म-ब्रह्मवैवर्तादिषु—</p>
<blockquote>
<p>**उपावृत्तस्य पापेभ्यो यस्तु वासो गुणैः सह । **
<strong>उपवासः स विज्ञेयः सर्वभोगविवर्जितः ॥३५॥</strong></p></blockquote>
<p>पापेभ्य उपावृत्तस्य जनस्य गुणैः सह यो वासः स उपवासो विज्ञेयः । किं च सर्वभोगैर् विवर्जितः ॥३५॥</p>
<p>उक्तं च शातातपेन—</p>
<blockquote>
<p>**गन्धालङ्कारवासांसि पुष्पमाल्यानुलेपनम् । **
**उपवासेन दुष्यन्ति दन्तधावनमञ्जनम् ॥३६॥ **</p></blockquote>
<p>भोगानेव दर्शयति—गन्धेति द्वयेन । अञ्जनं नर्तकादि-लोचनयोः । उपवासेन सह दुष्यन्ति अतस्तत्र वर्जयेदिति भावः । यच्च काशीखण्डे—उपवासेऽपि नो दुष्येद्दन्तधावनमञ्जनम् इत्यादि तच्च प्रायो वेशो योषितामेव नेत्राञ्जनाचारेण तत्साहचर्यात् । तत्रोक्तं दन्तधावनादि सर्वं तद्विषयकमेव ज्ञेयमिति पूर्वं लिखितमेवास्ति ॥३६॥</p>
<p>श्रीव्यासेन च—</p>
<blockquote>
<p>**पुष्पालङ्कारवस्त्राणि गन्धधूपानुलेपनम् । **
**उपवासे च दुष्यन्ति दन्तधावनमञ्जनम् ॥३७॥<br>
अथ तत्र उपवासे पापानि **</p></blockquote>
<p>श्रीसुमन्तुना—</p>
<blockquote>
<p>**विहितस्याननुष्ठानमिन्द्रियाणामनिग्रहः । **
**निषिद्धसेवनं नित्यं वर्जनीयं प्रयत्नतः ॥३८॥ **</p></blockquote>
<p>शातातपेनापि—</p>
<blockquote>
<p>**असत्यभाषणं द्यूतं दिवास्वापं च मैथुनम् । **
**एकादश्यां न कुर्वीत उपवासपरो नरः ॥३६॥ **</p></blockquote>
<p>किं च विष्णुधर्मेषु—</p>
<blockquote>
<p>**पाषण्डिभिर् असंस्पर्शमसम्भाषणमेव च । **
**विष्णोराराधनपरैर् एतत् कार्यमुपोषितैः ॥४०॥ **</p></blockquote>
<p>श्रीविष्णुपुराणे—</p>
<blockquote>
<p>**तस्मात् पाषण्डिभिः पापैर् आलापस्पर्शने त्यजेत् । **
<strong>विशेषतः क्रियाकाले यज्ञादौ चापि दीक्षितः ॥४१॥<br>
अथ तत्प्रायश्चितम्</strong></p></blockquote>
<p>तत्रैवोक्तम्—</p>
<p>**तस्यावलोकनात् सूर्यं पश्येत मतिमान्नरः ॥४२॥ **</p>
<p>विष्णुधर्मे च—</p>
<blockquote>
<p>**संस्पर्शे च बुधः स्नात्वा शुचिराद् इत्यदर्शनात् । **
<strong>सम्भाष्य तान् शुचिषदं चिन्तयेदच्युतं बुधः ॥४३॥</strong></p></blockquote>
<p>पापेभ्य उपावृत्तः इत्युक्तं तान्येव दर्शयति—विहितस्येति चतुर्भिः । नैवेति पाठेऽपि काक्वा कार्यमेवेत्यर्थ एव । अत्र दर्शनमपि न कार्यमिति ज्ञेयम् अग्रे तत्प्रायश्चित्तोक्तेः । शुचिषु शुद्धजलेषु शुचिनिमित्तेषु वा निषीदति शुचिषत् तम् ॥३८-४३॥</p>
<p><strong>अथ तत्र गुणाः</strong></p>
<p>भविष्ये—</p>
<blockquote>
<p><strong>क्षमा सत्यं दया मौनं शौचमिन्द्रियनिग्रहः । देवपूजाग्निहवनं सन्तोषस्तेयवर्जनम् ।</strong>
**सर्वव्रतेष्वयं धर्मः सामान्यो दशधा स्थितः ॥४४॥ **</p></blockquote>
<p>गुणैः सहेत्युक्तं तानेव दर्शयति—क्षमेति चतुर्भिः ॥४४॥</p>
<p>पाद्मे च श्रीयमधूम्रकेतुसंवादे—</p>
<blockquote>
<p>**दशम्यां संयमं कृत्वा व्रताहे नियतेन्द्रियः । **
**क्रोधहिंसाविहीनश् च कृष्णकीर्त्या दिनं नयेत् ॥४५॥ **</p></blockquote>
<p>एव सामान्यतो गुणान् लिखित्वाधुना एकादशीव्रते गुणविशेषं लिखति—दशम्यामिति सार्द्धद्वयेन । यद्यप्यत्रोक्तं नियतेन्द्रियत्वादिकमपि सामान्यमेव तथापि तस्य कर्तृविशेषणत्वाद्गौणत्वेन कृष्णस्य कीर्त्या कीर्तनेन दिनं नयेद् इत्यस्य विधेरेव मुख्यतेति दिक् ॥४५॥</p>
<p>विष्णुधर्मोत्तरे—</p>
<blockquote>
<p>**तज्जप्यं तज्जपध्यानं तत्कथाश्रवणादिकम् । **
<strong>तदर्चनं च तन्नामकीर्तनश्रवणादयः ।</strong>
<strong>उपवासकृता ह्येते गुणाः प्रोक्ता मनीषिभिः ॥४६॥</strong></p></blockquote>
<p>पुनरत्यन्तविशेषं लिखति—तज्जप्यमिति । तच्छब्देन सर्वत्र भगवतः परामर्शः जप्यं मन्त्रः जपो मन्त्रस्य नाम्नो वा ध्यानं च भगवत इति विवेचनीयम् । कथायाः श्रवणं आदि-शब्देन तस्याः कथनादि च नाम्नः कीर्तनं श्रवणं च आदि-शब्देन बन्दनादयोऽग्रे भक्तिप्रकाराः ॥४६॥</p>
<p>उक्तं च विष्णुधर्मेषु—</p>
<blockquote>
<p>**उपवासी हरिं यस्तु भक्त्या ध्यायति मानवः । **
<strong>तज्जप्य-जापी तत्कर्मरतस्तद्गतमानसः ।</strong>
<strong>निष्कामो दैत्यवद्ब्रह्मपदमाप्नोत्यसंशयम् ॥४७॥</strong></p></blockquote>
<p>निष्कामश्चेत् यद् वा, सकामोऽपि निष्कामः सन्नित्य् अर्थः । दैत्यः श्रीप्रह्लादः तद्वत् । ब्रह्ममयं पदं श्रीवैकुण्ठलोकं प्राप्नोति ॥४७॥</p>
<p><strong>अथोपवासदिनेऽन्येऽपि नियमाः</strong></p>
<p>तत्र कात्यायनः—</p>
<p><strong>ब्रह्मचर्यसमायुक्त उपवासं चरेन्नरः ॥४८॥</strong></p>
<p>देवलञ्च—</p>
<blockquote>
<p>**ब्रह्मचर्यमहिंसा च सत्यमामिषवर्जनम् । **
<strong>व्रतेष्वेतानि चत्वारि चरितव्यानि नित्यशः ॥४९॥</strong></p></blockquote>
<p>आमिषवर्जनं च संयमदिने पारणायां च ज्ञेयम् । यद् वा, अष्टैतान्यव्रतघ्नानि इत्यादिवचनेन उपवासे औषधस्यादोषात् प्राप्तस्य औषधरूपस्यामिषस्य वर्जनं तत्रैव ज्ञेयम् तथा चोक्तं व्यासेन—वर्जयेत् पारणे मांसं व्रताहेऽप्यौषधं सदा इति औषधरूपमप्यामिषमुपवासदिने वर्जयेद् इत्य् अर्थः ॥४९॥</p>
<p>किञ्च—</p>
<blockquote>
<p>**असकृज्जलपानाच्च सकृत् ताम्बुलभक्षणात् । **
<strong>उपवासः प्रदुष्येत दिवास्वापाच्च मैथुनात् ॥५०॥</strong></p></blockquote>
<p>एवं गुणानेव दर्शयित्वावश्यं परित्यागाय दोषान् लिखति—असकृदिति । यद्यपि दिवास्वापादिवर्जनं पूर्वं लिखितमेव तथाप्यवश्यवर्ज्यत्वेनात्र नियमेषु पुनर्लिखितमित्यदोषः ॥५०॥</p>
<p>किञ्च—</p>
<blockquote>
<p>**दन्तधावन-ताम्बूल-दिवास्वापाच्च मैथुनात् । **
<strong>असकृज्जलपानाच्च नोपवासफलं लभेत् ॥५१॥<br>
अथ ब्रह्मचर्यविधातानि</strong></p></blockquote>
<p>तनैवोक्तानि—</p>
<blockquote>
<p>**स्त्रीणान्तु प्रेक्षणात् स्पर्शात्ताभिः सङ्कथनादपि । **
**विपद्यते ब्रह्मचर्यं न दारेष्वृतुसङ्गमात् ॥५२॥ इति । **</p></blockquote>
<p>दारेषु निजभार्यासु च प्रेक्षणादिना ब्रह्मचर्यं न विपद्यते किन्तु ऋतुसङ्गमाद् व्यवायादेवेत्यर्थः । स्वदारेष्विति च क्वचित् पाठः ॥५२॥</p>
<blockquote>
<p>**ततो नित्यार्चनं कृत्वा हरिघस्रोत्सवार्थिकाम् । **
<strong>कृत्वा सायं महापूजां कुर्याज्जागरणं निशि ॥५३॥</strong></p></blockquote>
<p>हरेर्घस्रो दिनमेकादशी तत्रोत्सवहेतुकाम अतएव महतीं पूजाम् ॥५३॥</p>
<p><strong>अथ तत्र पूजादिकम्</strong></p>
<p>ब्राह्मे—</p>
<blockquote>
<p>**देवस्योपरि कुर्वीत श्रद्धया सुसमाहितः । **
**नानापुष्पैर् मुनिश्रेष्ठ विशिष्टं पुष्पमण्डपम् ॥५४॥ **</p></blockquote>
<p>किं च तत्रैव—</p>
<blockquote>
<p>**एकादश्यामुभौ पक्षौ निराहारा समाहितः । **
<strong>स्नात्वा सम्यग्विधानेन धौतवासा जितेन्द्रियः ॥५५॥</strong>
**सम्पूज्य विधिवद्विष्णुं श्रद्धयातिसमाहितः । **
**पुष्पैर् गन्धैस्तथा धूपैर् दीपैर् नवेद्यकैः परैः ॥५६॥<br>
उपहारैर् बहुविधैर् जपहोमप्रदक्षिणैः । स्तोत्रैर् नानाविधैर् नृत्यगीतवाद्यैर् मनोरमैः ॥५७॥ **</p></blockquote>
<p>परैर् अन्यैश् च बहुविधैर् उपहारैः फलताम्बूलादिभिः ॥५६-५७॥</p>
<blockquote>
<p>**दण्डवत्प्रणिपातैश् च जयशब्दैस्तथोत्तमैः । **
<strong>एवं सम्पूज्य विधिवद्रात्रौ कुर्यात् प्रजागरम् ॥५८॥</strong>
**कथां वा गीतिकां वापि कुर्याद्विष्णुपरायणः । **
<strong>याति विष्णोः परं स्थानं नरो नास्त्यत्र संशयः ॥५९॥</strong></p></blockquote>
<p>भविष्ये च—</p>
<blockquote>
<p>**एकादश्युपरोधे तु रात्रौ सम्पूजयेद्धरिम् । **
<strong>तां च रात्रिं यथाशक्ति पुराणश्रवणादिना ॥६०॥</strong></p></blockquote>
<p>प्रजागरप्रकारमेवाह—कथां वा इति । रात्रिं नयेदिति शेषः ॥५९-६०॥</p>
<p><strong>नयेत् इति शेषः ।<br>
अथ जागरण-प्रकरणम्</strong></p>
<blockquote>
<p><strong>वैष्णवान् जागरेऽभ्यर्च्य तीर्थं शङ्खोदकान्वितम् ।</strong>
**तेभ्यो दत्त्वा स्वयं प्राश्य विद्वान् स्तोत्रादिकं पठेत् ॥६१॥ **</p></blockquote>
<p>तीर्थम्—श्रीचरणोदकम् ॥६१॥</p>
<blockquote>
<p>**पुराणादि ततः श्रुत्वा गीतनृत्यादिकं स्वयम् । **
<strong>कुर्यात् पश्येच्च पारक्यं वारयेन्न हसेन्न च ॥६२॥</strong></p></blockquote>
<p>पारक्यं परेण क्रियमाणं न च हसेत् उपहसेत् ॥६२॥</p>
<p><strong>अथ जागरणे गीतादिनिवारणादि-निषेधः</strong></p>
<p>पाद्मे—</p>
<blockquote>
<p>**निवारयति यो गीतं नृत्यं जागरणे हरेः । **
**षष्टियुगसहस्राणि पच्यते रौरवादिषु ॥६३॥ **
**नृत्यमानस्य मर्त्यस्य उपहासं करोति यः । **
<strong>जागरे याति निरयं यावदिन्द्राश्चतुर्दृशा ॥६४॥</strong></p></blockquote>
<p>निवारयतीत्यादि-श्लोकद्वयेन निवारणोपहासे दोषो दर्शितः ॥६३-६४॥</p>
<p><strong>अथ जागरणदर्शनावश्यकता</strong></p>
<p>स्कान्दे—</p>
<blockquote>
<p>**यमेन सूचितं तस्य नरकं यातनाकुलम् । **
<strong>मुखं न तस्य द्रष्टव्यं येन दृष्टा न जागरः ॥६५॥</strong></p></blockquote>
<p>अधुना पश्येदिति यदुक्तं तन्नित्यत्वं तदकरणप्रत्यवायदर्शनेन लिखति—यमेनेति त्रिभिः । सूचितं पापादिशयादतिरुषा भ्रूभङ्ग्यादि-सङ्केतेन प्रतिपादितम् ॥६५॥</p>
<p><strong>किञ्च—</strong></p>
<blockquote>
<p>**उद्धृतं नेत्रयुग्मन्तु दत्त्वा तु हृदये पदम् । **
<strong>कृतं ये नैव पश्यन्ति प्राणिनो हरिजागरम् ॥६६॥<br>
किञ्च—</strong>
**येषां चक्षुर्भवं तेजः प्रदग्धं कलिवह्निना । **
<strong>न ते पश्यन्ति कृष्णस्य जागरं न जनार्दनम् ॥६७॥<br>
किञ्च—</strong>
**कलिकल्मषजातेन परमेणावृते ध्रुवम् । **
<strong>चक्षुषी पापिनी नृणां ये न पश्यन्ति जागरम् ॥६८॥</strong></p></blockquote>
<p>उद्धृतमुत्पाटितं याम्यैः अतीतप्रत्ययोऽतिनिश्चयात् । यद् वा, नूनं केनाप्युद्धतमेव तत्र हेतुः-कृतमिति । जातं समूहः परमेण उद्रिक्तेन ॥६६-६८॥</p>
<p><strong>अथ जागरण-विधिः</strong></p>
<p>स्कान्दे ब्रह्मनारद-संवादे—</p>
<blockquote>
<p>**शृणु नारद वक्ष्यामि जागरस्य तु लक्षणम् । **
<strong>येन विज्ञातमात्रेण दुर्लभो न जनार्दनः ॥६९॥</strong></p></blockquote>
<p>विज्ञातमात्रेणापि ॥६९॥</p>
<blockquote>
<p>**गीतं वाद्यं च नृत्यं च पुराणपठनं तथा । **
**धूपं दीपं च नैवेद्यं पुष्पगन्धानुलेपनम् ॥७०॥ फलमर्ध्यं च श्रद्धा च दानमिन्द्रियनिग्रहः । **
**सत्यान्वितं विनिद्रं च मुदायुक्तं क्रियान्वितम् ॥७१॥ **
**साश्चर्यञ्चैव सोत्साहं पापालस्यादिवर्जितम् । **
**प्रदक्षिणाभिः संयुक्तं नमस्कार-पुरःसरम् ॥७२॥ नीराजनसमायुक्तमनिर्विण्णेन चेतसा । **
<strong>यामे यामे महाभाग कुर्यादारात्रिकं हरेः ।</strong>
<strong>एतैर् गुणैः समायुक्तं कुर्याज्जागणं हरेः ॥७३॥</strong></p></blockquote>
<p>श्रद्धा विश्वासो भक्तिर्वा विनिद्रमिति कदाचिदपि किञ्चिन्निद्रया विरहितमित्य् अर्थः यद् वा, घूर्णावर्जितम् क्रियापरिचर्यादि तदन्वितम् आश्चर्याणि अभिनयादीनि तत्सहितम् उत्साहो मानसोल्लासस्तत्सहितम् । आदि-शब्देन द्यूतादि ग्राम्यवार्तादि वा नीराजनेन समायुक्तमित्युक्तम् । तत्रैव विशेषमाह—अनिर्विण्णेन निर्वेदरहितेन चेतसा । यामे यामे चतुष्प्रहरेषु हरेरारात्रिकं नीराजनं कुर्यादिति । षड्विंशगुण-संयुक्तमिति पाठे पापेन वर्जितम् आलस्यादिना च वर्जितमिति द्वयम्—एवं षड्विंशतिः गुणाः ॥७१-७३॥</p>
<p>किञ्च—</p>
<blockquote>
<p>**य एवं कुरुते भक्त्या वित्तशाठ्यविवर्जितः । **
**जागरं वासरे विष्णोर्लीयते परमात्मनि ॥७४॥ **
**धनवान् वित्तशाठ्येन यः करोति प्रजागरम् । **
**तेनात्मा हारितो नूनं कितवेन दुरात्मना ॥७५॥ **</p></blockquote>
<p>तत्र च वित्तशाठ्यं नैव कार्यमित्यभिप्रायेण वित्ताशाठ्य-शाठ्याभ्यां क्रमेण महाफललाभार्थनाशने दर्शयति—य एवमिति द्वाभ्याम् । लीयते नित्यमत्यन्तसङ्गमं लभते आत्मा एव हारितो वञ्चितः ॥७४-७५॥</p>
<p>तत्रैव श्रीमदुमामहेश्वरसंवादे—</p>
<blockquote>
<p>**सशास्त्रं जागरं यच्च नृत्यगान्धर्वसंयुतम् । **
<strong>सवाद्यं तालसंयुक्तं सदीपं साधुभिर् युतम् ॥७६॥</strong>
**उपचारैश् च संयुक्तं यथोक्तैर् भक्तभावितैः ।<br>
मनसस्तुष्टिजननं समुदं लोकरञ्जनम् ॥७७॥ **</p></blockquote>
<p>जागरं जागरणं निद्राराहित्यम् एतदेव पूर्वं विनिद्रमित्युक्तम् अतएवाग्रे जागरमिति पुनःप्रयोगः । अयमेको गुणः । एवं द्वादशभिर् गुणैर् युक्तम् । अत्र गान्धर्वं गीतं समुदं सोत्साहं लोकानां रञ्जनमनुरागवर्द्धनम् ॥७६-७७॥</p>
<blockquote>
<p>**गुणैर् द्वादशभिर् युक्तं जागरं माधवप्रियम् । **
**कर्तव्यं तत् प्रयत्नेन पक्षयोः शुक्लकृष्णयोः ॥७८॥ **</p></blockquote>
<p>किञ्च—</p>
<blockquote>
<p>**परापवादयुक्तन्तु मनः प्रशमवर्जितम् । **
**शास्त्रहीनमगान्धर्वं तथा दीपविवर्जितम् ॥७९॥ शक्त्योपचाररहितमुदासीनं सनिद्रकम् । **
**कलियुक्तं विशेषेण जागरं नवधाधमम् ॥८०॥ **</p></blockquote>
<p>किं च तत्रैव—</p>
<blockquote>
<p>**अभावे वाचकस्याथ गीतं नृत्यं च कारयेत् । **
<strong>वाचके सति देवेशि पुराणं प्रथमं पठेत् ॥८१॥</strong></p></blockquote>
<p>अत्रैव कञ्चिद्विशेषमाह—अभावे इति ॥८१॥</p>
<p><strong>अथ जागरणनित्यत्वम्</strong></p>
<p>स्कान्दे ब्रह्मनारद-संवादे—</p>
<blockquote>
<p>**सम्प्राप्ते वासरे विष्णोर्ये न कुर्वन्ति जागरम् । **
<strong>अतीतानागतान् वापि पातयिष्यन्ति पूर्वजान् ॥८२॥</strong>
**अकुर्वाणाः प्रात्स्यन्ति पुत्रधर्मवसुक्षयम् । **
**जायते नरके वासः पितृभिः सह कालशः ॥८३॥ **</p></blockquote>
<p>अकुर्वाणा जागरणाकारकाः प्रपत्स्यन्ति कालशः चिरकालमित्य् अर्थः ॥८३॥</p>
<blockquote>
<p>**न पुरश्चरणात् पापं व्रतैर् दानैः समाधिभिः । **
**विलयं याति विप्रेन्द्रा विना द्वादशीजागरम् ॥८४॥ **</p></blockquote>
<p>द्वादश्यां जागरणं विना पुरश्चरणादिभिर् अपि पापं न क्षीयत इति पापक्षपणेऽपि जागरणस्यावश्यापेक्षत्वान्नित्यत्वमेव सिद्धम् ॥८४॥</p>
<p>तत्रैवोमामहेश्वर-संवादे—</p>
<blockquote>
<p>**सम्प्राप्ते वासरे विष्णोर्ये न कुर्वन्ति जागर । **
**भ्रश्यते सुकृतं तेषां वैष्णवानां च निन्दया ॥८५॥ **</p></blockquote>
<p>वैष्णवानां निन्दयेति दृष्टान्तो ज्ञेयः ॥८५॥</p>
<blockquote>
<p>**मतिर्न जायते यस्य द्वादश्यां जागरं प्रति । **
<strong>न हि तस्याधिकारोऽस्ति पूजने केशवस्य हि ॥८६॥</strong></p></blockquote>
<p>अस्तु तावज्जागराभावदोषः जागरणचिकीर्षाराहित्येनापि परमानर्थ इत्याह—मतिर्नेति ॥८६॥</p>
<p>अतएवोक्तं ब्रह्मणा तत्रैव—</p>
<blockquote>
<p>**हृदये वर्तते यस्य सदा योगेश्वरो हरिः । **
**मतिरुत्पद्यते तस्य द्वादशीजागरोपरि ॥८७॥ इति । **</p></blockquote>
<p>अतो भगवदनुग्रहेणैव जागरणं सम्पद्यत इत्याह—हृदये इति ॥८७॥</p>
<blockquote>
<p>**सामान्येन पुरालेखि गीतवाद्यादिनित्यता । **
<strong>अधुना लिख्यते सोऽयं जागरे च विशेषतः ॥८८॥</strong></p></blockquote>
<p>प्रसङ्गाज्जागरणे गीतनृत्यादेर् अपि नित्यत्वं लिखन् पूर्वं नित्यपूजायां तन्नित्यत्वलिखनादधुना पुनर्लिखनादपि पौनरुक्त्यदोषमाशङ्क्य तन्निरसनाय लिखति—सामान्येनेति । एवं जागरणे अवश्यमेव गीतनृत्यादिकं कार्यमित्यभिप्रेतम् । आदि-शब्देन स्तुत्यादि ॥८८॥</p>
<p><strong>अथ जागरे गीतादिनित्यत्वम्</strong></p>
<p>स्कान्दे उमामहेश्वर-संवादे—</p>
<blockquote>
<p>**मूकवत्तिष्ठते यो वै गानं पाठं च नाचरेत् । **
<strong>सप्तजन्मसु मूकत्वं जायते जागरे हरेः ॥८९॥</strong></p></blockquote>
<p>पाठं स्तोत्रादीनां जागरणे नाचरेत् ॥८९॥</p>
<blockquote>
<p>**यो न नृत्यति मूढात्मा पुरतो जागरे हरेः । **
**पङ्गुत्वं जायते तस्य सप्तजन्मसु पार्वति ।९०॥ **</p></blockquote>
<p>पाद्मे पक्षवर्धिनीव्रतप्रसङ्गे—</p>
<blockquote>
<p>**स्तुवन्ति न प्रशंसन्ति ये जना जागरं हरेः । **
**नोत्सवो भवते तेषां गृहे जन्मानि सप्त च ॥९१॥ **</p></blockquote>
<p>न स्तुवन्ति न श्लाघन्ते न प्रशंसन्ति न चानुमोदन्ते ॥९१॥</p>
<blockquote>
<p>**स्तुवन्ति ये प्रशंसन्ति जागरं चक्रपाणिनः । **
<strong>नित्योत्सवो भवेत्तेषां जन्मानि दश पं च च ॥९२॥</strong></p></blockquote>
<p>तान् शोचन्निव स्तवनादिफलमाह—स्तुवन्तीति ॥९२॥</p>
<p><strong>अथ जागरण-माहात्म्यम्</strong></p>
<p>स्कान्दे श्रीब्रह्मनारदसंवादे श्रीप्रह्लादसंहितायाञ्च—</p>
<blockquote>
<p>**न गयापिण्डदानेन न तीर्थैर् बहुभिर् मखैः । **
**पूर्वजा मुक्तिमायान्ति विना द्वादशि-जागरम् ॥९३॥ **
**सर्वावस्थोऽपि यः कुर्याद्द्वादश्यां जागरं हरेः । **
**यामैकैकेन दहतो पाप जन्मसहस्रजम् ॥९४॥ **
**यः कुर्याद्दीपदानन्तु रात्रौ जागरणे हरेः । **
**निमेषे निमेषे विप्र लभते गोशतं फलम् ॥९५॥ **</p></blockquote>
<p>गोशतमिति गोशतप्रदानजमित्य् अर्थः । एवमग्रेऽपि ज्ञेयम् ॥९५॥</p>
<blockquote>
<p>**यः कुर्याज्जागरे पूजां द्वादश्यां कुसुमैर् हरेः । **
**पुष्पे पुष्पेऽञ्चमेधस्य फलमाप्नोति मानवः ॥९६॥ **
**यो दहेच्चागुरुं विष्णोः पूजां कृत्वा तु जागरे । **
**निमेषार्द्धेन लभते तिलपात्रशतं फलम् ॥९७॥ **
**निमेषं च दहेद्धूपं सघृतं गुग्गुलुं हरेः । **
<strong>लभते जागरे विप्र पुण्यं माससमुद्भवम् ॥९८॥</strong></p></blockquote>
<p>माससमुद्भवमिति—अन्यत्र सघृतगुग्गुलुधूपदाहतो मासेनैकेन यत् पुण्यं स्यात् तदेकस्मिन्नेव जागरे सकृत्कृतेन तेन भवतीत्यर्थः । माघेति पाठे माघस्नानादिजम् ॥९८॥</p>
<blockquote>
<p>**यो दद्याज्जागरे विष्णोर्हविष्यान्न-समुद्धवम् । **
**नैवेद्यं लभते पुण्यं शालिशैलसमुद्भवम् ॥९९॥ **
**पक्वान्नानि च यो दद्यात् फलानि विविधानि च । **
<strong>जागरे पद्मनाभस्य लभते गोऽयुतं फलम् ॥१००॥</strong></p></blockquote>
<p>गोऽयुतं गवायुतम् ॥१००॥</p>
<blockquote>
<p>**सकर्पूरं च ताम्बूलं योददाति हि जागरे । **
**पद्मनाभप्रदानेन श्वेतद्वीपे वसेच्चिरम् ॥१०१॥ **
**जागरे पद्मनाभस्य यः कुर्यात् पुष्पमण्डपम् । **
<strong>स पुष्पक-विमानैस्तु कीडते ब्रह्मसद्मनि ॥१०२॥</strong>
**जागरे पद्मनाभस्त सकर्पूरं तथागुरुम् । **
**दहतो दहते पापं जन्मलक्षसमुद्भवम् ॥१०३॥ **
**स्नानं ददाति कृष्णस्य दधिक्षीरघृतादिभिः । **
<strong>रात्रौ जागरणे विप्र मुक्तिभागी भवेद्धि सः ॥१०४॥</strong>
**दिव्याम्बराणि यो दद्याज्जागरे समुपस्थिते । **
**मन्वन्तराणि वसते तन्तुसङ्ख्यासमानि वै ॥१०५॥ **</p></blockquote>
<p>तन्तवोऽम्बराणां तत्सख्याभिः समानि मन्वन्तराणि ॥१०५॥</p>
<blockquote>
<p>**दद्यादाभरणं विष्णोर्हेमजं रत्नसम्भवम् । **
<strong>सप्त कल्पानि वसते सोत्सङ्गे मत्प्रियो हि सः ॥१०६॥</strong></p></blockquote>
<p>रत्नसम्भवं च यद् वा, रत्नखचितमित्य् अर्थः । उत्सङ्गे क्रोडे विष्णोर्मम वासरे सति । विसर्गलोपे सन्धिरार्षः पाठान्तरेऽपि स एवार्थः ॥१०६॥</p>
<blockquote>
<p>**श्रीचन्दनं सकर्पूरं सागुरुन्तु सकेशरम् । **
**युक्तं मृगमदेनापि यच्छते हरिजागरे ॥१०७॥ **
**एकैकं मुनिशार्दूल अश्वमेधाधिकं फलम् । **
**कलौ भवेन्न सन्देहो वासुदेवप्रसादतः ॥१०८॥ **
**घृतेन दीपकं विष्णोर्गव्येन च विशेषतः । **
**ज्वालयेज्जागरे रात्रौ निमेषे गोऽयुतं फलम् ॥१०९॥ **
**जागरे वासुदेवस्य कर्पूरेण च दीपकम् । **
<strong>यो ज्वालयति कोटीनां कपिलानां लभेत् फलम् ॥११०॥</strong>
**आरात्रिकं हरेर्यस्तु सकर्परन्तु जागरे । **
<strong>कुरुते मोक्षमाप्नोति कुलायुतसमन्वितः ॥१११॥</strong>
**विनापि यो हि कर्पूरं कुर्यादारात्रिकं हरेः । **
**निःस्वोऽपि जागरे विष्णोर्दाता भूरि फलं लभेत् ॥११२॥ **
<strong>वारिजं वारिणा पूर्णं शिरसि स्नापयेद्धरिम् ।</strong>
**विभर्ति शिरसा सोऽयं गङ्गास्नानकृतं फलम् ॥११३॥ **
**कृत्वा पूजां हरेर्यस्तु जागरे पुरतः शुचिः । **
<strong>पठेन्नामसहस्रं च गीतां नागविमोक्षणम् ॥११४॥</strong>
<strong>माङ्गल्यं स्नपनं पुण्यं स्तवराजमनुस्मरन् ।</strong>
**वैदिकानि च जप्यामि भक्त्या रात्रौ मुहुर्मुहुः ॥११५॥ **
**भवेत् प्रत्यक्षरं पुण्यं कपिलागोशतोद्भवम् । **
**जागरे यज्ञरूपस्य पुरतः पठनं हरेः ॥११६॥ **</p></blockquote>
<p>वारिजं शङ्खं पूर्णं कृत्वेति शेषः । शिरसा विभर्तीति फलस्य स्थैर् यमभिप्रेत माङ्गल्येन स्नपयतीति तथा तत् एतच्च लिङ्गव्यत्ययादिना सर्वेषामेव विशेषणं ज्ञेयं तथा पुण्यमिति च । जागर इत्यर्द्धपद्यमुक्तन्यायेन व्याख्येयं क्वचिच्च न तिष्ठेदेव ॥११३-११६॥</p>
<blockquote>
<p>**यः पुनः कुरुते गीतं सनृत्यं वाद्यसंयुतम् । **
**न तत् क्रतुशतैः पुण्यं व्रतदानशतैर् अपि ॥११७॥ **
**यः पुनः कुरुते गीतं विलजो नृत्यते यदि । **
**लभते निमिषार्द्धेन चतुराश्रमज फलम् ॥११८॥ **</p></blockquote>
<p>चतुराश्रमधर्मसम्पत्तेर्जायते यत् फलं तद् इत्य् अर्थः ॥११८॥</p>
<blockquote>
<p>**जागरे पद्मनाभस्य कुर्यात् पुस्तकवाचनम् । **
**श्लोकसङ्ख्यां वसेत् स्वर्गे युगानि हरिसन्निधौ ॥११९॥ **</p></blockquote>
<p>श्लोकसङ्ख्यां प्रति यानि युगानि स्युस्तानि यावन्तः श्लोकास्तावन्ति युगानीत्यर्थः । एवमग्रेऽप्यूह्यम् ॥११९॥</p>
<blockquote>
<p>**कुर्याद्वन्दनमालां यो रम्भास्तम्भैः सुशोभनैः । **
<strong>चूतवृक्षोद्भवैः पत्रैर् जागरे चक्रपाणिनः ॥१२०॥</strong>
**युगानि पत्रसङ्ख्यानां स्वर्गे तस्योत्सवो भवेत् । **
<strong>पूज्यते वासवाद्यैश् च क्रीडते चाप्सरोवृतः ॥१२१॥</strong>
**नृत्यमानस्य मर्त्यस्य ये केचिन्निरयं गताः । **
<strong>विमुक्ता धर्मराजेन मुक्तिं यान्ति हरेः पदम् ॥१२२॥</strong></p></blockquote>
<p>ये केचिद्वान्धवादयः ॥१२२॥</p>
<blockquote>
<p>**गीतध्वनिषु सन्तुष्टा जागरे तु रमापतिः । **
<strong>वासवस्याधिकं सौख्यं दद्यान्मन्वन्तरं शतम् ॥१२३॥</strong>
**नृत्येन मर्त्ये सौख्यन्तु स्वर्गे नृत्येन जागरे । **
**रसातले तथा सौख्यं मुक्तिर्नृत्यादवाप्यते ॥१२४॥ **</p></blockquote>
<p>जागरे यन्नृत्यं तेन मर्त्ये मनुष्यलोके पृथिव्यामित्य् अर्थः ॥१२४॥</p>
<blockquote>
<p>**प्रेक्षणीयप्रदानेन यत् पुण्यं कथितं बुधैः । **
**न तत् कोटिमखैः पुण्यं योगैः साङ्ख्यैर् अवाप्येते ॥१२५॥ **</p></blockquote>
<p>प्रेक्षणीयमैन्द्रजालिकं नर्तकादि-सम्प्रदायविशेषो वा तस्य प्रदानेन । योगैर् अष्टाङ्गैः साङ्ख्यैर् आत्मज्ञानैः ॥१२५॥</p>
<blockquote>
<p>**दीपमालां हरेरग्रे यः करोति प्रजागरे । **
**विमानकोटि संयुक्तः कल्पान्तं वसते दिवि ॥१२६॥ **
**चरितं रामचन्द्रस्य यः शृणोति हरेर्दिने । **
<strong>रात्रौ वाल्मीकिना प्रोक्तं तत्समो न हि वैष्णवः ॥१२७॥</strong>
**यः पुनः पठते रात्रौ महाभारतसम्भवाम् । **
**कथां जागरणे विष्णोः कुलकोटिं नयेद्दिवम् ॥१२८॥ औत्तानपादेश्वरितं ध्रुवस्य च महात्मनः । **
<strong>कृष्णस्य बालचरितं जागरे पठते हि यः ।</strong>
<strong>युगकोटिसहस्रस्य क्षयः पापस्य जायते ॥१२९॥</strong></p></blockquote>
<p>युगकोटिसहस्रस्येति युगकोटिसहस्रैर् भोग्यस्य तेषु जातस्य वा पापस्य ॥१२९॥</p>
<blockquote>
<p>**तस्माज्जागरणं कार्यं पक्षयोः शुक्लकृष्णयोः ॥१३०॥ श्रीमद्भागवतं भक्त्या पठते विष्णुसन्निधौ । **
<strong>जागरे तत्पदं याति कुलवृन्दसमन्वितः ॥१३१॥</strong></p></blockquote>
<p>जागरे पठति ॥१३१॥</p>
<blockquote>
<p>**अष्टादश पुराणानि पुराणपुरुषस्य च । **
**दयितानि सदा विष्णोर्विशेषेण तु जागरे ॥१३२॥ **
**यो गोतां पठते रात्रौ विष्णोर्नामसहस्रकम् । **
<strong>वेदोक्तानां पुराणानां जागरी पुण्यमाप्नुयात् ॥१३३॥</strong></p></blockquote>
<p>पुराणानां सर्वेषां पठनाद्यत् पुण्यं तदाप्नुयाद् इत्य् अर्थः ॥१३३॥</p>
<blockquote>
<p>**धेनुदानन्तु यः कुर्यात् जागरे चक्रपाणिनः । **
**लभते नात्र सन्देहः सप्तद्वीपावनीफलम् ॥१३४॥ **
**जागरे पद्मनाभस्य यः कुर्याच्छुभमण्डपम् । **
<strong>मण्डले ध्रुवलोकस्य यावत्तिष्ठति पद्मभूः ॥१३५॥</strong></p></blockquote>
<p>यावत् पद्मभूर्ब्रह्मा तिष्ठति तावत् ध्रुवलोकस्य मण्डले उपरि तिष्ठतीत्यर्थः ॥१३५॥</p>
<blockquote>
<p>**सर्वेषामेव पुण्यानां महत् पुण्यं महीतले । **
**द्वादश्यां जागरे विप्र प्रसिद्धं भुवनत्रये ॥१३६॥ **
**जागरं ये चिकीर्षन्ति कर्मणा मनसा गिरा । **
<strong>न तेषां पुनरावृत्तिविष्णुलोकात् कथञ्चन ॥१३७॥</strong>
**जागरे नृत्यमानन्तु दृष्ट्वा वै द्वादशी दिने । **
<strong>रात्रौ मार्जयते शौरिः पापं तस्य युगार्जितम् ॥१३८॥</strong>
**प्रोत्साहयित्वा लोकान् यः कुरुते जागरं निशि । **
<strong>प्राप्नोति चक्रवर्तित्वं भरतेन यथा पुरा ॥१३९॥</strong></p></blockquote>
<p>प्रोत्साहयित्वा माहात्म्यश्रावणादिना प्रकर्षेण उत्साहं जनयित्वा यवभावोऽत्र आर्षः ॥१३९॥</p>
<blockquote>
<p><strong>श्वपचेन यथा विष्णुं तोषयित्वा तु जागरे ।</strong>
**प्राप्ता मुक्तिः पुरा विप्र गान्धर्वात् श्रूयते ध्रुवम् ॥१४०॥ **
**राज्यं प्राप्तं दिलीपेन नर्तनाद्वासरे हरेः । **
**नहुषेण च सम्प्राप्तमर्यदानेन जागरे ॥१४१॥ **
**फलदानात् सृञ्जयेन प्राप्तं राज्यमकण्टकम् । **
<strong>वञ्जुलीवासरे रात्रौ कृत्वा जागरणं हरेः ॥१४२॥</strong>
**वस्त्रदानाद्दिने विष्णोर्नाभागेन तु जागरः । **
<strong>राज्यं प्राप्तं मुनिश्रेष्ठ प्रसादान्माधवस्य हि ॥१४३॥</strong>
**शैलूषी नर्तनात् सिद्धा विख्याता मेनका दिवि । **
<strong>त्रिस्पृशा जागरे विप्र सत्यं ते कथितं मया ॥१४४॥</strong></p></blockquote>
<p>शैलूषी नर्तकी वेश्येत्यर्थः । विप्रेत्यत्र व्यासेति क्वचित् पाठे स्कन्दपुराण-प्रह्वादसंहितोक्तयोरैक्यात् प्रह्लादसंहितायां प्रह्लादव्याससवादोऽनुसन्धेयः ॥१४४॥</p>
<blockquote>
<p>**तुलसीजागरात् प्राप्तं जागरे चक्रपाणिनः । **
<strong>अलर्केन क्षितीशत्वं यशःकीर्ति-समन्वितम् ॥१४५॥</strong></p></blockquote>
<p>चक्रपाणेर्जागरे मध्ये तुलस्यां तुलसीवनान्तिके यो जागरस्तस्मात् ॥१४५॥</p>
<blockquote>
<p>**षष्टिवर्षसहस्राणि षष्टिवर्षशतानि च । **
<strong>अलर्को नाम राजासौ बुभुजे मेदनीं पुरा ॥१४६॥</strong>
<strong>शाण्डिली मार्जनात् सिद्धा एकादश्यान्तु मण्डलात् ।</strong>
**पुरतो वासुदेवस्य पक्षयोः शुक्लकृष्णयोः ॥१४७॥ **</p></blockquote>
<p>मण्डलान् सर्वतोभद्रादि-मण्डलविधानात् । तत्रापि वासुदेवस्य पुरतः ॥१४७॥</p>
<blockquote>
<p>**उन्मीलनीदिने प्राप्ते परदीपप्रबोधनात् । **
**इन्द्रद्युम्नेन सम्प्राप्तं राज्यं जागरणं हरेः ॥१४८॥ **</p></blockquote>
<p>हरेर्जागरणे परदीपस्य प्रबोधनात् ॥१४८॥</p>
<blockquote>
<p>**दोलादिने च सम्प्राप्ते वीणावाद्यात् पुरूरवाः । **
<strong>चक्रवर्तित्वमायातो दुष्प्रापं यत् सुरैर् अपि ॥१४६॥</strong>
<strong>सम्मानिताः ककुत्स्थेन रात्रौ जागरकारिणः ।</strong>
**स्वशक्त्या चैव दानेन प्राप्तं राज्यं सूदुर्लभम् ॥१५०॥ **</p></blockquote>
<p>आयातः प्राप्तः स्वशक्त्या दानेन सम्मानिताः पाठान्तरे देहान्ते च देवदुर्लभं पदं प्राप्तवानित्य् अर्थः ॥१४९-१५०॥</p>
<blockquote>
<p>**श्वपाकी च मृगी नाम गानं कृत्वा हरेर्दिने । **
<strong>गान्धर्वलोकनारीणां जाता राज्ञी प्रजागरात् ॥१५१॥</strong>
**वेणुवाद्यादृचीकस्तु विजयावासरे निशि । **
<strong>जागरे पुरतो विष्णोः पुना राजा भविष्यति ॥१५२॥</strong>
**ये केचिद्गायका विप्र वादका नर्तका नराः । **
<strong>नर्तकी-सहिता यान्ति कृत्वा जागरणं दिवम् ॥१५३॥</strong>
**वियोनिमागतैः सर्वैः कृत्वा जागरणं हरेः । **
<strong>सम्प्राप्तं पृथिवीशत्वं सकामैर् मुनिसत्तम ॥१५४॥</strong>
<strong>निष्कामैर् मुक्तिराप्ता च श्वपचाद्यैस्तु जागरात् ।</strong>
**विवक्षा नास्ति वर्णानां हरेर्जागरकारिणाम् ॥ १५५॥ **
**न कलौ पावनं ध्यानं न कलौ जाह्नवीजलम् । **
<strong>न कलौ पावनं जप्यं मुक्तै वकं जागरं हरेः ॥१५६॥</strong>
**आश्रमे वर्तमानानां न फलं हि द्विजन्मनाम् । **
<strong>संयष्टैर् अपि यज्ञैस्तु विना द्वादशि-जागरात् ॥१५७॥</strong></p></blockquote>
<p>जागरे विष्णोः पुरतो वेणुवाद्यात् मङ्गलाचरणादिति पाठे जयति जननिवासः (श्रीभा। १०.९०.४८) इत्यादिपठनाद् इत्य् अर्थः वेणूवाद्यस्वरूपविशेषणं वा । विवक्षा नास्तीति तेषां सङ्ख्यां वक्तुं न शक्यत इत्य् अर्थः । यद् वा, विवक्षा विचारः । विशेष इति पाठेऽधिकार्यापेक्षा नास्तीत्यर्थः । संयष्टैः सम्यगिष्टैः ॥१५२-१५७॥</p>
<blockquote>
<p>**लक्ष्मीः पराङ्मुखी तेषां वासवाद्या दिवौकसः । **
<strong>पितरः कव्यपाल्याद्या मनुष्याः सनकादयः ॥१५८॥</strong>
<strong>एकोऽपि हि कुलोत्पन्नः किञ्जातैर् बहुभिः सुतैः ।</strong>
**द्वादशीजागरात् सर्वास्तारयिष्यति पूर्वजान् ॥१५९॥ **</p></blockquote>
<p>तेषां जागरणहीनानाम् एकोऽपि कुले उत्पन्नः सन् सर्वास्तारयिष्यति अतः किं बहुभिर् इत्यन्वयः ॥१५८-१५९॥</p>
<blockquote>
<p>**विशल्यवासरे विष्णोर्यः करोति सुजागरम् । **
<strong>स वै भागवतो लोके गीयते ब्रह्मवादिभिः ॥१६०॥</strong>
**यस्य प्रसन्नो भगवान् शीलेनोत्पद्यते सुतः । **
**एकोऽपि तारयेत् सर्वान् नरकस्थान पितामहान् ॥१६१॥ **</p></blockquote>
<p>तारयेज्जागरणतः भागवतः जागरणादिकर्ता तत्समः प्रकरणबलादेवमग्रेऽपि ज्ञेयम् ॥१६०-१६१॥</p>
<blockquote>
<p>**न सौरो न च शैवो वा न ब्राह्मो नव शाक्तिकः । **
<strong>न चान्यदेवता-भक्तो भवेद्भागवतोपमः ॥१६२॥</strong>
**गृहेऽपि वर्तते यस्य नित्यं यस्य च चेतसि । **
<strong>द्वादशीचरितं पुण्यं चतुर्वर्गफलप्रदम् ॥१६३॥<br>
अथ जागरण-माहात्म्यफलम्</strong></p></blockquote>
<p>तत्रैव—</p>
<blockquote>
<p>**उपोषितैर् हरिदिनैः संवत्सरशतं फलम् । **
<strong>तत् फलं नित्यमाप्नोति पठन् जागरणं हरेः ॥१६४॥</strong></p></blockquote>
<p>इदानीं जागरणमाहात्म्यफलपाठादिफलमाह—गृहेऽपीत्यादिना । चेतसि च वर्तते द्वादशीचरितं जागरणमाहात्म्यादिकं तस्य चतुर्वर्गफलप्रदं पुण्यं स्यात् । तत्र चतुर्वर्गो धर्मार्थकाममोक्षाः फलं च भक्तिः । जागरणं जागरणमाहात्म्यम् ॥१६३-१६४॥</p>
<blockquote>
<p><strong>माहात्म्यं यः पठेद्भक्त्या मयोक्तं जागरोद्भवम् ।</strong>
**द्वादशीसम्भवं पुत्र कुलानामुद्धरेच्जतम् ॥१६५॥ **
**चरितं बाललीलाया मथुरायां च यः पठेत् । **
<strong>द्वादश्यां देवकीसूनो रात्रौ जागरणे कलौ ।</strong>
**अयुतानां वसेत् कोटिं पितृभिः परिवारितः ॥१६६॥ **</p></blockquote>
<p>दृष्टान्तत्वेन प्रसङ्गेन वा तत्रान्यपाठस्यापि फलगाह—चरितमिति । देवकीसूनोर्मथूरायां या बालवल्लीला तस्य सम्बन्धि चरितं कलौ द्वादश्याः रात्रौ जागरणे यः पठेत् सोऽयुतानां वर्षाणां कोटिं वसेद्वैकुण्ठलोक इति शेषः ॥१६६॥</p>
<blockquote>
<p><strong>वञ्जुलीसम्भवं यो वै माहात्म्यं जागरे हरेः ।</strong>
**कीर्तयिष्यति नित्यं वा तस्य पुण्यं वदाम्यहम् ॥१६७॥ दशभिर् वासरैर् विष्णोर्दशभिर् गणितैर् मुने । **
**कृतैर् भवति यत् पुण्यं नित्यमाप्नोति तत् फलम् ॥१६८॥ **
**जन्मकोटिं मखैर् यष्टैर् न मुक्तिर्जायते नृणाम् । **
**द्वादशी-जागरेणैव मुक्तिं गच्छति मानवः ॥१६९॥ **</p></blockquote>
<p>जन्मकोटिं व्याप्य यष्टैः कृतैर् मखैः ॥१६९॥</p>
<blockquote>
<p>**सर्वपापविशुद्धात्मा लभते वैष्णवं पदम् । **
<strong>सर्वे दुष्टाः समास्तस्य सौम्यास्तस्य सदा ग्रहाः ।</strong>
<strong>यः पठेज्जागरे विष्णोर्माहात्म्यं द्वादशीषु च ॥१७०॥</strong></p></blockquote>
<p>समाश्चरन्ति दुष्टतां विहाय मित्रतां यान्तीत्यर्थः । पाठान्तरे शान्ता भवन्तीत्यर्थः ॥१७०॥</p>
<p><strong>अथ जागरणाकरणे दोषाः</strong></p>
<p>तत्रैव श्रीमदुमामहेश्वर-संवादे—</p>
<blockquote>
<p>**दष्टाः कलिभुजङ्गेन स्वपन्ति मधुहादिने । **
**कुर्वन्ति जागरं नैव मायापाशविमोहिताः ॥१७१॥ **</p></blockquote>
<p>मधुहेत्याकारान्तत्वमार्षम् ॥१७१॥</p>
<blockquote>
<p>**प्राप्ताप्येकादशी येषां कलौ जागरणं विना । **
**ते विनष्टा न सन्देहस्तस्माज्जीवनमध्रुवम् ॥१७२॥ **</p></blockquote>
<p>जागरणं विना गतेति शेषः ॥१७२॥</p>
<blockquote>
<p>**अश्वमेधसहस्रस्य वाजपेयायुतस्य च । **
**न पुण्यं कोटिगुणं गौरि विष्णोर्जागरणे कृते ॥१७३॥ **
**पितृपक्षे मातृपक्षे भार्यापक्षे च भामिनि । **
**कुलमुद्धरते चैतत् कृते जागरणे हरेः ॥१७४॥ **
**अविद्धवासरे विष्णोर्ये कुर्वन्ति प्रजागरम् । **
<strong>तेषां मध्ये प्रहृष्टः सन् नृत्यं प्रकुरुते हरिः ॥१७५॥</strong>
**यावद्दिनानि कुरुते जागरं केशवाग्रतः । **
**युगायुतानि तावन्ति वसते विष्णुवेश्मनि ॥१७६॥ **
**यावद्दिनानि वसते विना जागरणं हरेः । **
**नृत्यन्त्युद्धृतशस्त्राश् च तद्गृहे यमकिङ्कराः ॥१७७॥ **
**जागरे वासुदेवस्य पुराणं पठतीह यः । **
**प्राप्नोत्यभिमतान् कामान् प्रेतत्वं नैव जायते ॥१७८॥ **
**यः पुनः कुरुते गीतं नृत्यं जागरणे हरेः । **
<strong>ब्राह्म्यं पदं मदीयं च सत्यं वै तस्य वैष्णवम् ॥१७६॥</strong>
**यः प्रबोधयते लोकान् विष्णुजागरणे ततः । **
<strong>वसेच्चिरन्तु वैकुण्ठे पितृभिः सह वैष्णवः ॥१८०॥</strong>
**मतिं प्रयक्छते यस्तु हरेर्जागरणं प्रति । **
<strong>षष्टिवर्षसहस्राणि श्वेतद्वीपे वसेन्नरः ॥१८१॥</strong>
<strong>यत् किञ्चित् क्रियते पापं कोटिजन्मानि मानवैः ।</strong>
**कृष्णस्य जागरे सर्वं रात्रौ दहति पार्वति ॥१८२॥ **</p></blockquote>
<p>दह्यते पार्वतीति पाठे दह्यते स्वयमेव नश्यतीत्यर्थः ॥१८२॥</p>
<blockquote>
<p>**शालग्रामशिलाग्रे तु ये कुर्वन्ति हि जागरम् । **
<strong>यामे यामे फलं प्रोक्तं कोट्यन्दवसमुद्भवम् ॥१८३॥</strong></p></blockquote>
<p>ऐन्दवं चान्द्रायणम् ॥१८३॥</p>
<blockquote>
<p>**का आर्थसम्पदः पुत्राः कीर्तिर्लोकश् च शाश्वतः । **
**यज्ञायुतैर् न लभ्येत द्वादशीजागरं विना ॥१८४॥ **
**यावत् पदानि कुरुते केशवायतनं प्रति । **
**अश्वमेधसमानि स्युर्जागरार्थं प्रगच्छतः ॥१८५॥ **
**पादयोः पतितं यावद्धरण्यां पांशु गच्छतः । तावद्वर्षसहस्राणि जागरी वसते दिवि ॥१८६॥ **
**तस्माद्गृहात् प्रगन्तव्यं जागरे माघवालयम् । **
<strong>कलौ मलविनाशाय द्वादशी-द्वादशीषु च ॥१८७॥</strong>
**किं व्रतर्बहुभिश्चीर्णैस्तीर्थवासेन तस्य किम् । **
<strong>द्वादशीवासरे प्राप्ते न कर्याजागरं यदि ॥१८८॥</strong>
**प्रवासे न त्यजेद्यस्तु पथि खिन्नोऽपि पार्वति । **
<strong>जागरं वासुदेवस्य स हि मेऽतिप्रियो नरः ॥१८६॥</strong>
**यः पुनः सुस्थचित्तोऽपि स्वस्थाने वसतेऽपि सन् । **
**न हरेर्जागरं कुर्यात् तेन कार्यं न मे क्वचित् ॥१९०॥ **</p></blockquote>
<p>सन्नपि साधुर् अपि ॥१९०॥</p>
<blockquote>
<p>**मद्भक्तो न हरेः कुर्याज्जागरं पापमोहितः । **
<strong>व्यर्थं मत्पूजनं तस्य मत्पूज्यं यो न पूजयेत् ॥१९१॥</strong>
**सवाह्याभ्यन्तरं देहं वेष्टितं पापकोटिभिः । **
<strong>मुच्यते वासरे विष्णोर्जागरे नृत्यतां निशि ॥१९२॥</strong></p></blockquote>
<p>वाह्यानि अङ्गानि आभ्यन्तराणि इन्द्रियाणि तैः सहितम् । मुच्यते पापकोटिभ्यस्ताभ्यः ॥१९२॥</p>
<blockquote>
<p><strong>प्राप्ते कलियुगे घोरे नरास्ते त्रिदशैः समाः ।</strong>
**विशल्ये वासरे विष्णोर्ये कुर्वन्ति हि जागरम् ॥१९३॥ **
**कूर्परं यमदूतानां दत्तं तेन यमस्य च । **
**कृत्वा जागरणं विष्णोरविद्धद्वादशीव्रतम् ॥१९४॥ **
**द्वादश्यां जागरे विष्णोर्यैः कृतं पुष्पमण्डपम् । **
**प्रतिपुष्पफल तेषां वाजिमेधसमं प्रिये ॥१९५॥ **
**द्वादश्यां कृष्णभवनं कदलोस्तम्भशोभितम् । **
<strong>ये कुर्वन्ति हरिस्तेषां स्वकीयं यच्छते पदम् ॥१९६॥</strong>
<strong>दीपदानं प्रकुर्वन्ति जागरे केशवस्य हि ।</strong>
**ते ध्वस्ततिमिरा गौरि यान्ति विष्णोः परं पदम् ॥१९७॥ **</p></blockquote>
<p>कूर्परं दत्तं कूर्परेण प्रहत्य विष्णुलोकं प्रयातीत्यर्थः । ध्वस्तं नष्टं तिमिरमज्ञानं येषां ते ॥१९४-१९७॥</p>
<blockquote>
<p>**ब्राह्मणाः क्षत्रिया वैश्याः स्त्रियः शूद्राश् च जागरे । **
<strong>हीनवर्णा अन्त्यजाश् च राक्षसा दैत्यदानवाः ।</strong>
**प्राप्तास्ते परम स्थानं श्रीविष्णोर्जागरे कृते ॥१९८॥ **</p></blockquote>
<p>जागरे भवन्ति जागरं कुर्वन्तीत्यर्थः । हीनवर्णाः सङ्करजातयः ॥१९८॥</p>
<blockquote>
<p>**अप्रेरितः स्वयं भक्त्या गीतं नृत्यं करोति यः । **
<strong>जागरे पद्मनाभस्य स किं नाकृत मानवः ॥१९९॥</strong></p></blockquote>
<p>स किं नाकृत अपि तु सर्वमेव कृत्यमकरोतित्य् अर्थः ॥१९९॥</p>
<blockquote>
<p>**यो नृत्यति प्रहृष्टात्मा कृत्वा वै करताडनम् । **
<strong>गीतं कुर्वन् मुखेनापि दर्शयन् कौतुकान् बहूः ॥२००॥</strong>
**पुरतो वासुदेवस्य रात्रौ जागरणे स्थितः । **
<strong>पठन् कृष्णचरित्राणि रञ्जयन् देवि वैष्णवान् ॥२०१॥</strong>
<strong>मुखेन कुरुते वाद्यं सम्प्रहृष्टतनूरुहः ।</strong>
**दर्शयन् विविधान् नृत्यान् स्वेच्छालापांश् च कुर्वति ॥२०२॥ **
**भावैर् एतैर् नरो यस्तु कुरुते जागरं हरेः । **
**निमेषे निमेषे पुण्यं तीर्थकोटिसमं स्मृतम् ॥२०३॥ **
**अविग्नमनसा यस्तु धूपं नीराजनं हरेः । **
<strong>कुरुते जागरे रात्रौ सप्तद्वीपाधिपो भवेत ॥२०४॥</strong></p></blockquote>
<p>कुर्वति करोति अविग्नेन अनुद्विग्नेन मनसा ॥२०२-२०४॥</p>
<p>किञ्च—</p>
<blockquote>
<p>**अभावे कृष्णधिष्णस्य गत्वा मन्मन्दिरं शिवे । **
**कार्यं जागरणं रात्रौ विद्धि मां माधवप्रियम् ॥२०५॥ **
<strong>अभावे मम धिष्ण्यस्य गत्वा तु रवि-मन्दिरम् ।</strong>
**कार्यं जागरणं रात्रौ यथा विष्णुस्तथा रविः ॥२०६॥ **
**तदभावे विना प्राममरण्यकादशी यदि । **
<strong>तदाकाशे सूरेशानि विष्णोस्त्रीणि पदानि वै ।</strong>
**दृष्ट्वा देवि प्रकर्तव्यं जागरं चक्रपाणिनः ॥२०७॥ **</p></blockquote>
<p>अधूना वर्त्मादौ मूख्याभावे जागरणस्थानमाह—अभाव इति सप्तभिः । अरप्ये यदि एकादशी स्यात् सन्धिरार्षः ॥२०५-२०७॥</p>
<blockquote>
<p>**अथवा प्रतिमा विष्णोः शालग्रामशिलाऽथवा । **
<strong>तिष्ठते यदि देवेशि कार्यस्तत्र प्रजागरः ॥२०८॥</strong></p></blockquote>
<p>प्रतिमा चला ॥२०८॥</p>
<blockquote>
<p>**मेघसञ्छादिते व्योम्नि विष्णोस्त्रीणि पदानि च । **
<strong>अदृष्ट्वा बोधिमूले तु कार्यं जागरणं हरेः ॥२०९॥</strong></p></blockquote>
<p>बोधिः—अश्वत्थवृक्षः ॥२०९॥</p>
<blockquote>
<p>**रात्रिमूलेऽथवा गौरि तुलसीवनपार्श्वतः । **
<strong>यत्र वा तत्र वा कार्यं तीर्थे वा निम्नगा-जले ॥२१०॥</strong>
**सर्वाभावे महादेवि वैष्णवस्य च सन्निधौ । **
<strong>कर्तव्यं जागरं विष्णोर्मानसीं भक्तिमास्थितैः ॥२११॥</strong>
**विना जागरणं गौरि विष्णोर्दिनफलं न हि । **
<strong>नास्माकं भवति प्रीतिब्रह्मादीनां दिवौकसाम् ॥२१२॥</strong>
**यज्ञानामपि सर्वेषां महायज्ञः स कथ्यते । **
<strong>वासरे वासुदेवस्य यतो जागरसञ्ज्ञकः ॥२१३॥</strong>
<strong>तस्माज्जागरणं कार्यं त्यक्त्वा कार्यान्तराण्यपि ॥२१४॥</strong></p></blockquote>
<p>पाद्मे देवदूतविकुण्डलसंवादे—</p>
<blockquote>
<p>**रात्रौ जागरणं कृत्वा समुपास्य जनार्दनम् । **
<strong>दश वै पैतृके पक्षे मातृके दश पूर्वजाः ।</strong>
**प्रियाया दश ये वैश्य तानुद्धरति निश्चितम् ॥२१५॥ **</p></blockquote>
<p>श्रीमार्कण्डेयपुराणे—</p>
<blockquote>
<p>**ध्यानध्येयविहीनस्य सञ्ज्ञातीतस्य भूपते । **
**कर्मभ्रष्टस्य कथितो मोक्षस्तु हरिजागरे ॥२१६॥ **</p></blockquote>
<p>प्रह्लादसंहितायां प्रह्लादोक्तौ—</p>
<blockquote>
<p><strong>यानि कानि च पापानि ब्रह्महत्यादिकानि च ।</strong>
**कृष्णजागरणे तानि विलयं यान्ति खण्डशः ॥२१७॥ **
**एकतः क्रतवः सर्व समाप्तवरदक्षिणाः । **
<strong>एकतो देवदेवस्य जागरः कृष्णवल्लभः ।</strong>
**न समं कवयः प्राहुरधिकः कृष्णजागरः ॥२१८॥ **
**तत्र ब्रह्मा च रुद्रश् च शक्राद्या देवतागणाः । **
**नित्यमेव समायान्ति जागरे कृष्णवाल्लभे ॥२१९॥ **
**ऋषयो नारदाद्यास्तु व्यासाद्या मुनयस्तथा । **
<strong>अहं च तत्र गच्छामि कृष्णपूजारतः सदा ॥२२०॥</strong>
**तत्र काशी पुष्करं च प्रयागो नैमिषं गया । **</p></blockquote>
<p>अह—प्रह्लादः ॥२२०॥</p>
<blockquote>
<p>**शालग्राममहाक्षेत्रमर्वुदारण्यमेव च ॥२२१॥ **
**सुपुण्या मथुरा तत्र सर्वतीर्थानि चैव हि । **
<strong>यज्ञा वेदाश् च चत्वारो व्रजन्ति हरिजागरम् ॥२२२॥</strong>
**गङ्गा सरस्वती रेवा यमुना वै शतद्रुका । **
<strong>चन्द्रभागा वितस्ता च नद्यः सर्वास्तु तत्र वै ॥२२३॥</strong>
**सरांसि च ह्रदाः सर्वे समुदाः सर्व एव हि । **
<strong>एकादश्यां द्विजश्रेष्ठ गच्छन्ते कृष्णजागरम् ॥२२४॥</strong>
**स्पृहणीया हि देवानां ये नराः कृष्णजागरे । **
**नृत्यन्ति गीतं कुर्वन्ति वीणावाद्यप्रहर्षिताः ॥२२५॥ इति । **</p></blockquote>
<p>जन्माष्टमी-प्रबोधन्यादिकेऽन्यच्च महोत्सवे ।</p>
<blockquote>
<p><strong>माहात्म्यं जागरस्याग्रे लेख्यं तत्तत्प्रसङ्गतः ॥२२६॥</strong></p></blockquote>
<p>एवम् एकादशीजागरणमाहात्म्यं लिखितम् तर्हि किं जन्माष्टम्यादि-जागरणमहिमा नास्ति तत्र लिखति—जन्मेति । आदि-शब्देन श्रीरामनवम्यादि ॥२२६॥</p>
<blockquote>
<p>**ततः प्रभाते भगवद्रात्रिक्रीडारसात्मिकाम् । **
<strong>कौशिकीं प्रमुदा गायेच्छ्रीकृष्णपरितोषणीम् ॥२२७॥</strong></p></blockquote>
<p>कौशिकी शृङ्गाररसप्रधानगीतवृत्तिविशेषस्ताम् अतएव भगवतो रात्रौ या क्रीडा रासादिस्तद्रसात्मिकाम् यया श्रीगीतगोविन्दे—रजनि जनितगुरुजागर— इत्यादि । अतएव श्रीकृष्णस्य परमरसिक-शिरोमणेः परितोषणीम् ॥२२७॥</p>
<p>तथा च स्कान्दे—</p>
<blockquote>
<p>**प्रभाते कौशिकीं यस्तु प्रगायेज्जागरे हरेः । **
<strong>स समुद्धरते सर्वान् श्वपचान् ब्राह्मणो यथा ॥२२८॥ इति।<br>
यथ पारणदिनकृत्यम्</strong>
<strong>मङ्गलाररात्रिकं कृत्वाभ्यर्च्य प्रस्थाप्य वैष्णवान् ।</strong>
**प्रातः पूजां च निष्पाद्य कृष्णे तत् सर्वमर्पयेत् ॥२२९॥ **</p></blockquote>
<p>अभ्यर्च्य महाप्रसादादिना सम्मान्य प्रस्थाप्य च स्वस्वगृहं तत् उपवासादिकम् केचिच्च पारणानन्तरमेव समर्पणमिच्छन्ति ॥२२९॥</p>
<p>तदुक्तं कात्यायनेन—</p>
<blockquote>
<p>**प्रातः स्नात्वा हरिं पूज्य उपवासं समर्पयेत् । **
<strong>पारणन्तु ततः कुर्याद्व्रतसिद्धौ हरिं स्मरन् ॥२३०॥<br>
अथ तत्र समर्पणमन्त्रः</strong>
**अज्ञानतिमिरान्धस्य व्रतेनानेन केशव । **
**प्रसीद सुमुखो नाथ ज्ञानदृष्टिप्रदो भव ॥२३१॥ इति । **
**तत्र स्नानोपचारन्तु प्रातैर् व समाचरेत् । **
<strong>प्रामाणिकानां केषाञ्चिद्वैष्णवानामिदं मतम् ॥२३२॥</strong></p></blockquote>
<p>तत्र द्वादश्यां भगवत्पूजायां प्रामाणिकानां श्रीकृष्णदेवाचार्यादीनामित्यनेन तेषां मतं पालनीयमित्यभिप्रेतम् । केषाञ्चिद् इत्यनेन सर्वेषामिति सूचितं श्रीवैष्णवादीनां तादृशाचारादर्शनात् ॥२३२॥</p>
<p><strong>अथ तत्र श्रीभगवतः प्रातरस्नपनम्</strong></p>
<p>पाद्मे व्रतखण्डे—</p>
<blockquote>
<p>**जन्मप्रभृति यत्किञ्चित् सुकृतं समुपार्जितम् । **
<strong>नश्यति द्वादशिदिने हरेर् निर्माल्यलङ्घनात् ॥२३३॥</strong></p></blockquote>
<p>तन्मतमेव प्रमाणयति—जन्मेति । निर्माल्यस्य लङ्घनात् अतिक्रमात् उत्तारणाद् इत्य् अर्थः । न च पद्भ्यां यल्लङ्घनं तस्माद् इत्य् अर्थः तस्य सर्वदा सर्वदेवसम्बन्धिनोऽपि निषिद्धत्वेन द्वादशी हरिपदयोर्वैयर्थ्यापत्तेः अतएव द्वादश्यां वर्जनीयमध्ये स्कान्दादौ निर्माल्य-लङ्घनमप्युक्तम् । तच्चाग्रे नियमेषु लेख्यं लिखितं च पूर्वं पक्षकृत्यविधौ समयेषु मध्ये द्वादश्यां निषिद्धेषु तत्र विष्णोर्दिवा न स्नानमिति ॥२३३॥</p>
<p>त्रैलोक्यमोहन-पञ्चरात्रे च—</p>
<blockquote>
<p>**स्नानं न हरये दद्याद्द्वादश्यां वैष्णवो दिवा । **
<strong>पक्षपूजाफलं सर्वं वास्कलायोपगच्छति ॥२३४॥ इति ।</strong></p></blockquote>
<p>एतदेव पञ्चरात्रवचनेन साधयति—स्नानमिति ॥२३४॥</p>
<blockquote>
<p><strong>अतो दिवा निषिद्धत्वाद्रजन्यां स्नापयेत् प्रभुम् । पवित्रदमनद्वादश्युत्सवे तु न निश्यपि ॥२३५॥</strong></p></blockquote>
<p>पवित्रारोपण-दमनकारोपणद्वादश्योरुत्सवे तु रात्रावपि न स्नापयेत् । एतदपि केषाञ्चिदेव प्रामाणिकाणां मतम् ॥२३५॥</p>
<blockquote>
<p>**नित्यकृत्यं समाप्याथ शक्त्या विप्रांश् च भोजयेत् । **
<strong>कुर्वीत द्वादशीमध्ये तुलसीं प्राश्य पारणम् ॥२३६॥</strong></p></blockquote>
<p>नित्यकृत्यं वैश्वदेवादिकं जपादिकं वा । तुलसीं प्राश्येति तुलसी प्राशनपूर्वं भोजन कुर्याद् इत्य् अर्थः । यद्यपि नैवेद्यशेषं तुलसीविमिश्रम् इत्यादिना सदा तुलसीयुक्तमेव भोजनं विहितमस्ति तथापि पारणे विशेषतोऽवश्यमेवेति ज्ञेयम् ॥२३६॥</p>
<p>तथा च स्कान्दे—</p>
<blockquote>
<p>**कृत्वा चैवोपवासन्तु योऽश्नाति द्वादशीदिने । **
<strong>नैवेद्यं तुलसीमिश्रं पापकोटिविनाशनम् ॥२३७॥</strong></p></blockquote>
<p>तदेव स्कन्दपुराणोक्त्याभिव्यञ्जयति—कृत्वेति ॥२३७॥</p>
<p><strong>अथ पारणे द्वावश्य्-अपेक्षणम्</strong></p>
<p>यत उक्तं पाद्मे—</p>
<blockquote>
<p>**महाहानिकरी ह्येषा द्वादशी लङ्घिता नृणाम् । **
<strong>करोति धर्महरणमस्नातेव सरस्वती ॥२३८॥</strong></p></blockquote>
<p>लङ्घिता पारणायामतिक्रान्ता । अस्नाता सरस्वती वेति—गङ्गाद्यास्त्वन्या नदीरुत्तीर्य परे पारे स्नानं कार्यं सरस्वत्यान्तु प्रथमं स्नात्वैव परं पारं गन्तव्यमिति विधेः स्नानमकृत्वोल्लङ्घिता सरस्वती यथा धर्महरणं करोति तद्वद् इत्य् अर्थः ॥२३८॥</p>
<p>स्कान्दे—</p>
<blockquote>
<p>**पारणाहनि सम्प्राप्ते द्वादशीं यो व्यतिक्रमेत् । **
<strong>त्रयोदश्यान्तु भुञ्जानः शतजन्मानि नारकी ॥२३६॥</strong></p></blockquote>
<p>तत्रैव श्रीमार्कण्डेयभगीरथ-संवादे—</p>
<blockquote>
<p>**यो हि भागवतो भूत्वा द्वादशीं न हि साधयेत् । **
<strong>कृतस्य पूर्वपुण्यस्य दत्तस्तेन विभावसुः ॥२४०॥</strong></p></blockquote>
<p>कौर्मे—</p>
<blockquote>
<p>**एकादश्यामुपोष्यैव द्वादश्यां पारणं स्मृतम् । **
<strong>त्रयोदश्यां न तत् कुर्याद्द्वादशद्वादशीक्षयात् ॥२४१॥</strong></p></blockquote>
<p>द्वादशद्वादशीक्षयादिति द्वादशद्वादशीषु कृतं पुण्यं क्षीयत इति-हेतोरित्य् अर्थः ॥२४१॥</p>
<p>किञ्च—</p>
<blockquote>
<p>**कलाद्वयं त्रयं वापि द्वादशीं न त्वतिक्रमेत् । **
<strong>अतिक्रान्ता द्वादशी तु हन्ति पुण्यं पुराकृतम् ॥२४२॥</strong></p></blockquote>
<p>भविष्ये—</p>
<blockquote>
<p>**यो द्वादशीमतिक्रम्य पारणं कुरुते नरः । **
<strong>द्वादशाब्दकृतं तस्य तत्क्षणादेव नश्यति ॥२४३॥</strong></p></blockquote>
<p>देवीरहस्ये—</p>
<blockquote>
<p>**द्वादशीं समतिक्रम्य पारणं यः करोति हि । **
<strong>स्नानदानादिकं सर्वं निष्फलं तस्य जायते ॥२४४॥</strong>
**अल्पा चेद्द्वादशी कुर्यान्नित्यकर्मारुणोदये । **
<strong>अत्यल्पा चेन्निशीथोर्द्धमामध्याह्निकमेव तत् ॥२४५॥</strong></p></blockquote>
<p>अरुणोदये नित्यकर्म कुर्यात् आमध्याह्निकं मध्याह्नकृत्यपर्यन्तं तन्नित्यकर्म निशीथादूर्ध्वमर्धरात्रोपर्येव कुर्यात् । आमध्याह्निकमित्येतत् पूर्वमपि द्रष्टव्यम् ॥२४५॥</p>
<p><strong>अथ द्वादश्यल्पत्वे कृत्यसमाधानम्</strong></p>
<p>भविष्ये—</p>
<blockquote>
<p>**स्वल्पायामथ भूपाल द्वादश्यामरुणोदये । **
<strong>स्नानार्चनक्रियाः कार्या दानहोमादि-संयुताः ॥२४६॥</strong></p></blockquote>
<p>पाद्मे—</p>
<blockquote>
<p>**यदा भवति स्वल्पा हि द्वादशी पारणे दिने । **
<strong>ऊषःकाले द्वयं कुर्यात् प्रातर्माध्याह्निकं तथा ॥२४७॥</strong></p></blockquote>
<p>तथा नारदीये—</p>
<blockquote>
<p>**अल्पायामथ विप्रेन्द्र द्वादश्यामरुणोदये । **
<strong>स्नानार्चनक्रियाः कार्या दानहोमादि-संयुताः ॥२४८॥</strong>
<strong>देवलोक्तौ अतएवोक्तं सारदापुराणे—</strong>
**दिनकर्मदिने सर्वं कत्तव्यं यदि तद्दिने । **
<strong>नैव सिद्धिमवाप्नोति तदा रात्रौ विधीयते ॥२४६॥ इति ।<br>
अथ सङ्कटे पारणसमाधानम्</strong></p></blockquote>
<p>स्कान्दे—</p>
<blockquote>
<p>**कलार्द्धां द्वादशीं दृष्ट्वा निशीथादूर्ध्वमेव हि । **
<strong>आमध्याह्नाः क्रियाः सर्वाः कर्तव्याः शम्भुशासनात् ॥२५०॥</strong></p></blockquote>
<p>अरुणोदये नित्यकर्माचरणे भविष्यपुराणादिवचनानि प्रमाणत्वेन लिखित्वा अत्यल्पायां निशीथादूर्ध्वमेव तत्करणे स्कन्दपुराणादिवचनानि प्रमाणयति—कलार्धमिति आमध्याह्ना मध्याह्नावधि याः क्रियाः कृत्यानि ताः सर्वाः ॥२५०॥</p>
<blockquote>
<p>**अशक्त्या सङ्कटे प्राप्ते पारणं वारिणा चरेत् । **
<strong>तद्धि नैवासितं नैवानशितं च विदुर्बुधाः ॥२५१॥</strong></p></blockquote>
<p>तत् वारिणा पारणमशितं भुक्तमिति न विदूर्मुनय इति । पश्चाद्भोजनेऽपि द्विर्भोजनदोष-परिहारः । अनशितं च न विदुः इत्यनेन द्वादशीलङ्घनदोषपरिहारः ॥२५१॥</p>
<p>अतएव तत्र—</p>
<blockquote>
<p>**कलाद्वयं त्रयं वापि द्वादशी यदि दृश्यते । **
<strong>स्नानार्चनादिकं कर्म तदा रात्रौ विधीयते ॥२५२॥</strong></p></blockquote>
<p>कालिका-सारदापुराणयोः—</p>
<blockquote>
<p>**स्वल्पैव द्वादशी यत्र स्नानदानादिकाः क्रियाः । **
<strong>रजन्यामेव कर्तव्या दानहोमादिसंयुताः ॥२५३॥</strong>
<strong>सङ्कटे विषमे प्राप्ते द्वादश्यां पारयेत् कथम् ।</strong>
**अद्भिस्तु पारणं कुर्यात् पुनर्भुक्तं न दोषकृत् ॥२५४॥ **</p></blockquote>
<p>कात्यायनोक्तौ च—</p>
<blockquote>
<p>**मन्त्रं जपित्वा हरये निवेद्योपोषणं व्रती । **
<strong>अद्भिस्तु पारणं कुर्यात् सङ्कटे विषमे सति ॥२५५॥</strong></p></blockquote>
<p>किञ्च—</p>
<blockquote>
<p><strong>सन्ध्यादिकं भवेन्नित्यं पारणन्तु निमित्ततः ।</strong>
**अद्भिस्तु पारयित्वा तु कुर्यात् सन्ध्यादिकं पुनः ॥२५६॥ इति । **
**द्वादशीपूर्वपादीयस्तत्र चेद्धरिवासरः । **
<strong>द्वादश्याधिक्यतस्तिष्ठेत् पारणं तत्र नाचरेत् ॥२५७॥</strong></p></blockquote>
<p>द्वादश्याः पूर्वपादसम्बन्धी हरिवासरः । तत्र पारणदिने द्वादश्या आधिक्यतः बाहुल्यात् पञ्चचत्वारिशद्घटिकोपरि वृद्धिश्चेद्यदि तिष्ठेत् तत्र हरिवासरे पारणं नाचरेत् ॥२५७॥</p>
<p>विष्णुधर्मोत्तरे—</p>
<blockquote>
<p>**द्वादश्याः प्रथमः पादो हरिवासरसञ्ज्ञकः । **
**तमतिक्रम्य कुर्वीत पारणं विष्णुं तत्परः ॥२५८॥ **</p></blockquote>
<p>क्वचिच्च—</p>
<blockquote>
<p>**द्वादश्येकादशीयोगे विख्यातो हरिवासरः । **
**एकादश्यान्त्यपादश् च द्वादश्याः पूर्व एव हि । **
<strong>हरिवासर इत्याहुर्भोजनं न समाचरेत् ॥२५९॥<br>
अथान्येऽपि द्वादशीनियमाः</strong></p></blockquote>
<p>स्कान्दे—</p>
<blockquote>
<p>**क्षौद्रं मांसं सुरां तैलं व्यायामं क्रोधमैथुने । **
<strong>परान्नं कांस्य-ताम्बूले लोभ निर्माल्यलङ्घनम् ।</strong>
**द्वादश्यां द्वादशैतानि वैष्णवः परिवर्जयेत् ॥२६०॥ **</p></blockquote>
<p>एवं द्वादश्यां पूजादिनियमं लिखित्वान्यानपि नियमान् लिखति—क्षौद्रमिति षड्भिः ॥२६०॥</p>
<p>ब्रह्माण्डपुराणे—</p>
<blockquote>
<p><strong>कांस्यं मांसं सुरां क्षौद्रं लोभं वितथभाषणम् । व्यायामं च प्रवासं च दिवास्वप्नमथाञ्जनम् ॥२६१॥</strong>
**शिलापिष्टं मसूरं च द्वादशैतानि वैष्णवः । **
<strong>द्वादश्यां वर्जयेन्नित्यं सर्वपापैः प्रमुच्यते ॥२६२॥</strong></p></blockquote>
<p>बृहस्पतिरपि—</p>
<blockquote>
<p><strong>कांस्यं मांसं सुरां धृतं व्यायामं क्रोधमैथुनम् । हिंसामसत्यं लौल्यं च तैलं निर्माल्यलङ्घनम् ।</strong>
**द्वादश्यां द्वादशैतानि वैष्णवः परिवर्जयेत् ॥२६३॥ **</p></blockquote>
<p>असत्यम्—अनृतभाषणम् ॥२६३॥</p>
<p>क्वचिच्च—</p>
<blockquote>
<p><strong>कांस्यं मांसं मसूरं च चणकं कोरदूषकम् । रत्यौषधपरान्नं च द्वादश्यामष्ट वर्जयेत् ॥२६४॥<br>
अथोन्मीलन्याद्यष्टमहाद्वादशीनां विशेषतो निरूपणम्</strong>
<strong>ब्रह्मवैवर्ते श्रीसूतशौनक-संवादे—</strong>
**उन्मीलनी वञ्जुली च त्रिस्पृशा पक्षवर्द्धिनी । **
**जया च विजया चैव जयन्ती पापनाशिनी ॥२६५॥ **</p></blockquote>
<p>उन्मीलनी तथा वञ्जुलीत्यत्र व्यञ्जुलीति क्वचित् पाठः ॥२६५॥</p>
<blockquote>
<p>**द्वादश्योऽष्टौ महापुण्याः सर्वपापहरा द्विज । **
**तिथियोगेन जायन्ते चतस्रश्चापरास्तथा । **
<strong>नक्षत्रयोगाच्च बलात् पापं प्रशमयन्ति ताः ॥२६६॥<br>
तत्र उन्मीलनीनिरूपणम्</strong>
**एकादशी तु सम्पूर्णा वर्द्धते पुनरेव सा । **
<strong>द्वादशी च न वर्धत कथितोन्मीलनीनि सा ॥२६७॥<br>
अय वञ्जुलीनिरूपणम्</strong>
**द्वादश्येव विवर्धेत न चैवैकादशी यदा । **
<strong>वञ्जुली तु भृगुश्रेष्ठ कथिता पापनाशिनी ॥२६८॥</strong></p></blockquote>
<p>पुनः परदिनमित्य् अर्थः । वञ्जुल्या एव विशेषणं पापनाशिनीति ॥२६७-२६८॥</p>
<p><strong>अथ त्रिस्पृशा-निरूपणम्</strong></p>
<blockquote>
<p>**अरुणोदय आद्या स्याद्द्वादशी सकलं दिनम् । **
<strong>अन्ते त्रयोदशी प्रातस्त्रिस्पृशा सा हरेः प्रिया ॥२६९॥</strong></p></blockquote>
<p>अरुणोदय सूर्योदये आद्या एकादशी पाठान्तरेऽपि सैव अरुणोदयं व्याप्यम् ॥२६९॥</p>
<p><strong>अथ पक्षवर्धिनी</strong></p>
<blockquote>
<p>**कुहूराके यदा वृद्धिं प्रयाते पक्षवर्धिनी । **
**विहायैकादशीं तत्र द्वादशीं समुपोषयेत् ॥२७०॥ पुण्यश्रवणपुष्याद्यरोहिणीसंयुतास्तु ताः । **
<strong>उपोषिताः समफला द्वादश्योऽष्टौ पृथक् पृथक् ॥२७१॥</strong></p></blockquote>
<p>पुष्पाद्यं पुनर्वसुनक्षत्रं समफला इति सर्वासां नित्यत्वात् ॥२७१॥</p>
<blockquote>
<p>**ब्रह्मघ्नमपि सा पूर्वा विशोधयति भार्गव । **
<strong>वञ्जुलोति द्वितीया सा हत्यायुतविनाशिनी ॥२७२॥</strong>
**महापापानि चत्वारि शोधयेत् त्रिस्पृशा कृता । **
**कुरुतेऽशेषकलुषविच्छेदं पक्षवर्धिनी ॥२७३॥ **
**जया जयन्ती विजया प्रेतमोक्षं तथापरा । **
<strong>जयन्ती नरकच्छेदमपि दुष्कृतकारिणाम् ।</strong>
**अष्टमी तु भृगुश्रेष्ठ यथार्था पापनाशिनी ॥२७४॥ **</p></blockquote>
<p>पूर्वा उन्मीलनी तथापरा जयन्ती चेत्यर्थः । पुनर्जयन्त्या विशेषं दर्शयति—जयन्तीति । पाठान्तरे जयादित्रयं प्रेतमोक्षं कुरुते । तथा परेत्यस्य परेणान्वयः । परा सर्वश्रेष्ठा यत इत्य् अर्थः । अष्टमी पापनाशिनी ॥२७२-२७४॥</p>
<p>किञ्च—</p>
<blockquote>
<p>**अथेति महता पुण्यप्रमारेण हरेर्दिनम् । **
**शुक्लपक्षे भृगुश्रेष्ठ विशेषव्रतसंयुतम् ॥२७५॥ **
**तदायतमपि त्यक्तं यदि पुण्यं वहिःश्रुतैः । **
**तदेतदमृतं प्राप्तं कराद्विगलितं क्षणात् ॥२७६॥ **
**एकादशीस्वरूपेण धर्मः साक्षाज्जनार्दनः । **
<strong>तच्छरीरसमं प्राहुर्वञ्जुल्युन्मीलनीव्रतम् ॥२७७॥</strong>
**विहाय वञ्जुली पापाः कारयन्त्यवरां तिथिम् । **
<strong>हिंसितस्तैर् असौ कृष्णाक्षर इत्यवधारय ॥२७८॥</strong>
**ये कारयन्त्यविद्वांसः शास्त्रमुल्लङ्घ्य हैतुकाः । **
<strong>प्राणिनस्तत्कृतं पापं तेषां गच्छत्यसंशयम् ॥२७६॥</strong>
**तेषां निरभिमानैस्तु भूत्वा शास्त्रानुगामिभिः । **
**यथावटुपदेष्टव्यं न भाव्यं कलुषाशयः ॥२८०॥ **</p></blockquote>
<p>हरेर्दिनम् उतमीलन्यादि बहिःश्रुतैः अश्रुतशास्त्रैर् इत्य् अर्थः । अक्षरेति पाठे अक्षरो जनार्दन एव । तत्तस्मात् अङ्गुर इति वा पाठः । ततः पदाविर्भावस्थानं तुल्यमित्य् अर्थः । तेषां गच्छति तान् प्राप्नोति । भाष्यमिति पाठे मलिनाशयैर् भूत्वा न वक्तव्यमित्य् अर्थः ॥२७५-२८०॥</p>
<p>ब्राह्मे वसिष्ठमान्धातृसंवादे—</p>
<blockquote>
<p>**जया च विजया चैव जयन्ती पापनाशिनी । **
<strong>सर्वपापहरा ह्येताः कर्तव्याः फलकाङ्क्षिभिः ॥२८१॥</strong></p></blockquote>
<p>फलं तत्रोक्तं यत्तत्काङ्क्षिभिः ॥२८१॥</p>
<p><strong>अथाष्टमहाद्वादशीनित्यत्वम्</strong></p>
<p>ब्रह्मवैवर्ते—</p>
<blockquote>
<p>**द्वादश्योऽष्टौ समाख्याता याः पुराणविचक्षणैः । **
<strong>तासामेकापि च हता हन्ति पुण्यं पुराकृतम् ॥२८२॥</strong></p></blockquote>
<p>तासां मध्ये हता अतिक्रान्ता पाठान्तरेऽपि स एवार्थः ॥२८२॥</p>
<p>पाद्मे मार्कण्डेयपुराणे च श्रीभगवदुक्तौ—</p>
<blockquote>
<p>**न करिष्यन्ति ये लोके द्वादश्योऽष्टौ ममाज्ञया । **
<strong>तेषां यमपुरे वासो यावदाहूतसम्प्लवम् ॥२८३॥</strong></p></blockquote>
<p>या अष्टौ द्वादश्यस्ता ये न करिष्यन्ति ॥२८३॥</p>
<p>स्कान्दे च ब्रह्मनारदसंवादे जागरणप्रसङ्गे—</p>
<blockquote>
<p>**उन्मीलनी परित्यक्ता वञ्जुली पक्षवर्धिनी । **
**नरके वसते तावद्यावदिन्द्राश्चतुर्दश ॥२८४॥ **
**त्रिस्पृशा विष्णुदयिता ये न कुर्वन्ति भूतले । **
**तावद्यमपुरे वासो यावन्नद्यः ससागराः ॥२८५॥ इति । **</p></blockquote>
<p>स्कान्दोक्तोन्मीलन्यादीनां साहचर्यात् जयादीनामपि चतसृणां नित्यत्वं सिद्धमेव । किंवा तास्वष्टसु मध्ये उन्मीलन्यादीनामेव चतसृणां प्राधान्याभिप्रायेण तत्र तासामेव नित्यत्व युक्तमिति दिक् ॥२८४-२८५॥</p>
<p><strong>अथ ऋक्षप्रयुक्तानां व्रतकर्तव्यता</strong></p>
<blockquote>
<p>**जयादीनां चतसृणां तथा व्यक्तं निरूप्यते । **
<strong>भान्यर्कोदयमारभ्य प्रवृत्तान्यधिकानि चेत् ।</strong>
**समा न्यूनानि वा सन्तु ततोऽमीषां व्रतौचित्ती ॥२८६॥ **
**किंवा सूर्योदयात् पूर्वं प्रवृत्तान्यधिकानि चेत् । **
<strong>समानि वा तदाप्येषा व्रताचरणयोग्यता ॥२८७॥</strong>
**श्रवणाव्यतिरिक्तेषु नक्षत्रेषु खलु त्रिषु । **
**सूर्यास्तमनपर्यन्तं कार्यं द्वादश्यपेक्षणम् ॥२८८॥ **
**श्रवणे त्वस्तमनतः प्राग्द्वादश्यां समाप्तताम् । **
<strong>गतायामपि तत्रैव व्रतस्योचितता भवेत् ॥२८९॥<br>
अथ पारणकालनिर्णयः</strong>
<strong>वृद्धौ भतिथ्योरधिका तिथिश्चेत् पारणन्ततः ।</strong>
**अन्ते स्याच्चेत्तिथिर्न्यूना तिथिमध्ये तु पारणम् ॥२९०॥ **
**द्वादश्यननुवृत्तौ तु वृद्धौ ब्रह्माच्युतर्क्षयोः । **
**तन्मध्ये पारणं वृद्धौ शेषयोस्तदतिक्रमे ॥२९१॥ श्रीद्वादशीचतुष्कस्य महतोऽसौ विनिर्णयः । **
<strong>नृसिंहपरिचर्यादि ग्रन्थदृष्ट्या निरूपितः ॥२६२॥<br>
अथोन्मीलन्यादीनां विशेषतो माहात्म्यं तासु पूजाविधिविशेषश्च<br>
अथ तत्रादौ उन्मीलनीव्रतम्</strong></p></blockquote>
<p>पाद्मे श्रीसूत उवाच—</p>
<blockquote>
<p>**राज्यं प्रकुर्वतः पूर्वमम्बरीषस्य वेश्मनि । **
<strong>गौतमस्तपसा श्रेष्ठः समायातो महामुनिः ॥२६३॥</strong>
<strong>दृष्ट्वा तमागतं राजा समुत्तस्थौ निजासनात् ।</strong>
**दत्त्वार्ध्यं परया भक्त्या प्रोवाचासनसंस्थितम् ॥२९४॥ **</p></blockquote>
<p>श्रीअम्बरीष उवाच—</p>
<blockquote>
<p>**स्वागत मुनिसार्दूल प्रसादं कर्तुमर्हसि । **
**धन्यानामपि धन्योऽहं यत्त्वं मद्गृहमागतः ॥२९५॥ **
**तपसः कुशलं तेऽद्य भक्तिः श्रीकेशवापरि । **
**निश्चला मुनिशार्दूल हृदयान्नापसर्पति ॥२९६॥ **</p></blockquote>
<p>ते तव अद्य इदानीं तपसः कुशलं किमिति प्रश्नः । तथा भक्तिश्चेति च ॥२९६॥</p>
<p>श्रीगौतम उवाच—</p>
<blockquote>
<p>**तपसः कुशलं राजन् भक्तिः कृष्णे सुनिश्चला । **
<strong>कुशलं तव राजेन्द्र ब्राह्मणान् पासि सर्वदा ॥२९७॥</strong>
**भक्तिण् भागवतीं नित्यं किं करोषि नराधिप । **
**शालग्राममयं बिम्बं किं त्वं पश्यसि प्रत्यहम् ॥२९८॥ **
**किं त्वं वन्दयसे नित्यं शालग्रामशिलाजलम् । **
<strong>गृहीत्वा स्नानतोयन्तु किं त्वं पिबसि प्रत्यहम् ॥२९९॥</strong></p></blockquote>
<p>भक्तिमेव प्रपञ्चयति शालेग्रामेत्यादिना प्रयत्नत इत्यन्तेन । विम्बं श्रीमूर्तिम् किमित्यग्रे सर्वत्रैवानुवर्तनीयं प्रश्नप्रकरणबलात् ॥२९८-२९९॥</p>
<blockquote>
<p>**दत्त्वा वै वैष्णवानान्तु प्रोक्षणं कुरुषे गृहे । **
**तद्विलेपनशेषेण अङ्गानि परिमार्जसि ॥३००॥ **</p></blockquote>
<p>दत्त्वा वैष्णवेभ्य इति शेषः ॥३००॥</p>
<blockquote>
<p>**शालग्रामशिलामालां दत्त्वा मूर्धनि प्रत्यहम् । **
<strong>किं धारयसि भूपाल कण्ठे नित्यं सुभक्तितः ॥३०१॥</strong>
**धूपशेषन्तु कृष्णस्य भक्त्या भजसि भूमिप । **
**कृत्वा चारात्रिकं विष्णोर्भक्त्या वन्दयसे नृप ॥३०२॥ **
<strong>शङ्खोदकं हरेमूर्ध्नि भ्रामथित्वा सुभक्तितः ।</strong>
**विभर्षि शिरसा नित्यं शेषं यच्छसि वैष्णवान् ॥३०३॥ **</p></blockquote>
<p>वैष्णवानिति पाठे तान् प्रति शेषं निर्माल्यं किं यच्छसि ॥३०३॥</p>
<blockquote>
<p>**नैवेद्यं देवदेवस्य सर्वोपस्करसंयुतम् । **
**विष्वक्सेनाय दत्त्वा त्वं भुञ्जसे वैष्णवैः सह ॥३०४॥ **</p></blockquote>
<p>उपस्करा व्यञ्जनादीनि ॥३०४॥</p>
<blockquote>
<p>**नित्यं नामसहस्रेन भक्त्या स्तौषि जनार्दनम् । **
**दीपार्ध्यदानं देवस्य कुरुषे गीतनर्तनम् ॥३०५॥ **
**दूर्वाङ्कुरैः पूजयित्वा पूजान्ते मधुसूदनम् । **
**अक्षतैर् नृपषार्दूल किमर्चयसि केशवम् ॥३०६॥ **
**पक्षे पक्षे नृपश्रेष्ठ विधिवद्द्वादशीव्रतम् । **
**दशमीवेधरहितं कुरुषे जागरान्वितम् ॥३०७॥ **
**तुलसीपत्रनिकरैर् नित्यं पूजयसे हरिम् । **
**पुण्ड्रं विभर्षि देहे त्वं गोपीचन्दनसम्भवम् ॥३०८॥ **
**विभर्षि कण्ठे त्वं नित्यं धात्रीफलसमुद्भवाम् । **
<strong>मालां मखायुतसमां तुलसीपत्रसम्भवाम् ॥३०९॥</strong></p></blockquote>
<p>तुलसीपत्रसम्भवां च मालाम् ॥३०९॥</p>
<blockquote>
<p>**शालग्रामशिलायुक्तं द्वारकायाः समुद्भवम् । **
**नित्यं पूजयसे भूप भूक्तिमुक्तिफलप्रदम् ॥३१०॥ **</p></blockquote>
<p>द्वारकायाः समुद्भवं द्वारकासम्बन्धि चक्राङ्कम् ॥३१०॥</p>
<blockquote>
<p>**पुराणं त्वं भागवतं पठसे पुरतो हरेः । **
**चरितं दैत्यराजस्य प्रह्लादस्य च भूपते ॥३११॥ **
**वासरं वासुदेवस्य सवेधं कुर्वतो नरान् । **
**निवारयसि भूपाल शास्त्रदृष्ट्या प्रयत्नतः ॥३१२॥ **
**सवेधं वासरं विष्णोर्यस्मिन् राष्ट्रे प्रवर्तते । **
<strong>लिप्यते तेन पापेन राजा भवति नारकी ॥३१३॥</strong>
**वेधं चतुर्विधं त्यक्त्वा समुपोष्य हरेर्दिनम् । **
**कुलकोटिं समुद्धृत्य नरकाद्व्रजते दिवम् ॥३१४॥ **</p></blockquote>
<p>अम्बरीष उवाच—</p>
<blockquote>
<p>**त्वया यदुक्तं विप्रेन्द्र तत् सर्वं प्रकरोम्यहम् । **
**पश्याम्यहं विष्णुमयं जगदेतच्चराचरम् ॥३१५॥ **
**विष्णुरूपी त्वमायातो मद्गृहं मुनिसत्तम । **
**व्रतं कथय मे विप्र वैष्णवं सर्वकामदम् ॥३१६॥ **
**यत् कृत्वा न पुनः कृत्यं भवते ऋषिसत्तम । **
<strong>पुनर्गतिर्यथा विप्र विष्णुलोकाद्भवेन्न हि ॥३१७॥</strong></p></blockquote>
<p>श्रीगौतम उवाच—</p>
<blockquote>
<p>**शृणु भूपाल वक्ष्यामि व्रतं यद्वैष्णवं महत् । **
<strong>द्वादशीसम्भवं पुण्यं मयाख्यातं न कस्यचित् ॥३१८॥</strong>
<strong>वैष्णवोऽसि महाराज भक्त्या भागवतां नृणाम् ।</strong>
**वैष्णवं यन्महागुह्यं तद्व्रतं त्वं निशामय ॥३१९॥ **</p></blockquote>
<p>भागवतानामिति वक्तव्ये भागवतामित्यार्षम् ॥३१९॥</p>
<blockquote>
<p>**उन्मीलनी नाम पुरा मम भक्त्या तु विष्णुना । **
<strong>कथिता सुप्रसन्नेन तान्ते भूप वदाम्यहम् ॥३२०॥</strong>
**सम्पूर्णैकादशी प्रातर्द्वितीयेऽह्नि प्रवर्द्धते । **
<strong>उन्मीलनीति सा प्रोक्ता पापपङ्कौघनाशिनी ॥३२१॥</strong>
<strong>त्रैलोक्ये यानि तीर्थानि पुण्यान्यायतनानि च ।</strong>
**कोट्यंशेनैव तुल्यानि मखा वेदास्तपांसि च ॥३२२॥ **</p></blockquote>
<p>कोटीनामंशानामेकेनैवांशेन तीर्थादीनि तुल्यानीत्यर्थः । यद् वा, कोट्यंशे विषयेऽपि नैव तुल्यानि ॥३२२॥</p>
<blockquote>
<p>**उन्मीलनीसमं किञ्चिन्न दृष्टं न श्रुतं मया । **
<strong>प्रयागो न कुरुक्षेत्रं न काशी न च पुष्करम् ॥३२३॥</strong>
**न रेवा ब्रह्मतनया कालिन्दी मथुरा न हि । **
<strong>पिण्डारकं प्रभासं च न क्षेत्रं हाटकेश्वरम् ॥३२४॥</strong></p></blockquote>
<p>तदेव प्रपञ्चयति—उन्मीलनीति षड्भिः । प्रयागमित्यादीनां नपुसकत्वमार्षम् एवं सर्वत्रैवोह्यम् । ब्रह्मतनया—सरस्वती ॥३२३-३२४॥</p>
<blockquote>
<p>**शैलो हिमाचलो नैव न मेरुर्गन्धमादनः । **
**शैलो नैवेह मलयो न विन्ध्यो नैव नैषधः ॥३२५॥ **
**गोदावरी च कावेरी चन्द्रभागा न देविका । **
<strong>न तापी न पयोष्णी च न शिप्रार्नैव चन्दना ॥३२६॥</strong>
**चर्मण्वती च सरयूश्चन्द्रभागा न गण्डकी । **
<strong>गोमती च विपाशा च शोणश्चैव महानदः ॥३२७॥</strong>
**किमत्र बहुनोक्तेन भूयो भूयो नराधिप । **
**नोन्मीलनीसमं किञ्चिन्न देवः केशवात् परः ॥३२८॥ उन्मीलनीमनुप्राप्य यैः कृतं केशवार्चनम् । **
<strong>पापचक्रसमूहस्य दत्तस्तेन दवानलः ॥३२९॥</strong>
**यस्मिन् मासे महीपाल तिथिरुन्मीलनी भवेत् । **
**तन्मासनास्ना गोविन्दः पूजनीयो यथाविधि ॥३३०॥ **</p></blockquote>
<p>एवं माहात्म्यमुक्त्वा तत्र पूजाविधिविशेषमाह—यस्स्मिन्नित्यादिना कथानकैर् इत्यन्तेन । तन्मासनाम्नेति—मार्गादिद्वादशमाशेषु क्रमेण केशवाद्या दामोदरान्ताः केशवादिन्यासादौ लिखिता द्वादश देवताः । अतस्तन्मासदेवतानाम्नेत्यर्थः । अतश् च तत्तदायुधादिकमपि तथैव कर्तव्यमित्युहम् एवमग्रे’पि ॥३३०॥</p>
<blockquote>
<p>**जातरूपमयः कार्यो मासनाम्नाम्ना तु माधवः । **
<strong>स्वशक्त्या विश्वरूपं च श्रद्धाभक्तिसमन्वितैः ॥३३१॥</strong>
**पवित्रोदकसंयुक्तं पञ्चरत्न-समन्वितम् । गन्धपुष्पाक्षतैर् युक्तं कुम्भं स्रग्दामभूषितम् ॥३३२॥ पात्रमौडम्बरं कार्यं गोधूमश्चापि पूरितम् । **
**तण्डुलैर् वा महीपाल स्थापनीयं घटोपपि ॥३३३॥ **
**स्नापयित्वा तु गोविन्दं कुङ्कुमागुरुचन्दनैः । **
**कृत्वा विलेपनं विष्णुः स्थापनीयो घटोपरि ॥३३४॥ **</p></blockquote>
<p>स्वशक्त्या निजशक्त्यनुसारेण विश्वरूपं समग्रसौन्दर्यं यथा स्यात् । यद् वा, तदीयाखिल युधाद्युपाङ्गञ्चेत्यर्थः । कुम्भं स्थापयेदिति शेषः स्नापयित्वा पञ्चामृतादिना घटोपरि स्थापनीय इति घटोपरि यत्ताम्रपात्रं तदुपरीत्यर्थः । तत्रापि घटोपरि तस्याव्यभिचारात् । स्थापनञ्च—एह्येहि त्वं जगन्नाथ वैकुण्ठ पुरुषोत्तम । परिवारगणोपेत लक्ष्म्या सह जगत्पते ॥ इत्यावाहनेन तथा मनोज्योतिरिति प्रतिष्ठादिना च ज्ञेयम् । गन्धपुष्पादिसमर्पणं च तन्नाममन्त्रेणैव ॥३३१-३३४॥</p>
<blockquote>
<p>**प्रदद्याद्वस्त्रयुग्मन्तु सोपवीतं च सोत्तरम् । **
**उपानहौ च राजर्षे आतपत्रं शिरोपरि ॥३३५॥ **</p></blockquote>
<p>सात्तरम् उत्तरीयसहितम् ॥३३५॥</p>
<blockquote>
<p>**भाजनं जलपात्रं च सप्तधान्यं तिलैः सह । **
**रूप्यञ्चैव च कार्पासं पायसं मुद्रिकां हरेः ॥३३६॥ **
**धेनुं वा निष्क्रयं वापि दद्यान्माधवतुष्टये । **
<strong>शय्यां सोपस्करां दत्त्वा माधवाय तु भत्ति तः ॥३३७॥</strong>
**धूपदीपन्तु नैवेद्यां फलं पत्रं निवेदयेत् । **
<strong>पूजनीयो महाभक्त्या मन्त्रैर् एभिस्तु वैष्णवैः ।</strong>
**तुलसीपत्रसंयुक्तैः पुष्पैः कालोद्भवैर् हरिः ॥३३८॥ **
**मासनाम्ना तु पादौ हि जानुनी विश्वरूपिणे । **
<strong>गुह्यन्तु कामपतये कटिं च पीतवाससे ॥३३९॥</strong></p></blockquote>
<p>अवयवपूजामाह—मासेति त्रिभिः । मासनाम्ना स्वनाम्नेत्यर्थः अत्र सर्वत्रैव नमः-शब्दः प्रयोज्यः । अतएव मन्त्राः पादौ पूजयेदिति शेष । एवमग्रेऽपि सर्वत्र ॥३३९॥</p>
<blockquote>
<p>**ब्रह्ममूर्तिभृते नाभिमुदरं विश्वयोनये । **
**हृदयं ज्ञानगम्याय कण्ठं वैकुण्ठमूर्तये ॥३४०॥ **
**उरुगाय ललाटन्तु बाहू क्षत्रान्तकारिणे । **
<strong>उत्तमाङ्गं सुरेशाय सर्वाङ्गं सर्वमूर्तये ॥३४१॥</strong>
**स्वनाम्ना चायुधादीनि पूजनीयानि भत्ति तः । **
<strong>अर्घ्यदानं प्रकर्तव्यं नारिकेलादिभिः फलैः ॥३४२॥</strong></p></blockquote>
<p>स्वनाम्ना—सुदर्शनाय नम इत्यादिरूपेण ॥३४२॥</p>
<blockquote>
<p>**शङ्खोपरि फलं कृत्वा गन्धपुष्पफलान्वितम् । **
<strong>सूत्रेण वेष्ठनं कृत्वा दद्यादर्ध्यां विधानतः ॥३४३॥</strong>
**देवदेव महादेव महापुरुष पूर्वज । **
**सुब्रह्मण्य नमस्तेऽस्तु पुण्यकीर्तिविवर्द्धन ॥३४४॥ शोकमोहमहापापान्मामुद्धर भवार्णवात् । **
<strong>सुकृतं न कृतं किञ्चिज्जन्मान्तरशतैर् अपि ।</strong>
**तथापि मां जगन्नाथ समुद्धर भवार्णवात् ॥३४५॥ **
**व्रतेनानेन देवेश ये चान्ये मन पूर्वजाः । **
<strong>वियोनिं च गताश्चान्ये पापान्मृत्युवशं गताः ।</strong>
**ये भविष्यन्ति येऽतीताः प्रेतलोकात् समुद्धर ॥३४६॥ **
**आर्तस्य मम दीनस्य भक्तिरव्यभिचारिणी । **
<strong>दत्तमर्ध्यं मया तुभ्यं भक्त्या गृह्ण गदाधर ॥३४७॥</strong>
**दत्त्वार्ध्यं धूपदीपाध्यैर् नैर् वेद्यैर् हविरुद्भवैः । **
**स्तोत्रैर् नीराजनैर् गीतैर् नृत्यैः सन्तोषयेद्धरिम् ॥३४८॥ **
**वस्त्रदानैश् च गोदानैर् भोजनैस्तोषयेद्गुरुम् । **
<strong>अकुर्वन् वित्तशाठ्यन्तु व्रतं कुर्यात्तु वैष्णवः ॥३४६॥</strong>
**तुष्ट्यर्थं पद्मनाभस्य कार्यं जागरणन्तथा । **
**निशान्ते व्रतकृत्यन्तु गुरवे तन्निवेदयेत् ॥३५०॥ **
**गुरौ निवेदिते भूप परिपूर्णं भवेद्द्व्रतम् । **
<strong>कृत्वा दिनकृतं कर्म भोजनं ब्राह्मणैः सह ।</strong>
<strong>कर्तव्यं नृपशार्दूल दिनं नेयं कथानकैः ॥३५१॥</strong></p></blockquote>
<p>विधानत इति सजलकुङ्कुमशङ्खोपरि एकसूत्रवेष्टितं गन्धादिसहितं फल कृत्वार्घ्यं दद्यादिति विधानं ज्ञेयम् । तत्र मन्त्रः देवदेवेतादि । व्रतकृत्यं व्रतोपस्करं श्रीमूर्त्यादिकं दिनकृतं दिनकृत्य कथानकैः । भगवद्वार्तादिभिः ॥३४३-३५१॥</p>
<blockquote>
<p>**अनेन विधिना यस्तु कुर्यादुन्मीलनीव्रतम् । **
<strong>कल्पकोऽटिसहस्राणि वसते विष्णु सन्निधौ ॥३५२॥</strong></p></blockquote>
<p>एवं व्रतस्य पुनः फलविशेषमाह—अनेनेति द्वाभ्याम् ॥३५२॥</p>
<p>किञ्च—</p>
<blockquote>
<p>**उन्मीलनीव्रतं कुर्यादेवं यः स धनी भवेत् । **
<strong>दीर्घायुः पुत्रवान् विद्वान् न कर्ता निरयं व्रजेत् ॥३५३॥</strong></p></blockquote>
<p>ब्रह्मवैवर्त सूतशौनक-संवादे—</p>
<blockquote>
<p>**तावत् पापानि देहेषु दुःसहा यमयातनाः । **
**प्राणिनां कुरुते तावद्यावन्नोन्मीलनीव्रतम् ॥३५४॥ **</p></blockquote>
<p>यावदुन्मीलनीव्रतं न कुरुते जनः तावदेव प्राणिनां देहेषु पापानि तावच्च यमयातना दुःसहा भवन्तीत्यन्वयः । नकाराभावपाठेऽपि उन्मीलनीव्रताचरणं यावदेव पापादयस्तिष्ठन्ति तावदेव तस्मिन् सति च न तिष्ठन्तोति तथैवार्थः ॥३५४॥</p>
<blockquote>
<p>**यदत्र दीयते दानं हूयते वात्र यद्धविः । **
<strong>सर्वं तदक्षयं प्राहुरुन्मीलन्यां महर्षयः ॥३५५॥<br>
इत्युन्मिलनीव्रतम् ।<br>
अथ वञ्जुलीव्रतम्</strong></p></blockquote>
<p>पाद्य एव श्रीगौतमाम्बरीषसंवादे—</p>
<blockquote>
<p>**सम्पूर्णैकादशी यन्त्र द्वादशी च यदा भवेत् । **
**त्रयोदश्यां मुहूर्तार्धं वञ्जुली सा हरिप्रिया ॥३५६॥ **</p></blockquote>
<p>द्वादशी च सम्पूर्णा सती त्रयोदश्यां मुहूर्तार्धं किञ्चिद्भवतीत्यर्थः ॥३५६॥</p>
<blockquote>
<p>**शुक्लपक्षे तथा कृष्णे यदा भवति वञ्जुली । **
<strong>एकादशीदिने भुक्त्वा द्वादश्यां कारयेद्व्रतम् ॥३५७॥</strong>
**पारणं द्वादशीमध्ये त्रयोदश्यां न कारयेत् । **
**एव कृते महीपाल यज्ञायुतफलं लभेत् ॥३५८॥ **
**द्वादश्यान्तु निराहारः पारणा चापरेऽहनि । **
<strong>धर्मार्थकाममोक्षार्थं करिष्ये वञ्जुलीव्रतम् ॥३५९॥<br>
इति नियममन्त्रः ।</strong>
**स्नात्वा नद्यां नदे वाथ तडागे वा हृदेऽपि वा । **
<strong>कृत्वा स्नानं गृहे वापि नित्यकर्म च कारयेत् ॥३६०॥</strong>
**माषकेण सुवर्णेन कृत्वा नारायणीं तनूम् । **
<strong>रत्नगर्भघटे कृत्वा ताम्रपात्रोपरि स्थितम् ॥३६१॥</strong>
**आतपत्रन्तु मायूरं वैणवं वा स्वशक्तितः । **
**उपानहौ प्रकर्तव्यं कांस्यपात्रं कृतान्वितम् ॥३६२॥ **
**गोधूमैः पूरयेत् पात्रं स्नाप्य देवं न्यसेत्ततः । **
**वस्त्रयुग्मेन सञ्छाद्य कार्यञ्चैव विलेपनम् ॥३६३॥ अर्चयेदुदकुम्भस्थं पुष्पमाल्याभिवेष्टितम् । **
**ततः पूजा प्रकर्तव्या सुगन्धैः कुसुमैः शुभैः ॥३६४॥ **
**नारायणाय पादौ तु जानुनी केशवाय च । **
<strong>उरुभ्यां माधवायेति गुह्यं कामाधिपाय च ॥३६५॥</strong></p></blockquote>
<p>तनूं श्रीमूर्तिं घटस्थापनादिकमत्रापि पूर्ववत् ज्ञेयं विशेषश्चान्यः स्वयमेव वक्ष्यते । नारायणेत्याद्यर्घ्यमन्त्रः ॥३६१-३६५॥</p>
<blockquote>
<p>**गोविन्दाय कटिं पूज्य नाभिं माधवमूर्तये । **
**उदरं विश्वरूपाय वक्षः कौस्तुभधारिणे ॥३६६॥ **
**वैकुण्ठाय नमः कण्ठं चक्षुषी ज्योतिरूपिणे । **
<strong>सहस्रशीर्षाय शिरः सर्वाङ्गं विश्वरूपिणे ॥३६७॥</strong>
**आयुधानि स्वनाम्नैव एवं देवार्चने विधिः । **
<strong>शुभेन नारिकेलेन दद्यादर्ध्यं विधानतः ॥३६८॥</strong>
**शङ्खे कृत्वा तु पानीयं साक्षतं कुसुमान्वितम् । **
<strong>नारायण जगन्नाथ पीताम्बर जनार्दन ।</strong>
**मामुद्धर महाविष्णो नरकाब्धेः सनातन ॥३६९॥ **
<strong>सप्तकल्पगतं पापं यत् कृतं मम पूर्वजैः । अनेनार्ध्यप्रदानेन सकलं तत् प्रणश्यतु ।</strong>
**मुक्तिं प्रयान्तु पितरो मया सह जगत्पते ॥३७०॥ **
**मया तवार्घ्यदानेन ये चान्ये पितरो गताः । **
**वसन्तु त्वत्समीपेऽद्य देवदेव जनार्दन ॥३७१॥ **
**व्रतं सम्पूर्णतां यातु वञ्जुलीसम्भवं मम । **
<strong>दशमीसंयुतं देव यत् कृतं द्वादशीद्वतम् ।</strong>
<strong>अज्ञानादथवा ज्ञानान् परिपूर्णं तदस्तु मे ॥३७२॥</strong>
**अनेन विधिना सम्यग्दत्त्वार्ध्यं मधुसूदने । **
**वसेत् कल्पसहस्त्रन्तु विष्णोर्लोके महेश्वरि ॥३७३॥ **
**अग्निष्टोमसहस्रेभ्यः अश्वमेधो विशिष्यते । **
**अश्वमेधसहस्रेभ्यो वाजपेयो विशिष्यते ॥३७४॥ **
**वाजपेयसहस्रेभ्यः पुण्डरीको विशिष्यते । **
**पुण्डरीकसहस्रेभ्यः सौत्रामणिर्विशिष्यते ॥३७५॥ सौत्रामणिसहस्रेभ्यो राजसूयो विशिष्यते । **
<strong>राजसूयसहस्रेभ्यो वञ्जुली चाधिका नृप ॥३७६॥</strong>
**वञ्जुलीति कृतोच्चारैः कलिकाले तु मानवैः । **
**जन्मयुतसहस्रेतु कृतः पापस्य सङ्क्षयः ॥३७७॥ **
**दत्त्वा पूजार्घ्यदानन्तु धूपनैवेद्यदीपकम् । **
**कृत्वा नीराजनं विष्णोर्गुरुं सम्पूजयेत्ततः ॥३७८॥ **
**दद्याद्वस्त्राणि गां भूमिं धान्यं चैव सदक्षिणम् । **
<strong>कुर्या द्वित्तानुसारेण सम्पूणार्थं व्रतस्य हि ॥३७९॥</strong></p></blockquote>
<p>कुर्यादेवम् ॥३७९॥</p>
<blockquote>
<p>**सन्तुष्टे तु गुरौ विष्णुः प्रीतो भवति नान्यथा । **
<strong>गुरुं सम्पूजयेत्तस्मात् तुष्ट्यर्थं चक्रपाणिनः ॥३८०॥</strong>
**रात्रौ तु जागरः कार्यः श्रोतव्या वैष्णवी कथा ॥३८१॥ गीतानामसहस्रन्तु पुराणं शुकभाषितम् । **
**पठनीयं प्रयत्नेन हरेः सन्तोषकारणम् ॥३८२॥ **
**प्रत्येकं गोसहस्रस्य पठतां शृण्वतां फलम् । **
<strong>गीतं नृत्यन्तु वादित्रं कारयेत् पुरतो हरेः ॥३८३॥</strong>
**दातव्यं गुरवे सर्वं प्रभाते देवतादिकम् । **
<strong>क्षमापयित्वा देवेशं गुरुञ्चैव विशेषतः ॥३८४॥</strong>
**कृत्वा नैमित्तिकं सर्वं भोक्तव्यं बन्धुभिः सह ॥३८५॥ **</p></blockquote>
<p>स्कान्दे श्रीब्रह्मनारदसंवादे जागरणप्रसङ्गे—</p>
<blockquote>
<p>**अगम्यागमने पापमभक्ष्यस्थापि भक्षणे । **
<strong>पापं विलयमायाति कीर्तिते वञ्जुलीदिने ॥३८६॥</strong>
**यत् पापं भूमिहरणे देवस्वहरणे तथा । **
<strong>मणिकूटं तुलाकूटं स्वर्णस्तेयादिकं च यत् ॥३८७॥</strong>
<strong>अज्ञानाद्यत कृतं पापं ज्ञात्वा यत् पातकं कृतम् ।</strong>
**पूर्वजन्मार्जितं पापमिह जन्मनि यत् कृतम् ॥३८८॥ **
**सर्वं च क्षयमभ्येति कृत्वैकं वञ्जुलीदिनम् । **
<strong>न भवेन्मानसी पीडा रोगाश्चात्यन्तदुःखदाः ॥३८९॥</strong></p></blockquote>
<p>ब्रह्मवैवर्त श्रीसूतशौनकसंवादे—</p>
<blockquote>
<p>**वञ्जुलीवासरे विप्र सम्प्राप्ते गरुडध्वजः । **
<strong>स्वस्थानाद्वसुधामेत्य कुरुते च स्थितिं विशन् ॥३९०॥</strong></p></blockquote>
<p>विशन् वञ्जुलीव्रतकारिणां मध्ये प्रविशन् स्थितिं कुरुते वसतीत्यर्थः । आस्थितमिति पाठेऽपि भावोक्तप्रत्ययात् स एवार्थः । पाठान्तरे तु विशां धनिनां प्रजानां वा इष्टं ददातीत्यर्थः यद् वा, विशां च धनिनां धनसम्बन्धिवाञ्छां पूरयतीत्यर्थः ॥३९०॥</p>
<blockquote>
<p>**वञ्जुली-विमुखं विप्रमालोक्य रविनन्दनः । **
**कुरुते सम्विदं साकं चित्रगुप्तेन हर्षितः ॥३९१॥ **</p></blockquote>
<p>सम्विदम्—मन्त्रणाम् ॥३९१॥</p>
<blockquote>
<p>**अयमेष्यति मन्दात्मा विष्णुव्रतवहिष्कृतः । **
<strong>वशं ममेति तत्पुण्यं मार्जयाद्धा पुराकृतम् ॥३९२॥</strong>
**शिरोऽर्तिर्नितरामेषा मां सदैव प्रबाधते ॥३९३॥ **</p></blockquote>
<p>शिरसोऽर्तिः पीडा ॥३९३॥</p>
<p>किञ्च—</p>
<blockquote>
<p>**सर्वव्रतानां चरणं सर्वतीर्थाभिषेचनम् । **
**सर्वदानप्रदानं च समं स्याद्वञ्जुलीव्रतम् ॥३९४॥ **
**तत्रान्नदानं विप्राय विधाय श्रद्धयान्वितः । **
<strong>प्राप्नोति पुरुषो विप्र कलुषः कृष्णसन्निधिम् ॥३९५॥</strong></p></blockquote>
<p>कलुषः पापरूपोऽपि ॥३९५॥</p>
<blockquote>
<p><strong>लक्ष्मी नारायणं देवं सौवर्णं तत्र पूजयेत् । यथाशक्त्यन्नदानं च दत्त्वा वैकुण्ठमाप्नुयात् ॥३९६॥</strong>
**अधमर्णतया कामाल्लोभाद्दम्भादपि द्विज । **
**हन्ति त्रिपुरुषं पापं वञ्जुली पुरुषैः कृता ॥३९७॥ **</p></blockquote>
<p>अधमं धनाभावेन परमदोषावहम् ऋणं यस्य तस्य भावस्तत्ता तया ऋणवश्यतयेत्यर्थः । अतः त्रिपुरुषसम्बन्धि पापं हन्ति । यद् वा, ऋणित्वेनापि कृत्वा आगमादिभिर् न मोक्षो भवति ॥३९७॥</p>
<blockquote>
<p>**स एष सर्वशास्त्रार्थः सर्वबुद्धिमतां मतम् । **
<strong>हितं सर्वसमीचीनं यद्वञ्जुल्यामुपोषणम् ॥३९८॥</strong>
**उपवासं यथाशक्त्या दानं ब्राह्मणपूजनम् । **
<strong>विधाय वञ्जुली चैवं पुरुषो याति सद्गतिम् ॥३९९॥<br>
इति वञ्जुलीव्रतम् ।<br>
अथ त्रिस्पृशाव्रतम्</strong></p></blockquote>
<p>तत्रैव—</p>
<blockquote>
<p>**शुक्ला वैशाखमासे तु सम्प्राप्ता मधुसूदनी । **
**द्वादशी त्रिस्पृशा नाम पापकोटिक्षयावहा ॥४००॥ **
**धन्याः सर्वे मनुष्यास्ते वैशाखे मधुसूदनी । **
**सम्प्राप्ता त्रिस्पृशा यैस्तु बुधवारेण संयुता ॥४०१॥ **</p></blockquote>
<p>द्वारका-माहात्म्ये तत्रैव—</p>
<blockquote>
<p>**आदौ नन्दा जया चान्ते मध्ये भद्रा भवेद्यदि । **
**उपवासार्चने गीते दुर्लभा कृष्णसन्निधौ ॥४०२॥ **
**एकेनैवोपवासेन उपवासायुतं फलम् । **
<strong>जागरे शतसाहस्र्ंअ नृत्ये कोटिगुणं कलौ ॥४०३॥</strong>
**गृहेऽपि कुर्वतामेतां किं पुनः कृष्णसन्निधौ ॥४०४॥ **</p></blockquote>
<p>पाद्मे श्रीसनत्कुमार-व्याससंवादे—</p>
<blockquote>
<p>**सर्वपापप्रशमनं महापातकनाशनम् । **
**शृणु कृत्वाऽवधानं त्वं त्रिस्पृशाख्यं महाव्रतम् ॥४०५॥ **
**कामदं सस्पृहाणां च निस्पृहाणान्तु मोक्षदम् । **
<strong>निस्पृशाख्यं व्रतं विष्णोः शृणुष्व गदतो मम ॥४०६॥</strong>
**प्रत्यक्षमर्चितस्तेन कलिकालेऽपि केशवः । **
**त्रिस्पृशाकीर्तनं नित्यं यः करोति महामुने ॥४०७॥ **
**न पुरश्चरणे चीर्णे सर्वप पक्षयो भवेत् । **
**त्रिस्पृशा-नाममात्रेण भवते नात्र संशयः ॥४०८॥ **
**नागमैर् न पुराणश् च समस्तैस्तीर्थकोटिभिः । **
**बहुभिर् व्रतसङ्कैश् च पूजितैस्त्रिदशर् अपि ॥४०९॥ **
**मोक्षो भवति विप्रेन्द्र त्रिस्पृशा न कृता यदि । **
<strong>मोक्षार्थं देवदेवेन सृष्टा देवी तिथीश्वरी ॥४१०॥</strong>
**विषयैर् विप्र युक्तानां ध्यानधारणवर्जिनाम् । **
<strong>कामभोगप्रसक्तानां निस्पृशा मोक्षदा सदा ॥४११॥</strong></p></blockquote>
<p>हे विप्र विषयैर् युक्तानाम् ॥४११॥</p>
<blockquote>
<p>**शङ्करस्य पुरा प्रोक्ता चतुर्वक्त्रस्य सागरे । **
<strong>क्षीरोदे प्रणतानान्तु मत्समीये तु चक्रिणा ॥४१२॥</strong></p></blockquote>
<p>प्रणतानामन्येषां च प्रोक्ता ॥४१२॥</p>
<blockquote>
<p>**विस्पृशां ये करिष्यन्ति विषयैर् अपि निर्जिताः । **
**तेषामपि मया दत्तं मोक्षं साङ्घ्यविवर्जितम् ॥४१३॥ **
<strong>कुरुष्व त्वं मुनिश्रेष्ठ त्रिस्पृशां मोक्षदायिनीम् ।</strong>
**बहुभिर् मुनिसङ्घैस्तु त्यक्त्वा साङ्ख्यं महामुने ॥४१४॥ **</p></blockquote>
<p>कुरुत्वेत्यादि सनत्कुमारवाक्यं मुनिसङ्घैः सह ॥४१४॥</p>
<blockquote>
<p>**कार्त्तिके शुक्लपक्षे तु त्रिस्पृशा भवते यदा । **
<strong>सोमेन सोमजेनापि पापकोटविनाशिनी ॥४१५॥</strong>
**यस्यामुपोषणं कृत्वा हत्यामुक्तो महेश्वरः ॥४१६॥ **
**हस्ताद्ब्राह्मकपालन्तु तत्क्षणात् पतितं मुने । **
<strong>गत्वा भृगूपदेशेन निस्पृशा-समुपोषणात् ॥४१७॥</strong>
**ब्रह्महत्या-सहस्राणि त्रिस्पृशासमुपोषणात् । **
<strong>हित्वाष्टौ बाहुवीर्यस्तु पूर्वजातो महामुने ॥४१८॥</strong>
**कलिकल्मषपापात्तु मुक्ता देवी त्रिमार्गगा । **
**उपदेशात्माधवरय त्रिस्पृशासमुपोषणात् ॥४१९॥ **
**ब्रह्महत्यासहस्राणि त्रिस्पृशासमुपोषणात् । **
<strong>विलयं यान्ति विप्रेन्द्र पापेष्वन्येषु का कथा ॥४२०॥</strong>
<strong>न प्रयागे न काश्यान्तु गोमत्यां कृष्णसन्निधौ ।</strong>
**मोक्षो भवति विप्रेन्द्र त्रिस्पृशासमुपोषणात् ॥४२१॥ **
**मरणेन प्रयागे तु मुक्तिः काश्यान्तथैव च । **
<strong>स्नानमात्रेण गोमत्यां मुक्तिर्भवति नान्यथा ।</strong>
**गृहे चैव भवेन्मुक्तिः त्रिस्पृशायामुपोषणात् ॥४२२॥ **
**विषये वर्तमानस्य कामभोगान्वितस्य च । **
<strong>निवृत्तविषयस्यापि मुक्तिः साङ्ख्येन दुर्लभा ।</strong>
**तस्मात् कुरुष्व विप्रेन्द्र त्रिस्पृशां मोक्षदायिनीम् ॥४२३॥ **</p></blockquote>
<p>श्रीवेदव्यास उवाच—</p>
<blockquote>
<p><strong>कीदृशी स्यान्मुनिवर त्रिस्पृशा द्वादशी वद ।</strong>
**विमुक्तिदा या मर्त्यानां त्वया प्रोक्ता ममाधूना ॥४२४॥ **</p></blockquote>
<p>श्रीसनत्कुमार उवाच—</p>
<blockquote>
<p>**जाह्नव्याः पुरतो विप्र त्रिस्पृशा माधवेन तु । **
<strong>प्राची-सरस्वती-तीरे कथिता सुमहाफला ॥४२५॥</strong></p></blockquote>
<p>श्रीजाह्नव्युवाच—</p>
<blockquote>
<p>**कलिकल्मषपापौधैर् ब्रह्महत्यादिकैर् युताः । **
**कलिकाले हृषीकेश स्नानं कुर्वन्ति मज्जले ॥४२६॥ **
**तेषां पापशतैर् दग्धं मद्देहं कलुषीकृतम् । **
**कथं यास्यति मे देव पातकं गरुडध्वज ॥४२७॥ **</p></blockquote>
<p>श्रीप्राचीमाधव उवाच—</p>
<blockquote>
<p>**कथयामि न सन्देहो मा पुत्रि रोदनं कुरु । **
<strong>श्रीस्थलं नाम मे स्थानं प्राचीदेवी ममाग्रतः ॥४२८॥</strong>
**वहते ब्रह्मतनयः मद्दृष्ट्यग्रे सुरेश्वरि । **
**स्नानं कुरुष्व नित्यं त्वं मन्त्रपूता भविष्यसि ॥४२९॥ **
**यत्र प्राची ब्रह्मसुता तत्राहं नास्ति संशयः । **
**तीर्थकोटिशतैर् युक्तः सुरैः सह वसाम्यहम् ॥४३०॥ **
**तत्र नश्यन्ति पापानि यत्र प्राची सरस्वती । **
<strong>विशेषतो ममाग्रे तु कलिकाले विशेषतः ॥४३१॥</strong></p></blockquote>
<p>श्रीजाह्नव्युवाच—</p>
<blockquote>
<p>**नाहं शक्नोमि देवेश आगन्तुं नित्यमेव हि । **
<strong>कथं नश्यन्ति पापानि कथयस्वेह माधव ॥४३२॥</strong></p></blockquote>
<p>श्रीप्राचीमाधव उवाच—</p>
<blockquote>
<p><strong>सरस्वत्यधिका या च तीर्थकोटिशताधिका ।</strong>
**मखकोट्यधिका याऽपि व्रतदानाधिका च या ॥४३३॥ **
**तपोजपाधिका नित्यं चतुर्वर्गफलप्रदा । **
<strong>साङ्ख्ययोगाधिका या च त्रिस्पृशां कुरु तां शुभे ॥४३४॥</strong>
<strong>यस्मिन् मासे समायाति सिता चाप्यसिताथवा ।</strong>
**कर्तव्या सा सरित्श्रेष्ठे तव पापं हरिष्यति ॥४३५॥ **</p></blockquote>
<p>श्रीमन्दाकिन्युवाच—</p>
<blockquote>
<p>**कीदृशी त्रिस्पृशा देव ममाचक्षस्व माधव । **
<strong>ईदृशी महिमा यस्यास्त्वया प्रोक्ता ममाधुना ॥४३६॥</strong>
**दशम्येकादशी भद्रा दिनैकस्मिन् यदा भवेत् । **
<strong>त्रिस्पृशा सा भवेद्देव न वेद्मि वद मे प्रभो ॥४३७॥</strong></p></blockquote>
<p>भद्रा—द्वादशी ॥४३७॥</p>
<p>श्रीप्राचीमाधव उवाच—</p>
<blockquote>
<p>**आसुरी त्रिस्पृशा देवि या त्वया परिकीर्तिता । **
<strong>वर्जनीया प्रयत्नेन व्रतहीनो यथा यतिः ॥४३८॥</strong>
**असुराणां राक्षसानामायूर्बलविवर्धिनी । **
**वर्जनीया प्रयत्नेन यथा नारी रजस्वला ॥४३९॥ **
**यथा रजस्वलासङ्गमन्याय्यं वर्जितं सदा । **
**तथा दशमिसंयुक्तं मद्दिनं वैष्णवैर् नरैः ॥४४०॥ हत्यायुतशतं हन्ति मत्प्रसादेन लभ्यते । **
**मत्प्रसादविहीनानां निस्पृशा याति जाह्नवि ॥४४१॥ **</p></blockquote>
<p>मत्प्रसादेनैव निस्पृशा लभ्यते । यानि व्यर्थतामिति शेषः ॥४४१॥</p>
<blockquote>
<p>**एकादशी द्वादशी च रात्रिशेषे त्रयोदशी । **
<strong>निस्पृशा सा तु विज्ञेया दशमी-संयुता न हि ॥४४२॥</strong>
**भुक्तं हलाहलं तेन श्वविष्ठाभक्षण कृतम् । **
**दशमीमिश्रितं येन कृतमेकादशीव्रतम् ॥४४३॥ **
**इति ज्ञात्वा न कर्तव्यं मद्दिनं दशमीयुतम् । **
<strong>जन्मकोटिकृतं पुण्यं सन्तानं याति च क्षयम् ॥४४४॥</strong>
**पक्षवृद्धौ विशेषेण सन्देहे समुपस्थिते । **
**ममाज्ञया प्रकर्तव्या द्वादशी वल्लभा सदा ॥४४५॥ **
**ममाज्ञया प्रकर्तव्यं मद्दिनं मत्परायणैः । **
**मद्दिनं तद्विजानीयाद्दशमीवेधवर्जितम् ॥४४६॥ **</p></blockquote>
<p>श्रीवेदव्यास उवाच—</p>
<p><strong>विधानं ब्रूहि मे ब्रह्मन् मुने येन करोम्यहम् ॥४४७॥</strong></p>
<p>श्रीसनत्कुमार उवाच—</p>
<blockquote>
<p>**दामोदरं हेममयं कृत्वा विभवसारतः । **
**पात्रं ताम्रमयं कार्यं तण्डुलैः परिपूरितम् ॥४४८॥ **</p></blockquote>
<p>विभवसारतः—निजधनाद्यनुसारेण ॥४४८॥</p>
<blockquote>
<p>**सजलन्तु घटं शुद्धं पञ्चरत्नसमन्वितम् । **
**वेष्टितं पुष्पमालाभिः कर्पुरागुरुवासितम् ॥४४९॥ **
**न्यसेत्ताम्रमयं देवं स्नापयित्वा विलेपितम् । **
<strong>परिधानं ततः कार्यं वस्त्र-युग्मेन भक्तितः ॥४५०॥</strong></p></blockquote>
<p>पात्रं घटं च न्यसेद् इत्यन्वयः तच्च पूर्ववदूह्यम् ॥४४९-४५०॥</p>
<blockquote>
<p>**मन्त्रैस्तु पूजनं कार्य गुरुणा समुदीरितैः । **
**पुष्पैः कालोद्भवैः शुभ्रैस्तुलसीदलकोमलैः ॥४५१॥ **
**छत्रन्तु वैणवं दद्यात् पादुकाऽम्बरसंयुतम् । **
<strong>नैवेद्यानि विचित्राणि फलानि सुबहून्यपि ॥४५२॥</strong>
**उपवीतं तु दातव्यं सोत्तरीयं नरं दृढम् । **
**वेणवं दापयेद्दण्डं सुरूपं सून्नतं शुभम् ॥४५३॥ दामोदराय पादौ तु जानुनी माधवाय तु । **
**गुह्यन्तु कामपतये कटिं वामनमूर्तये ॥४५४॥ **
**पद्मनाभाय नाभिन्तु उदरं विश्वमूर्तये । **
**हृदयं ज्ञानगम्याय कण्ठं श्रीकण्ठसञ्ज्ञके ॥४५५॥ सहस्राबाहवे बाहुं चक्षुषी योगनायके । **
<strong>ललाटमुरुगायेति सहस्रशिरसे शिरः ॥४५६॥</strong></p></blockquote>
<p>श्रीकण्ठसञ्ज्ञकमिति श्रीकण्ठाय नम इति ज्ञेयम् एवमन्यत्रापि । उपगायेति पाठे उरगशयनायेति ज्ञेयम् ॥४५५-४५६॥</p>
<blockquote>
<p><strong>स्वनाम्ना चायुधादीनि सर्वाङ्गं चारुरूपिणे ।</strong>
**सम्पूज्य विधिवद्भक्त्या अर्ध्यं दद्याद्विधानतः ॥४५७॥ **
**शुभ्रेण नारिकेलेन शङ्खोपरि-स्थितेन हि । **
<strong>सूत्रेण वेष्टितेनैव उभाभ्यां पाणिसंस्थितम् ॥४५८॥</strong></p></blockquote>
<p>उभाभ्यां पाणिभ्यामर्घ्यं दद्यादिति पूर्वेणान्वयः । अर्घ्यमेव विशिनष्टि—पाण्योः संस्थितमिति ॥४५८॥</p>
<blockquote>
<p>**स्मृतो हरसि पापानि सत्यं यदि जनार्दन । **
<strong>दुःस्वप्नं दुर्निमित्तं च मनसो दुर्विचिन्तितम् ॥४५९॥</strong></p></blockquote>
<p>स्मृत इत्याद्यर्घ्यमन्त्रः ॥४५९॥</p>
<blockquote>
<p>**नारकं च भयं देव भयं दुर्गतिसम्भवम् । **
**भयमन्यत् महादेव ऐहिकं पारलौकिकम् ॥४६०॥ **
**सर्वं नाशय मे विष्णो गृहाणार्ध्यं जनार्दन । **
<strong>मम भक्तिः सदैवास्तु दामोदर तवोपरि ॥४६१॥</strong>
<strong>धूपदीपन्तु नैवेद्यं कुर्यान्नीराजनं ततः ॥४६२॥</strong>
**शिरोपरि मुनिश्रेष्ठ भ्रामयेज्जलजं हरेः । **
**कृत्वा विधानमेतद्धि पूजयेत् स्वगुरुं ततः ॥४६३॥ **</p></blockquote>
<p>शिरसः उपरि विसर्गलोपेऽपि पुनः सन्धिरार्षः । जलजं शङ्खम् ॥४६३॥।</p>
<blockquote>
<p>**दद्याद्वस्त्राणि शुभ्राणि गन्धमाल्यादिनार्चयेत् । **
<strong>उपानहौ च छत्रं च मुद्रिकां च कमण्डलुम् ॥४६४॥</strong>
**भोजनञ्चैव ताम्बूलं सप्तधान्यं सुदक्षिणम् । **
**सम्पूज्य देवदेवेशं कुर्याज्जागरणं हरेः ॥४६५॥ **</p></blockquote>
<p>भोजनं—भोज्यम् ॥४६५॥</p>
<blockquote>
<p>**गोतनृत्यसमायुक्तं तथा शास्त्रसमन्वितम् । **
**निशान्ते पुनरीशाय दत्त्वा चार्ध्यं विधानतः । **
<strong>स्नानादिकां क्रियां कृत्वा भुञ्जीयाद्ब्राह्मणैः सहः ॥४६६॥<br>
इति त्रिस्पृशाव्रतम् ।<br>
अथ पक्षवर्धिनीव्रतम्</strong></p></blockquote>
<p>पाद्मे ब्रह्मोक्तौ—</p>
<blockquote>
<p><strong>अमा वा यदि वा पूर्णा सम्पूर्णा जायते यदा ।</strong>
<strong>भूत्वा च षष्टिघटिका दृश्यते प्रतिपद्दिने ।</strong>
**अश्वमेधायुतैस्तुल्या सा भवेत् पक्षवर्धिनी ॥४६७॥ **</p></blockquote>
<p>षष्टिघटिका व्याप्य भूत्वा सम्पूर्णा यदि दृश्यते । अतएव प्रतिपद्दिने च किञ्चिद्दृश्यते ॥४६७॥</p>
<blockquote>
<p><strong>पूजाविधिन्तु विप्रेन्द्राः श्रोतुमर्हथ साम्प्रतम् ॥४६८॥</strong>
**मन्त्रैः सम्पूजितो विष्णुरर्घ्यदानेन तुष्यति ॥४६९॥ **
<strong>जलपूर्णं नवं कुम्भं चन्दनेनैव चर्चितम् । पञ्चरत्नसमायुक्तं पुष्पमालाविभूषितम् ।</strong>
**स्थाप्यं ताम्रमयं पात्रं सगोधूमं घटोपरि ॥४७०॥ **
**सौवर्णं कारयेद्देवं माससञ्ज्ञाविधानकम् । **
**पञ्चामृतेन स्नपनं कर्तव्यं माधवस्य च ॥४७१॥ **
**विलेपनन्तु कर्तव्यं कुङ्कुमागुरुचन्दनैः । **
**वस्त्रयुग्मन्तु दातव्यं छत्रोपानत्-सुसंयुतम् ॥४७२॥ <br>
पूजयेद्देवतामीशं कुम्भपात्रोपरि स्थितम् । **
**पद्मनाभ य पादौ तु जानुनी योगमूर्तये ॥४७३॥ **
**ऊरुयुग्मं नृसिंहाय कटिं ज्ञानप्रदाय च । **
**उदरं विश्वनाथाय हृदयं श्रीधराय च ॥४७४॥ **
**कण्ठं कौस्तुभकण्ठाय बाहू क्षत्रान्तकाय च । **
<strong>ललाटं व्योममूर्ताय शिरो वै सर्वरूपिणे ।</strong>
**स्वनाम्ना चैव शास्त्राणि सर्वाङ्गं दिव्यरूपिणे ॥४७५॥ **
**एवं सम्पूज्य विधिवत् ततोऽर्ध्यं सम्प्रदापयेत् । **
<strong>नारिकेलेन शुभ्रेण देवदेवस्य चक्रिणः ॥४७६॥<br>
तत्र अर्घ्यमन्त्रः</strong>
**संसारार्णवपोताय पापकक्षामहानल । **
**नरकाग्निप्रशमन जन्ममृत्युजरापह ॥४७७॥ **</p></blockquote>
<p>अर्घ्यमन्त्रः—संसारेत्यादिः ॥४७७॥</p>
<blockquote>
<p>**मामुद्धर जगन्नाथ पतितं भवसागरे । **
**गृहाणार्ध्यं मया दत्तं पद्मनाभ नमोऽस्तु ते ॥४७८॥ **
**नैवेद्यानि प्रदेयानि घृतपक्वानि चक्रिणे । **
<strong>फलानि सुमनोज्ञानि स्वादूनि रसवन्ति च ॥४७९॥</strong>
**सागुरुं च सकर्पूरं दद्याद्धूपन्तु माधवे । **
**सघृतं गुग्गुलुञ्चापि दद्याद्वित्तानुसारतः ॥४८०॥ **
**ताम्बूलन्तु सकर्पूरं दद्याद्देवस्य भक्तितः । **
**घृतेन दीपकं दद्यात्तिलतैलेन वा पुनः ॥४८१॥ **
**कृत्वा सम्यग्विधानेन गुरुपूजान्तु कारयेत् । **
<strong>वस्त्राणि चैव सोष्णीषं कञ्चुकं च प्रदापयेत् ॥४८२॥</strong>
**दक्षिणां च यथाशक्ति गुरवे सम्प्रदापयेत् । **
**भोजनञ्चैव ताम्बूलं दत्त्वार्ध्यं सम्प्रतोषयेत् ॥४८३॥ स्ववृत्तैर् वर्तमानैस्तु यथाशक्त्या च निर्धनैः । **
**कार्या सम्यक्प्रयत्नेन द्वादशी पक्षवर्धिनी । **
<strong>ततो जागरणं कुर्याद्गीतनृत्य-समन्वितम् ॥४८४॥<br>
इति पक्षवर्द्धिनी-व्रतम् ।<br>
अथ जयान्वतम्</strong></p></blockquote>
<p>ब्रह्मपुराणे श्रीवशिष्ठमान्धातृसंवादे—</p>
<blockquote>
<p><strong>द्वादश्यान् तु सिते पक्षे ऋक्षं यदि पुनर्वसुः ।</strong>
**नाम्ना सा तु जया ख्याता तिथीनाम् उत्तमा तिथिः ॥४८५॥ **
**तम् उपोष्य नरो घोरे नरके नैव मज्जति । **
<strong>अग्निष्टोमादि-यज्ञानां फलम् आप्नोत्य् असंशयम् ॥४८६॥ इति ।</strong>
**<br>
जयाव्रतम् अनुष्ठेयं यथैवोन्मीलनी-व्रतम् ॥४८७॥ **</p></blockquote>
<p>तदुक्तं मार्कण्डेयेन—</p>
<blockquote>
<p>**शालग्रामशिलावारि तुलसीजलमेव च । **
<strong>सममेवोद्धरेत्तत्र विजयाव्रतमाचरेत् ॥४८८॥</strong></p></blockquote>
<p>घोर इति स्वरूपमात्रनिर्देशः उन्मीलनीव्रतमिव जयाव्रतं कार्यमिति तत्र यो विधिरुक्तः सोऽत्रापि द्रष्टव्य इत्य् अर्थः । विजयाव्रतन्तु नद्यादिसङ्गम एव कार्यम् ॥४८६-४८८॥</p>
<p><strong>अथ विजयाव्रतम्</strong></p>
<p>ब्रह्मपुराणे तत्रैव—</p>
<blockquote>
<p>**यदा तु शुक्लद्वादश्यां नक्षत्रं श्रवणं भवेत् । **
<strong>विजया सा तिथिः प्रोक्ता तिथीनामुत्तमा तिथिः ॥४८९॥</strong></p></blockquote>
<p>विष्णुधर्मोत्तरे च—</p>
<blockquote>
<p>**यदा तु शुक्लद्वादश्यां नक्षत्रं श्रवणं भवेत् । **
<strong>तदा सा तु महापुण्या द्वादशी विजया स्मृता ॥४९०॥</strong>
**तस्यां स्नातः सर्वतीर्थे स्नातो भवति मानवः । **
**सम्पूज्ये वर्षपूजायाः सकलं फलमश्नुते ॥४९१॥ **
**एकजप्यात् सहस्रस्य जप्तस्याप्नोति यत् फलम् । **
<strong>दानं सहस्रगुणितं तथा वै विप्रभोजनम् ।</strong>
<strong>होमस्तत्रोपवासश् च सहस्रगुणितो भवेत् ॥४९२॥<br>
अथ विजयाव्रतविधिः</strong>
**आदौ गुरुं नमस्कृत्य ततः सङ्कल्पमाचरेत् । **
<strong>शरशार्ङ्गधरं देवं सौवर्णं रचयेत्तथा ॥४९३॥</strong></p></blockquote>
<p>शरं शार्ङ्गञ्चायुधं धारयतीति तथा तम् ॥४९३॥</p>
<p><strong>अथ विजयाव्रत-सङ्कल्पमन्त्रः</strong></p>
<blockquote>
<p>**द्वादश्यान्त निराहारः स्थित्वाऽहमपरेऽहनि । **
<strong>भोक्ष्ये त्रिविक्रमानन्त शरणं मे भवाच्युत ॥४९४॥</strong>
**सोपवीतन्तु कलसं पूर्ववत् स्थापयेद्व्रती । **
**पात्रं तदुपरि न्यस्येत्ताम्रं वैणवमेव वा ॥४९५॥ **
**तत्रोपवेश्य संस्थाप्य देवं विषदचन्दनैः । **
**आलिप्य शुभ्रं वसनं दद्याच्छत्रं च पादुके ॥४९६॥ **
**वासुदेवायेति शिरः श्रीधरायेति वै मुखम् । **
<strong>कृष्णायेति च कण्ठं वै वक्षः श्रीपतये इति ॥४९७॥</strong>
**शस्त्रास्त्रधारिणे बाहुं कक्षे च व्यापकाय वै । **
<strong>गिरीशायोदरं मेढ्रं त्रैलोक्यजननाय च ॥४९८॥</strong>
**जघनं चार्चयेद्विद्वान् सर्वाधिपतये इति । **
<strong>सर्वात्मने इति पदावेवमङ्गानि पूजयेत् ॥४९९॥</strong></p></blockquote>
<p>अवयवपूजामन्त्रं लिखति—वासुदेवायेति द्वाभ्याम् । पूर्ववत् सर्वत्रैव नमःशब्द-प्रयागो ज्ञेयः । पूजयेद् इत्युत्तरेण शिरआदीनां सर्वेषामन्वयः ॥४९७-४९९॥</p>
<p><strong>अथ तत्र विजयाव्रतार्घ्यमन्त्रः</strong></p>
<blockquote>
<p>**शङ्खचक्रगदापद्म-सारङ्गशरभूषित । **
**गृहाणार्ध्यं मया दत्तं पाङ्गर्पाणे नमोऽस्तु ते ॥५००॥ **
<strong>इत्यर्ध्यं पूर्ववत् कृत्वा धूपदीपौ समर्प्य च । घृतपक्वप्रधानानि नैवेद्यानि निवेदयेत् ॥५०१॥</strong>
**ताम्बूलादीनि दत्त्वाथ कृत्वा जागरणं निशि । **
<strong>प्रातः स्नात्वार्चयित्वेशं पुष्पाञ्जलिमथार्पयेत् ॥५०२॥<br>
अथ तत्र विजयाव्रते प्रार्थनामन्त्रः</strong>
**नमस्ते अस्तु गोविन्द बुधश्रवणसञ्ज्ञक । **
<strong>अघोरं चाक्षयं कृत्वा सर्वसौख्यप्रदो भव ॥५०३॥</strong>
**इति प्रार्थ्य ततः सर्वं दत्त्वा चार्ध्यं प्रतोष्य हि । **
**भक्त्या विप्रान् भोजयित्वा सुखं पारणमाचरेत् ॥५०४॥ **</p></blockquote>
<p>अर्घ्यमन्त्रः—शङ्खेत्यादिः । सर्वं श्रीमूर्त्यादिकम् ॥५००-५०४॥</p>
<blockquote>
<p>**भाद्रे मासि बुधस्याह्नि यदि स्याद्विजयाव्रतम् । **
<strong>तदा सर्वव्रतेभ्योऽस्य माहात्म्यतिरिच्यते ॥५०५॥<br>
अथ जयन्तीव्रतम्</strong></p></blockquote>
<p>ब्रह्मपुराणे—</p>
<blockquote>
<p><strong>यदा तु शुक्लद्वादश्यां प्राजापत्यं प्रजायते ।</strong>
<strong>जयन्ती नाम सा प्रोक्ता सर्वपापहरा तिथिः ॥५०६॥</strong>
<strong>सप्तजन्मकृतं पापं स्वल्पं वा यदि वा बहु ।</strong>
**तत् क्षयं याति गोविन्दं तस्यामभ्यर्च्य भक्तितः ॥५०७॥ **</p></blockquote>
<p>स्कान्दे च श्रीब्रह्मनारद-संवादे—</p>
<blockquote>
<p>**सर्वपापप्रशमनं सर्वपुण्यफलप्रदम् । **
**द्वादश्यां रोहिणीयोगे जयन्ती नाम सुव्रतम् ॥५०८॥ **</p></blockquote>
<p>किञ्च—</p>
<blockquote>
<p>**जीवतां याति यत्कालो जयन्तीवासरं विना । **
<strong>तत् खण्डमायूषो व्यर्थं नराणामुपजायते ॥५०९॥</strong></p></blockquote>
<p>कालविशेषे चास्य व्रतस्य फलविशेषं लिखति—भाद्र इति । तदानीं श्रीवामनदेव-प्रादुर्भवात् एवमग्रेऽपि । प्राजापत्यं रोहिणीनक्षत्रम् जयन्तीवासरं तद्व्रतं विनेत्यर्थः ॥५०५-५०९॥</p>
<p><strong>अथ तद्व्रतविधिः</strong></p>
<blockquote>
<p>**गुरुं प्रणम्य सम्प्रार्थ्य गृह्णीयान्नियमं कृती । **
<strong>कृष्णस्तिलैश् च मध्याह्ने स्नायाद्धात्रीफलेन च ॥५१०॥</strong></p></blockquote>
<p>गुरुं सम्प्रार्थ्य च प्रार्थना प्रकारश्चोक्तः स्कान्दे नारदं प्रति श्रीब्रह्मणा—आदौ गुरुगृहं गत्वा पश्चान्नियममाचरेत् । शिरस्तत्पादयोः कृत्वा पादौ स्पृष्टा च मौलिना ॥ कृनाञ्जलिपुटो भूत्वा प्रार्थयेत गुरुं ततः । नियमं देहि विप्रेन्द्र द्वादश्यां च मम प्रभो ॥ इति नियमं व्रतसङ्कल्पं गृह्णीयाच्छ्रद्धयाचरेत् तथा च तत्रैव—गृह्णीयान्नियमं पूर्वं दन्तधावनपूर्वकम् । नियमान् फलमाप्नोति न श्रेयो नियमं विना ॥ इति । एतच्च पूर्वलिखितानुसारेण एकादश्यामेवेति बोद्धव्यम् । अथ द्वादशीकृत्यमाह—कृष्णैर् अत्यादिना । कृष्णतिलैर् धात्रीफलेन स्नायादिति धात्रीफलेन शिरोऽभ्यङ्गं कृष्णतिलैश् च गात्रपरिमार्जनं कुर्याद् इत्य् अर्थः । तथा च तत्रैव—उपोषितश् च मध्याह्ने स्नायात् कृष्णतिलैस्ततः । कृत्वा मूर्ध्न फलं धात्र्या महापुण्यविवृद्धये ॥ इति ॥५१०॥</p>
<p><strong>अथ सङ्कल्पमन्त्र</strong></p>
<blockquote>
<p>**जयन्त्यान्तु निराहारः श्वोभूते परमेश्वर । **
**भोक्ष्यामि पुण्डरीकाक्ष शरणञ्चरणौ तव ॥५११॥ इति। **
<strong>पूर्ववत् स्थापयेत् कुम्भं तस्योपरि च भाजनम् ।</strong>
**हैर् अण्यं राजतं ताम्रं वैणवं वा तिलैर् भूतम् ॥५१२॥ **</p></blockquote>
<p>पूर्ववदिति—जलपूर्णं नवं कुम्भं चन्दनेनैव चर्चितम् । पञ्चरत्नसमायुक्तं पुष्पमालाविभूषितम् ॥ इति यथा पक्षवर्धिनीव्रते प्रोक्तं तद्वद् इत्य् अर्थः । तथा च स्कान्दे तत्रैव—कृत्वा माध्याह्निकं कर्म स्थापयेदव्रणं घटम् । पञ्चरत्नसमायुक्तं पवित्रोदकपूरितम् ॥ सचन्दनं गन्धयुक्तं कर्पूरेण सुवासितम् । सुधूपवासितं शुभ्रपुष्पमालाभिशाभितम् ॥ इति । तस्य कुम्भस्योपरि भाजनं च पात्रं स्थापयेत् । तदेव विशिनष्टि—हैर् अण्यमिति । तत्र पूर्वपूर्वाभावे उत्तरोत्तरं स्थापयेदिति ज्ञेयम् । तथा च तत्रैव—तस्योपरि न्यसेत् पात्रं सौवर्णं श्रद्धयान्वितः । तदभावेन वै रूप्यं ताम्रं वेणुमयं मुने ॥ इति ॥५१२॥</p>
<blockquote>
<p>**तत्र च स्नापितं हैमं देवकीस्तनपायिनम् । **
<strong>मातृवक्त्रेक्षकं देवं निवेश्यावाहयेव्रती ॥५१३॥</strong></p></blockquote>
<p>देवकीस्तनपायिनमिति—हेम्ना श्रीदेवक्याः प्रतिमां कृत्वा तदङ्के स्तनपानतरां श्रीभगवन्मूर्तिं शास्त्रोक्तलक्षणां कृत्वा तत्र पात्रे निवेश्यावाहयेद् इत्य् अर्थः । कथम्भूतम् स्नापितं क्षीरादिना कारितस्नानम् । तल्लक्षणं किञ्चिदुल्लिखति—मातुर्देवक्या वक्तेक्षकं मुखमवलोकयन्तमित्य् अर्थः । तथा च तत्रैव—तस्योपरि न्यसेद्देवीं हैमीं लक्षणसंयुताम् । ददमानान्तु पुत्त्रस्य स्तन्यं वै विस्मिताननाम् ॥ पिबन्मातुः स्तनं भद्रमाननं पाणिना स्पृशन् । अवलोकमानः प्रेम्णा वै मुखं मातुर्मुहुर्मुहुः ॥ इति ॥५१३॥</p>
<p><strong>अथ तत्र जयन्तीव्रते आवाहनमन्त्रः</strong></p>
<blockquote>
<p>**एहि एहि जगन्नाथ वैकुण्ठ पुरुषोत्तम । **
**परिवारगणोपेत लक्ष्म्या सह जगत्पते ॥५१४॥ इति । **
<strong>प्रतिष्ठाप्य मनोज्योतिरिति मन्त्रेण वैष्णवः । पाद्यादीनुपकल्प्यानुलेपनैर् अनुलेपयेत् ॥५१५॥</strong></p></blockquote>
<p>अनुलेपनैस्तुलसीकाष्ठचन्दनमिश्रित-मलयजकुङ्कुमकर्पूरागुरुकस्तूरिकादिपङ्कैः अनुलेपयेद्देवम् । तथा च स्कान्दे तत्रैव—तुलसीदारुजातेन चन्दनेन विलेपनम् । कुङ्कुमेन महाभाग कर्पूरागुरुचर्चितम् । पद्मकाश्मीरगन्धैश् च मृगनाभिविमिश्चितम् ॥ इति । अत्र च प्रकल्पयेदिति पूर्वश्लोकस्थक्रिययान्वयः ॥५१५॥</p>
<blockquote>
<p>**वस्त्रयुग्मं सितं दत्त्वा पुष्पादीनि समर्पयेत् । **
**दीपान् प्रज्वालयेच्छक्त्या कुर्यात् कुसुममण्डपम् ॥५१६॥ **</p></blockquote>
<p>पुष्पाणि मल्लिकामालती-चम्पकादीनि शब्देन तुलसी-मञ्जरीदल-बिल्वपत्रादीनि । तथा कुष्माण्डनारिकेलफलादीनि च ग्राह्याणि । तथा च तत्रैव—मल्लिकामालतीपूष्पैश्चम्पकैः केतकीदलैः । बिल्वपत्रैर् अखण्डैश् च तुलसीदलकोमलैः ॥ अन्यैर् नानाविधैः पूष्पैः करवीरैः सितासितैः । यूथिकाशातपत्रैश् च तथान्यैः कालसम्भवैः ॥ पूजनीया महाभागो महाभक्त्या जनार्दनः । कुष्माण्डैर् नारिकेलैश् च खर्जूरैर् दाडिमैस्तथा ॥ बीजपूरैः पूगफलैः सुनिष्पन्नैः सुशोभनैः । द्राक्षाफलैर् जातिफलैर् अम्भावृक्षसमुद्भवैः ॥ इति ॥५१६॥</p>
<blockquote>
<p>**गीतवाद्यादिभिः शान्तिपाठैः स्तोत्रैश् च कीर्तनैः । **
<strong>आरभेताशठः पूजां गुरुं सम्पूज्य भक्तितः ॥५१७॥</strong></p></blockquote>
<p>स्तोत्रादीनि च तत्रैवोक्तानि—शान्तिपाठं शास्त्रपाठं गीतापाठं तृतीयकम् । सहस्रनाम चातुर्थं पञ्चमं गजमोक्षणम् । बालस्य चरितं विष्णोः पठनीयं पुनः पुनः ॥ इति । अशठः भगवदर्चनगुरुपूजादौ वित्तादिशाठ्यहीनः सन् । तथा च तत्रैव—श्राद्धे दाने तथा पर्वतीर्थव्रतमखेषु च । वित्तशाठ्यं न कुर्वीत सर्वधर्म प्रयोजने ॥ भविष्ये च—विभवे सति यो मोहान्न कुर्याद्विधिविरतरम् । न तत्फलमवाप्नोति देवद्रोही स उच्यते ॥ प्रथमं भक्त्या गुरुं सम्यक् पूजयित्वा पश्चात् पूजामारभेत तथा स्कान्दे तत्रैव—अतिक्रम्य नरो यस्तु गुरुं धर्मोपदेशकम् । विप्रेन्द्र स्वेच्छया पुण्यं कुर्वाणो नरकं व्रजेत् ॥ अभिवाद्य गुरु तस्माद्धर्मकार्याणि कारयेत् । धर्ममर्थं च कामं च यदीच्छेदात्मनो हितम् ॥ वद्यात् स्वशत्ति तो भक्त्या गां महीं काञ्चनं वसु । शुक्लं धान्यं च वस्त्रं च भूषणं मधुरं वचः । ततः पूजा विधातव्या देवक्याः केशवस्य च ॥ इति ॥५१७॥</p>
<p><strong>अथ तत्रादौ श्रीदेवकोपूजा</strong></p>
<blockquote>
<p>**अदिते देवमातस्त्वं सर्वपापप्रणाशिनि । **
<strong>अतस्त्वां पूजयिष्यामि भीतो भवभयस्य तु ॥५१८॥</strong>
**पूजितासि यथा देवैः प्रसन्ना त्वं वरानने । **
**पूजिता मे तथा भक्त्या प्रसादं कुरु सुव्रते ॥५१९॥ **
**यथा पुत्रं हरिं लब्ध्वा प्राप्ता ते निर्वृति परा । **
<strong>तामेव निर्वृतिं देवि स्वपुत्रात् दर्शयस्व मे ॥५२०॥</strong>
**मन्त्रेणानेन सम्पूज्य देवकीं कृष्णमर्चयेत् । **
<strong>ततः समातृकायार्ध्यं तस्मै पूर्ववदर्पयेत् ॥५२१॥<br>
अथ तत्र पूजामन्त्रः</strong>
**अवतारसहस्राणि करोषि मधुसूदन । **
**न ते सङ्ख्यावताराणां कश्चिज्जानाति वै भुवि ॥५२२॥ **
**देवा ब्रह्मादयो वापि स्वरूपं न विदुस्तव । **
<strong>अतस्त्वां पूजयिष्यामि मातुरुत्सङ्ग संस्थितम् ॥५२३॥</strong>
**वाञ्छितं कुरु मे देव दुष्कृतं चैव नाशय । **
<strong>कुरुष्व मे दयां देव संसारार्तिभयापह ॥५२४॥ इति ।<br>
अथ अर्घ्यमन्त्रः</strong>
**जातः कंसबधार्थाय भूभारोत्तारणाय च । **
**देवतानां हितार्थाय धर्मसंस्थापनाय च ॥५२५॥ **
**कौरवाणां विनाशाय दैत्यानां निधनाय च । **
<strong>गृहाणार्ध्यं मया दत्तं देववया सहितो हरे ॥५२६॥ इति ।</strong></p></blockquote>
<p>अनेन अदिते इत्यादिनादौ देवकीं सम्पूज्य ततः कृष्णं पूजयेत् समातृकाय देवकीसहिताय । तथा च तत्रैव—कृष्णाय प्रथमं दद्याद्देवकीसहिताय च । अर्घ्यं मुनिवरश्रेष्ठ सर्वकामफलप्रदम् ॥ इति । अतएव मन्त्रेऽपि देवक्या सहितो हरे इति । मन्त्रविशेषश् च तत्रैव—श्रीकृष्णाय देवकीसहिताय सगणाय सपरिवाराय लक्ष्मीसहिताय अर्घ्यं नमः इति पूर्ववत् इति नारिकेलेन शुभ्रेणेत्यादिकं यत् पक्षवर्धिनीव्रतादावप्युक्तं तदनुसारतः पुष्पादिसहितं शुभ्रनारिकलशस्यं शङ्खेनिधाय तेनार्घ्यं दद्याद् इत्य् अर्थः ॥५१८-५२६॥</p>
<p><strong>अथ अर्घ्यमाहात्म्यञ्च</strong></p>
<p>स्कान्दे तत्रैव—</p>
<blockquote>
<p>**दत्त्वा च सकलामुर्वीं ससागरनगान्विताम् । **
**अर्घ्यदानेन तत् पुण्यं लभते मानवो भुवि ॥५२७॥ इति । **</p></blockquote>
<p>सकलां पृथ्वीं दत्त्वा यत् पुण्यं लभते तदर्घ्यदानेन लभते इत्य् अर्थः ॥५२७॥</p>
<blockquote>
<p>**धूपदीपौ समर्प्याथ नैवेद्यं विविधं शुभम् । **
<strong>फलानि च विचित्राणि ताम्बूलादीनि चार्पयेत् ॥५२८॥</strong></p></blockquote>
<p>विविधं घृतपक्वपायसाद्यनेकप्रकारं शुभं परमोत्कृष्टं फलानि च कुष्माण्डादीनि तानि स्कान्दोक्तानि लिखितान्येव । आदि-शब्देन दर्पणच्छत्रचामरादीनि च ॥५२८॥</p>
<blockquote>
<p>**कृत्वा नीराजनं गीतं नृत्याद्युत्सवमाचरन् । **
<strong>कुर्याज्जागरणं कृष्णबाल्यलीलाकथादिना ॥५२९॥</strong></p></blockquote>
<p>कृष्णस्य बाल्यलीलायाः कथा कथनं तदादिना आदि-शब्देन तच्छ्रवणादि प्रौढलीलाकथादि च । तथा च तत्रैव बालस्याचरितं विष्णोः इति लिखितमेव । किं च जागरणप्रसङ्गे—चरितं देवकीसूनोर्वाचनीयं विचक्षणैः इति ॥५२९॥</p>
<p><strong>अथ तन्माहात्म्यम्</strong></p>
<p>स्कान्दे तत्रैव—</p>
<blockquote>
<p>**जागरे पद्मनाभस्य पुराणं पठते तु यः । **
<strong>जन्मकोटिकृतं पापं दहते तुलराशिवत् ॥५३०॥ इति ।</strong></p></blockquote>
<p>दहते दहति तूलराशिवदिति यथाग्निस्तूलराशिं सद्यो दहेत्तद्वद् इत्य् अर्थः । हरत इति पाठेऽपि तथैवार्थः । यद् वा, वायुर्यथा तूलराशिं हरतीति ॥५३०॥</p>
<blockquote>
<p><strong>प्रातः कृत्वा कियां नित्यां तन्मुर्तिं गुरुवेऽर्पयेत् ।</strong>
**वस्त्रादिकं दक्षिणां च दत्त्वा कुर्वीत पारणम् ॥५३१॥ **</p></blockquote>
<p>किं च तत्रैव—</p>
<blockquote>
<p>**विधिनानेन संयुक्तां जयन्तीं च करोति यः । **
<strong>नारी वोद्धरते भक्त्या पुरुषानेकर्विशतिम् ॥५३२॥</strong>
**सङ्क्षेपेण च यः कुर्याज्जयन्तीं हरिवल्लभाम् । **
<strong>मानसेष्टफलं प्राप्य विष्णुलोकं स गच्छति ॥५३३॥</strong></p></blockquote>
<p>तां मूर्तिं पूर्वनिम्मितां पूजितां श्रीदेवकीसहितां भगवत्प्रतिकृतिम् एवं विसर्जनं कृतमस्तीति बोद्धव्यम् । तच्च सर्वत्र साधारणतया प्राप्तत्वान्न स्पष्टं लिखितम् आदि-शब्देन शक्तौ कुण्डलकञ्चुकोष्णीषमुद्रिकादि ॥५३१-५३३॥</p>
<p><strong>अथ पापनाशिनीव्रतम्</strong></p>
<p>ब्रह्मपुराणे तत्रैव—</p>
<blockquote>
<p>**यदा तु शुक्लद्वादश्यां पुष्या भवति कर्हिचित् । **
<strong>तदा सा तु महापुण्या कथिता पापनाशिनी ॥५३४॥</strong>
**सगरेण ककुत्स्थेन धुन्धुमारेण गाधिना । **
<strong>तस्यामाराधितः कृष्णो दत्तवानखिलां भुवम् ॥५३५॥</strong>
**वाचिकान्मानसात् पापात् कायिकाच्च विशेषतः । सप्तजन्मकृताद्घोरान्मुच्यते नात्र संशयः ॥५३६॥ इमामेकामुपौष्यैव पुष्यानक्षत्रसंयुताम् । **
<strong>एकादशीसहस्रस्य फलमाप्नोति मानवः ॥५३७॥</strong>
**स्नानं दानं जपो होमः स्वाध्यायो देवतार्चनम् । **
**यदस्यां क्रियते किञ्चित्तदनन्तगुणं भवेत् ॥५३८॥ **
<strong>तस्मादेषा प्रयत्नेन कर्तव्या फलकाङ्क्षिभिः ॥५३९॥<br>
अथ तद्व्रतविधिः</strong>
<strong>गुरुं प्रणम्य नियमं स्वीकुर्याद्व्रतहेतुकम् । कुम्भमामलकीमूले पूर्ववत् स्थापयेद्व्रती ॥५४०॥<br>
अथ तत्र सङ्कल्पमन्त्रः</strong>
**द्वादश्यान्तु निराहारः स्थित्वाऽहमपरेऽहनि । **
<strong>भोक्ष्यामि जामदग्न्येश शरणं मे भवाच्युत ॥५४१॥ इति ।</strong>
**वारिपूर्णं ततः पात्रं न्यसेत् कुम्भोपरि व्रत्तो । **
**सुन्दरं ताम्ररचितं वेणुरचितमेव वा ॥५४२॥ **
**माषकेण तदर्द्धेन तदर्द्धेनाथवा कृतम् । **
**हैमं परशुरामं च स्नपितं स्थापयेत्ततः ॥५४३॥ **</p></blockquote>
<p>माषकेण सुवर्णस्येति ज्ञेयम् हैममिति विशेषणान् । कृतम्—विनिर्मितम् ॥५४३॥</p>
<blockquote>
<p>**दत्त्वा वस्त्रयुगच्छत्रपादुकाः श्वेतचन्दनैः । **
<strong>आलिप्य तुलसीपुष्पैर् अभ्यर्च्याङ्गानि पूजयेत् ॥५४४॥<br>
अथ तत्राङ्ग्पूजा</strong>
**विशोकायेति चरणौ जानुनी विश्वरूपिणे । **
**हयग्रीवायेति चोरू कटिं दामोदराय च ॥५४५॥ **
**कन्दर्पायेति वै गुह्यं नाभिं वै पद्ममालिने । **
**अनन्तायेति जठरं श्रीकण्ठायेति वै गलम् ॥५४६॥ **
**बाहू हैमाङ्गदायेति वैकुण्ठायेति मस्तकम् । **
**ज्योतीरूपायेति नेत्रे नासाग्रं शोकनाशिने ॥५४७॥ **
**ललाटं वामनायेति रामायेति श्रुवौ यजेत् । **
<strong>सर्वात्मने समस्ताङ्गं शस्त्राणि स्वस्वसञ्ज्ञया ॥५४८॥</strong>
**प्रदाय पूर्ववच्चार्ध्यं धूपदीपौ समर्प्य च । **
<strong>नैवेद्यादि प्रदायाथ देवं सम्प्रार्थयेच्च तम् ॥५४९॥</strong></p></blockquote>
<p>विशोकाय नमः इति चरणौ यजेत् पूजयेद् इत्युत्तरेणान्वयः । एवं पूर्ववत् सर्वत्रैवोन्नेयम् । अतो यत्रेतिशब्दो नास्ति तत्र सोऽध्याहार्य इति । यत्र एते सर्वे मन्त्रा इति । तम्-श्रीपरशुरामरूपम् ॥५४५-५४९॥</p>
<p><strong>अथ तत्र अर्घ्यमन्त्रः</strong></p>
<blockquote>
<p>**नमस्ते देवदेवेश जामदग्न्य नमोऽस्तु ते । **
<strong>गृहाणार्ध्यां मया दत्तमामल्या सहितो हरे ॥५५०॥<br>
अथ तत्र प्रार्थनामन्त्रः</strong>
**जामदग्न्य नमस्तेऽस्तु क्षत्रियान्तकराय च । **
<strong>सर्वाणि यानि पापानि सप्तजन्मकृतान्यपि ॥५५१॥</strong>
**क्षयं यान्तु ममैवाद्य त्वत्प्रसादाच्च भार्गव । **
<strong>वाचिकं मानसं पापं ज्ञानतोऽज्ञानतोऽपि वा ॥५५२॥</strong>
**आयुर्यशस्तथारोग्यं धनं धान्यं च सम्पदम् । **
<strong>सौभाग्यं तव भक्तस्य सन्तानं विपुलं भवेत् ॥५५३॥</strong>
<strong>सर्वान् कामानाप्नुवानि दिव्यं सौख्यं निरन्तरम् ।</strong>
**अन्तेऽप्यस्तु ममेशान भक्तिस्त्वच्चरणे प्रभो ॥५५४॥ **
**जनार्दन हृषीकेश लक्ष्मीनाथ सुरार्चित । **
**राम राम महाबाहो कार्तवीर्यविनाशन ॥५५५॥ **
**एतत् सर्वं मया दत्तं ज्ञानं ज्ञेयं तवाच्युत । **
<strong>मामुद्धर जगन्नाथ दयां कृत्वा ममोपरि ॥५५६॥</strong></p></blockquote>
<p>ज्ञानादिकं च सर्वं तव तुभ्यं दत्तमर्पितम् ॥५५६॥</p>
<p><strong>अथ धात्रीपूजा</strong></p>
<blockquote>
<p>**पिता पितामहाश्चान्ये अपुत्रा ये च गोत्रिणः । **
<strong>वृक्षयोर्नि गता ये च ये च कीटत्वमागताः ॥५५७॥</strong>
**रौरवे नरके ये च महारौरवसञ्ज्ञके । **
**वियोनिं च गता ये च ये च ब्रह्माण्डमध्यगाः ॥५५८॥ **
**पिशाचत्वं गता ये च ये च प्रेतत्वमागताः । **
<strong>ते पिबन्तु मया दत्तं धात्रीमूले सदा पयः ॥५५९॥</strong>
**ते सर्वे तृप्तिमायान्तु धात्रीमूलनिषेचनात् ॥५५०॥ **
**इति धात्रीं चाभिषिच्य वारानष्टोत्तरं शतम् । **
**तां च प्रदक्षिणीकृत्य कुर्याज्जागरणं व्रती ॥५६१॥ **
**प्रातश् च देवं नीराज्य नित्यं कर्म समाप्य च । **
**मूर्त्यादि गुरवे दत्त्वा प्राम्वत् पारणमाचरेत् ॥५६२॥ **</p></blockquote>
<p>प्राग्वत्—शक्त्या ब्राह्मणभोजनादिना ॥५६२॥</p>
<blockquote>
<p>**फाल्गुने मासि यद्येषा द्वादशी पापनाशिनी । **
<strong>भवेत्तदा व्रतस्थास्य महिमा स्याद्विशेषतः ॥५६३॥</strong>
**इति क्रमेण लिखितं विजयादिव्रतत्रयम् । **
<strong>भविष्योत्तरस्कान्दाभ्यां श्रीब्रह्माण्डपुराणतः ॥५६४॥</strong></p></blockquote>
<p>विजयादि-व्रतत्रयं तत्तद्विधिश् च भविष्योत्तरादितोलिखितमिति तत्र तत्रोक्तं सङ्क्षिप्यार्थतो लिखितं न तु तत्तद्वचनानि सङ्गृहीतानि ग्रन्थविस्तरभयाद् इत्य् अर्थः । अतएव तत्तद्विधिलिखने भविष्योत्तर इत्यादिकं नोल्लिखितम् । क्रमेणेति भविष्योत्तरतो विजयाव्रतं स्कन्दपुराणाज्जयन्तीव्रतं ब्रह्माण्डपुराणाच्च पापनाशिनीव्रतमिति ॥५६४॥</p>
<blockquote>
<p>**अन्येऽपि द्वादशीभेदा बहवः सन्ति विश्रुताः । **
<strong>अग्रतो लेखनीयास्ते तत्तन्मासप्रसङ्गतः ॥५६५॥</strong></p></blockquote>
<p>अन्येऽपि मत्स्यादि-द्वादश्यो निर्जलाद्याश् च ॥५६५॥</p>
<p>इति त्रयोदशो विलासः ।</p>
<p><strong>इति श्रीगोपालभट्ट-विलिखिते श्रीभगवद्भक्तिविलासे विष्णुव्रतीत्सवो नाम त्रयोदशो विलासः ।</strong></p>

  </div>
</article>


        

        



    <aside class="card border noPrint" id="section-tree-item-gauDIyaH_kriyA_hari-bhakti-vilAsaH_sarva-prastutiH_13_viShNu-vratotsavaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/13_viShNu-vratotsavaH/">१३ विष्णु-व्रतोत्सवः </a>
            <a data-toggle="collapse" href="#section-tree-item-body-gauDIyaH_kriyA_hari-bhakti-vilAsaH_sarva-prastutiH_13_viShNu-vratotsavaH_md" role="button" aria-expanded="false" aria-controls="section-tree-item-body-gauDIyaH_kriyA_hari-bhakti-vilAsaH_sarva-prastutiH_13_viShNu-vratotsavaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-gauDIyaH_kriyA_hari-bhakti-vilAsaH_sarva-prastutiH_13_viShNu-vratotsavaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १३ विष्णु-व्रतोत्सवः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2025 Sep 3 04:51:09 UTC. (<a href="http://google.com/search?q=04%3a51%3a09%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
