<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे वैष्णवे विश्वासटिप्पन्यः  | २० प्रसादः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/" rel="alternate" type="application/rss+xml" title="आगमे वैष्णवे विश्वासटिप्पन्यः" />
    <link href="/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/" rel="feed" type="application/rss+xml" title="आगमे वैष्णवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/">
  <meta property="og:site_name" content="आगमे वैष्णवे विश्वासटिप्पन्यः">
  <meta property="og:title" content="२० प्रसादः">
  <meta property="og:description" content="विंश-विलासः
प्रासादिकः
श्री-श्री-चैतन्य-चन्द्राय नमः ।
कथञ्चन स्मृते यस्मिन् दुष्करं सुकरं भवेत् ।
विस्मृते विपरीतं स्यात् श्री-चैतन्यं नमामि तम् ॥१॥
सिध्येत् प्रासादिको भक्ति-विलासो यत्-प्रसादतः ।
स मे प्रसन्न-वदनः श्री-चैतन्यः प्रसीदतु ॥
श्री-भगवतो मन्दिर-निर्माण-विधिं लिखिष्यन् तल्-लिखने चात्मनाऽशक्येऽपि तस्य स्मरण-प्रभावेण शक्तिं सम्भावयन् तं प्रणमति—कथञ्चनेति । येन केनापि प्रकारेण स्मृतोऽपि, दुष्करं वर्तुम् अशक्यम् अपि, विपरीतं सुकरम् अपि दुष्करं स्यात् । एवम् अन्वय-व्यतिरेकाभ्यां स्मरण-प्रभावो दर्शितः ॥१॥
श्री-मूर्तेः स्थापनायैकं वेश्मावश्यम् अपेक्ष्यते ।
अतो मन्दिर-निर्माण-विधिर् अत्र विलिख्यते ॥२॥
ननु वैष्णवानाम् आवश्यक-कर्म-लिखनमेव प्राक् प्रतिज्ञातं, तत् किं प्रासाद-लिखनेन ? तत्र लिखति—श्री-मूर्तेर् इति । पूजार्थम् अवश्यं श्री-भगवन्-मूर्तिर् अपेक्ष्यते, तद्-अर्थं चावश्यं गृहम् एकं तद्-योग्यम् अपेक्ष्यते, अतस् तन्-निर्माण-प्रकार-लिखनम् अप्य् उपयुक्तम् एवेति भावः ॥२॥">
  <meta property="og:locale" content="en_us">
  <meta property="og:type" content="article">
    <meta property="article:section" content="gaudiyah">

  <meta itemprop="name" content="२० प्रसादः">
  <meta itemprop="description" content="विंश-विलासः
प्रासादिकः
श्री-श्री-चैतन्य-चन्द्राय नमः ।
कथञ्चन स्मृते यस्मिन् दुष्करं सुकरं भवेत् ।
विस्मृते विपरीतं स्यात् श्री-चैतन्यं नमामि तम् ॥१॥
सिध्येत् प्रासादिको भक्ति-विलासो यत्-प्रसादतः ।
स मे प्रसन्न-वदनः श्री-चैतन्यः प्रसीदतु ॥
श्री-भगवतो मन्दिर-निर्माण-विधिं लिखिष्यन् तल्-लिखने चात्मनाऽशक्येऽपि तस्य स्मरण-प्रभावेण शक्तिं सम्भावयन् तं प्रणमति—कथञ्चनेति । येन केनापि प्रकारेण स्मृतोऽपि, दुष्करं वर्तुम् अशक्यम् अपि, विपरीतं सुकरम् अपि दुष्करं स्यात् । एवम् अन्वय-व्यतिरेकाभ्यां स्मरण-प्रभावो दर्शितः ॥१॥
श्री-मूर्तेः स्थापनायैकं वेश्मावश्यम् अपेक्ष्यते ।
अतो मन्दिर-निर्माण-विधिर् अत्र विलिख्यते ॥२॥
ननु वैष्णवानाम् आवश्यक-कर्म-लिखनमेव प्राक् प्रतिज्ञातं, तत् किं प्रासाद-लिखनेन ? तत्र लिखति—श्री-मूर्तेर् इति । पूजार्थम् अवश्यं श्री-भगवन्-मूर्तिर् अपेक्ष्यते, तद्-अर्थं चावश्यं गृहम् एकं तद्-योग्यम् अपेक्ष्यते, अतस् तन्-निर्माण-प्रकार-लिखनम् अप्य् उपयुक्तम् एवेति भावः ॥२॥">
  <meta itemprop="wordCount" content="8338">
  <meta name="twitter:card" content="summary">
  <meta name="twitter:title" content="२० प्रसादः">
  <meta name="twitter:description" content="विंश-विलासः
प्रासादिकः
श्री-श्री-चैतन्य-चन्द्राय नमः ।
कथञ्चन स्मृते यस्मिन् दुष्करं सुकरं भवेत् ।
विस्मृते विपरीतं स्यात् श्री-चैतन्यं नमामि तम् ॥१॥
सिध्येत् प्रासादिको भक्ति-विलासो यत्-प्रसादतः ।
स मे प्रसन्न-वदनः श्री-चैतन्यः प्रसीदतु ॥
श्री-भगवतो मन्दिर-निर्माण-विधिं लिखिष्यन् तल्-लिखने चात्मनाऽशक्येऽपि तस्य स्मरण-प्रभावेण शक्तिं सम्भावयन् तं प्रणमति—कथञ्चनेति । येन केनापि प्रकारेण स्मृतोऽपि, दुष्करं वर्तुम् अशक्यम् अपि, विपरीतं सुकरम् अपि दुष्करं स्यात् । एवम् अन्वय-व्यतिरेकाभ्यां स्मरण-प्रभावो दर्शितः ॥१॥
श्री-मूर्तेः स्थापनायैकं वेश्मावश्यम् अपेक्ष्यते ।
अतो मन्दिर-निर्माण-विधिर् अत्र विलिख्यते ॥२॥
ननु वैष्णवानाम् आवश्यक-कर्म-लिखनमेव प्राक् प्रतिज्ञातं, तत् किं प्रासाद-लिखनेन ? तत्र लिखति—श्री-मूर्तेर् इति । पूजार्थम् अवश्यं श्री-भगवन्-मूर्तिर् अपेक्ष्यते, तद्-अर्थं चावश्यं गृहम् एकं तद्-योग्यम् अपेक्ष्यते, अतस् तन्-निर्माण-प्रकार-लिखनम् अप्य् उपयुक्तम् एवेति भावः ॥२॥">
<script type="text/javascript">
    
    let baseURL = "https:\/\/vishvAsa.github.io\/AgamaH_vaiShNavaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_vaiShNavaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_vaiShNavaH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_vaiShNavaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_vaiShNavaH\/gauDIyaH\/kriyA\/hari-bhakti-vilAsaH\/sarva-prastutiH\/20_prasAdaH\/".replace(basePath, "/");
  pageVars.pageParams = {};
  pageVars.pageSource = "gauDIyaH\/kriyA\/hari-bhakti-vilAsaH\/sarva-prastutiH\/20_prasAdaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_vaiShNavaH/webpack_dist/uiLib-bundle.js"></script>







    <link rel="stylesheet" href="/AgamaH_vaiShNavaH/webpack_dist/uiLib.css">
<link rel="stylesheet" href="/AgamaH_vaiShNavaH/css/uiLibPrint.css" media="print" >
<link rel="stylesheet" href="/AgamaH_vaiShNavaH/css/fonts.css" >
<link rel="stylesheet" href="/AgamaH_vaiShNavaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_vaiShNavaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/" />
<link rel="alternate" hreflang="sa-Deva" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे वैष्णवे विश्वासटिप्पन्यः <br/> २० प्रसादः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२० प्रसादः">२० प्रसादः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_vaiShNavaH/edit/content/gauDIyaH/kriyA/hari-bhakti-vilAsaH/sarva-prastutiH/20_prasAdaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>विंश-विलासः<br>
प्रासादिकः<br>
श्री-श्री-चैतन्य-चन्द्राय नमः ।<br>
कथञ्चन स्मृते यस्मिन् दुष्करं सुकरं भवेत् ।<br>
विस्मृते विपरीतं स्यात् श्री-चैतन्यं नमामि तम् ॥१॥</strong></p>
<p>सिध्येत् प्रासादिको भक्ति-विलासो यत्-प्रसादतः ।</p>
<p>स मे प्रसन्न-वदनः श्री-चैतन्यः प्रसीदतु ॥</p>
<p>श्री-भगवतो मन्दिर-निर्माण-विधिं लिखिष्यन् तल्-लिखने चात्मनाऽशक्येऽपि तस्य स्मरण-प्रभावेण शक्तिं सम्भावयन् तं प्रणमति—कथञ्चनेति । येन केनापि प्रकारेण स्मृतोऽपि, दुष्करं वर्तुम् अशक्यम् अपि, विपरीतं सुकरम् अपि दुष्करं स्यात् । एवम् अन्वय-व्यतिरेकाभ्यां स्मरण-प्रभावो दर्शितः ॥१॥</p>
<p><strong>श्री-मूर्तेः स्थापनायैकं वेश्मावश्यम् अपेक्ष्यते ।<br>
अतो मन्दिर-निर्माण-विधिर् अत्र विलिख्यते ॥२॥</strong></p>
<p>ननु वैष्णवानाम् आवश्यक-कर्म-लिखनमेव प्राक् प्रतिज्ञातं, तत् किं प्रासाद-लिखनेन ? तत्र लिखति—श्री-मूर्तेर् इति । पूजार्थम् अवश्यं श्री-भगवन्-मूर्तिर् अपेक्ष्यते, तद्-अर्थं चावश्यं गृहम् एकं तद्-योग्यम् अपेक्ष्यते, अतस् तन्-निर्माण-प्रकार-लिखनम् अप्य् उपयुक्तम् एवेति भावः ॥२॥</p>
<p><strong>अथ श्री-भगवन्-मन्दिर-निर्माणम्<br>
भवेद् बहु-विधं तच्च वेश्म तत्र स्व-शक्तितः ।<br>
शास्त्रानुसारतः कुर्याद् एकं वासोचितं प्रभोः ॥३॥</strong></p>
<p>प्रासाद-मण्डपादि-भेदेन बहु-विधं, तच्च न शास्त्रोक्त-व्यतिक्रमेण कार्यम् इति लिखति— शास्त्रेति । यतः प्रभोर् जगद्-ईश्वरस्य वासोचितम् ॥३॥</p>
<p>अथ मन्दिर-निर्माण-माहात्म्यम्</p>
<p><strong>वामन-पुराणे—<br>
यः कारयेन् मन्दिरं माधवस्य, पुण्यान् लोकान् स जयेच् छाश्वतान् वै ।<br>
दत्त्वारामान् पुष्प-फलाभिपन्नान्, भोगान् भुङ्क्ते कामतः स्वर्ग-संस्थः ॥४॥</strong></p>
<p>शाश्वतान् लोकानिति बहुत्वं श्री-वैकुण्ठ-लोकस्य गौरवाभिप्रायेण, तत्रत्य-बहुल-प्रदेश-विशेषापेक्षया वा ज्ञेयम्, अन्येषां सर्वेषाम् अशाश्वतत्वात् ॥४॥</p>
<p><strong>पितामहस्य पुरतः कुलान्य् अष्टौ च यानि तु ।<br>
तारयेद् आत्मना सार्धं विष्णोर् मन्दिर-कारकः ॥५॥</strong></p>
<p>न च स एवैकः, किन्तु निज-पूर्वजैर् अप्यन्वित इत्याह—पितेति । तारयेद् दुष्कर्मभिः संसाराब्धौ नरकेषु वा पतितानपि श्री-वैकुण्ठ-लोक-प्रापणेनाशेष-दुःखपारं नयेद् इत्यर्थः ॥५॥</p>
<p><strong>किञ्च पितृ-गाथायाम्—<br>
अपि नः स्व-कुले कश्चिद् विष्णु-भक्तो भविष्यति ।<br>
हरि-मन्दिर-कर्ता यो भविष्यति शुचिव्रतः ॥६॥</strong></p>
<p>अत एव पितृभिर् गीयते—अपीति ॥६॥</p>
<p><strong>अग्नि-पुराणे—<br>
ये ध्यायन्ति सदा बुद्ध्या करिष्यामो हरेर् गृहम् ।<br>
तेषां विलीयते पापं पूर्व-जन्म-शतोद्भवम् ॥७॥</strong></p>
<p>करिष्याम इति बुद्ध्या ध्यायन्ति, दृढेच्छां कुर्वन्ति; यद्वा, बुद्ध्या भावनया करिष्याम इति सदा चिन्तयन्त्येव, न तु तादृशम् अपि कदापि कर्तुं शक्नुवन्ति, तेषामपि ॥७॥</p>
<p><strong>किञ्च—<br>
समतीतं भविष्यं च कुलानाम् अयुतं नरः ।<br>
विष्णु-लोकं नयत्य् आशु कारयित्वा हरेर् गृहम् ॥८॥<br>
किञ्च—<br>
लक्षेणाथ सहस्रेण शतेनार्धेन चा हरेः ।<br>
तुल्यं फलं समाख्यातम् इहेश्वर-दरिद्रयोः ॥९॥</strong></p>
<p>लक्षेणेति—समर्थो बहु-वित्तव्ययेन हरेर् गृहं करोतु, दरिद्रो वाल्पव्ययेन करोतु, द्वयोर् अपि हरेः सकाशात् फलं समानम् एव कथितम् अभिज्ञैः , श्रद्धादि-साम्यात् परम-फल-वैकुण्ठैक-प्रापणाद् वेति दिक् ॥९॥</p>
<p><strong>विष्णु-धर्मोत्तरे तृतीय-काण्डे—<br>
कृत्वा वास-गृहं तस्य देवस्य परमेष्ठिनः । <br>
राजसूयाश्वमेधानां फलेन सह युज्यते ॥१०॥<br>
सुर-वेश्मनि यावन्तो द्विजेन्द्राः परमाणवः ।<br>
तावद् वर्ष-सहस्राणि स्वर्ग-लोके महीयते ॥११॥</strong></p>
<p>हे द्विजेन्द्राः ॥११॥</p>
<p><strong>प्रासादे मृन्मये पुण्यं मयैतत् कथितं द्विजाः ।<br>
तस्माद् दारुमये पुण्यं कृते शतगुणं भवेत् ॥१२॥<br>
ततो दश-गुणं पुण्यं तथा शैलमये भवेत् ।<br>
ततो दश-गुणं लौहे ताने शत-गुणं ततः ॥१३॥<br>
सहस्र-गुणितं रौप्ये तस्मात् फलम् उपाश्नुते ।<br>
तत्तः शत-सहस्र वै सौवर्णे द्विज-सत्तमाः ।<br>
अनन्त-फलम् आप्नोति रत्न-चित्रे मनोहरे ॥१४॥</strong></p>
<p>रत्नैश् चित्रे खचिते ॥१४॥</p>
<p><strong>स्कान्दे—<br>
आरम्भे कृष्ण-धिष्ण्यस्य सप्त-जन्मनि यत् कृतम् ।<br>
पापं विलयमाप्नोति नरकाद् उद्धरेत् पितॄन् ॥१५॥<br>
प्रासाद-पादे कृष्णस्य यावत् तिष्ठन्ति रेणुकाः ।<br>
तावद् वर्ष-सहस्राणि वसते विष्णु-सद्मनि ॥१६॥<br>
प्रासादे कृष्णदेवस्य चित्र-कर्म करोति यः ।<br>
वसते विष्णु-लोके तु यावत् तिष्ठन्ति सागराः ॥१७॥</strong></p>
<p>कृष्णस्य प्रासादस् तस्य पादे मूले प्रदेशे वा यावद् यावत्यो रेणुकास् तिष्ठन्ति ॥१७॥</p>
<p><strong>नारसिंहे—<br>
यः कुर्याच्छोभनं वेश्म नरसिंहस्य भक्तिमान् ।<br>
सर्व-पाप-विनिर्मक्तो विष्णु लोकम् अवाप्नुयात् ॥१८॥</strong></p>
<p>भक्तिमत्त्वेनैव शोभन-वेश्म-करणाद् भक्तिमान् इत्य् उक्तं, न चाधिकारि-विशेषणत्वेनेति दिक् ॥१८॥</p>
<p><strong>हयशीर्षे—<br>
देवागारं करोमीति मनसा यस्तु चिन्तयेत् ।<br>
तस्य काय-गतं पापं तद्-अह्ना विप्र नश्यति ।<br>
कृते तु किं पुनस् तस्य प्रासादे विधिनैव तु ॥१९॥</strong></p>
<p>मनसा चिन्तयेत्, केवलम् इच्छामात्रं करोतीत्यर्थः ॥१९॥</p>
<p><strong>अष्टेष्टकासमायुक्तं यः कुर्याद् वैष्णवं गृहम् ।<br>
न तस्य फल-सम्पत्तिर् वक्तुं शक्येत केनचित् ।<br>
अनेनैवानुमेयं तु फलं प्रासाद-विस्तरात् ॥२०॥<br>
मरणं च व्रजेन् मर्त्यो यः कृत्वा प्रथमेष्टकाम् ।<br>
स समाप्तस्य यज्ञस्य फलम् आप्नोत्य् असंशयम् ॥२१॥</strong></p>
<p>प्रथमेष्टकान्यासार्थं प्रतिष्ठित-लिङ्गाद्यष्टेष्टका-मध्ये प्रथमामाद्यां कृत्वा विन्यस्यापि, यद्वा, प्रासादार्थं निर्मीयमाणा-सङ्ख्येष्टकामध्ये प्राग् एक-मात्रेष्टवां निर्माय; समाप्तस्य सम्पूर्ण-दक्षिणादिकस्य ॥२१॥</p>
<p><strong>विष्णु-रहस्ये—<br>
बाल्ये सङ्क्रीडमाना ये पांशुभिर् भवनं हरेः ।<br>
वासुदेवस्य कुर्वन्ति तेऽपि तल्-लोक-गामिनः ॥२२॥</strong></p>
<p>वासुदेवस्य—श्री-वसुदेव-नन्दनस्य हरेः ॥२२॥</p>
<p><strong>आदिपुराणे—<br>
लेपनाच्छादनं चैव यः करोति पुनर् नवम् ।<br>
देवस्यायतनं कृत्वा न भवेत् कीटजं भयम् ॥२३॥</strong></p>
<p>लेपनं सुधादि-लेपम्, आच्छादनं च चूर्णादिभिर् निश्छिद्रतापादनम्; कुत्र ? इत्यपेक्षायाम् आह—देवस्यायतनं प्रति कृत्वेति । यद्वा, एतद् दृष्टान्तत्वेनोह्यम् । कीटाः सर्पादयः क्षुद्र-लोका वा, तज्जम् ॥२३॥</p>
<p>अथ मन्दिर-निर्माण-कालः</p>
<p><strong>मात्स्ये—<br>
चैत्रे व्याधिम् अवाप्नोति यो गृहं कारयेन् नरः ।<br>
वैशाखे धन-रत्नानि ज्येष्ठे मृत्युं तथैव च ॥२४॥<br>
आषाढे भृत्य-रत्नानि पशु-वर्गम् अवाप्नुयात् ।<br>
श्रावणे मित्र-लाभं तु हानि भाद्र-पदे तथा ॥२५॥<br>
पत्नी-नाशं चाश्व-युजे कार्तिके धन-धान्यकम् ।<br>
मार्गशीर्षे तथा भक्तं पौषे तस्करजं भयम् ॥२६॥<br>
लाभन्तु बहुशो विद्यादीनां माघे विनिर्दिशेत् ।<br>
काञ्चनं फाल्गुणे पुत्रानिति काल-बलं स्मृतम् ॥२७॥<br>
अश्विनी रोहिणी मूलम् उत्तरात्रयम् ऐन्दवम् ।<br>
स्वाती हस्तोऽनुराधा च गृहारम्भे प्रशस्यते ॥२८॥</strong></p>
<p>ऐन्दवं—मृगशीर्षम् ॥२८॥</p>
<p><strong>आदित्य-भौम-वर्जं च सर्वे वाराः शुभावहाः ।<br>
वज्र-व्याघात-शूलानि व्यतीपाताति-गण्डके ।<br>
विष्कुम्भ-गण्ड-परिघान् वर्ज्य योगेषु कारयेत् ॥२९॥</strong></p>
<p>वर्ज्य—वर्जयित्वा ॥२९॥</p>
<p><strong>श्वेते मैत्रे च माहेन्द्रे गान्धर्वाभिजिद्रौहिणे ।<br>
तथा वैराज-सावित्रे मुहूर्ते गृहम् आरभेत् ॥३०॥</strong></p>
<p>श्वेतादि-सञ्ज्ञकानां नव-मुहूर्तानाम् एकतमे ॥३०॥</p>
<p><strong>चन्द्रादित्य-बलं लब्ध्वा लग्नं शुभ-निरीक्षितम् ।<br>
स्तम्भोच्छ्रयादि कर्तव्यम् अन्यत्र परिवर्जयेत् ॥३१॥</strong></p>
<p>अन्यत्र उक्तेतर-काले परिवर्जयेत्, न प्रारभेद् इत्यर्थः ॥३१॥</p>
<p><strong>हयशीर्षे—<br>
वास्तु-कर्म न चारभ्यं वर्षाकाले विजानता ।<br>
कृष्ण-पक्षे त्रिभागान्ते शुक्लस्यादौ द्वितीयके ।<br>
चतुर्थी नवमी वर्ज्या तिथिश्चापि चतुर्दशी ॥३२॥</strong></p>
<p>त्रयाणां भागानाम् अन्ते सति एकादश्यादिषु न आरभ्यम्, तथा शुक्ल-पक्षस्य आदि-भागे द्वितीय-भागे च न चारभ्यम् । तत्रापि कृष्ण-पक्षस्य प्रथम-भागे चतुर्थी, तथा द्वितीये नवमी, शुक्लस्य चान्ते चतुर्दशी रिक्तात्वेन वर्जनीया ॥३२॥</p>
<p><strong>भौमस्य तु दिनं वर्ज्यं करणं विष्टि-सञ्ज्ञितम् ।<br>
क्षित्य्-अन्तरीक्ष-दिव्योत्थैर् उत्पातैर् भय-पीडितम् ।<br>
उपसृष्टं ग्रहैर् भञ्च व्यतीपात-हतं तथा ॥३३॥</strong></p>
<p>क्षित्युत्थ उत्पातः भूकम्पादिः, अन्तरीक्षोत्थ उल्कापातादिः, दिव्यश्च सूर्य-ग्रहणादिः, तैर् भय-रूपैः पीडितं बाधितं दिनं वर्ज्य̍म् । यद्वा, तैर् उत्पातैर् लक्षितम् । अन्यैर् भयैश्च बन्धु-वियोगादिभिः पीडितं दिनं वर्ज्य̍म् । उपसृष्टं पीडितं ग्रहैः शनैश्चरादिभिः ॥३३॥</p>
<p><strong>चन्द्रतारानुकूले च कार्यं कर्म विजानता । <br>
ध्रुवाणि चात्र शस्तानि नैरृतं शक्र-दैवतम् ।<br>
पुष्यं पौष्णं च सावित्र्यं वायव्यं वैष्णवं तथा ॥३४॥</strong></p>
<p>ध्रुवाणि स्थिराणि, नैरृतं मूलं, शक्र-दैवतं ज्येष्ठा, पौष्णं रेवती, सावित्र्यं हस्तः, वायव्यं स्वाती, वैष्णवं श्रवणम् ॥३४॥</p>
<p><strong>स्थिरांशे च स्थिरे लग्ने कर्तुश् चोपचयात्मके ।<br>
केन्द्र सौम्य-ग्रहो यस्य त्रिकोणे तु सुरोत्तमः ।<br>
पापाश्चोपचय-स्थाने तदा कार्यं समारभेत् ॥३५॥ इति ।</strong></p>
<p>केन्द्रं लग्नं, ततश् चतुर्थं सप्तमं दशमं चेत्य् एवं स्थान-चतुष्कं, तस्मिन् । त्रिकोणे नव-पञ्चमे, उपचय-स्थानं तृतीयं षष्ठं दशमम् एकादशं च, तस्मिन् ॥३५॥</p>
<p><strong>प्रासाद-रचना-स्थानं प्रतिष्ठा-स्थान-निर्णयात् ।<br>
व्यक्तम् एवाभवत् कश्चिद् विशेषोऽन्योऽत्र लिख्यते ॥३६॥</strong></p>
<p>श्री-मूर्ति-प्रतिष्ठा-स्थानं सिद्ध-क्षेत्रं सरः पुण्यम् इत्यादि-वचनेन, तथा नगर-ग्राम-मध्ये तु इत्यादि हयशीर्ष-पञ्चरात्र-वचनैश्च यो निर्णयः पूर्वं लिखितोऽस्ति, तस्माद् एव प्रासाद-रचनायाः स्थानम् अपि व्यक्तम् एवाभवत्, निर्णीतम् अभूद् एवेत्यर्थः । प्रासादान्तरे श्री-मूर्ति-स्थापनाद् अत्र प्रासाद-रचना-स्थान-निर्णये कश्चिद् अन्योऽपि विशेषो लिख्यते ॥३६॥</p>
<p>अथ प्रासाद-रचना-स्थानम्</p>
<p><strong>हयशीर्षे—<br>
पूर्व देव-कुलं पीड्य प्रासादं स्वल्पकं तथा ।<br>
समं वाप्यधिकं वापि न कर्तव्यं विजानता ॥३७॥</strong></p>
<p>पूर्वं प्राचीनं, देव-कूलं प्रासादमेव । पीड्य पीडयित्वा, तत्-सीमाम् आक्रम्येत्यर्थः ॥३७॥</p>
<p><strong>उभयोर् द्विगुणां सीमां त्यक्त्वा चोच्छ्राय-सम्मिताम् ।<br>
प्रासादं कारयेदन्यं नोभयं पीडयेद् बुधः ॥३८॥</strong></p>
<p>अथ स्थान-शोधनानि</p>
<p><strong>देवीपुराणे—<br>
देवो विष्णुस् तथा रुद्रो ब्रह्माद्याः सुरसत्तमाः ।<br>
प्रतिष्ठाप्याः शुभे स्थाने अन्यथा ते भयावहाः ॥३९॥<br>
गर्तादि-लक्षणा धात्री गन्धा-स्वादेन या भवेत् ।<br>
वर्णेन च सुर-श्रेष्ठ सा मही सर्व-कामदा ॥४०॥</strong></p>
<p>सुगन्धादि-लक्षिता च या भवेत् ॥४०॥</p>
<p><strong>मात्स्ये—<br>
पूर्वं भूमिं परीक्षेत पश्चाद् वास्तुं प्रकल्पयेत् ।<br>
श्वेता रक्ता तथा पीता कृष्णा चैवानुपूर्वशः ।<br>
विप्रादेः शस्यते भूमिर् अतः कार्य परीक्षणम् ॥४१॥</strong></p>
<p>विप्र-क्षत्रिय-वैश्य-शूद्राणां क्रमेण श्वेतादि-भूमिः प्रशस्ता भवति ॥४१॥</p>
<p><strong>विप्राणां मधुरास्वादा कषाया क्षत्रियस्य च ।<br>
कषाय-कटुता तद्वद् वैश्य-शूद्रेषु शस्यते ॥४२॥<br>
अरत्निमात्रे वै गर्ते स्वनुलिप्ते च सर्वतः ।<br>
घृतमामशरावस्थं कृत्वा वर्ति-चतुष्टयम् ।<br>
ज्वालयेद् भू-परीक्षार्थं पूर्णं तत् सर्व-दिङ्-मुखम् ॥४३॥</strong></p>
<p>आमशरावस्थं घृतं कृत्वा तत्र च वर्ति-चतुष्टयं कृत्वा, तच्च वर्ति-चतुष्टयं सर्व-दिङ्-मुखं चतुर्-दिग्-अभिमुखं पूर्णं कृत्वा भू-परीक्षार्थं प्रज्वालयेत् । पूर्णमिति घृत-विशेषणं वा ॥४३॥</p>
<p><strong>दीप्तां पूर्वादि गृह्णीयाद् वर्णानाम् अनुपूर्वशः ।<br>
वास्तुः सामूहिको नाम दीप्यते सर्वतस् तु यः ।<br>
शुभदः सर्व-वर्णानां प्रासादेषु गृहेषु च ॥४४॥</strong></p>
<p>तत्र च प्रादक्षिण्येन सम्यग् दीप्ति-विशेषेण दीप्तां वर्तिं लक्षीकृत्य पूर्वादि-दिशम् आरभ्य क्रमेण विप्रादीनां शुभं जानीयाद् इत्यर्थः । तत्र यदि वर्ति-द्वयम् अधिकं दीप्यते, तदा द्वयोर् एव शुभं, तत्र च पूर्व-दक्षिणयोश् चेत् तर्हि विप्र-क्षत्रिययोः पूर्वोत्तरयोश् चेत् तर्हि विप्र-शूद्रयोर् इत्य् एवम् ऊह्यम् । यत्र च वर्ति-चतुष्टयं सर्वम् एवाधिकं दीप्यते, तत्र सर्वेषाम् एव शुभम् इत्याह—वास्तुरिति ॥४४॥</p>
<p><strong>अरत्निमात्रकं गर्तं परीक्ष्यं खात-पूरणे ।<br>
अधिके श्रियम् आप्नोति न्यूने हानि समे समम् ॥४५॥</strong></p>
<p>कथं परीक्ष्यम् ? तदाह—खातस्य तद्-गर्तस्य तन्-मृत्तिकादिना पूरणे सति यदि तन्-मृत्तिकादिकम् अधिकम् उद्धृतं स्यात् तर्हि शुभं स्याद् इत्यर्थः । तथा चोक्तं हयशीर्ष-देवेन—सम्पूर्यमाणे खाते तु तथाधिक-मृदं शुभाम् इति । एवम्</p>
<p>अग्रेऽप्य् ऊह्यम् ॥४५॥</p>
<p><strong>काल-कृष्टेऽथवा देशे सर्व-बीजानि रोपयेत् ।<br>
त्रिपञ्च सप्त-रात्रेण यत्र रोहन्ति तान्यपि ।<br>
ज्येष्ठोत्तम-कनिष्ठा भूर् वर्जनीयेतरा सदा ॥४६॥</strong></p>
<p>त्रिरात्रेण यस्यां बीजानि रोहन्ति, सा ज्येष्ठा, पञ्चरात्रेण यस्यां सा मध्या, सप्त-रात्रेण च यस्यां सा कनिष्ठा भूर् ज्ञेया इत्यर्थः । तत्र चान्तिकां कनिष्ठां च वर्जयेत् । पाठान्तरेऽपि स एवार्थः ॥४६॥</p>
<p><strong>हयशीर्षे—<br>
सुरभीणां रतिर् यत्र सवत्सानां वृषैः सह ।<br>
सुन्दरीणां रतिर् यत्र पुरुषैः सह सत्तम ॥४७॥<br>
राज्ञां पूर्वं गृहं यस्याम् अग्नीनां यज्वनां तथा ।<br>
काश्मीर-चन्दनामोदा कर्पूरागुरु-गन्धिनी ॥४८॥<br>
कमलोत्पल-गन्धा च जाति-चम्पक-गन्धिनी ।<br>
पाटला-मल्लिका-गन्धा नागकेशर-गन्धिनी ॥४९॥<br>
दधिक्षीराज्य-गन्धा च मदिरासव-गन्धिनी ।<br>
सुगन्धितीहि-गन्धा च शुभ-द्रव्यस्वना च या ।<br>
सर्वेषां वर्णिनां भूमिः सर्व-साधारणी मता ॥५०॥<br>
दुर्गन्धा दुःस्वना या च नानावर्णा च दुर्भगा ।<br>
वृत्तार्ध-चन्द्र-सदृशी विस्ताराद् विगुणायता ॥५१॥<br>
विवर्णा वर्ण-हीना च वक्रा सूचि-मुखा तथा ।<br>
द्विवर्णा सूर्प-सदृशी गोमुखा च त्रिकोणिका ॥५२॥<br>
षडस्रा शूल-सदृशी दन्ति-पृष्ठोपमा च या ।<br>
सरीसृपसमा या च दिङ्-मूढा शकटाकृतिः ।<br>
एवम् प्रकारा या भूमिर् वर्क्या यत्नेन देशिकैः ॥५३॥<br>
किञ्च—<br>
प्रासादस्य विशेषेण प्रोक्ता भूमिश् चतुर्विधा ।<br>
सुपद्मा भद्रिका पूर्णा धूम्रा वेगिन्यथापि सा ॥५४॥<br>
तिलकैर् नारिकेलैश् च वर्हिः काशैश्च शोभिता ।<br>
पद्मेन्दीवर-संयुक्ता सा सुपद्मेति विश्रुता ॥५५॥</strong></p>
<p>विवर्णा—दुर्वर्णा ॥५२॥</p>
<p><strong>नदी-समुद्रायतन-तीर्थ-पर्यन्त-शोभिता ।<br>
पुष्प-वृक्ष-समाकीर्णा क्षीर-वृक्षोप-शोभिता ॥५६॥<br>
वनोद्यान-लता-गुल्म-फुल्ल-स्तम्ब-समावृता ।<br>
यज्ञीय-वृक्ष-सुक्षेत्र-युक्ता भद्रेति कीर्तिता ॥५७॥<br>
बकुलाशोक-बहुला तथा प्लक्षाम्र-लोहितैः ।<br>
माधवी-वेष्टिता या च मुद्गनिष्पावकोद्रवैः ॥५८॥<br>
शूकधान्यैश् च पुन्नागैर् गिरि-पार्श्व-गता च या ।<br>
तोयं च स्वल्पकं यस्यां सा पूर्णा परिकीर्तिता ॥५९॥<br>
बिल्वार्कस्नुहि-पीलूनां वनैर् या परितो वृता ।<br>
सशर्करा च कठिना युक्ता कण्टकिभिर् द्रुमैः ॥६०॥</strong></p>
<p>प्लक्षादिभिर् विशिष्टा, एवम् अग्रेऽपि ज्ञेयम् । स्नुहिः— शिजुः ॥५८-६०॥</p>
<p><strong>गृध्र-गोमायुकाकानां श्येनानां या कुलाकुलैः ।<br>
धूम्रेति कीर्तिता सा तु तां यत्नात् परिवर्जयेत् ॥६१॥<br>
ततो भूमिं परीक्षेत पूर्वोदक् प्रवणां शुभाम् ।<br>
असङ्कटां तथाच्छन्नाम् अल्पतोयां परिप्लुताम् ॥६२॥<br>
सम्पूर्यमाणे खाते तु तथाधिक-मृदं लभेत् ।<br>
कुसुम्भ-सदृशं वर्णं यस्यां न म्लानिमृच्छति ॥६३॥<br>
न निर्वाति तथा दीपस् तोयं शीघ्रं न जीर्यते ।<br>
श्वेतारुणा पीत-कृष्णा विप्रादीनां प्रशस्यते ॥६४॥<br>
आज्यासृग्-गन्धमद्यानां तुल्य-गन्धा तु या भवेत् ।<br>
मधुरा च कषाया च अम्ला च कटुका च या ॥६५॥</strong></p>
<p>आज्यादिभिस् तुल्यो गन्धो यस्याः सा । तत्राज्यं घृतम्, असृक् रक्तं, गन्धः—अगुर्वादि-साधित-सुगन्धि-रस-विशेषः ॥६५॥</p>
<p><strong>कुशैः शरैस् तथा काशैर् दूर्वाभिर् या च संवृता ।<br>
तस्यां पुण्येऽथ नक्षत्रे कुर्याद् भूमि-परिग्रहम् ॥६६॥</strong></p>
<p>अथ भूमि-परिग्रहः तत्रैव</p>
<p><strong>तत्रैव—<br>
प्राकार-सीमा-पर्यन्तं ततो भूत-वलिं हरेत् ॥६७॥<br>
माषं हरिद्रा-चूर्णं च सलाजा दधि-शक्तवः ।<br>
एभिर् भूत-वलिं दत्त्वा सूत्रम् अष्टाक्षरेण तु ।<br>
पातयित्वा ततः शङ्कूनष्टदिक्षु निवेशयेत् ॥६८॥<br>
राक्षसाश्चापि भूताश्च येऽस्मिंस् तिष्ठन्ति भूतले ।<br>
ते सर्वे व्यपगच्छन्तु स्थानं कुर्याम् अहं हरेः ।<br>
इत्यनुज्ञाप्य भूतादीन् तां भूमिं परिशोधयेत् ॥६९॥<br>
आदित्यादि-ग्रहाणां च लोकपालैः समङ्कृती । <br>
आज्येनेष्ट-विधानेन ततो वै होमम् आचरेत् ॥७०॥</strong></p>
<p>लोकपालैर् इन्द्रादिभिः समं समन्वितानाम् आदित्यादि-ग्रहानां होमं कुर्यात् ॥७०॥</p>
<p><strong>चरु-होमं ततः कुर्यान् मूल-मन्त्रेण देशिकः ।<br>
दद्यात् पूर्णाहुतिं पश्चाद् वौषडन्तेन देशिकः ॥७१॥<br>
वृषभौ कपिलौ गृह्य सवर्णौ वा विचक्षणः । <br>
योजनार्थं हलं चैव गृह्णीयाद् असनोद्भवम् ॥७२॥</strong></p>
<p>गृह्य गृहीत्वा, असनः चारवृक्षः, तद्-भवम् । हलस्येति पाठे हलम् इति शेषः ॥७२॥</p>
<p>**<br>
प्राङ्-मुखं योज्य मन्त्र-ज्ञो वस्त्रालङ्कार-भूषितः । <br>
आसनीं यष्टिमादाय द्वादशाक्षर-विद्यया ।<br>
सम्मर्देन समीकृत्य शुभ-बीजानि वापयेत् ॥७३॥**</p>
<p>योज्य योजयित्वा । समीकृत्य तद्-भूतलम् ॥७३॥</p>
<p><strong>सम्प्राप्ते शुभ-काले तु गोभिस्तत् खादयेद् बुधः । <br>
पुनस्तत् कर्षयित्वा तु समीकृत्य ग्रहं गुरुः ॥७४॥</strong></p>
<p>तत् तत्र जातं शस्यादि, तं प्रदेशं, तदिति वा पाठः, गृहं प्रारभेद् इति शेषः ॥७४॥</p>
<p><strong>मात्स्ये च—<br>
हीनाधिकाङ्गतां वास्तोः सर्वतः परिवर्जयेत् ।<br>
नगर-ग्राम-देशेषु सर्वत्रैव विवर्जयेत् ॥७५॥</strong></p>
<p>भूमि-परिग्रहे च किञ्चिद् विशेषम् अन्यं लिखति— हीनेति । सर्वतः समन्ताद् भूतलं समं कुर्याद् इत्यर्थः ॥७५॥</p>
<p>अथ दिक्-साधनम्</p>
<p><strong>हयशीर्षे—<br>
वाह्यवास्तुं समं कृत्वा चतुरस्रं समन्ततः । <br>
भूमिं तोय-समां कृत्वा दर्पणोदर-सन्निभाम् ।<br>
द्वादशाङ्गुलमानेन चाष्टौ वारांस् तु भ्रामयेत् ॥७६॥<br>
मध्ये सुनिश्चलं शङ्कं स्थाप्य छायां निरीक्षयेत् । <br>
प्रवेशे निष्क्रमे तस्यां शङ्कुच्छायां निरूपयेत् ॥७७॥</strong></p>
<p>स्थाप्य स्थापयित्वा, तस्यां भूमौ, छायायाः प्रवेशे निष्क्रमे च निर्गमे ॥७७॥</p>
<p><strong>शङ्कु-च्छायाग्र-चिह्नाभ्यां प्राक् प्रतीच्यौ प्रसाधयेत् ।<br>
प्राक् प्रतीचीं गते सूर्ये उदग्यामौ प्रसाधयेत् ॥७८॥<br>
वैषुवे विमले व्योम्नि शङ्कुना साधयेद् दिशम् ।<br>
शरद्-वसन्तयोर् एवम् आदित्यात् साधयेद् दिशम् ॥७९॥</strong></p>
<p>न च शङ्कुना सदा दिक्-साधनं स्याद् इत्याह—वैषुवे इति । शङ्कु-लक्षणं चोक्तं श्री-हयशीष-देवेन—</p>
<blockquote>
<p>प्रशस्तं दारुमादाय सारवत् खदिरादिकम् ।
चतुरस्रं तु तद्-दारु कारयित्वा तु शिल्पिना ॥
वृत्तं भूमि-समं कुर्यान् निब्रणं सुसमं तथा ।
द्वादशाङ्गुलमायाममग्रे चाङ्गुलम् उच्यते ॥
मूले षड्-अङ्गुलं चास्य परिणाहः स्वमानतः ।
ह्रस्वात् ह्रस्वतरं कार्यम् अग्रेऽस्य यवमात्रकम् ।
भूमि-च्छेद-समं कुर्यान् मूलम् अग्रं सुसम्मितम् ॥ इति ।</p></blockquote>
<p>शरद्-वसन्तयोर् इति—प्रायस्तदानीं प्राचीदिङ्-मध्य एवादितोदयात् ॥७९॥</p>
<p><strong>प्राचीं वा पुष्प-वेधेन चित्रास्वात्यन्तरेण वा ।<br>
उदीचीं ध्रुव-वेधेन मध्य-योगेन चोन्नयेत् ॥८०॥<br>
चतुरस्रां शिलां गृह्य इष्टकां वा सुशोभनाम् ।<br>
चतुर्दिक्षु निवेश्याथ सूत्र-चिह्नं तु कारयेत् ॥८१॥</strong></p>
<p>मध्य-योगेन साधित-प्राची-प्रतीची-मध्य-प्रदेश-द्वारेणैवेत्यर्थः । गृह्य गृहीत्वा ॥८०-८१॥</p>
<p><strong>एवं कृत्वा सूत्र-चिह्नं ब्राह्मणांस् तत्र भोजयेत् ।<br>
वैष्णवान् पायसेनाग्र्यान् द्वादशैव समाहितः ॥८२॥</strong></p>
<p>अथ शल्योद्धरणम्</p>
<p><strong>मात्स्ये—<br>
गृहारम्भेऽतिकण्डूतिः स्वाम्यङ्गे यत्र जयते ।<br>
शल्यं त्व् अपनयेत् तत्र प्रासादे भवने तथा ।<br>
सशल्यं भयदं यस्माद् अशल्यं भय-नाशनम् ॥८३॥</strong></p>
<p>स्वामी गृहकर्ता, तस्याङ्गे गात्रे, यत्र यस्मिन् स्थाने ॥८३॥</p>
<p><strong>हयशीर्षे—<br>
आदिशेद् वास्तुनः शल्यं गृहिणोऽङ्गविकारतः ।<br>
शकुनो दृश्यते वापि यस्य वा श्रूयते ध्वनिः ॥<br>
कीर्त्य̍ते यस्य वै नाम शल्यं तस्य विनिर्दिशेत् ॥८४॥</strong></p>
<p>अङ्ग-विकारः कण्डूयनादिः, तस्मात् । कीदृशं तच्छल्यम्? इत्यत्राह—शकुन इति । तस्य शकुनस्यास्थ्यादि-रूपं शल्यम् ॥८४॥</p>
<p>अथ वास्तु-मण्डलम्</p>
<p><strong>मात्स्ये—<br>
पञ्च-गव्यौषधि-जलैः परीक्षित्वावसेचयेत् । <br>
एकाशीतिपदं कुर्याद् रेखाभिः कनकेन तु ॥८५॥</strong></p>
<p>परीक्षित्वा पूर्वं भूमिं परीक्षेत इत्यादिनोक्त-प्रकारं भूमि-परीक्षणं कृत्वा । ततः पञ्च-गव्यैर् ओषधि-जलैश्च भूमिम् अवसेचयेत् प्रोक्षेत । अत्र चायं ग्रन्थानुसारेण शिष्ट-सम्मतो विशेषो ज्ञेयः । प्रथमं यजमानो मातृकार्चन-पूर्वकं वृद्धि-श्राद्धमाभ्युदयिकं विधाय प्राङ्-मुखम् आसीन उदङ्-मुखांस्त्रीन् ब्राह्मणानुपवेश्य चन्दन-पुष्पाक्षत-ताम्बूलवासोहिरण्यैर् अभ्यर्च्य̍ । ओं पुण्याहं भवन्तो ब्रुवन्तु इति प्रथमं ब्राह्मण-वाचनम् । ओं ऋध्यताम् इति-वाचनं त्रिः कुर्यात् । ततो भगवत्-प्रीतये अमुकवास्तु-कर्माहं करिष्ये, तत्र त्वम् आचार्यो भव इति आचार्यं वृणुयात् । भवामि इत्याचार्येणाभिहिते तच्-छाखोक्त-विधिना तम् अर्चयेत् । तत आचार्यो गायत्र्या गो-मूत्रं—</p>
<blockquote>
<p>गन्ध-द्वारां दुराधर्षां नित्य-पुष्टां करीषिणीम् ।
ईश्वरीं सर्व-भूतानां त्वाम् इहोपह्वये श्रियम् ॥</p></blockquote>
<p>इति मन्त्रेण गो-मयम् । ओं आप्यायस्व समेतु ते विश्वतः इत्यादि-मन्त्रेण दुग्धम् ।</p>
<blockquote>
<p>दधि-क्राव्णो अकारिषं जिष्णोर् अश्वस्य वाजिना ।
सुरभिनो मुखाकरत् प्राण-आयुंसि तारिषत् ॥</p></blockquote>
<p>इत्यादि-मन्त्रेण दधि । तेजोऽसि, शुक्रम् असि, अमृतम् असि, धामनामासि, प्रियं देवानाम् अनाधृष्टं देव-यजनम् असि इति-मन्त्रेण घृतम् । ओं देवस्य त्वा सवितुः प्रसवेऽश्विनोर् बाहुभ्यां, पूष्णो हस्ताभ्यां, सरस्वत्यै वाचो यन्तुर् यन्त्रेणाग्नेः साम्राज्ये नाभिषिञ्चामि इति मन्त्रणोदकम् । एवं पृथक् पृथक् अभिमन्त्र्य सर्वम् एकीकृत्य तेन पञ्च-गव्येनोदकेन च तां भूमिं प्रोक्षेतेति । तन्-मध्ये च कनकेनेति । स्वर्ण-शलाकयेति ज्ञेयम् । तद्-अभावे रजत-फल-पुष्प-धान्यानामन्यतमेनापि रेखाः कृत्वा ताभिर् एकाशीतिपदं नाम वास्तु-मण्डलं कुर्याद् इत्यर्थः ॥८५॥</p>
<p><strong>पश्चाल् लेपेन चलिप्य सूत्रेणालोड्य सर्वतः ।<br>
दश पूर्वायता रेखा दश चैवोत्तरायत्ताः ।<br>
सर्व-वास्तु-विभागेषु विज्ञेया नवका नव ॥८६॥</strong></p>
<p>तत्-प्रकारम् एवाभिव्यञ्जयति—पश्चादिति द्वाभ्याम् । नवका नवेति एकाशीतिर् इत्यर्थः । अत्र चायं विशेषः—</p>
<blockquote>
<p>शान्ता यशोवती कान्ता विशाला प्राणवाहिनी ।
सती सुमना नन्दा सुभद्रा सुरथा ॥</p></blockquote>
<p>इति-सञ्ज्ञिका दश प्राक् पश्चिमायता दक्षिणोपक्रमा उदग्-अपवर्गा रेखाः कृत्वा तद्-उपरि हिरण्या सुव्रता लक्ष्मीर् विभूति-विमला प्रिया जया कला विशोका च ईडेति-सञ्ज्ञिका दश दक्षिणोत्तरायताः पश्चिमोपक्रमाः पूर्वापवर्गा रेखाः कुर्यात् । ततः शुक्ल-रङ्ग-सूत्रडोरेण ताः सम्यङ्-निर्माय नवभिर् नवकैर् एकाशीतिपदानीति मण्डलं कुर्याद् इति ॥८६॥</p>
<p><strong>एकाशीतिपदं कृत्वा वास्तु-वित् सर्व-वास्तुषु ।<br>
पद-स्थान् पूजयेद् देवान् त्रिंशत् पञ्च-दशैव च ॥८७॥</strong></p>
<p>त्रिंशत् पञ्चदश चेति पञ्च-चत्वारिंशतम् इत्यर्थः ॥८७॥</p>
<p><strong>द्वात्रिंशद् बाह्यतः पूज्याः पूज्याश्चान्तस् त्रयोदश ।<br>
नामतस्तान् प्रवक्ष्यामि स्थानानि च निबोध मे ॥८८॥</strong></p>
<p>तत्रैव विशेषमाह—द्वात्रिशदिति । बाह्यतः मण्डलस्य चतुर्दिक्षु बाह्य-पङ्क्ति-द्वये, अन्तश्च तद्-अभ्यन्तरे ॥८८॥</p>
<p><strong>ईशकोणादिषु सुरान् पूजयेच्च विधानतः ।<br>
शिखी चैवाथ पर्जन्यो जयतः कुलिशायुधः ॥८९॥</strong></p>
<p>ईशकोणादिषु पञ्च, ईशानकोणम् आरभ्य वक्ष्यमाण-विधिना शिख्यादि-पञ्च-चत्वारिंशद् देवान् पूजयेत् । तान् एव यथास्थानं विभज्य दर्शयन् आदौ क्रमेण द्वात्रिंशद् देवान् आह—शिखीति सार्ध-त्रयेण ॥८९॥</p>
<p><strong>सूर्यः सत्यो भृशश् चैव आकाशो वायुर् एव च ।<br>
पूषा च वितथश् चैव गृहक्षतयमाव् उभौ ॥९०॥<br>
गन्धर्वो भृङ्ग-राजश्च मृगः पितृ-गणस् तथा ।<br>
दौवारिकोऽथ सुग्रीवः पुष्पदन्तो जलाधिपः ॥९१॥<br>
असुरः शोषपापौ च रोगोऽहिर्मुख्य एव च ।<br>
भल्लाटः सोमसर्पौ च अदितिश्च दितिस् तथा ।<br>
बहिर् द्वात्रिंशद् एते तु तदन्तश्च सुरान् शृणु ॥९२॥</strong></p>
<p>एते शिखि-प्रभृतयो द्वात्रिंशद् देवा बहिर्-मण्डल-बाह्यपङ्क्ति-द्वयस्य द्विपञ्चाशत्-पदेषु पूज्या इत्यर्थः । तत्र च वक्ष्यमाण-वचनाद् एकपदा द्वादश, द्विपदाश्च विंशतिर् ज्ञेयाः । एतच्चाग्रे व्यक्तं भावि ॥९२॥</p>
<p><strong>ईशानादि-चतुष्कोण-संस्थितान् पूजयेद् बुधः ।<br>
आपश् चैवाथ सावित्रो जयो रुद्रस् तथैव च ॥९३॥</strong></p>
<p>ईशानादि-चतुष्कोण-संस्थितानिति बहिष्कोण-चतुष्टयस्याधस्ताद् यद् द्वितीय पङ्क्तेः कोण-चतुष्टयं, तत्र ईशानादि-क्रमेण स्थितान् आपादीन् चतुरो देवान् पूजयेद् इत्यर्थः ॥९३॥</p>
<p><strong>मध्ये नवपदो ब्रह्मा तस्याष्टौ च समीपगाः ।<br>
सर्वान् एकोत्तरान् विद्यात् पूवादीन् नामतः शृणु ॥९४॥</strong></p>
<p>नवानि पदानि यस्य स नवपद-स्थितो ब्रह्मा पूज्य इत्यर्थः । तस्य ब्रह्मणः समीपगाः पार्श्वष्टिदिक्षु चाष्टौ पूज्या इत्यर्थः । आदौ सामान्यतस् तेषां संस्थापनम् आह—एको ब्रह्मा उत्तरो मध्य-वर्ती येषां तथाभूतान् सर्वानष्टाव् अपि जानीयात् । पाठान्तरे एकः सर्व एव अन्तरा मध्ये आविष्टः प्रविष्टो येषामिति तथैवार्थः । पूर्वादीनिति—पूर्वादि-क्रमेण स्थितान् इत्यर्थः ॥९४॥</p>
<p><strong>अर्यमा सविता चैव विवस्वान् विबुधाधिपः ।<br>
मित्रोऽथ राज-यक्ष्मा च तथा पृथ्वी-धरः क्रमात् ॥९५॥<br>
अष्टमश् चापवत्सश्च परितो ब्रह्मणः स्मृताः ।<br>
पापश् चैवापवत्सश्च पर्जन्योऽग्निर् दितिस् तथा ॥९६॥</strong></p>
<p>तान् एवाह—आपश्चेति सार्ध-द्वयेन । आपादयः पञ्च ॥९६॥</p>
<p><strong>पदिकानां च वर्गोऽयम् एवं कोणेष्व् अशेषतः ।<br>
तन्-मध्ये तु बहिर्विंशद्विपदान्ते तु सर्वतः ॥९७॥<br>
अर्यमा च विवस्वांश्च मित्रः पृथ्वी-धरस् तथा ।<br>
ब्रह्मणः परितो दिक्षु त्रिपदास्ते तु सर्वतः ॥९८॥</strong></p>
<p>पदिकानां पदानां पदवतां वा मध्ये । एक एवायं ज्ञेयः । पार्वर्तित्वेन परस्परम् एकत्र मिलितत्वाद् एकपदत्वाच् चेति दिक् । एवम् अनेनोक्त-प्रकारेण कोणेषु अन्यस्मिन् कोण-त्रयेऽपि पूर्ववद् अन्योऽन्यमिलितैर् एव पदैः पञ्च-पञ्चभिर् एकैको वर्गो ज्ञेय इत्यर्थः । तत्र च मण्डलस्येशानकोणे शिखी, तस्य वामे दितिः, दक्षिणे पर्जन्यः, अधश्चापः, तद्-अधश्चापवत्स इति पञ्चभिर् एको वर्गः । आग्नेये च वायुः, तस्य वामे आकाशः, दक्षिणे पूषा, अधः सावित्र्यः, तद्-अधश्च सवितेति पञ्चभिर् अन्यः । नैरृते पितृ-गणः, तस्य वामे मृगः, दक्षिणे दौवारिकः, अधो जयः, तद्-अधस्ताच्च विबुधाधिप इति पञ्चभिर् अपरः । वायव्ये च रोगः, तस्य वामे पापः, दक्षिणे अहिः, अधो रुद्रस् तद्-अधस्ताच् च राज-यक्ष्मेति पञ्चभिः परः । अशेषत इत्यनेन चान्यत्रापि सर्वत्र वक्ष्यमाण-प्रकारेण वर्ग ऊह्यः । तथा हि—मण्डलस्य पूर्वस्मिन् भागे जयन्तादिभिर् द्विपदैः पञ्चभिर् एकः, दक्षिणे तथैव वितथादिभिर् एकः, पश्चिमे तथैव सुग्रीवादिभिर् एकः, उत्तरे च तथैव मुख्यादिभिर् एकः, मध्येऽपि ब्रह्मणा तच्चतुर्दिक्-स्थितैश् चार्यमादिभिश् चतुर्भिर् एवं पञ्चभिर् एवैक इत्येवं नव-वर्गाः, तैश्च पञ्च-चत्वारिंशद्-देवता भवन्तीति । इत्थम् एवाग्रे वक्ष्यमाण-वास्तु-पुरुषस्य मस्तकाद्य्-अङ्गेषु क्रमेण शिख्यादि-देवता-पूजा-विधिर् अपि सङ्गच्छत इति दिक् । तेषां कोण-स्थितानां मध्ये बहिश् चापवत्स्याद्य्-अधिष्ठित-पदपङ्क्तितो बाह्य-पङ्क्ति-द्वये एकस्यां दिशि द्विपदाः पञ्चेत्येव सर्वतः चतुर्दिक्षु विंशति-द्विपदा ज्ञेया इत्यर्थः । तत्र च पूर्वस्यां दिशि पर्जन्य-दक्षिणतो बहिरेकपदे तद्-अधश् चान्तरेकपदे, एवं पद-द्वये क्रमेण जयन्तादयः पञ्च, दक्षिणस्यां तथैव वितथादयः पञ्च, पश्चिमायां तथैव सुग्रीवादयः पञ्च, उत्तरस्यां तथैव मुख्यादयः पञ्चेत्य् एवं ज्ञेयम् । चत्वारश् चात्र पदा इत्याह—अर्यमेति । एवं सर्वे एकपदा विंशतिः, द्विपदाश्च विंशतिः, त्रिपदाश् चत्वारः, नव-पदश् चैको ब्रह्मा, तत्र च बहिरेकपदा द्वादश, द्विपदाश्च विंशतिरेव, बहिष्कोण-चतुष्टयाद् अधः कोण-चतुष्टये चत्वार एकपदाः, ब्रह्मणः पूर्वादि-दिक्षु त्रिपदाश् चत्वारः । तस्यैव चतुष्कोणेषु चत्वारश्चैकपदा एवेत्य् एवम् एकाशीति-पदेषु पञ्च-चत्वारिंशद् देवताः पूज्या इति वाराह्यादि-सम्मत्या शिष्टाचारतो ज्ञेयम् ॥९७-९८॥</p>
<p><strong>वंशान् इदानीं वक्ष्यामि रज्जूर् अपि पृथक् पृथक् ।<br>
वायुं यावत् तथा रोगात् पितृभ्यः शिखिनं तथा ॥९९॥</strong></p>
<p>प्रसङ्गाद् वास्तु-मण्डले वंशानाह—वंशानीति द्वाभ्याम् । ऋजून् इति पाठे वंशानां विशेषणम् । रोग-पदाद् वायु-पदं यावद् एको वंशः । एवम् अन्येऽप्य् अग्रे ज्ञेयाः ॥९९॥</p>
<p><strong>मुख्याद् भृशं तथा शोषाद् वितथं यावद् एव तु ।<br>
सुग्रीवाद् अदितिं यावद् भृङ्गात् पर्जन्यम् एव च ॥१००॥<br>
एते वंशाः समाख्याताः क्वचिद् ऋजव एव तु ॥१०१॥</strong></p>
<p>एते—षड्-वंशाः ॥१०१॥</p>
<p><strong>एतेषां यस् तु सम्पातः पद-मध्यं समं तथा ।<br>
मर्म चैतत् समाख्यातं त्रिशूलं कोणगञ्च यत् ॥१०२॥</strong></p>
<p>वंश-कथन प्रयोजनमाह—एतेषामिति द्वाभ्याम् । तत्र सम्पातः—द्वाभ्याम् एकत्र संश्लेषः ॥१०२॥</p>
<p><strong>स्तम्ब-न्यासेषु वर्ज्यानि तुला वेधेषु सर्वदा ।<br>
कीलोत्सृष्टोपघातादि वर्जयेद् यत्नतो नरः ।<br>
सर्वत्र वास्तु-निर्दिष्टः पितृ-वंशोत्तरायतः ॥१०३॥</strong></p>
<p>वास्तु-पुरुषस्याङ्गेषु तत्-तद्-देवता-पूजां विभज्य वक्ष्यन् आदौ तस्य देहेयत्तामाह—सर्वत्रेत्य् अर्धेन । शिखिनम् आरभ्य शिखिनं यावद् यो वंशस् तस्योत्तरमन्तं यावद् आयतो वास्तु-पुरुष इत्यर्थः ॥१०३॥</p>
<p><strong>मूर्धन्यग्निः समाविष्टो मुखे चापः समास्थितः ।<br>
पृथ्वी-धरोऽर्यमा चैव स्तनयोस् ताव् अधिष्ठितौ ॥१०४॥</strong></p>
<p>अधो मुख-पतितस्य वास्तु-पुरुषस्य मूर्द्धनि समाविष्टः अधिष्ठितोऽग्निः पूजनीय इत्यर्थः । एवम् अग्रेऽपि ज्ञेयम् ॥१०४॥</p>
<p><strong>वक्षःस्थले चापवत्सः पूजनीयः सदा बुधैः ।<br>
नेत्रयोर् दिति-पर्जन्यौ श्रोत्रेऽदिति-जयन्तकौ ॥१०५॥</strong></p>
<p>श्रोत्रे श्रोत्रयोः, अदिति-जयन्तौ ॥१०५॥</p>
<p><strong>सर्पेन्द्रावंश-संस्थौ तु पूजनीयौ प्रयत्नतः ।<br>
सूर्य-सोमादयस् तद्वद् बाह्वोः पञ्च च पञ्च च ॥१०६॥</strong></p>
<p>सर्पः—अदितेर् उत्तरतो निरन्तर-स्थितो द्विपदः, इन्द्रश्च कुलिशधिपो जयन्तस्य दक्षिणतो निरन्तर-स्थितो द्विपदः, तौ स्कन्ध-स्थितौ पूज्यौ, सूर्यादयः पञ्च दक्षिणे बाहौ, आदि-शब्देन सूर्यस्य दक्षिणे निकट-वर्तिनः सत्य-भृशाकाश-वायवश् चत्वारः तथा सोमादयश्च पञ्च वाम-बाहौ पूज्या इत्यर्थः । अत्रादि-शब्देन सोमस्योत्तरे निकट-वर्तिनो भल्लाट-मुख्या हि रोगाश्चत्वारः ॥१०६॥</p>
<p><strong>रुद्रश्च राज-यक्ष्मा च वाम-हस्तं समाश्रितौ ।<br>
सावित्रः सविता तद्वद् धस्तं दक्षिणम् आश्रितौ ॥१०७॥<br>
विवस्वान् अथ मित्रश्च जठरे संव्य-वस्थितौ ।<br>
पूषा च पाप-यक्ष्मा च हस्तयोर् मणिबन्धने ॥१०८॥</strong></p>
<p>हस्तयोरिति द्वित्वेन मणिबन्धस्यापि द्वित्वं ज्ञेयम् । मणिबन्धयोर् इति वा पाठः । तत्र दक्षिणे मणिबन्धे पूषा, वामे च पाप-यक्ष्मा पाप एव; अत एव बलि-दानेऽप्यग्रे वक्तव्यं, गोधा वै पाप-यक्ष्मणः इति । राजयक्ष्मेति पाठश् चिन्त्यः । रुद्रस्याधःकोण-स्थितस्य राजयक्ष्मणो रुद्रेण सह वाम-हस्ते च पूर्वं स्थित्य्-उक्तेः ॥१०८॥</p>
<p><strong>तथैवासुर-शोषौ च वामं पार्श्वं समाश्रितौ ।<br>
पार्श्वे तु दक्षिणे तद्वद् वितथः सगृह-क्षतः ॥१०९॥<br>
ऊवोर् यमाम् बुपौ ज्ञेयौ जान्वोर् गन्धर्व-पुष्पकौ ।<br>
जङ्घयोर् भृङ्ग-सुग्रीवौ स्फिक्-स्थौ दौवारिको मृगः ॥११०॥</strong></p>
<p>अम्बुपो वरुणः, पुष्पकः पुष्प-दन्तः, भृङ्गो भृङ्ग-राजः, स्फिक्कटी ॥११०॥</p>
<p><strong>जयः शक्रस् तथा मेढ्रे पादयोः पितरस् तथा ।<br>
मध्ये नव-पदो ब्रह्मा हृदये तु स पूज्यते ॥१११॥</strong></p>
<p>शक्रो विबुधाधिपः जयन्तस्याधःकोण-वर्ती । मेढ्रे मेढ्रयोः, एवं मूर्द्ध-मुख-वक्षःसु त्रिष्व् अङ्गेषु प्रत्येकम् एक इति त्रयः । स्तनादि-दश-युगलेषु च प्रतियुगलं द्वाविति विंशतिः । बाह्वोः पञ्च च पञ्च चेत्युक्तेस् तयोर् दश । हस्तयोः पार्श्वयोश्च प्रत्येकं द्वयोक्तेर् अष्टौ, जठरे चैकस्मिन् द्वौ, पादयोः पितरस् तथेत्युक्तेस् तयोः पितृ-गण एक एव । हृदये च मर्मणि ब्रह्मैक एवेति सर्वेष्व् अङ्गेषु पञ्च-चत्वारिंशद् देव-विभागो ज्ञेयः ॥१११॥</p>
<p><strong>चतुः-षष्टि-पदो वास्तुः प्रासादे ब्रह्मणः स्मृतः ।<br>
ब्रह्मा चतुष्-पदस् तद्वत् कोणेष्व् एकपदास् तथा ॥११२॥</strong></p>
<p>चतुःषष्टि-पद-मण्डलमाह—चतुरिति द्वाभ्याम् । ब्रह्मणः प्रासादे, नान्यस्य । श्री-हयशीर्ष-मते च सर्वत्रैवेत्यग्रे व्यक्तं भावि । तद्वत् एकाशीतिपदवन् मध्ये ब्रह्मा, स चात्र चतुष्पद इत्यर्थः । ततो ब्रह्मणः कोणेषु येषु चतुर्षु पूर्वम् एव पदाः स्थिताः, तेषु चात्र कोणेषु रेखां दत्त्वाष्टाव् अर्ध-पदाः स्थिताः कार्या इत्यर्थः ॥११२॥</p>
<p><strong>बहिष्कोणेषु चाष्टौ तु सार्धाश् चोभयतः स्मृताः ।<br>
विंशति-द्विपदास् तेषां चतुःषष्टि-पदे स्मृताः ॥११३॥</strong></p>
<p>किञ्च, मण्डलस्य बहिश्चतुष्कोणेषु च तथैवाष्टौ । किञ्च, मण्डल-बहिष्कोणानां तेषाम् उभयतः पार्श्व-द्वये अष्टौ देवाः सार्ध-पदाः कार्या इत्यर्थः । एवं बाह्याभ्यन्तराष्टकोणेष्व् अर्धपदाः षोडश । ते च ऐशान-दक्षिणकोणार्ध-क्रमेण बहिः शिख्याकाश-वायु-मृगपितृ-पापरोगा दितयोऽष्टावन्तश्च तथैव सावित्र-विबुधाधिप-जय-रुद्र-राजयक्ष्म-चापवत्स-सवितारोऽष्टौ ज्ञेयाः । अष्टौ च सार्धपदाः । ते च ईशान-दक्षिण-क्रमेणैव पर्जन्य-भृश-पूष-भृङ्गराज-दौवारिक-शोषा हि अदितयो ज्ञेयाः । द्विपदाश्च विंशतिः । तत्र चैकाशीतिपदवन्मण्डलस्य पूर्वस्यां जयन्तादयः क्रमेण चत्वारः । तथैव दक्षिणस्यां वितथादयः, पश्चिमायां सुग्रीवादयः, उत्तरस्यां च मुख्यादयः, ब्रह्मणः पूर्वादि-चतुर्दिक्षु चार्यमादयश् चत्वार इति विवेचनीयम् । मध्ये ब्रह्मा चैकश् चतुष्पद इत्येवं चतुःषष्टि-पदेषु पञ्च-चत्वारिंशद् देवा ज्ञेया इति । तथा च वाराह्याम्—</p>
<blockquote>
<p>अष्टाष्टक-पदम् अथवा कृत्वा रेखास् तु कोणगास् तिर्यक् ।
ब्रह्मा चतुष्पदेऽस्मिन्न् अर्धपदा ब्रह्म-कोणस्थाः ॥
अष्टौ च बहिष्कोणेष्व् अप्यर्धपदास् तद् उभयतः स्थिताः सार्धाः ॥
उक्तेभ्यो ये शेषास् ते द्विपदा त्रिंशतिस् ते च ॥ इति ॥११३॥</p></blockquote>
<p><strong>हयशीर्षे—<br>
वास्त्वङ्गं सूत्रयेत् प्राज्ञः श्वेताम्बर-धरः शुचिः ।<br>
श्वेत-गन्धानुलिप्ताङ्गः सर्वालङ्कार-भूषितः ।<br>
चतुःषष्टिं तु प्रासादे एकाशीतिं गृहे सदा ॥११४॥<br>
चतुरस्रीकृते क्षेत्रे ह्य् अष्टधोभय-भाजिते ।<br>
कोण-रेखां ततो दत्त्वा सुरभागांस् तु कल्पयेत् ॥११५॥</strong></p>
<p>चतुःषष्टिपद-विभागमाह—चतुरस्रीकृत इति । अष्टधा अष्टाष्टत्वेन, उभयतः तिर्यग् ऊर्ध्वम् अधो नव-रेखाभिर् भाजिते कृत-भागे क्षेत्रे , कोण-रेखां दत्त्वेति बहिश्चतुष्कोणेषु मध्ये मध्ये रेखयाऽर्धार्धत्वेनाष्टभागान् कल्पयित्वेत्यर्थः ॥११५॥</p>
<p><strong>शिरः कोणार्धतो ज्ञेयः पर्जन्यः पद-संस्थितः ।<br>
द्विपद-स्थो जयो ज्ञेयः सुरेशश् चैकपादिकः ॥११६॥<br>
भास्करस् तु पदे ज्ञेयो द्विपदः सत्य इष्यते ।<br>
भृशः पदस्थो विज्ञेयो व्योम चैव पदार्धगः ॥११७॥<br>
हुताशनः पदार्धश् च पूषा च पद-संस्थितः ।<br>
वितथो द्विपदश् चैव पदैकश्च गृहक्षतः ॥११८॥<br>
वैवस्वतः पदैकस्थो गन्धर्वो द्विपद-स्थितः ।<br>
भृङ्गश् चैकपदो ज्ञेयो मृगश् चार्धपदे स्थितः ॥११९॥<br>
पितरश् चार्धतो ज्ञेयाः पदे दौवारिकस् तथा ।<br>
सुग्रीवश्च पदौ ज्ञेयौ ह्य् एकस्थः पुष्प-दन्तकः ॥१२०॥<br>
यादसां पतिर् एकस्थो ह्य् असुरस् तु द्विसंस्थितः ।<br>
शोषश् चैकपदे ज्ञेयो ह्य् अर्धगः पाप इष्यते ॥१२१॥<br>
रोगश् चार्धपदे ज्ञेयो नागश्चापि पदे स्थितः ।<br>
मुख्यश्च द्विपदे ज्ञेयो भल्लाटः पद-संस्थितः ॥१२२॥<br>
यज्ञेश्वरः पदे ज्ञेयो नागराड् द्विपदे स्थितः ।<br>
पदस्था श्री-महादेवी अदितिश् चार्ध-संस्थिता ॥१२३॥<br>
आपो ज्ञेयास् तु पदगापवली द्विपदा-स्थिता ।<br>
चतुष्पदस्थो विज्ञेयस् त्व् अर्यमा पूर्वमध्य-गः ॥१२४॥</strong></p>
<p>पदगा आपो ज्ञेयाः । विसर्ग-लोपेऽपि सन्धिर् आर्षः । आपवली द्विपद-स्थिता । एवम् अत्रार्ध-पदाश्चतुष्कोणेष्व् अष्टौ । तन्-मध्ये प्रतिदिशं षडित्येवं चतुर्दिक्षु चतुर्विंशतिर् एकपदा, एवञ्च बहिर्द्वात्रिंशत् । मध्ये ब्रह्मा चतुष्पदः । तस्य चतुर्दिक्षु चत्वारश्चतुष्पदाः। तच्चतुष्कोणीय-षोडश-पदेषु चाष्टौ द्विपदा इत्येवं चतुःषष्टि-पदेषु पञ्च-चत्वारिंशद् देवता-विभागाः । अत्र देवता-विभाग-क्रमश्च वक्ष्यमाण-पूजा-क्रमापेक्षयैवोक्तः, न च पद-क्रमापेक्षयेति ज्ञेयम् । किञ्च, मात्स्योक्तो देवतानाम-स्थान-विभागादि-भेदश्च प्रासादाधिष्ठातृ-देवादि-भेदतः कल्पनीय इति दिक् । एतच् छ्री-हयशीर्ष-देवोक्त-विभागानुसारेणैव श्री-कृष्ण-देवाचार्यपादैर् विभागो लिखितः । केवल-मत्स्योक्तानुसारेण तैर् देवता-नामानि लिखितानि, तच्च पूर्वं चल-मूर्ति-प्रतिष्ठायां लिखितम् एवास्ति ॥१२४॥</p>
<p><strong>सविता तु पदे ज्ञेयः सावित्री च पदे स्थिता ।<br>
ततो विवस्वान विज्ञेयश् चतुष्टय-पदे स्थितः ॥१२५॥<br>
इन्द्रश् चन्द्रो जयश् चैव एकैके संव्यव-स्थितौ ।<br>
मित्रश् चतुष्पद-स्थश् च पश्चिमे तु व्यवस्थितः ॥१२६॥<br>
रुद्रः पदैकसंस्थो वै यक्ष्मा चैकपदे स्थितः ।<br>
धराधरश्च विज्ञेयो ह्य् उत्तरे च चतुष्पदः ।<br>
चतुर्मुखश् चतुष्कस्थो मध्ये ज्ञेयः प्रजापतिः ॥१२७॥</strong></p>
<p>अथ वास्तु-पूजा</p>
<p><strong>मात्स्ये—<br>
अथातः सम्प्रवक्ष्यामि प्रासाद-विधि-निर्णयम् ।<br>
वास्तौ परीक्षिते सम्यक् वास्तु-देह-विचक्षणाः ।<br>
वास्तूपशमनं कुर्यात् पूर्वमेव विचक्षणः ॥१२८॥</strong></p>
<p>हे विचक्षणा इति तत्रस्थ-श्रोतृणां सम्बोधनम् ॥१२८॥</p>
<p><strong>एकाशीतिपदं लिख्य वास्तु-मध्ये तु पिष्टकैः ।<br>
होमस् त्रिमेखले कार्यः कुण्डे हस्त-प्रमाणके ॥१२९॥</strong></p>
<p>वास्तूपगमन-प्रकारमाह—एकशीति इत्यादिना । पिष्टकैर् लिख्य लिखित्वा । यद्वा , पिष्टकैर् इत्य् अस्य परेणैवान्वयः । कुण्ड-निर्माणादि-विधि-विशेषश्च पूर्वं दीक्षा-विधौ लिखित एवास्ति, होमादौ चायं विशेषो ग्रन्थान्तरानुसारेण शिष्ट-सम्मतो ज्ञेयः । तथा हि— ‘तस्मिन् कुण्डे गोमयोप-लिप्ते सिकतोपकीर्णे यथोक्त-होमोपकरणान्य् उपस्थाप्याचार्यो ब्रह्म-वरणं विधाय स्वगृह्योक्त-विधिनाग्निम् उपसमाधाय मण्डल-समीप गत्वा शिखि-प्रभृति-पञ्च-चत्वारिंशद् देवता ईशानकोणादिष्व् अष्टपदेषु षट्-पञ्चाशद् उत्तरशत-द्वय-सख्यैर् यजमानम् उष्टिपरिमितैस् तण्डुलैः स-प्रणव-महाव्याहृतिभिर् आवाह्य तैर् एव स्थापयित्वा प्रणवादि-नमोऽन्तेन स्व-स्व-नाम-मन्त्रेण प्रत्येकं पाद्यादि-ताम्बूलान्तैर् उपचारैर् अर्चयेत् । अथ कुण्ड-समीपम् एत्य स्व-गृह्योक्त-विधिना ब्रह्मोपवेशनाद्याज्य-भागान्तं कर्म निर्वर्त्यं शिख्यादि-पञ्च-चत्वारिंशिंशद् देवताभ्यः प्रण-व्याहृति-पूर्वेण महाव्याहृति-पूर्वेण च तत्-तन्-मन्त्रेण यवादिभिः पलाशादीनाम् अन्यतम-समिद्भिर् वा कुश-दूर्वादिभिर् वा प्रत्येकं दश-दशाहुतीर् जुहुयात् । केचित् तु शिख्यादि-देवताभ्यः प्रत्येकम् आहुति-दशकं प्रजेशायाहुति-शतम् इत्याहुः । तथा प्रजापतये उत्क-द्रव्याणाम् अन्यतमेन प्राजापत्येन मन्त्रेण शतम् आहुतीर् जुहुयात् । ओं वास्तोष्पते प्रतिजानीह्य् अस्मान् स्वावेशो अनमीवो भवानः, यत्त्वे महे प्रति तन्नो जुषस्व, शन्नो भव द्विपदे शं चतुष्पदे । ओं वास्तोष्पते प्रतरणो नो एधि गयस्फानो गोभिर् अश्वेभिर् इन्दो अजरासस् ते सख्ये स्याम पितेव पुत्रान् प्रति नो जुषस्व । ओं वास्तोष्पते शग्मया संसदा ते शक्षीम हिरण्मयागातुमत्या पाहि क्षेम उत योगे वरं नो यूयं पात स्वस्तिभिः सदा नः । ओं अमीवहा वास्तोष्पते विश्वा रूपाण्याविशन् सखा सुशेव एधि नः । ओं वास्तोष्पते ध्रुवा स्थूणां सत्रं सौम्यानाम्, द्रप्सो भेत्ता पुरां शश्वतीनाम् इन्द्रो मुनीनां सखा स्वाहा । इति पञ्चभिर् मन्त्रैः प्रतिमन्त्रं पञ्च बिल्व-फलानि बिल्व-बीजानि वा एकैकशो जुहुयात् । वनवास्तौ तु वास्तोष्पतीयहोमात् पूर्वं वन-पालाय स्वाहा, शिखि-ध्वजाय स्वाहा, सोमाय स्वाहा, नागराजाय स्वाहा इत्य् एभिर् मन्त्रैः प्रत्येकदैवतं यवादि-होम-द्रव्याणाम् अन्यतमेन द्रव्येण अष्ट-सहस्राष्ट-शताष्ट-विशत्यन्यतम-सङ्ख्याका आहुतीर् जुहुयाद् इति । श्री-हयशीर्ष-मते चायं होमो विशेष-बलि-दानान्तरम् एव । तच्चाग्रे व्यक्तं भावि ॥१२९॥</p>
<p><strong>यवैः कृष्ण-तिलस् तद्वत् समिद्भिः क्षीर-वृक्षजैः ।<br>
पालाशैः खादिरैर्वापामार्गोडुम्बर-सम्भवैः ॥१३०॥<br>
कुश-दूर्वामयैश् चापि मधु-सर्पिःसमन्वितैः ।<br>
कार्यस् तु पञ्चभिर् बिल्वैर् बिल्व-बीजैर् अथापि वा ।<br>
होमान्ते भक्ष्यभोज्यैश् च वास्तु-देवे बलिं हरेत् ॥१३१॥<br>
तद्वद् विशेष-नैवेद्यम् इदं दद्यात् क्रमेण तु ॥१३२॥</strong></p>
<p>अथ पूर्णाहुतिं दत्त्वा वास्तु-देवताभ्यस् तद्-अभीष्ट-बलिं प्रत्येकं दद्याद् इत्याह—तद्वद् इत्यादिना ॥१३२॥</p>
<p><strong>ईशकोणे घृतान्नं तु शिखिने विनिवेदयेत् ।<br>
ओदनं सोत्पलं दद्यात् पर्जन्याय घृतान्वितम् ॥१३३॥</strong></p>
<p>तत्र तू ‘ओं शिखिने अयं घृतान्न-बलिर् नमः’ इत्यादि वाक्यम् ॥१३३॥</p>
<p><strong>जयन्ताय ध्वजं पीतं पैष्टं कूर्मं च सन्त्यजेत् ।<br>
इन्द्राय पञ्च-रत्नानि पैष्टं च कुलिशं तथा ॥१३४॥</strong></p>
<p>पैष्टं—पिष्ट-निर्मितम् ॥१३४॥</p>
<p><strong>वितानकञ्च सूर्याय धूम्र-रक्तं तथैव च ।<br>
सत्याय घृत-गोधूमं मत्स्यान् दद्याद् भृशाय च ॥१३५॥</strong></p>
<p>घृत-गोधूमं स-घृत-गोधूमान्नम् । मत्स्यान् मत्स्यान्नं केवल-मत्स्यान् वा ॥१३५॥</p>
<p><strong>शष्कुलीञ्चान्तरीक्षाय दद्याच्छक्तूंश्च वायवे ।<br>
पूष्णे लाजास् तु दातव्या वितथे चणकौदनम् ॥१३६॥<br>
गृहक्षताय मध्वन्नं यमाय पिशितौदनम् ।<br>
गन्धौदनञ्च गन्धर्वे भृङ्ग मेषस्य शृङ्गकम् ॥१३७॥<br>
मृगाय यावकं देयं पितृभ्यः कृशरा मता ।<br>
दौवारिके दन्तकाष्ठं पैष्टं कृष्णं बलिं तथा ॥१३८॥</strong></p>
<p>पैष्टं कृष्णं बलिं, कृष्ण-वर्ण-पिष्ट-बलिं च हिरण्मय-पिष्ट-बलिं च वरुणाय दद्यात् ॥१३८॥</p>
<p><strong>सुग्रीवे पूपकं दद्यात् पुष्प-दन्ताय पायसम् ।<br>
कुशस्तम् वेन सहितं दद्यात् पद्मश्च वारुणे ॥१३९॥<br>
पैष्टं हिरण्मयं दद्याद् असुराय सुरा मता ।<br>
घृतौदनं च शोषाय गोधां वै पाप-यक्ष्मणे ॥१४०॥<br>
घृत-लड्डूंश् च रोगाय नागे पुष्प-फलान्वितम् ।<br>
सर्पिर् मुख्याय दातव्यं मुद्गौदन-मतः परम् ॥१४१॥</strong></p>
<p>नागे अहये, भल्लाटाय मुद्गौदनम् ॥१४१॥</p>
<p><strong>भल्लाटाय ततो दद्यात् सोमाय घृतपायसम् ।<br>
सर्पाय पैष्टं शालूकम् अदित्यै लोचिकास् तथा ।<br>
दित्यै तु पूरिकां दद्याद् इत्य् एवं बाह्यतो बलिः ॥१४२॥<br>
क्षीरमापाय दातव्यम् आपवत्साय वै दधि ।<br>
सावित्रे लड्डुकान् दद्यात् समरीचान् कुशौदनम् ॥१४३॥<br>
सवितुर् गुड-पूपांश्च जयाय धृत-चन्दनम् ।<br>
विवस्वते तथा दद्याद् रक्त-चन्दन-पायसम् ॥१४४॥</strong></p>
<p>गुडैर्ये पूपा अपूपास् तान्, घृतं चन्दनं च रक्त-चन्दनं पायसं च ॥१४४॥</p>
<p><strong>हरितालौदनं दद्याद् इन्द्राय घृत-संयुतम् ।<br>
घृतौदनं च मित्राय रुद्राय घृत-पायसम् ॥१४५॥</strong></p>
<p>हरितालवद्-ओदनं पीत-वर्ण-भक्तम् इत्यर्थः । घृत-संयुतं हरितालौदनम् ॥१४५॥</p>
<p><strong>आमं पक्वं तथा मांसं देयं स्याद् राज-यक्ष्मणे ।<br>
पृथ्वी-धराय मांसानि कुष्माण्डाय च दापयेत् ॥१४६॥<br>
शकारा-पायसं दद्याद् अर्य̍म्ने सर्वशः क्रमात् ।<br>
नमस्कारान्त-युक्तेन पायसं पुनर् एव च ॥१४७॥<br>
पञ्च-गव्यं यवांश्चैव तिलाक्षत-हविश्चरून् ।<br>
भक्ष्यं भोज्यं च विविधं ब्रह्मणे विनिवेदयेत् ॥१४८॥<br>
एवं सम्पूजिता देवाः शान्ति कुर्वन्ति ते सदा ।<br>
सर्वेभ्यः काञ्चनं दद्यात् ब्रह्मणे गां पयस्विनीम् ॥१४९॥</strong></p>
<p>एवं प्रत्येकं बलि-विशेषं दत्त्वा पश्चात् क्रमेण सर्वेभ्यः शिखि-प्रभृतिभ्यः काञ्चनं, ब्रह्मणे च धेनुं प्रणवादि-नमोऽन्त-चतुर्थ्यन्त-तत्-तन्-नाम-मन्त्रेण दद्यात् ॥१४९॥</p>
<p><strong>राक्षसीनां बलिर् यो अपि यादृक् तथा शृणु ॥१५०॥</strong></p>
<p>अथ मण्डलाद् बहिर् ऐशानादि-विदिक्-चतुष्टये क्रमेण राक्षसीभ्यश् चतसृभ्यो बलिदानम् आह—राक्षसीनामिति चतुर्भिः । हविषान्वितम् इति पाठे पद्म-केशरं च हविःसहितम् एवेत्यर्थः ॥१५०॥</p>
<p><strong>मांसौदनं घृतं पद्म-केशरं हविषान्वितम् ।<br>
ईशान-भागम् आश्रित्य चरक्यै विनिवेदयेत् ॥१५१॥<br>
मांसौदनं सरुधिरं हरिद्रौदनम् एव च ।<br>
आग्नेयीं दिशम् आश्रित्य विदार्यै विनिवेदयेत् ॥१५२॥<br>
दध्योदनं सरुधिरम् अस्थि-खण्डेश्च संयुतम् ।<br>
पीत-रक्त-बलिं दद्यात् पूतना या तु राक्षसी ।<br>
वायव्ये पाप-राक्षस्यै मत्स्य-मांस-सुरासवम् ॥१५३॥</strong></p>
<p>या पूतना, तस्यै नैरृते दध्योदनानि दद्यात् । सूरासवयोः पैष्टादि-भेदेन भेदः ॥१५३॥</p>
<p><strong>पायसं वापि दातव्यं स्वनाम्ना सर्वतः क्रमात् ।<br>
नमस्कारान्त-युक्तेन प्रणवाद्येन सर्वतः ॥१५४॥</strong></p>
<p>वैष्णवैः कथं मत्स्य-मांसादिकं देयम् ? इत्याशङ्कय पक्षान्तरम् आह—पायसं वेति । सर्वतः सर्व-स्थानेषु सर्वेभ्योऽपि शिखि-प्रभृतिभ्यः । एवम् अपौनर् उक्त्यम् । नमस्कारान्तयुक्तेन नम इत्यन्तेनेत्यर्थः; चतुर्थ्यन्तेन चेति ज्ञेयम् ॥१५४॥</p>
<p><strong>ततः सर्वौषधिस्नानं यजमानस्य कारयेत् ।<br>
द्विजांस् तु पूजयेद् भक्तया ये चान्ये गृहम् आगताः ॥१५५॥</strong></p>
<p>यजमानस्य सर्वौषधि-स्नपणं कारयेद् इत्य् अत्रायं विशेषो ज्ञेयः—आचार्यः प्रत्यङ्-मुखो भूत्वा प्राङ्-मुखं यजमानं शान्ति-कलसेन सुरास् त्व् आमभिषिञ्चन्तु इत्याद्य्-अभिषेक-मन्त्रैर् मङ्गलाभिषेकं कृत्वा पश्चात् सर्वौषधि-जलेन स्नापयेद् इति । अन्यश्चात्रापेक्ष्यो विशेषः शिष्टाचारतो विज्ञेयः ॥१५५॥</p>
<p><strong>एतद् वास्तूपशमनं कृत्वा कर्म समारभेत् ॥१५६॥<br>
प्रासाद-भवनोद्यान-प्रारम्भे परिवर्तने ।<br>
परवेश्म-प्रवेशेषु सर्व-दोषापनुत्तये ॥१५७॥</strong></p>
<p>परिवर्तने जीर्णोद्धरणादिना प्रासादादीनाम् एव परिवर्त्य संस्करणे ॥१५७॥</p>
<p><strong>इति वास्तूपशमनं कृत्वा सूत्रेण वेष्टयेत् ।<br>
रक्षोघ्न-पवमानेन सूक्तेन भवनादिकम् ।<br>
नृत्य-मङ्गल-वाद्येन कुर्याद् ब्राह्मण-वाचनम् ॥१५८॥</strong></p>
<p>रक्षोघ्नेन पवमानेन च सूक्तेन ॥१५८॥</p>
<p><strong>अनेन विधिना यस् तु प्रतिसंवत्सरं बुधः ।<br>
गृहे वायतने कुर्यान् न स दुःखम् अवाप्नुयात् ॥१५९॥<br>
न च व्याधिभयं तस्य न च बन्धु-धन-क्षयः ।<br>
जीवेद् वर्ष-शतं स्वर्गे कल्पम् एकं वसेन् नरः ॥१६०॥<br>
हयशीर्ष-पञ्चरात्रे—<br>
एवं प्रगृह्य कोष्ठानि रजसापूर्य देशिकः ।<br>
एतेषाम् एव देवानां बलिं दद्यात् तु कामिकः ॥१६१॥</strong></p>
<p>एवमिति—शिवः कोणार्धतो ज्ञेयः इत्यादिनोक्त-विभाग-प्रकारेण कोष्ठानि पदानि प्रगृह्य विभज्य ॥१६१॥</p>
<p><strong>ईशानाय प्रदातव्यं पायसं मधुना सह ।<br>
पर्जन्याय जलं देयं पुष्प-गन्धाधिवासितम् ॥१६२॥</strong></p>
<p>ईशान ईशानकोण-स्थितः शिवस् तस्मै ॥१६२॥</p>
<p><strong>जयन्ताय प्रदातव्या पताका पीतवार्णका ।<br>
सुरेश्वराय रत्नानि भास्कराय घृतं तथा ॥१६३॥<br>
धूम्रकं पीत-वर्णं वा सत्ये दद्याद् वितानकम् ।<br>
दद्यान् मांसं भृशेऽपूपं व्योमाय श्रुवम् अग्नये ॥१६४॥</strong></p>
<p>भृशे मांसं, व्योमाय च अपूपं पक्षि-मांसम् एव दद्याद् इति ज्ञेयम् । यद्वा, दद्यान् मांसं भृशेऽपूपं व्योमाय इति पाठः ॥१६४॥</p>
<p><strong>पूष्णे धानाः सलाजास् तु सुवर्णं वितथे तथा ।<br>
गृहक्षताय मध्वन्नं यमाय पिशितौदनम् ॥१६५॥<br>
गन्धं गन्धर्व-देवाय भृङ्गे दद्यात् तु शाकुनम् ।<br>
मृगे तिल-यवांश्चैव पितृभ्यः कृशरं तथा ॥१६६॥</strong></p>
<p>शाकुनं—पक्षि-मांसम् ॥१६६॥</p>
<p><strong>दौवारिके दन्तकाष्ठं सुग्रीवे यावकं तथा ।<br>
पुष्प-दन्ते कुशा देया वरुणे पद्मम् उत्पलम् ॥१६७॥<br>
असुरायैक्षवं देयं रसं शोषे घृतौदनम् ।<br>
यवास् तु देयाः पापाय रोगाय घृत-मण्डकम् ॥१६८॥<br>
नागाय नाग-पुष्पाणि भक्ष्यान् मुख्याय दापयेत् ।<br>
चित्रौदनं च भल्लाटे सोमाय मधु-पायसम् ॥१६९॥<br>
सर्पाय चापि शालूकं श्रिये सरस-पायसम् ।<br>
अदित्यै पूरिका देया क्षीराञ्चाद्भ्यो ददेद् बलिम् ॥१७०॥<br>
दधि क्षीरं चापबल्यै अर्यम्ने लड्डुकं बलिम् ।<br>
कुशोदकं सवित्रे च सावित्रे गुडपूपकम् ॥१७१॥<br>
विवस्वते रक्त-पुष्पं रक्त-चन्दनम् एव च ।<br>
हरिद्रान्नं तथेन्द्राय साज्यम् इन्द्र-जयाय च ॥१७२॥</strong></p>
<p>साज्यम्—आज्य-सहितं हरिद्रा-वर्णान्नम् ॥१७२॥</p>
<p><strong>घृत-पूरं तु मित्राय रुद्राय गुड-पायसम् ।<br>
आम-पक्वानि मांसानि प्रदद्याद् राज-यक्ष्मणे ॥१७३॥<br>
पृथ्वी-धरायाम-मांसं खड्गी-मांसं बलिं हरेत् ।<br>
साक्षतं सतिलं चैव पञ्च-गव्यं तथा चरुम् ।<br>
कुशान् गन्धं तथा पुष्पं ब्रह्म-स्थाने निवेशयेत् ॥१७४॥</strong></p>
<p>आम-मांसम् इत्य् उक्तं, तच्च कस्येत्य् अपेक्षायामाह—खड्गी-मांसमिति । आम-माषान् इति वा पाठः ॥१७४॥</p>
<p><strong>आम-मांसं पूर्व-भागे सर्व-स्कन्दे तु मोदकम् ।<br>
सित-पद्मं घृतं मांसं विदार्यै चाग्निकोणके ॥१७५॥<br>
कृशरापूपकं मांसमर्य̍म्नायै च दक्षिणे ।<br>
पिण्डञ्चैव तथा रक्तं पूतन्यै नैरृते तथा ॥१७६॥<br>
सासृङ्-मांसं प्रदातव्यं जम्भकायै च पश्चिमे ।<br>
अस्थि-खण्डैश्च सहितं रक्त-पिण्डेन मिश्रितम् ॥१७७॥<br>
प्रदेयं पाप-राक्षस्यै वायव्यां मांसम् एव च ।<br>
उत्तरे पिलि-पिच्छायै सान्द्रं रक्तं बलिं हरेत् ।<br>
वाराह्यै छाग-मांसानि ऐशान्यां दिशि दापयेत् ॥१७८॥</strong></p>
<p>स्थाप्य-देवतानुचरा बाह्ये सर्व-स्कन्दादयः स्थिताः इति, ये मण्डलाद् बहिरष्टाव् उक्तास् तेषां क्रमेणाष्टदिक्षु बलि-दानमाह—आम-मांसमिति सार्ध-चतुर्भिः । तत्र क्वचिच् च स्कन्ध इति नाम, तथा अर्यम्ने जम्भकाय पिलि-पिच्छायेत्य् एवं चतुर्दिक्षु चतुर्णां पुंस्त्वेन निर्देशश्च ॥१७५-१७८॥</p>
<p><strong>ततो भूत-गणानां तु राक्षसानां सुरोत्तम ।<br>
पिशाचानां गणानां तु बलिर् देयस् तु कामिकः ।<br>
एतान् वा पूजयेत् सर्वान् कुश-पुष्पाक्षतैर् बुधः ॥१७९॥</strong></p>
<p>पश्चाद् अन्येभ्योऽपि भूत-गणादिभ्यो बलिं दद्याद् इत्याह—तत इति कामिकः तत्-तद्-अभीष्टः । पूर्ववत् पक्षान्तरम् आह—एतान् वेति ॥१७९॥</p>
<p><strong>एवं सम्पूजिता देवाः शान्ति-पुष्टि-प्रदा नृणाम् ।<br>
अपूजिता विहिंसन्ति कारकं स्थापकं तथा ॥१८०॥</strong></p>
<p>स्थापकम्—आचार्यम् ॥१८०॥</p>
<p><strong>तस्माद् एतांस् तु सम्पूज्य गन्ध-पुष्पैर् मनोहरैः ।<br>
प्रासादं कारयेद् विद्वान् गृहं वा सुरसत्तम ॥१८१॥</strong></p>
<p>अथ प्रासाद-मूलारम्भः</p>
<p><strong>तत्रैव—<br>
ब्रह्म-स्थाने ततः कुर्याद् वासुदेवस्य पूजनम् ।<br>
श्रियः सम्पूजनं कुर्यात् हृषीकेश-गणस्य च ॥१८२॥</strong></p>
<p>हृषीकेश-गणो—हृषीकेशादि-नव-व्यूहः ॥१८२॥</p>
<p><strong>पूजनं तु ततः कुर्याद् वासुदेव-गणस्य च ।<br>
गन्धार्घ्या-पुष्प-नैवेद्य-धूप-दीपैः सुरोत्तम ॥१८३॥</strong></p>
<p>वासुदेव-गणः—चतुर्-व्यूहः ॥१८३॥</p>
<p><strong>ततः सम्पूजयेत् तस्मिन् सर्व-लोक-धरां महीम् ।<br>
सुरूपां प्रमदारूपां दिव्याभरण-भूषिताम् ॥१८४॥<br>
ध्यात्वा समर्चयेद् देवीं परितुष्टां स्मिताननाम् ।<br>
ततः प्रणम्य विज्ञाप्य तन्-मयत्वेन चिन्तयेत् ॥१८५॥<br>
ततः स्व-नाम-मन्त्रेण सर्वामरमयं परम् ।<br>
ध्यात्वा समर्चयेत् तत्र यत् तद् वास्तुमयं नरः ॥१८६॥</strong></p>
<p>यत् तद् इत्य् अव्ययं प्रसिद्धौ ॥१८६॥</p>
<p><strong>ब्रह्म-स्थाने ततो विद्वान् कुर्याद् आधारम् अक्षतैः ।<br>
तस्मिन् संस्थापयेत् कुम्भं वर्धन्या सह पूजितम् ॥१८७॥<br>
हैमं वा राजतं वापि मृन्-मयं वा दृढं नवम् ।<br>
सर्व-बीजौषधी-युक्तं सुवर्ण-रजतान्वितम् ॥१८८॥<br>
रत्न-गर्भं सुसम्पूर्णं वस्त्र-पूतेन वारिणा ।<br>
प्रशस्त-पल्लवोपेतं श्वेत-चन्दन-चर्चितम् ॥१८९॥<br>
पुष्पैः सुमानितं कृत्वा गन्ध-पुष्पैर् विधूपितम् ।<br>
आहतेन तु शुक्लेन वस्त्र-युग्मेन वेष्टितम् ॥१९०॥<br>
ब्रह्म-स्थाने ततो मन्त्री कलसं स्थाप्य पूजयेत् ।<br>
तस्मिंश् चतुर्मुखं देवं प्रजेशं मन्त्र-विग्रहम् ।<br>
गन्ध-पुष्पैश्च धूपैश्च नैवेद्यैः सुमनोहरैः ॥१९१॥</strong></p>
<p>स्थाप्य स्थापयित्वा, कलस-स्थापनं चेदं विशेष-बलि-दानात् पूर्वम् एवेति केषाञ्चिन्मतम्; तथा होमश्च तदानीम् एवेति मत्स्य-पूराण-सम्मतं लिखितम् एव ॥१९१॥</p>
<p><strong>ततो मण्डल-बाह्ये तु प्राच्यां वा प्राङ्-मुखः स्थितः ।<br>
आचार्यो गृह्य सम्भारान् ग्रहादींस् तर्पयेत् सुरान् ॥१९२॥<br>
घृतैस् तिलैर् यवैर् मन्त्री ब्रह्मादीस् तर्पयेत् ततः ।<br>
प्रजेशं तर्पयेद् विद्वान् आहुतीनां शतेन च ॥१९३॥<br>
इतरान् दशभिर् देवान् आहुतिभिः प्रतर्पयेत् ।<br>
दद्यात् पूर्णाहुतिं पश्चाद् वौषडतेन मन्त्र-वित् ॥१९४॥<br>
ततः प्रणम्य विज्ञाप्य कृत्वा वै स्वस्ति-वाचनम् ।<br>
प्रगृह्य कर्करीं सम्यग् मण्डलं तु प्रदक्षिणम् ।<br>
सूत्र-मार्गेण दिव्येन तोयधारां तु भ्रामयेत् ॥१९५॥</strong></p>
<p>प्रदक्षिणं यथा स्यात् तथा भ्रामयेत् ॥१९५॥</p>
<p><strong>पूर्ववत् तेन मार्गेण सप्त-बीजानि भ्रामयेत् ।<br>
सुशोभनं शुभं स्थानं तथा खातस्य कारयेत् ॥१९६॥</strong></p>
<p>सप्तबीजानि—यव-गोधूम-धान्य-तिल-कङगु-श्यामाक-नीवारात्मक-सप्तधान्यानि ॥१९६॥</p>
<p><strong>ततो गर्तं खनेन् मध्ये हस्त-मात्र-प्रमाणतः ।<br>
चतुरङ्गुल-मात्रं तद्-अधः खन्यात् सु-सम्मितम् ।<br>
गोमयेनोपलिप्याथ चन्दनेन विभूषयेत् ॥१९७॥</strong></p>
<p>तद्-अनन्तरम् आचार्यो यजमानो वा उदङ्-मुखः, शक्तौ सुवर्णकुद्दालेन प्रारभ्य योग्यखनित्रेण हस्त-प्रमाणं गर्तं खनेत्; तस्य गर्तस्याधश् चतुरङ्गुल-प्रमितं खनेत् । तन्-मृदं च राजतौत्तौलिकया पूर्वादि-चतुर्दिक्षु प्रादक्षिण्येन निक्षिपेदिति शिष्टाचारतो ज्ञेयम् ॥१९७॥</p>
<p><strong>मध्ये दत्त्वा तु पुष्पाणि शुक्लान्य् अक्षतमेव च ।<br>
आचार्यः प्राङ्-मुखो भूत्वा ध्यायेद् देवं चतुर्भुजम् ॥१९८॥<br>
तूर्य-मङ्गल-घोषेण ब्रह्म-घोष-रवेण वा ।<br>
अर्घ्यं दद्यात् सुर-श्रेष्ठ कुम्भ-तोयेन मन्त्र-वित् ॥१९९॥</strong></p>
<p>कुम्भ-तोयेनेति— ब्रह्म-स्थाने स्थापितं कुम्भं तूर्य-मङ्गल-घोषादि-नैवानीय तस्य जलेनार्घ्यं दद्याद् इत्यर्थः । मन्त्रविद् इति, मन्त्रश्चायम्—ओं नमो वरुणाय इति ॥१९९॥</p>
<p><strong>प्रगृह्य कर्करीं तावत् तच्छ्वभ्रं पूरयेज् जलैः ।<br>
सर्व-रत्न-समाकीर्णैर् विमलैः ससुगन्धिभिः ।<br>
तस्मिन् शुक्लानि पुष्पाणि प्रक्षिपेदोमिति स्मरन् ॥२००॥</strong></p>
<p>जलैस् तत्-कुम्भ-स्थैर् एव, तस्मिन् श्वभ्रे ॥२००॥</p>
<p><strong>तदा वर्णं परीक्षेत वेदाद्येनाक्षतं क्षिपेत् ।<br>
शुभं स्याद् दक्षिणावर्तेऽशुभं वामे भवेत् ततः ॥२०१॥</strong></p>
<p>कथम् आवर्तं परीक्षेतेति? तदाह—शुभमिति ॥२०१॥</p>
<p><strong>बीजैः शालियवादीनां तं गर्तं पूरयेद् बुधः ।<br>
क्षेत्रजाभिः पवित्राभिर् मृद्भिर् गर्तं प्रपूरयेत् ॥२०२॥</strong></p>
<p>न च केवलं बीजैर् एव, किन्तु मृत्तिकाभिश् चेत्याह—क्षेत्रजाभिर् इति ॥२०२॥</p>
<p><strong>एवं निष्पाद्य विधिना चार्घ्य-दानं सुरोत्तम ।<br>
सुवर्णं गां वस्त्र-युग्मम् आचार्याय निवेदयेत् ॥२०३॥<br>
कालज्ञ-स्थ-पती पूज्यौ वैष्णवान् शक्तितोऽर्चयेत् ।<br>
ब्राह्मणान् भोजयित्वा च गेय-नृत्यादि कारयेत् ॥२०४॥<br>
ततस् तं खातयेद् यत्नाजलान्तं यावदेव तु ॥२०५॥<br>
पुरुषाधः-स्थितं शल्यं न गृहे दोष-दं भवेत् ।<br>
प्रासादे दोष-दं शल्यं भवेद् यावज्-जलान्तिकम् ॥२०६॥<br>
तस्मात् प्रासादिकी भूमिः शोध्या यावज्-जलान्तिकम् ।<br>
शिलान्तं कर्करान्तं वा यावद् वा भूः कुमारिका ।<br>
आकोट्य तां समीकृत्य ततो यागं समापयेत् ॥२०७॥</strong></p>
<p>आकोट्य दृढ-मुद्गरादि-प्रहारैः कुट्टनं कृत्वा, याग-विधिर् अग्रे विज्ञाप्यः ॥२०७॥</p>
<p><strong>किञ्च—<br>
पूरयेत् खातकं यत्नात् पादं पादं यथाक्रमम् ।<br>
अष्टाङ्गुलं मृत्तिकया स्वस्तिकं चेष्टकादिभिः ।<br>
सिक्त्वा सिक्त्वा तु तोयेन कलसैः काञ्चनादिभिः ॥२०८॥</strong></p>
<p>स्वस्तिकं सम्यग् यथा स्यात्, यद्वा, स्वस्तिक-मण्डलाकारेण अष्टाष्टाङ्गुल-क्रमेण, मृत्तिकया इष्टकाभिः, आदि-शब्दाच्छिलाकर्करादिभिश्च तत् खातं पूरयेत् ॥२०८॥</p>
<p><strong>आकोटनं ततः कुर्यान् मुद्गरैर् ब्रह्म-वृक्षजैः ।<br>
पादोनं पूरयेत् खातं सुसमं चैव कारयेत् ॥२०९॥<br>
देशिकः पञ्च-गव्येन तां भूमिं प्रोक्षयेद् बुध ।<br>
सु-वर्ण-व्रीहि-गर्भेण चूतपल्लव-शोभिना ।<br>
तीर्थ-तोयसुपूर्णेन स्वर्णताम्रमयेन वा ॥२१०॥<br>
सेचयेद् अभिजप्तेन वारिणा कलसेन तु ।<br>
ततः शुद्धा भवेद् भुमिर् दोष-युक्तापि या भवेत् ॥२११॥</strong></p>
<p>अथ शिला-लक्षणम्</p>
<p><strong>मात्स्ये—<br>
आदावेव समासेन शिला-लक्षणम् उत्तमम् ।<br>
शिलान्यास-विधानं च प्रोच्यते तद्-अनन्तरम् ॥२१२॥<br>
शिला वाथेष्टका वापि चतस्रो लक्षणान्विताः ।<br>
प्रासादादौ विधानेन न्यस्तव्याः सुमनोहराः ।<br>
चतुरस्राः समाः कृत्वा समन्ताद् अथ वेष्टकाः ॥२१३॥<br>
शिला-रूपाः स्मृता विद्या नन्दाद्याश् चेष्टकान्विताः ।<br>
सम्पूर्णाः सुतलाः स्निग्धाः सुषमा लक्षणान्विताः ।<br>
कुश-दूर्वाङ्किता धन्याः स-ध्वज-च्छत्र-चामराः ॥२१४॥</strong></p>
<p>सध्व्जेति—ध्वजादि-चिह्न-सहिता इत्यर्थः; एवम् अग्रेऽपि ज्ञेयम् ॥२१४॥</p>
<p><strong>साङ्कुशास् तोरणोपेताः कूर्म-मत्स्य-फलान्विताः ।<br>
दर्पण-हस्ति-वज्राङ्काः प्रशस्त-द्रव्यलाञ्छिताः ।<br>
शस्त-पक्षि-मृगाङ्काश् च वृषाङ्काः सर्वदा हिताः ॥२१५॥<br>
स्वस्तिका वेदिकाः शुक्ला नन्द्यावर्तकालाञ्छित्ः ।<br>
पद्मादि-लक्षणोपेताः शिलाः सर्वार्थ-सिद्धिदाः ।<br>
तथा गो-वाजि-पादाङ्काः शिला धन्याः सुखावहाः ॥२१६॥<br>
क्रव्यादमृग-पादाङ्का न शस्ताः पक्षिणस् तथा ॥२१७॥</strong></p>
<p>तथा पक्षिण इति दुष्ट-पक्षि-पादाङ्काश्च न शस्ता इत्यर्थः ॥२१७॥</p>
<p><strong>दिङ्मूढा दिग्-विहीनाश्च दीर्घ-ह्रस्वाः क्षताविताः ।<br>
विवर्णाः स्फुटिता भग्नाः सन्त्यज्या लक्षणच्युताः ॥२१८॥<br>
प्रशस्त-प्राणि-रूपाङ्काः प्रशस्त-द्रव्यलाञ्छिताः ।<br>
यथोक्त-लक्षणोपेताः शिला नित्यं हितावहाः ॥२१९॥</strong></p>
<p>अथ इष्टका-लक्षणम्</p>
<p><strong>तत्रैव—<br>
इष्टकानां समासेन लक्षणं शृणु साम्प्रतम् ॥२२०॥<br>
एकवर्णाः सुपक्वाश्च सुप्रमाणा मनोरमाः ।<br>
नन्द्याद्याश् चेष्टकाः कार्याश् चतुरस्राः सु-सम्मिताः ॥२२१॥<br>
अस्थ्य्-अङ्गारान्विता नेष्टाः कृष्ण-वर्णा स-शर्कराः ।<br>
मन्दपक्वा विपक्वाश्च बहु-दिन्याश् च वर्जिताः ।<br>
भग्नाश्च विषमा हीना वर्जनीयाः प्रयत्नतः ॥२२२॥</strong></p>
<p>बहु-दिन्याश् चिरन्तन्यः, हीनाः—उक्त-लक्षण-रहिता अभिनवाः ॥२२२॥</p>
<p><strong>हयशीर्ष-पञ्चरात्रे—<br>
इष्टकानां प्रमाणं च लक्षणं साम्प्रतं शृणु ।<br>
सुतला लक्षणोपेता द्वादशाङ्गुल-सम्मिताः ॥२२३॥</strong></p>
<p>श्री-हयशीर्ष-देवेन शिला-लक्षणं श्री-मूर्ति-प्रादुर्भाव-प्रसङ्गे पूर्वम् एवोक्तम् अस्ति, अधुना इष्टका-लक्षणम् अत्रोच्यते—इष्टकानामिति सार्ध-चतुर्भिः ॥२२३॥</p>
<p><strong>सुविस्तार-विभागेन नैपुण्येन च सम्मिताः ॥२२४॥<br>
सुपक्वाः सुप्रमाणाश्च एक-वर्णा मनोहराः ।<br>
विमला इष्टकाः कार्याश् चतुरस्राः सुसम्मिताः ।<br>
छिन्न-कर्णाश् चाप्रशस्ताः पाणि-पाद-विवर्जिताः ॥२२५॥</strong></p>
<p>पाणिपादैः उपर्य्-अधो-भागैर् विवर्जिताः ॥२२५॥</p>
<p><strong>सशर्कराः कृष्ण-वर्णा अस्थ्य्-अङ्गारचिताश्च याः ।<br>
विवर्णा मन्द-गन्धाश्च याः पीन-पिण्डिकास् तथा ।<br>
हीनाश्च विषमा भग्ना जर्जराश्च विवर्जिताः ॥२२६॥</strong></p>
<p>अथ शिलादि-न्यास-व्यवस्था</p>
<p><strong>मात्स्ये—<br>
शिला-न्यासस् तु कर्तव्यः प्रासादे तु शिलामये ।<br>
इष्टकानां तु विन्यासः प्रासादे चेष्टकामये ॥२२७॥<br>
शैलजे शैलजः पीठ ऐष्ट के चेष्टकः स्मृतः ।<br>
शिला-न्यासादिको भद्रे मूल-पादे विधीयते ॥२२८॥<br>
हयशीर्षे च—<br>
कर्तव्यश् चेष्टकान्यासः प्रासादे चेष्टकामये ।<br>
शैले शिलानां विन्यासः कार्करे कर्करं न्यसेत् ॥२२९॥ इति ।<br>
कृत्वा शिला-दिन्यासं च प्राक् शिलाभ्यधिवासनम् ।<br>
इष्टकानां प्रतिष्ठाश्च गर्भाधानं च कारयेत् ॥२३०॥</strong></p>
<p>मत्स्य-पुरणानुक्तमपि शिलादिन्यासे शिलाधिवासनादिकं श्री-हयशीर्ष-पञ्चरात्र-दृष्ट्या लिखति—कृत्वेति द्वाभ्याम् ॥२३०॥</p>
<p><strong>गुरुवे दक्षिणां दत्त्वा पीठ-बन्धं च साधयेत् ।<br>
स्वयं श्री-हयशीर्ष्णैव प्रोक्तस् तत्-तद्-विधिः स्फुटम् ॥२३१॥</strong></p>
<p>ननु शिलाधिवासनादि-विधिः कीदृशः ? इत्यपेक्षायां लिखति—स्वयमिति । स्फुटमिति— एकत्रैव व्यक्तं तत्र वर्तेमानत्वाद् अत्र न लिखित इति भावः । तथा च तत्र शिलाधिवासन-पटले—</p>
<blockquote>
<p>नवैव परिगृह्णीयात् ताम्र-कुम्भान् सुशोभनान् ।
आहृत्य सर्व-सम्भारान् इष्टकामधिवास्येत् ॥
ऐशान्यां मण्डपं कृत्वा तद्वत् प्राच्यां च मण्डपम् ।
कुम्भानाम् इष्टकानां च ततः स्नपनम् आचरेत् ॥
अथ पञ्चकषायेण सर्वौषधि-जलेन च ।
गन्धतायेन च तथा कुम्भस् तोय-सुपूरितैः ॥
हिरण्य-व्रीहि-संयूक्तैर् गन्ध-चन्दन-चर्चितैः ।
आपो हिष्ठेति तिसृभिः शन्नो देवीति चाप्य् अथ ॥
तरत् समन्दीति तथा पावमानीभिर् एव च ।
उदुत्तमं वरुणेति इमम्मेति तथैव च ॥
वरुणस्येति मन्त्रेण हंसः शूचिषदित्यपि ।
श्री-सूक्तेन तथा कुम्भैः स्नापयेदिष्टकां तथा ॥
श्रावणीयं पठन् सूक्तं कुम्भांस्तान् स्नापयेद् बुधः ।
ततोऽनलेपनं कार्यं चन्दनेन सगन्धिना ॥
आच्छादनं ततः कुर्याद् वासाभिः कुसुमैस् ततः ॥
शय्यायां तु प्रकृष्टायां मण्डपे स्थाप्य पूजयेत् ॥
नानाप्रख्यौदनैश् चैव गन्धैः पुष्पैर् मनोहरैः ।
धूपं दीपं च नैवेद्यं तेषां यत् तानि वेदयेत् ॥
एवं कृत्वा ततः सम्यग् इष्टकाहोमम् आचरेत् ।
तस्मिंस् तु मण्डपे लिख्य वैष्णवं मण्डलं शुभम् ॥
विष्णुम् अभ्यर्चयेत् तत्र कुण्डेऽग्निं जुहुयात् ततः ।
वैष्णवाग्निं ज्वलित्वादौ यथाविधि समाहितः ॥
कुर्याच्च समिदाधानं द्वादशाक्षर-विद्यया ।
आघाराज्य-द्विभागौ तु प्रणवेनैव कारयेत् ॥
अष्टाक्षरैस् ततो व्यस्तैः कुर्याद् अष्टाहुतीः क्रमात् ।
आज्यं वाहृतिभिर् हुत्वा लोकेशानां क्रमेण तु ॥
अग्नये चैव सोमाय ग्रहेभ्य इति चैव हि ।
पुत्तषोत्तमायेति हुत्वा व्याहृतीर् जुहुयात् ततः ॥
प्रायश्चित्तं ततो हुत्वा दद्यात् पूर्णाहुतिं ततः ।
द्वादशाक्षर-मन्त्रेण वेदाद्यैर् अथवानघ ।
कुण्डेषु मूर्तिपाः सम्यक् जुहुयुः स-घृतांस् तिलान् ॥</p></blockquote>
<p>अथ पाताल-याग-पटले च—</p>
<blockquote>
<p>कुम्भ-न्यासं ततः कुर्याद् इष्टकान्यासमेव च ।
देशिकः प्राङ्-मुखो भूत्वा सर्वालङ्कार-भूषितः ॥
विलिप्य गोमयैर् भूमिं विन्यसेत् कलसान् नव ।
अष्टदिक्षु यथान्यायं मध्ये चैकं तथा न्यसेत् ॥
पञ्चरत्न-समायुक्तान् मङ्गलौषधिसंयुतान् ।
पारदेन समायुक्तान् कृत्वा वस्त्रेण भूषितान् ॥
शङ्खं चैव महापद्मं मकरं कच्छपं तथा ।
मुकुन्दं च तथा नन्दं नीलं शङ्खं च पद्मिनीम् ।
एतास् तु देवताः कुम्भे-न्यसनीया यथा-क्रमम् ॥
एवं विन्यस्य कलसान् पुननैर् तान् प्रचालयेत् ।
कुम्भस्योपरि विन्यस्य इष्टकाष्टौ यथा-क्रमम् ।
ईशाने च तथा कोणे इष्टकां प्रथमां न्यसेत् ॥
प्रदक्षिण-क्रमेणव इष्टका-न्यास इष्यते ।
शक्तयो विमलाद्यास्तु इष्टकानां तू देवताः ॥
न्यसनीया यथान्यायं मध्ये न्यस्यास् ततो ग्रहाः ।
अव्यङ्गे चाक्षते पूर्णे मुनेर् अङ्गिरसः सुते ।
इष्टके त्वं प्रयच्छेष्टं प्रतिष्ठां कारयाम्य् अहम् ॥
मन्त्रेणानेन विन्यस्य इष्टकां देशिकोत्तमः ।
गर्भाधानं ततः कुर्यान् मध्य-स्थाने समाहितः ॥ इत्यादि ।</p></blockquote>
<p>अत्र केषाञ्चिच् छिष्टानां मतम् एवम्—प्रासादस्य चतुष्कोणेषु चतुरोगर्तान् विधाय, प्रतिगर्तोपरि वेदीं निर्माय, तद्-उपरि शुक्ल-तण्डुलान् निक्षिप्य तद्-उपर्य्-अग्नेयादि-कोणेषु प्रशस्ता नन्दाद्याः शिला इष्टका वा विधाय प्रतिवेदीसन्निधौ सुलक्षणं पञ्च-पल्लवादि-युतं निर्मल-जलपूरितं कलसं संस्थाप्याग्नेयादिषु स्व-स्व-वेद्युपरि नन्दाद्याः स्थापयेत् । ततः प्रशस्तेन केनापि वारिणा प्रत्येकं प्रणवेन संस्नाप्य अस्त्राय फडिति पूनरपि स्नापयेत्, वस्त्रेण तोयम् अपनयेच्च । एवं चतसृणामपि प्रत्येकं स्नपनं विधाय ओं नन्दायै नमः इति गन्ध-पूष्पादिभिर् उपचारैः प्रत्येकम् अर्चयेत् । ततो वक्ष्यमाण-मन्त्रैर् विज्ञाप्य गीत-वाद्य-वेद-निर्घोषैः स्व-स्व-दिक्ष्व् अवतारयेत् । प्रथम-शिलावतारणे प्रशस्त-शकुनादिकम् अपि निरूपणीयम् । शिलास् तु प्रागुत्तर-प्लवाः न्यस्तव्याः, न तु दक्षिण-पश्चिम-प्लवाः । अथोदकान्तरेणास्त्राय फडिति स्नापयित्वा मन्त्रवारिणा स्नापयेत् । ततो दिव्य-रूपां हेमाभां सुभूषितां स्मिताननां तां ध्यात्वा मन्त्रम् उच्चार्य ओं भगवति नन्दे इहागच्छ इह तिष्ठ इत्यावाह्य वैदिकैर् अपि मन्त्रैः प्रतिष्ठाप्य पूर्वदिक्स्थ-कुम्भोदकेन मन्त्रेण स्नापयित्वा अवशिष्ट-कुम्भोदकेन ओं नन्दायै नमः इति स्नापयेत् । ततो वस्त्रेण तोयम् अपनीय वस्त्र-गन्धादिभिर् उपचारैः प्रत्येकम् अर्चयेत् । ततो धूपयित्वा पुनर् अभ्यर्च्य सामान्य-मुद्रां बद्धा दधि-मांसादि-नैवेद्यं निवेद्य—ओं नन्दायै नमः, ओं नन्दे त्वं नन्दसे पुंसां रक्ष मां स्थापयाम्य् अहम् ।</p>
<blockquote>
<p>अस्मिन् सन्तिष्ठ संहृष्टा यावदाचन्द्रतारकम् ॥
आयूष्कामं प्रियं नन्दे ददासि सर्वदा नृणाम् ।
अस्मिन् रक्षा त्वया कार्या प्रासादे जयतः सदा ॥</p></blockquote>
<p>इति मन्त्रेण नन्दां स्थापयित्वा पूर्ववद् उपचारैर् भद्राम् अभ्यर्च्य ओं भद्रायै नमः, ओं भद्रे तं सर्वदा भद्रं पुंसां कुरु हितावहम् । आयुष्काम-प्रदा देवि श्री-पदा सर्वदा भव ॥ ततो जयां प्रति, ओं जयायै नमः, ओं जये त्वं सर्वदा भद्रे सन्तिष्ठ स्थापिता मया । नित्यं जयं जये देवि स्वामिनो जयदा भव ॥ ततः पूर्णां प्रति, ओं पूर्णायै नमः, ओं पूर्णे त्वं च महाविद्य सर्व-सन्दोह-लक्षणे । सर्वं सम्पूर्णम् एवात्र प्रसादं कुरु सम्पदा ॥ एवं प्रसादयेत् । ततः प्रभृति शिलानाम् इष्टकानां च चालनं न कर्तव्यम् । ततश्च—</p>
<blockquote>
<p>यान्तु देवगणाः सर्वे पूजामादाय पार्थिवात् ।
इष्टकाम-प्रसिद्ध्यर्थं पुनरागमनाय च ॥</p></blockquote>
<p>इति पठित्वा क्षमध्वम् इति चोक्त्वाचार्यो देवता विसर्जयेत् । ततो यजमानः प्राङ्मुखोपविष्टायाचार्याय दक्षिणां गां वस्त्रादिकं च दद्यात् । अथ स्वस्तिवाचकान् दैव-ज्ञस्थपति-वैष्णवांश्च सम्पूज्य शक्त्या ब्राह्मणान् भोजयेद् इति ॥२३१॥</p>
<p>अथ पीठ-बन्धनम्</p>
<p><strong>हयशीर्षे—<br>
पीठ-बन्धं ततः कुर्यान् महाप्रासादमानतः ।<br>
पीठोत्तमं चोच्छ्रयेण प्रासादस्योर्ध्वमानतः ॥२३२॥</strong></p>
<p>पीठ-बन्धो नाम प्रासादस्य मूलाद् भूम्य्-उपरितन-भागं यावत् ॥२३२॥</p>
<p><strong>पाद-हीनं मध्यमं स्यात् कन्यसं चार्ध-मानतः ।<br>
उत्तमं वासुदेवस्य कुर्यात् पीठं विचक्षणः ॥२३३॥</strong></p>
<p>अथ प्रासादादि-लक्षणानि</p>
<p><strong>मात्स्ये—<br>
एवं वास्तुवलिं कृत्वा भजेत् षोडश-भागिकम् ।<br>
तस्य मध्ये चतुर्भिस् तु भागैर् गर्भं च कारयेत् ॥२३४॥<br>
भाग-द्वादशकं तत्र भित्त्यर्थं परिकल्पयेत् ।<br>
चतुर्भागेन भित्तीनाम् उच्छ्रायः स्यात् प्रमाणतः ।</strong></p>
<p>षोडश-भागिकं भजेत्, षोडश-भागान् कुर्याद् इत्यर्थः । तथा चोक्तं श्री-हयशीर्ष-देवेन— चतुरस्रीकृतं क्षेत्रं भजेत् षोडशधा पुनः इति । एवम् अग्रे लेख्य हयशीर्ष-पञ्चरात्र-वचनानुसारेणाग्रेऽन्यत्राप्यर्थो बोद्धव्यः ॥२३४॥</p>
<p><strong>द्विगुणः शिखरोच्छ्रायो भित्त्युच्छ्रायात् प्रमाणतः ॥२३५॥<br>
शिखरार्द्धस्य चार्धेन विधेया तु प्रदक्षिणा ।<br>
चतुर्दिक्षु तदा ज्ञेयो निर्गमस् तु तथा बुधैः ॥२३६॥</strong></p>
<p>प्रदक्षिणादयश्च प्रासादोपरितन-भाग-विशेषाः शिल्पि-शास्त्रतः स्थपतिषु प्रसिद्धा एव, तथेति प्रदक्षिणातुल्यमान इत्यर्थः ॥२३६॥</p>
<p><strong>गर्भ-सूत्र-द्वयं भागो विस्तारो मण्डपस्य तु ।<br>
आयतः स्यात् त्रिभिर् भागैर् भद्र-युक्तः सुशोभनः ॥२३७॥</strong></p>
<p>त्रिभिर्-भाग-मण्डप आयतः स्यात् ॥२३७॥</p>
<p><strong>पञ्च-भागेन सम्भज्य गर्भमानं विचक्षणः ।<br>
भागम् एकं गृहीत्वा तु प्राग् ग्रीवं कल्पयेद् बुधः ॥२३८॥<br>
गर्भ-सूत्र-समो भागाद् अग्रतो मुख-मण्डपः ।<br>
एतत् सामान्यम् उद्दिष्टं प्रासादस्येह लक्षणम् ॥२३९॥<br>
किञ्च—<br>
मेरु-मन्दर-कैलास-कुम्भसिंहमृगास् तथा ।<br>
विमान-च्छन्दकस् तद्वच् छ्री-वृक्षोऽथ मृगाधिपः ॥२४०॥</strong></p>
<p>नामतो लक्षणतो मानतश्च विंशति-प्रासादान् आह—मेर्वित्यादिना शुभ-लक्षणा इत्यन्तेन ॥२४०॥</p>
<p><strong>बलभीच्छन्दकस् तद्वद् वर्तुलः सर्व-भद्रकः ।<br>
गजश्च नन्दनश्चैव नन्दिवर्धन एव च ॥२४१॥<br>
हंसो वृषः सुपर्णश्च पद्मकोऽथ समुद्गकः ।<br>
प्रासादा नामतः प्रोक्ता विभागं शृणुत द्विजाः ॥२४२॥<br>
शत-शृङ्गश् चतुर्द्वारो भूमिका-षोडशोच्छ्रितः ।<br>
नानाविचित्र-शिखरो मेरु-प्रासाद उच्यते ॥२४३॥<br>
मन्दरो द्वादश प्रोक्तः कैलासो दश-भूमिकः ।<br>
विमान-च्छन्दकस् तद्वद् अनेक-शिखराननः ॥२४४॥</strong></p>
<p>द्वादशेति द्वादश-भूमिकः, एवम् अग्रेऽप्यूह्यम् ॥२४४॥</p>
<p><strong>स चाष्ट-भूमिकस् तद्वत् सप्त-भिर् नन्दि-वर्धनः ।<br>
विंशाण्डक-समायुक्तो नन्दनः समुदाहृतः ॥२४५॥<br>
षोडशाण्डक-संयुक्तो नानारूप-समन्वितः ।<br>
अनेक-शिखरस् तद्वत् सर्वतोभद्र उच्यते ॥२४६॥<br>
चन्द्रशाला-समोपेतो विज्ञेयः पञ्च-भूमिकः ।<br>
बलभीच्छन्दकस् तद्वच्छुकनासात्रयान्वितः ॥२४७॥<br>
वृषस्योच्छ्रायतस् तुल्यो वर्तुलश् चास्र-वर्जितः ।<br>
सिंहः सिंहाकृतिर् ज्ञेयो मृगो मृग-समस् तथा ।<br>
कुम्भः कुम्भाकृतिस् तद्वद् भूमिकान-बकोच्छ्रयः ॥२४८॥<br>
अङ्गुलीपुट-संस्थान-पञ्चाण्डक-विभूषितः ।<br>
षोडशास्रः समन्तात् तु विज्ञेयः स समुद्गकः ।<br>
पार्श्वयोश् चन्द्र-शालास्य उच्छ्रायो भूमिका-द्वयम् ॥२४९॥<br>
हंसो हंस-समाकारो नातिदीर्घो न चोच्छ्रितः ।<br>
षोडशास्रः स विज्ञेयो विचित्र-शिखरः शुभः ॥२५०॥<br>
मृग-राजस्तु विख्यातश् चन्द्र-शाला-विभूषितः ।<br>
प्राग् ग्रीवेण विशालेन भूमिकासु षड्-उन्नत्तः ॥२५१॥<br>
अनेक-चन्द्रशालस् तु गज-प्रासाद उच्यते ।<br>
पर्यस्त-गृहराजो वै गरुडो नाम नामतः ॥२५२॥<br>
सप्तभूम्य्-उच्छ्रायस् तद्वच् चन्द्रशालात्रयान्वितः ।<br>
भूमिकाषडशीतिस्तु बाह्यतः सर्वतो भवेत् ॥२५३॥<br>
तथान्यो गरुडे तद्वद् उच्छ्रायो दश-भूमिकः ।<br>
पद्मकः षोडशास्रस् तु भूमि-द्वय-समन्वितः ।<br>
पद्म-तुल्य-प्रमाणेन श्री-वृक्षक इति स्मृतः ॥२५४॥<br>
पञ्चाण्डकस् त्रिभूमिस् तु गर्भे हस्त-चतुष्टयम् ।<br>
वृषो भवति नाम्ना यः प्रासादः सार्वकामिकः ॥२५५॥<br>
सप्ताष्टौ पञ्चधा चैव प्रासादा ये मयोदिताः ।<br>
सिंहस्य ते समा ज्ञेया ये चान्ये तत्-प्रमाणतः ॥२५६॥</strong></p>
<p>वर्तुल एव मण्डल इत्युक्त-परिमाणं कार्यम् अन्यत्र चात्म-हस्तेनैवेत्यर्थः ॥२५६॥</p>
<p><strong>चन्द्रशालैः समोपेताः सर्वे प्राग् ग्रीव-संयुताः ।<br>
ऐष्टिका दारवाश्चैव शैला वा स्युः सतोरणाः ॥२५७॥<br>
मेरुः पञ्चाशद्धस्तः स्यान् मन्दरः पञ्च-हीनकः ।<br>
चत्वारिंशत् तु कैलासश् चतुस्त्रिंशद् विमानकः ॥२५८॥<br>
नन्दि-वर्धनकस् तद्वद् द्वात्रिंशत् समुदाहृतः ।<br>
त्रिंशता नन्दनः प्रोक्तः सर्वतोभद्रकस् तथा ।<br>
वर्तुलः पद्मकश्चैव विंशद्धस्त उदाहृतः ॥२५९॥<br>
मृगः सिंहश्च कुम्भश्च बलभीच्छन्दकस् तथा ।<br>
एते षोडशहस्ताः स्युश् चत्वारो देववल्लभाः ॥२६०॥<br>
श्री-वृक्षौ मृग-राजश्च समुद्गकगजौ तथा ।<br>
एते द्वादश-हस्ताः स्युर् एतेषां हंसकः समः ॥२६१॥<br>
गरुडोऽष्टकरो ज्ञेयो वृषा दश उदाहृताः ।<br>
एवम् एते प्रमाणेन कर्तव्याः शुभ-लक्षणाः ॥२६२॥<br>
यक्ष-राक्षस-नागानां मातृ-हस्तः प्रशस्यते ।<br>
तथा मेर्वादयः सप्त ज्येष्ठ-लिङ्गे सुखावहाः ॥२६३॥<br>
श्री-वृक्षकादयश्चाष्टौ मध्यमस्य उदाहृताः ।<br>
तथा हंसादयः पञ्च कन्यसे शुभदा मताः ॥२६४॥</strong></p>
<p>कन्यसे—कनिष्ठ-लिङ्गे ॥२६४॥</p>
<p><strong>हयशीर्ष-पञ्चरात्रे च—<br>
प्रासादं सम्प्रवक्ष्यामि सर्व-साधारणं शृणु ॥२६५॥<br>
चतुरस्रीकृतं क्षेत्रं भजेत् षोडशधा पुनः ।<br>
मध्ये तस्य चतुर्भिस् तु कुर्याद् द्वार-समन्वितम् ।<br>
द्वादशैव तु भागानि भित्त्यर्थं परिकल्पयेत् ॥२६६॥</strong></p>
<p>भजेत्—विभजेत् ॥२६६॥</p>
<p><strong>जङ्घोच्छ्रायं तु कुर्वीत चतुर्भागेन चायतम् ।<br>
जङ्घयोर् द्विगुणोच्छ्रायं मञ्जर्याः कल्पयेद् बुधः ॥२६७॥<br>
चतुर्भागेन मञ्जर्याः कार्या सम्यक् प्रदक्षिणा ।<br>
तन्-मानं निर्गमं कार्यम् उभयोः पार्श्वयोः समम् ॥२६८॥<br>
शिखरेण समं कार्यम् अग्रे जगति विस्तरम् ।<br>
त्रिगुणेनापि कर्तव्यं यथा शोभानुरूपतः ॥२६९॥<br>
विस्तारं मण्डपस्याग्रे गर्भ-सूत्र-द्वयेन तु ।<br>
दैर्घ्यात् पादाधिकं कुर्यान् मध्ये स्तम्भैर् विभूषितम् ॥२७०॥<br>
प्रासाद-गर्भमानं वा कुर्वीत मुख-मण्डपम् ।<br>
एकाशीतिपदैर् वास्तुम् इष्ट्वा मण्डपम् आरभेत् ॥२७१॥<br>
शुकाढ्य-द्वारि विन्यासे पदान्तस्थान् यजेत् सुरान् ॥<br>
तथा प्राकार-विन्यासे यजेद् द्वात्रिंशद् अन्तगान् ॥२७२॥<br>
सर्व-साधारणं चैतत् प्रासादस्य तु लक्षणम् ।<br>
मानेन प्रतिमा या वा प्रासादम् अपरं शृणु ॥२७३॥<br>
प्रतिमायाः प्रमाणेन कर्तव्या पिण्डिका शुभा ।<br>
गर्भस्तु पिण्डिकार्धेन गर्भमानात् तु भित्तयः ॥२७४॥<br>
भित्तेर् आयाममानेन उच्छ्रायं तु प्रकल्पयेत् ।<br>
भित्त्य्-उच्छ्रायात् तु द्विगुणं शिखरं कल्पयेद् गुरुः ॥२७५॥<br>
शिखरस्य तु तूर्येण भ्रमणं परिकल्पयेत् ।<br>
शिखरस्य चतुर्थेन अग्रतो मुख-मण्डपम् ॥२७६॥<br>
अष्टकांशेन गर्भस्य रथकानां तु निर्गमः ।<br>
परिधेर् गुण-भागेन रथकांस् तत्र कल्पयेत् ॥२७७॥<br>
तत्-तृतीयेन वा कुर्याद् रथकानां तु निर्गमम् ।<br>
राम-त्रयं स्थापनीयं रथक-त्रितये सदा ॥२७८॥</strong></p>
<p>भ्रमणं प्रदक्षिणां, रथकादि-लक्षणं च शिल्पि-मुखादेः सम्यग् ज्ञातं भवतीति तद्-विस्तारेणालम् । अन्यच्च स्पष्टम् एव ॥२७६-२७८॥</p>
<p><strong>शिखरार्थं च सूत्राणि रत्नानि विनिपातयेत् ।<br>
शिखरस्यार्ध-भाग-स्थं सिंहं तत्र च कारयेत् ॥२७९॥<br>
शुकनासां स्थिरीकृत्य मध्यसन्धौ निधापयेत् ।<br>
अपरे च तथा पार्श्वे तत्-तत् सूत्रं विधारयेत् ॥२८०॥<br>
तद्-ऊर्ध्वं तु भवेद् अंशः कण्ठः श्यामल-सारवान् ।<br>
स्कन्ध-भुग्नं तु कर्तव्यं विकरालं तथैव च ।<br>
उद्धतं वेदिकामानात् कलसं परिकल्पयेत् ॥२८१॥<br>
किञ्च—<br>
गरुत्मन्तं तथा कुर्याद् उपरिष्टाच् चतुर्गुणम् ।<br>
कुर्याद् दिक्-प्रतिमायामान् दिक्षु चाटसु चोपरि ॥२८२॥<br>
महावराहम् ऐन्द्र्यां तु नरसिंहं तु दक्षिणे ।<br>
प्रतीच्यां श्री-धरं देवम् उदीच्यां हयशीर्षकम् ॥२८३॥<br>
आग्नेय्यां जामदग्न्यं च नैरृते रामम् एव च ।<br>
वामनं चैव वायव्यां वासुदेव-मथापरे ॥२८४॥<br>
किञ्च—<br>
पूर्व-भूमौ तु शयनं द्वितीये चासनं भवेत् ।<br>
स्थानमेव तृतीये तु चतुर्थे यानमेव च ॥२८५॥<br>
पञ्चमे योग-निद्रा च षष्ठे योगासनं भवेत् ।<br>
स्थानं योग-समायुक्तं सप्तमे परिकल्पयेत् ॥२८६॥<br>
नानागवाक्षकैर् यत्नात् पत्र-वल्ल्यादि-भूषितम् ।<br>
नानाप्रकार-पुष्पाद्यैर् यथा शोभं प्रकल्पयेत् ॥२८७॥<br>
कनिष्ठ-मध्य-ज्येष्ठानां प्रासादानां यथा क्रमम् ।<br>
वसुभार्गव-ऋत्विग्भिः प्रदेयाचरणा बुधैः ॥२८८॥<br>
द्वारस्य चाष्टमे युक्ते नवमे दशमे तथा ।<br>
ललाटवेधो नैवं स्याद् आयामं शृणु साम्प्रतम् ॥२८९॥<br>
यावद्धस्तैर् अभिप्रेतः प्रासादः कर्तृणानघ ।<br>
तावद्भिर् अङ्गुलैर् आपो वसुभागेन वा भवेत् ॥२९०॥<br>
एक-स्तम्भो ध्वजो ज्ञेयो द्वि-स्तम्भा वेदिका मता ।<br>
दश-भूम्य्-अन्तरे नित्यं चतुःस्तम्भं प्रकल्पयेत् ॥२९१॥</strong></p>
<p>अथ मण्डप-लक्षण-विशेषः</p>
<p><strong>मात्स्ये—<br>
अथातः सम्प्रवक्ष्यामि मण्डपानां तु लक्षणम् ।<br>
मण्डपान् प्रवरान् वक्ष्ये प्रासादस्यानुरूपतः ॥२९२॥<br>
विविधा मण्डपाः कार्या ज्येष्ठ-मध्य-कनीयसः ।<br>
नामतस्तान् प्रवक्ष्यामि शृणुध्वं द्विजसत्तमाः ॥२९३॥<br>
पुष्पकः पुष्प-भद्रश्च सुवृत्तौऽमृत-नन्दनः ।<br>
कौशल्यो बुद्धि-सङ्कीर्णो राजभद्रो जयावहः ॥२९४॥<br>
श्री-वृक्षो विजयश् चैव वास्तु-कीर्णः श्रुतिन्धरः ।<br>
यज्ञ-भद्रो विशालश्च सम्म्लिष्टः शक्रु-मर्दनः ॥२९५॥<br>
भाग-पञ्चो नन्दनश्च मानवो मान-भद्रकः ।<br>
सुग्रीवो हर्षणश् चैव कर्णिकारः पदार्धकः ॥२९६॥<br>
सिंहश्च श्याम-भद्रश्च सुभद्रश्च तथैव च ।<br>
सप्त-विंशतिर् विख्याता लक्षणं शृणुत द्विजाः ॥२९७॥<br>
स्तम्भा यत्र चतुःषष्टिः पुष्पकः स उदाहृतः ।<br>
द्वाषष्टिः पुष्प-भद्रस् तु षष्टिः सुवृत्त उच्यते ॥२९८॥<br>
अष्ट-पञ्चाशकः स्तम्भः कथ्यतेऽमृत-नन्दनः ।<br>
कौशल्यः षट् च पञ्चाशच्-चतुःपञ्चाशता पुनः ।<br>
नाम्ना तु बुद्धि-सङ्कीर्णो द्विहीनो राज-भद्रकः ॥२९९॥<br>
जयावहस् तु पञ्चाशत् श्री-वृक्षस् तु द्विहीनकः ।<br>
विजयस् तु द्विहीनः स्याद् वास्तु-सङ्कीर्णकस् तथा ।<br>
द्वाभ्याम् एव प्रहीयेत ततः श्रुतिन्धरः परः ॥३००॥<br>
चत्वारिंशद् यज्ञ-भद्रो द्विहीनोऽथ विशालकः ।<br>
षट्-त्रिंशच्चैव सम्म्लिष्टो द्विहीनः शक्रु-मर्दनः ॥३०१॥<br>
द्वात्रिंशद्-भाग-पञ्चस् तु त्रिंशता नन्दनः स्मृतः ।<br>
अष्टाविंशो मानवस्तु मानभद्रो द्विहीनकः ॥३०२॥<br>
चतुर्विंशस्तु सुग्रीवो द्वाविंशद्धर्षणो मतः ।<br>
विंशतिः कर्णिकारः स्याद् अष्टादश-पदार्धकः ॥३०३॥<br>
सिंहो भवेद् द्विहीनश्च श्याम-भद्रो द्विहीनकः ।<br>
सुभद्रस् तु तथा प्रोक्तो द्वादश-स्तम्भ-संयुतः ।<br>
मण्डपाः कथिता ह्य् एते यथावल्-लक्षणान्विताः ॥३०४॥<br>
त्रिकोणं वृत्त-मध्यस्थम् अष्टकोणं द्विरष्टकम् ।<br>
चतुष्कोणं च कर्तव्यं संस्थानं मण्डपस्य तु ॥३०५॥<br>
राज्यञ्च विजयश्चैव आयुर्वर्धनमेव च ।<br>
पुत्र-लाभः श्रियः पुष्टिस्त्र्यस्रादिषु भवेत् क्रमात् ।<br>
एवं तु शुभदाः प्रोक्ता अन्यथा तु भयावहाः ॥३०६॥</strong></p>
<p>अथ तत्र द्वार-निर्णयः</p>
<p><strong>हयशीर्ष-पञ्चरात्रे—<br>
ग्राम-मध्ये च पूर्वे च प्रत्यग् द्वारं प्रकल्पयेत् ।<br>
विदिशासु च सर्वासु तथा प्रत्यङ्मुखं भवेत् ।<br>
दक्षिणे चोत्तरे चैव पश्चिमे प्राङ्मुखं भवेत् ॥३०७॥<br>
किञ्च—<br>
विस्ताराद् द्विगुणं द्वारं कर्तव्यं तु सुशोभनम् ।<br>
जातरूपं सरजतं तद्वद् औडम्बरैर् वृतम् ॥३०८॥<br>
उडुम्बरोर्ध्वतः स्वर्णं द्वादशाख्यं न्यसेद् बुधः ।<br>
तूर्य-मङ्गल-घोषेण ब्राह्मणान् स्वस्ति वाच्य च ॥३०९॥<br>
द्वारस्य तु चतुर्थांशे कार्यौ चण्ड-प्रचण्डकौ ।<br>
दण्ड-हस्तौ च कर्तव्यो विष्वक्सेनोपमाव् उभौ ॥३१०॥<br>
शाखोर्ध्वं न्यस्य रत्नानि न्यसेद् ऊर्ध्वम् उडम्बरम् ।<br>
तस्य मध्ये स्थिता देवी साक्षाल् लक्ष्मीः सुरेश्वरी ॥३११॥<br>
कर्तव्या दिग्-गजैः सा तु स्नाप्यमाना घटेन तु ।<br>
शाखोडुम्बरको कार्यौ पत्र-वल्ल्यादि-भूषितौ ॥३१२॥<br>
एकशाखं त्रिशाखं वा षट्-शाखं द्वारम् इष्यते ।<br>
नव-शाखं च कुर्वीत अत्र ऊर्ध्वं न कारयेत् ।<br>
विष्ण्व्-अवतार-रूपाद्यैः शाखां यत्नाद् विभूषयेत् ॥३१३॥<br>
मात्स्ये च—<br>
चतुःषष्टि-पदं कृत्वा मध्ये द्वार प्रकल्पयेत् ॥३१४॥<br>
विस्ताराद् द्विगुणोच्छ्रायस् तन्त्रिभागा कटिर् भवेत् ।<br>
विस्तारार्धाद् भवेद् गर्भो भित्तयोऽन्याः समन्ततः ॥३१५॥<br>
गर्भपादेन विस्तीर्णं द्वारं द्विगुणमायतम् ।<br>
उच्छ्रायात् पादविस्तीर्णा शाखा तद्वद् उडुम्बरः ॥३१६॥<br>
विस्तार-पाद-प्रतिमं बाहुल्यं शाखयोः स्मृतम् ।<br>
त्रि-पञ्च-सप्त-नवभिः शाखाभिर् द्वारम् इष्यते ॥३१७॥<br>
कनिष्ठं मध्यमं ज्येष्ठं यथायोगं प्रकल्पयेत् ॥३१८॥<br>
अङ्गुलीनां शतं सार्धं चत्वारिंशद्भिर् उत्तमम् ।<br>
धन्यम् उत्तमम् आयुष्यं धन-धान्यदम् एव च ॥३१९॥<br>
शतं चाशीति-सहितं वात-निर्गमनं भवेत् ।<br>
अधिकं दशभिस् तद्वन् मध्यं षोडशभिः शतम् ।<br>
विज्ञेयं वै तृतीयं तु भवत्यशीतिभिस् तथा ॥३२०॥<br>
शुभ-द्वाराणि चैतानि कमेणोक्तानि सर्वदा ।<br>
अन्यानि वर्जनीयानि मानसोद्वेगदानि तु ॥३२१॥<br>
द्वारवेधं तु यत्नेन सर्ववास्तषु वर्जयेत् ॥३२२॥<br>
वृक्षकोणाच्च भूहारात् स्तम्भ-कूप-ध्वजाद् अपि ।<br>
कुल्याश्वभ्रेण वा विद्धं न द्वारं शुभदं भवेत् ॥३२३॥<br>
क्षयश्च दुर्गतिश्चैव प्रवासः क्षुद्भयं तथा ।<br>
दौभाग्यं बन्धनं रोगो दारिद्रयं कलहं तथा ।<br>
विरोधश् चार्थनाशश् च सर्व-वेधे भवेत् क्रमात् ॥३२४॥</strong></p>
<p>अथ प्रकारादि-निर्णयः</p>
<p><strong>हयशीर्ष-पञ्चरात्रे—<br>
प्रासादस्य चतुर्भागः प्राकारस्योच्छ्रयो भवेत् ।<br>
पञ्च-हस्तस्य देवस्य एक-हस्ता तु पीटिका ॥३२५॥<br>
तस्मात् तु द्विगुणः प्रोक्तस् तथा गरुड-मण्डपः ।<br>
एक-हस्तादि कुर्वीत त्रिंशद्धस्तान्तमेव च ॥३२६॥</strong></p>
<p>अथ वृक्षरोपण-निर्णयः</p>
<p><strong>मात्स्ये—<br>
पूर्वेण फलिनो वृक्षाः क्षीर-वृक्षास् तु दक्षिणे ।<br>
पश्चिमेन जलं श्रेष्ठं पद्मोत्पल-विभूषितम् ।<br>
उत्तरेण नलैस् तालैः शुभा स्यात् पुष्प-वटिका ॥३२७॥<br>
सर्वतस् तु जलं श्रेष्ठं स्थिरम् अस्थिरम् एव च ।<br>
सर्वतश्चापि कर्तव्यं परिखावलयादिकम् ॥३२८॥<br>
याम्ये तपोवन-स्थानम् उत्तरे मातृका-गृहम् ।<br>
महानसं तथाग्नेये नैरृते तु विनायकः ॥३२९॥<br>
वारुणे श्रीनिवासश्च वायव्ये गृहमालिका ।<br>
उत्तरे यज्ञशाला तु निर्माल्यस्थानमेव च ॥३३०॥<br>
वारुणे सोम-दैवत्ये बलि-निर्वपणं स्मृतम् ।<br>
पुरतो गरुड-स्थानं तथान्येषां यथोचितम् ।<br>
एवम् आयतनं कुर्याच् छुभ-मण्डप-संयुतम् ॥३३१॥<br>
घण्टावितानक-सतोरणचित्र-युक्तं, नित्योत्सव-प्रमुदितेन जनेन सार्धम् ।<br>
यः कारयेत् सुर-गृहं विविध-ध्वजाढ्यं, श्रीस्तं न मुञ्चति सदा दिवि पूज्यते च ॥३३२॥</strong></p>
<p>अथ जीर्णोद्धारः</p>
<p><strong>विष्णु-धर्मोत्तरे तृतीय-काण्डे—<br>
यस्य राज्ञस् तु विषये देव-वेश्म विशीर्यते ।<br>
तस्य सीदति तद्-राज्यं देव-वेश्म यथा तथा ॥३३३॥<br>
कृत्वा शीर्णस्य संस्कारं तथा देवेश-वेश्मनि ।<br>
द्विगुणं फलम् आप्नोति नात्र कार्या विचारणा ॥३३४॥<br>
विष्णु-रहस्ये—<br>
पतितस्य च यः कर्ता पतमानस्य रक्षिता ।<br>
विष्णोरायतनस्येह स नरो विष्णु-लोक-भाक् ॥३३५॥<br>
अग्नि-पुराणे—<br>
पतितं पतमानं तु तथार्ध-स्फुटितं नरः ।<br>
समुद्धृत्य हरेर् धाम द्विगुणं फलम् आप्नुयात् ॥३३६॥<br>
देवी-पुराणे—<br>
मूलाच्छत-गुणं पुण्यं प्राप्नुयाज् जीर्ण-कारकः ।<br>
तस्मात् सर्व-प्रयत्नेन जीर्णस्योद्धारम् आचरेत् ॥३३७॥<br>
हयशीर्ष-पञ्चरात्रे च—<br>
वापी-कूप-तडागानां सुरधाम्नां तथानघ ।<br>
प्रतिमानां सभानां च संस्कर्ता यो नरो भुवि ।<br>
पुण्यं शत-गुणं तस्य भवेन् मूलान् न संशयः ॥३३८॥<br>
प्रतिष्ठाया विधिः कार्यस् तथा मन्दिर-निर्मिते ।<br>
प्रायः श्री-हयशीर्षोक्तरनुसारेण वैष्णवैः ॥३३९॥<br>
देवालय-प्रतिष्ठा च ख्याता तल्-लिखनेन किम् ?<br>
श्री-मूर्ति-स्थापनेनैव सम्पूर्णा सा विशेषतः ॥३४०॥<br>
यथोक्तं तत्रैव—<br>
देव-गृहं देवतायाः प्रतिष्ठा-विधिना सदा ।<br>
संस्कार्यं मनुजानां तु समुदायोक्त-कर्मणा ॥३४१॥<br>
अथ श्री-तुलसीं धन्यां विवाह्य प्रभुणा समम् ।<br>
सम्प्रतिष्ठापयेच्छक्त्या वैष्णवः कृष्ण-तुष्टि-कृत् ॥३४२॥</strong></p>
<p>अथ तुलसी-विवाहः प्रतिष्ठा-विधिश् च</p>
<p><strong>श्री-वशिष्ठ उवाच—<br>
विवाहं सम्प्रवक्ष्यामि तुलस्यास् तु यथा-विधि ।<br>
यथोक्तं पञ्चरात्रे वै ब्रह्मणा भाषितं पुरा ॥३४३॥<br>
आदाव् एव वने वाप्य तुलसीं स्वगृहेऽपि वा ।<br>
वर्ष-त्रयेण पूर्णेन ततो यजनम् आरभेत् ॥३४४॥<br>
सौम्यायने प्रकर्तव्यं गुरु-शुक्रोदये तथा ।<br>
अथवा कार्तिके मासि भीष्म-पञ्च-दिनेषु च ।<br>
वैवाहिकेषु ऋक्षेषु पूर्णिमायां विशेषतः ॥३४५॥<br>
मण्डपं कारयेत् तत्र कुण्ड-वेदीं यथा पुनः ।<br>
शान्तिकं च प्रकर्तव्यं मातॄणां स्थापनं तथा ।<br>
मातृ-श्राद्धादिकं सर्वं विवाहवत् समाचरेत् ॥३४६॥<br>
ब्राह्मणांश्च शुचि-स्नातान् वेद-वेदाङ्गपारगान् ।<br>
ब्रह्मा वा देशिकश्चैव चत्वारश्च तथर्त्विजः ॥३४७॥<br>
वैष्णवेन विधानेन वर्धनीकलसं यजेत् ।<br>
मण्डपं कारयेत् तत्र लक्ष्मी-नारायणं शुभम् ॥३४८॥<br>
गृह-यज्ञं पुरः कृत्वा मातॄणां यजनं तथा ।<br>
कृत्वा नान्दी-मुखं श्राद्धं सौवर्णं स्थापयेद् धरिम् ॥३४९॥<br>
कृत्वारोप्यां च तुलसीं लग्ने त्व् अस्तमिते रवौ ।<br>
वासःशतेन मन्त्रेण वस्त्र-युग्मेन वेष्टयेत् ॥३५०॥<br>
यदाबध्नेति मन्त्रेण कङ्कणं पाणि-पल्लवे ।<br>
कोऽदादिति च मन्त्रेण करग्राहो विधीयते ॥३५१॥<br>
ततः कुण्डे समागत्य आचार्यः सह ऋत्विजैः ।<br>
आचार्यो वेदिका-कुण्डे जुहुयाच् च नवाहुतीः ॥३५२॥<br>
विवाह-कर्मवत् सर्वं वैष्ण्वं देशिकोत्तमैः ।<br>
कर्तव्यश्च ततो होमो विशेषाद् विधि-पूर्वकम् ॥३५३॥<br>
ओं नमो भगवते केशवाय नमः स्वाहा, नारायणाय स्वाहा ।<br>
माधवाय गोविन्दाय विष्णवे मधुसूदनाय त्रिविक्रमाय वामनाय श्रीधराय हृषीकेशाय पद्मनाभाय दामोदराय उपेन्द्राय प्रद्युम्नाय अनिरुद्धाय अच्युताय अनन्ताय गदिने चक्रिणे विष्वक्सेनाय वैकुण्ठाय जनार्दनाय मुकुन्दायाधोक्षजाय स्वाहा । इति होमः ॥३५४॥<br>
यजमानः सपत्नीको अन्ये ये गोत्र-बान्धवाः ।<br>
प्रदक्षिणाश् च कर्तव्याश्चत्वारो विष्णुना सह ॥३५५॥<br>
तुलस्याः पाणि-ग्रहणे वेदिकायां विभाव् असौ ।<br>
शतं कुम्भं जपेत् सूक्तं पावमानीं विशेषतः ॥३५६॥<br>
तथैव शान्तिकाध्यायं नव-सूक्तं तथैव च ।<br>
जीव-सूक्तं पुनर् जप्त्वा तथा वैष्णव-संहिताम् ॥३५७॥<br>
शङ्ख-झल्लरि-निर्घोषैर् भेरी-तूर्यस्य निस्वनैः ।<br>
गायन्ते मङ्गला नार्यो माङ्गल्यं विधिनाचरेत् ।<br>
दद्यात् पूर्णाहुति पश्चाद् अभिषेक-विधिं ततः ॥३५८॥<br>
ब्रह्मणे वृषभं दद्याद् आचार्य परिधाप्य च ।<br>
गां पटं च तथा शय्याम् आचार्याय प्रदापयेत् ।<br>
ऋत्विग्भ्यो दापयेद् वस्त्राण्येषां दद्याच् च दक्षिणाम् ॥३५९॥<br>
एवं प्रतिष्ठितां देवीं विष्णुना च समर्चयेत् ।<br>
आजन्मोपार्जितं पापं दर्शनेन प्रणश्यति ॥३६०॥<br>
रोपयेत् तुलसीं यस्तु सेचयेच् च प्रयत्नतः ।<br>
प्रतिष्ठाप्य यथोक्तेन विष्णुना सह मानवः ॥३६१॥<br>
स मोक्षं लभते जन्तुर् विष्णुलोकं तथाक्षयम् ।<br>
प्राप्नोति विपुलान् भोगान् विष्णुना सह मोदते ॥३६२॥<br>
प्रतिष्ठा श्री-तुलस्यास् तु लिखिता विष्णु-यामले ॥३६३॥</strong></p>
<p>अथोपसंहारः</p>
<p><strong>यो यो विशेषोऽपेक्ष्यः स्याद् अन्योऽपि लिखितेष्व् इह ।<br>
तत्-तच्-छास्त्रात् स स ज्ञेयो नितरां च गुरोर् मुखात् ॥३६४॥<br>
सन्त्यन्येऽपि सदाचारा बहवः शास्त्र-दर्शिताः ।<br>
न लिख्यन्तेऽत्र ते सर्वे ग्राहकाभावतोऽधुना ॥३६५॥<br>
कृत्यान्येतानि तु प्रायो गृहिणां धनिनां सताम् ।<br>
लिखितानि न तु त्यक्त-परिग्रह-महात्मनाम् ॥३६६॥<br>
अवश्यं तानि सर्वाणि तेषां तादृक्त्व-सिद्धये ।<br>
प्राग्-अपेक्ष्याणि भक्तिर् हि सदाचारैकसाधना ॥३६७॥<br>
तेषां च पूर्व-लिखितात् कृत्यान्य् एकान्ति-लक्षणात् ।<br>
व्यक्तिं यातान्यथाप्यन्ते लिख्यन्तेऽल्पानि कानिचित् ॥३६८॥</strong></p>
<p>तथैकान्ति-कृत्यम्</p>
<p><strong>प्राक्-प्रेम-भक्ति-सम्पत्तेश् चिह्नानि लिखितानि हि ।<br>
तान्य् एवैकान्तिनां प्रायो ज्ञापकानि विदुर् बुधाः ॥३६९॥<br>
सर्व-त्यागेऽप्य् अहेयायाः सर्वानर्थ-भुवश् च ते ।<br>
कुर्युः प्रतिष्ठा-विष्ठाया यत्नम् अस्पर्शने वरम् ॥३७०॥<br>
अत एवोक्तम् एकादशे श्री-भगवता (११.१८.२८)—<br>
ज्ञान-निष्ठो विरक्तो वा मद्-भक्तो वानप्रेक्षकः ।<br>
स-लिङ्गानाश्रमांस् त्यक्त्वा चरेद् अविधि-गोचरः ॥३७१॥ इति ।<br>
(भा।पु। ११.२०.४६)<br>
एकान्तितां गतानां तु श्री-कृष्ण-चरणाब्जयोः ।<br>
भक्तिः स्वतः प्रवर्तेत तद्-विघ्नः किं व्रतादिभिः ? ॥३७२॥<br>
न मय्येकान्त-भक्तानां गुण-दोषोद्भवा गुणाः ।<br>
साधूनां समचित्तानां बुद्धेः परम् उपेयुषाम् ॥३७३॥<br>
तथा ब्रह्म-वैवर्ते—<br>
यथा कथम् अपि श्रीमान् श्री-कान्तं समुपाश्रितः ।<br>
कुरुतेऽखिल-पापानां प्रलयं किं पुनर् व्रतैः ? ॥३७४॥<br>
विष्णु-रहस्ये ब्रह्म-नारद-संवादे मासोपवास-कथनान्ते—<br>
इन्द्रियार्थेष्व् असक्तानां सदैव विमला मतिः ।<br>
परितोषयतो विष्णु नोपवासो जितात्मनः ॥३७५॥<br>
किं तस्य बहुभिस् तीर्थैः स्नान-होम-जप-व्रतैः ?<br>
येनेन्द्रियगणो घोरो निर्जितोऽदुष्ट-चेतसा ? ॥३७६॥<br>
जितेन्द्रियः सदा शान्तः सर्व-भूतहिते रतः ।<br>
वासुदेव-परो नित्यं न क्लेशं कर्तुम् अर्हति ॥३७७॥<br>
ये स्मरन्ति सदा विष्णुं विशुद्धेनान्तरात्मना ।<br>
ते प्रयान्ति भयं त्यक्त्वा विष्णु-लोकमनामयम् ॥३७८॥<br>
प्रभाते चार्ध-रात्रे च मध्याह्ने दिवसक्षये ।<br>
कीर्तयन्ति हरिं ये वै ते तरन्ति भवार्णवम् ॥३७९॥<br>
आनन्दितोऽथवा चार्तः क्रुद्धः शान्तोऽथवा हरिम् ।<br>
योऽनुकीर्तयते भक्त्या स गच्छेद् वैष्णवीं पुरीम् ॥३८०॥<br>
गर्भ-जन्म-जरा-रोग-दुःख-संसार-बन्धनैः ।<br>
न बाध्यते नरो नित्यं वासुदेवम् अनुस्मरन् ॥३८१॥<br>
एवम् एकान्तिनां प्रायः कीर्तनं स्मरणं प्रभोः ।<br>
कुर्वतां परम-प्रीत्या कृत्यम् अन्यन् न रोचते ॥३८२॥<br>
भावेन केनचित् प्रेष्ठ-श्री-मूर्तेर् अङ्घ्रि-सेवने ।<br>
स्याद् इच्छैषां स्वमन्त्रेण स्वरसेनैव तद्-विधिः ॥३८३॥<br>
विहितेष्वेव नित्येषु प्रवर्तन्ते स्वयं हि ते।<br>
इत्याद्येकान्तिनां भाति माहात्म्यं लिखितं हि तत् ॥३८४॥<br>
सदा सद्-आचार-परास् तु ये नरा, भवन्ति दामोदर-भक्त्यपेक्षया । तदीय-पादाम्बूज-धूलि-धूसरं, कदा भवेद् अस्य शिरोऽधमस्य मे ? ॥३८५॥<br>
श्री-नन्द-सुन्दर-मुकुन्द-पदारविन्द-<br>
प्रेमामृताब्धि-रस-तुन्दिल-मानसा ये ।<br>
नानार्थ-वृन्दम् अनुसन्दधते न च स्वं<br>
तेषां पदाब्ज-मकरन्द-मधुव्रतः स्याम् ॥३८६॥<br>
इति श्री-गोपाल-भट्ट-विलिखिते श्री-भगवद्-भक्ति-विलासे प्रासादिको नाम विंशतितमो विलासः ।<br>
समाप्तश्चायं श्री-भगवद्-भक्ति-विलासो ग्रन्थः ।<br>
शकाब्दे पञ्च-षट्-शक्र-सङ्ख्ये सूर्ये तुलां गते ।<br>
वृन्दावनान्तर्ग्रन्थोऽयं नन्दावासे समापितः ॥</strong></p>

  </div>
</article>


        

        



    <aside class="card border noPrint" id="section-tree-item-gauDIyaH_kriyA_hari-bhakti-vilAsaH_sarva-prastutiH_20_prasAdaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_vaiShNavaH/gauDIyaH/kriyA/hari-bhakti-vilAsaH/sarva-prastutiH/20_prasAdaH/">२० प्रसादः </a>
            <a data-toggle="collapse" href="#section-tree-item-body-gauDIyaH_kriyA_hari-bhakti-vilAsaH_sarva-prastutiH_20_prasAdaH_md" role="button" aria-expanded="false" aria-controls="section-tree-item-body-gauDIyaH_kriyA_hari-bhakti-vilAsaH_sarva-prastutiH_20_prasAdaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-gauDIyaH_kriyA_hari-bhakti-vilAsaH_sarva-prastutiH_20_prasAdaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २० प्रसादः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_vaiShNavaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_vaiShNavaH/actions/workflows/build.yml"><img src="https://github.com/vishvAsa/AgamaH_vaiShNavaH/actions/workflows/build.yml/badge.svg"> Built </a> on 2025 Sep 3 04:51:09 UTC. (<a href="http://google.com/search?q=04%3a51%3a09%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
